上在昌德宮。停常參·經筵。
自前夜三更至開東,灑雨下雨,測雨器水深三分。
日有食之。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上正朝單子問安。答曰,知道。世子宮,內閣·政院·玉堂·朝廷二品以上·六曹堂上正朝單子問安。答曰,知道。
上詣仁政殿月臺。入幕次後,藥房·內閣·政院·玉堂口傳問安。答曰,知道。入小次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,今日卽元朝也,令都承旨雲峴宮問候以來。
政院啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,左承旨進去。
又啓曰,假注書金秀馨,謂有身病,今日廳坐,不爲入來,事未前有,極爲駭然,所當重勘,而本院請推之外,無他可施之罰,何以爲之?敢稟。傳曰,今日異於他日,特爲分揀。
又啓曰,假注書金秀馨,有身病,勢難察任,今姑改差,何如?傳曰,允。
又啓曰,吏曹郞廳來言,百官加,下批政事,取稟。傳曰,當日爲之。
傳曰,故左議政金弘根妻貞敬夫人尹氏,故奉朝賀李景在妻貞敬夫人閔氏,故右議政任百經妻貞敬夫人嚴氏,故右議政朴珪壽妻貞敬夫人李氏,衣資食物,令該曹輸送。
傳曰,輕囚放釋。
傳曰,侍衛軍兵毛具,從便爲之。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
勸農綸音。王若曰,予嘗聞民惟邦本,本之爲本,惟農是耳。凡生民日用飮食利用厚生之資,罔不爲本於農,肆昔聖王,克知稼穡之艱難,曆象之授時,溝洫之盡力,以至辨土祈穀之規,或用天道,或務地宜,必使斯民,有恒産恒業,不飢不寒,克致勤儉之治,用成雍熙之化者,惟不過乎重農而已。猗我列聖朝憂勤惕厲,養民保邦,亦惟曰,本之以農,籍田之制,四民之圖,農桑之詩,遺粒之戒,皆所以導率務本之典式,克至于今休。噫,其盛矣,每歲孟春,輒頒十行之綸〈于〉列省長吏,宣布董勵,而夫何比年以來,災咎極備,嶺·湖之亢旱,關·海之霜雹,迭相告警,荐致歉荒,餘害遺毒,如大病之未蘇,哀我赤子,何辜何盭,實由予寡昧否德,澤不下究,未足以和氣致祥,誕受厥明,撫躬慙歎,丙枕靡安。古語曰,人生在勤,勤則不匱,蓋食力之功,亶在於勤勵而順天時用地利,不撓不攘,亦係乎勸相之得宜。嗟,我緣畝之氓,火種水耨,霑體塗足,望杏瞻蒲,各隨耕穡,矻矻終歲,粒粒辛苦,催糴焉甁罌俱罄,徵布焉杼柚其空,奚暇使父母妻孥,得免於凍餒之憂乎?至若惰農遊食,荒嬉自逸,漫不省十口愁苦者,則寧不惕然而警,慨然而歎乎?顧今國有大慶,神人胥欣,于時敷錫厥庶,孰有大於上瑞者,三元初屆,萬品載新,豳詩之備豫,漢詔之寬大,正此時也。惟爾守土近民之臣,咸須聽悉,凡係力田裕民之方,克念毋忽,保疆侯而三申董飭,占天駟而理耒耟,築堤堰而均灌漑,無牛者借貸,乏糧者助給,深耕易耨,始播終穫,而奬勤警怠,及時不違,俾斯年用康,俾斯民足食,以紓我宵旰之道,以鞏我無疆之基,泰平萬歲,與民共之,曷不休哉?爾其相率以勖,毋負予敷心之諭。都承旨閔泳穆製
傳曰,發遣吏郞,諸執事淸齋與否,摘奸以來。
傳曰,前郡守李稷鉉,敦寧都正除授。
傳曰,中官閔浩昌·吳殷慶,竝百官,〈加〉親授。
政院啓曰,臣敬奉聖敎,馳往義禁府,取閱囚徒案,則時囚罪人朴泳學·洪祐衍·閔致卨·金鎭祜,係是輕囚,故竝放送,仍往典獄署,取考囚徒案,則未推覈罪人四名,因傳敎嚴囚,罪人四名,係是重囚,故竝仍囚,其餘趙應五等三名,係是輕囚,故竝放送之意,敢啓。傳曰,知道。
傳曰,明日出宮門路,以協陽門爲之。
禮曹啓曰,今此大王大妃殿,舟梁回甲稱慶陳賀時,諸道所封箋文,開坼看審,則平安兵使白樂莘所封大殿·大王大妃殿·王大妃殿·中宮殿箋文,竝爲倒踏印文矣。封箋事體,何等愼重,而有此不審者,萬萬未安,推考警責,何如?傳曰,允。
又啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲修正以入之意,敢啓。傳曰,知道。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,守宮檢校直閣李承純,待開門牌招,何如?傳曰,允。
兵曹啓曰,今正月初三日宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與呈辭·受由·在外·未肅拜,排擬苟艱,依定式軍門將官,代差以入之意,敢啓。傳曰,知道。
義禁府啓曰,卽接中和府定配罪人李起鎬戶奴呈狀,則其上典,以前任靈光郡事,流三千定配於平安道中和府,而其承重祖母,今年爲七十,依法典許贖爲辭矣。取考法文,則大典會通推斷條云,雜犯徒流獨身人之親年未滿七十而赴配後滿七十者,稟旨許贖,李起鎬,以其承重祖母,今年已滿七十,依法典收贖放送,何如?傳曰,允。
敎中外大小臣僚·耆老·軍民·閑良人等書。王若曰,王母受玆介福,周親迎初載復回,攝提貞于孟陬,漢長樂元日晉賀,是誠五百年廣慶,聊與億兆民共懽。恭惟孝裕獻聖宣敬正仁慈惠弘德純化文光元成肅烈明粹協天隆穆壽寧禧康大王大妃殿下,天佑我東,地尊太上,獻·翼·孝·忠之積德所發,降檀木戊辰,幽閒貞靜之君子好逑,娶塗山癸甲,重華協于堯帝,每獻警於匪鷄蠅聲,維莘篤生武王,是爲應於關雎麟趾,副禕薦豆,在宗宮而懿著愛存,右箴施鞶,適舅姑則婉容愉色,肆陰功有光史冊,而母道又兼君師,勉御宣仁后簾帷,措國勢於泰山磐石,遠邁女媧氏鍊補,訖聲敎於漸海被沙,至柔而動,至靜而方,坤元資生萬物,所存者神,所過者化,仁政先施四窮,逮夫釋勞於儀鸞,尤仰貽謨於翼燕。凡諸政令損益,携之示之面命之,若其起居節宣,拊我育我顧復我,月重輪海重潤,篤慶實基於善餘,雨不破風不鳴,太平亦由於厚載,所以上有聖成者,式克今日休至于,將寸心報暉,東方舒化國之日,酌大斗祈耇,南極耀老人之星,岡陵作朋,壽曰一於五福,海屋添算,歲有二於七旬,方階蓂,維卯建寅,猗舟梁,適丁先甲,九十樆親結,想京室之舊儀,三百朞復週,按明堂之新曆。惟大母受天之祜,於萬無疆,在小子知年之誠,則一以喜,遇嘉會而將擧賁飾,況我家之自有節文,偏荷德於如海如山,欲報靡極,先祝嘏於是歲是月,其禮卽然,靑臺屆嬪嬀之期,欣瞻六五位元吉,彤庭備呼嵩之典,思效萬一分微忱,以時則三陽泰回,是慶也四方咸賀,魯壽母耆爾艾爾,每年願似今年,箕極民會其歸其,獨樂不如衆樂,徧群黎而爲爾德,覃惠澤而欲竝生,日月恒升,拚蒼杓而迓祉,雷雨渙解,沛丹綸而滌瑕,自本月初一日昧爽以前,除謀反大逆·謀反,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒·關係國家綱常贓汚,强竊盜外,雜犯死罪以下徒流·付處·安置·充軍,已至配所·未至配所,已發覺·未發覺,已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,星紀重新,女史增耀,君止仁父止慈子止孝,一國攸興,穀用成民用章家用康,百祿是總,故玆敎示,想宜知悉。藝文館提學金在顯製進
禮曹啓曰,今此大王大妃殿舟梁回甲稱慶陳賀時,諸道所封箋文中,統制使李奎奭,全羅兵使金泰郁,俱以應封官,兼別軍職,各爲封進,沃溝縣監李淸烈,樂安郡守李兢鎔,南海縣令李秉洙,嘉山郡守李錫珪,雖非應封官,俱以別軍職封進矣。一體看審封入之意,敢啓。傳曰,知道。
己卯正月初一日午時,上詣孝徽殿。晝茶禮親行入侍時,行都承旨閔泳穆,行左承旨尹泰經,右承旨尹致聖,左副承旨朴容大,右副承旨趙肅夏,同副承旨李冕榮,假注書申悳均,別兼春秋李重七·洪承憲,記事官金文鉉·趙秉升·朴斗陽,提學金輔鉉,檢校直提學趙寧夏·李載冕·趙成夏·金炳始·趙慶鎬,直提學閔泳翊·李載兢,檢校直閣尹用求·金興均·沈相薰·趙同熙,檢校待敎洪淳馨·閔泳煥,副應敎洪承穆,副校理鄭㵙,以次侍立。時至,通禮跪啓請出次,上具衰服,出齋殿幄次。通禮前導入孝徽殿,詣版位。引儀唱跪俯伏哭,上跪俯伏哭。引儀唱止哭興四拜興平身。上止哭行四拜禮訖。仍詣靈座前北向跪。通禮啓請三上香,泳穆奉香,泰經奉爐,上三上香訖。通禮啓請執盞獻盞,泳穆奉盞跪進上,上受盞以授容大。容大跪受奠于靈座前,連獻三盞如儀訖,通禮導上降復位。引儀唱跪俯伏哭,上跪俯伏哭,引儀唱止哭興四拜興平身,上止哭,行四拜禮訖。通禮導上還詣齋殿,上由東階出東夾門,還入幄次。諸臣以次退出。
己卯正月初一日午時,上詣仁政殿。大王大妃殿舟梁回甲稱慶陳賀入侍時,行都承旨閔泳穆,行左承旨尹泰經,右承旨尹致聖,左副承旨朴容大,右副承旨趙肅夏,同副承旨李冕榮,假注書申悳均,別兼春秋李重七·洪承憲,記事官金文鉉·趙秉升·朴斗陽,提學金輔鉉,檢校直提學趙寧夏·李載冕·趙成夏·金炳始·趙慶鎬,直提學閔泳翊·李載兢,檢校直閣尹用求·金興均·沈相薰·趙同熙,檢校待敎洪淳馨·閔泳煥,副應敎洪承穆,副校理鄭㵙·李範九,副修撰趙鍾弼,以次侍立。時至,通禮跪啓請外辨,上具布裹翼善冠·布袍·布裹烏犀帶·白皮靴,乘輿出宣化門。藥房提調金壽鉉,副提調閔泳穆進前奏曰,連日勞動,聖體,若何?上曰,一樣矣。仍由協陽門·肅章門,入仁政門,至月臺。通禮跪啓請降輿,上降輿,通禮導上詣版位北向立。泳穆進前奏曰,對擧,以何承旨擧行乎?上曰,同副承旨爲之。通禮跪啓請鞠躬四拜興平身,上鞠躬四拜興平身,宗親文武百官,皆鞠躬四拜興平身,引儀引濟用監提調以下,陞就階下西向立。通禮跪啓請跪,上跪,宗親文武百官跪。濟用監官員,入殿內奉表裏函,由正門出,跪授濟用監提調李載冕。載冕跪受,以授致聖·冕榮。致聖·冕榮,受之西向跪進。上受以授致聖·冕榮,致聖·冕榮,東向跪受,還置於案,引儀引濟用監提調以下,降復位。通禮跪啓請俯伏興平身,上俯伏興平身,宗親文武百官,皆俯伏興平身。通禮跪啓請入小次,上入小次。致聖·冕榮,入詣殿內,奉表裏函置於龍亭,詣大王大妃殿閤門外,奉表裏函傳授尙傳,尙傳以入,還至殿階上。通禮跪啓請出次,上出次,通禮導詣版位北向立。通〈禮〉跪啓請跪,上跪,宗親文武百官跪。致聖·冕榮進當版位前,跪復命訖。通禮跪啓請俯伏興四拜興平身,上俯伏興四拜興平身,宗親文武百官皆俯伏興四拜興平身。通禮跪啓請禮畢,通禮跪啓請入小次,上入小次。陳賀時至,通禮跪啓請出次,上出次。通禮跪啓陞座。上陞座,泳穆進前奏曰,百官今當就位,而出標信,開作門,何如?上曰,以已下標信,擧行可也。引儀引宗親文武百官入就位,贊儀唱鞠躬四拜興平身,宗親文武百官,皆鞠躬四拜興平身。宣敎官陞自東階,就宣讀位,傳敎官進當座前,俯伏跪,啓傳敎。展敎官對擧敎書案隨至,傳敎官取敎書授宣敎官,臨階西向,稱有敎。贊儀唱跪,宗親文武百官跪。宣敎官金宗漢宣敎訖,展敎官以敎書還置於案。贊儀唱俯伏興四拜興平身,宗親文武百官,俯伏興四拜興平身,展箋官對擧,由東門入置於座前,俯伏興。宣箋目官,陞自西偏階,入詣殿內,宣箋目訖,展箋官跪取箋文對展。宣箋官李錫弘,宣箋訖,泳穆進前奏曰,宣箋官李錫弘出入之際,有所失儀,揆以事體,誠極未安,所當重勘,而本院請推之外,無他可施之罰,何以爲之乎?上曰,拿處,可也。出榻敎贊儀唱俯伏興平身,宗親文武百官,皆俯伏興平身。典儀陞自西偏階,詣殿階上當中俯伏,跪啓禮物,請付攸司。通禮跪啓禮畢,領府事李裕元,領敦寧金炳學,判府事洪淳穆,領議政李最應,左議政金炳國等,進前奏曰,歲籥載新百福鼎臻,大王大妃殿舟梁回甲稱慶禮成,親上表裏,臨殿受賀,大小臣民,不勝攢祝之忱,勞動旣多,聖體,若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮春秋,今躋六齡矣,去益慶祝之至。上曰,果然奇喜矣。仍敎曰,今日稱慶受賀,去益慶祝矣。裕元曰,然矣,而臣等亦不勝慶忭之忱矣。上曰,諸大臣過歲平安乎?裕元等曰,善過矣。上命大臣先退,上降座。通禮跪啓請乘輿,上乘輿,出仁政門,由肅章門,入協陽門。兵曹判書李載元,跪稟放仗。泳穆,請出標信解嚴。上入宣化門還內,諸臣以次退出。
上在昌德宮。停常參·經筵。
大駕詣宗廟下輦所。入幕次後,問安勿爲之事,下敎。入齋室後,藥房·內閣·政院·玉堂口傳問安。答曰,知道。世子宮,遣宮官問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,藥房·內閣·政院·玉堂口傳問安。答曰,知道。
藥房提調金壽鉉,副提調閔泳穆啓曰,辰屆三元,賀成長樂,聖孝冞光,群情胥忭,伏未審夜間,聖〈體若〉何,寢睡·水刺之節,何如?臣等〈率〉諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
政院啓曰,臣以大王大妃殿·王大妃殿問安,進去下直之意,敢啓。傳曰,知道。
又啓曰,吏曹郞廳來言,政事當日爲之事命下,而行判書閔致庠,參判金鶴根,參議閔泳商,俱以病不來,不得開政云,竝卽牌招,何如?傳曰,允。
傳曰,侍衛軍兵毛具,從便爲之。
政院啓曰,禮貌官來言,百官稟旨就次。傳曰,知道。
又啓曰,大王大妃殿·王大妃殿夕問安,何承旨進去乎?敢稟。傳曰,左副承旨進去。
朴容大啓曰,臣以大王大妃殿·王大妃殿夕問安,進去下直之意,敢啓。傳曰,知道。
金秀馨改差,代以金思轍爲假注書。
傳曰,注書望筒閪失之差備中官文光礿,爲先汰去,令該府拿問處之。
以平安監司閔泳緯狀啓,三登縣令兪鎭元,遭父喪事,傳曰,令該曹口傳差出,催促下送。
吏曹口傳政事,以洪冕周爲三登縣令。
吏曹啓曰,大護軍鄭基會呈狀內,矣身父大護軍憲容,曾於去己卯式,進士三等第二十二人入格,今爲回榜云,故取考榜目,則年條的實矣。白牌成給,旣有已例,今亦依此擧行,何如?傳曰,允。
吏批啓曰,忠淸道淸州居幼學洪弼裕呈狀內,矣身父前參議良厚,今年爲八十歲,幼學朴來淵呈狀內,矣身父前承旨鳳欽,今年爲八十歲,而見漏於該道應資老人抄啓中,未蒙恩資云,故考見官案,則其年俱爲的實矣。在前如此之人,啓稟蒙恩,旣有已例,今日政,竝加資下批之意,敢啓。傳曰,知道。
又啓曰,慶尙道禮安居李中喆呈狀內,矣身祖前僉知彙寅,今年爲八十歲,而見漏於本道應資老人抄啓中,未蒙恩資云,故考見官案,則其年果爲的實矣。在前如此之人,啓稟蒙恩,旣有已例,今日政加資下批之意,敢啓。傳曰,知道。
有政。吏批,行判書閔致庠牌招不進,參判金鶴根進,參議閔泳商牌招不進,左副承旨朴容大進。啓曰,行判書閔致庠,參議閔泳商,竝牌招不進,小臣獨政未安,何以爲之?敢稟。傳曰,仍爲之。
吏批啓曰,侍從臣父年七十以上人,每於歲首,抄啓加資事,載在法典矣,侍從臣父年七十以上人,別單書入之意,敢啓。傳曰,知道。
以閔泳奎爲應敎,宗府參奉單李海昌,公事官單李國容,大護軍鄭憲容,今加崇政,進士回榜人,依法典加資,前都正南孝淳·申在修·李敎德·李明五·李龍夏·趙恩植·吳周秀·金秀煥,前承旨朴鳳欽,前參議洪良厚·鄭淵和·金祐鉉·金宗泰,前僉知李彙寅,前營將鄭東恒,前縣監彭在義,已上今加嘉善,前學官尹灝鎭,今加通政,已上朝官年八十,前都正李龜沼,前五衛將禹鼎泰·咸在鉉·李樂心·邊采基·朴洙鉉,已上今加嘉善,朝官年九十依定式加資,利川府使李,今加通政,年七十,侍從臣前承旨李鎬翼父,幼學任大準,今加通政,年七十,侍從臣禮曹參議任尙鎬父,幼學崔鳴岳,今超通政,年七十九,侍從臣前持平崔在澈父,已上加資事承傳。分敎官單吳應淳。
兵批,行判書李載元病,參判張錫龍病,參議尹相賢進,參知尹升求病,同副承旨李冕榮進。以金光準爲扈衛別將,同知加設十七單李元鷹·申騵祿·金鎭文·李云鶴·金殷弼·高志華·龍雨喜·李沂夏·申斗淵·李乃珍·吳世祿·禹信圭·金若元·河慶永·金熹魯·金錫弼·李文柱,上護軍鄭憲容,護軍洪遠植·朴鳳欽·金宗泰·黃鍾奎·鄭淵和·洪良厚·金祐鉉·金秀恒·申在修·南孝淳·李敎德·李明五·趙恩植·李彙寅·李龜沼·朴洙鉉·李龍夏·吳周秀·鄭東恒·咸在鉉·彭在義,副護軍朴齊鴻·尹灝鎭·任大準·崔鳴岳·金顯觀,副司直李敎夏,副司正李敏濟,以上單付。
以吏曹參議閔泳商牌不進罷職傳旨,傳曰,只推。
追上尊號都監啓曰,純祖大王玉冊金寶,純元王后玉冊金寶,印出各一件,翼宗大王玉冊金寶印出各二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
加上尊號都監啓曰,大王大妃殿玉冊玉寶印出各二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
武衛所啓曰,本所從事官金晢根,時無職名,令該曹口傳付軍職,何如?傳曰,允。
兵曹口傳政事,副司果單金晢根。
兵曹啓曰,每年正月初五日,朝參,例於元朝取稟,而取考謄錄,則國恤三年內,朝參雖無停止之定式,亦無設行之前例矣。今番則何以爲之乎?敢稟。傳曰,停。
又啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
又啓曰,本營哨官朴昌欽,身病猝重,勢難察任,改差,何如?傳曰,允。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,本廳留陣軍兵等處,乾犒饋分給之意,敢啓。傳曰,知道。
刑曹啓曰,禮曹啓辭內,江原道觀察使封進,來正月令宗廟·景慕宮薦新,早藿膳狀,再昨日酉時量,開坼到曹,故封進闕文粘連甘結,使該邑陪持吏,依例往付于奉常寺,以今二十九日薦進之意單子,修啓啓下矣。卽伏聞過日而不爲擧行云,極爲驚悚,爲先査問於該寺書員及陪持吏等處,則以爲物種陪納之際,日勢已暮,照訖甘結,未及趁付于奉常寺,以致如此云矣。薦新單子啓下後,過日未獻,萬萬悚惶,該陪持吏,令該曹照法嚴繩,而宗廟·景慕宮薦新早藿,來正月初一日正朝祭,兼薦,何如?傳曰,允事命下矣。謹依傳敎,莫重薦新物種,過日遲滯之該邑陪持吏全台寅,依大明律制書有違之文,決杖一百,嚴懲放送之意,敢啓。傳曰,知道。
己卯正月初二日午時,大駕詣宗廟。純祖大王·純元王后·翼宗大王追上尊號攝上冊寶擧動入侍時,行都承旨閔泳穆,行左承旨尹泰經,右承旨尹致聖,左副承旨朴容大,右副承旨趙肅夏,同副承旨李冕榮,假注書申悳均,別兼春秋李重七·洪承憲,記事官金文鉉·趙秉升·朴斗陽,提學金輔鉉,檢校直提學趙寧夏·李載冕·趙成夏·金炳始·趙慶鎬,直提學閔泳翊·李載兢·檢校直閣尹用求·金興均·沈相薰·趙同熙,檢校待敎洪淳馨·閔泳煥,校理鄭元和,以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調金壽鉉,副提調閔泳穆,進前奏曰,連日勞動,聖體,若何?上曰,一樣矣。仍出協陽門,由肅章門·進善門,出敦化門,進發至宗廟大門外幄次前。通禮跪啓請降輦。上降輦入幄次。少頃,通禮跪啓請出次。上改具翼善冠·無揚黑圓領袍·靑鞓素玉帶·黑皮靴以出。通禮跪啓請乘輿。上乘輿。通禮前導入東門,至降輿所。通禮跪啓請降輿。上降輿入齋殿。展謁時至,通禮跪啓請外辨。上仍具翼善冠·無揚黑圓領袍·靑鞓素玉帶·黑皮靴以出。通禮前導入東正門,詣版位西向立。通禮跪啓請四拜。贊儀唱四拜興平身。上四拜興平身。泳穆進前奏曰,侍衛使之西神門外待令乎?上可之。通禮導上由東階陞詣廟內,第一室奉審後,次詣各室奉審,竝如儀訖。泳穆進前奏曰,步輦待令矣。上曰,置之也。通禮導上出西門步詣永寧殿,入東正門詣版位西向立。通禮跪啓請四拜。贊儀唱鞠躬四拜興平身。上鞠躬四拜興平身。通禮導上詣殿內奉審如儀訖。通禮導上降自東階,還出東門外。領府事李裕元,領敦寧金炳學,判府事洪淳穆,領議政李最應,左議政金炳國等,進前奏曰,純祖大王·純元王后·翼宗大王冊寶禮成,大小群情愴忭之忱,曷有其極?今日奉審,無異親上矣。勞動旣多,聖體,若何?上曰,一樣矣。仍敎曰,日候似不峭寒矣。裕元曰,然矣。上曰,承旨進前。泳穆進前。上曰,冊寶權安幄次,當奉審矣。通禮導上詣廟南門外幄次,冊寶奉審訖。上還入齋殿。傳曰,隨駕與留陣軍兵,令各其營乾犒饋。出傳敎諸臣輪回詣閤。
上在昌德宮。停常參·經筵。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。世子宮,遣宮官問安。答曰,知道。上冊寶還入齋室後,藥房·內閣·政院·玉堂口傳問安。答曰,知道。上冊寶後,大殿·大王大妃殿·王大妃殿·中宮殿·世子宮,藥房·內閣·政院·玉堂·朝廷二品以上·六曹堂上口傳問安。答曰,知道。還宮後,藥房·內閣·政院·玉堂口傳問安。答曰,知道。
政院啓曰,行大司憲徐堂輔,執義趙同熙,掌令吳益泳·洪鍾運呈辭,持平盧德純在外,崔在澈未署經,監察茶時之意,敢啓。傳曰,知道。
又啓曰,左副承旨朴容大,右副承旨趙肅夏,今日不爲仕進,竝卽牌招,何如?傳曰,允。
又啓曰,義禁府都事來言,明日頒敎時,赦文書,當爲修正以入,而判義禁李彙重,有身病,次堂例不得擧行云,卽爲牌招,何如?傳曰,許遞,前望單子入之。
判義禁前望單子入之,鄭憲容添書落點。
傳曰,明日出宮門路,以協陽門爲之。
以左副承旨朴容大,右副承旨趙肅夏牌不進罷職傳旨,傳曰,只推。
吏曹啓曰,卽伏見全羅道應資老人抄啓,則前參判奇正鎭,丁丑年,以朝官年八十,已蒙恩資,而又入於今番抄啓中矣。不審之失,不可無警,該道臣推考,奇正鎭加資,置之,何如?傳曰,允。
奎章閣啓曰,今此大王大妃殿上冊寶,翌日臣等進詣仁政殿東月臺,請出新冊,舊寶奉安于宙合樓之意,敢啓。傳曰,知道。
又啓曰,夜間閣內諸處無頉之意,敢啓。傳曰,知道。
又啓曰,大駕今已還宮,守宮檢校直閣李承純,依定式減下,何如?傳曰,允。
弘文館啓曰,新除授應敎閔泳奎,卽爲牌招察任,何如?傳曰,允。
御營廳啓曰,本廳千摠申林,前任惠山僉使,趙存昱,前任神光僉使,騎士將金鍾奎,前任求禮縣監,俱在任所,上來尙遠,久曠可悶,竝改差,何如?傳曰,允。
又啓曰,本廳騎士將,今當差出,而擬望之人乏少,外任竝擬,何如?傳曰,允。
大司成李敦夏疏曰,伏以,臣卽庸碌一下流耳,生長寒素,而識見孤陋,遊豫放散,而躁履輕踐,一切無聞於大有之世,久矣。其嘗自枳也,審矣,而匪分晩第,有若老嫁之不售,隨處垢穢畢露,觸事瘡疣莫掩,臬墑埴,罔知方向,而特荷天地燾覆之澤,曾未幾何?滾到緋玉,榮已極矣,分且溢矣。臣雖矇眛,涓埃一忱,卽彝性宜然,而歷試內外,未嘗有絲髮補效,惟是積汚衊之恥,費拂拭之恩耳,晤寐點檢,愧懼轉甚矣。國子新命,遽及於千萬意想之外,惶越隕悼,莫省攸措。竊念太學,賢士之關,而敎化之源也,成均之法,著於周禮,敎胄之命,載於虞典,其責任之重,何如也?挽近此職瘝窳,不復知有訓迪敎導之責,今之造士,其亦末矣。然而前後居是職者,莫非負一時文望,爲士類所重,曷嘗有如臣萬萬不近者哉?臣顓蒙綿薄,本無寸長,其於經學,尤所昧昧,少而自棄,長而無成,至於雕蟲小技,亦不猶人,到今年益邁而業益荒,直一空空蔑蔑底人耳。不惟臣自知甚明,一世之人,孰不知之,而今乃一朝抗顔於皐比之座,則豈不貽多士笑,而爲朝廷之羞哉?而況士風渝弊,如水趨下,培植甄陶,專在師傅,于斯時,雖使老成碩儁當之,未必能救得一分,以臣無似,尤烏可與論於此也?仰惟聖鑑在上,長短能否,何所不燭,而乃有此誤恩,臣若貪榮戀寵,不顧微尙,則所以傷則哲之明,駭四方之聽,誠非細故,此臣所大懼也。其何敢一日冒據,而今於候班賀儀,事會連仍,若乃陳私而偃處,則義分隳矣,從又緣公而蹲仍,則廉防壞矣,惟當蹔膺而伸臣子之節,旋解而全咫尺之守,捱過數日,亦已恧蹙。今始陳籲於仁覆之下,伏乞聖慈,將臣職名,亟行改正,以重官方,以安私分,不勝大幸,臣無任云云。答曰,省疏具悉。爾其勿辭察職。
己卯正月初三日子時,大駕詣宗廟。純祖大王·純元王后·翼宗大王追上尊號攝上冊寶入侍時,行都承旨閔泳穆,行左承旨尹泰經,右承旨尹致聖,左副承旨朴容大,右副承旨趙肅夏,同副承旨李冕榮,假注書申悳均,別兼春秋李重七·洪承憲,記事官金文鉉·趙秉升·朴斗陽,提學金輔鉉,檢校直提學趙寧夏·李載冕·趙成夏·金炳始·趙慶鎬,直提學閔泳翊·李載兢,檢校直閣尹用求·金興均·沈相薰·趙同熙,檢校待敎洪淳馨·閔泳煥,校理鄭元和,以次侍立。時至,通禮跪啓請外辦。上具翼善冠·無揚黑圓領袍·靑鞓素玉帶·黑皮靴以出。通禮前導入東正門,陞自東階,詣十四室神門外西向立。守僕啓奏上冊寶正時,領議政李最應,攝行上冊寶如儀訖。上詣廟內,冊寶奉審訖。出東神門,還入齋殿。少頃,通禮跪啓請出次。上仍具翼善冠·無揚黑圓領袍·靑鞓素玉帶·黑皮靴以出。通禮跪啓請乘輿。上乘輿。進發出宗廟大門外幄次。通禮跪啓請降輿。上降輿入幄次。少頃,通禮跪啓請出次。上改具布裹翼善冠·布袍·布裹烏犀帶·白皮靴以出。通禮跪啓請乘輦。上乘輦,進發入敦化門,由進善門·肅章門,入協陽門。兵曹判書李載元,跪稟放仗。泳穆,請出標信解嚴。上入宣化門還內。諸臣以次退出。
上在昌德宮,停常參·經筵。
大王大妃殿加上尊號冊寶攝上後,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·朝廷二品以上·六曹堂上口傳問安。答曰,知道。還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
藥房提調金壽鉉,副提調閔泳穆啓曰,顯冊追上,親臨奉審,移次經宿,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
傳曰,當該承旨推考。
政院啓曰,卽者義禁府都事來言,今日頒赦時,赦文書,當爲修正以入,而新除授判義禁鄭憲容,未肅拜,次堂例不得擧行云,卽爲牌招,何如?傳曰,許遞。前望單子入之。
判義禁前望單子入之,李㘾落點。
政院啓曰,翰林召試,被選當次人閔泳煥,薦狀公事,啓下矣。令該曹口傳付〈軍〉職,牌招入直,何如?傳曰,允。
吏曹口傳政事,檢閱單閔泳煥。
傳曰,侍衛軍兵毛具,從便爲之。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。傳曰,上號都監都提調以下,別單書入。
傳曰,元朝親上表裏及陳賀時,禮房承旨,對擧承旨·宣敎官,竝加資,各差備官,竝兒馬一匹賜給,員役等,竝令該曹考例施賞。
傳曰,中官李能鎬·韓晢東,百官加親授。
傳曰,今日異於他日,輕囚放釋。
政院啓曰,假注書金思轍,有身病,勢難察任,今姑改差,何如?傳曰,允。
金思轍改差,代以姜友馨爲假注書。
政院啓曰,吏曹郞廳來言,百官加下批政事,取稟。傳曰,當日爲之。
政院啓曰,臣肅夏,敬奉聖敎,馳往義禁府,取閱囚徒案,則時囚罪人李錫弘·文光杓,係是輕囚,故竝依傳敎放送,仍往典獄署,取考囚徒案,則未推覈罪人四名,因傳敎嚴囚,罪人四名,係是重囚,故竝仍囚,其餘各司直囚罪人安鍾允等八名,係是輕囚,故竝依傳敎放送之意,敢啓。傳曰,知道。
傳曰,發遣吏郞,諸執事淸齋與否,摘奸以來。
敦寧府啓曰,純祖大王追上尊號,純元王后追上尊號,翼宗大王追上尊號,大王大妃殿加上尊號,今已禮成矣。卽當紀載於御牒·譜冊,依例修正次,設廳之意,敢啓。傳曰,知道。
吏曹啓曰,在前頒赦時,有別歲抄書入之例矣,今番則何以爲之乎?敢稟。傳曰,書入。
禮曹啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號,乃是國家莫大之慶,設科取士,亦係應行之事,今番慶科,以何科設行,而以何間擇吉乎?敢稟。傳曰,除初試,庭試爲之,日子來三月旬前擇入。
又啓曰,今此大王大妃殿舟梁回甲,祇告廟社,頒敎中外,誠國家莫大之慶,設科取士,乃是應行之典,今番慶科,以何科設行,而何間擇吉乎?敢稟。傳曰,除初試,庭試爲之,日子來三月旬前擇入。
又啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號,稱慶陳賀時,諸道所封箋文中,統制使李奎奭,全羅兵使金泰郁,俱以應封官,兼別軍職,各爲封進,沃溝縣監李淸烈,樂安郡守李兢鎔,南海縣令李秉洙,嘉山郡守李錫珪,雖非應封官,俱以別軍職封進矣。一體看審封入之意,敢啓。傳曰,知道。
又啓曰,今此純祖大王追上尊號,純元王后追上尊號,翼宗大王追上尊號,大王大妃殿加上尊號,稱慶陳賀時,諸道所封箋文,開坼看審,則平安兵使白樂莘所封,大殿·大王大妃殿·王大妃殿·中宮殿箋文,竝爲倒踏印文矣。封箋事體,何等愼重,而有此不審者,萬萬未安,推考警責,何如?傳曰,允。
禁衛營啓曰,本營中軍李敎獻,身病甚重,勢難察任,今姑改差,何如?傳曰,允。
敎中外大小臣僚·耆老·軍民·閑良人等書。王若曰,文顯謨武承烈,象廟瑟而宗德祖功,任思齊娰嗣徽,藏牒寶而昔愴今忭,在神理人情而俱愜,亦卿士庶民之大同。竊念我純祖大王,誕受列聖朝洪業,傳心法於孔子·朱子,應庚戌降聖生賢,述志事於元陵·健陵,自辛酉踐位行禮,歲首之綸每降,一家一國興於仁,宣頭之案特焚,匹夫匹婦,得其所,掃潢兵而殲厥巨,已化赤子龍蛇,斥洋書而闢異端,無復白日䗖蝀,聲色不以大,兢兢一二日萬機,敦朴示爲先,熙熙三十有四載,譬如天地觀也,日月明也,所以宗廟饗之,子孫保之。追惟皇祖妣純元,實邁古哲后懿範,趨庭佩襟帨之訓,自文正而詩禮忠貞,夢園占琴鍾之諧,配聖人而幽閑窈窕,至微如句萌肖蝡,愛物而欲竝生,凡語及風雨雪霜,奉天而無不敬,明德之練裙常御,體聖祖之卑衣,元祐之簾帷再宣,翊嗣王之新服,母儀臨政,措諸泰山不動聲,子惠困窮,至哉坤元載厚德,佑我後咸正罔缺,道至善沒世不忘,亦粵丕顯考翼宗,允矣我東方大聖,春宮荷代理之責,九經四勿,以是傳,夏商啓有道之長,一堂三聖,於斯盛,七廟之圭瓚攝祼,僾然有見,肅然有聞,兩殿之瑤觴屢稱,居則致敬,養則致樂,洌泉愾苞稂之浸,弆祕錄於皇壇,漆沮溯瓜瓞之綿,勒貞珉於王迹,刺史守相輒親問,祈寒暑雨之民曰咨,賢士大夫接時多,景星卿雲之歌而和,惟毫末不加之善,卽耳目所逮之詳,猗今東朝卓越之姿,克躋南山與齊之壽,積善家有餘慶,沙麓毓太陰之精,乃及王維德行,嬀汭贊重華之協,寢膳必視寒㬉,盡婦道於朝三,社稷終賴靈長,有元良於貞萬,熙運屬上元之甲,整九圍之綴旒,景命迓大橫之庚,抗四載之裘冕,鸞司之儀旋撤,功留哺乳之恩,燕翼之謨以貽,歡供含飴之弄,肆致天助順而人助信,咸頌德彌卲而年彌高,粵誕辰一甲之周,倍切祈耇於愛日,自稀齡九爵之晉,常願飾喜於知年,屬回九十儀親結之期,尤仰五百年初有之慶,揖綏輪而共巹,緬初載寧考之禮迎,贄棗修而上堂,想當日文祖之嘉悅,深愛無窮於是歲,祝岡陵而莫不增,遠慕冞新於今休,寓羹墻而如將見,遇嘉會而旣竝愴喜,稽彝典而以備尊親,光復顯於周梁,宜其范金鏤玉,德可觀於殷廟,曷以畫日摹天,顧是禮允合情文,矧我家自有制度,慈聖之至德欲報,敢云一分之善形,祖禰之丕烈追揚,庶幾百世之不惑。乃於本年正月初三日,謹奉冊寶,追上純祖淵德顯道景仁純禧體聖凝命欽光錫慶繼天配極隆元敦休懿行昭倫熙化峻烈大中至正洪勳哲謨乾始泰亨昌運弘基高明博厚剛健粹精文安武靖英敬成孝大王尊號曰,啓統·垂曆·建功·裕範,明敬文仁光聖隆禧正烈宣徽英德慈獻顯倫洪化神運睿成弘定純元王后尊號曰,粹穆,翼宗體元贊化錫極定命聖憲英哲睿誠淵敬隆德純功篤休弘慶洪運盛烈宣光濬祥堯欽舜恭禹勤湯正啓天建統神勳肅謨乾大坤厚廣業永祚敦文顯武仁懿孝明大王,尊號曰,莊義·彰倫·行健·配寧,仍於初四日加上,孝裕獻聖宣敬正仁慈惠弘德純化文光元成肅烈明粹協天隆穆壽寧禧康大王大妃殿下尊號曰,顯定。値春司而祇告太室,受朝賀而播修昕庭,慶則致洗淟之誠,侔兩儀而闡美,禮以洽烝畀之享,媲一體而揚徽,駕蒼龍而布和,陬澨胥聳,聽金鷄而蕩垢,囹圍遂空,自本月初四日昧爽以前,除謀反大逆·謀反,子孫謀殺毆罵祖父母父母,妻妾謀殺夫,奴婢謀殺主,謀故殺人,蠱毒,關係國家綱常,贓汚·强竊盜外,雜犯死罪以下,徒流·付處·安置·充軍·已至配所·未至配所·已發覺·未發覺·已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,同我太平,錫汝保極,草木皆有以自樂,逌一得於地寧,松栢無不爾或承,頌九如於天保,故玆敎示,想宜知悉。藝文提學金在顯製進
己卯正月初四日辰時,上詣仁政殿。純祖大王·純元王后·翼宗大王追上尊號,大王大妃殿加上尊號稱慶陳賀頒敎入侍時,行都承旨閔泳穆,行左承旨尹泰經,右承旨尹致聖,左副承旨朴容大,右副承旨趙肅夏,同副承旨李冕榮,假注書申悳均·金思轍,記事官趙秉升·朴斗陽,提學金輔鉉,檢校直提學趙寧夏·李載冕·趙成夏·金炳始·趙慶鎬,直提學閔泳翊·李載兢,檢校直閣金永壽·李鎬翼·尹用求·金興均·沈相薰·趙同熙,檢校待敎洪淳馨·閔泳煥,副校理鄭㵙,修撰李雲夏,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門,藥房提調金壽鉉,副提調閔泳穆,進前奏曰,連日勞動,聖體,若何?上曰,一樣矣。仍由協陽門。肅章門,入仁政門,至月臺。通禮跪啓請降輿。上降輿陞座。泳穆進前奏曰,百官今當就位而出標信開作門,何如?上曰,以已下標信,擧行可也。引儀引宗親文武百官入就位。贊儀唱鞠躬四拜興平身。宗親文武百官,皆鞠躬四拜興平身。宣敎官陞自東階,就宣讀位。傳敎官進當座前俯伏,跪啓傳敎。展敎官對擧敎書案隨至。傳敎官取敎書授宣敎官,臨階西向,稱有敎。贊儀唱跪。宗親文武百官跪。宣敎官金允植,宣敎訖。展敎官以敎書,還置於案。贊儀唱俯伏興四拜興平身。宗親文武百官,俯伏興四拜興平身。展箋官對擧,由東門入置於座前,俯伏興。宣箋目官陞自西偏階,入詣殿內,宣箋目訖。展箋官跪取箋文,對宣箋官鄭元和,宣箋訖贊儀唱俯伏興平身。宗親文武百官,俯伏興平身。典儀陞自西偏階,詣殿階上,當中俯伏,跪啓禮物,請付攸司。通禮跪啓禮畢。領府事李裕元,領敦寧金炳學,判府事洪淳穆,領議政李最應,左議政金炳國等,進前奏曰,追上加上尊號禮成,賀儀載擧,頒敎八方,大小臣民,不勝慶祝之忱,勞動旣多,聖體,若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣候,何如?上曰,善過矣。最應奏曰,戶曹參議沈相薰,當爲推恩,而其親年未及準限云,依近例移施其祖,何如?上曰,依爲之。出擧條上命大臣先退,上降座。通禮跪啓請乘輿。上乘輿出仁政門,由肅章門,入協陽門,兵曹判書李載元,跪稟放仗。泳穆請出標信解嚴。上入宣化門,還內。諸臣以次退出。
上在昌德宮。停常參·經筵。
藥房提調金壽鉉,副提調閔泳穆啓曰,冊寶攝上,聖孝克伸,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,同副承旨李冕榮,今日不爲仕進,卽爲牌招,何如?傳曰,允。
傳曰,傳香承旨,與右副承旨分詣受香諸處,奉審摘奸以來。
傳曰,今初十日,當詣景慕宮展謁矣,該房知悉。
政院啓曰,卽者吏曹郞廳來言,政事當日爲之事,命下矣。行判書閔致庠,參判金鶴根,參議閔泳商,俱以病不來,不得開政云,竝卽牌招,何如?傳曰,允。
傳曰,今番賞典中,一人雖兼數事,無得疊授。
傳曰,不待傳旨,今日政,賞典下批。
吏曹啓曰,都廳洪承穆,宣敎官金宗漢,竝加資事,命下矣。雖已資窮,未經準職,何以爲之?敢稟。傳曰,勿拘。
又啓曰,瓦署別提徐光翼,以其身病,呈狀乞遞,改差,何如?傳曰,允。
政院啓曰,行都承旨閔泳穆,藥院進,行左承旨尹泰經,不爲仕進,右承旨尹致聖,式暇,左副承旨朴容大,式暇出去,同副承旨李冕榮,牌不進,院中只有臣一人,伴直無人,行左承旨,所當牌招,而拘於廳規,不得請牌,何以爲之?敢稟。傳曰,牌招。
以同副承旨李冕榮牌不進罷職傳旨,傳曰,只推。
以上號都監都提調以下別單,傳曰,都提調領議政李最應,鞍具馬一匹面給,提調行戶曹判書金在顯,工曹判書趙寧夏,各半熟馬一匹賜給,禮曹判書李源命,都廳副應敎洪承穆,掌樂正尹相萬,竝加資,郞廳戶曹正郞徐雲輔,禮曹正郞林相僖,工曹正郞朴永軾,司宰主簿李徽宰,敦寧主簿金炳肅,副司果鄭基大,竝陞敍,監造官副司勇宋寅植·鄭景朝·李裕文,前都事洪承烈,前假監役朴歧秉,副司勇韓益源·李會迪·金台濟·禹成圭,竝陞六,司䆃奉事尹永顯,別工作繕工監役金商絢,各兒馬一匹賜給,純祖大王冊寶攝上,領議政李最應,鞍具馬一匹面給,純元王后冊寶攝上,領議政李最應,鞍具馬一匹面給,翼宗大王冊寶攝上,領議政李最應,鞍具馬一匹面給,大王大妃殿冊寶攝上,領議政李最應,鞍具馬一匹面給,堂上執禮禮曹參議任尙鎬,半熟馬一匹賜給,堂下執禮副司果趙東弼,兒馬一匹賜給,大祝副應敎洪承穆,掌樂正尹相萬,竝加資,純祖大王玉冊文製述官領府事李裕元,內下大豹皮一令賜給,書寫官南寧尉尹宜善,內下大豹皮一令賜給,樂章文製述官行廣州留守金輔鉉,金寶篆文書寫官行兵曹判書李載元,各半熟馬一匹賜給,讀玉冊官行護軍韓敬源,讀金寶官禮曹參判南正益,竝加資,捧玉冊官·擧玉冊案執事·褥席執事·擧讀玉冊案執事·褥席執事·捧金寶官·擧金寶案執事·褥席執事·擧讀金寶案執事·褥席執事,各兒馬一匹賜給,純元王后玉冊文製述官領敦寧金炳學,內下大豹皮一令賜給,書寫官行上護軍金炳㴤,樂章文製述官行上護軍鄭基世,金寶篆文書寫官咸鏡監司金炳地,各半熟馬一匹賜給,讀玉冊官行護軍成載玉,讀金寶官行護軍兪錫煥,竝加資,捧玉冊官·擧玉冊案執事·褥席執事·擧讀玉冊案執事·褥席執事·捧金寶官·擧金寶案執事·褥席執事·擧讀金寶案執事·褥席執事,各兒馬一匹賜給,翼宗大王玉冊文製述官判府事洪淳穆,內下大豹皮一令賜給,書寫官行知三軍府事閔謙鎬,樂章文製述官行上護軍洪祐吉,金寶篆文書寫官知宗正卿李載冕,各半熟馬一匹賜給,讀玉冊官行護軍韓敬源,讀金寶官禮曹參判南廷益,竝加資,捧玉冊擧玉冊案執事·褥席執事·擧讀玉冊案執事·褥席執事·捧金寶官·擧金寶案執事·褥席執事·擧讀金寶案執事·褥席執事,各兒馬一匹賜給,大王大妃殿玉冊文製述官左議政金炳國,內下大豹皮一令賜給,書寫官行大護軍尹滋悳,樂章文製述官行上護軍李㘾,玉寶篆文書寫官行大護軍趙成夏,各半熟馬一匹賜給,捧玉冊官·執事·褥席執事·捧玉寶官·擧玉寶案執事·褥席執事,各兒馬一匹賜給,別看役前郡守李澤永,加資,司譯前判官吳致儉,守令除授,司果姜泓,外職調用,惠民主簿方大鏞,察訪待窠,首先擬入,追上尊號加上尊號時,贊儀李奭鎭,東西唱引儀玄景運·金鏞賢,各上弦弓一張賜給,代致詞官金鏞賢,察訪待窠擬入,香官白時淳,正書忠義衛李熙錫,各上弦弓一張賜給,寫字官劉永祜,畫員金濟完,領陪部將金永基等八人,竝右職調用,崔有淵·安應柱,竝外職調用,寫字官金東弼·李斗赫,擇日官崔榮遠等三人,竝加資,畫員金濟淳,令本衙門拔例調用,趙信和,察訪待窠擬入,計士李萬赫等七人,擇日官金東萬,竝本衙門高品付料,其餘奏時官·寫字官·畫員·領陪部將·待令捕校·錄事·員役·守僕·樂工匠等,竝依判下施賞。
傳曰,純祖大王玉冊差備韓珩和·鄭之良,金寶差備周鍾悳,各內下鹿皮一令賜給,金鼎夏加資,玉冊差備吳敬穆·文周夏,案差備安思一·李慶弼,褥席差備姜顯文,讀冊案差備李乾和,褥席差備李朱夏,金寶差備白仁正·鄭弘祥,案差備玄仁哲·朴勉夏,褥席差備曺永顯,讀冊案差備白樂璇,褥席差備李晩東,各上弦弓一張賜給,純元王后玉冊差備金在寬·河浚浩,金寶差備兪在應,尙傳李定國,各內下鹿皮一令賜給,金寶差備安倬榮,宮圍令柳東燮,竝加資,玉冊差備金仁信·趙秉德,案差備安貞和·金演東,褥席差備金漢鼎,讀冊案差備洪基一,褥席差備李肯珍,金寶差備李淇直·崔昌大,案差備金喜南·柳源浩,褥席差備魏啓周,讀冊案差備康載範,褥席差備金永應,各上弦弓一張賜給,翼宗大王玉冊差備崔錫憘·李敏和,金寶差備鄭泰吉,各內下鹿皮一令賜給,張喜範,加資,玉冊差備趙寬順·韓聖喆,案差備李昌萬·文華鉉,褥席差備林喜龍,讀冊案差備金基重,褥席差備吳肯晬,金寶差備金弘奫·安光浩,案差備金夏吉·邊敏何,褥席差備康厚根,讀寶案差備金有準,褥席差備申泰鉉,各上弦弓一張賜給,大王大妃殿玉冊差備梁重吉·李裕鼎,玉寶差備羅顯植,尙傳金圭復,各內下鹿皮一令賜給,玉寶差備盧致和,加資,玉冊差備李昌根·徐在珩,案差備高龍鎭·李澤振,褥席差備李悳和,讀冊案差備金元圭,褥席差備宋宜俊,金寶差備曺東彬·金鉉弼,案差備韓孝箕·金秉燁,褥席差備洪秉夏,讀寶差備印亭純,褥席差備朱繼文,各上弦弓一張賜給,承傳色金圭復·李裕鼎,竝加資,資窮代加,薛里金維申·文世顯,掌務沈恩和·柳昌億,差備王用殷·韓做弦·任存益,竝加資,李在五·李澤振·金弘奫,各上弦弓一張賜給,司鑰李命錫·金學胤,竝外職調用,飯監劉聖鍾,賞加,太敬壽,右職調用,其餘燈燭色,水賜別監·別監·員役等,竝依判下施賞。
傳曰龍洞宮次知金圭復,加資,資窮代加。
政院啓曰,臣吏兵批兼進之意,敢啓。傳曰,知道。
有政。吏批,行判書閔致庠,參判金鶴根,竝牌招不進,參議閔泳商進,右副承旨趙肅夏進。啓曰,行判書閔致庠,參判金鶴根,竝牌招不進,小臣獨政未安,何以爲之?敢稟。傳曰,只出緊任。
以李輔榮爲副應敎,禮曹判書李源命,今加崇政,禮曹參判南廷益,行護軍韓敬源·成載玉·兪錫煥,已上今加嘉義,副司果金宗漢·金允植,副應敎洪承穆,掌樂正尹相萬,已上今加通政,已上加資事,承傳。綾州牧使沈宜絢,年七十,今加通政,侍從臣戶曹參議沈相薰祖,推恩移施事,承傳。
兵批,行判書李載元病,參判張錫龍入直進,參議尹相賢病,參知尹升求病,右副承旨趙肅夏進。同知單兪英煥,赴戰嶺別將單韓萬用,副護軍金允植·洪承穆·尹相萬·金宗漢·辛德煥,副司果宋寅植·宋景朝·李裕文·洪承烈·朴歧秉·韓益源·李會迪·金台濟·禹成圭,以上竝單付。
傳曰,見窠皆令差出。
吏批,再政。以李建容爲掌樂正,鄭景朝爲瓦署別提。
傳曰,右承旨·同副承旨許遞,前望單子入之。
傳曰,兼司書有闕之代,前望單子入之。
傳曰,發遣吏郞,諸執事淸齋與居,摘奸以來。
政院啓曰,行大司憲徐堂輔,執義趙同熙,掌令吳益泳·洪鍾運牌不進,持平盧德純左外,崔在澈未署經,監察茶時之意,敢啓。傳曰,知道。
以大司諫尹龜永,執義趙同熙,掌令吳益泳·洪鍾運牌不進罷職傳旨,傳曰,只推。
宗親府啓曰,純祖大王追上尊號,純元王后追上尊號,翼宗大王追上尊號,大王大妃殿加上尊號,今已禮成矣,卽當紀載於璿源譜略,而國朝御牒·八高祖圖·王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之乎?敢稟。傳曰,自本府擧行。
禮曹啓曰,以大王大妃殿舟梁回甲慶科,敢稟草記。傳曰,除初試,庭試爲之,日子來三月旬前擇入事,命下,以純祖大王追上尊號,純元王后追上尊號,翼宗大王追上尊號,大王大妃殿加上尊號,慶科取稟草記。傳曰,除初試,庭試爲之,日子來三月旬前擇入事,命下矣。兩次慶科,當爲合設擧行,科名以大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科庭試,稱號,而在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,來六月旬前擇入。
奎章閣啓曰,今日臣等,請出大王大妃殿冊寶,奉安于宙合樓之意,敢啓。傳曰,知道。
侍講院啓曰,兼說書朴斗陽,以木覓山別祈祭監祭史官,進去矣,下番闕直,事甚未安。兼司書未差,司書趙重弼,說書李起鍾,竝卽牌招,推移入直,何如?傳曰,允。
訓鍊都監啓曰,本局哨官朴基元,身病猝重,勢難察任,改差,何如?傳曰,允。
領府事李裕元疏曰,伏以,臣之癃病,日加而月增,臣之告退,年積而歲多,臣所期望,惟在於此,人所代悶,亦惟在於此,以臣視臣,與夫以人視臣,其爲究竟,直不過退一字是耳。臣之於退,非但自計之熟,若評臣去就,年年言退,年年未退,殆涉要君索價,一身行休,姑且無論,四維隳損,莫此爲甚,緬溯前輩之所執,擧皆克終于始,必獲後已者,寔不外乎今日所告之語,凡臣所處,不逮前輩,萬一其夙素至願,永矢弗諼,於前輩,庶或跂望,此臣所以若將不及,莫知自悔也。噫,臣世臣也,義無不仕,少而發軔,馳騖名利之場,備嘗斗醋之味,入中書,居然爲十五年之久,而上乞骸章,尤爲有年,初志尙遲,棧豆在前,仡仡然老白首,猶不自遑息,百里鄕山,有事輒赴,通計一年,寓京師過半,致煩咫尺之恩言,莫售塵剎之報效,瓠落轉深,蘇醒無期,雷霆輿薪,不辨聲形,重以脚不支身,喘不續氣,一出班行,醜態招笑,徒以空名,綴朝籍,幻影留人間,斷斷一念,亶在於差無罪盭,奉以身退,時修起居之例,調息朽敗之質而已矣。古之志道,譬以爲山,或恐一簣之虧曰,其止與其往,皆在我而不在人,臣之情,已到八九分地矣,惟當積少成多,不棄前功,顧今聖明之世,無物不遂,豈忍使一介之微,輟旣進之功,而作中道之止也哉?伏望殿下,諒臣難止之勢,特許休退,俾免苟窮之譏,千萬蘄祝之至,謹昧死以聞。答曰,省疏具悉卿懇。以此事卿之陳懇,予之挽駐,已多年所,其事勢物議之可否,卿亦當有熟諒矣。顧今國計民憂,果何如時也?以卿才猷之蘊,望實之隆,不有時原之別,而日展碩劃,弘濟時艱,予有所厚望,今何可遽爾言退乎?無妄愼節,自當遄復常度,以此以彼,萬難奉副者,而課歲封章,申複其說,恐非相孚交修之道,卿須體予至意,更勿以此相聞。仍傳曰,此批答,遣史官傳諭。
行吏曹判書閔致庠疏曰,伏以,三陽泰來,百祿鼎臻,甲回渭梁,慶慈齡之冞卲,徽闡太室,頌顯號之竝隆,縟禮曠古,群情忭今。仍伏念天官,任之重也,京察,事之鉅也,以此任竣此事,未有不求解而得解,自是銓家成例,而今臣求解之義,不但在此而已。臣自濫叨之初,不揆貿昧,雖就班簿資格,覃精費思,尙難效萬一分對揚,間承使儐之命,征邁塗途,幾爲四易弦望,於銓綜事,靡暇嬰衡,逮夫返面,歲籥已窮,大政迫期,忽卒句當,甄別則素乏鑑藻,注擬焉率多錯謬,有百疪纇,無一稱塞,聖度縱垂庇覆,司直宜擧紏劾,退訟愆尤,秖增恧蹜,而憊瘁旣積,添勞政席,夙恙新祟,因以闖肆,痰濕觸寒,流注而胸腕亘疼,風眩乘虛,轉劇而肢體攣痺,種種痛苦,實有所不堪,而際値慶會,跛躄皆起,殆忘疾病,强力奔走,呈告之暇,亦不滿限,而顧此凘綴,有非時日可瘳,虛縻劇地,又復淹遲,則匪據之辜,去益難贖,壞應之憂,尤當可戒,此臣所以丐免者,不直以了勘察典,徒爲備例而崇讓焉耳。猥輸肝膈,冒溷聰聽,伏乞聖上,明審之,慈憐之,亟遞臣所有職名,公而無瘝官,私而得調病,實天地生成之澤,臣無任云云。答曰,省疏具悉。重任何可輕遞?卿其勿辭行公。
行兵曹判書李載元疏曰,伏以,歲籥載新,茀祿方至,惟我慈聖甲回舟梁,縟儀誕擧,宸孝彌彰,群情胥抃。仍伏念臣百不稱職,三叨是任,揆涯秤材,倖免大做錯者,莫非寵靈攸憑,以臣量臣,何嘗有絲毫稱停於重務也哉?統轄三軍,申嚴紀律,非武不可,組鍊六韜,奬勵士馬,非威不可,臣實無一仿樣于斯,盤·鑰善喩,未曉於矇昧,鼎呂鉅擔,難强於僬僥,而車前騶皀,只取市童之譏姍而已。矧今京察已過,便成苽熟之期,恩造之天,似不待求解如渴,而曲遂槃物之化也,此猶緩聲耳,日昨班綴,歸路衝寒,添疴經冬,喘咳越劇,徹夜之痛囈倍嬰,起居彈束,非有時日可劃,息偃訟蹙,尤增一祟。庸敢竊據見實,披瀝于崇聰之下?伏乞備賜鑑諒,亟鐫臣本兵之任,使公務毋隳,微私獲安焉。臣無任云云。答曰,省疏具悉。重任何可輕遞?卿其勿辭行公。
行大護軍尹滋悳疏曰,伏以,璿曆迓新,寶籙增休,太室進冊,寓聖慕於羹墻,東朝揚徽,回舊紀於舟梁,愴昔忭今,小大同情。仍伏念臣之所叨,豈臣之所可叨者乎?臣實自知其所不可叨,而循墻而不得焉,一日二日,黽勉至于今日,顧其中則凜凜乎若集木然,若臨淵然,蓋未嘗食息弛也。夫若臣所叨者,殿前親衛,管轄于是,一國貢賦,總匯于是,百務所華,百弊隨之,自非通鍊才識,纖悉靡遺,按簿剔奸,啙窳畢整,則是瘝厥官也,其何可晏然職次,睯不知退乎?噫,臣之迷劣甚矣,固木石豚魚之不若焉,而惟有斷斷衷曲,耿然如丹,感激殊遇,殫竭心力,思所以塵泰山露滄海,而其奈屈轂之瓠,無所用矣,長坂之鞭,無足試矣,臨事牴牾,瘢疣莫掩,未免爲隳職辜恩之歸,則撫躬自省,不寒而粟,獲逭譴何,卽臣之幸,而幸者不可常也。不於此時,早卸要劇,一往僨誤,愆尤日積,則雖以我殿下曲遂之仁,其何以優容之乎?此所以求解一念,寤寐如結,不揆猥屑,仰首鳴號,以冀終始生成之澤,伏惟聖明,仁天以覆之,太陽以臨之,亟遞臣所有本所惠局諸職,公以幸國計,私以幸微分焉。臣無任云云。答曰,省疏具悉。本兼重務,何可遽爾遞解?卿其勿辭行公。
咸鏡監司金炳地疏曰,伏以,歲籥載新,邦籙滋至,我太母舟梁顯光,甲紀重回,此誠國朝初有之大慶也。惟我殿下,以準海之孝,祝岡之誠,太室之三冊追蕆,璇闈之二字加上,縟儀誕擧,情文允叶,匝域臣民,曷任蹈忭?仍伏念臣以無似賤品,待罪分司,補蔑絲毫,寵紆瓜仍,滿心惶懍,不翅乎如新受賜矣,曾未幾何,北臬新命,又奚爲而至哉?霣越震,實莫省所以也。夫方面之任,孰非綦重,而惟此道,素稱難愼,豊沛舊都,拱護陵寢,莬·沮故疆,備禦陰雨,蓋其旬宣,較他省,本自迥別,而挽近海港邊徼,種種有虞憂之端,重之以糶糴空虛,生靈困瘁,弓馬解弛,習俗渝敗,譬諸人病,已膏肓矣,雖以華·扁之手,尙難對症而投劑,迺者出尋常異數,反以庸醫代之,臣竊恐四方瞻聆,爲朝廷惜此擧措也。第臣至遇極陋,徒藉先故,厚被國恩,曾於十八年前,冒叨東藩,威望不足以憚壓,才諝不足以剸理,至今追惟,一無可記,臣旣不能於完局矣。且以近日事言之,昨春賑濟,卽有國大政也,聖敎惻怛於如綸,惠澤旁流於移粟,臣忝在水土之列,對揚明命,此其時矣,奈緣臣知慮淺短,措劃生疎,畢竟拯捄,無所稱塞,已不勝懍惕萬萬,而庫儲比前而愈罄,支調由是而益絀,後來者,夫孰曰淨淨如郭有道宿處也乎?此個實狀,竊庶爲淵鑑之所照燭,而曲恕之,則臣又不能於一府矣,完局之不能而能矯捄劇弊者,臣未之聞也,一府之不能而能擔夯大去處者,臣又未之見也。未敢知今日聖眷,豈爲臣榮耀餔啜而止哉?萬鍾厚廩,難免兜攬之譏,一路隆寄,苦乏報答之望,夤緣慶會,雖已祗肅,揣量鹵劣,實難冒當。玆暴衷懇,仰瀆崇嚴,伏望聖慈,俯垂鑑諒,將臣新授藩任,亟賜鐫改,以幸公事,以安私分焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,傳香承旨,馳詣社稷,奉審摘奸以來。
以司書趙重弼,說書李起鍾牌不進罷職傳旨,傳曰,只推。
傳曰,明日人日製,通方外爲之,試紙用大好紙,弘文提學,待明朝牌招。
傳曰,興人才端士趨,亶在於科試之公嚴,而從前申飭,多歸空言無實,每經一番試事,輒失中外之望,寧有如許紀綱乎?今番則姑未知試取之如何,而若有一分涉私之入聞,則國有關和,斷無容貸,令廟堂先以此措辭,卽速關飭於各道掌試道臣及北靑府使處,亦自政院,招致各道京試官於啓板前,各別曉諭。
傳曰,有實故摠管許遞,前望單子入之。
摠管前望單子入之,都摠管徐衡淳,副摠管尹喜秀落點。
兵曹,以尹喜秀爲禁衛中軍。
宗親府啓曰,璿源譜略修正事,命下矣。國朝御牒書寫官一員,監印堂上一員,以宗正卿差出,而跋文製述官,令政院稟旨擧行,何如?傳曰,允。
政院啓曰,因宗親府草記,璿源譜略跋文製述官,令政院稟旨擧行事,允下矣。璿源譜略跋文,文衡當爲撰進,而大提學未差,何以爲之?敢稟。傳曰,前前大提學製進。
又啓曰,行大司憲徐堂輔,執義趙同熙,掌令吳益泳·洪鍾運牌不進,持平盧德純在外,崔在澈未署經。監察茶時之意,敢啓。傳曰,知道。
以大司諫尹龜永,執義趙同熙,掌令吳益泳·洪鍾運牌不進罷職傳旨,傳曰,只推。
承旨前望單子入之,兪晩源·李根秀落點。
政院啓曰,行都承旨閔泳穆不爲仕進,行左承旨尹泰經式暇,左副承旨趙肅夏監祭進,新除授右副承旨李根秀,同副承旨兪晩源未肅拜,院中只有臣一人,伴直無人。同副承旨,卽爲牌招,何如?傳曰,允。
禮曹啓曰,以大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科庭試,卽日放榜,擇日放榜,取稟草記,傳曰,來六月旬前擇入事,命下矣。令日官崔榮遠推擇,則文武科庭試,來三月初六日,放榜,六月初三日午時爲吉云。以此日時定行,何如?傳曰,允。
弘文館啓曰,新除授副應敎李輔榮,卽爲牌招察任,何如?傳曰,允。
兵曹啓曰,來正月初十日,大駕詣景慕宮展謁時,侍衛戎服,當爲磨鍊,而謹考謄錄,則出宮時,着白笠·白天翼·布帶,入幄次後,着黑笠,去笠飾,靑天翼·黑帶,還宮時,以白笠·白天翼·布帶,磨鍊矣。今亦依此擧行,何如?傳曰,允。
又啓曰,今正月初十日大駕詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依太廟展謁時例爲之。
摠戎廳啓曰,本廳中軍李冕熙,身病甚重,勢難察任,改差,何如?傳曰,允。
領議政李最應箚曰,伏以我東朝殿下,卲齡添海屋之算,太歲週渭梁之甲,是誠五百年創有之慶,聖孝益篤於遇喜,縟儀賁飾於揚烈,先上太室追蕆之冊,仍進長樂加尊之號,愴昔忭今,無中與外。臣於敦工,猥忝前列,周旋於琬琰之奉,燕賀於岡陵之祝,榮固與有,勞何可紀?迺者廣慶之聖意,普加賞齎之殊典,以臣賤名,冒登別單,特出天廐之上駟,被以法鞴錫之,便蕃乘而拜謝,敢昧聖訓。惟是嚬笑,王政之所惜,辭受,臣節之攸愼,顧乃罔功,承此濫賞,則豈不爲仰累王政,俯壞臣節也哉?用玆惶恧,仰瀆崇嚴。伏願亟賜反汗,俾公典重而微分安,千萬幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
上在昌德宮。停常參·經筵。
政院啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,來十一日,輪對日次矣,敢啓。傳曰,當次人受點後,日次待令。
又啓曰,同副承旨兪晩源,時在全羅道茂朱地,斯速乘馹上來事,下諭,何如?傳曰,許遞。前望單子入之。
備忘記,洪州營將申鳳均,羅州營將沈宜奭下直,各長弓一張,長箭一部,片箭一部,筒兒一箇賜給。
兵曹,來二月十三日大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科庭試武科初試時,規矩,鐵箭三矢一百二十步,片箭三矢一百三十步一巡二中,騎芻一次三中,柳葉箭五矢一百二十步一巡三中,講書粗以上,取三技落點。
傳曰,向日假注書望筒閪失之差備中官,分揀,當該中官李敏五,削職。
傳曰,都承旨,持此御題,與弘文提學,偕往泮宮,試取以來。
政院啓曰,弘文提學洪祐吉,旣已承牌,內閣提學金輔鉉,藝文提學金在顯,竝卽牌招,同參考試,何如?傳曰,允。
承旨前望單子入之,金聲根落點。
政院啓曰,卽伏見黃海兵使閔成鎬,水使申樂熙,去秋冬等褒貶啓本,則邊將無一人居中居下,殊無嚴明殿最之意,竝推考警責,何如?傳曰,允。
又啓曰,臣敬奉御製,與弘文提學洪祐吉,馳往泮宮,人日製儒生試取,則收券爲三百八十張矣。捧入之意,敢啓。傳曰,知道。
傳曰,人日製,賦居首三下進士兪鎭弼,直赴殿試,之次草三下幼學李秉吉,直赴會試,之次次上幼學趙漢國等二人,竝給二分,之次次上進士朴敦陽等二人,竝給一分,之次次上幼學金龜根等四人,各奎章全韻一件賜給。
傳曰,入格儒生,明日待令。
傳曰,入格儒生金龜根·張熙,此是桂坊也,守令待窠,首先擬入。
政院啓曰,行大司憲徐堂輔,執義趙同熙,掌令吳益泳·洪鍾運牌不進,持平盧德純在外,崔在澈未署經。監察茶時之意,敢啓。傳曰,知道。
以大司諫尹龜永,執義趙同熙,掌令吳益泳·洪鍾運牌不進罷職傳旨,傳曰,只推。
以司謁口傳下敎曰,畿營執事金仁奎,賞加。
宗親府啓曰,璿源譜略修正事,命下矣。宗正卿,逐日輪回仕進,使之校正監董,何如?傳曰,允。
宗親府,璿源譜略修正時,監印堂上單李會正。
宗親府,璿源譜略修正時,國朝御牒書寫官單李容直。
兵曹,以趙文顯爲摠戎中軍。
兵曹啓曰,今月初十日動駕時,領軍之將,不可不備,而兼司僕將有闕之代,依例口傳擬入,何如?傳曰,允。
兵曹口傳政事,以趙均夏爲兼司僕將。
兵曹啓曰,大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科,除初試,庭試,來三月初六日設行事,自禮曹推擇啓下,而武科則例有初試,依定式分京外試取矣。吉日,令日官金東萬推擇,則來二月十三日爲吉云。以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取五百人。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,假注書申悳均有身病,勢難察任,今姑改差,何如?傳曰,允。
申悳均改差,代以朱明相爲假注書。
傳曰,入格儒生入侍。
政院啓曰,行大司憲徐堂輔,執義趙同熙,掌令吳益泳·洪鍾運牌不進,持平盧德純在外,崔在澈未署經。監察茶時之意,敢啓。傳曰,知道。
以大司諫尹龜永,執義趙同熙,掌令吳益泳·洪鍾運牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
以司謁口傳下敎曰,星壇淸道,中軍代行。
以右副承旨趙肅夏牌不進罷職傳旨,傳曰,只推。
成均館啓曰,今此式年監試初試時,照訖講,前期定日,自本館草記事,已有禮曹節目啓下矣。日字,當爲預定,自今月十二日爲始,開講之意,敢啓。傳曰,知道。
兵曹啓曰,再明日景慕宮動駕時,本曹堂上守宮及侍衛,當爲備員,而參知尹升求有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,許遞。
吏曹口傳政事,以尹相萬爲兵曹參知。
御營廳啓曰,本廳騎士將李根豊,以前任公州營將,方在任所,上來尙遠,久曠可悶,改差,何如?傳曰,允。
義禁府啓曰,卽接月令醫員鄭鍾健手本,則以爲時囚罪人吳達善,素患疝積,處冷復發,食飮全却,症形危劇云。罪人病勢如此,則一邊保放,一邊草記,載在法典矣。吳達善,姑爲保放之意,敢啓。傳曰,知道。
義禁府啓目,洪州前牧使吳達善原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
行禮曹判書李源命疏曰,伏以歲籥維新,天休滋至,東朝舟梁之寶甲載回,縟禮丕飾,晠典竝擧,闡先烈而三冊追蕆,揚慈徽而二字加隆,聖孝冞光,攢祝普均。仍伏念臣,生老太平,値玆慶會,獲遂少須臾之願,倍切身親見之喜,猥叨敦匠之任,竊以與榮爲幸,粗效職分內事,初無可紀之勞,而禮儀纔訖,恩旨遽宣,賜臣一資,擢列崇品,臣奉誥怔營,莫省攸措。是秩也,班亞王事,階超六典,苟非名德老成,爲世推重,則不宜濫授而冒據也,審矣。臣本庸愚,最居人下,而早占倖第,涉歷宦途,節次推遷,輥到卿月,志願已滿,涯分亦踰,一步更進,夢想不到,惟以受恩如天,報答無術,耿然寸丹,隕結爲期而已。不意今者,眷注愈重,榮寵特殊,臣承命若驚,繼以恧慼,未敢知如臣無似,何以得此於聖朝也?第臣樗散,不堪適用,朽衰無望陳就,雖欲殫竭淬礪,程功效能,於器使之末,猶懼其擔夯不起,尙可以厭然趨承於孤棘峻秩之後也乎?噫,乘高則顚,器盈則溢,物理之常也。若臣者從前負乘,匪今斯今,乘而又乘,小器大受,亦已多矣。受而又受,臣身顚沛,固無足恤,其於明時,愼惜名器之政,果何如也?百爾忖度,萬難冒膺,玆敢略具文字,仰瀆崇嚴。伏乞聖慈,俯垂鑑諒,亟許收還臣陞資之命,以重公器,以安賤分,不勝幸甚。臣無任云云。答曰,省疏具悉。卿其勿辭行公。
己卯正月初八日申時,上御重熙堂。入格儒生入侍時,同副承旨李根秀,假注書姜友馨,記事官朴斗陽·閔泳煥以次進伏,進士兪鎭弼,幼學李秉吉·趙漢國·南有熙·金龜根·張熙,進士李枝秀,幼學閔泳敦,序立階下訖。上曰,史官分左右。根秀曰,入格儒生中,朴敦陽·李範翊,俱有身病,不得待令矣。待令儒生,使之陞堂奏職姓名乎?上可之。鎭弼等,以次陞堂奏職姓名,退立階下訖。根秀曰,儒生,使之頒賞行禮乎?上可之。根秀出楹外,頒賞行禮訖。根秀曰,儒生,使之退出乎?上可之。儒生等退出。上命史官就座,又命退,承史以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨趙肅夏,今日不爲仕進,卽爲牌招,何如?傳曰,允。
傳曰,禮房承旨,馳詣受香所,奉審摘奸以來。
政院啓曰,臣依定式,進詣香室奉審,則香祝樻·祝板袱子,精潔之意,敢稟。傳曰,知道。
又啓曰,明日大駕,詣景慕宮,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳曰,啓字誤踏之中官朴漢應,拿處。
傳曰,明日還宮時,貢市堂上,率貢市人,敦化門外待令。
同副承旨李根秀書啓,臣承命馳詣星壇壇上神位板奉審,則無頉,祭物·祭器·祭井看審,則精潔,諸執事·進排官摘奸,則無頉矣。臣則仍留監祭,待將事還奉神位板後,復命之意,敢啓。傳曰,知道。
政院啓曰,行大司憲徐堂輔,執義趙同熙,掌令吳益泳·洪鍾運牌不進,持平盧德純在外,崔在澈未署經。監察茶時之意,敢啓。傳曰,知道。
以大司諫尹龜永,執義趙同熙,掌令吳益泳·洪鍾運牌不進罷職傳旨,傳曰,只推。
傳曰,明日出宮內門路,以協陽門爲之。
政院啓曰,行都承旨閔泳穆,行左承旨尹泰經,右承旨金聲根不爲仕進,右副承旨趙肅夏牌不進,同副承旨李根秀監祭進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨牌不進罷職傳旨,傳曰,只推。
政院啓曰,右承旨金聲根牌不進,伴直無人,右副承旨趙肅夏,旣有只推之命,更爲牌招,何如?傳曰,允。
以右承旨金聲根牌不進罷職傳旨,傳曰,只推。
宗親府啓曰,璿源譜略修正事,命下矣。進上進獻,以幾件封進,而五處璿源閣奉安件,今亦以全秩爲之乎?敢稟。傳曰,進上進獻件,改張以入,五處璿源閣奉安件,一體改張。
議政府啓曰,貢市人詢瘼事,命下矣。貢市堂上金炳始,聞有身病,許遞,其代,行大護軍尹滋悳差下,何如?傳曰,允。
奎章閣啓曰,守宮檢校直閣李承純,待開門牌招,何如?傳曰,允。
吏曹,今此式年監試初試,照訖講,一所試官洪在瓚·朴齊晠·李錫弘·金元均·鄭顯英,二所試官,李範祖·金容圭·鄭元和·李秉臯·宋彙仁。
上在昌德宮。停常參·經筵。
大駕詣景慕宮,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。世子宮,遣宮官問安。答曰,知道。大王大妃殿·王大妃殿,遣承旨問安。答曰,知道。
還內後,藥房·內閣·政院·玉堂口傳問安。答曰,知道。
藥房提調金壽鉉,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,臣泳穆,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣,敢啓。傳曰,知道。
傳曰,侍衛軍兵毛具,從便爲之。
政院啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,義禁府都事來言,今日動駕時,衛外擊錚人金文永等二名,依例移送秋曹云矣,敢啓。傳曰,知道。
以朴漢應囚單子,傳曰,飭已施矣。分揀放送。
宗親府啓曰,璿源譜略修正事,命下矣。本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
刑曹啓曰,江原道到配啓本,春川府定配罪人金鎭淵,忠淸道到配啓本,德山郡定配罪人李定默等,放字書下矣。謹依書下,竝卽放送事,分付各該道臣之意,敢啓。傳曰,知道。
己卯正月初十日巳時,大駕詣景慕宮。展謁擧動入侍時,行都承旨閔泳穆,行左承旨尹泰經,右承旨金聲根,左副承旨朴容大,右副承旨趙肅夏,同副承旨李根秀,假注書姜友馨,記事官朴斗陽·閔泳煥,提學金輔鉉,檢校直提學趙寧夏·李載冕·趙成夏·尹滋悳·金炳始·趙慶鎬·鄭範朝,直提學閔泳翊·李載兢,檢校直閣金永壽·姜·尹用求·金興均·沈相薰·趙同熙,檢校待敎洪淳馨,副校理李範九,修撰趙鍾弼,以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調金壽鉉,副提調閔泳穆進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門·敦化門,進發至宗廟前路,上降輦步過,乘輦進發至景慕宮大門外下輦所,降輦,入幄次。少頃,通禮跪啓請出次,上改具翼善冠·無揚黑圓領袍,出次秉輿,入宮門,入齋室門外。通禮跪啓請降輿,上降輿,入齋殿。展謁時至,通禮跪啓請出次,上出次。領敦寧金炳學,判府事洪淳穆,左議政金炳國進前奏曰,侵早勞動,聖體,若何?上曰,一樣矣。仍敎曰,立春不遠,尙今峭寒。炳學曰,今春有閏,尙此寒測,而今日日氣甚好矣。上曰,日氣甚淸佳,而日昨之雪,亦壯矣。炳學曰,此是瑞雪,可占豊年矣。通禮前導,上詣版位行再拜禮訖,陞自東階,入宮內奉審,仍詣望廟樓,行四拜禮訖,陞詣殿內,命閣臣捲帳,仍爲奉審,更命降帳,還入齋室。還發時至,通禮跪啓請外辦,上出齋室門外。通禮,跪啓請乘輿,上乘輿出宮門外,入幄次後,問安勿爲之事,下敎。少頃,通禮跪啓請出次,上還具布裹翼善冠·布袍·布裹烏犀帶·白皮靴,出次。通禮,跪啓請乘輦,上乘輦進發至宗廟前路,上降輦步過,乘輦。泳穆曰,下輦所至近之處,車馬混入,致勤下詢,事體所在,萬萬未安。當該作門將領,所當重勘,而本院請推之外,無他可施之罰,何以爲之乎?上曰,記過,可也。出擧條仍發至敦化門外回輦。傳曰,貢市堂上,率貢市人入侍。泳穆奏曰,請出標信。開作門,何如?上曰,已下標信,擧行也。貢市堂上尹滋悳,進前奏曰,貢市人有所懷矣,何以爲之乎?上曰,令政院捧入也。命退貢市堂上,又命退貢市人,仍入敦化門,由進善門·肅章門,至協陽門外。通禮跪啓請降輦,乘輿以入。泳穆曰,請出標信解嚴。上由宣化門還內,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,尙州營將許璥下直,長弓一張,長箭一部,片箭一部,筒兒一箇賜給。
假注書朱明相書啓曰,臣於本月初十日辰時量,以東·南·北郊諸壇奉審摘奸事,敬奉聖敎,馳詣星壇奉審是白乎則,階砌曲墻及紅箭門壇上下莎草,俱爲無頉是白遣,仍詣風雲雷雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇奉審是白乎則,階砌曲墻及紅箭門壇上下莎草,俱爲無頉是白遣,仍詣漢江龍壇奉審是白乎則,階砌曲墻及紅箭門壇上莎草,俱爲無頉是白遣,仍詣司寒壇奉審是白乎則,階砌曲墻及紅箭門壇上下莎草,俱爲無頉是白乎旀,以日暮止宿,十一日平明,馳詣先農壇奉審是白乎則,階砌曲墻及紅箭門壇上下莎草,俱爲無頉是白遣,仍詣先蠶壇奉審是白乎則,階砌曲墻及紅箭門壇上下莎草,俱爲無頉是白遣,仍詣祈雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣厲壇奉審是白乎則,階砌曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
政院啓曰,假注書姜友馨有身病,勢難察任,今姑改差,何如?傳曰,允。
姜友馨改差,代以安昌範爲假注書。
又啓曰,行大司憲徐堂輔,執義趙同熙,掌令吳益泳·洪鍾運牌不進,持平盧德純在外,崔在澈未署經。監察茶時之意,敢啓。傳曰,知道。
以大司諫尹龜永,執義趙同熙,掌令吳益泳·洪鍾運牌不進罷職傳旨,傳曰,只推。
宗親府啓曰,今此璿源譜略修正時,前縣監李靖宇,前五衛將李容達,別看役差下,使之察任,何如?傳曰,允。
三軍府啓曰,詰戎之歲有再講,乃不容不應行者,而比年久停之餘,卒伍徵發,必不無有妨農務,今春八道·四都水陸諸操巡歷巡點,竝姑停止,官鎭門聚點,堤堰處移役,使之着意擧行事,分付,何如?傳曰,允。
禮曹啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十四日,臣曹堂上,進去奉審後,稟處,何如?傳曰,允。
又啓曰,卽接濟州牧使白樂淵狀啓謄報,則去十二月令,宗廟·孝徽殿·山陵薦新洞庭橘,依數封進,而乳柑段,只爲四十五箇是白乎所,宗廟·孝徽殿·山陵·景慕宮薦新,備數無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,而山陵薦新,則魂殿內官,依例陪進陵所,薦進,何如?傳曰,允。
又啓曰,卽接山陵官員所報,則以爲近日局內,虎患熾盛,祭奠與奉審巡山之節,無以擧行云矣。莫重之地,虎患若是狼藉,極爲驚悚,卽令該軍門,發送砲手,期於獵捉事,分付,何如?傳曰,允。
又啓曰,卽接前郡守姜潁秀所志,則以爲同姓八寸弟勉秀,嫡妾俱無子,以其同姓十寸弟翼秀第二子,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,令該曹論理草記事,載在法典,而門長姜潁秀,所訴旣如此,姜翼秀第二子,立爲姜勉秀之後,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又啓曰,宣傳官鄭雲星·蔡奎常,俱以病難供職,呈狀乞遞,竝改差,何如?傳曰,允。
刑曹啓曰,本曹所在大明律·大典會通·無冤錄等律書,年久弊傷,且多落卷,每當試取之際,輒有苟艱之患,依定式印出上送事,分付板在各該道臣之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
吏曹,照訖講二所試官李範祖有頉,代姜鐸改付標。
傳曰,有實故摠管許遞,前望單子入之。
摠管前望單子入之,副摠管吳晉泳落點。
政院啓曰,事變假注書朴壽昌有身病,勢難察任,今姑改差,何如?傳曰,允。
朴壽昌改差,代以尹國柱爲事變假注書。
政院啓曰,啓聞事體,何等審愼?而卽見忠淸水使李敎復水虞候等官職實仕啓本,則後錄,當書年月外行,而誤書內行,事甚疎忽,極涉未安。原啓本,還下送,使之改修正上送,而該帥臣,不可無警,從重推考,何如?傳曰,允。
又啓曰,卽者檢閱閔泳煥,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文鉉·趙秉升·朴斗陽,謂有館規,聯疏徑出,原疏,纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,行大司憲徐堂輔,執義趙同熙,掌令吳益泳·洪鍾運牌不進,持平盧德純在外,崔在澈未署經。監察茶時之意,敢啓。傳曰,知道。
以大司諫尹龜永,執義趙同熙,掌令吳益泳·洪鍾運牌不進罷職傳旨,傳曰,只推。
漢城府啓曰,文武科生進雜科回榜人,每年歲首,各部,搜訪報來後,草記事,曾有定式矣。今年回榜人職姓名年歲居住及登科年月日,別單書入之意,敢啓。傳曰,知道。
兵曹啓曰,禁軍別將李邦鉉,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以吳晉泳爲禁軍別將。
訓鍊都監啓曰,山陵局內,有虎患,令該軍門刻期捕捉事,自禮曹草記允下矣。本局善放砲手四十名,將校率領,卽爲發送之意,敢啓。傳曰,知道。
檢閱閔泳煥疏曰,伏以臣,顓蒙蔑識,百無肖似,而濫竊倖第,旋叨華選,前席珥筆,旣遂覲耿之願,禁省持被,益切在公之榮,恩造若偏,愧懼冞深,揆分揣義,曷敢言私?而第臣母,素患痰眩之症,近因日候之稍寒,一倍添劇,委頓床席。臣自聞此報,方寸焦灼,按抑不得,玆敢齎悚呼籲,徑出禁扃。伏乞聖慈,俯垂矜諒,亟遞臣職,以便救護,仍治臣罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
政院啓曰,合辭許久闕啓,事甚未安。除在外·未署經·陳疏外,呈告人員,竝直牌招,何如?傳曰,允。
又啓曰,卽者文學洪英植,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者掌令洪鍾運,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以檢閱金文鉉·趙秉升·朴斗陽牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
又啓曰,行大司憲徐堂輔,執義趙同熙,掌令吳益泳牌不進,洪鍾運,持平盧德純在外,崔在澈未署經。監察茶時之意,敢啓。傳曰,知道。
以大司諫尹龜永,執義趙同熙,掌令吳益泳牌不進罷職傳旨,傳曰,只推。
傳曰,臺諫竝許遞,前望單子入之。
政院啓曰,卽伏見平安道去秋冬等褒貶啓本,則監司閔泳緯,兵使白樂莘,邊將無一人居中居下,殊無嚴明殿最之意,竝推考警責,何如?傳曰,允。
議政府啓曰,向見統營所報,則丁丑賑資所需節扇蠲停條,依數留置,以待處分云。故昨夏發關該營,留置條,使之輸上,則始乃以前等前前等所當者,漫漶爲說,而就原數中,上送者,只爲二千五百餘兩,其餘一萬三千餘兩,以更無變通之意,一直防報矣。若曰,事係前等,無可擧論,則二千餘兩,從何辦出,而若是其一切相反也?大抵公貨之嚴重,何如,報牒之審愼,又何如,而曰有曰無,變幻疑眩,此欲爲瞞過而然乎,抑懵不覺察而然乎?且其決泊之前,稱病乞遞,是何擧措?事體所在,尤極駭然。統制使李奎奭,施以罷職之典,所謂留置錢一萬三千餘兩,交符前,刻期上送事,分付,何如?傳曰,允。
議政府薦望,以鄭洛鎔爲統制使。
侍講院啓曰,文學洪英植,今以親病,陳疏徑出矣。上番闕直,事甚未安,輔德趙定熙,兼輔德閔泳翊,弼善柳,兼弼善趙同熙,兼文學趙鍾弼,竝卽牌招,推移入直,何如?傳曰,允。
承文院啓曰,卽見盛京禮部咨文,以爲本年春季統巡揀派,內城協領明信,前往巡査之意,相應知照云矣。回咨,按例撰出,付撥下送灣府,傳給鳳城,傳致盛京之地,何如?傳曰,允。
兵曹啓曰,宣傳官李昌濂,以其病難供職,呈狀乞遞,改差,何如?傳曰,允。
御營廳啓曰,本廳別將李公濂,身病甚重,勢難察任,改差,何如?傳曰,允。
文學洪英植疏曰,伏以臣於持被之中,卽接家信,則臣父,素患痰癖之症,近因日候之不調,一倍添劇,委頓床席,家僮踵至,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,俾便救護,且治臣擅離之罪,以肅朝綱焉。臣無任云云。答曰,省疏具悉。爾其勿辭救護。
掌令洪鍾運疏曰,伏以臣家,在京畿積城地,而卽接鄕信,則臣母,素患痰癖之症,近以日候之不調,一倍添劇。臣聞此報,五內煎灼,按住不得,玆敢忙陳短章,徑尋鄕路。伏乞聖〈慈〉,俯垂鑑諒,亟遞臣所帶之職,以安私分,仍治臣擅離之罪,以肅朝綱焉。臣無任云云。答曰,省疏具悉。爾其勿辭往護。
上在昌德宮。停常參·經筵。
政院啓曰,大司憲·執義,掌令二員,持平二員,未差。監察茶時之意,敢啓。傳曰,知道。
又啓曰,左副承旨朴容大,今日不爲仕進,卽爲牌招,何如?傳曰,允。
又啓曰,吏曹郞廳來言,守令多窠,政事,取稟。傳曰,當日爲之。
又啓曰,兵曹郞廳來言,統制使下批政事,取稟。傳曰,當日爲之。
傳曰,傳香承旨,馳詣宗廟·景慕宮,奉審摘奸以來。
傳曰,孝徽殿望祭,攝行磨鍊。
傳曰,明日晝茶禮,當自內親行矣。該房知悉。
傳曰,摠管竝許遞,今日政差出。
政院啓曰,假注書朱明相有身病,勢難察任,今姑改差,何如?傳曰,允。
朱明相改差,代以金商翼爲假注書。
以檢閱金文鉉·趙秉升·朴斗陽牌不進罷職傳旨,傳曰,只推。
以輔德趙定熙,兼輔德閔泳翊,弼善柳,兼弼善趙同熙,兼文學趙鍾弼牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
吏曹啓曰,繕工監假監役官尹滋永,以其身病,呈狀乞遞,改差,何如?傳曰,允。
兵曹啓曰,景福宮衛將林致根·李民錫,慶熙宮衛將劉聖煥,俱以病難供職,呈狀乞遞,竝改差,何如?傳曰,允。
又啓曰,知中樞府事李泰秀,同知中樞府事李用俊,僉知中樞府事李敏哲,訓鍊院都正李公濂,五衛將兪英煥·金基柱·李德基·張羲泰,文臣兼宣傳官李壽榮·朴寅壽,俱以病難供職,呈狀乞遞,竝改差,何如?傳曰,允。
兵曹口傳政事,副司果單趙同熙。
有政。吏批,行判書閔致庠進,參判金鶴根病,參議閔泳商病,同副承旨李根秀進。吏批啓曰,式年監試時,監試官,例以文監察分差矣。蔭官二員,依近例作窠,權付司果,其代,當以槐院參上差出,可擬之人乏少,以曾經臺侍,排擬以入之意,敢啓。傳曰,知道。吏批啓曰,因平安監司閔泳緯移文,定州居前司諫李常燁父前五衛將元柱,今年當爲八十歲,果爲的實云。在前如此之人,追後啓稟蒙恩,旣有已例,今日政加資下批之意,敢啓。傳曰,知道。以姜蘭馨爲知經筵,申檀爲同義禁,申用均爲戶曹佐郞,梁禹濬爲校檢,洪羲麟·盧德龍爲監察,閔東鎬爲廣興奉事,徐再淳爲丹陽郡守,任原鎬爲渭原郡守,徐光承爲厚昌郡守,沈宜淳爲康翎縣監,申榕爲假監役。前郡守李澤永,今加通政加資事承傳。承文著作單朱明相,軍器直長單閔璟錫,奉事單孫殷達,副奉事單金鼎祿,參奉單孫有達。分敎官崔鍾淵,前五衛將李禎會,年九十,今加嘉善,依定式加資,李元柱,今加嘉善,朝官年八十,依法典加資。兼春秋二單,金容愚·金璣衡。
兵批,行判書李載元進,參判張錫龍病,參議尹相賢病,參知尹相萬入直,右副承旨趙肅夏進。兵批啓曰,陞資拜營將者,瓜前遞罷,則還收資級,載在法典,而中軍,依營將例施行事,曾有定式矣。前開城中軍閔致卨,旣已罷黜,所授加資,依例還收之意,敢啓。傳曰,知道。以鄭憲容爲都摠管,金永壽·吳俊泳·申檀·尹致聖·李冕榮·金宗泰·黃鍾奎·洪良厚·鄭淵和爲副摠管,申在修爲同知,任大準爲僉知,李鍾晉爲訓鍊都正,具完植·李宅鎬·姜奎馨爲宣傳官,李鳳九爲羽林將,金柱煥·崔濟一·劉尙禹·千世國爲五衛將,沈相薰爲曹司衛將,李憲述爲忠壯將,安潤植·金永鶴爲景福將,尹啓煥·趙奎五爲慶熙將,宋道淳·趙益元爲文兼,李景鎬爲宣傳官,趙秉行爲公州營將。知事單崔榮遠,同知單李仁植,大護軍徐堂輔·李泰秀,護軍尹致聖·李冕榮·李用俊·李元柱·李禎會,副護軍兪晩源·尹龜永·尹升求·鄭雲星·李公濂·李敏哲·李昌濂·蔡奎序·李澤永,副司直李冕柱·吳益泳·洪鍾運·崔在澈·盧德純·趙晩植,副司果洪鍾永·李羲鳳·李在明·高時景·韓鎭宅·李泰宇·馮世鶴,以上竝單付。三道統制使兼慶尙右道水軍節度使單鄭洛鎔。前中軍閔致卨,折衝今降禦侮,降資事承傳。
吏批,再政。以申楨爲軍器副正,李基肇爲禮曹佐郞,許煜爲假監役。贈吏判鄭東奭,贈左贊成例兼,故大司憲鄭宇淳,贈吏判文衡例兼,前判義禁鄭憲容兩代。
以左副承旨朴容大牌不進罷職傳旨,傳曰,只推。
奎章閣啓曰,明日,卽書香閣春孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
侍講院啓曰,上番連日闕直,事甚未安。輔德趙定熙,兼輔德閔泳翊,弼善柳,兼弼善趙同熙,兼文學趙鍾弼,旣有只推之命,竝卽牌招,推移入直,何如?傳曰,允。
兵曹啓曰,今正月十四日戊午午正一刻立春,改火進上時,宗廟署·社稷署·永禧殿·永寧殿·景慕宮·景祐宮·毓祥宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而孝徽殿望祭齋戒相値,不得設行之意,敢啓。傳曰,知道。
右邊捕盜廳啓曰,御寶僞造罪人金漢根·金商淇,現捉,臣廳當爲取招,而金商淇段,已經吏文學官,係是朝官矣。自臣廳不敢擅便,何以爲之?敢稟。傳曰,不可以朝官論,令該廳取招以入。
上在昌德宮。停常參·經筵。
藥房提調金壽鉉,副提調閔泳穆啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,大司憲·執義,掌令二員,持平二員未差。監察茶時之意,敢啓。傳曰,知道。
又啓曰,檢閱閔泳煥,由限已過,卽爲牌招入直,何如?傳曰,允。
以檢閱閔泳煥牌不進罷職傳旨,傳曰,只推。
政院啓曰,卽者檢閱金文鉉·趙秉升·朴斗陽,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
以檢閱金文鉉·趙秉升·朴斗陽牌不進罷職傳旨,傳曰,只推。
以兼輔德閔泳翊,弼善柳,兼弼善趙同熙,兼文學趙鍾弼牌不進罷職傳旨,傳曰,只推。
政院啓曰,左右史不可不備,檢閱閔泳煥,旣有只推之命,更爲牌招入直,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
弘文館啓曰,副修撰李錫弘,以照訖講一所試官,今日儒生試講時,晝仕出去之意,敢啓。傳曰,知道。
傳曰,在外與有實故玉堂,竝許遞,前望單子入之。
侍講院啓曰,上番闕直,事甚未安。兼輔德閔泳翊,弼善柳,兼弼善趙同熙,兼文學趙鍾弼,旣有只推之命,與輔德趙定熙,竝卽牌招,推移入直,何如?傳曰,允。
都摠府啓曰,副摠管金宗泰·洪良厚·鄭淵和·申檀在外,金永壽內閣進,都摠管鄭憲容,副摠管吳俊泳·尹致聖·李冕榮·黃鍾奎,俱以未肅拜,入直無員,內閣進·在外外,令政院竝卽牌招,推移入直,何如?傳曰,允。
玉堂前望單子入之,校理黃耆淵·趙東弼,副校理李敎榮,修撰吳益泳·洪鍾運,副修撰趙龍九落點。
傳曰,啓字不審之中官金錫勳,從重推考。
都摠府啓曰,副摠管金宗泰·洪良厚·申檀·鄭淵和在外,金永壽內閣進,都摠管鄭憲容,副摠管尹致聖·李冕榮·黃鍾奎俱有實病,不得肅謝,只有臣一人,伴直無人,內閣進·在外外,令政院更爲牌招,推移入直,何如?傳曰,在外與實病,竝許遞,前望單子入之。
摠管前望單子入之,都摠管姜蘭馨·李寅應·任商準,副摠管李僖魯·南一祐·徐相岳·李敎獻·吳晉泳落點。
己卯正月十五日午時,上詣孝徽殿。晝茶禮親行入侍時,行都承旨閔泳穆,行左承旨尹泰經,右承旨金聲根,左副承旨朴容大,右副承旨趙肅夏,同副承旨李根秀,假注書安昌範·金商翼,記事官金文鉉,記注官朴鍾瀅,提學金輔鉉,檢校直提學趙成夏·尹滋悳·金炳始·鄭範朝,直提學閔泳翊·李載兢,檢校直閣金永壽·姜·尹用求·金興均·沈相薰·趙同熙,檢校待敎洪淳馨,副校理李範九,以次侍立。時至,通禮跪啓請出次,上具衰服,出齋殿幄次。通禮前導入孝徽殿,詣版位。引儀唱跪俯伏哭,上俯伏哭。引儀唱止哭興四拜興平身,上止哭四拜禮訖,仍詣靈座前北向跪。通禮跪啓請三上香,泳穆奉香,根秀奉爐,上三上香訖。通禮〈跪〉啓請執盞獻盞,根秀執盞,泳穆奉盞跪進,上受盞以授根秀,根秀跪受,奠于靈座前,連獻三盞如儀訖。通禮導上降復位,引儀唱跪俯伏哭,上跪俯伏哭。引儀唱止哭興四拜興平身,上止哭,行四拜禮訖。通禮導上還詣齋殿,上由東階出東夾門,還入幄次,諸臣以次退出。
上在昌德宮。停常參·經筵。
政院啓曰,大司憲·執義,掌令二員,持平二員未差。監察茶時之意,敢啓。傳曰,知道。
又啓曰,右副承旨趙肅夏,今日不爲仕進,卽爲牌招,何如?傳曰,允。
以兼輔德閔泳翊,弼善柳,兼弼善趙同熙,兼文學趙鍾弼,牌不進罷職傳旨,傳曰,只推。
以檢閱閔泳煥再牌不進罷職傳旨,傳曰,只推。
以檢閱金文鉉·趙秉升·朴斗陽牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升·朴斗陽·閔泳煥,旣有只推之命,竝卽牌招,推移入直,何如?傳曰,允。
弘文館啓曰,新除授校理黃耆淵·趙東弼,修撰吳益泳,竝卽牌招察任,何如?傳曰,允。
又啓曰,新除授副校理李敎榮,時在京畿振威地,修撰洪鍾運,時在積城地,副修撰趙龍九,時在慶尙道禮安地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,副校理魚允中,修撰李肇信,副修撰李範九落點。
臺諫前望單子入之,掌令李雲夏落點。
義禁府啓曰,保放罪人吳達善,當爲還囚,議處以入,而病勢一向未差,仍爲保放之意,敢啓。傳曰,知道。
刑曹啓曰,卽接黃海監司鄭海崙文移,則松禾縣徒二年半定配罪人曺琥承,限滿云矣。取考曹上配案,則琥承,以作閙士夫家罪,丙子八月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
咸鏡監司金炳地疏曰,伏以臣以無似,猥膺藩寄,行將辭陛矣。臣之祖父母父母墳山,在於京畿利川·廣州等地,經年曠掃之餘,又當出外,霜露怵惕之感,難以自抑,玆具短章,冒籲崇嚴。伏望聖慈,俯垂鑑諒,賜臣往來之暇,以伸至情焉。臣無任云云。答曰,省疏具悉。卿其往省焉。
護軍尹致聖疏曰,伏以慈聖殿下,壽躋岡陵,慶回舟梁,邦基奠於鞏固,縟儀擧於重賀,帀域均歡,普率同情。臣於是際,猥忝邇密,殫誠於從侍之班,徒切於欣祝之私。千萬不自意,以臣該房,晉臣嘉善,特恩出於別單之外。臣聞命踧踖,繼以惶懼,措躬無地,避之不得。夫爵賞者,馭世之礪磨也,簡選者,鑑人之繩錘也,命其德待其功,非其稱則不宜居之,愼其擇求其備,非其人則不宜試之。而況貳卿之職,卽其八座之亞也,亦命德擇人之器也。虞夏車服之庸,尙矣,漢唐金貂之列,重焉,此豈如臣闒茸戅愚之類,一毫髣髴也哉?臣本畸人也,肇自齠齓,備經險衅,學止芝麻,病委蒲柳,倖竊科名,曾無報效,瞬息隙駟,三紀且近,則蟄居幽巷,視蔭自居,分甘守窮,念絶媒榮,雖以太陽之照燭,難摛光於曲穴,仁天之雨露,莫均霑於糞壤,以聖明則哲之明,應不識其何狀也。臣之本末,臣自知之,則不待聖鑑之孔昭,臣亦先諒,而今忽以罔切濫賞,欲拂拭於試可之際,陶甄於班錫之地,而臣又認以倘來,冒進無厭,則古所稱狙猿冠冕,鼯鼠羈馽,未足喩其不似也。有識之嗤點,雖從唾罵,熙朝之爲累,亦其細故也哉?於是乎命德待功懋賞之典,緣臣一人而瘝墮,則恩反謬而爵隨濫矣。左右參倚,承膺無路,玆敢悉暴衷懇,仰瀆崇嚴。伏乞聖明,俯垂鑑諒,亟收臣新授資級,以重公器,以安私分,臣無任云云。答曰,省疏具悉。卿其勿辭行公。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十一日,輪臺日次矣,敢稟。傳曰,當次人受點後,日次待令。
又啓曰,來二十一日,朝參日次矣,敢稟。傳曰,停。
又啓曰,大司憲·執義,掌令一員,持平二員未差,掌令李雲夏未肅拜。監察茶時之意,敢啓。傳曰,知道。
以檢閱金文鉉·趙秉升·朴斗陽·閔泳煥牌不進罷職傳旨,傳曰,只推。
傳曰,臺諫許遞。
政院啓曰,吏曹郞廳來言,臺諫有闕,政事,取稟。傳曰,當日爲之。
又啓曰,左右史不可不備,檢閱金文鉉·趙秉升·朴斗陽·閔泳煥,旣有只推之命,竝卽牌招,何如?傳曰,允。
傳曰,法司堂上竝許遞,今日政差出。
傳曰,公事不審之中官金錫勳·朴漢應,竝從重推考。
政院啓曰,卽者吏曹郞廳來言,政事當日爲之事,命下,而行判書閔致庠,參判金鶴根,參議閔泳商,俱以病不來,不得開政云。竝卽牌招,何如?傳曰,允。
兵曹,以李敎獻爲御營中軍。
議政府啓曰,華城公都會,當爲設行,而新除守臣,見在北藩,尙未交龜矣。若待上來而試取,則式科覆試之前,恐有未及之慮,令兼留守考試登聞,何如?傳曰,允。
孝徽殿啓曰,今此監試初試時,忠義李象翼·李慶和·金演植·沈宜奭,皆爲赴擧矣。自今十八日至二十一日,忠義代假官二員,令該府差出,以爲致齋代直之地,何如?傳曰,允。
弘文館啓曰,新除授修撰李肇信,時在京畿積城地,經筵入番事緊,請斯速乘馹上來事,下諭。傳曰,許遞。前望單子入之。
吏曹啓曰,兩西追後褒貶居中居下者,以宥旨前草記,書入,載在法典,缺居中居下者,依例書入乎?敢稟。傳曰,書入。
又啓曰,繕工監假監官申榕·許煜,俱以身病,呈狀乞遞,改差,何如?傳曰,允。
弘文館啓曰,新除授副校理魚允中,副修撰李範九,竝卽牌招察任,何如?傳曰,允。
御營廳啓曰,本廳別將李玄瑞,千摠吳宅善,俱有身病,勢難察任,改差,何如?傳曰,允。
又啓曰,本廳別將·千摠,今當差出,而擬望之人乏少,外任竝擬,何如?傳曰,允。
義禁府啓目粘連,向前吳達善亦,米價高執,雖云謬襲,時値遞任,初無所捧,至於鎭校笞治移囚,旣因繡關,而擧行是如,爰辭發明,俱有可據是白乎矣,至登繡論,難以全恕,以此照律,何如?判付啓依允。
義禁府照目粘連,洪州前牧使吳達善矣,本府議啓內,米價高執,雖云謬襲,時値遞任,初無所捧,至於鎭校笞治移囚,旣因繡關而擧行是如,爰辭發明,俱有可據是白乎矣,至登繡論,難以全恕,以此照律罪,笞五十收贖,解見任別敍,私罪,奉敎依允爲旀,功議各減一等爲良如敎。
義禁府啓曰,保放罪人吳達善,當爲還囚,照律以入,而病勢一向未差,仍爲保放之意,敢啓。傳曰,知道。
行護軍李冕榮疏曰,伏以歲籥屆新,天休滋至,猗我大母殿下,渭梁之舊甲載回,岡陵之寶齡彌卲,物采增煥於縟禮,徽烈追加於顯冊,聖孝冞光,群情胥欣,臣於是時,猥廁邇綴,幸覩千一之盛儀,周旋於執事之列,趨走〈於〉協氣之中,與榮無比,於勞何有?迺者我聖〈上〉,特推廣慶之意,以臣有微勩可紀,進臣一資,授臣以嘉善大夫者,臣拚誥攢祝,繼以震懍,歷屢日而不知措躬之所也。夫貳卿,峻秩也,車服之庸,廊廟之儲,必稱其德,必使其器,苟非地望才猷,恰然爲搢紳推重者,則莫可擬議,而今忽輕畀於鹵莽空疎之一介庸品,臣實左右究而不可得也。臣以材則散,以器則窳,從前歷試,絲毫無補,而因事媒榮,遽紆殊渥,臣是何人,冥升至此?臣伏聞賞爵者,馭世之大柄也,辭受者,事君之大節也,如或授非其人,據非其地,則是誤恩也,濫分也。上下俱失,諒非細故,臣之冒恥貽譏,固不足恤,而淸朝名器,由臣玷損,豈不大可懼哉?臣早失所怙,偏母爲依,恩荷貤贈,幽明俱榮,固人子之至願大幸,而惟此逡巡不敢冒膺者,誠以自知甚明,誡切負乘也。玆敢披瀝衷懇,仰瀆崇嚴,寔出由中之語,不是飾外之讓。伏願聖明,俯垂鑑諒,還收臣所授資級,以重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
政院啓曰,大司憲·執義,掌令二員,持平二員未差。監察茶時之意,敢啓。傳曰,知道。
傳曰,監試初試試官,亞卿中擬入。
政院啓曰,己卯式年監試初試試官,當爲磨鍊以入,而擬望之人乏少,承旨及閣臣竝擬,何如?傳曰,允。
傳曰,吏兵批別歲抄點下者,依例捧傳旨。
吏曹啓曰,己卯式年監試初試一所試官,前校理鄭元和,時無職名,令該曹口傳付軍職,何如?傳曰,允。
兵曹口傳政事,副司果單鄭元和。
吏曹啓曰,慶尙道都事朴齊用,以其身病,呈狀乞遞,改差,何如?傳曰,允。
兵曹啓曰,慶熙宮衛將玄殷楨·趙奎五,俱以病難供職,呈狀乞遞,竝改差,何如?傳曰,允。
又啓曰,僉知中樞府事任大準,五衛將崔濟一·咸在鉉·金柱煥·千世國·劉相禹,景福宮衛將金永鶴,俱以病難供職,呈狀乞遞,竝改差,何如?傳曰,允。
有政。吏批,行判書閔致庠進,參判金鶴根進,參議閔泳商牌招不進,同副承旨李根秀進。吏批啓曰,西部居前僉使鄭雲彰呈狀內,矣身父前僉使輔源,今年爲八十歲,而見漏於漢城府別單中,京畿竹山居幼學吳雲模呈狀內,矣身父前營將鶴善,今年爲八十歲,而見漏於本道應資老人抄啓中,未蒙恩資云。故考見官案,則其年,俱爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。以金有淵爲大司憲,權泳夏爲大司諫,權鍾祿爲執義,吳慶履爲司諫,李錫弘·李範九爲掌令,吳光洙·韓甸鎬爲持平,李壽榮爲獻納,丁弘燮·趙秉翊爲正言,閔泳奎爲兼司書,鄭基會爲刑曹判書,李鎬俊爲判尹,金永壽爲刑曹參判,鄭範朝爲左尹,洪祐昌爲右尹,金允植爲刑曹參議,金炳始爲弘文提學,李雲夏爲宗府正,金缺爲直講,朴衡東爲典籍,趙光游爲元陸別檢,李敬鉉,李象缺鼎爲坡州牧使,趙存肅爲長津府使,金龜根爲缺。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,藥院都提調有闕之代,前望單子入之。
內醫都提調前望單子入之,領議政李最應落點。
傳曰,吏兵批別歲抄點下者,依例捧傳旨。
政院啓曰,卽者校理趙東弼,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,明日次對,兩司當爲進參,除在外·未署經·試所進去外,呈告人員,竝待開門牌招,何如?傳曰,允。
議政府啓曰,明日當爲都堂錄矣。弘文提學金炳始未肅拜,令政院待明朝牌招,以爲備員會圈之地,何如?傳曰,允。
三軍府啓曰,卽接禁衛營所報,則今正月二十日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
一所應辦官,以試官意啓曰,今此式年監試初試,擧子數多,三軍府前庭狹窄,有難容接,而在前如此之時,曾有中樞府通設之例,今亦依此例,門外通設之意,敢啓。傳曰,知道。
二所應辦官,以試官意啓曰,今此式年監試初試,擧子數多,丕闡堂前庭狹窄,有難容接,而在前如此之時,曾有明倫堂通設之例,今亦依此通設之意,敢啓。傳曰,知道。
弘文館啓曰,校理趙東弼,陳疏徑出,上番闕直,事甚未安。應敎閔泳奎,副應敎李輔榮,校理黃耆淵,副校理鄭㵙·魚允中,竝卽牌招,推移入直,何如?傳曰,允。
又啓曰,修撰一員未差,副修撰李範九移拜掌令,下番闕直,事甚未安。修撰吳益泳,新除授副修撰朴寅壽·李載允,竝卽牌招,推移入直,何如?傳曰,允。
侍講院啓曰,新除授兼司書閔泳奎,卽爲牌招察任,何如?傳曰,允。
兵曹啓曰,今正月二十日,文臣朔試射日次,而訓鍊院慕華館慶科庭試武科初試,俱爲設場,不得設行之意,敢啓。傳曰,知道。
御營廳啓曰,本廳別將朴鼎和,前任慶尙左水使千摠李敎應,前任坡州牧使,俱在任所,上來尙遠,久曠可悶,竝改差,何如?傳曰,允。
又啓曰,本廳別將,今當差出,而擬望之人乏少,外任竝擬,何如?傳曰,允。
領敦寧金炳學疏曰,伏以臣,猥以匪才,有叨輒曠,衰邁疾病之鞭策不起,固非一朝夕所致,而遇寒必缺之伺發者,眩掉,是昔之崇朝,今爲終夕,過此以往,或至意日夜淹,然後乃能擡頭開眼,所以此次,虛縻四朔之頃,進身起居,不滿幾遭而止矣。隳分闕禮,孰甚於此?重因吹霎之祟,歷久于玆,嗽之劇而睫不能交,汗之甚而體不得攝,日次在明,無計自力,悶隘悚慄,安所止屆,敢望聖慈,有以鑑諒之,將臣藥院之銜,劃行變通,不勝幸甚。取進止云云。答曰,省疏具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
吏曹參議閔泳商疏曰,伏以臣於銓職,辭未獲命,冒當匪據,媿愧切不衷,班簿之通塞,臣已與聞矣,銓綜之唱注,臣已承攝矣,每當政席,如臨淵谷,包悚銜悶,無所容措。噫,人與爵賞相稱,猶且逡巡然退托不居,作爲例讓,況以臣視臣,全沒榜樣,而今使之甄別流品,劑量淸濁,以盡周官佐平邦典之責者,萬萬無有是矣。燕雀之衡,無補審度,豹狼之彈,必抵物議,其以恬若大耐,淟涊盤礴,不思所以早自爲計也乎?況臣賦質脆薄,疾病常多,班綴趨走,觸冒寒冷,游風射腦,視聽眩轉,虛火橫膈,啖嚥減却,從事於床第刀圭之間,以今所睹,時日彈束,萬無其望,由前而滋悚於瘝隳,由後而難强於叫頓,敢暴衷懇,仰瀆崇嚴。伏乞聖慈,俯垂鑑諒,特遞臣見帶吏曹參議之任,使重職無曠,私分獲安焉。臣無任云云。答曰,省疏具悉。所請依施。
校理趙東弼疏曰,伏以臣,方在禁直,卽接家信,則臣父,素患癥癖之症,當此峭寒,一倍添劇,委頓床第,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,特遞臣職,以便救護,仍治臣瀆撓之罪,不勝幸甚。臣無任云云。答曰,省疏具悉。爾其勿辭救護。
上在昌德宮。停常參·經筵。
藥房都提調李最應,提調金壽鉉,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,神光僉使李東奭下直,長弓一張,長箭一部,片箭一部,筒兒一箇賜給。
政院啓曰,判尹李鎬俊,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,右副旨金聲根,右副承旨趙肅夏,同副承旨李根秀,今日不爲仕進,竝卽牌招,何如?傳曰,允。
又啓曰,卽者弼善柳,以其親病,陳疏徑山,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,弘文提學金炳始,疏批已下,卽爲牌招,何如?傳曰,允。
傳曰,大臣·政府堂上引見。
吏曹,都堂錄,嚴柱漢·李軒卿·宋道淳·金學洙·洪承憲·李重七·金裕成·丁弘燮·申箕善·趙秉翊·姜運重·金箕文·尹錫圭·宋彙仁·鄭顯英·金正浩·李鳳德·奇陽衍·朴齊聖·李秉臯·金元均·趙鍾雲·洪鍾永·高必相·李晩鉉·朴宗鉉。
政院啓曰,試官之出榜詣闕,例也,而武一所監試官吳光洙·丁弘燮,謂有身病,自外徑歸,事甚未安。竝推考,何如?傳曰,允。
又啓曰,行大司憲金有淵,掌令李錫弘·李範九牌不進,執義權鍾祿,持平吳光洙試所進,韓甸鎬未署經。監察茶時之意,敢啓。傳曰,知道。
以掌令李錫弘·李範九牌不進罷職傳旨,傳曰,只推。
以右副承旨趙肅夏,同副承旨李根秀牌不進罷職傳旨,傳曰,只推。
三軍府啓曰,卽接御營廳所報,則今正月二十一日,習陣日次,而氷凍未解,軍馬勢難馳驟,不得行操云矣,敢啓。傳曰,知道。
禮曹啓曰,大報壇祭享,每年三月上旬內擇日設行事,曾有定式矣。令日官金昌勳推推,則來三月初六日爲吉云,而自上,方在諒闇中,依例遣大臣攝行,何如?傳曰,允。
又啓曰,二月令薦新氷,每年春分翌日,薦進矣。今年春分,在來二月二十九日,宗廟·孝徽殿·景慕宮薦新,則令東氷庫臨時封進,而山陵薦新,則以本陵所貯之氷,來二月三十日薦進之意,分付於山陵參奉處,何如?傳曰,允。
又啓曰,朔望若値別祭,則只行別祭事,載在禮文矣。來三月十五日,行宗廟·孝徽殿·山陵·景慕宮望祭,與寒食節享相値,依禮文兼行於望祭事,知委擧行,而原啓本中,以此磨鍊以入之意,敢啓。傳曰,知道。
侍講院啓曰,弼善柳,今以親〈病〉,陳疏徑出矣。上番闕直,事甚未安,輔德趙定熙,兼輔德閔泳翊,兼弼善趙同熙,文學洪英植,兼文學趙鍾弼,竝卽牌招,推移入直,何如?傳曰,允。
武一所啓曰,臣所,今日平明開場,擧子捧單數,自天字至洪字半字,合爲三百二十人矣。先自柳葉箭·片箭,同爲試取之意,敢啓。傳曰,知道。
武二所啓曰,臣所,今日平明開場,擧子捧單數,自天字至宇字半字,合爲二百八十六人矣。柳葉箭·片箭,同爲試取之意,敢啓。傳曰,知道。
武一所啓曰,臣所,今日柳葉箭·片箭應射擧子,三百二十人內,柳葉箭入格七人,片箭入格十人,合爲十七人矣。柳葉箭·片箭,今已畢試,鐵箭,鱗次試取之意,敢啓。傳曰,知道。
武一所啓曰,臣所,今日鐵箭應射擧子二十二人內,無一人入格,騎芻當爲試取,而無應試人,仍爲捧講之意,敢啓。傳曰,知道。
武一所啓曰,臣所,今日應講擧子五人內,入格二人矣。各技皆已畢試,今方修整榜目之意,敢啓。傳曰,知道。
武二所啓曰,臣所,今日柳葉箭·片箭應射擧子二百八十六人內,柳葉箭入格二人,片箭入格五人,合爲七人矣。鐵箭,當爲試取,而日暮姑停之意,敢啓。傳曰,知道。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
右邊捕盜廳啓曰,謹依臣廳草記批旨,有曰僞造御寶罪人金漢根·金商淇,屢度嚴覈,則金漢根所招內,不勝困窮,昨春模篆造寶於家在硯石,而恐於矣母之禁斷,移置於所親金學官商淇家,衛將敎旨,僞踏行賣。昨冬南洞居徐祥輔處,捧三兩許賣,昨秋海州居名不知李先達處,衛將敎旨三件,未捧價而出給,昨臘一件敎旨,亦以李先達處,捧五兩許賣,昨春二件敎旨,南陽居名不知韓哥處,因李先達居間,捧五兩許賣,昨臘一件敎旨,持往楊州李敬成家,請賣不得,而空還等情節,納款無餘。金商淇所招內,與金漢根,年久親愛矣,忽於昨春,漢根來言曰,渠母見此僞寶,嚴責禁斷云,藏置僞寶於矣家,衛將敎旨,屢次來踏以去,尋常視之,不能察禁,愚迷之致,衛將敎旨一件,矣身亦爲成出,許給矣身墓直朴聖哲處,而此外更無可供云矣。金漢根·金商淇等,嚴囚臣廳,以待處分之意,敢啓。傳曰,知道。竝移送秋曹。
御營廳啓曰,本廳哨官景昌協,身病甚重,勢難察任,改差,何如?傳曰,允。
知三軍府事金炳始疏曰,伏以文之爲技,發乎天造,易顯難蔽,不容人僞,譬若木癭土窳,判非雨露雕鏤,所可粉澤也。臣於稽古之地,未始自命,雖數行筆札,輒撏紙吮毫,蓋其根性鈍滯,習爲毷氉,恨鯉庭之未學,蘧駟隙之莫追,陸陸與居,顚毛向斑,直一沒字碑耳。迺者文苑謬剡,至紆寵點,臣拚誥怔營,不知攸裁。選職,何往非愼,而館閣,卽通儒鴻匠演色廻翔之所,詩書藩墻之未有窺覸,而委以鼓吹休明之具,功令繩準之未有鑽厲,而畀以進退髦彦之柄,遂使熙朝詞命,墮壞於臣,臣之無恥,尙不足言,玷簡有歸,臣焉敢此?嗚呼,臣於濫竽之誚,冥之戒,犯之久矣,而重謂之文學可能,則不惟災眚是招,實是欺人而欺天也,百爾參倚,寧冒違慢?伏願聖慈,勿以臣飾讓,還收臣弘文提學之任,俾名選重而微私安焉。臣無任云云。答曰,省疏具悉。卿其勿辭行公。
弼善柳疏曰,伏以臣於持被之中,卽接家信,則臣父老病,常在委席,近因風候之不調,一倍添劇,臣聞此報,方寸煎悶,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。答曰,省疏具悉。爾其勿辭救護。
己卯正月二十日□時,上御重熙堂。大臣·政府堂上引見入侍時,左副承旨朴容大,假注書金商翼,事變假注書尹國柱,記事官朴斗陽·閔泳煥,領議政李最應,左議政金炳國,行戶曹判書金在顯,行知中樞府事閔謙鎬,左參贊金翊鎭,知中樞府事金壽鉉,行大護軍尹滋悳,刑曹判書鄭基會,工曹判書趙寧夏,行承政院都承旨閔泳穆,同知三軍府事趙羲復,副護軍閔泳翊,副校理魚允中,以次進伏訖。上曰,史官分左右。仍命大臣進前,最應進前奏曰,日候甚不調,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。炳國曰,世子宮氣度,連爲太平乎?上曰,間有滯候,近幸差復,而頻窺窓鏡,直欲出遊,以日氣稍寒之致,常禁止之矣。炳國曰,日候尙寒,此時恐不必觸冒外氣矣。上曰,春候之尙寒,似因晩節而然也。自秋至今,雨雪頻作,今年則似無旱乾之憂,而先於麥農,大有助也。最應曰,然矣。雨雪頻下,是爲麥豊之占矣。炳國曰,向來之雪,多有助於麥農,則預可以占豊矣。上曰,次對爲之。最應曰,臣於歲首初筵,非敢效相府進言之故事,而微衷結,有倍餘人,誠不能自已者也。顧今日國勢民情之汲汲乎殆哉者,何也?卽惟曰紀綱紊弛焉耳。夫紀綱者,猶人之有元氣也。一政一令,庶事庶務,皆從紀綱而行,如耳目手足之藉元氣爲用,故曰善醫者,不視人之肥瘠,察其脈之病否,善計天下者,不視天下之安危,察其紀綱之理亂,然則紀綱之關係於國家者,有如是矣。而朝象未可曰和靖矣,俗習未可曰淳質矣,士趨未可曰端飭矣,民情未可曰乂安矣,貢賦積淹而無所檢督,侈習踰濫而無所禁止,貪風肆而莫之懲,倖門開而莫之杜,關和則有而全沒憚畏,象魏在彼而少不警戢,上下凌替,鉅細隳壞,可憂者有千百,而可恃者無一二,斯非紀綱紊弛而何也?如臣庸陋昏瞶,久玷承弼之重,惶恧之極,不敢蔓辭,而殿下苟自省察,則不俟臣言之畢,而豈不惕若而怵焉乎?所云紀綱者,非峻刑而尙猛也,特不過朝廷處置之得宜,得宜之要,敬遵成憲,不愆不忘而已。伏願殿下,辨賢愚以嚴黜陟,較功罪以昭賞罰,無大無小,責勵攸司,深念宮府一體之義,益懋蕩平中正之道,則寔天地日月之大公至明也。其於振紀立綱,有何患乎哉?由內及外,自邇至遠,統括維持之方在此,挽回張擧之效亦在此,惟聖明,奮發而體驗之,俾民國其永有賴,不勝區區蘄祝。上曰,紀綱不立,國何以爲國乎?卿之所奏,可謂切中時病之論,予敢不惓惓服膺也?出擧條最應曰,財賦句管之地,毋論錢穀布木,其來納也,自列邑各具陳省,其收捧也,自該司考出尺文,此是京外不易之規,而挽近百度解弛,轉輾乖謬,或來納而無陳省,或收捧而無尺文,夫如是焉,則勤慢何所察,而㚥僞何所防乎?究其爲弊之源,非由他而然也。所謂差人及吏屬輩,私行圖囑,隨手爛用,拖歲經年,苟且彌縫之故也。言念公貨所重,誠不覺痛惋萬萬,臣於昨年,以此等事,有摘發徵罪之擧,今於奏飭之下,若復有冒犯之漢,則倍律嚴處,斷不可已。因襲聽施之該堂上,別般重究之意,申飭於金穀衙門,何如?上曰,其輸納收捧也,苟無陳省尺文,則何以互憑,愆滯乾沒之習,亦何以防遏也?聞甚駭然,依所奏別般嚴飭,無如前日之弊,可也。出擧條最應曰,道臣行部之許久廢擱,縱緣事勢所拘,揆諸應行之式,則固非細悶矣。然而諸路試役,雖已告竣,自不無窘絀之端,重以畿甸·兩西,甫經勅擾,此時民邑供億,有不可不念,八道春巡,竝停止,北道陵寢,畿內陵園奉審,依近例以秩高守令,替行事,知委,何如?上曰,依爲之。出擧條最應曰,文武官中,已經正之人,若蒙陞敍賞典,則依例稟旨加資矣。聞有蔭正之已蒙陞敍者云,此亦一體加資,何如?上曰,依爲之。出擧條最應曰,年前,以北道陵官,仕滿六十朔後,內遷事,筵奏承允,而論以官制,合有所變通者,參諸物議,猶有所齋菀者矣。臣意則璿源殿一窠,還爲參奉,淑陵令一窠,還爲奉事,定陵令一窠,爲直長,而凡參奉則計三十朔而陞奉事,奉事則計十五朔而陞直長,直長則計十五朔而陞京職,俾開進剡疏滯之路,恐好,故敢此仰達矣。上曰,依爲之,,出擧條最應曰,登科十年人陞六,法典也。今有限滿當陞之人云,依例六品調用事,分付銓曹,何如?上曰,依爲之。出榻敎最應曰,行知宗正卿李承輔,行吏曹判書閔致庠,行大護軍尹滋承,竝政府堂上還差,何如?上曰,依爲之。出榻敎最應曰,前副摠管趙榮夏,行護軍金奭鎭陞資後,其祖與曾祖,當爲追榮,而所后家,俱無可施云,依近例移施於本生祖曾,何如?上曰,依爲之。出擧條最應曰,兵曹參判張錫龍,當爲追榮,而所后家無可施處,依近例移施其本生,何如?上曰,依爲之。出擧條最應曰,護軍趙濟華陞資後,其曾祖當爲追榮,而無可施云,依近例移施其本生曾祖,何如?上曰,依爲之。出擧條最應曰,前校理金鶴鎭·吳長善,當爲推恩,而所后家無可施云,竝依近例移施其本生父,何如?上曰,依爲之。出擧條最應曰,御營大將申正熙,來詣朝房,不爲登筵,雖緣實病之難强,事體極爲未安。推考,何如?上曰,依爲之。出榻敎最應曰,歲首賓對,異於他時,而臺諫之無一進參,誠甚未安。違牌諸臺,竝施重推之典,何如?上曰,依爲之。出榻敎炳國曰,貢市,都下休戚之攸關也。積貿販,應進排,殫竭誠力,惟勤擧行,此其爲朝家之所顧存也。軍伍,輦下肘腋之所係也。耐寒署,冒風雨,疲勞筋骨,以供緩急,此其爲朝家之所撫恤也。比因經用匱乏,貢市之未及受價,爲幾等,軍伍之未及放料,爲幾朔?此輩之徊徨隱鬱,已是可矜可悶,而都民之賴此資活,亦隨以遑汲,惟我殿下,特加軫念。歲前綸敎,惻怛懇摯,內下帑金,計以十萬矣。成命一降,隆渥普洽,稍紓艱食之憂,咸頌挾纊之恩,實不勝欽仰攢祝,而第其貢價猶多未受,軍料亦有未放,以今所見,萬無以塗抹得去,此豈細憂也哉?大抵經費,旣如是枵然,而上之所以責於下,下之所以望於上,固莫先於節以制度。凡所謂節之之道,惟痛加抑損,力爲樽節,用之於不得已之用,勿用之於必可已之用,用之有節,則常足,用之不節,則常不足,是乃用之盈虛,在乎節與不節,節之一言,爲萬世理財之要也。自古財竭之患,率由於事之害財者多而莫爲之節,則臣未敢知近日害財者,爲幾事,而使事之害財者。未祛,則雖求財而益之,必無所補,使事之害財者盡祛,則雖不求財而益之,將有其效,誠願加之聖慮,斷以淵衷,勉勉於此,兢兢於此。今日〈而〉節一用,明日而節一用,銖累寸積,月計有餘,積三年而致一年之蓄,以至由三十年而有十年之儲,其未曰無其道,而因是爲萬年無窮之計,則澤利攸及,非但爲貢市軍伍而止,豈不盛哉,豈不休哉?上曰,節用,誠爲生財之本,而卿言又若是懇摯,予庸感佩,謹當造次於是矣。出擧條容大曰,諸宰奏事。在顯等曰,別無所奏矣。容大曰,玉堂所懷奏之。允中奏曰,臣伏睹近年以來,經筵講對,一例停閣,一日二日,悠悠泛泛,未敢知殿下,自以爲聖學。已趁高明,國家已盡治安,無所事乎勤學求治而然乎?天下之事,不勤則怠,不治則亂,人主一念勤怠之間,國家之治忽係焉,豈可不蚤夜慥慥乎?見今歲籥載新,春晷漸舒,伏願殿下,奮發大志,克勤無怠,頻御經筵,訪問治道,以基我東無彊之休焉。臣敢以此爲新年祝聖之辭,惟殿下懋哉懋哉。上曰,所陳當留念矣。出擧條仍敎曰,史官就座。命大臣先退,又命退,諸臣以次退出。
上在昌德宮。停常參·經筵。
政院啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經·試所進去外,呈告人員,竝卽牌招,何如?傳曰,允。
又啓曰,右副承旨趙肅夏,今日不爲仕進,卽爲牌招,何如?傳曰,允。
又啓曰,執義權鍾祿,司諫吳慶履,一體牌招,何如?傳曰,允。
以輔德趙定熙,兼輔德閔泳翊,兼弼善趙同熙,文學洪英植牌不進罷職傳旨,傳曰,只推。
政院啓曰,試官之出榜詣闕,例也,而武二所監試官權鍾祿·吳慶履,謂有身病,自外徑歸,事甚未安。竝推考,何如?傳曰,允。
又啓曰,行大司憲金有淵,執義權鍾祿,掌令李錫弘,李範九,持平吳光洙牌不進,韓甸鎬未署經。監察茶時之意,敢啓。傳曰,知道。
以執義權鍾祿,掌令李錫弘·李範九,持平吳光洙,司諫吳慶履,正言丁弘燮牌不進罷職傳旨,傳曰,只推。
侍講院啓曰,上番連日闕直,事甚未安。輔德趙定熙,兼輔德閔泳翊,兼弼善趙同熙,文學洪英植,旣有只推之命,與兼文學趙鍾弼,竝卽牌招,推移入直,何如?傳曰,允。
右邊捕盜廳啓曰,謹依臣廳草記批旨,御寶僞造罪人金漢根·金商淇,竝移送秋曹事,允下矣。臣廳在囚罪人金漢根·金商淇等,竝移送秋曹之意,敢啓。傳曰,知道。
武二所啓曰,臣所,今日平明開場,昨日未畢試鐵箭,仍爲試取之意,敢啓。傳曰,知道。
武二所啓曰,臣所,今日鐵箭應射擧子,七人內,無一人入格矣。鐵箭,今已畢試,騎芻鱗次試取之意,敢啓。傳曰,知道。
武二所啓曰,臣所,騎芻應射擧子五人內,無一人入格矣。騎芻今已畢試,仍爲開講試取之意,敢啓。傳曰,知道。
武二所啓曰,臣所,各技皆已畢試,仍爲修整榜目以入之意,敢啓。傳曰,知道。
上在昌德宮。停常參·經筵。
王大妃殿誕日,大殿·大王大妃殿·中宮殿·世子宮,內閣·政院·玉堂·百官口傳問安。答曰,知道。王大妃殿,內閣·政院·玉堂·百官單子問安。答曰,知道。
以輔德趙定熙,兼弼善趙同熙,兼文學趙鍾弼牌不進罷職傳旨,傳曰,只推。
政院啓曰,今二十日次對入侍時,因大臣筵奏,蔭正之已蒙陞敍人,加資傳旨,依該曹現告,纔已啓下矣。今聞該曹言送,則不善書來,有名字之錯誤,亦有應入而漏落者,事涉不審,極爲未安。原傳旨,今方改付標以入,而當該吏曹堂上,不可無警,推考,何如?傳曰,允。
又啓曰,假注書安昌範有身病,勢難察任,今姑改差,何如?傳曰,允。
安昌範改差,代以白時淳爲假注書。
漢城府啓曰,朝官年八十,士庶年九年,應資老人,每年歲首,依法典陞資事,定式矣。令各該府,搜訪報來後,加資人職姓名,別單書入,而典醫監前正李炳夏,今年爲八十,遺漏於今番別單矣。詳考年歲後,依已例追入之意,敢啓。傳曰,知道。
御營〈廳〉啓曰,本廳騎士將成宗鎬,身病甚重,勢難察任,改差,何如?傳曰,允。
又啓曰,本廳騎士將,今當差出,而擬望之人乏少,外任竝擬,何如?傳曰,允。
義禁府啓曰,卽接豐基郡定配罪人韓兢愚戶奴呈狀,則其上典,以前任平澤縣監事,流二千五百里,定配於慶尙道豐基郡,而今年爲七十,依法典許贖爲辭矣。取考法文,則大明律犯罪時未老疾條云,年六十九以下,徒役限未滿,年入七十,聽準,老疾收贖,同律老少廢疾收贖條云,年七十以上及廢疾犯流罪以下,收贖,韓兢愚,今年已滿七十,依律文收贖放送,何如?傳曰,允。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,茂山都護府使權鍾悳下直,長弓一張,長箭一部,筒兒一箇賜給。
政院啓曰,大司憲金有淵,掌令李錫弘·李範九,持平吳光洙牌不進,韓甸鎬未署經,執義權鍾祿疏批未下。監察茶時之意,敢啓。傳曰,知道。
以司諫吳慶履,掌令李錫弘·李範九,持平吳光洙,正言丁弘燮牌不進罷職傳旨,傳曰,只推。
奎章閣啓曰,原任提學曺錫雨喪,卒哭日,依定式遣檢書官,勸肉以來之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外·未署經·陳疏外,呈告人員,竝卽牌招,何如?傳曰,允。
又啓曰,執義權鍾祿疏批已下,一體牌招,何如?傳曰,允。
又啓曰,行大司憲金有淵,執義權鍾祿,掌令李錫弘·李範九,持平吳光洙牌不進,韓甸鎬未署經。監察茶時之意,敢啓。傳曰,知道。
以執義權鍾祿,掌令李錫弘·李範九,持平吳光洙,司諫吳慶履,正言丁弘變牌不進罷職傳旨,傳曰,只推。
政院啓曰,行都承旨閔泳穆,行左承旨尹泰經,右承旨金聲根不爲仕進,左副承旨朴容大廚院進,右副承旨趙肅夏式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴容大牌不進,伴直無人,右承旨金聲根所當牌招,而拘於廳規,不得請牌,何以爲之?敢稟。傳曰,牌招。
以左副承旨朴容大牌不進罷職傳旨,傳曰,只推。
以咸鏡監司金世均狀啓,咸興府人命渰死事,傳曰,人命之一時渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
禁衛營啓曰,本營千摠權應燮,以前任鐵原府使,尙在任所,上來無期,領軍之職,久曠可悶,改差,何如?傳曰,允。
摠戎廳啓曰,本廳哨官金重淑,身病猝重,勢難察任,改差,何如?傳曰,允。
執義權鍾祿疏曰,伏以臣,庸無肖似,愚無知識,不足備數於淸朝百執事之末,而日前栢府除旨,忽下於千萬夢想之外,臣誠惝怳震惕,不敢以見職自居,而臣觀近日之國勢,府庫倉廩,枵然空虛,百官之頒祿難繼,軍兵放料多闕,貢人之貢價未差,員役之朔下未給,皇皇汲汲,若不保朝夕然。歲之有饑荒,天下之常也,雖經年前大侵之後,豈至若此之境乎?王制曰,國無九年之蓄,爲不足,無六年之蓄,爲急,無三年之蓄,國非其國,此是經邦制治之言也。是故禹有十年之蓄,而免九年之水,湯有十年之蓄,而勝七年之旱。夫蓄積者,國家之大命也,苟粟多而財有餘,何患乎爲國乎?今則無當年之蓄,而致此無前之爻象,此專由於儲蓄之無有,經用之無節故也。夫人有重病,則必得良方,然後可以生矣,國而空虛,則必劃良策,然後可以實矣。而爲當今計,雖使桑羊執籌,劉晏檢簿,無以售其計也。必也,抑奢侈,節財用,立紀綱,然後可以贍國計而紓民力矣。抑奢侈者,何也?古人云奢侈之害,甚於洪水猛獸,言其可懼可戒之甚也。近日奢移之習,日甚一日,衣服之華美,飮食之豊甘,宮室之壯大,輿馬之盛飾,珠玉之玩好,互相效嚬,富者競欲相過,貧者恥其不逮,不思量入,看作能事,一人一日之費,或至千金,而猶日不足,昔之費一,而今之費百矣,昔之費十,〈而〉今之費千萬矣,安得不敗亡也哉?且我國之物産,無物不生,無所求於異國,而中國倭國洋國奇奇怪怪無用之物,又開滅貨之一大竇,以益其侈,可謂雪上加霜,豈不大可禁乎?從玆以往,施以一律,一切嚴防焉。是故聖主明王,不貴異方之物。躬儉以率民,菲其飮食,惡其衣服,卑其宮室,夏禹之儉德也,衣以大布,冠以大帛,衛文之儉德也,躬衣弋綈,葦舃韋帶,漢文之儉德也。伊尹之告其君曰,愼乃儉德,惟懷永圖,齊邱子曰,一人知儉,則天下知儉,儉者,人君之盛德也。自古人君,未有不以儉而興,以奢而敗,惟殿下,懋哉懋哉。節財用者,何也?節其濫用也。財穀之生有限,而用之無節,則雖邱山之積,江海之深,猶不能繼其用也。是故山木雖多,伐之者衆則盡,泉水雖湧,汲之者衆則渴,理勢然矣。夫濫用而能積,無制而能節,自古及今,未之嘗聞,苟能不作無益,害有益,不貴異物,賤用物,則所費恒少,所餘恒多,日積月積,積不可勝矣。如是則府庫倉廩,貫朽而穀腐,國富而民饒,可立而待矣。故羲經曰,節而制度,不傷財,不害民,孔夫子曰,節用愛民,又曰,政在節財,此皆禁溢利而塞漏費也。節用者,國家之急務也,惟殿下,懋哉懋哉。立紀綱者,何也?紀綱立則人無犯分,事無不擧,令行而禁止,民化而俗美。近日則紀綱頹敗,百度解弛,國事日非。最其中以公納一事言之,各道各邑之納,自有不易之定限,而挽近以來,邑吏之負逋日積,船工之作奸日甚,京人之販商又多,或一二年,或四三年,無難愆納,尋常翫愒,廟堂申飭,則視若茶飯,終不趁期,各司之進排也,應行也,末由擧行,一邊挪移,一邊私貸,瘡疣莫掩,百弊俱生,顚倒錯亂,莫此爲甚。此無他故焉,紀綱之不立也。朱夫子曰,國之有紀綱,猶人之有血脈,國無紀綱,則國而危矣,人無血脈,則人而死矣。國家治不治,亶在於紀綱之立與不立也。是故明君在上,意諭色授而六服震恐,言傳號渙而萬里奔走,山巖窟穴之民,不待期會,而時輸歲送,以供其職者,惟恐在後,航浮索引之國,非有發召,而籯載橐負,以致其贄者,猶恐不及。此皆紀綱之所致也。惟殿下,猛省而申明焉。夫君者,儀也,儀正而影正,君者源也,源淸而流淸,誠能行此三者,則下而化之,捷於景響矣。又有所仰陳者,夫人與勤者處,則偸怠之志消矣,與儉者處,則傲慢之志消矣,與仁者處,則慓悍之志消矣,與剛者處,則柔懦之志消矣。伏願日開講筵,討論經傳,翫究辭旨,則修齊治平之道,自其中出來,明於帝王之得失,通於古今之治亂,自然入於堯·舜之道,施於禹·湯之政,而置國家於熙皞之域矣。豈不盛哉,豈不休哉?此雖芻蕘之說,邱里之言,或有補於政治之萬一,故敢以此陳之,伏願細細垂察焉。且近日倭醜,稱以通商,往來閃忽,無年無之,而又送文字,有若無故生釁者然。且俄羅斯,近益猾强,沿邊列邑,日受其害。此皆萬萬隱憂之時也,安知非無形之寇,爲有形之寇哉?夫兵不豫定,無以待敵,計不先慮,無以應卒,邊陲要衝之地,各別擇人,以爲不虞之備,斷不可已也。臣無任云云。答曰,省疏具悉。備陳時弊,如是切至,予庸嘉尙,當留念矣。
上在昌德宮。停常參·經筵。
藥房提調金壽鉉,副提調閔泳穆啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應有身病,左議政金炳國無時急稟定事,右議政未差,不得來會云矣,敢啓。傳曰,知道。
議政府薦望,以李邦鉉爲平安兵使。
傳曰,判義禁有闕之代,前望單子入之。
判義禁前望單子入之,鄭憲容落點。
傳曰,有實故摠管許遞,前望單子入之。
摠管前望單子入之,副摠管白樂莘落點。
傳曰,安岳郡守之代,春川府使李容元除授,春川府使之代,行護軍吳夏泳除授。
吏曹,安岳郡守李容元,春川府使吳夏泳,已上除授事,承傳。
傳曰,政官牌招開政。
傳曰,呈告工曹判書·同義禁·藝文提學許遞,今日政差出。
傳曰,臺諫·玉堂,竝許遞,今日政差出。
傳曰,仁川府使之代,廣州中軍林百鉉擬入。
傳曰,右捕將有闕之代,前望單子入之。
政院啓曰,假注書金商翼有身病,勢難察任,今姑改差,何如?傳曰,允。
金商翼改差,代以李景稙爲假注書。
政院啓曰,卽者檢閱朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文鉉·趙秉升,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,行大司憲金有淵,執義權鍾祿,掌令李錫弘·李範九,持平吳光洙牌不進,韓甸鎬未署經。監察茶時之意,敢啓。傳曰,知道。
以執義權鍾祿,掌令李錫弘·李範九,持平吳光洙,司諫吳慶履,正言丁弘燮牌不進罷職傳旨,傳曰,只推。
又啓曰,行都承旨閔泳穆藥院進,行左承旨尹泰經,左副承旨朴容大,右副承旨趙肅夏不爲仕進,右承旨金聲根牌不進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
以右承旨金聲根牌不進罷職傳旨,傳曰,只推。
禮曹啓曰,卽接四館所牒呈,則戊寅十月秋到記,製述入格幼學閔泳韶,直赴殿試事,命下矣。今番殿試,遭故不得赴擧云,依例許赴於後科殿試之意,敢啓。傳曰,知道。
又啓曰,卽接四館所牒呈,則癸酉七月秋到記,殿講入格給二分幼學車鉉綏,遭制陳試,今已閱服,依例許赴於今此式年文科初試,使之較藝等第之意,分付,何如?傳曰,允。
又啓曰,卽接四館所牒呈,則戊寅十月秋到記,殿講入格幼學尹英秀,製述入格幼學金定均,同年同月日次儒生殿講入格進士金喜洙·閔啓鎬,同年十一月館學儒生應製入格幼學柳觀秀,進士徐誼淳,同年十二月柑製入格生員李範晉,己卯正月人日製入格進士兪鎭弼,以上直赴殿試,丙子三月春到記殿講入格幼學金聲遠·姜啓永·權泰植·尹翼鎭·趙鎭卨,同年九月秋到記殿講入格幼學李相澤·金·金台性·尹皞燮,丁丑三月春到記殿講入格幼學金炯翼,同年九月秋到記殿講入格生員李中斗,幼學宋在三,戊寅三月春到記殿講入格幼學玄龍泰·朴永學·朴世翼·李明魯·姜鏋·洪祐楨·金翊龍,同年十月秋到記殿講入格幼學鄭在健·金泰錫,以上直赴會試,乙亥九月秋到記殿講入格幼學盧徹鉉·金成遠·鄭學采,丙子三月春到記殿講入格幼學金彝鉉·金錫九·金奭烈·金永國·崔秉斗,同年九月秋到記殿講入格幼學崔炳律,丁丑三月春到記殿講入格幼學任宅鎬·李彙杰·張定相·朴秉胥,同年八月秋到記殿講入格幼學權鍾煥·崔亮潤·沈宜奎·洪基衡·金瑢鍊·安錫璉·金鼎源·朴齊鉉·金榮善·韓東熙·尹相燮·李起駿,戊寅三月春到記殿講入格幼學康鎭三·崔榮儉·李鍾夔·張錫五·金尙運·成岐運,同年十月秋到記殿講入格幼學南◆元,丙子三月春到記殿講入格幼學朴來奎·白彝行。以下缺
吏曹啓曰,式年文科東堂初試試官,當爲差出,而時無職名人,竝令該曹口傳付軍職,何如?傳曰,允。
兵曹口傳政事,副司果李錫弘·愼錫九,以上竝單付。
吏曹啓曰,繕工監假監役官李敬鉉·李象秀,俱以身病,呈狀乞遞,竝改差,何如?傳曰,允。
兵曹啓曰,僉知中樞府事洪在田,宣傳官李宅鎬·姜奎馨,五衛將李泰俊·金廷植·金舜柱·尹錫煥·李熙文,俱以病難供職,新除授慶尙左水使申在儉,素患痰癖之症,每當換節之時,一倍添劇,時日之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,景福宮衛將趙性善,慶熙宮衛將金錫禧·金在範,俱以病難供職,呈狀乞遞,竝改差,何如?傳曰,允。
刑曹啓曰,御寶僞造知情不告罪人金商淇,嚴刑一次後,全羅道靈光郡荏子島定配所,啓下,文蹟僞造隨從金達會,死罪減一等,嚴刑一次後,咸鏡道洪原縣流三千里定配所,竝卽押送之意,敢啓。傳曰,知道。
有政。吏批,行判書閔致庠進,參判金鶴根進,參議未差,同副承旨李根秀進。以李憲稙添書爲吏曹參議,姜蘭馨爲大司憲,柳來駿爲大司諫,洪敬燮爲執義,南啓憲爲司諫,宋世憲·李壽榮爲掌令,李駿善·羅錫熙爲持平,李元祺爲獻納,崔在澈·趙錫萬爲正言,申箕善·李軒卿爲校理,丁弘燮·宋道淳爲副校理,朴齊聖·嚴柱漢爲修撰,洪鍾永·金學洙爲副修撰,李沇應爲工曹判書,尹致聖·李冕榮爲同義禁,趙濟華爲同春秋,尹滋悳爲藝文提學,權鍾哲·姜斗欽爲假監役,崔雲翰爲公事官,林百鉉爲仁川府使,趙羲謙爲鐵原府使,白時淳爲獒樹察訪,金商翼爲景陽察訪。光州牧使南鎬元,司䆃僉正趙秉燮,前牧使李鎬肅,副司果沈應澤,已上今加通政加資事,承傳,前主簿金左均今加通政,侍從臣前修撰金鶴鎭本生父,年七十,已上推恩移施事,承傳,前知事李宗榮今加崇政,朝官年八十,依法典加資,故同知張學樞贈吏參例兼,兵曹參判張錫龍考。以下缺
檢閱朴斗陽疏曰云云。答曰,省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以司諫南啓憲,獻納李元祺,正言崔在澈·趙錫萬,掌令宋世憲·李範祖,持平李駿善牌不進罷職傳旨,傳曰,只推。
都摠府啓曰,副摠管李敎憲,以御營中軍諸將官射會監試事,晝仕出去之意,敢啓。傳曰,知道。
傳曰,左承旨·右副承旨竝許遞,前望單子入之。
政院啓曰,右邊捕盜大將吳夏泳,春川府使除授事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,兵判兼察。
又啓曰,右邊捕盜大將,兵判兼察事,命下矣。兼察右邊捕盜大將李載元,卽爲牌招聽傳敎,何如?傳曰,允。
又啓曰,命召親納,例也,而前右邊捕盜大將吳夏泳,謂有身病,使其軍官替納,事甚未安。從重推考,何如?傳曰,允。
以檢閱金文鉉·趙秉升牌不進罷職傳旨,傳曰,只推。
政院啓曰,左右吏不可不備,檢閱金文鉉·趙秉升,旣有只推之命,竝卽牌招,推移入直,何如?傳曰,允。
假注書白時淳外任,代以金鶴善爲假注書。
政院啓曰,行都承旨閔泳穆,右承旨金聲根不爲仕進,左承旨·右副承旨前望未下,左副承旨朴容大廚院進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金明鎭·朴周陽落點。
以右承旨朴容大牌不進罷職傳旨,傳曰,只推。
政院啓曰,玉堂上下番俱空,事甚未安。新除授應敎李壽榮,副應敎申一永,校理申箕善·李軒卿,副校理丁弘燮·宋道淳,修撰朴齊聖·嚴柱漢,副修撰洪鍾永·金學洙,竝卽牌招,推移入直,何如?傳曰,允。
又啓曰,右承旨朴容大牌不進,伴直無人,新除授同副承旨金明鎭,卽爲牌招,何如?傳曰,允。
武一所啓曰,臣所,今日平明開場,先自木箭試取之意,敢啓。傳曰,知道。
武二所啓曰,臣所,今日平明開場,先自木箭試取之意,敢啓。傳曰,知道。
武一所啓曰,臣所,今日木箭,旣已畢試,鐵箭鱗次試取之意,敢啓。傳曰,知道。
武二所啓曰,臣所,今日木箭,旣已畢試,鐵箭鱗次試取之意,敢啓。傳曰,知道。
武一所啓曰,臣所,今日鐵箭旣已畢試,各技皆已畢試,今方修正榜目以入之意,敢啓。傳曰,知道。
武二所啓曰,臣所,今日鐵箭旣已畢試,各技皆已畢試,今方修正榜目以入之意,敢啓。傳曰,知道。
弘文館啓曰,新除授副應敎申一永,時在廣州地,副校理宋道淳,時在忠淸道懷德地,請竝斯速乘馹上來事,下諭。答曰,竝許遞,前望單子入之。
御營廳啓曰,本廳哨官李奎顔,千摠李南輯,騎士將金鳳儀,俱在任所,上來無期,竝改差,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來初一日,輪對日次,而景慕宮春享大祭齋戒相値,頉稟之意,敢啓。傳曰,知道。
又啓曰,三品官之毋得過三日,循例請牌,曾有定式矣。吏曹參議李憲稙,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,右副承旨朴周陽,今日不爲仕進,卽爲牌招,何如?傳曰,允。
又啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以司諫南啓憲,獻納李元祺,正言崔在澈·趙錫萬,掌令宋世憲·李範祖,持平李駿善牌不進罷職傳旨,傳曰,只推。
以檢閱金文鉉·趙秉升牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升,旣有只推之命,竝卽牌招,推移入直,何如?傳曰,允。
以吏曹參議李憲稙牌不進罷職傳旨,傳曰,只推。
傳曰,回榜人謝恩,當親受矣,該房知悉。
傳曰,瓦署別提鄭景朝,回榜人鄭憲容孫也,守令待窠,首先擬入。
政院啓曰,卽者吏曹郞廳來言,鐵山府使李奎曾,當爲署經,而兩司不備,不得署經云。除在外外,未肅拜人員,竝卽牌招,何如?傳曰,除署經。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而星壇·馬祖壇紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
兵曹啓曰,各廳堂下武臣朔試射時,未滿四中人,依定式各決棍十度,其餘呈辭受由,身病人等,退試次,姑爲懸頉以入之意,敢啓。傳曰,知道。
又啓曰,南行宣傳官趙正顯,南行部將鄭鎭永,俱未滿十朔,成才間,姑爲停試之意,敢啓。傳曰,知道。
己卯正月二十七日辰時,上御重熙堂。回榜人謝恩親受入侍時,右承旨朴容大,右副承旨朴周陽,同副承旨金明鎭,假注書李景稙·金鶴善,記注官石宗珍,記事官閔泳煥,進士回榜人鄭憲容,以次進伏訖。上曰,史官分左右。仍命回榜人進前,憲容進前。上曰,今日見卿壽福兼全,筋力尙旺,非但卿家之慶,抑亦有國之瑞也。比來氣力,何如?憲容曰,僅得保過矣。仍奏曰,臣於純祖己卯,爲進士謝恩日,臣之先兄臣元容,以承旨同爲入侍,下敎曰,此是閣臣之弟乎?甚奬借之,翼宗代理時,臣以輪對官入侍,下詢年紀,又詢及赴擧,憲宗朝,以進饌所郞廳,屢參入侍,恩典便蕃,哲宗朝,以承旨參講官,又賡進優賞,後爲邑守,至承勸勉之敎。此臣前後所荷聖眷也。臣以微末蔭調,生老太平,幸値回榜,進秩崇階,今日奉我殿下召見之命,敢齒先輩曾蒙之恩數,濫猥踰分,感頌何極?臣厚被五聖朝特紆之寵渥,少無涓埃之報答,願將臣年,獻于東宮邸下,猗我東宮邸下,衣尺日長,智慮日進,左右前後,非但必擇正人,莫如我殿下以身敎之,敎之之道,不外乎遇物則誨,使習與性成,學與德就,以基我東方億萬年無彊之休,是臣區區之望也。上曰,今日此奏,甚好矣。卿曾見東宮乎?憲容曰,臣初爲登筵,今始仰瞻東宮邸下,益切歡祝之忱矣。上曰,以卿氣力,拜官則優可出肅,而爲子侄之所挽止者,果然耶?憲容曰,不待挽止,而臣亦不能陳力矣。上曰,老人何以消遣乎?憲容曰,別無消遣,而或看書字矣。上曰,兄弟回巹回榜,古亦有之乎?果是稀貴也。憲容曰,似罕有矣。上曰,領府事,以後陪當入來,在何處乎?容大曰,在朝房矣。上曰,筵體非便,似不入來也。仍敎曰,外孫爲幾人乎?憲容曰,只有李壽榮一人矣。上曰,生日在何時乎?憲容曰,十月十九日矣。上曰,己卯年進士應榜,在何時乎?憲容曰,三月初七日矣。上曰,以少酌宣賜,須卽下著也。憲容領受訖,奏曰,恩數至此,尤不勝榮感萬萬,退與家人共之,以誇聖寵矣。上命賜銀盃,仍命書傳敎曰,瓦署別提鄭景朝,回榜人鄭憲容孫也,守令待窠,首先擬入。出榻敎憲容曰,此爲過爁,尤切惶蹙之至矣。上曰,何過之有乎?上曰,史官就座。仍命回榜人先退,又命退,承史以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,公州營將趙秉行下直,長弓一張,長箭一部,片箭一部,筒兒一箇賜給。
政院啓曰,左副承旨李根秀,今日不爲仕進,卽爲牌招,何如?傳曰,允。
又啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以左副承旨李根秀牌不進罷職傳旨,傳曰,只推。
以司諫南啓憲,獻納李元祺,正言崔在澈·趙錫萬,掌令宋世憲·李範祖,持平李駿善牌不進罷職傳旨,傳曰,只推。
以檢閱金文鉉·趙秉升牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升,旣有只推之命,朴斗陽由限已過,竝直牌招,推移入直,何如?傳曰,允。
弘文館啓曰,副修撰金學洙,以訓鍊都監從事官,今日軍布捧上時,晝仕出去之意,敢啓。傳曰,知道。
政院啓曰,卽者兼司書閔泳奎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,今番科圍,苟能精白試取,則物議喧聒,何若是狼藉入聞也。向日飭敎,便歸文具而止,思之及此,不勝駭歎。監試初試一二所試官,竝施刊削之典。
侍講院啓曰,下番闕直,事甚未安。說書李起鍾,兼說書朴斗陽,竝卽牌招,推移入直,何如?傳曰,允。
以檢閱朴斗陽牌不進罷職傳旨,傳曰,只推。
政院啓曰,卽者檢閱金文鉉·趙秉升,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,何如?傳曰,允。
又啓曰,檢閱朴斗陽,旣有只推之命,更爲牌招入直,何如?傳曰,允。
禁衛營啓曰,本營從事官李載允,身病猝重,勢難〈察〉任,改差,何如?傳曰,允。
兼司書閔泳奎疏曰云云。答曰,省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以掌令宋世憲·李範祖,持平李駿善,獻納李元祺,正言崔在澈·趙錫萬牌不進罷職傳旨,傳曰,只推。
禮曹啓曰,來二月初一日,王大妃殿除服儀註,直爲書入之意,敢啓。傳曰,知道。
都摠府啓曰,來二月初一日孝徽殿朔祭親行時,侍衛寶劍,當爲備員,而副摠管白樂莘·朴鳳欽在外,李敎獻武衛所進,吳晉泳率領進,吳俊泳·金佑鉉,俱有實病,二員未差,無以備員。令政院稟旨變通,仍令該曹,口傳差出,待下批牌招,以爲備員之地,何如?傳曰,允。在外·實病竝許遞,與未差之代,前望單子入之。
摠管前望單子入之,都摠管韓敦源,副摠管金鶴根·尹喜秀·趙台顯·鄭雲翼·李冕熙落點。
傳曰,北兵使有闕之代,知三軍府事任商準除授。
政院啓曰,明日傳香,禮房承旨,當爲齋宿,左副承旨李根秀,所當牌招,而拘於廳規,不得請牌,何以爲之?敢稟。傳曰,牌招。
以檢閱金文鉉·趙秉升牌不進罷職傳旨,傳曰,只推。
以說書李起鍾,兼說書朴斗陽牌不進罷職傳旨,傳曰,只推。
政院啓曰,左右史不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
侍講院啓曰,下番闕直,事甚未安。說書李起鍾,兼說書朴斗陽,旣有只推之命,竝卽牌招,推移入直,何如?傳曰,允。
弘文館啓曰,下番闕直,事甚未安。修撰朴齊聖·嚴柱漢,副修撰洪鍾永,竝卽牌招,推移入直,何如?傳曰,允。
政院啓曰,卽者應敎李壽榮,以其親病,陳疏徑行,原疏纔已捧入矣。所當卽捧禁推傳旨,而此與無端徑行有異,推考警責,何如?傳曰,允。
又啓曰,卽者副修撰金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
檢閱趙秉升疏曰云云。答曰,省疏具悉。疏辭下該曹稟處。
應敎李壽榮疏曰云云。答曰,省疏具悉。爾其勿辭往護。
副修撰金學洙疏曰云云。答曰,省疏具悉。爾其勿辭救護。
上在昌德宮。停常參·經筵。
藥房提調金壽鉉,副提調閔泳穆啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應無時急稟定事,左議政金炳國差祭,右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,孝徽殿朔祭,攝行磨鍊。
奎章閣啓曰,明日,書香閣奉審日次,臣進詣擧行之意,敢啓。傳曰,知道。
政院啓曰,假注書金鶴善有身病,勢難察任,今姑改差,何如?傳曰,允。
以司諫南啓憲,獻納李元祺,正言崔在澈·趙錫萬,掌令宋世憲·李範祖牌不進罷職傳旨,傳曰,只推。
捕將前望單子入之,右邊捕盜大將金箕錫落點。
兵曹,右邊捕盜大將單金箕錫。
政院啓曰,新除授右邊捕盜大將金箕錫,卽爲牌招,傳授命召及大將牌·傳令牌,何如?傳曰,允。
傳曰,發遣吏郞,諸執事淸齋與否,摘奸以來。
以檢閱金文鉉·趙秉升牌不進罷職傳旨,傳曰,口推。
以說書李起鍾牌不進罷職傳旨,傳曰,只推。
金鶴善改差,代以吳炳文爲假注書。
政院啓曰,卽者兵曹郞廳來言,北兵使下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書閔致庠,參判金鶴根,參議李憲稙,俱以病不來,不得開政云。竝卽牌招,何如?傳曰,允。
傳曰,見窠,皆令差出。
傳曰,善山府使之代,未準朔守令中擬入。
傳曰,大興郡守之代,準朔守令中擬入。
政院啓曰,吏曹參議李憲稙,疏批已下,卽爲牌招,何如?傳曰,允。
傳曰,啓字誤踏之中官朴漢應,從重推考。
傳曰,生進覆試,三月旬前,更爲擇入,庭試生進覆試前,進定。
傳曰,式年科放榜,竝退定於五月念後,更爲擇入。
禮曹啓曰,生進覆試庭試,令日官推擇,則進士覆試,來三月初七日,生員覆試,同月初九日爲吉云,以此日退定,原粘目中,改付標以入。而文武科庭試,來三月初一日爲吉云,以此日進定擧行,何如?傳曰,允。
吏曹啓曰,繕工監假監役權鍾哲·姜斗欽,俱以身病,呈狀乞遞,改差,何如?傳曰,允。
御營廳啓曰,本廳千摠李敏正,身病甚重,勢難察任,改差,何如?傳曰,允。
禮曹啓曰,式年科放榜,令日官推擇,則生進放榜,來五月二十五日巽時,文武科放榜,同月二十七日午時,雜科放榜,同月二十九日巽時爲吉云。以此日時退定,原粘目中,一體改付標以入之意,敢啓。傳曰,知道。
訓鍊都監啓曰,山陵局內捉虎次,發送校卒矣。行獵多日,不見虎跡,今姑撤還之意,敢啓。傳曰,知道。
吏曹參議李憲稙疏曰云云。答曰,省疏具悉。爾其勿辭察職。日記廳堂上閔泳達。郞廳朴台淳·金炳䄵
上在昌德宮。停常參·經筵。
王大妃殿除服後,大殿·大王大妃殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,罔極。王大妃殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房·內閣·政院·玉堂·朝廷二品以上·六曹堂上口傳問安。答曰,知道。
朴容大啓曰,來初五日,朝參日次矣,敢稟。傳曰,停。
金聲根啓曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
備忘記,坡州牧使徐光鼎下直,長弓一張,長箭一部,片箭一部,筒兒一箇賜給。
傳于李根秀曰,禮房承旨,馳詣景慕宮,奉審摘奸以來。
李根秀啓曰,弘文提學閔泳穆,旣入闕中,不爲肅謝,直爲出去,事甚未安。推考,何如?傳曰,允。
金明鎭啓曰,今己卯年京外守令·邊將薦擧單子三百八十度,依例捧入,而其中應薦不薦人,令該曹察推,何如?傳曰,允。
又啓曰,卽見諸道守令·邊將薦擧單子,則三陟府使洪鍾漢,淮陽府使金商鳳,寧越府使朴海哲,定州牧使李永,安州牧使權膺善,楚山府使李晩耆,尙州牧使朴憲陽,北靑府使李時夏,安邊府使金直淵,薦擧入職銜中,廟社殿陵號,平行書之,襄陽府使李道植,平安兵使白樂莘,中和府使趙國顯,晉州牧使申錫游,安東府使金綺秀,密陽府使申奭均,泰安防禦使申錫源,薦擧人職銜,有違格式,黃州牧使兪致喜,延安府使金靖鎭,瑞興府使洪鉉周,長淵府使閔鼎鎬,豐川府使張允植,安岳郡守李憲稙,鳳山郡守白樂薰,職銜道號,不當書而書之,慶尙中軍金敏植,職銜不書道號,俱極疎忽,誠甚未安。原單子雖不得捧入,不可無警,竝推考,何如?傳曰,允。
假注書吳炳文書啓,臣於本月初一日巳時量,以外南山植木摘奸事,敬奉聖敎,出崇禮門,至南關王廟主山及案山植木處看審是白乎則,松橡鬱密是白遣,自靑鶴亭,至舊失火處,面面周審是白乎則,老木稚株,叢雜茂盛是白遣,自典牲署後面冷井洞,大木參差,擁蓋一山是白遣,下詣南壇看審是白乎則,壇門墻竝無圮傷處,而主山及案山,樹木甚盛是白遣,自文峴至梨泰院後麓水閣峴,則土性瘠确,略有稚松是白遣,前至馬石橋,則松林蓊翳是白遣,仍詣漢江壇看審是白乎則,亦爲無頉是白遣,自膺峯伏兵峴,至畫景谷,則樹木茂密是白遣,自斗湖,詣司寒壇看審是白乎則,亦爲無頉是白遣,自無學峯,所經外南山諸處,一一看審是白乎則,別無斫痕之意,敢啓。傳曰,知道。
金明鎭啓曰,假注書李景稙有身病,勢難察任,今姑改差,何如?傳曰,允。
李景稙改差,代以鄭承鉉爲假注書。
朴周陽啓曰,卽者兼文學趙鍾弼,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于李根秀曰,發遣吏郞,諸執事淸齋與否,摘奸以來。
以司謁口傳下敎曰,南壇淸道,中軍代行。
金明鎭,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,時任檢書官四人中,無實職,則一人不計仕,付實職事,曾有定式矣。見今時任檢書官四員,皆無實職,其中一員,依定式付實職事,分付吏曹,兼檢書官徐周輔,今姑減下,前檢書官鄭觀燮·金觀濟,竝兼檢書官差下,令該曹,口傳付軍職,使之冠帶常仕,何如?傳曰,允。
又以侍講院言啓曰,兼文學趙鍾弼,今以親病陳疏徑出矣,上番闕直,事甚未安。輔德趙定熙,兼輔德閔泳翊,弼善柳,兼弼善趙同熙,文學洪英植,竝卽牌招,推移入直,何如?傳曰,允。
忠淸監司李明應狀啓,懷德縣監安榮植牒呈內,卽者宋山林秉璿呈單內,以爲猥以庸陋,久叨榮寵,揆分惶恧,居常隕越,忽於日昨,得接春坊吏所報,則歲前世子宮患候平復後,志喜之典,濫及於賤臣。顧此草萊之蹤,豈敢與夙夜保護之臣,混被格外之恩也?反覆思惟,不得其說,徒懷榮感,强情祗受,實非誠敬之道,萬萬惶縮,罔知攸措,玆敢仰籲。伏乞將此實情,劃卽報營轉聞,俾蒙還收之命,以安微分,不勝大幸是如,故玆以牒報亦爲白有等以,緣由馳啓爲白臥乎事是良厼,詮次善啓向敎是事。
修撰嚴柱漢疏曰,伏以臣於日昨,伏奉玉署除旨,牌招狎臨,臣感恩怵義,雖已張皇出肅,而第臣外從四寸兄右承旨臣朴容大,方帶春秋館修撰官矣。臣之所兼春秋之銜,揆以典式,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟賜鐫免,俾公格存而私分安焉。臣無任云云。省疏具悉。疏辭,下該曹稟處。
文學趙鍾弼疏曰,伏以臣於持被之中,卽接家信,則臣母素患痰癖之症,近因換節之時,一倍添劇,委頓床席,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
待敎閔泳煥疏曰,伏以臣妻父臣金明鎭,除拜同副承旨矣,臣所帶春秋之銜,在法當遞,敢陳短章,仰瀆崇嚴。伏乞聖明,俯垂鑑諒,亟令選部,照例鐫改,以存公格,以安私分焉。臣無任云云。省疏具悉。疏辭,下該曹稟處。
上在昌德宮。停常參·經筵。
朴周陽,以都摠府言啓曰,今日入直內三廳武兼禁軍及軍兵等,中日習射技放,請山標信。傳曰,知道。
以司諫南啓憲,獻納李元祺,正言崔在澈·趙錫萬,牌不進罷職傳旨,傳于朴周陽曰,只推。
朴周陽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以輔德趙定熙,兼輔德閔泳翊,弼善柳,兼弼善趙同熙,文學洪英植,牌不進罷職傳旨,傳于朴周陽曰,只推。
傳于李根秀曰,禮房承旨,與右副承旨,分詣文廟受香諸處,奉審摘奸以來。
傳于李根秀曰,再明日春到記,仁政殿命官爲之,都承旨馳詣泮宮,明日夕食堂,收取以來。
傳于朴周陽曰,詩曰,考槃在澗,碩人之寬,獨寐寤言,永矢不諼,斯人之碩大寬廣,不以戚戚,固賢矣,而國有如此之賢,而不能致敬盡禮,與治天職,使之終身嵁巖,其視緇衣之好之,能不有憾乎?且士之懷道也,不仕無義,故聖人,於荷簣以爲果哉,而伊尹之幡然改悟,斯其中行也。爾於此義,講之應熟,而東岡之守,一往邁邁,豈其欲潔身而已哉?諒由寡昧禮薄,誠未相孚。跂佇之久,曷其爲懷?況今元良,自內入學,智思日開,正人與居,正言以道,惟此時也。爾以宿德,出入左右,補翼而成就之,則無窮之基,亶在於此,玆庸敷心以諭。爾其體悉,卽起簉朝,以副側席之思。至於賜物,所以識喜,爾以宮官,義無可辭,安心領受,是所望也事,遣地方官,傳諭于諮議宋秉璿。
朴周陽啓曰,卽者社稷署官員來言,今此春享大祭,神位版出安奉還時,提調一員,當爲進參,而都提調金炳學,提調鄭基會,俱有身病,不得進參云。提調卽爲牌招,何如?傳曰,提調許遞,前望單子入之。
社稷提調前望單子入之,閔致庠落點。
守廳閣臣沈相薰啓曰,卽者檢閱閔泳煥,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金文鉉·趙秉升,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
朴周陽啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以司諫南啓憲,掌令宋世憲·李範祖,持平李駿善,牌不進罷職傳旨,傳于朴周陽曰,只推。
傳于朴周陽曰,發遣吏郞,諸執事淸齋與否,摘奸以來。
朴周陽啓曰,行都承旨閔泳穆,左承旨金聲根,右承旨朴容大,不爲仕進,左副承旨李根秀監祭進,同副承旨金明鎭式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨朴容大牌不進,伴直無人,左承旨金聲根所當牌招,而拘於廳規,不得請牌,何以爲之?敢稟。傳曰,牌招。
以右承旨朴容大牌不進罷職傳旨,傳于朴周陽曰,只推。
兵曹,以李冕熙爲御營中軍。
兵曹口傳政事,副司果鄭觀燮·金觀濟,以上竝單付。
朴周陽,以議政府言啓曰,庭試以三月初一日擇定,而武科初試,在今十三日,則遠途擧子之出榜後赴會,必有未及之歎,日字更爲退定之意,分付,何如?傳曰,鄕儒之多日留京,不可不念,故有此進定矣。事勢又如此,則亦所可慮,庭試以原定日爲之,生進覆試,更爲退定。
吏曹啓目粘連,觀此藝文館檢閱趙秉升上疏,則以爲臣,與弘文館副修撰臣金學洙,爲舅甥也,臣之所帶春秋兼銜,揆以格例,在法當遞。伏乞聖明,俯垂鑑諒,遞臣兼職亦爲白有臥乎所,相避之法,在下當遞,而史官春秋,法不得減下是白如乎,副修撰金學洙,兼帶春秋館記事官之任,今姑減下,何如?判付啓依允。
檢閱閔泳煥疏曰,伏以臣,卽接家信,則臣母素患痰積之症,一倍添劇,委頓床玆,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
傳于閔泳穆曰,今日府大夫人晬辰,令都承旨,問候以來。
朴容大啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨金明鎭,今日不爲仕進,卽爲牌招,何如?傳曰,允。
傳于李根秀曰,禮房承旨馳詣社稷,奉審摘奸以來。
以左承旨金聲根牌不進罷職傳旨,傳于朴容大曰,只推。
以檢閱金文鉉牌不進罷職傳旨,傳于李根秀曰,只推。
以輔德趙定熙,兼輔德閔泳翊,弼善柳,兼弼善趙同熙,文學洪英植,牌不進罷職傳旨,傳于李根秀曰,只推。
李根秀啓曰,左右史不可不備,檢閱金文鉉,旣有只推之命,卽爲牌招入直,何如?傳曰,允。
左副承旨李根秀書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
金明鎭啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以掌令宋世憲·李範祖,持平李駿善,獻納李元祺,正言崔在澈·趙錫萬,牌不進罷職傳旨,傳于金明鎭曰,只推。
朴容大,以吏曹言啓曰,因承政院啓辭,守令應薦而不薦人,令該曹察推事,允下矣。行護軍趙錫中·申在鱗·盧鎭衡,俱爲應薦而不薦,竝推考警責,何如?傳曰,允。
又以禮曹言啓曰,議政府草記批旨內,鄕儒之多日留京,不可不念,故有此進定矣。事勢又如此,則亦所可慮,庭試以原定日爲之,生進覆試,更爲退定事,命下矣。慶科文武科庭試,以原定三月初六日擧行,而生進覆試,令日官韓應翼,更爲推擇,則進士覆試,來三月初十日,生員覆試,同月十二日爲吉云。以此日退定,原粘目中,改付標以入之意,敢啓。傳曰,知道。
又以侍講院言啓曰,上番連日闕直,事甚未安。輔德趙定熙,兼輔德閔泳翊,弼善柳,兼弼善趙同熙,文學洪英植,卽有只推之命,竝卽牌招,推移入直,何如?傳曰,允。
又以承文院言啓曰,院製述官李倬淵仕滿,代吏文學官金斗鉉陞付,其代幼學尹昌圭差下,付軍職,冠帶常仕,何如?傳曰,允。
金明鎭,以兵曹言啓曰,因承政院啓辭,邊將應薦不薦人,令該曹察推事,允下矣。行大護軍許傳·朴孝正·金善恒,同知中樞府事李敎寅,行護軍沈宜元·李勉宇·元世顯·李承淵,承文院判校金炳洙,軍資監正南廷吉,俱爲應薦而不薦,竝依法典,推考警責,何如?傳曰,允。
又以禁衛營言啓曰,本營騎士將洪均,身病猝重,勢難察任,改差,何如?傳曰,允。
吏曹啓目粘連,觀此弘文館修撰嚴柱漢上疏,則以爲臣,外從四寸兄右承旨臣朴容大,方帶春秋館修撰官矣。臣之所兼春秋之銜,揆以典式,在下當避。伏乞聖慈,俯垂鑑諒,亟賜鐫免亦爲白有臥乎所,相避之法,在下當遞,弘文館修撰嚴柱漢,所兼春秋館記事官之任,今姑減下,何如?判付啓依允。
吏曹啓目粘連,觀此藝文館檢閱閔泳煥上疏,則以爲臣妻父臣金明鎭,除拜同副承旨矣。臣所帶春秋之銜,在法當遞,伏乞聖明,俯垂鑑諒,亟令選部,照例鐫改亦爲白有臥乎所,相避之法,在下當遞,而吏官春秋,法不得減下是白如乎,承政院同副承旨金明鎭,兼帶春秋之銜,今姑減下,何如?判付啓依允。
上在昌德宮。停常參·經筵。
金明鎭啓曰,合辭方張之時,憲府無詣臺之員,除在外外,未肅拜·呈告人員,竝卽牌招,何如?傳曰,允。
李根秀啓曰,右副承旨朴周陽,今日不爲仕進,卽爲牌招,何如?傳曰,允。
又啓曰,今日廳座仕記,趁不修正,晩時入啓,致勤下詢,事涉稽緩,萬萬未安。臣之不能先事操飭,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,司諫南啓憲,旣入闕中,不爲傳啓,直爲出去,事甚未安。推考,何如?傳曰,允。
傳于李根秀曰,講冊單子遲滯之當該成均館官員拿處。
傳于李根秀曰,考官李秉文,讀券官李㘾,命官爲之。
李根秀啓曰,卽者永禧殿官員來言,再明日春奉審時,提調一員當進參,而都提調金炳國有身病,提調沈舜澤奉命出疆,不得進參云。何以爲之?敢稟。傳曰,提調許遞,令該曹口傳差出。
又啓曰,卽者景慕宮官員來言,再明日春奉審時,提調一員當爲進參,而都提調金炳國,提調金翊鎭,俱有身病,不得進參云。提調卽爲牌招,何如?傳曰,提調許遞,令該曹口傳差出。
以兼輔德閔泳煥,兼弼善趙同熙,文學洪英植,牌不進罷職傳旨,傳于李根〈秀〉曰,只推。
吏曹口傳政事,以李載元爲永禧殿提調,金炳始爲景慕宮提調。
李根秀啓曰,左右史不可不備,檢閱金文鉉,旣有只推之命,卽爲牌招入直,何如?傳曰,允。
又啓曰,行大司憲姜蘭馨,掌令宋世憲·李範祖,持平李駿善,牌不進罷職傳旨,傳于李根秀曰,只推。
以右副承旨朴周陽牌不進罷職傳旨,傳于李根秀曰,只推。
以檢閱金文鉉牌不進罷職傳旨,傳于李根秀曰,只推。
李根秀,以禮曹言啓曰,卽接永禧殿官員所報,則明日春到記試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接社稷署所報,則明日春到記試取時,本署官員,俱爲觀光云矣。依定式,本曹佐郞尹基周,假官差送,以爲代直後赴試之地,何如?傳曰,允。
又以侍講院言啓曰,上番連日闕直,事甚未安。兼輔德閔泳翊,兼弼善趙同熙,文學洪英植,旣有只推之命,兼文學趙鍾弼,由限已過,與輔德趙定熙,弼善柳,竝卽牌招,推移入直,何如?傳曰,允。
知宗正卿府事李秉文疏曰,伏以臣於春到記儒生殿講考官之望,伏蒙恩點,又伏奉命官爲之之命矣。秩非崇品而膺是任,係是常格之外,臣何敢晏然冒當哉?玆敢短章,仰瀆崇嚴。伏乞亟賜變通,以嚴試規,以安微分,不勝幸甚。臣無任云云。答曰,省疏具悉。旣有已例,卽爲考講。
上在昌德宮。停常參·經筵。
藥房提調金壽鉉,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金明鎭,以都摠〈府〉言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金明鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴容大曰,吏曹參議有闕之代,前望單子入之。
吏曹參議前望單子入之,金奎弘落點。
以檢閱金文鉉牌不進罷職傳旨,傳于李根秀曰,只推。
以兼輔德閔泳翊,兼弼善趙同熙,文學洪英植,兼文學趙鍾弼,牌不進罷職傳旨,傳于李根秀曰,只推。
李根秀啓曰,檢閱閔泳煥由限已過,卽爲牌招入直,何如?傳曰,允。
以檢閱閔泳煥牌不進罷職傳旨,傳于李根秀曰,只推。
李根秀啓曰,左右史不可不備,檢閱閔泳煥,旣有只推之命,更爲牌招入直,何如?傳曰,允。
又啓曰,卽者永禧殿官員來言,明日春奉審時,提調一員當爲進參,而都提調金炳國,提調李載元,俱有身病,不得進參云。提調卽爲牌招,何如?傳曰,提調許遞,前望單子入之。
永禧殿提調前望單子入之,尹滋悳落點。
李根秀啓曰,檢閱金文鉉·趙秉升·朴斗陽,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
金明鎭啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以司諫南啓憲,獻納李元祺,正言崔在澈·趙錫萬,掌令宋世憲·李範祖,持平李駿善,牌不進罷職傳旨,傳于金明鎭曰,只推。
李根秀,以承文院言啓曰,院吏文學官尹昌圭有頉,代幼學金胤根差下,付軍職冠帶常仕,何如?傳曰,允。
吏曹參議李憲稙疏曰,伏以臣於三銓之任,初何嘗萬分一近似哉?始之冒膺,義分是怵,終焉仍蹲,衷懇未孚,乃以華顯之地,視作偃息之所,忨愒時日,恬若固有,夫豈毫分可堪而然哉?間嘗叨參政席,與聞選注,而黜陟激揚之間,漫不省爲何事,瘝曠日積,僨誤立俟,此臣所以丐免一念,未嘗晷刻弛也。且臣以稟氣虛弱,病祟侵尋,而昨自試所公退,痰眩上升,便投床褥,是平生貞痼之疾也,當玆寒暄之交,無時闖作,徒事刀圭,雖欲自力趨走,其於蠢動之無望,何哉?此實臣自劃之一端也。參佐任重,旣懷妨賢之懼,劇地委抛,尤速養病之誚,由前由後,臣之可去,決矣,玆敢略暴情實,仰瀆崇嚴。伏乞聖明,俯垂矜憐,亟遞臣所帶之任,以幸公私焉。臣無任云云。省疏具悉。所請依施。
上在昌德宮。停常參·經筵。
金明鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,仁川都護府使林百鉉,穩城都護府使趙載觀下直,各長弓一張,長箭一部,片箭一部,筒兒一筒賜給。
以檢閱金文鉉·趙秉升·朴斗陽,牌不進罷職傳旨,傳于金明鎭曰只推。
以檢閱閔泳煥再牌不進罷職傳旨,傳于金明鎭曰,只推。
金明鎭啓曰,左右史不可不備,檢閱金文鉉·趙秉升·朴斗陽·閔泳煥,旣有只推之命,竝卽牌招,推移入直,何如?傳曰,允。
傳于李根秀曰,今初八日館學儒生應製,通方外爲之,試紙用大好紙,處所依已例,丕闡堂設行,文任與承旨進去,捧券試官,則臨時稟旨。
傳于李根秀曰,春到記,講居首通幼學金炯翼·權泰植,製述賦居首三下一幼學金祚均,三下進士尹命燮,竝直赴殿試,講之次通生員李中斗等十二人,製述之次草三下進士李範仁,竝直赴會試,講之次通幼學李周璜等二人,製述之次次上進士李傆等二人,竝給二分,講之次略幼學李根洙等十三人,製述之次次上進士李起東等二人,竝給一分,講之次略幼學金瑢鍊等六人,製述之次次上進士兪致誠等三人,各奎章全韻一件賜給。
傳于金明鎭曰,入格儒生,明日待令。
李根秀啓曰,卽者副校理丁弘燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金明鎭啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以司諫南啓憲,獻納李元祺,正言崔在澈·趙錫萬,掌令宋世憲·李範祖,持平李駿善,牌不進罷職傳旨,傳于金明鎭曰,只推。
李根秀,以奎章閣言啓曰,景慕宮望廟樓,今春大奉審,臣泳煥,與本宮提調金炳始,儀賓·宗正卿,進詣展奉,奉審無頉之意,敢啓。傳曰,知道。
又以弘文館啓曰,副校理丁弘燮,陳疏徑出,上番闕直,事甚未安。應敎李壽榮在外,副應敎·副校理一員未差,校理申箕善·李軒卿,竝卽牌招,推移入直,何如?傳曰,允。
又以弘文館言啓曰,應敎李壽榮在外,副應敎·副校理一員未差,校理申箕善·李軒卿有身病,副校理丁弘燮陳疏受由,上番闕直,事甚未安。修撰嚴柱漢,副修撰洪鍾永·金學洙,竝卽牌招,推移姑陞入直,何如?傳曰,允。
又以都摠府言啓曰,副摠管徐相岳,以訓鍊都監中軍,本營諸將官射會監試事,晝仕出〈去〉之意,敢啓。傳曰,知道。
副校理丁弘燮疏曰,伏以臣於持被中,卽接家信,則臣母素患痰積,近因日候之不調,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金明鎭啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日,輪對日次矣,敢稟。傳曰,當次人受點後,日次待令。
傳于金明鎭曰,政官牌招開政。
傳于金明鎭曰,玉堂竝許遞,今日政差出。
以檢閱金文鉉·趙秉升·朴斗陽·閔泳煥,牌不進罷職傳旨,傳于金明鎭曰,只推。
金明鎭啓曰,左右史不可不備,檢閱金文鉉·趙秉升·朴斗陽·閔泳煥,旣有只推之命,竝卽牌招,推移入直,何如?傳曰,允。
傳于金明鎭曰,吏曹參議有闕之代,前望單子入之。
吏曹參議前望單子入之,金性均落點。
金明鎭啓曰,新除授吏曹參議金性均,一體牌招,何如?傳曰,允。
傳于金明鎭曰,待敎有闕之代,前望單子入之。
待敎前望單子入之,閔泳煥落點。
金明鎭啓曰,新除授待敎閔泳煥,今日政下批,何如?傳曰,允。
傳于金明鎭曰,呈告同敦寧許遞,今日政差出。
傳于金明鎭曰,入格儒生入侍。
金明鎭啓曰,吏曹參議金性均,疏批已下,卽爲牌招,何如?傳曰,允。
金明鎭,以吏曹言啓曰,掌樂院正李建容,以其身病,呈狀乞遞,改差,何如?傳曰,允。
又以吏曹言啓曰,成均館典籍李尙榮,中學敎授吳益泳,東學敎授尹定求,西學敎授李壽榮,南學敎授申一永,俱以身病,呈狀乞遞,竝改差,何如?傳曰,允。
又以兵曹言啓曰,知中樞府事崔榮遠,同知中樞府事申在修·朴洙鉉,五衛將李元奭·李承東·金永基·李允錫·許寅,文臣兼宣傳官趙益元,俱以病難供職,呈狀乞遞,竝改差,何如?傳曰,允。
有政。吏批,行判書閔致庠進,參判金鶴根牌招不進,參議金性均進,同副承旨金明鎭進。以宋世憲爲應敎,李敎榮爲副應敎,李重七·洪承憲爲校理,金裕成·趙秉翊爲副校理,金元均·鄭顯英爲修撰,李秉皐·尹錫圭爲副修撰,閔泳煥爲兼說書,申在修爲同敦寧,吳俊泳·申檀爲同經筵,閔世鎬·金左均爲敦寧都正,李源命爲判義禁,林文洙爲兵曹參知,權鳳煥爲典籍,李雲夏爲中學敎授,李萬敎爲西學敎授,李軒卿爲東學敎授,嚴柱漢爲南學敎授,金炳洙爲中部都事,尹達善爲南部都事,趙章鎬爲司䆃僉正。兼待敎單閔泳煥,弘文正字單閔泳煥,兼校書正字單閔泳煥,分敎官單朴來憲,兼持平李萬敎·南肅熙減下。
兵批,行判書李載元病,參判張錫龍入直進,參議未差,參知尹相賢病,右副承旨朴周陽進。以趙成夏·蔡東健爲知事,閔謙鎬·徐堂輔爲副摠管,李龍夏·趙恩植·李鶴沼·權尙喆·李明五·李彙寅爲同知,尹瑾烈·尹致一·尹灝鎭·洪秉悳·丁大觀爲五衛將,朴齊聖爲文兼。同知單尹錫煥,大護軍崔榮遠,護軍南一祐·申在修·朴洙鉉·金秀煥·李敎德,副護軍金奎弘·李憲稙·尹相萬·李稷鉉,副司直李壽榮·申箕善·李軒卿·丁弘燮,副司果朴齊聖·嚴柱漢·金學洙·洪鍾永·李泰鎭·金永耇·李鳳基,副司猛尹昌圭·金胤根·沈亨之,以上竝單付,同知單金秀煥·李敎德,以上過一朔減下。
吏批,再政。以黃益秀爲掌令,魚允中爲掌樂正,徐曾輔爲司饔僉正,金秉休爲奉常判官。兼養賢庫直長單白珍燮。
兵批,再政。都摠管單徐堂輔。
三政,兵曹參議單林文洙,參知單尹相賢。
金明鎭啓曰,玉堂上下番俱空,事甚未安。新除授校理李重七奉命在外,應敎宋世憲,副應敎李敎榮,校理洪承憲,副校理金裕成·趙秉翊,修撰金元均·鄭顯英,副修撰李秉臯·尹錫圭,竝卽牌招,推移入直,何如?傳曰,允。
又啓曰,行大司憲姜蘭馨,掌令宋世憲·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以司諫南啓憲,獻納李元祺,正言崔在澈·趙錫萬,掌令宋世憲·李範祖,持平李駿善,牌不進罷職傳旨,傳于金明鎭曰,只推。
金明鎭啓曰,明日館學儒生應製丕闡堂設行時,文任與承旨進去捧券事,命下矣。弘文提學閔泳穆,藝文提學尹滋悳未肅拜,竝待明朝牌招,何如?傳曰,允。
金明鎭,以奎章閣言啓曰,新除授閔泳煥,卽爲牌招察任,何如?傳曰,允。
又以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式,本曹佐郞尹基周,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣,依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以孝徽殿享官意啓曰,今初八日應製時,忠義李象翼·李慶和·金演稙·沈宜奭,皆爲赴擧矣。忠義代,假官二員,令該府依例差出,使之入番察任,何如?傳曰,允。
又以承文院言啓曰,院吏文學官金胤根有頉,代幼學沈亨之差下,付軍職冠帶常仕,何如?傳曰,允。
吏曹參議金奎弘疏曰,伏以六典治邦,周重天官之任,三銓綜吏,唐推文部之權。是撰也,雖異於長官,與聞乎通枳而激揚之有責,承乏焉代斲而澄汰之攸契,故古名碩宿德重望,讓而不居者也。如臣愚騃疎闇,輪翮無當,竊惟知哲之鑑,如日光顯,理無遺照,而今玆謬恩,寔出夢因之外,循名思義,愧靡措。居前之粃,在上之薪,不待物議,而臣自量臣矣。且臣於是職,有不容不照式丐免者,臣與長銓閔致庠,有妻黨應避之嫌,在下者當遞,成憲莫越,至若人與職不稱,固未暇張皇瀆撓。伏乞聖明,亟鐫臣吏曹參議之銜,俾公格存而私分安焉。臣無任云云。省疏具悉。所請依施。
吏曹參議金性均疏曰,伏以臣之所有新銜,周官大宰,屬下大夫之任耳,我朝掄選,必愼于是,門力以經之,才猷以緯之,未必皆行儉名榜,德林模楷,而要之極一代之儁焉。不圖恩點,謬及賤名,召臣赴政,庚牌儼臨,臣倉卒淵谷,罔知攸措。噫,臣之本末,曾所睿照矣,輪翮不足以應用,鑑衡不足以辨物,見聞知慮,又不足以按簿循格,而乃使之參佐劇曹,與聞銓綜,抑或典領,異於長堂,秖可爲其人,耀其銜則已矣,行注擬而或代斲,掌通撰而持淸議,臣果近乎哉?夫以長任短,以大授小,而望其可責其能,則官雖備,無益於理,以臣視職,其大小長短之不相脗合,與夫可不可·能不能,固無待燭照數計也。臣若徒懷寵靈,罔畏廉維,籍駕屨之義,拚負乘之戒,靦然出膺,則臣之奊詬,縱不暇論,其於累聖簡何,羞當世何?左右參倚,寧冒違慢,玆敢披露情實,仰瀆澄覽。伏願聖慈,俯垂曲諒,亟遞臣吏曹參議之任,俾公器無褻,微分獲安。臣無任云云。省疏具悉。爾其勿辭察職。
己卯二月初七日午時,上御重熙堂。入格儒生入侍時,同副承旨金明鎭,假注書鄭承鉉,記注官吳致恒,記事官金命來,以次進伏,幼學金炯翼·權泰植,生員李中斗,幼學朴世翼·鄭學采·沈宜奎·成岐運·李彙杰·金瑢鍊·任宅鎬·金祚均,進士尹命燮·李範仁·李起東·金晢根,序立階下訖。上曰,史官分左右。明鎭奏曰,入格儒生中,金尙運等三十九人有身病,不得待令矣。待令儒生,使之陞堂奏職姓名乎?上可之。炯翼等,以次進前奏職姓名訖。明鎭曰,儒生等,使之頒賞行禮乎?上可之。明鎭出楹外頒賞,行禮訖。明鎭奏曰,儒生使之先退乎?上曰,直赴四人外,儒生皆先退,而直赴則承旨呼新來也。明鎭曰,招入院隷擧行乎?上可之。明鎭出立楹外,再三進退,又承命墨戲訖。上命直赴退出,又命史官就座,仍命退,承史以次退出。
上在昌德宮。停常參·經筵。
世子宮生辰,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
世子宮,內閣·政院·玉堂·朝廷二品以上·六曹堂上口傳問安。答曰,知道。
閔泳穆啓曰,左承旨金聲根,今日不爲仕進,卽爲牌招,何如?傳曰,允。
以司謁口傳下敎曰,時原任大臣·閣臣·奉朝賀·宗親·儀賓·玉堂·春·桂坊·宗正卿·二品以上·六曹·兩司長官·承史,當賜饌矣,留待。
傳于李根秀曰,弘文提學許遞。
傳于金明鎭曰,左承旨許遞,前望單子入之。
承旨前望單子入之,吳俊泳落點。
傳于李根秀曰,左承旨與內閣提學,持此御題,偕往泮宮,試取以來。
李根秀啓曰,肅單之廳座來呈,例也,而都摠管徐堂輔肅拜單子,今始來呈,事甚未安。推考,何如?傳曰,允。
李根秀啓曰,同經筵申檀,旣入闕中,不爲肅謝,直爲出去,事甚未安。推考,何如?傳曰,允。
又啓曰,待敎閔泳煥,還付檢閱薦狀公事,啓下矣。令該曹口傳付職,牌招入直,何如?傳曰,允。
吏曹口傳政事,檢閱單閔泳煥。
傳于吳俊泳曰,今日異於他日,輕囚放釋。
傳于李根秀曰,試官則時原任文任·時原任閣臣·時原任賓客·春坊及入直玉堂爲之。
李根秀啓曰,臣敬奉御題,與內閣提學金輔鉉,偕往泮宮,館學儒生應製試取,則收券爲六千六百張矣。捧入之意,敢啓。傳曰,知道。
傳于金明鎭曰,科次入侍。
傳于金明鎭曰,大護軍徐堂輔,判義禁除授,護軍朴來萬,工曹判書除授,護軍兪晠煥判尹除授,副護軍閔定鎬·朴齊鴻,竝副摠管除授。
吏曹,判義禁單徐堂輔,今加崇政,工曹判書單朴來萬今加資憲,漢城判尹單兪晠煥今超資憲,已上除授事承傳。
傳于李根秀曰,向日刊削之監試初試試官,竝分揀。
兵曹口傳政事,護軍金永壽·鄭範朝,以上竝單付。
傳于金明鎭曰,副護軍金炳翊·尹成鎭,副摠管除授。
吏曹,行副護軍金炳翊·尹成鎭·閔定鎬·朴齊鴻,已上今加嘉善,副摠管除授事承傳。
兵曹,副摠管金炳翊·尹成鎭,以上除授事承傳。
吳俊泳啓曰,臣俊泳,敬奉聖敎,馳往義禁府,取閱囚徒案,則時囚罪人玄弼濟,係是輕囚,故依傳敎放送。仍往典獄署,取考囚徒案,則結案罪人一名,未推覈罪人四名,因傳敎嚴囚,罪人二名,係是重囚,故竝仍囚,其餘各司直囚罪人田大汝等二十二名,係是輕囚,故竝依傳敎放送之意,敢啓。傳曰,知道。
傳于吳俊泳曰,啓字誤踏之中官朴漢應,推考。
以江原道放未放成冊,傳于吳俊泳曰,李奎興·方孝隣竝放。
以忠淸道放未放成冊,傳于吳俊泳曰,韓鳳得·元世·黃顯默·王昌鎬·申震夏,竝放。
以全羅道放未放成冊,傳于吳俊泳曰,趙萬赫·鄭志峻·李獻耆·洪在升·李承愚·金奭根·趙漢益·李容弼·安橓·金度根·李鍾德·趙駿九·李象先·趙璋熙·李秀殷·趙鍾純,竝放。
以平安道放未放成冊,傳于吳俊泳曰,李熙春·梁柱華·趙羲春·趙羲周·鄭寅台·李恒儀,竝放。
以慶尙道放未放成冊,傳于吳俊泳曰,韓龍洛·李起錫·韓兢愚·宋淳億·權用圭·李觀應·李秉奎·鄭雲韶·元世澈,竝放。
金明鎭,以三軍府言啓曰,卽接訓鍊都監所報,則今二月初九日,習陣日次,而大將臣趙寧夏有身病,不得行操云矣,敢啓。傳曰,知道。
李根秀,以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
金明鎭,以都摠府言啓曰,今日入直內三廳武兼禁軍及軍兵等,當爲中日習射技放,而王世子生辰相値,不得設行之意,敢啓。傳曰,知道。
行大護軍尹滋悳疏曰,伏以臣,頃奉除旨,以臣爲藝文館提學者,臣不勝萬萬祗竦。凡人之於凡百事爲,有能焉其能者,固尙矣。於其所不能,亦或有可以勉强而能,可以杜撰而能,可以倉卒取辦而能者,惟於文學而不然,苟不能則斯不能焉而已,誠不可責之以如右數者,而是任也,卽文學之任也。典持縑牘,宣朗鴻猷,國之辭命之所由出焉,乃所謂承明金馬著作之庭,大雅宏達,於玆爲群者也。若臣者,纔勝冠,出而從仕,悠泛漫散,虛抛光陰,未嘗一日鑽厲刻苦於方策之上。夫奕之數,小也,專而得之,射之技,末也,精而道之。況夫文之爲藝,豈曾奕與射之比,而不專不精,尙可以能乎哉?臣之不能,於是乎判,而臣之去就,亦於是乎決,更何容張皇煩瀆?而第有所區區一陳者,臣策名于朝,徼恩于祿,本非三揖難進之士也。且偏荷眷遇,驟名途不量涯分,惟上所命,則豈獨於此,以能爲不能,故飾小讓之如僞爲哉?亶以官與人之不相近,如有界分,截然限之,雖欲濫越而末由也已,止意是官自官·人自人,而名則是,而實則非,則其所以榮之者,反所以恥之,無寧早自丐免,退全微諒也。伏乞聖明,鑑臣誠懇,亟賜刊段,俾公器重而私分安焉。臣無任屛營祈懇之至,謹昧死以聞。答曰,省疏具悉。卿其勿辭行公。
行都承旨閔泳穆疏曰,伏以劉德,有曰實事求是,旨哉言乎,天下國家,未有不懋實而能是其事者。今臣所叨文苑之選,人將謂之可乎不可乎?未審朝廷,奚爲而不覈其實,有此誤擧也?昔司馬光,以不能四六,固辭翰林學士。四六小技也,光之文學,何有於小技?而猶復乃爾,斯其爲九分踏實人也。況如臣者,初未嘗劬書,又不解屬文,庸庸碌碌,靡有一藝一能可稱,何暇與論於翰墨之列乎?文章不可以虛飾,鞠明究曛,致力於斯,包羅萬物之變,會通群言之妙,較錙銖於宏詞制擧,寓霜露於典·謨·誓·告,卓爾有立司一世之文籙,必也如此人得來,昌明博大之運,於是乎益弘鬯矣。竊惟聖朝右文爲理,彬彬有作,或大雅不群,自成一家,或力追古作,有典有則,或發言成章,適於時用,自有足以鳴國盛者,而及其掄選,乃在於衆望之外,萬不近似之人。臣聞命以來,內以愧心,外以愧人,寢則愧衾,坐則愧影,惝怳駭惑,不知所出,反復思惟,致此之由,徒以家世儒業,遺風未遠。且所颺歷,皆文華之職,展轉推排,至此玷簡,而臣寔於功令文字,全昧程式,冒占一第,始由僥倖,後於館閣,或有應製之作,艱遲鈍,疪纇百出,而汗顔弘斲,若有若實,不免於自欺人,今玆惶隕罔措,臣所自取,尙誰尤哉,尙誰尤哉?噫,朽木之雕,糞土之圬,聖人不能,而周鼎之棄,而康瓠是寶,往哲所歎,則智愚混用舍失,豈止臣一己私憂而已?歷日參倚,無望承膺,天牌臨召,冞增惶阨。伏願聖慈,察臣情懇,出於肝膈,許解新授弘文提學之任,俾重名選,獲遂微諒焉云云。答曰,省疏具悉。卿其勿辭行公。
己卯二月初八日未時,上御重熙堂。科次入侍時,行都承旨閔泳穆,行左承旨吳俊泳,右承旨朴容大,左副承旨李根秀,右副承旨朴周陽,同副承旨金明鎭,假注書鄭承鉉,記事官朴斗陽·閔泳煥,原任提學金大根·李承輔,行吏曹判書閔致庠,行戶曹判書金在顯,原任提學金炳德,提學金輔鉉,左賓客洪祐吉,行知三軍府事閔謙鎬,行禮曹判書李源命,原任直提學李㘾·李載元·金炳地,檢校直提學李載冕·趙成夏,原任直提學南廷順,右賓客李鎬俊,藝文提學尹滋悳,檢校直提學金炳始,右副賓客趙寧夏,行大護軍徐堂輔·金尙鉉,原任直提學韓敬源,檢校直提學趙慶鎬,直提學閔泳翊·李載兢,原任直閣李承五·李承純·洪殷謨,檢校直閣李鎬翼·姜·尹用求,原任直閣金永哲,檢校直閣金興均·沈相薰·趙同熙,原任待敎趙鳳夏·李秉文·徐相翊·洪承億,檢校待敎洪淳馨,輔德趙定熙,弼善柳,文學,兼文學趙鍾弼,兼司書閔泳奎,說書李起鍾,副校理趙秉翊,副修撰尹錫圭,以次侍立訖。上曰,史官傳諭大臣入侍。賤臣承命出傳,與領府事李裕元,領敦寧金炳學,判府事洪淳穆,領議政李最應,左議政金炳國偕入。裕元進前奏曰,好雨知時,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,今日卽世子宮生辰也,諸節太平乎?五度載屆,仰想聖心嘉悅,而召見臣等,不勝慶忭矣。上曰,年年此日,甚爲喜悅,有此設科之擧矣。裕元曰,此莫大之盛擧,臣等慶忭之忱,無以盡達矣。世子宮出侍坐,諸大臣仰瞻。裕元曰,其間益爲岐嶷矣。上曰,俄者賜饌矣,善領否?裕元曰,祗受善啖矣。上命諸大臣就座,又命試官分考試券。仍敎曰,赴擧之士幾多乎?輔鉉曰,果甚多,而臣之所捧,已爲四千餘張矣。上曰,對讀官似少,入侍之翰注,竝爲對讀官。仍敎曰,捧入之試券,一一取考,無有白文,可也。上顧視諸臣曰,今日之科,東宮請取三人,亦欲手自選擇矣。諸大臣起而對曰,果甚好矣。上命東宮選擇,東宮手選三張。上敎曰,所擇三張,觀其文之高下而第次之。裕元曰,三張皆是善作,第次不必更擇矣。俊泳奏曰,今番取幾人乎?上曰,取百人。仍敎曰,對讀官,以考試時對讀官翰林爲之。斗陽讀奏第一券訖。輔鉉曰,等第何以爲之乎?上曰,首三張,書正三下,以一二三第次,之次七張,書草三下,其餘皆書次上。輔鉉書等訖。俊泳曰,坼封何以爲之乎?上曰,承旨爲之。俊泳讀奏至幾張。上曰,諸承旨輪回爲之。容大·根秀·周陽,相次讀奏。輔鉉曰,南世祐之券,有疊呈,爲先拔去,何如?上曰,一人疊呈二張乎?泳穆曰,赴擧之士,每有副件試紙,以備誤書,悤忙之際,同接不審,則易致如此之事矣。上曰,是必然矣,如此之科,尤豈有故爲疊呈之理乎?輔鉉曰,果是然矣,而此券則當依法典拔去矣。上可之。明鎭坼封訖。上命書傳敎曰,館學儒生應製賦居首三下一進士鄭雲琦,三下二幼學權博淵,三下三幼學孫德漢,竝直赴殿試,之次草三下幼學宋憲鋈等七人,竝直赴會試,之次次上幼學申檄等二十人,竝給一分,之次次上幼學全暻冕等二十人,竝給一分,之次次上幼學李範殷等五十人,各奎章全韻一件賜給。出榻敎又命書傳敎曰,七十七歲人之今日入格,事甚稀貴,幼學崔文澈,令該曹,五衛將口傳加設單付。出榻敎又命書傳敎曰,入格儒生,明日待令。出榻敎俊泳奏曰,疊呈儒生,令攸司照律勘處,何如?上曰,法則然矣,而此科,異於他科,且東宮有勿罪之語,特爲置之,可也。上曰,今日已晩,致有諸大臣之久留矣。裕元曰,當此慶會,敢勞久留乎?收券甚多,而今已畢考,比前猶爲頗早矣。上曰,領府事,何日上來乎?裕元曰,昨日上來矣。上曰,何當還鄕乎?裕元曰,姑無定日矣。上曰,當爲經春乎?裕元曰,似難如是久留矣。上曰,何爲好鄕居乎?裕元曰,臣鄕居人也,安土重遷而然矣。上曰,何稱鄕人乎?仍命大臣先退,又命〈退〉,諸臣以次退出。
上在昌德宮。停常參·經筵。
金明鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,咸鏡道觀察使金炳地下直,長弓一張,長箭一部,片箭一部,筒兒一箇賜給。
金明鎭啓曰,同敦寧申在修,除拜後過三日,不爲出肅,依定式推考警責,仍卽牌招察任,何如?傳曰,允。
傳于金明鎭曰,咸鏡監司留待。
傳于金明鎭曰,咸鏡監司入侍。
傳于金明鎭曰,入格儒生入侍。
傳于金明鎭曰,黑山島圍籬安置罪人崔益鉉,楸子島安置罪人趙秉昌,竝放逐鄕里,濟州牧圍籬安置罪人鄭泰好,智島島配罪人趙秉式,碧潼郡極邊遠竄罪人李建昌,放逐鄕里,罪人金世鎬·洪玩·李載晩,竝放送。
同副承旨金明鎭啓曰,卽伏見傳敎下者,有黑山島圍籬安置罪人崔益鉉,楸子島安置罪人趙秉昌,竝放逐鄕里,濟州牧圍籬安置罪人鄭泰好放送之命,臣於此,萬萬愕眙,竊不勝憂歎之至。噫,此諸罪人負犯何如,關係何如,臺討莫嚴,輿情尙沸,其何遽施以寬宥之典乎?臣非不知今玆處分,寔出於遇喜廣慶之聖念,而王章不可屈也,公議不可遏也。臣職忝惟允,義難緘默,玆敢冒籲。伏願亟寢成命焉,惶恐敢啓。答曰,知道。今番處分,實有斟量者存,惟允之地,不必如是,卽爲頒布。
同副承旨金明鎭再啓曰,臣敢效徼還之義,竊冀反汗之音,及伏奉批旨,不惟不賜允兪,乃下卽爲頒布之敎,臣益不勝憂歎抑菀之至。噫,三罪人,以若負犯,以若關係,豈意今日遽有此宥釋之命乎?莫嚴者刑政也,莫遏者公議也,臣旣忝出納,奉行無路,玆敢疾聲荐瀆。伏乞聖明,淵然深思,亟許收還焉,惶恐敢啓。答曰,知道。已諭於前批,何可如是?卽爲頒布。
金明鎭,以都摠府言啓曰,新除授副摠管金炳翊·尹成鎭·閔定鎬·朴齊鴻,時無職名,令該曹口傳付軍職,何如?傳曰,允。
兵曹,副摠管二單閔定鎬·朴齊鴻,除授事承傳。
兵曹口傳政事,五衛將加設單崔文澈。
兵曹口傳政事,護軍金炳翊·尹成鎭·閔定鎬·朴齊鴻,以上竝單付。
傳于金明鎭曰,啓字誤踏之中官朴漢應,從重推考。
金明鎭啓曰,行大司憲姜蘭馨,掌令黃益秀·李範祖,持平李駿善牌不進,羅錫熙,執義洪敬燮在外。監察茶時之意,敢啓。傳曰,知道。
以司諫南啓憲,獻納李元祺,正言崔在澈·趙錫萬,掌令黃益秀·李範祖,持平李駿善,牌不進罷職傳旨,傳于金明鎭曰,只推。
金明鎭啓曰,行都承旨閔泳穆,行左承旨吳俊泳,右承旨朴容大,左副承旨李根秀,不爲仕進,右副承旨朴周陽式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李根秀牌不進,伴直無人,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以左副承旨李根秀牌不進罷職傳旨,傳于金明鎭曰,只推。
金明鎭,以三軍府言啓曰,卽接禁衛營所報,則今二月初十日,習陣日次,而大將臣閔謙鎬有身病,不得行操云矣,敢啓。傳曰,知道。
又以承文院言啓曰,院吏文學官沈亨之有頉,代幼學趙學心差下,付軍職冠帶常仕,何如?傳曰,允。
又以義禁府言啓曰,各道放未放成冊啓下,全羅道珍島府金甲島安置罪人趙萬赫,沃溝縣流二千五百里定配罪人洪在升,茂州府流三千里定配罪人李承愚·趙駿九·李秀殷,錦山郡流三千里定配罪人金奭根,高山縣流三千里定配罪人趙漢益,益山郡流三千里定配罪人李容弼,礪山府流三千里定配罪人安橓,珍山郡流三千里定配罪人金度根·趙鍾純,龍安縣流三千里定配罪人李鍾德,龍潭縣流三千里定配罪人李象先,金溝縣流三千里定配罪人趙璋熙,羅州牧智島爲奴罪人鄭志峻,珍島府金甲島島配勿揀赦前罪人李獻耆,慶尙道眞寶縣流三千里定配罪人韓龍洛,大丘府流三千里定配罪人李起錫,豐基郡流二千五百里定配罪人韓兢愚,咸陽郡流三千里定配罪人宋淳億,金山郡流三千里定配罪人權用圭,尙州牧流三千里定配罪人李觀應,聞慶縣流三千里定配罪人李秉奎·鄭雲韶,醴泉郡流三千里定配罪人元世澈,平安道咸從府流三千里定配罪人李熙春,三和府流三千里定配罪人梁柱華,中和府流三千里定配罪人趙羲春,祥原郡流三千里定配罪人趙羲周·李恒儀,順川郡流三千里定配罪人鄭寅台,忠淸道公州牧日新驛徒三年定配罪人韓鳳得,徒一年定配,又永不敍用罪人黃顯默,溫陽郡時興驛徒一年定配罪人元世,丹陽郡長林驛徒三年定配罪人王昌鎬,淸風府黃江驛徒二年定配罪人申震夏,江原道原州牧丹邱驛徒二年半定配罪人李奎興,狼川縣山陽驛徒一年定配罪人方孝隣等名下,放字書下矣。趙萬赫·洪在升·李承愚·趙駿九·李秀殷·金奭根·趙漢益·李容弼·安橓·金度根·趙鍾純·李鍾德·李象先·趙璋熙·鄭志峻·李獻耆·韓龍洛·李起錫·宋淳億·權用圭·李觀應·李秉奎·鄭雲韶·元世澈·李熙春·梁柱華·趙羲春·趙羲周·李恒儀·鄭寅台·韓鳳得·黃顯默·元世·王昌鎬·申震夏·李奎興·方孝隣等,竝放送事,分付各該道道臣,韓兢愚,以今年七十,旣爲蒙放,不得擧論之意,敢啓。傳曰,知道。
敎咸鏡監司金炳地書,王若曰,綏服五百里有功各迪,奮武揆文,長吏二千石共理惟良,承流宣化,方卿在保釐之職,旋予授屛翰之任。眷玆海東諸藩,最重關北一省,若岨岐之天作,基肇龍興,奉原寢之月遊,神護象設,控滄海蓋馬之勢,地理鍾靈,産銅鐵蔘貂之珍,民生利用,肆列祖撫懷備至,何今日痼瘼轉深,糴法每混於交倉,歎虛簿之徒擁,戎政莫詰於邊圉,奈長策之疎虞,歉歲貧民,嗟懸磬之莫保,隣國互市,易爭桑之爲憂。第念奠安之方,孰任彈壓之責?惟卿承家追孝,與國共休,不擇險夷,服忠藎之遺訓,歷揚華膴,贊黼黻之皇猷,令聞夙彰於同朝,宜試盤錯,嘉績已著於屢典,自成規模,何適不宜,非此莫可?玆授卿以行咸鏡道觀察使·兼都巡察使·兵馬水軍節度使·咸興府尹。卿其祗服寵命,勉恢良圖,保疆睦隣,須盡勞徠不怠,彰善癉惡,克勵黜陟惟明。范孟博天下之心,登車攬轡,羊叔子〈風流之像,緩帶輕〉裘,自有故常,予何多誥?於戲,壯鎖鑰於玉塞,黑江無波,下鈇鉞於靑冥,白山增重,欽哉往汝,庶弛宵旰之憂,行且召卿,暫違咫尺之步,故玆敎示,想宜知悉。檢校直閣臣趙同熙製進
行大司憲姜蘭馨,司諫南啓憲,掌令黃益秀·李範祖,持平李駿善,獻納李元祺,正言崔在澈·趙錫萬等,聯名箚曰,伏以臣等,卽伏見傳敎下者,則有黑山島圍籬安置罪人崔益鉉,楸子島安置罪人趙秉昌,竝放逐鄕里,濟州牧圍籬安置罪人鄭泰好,放送之命,臣相顧愕眙,竊不勝憂歎之至。噫,此諸罪人,負犯何如,關係何如,臺討公議也,島置重典,其何咈公議而弆重典,遽議以宥釋之擧乎?非不知今此處分,適値廣慶之會,特施好生之德,而不可屈者王章也,莫可遏者輿論也,臣等忝在言地,不容泯默,玆敢相率仰籲。伏乞聖明,淵然深思,亟寢三罪人放宥之命焉。取進止。答曰,省箚具悉。今此處分,豈無斟量而然乎?其勿煩聒。
副校理趙秉翊疏曰,伏以臣,卽伏見院議啓辭批旨下者,始知有諸罪人放送之命矣。臣職在論思,固當聯參於箚論,而臣於此罪人中,有區區之私義,難以架論於其間,在前如臣情地,多有應避,輒蒙恩諒,則今臣處義,宜無異同,故玆敢短章仰籲。伏乞聖慈,特命遞斥臣職,以安私分焉。臣無任云云。省疏具悉。所請依施。
應敎宋世憲,副應敎李敎榮,校理洪承憲,副校理金裕成,修撰金元均·鄭顯英,副修撰李秉臯·尹錫圭等,聯名箚曰,伏以臣等,卽伏見院議啓辭批旨下者,始知有黑山島圍籬安置罪人崔益鉉,楸子島安置罪人趙秉昌,竝放逐鄕里,濟州牧圍籬安置罪人鄭泰好,放送之命,臣等相顧愕眙,繼以憂歎之至。噫,諸罪人,罪名雖殊,關係均重,而臺啓尙此峻發,輿情去益齎鬱,其何可遽議宥釋乎?遇喜廣慶,聖念雖出於好生,謹隄嚴防,王法不可以或屈,臣等職忝論思,義難泯默,玆敢相率聯籲。伏乞聖明,淵然深思,亟賜反汗焉。取進止。答曰,省箚具悉。予有參量而處分者也,須勿煩瀆。
己卯二月初九日未時,上御重熙堂。咸鏡監司入侍時,同副承旨金明鎭,假注書鄭承鉉,記事官朴斗陽·閔泳煥,咸鏡監司金炳地,以次進伏訖。上曰,史官分左右。仍敎曰,咸鏡監司進前。炳地進伏訖。上曰,北關豐沛故鄕,興王重地,且奉寢廟,實國家根本之地也。所重視他逈別,下去須實心對揚,可也。炳地曰,臣才識淺短,未知將何以對揚,而謹當恪勤圖報矣。上曰,關北旣近彼地,而與俄羅斯接壤,人民率多犯越,邊禁各別申飭,可也。且北關還弊多端,犯越亦由於此云,須先檢飭守令,俾得以慰撫安接之地也,新北梱下去時,亦當飭諭矣,須相議察飭,圖所以勞徠安集,寧使去者招還,無使我民更去,而事之難以擅便者,一一狀聞,守令之不治者,亦須無容恕,以紓予晝宵北顧之憂也。炳地曰,謹當悉心對揚,而至於守令不治者,豈敢容恕乎?上曰,今日當宿何處?炳地曰,出宿于三十里樓院店矣。上曰,交龜於何處乎?炳地曰,姑未聞舊伯行期,不得預料矣。上曰,舊伯何時當入來乎?炳地曰,似在念後矣。上曰,安邊釋王寺,咸興歸州寺,雖是寺刹,而亦有所重之地,則若有頹廢處,善爲修葺也,歸州寺聞有火災,而讀書堂御筆,碑閣安保云,誠萬幸矣。炳地曰,果爲萬幸,而謹當修葺矣。上曰,幾日到營乎?炳地曰,陵寢當爲奉審,故路程爲八百二十里,而今二十日,可以到營矣。上曰,當春則日本人,必有測水之擧矣。陵寢奉審之時,詳察其地形遠近,似好耳。炳地曰,然矣。上曰,璿源殿當奉審乎?炳地曰,然矣。上曰,新伯下去,則果不得不奉審矣。上曰,善爲下去。明鎭奏曰,宣諭別諭,何以爲之乎?上曰,出去爲之也。上命咸鏡監司先退,仍命史官就座,又命退,承史以次退出。
己卯二月初九日未時,上御重熙堂。入格儒生入侍時,同副承旨金明鎭,假注書鄭承鉉,記事官朴斗陽·閔泳煥,以次進伏,進士鄭雲琦,幼學孫德漢·李錫僖·李喆和·李愚昌·申檄·申梜·申舜熙·尹大炳·安卓遠·張馨鎭·鄭雲灝,進士李重德,幼學高雲漢,生員曺鎭百,幼學鄭鎭杓·朴勝一·兪鎭龍·金仁洙,序立階下訖。上曰,史官分左右。仍敎曰,壯元已知誰某,而權博淵者誰也?明鎭曰,未及詳知其誰某也。上曰,孫德漢者誰也?明鎭曰,亦未知其誰某矣。仍奏曰,入格儒生中,權博淵等八十一人,有身病,不得待令矣。待令儒生,使之陞堂奏職性名乎?上可之。雲琦等,以次進前奏職姓名,退立階下訖。明鎭曰,儒生等,使之頒賞行禮乎?上可之。明鎭出楹外,頒賞行禮訖。明鎭曰,儒生等使之退出乎?上曰,儒生先爲出送,而今科異於他科,直赴二人,則承旨呼新來也。明鎭曰,招入院隷擧行乎?上可之。明鎭出立楹外,呼新進退,又承命墨戲,使誦題誦券訖。上命直赴先退,仍命史官就座,又命退,承史以次退出。
上在昌德宮。停常參·經筵。
藥房提調金壽鉉,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮,口傳問安。答曰,知道。
金明鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
閔泳穆啓曰,行左承旨吳俊泳,右副承旨朴周陽,今日不爲仕進,卽爲牌招,何如?傳曰,允。
傳于金明鎭曰,秋曹堂上竝許遞,前望單子入之。
刑曹堂上前望單子入之,判書李秉文,參判尹泰徑,參議李應夏落點。
金明鎭啓曰,假注書吳炳文有身病,勢難察任,今姑改差,何如?傳曰,允。
吳炳文改差,代以南奎熙爲假注書。
金明鎭啓曰,行大司憲姜蘭馨,掌令黃益秀·李範祖,持平李駿善陳箚,羅錫熙,執義洪敬燮在外。監察茶時之意,敢啓。傳曰,知道。
以右承旨朴容大牌不進罷職傳旨,傳于朴周陽曰,只推。
傳于朴周陽曰,同副承旨許遞。
傳于朴周陽曰,兼司書閔泳奎,同副承旨除授。
吏曹,同副承旨單閔泳奎,今加通政除授事承傳。
朴周陽啓曰,臣與同副承旨金明鎭,伴直矣,纔已許遞出去,伴直無人,新除授同副承旨閔泳奎,卽爲牌招,何如?傳曰,允。
傳于閔泳奎曰,臺諫竝許遞,前望單子入之。
閔泳奎,以議政府言啓曰,全羅左水使李容益,以其母年之今爲七十五歲,呈狀乞遞矣。揆以法例,在所當遞,改差,何如?傳曰,允。
又以三軍府言啓曰,卽接御營廳所報,則今二月十一日習陣日次,而大將臣申正熙有身病,不得行操云矣,敢啓。傳曰,知道。
又以吏曹言啓曰,今此纛所祭,祭官當爲磨鍊,而獻官徐堂輔,時無職名,令該曹口傳付軍職,何如?傳曰,允。
又以禮曹言啓曰,今二月二十七日,世子宮患候平復,慶科庭試文科,親臨與命官,何以爲之,而處所,以何處擧行乎?敢稟。傳曰,春塘臺親臨磨鍊。
又以奉常寺都提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
又以義禁府言啓曰,黑山島圍籬安置罪人崔益鉉,楸子島安置罪人趙秉昌,竝放逐鄕里,濟州牧圍籬安置罪人鄭泰好,智島島配罪人趙秉式,碧潼郡極邊遠竄罪人李建昌,放逐鄕里,罪人金世鎬·洪坃·李載晩,竝放送事,承傳啓下矣。金世鎬·洪坃·李載晩,竝放送,趙秉式·李建昌等放送事,分付各該道道臣,崔益鉉·趙秉昌·鄭泰好等,臺啓方張,不得擧行之意,敢啓。傳曰,知道。諸罪人之今此處分,予有斟量者存,卽爲擧行。
又以義禁府言啓曰,新除授判義禁徐堂輔,時無職名,令該曹口傳付軍職,何如?傳曰,允。
兵曹口傳政事,上護軍單徐堂輔。
行大司憲姜蘭馨,司諫南啓憲·黃益秀·李範祖,持平李駿善,獻納李元祺,正言崔在澈·趙錫萬等,聯名箚曰,伏以臣於黑山島圍籬安置罪人崔益鉉,楸子島安置罪人趙秉昌,竝放逐鄕里,濟州牧圍籬安置罪人鄭泰好,放送之命,聯籲乞寢矣。卽伏奉批旨下者,則以今此處分,豈無斟量而然乎?其勿煩聒爲敎,臣等非不知成命之是嚴,而莫嚴者邦憲攸在也,非不知煩請之是懼,而可懼者隄防之將壞也。今玆諸罪人負犯也,關係也,卽邦憲也,隄防也,三尺之律,不可直而復枉也,諸罰之權,不可重而且輕也,而兩島置之,旋卽放逐,一圍置之,遽施全釋,其非王章之失當,輿論之有咈乎?處分之下,臣等有不敢將順,相率申籲。伏乞聖明,更加三思,亟賜反汗焉。取進止。答曰,省箚具悉。已諭前批,何可如是?更勿煩聒。
應敎宋世憲,副應敎李敎榮,校理洪承憲,副校理金裕成,修撰金元均·鄭顯英,副修撰李秉臯·尹錫圭等,聯名箚曰,伏以臣等,昨於諸罪人處分下者,猥陳短箚,粗效執藝之義,冀蒙反汗之音,誠意淺薄,文辭蕪拙,宸聽未格,兪音尙靳,臣等愕然失圖,尤不勝憫鬱之至。噫,彼諸罪人之以若負犯,以若關係,非但臺章之所畢陳,亦惟淵鑑之所悉燭也,今何可夤緣廣慶之會,遽議全釋之典乎?第念莫嚴者王章也,莫遏者公議也,苟或一爲之低昂,則關和由是而益壞,隄防由是而漸弛,此豈細故也哉?臣等非不知屢瀆之是懼,而衷情愈激,達宵繞壁,玆又申控聯籲。伏乞聖明,亟加三思,收還成命焉。取進止。答曰,省箚具悉。已諭前批,何可如是?更勿煩瀆。
同敦寧申在修疏曰,伏以臣伏奉除旨下者,則以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,在所當遞,玆敢妄陳短章,仰瀆崇嚴。伏乞聖慈,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
京畿監司趙寅熙疏曰,伏以臣,以水原府兼留守,間因新舊守臣之換移,其印符,姑管攝矣,本府公都會,値玆交遞,尙未設行,廟堂爲其儒生之趁赴生進覆試,謂臣兼任,使之試取,頃已稟奏承命矣。臣於是,固當擧行之不暇,而第緣本道試事之句勘,因循迄今,揆以事體,伏不勝萬萬悚悶。仍伏念覆試之初定也,以其期限之急迫,使臣替行,雖涉苟且,勢或然矣。及夫更退也,待新守臣赴任,而容可設行,未有不及之慮。臣非敢專事推諉也,凡試體甚重,且各有有司故耳。此臣所以不避猥屑,仰瀆崇嚴,惟聖明,亟賜變通,以安微分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
閔泳奎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
閔泳奎啓曰,大司憲·執義,掌令二員·持平二員未差,監察茶時之意,敢啓。傳曰,知道。
又啓曰,卽者,副護軍李憲稙,謂以政官時,擬望之錯誤,陳疏自列,原疏有關政格,雖不得不捧入,而軍銜陳疏,家僮直呈,旣係禁令,不可無警,推考,何如?傳曰,允。
又啓曰,假注書鄭承鉉,有身病,勢難察任,今姑改差,何如?傳曰,允。
鄭承鉉改差代,以尹榮大爲假注書。
閔泳奎,以禮曹言啓曰,卽接陽智幼學李弘宰所志,則以爲,矣身,今番本道公都會初試入格,而會試時名字,將欲改以興宰赴擧,依已例啓稟釐正云矣。依所訴,原啓本中,改付標以入之意,敢啓。傳曰,知道。
又以禮曹言啓曰,卽接廣州幼學崔禹錫所志,則以爲,矣身,今番本府公都會初試入格,而會試時名字,將欲改以禹瑞赴擧,依已例啓稟釐正云矣。依所訴,原啓本中,改付標以入之意,敢啓。傳曰,知道。
又以承文院言啓曰,院吏文學官趙學心有頉代,幼學金亮鉉差下,付軍職冠帶常仕,何如?傳曰,允。
又以兵曹言啓曰,世子宮患候平復,慶科庭試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
又以司僕寺一二提調意啓曰,旌義前郡守康祐鎭,遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
又以訓鍊都監言啓曰,本局別將李昌浩,身病猝重,勢難察任,改差,何如?傳曰,允。
又以義禁府言啓曰,黑山島圍籬安置罪人崔益鉉,楸子島安置罪人趙秉昌等,放逐鄕里,濟州牧圍籬安置罪人鄭泰好放送事,雖伏承卽爲擧行之命,而臺啓方張,格例莫越,不得擧行之意,敢啓。傳曰,飭敎之下,豈可如是?卽速擧行。
行護軍鄭範朝疏曰,伏以臣罪,臣自知之,尙何言哉?夫三年大比,卽考藝選秀之制也。國典所重,試體且嚴,向日飭諭,字字斧鉞,孰敢不一心精白,對揚明命,況特簡在心,俾主試事,其所以委任而勉勵之者,萬萬非尋常比焉,則臣雖木石頑也,惟彝性則存耳,殫力盡誠,宜倍餘人,而姿性愚迷,臨事眛方,自速大戾,何嗟及矣?多士之拂鬱,臣不能辨也,衆論之喧騰,臣不敢辭也,竟未免爲蔑公負國之歸,則有臣如此,合置何典?及奉嚴旨,罰不蔽辜,惶懍隕越,屛伏訟愆,未幾何而分揀有命,職名自如,有若微眚細故之薄警而旋敍者然,揆以國綱,寧有是乎?雖以我聖上至仁至慈之念,天覆而海涵之,匿垢滌瑕,許其自新,第惟法所當施則不可屈也,罪所當勘則不可逭也,聖眷冞隆,臣情益窮,荒郊自靖,只有拊躬之悼,周行一步,斷無抗顔之望,惶蹙悶隘,亦不敢一向泯默,短章自劾,冒瀆天聽。伏乞聖明,俯賜鑑諒,付臣司〈敗〉,勘臣未盡勘之律,以爲人臣不職者之戒焉,臣無任云云。答曰,省疏具悉。旣已徑勘,何必爲引?卿其勿辭。
行護軍金永壽疏曰,伏以孽之莫逭,卽惟自作,罰之當勘,是謂丕蔽,臣旣冒自作之孽,未蒙丕蔽之罰,惶霣恧蹙,粟慓汗騂,直欲鑽入而不可得,益莫省所以爲計,噫,三年大比,有國造士之政也,禮圍貢擧,公明登選,寔八方觀感,則初非如臣之謏陋疎闇,所敢承當,惟是知眷偏隆,委卑特重,臣雖愚憃矇瞶,曷敢不感激殊遇,殫竭智思,圖所以萬一稱塞,顧臣資才鹵下,藻品輇劣,古人水鑑,尙矣無論,近世俗臼,不能自脫,大處糊塗,未免有司之瞽盲,畢竟錯謬,反歸初心之孤負,考選焉未協物議,秀雋則徒貽譏訕,欺心猶不可,矧乎欺天乎?欺天而臣罪彌大,苟究厥辜,合置何辟?況以臣,依近末光,蒙被至渥,仰孤勤摯之恩敎,俯違恢張之衆望,揆以常憲,宜有駁正之論,而側聽寥寥,聖度天大,特加涵貸,匪怒責諭,只止鐫削,又未幾何,遽降宥敍,霜雪雨露,無往非敎,聖眷雖重於滌瑕,臣愆奚補於息黥?今若徒恃寵靈,冒沒趨承,自同無故,則是不識世間有羞恥者也,尤豈臣微諒所敢出哉?玆敢包悚齎慄,控籲自劾。伏望聖慈,下臣司敗,更勘臣未勘之律,俾辜恩溺職者,知所當戒,則臣亦以罪爲榮,固萬萬無恨矣,臣無任云云。答曰,省疏具悉。旣已徑勘,何必爲引?卿其勿辭。
行護軍尹成鎭疏曰,伏以臣於前年,待罪北鎭,旣一周,效蔑才許,厚被我聖上不遺之仁,生入玉門,復廁銀臺,曾未幾月,而繼伏奉寵旨下者,特授臣以周廬之銜,進臣爲嘉善大夫,異數洪造,迥出格外,臣感激攢祝,豈無隕結之思,而一倍秖懼,不啻如臨于淵,集于木也。噫,臣卽一無才無能疎迂庸闒者流耳,顧念本末之莫揜,咫聞未曠,歷論前後之濫叨,一字無補,未敢知則哲之明,何取於如臣無似,而謬恩之至此極也?夫二品之職,古之卿士謂也,金袋以賜其功,車服以庸其德,望峻選極,無與儗倫,而假使臣量能度分,處之於散地卑秩,恒懼其不可克堪,徒憑自天之寵,冒玷惟月之班,則圍腰之金無知,而臣心焉有愧,登身之車可鑑,而臣面焉有靦,自知如此,人將謂何,非階之階,古之人譏之曰泛階,不當升而升,大易戒之以冥升,今臣其升則不當也,其階則非也,豈敢有一半分匪分之想,而故飾如僞之小讓也哉?玆暴衷懇,仰瀆崇嚴。伏乞聖慈,亟收臣所有職名,俾公器無褻,微諒獲全,不勝幸甚,臣無任云云。答曰,省疏具悉。卿其勿辭行公。
行護軍金炳翊疏曰,伏以臣,至庸極愚,亦職惟疾,學失荒嬉,才蔑寸長,百無可取,已判於賦命之初,萬不近似,莫擬於任事之末,惟我殿下,陶鎔而成之,雨露而滋之,前後所蒙被,皆我聖上至仁大德也,而以臣忝竊,徒榮其軀,有除輒膺,不顧廉防,非云承當,實由感激,商量未周於顚沛,職分惟盡於奔走,其所竭駑鈍圖報之計,便歸沒知覺耽榮之科,日夕戰栗,憂愧若厲,忽於千萬夢想之外,伏見日昨傳敎下者,格外異數,至有副摠管除授,此是嘉善階也,臣誠悸震懍,五情爽越,闔門感祝,攢手九頓,莫省其何以報答也。夫亞卿之位,次於八座,品秩是峻,佐贊綦重,若非聞望之爲人推服,則不可以濫授而冒玷,故以章有德,虞謨所載,以功懋賞,仲虺有誥,臣之通籍二十年,今爲四十五十無聞之人,惟德與功,初不可擬議,則其無以備軀策而報涓埃,非獨臣自知甚明,亦難免風人彼其之譏,今若徒懷寵光,知進而不知退,恬然無愧於卿月之班,是豈臣所可敢爲也哉?且況俊彦滿朝,舊資儲望,而擢臣周廬之職,特加非次之榮,有此驟躐,顧邈同列,臣獨何心,奉承恩命,冒據匪據,由臣身而仰累則哲,俯褻名器,則過福之災,亦尋而至,涯分是濫,冥升宜戒,庸敢陳章,冒瀆崇嚴。伏乞聖慈,俯察臣之非循例讓,亟收臣新授資級,以重爵秩,以安微分焉,臣無任云云。答曰,省疏具悉。卿其勿辭行公。
副護軍李憲稙疏曰,伏以臣,奉有寵榮,濫叨銓銜,器小而受大,才鹵而任鉅,班簿則莫辨誰某,注擬則且眛鑑別,早晩僨誤,固所自料,暴實丐免,竟蒙恩諒,曲成鴻私,秖切攢誦,而去月三十日政,繕工監假監役,以高光國擬望,至蒙恩點,今聞遭艱,而尙未闋制云,事甚錯謬,罪著瘝溺,苟論其失,合置何辟?悸恧交至,容措無所,不可諉以遂事,終歸泯默,玆敢據實仰聞,以效自劾之義。伏乞聖明,俯垂鑑諒,高光國之原望筒,特許勿施,仍勘臣當被之律,以爲溺職者戒焉,臣無任云云。答曰,省疏具悉。原望筒勿施,爾則推考。
上在昌德宮。停常參·經筵。
吳俊泳啓曰,大司憲·執義,掌令二員·持平二員未差,監察茶時之意,敢啓。傳曰,知道。
傳于閔泳奎曰,吏曹參判有闕之代,前望單子入之。
吏曹參判前望單子入之。李炳敎落點。
臺諫前望單子入之。大司憲李寅命,大司諫趙命敎,執義吳慶履,司諫李鳳德,掌令白仁行·姜運重,獻納洪時衡,持平李萬敎·朴齊聖,正言李賢初·金泰煥落點。
閔泳奎啓曰,臺諫之毋得以疏代避,自是定例,而行大司憲李寅命,謂有私義之難安,陳疏到院,所當退却,而係是言事,雖不得不捧入,揆以臺體,極爲未安,推考,何如?傳曰,允。
傳于吳俊泳曰,新除授臺諫牌招,罪人鄭泰好·崔益鉉·趙秉昌,卽爲停啓。
大司諫趙命敎,執義吳慶履,司諫李鳳德,掌令姜運重,持平李萬敎·朴齊聖,獻納洪時衡等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極逆大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣,千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥戮之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腹,都人尹喆等等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦慘矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱〈然〉自況者,尤何等窮天地所無之極逆大憝也,凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及緖案,便是已緖案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地·亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院分助勢之策,湖南伯得差之願,無非極逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣,振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉纖諱之書,濟其邪誕之術,二萬石軍糧之積痔,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二·二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙·亘宇所未有·所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡負來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶慘之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣,李奎和之罪,可勝誅哉?今番鞫獄,卽窮天地·亘萬古所未有之一大變怪,而其亂根逆柢,明赫是耳,渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞譎負來之謀,畢露無餘,由前而喜應之醞釀,跡旣狼藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒迹類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二·二而一也,旣已承款於知情,則豈可有貸於王法乎?又此李奎和則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉甚,言之膽掉,思之骨戰,此而謂無所躬犯而容之,謂不足深誅〈而〉貸之,付之惟輕,不施極律,則伏莽之戎,燎原之漸,豈不大可懼哉?大可憂哉,請黑山島定配罪人李奎和,更爲設鞫得情,夬正典刑。噫嘻痛矣,亂臣賊子,從古何限,而豈有兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可止以知情不告蔽之哉?輿情去益憤鬱,國論尙且沸騰,請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉矣,明張之急,分義之所難抑也,噫彼載仁,雖是蟣蝨之賤,旣托仕籍,則不可以遐土賤氓論,而腕把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,憯牘胡說,胡爲而至哉?此必有所由然而然也,傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也,渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周世濟其惡,天生厲氣,洋泊之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二·二而一也,近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可止誅其身而止,請謀反不道罪人鍾三·鳳周,竝施孥戮之典。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣,苟有一分人心,宜思百倍報效,而戾氣所鍾,天生妖孽,穿奸竇而惑嗜邪說,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣,誘致幾萬里外禽獸不若之醜夷,汚我五百年來禮義涵育之大邦,此實窮天地·亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆堿,文謨之潛形匿影,猶或似於顧忌,而此則改頭換面,無難染毒我人民,不待泄·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出而情迹尤著,逮使之發而罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指畵素定於減口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼,而王法無所施矣,斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯吹其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,累經芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周·惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學中巨魁也,渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢貫面,內室之酒會頻來,通用錢貨,情誼倍加殷勤,輸送魚脯,餽遺從又絡繹,甘心說法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指畵排布,最爲至憯絶慝,其在綢繆和應,皆歸千罪萬惡,國人之皆曰可殺,猶屬緩聲,王法之所必誅,不宜少淹,究厥情節,其兄其弟,卽二而一,一而二也。近日邪說之肆行,皆緣此輩之接踵,憂深伏〈莽,何〉異白蓮黃巾?禍將滔天,有浮洪水猛獸,何幸天道孔昭,神理不憯,魯觀之斧越已施,禹鼎之魑魅莫逃,庶幾邦憲不墜,輿情少伸,而似此凶魁,不可只誅其身而止,請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之扇惑,財貨之欺騙,已極罔赦之斷案,而南海出道之說,極其絶悖,德山募丁之計,尤是凶祕,此卽近古所無之逆節也。巨魁成出,雖已漏網,晩植等諸罪人之陰謀祕計,心腸貫一,仇機毒天,情迹無貳,若不大加懲創,亟施典刑,則亂臣賊子,其將接踵而起,寧不大加懼〈哉〉?端緖旣露,鞫覈未竟,酌處之處分遽降,臣等愕然失圖,不勝抑鬱,請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地·亘萬古所未有之極逆大憝也。何幸天討孔昭,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其詭祕,情節尤所狡惡,與汝仁,一而二,二而一者也,德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪,請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無有育易種者審矣,岐鉉則逋逃之主,而弼濟之奇貨也,玉鉉則奸凶之魁,而弼濟之根窩也,憑藉讖諱,扇動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也,何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼濟之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古·環六合所未聞·所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,迹難容於穹隤,作之者應龍,而受頤揮於潤根,寫之者潤根,而得手法於應龍,兩箇凶種,打成一塊,前唱後和,綢繆醞釀,其實一而二·二而一也,何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止,請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何,一種戾氣,闖出於柳下·司馬之間,久蓄梟獍之性,兼藏虺蜮之射,明火創財,自家而及國,脅釰藏銳,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也,柒谷·安東相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也,宜其窮覈其罪,劓滅無遺,而天討未行,鬼誅先加,至使凶神徑斃,莽·卓之凶身未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施矣,至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處處分遽下,臣等愕然失圖,不勝憂慨,請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。噫嘻痛矣,渭原郡竄配罪人趙采夏,陰助其父之惡,亦有拂鬱之心,是可忍也,孰不可忍也?無將之罪,春秋之所共討,不敬之律,漢法之所必誅也,負犯如此,關係若是,豈可竄配而止乎?請渭原郡竄配罪人趙采夏,亟令王府,設鞫得情,俾伸輿憤焉。噫嘻痛矣,今番鞫獄罪人,卽振古以來,所未有之窮凶絶悖者也,哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶妥帖,反思用術而驚動,火藥暗投,竟售思亂而樂禍,凶節盡露,斷案已成,東根,以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假托月夜之赴飮,自底火塊之撲面,莫非哲均之所指使,其凶謀祕計,與哲均,一而二,二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止,請謀反不道罪人哲均·東根,知情不告罪人善敎,竝施孥戮之典焉。答曰不允。兩司合啓中,罪人崔益鉉·趙秉昌·鄭泰好事,竝停啓。
執義吳慶履,掌令姜運重,持平李萬敎·朴齊聖等啓曰,新除授掌令白仁行,時在平安道定州地,請斯速乘馹上來事,下諭。答曰,許遞。
大司諫趙命敎,司諫李鳳德,獻納洪時衡等啓曰,梟示罪人性世,與極逆載榮,一而二·二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩屈,終未究覈,只示梟示之律,輿情之憤惋,固無可言,而不可以已爲梟示,不施當律,請梟示罪人性世,亟施孥戮之典。新除授正言李賢初,時在平安道成川地,正言金泰煥,時在平安道定州地,請竝斯速乘馹上來事,下諭。答曰,不允。下諭事,許遞。
兵曹,今二月二十七日,世子宮患候平復,慶科庭試武科,春塘臺親臨殿試敎是時,直赴殿試人規矩,鐵箭三矢一百十步一矢,柳葉箭五矢一百二十步一巡二中,講書粗以上,三枝取一枝落點。
兵曹,今二月二十七日,世子宮患候平復,慶科庭試武科春塘臺親臨殿試敎是時,原榜人及直赴會試人規矩,鐵箭三矢一百十步一矢,片箭三矢一百三十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五枝取三枝落點。
傳于吳俊泳曰,啓字誤踏之中官朴漢應拿處。
以朴漢應囚單子傳于吳俊泳曰,飭已施矣,分揀放送。
吳俊泳啓曰,卽見慶尙右兵使趙羲贊成冊上送啓本,月課鳥銃開坐啓本,則去戊寅年十二月二十九日封發者,今始到院,啓聞事體,何等審愼,而如是遲滯,極涉未安,該帥臣,不可無警,推考,何如?傳曰,允。
傳于閔泳奎曰,發遣吏郞,諸執事淸齋與否,摘奸以來。
閔泳奎,以議政府言啓曰,卽見慶尙監司李根弼所報,則本道漕倉船之不得不改造者,爲二十九隻,而挽近封山童濯,若干松材,俱在於窮山絶頂,斫伐輸運之費,無有限節,已爲沙工不食之逋,故旣不能前期斫運,又不能趁限竣役,稅船之晩裝,元納之欠縮,職由於此,且今容入之材,頗有不足之歎,而以糜費言之,原會減外,加入條,不可專責船主,亦難懲斂衆民,而邑報民狀,咸願賃船,上項漕船之已爲始役者外,改造一款,姑爲停止,以羅船或地土船,從便賃載爲辭矣。船材則旣夥,而見無斫取之地,工役則甚繁,而將有徵斂之弊,言念漕政,誠爲憂憫,況此開倉伊始,發船漸近,而民邑之願,又如此,則不容無從權通變之道,就漕船之始役者外,修造之節,姑令勿論,依所報,許以賃船裝納,俾不至愆越當限之意,關飭於該道道臣處,何如?傳曰,允。
又以義禁府言啓曰,圍籬安置罪人崔益鉉,安置罪人趙秉昌,放逐鄕里,圍籬安置罪人鄭泰好放送事,連伏承卽速擧行之命,而見今臺啓方張,格例莫可違越,成命之下,末由擧行之意,惶恐敢啓。傳曰,屢飭之下,豈可如是?卽速擧行。
又以御營廳言啓曰,本廳別將李玄瑞,身病甚重,勢難察任,改差,何如?傳曰,允。
行上護軍徐堂輔疏曰,伏以臣於日者,伏奉恩旨,特授臣判金吾,遂進臣爲崇政階,聞命震悸,不知所喩,臣卽一癃孱賤品耳,枯朽之質,莫施雕鏤,駑蹇之步,無賴鞭策,不惟材具器識之蔑蔑無稱,卽此衰聵樣子,已不堪爲當世用矣。惟有浮休散地,優游晩景,以爲不報之報而已,過此以往,實非寢夢攸及,今玆非常謬恩,爰爲而又及於臣身也。夫命爵進秩,王政所重,上焉而才德以擧之,次焉而勞勩以紀之,凡厥擢用,不由是數者,則任之也爲濫授,受之也爲倖占,雖在流品庶僚,尙或難愼,顧臣所叨之秩,果何如其崇顯也?而自天特簡,尤萬萬常格之外,臣誠惝怳怵惕,繼以惶惑,若謂勞勩可紀乎,則臣未嘗有是也,若謂才德可擧乎?則臣又非其人也,反覆思惟,求所以堪此重畀,而不得其說,則直惟曰濫授焉耳,倖占焉已,惟濫惟倖,官箴攸興,竊恐國家愼簡之政,緣臣而隳耳,臣本至庸極陋,遭値明時,厚蒙兩聖朝陶甄之澤,荐被我殿下特達之眷,隆私洪造,若遍臣身,邇來十有六年之間,凡五遷階而三變品矣。今焉梯峻級亢,遂至此極,過福之災,在理明甚,臣若罔念叨冒之是怵,徒知光寵之可懷,視同儻來,晏若固有,則淸朝四維,又將緣臣而壞耳,臣雖愚劣,豈忍爲此?用敢實暴情實,仰瀆崇聽。伏乞聖慈,俯垂鑑諒,收還臣新授爵秩,以重名器,以安微分,公私不勝幸甚,臣無任云云。答曰,省疏具悉。卿其勿辭行公。
判尹兪成煥疏曰,伏以運會一元,天休萬歲,惟我春宮邸下,岐㠜睿哲,尺衣漸長,民謠騰於星海,曆服克大,邦基鞏於泰磐,五度稱慶,齊祝龜鶴之遐齡,璿題試士,佇見麟鳳之昭靈,環東土大小人民,孰不延頸相慶,而臣於是,退自賀班,鼇忭蹈舞之不暇,豈意廣慶之餘渥,至及於如臣幺微者,特授以漢城判尹之任,臣誠感激惶隕,莫省所以措躬之所也。夫是職也,古所稱京兆尹也,圖籍之所祕藏,詞訟之所兼察也,況八座之位,尤是公器之最重者也,苟非才德全備,地望隆重者,則下不可以冒膺,上不可以輕授,臣何敢晏然承當乎?仍伏念臣,庸碌凡夫耳,幸蒙聖朝,不世之殊遇,拂拭之,煦濡之,節次推遷,歷踐內外,河海之恩,涓埃未報,自分無用於世,散跡江郊,念絶榮塗,惟以歌詠聖化,畢此餘生,爲不報之報矣,誤恩遽下於千萬夢想之外,臣若不顧冥升之戒,徒恃專寵之榮,則其於玷汚名器,貽羞同朝,何哉?臣身狼狽,縱不暇恤,而貽累於則哲之明,實非細故,左右思量,萬難進據於匪據,悉暴衷情,冒瀆崇嚴。伏乞聖慈,俯垂鑑諒,將臣新授職名,亟令攸司,劃賜鐫改,使職任無曠,私分獲安焉,臣無任云云。答曰,省疏具悉。卿其勿辭行公。
行大司憲李寅命疏曰,伏以臣於病淹之中,忽伏奉都憲除旨,顧臣言議風采,果有毫末髣髴於是職,而一叨再叨,至於屢叨乎?且感且恧,不知爲辭,卽伏見傳敎下者,有崔益鉉·趙秉昌·鄭泰好,卽爲停啓之命,召牌踵臨,固當不俟駕屨,而第臣區區私義,竊有所難安者,楸子島安置罪人趙秉昌,卽臣之妻三寸叔也,昨年之曾縻是銜也,以舊啓之無以冒參,至於引避,幸蒙遞斥矣。今日處分之下,欲守臺體而爭執,則反乖於前日之避嫌,欲奉成命而亟停,則恐涉於自己之循私,以若情踪,實難左右,玆敢不揆猥屑,忙陳短章。伏乞聖明,俯賜鑑諒,特許鐫斥,不勝幸甚,臣無任云云。答曰,省疏具悉。所請依施。
吏曹參判金鶴根疏曰,伏以臣於見職,固知才具之不堪當,伏奉寵除之初,略控肝膈之懇,切冀恩諒,及承溫批,飭以勿辭,致煩瀆擾,反涉逋漫,拚棄廉隅,抗顔出膺,是豈臣一半分近似也哉?內自循省,冞增騂汗,夫建官用人,莫盛於唐·虞,而必曰試可乃已者,蓋不試則才否,無由備知,故試之而苟其可焉,則進而用之,苟其不可,則斥而退之,上不可以輕授,下不可以濫冒,所以,賢俊登庸,庶績咸熙,惟我殿下,未敢知奚取於如臣無似,而不惟不斥退之,乃反假借而器使之也,雖曰佐貳之責,異於長堂之專,亦甚不輕,有通擬則未嘗非與聞,値事會則時不免代斲,顧臣拙陋,有百瘡疣,無一稱塞,而苒苒焉今爲數箇月,跡實涉於饕榮,愧又深於妨賢,且臣蒲柳之質,本自脆弱,未秋先衰,鬚白而眼昏,貞痼痰濕,近又添劇,肢體麻硬,榮衛枯鑠,縱資藥餌之效,難保彈束之期,以若病狀,虛縻滋悚,玆敢瀝披衷懇,仰瀆崇嚴。伏乞聖慈,俯垂鑑諒,亟遞臣吏曹參判之任,俾伸公私焉,臣無任云云。答曰,省疏具悉。所請依施。
副校理金裕成疏曰,伏以臣,姨從四寸兄行左承旨臣吳俊泳,方帶春秋館修撰官矣,臣以玉署之職,所兼記注之銜,其爲應避,典式所載,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚,臣無任云云。省疏具悉。疏辭,下該曹稟處。
上在昌德宮。停常參·經筵。
閔泳奎啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
傳于李根秀曰,禮房承旨,馳詣受香諸處,奉審摘奸以來。
閔泳奎啓曰,摠戎使趙羲復,以南關王廟獻官,今方受香出去矣。所佩密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,摠戎使,都統使兼察事,命下矣。兼察摠戎使金炳始,卽爲牌招,聽傳敎,何如?傳曰,允。
又啓曰,大司憲,掌令一員未差,執義吳慶履,持平朴齊聖,試所進,李萬敎,掌令姜運重,牌不進,監察茶時之意,敢啓。傳曰,知道。
以大司諫趙命敎,掌令姜運重,持平李萬敎,牌不進罷職傳旨,傳于閔泳奎曰,只推。
李根秀,以吏曹言啓曰,今此景慕宮望祭獻官,前參判尹致聖,時無職名,令該曹,口傳付軍職,何如?傳曰,允。
兵曹口傳政事,護軍尹致聖。
閔泳奎,以漢城府言啓曰,濟州三邑民數,今始上來,依例入錄之意,敢啓。傳曰,知道。
又以訓諫都監言啓曰,本局局別將朴鼎憙,身病猝重,勢難察任,改差,何如?傳曰,允。
又以武一所試官意啓曰,臣所,今日平明開場,而擧子捧單數,自天字至宇字半字,合爲二百二十五人矣。先自柳葉箭·片箭試取之意,敢啓。傳曰,知道。
又以武二所試官意啓曰,臣所,今日平明開場,擧子捧單數,自天字至宇字半字,合爲二百二十六人矣。柳葉箭·片箭,同爲試取之意,敢啓。傳曰,知道。
又以武一所試官意啓曰,臣所,今日柳葉箭應射擧子二百二十五人內,入格五人,片箭鱗次試取,入格七人矣。柳葉箭·片箭,今已畢試,仍爲鐵箭試取之意,敢啓。傳曰,知道。
又以武一所試官意啓曰,臣所,今日鐵箭應射擧子十二人內,入格二人矣。鐵箭今已畢試,騎芻當爲試取,而無應試人,仍爲捧講之意,敢啓。傳曰,知道。
又以武二所試官意啓曰,臣所,今日柳葉箭·片箭應射擧子二百二十六人內,柳〈葉〉箭·片箭兩技入格四人矣,柳葉箭·片箭,今已畢試,鐵箭·騎芻,當爲試取,而無一人應射者,故仍爲開講之意,敢啓。傳曰,知道。
又以武一所試官意啓曰,臣所,今日應講擧子二人內,入格二人矣。各技旣已畢試,今方修正榜目之意,敢啓。傳曰,知道。
又以武二所試官意啓曰,臣所,今日應講擧子四人內,入格四人矣。各技皆已畢試,仍爲修正榜目之意,敢啓。傳曰,知道。
閔泳奎啓曰,試官之出榜詣闕,例也,而武一所監試官李鳳德·朴齊聖,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而武二所監試官吳慶履·洪時衡,謂有身病,自外徑歸,事甚未安。竝推考,何如?傳曰,允。
閔泳奎,以義禁府言啓曰,黑山島圍籬安置罪人崔益鉉,楸子島安置罪人趙秉昌,竝放逐鄕里,濟州牧圍籬安置罪人鄭泰好放送事,承傳啓下,而以臺啓方張,不得擧行矣,今則臺啓已停,崔益鉉·鄭泰好撤去圍籬後,崔益鉉·趙秉昌等,放逐鄕里,鄭泰好放送事,竝分付該道道臣之意,敢啓。傳曰,知道。
吏曹啓目帖連,觀此弘文館副校理金裕成上疏,則以爲,臣姨從四寸兄,行左承旨臣吳俊泳,方帶春秋館修撰官矣。臣以玉署之職,所兼記注之銜,其爲應避,典式所載。伏乞聖明,俯垂鑑諒,亟令選部,照例遞改亦爲白有臥乎所,相避之法,在下當遞,弘文館副校理金裕成,所兼記注官之銜,今姑減下,何如?判付啓依允。
上在昌德宮。停常參·經筵。
閔泳奎啓曰,合辭許久闕啓,事甚未安。呈告人員,竝卽牌招,何如?傳曰,允。
李根秀啓曰,右副承旨朴周陽,今日不爲仕進,卽爲牌招,何如?傳曰,允。
傳于李根秀曰,禮房承旨,馳詣宗廟·景慕宮,奉審摘奸以來。
傳于李根秀曰,孝徽殿望祭,攝行磨鍊。
兵曹口傳政事,以李鎬俊爲大護軍。
閔泳奎啓曰,大司憲·掌令一員未差,執義吳慶履,掌令姜運重,持平李萬敎·朴齊聖,牌不進,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
以右副承旨朴周陽,牌不進罷職傳旨,傳于閔泳奎曰,只推。
李根秀,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以承文院言啓曰,交易咨文,今纔出來矣。回啓依例撰出,付撥下送灣府,傳給鳳城,轉致北京之地,何如?傳曰,允。
又以承政院言啓曰,院吏文學官金亮鉉有頉代,幼學鄭翰朝差下,付軍職冠帶常仕,何如?傳曰,允。
又以觀象監試官意啓曰,今番陰陽科初試時,天文學·地理學,依數入格,命課學只七人入格,故以二十一人,修整榜目以入之意,敢啓。傳曰,知道。
閔泳奎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營軍色從事官李雲夏,身病甚重,勢難察任,今姑改差,何如?傳曰,允。
兵曹啓目粘連,觀此黃海兵使閔成鎬狀啓,則所己萬戶劉善祚,賙恤鎭民,均給農糧,修繕工廨,不費民力,瓜期在邇,民狀願留是白遣,正方別將金成業,愛恤軍民,捐廩補弊,巡山而屛潛斫,繕廨而有改觀,瓜期不遠,城民乞留是白如乎,竝爲加瓜仍任,俾責成效事,令該曹稟處亦爲白有臥乎所,而鎭將之恤民給糧,繕廨改觀,俱極嘉尙,合施褒賞,竝姑爲仍任,何如?判付啓依允。
工曹判書朴來萬疏曰,伏以邦簶無疆,震邸慶辰五回,尺衣漸長,貽哲命吉,萬億攸基,協氣懽聲,洋溢區宇,仍伏念臣,以三朝耆舊之遺,迫八耋癃頹之景,躬逢盛會,欣欣然如將復起也。不意玆際,寵命有隕,特除臣水部之長,晉一階爲資憲大夫,臣奉誥惝怳,不覺四體投地,聖念攸在,不敢妄忖,而或以久次循資之義,庸紆記簪之恩乎?抑或當此慶會,特推優老之眷,有此覃恩之擧乎?臣生老昇平,適周酳卺之甲,莫非我聖上敷錫之化也,斂時五福,歸于貳極,是臣百拜獻芹之祝也,第念正卿峻秩也,班亞三孤,位絶百僚,蓋所以德擧才選之科,實非夫夫可擬也審矣。顧臣門戶單寒,根植孤弱,中年一第,厚蒙兩聖朝陶甄之化,報蔑塵刹,職躐華膴,滾到貂金,已是踰濫,而惴懼之切,惕若淵氷,況今年薄崦嵫,衰邁日甚,跧伏窮廬,與病爲隣,陳力就列,尙無可望,今此誤恩,曷敢承當?踰分之福,災所由生,濫授之恩,謗亦必至,臣安敢貪戀榮寵,不思鍾漏之戒,感激異數,反貽聖簡之累哉?噫,仕宦而至列卿,人臣之至榮也,貤贈而顯父母,人子之大願也,如臣寒素,榮已極矣,以臣孤露,願亦遂矣,感戴竭蹶,彝性卽然,而猶且逡巡,反效崇讓者,亶以四維之張,所關非細,八座之重,其服不衷焉耳,歷日徊徨,敢暴衷懇。伏乞聖慈,俯垂諒察,亟命收還臣新授資級,以重公器,以安私分焉,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房副提調閔泳穆啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
吳俊泳啓曰,合辭許久闕啓,事甚未安。呈告人員,竝卽牌招,何如?傳曰,允。
李根秀啓曰,議政府郞廳來言,今日,賓廳日次,而無時急稟定事,不得來會云矣。敢啓。傳曰,知道。
閔泳奎啓曰,左邊捕盜大將申正熙,以御營大將,東關王廟修改事,明日出去矣。所佩命召及大將牌·傳令牌,何以爲之?敢稟。傳曰,仍佩往來。
又啓〈曰〉,大司憲,掌令一員未差,執義吳慶履,掌令姜運重,持平李萬敎·朴齊聖,牌不進,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
李根秀,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以承文院言啓曰,院吏文學官鄭翰朝有頉代,幼學李一憲差下,付軍職冠帶常仕,何如?傳曰,允。
又以禮曹言啓曰,卽接原州幼學李星魯所志,則以爲,矣身,今番本道公都會初試入格,而會試時,名字,將欲改以升魯赴擧,依已例啓稟釐正云矣。依所訴,原啓本中,改付標以入之意,敢啓。傳曰,知道。
上在昌德宮。停常參·經筵。
閔泳奎啓曰,合辭許久闕啓,事甚未安。呈告人員,竝卽牌招,何如?傳曰,允。
備忘記,統制使鄭洛鎔下直,長弓一張·長箭一部·片箭一部·筒兒一箇賜給。
閔泳奎啓曰,假注書南奎熙,有身病,勢難察任,今姑改差,何如?傳曰,允。
南奎熙改差代,以李鎬冕爲假注書。
閔泳奎啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書閔致庠,參判李炳敎,參議金性均,俱以病不來,不得開政云。竝卽牌招,何如?傳曰,允。
閔泳奎,以吏曹言啓曰,因議政府申飭,受由上京守令,自臣曹催促,則守慶州府尹閔昌植,親病沈重,不得下去云。其親病旣如是,則有難强令還任,改差,何如?傳曰,允。
傳于閔泳奎曰,慶州府尹有闕之代,伊川府使閔致序除授。
吏曹,慶州府尹單閔致序除授事承傳。
閔泳奎,以吏曹言啓曰,繕工監假監役官徐相健,以其身病,呈狀乞遞,改差,何如?傳曰,允。
閔泳奎啓曰,吏曹參判李炳敎疏批已下,卽爲牌招,何如?傳曰,允。
閔泳奎啓曰,卽者,檢閱朴斗陽,以其親病,陳疏徑出,原疏纔已捧入,而第其疏本中,先以鐫斥,張皇遣辭者,有違格例,亦涉屑越,所當直捧禁推傳旨,而此與單擧辭職而徑出有間,從重推考,何如?傳曰,允。
又啓曰,卽者,檢閱金文鉉·趙秉升,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,大司憲,掌令一員未差,執義吳慶履,掌令姜運重,持平李萬敎·朴齊聖,牌不進,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
有政。吏批,行判書閔致庠牌不進,參判李炳敎進,參議金性均牌不進,右副承旨朴周陽進。啓曰,行判書閔致庠,參議金性均,竝牌招不進,小臣獨政未安,何以爲之?敢稟。傳曰,仍爲之。以李升洙爲大司憲,嚴錫瓘爲掌令,李秉緯·金麟運爲正言,奇陽衍爲副校理,鄭爲同敦寧,趙濟華爲戶曹參判,金炳翊爲工曹參判,李世宰·任應準爲同經筵,洪祐吉爲弘文提學,李重七爲南學敎授,兼持平趙重弼,兼監察李重七,以上減下,前虞候李龍淵,今加通政加資事承傳,故判書李奎鉉贈左贊成文衡例兼,前判義禁李源命考,贈吏判徐有敦贈左贊成例兼,贈吏參徐懋修贈吏判例兼,已上判義禁徐堂輔兩代,贈吏參朴氣浩贈吏判例兼,故大司諫朴天行贈吏參弘提例兼,已上,工曹判書朴來萬兩代,故僉正尹應圭贈吏參例兼,副摠管尹成鎭考,同知朴在燮贈戶參例兼,副摠管朴鳳欽考,故通德朴最壽贈吏參例兼,副摠管朴齊鴻考,故生員李大淳贈吏參例兼,故縣監李龜錫贈吏議,以上同知李彙寅兩代,贈持平閔致舜贈吏參例兼,故洗馬閔匡烈贈吏議,故牧使閔百男贈僕正,已上,副摠管閔定鎬三代,故通德李持敬贈宗正卿吏參例兼,故通德李文錫贈吏議,故監察李聖遠贈僕正,已上,同知李明五三代,故府使李鍾文贈宗正卿兵參例兼,故學生李相奎贈吏議,已上,同知李鶴沼兩代。
兵批,行判書李載元病,參判張錫龍入直進,參議林文洙在外,參知尹相萬病,同副承旨閔泳奎進。同知單許寅,僉知三單尹瑾烈·尹致一·尹灝鎭,上護軍李源命,大護軍姜蘭馨·金元植,護軍金鶴根·趙康夏·申在脩,副護軍金聲根·金明鎭·柳來駿·金允植·洪承穆·尹升求·閔昌植·李容益·李龍淵,副司直洪敬燮·南啓憲·李範祖·黃益秀·白仁行·趙秉翊·李駿善·羅錫熙·李元祺·洪英植,副司果崔在澈·趙錫萬·李賢初·金泰煥,副司猛趙學心·金竟鉉·鄭翰朝·李一憲,以上竝單付,所己萬戶劉善祚,正方別將金成業,以上姑爲仍任事承傳。
吏批,再政。以金平默·尹憲求爲假監役,閔致鳴爲順康園守奉官,兪鎭學爲伊川府使。
傳于閔泳奎曰,禮曹判書有闕之代,前望單子入之。
傳于閔泳奎曰,文學兼司書有闕之代,前望單子入之。
傳于閔泳奎曰,公事不審之中官朴奎鉉·朴漢應,從重推考。
以吏曹參議金性均,牌不進罷職傳旨,傳于閔泳奎曰,只推。
閔泳奎,以兵曹言啓曰,今二月十七日,武臣堂上朔試射日次,而國忌正日相値,不得爲之之意,敢啓。傳曰,知道。
又以禁衛營言啓曰,臣謙鎬,進詣南廟,有頉處,看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
吏曹參判李炳敎疏曰,伏以臣,姿性庸愚,才識蔑裂,雖百執事之末,無所適用,只緣雨露不擇於樗櫟,陶鎔亦及於鉛鑛,濫躋卿班,歷揚踰分,每懷愧懼,若隕淵谷,今者天官佐貳,何等職名,而遽又及於臣身,臣聞命震越,繼以惶蹙,卒莫省其誤恩之所由也。夫是職也,卽周官之小宰也,典領至重,地望綦別,蓋其銓綜,素稱於流品,鑑別不差於月評,始可參校於人物之戕否,亦或與聞於華要之通塞矣,顧臣果何如人哉?不過是庸碌一凡品耳,以其姿則瓦礫同賤,以其才則管蒯無取,知慮素欠於周通,見聞常患於寡陋,而乃敢憑怙寵靈,冒據匪據,猥佐官材之辨,與竊甄拔之論,是何異於眇而求視,跛而欲行乎?臣身狼狽,猶不足恤,而聖簡貽累,所關非細,此又臣怵然却顧,不敢爲冒沒承膺之計也,召牌之下,參倚已熟,玆敢悉暴衷懇,仰瀆崇嚴。伏乞聖慈,諒臣言之非出飾讓,念公器之不宜淆濫,將臣新除職名,畵賜鐫免,以嚴銓選,以安私分焉,臣無任云云。答曰,省疏具悉。卿其勿辭行公。
檢閱朴斗陽疏曰,伏以臣,年少學淺,姿庸才蔑,濫被淸選,誤累名器,猥叨榮寵,久益兢懼,冒膺雖怵義分,蹲仍有壞廉防,早賜鐫斥,臣所區區日望者,而尙未蒙恩諒矣。第又臣母風眩宿症,近益添劇,藥餌莫效,顚側須人,促臣歸視,家僮踵至,臣聞此報,五內煎熬,私情所迫,不避煩瀆,敢陳短章,徑出禁扃。伏乞聖明,俯垂鑑諒,亟遞臣不稱之職,仍詒臣擅離之罪,以全公器,以安私分焉,臣無任云云。省疏具悉。爾其勿辭救護。
敎統制使鄭洛鎔書,王若曰,疇可使專制一面,聽鼙震恩,汝其往都統三方,授鉞新寵。在心惟簡,輿望所歸。眷彼南洋雄藩,寔是東國巨鎭。扼要衝於湖·嶺,波接扶桑,摠節制於海門,營開細柳。鐵砲龜艦,每想李忠武之偉功,繡旗螭章,尙感顯皇帝之恩賜。戎政漸弛,蓋緣累世昇平,營瘼比多,尤愼當代掄選。惟卿,簪紳舊閥,鞱鈐令譽。不汲汲於分華,聲望素著,惟恂恂然退讓,才猷克彰。恩遇無替於始終,宜畀推轂之重任,資歷殆遍於內外,寔愜制閫之良方。玆授卿以三道統制使·兼慶尙右道水軍節度使,卿其益恢壯圖,祗服寵命。省工役而薄浦稅,矯革則如火救焚,繕甲兵而峙倉儲,備豫則迨天未雨。於戲,閑山之壁壘依舊,忍忘龍蛇之深羞,轅門之桴鼓不驚,庶藉熊虎之奇略。寇平仲之鎖鑰威望,於卿賴安,羊叔子之裘帶風流,惟予嘉乃。故玆敎示,想宜知悉。知製敎臣李錫弘製進
上在昌德宮。停常參·經筵。
朴容大啓曰,來二十一日,朝參日次矣,敢稟。傳曰,停。
閔泳奎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,來二十一日,輪對日次矣,敢稟。傳曰,當次人受點,後日次待令。
備忘記,碧團僉使金基胄下直,長弓一張·長箭一部·片箭一部·筒兒一箇賜給。
閔泳奎啓曰,昨日政事中,正言金麒運,方在喪中,而該曹誤爲擬望,至蒙恩點,事甚疎忽,極涉未安,臣之矇然捧入,不勝惶悚,當該吏曹堂上,不可無警,推考,原望筒勿施,何如?傳曰,允。從重推考,爾亦推考。
以檢閱金文鉉·趙秉升,牌不進罷職傳旨,傳于朴容大曰,只推。
朴容大啓曰,左右史,不可不備,檢閱金文鉉·趙秉升,旣有只推之命,竝卽牌招入直,何如?傳曰,允。
朴周陽啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯,執義吳慶履,掌令姜運重,持平李萬敎·朴齊聖,牌不進罷職傳旨,傳于朴周陽曰,只推。
以全羅監司沈履澤狀啓,靑山島人命渰死事,傳于朴周陽曰,人命渰死,聞甚矜慘,如有生前身還布,竝蕩減,元恤典外,別加顧助事,廟堂措辭分付。
朴周陽,以弘文館言啓曰,新除授副校理奇陽衍,旣爲牌招察任,何如?傳曰,允。
又以承文院言啓曰,院吏文學官李一憲,有頉代,幼學李載河差下,付軍職冠帶常仕,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
吏曹參判李炳敎疏曰,伏以臣於見職,萬不稱當,畢竟僨誤,固所已料,而日昨叩謝之後,開政有命,冒沒代斲,退自循省,只增愧恧矣,卽伏見喉院啓辭,則以正言金麒運,方在喪中,誤爲檢擬,至蒙恩點,當該銓官,旣請問備,原望筒,亦爲勿施矣。臣於是,滿心悚蹙,無地自容,苟能詳考仕版,照察謹擬,則豈有是也?銓綜注望,何等審愼,而致此謬錯,臣之昏迷,無所逃罪,而何敢以循例問備,視若蔽辜而恬然自居哉?惶懍之極,短章自劾。伏乞聖慈,俯垂鑑諒,亟賜鐫斥,重勘臣罪,以爲不職者之戒焉,不勝幸甚,臣無任云云。答曰,省疏具悉。旣已問備,何必如是爲引?卿其勿辭行公。
上在昌德宮。停常參·經筵。
朴容大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨李根秀,同副承旨閔泳奎,今日不爲仕進,竝卽牌招,何如?傳曰,允。
傳于閔泳奎曰,吏曹判書有闕之代,前望單子入之。
吏曹判書前望單子入之。趙成夏落點。
傳于閔泳奎曰,左承旨許遞,前望單子入之。
承旨前望單子入之。李鍾承落點。
以檢閱金文鉉·趙秉升,牌不進罷職傳旨,傳于閔泳奎曰,只推。
閔泳奎啓曰,左右史,不可不備,檢閱金文鉉·趙秉升,旣有只推之命,竝卽牌招入直,何如?傳曰,允。
朴容大啓曰,卽者,弼善柳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲李升洙,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
以左副承旨李根秀,牌不進罷職傳旨,傳于閔泳奎曰,只推。
以黃海監司鄭海崙狀啓,進上生靑魚,節序差早,尙未捉得,限內不得封進,惶恐待罪事,傳于閔泳奎曰,勿待罪事,回諭。
朴周陽,以侍講院言啓曰,弼善柳,今以親病,陳疏徑出矣,上番闕直,事甚未安。輔德趙定熙受由在外,兼弼善趙同熙呈辭受由,文學前望未下,兼輔德閔泳翊,兼文學趙鍾弼,竝卽牌招,推移入直,何如?傳曰,允。
閔泳奎,以三軍府言啓曰,卽接訓鍊都監所報,則今二月十九日,習陣日次,而大將臣趙寧夏,有身病,不得行操云矣。敢啓。傳曰,知道。
又以御營廳言啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
吏曹判書臣閔致庠疏曰,伏以臣於見職,以才則必不勝也,以病則果難强也,以廉防則尤不可壞越也,頃於辭本,悉暴無蘊,冀格聽卑,庶蒙體下,及伏奉恩批,諭之以重任何可輕遞?勉之以勿辭行公,臣且惶且感,繼之以悶隘靡措,夫任之至重也,故不宜濫授於非其人,非其人而冒據焉,則雖終朝三褫之,亦不可爲輕遞。臣於是,較挈官與人之稱否,究其可以勿辭,而無其說矣,徒以義分有怵,屢瀆是懼,姑此蹲仍,已易朓朏而有羨,復秉銓筆,凡爲幾遭,甄別焉轉益茫昧,擬調則率多疵類,一日而害一日,一事而僨一事,臣才之不勝於任,有可底見於此,而若其病情,節値木旺,痰痞愈肆,喘咳恒作,飮啖隨減,每經一番彈束,輒致幾日澌奄,縱欲竭蹶於職事,往往有自力末由矣。怙寵藉恩,一任瘝曠,更不圖其丐免,則垢翫之生,厚速譏謗,而在熙朝養廉防之政,亦豈不大謬乎哉?左揆右量,內蹙外愧,畢控衷懇,恭俟鑑諒。伏乞聖明,亟改臣所有銓銜,使公而讓能,私而還分,不勝大願至祝,臣無任云云。答曰,省疏具悉。所請依施。
弼善臣柳疏曰,伏以臣於持被之中,卽接家信,臣父素患痰癖之症,近因日候之不調,一倍添劇,委頓床席,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,仍治臣罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
閔泳奎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,檢閱朴斗陽,由限已過,卽爲牌招入直,何如?傳曰,允。
以檢閱金文鉉·趙秉升,牌不進罷職傳旨,傳于閔泳奎曰,只推。
以兼輔德閔泳翊,兼文學趙鍾弼,牌不進罷職傳旨,傳于閔泳奎曰,只推。
以檢閱朴斗陽,牌不進罷職傳旨,傳于閔泳奎曰,只推。
李根秀啓曰,左右史,不可不備,檢閱朴斗陽,旣有只推之命,更爲牌招入直,何如?傳曰,允。
又啓曰,卽者,檢閱金文鉉·趙秉升,謂有館規,聯疏徑出,原疏纔已退却矣。竝所當直捧禁推傳旨,而與無端徑出有異,竝推考警責,仍卽牌招入直,何如?傳曰,允。
禮曹判書前望單子入之。金輔鉉落點。
閔泳奎啓曰,行大司憲李升洙,執義吳慶履,掌令姜運重,持平李萬敎·朴齊性牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
閔泳奎,以三軍府言啓曰,卽接禁衛營所報,則今二月二十日,習陣日次,而大將臣閔謙鎬,有身病,不得行操云矣。敢啓。傳曰,知道。
李根秀,以侍講院言啓曰,上番連日闕直,事甚未安。輔德趙定熙受由在外,兼弼善趙同熙呈辭受由,文學前望未下,兼輔德閔泳翊,兼文學趙鍾弼,旣有只推之命,竝卽牌招,推移入直,何如?傳曰,允。
又以承文院言啓曰,卽見都京禮部咨文,以爲上年秋季統巡會哨,緣由具奏,奉旨知照云矣。回咨按例撰出付撥,下送灣府,傳給鳳城,轉致北京之地,何如?傳曰,允。
又以承文院言啓曰,院吏文學官李載河有頉代,幼學趙泳鎬差下,付軍職冠帶常仕,何如?傳曰,允。
閔泳奎,以兵曹言啓曰,今二月二十日,文臣朔試射日次,而宗廟·景慕宮修改相値,不得爲之之意,敢啓。傳曰,知道。
又以兵曹言啓曰,知中樞府事李熙聞,僉知中樞府事李鎬肅,宣傳官李敏正·李毅遠,內禁衛將金炳一,五衛將尹瑾烈·尹致一·尹灝鎭·洪秉悳·丁大寬,俱以病難供職,呈狀乞遞,竝改差,何如?傳曰,允。
又以兵曹言啓曰,今二十二日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李奎顔爲內禁將。
上在昌德宮。停常參·經筵。
藥房提調金壽鉉,副提調閔泳穆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
閔泳奎,以都摠府言啓曰,今日內三廳武兼禁軍及軍兵等,中日習射技放,請出標信。傳曰,知道。
閔泳奎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根秀啓曰,右副承旨朴周陽,今日不爲仕進,卽爲牌招,何如?傳曰,允。
朴周陽啓曰,議政府郞廳來言,今日,賓廳日次,而領議政李最應,無時急稟定事,左議政金炳國,有身病,右議政未差,不得來會云矣。敢啓。傳曰,知道。
閔泳奎啓曰,假注書李鎬冕,有身病,勢難察任,今姑改差,何如?傳曰,允。
李鎬冕改差代,以李容鎬爲假注書。
以檢閱朴斗陽,再牌不進罷職傳旨,傳于閔泳奎曰,只推。
閔泳奎啓曰,左右史,不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
朴周陽啓曰,卽者,禮曹郞廳來言,今日宗廟修改時,判書當爲進參,而新除授行判書金輔鉉,以前任廣州留守,方在未交龜中,次堂例不得擧行云。何以爲之?敢稟。傳曰,次堂擧行。
傳于閔泳奎曰,廣州留守有闕之代,行都承旨閔泳穆除授。
吏曹,廣州留守單閔泳穆,今加資憲除授事承傳。
傳于閔泳奎曰,都承旨有闕之代,前望單子入之。
承旨前望單子入之。李載兢落點。
閔泳奎啓曰,新除授都承旨李載兢,資是通政,行左承旨李鍾承,乃是嘉義,座次有違格例,何以爲之?敢稟。傳曰,左承旨許遞,前望單子入之。
承旨前望單子入之。李敦夏落點。
閔泳奎啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
以檢閱金文鉉·趙秉升,牌不進罷職傳旨,傳于閔泳奎曰,只推。
以兼輔德閔泳翊,兼文學趙鍾弼,牌不進罷職傳旨,傳于閔泳奎曰,只推。
朴周陽,以侍講院言啓曰,上番連日闕直,事甚未安。輔德趙定熙受由在外,兼弼善未差,文學前望未下,兼輔德閔泳翊,兼文學趙鍾弼,旣有只推之命,竝卽牌招,推移入直,何如?傳曰,允。
閔泳奎,以三軍府言啓曰,卽接御營廳所報,則今二月二十一日,習陣日次,而大將臣申正熙,有身病,不得行操云矣。敢啓。傳曰,知道。
又以兵曹言啓曰,今二月二十日,禁軍戎器點考日次,而本曹有故,不得設行之意,敢啓。傳曰,知道。
上在昌德宮。停常參·經筵。
閔泳奎啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴周陽曰,戶·兵換房。
傳于朴周陽曰,愆納守令之先罷後拿,已有廟堂行會,而湖西則只請攸司稟處,湖南則今纔登聞,未知何故也,此外他道,亦多有未納,而于今屢月,尙無皁白,其在事體,寧容若是?該道臣,竝施越俸三等之典,淸州等十邑,羅州等十一邑守令,更査後,當有處分矣,姑令戴罪擧行,今見兩道狀啓,則與各衙門未收成冊,多有相左,各邑米穀錢布之未納者,其年條,當納數爻多寡,守令竝昭詳區別,具成冊啓聞,未及狀聞之諸道,一體昭詳區別,具成冊啓聞,而公納之如是愆滯,致使經用匱乏,烏可曰國有常憲乎?駭歎之極,無以容貸,本所所納,自本所關飭各衙門所納,自廟堂措辭嚴飭。
兵曹,兼南漢守禦使單閔泳穆。
兵曹口傳政事,副護軍單沈相薰。
以檢閱金文鉉·趙秉升·朴斗陽,牌不進罷職傳旨,傳于朴周陽曰,只推。
以兼輔德閔泳翊,牌不進罷職傳旨,傳于朴周陽曰,只推。
朴周陽啓曰,左右史,不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
又啓曰,假注書尹榮大,有身病,勢難察任,今姑改差,何如?傳曰,允。
假注書尹榮大改差代,以朴壽昌爲假注書。
李敦夏啓〈曰〉,行大司憲李升洙,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯,執義吳慶履,掌令姜運重,持平李萬敎·朴齊聖,牌不進罷職傳旨,傳于李敦夏曰,只推。
傳于李敦夏曰,公事遲滯之中官黃胤明,從重推考。
以司謁口傳下敎曰,各衙門下隷,情費之科外討索,近多入聞,元納隨以見縮,邑吏亦多生逋云。寧有如許痛惋?若復踵前習,則該掌員役,斷當嚴處,無以假貸,不能禁飭之堂上,亦難免重勘,自廟堂別般嚴飭。
朴周陽,以議政府言啓曰,戢盜禁飭,前後何如,而比聞閭閻之間,聚黨持械,橫行攘奪,無夜不警,大爲騷撓,輦轂肅淸之地,寧有似此變怪乎?兩捕廳之所擧職者何事,極爲駭然,左右捕將,姑令戴罪擧行,譏校等,令本廳,爲先嚴棍懲礪,使之刻期詗捉,而復或有玩愒弛縱之弊,則從重論勘,在所難免,首校與譏校,嚴刑遠配之意,申飭何如?傳曰,允。禁盜申飭,前後果何如,而攘奪之患,愈去愈甚,該廳之擧行,何若是稽忽乎?所當別般嚴處,而姑觀來頭,今姑安徐,更無敢如前沁泄,刻期詗捕之意,從事官發牌,聽傳敎。
又以禮曹言啓曰,來三月初六日,大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科庭試文科,親臨與命官,何以爲之,而處所,以何處所擧行乎?敢稟。傳曰,春塘臺親臨磨鍊。
又以侍講院言啓曰,上番連日闕直,事甚未安。輔德趙定熙受由在外,兼弼善未差,文學前望未下,兼輔德閔泳翊,旣有只推之命,弼善柳,由限已過,與兼文學趙鍾弼,竝卽牌招,推移入直,何如?傳曰,允。
又以承文院言啓曰,院吏文學官趙泳鎬有頉代,幼學趙貞植差下,付軍職冠帶常仕,何如?傳曰,允。
又以御營廳言啓曰,本廳千摠金澔均,身病甚重,勢難察任,改差,何如?傳曰,允。
上在昌德宮。停常參·經筵。
閔泳奎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李載兢啓曰,右承旨朴容大,左副承旨李根秀,今日不爲仕進,竝卽牌招,何如?傳曰,允。
以檢閱金文鉉·趙秉升·朴斗陽,牌不進,罷職傳旨,傳于閔泳奎曰,只推。
傳于閔泳奎曰,政官牌招開政。
閔泳奎啓曰,吏曹判書趙成夏,疏批已下,卽爲牌招,何如?傳曰,允。
傳于閔泳奎曰,泮長有闕之代,前望單子入之。
大司成前望單子入之。李根秀落點。
傳于閔泳奎曰,承旨有闕之代,前望單子入之。
承旨前望單子入之。權膺善落點。
傳于閔泳奎曰,呈告判義禁·禮曹參判許遞,今日政差出。
傳于閔泳奎曰,啓字誤踏之中官朴漢應,從重推考。
閔泳奎啓曰,左右史,不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
朴周陽啓曰,密符親納例也,而前咸鏡監司金世均,謂有身病,使其褊裨替納,事甚未安。推考,何如?傳曰,允。
又啓曰,慶源府使洪圭,邊將薦擧單子,倒踏印信,致勤下詢,事甚疎忽。極涉未安,臣之矇然捧入,不勝惶悚,該府使,不可無警,推考,何如?傳曰,允。爾亦推考。
閔泳奎啓曰,行大司憲李升洙,執義吳慶履,掌令姜運重,持平李萬敎·朴齊性,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
以右承旨朴容大,左副承旨李根秀,牌不進罷職傳旨,傳于閔泳奎曰,只推。
有政。吏批,判書趙成夏進,參判李炳敎,參議金性均牌不進,左副承旨朴周陽進。以兪致一爲正言,尹成鎭爲禮曹參判,尹致聃爲戶曹參議,李豊翼爲判義禁,金元植爲知經筵,李㘾爲藝文提學,金炳始爲司饔提調,玄弼濟爲奉常正,尹泰宬·尹章憲爲假監役,安榮學爲順康園守奉官,權有善爲召村察訪,前縣監朱啓憲,今加通政加資事承傳,贈吏參閔泰鏞,贈吏判文衡例兼,贈吏議閔致福,贈吏參例兼,已上廣州留守閔泳穆兩代,故學生鄭燧,贈吏參例兼,故學生鄭東璞贈吏議,故學生鄭弘濟贈僕正,以上,同敦寧鄭墧三代。
兵批,行判書李載元進,參判張錫龍病,參議林文洙在外,參知尹相賢,同副承旨閔泳奎進。,以金元植·梁憲洙爲知事,金鍾訥爲僉知,李章漢·李根豊爲宣傳官,趙時璧·鄭寅春·白麟錫·姜世貞·高亨裕爲五衛將,沈宜哲爲訓鍊判官,鄭兌奎爲主簿,李南輯爲全羅左水使,城山別將單李昞植,羅暖權管單沈宜鎔,同知單李允錫,僉知三單崔文澈·洪秉悳·丁大寬,上護軍閔致庠,大護軍李熙◆,護軍吳俊泳·南廷吉,副護軍李鎬肅·李敏正·李毅遠·宋啓憲,以上竝單付,副司猛李載河·趙泳鎬·趙貞植,及第韓萬億,今加折衝加資事承傳。
吏批,再政。以尹兢鉉爲濟用主簿。
兵批,再政。以閔寬植爲宣傳官,同知單金道煥,僉知三單趙時望·鄭寅春·沈相薰。
吏批,三政。以李晩沼爲掌樂主簿。
四政。以吳榮錫爲禁府都事。
五政。徐晩輔爲引儀。
以吏曹參議金性均,牌不進罷職傳旨,傳于閔泳奎曰,只推。
閔泳奎,以議政府言啓曰,義州府尹林翰洙,謂有身病,連呈辭狀矣。該府,近成弊局,見多矯整之事,而況邊務方殷之時,期欲圖遞,屢煩不已,有若規避者然,揆以事體,不可無警,該府尹推考,更毋得如是之意,申飭何如?傳曰,允。
又以侍講院言啓曰,上番連日闕直,事甚未安。輔德趙定熙,受由在外,兼文學趙鍾弼,呈辭受由,兼弼善未差,文學前望未下,兼輔德閔泳翊,旣有只推之命,與弼善柳,竝卽牌招,推移入直,何如?傳曰,允。
以兼輔德閔泳翊,牌不進罷職傳旨,傳于閔泳奎曰,只推。
朴周陽,以禮曹言啓曰,卽接洪州幼學李弘魯所志,則以爲,矣身,今番監試初試二所入格,而會試時名字,將欲改以箕魯赴擧,依已例啓稟釐正云矣。依所訴,原榜目中,改付標以入之意,敢啓。傳曰,知道。
又以吏曹言啓曰,奉常寺正宋彙仁,繕工監假監役金平默·尹憲求,俱以身病,呈狀乞遞,竝改差,何如?傳曰,允。
閔泳奎,以兵曹言啓曰,大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科,庭試武科,殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之,而處所,以何處擧行乎?敢稟。傳曰,春塘臺親臨磨鍊。
吏曹啓目粘連,觀此咸鏡監司金世均狀啓,則以爲,明川府使李昌權,父年當七十,不可遠離供職,依法典啓遞,令該曹,考例稟處亦爲白有臥乎所,未絜家守令之親年七十以上者,遞改,載在法典,明川府使李昌權,依例改差,何如?判付啓。康津縣監尹墉相換。
吏曹判書趙成夏疏曰,伏以臣,一不才後生耳,旣無履屐之適用,又乏襪綿之補效,偏荷隆庇,徒藉先廕,外內華膴,驟躐殆遍,年未强仕,備位列卿,每自循省,瞿然寢夢之猶驚,踰濫已極,分宜知止,豈容加之不衷之服,注之將滿之器,益其過而招其災哉?匪意天官寵命,又及於無似賤品,臣實莫曉其所以也,是職,卽周官冢宰,冠五卿而統百官者也,佐掌六典而辨論官材,銓管九流而權衡人物,苟非簡靜如山濤,精密如顧譚,固無以對揚天哲,厭服人望,雖前輩名碩,仕宦到此,莫不逡巡退讓者,良由是焉,若臣長短本末,淵鑑所悉燭,而其果才足以撥煩理劇,識足以激濁揚淸,有可以一分榜樣,仰塞簡畀之明命乎?不擇而授恩,斯褻矣,不量而入受,斯濫矣,庶官猶然,矧玆典選之重乎?臣家世受國恩,自先祖景獻公臣尙絅以來,五世繩武是職,休戚與同,名德相繼,菀然爲世掌之傳美,顧臣不肖,無能爲役,而若乃憑托寵靈,叨襲淸選,榮固極矣,盛滿之懼,忝墜之愧,較他尤有倍焉,此猶屬身家計耳,其在聖簡之爲累,官謗之必興,關係又何如也?奉誥怔,淵谷在前,開政有命,庚牌儼臨,玆敢披瀝衷懇,仰瀆崇聽。伏望聖慈,念天職之不宜輕授,察臣言之匪出飾讓,將臣新授長銓之銜,劃賜鐫改,俾公私耦幸焉,臣無任云云。答曰,省疏具悉。卿其勿辭行公。
上在昌德宮。停常參·經筵。
閔泳奎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨權膺善,時在平安道安州牧任所,斯速乘馹上來事,下諭何如?傳曰,許遞,前望單子入之。
傳于閔泳奎曰,兼弼善有闕之代,前〈望〉單子入之。
以右承旨朴容大,牌不進罷職傳旨,傳于閔泳奎曰,只推。
以檢閱金文鉉·趙秉升·朴斗陽,牌不進罷職傳旨,傳于閔泳奎曰,只推。
以兼輔德閔泳翊,牌不進罷職傳旨,傳于閔泳奎曰,只推。
閔泳奎啓曰,左右史,不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
又啓曰,行大司憲李升洙,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
傳于閔泳奎曰,發遣吏郞,諸執事淸齋與否,摘奸以來。
承旨前望單子入之。金綺秀落點。
閔泳奎啓曰,明日傳香,禮房承旨,當爲齋宿,新除授右副承旨金綺秀,所當牌招,而拘於廳規,不得請牌,何以爲之?敢稟。傳曰,牌招。
又啓曰,都承旨李載兢內閣進,左承旨李敦夏,右承旨朴容大,不爲仕進,左副承旨朴周陽式暇出去,右副承旨金綺秀在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨金綺秀,時在慶尙道安東府任所,斯速乘馹上來事,下諭,何如?傳曰,許遞,前望單子入之。
承旨前望單子入之。李鎬翼落點。
兵曹,來三月初六日,大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科,庭試武科,春塘臺親臨殿試敎是時,直赴殿試人規矩,鐵箭三矢一百十步,柳葉箭五矢百二十步一巡二中,講書粗以上,三技取一技落點。
兵曹,來三月初六日,大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科,庭試武科,春塘臺親臨殿試敎是時,原榜人及直赴會試人規矩,鐵箭三矢一百十步,片箭三矢一百三十步,貫革五矢一百二十步一巡三中,柳葉箭五矢一百二十步一巡二中,講書〈粗〉以上,五技取三技落點。
李鎬翼,以承文院言啓曰,院吏文學官趙貞植有頉代,幼學李斗翼差下,付軍職冠帶常仕,何如?傳曰,允。
閔泳奎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
吏曹啓目粘連,觀此承政院都承旨李載兢上疏,則以爲,臣父領議政臣最應,方帶春秋館領事矣。臣所兼修撰官之銜,其爲應避,卽典式所載,亟令選部,照例遞改亦爲白有臥乎所,承旨與領事相避,則春秋減下,載在法典,承政院都承旨李載兢,所兼春秋館修撰官之銜,今姑減下,何如?判付啓依允。
廣州留守閔泳穆疏曰,伏以無狀小臣,偏蒙洪私,玷辱名器,固已不少,每誦古人不畏入畏之訓,惴惴如集木而臨淵,今者南城保釐之命,又遽及於臣身,臣誠驚駴兢愓,直欲鑽地而入,而不可得矣,特簡異數也,分司重寄也,八座峻秩也,必其人有德可擧,有功可懋,望實俱優然後,進當貳公弘化,畵郊固封之任,而人無異辭,有光於知人之哲也。臣之爲人長短,與出身以後居官任職之狀,毋論同朝所悉,卽日月之明,照燭無餘,而除歲遷,驟躐至此,此於微私,未嘗不極其榮觀,而在國家爲官擇人,其可曰綜核云乎?凡人之才能,出於天賦,而有不可强,故博奕小數也,而有終身習之而不能解者,如臣昏愚,他固無解,至於吏事戎務,尤其偏寒之甚者,故臣自從仕以來,未嘗求一試於小縣,而人亦未有謂此人,可任於民社也。今乃以未試之才,卒然委之以保障之重,使之董飭甲兵,句檢金穀,不幾於欲適越而北轅,僨敗乃已乎?昔孔子,使漆雕開仕,而自謂未能信則悅之,今臣之不堪不止,如未信而已,則不竢臣畢辭,而庶幾聖衷犂然,鞶褫之不終朝也。伏望殿下,深惟而明鑑之,亟收臣新授爵秩,改選賢德,以幸國事,以安微分焉,臣無任云云。答曰,省疏具悉。卿其勿辭察任。
都承旨李載兢疏曰,伏以臣父領議政臣最應,方帶春秋館領事矣,臣所兼修撰官之銜,其爲應避,卽典式所載,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚,臣無任云云。省疏具悉。疏辭,下該曹稟處。
上在昌德宮。停常參·經筵。
閔泳奎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,惠山僉吏姜耆會下直,長弓一張·長箭一部·片箭一部·筒兒一箇賜給。
傳于李鎬翼曰,禮房承旨,馳詣先農壇,奉審摘奸以來。
閔泳奎啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,判義禁李豐翼,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。戶曹參議尹致聃,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
以檢閱金文鉉·趙秉升·朴斗陽,牌不進罷職傳旨,傳于閔泳奎曰,只推。
閔泳奎啓曰,左右史,不可不備,檢閱金文鉉·趙秉升·朴斗陽,旣有只推之命,竝卽牌招,推移入直,何如?傳曰,允。
以檢閱朴斗陽,牌不進罷職傳旨,傳于閔泳奎曰,只推。
閔泳奎啓曰,卽者,副校理金裕成,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲李升洙,執義吳慶履,掌令姜運重,持平李萬敎·朴齊〈聖〉牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
閔泳奎啓曰,都承旨李載兢內閣進,左承旨李敦夏,左副承旨朴周陽,不爲仕進,右承旨朴容大廚院進,右副承旨李鎬翼式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴周陽牌不進,伴直無人,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
閔泳奎,以議政府言啓曰,卽見關西道帥臣狀啓謄報,則慈城境右寨,越邊巡檢大國人出來,而今奉皇旨,經營官舍云矣。今此巡檢之行,旣云奉旨而來,則不可無一番勞問,令該郡守,卽往擧〈行〉後,形止馳聞事,行會何如?傳曰,允。
又以奎章閣言啓曰,檢書官徐晩輔·吳友泳減下,仍付兼檢書官,其代,以前薦人李廣稙·韓龍源,依已例除取才差下,令該曹口傳付軍職,使之冠帶常仕,何如?傳曰,允。
又以弘文館言啓曰,副校理金裕成,陳疏徑出,上番闕直,事甚未安。校理李重七·洪承憲,別兼春秋進,副校理奇陽衍差祭,應敎宋世憲,副應敎李敎榮,竝卽牌招,推移入直,何如?傳曰,允。
兵曹口傳政事,副司勇李廣稙·韓龍源,已上竝單付。
閔泳奎,以都摠府言啓曰,今二月二十七日,春塘臺親臨世子宮患候平復,慶科庭試試取敎是時,侍衛寶劍,當爲備員,而副摠管鄭雲翼·閔定鎬·朴齊鴻在外,李敎獻武衛所進,一員未差,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,與未差之代,前望單子入之。
大司成李根秀疏曰,伏以臣,忝叨喉院,月再弦于玆矣,積違之餘,出入文陛,仰瞻咫尺之天顔,獲睹睿表之夙就,感戴之極,榮幸無比,乃於日昨告病違召之際,卽伏見前望下者,以臣爲成均館大司成,臣雙擎華誥,奉歡老父,攢頌恩告,繼以惶駴,實莫省措躬之所也。夫熙朝官人之法,量材授能,何職不然,而惟玆師儒之長,擔夯旣重,地望尤峻,虞庭之敎冑,周官之司樂,是其任也,則比他庶司漫職,迥有別焉,士趨漸磨,仰贊作成之化,文風蔚興,俯盡培植之責,苟非學識爲世推詡,決不可濫授而冒據也明矣。臣是何人,敢庸擬議於其間乎?臣幼旣失學,長益荒嬉,對經而懷墻面之恥,臨文而受根銀之譏,以若空疎,周旋於皐比之席,則豈不貽章甫之笑,而爲朝廷之羞哉?今若憑恃寵靈,視以儻來,則負乘之戒,盛滿之懼,猶屬臣私,駭物議而累聖簡,亦非細故也,歷日思惟,冞增悚恧,玆敢披瀝衷懇,仰瀆崇聽。伏乞聖慈,察臣不稱之實,諒臣非飾之讓,新授泮長之任,亟令鐫改,俾公器無褻,私分獲安,不勝幸甚,臣無任云云。省疏具悉。爾其勿辭察職。
副校理金裕成疏曰,伏以臣,於持被之中,卽接家信,則臣母素患痰癖,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
李敦夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容大啓曰,議政府郞廳來言,今日,賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
備忘記,宣川都護府使金思翊下直,長弓一張·長箭一部·片箭一部·筒兒一箇賜給。
朴容大啓曰,假注書朴壽昌,有身病,勢難察任,今姑改差,何如?傳曰,允。
朴壽昌改差代,以金思轍爲假注書。
摠管前望單子入之。都摠管李會正,副摠管金鶴根·徐相岳·鄭完默·鄭斗源落點。
李敦夏啓曰,行大司憲李升洙,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳于李敦夏曰,只推。
以司謁口傳下敎曰,向以各司皁隷輩加出之殆無定限,有所除減,而聞內而內閣·政院·春·桂坊,外而政府,末由擧行云。增其原額,量宜磨鍊,加出名色,則永毋敢擧論事,分付,政院五十三名,內閣三十名,春坊五十三名,桂坊四十名,政府五十名此口傳下敎與額數,揭板定式事下敎。
朴容大,以戶曹言啓曰,各道年終錢穀御覽會計,每於翌年二月二十五日,啓請修正,自是定式,而咸鏡道六鎭等邑,程途絶遠,且開市方張,文簿來勘,不得趁限之由,文移臣曹,御覽會計,待其會案齊到,修正以入之意,敢啓。傳曰,知道。
又以禮曹言啓曰,卽接社稷署所報,則今此慶科庭試時,本署官員,俱爲觀光云矣。依定式,本曹佐郞申泰皞,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則今此慶科庭試時,本署官員,俱爲觀光云矣。依定式,本曹佐郞尹基周,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以孝徽殿享官意啓曰,今此慶科庭試時,參奉李洛應·李鼎漢,忠義李象翼·李慶和·金演植·沈宜奭,皆爲赴擧矣。參奉代,假官一員,忠義代,假官二員,令該曹·該府差出,使之致齋,自今二十六日至二十七日,入番察任,何如?傳曰,允。
李敦夏,以御營廳言啓曰,今二月二十七日慶科庭試武科,春塘臺親臨殿試時,本廳將校,直赴應試人,別單書入之意,敢啓。傳曰,知道。
又以摠戎廳言啓曰,今此慶科庭試武科,春塘臺親臨殿試敎是時,本廳屬南陽別驍士·別砲軍,坡州·長湍別驍士,直赴殿試應試人,別單書入之意,敢啓。傳曰,知道。
慶尙監司李根弼疏曰,伏以邦籙無疆,吉慶荐臻,我大王大妃殿下,定祥之辰,重回舊紀,揚徽稱於東朝,蕆顯冊於太室,準海之聖孝冞光,帀域之群情胥悅,仍伏念,古人有言曰,人臣之居位也,無病而言去者,雖涉占便,而尙有崇讓之美,有病而不言去者,由乎貪戀而自不覺妨公害己之歸,旨哉,臣嘗服膺斯言矣。噫,臣之人與職之不相稱,至于此山南鉅藩而尤無所榜樣,如鼴飮河,如蛟負山,政爲臣今日準備語,而一自受命以來,感激殊遇,策勵衰鈍,夙夜憂懼,如集于木,思所以萬有一圖報之方,而環一省七十一州,自經大無,無邑不病,無事不弊,器之欹·船之漏,未足以喩其岌嶪之狀,而其奈臣才具不逮,智慮不周,可以更張者,無一更張,可以懲創者,無一懲創,因循苟且,歲已一周,而向所策勵圖報,惟在乎句檢簿書,題判文牒而已,若使可堪之人當之,此不過尋常酬應之事,臣則旣竭目力焉,又竭心力焉,繽紛汨沒,日不暇給,宿抱貞痼,轉輾沈苦,晝之所噉,無過數龠,而此猶泥膈,宵之所寐,無過數刻,而或不交睫,重之以水土所傷,營衛俱弊,積憊積瘁,收拾不得,此際試役,推諉無處,萬强考校,潦率了勘,莫辨荊山之璞,擧遺滄海之珠,多士失望,已無可言,而得免顚仆於荊圍楮券之間,亦云倖矣。因此而病狀,一倍添劇,痰眩風窒,不時發作,種種有垂盡之勢,醫言頹齡此祟,非藥石可瘳,如不亟飮故泉,悔將無及,於是乎臣之自危之心,日甚一日,伏枕昏悶之中,以不克負荷,爲譫爲囈,每被傍人喚醒,而聊復爾爾,臣情到此,吁,亦慽矣。夫告君不實,人臣之大罪,臣焉敢以一毫虛僞之辭,肆然爲冒瀆之計乎?殿下之於臣,天地也,父母也,日生之德,止慈之念,當有所處臣矣,玆敢艱召散神,略控短牘。伏乞聖慈,俯垂矜憐,俾缷符節之重,俾延刀圭之喘,則一身之幸,猶屬微私,一省之幸,將孰大焉,臣無任云云。答曰,省疏具悉。病雖如此,調理則自可差復,卿其勿辭,益勉旬宣之責。
上在昌德宮。停常參·經筵。
朴周陽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敦夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,鐵原都護府使趙羲謙,厚昌郡守徐光承下直,各長弓一張·長箭一部·片箭一部·筒兒一箇賜給。
朴容大啓曰,同副承旨閔泳奎,今日不爲仕進,卽爲牌招,何如?傳曰,允。
傳于李鎬翼曰,日次儒生殿講,再明日仁政殿,親臨磨鍊。
傳于李鎬翼曰,削科人金復性,特爲復科,付之今審庭試榜末,以示廣慶之意。
傳于李鎬翼曰,昨年十一月應製,今二月應製,異於他科,直赴殿試人,竝付之今番庭試榜末。
兼司書前望單子入之。李輔榮落點。
兼弼善前望單子入之。宋世憲添書落點。
文學前望單子入之。趙同熙添書落點。
李鎬翼啓曰,慶科庭試文科,對讀官尹升求·金允植·鄭元和·柳宗植,謂以情踪惶蹙,奉牌闕外,陳疏到院,原疏纔已捧入矣。前後飭敎,何等截嚴,而屢度催促,無意承膺,事體所在,誠極未安,竝從重推考,何如?傳曰,允。
閔泳奎啓曰,行大司憲李升洙,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
傳于閔泳奎曰,明日出宮門路,以協陽門爲之。
傳于閔泳奎曰,讀券官領敦寧,更爲命招。
傳于閔泳奎曰,入稟遲滯之中官金錫勳推考。
閔泳奎,以議政府言啓曰,慶科隔日,多士咸集,而市儲試紙,聞甚不敷云。依已例,以大好紙通用事,分付四館所,何如?傳曰,允。
朴周陽,以武衛所言啓曰,今此慶科庭試武科殿試時,本所額外武勇衛別選軍官,及武藝別監中,直赴殿試應試人單子書入之意,敢啓。傳曰,知道。
閔泳奎,以吏曹言啓曰,今此大報壇祭獻官,當以時·原任大臣中塡差,而領中樞府事李裕元在外,領敦寧府事金炳學,山陵朔祭獻官自求,行判中樞府事洪淳穆有身病,領議政李最應藥院都提調,例不得塡差,左議政金炳國有身病,不得進參,大臣中,無可差之員,何以爲之?敢稟。傳曰,崇品中擬入。
又以吏曹言啓曰,贈諡孝貞公趙德潤,延諡定行於來三月初一日,京畿麻田地本第云矣。敢啓。傳曰,知道。
又以禮曹言啓曰,傳曰,昨年十一月應製,今二月應製,異於他科,直赴殿試人,竝付之今番庭試榜末事,命下矣。在前庭試時,有直赴一人付之榜末之命,則隨其直赴第次,付之榜末,一體放榜,曾有已例,今亦依此擧行之意,敢啓。傳曰,知道。
又以禮曹言啓曰,傳曰,削科人金復性,特爲復科,付之今番庭試榜末,以示廣慶之意事,命下矣。幼學金復性,付之今番庭試榜末,一體放榜之意,敢啓。傳曰,知道。
又以侍講院言啓曰,新除授兼弼善宋世憲,文學趙同熙,兼司書李輔榮,竝卽牌招察任,何如?傳曰,允。
朴周陽,以兵曹言啓曰,今此慶科庭試武科直赴殿試人,及直赴會試人,應試應頉區別,別單書入之意,敢啓。傳曰,知道。
又以兵曹言啓曰,今此慶科庭試武科殿試時,執鼓官,例以訓鍊正塡差,而正徐載豊在外未肅拜,依例以訓鍊副正申膺均塡差之意,敢啓。傳曰,知道。
又以兵曹言啓曰,直赴殿試奉承傳武勇衛李奎聖等三百二十七人,直赴會試奉承傳別騎衛白東赫等十九人,隨其錄名,依例許赴於明日殿試之意,敢啓。傳曰,知道。
閔泳奎,以兵曹言啓曰,明日親臨春塘臺慶科庭試試取時,本曹堂上侍衛,當爲備員,而參議林文洙在外,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以沈東獻爲兵曹參議。
吏曹口傳政事,兵曹參議單尹相賢,兵曹參知單沈東獻。
朴周陽,以訓鍊都監言啓曰,今此慶科庭試武科殿試時,本局軍兵中,直赴殿試應〈試〉人,別單書入之意,敢啓。傳曰,知道。
又以禁衛營言啓曰,今此慶科庭試武科殿試時,本營直赴應試人,別單書入之意,敢啓。傳曰,知道。
又以禁衛營言啓曰,今此春塘臺親臨慶科庭試時,廣智營入直軍二十名除出,通化門外排立矣。入直軍,餘數無多,出番軍中二十名,添入警巡,而事畢後,元入直軍,還入直所,添入軍解送之意,敢啓。傳曰,知道。
又以禁衛營言啓曰,本營哨官金在中·黃鼎吉,俱有身病,勢難察任,竝改差,何如?傳曰,允。
又以御營廳言啓曰,今二月二十七日春塘臺親臨慶科庭試文武科試取時,東營·集春營入直軍各二十名除出,弘化門·月覲門外排立矣。今夜宮墻外巡邏,難以分排,出番哨官四十名,添入警巡之意,敢啓。傳曰,知道。
副護軍尹升求疏曰,伏以大比之科,國典所重,有司之任,士望攸屬,臣於向日,猥以無似,忝充一所副試之役,承命冒應,隨衆參席,是豈臣藻識足以備數,鑑別可與考藝而然乎哉?誠以辭免無路,趨走爲恭耳,及夫榜出之後,物議喧聒,至徹於九重黈纊之下,惟我大聖人處分,始施刊削之典,曾未幾何,旋降分揀之命,寬度焉天包海涵,大德焉秋肅春生,臣於是,旣多感激之忱,繼增危蹙之私,罰止薄警,反爲齎悚,勘有未畢,方切訟愆,今又見擬於庭試對讀官之望,召牌儼臨,其在分義,何敢違傲,而已蹶之武,無以更前,有靦之顔,難於抗對,聖念雖出於滌瑕,迷見莫回於守株,玆敢來詣闕下,冒控短章。伏乞聖明,俯垂鑑諒,亟賜試望變通之恩,仍加臣未勘之律,以重公法,以安私分焉,臣無任云云。省疏具悉。旣已經勘,何必爲引?試牌體重,卽爲入來。
副護軍金允植疏曰,伏以臣,百無肖似之一散材耳,其在汗漫職司,猶恐不勝其任也,而況賢賢大典也,考藝重務也,決非如臣空疎,所可參席,而頃於大比之科,猥充副試之役,試圍日迫,辭免無路,黽勉向前,狼狽在目,竟致物議之沸騰,莫逃天鑑之孔昭,辜負至至,嶺海猶輕,不意聖度包乎山藪,薄勘止於旬日,臣誠感泣惶恧,莫省措躬之所也。竊伏念,向日非常之命,亶出於値慶覃惠,宥過許新之聖意,非謂罰止於此,足以蔽辜,則縮伏訟愆,猶復前日而已,今此對讀官之擬,又奚爲而及於臣身也?以其職則齒於考試之末,以其跡則涉於僨誤之地,雖有歲月稍久之後,有難冒膺於此任,況今經勘屬耳,衆論不息,若復狃恩忘恥,抗顔就列,再蹈覆車之轍,如飮解醒之酒,則其如朝廷之苟且何,多士之嗤笑何哉?捧牌廻遑,末由承膺,玆敢冒控哀籲,仰瀆崇嚴。伏乞聖慈,俯垂鑑諒,亟收臣對讀官之望,仍施以未盡勘之律,以重公法,以安私分,不勝幸甚,臣無任云云。省疏具悉。旣已經勘,何必爲引?試牌體重,卽爲入來。
副司果柳宗植疏曰,伏以臣,姿質愚鹵,文識蔑裂,何有一毫近似於大比參試之任,而向蒙恩點,濫叨宿趼,躡行乎主司之後,比列乎校文之座,多士嗤點,厚招積謗未息之餘,畢竟僨誤,熟料於已試蔑效之地,竣役而退,悚恧彌切,及伏奉嚴敎下者,於是乎,溺職之狀,畢露無餘,對揚之不善而孤負特簡之聖衷,聽聞之可駭而未副恢公之敦飭,苟究所犯,合置何辟?幸賴聖度天大,曲加寬貸,薄警只止於刊削,恩命遽施於分揀,感戴惶懍,歷累日而莫省所以措躬,不意賤名,猥參於對讀擬望之末,庚牌又儼臨矣。顧臣危蹙之蹤,雖尋常差除,實無以抗顔冒膺,況因今日之試事而揚揚爲進身計哉?吹籤之餘悸未定,守株之微諒莫變,玆敢忙陳短章,略控情實於聽卑之天。伏乞聖明,俯垂鑑諒,下臣司敗,勘臣當律,以爲不職者戒焉,臣無任云云。省疏具悉。旣以經勘,何必爲引?試牌體重,卽爲入來。
副司果鄭元和疏曰,伏以臣,見擬慶科庭試對讀官之望,天牌儼臨,駕屨不俟,義分卽然,而第於月前,猥參式年監試初試參試之任,竟致僨誤,薄勘未幾,旋蒙分揀,罰不蔽辜,至今追惟,惶汗浹背,試院一步,便成艮限,不惟微分之自劃,抑亦同朝之共諒,豈可以事屬過境,恬若無故,只效趨走之恭,不思廉維之重哉?玆敢忙具短章,略暴情實。伏乞聖慈,俯賜鑑諒,亟令變通,仍治臣瀆撓之罪,以昭法紀焉,臣無任云云。省疏具悉。旣已經勘,何必爲引?試牌體重,卽爲入來。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李鎬翼啓曰,來初一日,輪對日次矣,敢稟。傳曰,當次人受點,後日次待令。
又啓曰,卽者,弼善柳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李敦夏曰,明日出宮門路,以協陽門爲之。
傳于李鎬翼曰,發遣吏郞,諸執事淸齋諸否,摘奸以來。
李鎬翼,以禮曹言啓曰,謹依傳敎,應製直赴殿試人,隨其直赴第次,付之榜末事,草記啓下矣。卽接四館所牒呈,則戊寅十一月,館學儒生應製入格,幼學柳觀秀,進士徐誼淳,己卯二月,館學儒生應製入格,進士鄭雲琦,幼學權博淵·孫德漢,合爲五人云矣。直赴殿試儒生,柳觀秀等五人,隨其直赴第次,付之榜末,一體放榜之意,敢啓。傳曰,知道。
又以奉常寺都提調·提調意啓曰,祭享所用春等中脯,今月二十七日始造之意,敢啓。傳曰,知道。
又以侍講院言啓曰,弼善柳,今以親病,陳疏徑出矣,上番闕直,事甚未安。輔德趙定熙受由在外,兼文學未差,兼輔德閔泳翊,兼弼善宋世憲,文學趙同熙,竝卽婢招,推移入直,何如?傳曰,允。
又以承文院言啓曰,院吏文學官金在駿有頉代,幼學李寀應差下,付軍職冠帶常仕,何如?傳曰,允。
李敦夏,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,本廳侍衛與排立軍兵等處,乾犒饋分給之意,敢啓。傳曰,知道。
弼善柳疏曰,伏以臣於持被之中,卽接家信,則臣父素患痰癖之症,近因日候之不調,一倍添劇,委頓床〈玆〉,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
己卯二月二十七日辰時,上詣春塘臺。世子宮患候平復,慶科庭試文科試取入侍時,都承旨李載兢,左承旨李敦夏,右承旨朴容大,左副承旨朴周陽,右副承旨李鎬翼,同副承旨閔泳奎,假注書李容鎬·金思轍,記事官金文鉉·趙秉升·朴斗陽·閔泳煥,提學金輔鉉,檢校直提學趙寧夏·趙成夏·尹滋悳·金炳始,直提學閔泳翊,檢校直閣姜·尹用求·金興均·沈相薰·趙同熙,副校理奇陽衍,修撰金元均,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調金壽鉉,副提調朴容大,進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·靑陽門,詣春塘臺。通禮跪啓請降輿。上降輿陞座。載兢讀奏入門單子。上曰,多士觀光,有倍前日,數爻更爲詳錄以入之意,申飭入門官,可也。載兢曰,侍衛從陞中,有試官蒙點人,使之下去,一體行禮乎?上可之。讀券官,領敦寧金炳學,行上護軍金炳德·李源命,知宗正卿李承輔,行大護軍趙鳳夏,刑曹判書李秉文,知宗正卿李寅命,行大護軍徐衡淳·韓敦源,知敦寧金壽鉉,行大護軍尹滋承,知宗正卿李會正,行護軍李淳翼·金鶴根·李承五·洪鍾軒·李世宰,兵曹參判金炳翊,行護軍趙熙一·尹致聖,吏曹參判李炳敎,宗正卿李敦應,行護軍成載玉·南廷益,戶曹參判趙濟華,對讀官,行副護軍閔泳翊·李承純,刑曹參議李應夏,行副護軍兪晩源·沈東臣·金興均·沈相薰·尹榮信·趙秉稷·朴定陽·李龍雨·李冑榮·李鎬喆·金羽均·尹升求·趙肅夏·金明鎭·洪殷謨,戶曹參議尹致聃,行副護軍金允植·洪承穆,禮曹參議任尙鎬,應敎宋世憲,副司果趙同熙,副應敎李敎榮,司書趙重弼,副司果金學洙,校理洪承憲,副司果吳益泳·鄭元和,司僕寺正朴齊晠,副司果柳宗植·趙秉翊·洪鍾永,持平李萬敎,副司直南肅熙,副司果李軒卿·黃耆淵·李輔榮,副校理金裕成,副司果南秉文·洪炳一,正言李秉緯,檢閱朴斗陽·趙秉升·金文鉉,行四拜禮,以次入就位訖。載兢進前奏曰,時·原任大臣來待矣,何以爲之乎?上曰,入侍。賤臣承命出傳諭。與領議政李最應,左議政金炳國偕入,以次侍立訖。上曰,大臣進前。炳學等,以次進前奏曰,親臨試士,侵早勞重,聖體,若何?上曰,一樣矣。炳學曰,世子宮氣度,何如?上曰,平順矣。仍敎曰,今番儒生,比前甚多矣。炳學曰,八方多士,咸祝慶會而然矣。上命試官進前。炳德等進前。上命書題,賦重華協于帝。限申時。仍敎曰,書頭,各書道號,又書濟州。炳德等,書題讀奏訖。上曰,儒生旣多,題板廣設,揭必自遠以近。文鉉等,捧出懸之。上命書傳敎曰,庭試武科殿試,訓鍊院命官爲之。出傳敎又命書傳敎曰,考官李載元,命官爲之。出傳敎周陽曰,兵曹判書李載元,以武科殿試命官,訓鍊院進去,別侍衛,何以爲之乎?上曰,次堂擧行,出擧條周陽曰,今日訓鍊院,命官武科殿試時,兩司當爲進參,城上所牌招言送,何如?上曰,依爲之。出榻敎周陽曰,臣以軍士房,武科開場事,訓鍊院進去之意,敢達矣。上曰,唯。仍命試官權退。上入少次。載兢,以司謁入稟曰,收券已多,考試何如?上可之。仍傳曰,別雲劍·兵·摠府堂上·堂上閣臣·入侍承旨·堂上對讀官,竝讀券官加差下,堂下閣臣,入直玉堂,竝對讀官加差下,使之分考。出傳敎炳學等考試訖。載兢,又以司謁入稟曰,取幾人乎?傳曰,今番庭試取十五人。出傳敎少頃,上出次。敦夏·容大奏曰,臣等,承命出月覲門·集春門外,收券以來矣。上曰,同入考試也。仍命書傳敎曰,再明日三日製,遍方外爲之,試紙,用大好紙,春塘臺親臨磨鍊,試官仍用。出傳敎又命科次爲之。載兢曰,讀券,何以爲之乎?上曰,對讀官讀之。文鉉讀奏第一張至五句。上命止之。炳學曰,書等,何以爲之乎?上曰,皆書正三下。炳學書等訖。載兢曰,坼封何以爲之乎?上曰,承旨坼封,可也。載兢坼封讀奏訖。上命書傳敎曰,侍衛與排立軍兵,令各其營,乾犒饋。出傳敎還宮時至,通禮跪啓請降座乘輿。上乘輿,由靑陽門·銅龍門·建陽門,入協陽門。周陽,請出標信解嚴。上入宣化門還內。諸臣以次退出。
上在昌德宮。停常參·經筵。
朴容大啓曰,行大司憲李升洙未肅拜,執義吳慶履,掌令姜運重,持平李萬敎·朴齊聖呈辭,掌令嚴錫瓘在外,監察茶時之意,敢啓。傳曰,知道。
傳于李鎬翼,曰,禮房承旨,馳詣受香諸處,奉審摘奸以來。
傳于李鎬翼曰,兼文學有闕之代,前望單子入之。
傳于閔泳奎曰,呈告泮長許遞,今日政差出。
朴容大啓曰,持平李萬敎,正言李秉緯,旣入闕中,不爲傳啓,直爲出去,事甚未安。竝推考,何如?傳曰,允。
傳于閔泳奎曰,前咸鏡監司留待。
傳于閔泳奎曰,前咸鏡監司入侍。
李敦夏,以吏曹言啓曰,成均館典籍李泰燮,除拜,過限未肅拜,依例改差,何如?傳曰,允。
朴周陽,以兵曹言啓曰,僉知中樞府事金鍾訥,宣傳官趙存興,五衛將鄭寅春·趙時璧·白麟錫·姜世貞·高亨裕,俱以病難供職,文臣兼宣傳官宋道淳,除授在外,過限未肅拜,新除授全羅左水使李南輯,母年今爲七十三歲,法不當遠離赴任,戶奴呈狀乞遞矣。閫帥之親年七十歲以上者,許遞其任,載在法典,竝改差,何如?傳曰,允。
有政。吏批,判書趙成夏進,參判李炳敎牌招不進,參議金性均牌招不進,左副承旨朴周陽進。以宋道淳爲兼文學,李承純爲大司成,朴來萬爲知義禁,安在麟爲直講,李啓魯爲安東府使,金奎弘爲安州牧使,吳在淵爲銀溪察訪,奉常參奉單尹榮大,檢書官單李廣稙·韓龍源。
兵批,行判書李載元進,參判張錫龍病,參議尹相賢入直,參知沈東獻病,右副承旨李鎬翼進。以沈應澤爲僉知,李奎顔爲宣傳官,閔泳壽·李龍淵·張世麟·徐俊相·玄濟民爲五衛將,金元均爲文兼,具然泓爲全羅左水使,朴三秀爲越松萬戶,同知單姜世貞,僉知二單白麟錫·高亨裕·張羲泰,副護軍權膺善·金綺秀·林文洙·李根秀·金鍾訥·趙存興·李南輯,副司果金勉儒,副司猛李斗翼·金在駿,以上竝單付,及第金璋憲·吳鼎善·宋在鉉,副司果趙秉縉,以上今加折衝加資事承傳。
吏批,再政。以洪在能爲北部令,南學訓導單金泰龍。
三政。朴衍壽爲司饔主簿,分敎官單洪鍾協。
四政。典籍單南廷皓,文科甲科第一人,禮賓主簿單具然喜,武科甲科第一人。
以吏曹參議金性均,牌不進罷職傳旨,傳于閔泳奎曰,只推。
傳于李鎬翼曰,明日出宮門路,以協陽門爲之。
李鎬翼,以孝徽殿享官意啓曰,今二十九日,三日製時,參奉李洛應·李鼎漢,忠義李象翼·李慶和·金演植·沈宜奭,皆爲赴擧矣。參奉代假官一員,忠義代假官二員,令該曹·該府,依例差出,使之入番察任,何如?傳曰,允。
又以禮曹言啓曰,卽接宗廟署所報,則明日三日製試取時,本署官員,俱爲觀光云矣。依定式,本曹佐郞尹基周,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式,本曹正郞林相僖,假官差送,以爲代直後赴試之地,何如?傳曰,允。
吏曹啓目,前五衛將盧箕敬名字,改以世敬事爲等如,告狀,依例令藝文館,給帖何如?判付啓依允。
領敦寧金炳學疏曰,伏以臣,奉有三日製讀券之命矣,竭蹶趨承,分義道理之爲然,而顧臣邇來見狀,恒多不健,少失將攝,輒致葸苶,昨日之獲竣試役,特其倖焉耳,甫自公退,猝嬰吹霎,肢體緊束,有寒而無熱,咳嗽迭逬,以夕而達朝,委淹床玆,彈束無計,臣雖欲儘力向前,倖希已倖之倖,委實有行之不得者,玆不敢不抱悚齎悶,冒塵聰聽。惟聖慈,俯賜諒察,劃許變通,不勝幸甚。取進止。答曰,省箚具悉卿懇。愼節奉慮,所辭讀券官之任,玆以勉副,卿其安心調理。
仍傳于李敦夏曰,此批答,遣史官傳諭。
己卯二月二十八日辰時,上詣仁政殿,日次儒生殿講入侍時,都承旨李載兢,左承旨李敦夏,右承旨朴容大,左副承旨朴周陽,右副承旨李鎬翼,同副承旨閔泳奎,假注書李容鎬·金思轍,記事官金文鉉·趙秉升·朴斗陽·閔泳煥,提學金輔鉉,檢校直提學趙寧夏·趙成夏·尹滋悳·金炳始·趙慶鎬,直提學閔泳翊,檢校直閣姜·尹用求·金興均·沈相薰·趙同熙,副校理奇陽衍,修撰金元均,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調金壽鉉,副提調朴容大,進前奏曰,連日侵早勞動,聖體,若何?上曰,一樣矣。仍由協陽門·肅章門·仁政門,詣仁政殿月臺。通禮跪啓請降輿陞座。上降輿陞座。載兢奏曰,侍衛從陞中,有試官蒙點人,使之下去,與儒生等,一體行禮乎?上可之。贊儀唱四拜。考官,知三軍府事金炳始,行護軍李淳翼,刑曹參判尹泰經,參考官,行副護軍金奎弘,輔德趙定熙,副司果趙東弼,校理李重七,及儒生等,行四拜禮,以次入就位。上命開講。載兢曰,考講,以抽籤爲之乎,以大文爲之乎?上曰,大文爲之,可也。仍親受講一人訖。載兢曰,告栍之際,做錯非細,事未前有,極涉疎忽,當該注書,所當重勘,而本院請推之外,無他可施之罰,何以爲之乎?上曰,事過後,拿處可也。出榻敎仍更受講二人訖。上命書傳敎曰,日次儒生未畢講,便殿爲之。出傳敎上降座乘輿,由仁政門·肅章門,入協陽門。周陽請出標信解嚴。上入宣化門還內,少頃,上出御重熙堂,命開講。仍傳曰,前咸鏡監司入侍。諸臣以次侍立。上曰,前咸鏡監司進前。同副承旨閔泳奎,假注書金思轍,記事官朴斗陽·閔泳煥,前咸鏡監司金世均,以次進伏訖。上曰,善留而善還乎?世均曰,王靈攸曁,無事往還矣。上曰,三政果無爲弊乎?世均曰,本道果多積弊,故敢此仰達矣。仍奏曰,臣以無似,猥膺北臬,有百僨誤,蔑一報效,而居留換授,恩出尋常,今當納節,冞增悚惶,而有不容不稟達者矣,本道,以邊上重地,錢穀應用,極其浩繁,而還穀則連入停蕩,大同則亦多減縮,以致經用不足,割本彌縫,甚至南·北關還穀加下,折米爲四萬二千餘石,大同錢加下,爲四萬七千七百餘兩,而凡屬公用,每年應下,折米爲一萬四千餘石,且開市應下,雙市爲九千二百餘石,單市爲七千二百餘石,今年則雖報政府變通,庶可經過,而民國事勢,萬萬憂憫,統計其加下之劃報,還穀之立本,辦得三十一萬五千金然後,可以排比,急先之務,莫切於此,故敢此仰達矣。上曰,令廟堂稟處,可也。出擧條世均曰,德陵·安陵兩陵寢曲墻內,雙奉,定陵·和陵兩陵寢曲墻內,上下奉,而兩陵官員,互相替直,凡百供奉,少無異同,而及其陵役後,別單兩官,不得同入,此恐非一視之政,此後則縱有一陵之役,兩官一體別單,恐合事宜,令廟堂稟處,何如?上曰,依爲之。出擧條世均曰,本道,國家根本之地,五百年培養作成,往往有經學謹飭之士,至於功令之業,亦彬彬可觀焉,而惟諸科,取額最少,公都會,南·北關,俱是詩賦各一人,講一人而已,水原·開城·廣州雖一州,各取八人,而以一省之大,若是數少,宜其多士之齎鬱,今冬爲始,南·北關公都會,詩賦各加一人,以示朝家眷念之意恐好,故敢此仰達,令廟堂稟處,何如?上曰,依爲之。出擧條世均曰,咸興歸州寺,寔我太祖大王讀書堂,正廟朝御製御筆,碑閣奉安之所,而去臘失火,佛宇僧寮三百五十餘間,燒盡無餘,惟讀書堂與碑閣,僧徒殫誠救護,巋然獨存,是誠萬幸,而此地此寺,爲其守護聖址,則不可與凡寺刹比,不得不使之改建,而容入物財,無計區劃,依已例,空名帖限五百張成給恐好,令廟堂稟處,何如?上曰,依爲之。出擧條仍敎曰,松田及元山,果皆詳見否,世均曰,松田元非歷路,故未得見其地形,至於元山,雖是歷路,下去時,因陵寢奉審,不得歷見,今於回路,始見元山,則民戶殆近千戶,而誠一大都會也。上曰,陵寢之於元山,相距爲幾許里乎?世均曰,智陵是安邊地,元山是德源地,則以其邑之各殊,自京難知其相距之甚近,而昨年日本船來泊時,始知其地距智陵,不過爲二十里,故臣以陵寢至近,所重自別,不可使他國人久留之意,旣狀聞,且據理曉諭於日本人,則彼亦知事體之固然云矣。上曰,雖見狀啓,未詳其形便,而元山與陵寢,雖非同邑,相距甚近矣。世均曰,誠然矣,且湧珠里,卽翼祖誕降舊基,而正廟朝御筆碑閣奉安之所也,若登元山浦後麓,則望見而相去不滿十里云矣,湧珠里,一名赤田,而德源地也。上曰,俄羅斯,近無可憂乎?世均曰,彼人之往往起鬧,不過是彼我人私相買賣物貨,而我人不卽報償,則乃有越來作鬧之擧,故邊邑嚴禁其相通之弊,而姑無他深慮矣。上曰,讀書堂之於御筆閣,相距何如?世均曰,御筆閣連屬於讀書堂矣。上曰,前咸鏡監司先退。世均退出,承史少退侍立。容大奏曰,吏曹郞廳來稟,新恩下批政事矣,政官牌招開政,何如?上曰,依爲之。出榻敎仍親受講十人後,入少次。儒生等,以次應講訖,比較儒生十五人書入。上出次,命書傳敎曰,日次儒生殿講比較,以製代講。出傳敎仍命試官進前。炳始進前。上命書題,花信風七律,押風。限三更,儒生等,次第呈券。上命考試,仍命書等訖,又命史官坼封。載兢讀奏訖。上命書傳敎曰,日次儒生殿講比較,律詩居首三中一,幼學閔丙奭,三中二,幼學林永相,竝直赴殿試,之次三中,幼學宋鍾協等十三人,竝直赴會試,之次略,進士韓光洙等七人,竝給二分,之次略,幼學沈殷慶等七人,竝給一分,之次略,幼學李日章等七人,各奎章全韻一件賜給,之次略幼學趙彦植等七人,竝考例施賞。出傳敎又命書傳敎曰,入格儒生,明日待令。出傳敎仍命試官先退,又命退,諸臣以次退出。
上在昌德宮。停常參·經筵。
傳于李鎬翼曰,禮房承旨,馳詣受香所,奉審摘奸以來。
閔泳奎啓曰,持平李萬敎,正言李秉緯,旣入闕中,不爲傳啓,直爲出去,事甚未安。竝推考,何如?傳曰,允。
朴周陽啓曰,標信出納,何等嚴重,而今日侍衛軍兵解嚴標信,不爲解嚴,徑先還納,事未前有,萬萬駭然,當該宣傳官,所當重勘,而本院請推之外,無他可施之罰,何以爲之?敢稟。傳曰,拿處。
傳于李鎬翼曰,發遣吏郞,諸執事請齋與否,摘奸以來。
以尹國柱囚單子,傳于李敦夏曰,飭已施矣,分揀放送。
李鎬翼,以侍講院言啓曰,新除授兼文學宋道淳,時在忠淸道懷德地,斯速乘馹上來事,下諭,何如?傳曰,允。
又以承文院言啓曰,院吏文學官李寀應有頉代,幼學李鏞宰差下,付軍職冠帶常仕,何如?傳曰,允。
朴周陽,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
己卯二月二十九日辰時,上詣春塘臺。三日製,通方外儒生試取入侍時,都承旨李載兢,左承旨李敦夏,右承旨朴容大,左副承旨朴周陽,右副承旨李鎬翼,同副承旨閔泳奎,假注書李容鎬·金思轍,記事官金文鉉·趙秉升·朴斗陽·閔泳煥,提學金輔鉉,檢校直提學趙寧夏·趙成夏·尹滋悳·金炳始·趙慶鎬,直提學閔泳翊,檢校直閣姜·尹用求·金興均·沈相薰·趙同熙,副校理奇陽衍,修撰鄭顯英,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調金壽鉉,副提調朴容大,進前奏曰,連日侵早勞動,聖體,若何?上曰,一樣矣。仍由協陽門·建陽門·銅龍門·靑陽門,詣春塘臺。通禮跪啓請降輿。上降輿乘座。載兢進前奏曰,儒生今當入場矣,出標信開布城,何如?上曰,以已下標信擧行,可也。載兢曰,侍衛從陞中,有試官蒙點人,使之下去,一體行禮乎?上可之。讀券官,行上護軍李源命,知宗正卿李承輔,行大護軍趙鳳夏,刑曹判書李秉文,知宗正卿李寅命,行大護軍徐衡淳·韓敦源,知敦寧金壽鉉,行大護軍尹滋承,知宗正卿李會正,行護軍李淳翼·金鶴根·李承五·洪鍾軒·李世宰,兵曹參判金炳翊,行護軍趙熙一·尹致聖,吏曹參判李炳敎,宗正卿李敦應,行護軍成載玉·南廷益,戶曹參判趙濟華,對讀官,行副護軍閔泳翊·李承純,刑曹參議李應夏,行副護軍兪晩源·沈東臣·金興均·沈相薰·尹榮信·趙秉稷·朴定陽·李龍雨·李冑榮·李鎬喆·金羽均·尹升求·趙肅夏·金明鎭·洪殷謨,戶曹參議尹致聃,行副護軍金允植·洪承穆,禮曹參議任尙鎬,應敎宋世憲,副司果趙同熙,副應敎李敎榮,司書趙重弼,副司果金學洙,校理洪承憲,副司果吳益泳·鄭元和,司僕寺正朴齊晠,副司果柳宗植·趙秉翊·洪鍾永,持平李萬敎,副司直南肅熙,副司果李軒卿·黃耆淵·李輔榮,副校理金裕成,副司果南秉文·洪炳一,正言李秉緯,檢閱朴斗陽·趙秉升·金文鉉,行四拜禮,以次入就位訖。載兢曰,上試金炳德,有身病,不得待令矣。上曰,唯。仍命題詩,命百官進農書以示務本,押農。限申時,源命等書題,讀奏訖。文鉉等,捧出懸之。上命書傳敎曰,入格儒生入侍。出傳敎幼學閔丙奭·林永相·宋鍾協·姜敬熙·李千珪·李敬夏·宋榮晦·李舜夏·尹起榮·鄭夏時·洪昺厚·鄭誾朝,生員李中斗,幼學金春熙·李錫永·金喬漢·李倫和·李日章·李日贊·朴勝澈·朴仁陽·尹始榮·趙彦植·朴齊純等,序立階下訖。載兢曰,入格儒生中,金弼洙等十八人,有身病,不得待令矣,待令儒生,使之進前奏職姓名乎?上可之。丙奭等,以次進前奏職姓名訖。載兢曰,儒生等,使之頒賞行禮乎?上可之。載兢退立楹外,頒賞行禮訖。仍奏曰,儒生等,使之退出乎?上可之。仍敎曰,直赴二人,使之進退墨戲,可也。載兢退立楹外,進退墨戲訖。上曰,直赴二人,使之退送也。上入少次。少頃,載兢,以司謁入稟考試。上命書傳敎曰,別雲劍·兵·摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。出傳敎源命等考試訖。以司謁口傳下敎曰,科次,便殿待令。又命書傳敎曰,還宮當自內爲之矣,該房知悉。出傳敎少頃,上出御重熙堂。諸臣以次侍立。上命科次爲之。載兢曰,讀券何以爲之乎?上曰,對讀官讀之。文鉉讀奏第一張至五句。上命止之,仍命源命書等訖。載兢曰,坼封何以爲之乎?上曰,翰林坼封。泳煥坼封。載兢讀奏訖。上命書傳敎曰,三日製詩居首三下一進士宋秉瑞,三下二幼學李貞稙,三下三幼學尹相衍,竝直赴殿試,之次草三下幼學鄭鴻基等七人,竝直赴會試,之次次上幼學尹東恒等二十人,竝給二分,之次次上幼學金弘濟等二十人,竝給一分,之次次上進士成一鎬等五十人,各奎章全韻一件賜給。出傳敎又命書傳敎曰,入格儒生,明日待令。出傳敎仍命試官先退,又命退,承史以次退出。
上在昌德宮。停常參·經筵。
藥房提調金壽鉉,副提調朴容大啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
閔泳奎啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
朴容大啓曰,議政府郞廳來言,今日,賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
傳于李鎬翼曰,禮房承旨,馳詣宗廟·景慕宮,奉審摘奸,仍詣先蠶壇,奉審摘奸以來。
傳于李鎬翼曰,孝徽殿朔祭,攝行磨鍊。
李鎬翼啓曰,知義禁朴來萬,除拜後過三日,不爲出肅,依定式,推考警責,仍卽牌招察任,何如?傳曰,允。
傳于閔泳奎曰,政官牌招開政。
傳于閔泳奎曰,呈告泮堂許遞,今日政差出。
閔泳奎啓曰,假注書李容鎬,有身病,勢難察任,今姑改差,何如?傳曰,允。
李容鎬改差代,以金鎭祐爲假注書。
傳于閔泳奎曰,入格儒生入侍。
吏曹,己卯式年監試覆試學禮考講一所試官姜鐸·趙璟淳,二所試官朴齊晠·安在麟。
李鎬翼,以禮曹言啓曰,繕工監假監役官尹泰宬·尹章憲,童蒙敎官尹相衍,俱以身病,呈狀乞遞,竝改差,何如?傳曰,允。
閔泳奎,以兵曹言啓曰,訓鍊院都正李鍾晉,五衛將閔泳壽·張世麟·徐俊相·玄濟民,俱以病難供職,呈狀乞遞,竝改差,何如?傳曰,允。
又以兵曹言啓曰,翊衛司左洗馬李貞稙,以其病難供職,呈狀乞遞,改差,何如?傳曰,允。
有政。吏批,判書趙成夏牌招不進,參判李炳敎進,參議金性均牌招不進,右副承旨李鎬翼進。啓曰,判書趙成夏,參議金性均,牌招不進,小臣獨政未安,何以爲之?敢稟。傳曰,仍爲之。以洪遠植爲同成均,南世祐爲童蒙敎官,李秉魯·鄭萬敎爲假監役,承文博士二單尹國柱·朱明相。
兵批,行判書李載元進,參判張錫龍入直,參議尹相賢病,參知沈東獻病,同副承旨閔泳奎進。以李根奭爲訓鍊都正,李元柱·李敏昌·宋右鉉·金重孝爲五衛將,同知單姜興俊,僉知三單閔泳壽·李龍淵·張世麟,副護軍李鍾晉,副司猛李寀應·李鏞宰。
吏批,再政。以閔應植爲敦寧參奉。
兵批,再政。以閔應植爲左洗馬,同知單李元柱,僉知三單李敏昌·宋右鉉·徐俊相。
吏批,三政。以尹珌求爲敦寧參奉。
閔泳奎啓曰,行大司憲李升洙,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳于閔泳奎曰,只推。
以京畿監司趙寅熙狀啓,薦新生蛤·絡蹄,日氣尙寒,姑未産出,限內不得封進,惶恐待罪事,傳于閔泳奎曰,勿待罪事,回諭。
以吏曹參議金性均,牌不進罷職傳旨,傳于閔泳奎曰,只推。
李鎬翼,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
閔泳奎,以兵曹言啓曰,今二月,各廳堂下武臣朔試射,臣曹連因有故,不得爲之之意,敢啓。傳曰,知道。
諮議宋秉璿疏曰,伏以微賤小臣,僥冒匪據,一銜三載,未蒙鐫解,瘝官廢職,大傷淸朝綜核之政,忘廉喪恥,厚犯國人法義之誅,一念悚惕,屢控衷懇,辭不達意,誠未格天,前後披肝瀝血,徒歸飾讓干恩,日夕屛息,惟威罰是俟,忽於月前,以震邸患候康復,頒賜寵典,濫及賤臣,顧此恩數,所以推廣志喜之意,而酬勞保護之臣也。如臣草萊之蹤,豈敢廁其中而晏然祗受哉?反覆思惟,靡日不寧,敢因縣道,轉達情實,冀回格外之恩,不意玆者,聖諭繼降,辭旨諄懇,委寄隆重,尤非前日之比,一則曰不能致敬盡禮,與治天職,二則曰士之懷道也,不仕無義,終又申申於春宮輔導之功,而求助之意,藹然于絲綸之表,噫,雖使宿德大儒當之,尙且逡巡却顧,而以臣無似,承此明敎,奚趐如瓦缶之黃流,僬僥之九鼎乎?臣誠內愧外靦,寢驚夢愕,莫知所以致此也,臣本庸愚,最居人下,學不足以通經,識不足以周事,其所自度,旣審且熟,臣若貪戀恩寵,冒沒趨膺,受人嗤點,觸處顚躓,則臣身之狼狽,固不足恤,而其爲累於日月之明,當復如何哉?此臣所以永矢縮伏,甘作聖世之逋民而已。伏乞聖慈,亟回召旨,永刊選籍,更勿檢擬,俾全愚分,實覆載生成之賜也,臣方祈免誤恩之不暇,何敢妄有贅他,而區區葵藿之忱,出於秉彝,略陳所懷,惟殿下,少垂察焉。竊伏念震邸,衣尺漸長,睿質夙就,自內入學,智思日通,中外群情,擧切延頸,而敎養之道,必在於聖上之以身敎率,苟欲身敎,不可不先致講學之功,夫人君一心,爲萬化之原,君心一正,則萬事無不正,此自然之理也,然正心之方,不以講學,則其道無由,故雖古之大聖人,生而知之,亦未有不資於是,粵我列聖朝家法,尤以是爲先務,賢臣碩輔,及諸先正,勤勤懇懇而不已者,莫不以勤聖學爲急,所以致治之美,卓越前代,殿下所宜恪遵而勤行者,不其在此乎?程叔子進言於朝曰,使一日之中,親賢士大夫之時多,親宦官宮妾之時少,則可以涵養氣質,薰陶德性,此萬世不易之至言也,若不御講筵,則賢士大夫日遠月疎,所與親近者,不過宦官宮妾,而卒無以收正心之效矣。伏望殿下,日開經筵,以懋聖學,頻接召對,以廣咨訪,于以端本而澄源,必期於朝廷百官四方萬民,咸歸于正,講學之效,至於如此,而以之敎導春宮,其效尤大而速,我殿下一身,表裏動靜,粹然一出於正而無毫髮非僻之私,則震邸晨昏侍燕之際,尋常嬉遊之間,其所觀感,自然習慣,就傅之前,已有七分敎養,伊尹之告太甲曰,今王嗣厥德,罔不在初,召公之戒成王曰,若生子罔不在厥初,生自貽哲命,若賈誼所謂,太子之善,在於早諭敎,卽罔不在初之義也,擇師傅選宮僚,至於衣服器用之具,出入居處之節,凡係輔導春宮者,國朝具有成法,在聖上修而行之耳。夫出治之本,在於聖心,命歷無疆之基,在於震邸,而若其敎導震邸之本,則又不外於聖學,顧今日悠悠萬事,孰有大於勤講學乎?臣之此言,竊附古人格君之義,而文字拙訥,不足以啓發聖聰,然芻蕘之言,聖人採之。伏願聖明,勿或以人而棄言,宗社幸甚,臣無任云云。答曰,省疏具悉爾懇。向日敦召之後,意謂幡然,凝佇方切,巽牘際至,是豈爾不欲致澤君民而然哉?亶由予誠淺禮薄,使衡泌薖軸之人,不能改永矢之心,慙歎之至,無以爲喩,爾家先正,道學及出處故事,爾當擩染之矣,紹述之矣。顧今日輔導啓沃之責,爾何以退讓不居乎?今此陳勉,出於忠愛之至意,可以書紳銘座,予之必致之心,於是益切,況春晷漸紓,講筵將開,政是震邸志慮學問日長之會也,爾其諒之,亟圖簉朝,毋孤予厚望。仍傳于閔泳奎曰,此批答,遣地方官傳諭。
己卯二月三十日申時,上御重熙堂。入格儒生入侍時,同副承旨閔泳奎,假注書金思轍,記事官朴斗陽·閔泳煥,以次進伏。生員宋秉瑞,幼學李貞稙·尹相衍·李種弼·金翰濟·李鎬性·成泰永·李龜年·鄭太奎·李相安·成麟鎬·李羲正·呂鶴會·申旗永·奇宇蒼·李羲旭·洪鍾燦·閔丙益·金在容·鄭在奭·李道淳·權基用·李鼎稙·李正夏·李守民,序立階下訖。上曰,史官分左右。泳奎奏曰,入格儒生中,鄭鴻基等七十五人,有身病,不得待令矣,待令儒生,使之陞堂奏職姓名乎?上可之。秉瑞等陞堂奏職姓名訖。泳奎曰,儒生等,使之頒賞行禮乎?上可之。泳奎出楹外,頒賞行禮訖。泳奎曰,儒生等,使之先退乎?上可之。仍敎曰,直赴三人,承旨出去,進退墨戲,可也。泳奎曰,招入院隷擧行乎?上可之。泳奎退立楹外,進退墨戲訖。命史官就座,又命退,承史以次退出。
上在昌德宮。停常參·經筵。
政院啓曰,來初五日,朝參日次矣,敢啓。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,水原府留守金世均下直,長弓一張,長箭一部賜給。
傳曰,歲首慶禮,粗伸誠忱,而予小子,孺慕尤切,今月二十日,卽我翼考冠禮舊甲若日也,是日,當親行酌獻禮於璿源殿,以寓靡逮之忱,該房知悉。
傳曰,當詣健元陵·元陵·綏陵·景陵,展謁親祭矣,該房知悉,日子,以來月望念間擇入。
政院啓曰,假注書金思轍,有身病,勢難察任,今姑改差,何如?傳曰,允。
金思轍改差代,以鄭寅興爲假注書。
傳曰,吏曹參議有闕之代,前望單子入之。
吏曹參議前望單子入之。尹榮信落點。
傳曰,當該承旨推考。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言趙秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
政院啓曰,都承旨李載兢內閣進,左承旨李敦夏,右承旨朴容大,左副承旨朴周陽,不爲仕進,右副承旨李鎬翼式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,右副承旨許遞,前望單子入之。
承旨前望單子入之。李載完落點。
政院啓曰,左副承旨朴周陽牌不進,伴直無人,新除授右副承旨李載完,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽牌不進,罷職傳旨,傳曰,只推。
傳曰,公事不審之中官朴漢應,從重推考。
以司謁口傳下敎曰,幸行軍令,今初五日待令。
三軍府啓曰,本府從事官申昌熙,北道參軍前仕二朔通計今滿二十朔,依例六品職遷轉事,捧承傳施行,何如?傳曰,允。
議政府啓曰,本府公事官尹錫莘,奔走勤仕,已滿十五朔,依例陞敍或守令除授事,捧承傳施行,何如?傳曰,允。
吏曹啓曰,全羅道泰仁居幼學金箕龝呈狀內,矣身父前義盈庫直長相洪,曾於去己卯式生員三等第四十七人入格,今爲回榜云,故推考榜目,則年條果爲的實矣。白牌成給,旣有已例,今亦依此擧行,何如,傳曰,允。敦寧都正除授。
吏曹,敦寧都正單,金相洪,今超通政除授事承傳。
禮曹啓曰,傳曰,當詣健元陵·元陵·綏陵·景陵,展謁親祭矣,該房知悉,日子以來月望念間擇入事,命下矣。令日官韓應翼推擇,則來閏三月十六日爲吉云。以此日定行,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,卽接內需司牒報,則咸興·永興兩本宮,四月別大祭時,造燭封香吉日,今月二十一日午時,衣襨香燭祭品,奉詣吉日,同月二十二日巽時俱吉云。以此日時擧行之意,敢啓。傳曰,知道。
承文院啓曰,院吏文學官李鏞宰有頉代,幼學閔泳卨差下,付軍職冠帶常仕,何如?傳曰,允。
兵曹啓曰,今番殿試榜目中,多有誤書處,原榜目竝付標以入之意,敢啓。傳曰,知道。
吏曹啓目,前正言張錫烋名字與後娶妻父金碩休音相似,改以錫祚,前五衛將閔泳益名字,與後娶妻父朴泳益音相似,改以泳禹事爲等如告狀,依例令藝文館給狀,何如?判付啓依允。
敎水原留守金世均書,王若曰,其地則周東郊保釐,倣于三輔制治,斯任也宋北門鎖鑰,必於八座揀掄。惟簡在心,庸寄方面。眷玆隋城居留之所,卽我正廟經始之基。金湯城池,永鞏天作之襟帶,珠邱松柏,長護月遊之衣冠。宮府樓櫓之大設施,睿籌克壯,儒武農商之各勸課,遺澤尙多。顧是職尤異於分司,宜其人必屬於負重。惟卿,一代儀範,三朝老成。奎璧暎玉筍之班,孰不曰瑞世吉士,詩禮襲靑氈之舊,人皆詡法家肖孫。參銓衡而代王言,文學政事之非此莫可,按藩宣而掌邦賦,錢穀甲兵之無適不宜。所以寵擢之彌隆,惟其歷試之旣久。玆授卿以行水原府留守兼摠理使,卿其作屛王室,播譽福星。四時之芬苾虔將,俾慰予小子愴慕,一營之痼瘼盡祛,克追我先王圖功。於戲,凡厥措畫稟裁之方,恪修成憲,至如撫輯懷綏之政,益勵令猷。故玆敎示,想宜知悉。修撰金元均製進
吏曹參議金性均疏曰,伏以臣於見職,曷嘗有毫抄仿樣乎?始焉冒膺,怵畏義分也,繼又預聞,莫越典式也,然循名責實,是奚異尋蓱中逵,而據所匪據,淟涊盤礴,飾羊質殫驢技者,月再朏也,濫竽而懷寵,積薪而妨賢,求解一念,耿然炷丹,況臣宿抱痰癖,木旺闖肆,圉圉若肖蝡之蟄穴,將此殗殜,無望承佐,玆敢悉暴衷懇,仰瀆崇嚴。伏乞聖明,亟遞臣所帶銓銜,俾公私兩幸焉,臣無任云云。答曰,省疏具悉。所請依施。
大司成李承純疏曰,伏以程能授職,明王之盛典也,量才就列,人臣之常節也,庶官猶然,況師儒之重仕乎?臣才質鹵莾,百無一長,蚤竊科第,已犯不幸之戒,遂荒學殖,徒懷無及之嘆,愧切面墻,無所藉手,而聖朝雨露,不棄樗櫟,外內華腴,踰濫已極,每自循省,凜若淵谷,今此誤恩,又奚爲及於無似也?國子敎冑,古稱峻選,雅望足以模楷秀造,邃學足以鼓吹休明,仰贊作成之化,下副俊髦之譽,然後可謂稱是職矣。顧臣才識聞望,其有一半分榜樣於斯乎?今若憑恃寵靈,揚揚出膺,唐突臯比之上,進退靑衿,則其必譁然笑于列者矣,麒麟之楦,鶢鶋之鍾,其爲玷聖簡而招物議,豈細故也哉?聞命以還,歷日踧踖,而試牌踵臨,駕屨義嚴,不得不冒沒一肅,而蹲仍盤礴,尤非廉維之所敢出,玆控衷懇,仰瀆崇聽。伏望聖明,俯垂鑑諒,將臣新授頖長之仕,劃賜鐫改,俾淸選重而私分安焉,臣無任云云。答曰,省疏具悉。爾其勿辭察職。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李載完,時在黃海道谷山府任所,斯速乘馹上來事,下諭,何如?
傳曰,許遞,前望單子入之。
備忘記,廣州府留守閔泳穆下直,長弓一張·長箭一部賜給。
傳曰,明日晝茶禮,當自內親行矣,該房知悉。
政完啓曰,假注書金鎭祐有身病,勢難察任,今姑改差,何如?傳曰,允。
金鎭祐改差代,以朴壽昌爲假注書。
傳曰,弼善有闕之代,前望單子入之。
政院啓曰,卽者,檢閱閔泳煥,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱金文鉉·趙秉升·朴斗陽,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
政院啓曰,密符親納,例也,而前廣州留守金輔鉉,謂有身病,使其褊裨替納,事甚未安。推考,何如?傳曰,允。
承旨前望單子入之。鄭學默落點。
政院啓曰,新除授同副承旨鄭學默,卽爲牌招,何如?傳曰,允。
又啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
兵曹,口傳政事,副護軍單李鎬翼。
議政府啓曰,卽見京畿監司趙寅熙所報,則昨冬支勅物力劃下錢三萬兩,精略塗抹,末由排比,且況來頭公用,不可不預先經紀,而庫儲枵罄,措處無術,外邑永劃送數雖不少,而列邑會簿,尙未了勘,且來頭之公用,無處着手,事甚悶然,不容不趁今措辦,而道內儲置米之從便取用,旣有近例,依報辭以本邑準劃之意,分付該廳及該道,何如?傳曰,允。
成均館啓曰,今此式年監試覆試學禮講,今月初三日,開講之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
御營廳啓曰,本廳千摠蔡奎常,身病甚重,勢難察任,改差,何如?傳曰,允。
工曹啓曰,今五月端午日,進上節扇·艾花梳函·靸鞋·溫鞋等種,當爲封進,而大王大妃殿,王大妃殿,旣已服盡,依例封進,大殿中宮殿進上白斑貼扇。白貼扇。朱斑紗貼扇,代以素扇,黑唐皮靸鞋·溫鞋,俱以白皮鞋封進,艾花及梳函,各年謄錄,自上服盡,連因下敎,不爲封進矣,今番則何以爲之乎?敢稟。傳曰,不爲封進。
又啓曰,取考謄錄,則魂殿進上端午日節扇·艾花梳函·溫鞋等種,勿爲封進事,旣有受敎矣。今番則何以爲之乎?敢稟。傳曰,勿爲封進。
敎廣州留守閔泳穆書,王若曰,重關設險,地倣漢三輔陪京,分司保釐,職視宋西都留後。玆授卿八座崇秩,用敷予十行恩綸。眷玆南漢城池,實爲左海藩屛。溫祚之遺址重拓,襟帶控三千里要衝,完豊之良規尙存,臺隍奠二百年保障。備當先陰雨桑土,承屢世之恬嬉,固不以兵革山谿,得其人而輕重。惟卿,需世才學,傳家忠貞。須用宰相之讀書,翶翔藝苑,尙友古人之經濟,黼黻皇猷。夙膺璧府氷銜,嘉乃茂績之已試,克贊廊廟石畫,幾多宿望之所儲。玆授卿以廣州府留守兼南漢守禦使,卿其祗服寵章,勉恢良策。受一面得當之責,益勉折衝樽俎,講百度俱興之方,必思積峙錢穀。於戲,韓魏公高牙大纛,天下措安,羊叔子緩帶輕裘,荊南威鎭。故玆敎示,想宜知悉。檢校直閣李鎬翼製進
檢閱閔泳煥疏曰,伏以臣,於持被之中,卽接家信,臣母素患痰積之症,近因日候之不調,一倍添劇,委頓床玆,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉,臣無任云云。答曰,省疏具悉。爾其勿辭救護。
上在昌德宮。停常參·經筵。
自未時至人定,灑雨下雨,測雨器水深四分。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
平安兵使李邦鉉下直,長弓一張·長箭一部·片箭一部·筒兒一箇賜給。
以檢閱金文鉉·趙秉升·朴斗陽,牌不進罷職傳旨,傳曰,只推。
政院啓曰,卽見前正言李琪永陳疏到院者,則前銜陳疏家僮直呈,俱係禁令,所當退却,而係是言事,雖不得不捧入,不可無警,推考,何如?傳曰,允。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
以慶尙監司李根弼狀啓,上納未考尺最多邑慶州府尹閔昌植,安東府使金綺秀,尙州牧使朴憲陽,星州牧使洪秉僖,大邱判官兪致益,金海府使金益成,仁同府使鄭弘采,柒谷府使尹錫仁,醴泉郡守李顯永,興海郡守柳丞魯,義城縣令李象暾,慶山縣令李晩昇,高靈縣監洪恩爕,山淸縣監尹泰膺,機張縣監朴齊恒罪狀,竝令攸司稟處,臣亦惶恐待罪事,傳曰,已有處分,勿待罪事,下諭。
御營廳啓曰,本廳千摠洪運爕,身病甚重,勢難察任,改差,何如?傳曰,允。
承文院啓曰,院吏文學官閔泳卨,有頉代,幼學羅遵正差下,付軍職冠帶常仕,何如?傳曰,允。
己卯三月初三日午時,上詣孝徽殿。晝茶禮親行入侍時,都承旨李載兢,左承旨李敦夏,右承旨朴容大,左副承旨朴周陽,右副承旨閔泳奎,同副承旨鄭學默,假注書鄭寅興·朴壽昌,記事官金文鉉·趙秉升,原任提學金炳德·李承輔,提學金輔鉉,檢校直提學趙寧夏·金炳始,直提學閔泳翊,檢校直閣姜·金興均·尹用求·沈相薰,副校理金裕成,副修撰尹錫圭,以次侍立。時至,通禮跪啓請出次。上具衰服,出齋殿幄次。通禮前導入孝徽殿,詣板位。引儀唱跪俯伏哭。上跪俯伏哭,興四拜興平身。上止哭,行四拜禮訖,仍詣靈位前北向跪。通禮啓請三上香。載兢奉香。學默奉爐。上三上香訖。通禮啓請執盞獻盞。周陽執盞。載兢奉盞跪進。上受盞以授周陽,周陽跪受,奠于靈座前,連獻三盞如儀訖。通禮導上降復位。引儀唱跪俯伏哭。上跪俯伏哭。引儀唱止哭,興四拜興平身。上止哭行四拜禮訖。通禮導上還詣齋殿。上由東階出東夾門,還入幄次。諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
政院啓曰,右副承旨閔泳奎,今日不爲仕進,卽爲牌招,何如?傳曰,允。
備忘記,高嶺僉使鄭甫鉉下直,長弓一張·長箭一部·片箭一部·筒兒一箇賜給。
傳曰,政官牌招開政。
傳曰,呈告兵曹參判,同春秋,許遞,今日政差出。
吏曹啓曰,童蒙敎官宋秉瑞,以其身病,呈狀乞遞,改差,何如?傳曰,允。
政院啓曰,吏曹參議尹榮信疏批已下,卽爲牌招,何如?傳曰,允。
有政。吏批,行判書趙成夏,參判李炳敎,竝牌招不進,參議尹榮信進,同副承旨鄭學默進。啓曰,判書趙成夏,參判李炳敎,竝牌招不進,小臣獨政未安,何以爲之?敢稟。傳曰,只出緊任。
又啓曰,廣州府判官,今當差出,而本府以營下劇邑,物衆地大,素稱難治,不可不擇差,他道有聲績,已準限未準朔守令,竝擬,何如?傳曰,允。
吏批啓曰,慶尙道永川居幼學曺錫俊呈狀內,矣身父幼學胤敬,今年爲百歲,而見漏於本道應資抄啓中,未蒙恩資云。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
又啓曰,慶尙道善山居幼學崔雲疇呈狀內,矣身父今年爲九十一歲,而見漏於本道士族婦女抄啓中,未蒙封爵云。在前如此之人,追後啓稟蒙恩,旣有已例,今日政,封爵下批之意,敢啓。傳曰,知道。
吏曹,以李冕榮爲兵曹參判,朴瑄壽爲同春秋,朴宣陽爲廣州判官,利仁察訪崔仁植,限一瓜仍任事承傳。
兵批,行判書李載元病,參判李冕榮未肅拜,參議尹相賢病,參知沈東獻進,右副承旨閔泳奎進。同知單曺胤敬,僉知二單,玄濟民·金重孝,護軍張錫龍·朴齊寬,副護軍李載完·金性均·閔世鎬·金左均,副司直柳,副司猛閔泳卨·羅遵正,以上竝單付。
傳曰,見窠皆令差出。
傳曰,德川郡守之代,準朔守令中擬入。
傳曰,童蒙敎官有闕之代,幼學趙漢國,勿拘年紀擬入。
吏批,再政。以李世宰爲右尹,趙漢國爲童蒙敎官,李秉周爲順康園守奉官,李定植爲德川郡守,故學生金漢榘,贈吏參,溟恩君例兼,金晦養,贈吏議,將仕郞金永祿,贈僕正,以上前同知金應夏三代。
吏批,三政。左尹單李世宰,右尹單洪祐昌,故學生崔斗七,贈監察,孝行卓異,贈職事承傳。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙〈命敎〉,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
議政府啓曰,慶科又隔數日,而試紙尤爲苟艱云。今亦以大好紙通用事,分付四館所,何如?傳曰,允。
孝徽殿啓曰,今此慶科庭試時,參奉李洛應·李鼎漢,忠義李象翼·李慶和·金演植·沈宜奭,皆爲赴擧矣。參奉代假官一員,忠義代假官二員,令該曹該府差出,使之致齋,自今初五日至初六日,入番察任,何如?傳曰,允。
禮曹啓曰,璿源殿酌獻禮儀駐,當爲磨鍊,而謹稽謄錄,則庚戌甲子酌獻禮時,自上具翼善冠·無揚黑團領·靑鞓·素玉帶,參班諸臣,以無揚黑團領·烏紗帽·黑角帶行禮矣,今亦依此磨鍊擧行之意,敢啓。傳曰,知道。
訓鍊都監啓曰,本局別將安鍾鎬,身病猝重,勢難察任,改差,何如?傳曰,允。
御營廳啓曰,本廳別將李敏宇,身病甚重,勢難察任,改差,何如?傳曰,允。
吏曹啓目粘連,觀此忠淸監司李明應狀啓,則以爲,利仁察訪崔仁植,三載居任,一心供職,捐廩救弊,殘驛漸蘇,輿情惜去,似此優如之績,合試久任之責,限一瓜仍任事,令該曹稟處亦爲白有臥乎所,瓜滿差代,乃是金石之典是白乎矣,道臣狀辭旣如此,依狀請施行,何如?判付啓依允。
吏曹參議尹榮信疏曰,伏以臣,以人則常調而履屐無當,以地則平進而墻壁無依,蔑有一能,最居人下,而遭逢聖明,厚被陶甄,策名未幾,猥從大夫之後,歷試殆遍,冒叨民社之責,涯分已極於僥濫,圖酬莫效於絲毫,撫躬多慙,繼以淵谷,惟思處散投閒,獲免大戾,爲此生不報之報矣。至若一切華要,非但才力之所不堪,抑亦夢想之所不到,迺於日昨,忽伏奉除旨,以臣爲吏曹參議者,臣惝怳震懍,直欲鑽地而不可得也。噫,天官古所稱選曹也,權衡人物,激揚淸濁,自有長席之典領,而與聞於通塞,代斲於唱注,參佐亦不無其責,卽周官宰夫之職是耳,其任之綦重若是,則臣何敢循其名而副其實乎?且聖朝官人,必於斯留難,以其人而授其官,苟非其人,官如不備,公而速瘝曠之辜,私而招冒進之譏,況臣姿賦闒茸,見識貿昧,班簿條格,全沒分曉,殆若聾瞽之無與乎聲色也,而徒知光寵之可懷,義分之可怵,恬然自居,不思負椉之戒,則其歸必知於孤負乃已,臣雖無似,豈忍爲此哉?此臣所以徊徨踧踖,不敢爲聞命輒膺之計也,政牌儼臨,兢惕冞切,固當不俟駕屨,奔走率職,而左右參倚,承膺無路,玆敢悉暴衷懇,仰瀆崇嚴。伏望聖慈,俯垂鑑諒,察臣言之非出飾讓,將臣新授之銜,亟賜鐫改,以重名器,以安微安。臣無任云云。答曰,省疏具悉。爾其勿辭行公。
前正言李琪永疏曰,伏惟我國,雖僻在海隅,壤地褊小,粵自祖宗朝,統天立極,聖繼神承,憲章文物,禮樂法度,燦然備具,斐然成立,奠國家於磐泰,躋生民於仁壽,太平氣像,五百年于此矣,聖祚無疆,我殿下,以睿知大德,道建中極,克篤前烈,躬臨萬機,率勵百工,股肱明良,四方風動,幸復我東宮世子,夙德日聞,肇入聖學,上究百王之治,下察兆民之情,環橋門觀聽者,莫不蹈忭擎祝,恭俟諸福群祥,自天申佑,且今春陽布和,群生自樂,耕鑿之民,宜歌帝堯之力,賑貸之政,必有漢文之詔,然愁恨怨咨之聲,相聞于溝壑,疲癃危迫之容,方在於塗炭者,何也?此無乃九重深邃,八域絶遠,生民弊瘼,已痼而無由上達之致也。臣本遐土微蹤,猥忝諫列,榮寵已極私分,報答未效涓埃,夙夜戒懼,心神怖栗,區區寸忱,徒切漆室之憂,苟或有一得之愚,安敢膠口泯默於從諫如流之下乎?崇節儉惜財用,制治之先務也,重民食省賦斂,保邦之至道也,而何挽近以來,多般徵索,年加歲增,國無蓄積,民塡溝壑?是乃上無經用度支之資,下有橫役濫徵之弊也。夫國之本,民也,民之本,食也,民食旣竭,則國何以自寧乎?此臣所以流涕痛哭者也,蓋結軍還三政,有國之大典,而弊生於法久,民之困瘁,莫保朝夕者,職由於是矣。第以結政言之,列聖朝稅斂之法,用鍮斗鍮斛,每結不過米一石四斗,此是至公至平惟正之供也。今也則鍮變爲木,任其大小,能爲闊狹,雖依舊式收納,其入當倍蓰於前,況每結米,恰爲二十餘斗,太恰爲四五斗然後,方可準納乎?又以吏胥之加結一條,各樣名目,皆傅於結,以其土地之所出,計其稅斂之所納,每患不足,豈有糊口卒歲之資乎?且漕運之法,具雜費所捧所納,皆有定數,而篙師輩,隨慾濫捧濫載,而中路乾沒,間多故敗之患,至於三四年愆納之弊,上而葛藤於經用,下而民困於橫徵,罪不容貸,而以何勢力,晏然在世?今年來人,明年又來,納賂於主司,濫捧於民,所乏者國用,所困者民情也,王靈之下,豈有如此不測之事?又以丁丑春間大同一條言之,上有停退之恩政,而各邑吏胥,則必以春間高價,每結近百兩準捧勒徵,以充私帑,猶有不足之心,終不當限上納,而畢竟渠矣所逋,亦以傅結加斂,民何以聊生乎?不畏法者吏也,蠹於民病於國者吏也,奸猾如此,有司之臣,一不行刑禁斷,而還爲寵愛信任之,大誤國事,侵虐民情,雖是專利而然,其於輔國治民之道,若是其先利而後義乎?是可忍也,孰不可忍也?臣所居省內群山鎭,卽七邑三稅所捧之處也,而時僉使洪泰爕,多捧篙師之賂物,大其斛量,濫捧於民,敏石加入,比前爲三四斗矣。怨聲載路,七邑民情,至於汲汲之境,以若奉命之臣,全沒對揚之誠,而虐民若是乎?臣切憂之。第以軍政言之,簽丁之法,爲國禦侮,緩急可用,而塡代便成虛簿,身布謬作虛源,黃口白骨,指爲良丁,侵隣徵族,視作應例,戶布之設,爲捄此弊,雖高門世族,編戶野夫,無有等級,始焉爲一二兩,今焉爲八九兩,而猶有來歲更加之慮,布價雖以時低仰,軍額必不隨歲增減,懸絶若是乎?以臣所居省內全州一境言之,戊寅春秋冬三次戶斂,小止於六兩六錢,多至於十餘兩,結斂每結二兩二錢五分,竝甲寅新建給代戶結斂,合爲二十餘萬兩也。以臣愚見料之,上納之數,不過三四萬兩,而餘剩十餘萬兩,用於何地,入於何處乎?此皆該吏之所餌,而宰伯之臣,亦貪其利,率吏而虐民,則民雖欲圖生,其於酷毒之苛虎,奈何?老弱轉乎溝壑,壯者散而之四方,以祖宗朝由來元元之民,爲酷吏之所困,若是其甚乎?戶布出後,民之困瘁,猶甚於前,而鄕綱之頹敗,名分之掃如,尤非文明之世所可爲也,豈不寒心哉?第以還政言之,當初設還之法,以米租錢三色等分,米一石常定價爲三兩,租一石價爲一兩二錢,而春貸秋還,以助不給補不足,則是乃便民之資也。今也則不然,錢變爲租,租變爲米,秋糴之日,白鑿如玉,斗斛如溢,及其春糶之日,黃粃和塵,篅石空虛,所謂耗者,亦以米直從高準捧,此無乃各邑吏胥,因緣作奸,官守之臣,受蔽而未之察也,百弊如此,民安得不窮且匱也?此臣所以中夜撫枕,仰屋咄嘆者也。蓋農民也者,其土有惟正之賦而荒不能辦,其身有軍丁之布而飢不能織,其家有應納之糴而窮不能償,父子夫婦,盻然相顧,莫知所適,已極悶憐,其幸而得食,粗保室家者,又皆有椎剝之患,隳突之憂,莫之支保,必散乃已,則豈意聖世民情,若是其危迫而無所控告也?光明之燭,宜無不照,猾彼吏胥,坐弄刀筆,私帑皆溢,哀此黎庶,躬勤耒耟,罌甁俱空,亦豈非瘠民而肥吏者乎?此臣所以疾首而痛心者也,更伏言前校理魚允中,奉命湖南也,諸般時弊,各項民瘼,無不詳悉,病於時者則一切罷革,利於民者則永久遵行之意,各爲節目,置於營邑,行於閭里,寔是不易之規也,則第想奸吏猾胥,更無有下手之處矣。纔其復路,收其節目,便作休紙,而一令不行,百弊俱生,安在聖明主憂悶之旨乎,又何施忠良臣對揚之誠乎?臣雖庸陋廁跡,自有滿腔赤血,不避猥越之誅,敢陳愚昧之見,伏願殿下財察焉。嗚呼,今日民情,可謂汲汲乎危迫,而矯捄濟接之方,不可以晷刻緩者也,臣愚以爲,三稅所捧,直以鍮斗鍮斛,依京磨鍊施行,勿使吏胥作奸,運漕船濫載之弊,亦爲禁斷,勿使篙師專利,該吏之乾沒所逋與不正名色,永爲革破,勿使加斂,則民食可以小支矣。至若軍政戶布,一切革罷,依前施行,則鄕綱立而名分正矣,民情敍而奸吏息矣,至於還政,則不煩飢民而尤易便宜。大抵經用在耗,不在元穀,元穀總數,仍寘民間,而許納單耗,亦以常定例施行,則民心可以小安矣。魚允中已行節目,更爲施行,則吏奸可息而民瘼可蘇矣,今臣所陳,皆是生民切急之政,而有司不必喜聞。伏願殿下,特下斧鉞雷霆之威,丁丑春間結價濫捧條,每結四十餘兩,戊寅年戶布,逐戶結加斂錢,一一推覓於吏胥,出給民間,而各邑元惡吏幾人,梟首警衆,更發天地好生之德,濟生民於水火,致休祥於豊稔,使憂者病者,歌舞於生成化育之中焉。臣無任云云。答曰,省疏具悉。備說民弊,甚庸嘉尙,疏辭中群山·全州等事,令廟堂査實稟處。
上在昌德宮。停常參·經筵。
藥房提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大〈妃〉殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
又啓曰,左承旨李敦夏,今日不爲仕進,卽爲牌招,何如?傳曰,允。
又啓曰,檢閱閔泳煥,由限已過,卽爲牌招入直,何如?傳曰,允。
傳曰,禮房承旨,進詣大報壇,奉審摘奸以來。
傳曰,軍士房承旨入侍。
兵曹,健元陵·元陵·綏陵·景陵幸行時,軍令,閏三月十六日出宮,廟洞晝停所,自闕門十六里,健元陵展謁,自晝停所十五里,以上三十里親祭,元陵展謁親祭,綏陵展謁親祭,景陵展謁親祭,還詣廟洞晝停所,當日還宮。
傳曰,讀券官領議政,更爲命招。
政院啓曰,卽見泰安防禦使申錫源移住狀啓,則職銜中道號,不當書而書之,所當還下送改修正上送,而係是邊務,雖不得不捧入,不可無警,從重推考,何如?傳曰,允。
又啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
傳曰,同副承旨許遞,前望單子入之。
承旨前望單子入之。趙定熙落點。
侍講院啓曰,輔德趙定熙方在直中,而移拜承旨矣,上番闕直,事甚未安。弼善前望未下,兼弼善宋世憲有拘忌,兼文學宋道淳在外,兼輔德閔泳翊,文學趙同熙,竝卽牌招,推移入直,何如?傳曰,允。
傳曰,輔德有闕之代,前望單子入之。
傳曰,左承旨許遞,前望單子入之。
政院啓曰,臣與左承旨趙定熙伴直矣,纔已許遞出去,伴直無人,右副承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
兵曹,口傳政事,副護軍單鄭學默。
傳曰,明日出宮門路,以協陽門爲之。
承旨前望單子入之。申泰觀落點。
以左副承旨朴周陽,牌不進罷職傳旨,傳曰,只推。
議政府啓曰,勳府居於上司之列,事體尤爲自別,而守奉官之自辟也,忠義衛之差定也,許多鄙瑣之謗,聽聞攸及,極爲可恥,而且以不當管之事,行關外邑,無辜鄕民,橫被蕩析,怨聲狼藉云,豈意所重之地,有此蔑法之擧乎?萬萬駭嘆,不可仍置,該府有司堂上,捧現告施以刊削之典,近日守奉官之自辟者,竝勿施,忠義衛之原窠外出帖者,從今以後,一切嚴禁之意,分付,何如?傳曰,允。
禮曹啓曰,卽接宗廟署所報,則今此慶科庭試時,本署官員,俱爲觀光云矣。依定式,本曹佐郞尹基周,假官差送,以爲代直後,赴試之地,何如?傳曰,允。
又啓曰,卽接社稷署所報,則今此慶科庭試時,本署官員,俱爲觀光云矣。依定式,本曹佐郞申泰皞,假官差送,以爲代直後,赴試之地,何如?傳曰,允。
又啓曰,卽接永徽殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後,赴試之地,何如?傳曰,允。
承文院啓曰,院吏文學官羅遵正有頉代,幼學丁大縉差下,付軍職冠帶常仕,何如?傳曰,允。
兵曹啓曰,今此幸行時,隨駕軍兵,當爲磨鍊矣,何營軍兵隨駕,何營軍兵留都,而禁軍及馬步軍別抄軍,以幾番幾哨磨鍊乎?敢稟。傳曰,本所善騎隊一哨,訓局馬軍二哨,步軍五哨,都統使率領爲先廂,禁營步軍三哨,兩營騎士各一番,禁將率領爲後廂,禁軍三番,隨駕別抄軍一哨,領付中央陣,御將率該營標下軍與三營餘軍留都,訓局標下軍與御營騎士一番,訓局中軍,代領留營於御營廳,此後幸行時留營,一體草記,而餘軍留營,依例爲之。
御營廳啓曰,本廳中軍李冕熙,身病甚重,勢難察任,改差,何如?傳曰,允。
兵曹啓曰,今此慶科庭試武科殿試時,直赴殿試人及直赴會試人,應試應頉區別,別單書入之意,敢啓。傳曰,知道。
又啓曰,直赴殿試奉承傳武勇衛李奎聖等一百二十九人,直赴會試奉承傳別騎衛白東赫等二十人,隨其錄名,依例許赴於明日殿試之意,敢啓。傳曰,知道。
又啓曰,濟州甲戌年庭試武科初試入格白龍鎭,丁丑年庭試武科初試入格金鍾效·金性玉,戊寅年庭試武科初試入格金文株·金尙洙,俱爲來訴本曹,願赴於今番庭試矣。本州以候風駕海之致,初試人隨其上來,許赴於當前他科,載在法典,故取考各年榜目及該牧公文,則初試入格,果爲的實,竝依例許赴於明日殿試之意,敢啓。傳曰,知道。
又啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,在前幸行時,十里外斥堠伏兵傳語軍,以畿邑所屬束伍步軍擧行矣,今亦依此磨鍊,何如?傳曰,允。
又啓曰,幸行回鑾後,隨駕軍兵犒饋,每以乾物分給矣,今亦依此擧行,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,而國忌正日相値,不得設行之意,敢啓。傳曰,知道。
訓鍊都監啓曰,本局千摠尹湋,身病猝重,勢難察任,改差,何如?傳曰,允。
禁衛營啓曰,今此春塘臺親臨慶科庭試時,廣智營入直軍二十名除出,通化門外排立矣。入直軍餘數無多,出番軍中二十名添入警巡,而事畢後,元入直,還入直所,添入軍解送之意,敢啓。傳曰,允。
御營廳啓曰,今三月初六日,春塘臺親臨慶科庭試文武科試取時,東營·集春營入直軍各二十名除出,弘化門·月覲門外排立矣。今夜宮墻外巡邏,難以分排,出番哨軍四十名,添入警巡之意,敢啓。傳曰,知道。
兵曹啓曰,今此慶科庭試武科殿試時,執鼓官,例以訓鍊正塡差,而正徐載豊在外未肅拜,依例以訓鍊副正申膺均,塡差之意,敢啓。傳曰,知道。
己卯三月初五日未時,上御春塘臺。軍士房承旨入侍時,上具白布笠布天翼,乘座馬詣春塘臺,降馬陞座,命承史入侍。左副承旨朴周陽,假注書朴壽昌,記事官金文鉉·趙秉升,以次進伏訖。周陽曰,軍令入侍時,例以承傳宣傳官,陞殿擧行矣,今亦依此擧行乎?上可之。宣傳官李奎璿,引兵曹判書李載元進前跪稟軍令,仍以軍令跪授奎璿。奎璿跪受以授周陽。周陽跪受讀奏訖,以授挾侍。挾侍跪進。上命踏啓字以下。挾侍跪授周陽。周陽跪受,書判付讀奏訖,以授奎璿。奎璿跪受,以授載元。載元跪受訖。上命兵曹判書先退,仍命退,承史以次退出。
上在昌德宮。停常參·經筵。
夜自五更至初七日開東,灑雨下雨,測雨器水深五分。
還內後,藥房·內閣·政院·玉堂口傳問安。答曰,知道。
傳曰,待敎閔泳煥,馳詣健陵,奉審摘奸,仍留監祭,顯隆園·華寧殿,一體奉審以來。
政院啓曰,大司諫趙命敎,持平朴齊聖,旣入闕中,不爲傳啓,卽爲出去,事甚未安。竝推考,何如?傳曰,允。
武衛所啓曰,今此慶科庭試武科殿試時,本所額外武勇衛別選軍官軍兵及武藝別監中,直赴殿試應試人及應頉人,單子書入之意,敢啓。傳曰,知道。
己卯三月初六日辰時,上詣春塘臺。親臨大王大妃殿舟梁回甲,純祖大王追上尊號,純元王后追上尊號,翼宗大王追上尊號,大王大妃殿加上尊號,合五慶慶科庭試文科試取入侍時,都承旨李載兢,左承旨李敦夏,右承旨朴容大,左副承旨朴周陽,右副承旨閔泳奎,同副承旨申泰觀,假注書鄭寅興·朴壽昌,記事官金文鉉·趙秉升·朴斗陽,提學金輔鉉,檢校直提學趙寧夏·趙成夏·尹滋悳·金炳始·趙慶鎬,直提學閔泳翊,檢校直閣李鎬翼·姜·尹用求·金興均·沈相薰·趙同熙,待敎閔泳煥,副校理奇陽衍,副修撰李秉皐,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門外。藥房提調金壽鉉,副提調朴容大進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·靑陽門,詣春塘臺。通禮跪啓請降輿。上降輿陞座。載兢讀奏入門單子。仍奏曰,侍衛從陞人中有試官蒙點人,使之下去,一體行禮乎?上可之。讀劵官領議政李最應,行上護軍洪祐吉,行戶曹判書金在顯,行上護軍李源命,刑曹判書李秉文,行大護軍鄭基會,知宗正卿李寅命,左參贊金翊鎭,知宗正卿李會正,行大護軍韓敦源·曺錫輿,行護軍李淳翼·李承五·趙熙一,刑曹參判尹泰經,行護軍洪遠植·李僖魯,吏曹參判李炳敎,行護軍尹致聖·朴履道,工曹參判金炳翊,兵曹參判李冕榮,行護軍鄭稷朝,任應準·徐璟淳·成載玉,對讀官行副護軍閔泳翊,大司成李承純,行副護軍李裕承·金昌熙·金聲根·沈相薰·李源逸·金奎軾,吏曹參議尹榮信,行副護軍兪晩源·沈東臣·呂圭益·韓喆愚·姜·金宗漢·尹升求·李載純·金弘集,大司諫趙命敎,戶曹參議尹致,行副護軍李萬稙·尹相萬·金羽均·金允植·金敬均·姜文馨,副司果金學洙,校理洪承憲,司僕寺正朴齊晠,宗親府正李雲夏,副司果趙東弼,文學李輔榮,兵曹正郞尹定求,修撰鄭顯英,持平朴齊聖,副司果黃益秀,通禮院相禮李秀萬,副司果黃耆淵·柳宗植,副司直南肅熙,副司果李軒卿,校理金裕成,副司果申箕善·丁弘爕·洪鍾永,掌樂正魚允中,藝文館檢閱金文鉉·趙秉升·朴斗陽等,行四拜禮,以次入就位訖。載兢進前奏曰,時·原任大臣來待矣,何以爲之乎?上曰,入侍。賤臣承命出傳諭,與領敦寧金炳學左議政金炳國偕入,以次侍立訖。上曰,大臣進前。炳學等進前奏曰,親臨試士,侵早勞動,聖體,若何?上曰,一樣矣。仍敎曰,今日日氣甚佳,誠是多士之幸也。炳學曰,誠然矣。炳國曰,臣之父母墳山,在於廣州地,年久曠省,雨露增感,若蒙一兩日恩暇,則從便來往,可伸私情,故敢此仰達矣。上曰,依爲之。仍命試官進前。祐吉等進前。上命書題,賦我有老萊衣。限申時,祐吉等書題讀奏訖。斗陽等捧出懸之。上命書傳敎曰,武科庭試殿試,中日閣命官爲之。又命書傳敎曰,考官李載元,命官爲之。周陽曰,行兵曹判書李載元,以庭試武科殿試命官,中日閣進去矣,別侍衛何以爲之乎?上曰,次堂擧行。出擧條周陽曰,臣以軍士房武科開場事,中日閣進去之意,敢達矣。上曰,唯。仍命試官權退。上入小次。載兢以司謁入稟曰,收券已多,考試何如?上可之,仍傳曰,別雲劍·兵摠府堂上·堂上閣臣入侍。承旨·堂上對讀官,竝讀劵官加差下,堂下閣臣·入直玉堂,竝對讀官加差下,使之分考。出傳敎最應等考試訖。載兢又以司謁入稟曰,取幾人乎?傳曰,今番庭試取七人。出傳敎少頃,上出次,仍命科次爲之。載兢奏曰,讀券何以爲之乎?上曰,讀之。斗陽讀奏第一張至五句。上命止之。最應曰,書等何以爲之乎?上曰,皆書正三下。最應書等訖。載兢曰,坼封,何以爲之乎?上曰,承旨坼封也。載兢坼封讀奏。上曰,今番試取居首人年記是戊辰生,誠是稀貴之事也。最應曰,誠然矣。上曰,開城人參榜,似出於積久也。炳學曰,非但開城人之入格出於積久,今番試取,多是鄕居人也,遠鄕之儒,必多欣幸矣。上曰兪鎭圭誰也?炳學曰,故相臣兪拓基祀孫也。上曰,然乎?仍敎曰,宋秉宙,卽懷德宋秉璿之一家乎?炳學曰,雖未詳知,觀其行列字,則似然矣。少頃,通禮跪啓請乘輿。上乘輿,由靑陽門·銅龍門·建陽門,入協陽門。周陽請出標信解嚴。仍由宣化門還內。諸臣以次退出。
上在昌德宮。停常參·經筵。
自開東至未時,灑雨下雨,測雨器水深一寸五分。
政院啓曰,來十一日,朝參日次矣,敢啓。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,假注書鄭寅興有身病,勢難察任,今姑改差,何如?傳曰,允。
鄭寅興改差代,以朱明相爲假注書。
政院啓曰,左右史,不可不備,檢閱金文鉉·趙秉升,竝卽牌招入直,何如?傳曰,允。
又啓曰,吏曹郞廳來言,新恩下批,政事,取稟。傳曰,當日爲之。
又啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
政院啓曰,都承旨李載兢,左承旨李敦夏,右承旨朴容大,不爲仕進,左副承旨朴周陽廚院進,右副承旨閔泳奎式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴周陽,牌不進,伴直無人,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以右副承旨朴周陽牌不進罷職傳旨,傳曰,只推。
以檢閱金文鉉·趙秉升,牌不進罷職傳旨,傳曰,只推。
政院啓曰,卽者,吏曹郞廳來言,政事當日爲之事,命下,而判書趙成夏,參判李炳敎,參議尹榮信,俱以病不來,不得開政云。竝卽牌招,何如?傳曰,待明朝牌招。
吏曹啓曰,成均館典籍權鳳煥,以其身病,呈狀乞遞,改差,何如?傳曰,允。
觀象監啓曰,天文學三曆官金在璣,自退代,前僉正李喆謨,術業精明,除取才塡補之意,敢啓。傳曰,知道。
上在昌德宮。停常參·經筵。
自申時至人定,灑雨下雨,測雨器,水深三分。自人定至五更,灑雨下雨,測雨器,水深一寸。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左右史不可不備,檢閱金文鉉·趙秉升,旣有只推之命,竝卽牌招入直,何如?傳曰,允。
傳曰,呈告兵曹參議許遞,今日政差出。
吏曹,己卯式年文科覆試典禮考講一所試官,洪在瓚·任圭常,二所試官,趙性鶴·李秉勳。
兵曹啓曰,景福宮衛將姜興俊,以其病難供職,呈狀乞遞,改差,何如?傳曰,允。
又啓曰,同知中樞府事李龍夏·權尙喆,宣傳官李章漢,內禁衛將李奎顔,五衛將李元柱·李龍淵·李敏昌·宋右鉉·金重孝,慶熙宮衛將金錫煥·金載鶴,文臣兼宣傳官朴齊聖,俱以病難供職,呈狀乞遞,竝改差,何如?傳曰,允。
有政。吏批,判書趙成夏牌招不進,參判李炳敎進,參議尹榮信牌招不進,同副承旨申泰觀進。啓曰,判書趙成夏,參議尹榮信,竝牌招不進,小臣獨政未安,何以爲之?敢稟。傳曰,仍爲之。
以李冕宙爲兵曹參議,兪晠煥爲知經筵,趙定熙爲谷山府使,李鎬性爲兔山縣監,吳應善爲靑丹察訪。
兵批,行判書李載元進,參判李冕榮入直進,參議李冕宙未肅拜,參知沈東獻病,右副承旨閔泳奎進。以金鶴根·李南輪·鄭光殷,爲同知,以金東三爲宣傳官,李敎應爲內禁將,宋啓憲爲兼司僕將,以吳時默·韓成裕·申永秀·李福基·太敬壽,爲五衛將,安光益爲景福將,鄭東赫·洪尙獜,爲慶熙將,尹錫圭爲文兼,崔相一爲白馬別將,護軍趙恩植,李鶴沼·李明五·李徽定·李龍夏·權尙喆·李南輪,副護軍趙定熙·尹相賢·李章漢·趙東縉·吳鼎善·金璋憲,副司猛丁大縉·洪鍾彦,同知趙恩植·李鶴沼·李明五·李彙寅,五衛將崔文澈,已上加設減下。司果李敏華,出身李錫胤,已上今加折衝,加資事承傳。
吏批,再政。典籍李東淵,文科甲科第一人,活人別提單李秉禹,武科甲科第一人。
兵批,再政。以尹昌爕爲左司禦,同知單太敬壽,僉知三單,宋啓憲·吳時默·韓載裕,副護軍李敏華。
吏批,三政。以朴齊應爲漢城判官。
兵批,三政。左司禦單閔泳肅,右司禦單尹昌爕。
吏批,四政。以李根永爲禁府都事。
吏批,五政。以洪永周爲瓦署別提,折衝李南輪,今加嘉善,加資事,兵曹覆啓判下。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
三軍府啓曰,卽接訓鍊都監所報,則今三月初九日,習陣日次,而大將臣趙寧夏有身病,不得行操云矣,敢稟。傳曰,知道。
弘文館啓曰,副校理奇陽衍差祭,上番闕直,事甚未安。應敎宋世憲有拘忌,校理李重七·洪承憲,別兼春秋進,副應敎李敎榮,副校理金裕成,竝卽牌招,推移入直,何如?傳曰,允。
觀象監啓曰,命課學諏吉官金晉祐,有頉代,修撰官全兢錫,謹依承傳陞差,修選官全兢錫陞差代,前判官金東杓,塡補之意,敢啓。傳曰,知道。
承文院啓曰,院吏文學官丁大縉有頉代,幼學洪鍾彦差下,付軍職冠帶常仕,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同知金鶴根,昨日除拜,而以摠管旣在入直,肅單今始來呈,事甚未安。推考,何如?傳曰,允。
以檢閱金文鉉·趙秉升。牌不進罷職傳旨,傳曰,只推。
傳曰,今番監試會試試官,以崇品擬入。
傳曰,啓字誤踏之中官文有用,從重推考。
傳曰,奉審閣臣入侍。
吏曹,己卯式年覆試典例考講一所試官,洪在瓚有頉代,朴齊晠。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖。牌不進罷職傳旨,傳曰,只推。
以司謁口傳下敎曰,一所試官鄭基世,疏批已下,令政院申飭,卽爲入來。
三軍府啓曰,卽接禁衛營所報,則今三月初十日,習陣日次,而大將臣閔謙鎬,有身病,不得行操云矣,敢啓。傳曰,知道。
禮曹啓曰,今此己卯式年監試覆試試官,當爲磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
又啓曰,今此式年監試覆試一所,設場於本曹矣,上直郞廳,依例朝房移直之意,敢啓。傳曰,知道。
又啓曰,小大科陳試人,草記許赴事,曾有定式矣,辛未年陞補初試入格幼學李彦浩·朴達鎔,公都會初試入格幼學申彦稷,癸酉式年監試初試入格幼學申應休·李桂緖,陞補初試入格幼學張悳根,公都會初試入格幼學吳致林,甲戌年陞補初試入格幼學徐相佑·康敬淳·金炳胤,四書初試入格幼學郭廷鍍,小學初試入格幼學金萬熙,公都會初試入格幼學宋秉玉,館學儒生應製直赴監試會試入格幼學徐相晦·李建相·金炳翼·金濬性,乙亥年陞補初試入格幼學金玄洙·金魯鉉·金羲鼎,四書初試入格幼學車炳運·金奎星,小學初試入格幼學李承瑚,公都會初試入格幼學文鶴鉉·徐相信·兪鎭彙,丙子式年監試初試入格幼學嚴柱夏·柳甲睦·吳時泳·裴善永·陸燾·洪鍾呂·安鍾淳·李柱漢·具健書·李應濬·金炳奎·鄭選朝·尹鍵·金㝡善·趙容夏·朴濟崧·崔在燁·康基鍾·韓赫東·徐相駿·崔道泳·任炳準·崔德律·李元和·兪升煥·崔炳虎·姜選重·全尙麟·李建柱·金基澧·金建爀·鄭在昌·趙容植·李建鍾·趙相璧·吳相翼·崔龍潭,俱爲陳試,故取考其所受公文,則明白無疑,而在喪及朞服未葬·父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
承文院啓曰,院吏文學官洪鍾彦有頉代,宋珽仁差下,付軍職冠帶常仕,何如?傳曰,允。
禁衛營啓曰,今月初八日,本營諸將官朴喜聖·趙世鎬,俱謂有身病,在家不參,事極駭然。爲先汰去之意,敢啓。傳曰,知道。
行上護軍鄭基世疏曰,伏以臣,病伏昏綴之中,見擬於監試覆試一所試官望,天牌儼臨,促臣承命,試體至嚴,何敢言私,而現今病狀,誠萬萬無以自力,則安得不疾聲呼籲於憫覆之下乎?臣本脆弱,早衰多病,近因換節之候,寒暄不調,將攝失宜,重嬰毒感,諸症危劇,頑痰肆而食飮全却,寒嗽劇而嘔吐兼作,胸腹痞塞,支體麻木,暈眩惛瞀,全無省覺,藥餌峻攻,眞元益下,委頓床玆,須人扶將,彈束就列,斷無其望,臣情到此,吁亦窮且迫矣。今若徒懷嚴畏,不以實陳,仍致試事之狼狽,而止,則亦豈臣分義之所敢出乎?惶隘之極,不知攸計,擔詣朝房,冒陳短章。伏望聖慈,俯垂務憐,亟許變通,仍治臣慢命之罪,以肅朝綱焉。臣無任云云。答曰,省疏具悉。試牌體重,不當如是,卽爲入來。
己卯三月初九日酉時,上御重熙堂。奉審閣臣入侍時,同副承旨申泰觀,假注書朴壽昌,記事官金文鉉·趙秉升,待敎閔泳煥,以次進伏訖。上曰,史官分左右,仍命奉審閣臣進前,泳煥進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上園上,俱爲太平,而殿內安寧乎?泳煥曰,俱爲太平矣。上曰,何時將事而何時發行乎?泳煥曰,三更量將事,仍卽發行,抵華城經夜,鷄鳴時登程矣。上曰,沿路麥農果何如?泳煥曰,雨澤果洽,牟麥俱爲登靑,庶可占豐徵矣。上曰,雨勢連日不絶,則江或漲溢,路亦泥濘,想有多艱,而往來從何路乎?泳煥曰,去時則路由始興縣,來時則路由果川縣,而無事往還矣。上曰,春雨頻繁,殿閣無頉乎?泳煥曰,果皆無頉,而終日之雨,至於將事時則不雨矣。上曰,此地則雨勢連注,而將事時,不雨,誠是異事也,仍敎曰,史官就座,仍命閣臣先退。又命退,承史以次退出。
上在昌德宮。停常參·經筵。
自開東至人定,灑雨下雨,測雨器,水深七分。
藥房提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
政院啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
傳曰,待敎陞六。
傳曰,原任待敎閔泳煥,檢校差下。
傳曰,前檢閱金文鉉·趙秉升·朴斗陽·閔泳煥,竝別兼春秋差下。
政院啓曰,卽者檢閱金文鉉·趙秉升·朴斗陽,謂有館規,聯疏徑出,原疏纔已退却矣,竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。原疏捧入。
又啓曰,卽者文學趙同熙,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖。牌不進罷職傳旨,傳曰,只推。
政院啓曰,卽見刑曹坐不坐單子,則連三日無緣不坐矣,詞訟劇地,委屬可悶,當該堂上,推考警責,何如?傳曰,允。
三軍府啓曰,卽接御營廳所報,則今三月十一日,習陣日次,而大將臣申正熙,有身病,不得行操云矣,敢啓。傳曰,知道。
奎章閣啓曰,原任待敎閔泳煥,檢校差下事,命下矣。卽爲牌招,何如?傳曰,允。
奉常寺啓曰,祭享所用春等中脯,三百六十三貼,今月初十日畢造,而所入牛隻爲三十六首矣,進上看品中脯二貼,依定式封進之意,敢啓。傳曰,知道。
以兼輔德閔泳翊牌不進罷職傳旨,傳曰,只推。
侍講院啓曰,文學趙同熙,今以親病,陳疏徑出矣,上番闕直,事甚未安。輔德·弼善,前望未下,兼弼善宋世憲,有拘忌,兼文學宋道淳在外,兼輔德閔泳翊,卽爲牌招,入直,何如?傳曰,允。
弼善前望單子入之,李敎榮落點。
禁衛營啓曰,今三月初九日,本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
檢閱金文鉉·趙秉升·朴斗陽疏曰,伏以臣等,卽伏見傳敎下者,下番檢閱臣閔泳煥,以待敎有陞六之命矣,臣等忝在右位,顧不可替行下僚之事,則下僚之不許徑陞,卽本館古規之金石遵守者也。義分雖涉嚴畏,典式有難違越,玆不得不援例聯籲,徑出禁扄。伏望聖慈,俯垂鑑諒,亟遞臣等所帶之銜,仍治臣等擅離之罪,以存館規,以昭法紀,千萬顒祝。臣等無任云云。答曰,省疏且悉,爾等亦陞六。
文學趙同熙疏曰,伏以臣於持被之中,卽接家信,則臣父素患痰癖之症,近因日候之不調,一倍添劇,委頓床席,家僮踵至,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯賜鑑諒,亟遞臣職,仍治臣罪,以肅朝綱焉。臣無任云云。答曰,省疏具悉。爾其勿辭,救護。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨朴容大,右副承旨閔泳奎,今日不爲仕進,竝卽牌招,何如?傳曰,允。
又啓曰,假注書朴壽昌,有身病,勢難察任,今姑改差,何如?傳曰,允。
朴壽昌改差代,以白珍爕爲假注書。
又啓曰,前檢閱金文鉉·趙秉升·朴斗陽·閔泳煥,竝別兼春秋差下事,命下矣。令該曹,口傳單付,牌招察任,何如?傳曰,允。
吏曹,口傳政事,別兼春秋四單,金文鉉·趙秉升·朴斗陽·閔泳煥。
兵曹,口傳政事,副司果金文鉉·趙秉升·朴斗陽,以上竝單付,
兵曹口傳政事,副司果單閔泳煥。
兵曹,以尹應善,爲御營中軍。
傳曰,公事遲滯之中官朴漢應,拿處。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖。牌不進罷職傳旨,傳曰,只推。
以右承旨朴容大,右副承旨閔泳奎。牌不進罷職傳旨,傳曰,只推。
吏曹啓曰,今此寒食祭,祭官當爲磨鍊,而除老病·公頉外,實無排比之路故,依近例刑官·司饔院官員及年七十以上人,通瀜塡差以入之意,敢啓。傳曰,知道。
承文院啓曰,院吏文學官宋珽仁有頉代,幼學李重孝差下,付軍職,冠帶常仕,何如?傳曰,允。
侍講院啓曰,上番闕直,事甚未安。輔德前望未下,弼善李敎榮有身病,兼弼善宋世憲有拘忌,兼文學宋道淳在外,兼輔德閔泳翊,卽爲牌招入直,何如?傳曰,允。
又啓曰,新除授弼善李敎榮,卽爲牌招,察任,何如?傳曰,允。
司僕寺啓曰,今此,健元陵·元陵·緩陵·景陵,展謁親祭敎是時各差備入把馬磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
又啓曰,今此健元陵·元陵·綏陵·景陵展謁親祭敎是時,補把驛馬,嶺南·湖南·湖西·關西·海西,限一百二十匹,分排知委各驛,以爲入用之地,如何?傳曰,允。
義禁府啓目,宣傳官趙正顯原情云云,傳旨內辭緣,泛稱遲晩,所當請刑是白乎矣,宣傳官勿爲請刑,載在法典,議處,何如?判付啓依允。
慶尙監司李根弼疏曰,伏以臣於見叨重任,以才則末由塗抹,以病則漸至沈篤,冒悚控實,伏俟諒察際,以愆納守令不卽請勘事,伏奉嚴旨,施臣以越捧之典,此薄罰也,在臣爲榮,而滿心震惕,亦莫攸措。卽又伏奉疏批,不惟不賜鞶褫,期之以調理差復,勖之以益勉旬宣,非常恩言,若慈詔迷,如臣無似,何以得此,臣於是感淚交逬,轉益惶隘,實不知何以爲計也。愆納最多之十五邑守令,間已論啓,且陳稽滯之由,而一則臣罪,二則臣罪也,苟能另加操飭,莫越程限,則經歲抵春,寧敢如是晼晼乎?卽此一事,列郡之未一董率,諸務之未一振刷,推可以驗,而僨誤之大,亦在是矣,僨誤如此,而止於薄罰,其何以昭法紀而警管轄乎?臣今奉有溫批,不一日而旋卽以賤疾難强之狀,荐敢煩瀆,縱非臣義分之所敢出,而至於目下未勘之罪,亦何可一日晏然,不思所以自劾之義乎?玆敢忙陳短章,仰溷崇聽。伏乞聖慈,亟令攸司,勘臣當被之律,以爲不職者戒焉。臣無任云云。答曰,省疏具悉。向日處分,事體然也,不必爲引,須卽更査登聞,嚴飭列邑,俾無如前愆滯。
上在昌德宮。停常參·經筵。
夜五更地動。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨閔泳奎,今日不爲仕進,卽爲牌招,何如?傳曰,允。
備忘記,北兵使任商準下直,長弓一張,長箭一部,片箭一部,筒兒一箇賜給。
傳曰,禮房承旨,馳詣宣武祠,奉審摘奸以來。
傳曰,北兵使入侍。
政院啓曰,奏御文字,何等審愼,而今日北兵使符單子中,有所漏落,致勤下詢,事甚疎忽,極涉未安。原單子今方改付標以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,卽者義禁府都事來言,時囚罪人趙正顯,當爲議處,而判義禁李豐翼,未肅拜,次堂例不得擧行云,判義禁卽爲牌招,何如?傳曰,允。
又啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
政院啓曰,都承旨李載兢,左承旨李敦夏,右承旨朴容大,不爲仕進,左副承旨朴周陽式暇出去,右副承旨閔泳奎,牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳奎牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,李晩由落點。
政院啓曰,右承旨朴容大牌不進,伴直無人,新除授右副承旨,所當牌招,而拘於廳規,不得請牌,何以爲之?敢稟。傳曰,牌招。
以右承旨朴容大。牌不進罷職傳旨,傳曰,只推。
以兼輔德閔泳翊。牌不進罷職傳旨,傳曰,只推。
侍講院啓曰,上番連日闕直,事甚未安。輔德前望未下,兼弼善宋世憲有拘忌,兼文學宋道淳在外,兼輔德閔泳翊旣有只推之命,與弼善李敎榮,竝卽牌招,推移入直,何如?傳曰,允。
奉常寺啓曰,各陵園墓寒食祭享所用藥果,煎造後,進上看品藥果二十立,依定式封進之意,敢啓。傳曰,知道。
義禁府啓目粘連,向前趙正顯亦,標信擧行,何等審愼,而徑先還納,做錯非細,雖緣年淺昧例,有難在法全恕,以此照律,何如?判付啓依允。
義禁府啓目,中官朴漢應原情云云,傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?判付啓依允。
行護軍李敦相疏曰,伏以臣,卽伏見前正言李琪永疏本,以爲全州戊寅春秋冬三等戶斂結斂,合爲二十餘萬兩,而以臣愚見科之,上納不過三四萬兩,則餘剩十餘萬兩,此皆該色之所餌,宰伯之臣亦貪其利云云。若其戊寅春監司,卽臣是其人也,臣讀此未畢,心不覺然而驚,體不覺慄焉而粟也。蓋此貪利二字,卽按藩之臣莫大之罪也,縱有畢竟査卞之時,若其一日未査之前,則無以解擧世之惑,臣若有剖心示人之道,則心可剖矣,臣之納節,今已經年,全州邑規,雖未詳記,槪此州例,收其戶布結斂,以充上納,其來已久,此等收捧匪今斯今,則彼疏之獨指戊寅言者,未知何故,而大抵以三四萬兩所用之地,焉有二十餘萬濫斂而十五六萬取剩之理哉?語不近似,實不足呶呶爭卞,而蓋自本州,每等發令,自有定數,上納所入,亦有定例,邑倅印署之跡,胥吏記簿之攷,萬目所視,昭不可掩,雖錙銖之微,苟有臣之所犯,則及此査覈,曷以隱匿,臣雖欲推諉於判官,判官豈肯爲臣而擔罪?判官雖欲推諉於該色,該色必不替官而就死地,於是乎臣罪有無,自當瞭然於淵鑑之中矣,彼疏曰,丁丑年大同停退云。而臣於伊時,以其正供所重,不得準請者,則彼言停退,又未免爽實,而至於貪利之目,都緣臣心平素不能見孚於人之致也。伏願聖明,促令行査,以分玉石,仍治臣未見孚之罪,以勵群工焉。臣無任云云。答曰,省疏具悉。已有査〈實〉之處分,而疏辭又如此,亦令廟堂稟處。
己卯三月十二日未時,上御重熙堂。北兵使入侍時,守廳閣臣閔泳煥,假注書朱明相,記注官朴鍾瀅·吳致恒,北兵使任商準,以次進伏訖。上曰,史官分左右。仍敎曰,北兵使進前,商準進前訖。上曰,北關北地界接在中國,又近俄境,陰雨之備,不宜疎虞,特以卿授此任,而召接矣,其犯越也·還財也·軍物也,詞訟爲民弊瘼者,另加察飭,期有實效也。商準曰,臣本無似,猥蒙恩授,惶懍無地,臣之職掌,謹當殫竭對揚,而還弊與詞訟等節,道臣守牧,各自有所掌矣。上曰,雖非所掌,道臣相見時,傳此筵敎,爛商方略,事之大者,到底査實,矯捄之策,報于廟堂,小者則不必公文爲之,而相議于道臣,從便措處,期有實效也。商準曰,臣未諳風土形便,安敢先事仰達於下詢之地乎?赴任後,謹當隨事糾察,殫誠對揚矣。上曰,卿曾經北道守令,而歷覽關北乎?商準曰,臣甲寅年待罪三水府使時,關南則略已見之矣。上曰,然則關北未之見乎?商準曰,關北果是初行矣。上曰,今日發程,止宿何處乎?商準曰今日宿于東門外,明日發行矣。上曰,何日到營乎?商準曰,閏三月初三日到營之意,已爲排站,千餘里外事,何敢指的仰達乎?上曰,交龜於何地乎?商準曰,是在於遞來兵使所到之地,未敢預達矣。上曰,善爲下去,悉心對揚也。上曰,史官就座,仍命兵使先退。又命退,閣臣,史官,以次退出。
上在昌德宮。停常參·經筵。
政院啓曰,合辭許久闕啓,事甚未安。除在外差祭外,未肅拜·呈告人員,竝卽牌招,何如?傳曰,允。
又啓曰,左承旨李敦夏,左副承旨朴周陽,今日不爲仕進,竝卽牌招,何如?傳曰,允。
又啓曰,卽見承文判校金炳洙陳疏到院者,則職非言責,肆然陳章,所當退却,而係是言事,雖不得不捧入,不可無警,從重推考,何如?傳曰,允。
以兼輔德閔泳翊牌不進罷職傳旨,傳曰,只推。
政院啓曰,武衛所從事官來言,本所都統使金炳始,疏批許施,而因傳敎,使以曾經將臣以上人,差除倣扈衛大將差出之規,從事官往告政院,稟旨擧行事,定式云矣。武衛都統使差出一款,何以爲之?敢稟。傳曰,禁衛大將閔謙鎬除授,禁衛大將之代,知三軍府事金箕錫除授。
政院啓曰,虎符及傳令牌,當爲親納,而前武衛都統使金炳始,謂有身病,使其營校替納,事甚未安。推考,何如?傳曰,允。
又啓曰,武衛都統使差出一款,何以爲之啓辭,禁衛大將閔謙鎬除授,禁衛大將之代,知三軍府事金箕錫除授事,命下矣。新除授武衛都統使閔謙鎬,禁衛大將金箕錫,竝卽牌招,傳授虎符傳令牌及命召,何如?傳曰,允。
議政府,武衛都統使單閔謙鎬。
議政府,禁衛大將單金箕錫。
吏曹口傳政事,武衛所軍色提調單閔謙鎬,軍器寺提調單閔謙鎬,訓鍊都監提調單閔謙鎬,禁衛營提調單閔謙鎬,御營廳提調單閔謙鎬。
兵曹,龍虎營兼管堂上單閔謙鎬,摠戎廳兼管堂上單閔謙鎬,舟橋堂上單閔謙鎬。
兵曹,武衛都統使單閔謙鎬,禁衛大將單金箕錫。
以左承旨李敦夏,左副承旨朴周陽。牌不進罷職傳旨,傳曰,只推。
傳曰,有實病摠管許遞,前望單子入之。
摠管前望單子入之,副摠管李敦夏添書落點。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,執義吳慶履,掌令姜運重,持平李萬敎·朴齊聖。牌不進罷職傳旨,傳曰,只推。
傳曰,向日庭試,使之頭書濟州,特出於軫念遠人,而乃有此僞冒欺罔,使原籍之士,抱玆漏榜之嘆,究厥所爲,豈非可痛乎?李禧戇原榜目拔去,濟州牧充軍。
議政府啓曰,行護軍李敦相,疏批,有令廟堂稟處之命,取見其疏本,則因前正言李琪永上疏,按藩時全州戶結斂過濫事也。此宰臣之陳章自劾,卽亦事體然矣,而向旣有道査之處分,則原啓上來後,自可辨析,此疏辭姑爲置之,何如?傳曰,允。
又啓曰,會寧開市,今已完畢,令槐院撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
承文院啓曰,院吏文學官李重孝有頉代,幼學沈宜善差下,付軍職,冠帶常仕,何如?傳曰,允。
御營廳啓曰,本廳千摠鄭騏澤,身病甚重,勢難察任,改差,何如?傳曰,允。
義禁府照目貼連,宣傳官趙正顯矣,本府議啓內,標信擧行,何等審愼,而徑先還納,做錯非細,雖緣年淺昧例,有難在法全恕,以此照律,罪笞五十收贖,解見任別敍,私罪奉敎依允爲旀,功減一等爲良如敎。
義禁府啓目粘連,向前朴漢應亦,公事擧行,何等審愼,而以致遲滯,難免溺職,以此照律,何如?判付啓依允。
義禁府照目貼連,中官朴漢應矣,本府議啓內,公事擧行,何等審愼,而以致遲滯,難免溺職,以此照律,罪笞五十收贖,解見任別敍,私罪奉敎依允爲旀,功減一等爲良如敎。
知三軍府事金炳始疏曰,伏以臣自冒見職,屢煩崇聽,或竝前叨而靳免,或因新除而俱擧,微願未嘗不遂,曲諒猶有見阻,所握重符,閱歲自如,蚤夜淵谷,寢夢常驚,强求其所以自安,而不可得焉,夫福逾而神怒至,廉乖而物恥興,此以臣賤分言也,有國注危狀猷是倚本營制置,與他綦重,若臣輇劣,蔑識與才,考諸報效,絲忽無稱,宿衛之責,控制之略矇如也。只以奉令承敎,可幸無事,而虎賁騶導,徒爲耀榮之具而已,則一往盤礴,終歸瘝隳,竊爲朝家戎政,非細悶也。臣本之病慵,習成拙凡,瞻聆所聳,性命所忌,不敢寧處者,蓋臣一副素規,祗緣感戴曠數,不遑他顧,周流錢穀甲兵之間,邇來三四年于玆,今以去一官解一務,不足爲微臣稅駕之所,而使公而職不加僨,私而身不添尤,得以隨分處閒,少須調疴,是臣區區之願也,惟聖明諒臣至懇,亟遞臣都統之銜,以究生成之澤焉。臣無任云云。答曰,省疏具悉。卿之所辭,又若是懇摯,不得已許遞。
承文判校金炳洙疏曰,伏以臣,本以海隅微蹤,濫竊科第,十有七年,名忝朝列,揆分不稱,惝怳踧踖,靡所容措,而臣是濟州人也,事在目下,有不容不泯默,玆敢仰籲於聽卑之天,伏乞聖明,垂察焉。顧臣所居之鄕,僻在遐陬,粵自列聖朝,特蒙懷綏之澤,擧切愛戴之悃,今此國休無疆,特設慶科,八域多士就如雲日,而傳敎曰,各書道名,又書濟州,凡居濟州人士,莫不蹈舞歡忭曰,此誠移孝爲忠之會也。及伏見榜眼所謂李禧戇爲名者,冒稱濟州幼學,至於參榜,豈有如此無嚴之習哉?若其眞箇濟州人,則臣豈不知而亦不聞其姓名也哉?古之名臣,有不許增年,有不許開封貫籍者,稱以士子,乃於進身之初,敢犯欺君之罪,是可忍也,孰不可忍也?臣愚,以爲李禧戇,不可仍置,亟施當律,以懲不忠之罪,以泄公共之情焉。臣無任云云。省疏具悉。豈有如許士習乎?朝家之此地示意,因此而未究,尤爲痛歎,當有處分。
上在昌德宮。停常參·經筵。
夜一更地動。
政院啓曰,合辭闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
傳曰,禮房承旨,馳詣宗廟·永寧殿·景慕宮,奉審摘奸以來。
傳曰,有實病摠管許遞,前望單子入之。
摠管前望單子入之,副摠管尹喜秀落點。
政院啓曰,行大司憲李升洙,牌不進,執義吳慶履,掌令姜運重,持平李萬敎·朴齊聖,差祭,掌令嚴錫瓘在外,監察茶時之意,敢啓。傳曰,知道。
以司諫李鳳德牌不進罷職傳旨,傳曰,只推。
傳曰,出宮門路,以協陽門爲之。
政院啓曰,今日齋宿承旨,當爲備員矣,都承旨李載兢,左承旨李敦夏,所當牌招,而拘於廳規,不得請牌,何以爲之?而左副承旨朴周陽,卽爲牌招,何如?傳曰,允。
又啓曰,今二十日,璿源殿親行酌獻禮,祭文當爲製進,藝文提學李㘾在外,弘文提學洪祐吉,待明朝牌招,使之製進,何如?傳曰,允。
傳曰,明日晝茶禮,當自內親行矣,該房知悉。
以黃海監司鄭海崙狀啓,薦新生石首魚,未能捉得,限內不得封進,惶恐待罪事。傳曰,勿待罪事,回諭。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
宗親府啓曰,前承旨李乾夏,今已陞資矣,宗正卿依例差下,令該曹下批,何如?傳曰,允。
兵曹啓曰,明日孝徽殿望祭,兼行寒食祭時,入直禁軍等,別將當爲率領侍衛,而禁軍別將吳晉泳差祭,不得擧行,以一番兼司僕將趙均夏,使之兼別將擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而孝徽殿望祭齋戒相値,不得設行之意,敢啓。傳曰,知道。
刑曹啓曰,因武衛所文移,武藝別監毆打之秋曹書吏金光浩,使令崔萬石·金宗吉·李巖回·申順成·金元瑾·金致云等,本所査實粘目判下內,苟有嚴畏之心,不念掖屬之重,有此毆打之擧乎?首唱金光浩·崔萬石,竝決棍定配,其餘諸漢,分輕重棍懲放送,金致云單旣無所犯云放送,雖以武藝廳言之,若無相詰,豈至於此境?亦不可仍置,金聖漢,決棍除下,崔順石決棍懲勵,宜當事命下矣。謹依傳敎,罪人金光浩,黃海道兔山縣,崔萬石忠淸道天安郡,竝定配所,卽爲押送之意,敢啓。傳曰,知道。
上在昌德宮。停常參·經筵。
上詣孝徽殿入齋室後,藥房·內閣·政院·玉堂口傳問安。答曰,知道。望祭親行後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。還內後,藥房·內閣·政院·玉堂口傳問安。答曰,知道。
藥房提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃〈殿〉氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而孝徽殿晝茶禮親行相値,不得來會云矣,敢啓。傳曰,知道。
以武衛所軍器造成時別單,傳曰,別看役武兼金正永,訓鍊主簿李熙榮,前五衛將李致甲,前中軍宋仁瓚,前令金是鉉,竝守令待窠首先擬入,折衝洪愼煥,外職調用,前檢書官兪致興,前參奉陳彩奎,六品職調用,知彀官正憲李東國,內下生皮筒箇一部賜給,牌將知彀官嘉善李泰相,以其父基振賞加,別武士閑良林泰景,折衝李載英·鄭錫民,竝右職調用,閑良姜致鉉,折衝鄭基豐,竝賞加,其餘工匠等,竝依判下施賞。
政院啓曰,行大司憲李升洙,執義吳慶履,掌令姜運重,持平李萬敎·朴齊聖,牌不進,嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖。牌不進罷職傳旨,傳曰,只推。
傳曰,都憲許遞,前望單子入之。
大司憲前望單子入之,韓敬源落點。
奎章閣啓曰,景慕宮望廟樓,今望奉審無頉之意,敢啓。傳曰,知道。
成均館啓曰,今此式年東堂文科會試典禮講,今月十六日開講之意,敢啓。傳曰,知道。
承文院啓曰,院吏文學官沈宜善有頉代,幼學吳昺善差下,付軍職,冠帶常仕,何如?傳曰,允。
孝徽殿望祭兼寒食祭親行敎是時,亞獻官判府事洪淳穆,終獻官行判中樞知事金大根,贊禮行禮曹判書金輔鉉,典祀官奉常正玄弼濟,宮闈令,尙膳金宜協,執禮獻納洪時衡,執尊副司果鄭元和,大祝副司果吳益泳,祝史校理洪承憲,齋郞副司果趙秉升,盥洗位典籍趙璟淳,爵洗位禮曹正郞林相僖,亞終獻盥洗位兵曹佐郞李明源,贊者引儀李浩德,謁者兼引儀金鏞賢,贊引兼引儀尹榮兌,祭監金升集·李耕稙。
己卯三月十五日子時,上詣孝徽殿。望祭親行入侍時,都承旨李載兢,左承旨李敦夏,右承旨朴容大,左副承旨朴周陽,右副承旨李晩由,同副承旨申泰觀,假注書朱明相,白珍爕,別兼春秋金文鉉·趙秉升·朴斗陽·閔泳煥,原任提學金大根,提學金輔鉉,原任直提學李載元,檢校直提學李載冕·趙成夏,原任直提學南廷順,檢校直提學尹滋悳·金炳始,原任直提學韓敬源,直提學閔泳翊,原任直閣李淳翼·李承純,檢校直閣姜·尹用求·金興均·沈相薰·趙同熙,原任待敎李秉文,檢校待敎洪淳馨,原任待敎金演壽,副校理奇陽衍,副修撰尹錫圭,以次侍立。時至,通禮,跪啓請外辦。上具布裹翼善冠,布袍·布裹烏犀帶·白皮靴,乘輿出宣化門,藥房提調金壽鉉,副提調朴容大進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門至崇化門外。通禮跪啓請降輿,上降輿,步入齋殿幄次,改具衰服。親祭,時至,通禮,跪啓請出次,上杖出。贊禮導上入孝徽殿東夾門,由東階詣板位西向立。贊禮跪啓請俯伏哭,上俯伏哭,贊禮跪啓請止哭,興四拜興平身,上止哭,興四拜訖。贊禮導上詣盥洗位,上盥洗訖,仍詣尊所,北向立。執尊者擧羃酌酒,贊禮導上詣靈座前跪,載兢奉香,泰觀奉爐,贊禮,跪啓請三上香,上三上香。贊禮跪啓請執瓚灌地,載兢,奉瓚跪進,上執瓚灌地訖,以授載兢,載兢跪受,還置于尊所。贊禮,跪啓請執幣獻幣,載兢執幣匪跪進,上受幣以授泰觀,泰觀跪受,奠于靈座訖,贊禮,導上降復位。贊禮,導上詣尊所,執尊者擧羃,酌醴齊,贊禮導上詣靈座前跪。贊禮,跪啓請執酌獻酌,載兢奉酌跪進,上受酌以授泰觀,泰觀跪受,奠于靈座前。贊禮,跪啓請俯伏興,少退跪,上少退跪。大祝副司果吳益泳,讀祝文。贊禮,跪啓請平身,上平身,贊禮導上降復位。亞獻官判府事洪淳穆,終獻官行知事金大根,行禮如上儀訖。贊禮,跪啓請俯伏哭,上俯伏哭,贊禮,跪啓請止哭,興四拜興平身,上止哭,興四拜禮訖。宮闈令,納虞主訖。贊禮,導上詣望燎位,望燎訖。贊禮,跪啓請禮畢,贊禮導上還入齋室。少頃,通禮,跪啓請出次,上步出崇化門外,通禮跪啓請乘輿,上乘輿。炳學進前奏曰,夜氣稍寒,侵曉勞動,聖體,若何?上曰,一樣矣。載兢曰,今日出宮時,植炬零星,致勤下詢,事未前有,萬萬駭然。當該進排官,所當重勘,而本院請院之外,無他可施之罰,何以爲之乎?上曰,拿處可也。出擧條上由景化門·銅龍門·建陽門,入協陽門。載兢請出標信解嚴。上由宣化門還內。諸臣以次退出。
己卯三月十五日午時,上詣孝徽殿。晝茶禮親行入侍時,都承旨李載兢,左承旨李敦夏,右承旨朴容大,左副承旨朴周陽,右副承旨李晩由,同副承旨申泰觀,假注書朱明相·白珍燮,別兼春秋金文鉉·趙秉升·朴斗陽·閔泳煥,提學金輔鉉,檢校直提學李載冕·趙成夏·尹滋悳·金炳始,直提學閔泳翊,檢校直閣姜·金興均·沈相薰·趙同熙,檢校待敎洪淳馨,副校理奇陽衍,副校理尹錫圭,以次侍立。時至,通禮,跪啓請出次。上具衰服出齋殿幄次,通禮,前導入孝徽殿板位,引儀,唱跪俯伏哭,上俯伏哭。引儀,唱止哭,興四拜興平身,上止哭,行四拜禮訖,仍詣靈座前,北向跪。通禮啓請三上香。載兢奉香,泰觀奉爐,上三上香訖。通禮,啓請執盞獻盞。載兢,奉盞跪進,上受盞以授泰觀,泰觀跪受,奠于靈座前,連獻三盞如儀訖。通禮,導上降復位,引儀唱跪俯伏哭,上跪俯伏哭。引儀,唱止哭,興四拜興平身,上止哭行四拜禮訖。通禮,導上還詣齋殿,上由東階出東夾門,還入幄次。諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨申泰觀,今日不爲仕進,卽爲牌招,何如?傳曰,允。
傳曰,同副承旨許遞,前望單子入之。
承旨前望單子入之,金昌熙落點。
政院啓曰,假注書朱明相,有身病,勢難察任,今姑改差,何如?傳曰,允。
朱明相改差,代以吳炳文爲假注書。
禮曹啓曰,今此己卯式年文科覆試講經,試官,當爲磨鍊,而堂下無故可擬之人乏少,依近年例,堂上官,通瀜擬入之意,敢啓。傳曰,知道。
政院啓曰,大司憲韓敬源,執義吳慶履,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,司諫李鳳德,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖,牌不進罷職傳旨,傳曰,只推。
政院啓曰,持平朴齊聖,正言李秉緯·兪致一,旣入闕中,不爲傳啓,直爲出去,事甚未安。竝推考,何如?傳曰,允。
議政府啓曰,卽見全羅監司沈履澤狀啓謄報,則萬頃縣古群山前洋,漂到異樣船問情,則俱是大淸人之行漁者,而漂空從船三隻,彼雖有載去之願,自本營,不敢擅便,令廟堂稟旨分付矣。人是上國之人,船是彼人之船,而況其欲爲載去者乎?三隻空船,卽令照給事,知委道臣,何如?傳曰,允。
禮曹啓曰,卽接奉常寺所報,則今三月二十日,璿源殿酌獻禮親行時,祭物,依永徽殿祭享時例封進,而祭器則以戶曹所在取用,造果廳,則依已例以崇範門內,內三廳爲之云矣,今亦依所報擧行之意,分付,何如?傳曰,允。
又啓曰,傳曰,向日庭試,使之頭書濟州,特出於軫念遠人,而乃有此僞冒欺誷,竟使原籍之士,抱玆漏榜之嘆,究其所爲,豈非可痛乎?李禧戇原榜目拔去,濟州牧充軍事,命下矣。原榜目,拔去付標以入之意,敢啓。傳曰,知道。
又啓曰,卽接四館所牒呈,則己卯二月春到記殿講入格幼學金炯翼·權泰植,製述入格幼學金祚均,進士尹命燮,同年同月日次儒生製述入格幼學林永相·閔丙奭,同年同月三日製,入格生員宋秉瑞,幼學李貞植·尹相衍,以上直赴殿試。己卯二月春到記殿講,入格幼學李克淵·金鼎鉉·李鍾夔·李寅衡·金尙運·鄭學采,以上直赴會試事命下,竝於今番,分等許赴事報來矣。幼學金炯翼等九人,直赴於今此式年文科殿試,幼學李克淵等六人,直赴於文科覆試講經之意,分付,何如?傳曰,允。
又啓曰,大小科陳試人,草記許赴事,曾有定式矣,癸酉式年文科初試,入格幼學曺鏞承,通讀初試入格幼學金弘圭·具健喜,甲戌七月秋到記殿講直赴會試,入格幼學李承烈,丙子式年文科初試,入格幼學車正楷·金基默·康炳周·白時洙·朴承鉉·李冀冕·方孝淳·文鎭瑊·許泮·李斗燮·李秉燮·楊樂鴻·安承植·黃觀秀·李基周·金奎德·白時瑩·尹廷植·黃鳳淵·李翊炳,俱爲陳試矣。取考所受公文,則明白無疑,而在喪及朞服未葬人,竝許陳試,載在法典,依例許赴於今此式年文科覆試講經之意,敢啓。傳曰,知道。
又啓曰,卽接四館所牒呈,則丙子式年文科講經入格幼學白冕行,遭故不得赴會試矣,今已闋制,依例許赴事報來矣,幼學白冕行,依例許赴於今此式年文科會試之意,敢啓。傳曰,知道。
又啓曰,卽接四館所牒呈,則己卯二月三日製,入格直赴會試幼學李鍾弼·崔圭升,俱以製述生,兼有講工,今番式年文科,自願許赴事報來矣。製述及講經人,勿論增式年別試,從願許赴事,載在法典,幼學李鍾弼等二人,依例許赴於今此己卯式年文科覆試講經之意,分付,何如?傳曰,允。
又啓曰,卽接原州幼學鄭允欽所志,則以爲同姓三寸侄鴻恩,嫡妾俱無子,以其同姓二十二寸兄鴻澤第二子東和,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長鄭允欽所訴,旣如此,鄭鴻澤第二子東和,立爲鄭鴻恩之後,何如?傳曰,允。
兵曹啓曰,在前幸行,當日回鑾時,侍衛,例以全數磨鍊,而丁卯年,緩陵·景陵幸行時,甲戌年健元陵·元陵·緩陵·景陵幸行時,依遠幸例,兵曹都摠府,堂上·郞廳,各二員,五衛將二員,武臣兼宣傳〈官〉四員,隨駕矣,今番則何以爲之乎?敢稟。傳曰,依甲戌年例磨鍊。
又啓曰,在前幸行時,挾輦軍,四百名或三百名,餘軍二百名,或一百名磨鍊,而丁卯年綏陵·景陵幸行時,挾輦軍四百名,餘軍二百名磨鍊,甲戌年健元陵·元陵·綏陵·景陵幸行時,挾輦軍三百名,餘軍一百名磨鍊矣,今番則何以爲之乎?敢稟。傳曰,依甲戌年例,磨鍊。
又啓曰,今三月十七日,武臣堂上祿試射日次,而式年武科覆試,訓鍊院·慕華館,俱爲設場,不得設行,來閏三月退行之意,敢啓。傳曰,知道。
禁衛營啓曰,本營軍色從事官吳益泳,身病甚重,勢難察任,今姑改差,何如?傳曰,允。
刑曹啓曰,向日庭試,使之頭書濟州,特出於軫念遠人,乃有此僞冒欺誷,竟使原居者,抱玆漏榜之嘆,究其所爲,豈非可痛乎?李僖戇原榜目拔去,濟州牧充軍事,命下矣。謹依傳敎,罪人李僖戇,全羅道濟州牧充軍,定配所,卽爲押送之意,敢啓。傳曰,知道。
知事閔謙鎬疏曰,伏以臣之冒膺禁衛司命者,居然歲且閱矣,是豈或初出時不量而入也?第臣身不自有,惟造化是戴是聽,然而其出也,試可而不可則乃已,故亦惟望造化之早晩曲成焉已。不料謬恩,更以武衛都統使特授之臣,委寄愈隆於中批,責任綦重於前職,師律攸畏,雖不得不授符而退,退而歷日,赧赧然慄慄然,自不覺顔騂而背粟也。夫戎垣將兵,疇非心膂之托重,宿衛爲任,尤是體貌之莫嚴,曩自是營之設,惟克厥簡之愼,如臣無肖,固非可擬,今忽上而擧畀之無所難,下而冒受之若固有,則麾下之笑,師中之恥,猶屬臣一己之微,其於壁壘之減精彩,樽俎之失折衝,以累我聖上知哲之明,注意之審,不亦大可懼哉?噫,臣之前後兜攬,何官非濫,而以分則趨走爲恭,以義則夷險不擇,自知餐飱之素,而若昧負乘之寇,至如是服之不衷,實係有國之非輕,與其尸官而難逭自孽,無寧辜恩而甘被其罪,玆敢齎怵輸悃,仰瀆崇嚴。伏願聖明,天地於臣而悶覆之,父母於臣而慈恤之,亟收臣新授之命,俾重寄無骫,賤分獲安,千萬至祝。臣無任云云。答曰,省疏具悉。今此特授,予意攸曁,卿其勿辭,須勉統領之策。
上在昌德宮。停常參·經筵。
午時地動。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
政院啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
傳曰,有實故玉堂竝許遞,前望單子入之。
政院啓曰,道臣如非拿問與削黜,則例不得以都事封啓,而全羅監司沈履澤,今於前正言李琪永上疏事,謂以情踪惶蹙,廢却公務,使假都事,替行修啓,事體所在,誠極未安。原狀啓今方還下送,而該道臣,不可無警,推考,何如?傳曰,原狀啓捧入。
以全羅假都事金大鉉狀啓,觀察使沈履澤,今於前正言李琪永上疏事,謂以情踪惶蹙,退伏私次,廢却公務事,傳曰,本事虛實,行査可辦,今何可先事自引乎?廟堂,嚴飭視務。
政院啓曰,大司憲韓敬源,執義吳慶履,掌令姜運重,持平李萬敎,試所進,朴齊聖牌不進,掌令嚴錫瓘在外,監察茶時之意,敢啓。傳曰,知道。
以持平朴齊聖,正言兪致一牌不進罷職傳旨,傳曰,只推。
政院啓曰,試官之出榜詣闕,例也而武一所監試官姜運重·李鳳德,謂有身病,自外徑歸,事甚未安。竝推考,何如?傳曰,允。
侍講院啓曰,弼善李敎榮,方在直中,而身病猝重,微稟出去矣,上番闕直,事甚未安。輔德前望未下,兼弼善宋世憲,文學趙同熙,俱有拘忌,兼文學宋道淳在外,兼輔德閔泳翊,卽爲牌招入直,何如?傳曰,允。
承文院啓曰,院吏文學官吳昺善有頉代,幼學李驥爕差下,付軍職,冠帶常仕,何如?傳曰,允。
武一所啓曰,臣所今日平明開場,而初試擧子當付元額四十七人內,無緣不呈單二十一人,實捧單二十六人矣。先自木箭試取之意,敢啓。傳曰,知道。
武二所啓曰,臣所今日平明開場,應射擧子捧單數,天字半字合爲二十六人矣。先自木箭試取之意,敢啓。傳曰,知道。
武一所啓曰,臣所今日木箭應射擧子二十六人內,二矢入格十人,一矢入格合爲十四人矣。木箭今已畢試,鐵箭,鱗次試取之意,敢啓。傳曰,知道。
武二所啓曰,臣所今日木箭應射擧子二十六人內,三矢入格六人,二矢入格九人,一矢入格三人,合爲十八人矣。木箭今已畢試,鐵箭,鱗次試取之意,敢啓。傳曰,知道。
武一所啓曰,臣所今日鐵箭應射擧子十四人內,二矢入格二人,一矢入格十一人,合爲十三人,鐵箭今已畢試,片箭·騎芻·騎槍·鳥銃,當爲試取,而無一人應試者,仍爲開講試取之意,敢啓。傳曰,知道。
武一所啓曰,臣所今日應講擧子十三人內,入格十一人矣,各技旣已畢試,今方修正榜目之意,敢啓。傳曰,知道。
武二所啓曰,臣所今日鐵箭應射擧子十八人內,三矢入格十二人矣,日暮姑停之意,敢啓。傳曰,知道。
全羅監司沈履澤疏曰,伏以臣以匪材蔑識,猥膺重寄,尸素之媿,已半載有餘矣。居常懍惕,若集于木,卽伏見政府關文,因前正言李琪永疏論群山·全州事,有査實稟處之命矣。成命之下,固當到底盤覈啓聞,而疏辭中群山稅米之今春濫捧也,全州戶結斂之戊寅秋加排也,卽臣赴任以後事也,職忝按察,而不能鉤隱,地近營底而任其斂怨,竟歸於率吏虐民之科,淵藪之量,縱欲包涵,滄浪之取,宜其自反,今若靦然抗顔,按例行査,則是以臣而査臣也。譬如同浴而譏裸,自書而考下,非徒臣義分之所不敢,在民邑軫恤之政,恐欠詳核,所以跼蹐惶汗,無路承膺,而以若情踪,亦不可晏然視務,方屛伏私次,惟譴何是俟。臣無任云云。答曰,省疏具悉。邑鎭民捧,依關辭覈實而已,今何必如是爲引?卽速行査以聞。
上在昌德宮。停常參·經筵。
自開東至人定,灑雨下雨,測雨器,水深四分。
政院啓曰,合辭許久闕啓,事甚未安。除在外·試所進去外,呈呈人員,竝卽牌招,何如?傳曰,允。
又啓曰,左副承旨朴容大,今日不爲仕進,卽爲牌招,何如?傳曰,允。
玉堂前望單子入之,校理朴齊晠,副校理李敎榮,修撰趙同熙,副修撰丁弘燮落點。
以兼輔德閔泳翊牌不進罷職傳旨,傳曰,只推。
傳曰,政官牌招開政。
傳曰,呈告同成均許遞,今日政差出。
政院啓曰,大司憲韓敬源,執義吳慶履,持平李萬敎,試所進,朴齊聖,掌令姜運重,牌不進,嚴錫瓘在外,監察茶時之意,敢啓。傳曰,知道。
以司諫李鳳德,正言兪致一,掌令姜運重,持平朴齊聖,牌不進罷職傳旨,傳曰,只推。
以左副承旨朴容大,牌不進罷職傳旨,傳曰,只推。
武二所啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又啓曰,臣所今日鐵箭應射擧子六人內,二矢入格四人,昨日入格十二人,合爲十六人矣。鐵箭今已畢試,片箭·騎芻·騎槍·鳥銃當爲試取,而無一人應射者,故仍爲捧講之意,敢啓。傳曰,知道。
又啓曰,臣所今日應講擧子十六人內,入格十四人矣,各技皆已畢試,今方計劃修正榜目之意,敢啓。傳曰,知道。
政院啓曰,試官之出榜詣闕,例也,而武二所監試官,李萬敎·李秉緯,謂有身病,自外徑歸,事甚未安。竝推考,何如?傳曰,允。
侍講院啓曰,上番連日闕直,事甚未安。輔德前望未下,弼善·文學未差,兼弼善宋世憲,有拘忌,兼文學宋道淳在外,兼輔德閔泳翊,旣有只推之命,卽爲牌招入直,何如?傳曰,允。
吏曹啓曰,繕工監假監役官李秉魯·鄭萬敎,俱以身病,呈狀乞遞,竝改差,何如?傳曰,允。
又啓曰,黃海道都事韓兢烈,以其身病,呈狀乞遞,改差,何如?傳曰,允。
有政。吏批,判書趙成夏進,參判李炳敎,參議尹榮信,竝牌招不進,右承旨金昌熙進。以閔泳商爲輔德,趙重弼爲弼善,李重七爲文學,鄭基會爲知經筵,李正魯爲同成均,洪用觀·閔致駿,爲監察,李承祐·趙秉奎,爲假監役,沈相薰爲成川府使,金起瑞爲麒麟察訪,韓奎覲爲黃海都事,宗正卿單李乾夏,副護軍鄭雲星,今加嘉善,前縣令朴準成,今加通政,以上加資事承傳。
兵批,行判書李載元病,參判李冕榮病,參議李冕宙入直政事進,參知沈東獻病,右副承旨朴周陽進。同知單鄭東赫,僉知單李福基,訓鍊主簿加設單李奎聖,護軍鄭雲星·白致均,副護軍閔泳奎·申泰觀·朴準成,副司直宋世憲·奇陽衍,副司果金元均·尹錫圭·魏鍾謙,副司猛宋珽仁·李重孝·沈宜善·吳昺善·李驥燮,以上竝單付。
吏批,再政。以金學洙爲司書,吳益泳爲司僕正,李東宇爲內贍主簿,丁大英爲氷庫別提。
三政。李象學爲引儀。
四政。趙元植爲掌樂主簿。
五政。申永均爲禁府都事。
六政。韓鎭宅爲引儀。
以吏曹參議尹榮信牌不進罷職傳旨,傳曰,只推。
議政府啓曰,全羅監司沈履澤,因前正言李琪永上疏事,謂以情踪惶蹙,廢却公務,使假都事,替行封啓,而判付內,本事虛實,行査可辨,今何可先事自引乎?廟堂嚴飭視務事,命下矣。此道臣之自引,其與前道臣疏陳一也,而特旨行査,事體尤別,且其被論者,旣非巡營之所專管,亦非在任之所獨辨,而成命之下,不卽修啓,至廢公務,還涉過當,該道臣,不可無警,推考。一依前此關辭,消詳區別,斯速馳聞之意,嚴飭知委,何如?傳曰,允。
三軍府啓曰,卽接訓鍊都監所報,則今三月十九日習陣日次,而大將臣趙寧夏有身病,不得行操云矣,敢啓。傳曰,知道。
都摠府啓曰,都摠管李秉文,以刑曹判書本曹坐起進參事,晝仕出去之意,敢啓。傳曰,知道。
兵曹口傳政事,副司果李重七。
上在昌德宮。停常參·經筵。
政院啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,同副承旨李晩由,今日不爲仕進,卽爲牌招,何如?傳曰,允。
傳曰,禮房承旨,進詣皇壇,奉審,宣武祠,一體奉審以來。
傳曰,璿源殿酌獻禮隔日矣,東宮今雖沖年,情禮悵然,且有已行之例,當自內親行矣,該房知悉,春桂坊及相禮,待令。
傳曰,翰圈爲之。
傳曰,注薦爲之。
傳曰,別兼春秋李重七·洪承憲·金文鉉竝減下。
政院啓曰,翰圈爲之事,命下矣。別兼春秋趙秉升·朴斗陽·閔泳煥,竝卽牌招,以爲會圈之地,何如?傳曰,允。
翰林會圈三點,李容稙·金炳吉·閔泳駿·金天洙·鄭寅興·李鎬冕·李起鍾,已上取七人。
注薦記,金思轍·申泰觀·尹定求薦,閔泳駿·李起鍾,金裕成薦,姜友馨·宋圭元·趙秉翊薦,金鶴善·申悳均·丁弘爕薦。
以兼輔德閔泳翊牌不進罷職傳旨,傳曰,只推。
傳曰,啓字誤踏之中官朴漢應,罷職。
政院啓曰,大司憲韓敬源,執義吳慶履,試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
三軍府啓曰,卽接禁衛營所報,則今三月二十日,習陣日次,而璿源殿酌獻禮相値,不得行操云矣,敢啓。傳曰,知道。
侍講院啓曰,新除授輔德閔泳商,弼善趙重弼,文學李重七,司書金學洙,竝卽牌招察任,何如?傳曰,允。
又啓曰,明日璿源殿酌獻禮親行敎是時,世子宮自內親行敎是時,有春坊待令之命,而兼弼善宋世憲有拘忌,兼文學宋道淳在外,兼說書未差,何以爲之?敢稟。傳曰,竝許遞與未差之代,前望單子入之。
又啓曰,卽接翊衛司所報,則明日璿源殿酌獻禮親行敎是時,世子宮自內親行敎是時,有桂坊待令之命,而右翊贊金永謨呈辭受由,何以爲之?敢稟。傳曰,工曹佐郞趙瑢熙,令該曹,口傳相換。
吏曹口傳政事,右翊贊金永謨,工曹佐郞趙瑢熙,以上相換事承傳。
弘文館啓曰,新除授校理朴齊晠,副校理李敎榮,修撰趙同熙,副修撰丁弘燮,竝卽牌招察任,何如?傳曰,允。
承文院啓曰,院吏文學官李驥燮有頉代,幼學金永胄差下,付軍職冠帶常仕,何如?傳曰,允。
兵曹啓曰,今三月二十日,文臣朔試射日次,而璿源殿親行酌獻禮相値,不得爲之之意,敢啓。傳曰,知道。
又啓曰,在前幸行時,摠戎使,率訓局餘軍,弘化門外留陣矣,今亦依此擧行,何如?傳曰,允。
又啓曰,武臣賓廳講書人員及武經講書人員,加抄別單書入之意,敢啓。傳曰,知道。
義禁府啓目,進排假官習讀元快用原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
宗正卿臣李乾夏疏曰,伏以臣迂愚疎闇之一凡流耳,徒藉先蔭,猥荷洪渥,謬通文籍,節次推遷,輥到緋玉之列,每自循省,已是涯分之踰濫,而重以待罪西邑,旣不能毫絲報效,詎敢望尺寸進就也?乃於此際,周廬特點,有隕自天,寔千萬夢想之表,臣誠驚駥兢悸,莫省攸措,添書異數也,陞秩重典也,必其人望實俱隆,可合進擢,而未有若臣之所可濫廁也,蓋卿月之職,古所稱命有德也。是豈如臣至庸極劣,所可髣髴擬議者,而今乃擧而加之於衆望之外,謂臣德有可尙者乎,庸有可紀者乎?決知其無是也。噫,樗櫟之散,本非華實之可垂,斗筲之淺,亦難大勺之能受,非但臣自知甚明,抑亦同朝之所共悉,而以至孟晉不已,濫竽如此,蚉蝱之負泰山,僬僥之試千斤,將見其不勝任而止耳。車服金貂,縱有光耀,鵜梁軒鶴,不其刺譏,臣於是然而懼,面騂背汗,如集木而履氷,歷日踧踖,不敢爲遽膺之計者,亶以一己之榮,所關雖微,名器之玷,爲戾滋大,豈臣斯須所敢安也哉?參倚已熟,承當無路,玆敢輸寫衷懇,仰瀆崇嚴。伏乞聖慈,體先聖惜纓之訓,察微臣循墻之義,亟收臣新授資級,以重官方,以安賤分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
璿源殿酌獻禮親行後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。世子宮,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
藥房提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而璿源殿酌獻禮親行相値,不得來會云矣,敢啓。傳曰,知道。
又啓曰,注書有闕之代,被薦人金思轍·申泰觀·閔泳駿,薦狀依例成送吏曹之意,敢啓。傳曰,知道。
傳曰,眞殿酌獻禮時,第五室大祝,贊禮,禮房承旨,竝加資,其餘諸執事,各兒馬一匹賜給,事知守僕等,竝依壬申年例施賞。
傳曰,眞殿酌獻禮時,禮貌官輔德閔泳商,相禮李秀萬竝加資擧行,事知守僕,從願施賞。
傳曰,前判府事姜㳣·韓啓源,竝敍用。
傳曰,政官牌招開政。
春坊前望單子入之,兼弼善趙東弼,添書落點,兼文學李軒卿落點。
政院啓曰,大司憲韓敬源,執義吳慶履,試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
侍講院啓曰,新除授兼弼善趙東弼,兼文學李軒卿,竝卽牌招察任,何如?傳曰,允。
三軍府啓曰,卽接御營廳所報,則今三月二十一日,習陣日次,而大將臣申正熙,有身病,不得行操云矣,敢啓。傳曰,知道。
戶曹啓曰,臣在顯,與正郞臣金寅根,依定式進詣時御所,周回宮墻奉審,則姑無頉處之意,敢啓。傳曰,知道。
兵曹啓曰,回榜人之京以別單,外以狀聞後,加一資成給紅牌,自是定式,而慶尙道慶州居出身金龍甲,居在鄕曲,未諳規例,不由監營,直受紅牌次,送其孫幼學世元,來訴臣曹,故考諸榜目,則今年回榜果爲的實矣。揆以法例,事當還下送,自本道狀聞後擧行,而老人之事,有不可遲待,似此之人,成給紅牌,亦有已例,今亦依例成給,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而璿源殿酌獻禮親行相値,不得設行之意,敢啓。傳曰,知道。
璿源殿酌獻禮親行敎是時,贊禮行禮曹判書金輔鉉,典祀官奉常正玄弼濟,執禮副司果白奎洙,第一室執尊,掌樂正魚允中,第二室執尊,副司果洪在瓚,第三室執尊,左通禮趙性鶴,第四室執尊,副司果鄭元和,第五室執尊,右通禮姜鐸,第六室執尊,副司果柳宗植,第一室大祝,副司果洪英植,第二室大祝,校理洪承憲,第三室大祝,副修撰丁弘爕,第四室大祝,副校理金裕成,第五室大祝,司僕正吳益泳,第六室大祝,副司果趙秉翊,盥洗位,禮曹佐郞申泰曍,兵曹佐郞吳仁泰,爵洗位,禮曹佐郞李基肇,兵曹佐郞李明源,贊者引儀,玄景運,兼引儀金鏞賢,謁者兼引儀方漢初,李應達,贊引假引儀,兪致說·崔光在,祭監監察,金升集·徐周輔。
己卯三月二十日辰時,上詣璿源殿。酌獻禮親行入侍時,都承旨李載兢,左承旨李敦夏,右承旨金昌熙,左副承旨朴容大,右副承旨朴周陽,同副承旨李晩由,假注書白珍燮·吳炳文,別兼春秋趙秉升·朴斗陽,原任提學金大根·李承輔·金炳德,提學金輔鉉,原任直提學李載元,檢校直提學趙寧夏·李載冕·趙成夏,原任直提學南廷順,檢校直提學尹滋悳·金炳始·趙慶鎬,直提學閔泳翊,原任直閣李承五·閔泳穆·李承純·洪殷謨,檢校直閣李鎬翼·姜·沈相薰,原任待敎李秉文,檢校待敎洪淳馨,校理洪承憲,修撰鄭顯英,以次侍立。時至,贊禮,跪啓請出次。上具翼善冠·無揚黑團領袍·靑鞓素玉帶·黑皮靴,出齋殿,贊禮導上詣版位,跪啓請鞠躬,四拜興平身,上行四拜禮,世子宮,行四拜禮,時原任大臣·閣臣·二品以上,行四拜禮訖。贊禮,導上詣盥洗訖。贊禮,導上詣第一室尊所,載兢酌酒,贊禮,導詣神位前跪,啓請跪,上跪。載兢奉香,晩由奉爐,上三上香。載兢奉盞跪進,上執盞以授晩由,晩由跪受,奠于案上,大祝讀祝訖。第二室,第三室,第四室,第五室,第六室,行禮如上儀,仍降復位訖。贊禮,跪啓請鞠躬,四拜興平身,上行四拜禮,世子宮,行四拜禮,時原任大臣·閣臣·二品以上,行四拜禮訖。上詣望燎位,贊禮,跪啓禮畢。領府事李裕元,領敦寧金炳學,判府事洪淳穆,領議政李最應,左議政金炳國,進前,裕元奏曰,今日酌獻禮,聖孝冞光矣,侵早勞動,聖體,若何?上曰,一樣矣。上曰,今日異於他日,故行酌獻禮矣。裕元曰,世子宮,同爲行禮,盛擧也,大慶矣。上曰正廟朝,純祖冠禮前行禮,純祖朝,且有翼考行禮,古禮卽然,故今亦行之矣。裕元曰,睿質夙就,則可以行禮,有何關於古禮之有無乎?進前奏曰,第一室獻酌之際,做錯非細,事體所在,誠極未安。當該承旨,推考,何如?上曰,依爲之。出榻敎上還入齋殿,世子宮還入齋殿,諸臣以次退出。
上在昌德宮。停常參·經筵。
政院啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
傳曰,右承旨許遞,前望單子入之。
承旨前望單子入之,李應夏落點。
以司謁口傳下敎曰,興陽士人柳永默,年今一百五歲云,聞甚稀貴,依例加資,令該曹,知事加設單付。
政院啓曰,吏曹判書趙成夏,參判李炳敎,參議尹榮信,牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
傳曰,輔德有闕之代,前望單子入之。
輔德前望單子入之,金聲根落點。
傳曰,在外同敦寧敦寧都正許遞,今日政差出。
政院啓曰,大司憲韓敬源,執義吳慶履,試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
傳曰,副司正李鎬冕,修撰除授。
吏曹,修撰單李鎬冕除授事,承傳。
吏曹啓曰,繕工監假監役官李承祐·趙秉圭,俱以身病,呈狀乞遞,竝改差,何如?傳曰,允。
又啓曰,今此眞殿酌獻禮,親行敎是時,相禮李秀萬,加資事,命下矣。雖已資窮,未經準職,何以爲之?敢稟。傳曰,勿拘。
傳曰,果川縣監鄭在英,龍仁縣令洪顯普,相換。
政院啓曰,注書有闕之代,被薦人申泰觀·閔泳駿·李起鍾薦狀,依例成送吏曹之意,敢啓。傳曰,知道。
承文院啓曰,院吏文學官金永胄,有頉代,幼學李鎬成差下,付軍職,冠帶常仕,如何?傳曰,允。
有政。吏批,判書趙成夏牌招不進,參判李炳敎牌招不進,參議尹榮信進,右承旨朴容大進。啓曰,判書趙成夏,參判李炳敎,竝牌招不進,小臣獨政未安,何以爲之?敢稟。傳曰,只出緊任。
吏批啓曰,前判中樞府事姜㳣·韓啓源,竝敍用事,命下矣。當爲置處,而本曹時無相當窠,依例送西之意,敢啓。傳曰,知道。
又啓曰,行禮曹判書金輔鉉,今陞輔國矣,依例送西後,兼判書下批之意,敢啓。傳曰,知道。
以尹成鎭爲同敦寧,朴來冕爲敦寧都正,李秀萬爲刑曹參議,前判府事姜㳣·韓啓源,敍用事,傳敎,行禮曹判書金輔鉉,今加輔國,前承旨金昌熙,前輔德閔泳商,以上今加嘉善,司僕正吳益泳,相禮李秀萬,今加通政,已上加資事承傳。
兵批,行判書李載元病,參判李冕榮病,參議李冕宙入直進,參知沈東獻病,同副承旨李晩由進。
又啓曰,前判府事姜㳣·韓啓源,敍用送西事,命下矣。當爲從座目置處,而領中樞一窠,判中樞二窠,他大臣及輔國判書李宜翼,今旣見帶,知中樞有闕之代,李宜翼依例降付,其代,前判府事姜㳣及前判府事韓啓源,判中樞加設下批之意,敢啓。傳曰,知道。
又啓曰,行禮曹判書金輔鉉,自吏曹送西矣,資級係是輔國,知中樞有闕之代,依例下批之意,敢啓。傳曰,知道。
以愼良琦爲明月萬戶,判府事單姜㳣,判府事加設單韓啓源,知事單李宜翼·金輔鉉,知事加設單柳永默,單付事承傳,同知單安元默,僉知加設單朴準成,護軍鄭墧·閔泳商·金昌熙,副護軍金相洪·李秀萬·吳益泳,副司果鄭顯英,副司猛金永胄·李鎬成。
吏批啓曰,果川縣監鄭在英,龍仁縣令洪顯普,相換事,命下矣。鄭在英前任陽城縣監,方在解由未出中,洪顯普前任朔寧郡守,方在解由未出中,何以爲之?敢稟。傳曰,勿拘。
傳曰,見窠皆令差出。
吏批,再政。以閔泳商爲禮曹參判,吳益泳爲工曹參議,李敎夏爲司僕正,宋世憲爲相禮,金思轍爲注書,徐光淳·沈東鉉,爲假監役,兼禮曹判書單金輔鉉,果川縣監鄭在英,龍仁縣令洪顯普,已上相換事承傳。
弘文館啓曰,下番闕直,事甚未安。修撰趙同熙,副修撰李秉臯·丁弘燮,新除授修撰李鎬冕,竝卽牌招,推移入直,何如?傳曰,允。
政院啓曰,新除授注書金思轍,卽爲牌招入直,何如?傳曰,允。
義禁府啓目粘連,向前元快用亦,檢察疎漏,植炬零星,揆以擧行,難免溺職,以此照律,何如?判付啓依允。
上在昌德宮。停常參·經筵。
政院啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
傳曰,明日孝徽殿誕辰酌獻禮,當親行,而晝茶禮兼行矣,該房知悉。
政院啓曰,明日孝徽殿親行酌獻禮,祭文,當爲製進,藝文提學李㘾在外,弘文提學洪祐吉,卽爲牌招,使之製進,何如?傳曰,允。
傳曰,都承旨許遞,前望單子入之。
承旨前望單子入之,尹秉鼎落點。
傳曰,左承旨·同副承旨,許遞,前望單子入之。
承旨前望單子入之,金敬均·張時杓,落點。
注書金思轍病代,以吳炳文爲假注書。
政院啓曰,大司憲韓敬源,執義吳慶履,試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
傳曰,明日出宮門路,以協陽門爲之。
政院啓曰,今日齋宿承旨,當爲備員,右承旨朴容大,左副承旨朴周陽,新除授行都承旨尹秉鼎,左承旨金敬均,竝所當牌招,而拘於廳規,不得請牌,何以爲之?而同副承旨張時杓,卽爲牌招,何如?傳曰,允。牌招。
以江原監司洪在鉉狀啓,平海郡人命渰死事,傳曰,聞甚矜惻,元恤典外,別加顧助,如有生前身還布,竝蕩減事,廟堂,措辭分付。
兵曹口傳政事,副護軍李載兢。
侍講院啓曰,新除授輔德金聲根,卽爲牌招察任,何如?傳曰,允。
兵曹啓曰,明日孝徽殿酌獻禮親行,晝茶禮兼行時,本曹堂上,侍衛當爲備員,而參知沈東獻有拘忌,不得進參,令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
刑曹啓曰,謹依統長口傳,下敎,昭寧園松木犯斫罪人李致實,嚴刑二次,全羅道康津縣古今島,絶島定配所,而待拷限,加刑押送,白億萬·金判乭,各嚴刑一次後,億萬慶尙道河東府,判乭平安道孟山縣,竝遠地定配所,卽爲押送之意,敢啓。傳曰,知道。
行知事金輔鉉疏曰,伏以是年月若日,昔我翼考禮始樂節嘉事之會,惟我殿下聖慕追舊,有事于眞殿,惟我王世子邸下,岐嶷天成,沖齡行禮,進退興頫,儼然中節,滿庭臣僚,孰不延頸而歡欣?臣於是,猥忝宗伯,祗贊祼將,有司籩豆,卽分之常,迺者異數曠前,階臣上公,降誥煌煌,榮動廷紳,臣伏惟念殿下此擧,推廣孝思,嘉與臣下,如古明堂郊祀,覃恩增級,然爵可稱德,賞當愜功,一有僭差,勞臣何勸,上施下受,俱失其宜,矧玆周官三少,寅亮倣乎燮理,其責重,其秩亢,崇俊登良,尙或難之,䙝寵濫名,其可乎哉?聖明前後拔擢臣,陶甄臣,天高地厚,未足喩萬一,今乃冥升驟躐,至無以復加,臣恐嶢嶢者缺,進進則窮,綿薄寸軀,承不得許大福量,此臣所以踧踖危慄,終不敢安者也。古之鼎銘有一命而僂,再命而傴,三命而俯,循墻而走,古人滋益恭,三命猶然,九命其所自出尤可知已,臣雖懵陋,竊誦斯義。伏乞聖慈,俯諒衷懇,臣所蒙輔國新資,亟行收還,毋俾識者有議,朝廷無人,而賤分獲安于斗筲,則實終始成全之澤。臣無任云云。答曰,省疏具悉。卿其勿辭行公。
上在昌德宮。停常參·經筵。
上詣孝徽殿,入齋室後,藥房·內閣·政院·玉堂口傳問安。答曰,知道。酌獻禮兼晝茶禮親行後,大殿·中宮殿,藥房·內閣·政院·玉堂·朝廷二品以上·六曹長官單子問安。答曰,知道。
政院啓曰,大司憲韓敬源,執義吳慶履試所進,掌令姜運重,持平李萬敎·朴齊聖,呈辭,掌令嚴錫瓘在外,監察茶時之意,敢啓。傳曰,知道。
吏曹口傳政事,以李正來爲兵曹參知。
政院啓曰,假注書白珍燮,有身病,勢難察任,今姑改差,何如?傳曰,允。
白珍燮改差代,以徐相泰爲假注書。
政院啓曰,武臣之所佩密符,遞來後親納,曾有大臣啓稟定式,而前平安兵使白樂莘,謂有身病,使其褊裨替呈,事體所在,誠極未安。所當重勘,而本院請推之外,無他可施之罰,何以爲之?敢稟。傳曰,推考。
禮曹啓曰,卽接奉常寺所報,則哲仁王后練主造成與奉安處所,預爲稟定云,取考謄錄,則自前國恤時,練主造成奉安處所,例於空闕爲之矣,今番則,造成與奉安,以何殿擧行乎?敢稟。傳曰,崇政殿爲之。
承文院啓曰,院吏文學官李鎬成有頉代,幼學李堣差下,付軍職,冠帶常仕,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而考徽殿誕辰親行酌獻禮相値,不得設行之意,敢啓。傳曰,知道。
訓鍊都監啓曰,本局哨官韓興斗,身病猝重,勢難察任,改差,何如?傳曰,允。
御營廳啓曰,本廳千摠徐光復,身病甚重,勢難察任,改差,何如?傳曰,允。
孝徽殿酌獻禮親行敎是時,贊禮,兼禮判金輔鉉,典祀官,奉正玄弼濟,宮闈令,尙膳劉應祿,執禮,僕正李敎夏,執尊,副司果柳宗植,大祝,修撰李鎬冕,盥洗位,兵曹佐郞吳仁泰,禮正,林相僖,禮曹佐郞申泰曍,兵曹佐郞李明源,贊者,引儀玄景運,兼引儀金鏞賢,謁者,兼引儀方漢杓·李應達,贊引,假引儀,兪致說·崔光在,祭監,監察徐周輔·金升集。
禮曹參判閔泳商疏曰,伏以惟我翼考加冕寶甲載周,瓚獻原廟,宸孝克伸,玆際我王世子邸下,尺衣儼然,肇行展拜,物采儀節,愴變爲慶,臣適忝宮僚,猥贊趨跪,獲覩與榮,攢頌尤切。迺者有禮貌官加資之命,進臣以嘉善大夫,除臣以禮曹參判,臣惶懍震惕,靡所容措。第伏念亞卿峻秩也,宗伯名器也,臣是何人,不以德進事擧,而偏授僥冒之無少難愼也。凡人膺爵賞者,必因績用之可紀,或由勞勩之可酬,反是䙝且濫矣,臣之年來敭歷,倖逭辜戾,尙何論於績庸班綴,擧行粗效奔走,尙何論於勞勩乎?今使之靦然抗顔,孟晉不止,鶴乘貂續,人謂斯何?噫,自古君上之恩,莫大於悅施其親,人子之感恩,亦莫深於得施所悅於其親也,臣有偏母在堂,年老病癃,今以華輪金鞓,以悅其心,此又臣至願大幸,顧何敢崇飾例讓,不思所以蹶承當哉?誠以罔功之賞,匪分之寵,不第爲臣一身招損致災而已,熙朝命德之器,聖人御世之枋,或恐由臣而壞了,豈不大可懼悶哉?參倚累日,蠢動無路,悉暴情實,疾聲仰籲於大全盤物之仁。伏乞聖慈,俯垂鑑諒,特收臣新除資職,俾重公器,以安私分,不勝大願。臣無任云云。答曰,省疏具悉。卿其勿辭行公。
行護軍金昌熙疏曰,伏以寧考加冕之星紀載週,肆覲璿殿,式薦泂酌,曁我震邸,尺衣行禮,見墻之聖慕益新,緜瓜之寶籙增鞏,臣適叨邇綴,獲覩盛儀,愴昔忭今,攢祝曷極?匪意恩旨,誕宣,濫賞輥被,謂臣職忝該房,進以亞卿之列,奉誥傴僂,入告老母,相對感頌,以寵爲懼,臣之陪奉,直不過暫時周旋於尊罍之間而已,豈敢遇事自幸,無勞可紀,而冒當此濫踰之恩哉?伏念臣,以臣家之人最爲不肖,靑年頂玉,旣知涯量之已踰,黑頭腰金,尤非夢想之攸到,殊思雖出於念舊,匪材寔愧於繩武,公私怵惕,何敢自安?夫車服淸朝,所以章明善能者也,關治化之汚隆,係風敎之弛張,則其不可與流品庶僚,循資敍進,漫無區別也,審矣。人器不稱,矧又早躐,累簡非細,招謗必至,參前倚衡,承膺無訖,敢暴衷懇,仰瀆崇嚴,伏乞聖慈,諒臣言之非飾,察臣悃之至切,亟收臣新授資秩,俾公器重而賤分安焉。臣無任云云。答曰,省疏具悉。卿其勿辭行公。
敦寧都正朴來冕疏曰,伏以臣伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯賜鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
己卯三月二十三日午時,上詣孝徽殿。誕辰酌獻禮,兼晝茶禮親行入侍時,行都承旨尹秉鼎,左承旨金敬均,右承旨朴容大,左副承旨朴周陽,右副承旨李應夏,同副承旨張時杓,假注書白珍燮·吳炳文,別兼春秋趙秉升·朴斗陽,原任提學金輔鉉,檢校直提學趙寧夏·趙成夏·尹滋悳·金炳始·趙慶鎬,檢校直閣姜·尹用求·金興均,檢校待敎洪淳馨·閔泳煥,修撰鄭顯英,校理洪承憲,以次侍立。時至,通禮,跪啓請外辦。上具布裹翼善冠·布袍·布裹烏犀帶·白皮靴。乘輿出宣化門,由協陽門·建陽門·銅龍門·景化門,至崇化門外,通禮,跪啓請降輿,上降輿入齋殿。時至,通禮跪啓請行禮,上改具衰服出幄次,贊禮前導,上入詣版位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭,興四拜興平身,上止哭,興行四拜禮。贊禮,前導上詣盥洗位盥洗,詣視膳位視膳,詣尊所。秉鼎酌酒,時杓受酒,上詣神位前,贊禮,跪啓請跪,上跪。秉鼎奉香,時杓奉爐,贊禮跪啓請三上香,上三上香。贊禮,跪啓請執爵獻爵,秉鼎奉爵以進,上執爵授時杓,時杓奉爵奠于案上訖,連行三獻禮如儀。贊禮,啓請俯伏興,小退跪,上小退跪,大祝副司果李鎬冕,跪讀祝訖。贊禮,跪啓請俯伏興平身,上俯伏興平身,贊禮,導上降復位。贊禮,跪啓請俯伏哭,上俯伏哭,贊禮,啓請止哭,興四拜興平身,上止哭興行四拜禮。贊禮,前導上詣望燎位,望燎訖,贊禮,跪啓禮畢。仍前導上還入齋殿。小頃,通禮,跪啓請外辦。上改具布裹翼善冠·布袍·布裹烏犀帶·白皮靴,出幄次,乘輿。領府事李裕元,領敦寧金炳學,判府事洪淳穆,領議政李最應,左議政金炳國,進前,裕元奏曰,今日親行酌獻禮,聖慕罔極。上曰,罔極矣。裕元曰,侵早勞動,聖體,若何?上曰,一樣矣。由景化門·銅龍門·建陽門,入協陽門,周陽請出標信解嚴。上由宣化門還內。諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·試所進去外,呈告人員竝卽牌招,何如?傳曰,允。
又啓曰,假注書吳炳文,有身病,勢難察任,今姑改差,何如?傳曰,允。
吳炳文改差代,以鄭承鉉爲假注書。
政院啓曰,大司憲韓敬源,執義吳慶履試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
政院啓曰,明日次對,兩司當爲進參,除在外·試所進去外,呈告人員竝待開門牌招,何如?傳曰,允。
上在昌德宮。停常參·經筵。
藥房都提調李最應,提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃〈殿〉氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿,中宮殿,口傳問安。答曰,知道。世子宮,口傳問安。答曰,知道。
政院啓曰,大司憲韓敬源,執義吳慶履試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
又啓曰,左承旨金敬均,左副承旨朴周陽,今日不爲仕進,竝卽牌招,何如?傳曰,允。
傳曰,今見臺疏,其僞冒之習,誠極痛該,士子通籍,欲其事君也,而先行欺君可乎?不可尋常置之,庭試被選人南廷皓·朴泳薰·閔泳序,竝原榜目拔去,濟州牧充軍。
傳曰,大臣·政府堂上引見。
以掌令姜運重,持平李萬敎·朴齊聖,正言李秉緯·兪致一,牌不進罷職傳旨,傳曰,只推。
傳曰,回還三使臣留待。
傳曰,回還三使臣入侍。
以左承旨金敬均,左副承旨朴周陽,牌不進罷職傳旨,傳曰,只推。
戶曹啓曰,時御所內各司,依定式發遣本曹正郞臣金寅根,與兵曹參知臣李正來,佐郞臣吳仁泰,東所衛將臣張泳汲,西所衛將臣王殷疇,南所衛將臣兪石柱,北所衛將臣李觀榮,眼同看審則姑無雨漏處之意,敢啓。傳曰,知道。
禮曹啓曰,傳曰,今見臺疏,其僞冒之習,誠極痛該,士子通籍,欲其事君也,而先行欺君可乎?不可尋常處之,庭試被選人南廷皓·朴泳薰·閔泳序,竝原榜目拔去,濟州牧充軍事,命下矣。原榜目中,一竝拔去付標以入,而以乙科入格人任百彦,陞爲甲科,丙科入格人朱洛珪·趙鍾麟,陞爲乙科之意,敢啓。傳曰,知道。
吏曹,典籍單任百彦,文科甲科第一人改付標。
承文院啓曰,院吏文學官李堣,有頉代,幼學李麟寧差下,付軍職,冠帶常仕,何如?傳曰,允。
刑曹啓曰,今見臺疏,其僞冒之習,誠極痛該,士子通籍,欲其事君也,而先行欺君可乎?不可尋常處之,庭試被選人南廷皓·朴泳薰·閔泳序,竝原榜目拔去,濟州牧充軍事,命下矣。謹依傳敎,罪人南廷皓·朴泳薰·閔泳序,竝濟州牧充軍,定配所卽爲押送之意,敢啓。傳曰,知道。
同敦寧尹成鎭疏曰,伏以臣,見帶同敦寧之銜矣,感恩怵義,粗伸叨謝之忱,而第臣見無敦寧,難以蹲冒,玆敢據實仰控。伏乞聖明,俯垂鑑諒,照例遞改,以存公格,以安私分焉。臣無任云云。答曰,省疏具悉。所請依施。
司諫李鳳德疏曰,伏以臣,以草野寒微之踪,猥參科籍,累參臺職,榮已極矣,分斯濫矣。而才智闒䢇,識見空疎,徒竊斗祿之俸,未效寸毫之報,每念及此,不覺騂顔而汗背矣。伏願亟賜鐫斥,俾官方重而私分安焉,臣於丐免之章,不敢贅他而竊有所區區仰達者矣。夫朝家之遇慶設科,亶出於簡賢選能,與國同休之盛擧也。本年二月二十七日,臨軒試士之時,特下各書道名,又書濟州之命,八域之士,莫不歡欣蹈舞,咸頌均施之聖澤,而仰之以陽春,不遺寒谷,太陽遍照陰崕矣。及其出榜,考其居住,則互相眩幻,地則是而人則非矣,進士臣南廷皓,居是京也而懸之以春川地,進士臣朴泳薰,亦是京也而懸之以羅州地,幼學臣閔泳序,居是廣州而懸之以尙州地,幼學臣李禧戇,居是中和而懸之以濟州地,次第獲參,各道儒生之失望,已無可言,而聖朝眷念之意,果安在哉?李禧戇事,已悉於判校臣金炳洙疏中,至蒙處分,今不必更瀆,而其外三人,俱是名門之後裔,才譽方菀,苟能順天而俟命,則必有其時,而未遏躁進之心,自陷欲事先欺之科,誠不勝慨嘆之至。上恩,因此而未究,科規,緣是而漸弛,故職在言地,不得泯默,玆敢冒悚仰陳。伏乞聖明,俯垂鑑諒,特降處分,以立朝綱,以正士趣焉。臣無任云云。答曰,向有李禧戇之事,而此疏又至,故犯欺誷之習,寧容若是?當有處分矣。爾其勿辭察職。
己卯三月二十五日午時,上御熙政堂。藥房入診,大臣·政府堂上引見,同爲入侍時,都提調李最應,提調金壽鉉,副提調朴容大,檢校直閣姜,假注書徐相泰,記注官吳致恒,記事官金命來,右承旨朴容大,假注書鄭承鉉,事變假注書尹國柱,記注官吳致恒,記事官金命來,領議政李最應,左議政金炳國,行知訓鍊院事閔謙鎬,刑曹判書李秉文,知敦寧府事金壽鉉,右贊參洪鍾雲,行大護軍尹滋悳,知三軍府事趙寧夏,吏曹判書趙成夏,知三軍府事金箕錫,漢城府判尹兪晠煥,同知三軍府事趙羲復·申正熙,副護軍閔泳翊,校理洪承憲,以次進伏,醫官劉漢緯·崔性協·李基徹·鄭楫,進伏楹外訖。上曰,史官分左右。最應進前奏曰,日氣不調,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。仍敎曰,春寒尙峭,無害於牟麥乎?最應曰,今當花辰,早有霜氣,故日候尙寒,而於麥農則無害矣。上曰,亦有雪灑,故日氣尙寒。最應曰,今春有閏而節序爲晩故也。炳國曰,每趁花辰,曾多日氣早寒之時,而臣向蒙恩暇,往還廣州地,聞老農之言,則今春雨暘均適,麥事可以占豐云矣。最應曰,醫官待令,使之入診乎?上可之。漢緯等以次入診,退伏楹外訖,最應曰,脈候奏之。漢緯等曰,脈候左右三部調均矣。最應曰,湯劑何以爲之乎?漢緯等曰,依前以地黃製進,恐好矣。上曰,醫官先退,藥房諸臣,仍留可也,仍敎曰,次對爲之。最應曰,咸鏡前監司金世均,所奏諸條,令廟堂稟處事,命下矣。其一,本道錢穀應用,極其浩繁,而還穀則連入停蕩,大同則亦多減縮,甚至於南·北關,還穀加下折米,爲四萬二千餘石,大同錢加下,爲四萬七千餘兩,凡屬公用,每年應下折米爲一萬四千餘石,且開市應下雙市,爲九千二百餘石,單市爲七千二百餘石,而統計其加下之劃報,還穀之立本,辨得三十一萬五千金然後,可以排比事也。本省,以北邊鎖鑰之地,貨穀需用之匱竭難繼,已所憂悶之甚,而前道臣,以報以奏,備悉無餘者也。恒費則浩多,而罔非緊重,應入則尠少,而又漸絀縮,姑爲目下彌縫而湊合各穀,竟就割本,割本之後則無復着手處矣。迨今牽補之道,是講是究,宜亟毋緩,而中外蓄積之枵如,在在同然,況屢十萬之財,實難猝乍取辦,第當爛確後更爲稟處。其一,德陵·安陵兩陵寢曲墻內雙奉,定陵·和陵兩陵寢曲墻內上下奉,而兩陵官員,互相替直,凡百供奉,少無異同,而及其陵役後,別單兩官,不得同入,此非一視之政,此後則縱有一陵之役,兩官,一體別單事也,供奉則一也,而不與於別單者,誠有異同之嘆,此後則依所奏施行事,分付該道。其一,南·北關公都會取額,詩賦各一人,講一人,而已,水原·開城·廣州,雖一州各取八人,以一省之大,若是數少,宜其多士之齎鬱,今冬爲始,詩賦,各加一人事也。本道雖云逖遠,文學之彬彬可觀,自昔伊然,第其都會之增額,寔由於興奬慰悅之意也。自今冬,依所請許令加取修啓,以爲著式遵行之地。其一,咸興歸州寺,去臘失火,而此地此寺,爲其守護聖址,則不得不改建,而容入物財,依已例,空名帖限五百張成給事也。此地旣有所重,則此寺之顧恤,亦事體之不得不然矣,空名帖限五百張,令該曹成送,以爲鳩財葺完之意,分付該道臣,何如?上曰,依爲之。出擧條最應曰,卽見忠淸監司李明應報本府辭緣,則枚擧淸安縣監曺裕承牒呈,以爲本縣,邑殘民少,供米輸運之際,出浦甚遠,每多冗費,實爲痼弊,依槐山已施之例,大同米,以木上納爲辭矣。供稅之米與木,各有定規,固難變更,而該縣蕞爾之局也。民物本自凋瘵,浦路亦旣迂遠,許多貽弊,誠極悶念,而屢登繡單之條陳,可援隣郡之已例,依報辭以木代米,俾爲紓力之意,分付該廳及該道,何如?上曰,依爲之。出榻敎最應曰,守令遞歸後,債負有無之反閱報府,卽係著法之嚴密,而比聞邑守之在任也。凡闕用費,不克撙節,原定廩況之外,駸駸然濫觴無厭,爲該吏者,於是乎迫於策應,所措手者,苟非倉儲之攛挪,乃是京納之幻弄,而惟彼守令,則陰知其實,陽若不關,及夫臨歸,曰倉儲京納,毫無所犯,而加下幾許,不過爲私貸於該吏而已。攘臂快談,恬然過了,遂認以不償之物,無廉無憚,孰大於是,究其情與罪,則眞與搶奪掊克無差殊矣。居其官而雖無此蔑法之擧,難察而易眩者,吏奸也,反敎猱升木,漸致如蠶食桑,一謬之刱而變作百謬,細瘼之生而釀成巨瘼,許多般公貨,盡萃于虧逋之竇,一年二年,振刷沒策,止竟徵族之不足,至於徵隣,徵隣之不足,至於再徵,已納之民,民有何辜?可哀非民,言之痛惋,不覺大吁,大抵反庫之規,不嚴不密也,故縱恣骩骳之習,全然無懲畏而然耳。如是奏飭之下,若或依舊伈泄,視諸文具虛實,眞僞之間,有所相反之現露,則道·守臣與兼符官,竝當別般重勘,而從今以往,反庫形止,這這登聞事,申明嚴飭于八道·四都,何如?上曰,守令苟能節愛,則豈有此習,道臣苟能糾察,則豈有此弊乎?以有爲無,按例修報,畢竟吏滋其奸,民受其害,寧有如許道理?此後則典守公物之反庫,遞任守令之債負,從實修啓,而如或因循掩護,則道·守臣,難免重究,以此嚴飭,可也。出擧條最應曰,臣以都城四山松禁事,屢煩陳達,且有寮相筵奏,前後批敎,申複嚴重,其在管檢之地,宜有操飭之效,而近來此禁,去益蕩弛,斧斤遍尋,日夜相續,魁株老柯,尙矣勿論,穉根弱枝,幾無完者,山麓之脫露,沙石之汰覆,誠非細憂,不覺萬萬驚悚,究其犯斫之由,則所謂松軍,直是松賊也,計松之大小,視價之高低,或有符同頑民而當場偸伐者,或有積置班戶而長時散賣者,傳說極爲喧藉,寧有如許變怪乎?各該將臣,苟能常嚴禁察,則豈至於是也?竝施越俸之典,參軍令各其營,査實汰去松軍,移送法曹,嚴刑遠配,何如?上曰,以四山松禁事,前後申飭,果何如,而偸斧竊斤,任其日尋,法令之蕩弛,莫此爲甚,依所奏爲之嚴飭各營,使之別般禁察。出擧條最應曰,卽見內需司所報,則以爲釋王寺奉安,龕宮正殿,御製御筆碑閣,與諸處,近因風雨磨洗,簷樑滲漏,且多傾頹,修繕之方,不可少緩,容入物力,從長劃給,爲辭矣。此地之有此寺,與他梵宇自別,且從前修葺之役,旣多有工費之助,依已例,空名帖限三百張,成給,趁卽經紀之意,分付,何如?上曰,依爲之。出擧條最應曰,莊陵禮堂,奉審之許久停止,甚涉悚悶,而窮春供億之弊,亦所可念,退行明春事,分付該曹,何如?上曰,依爲之。出擧條最應曰,年前因長興庫貢人小麥契貢人等所懷,兩貢貢價之曾所變通者,限三年依舊例上下事,有所筵稟許施者,而向於歲初詢瘼時,復陳難報之狀,冀蒙㦖恤之澤矣。事勢則十分艱窘,進排則一直浩繁,而限年又此告滿,控籲實合存念,長興庫則加用楮注紙三千卷,受價之以米磨鍊者,更限三年,自惠廳趁月當上下,小麥契則減省條,亦一體出給之意,分付,何如?上曰,依爲之。出擧條最應曰,大臣嗣孫之特賜收錄,自是國朝常典也。故左相洪奭周,故左相朴宗薰,故領相權敦仁,故左相金道喜,故左相朴晦壽,故左相朴永元,故右相任百經,故左相柳厚祚,後嗣俱未免零替,香火亦隨以凄涼,其在不忘舊臣之義,合有示意之擧,八相臣子若孫,令該曹,次次調用,恐好,故敢此仰達矣。上曰,依爲之。出擧條最應曰,兼禮曹判書金輔鉉,行大護軍金元植,竝政府堂上還差,何如?上曰,依爲之。出榻敎最應曰,勳府有司堂上有闕之代,仁昌君李冕榮差下,何如?上曰,依爲之。出擧條最應曰,工曹參判金炳翊,從二品陞資後,當爲榮贈,而所后家,無可施,依近例,移施其本生,何如?上曰,依爲之。出榻敎最應曰,行護軍朴齊鴻,當爲追榮,而所后祖與曾祖無可施云,依近例,移施其本生,何如?上曰,依爲之。出榻敎最應曰,行護軍趙恩植,祖與曾祖,當爲追榮,而所后家無可施云,依近例,移施其本生祖曾,何如?上曰,依爲之。出榻敎仍敎曰,稅穀上納事,每年申飭,果何如,而道臣·守宰,每致愆滯,知以例飭而然乎,豈有如許道理?最應曰,俄於閤外,臣亦與惠堂,有所酬酢,而此專由於紀綱解弛而然矣。上曰,曾前稅船,每於此月內入來,而尙今不到,日前有忠淸水使德山大同米致敗狀啓,此亦不善裝發而然乎,故敗而然乎?最應曰,各道大同米致敗謄報,臣亦見之矣,前後廟飭,視以弁髦,自今年爲始,一切嚴飭,可無後弊矣。上曰,廟堂年年關飭,而一向如是,不勝慨然也。最應曰,道臣·守宰,非敢曰無罪,而小臣忝居廟堂,不能立法,都是自反處也。上曰,不必然矣,此專由於不畏國法而然也。炳國曰,道臣·守宰,聞此下敎,想必不覺惶汗浹背矣。上曰,粵昔正廟朝,舟橋司設節目,則非但爲園幸,而爲民聖念,至精至微矣,見今古法蕩弛,利竇滋生,此無他,情費之增加而然也。最應曰,如是洞燭,此生民之福也。上曰,見今貢價與放料,不得趁給,寧不可悶乎?方伯·守宰之少不動念者,必致重罪然後,可杜後弊矣。炳國曰,貢人,都下之根本,軍卒,輦下之肘掖,而頒貢頒料,不得爲之,不可但以憂悶而止矣。最應曰,自今年爲始,隨現隨發,下吏之作奸,船主之犯法,一切用辟然後,可無他弊矣,設使一人致辟,外他諸人可以懲戢,則此豈非生道殺人之義乎?上曰,在前則加結之律,有禁錮之法矣,從今以往,考其上納之勤慢,以此立法亦可矣。最應曰,聖敎切當,徒流禁錮之法,截嚴且重,以此嚴飭,則方伯·守宰,亦當惕念矣,而不得不定限,雖有大赦,斷不容貸,然後可以立綱矣。炳國曰,加結之律,猶尙如此,況正供所重乎?上曰,丙丁兩年,以歉荒之致,諸道上納,雖未趁時上來,昨年則以何事推諉乎?炳國曰,或以丙丁大無之餘,不無藉托之慮矣。上曰,京各司人情,亦不如古而然也。最應曰,雖有備局節目,今則年增歲加,實難指的矣。上曰,近來換布之弊,愈往愈甚,至有入聞九重之境,此豈非駭然者乎?最應曰,此由於奸吏之舞弄矣。上曰,以松禁言之,各營將臣,若一遵法令,則豈至於斯乎?最應曰,知而不禁,則將臣之咎也,掌法之地,每有拘礙,而如是國法可行乎?上曰,無論京外,誠心國事,外以稅納,必無此弊,亦以松禁言之,豈有此作奸之習乎?誠慨然也。最應曰,臣於船運事,有訝惑者存焉,以卿宰家言之,多有三南田庄,而年年無致敗之說,稅穀則每年致敗,數爲不少,私船完固於稅船而然乎?實不可到底索言矣。上曰,大臣就座。容大曰,諸宰奏事。謙鎬曰,無所懷矣。容大曰,玉堂所懷奏之。承憲曰,臣以匪才蔑識,備數經幄,論思之責,不敢自居,而竊以聖學一事,區區憂愛之忱,有不能自已,第伏念帝王之治,莫不資乎學問,而學問之工,莫善乎自强不息,是故書稱殷宗,必曰,終始典于學,詩讚文王,亦必曰,純亦不已,學之所以終始,德之所以不已,卽無間斷之謂也。伏覩我殿下,近年以來,典學之工,漸不如初,講筵則停閣旣久,召對則暫行旋輟,未敢知淸燕之中,有何縕繹,而竊恐因此而有一簣之虧,十寒之戒也。伏況我春宮邸下,衣尺漸長,睿智日將,輔導成就之功,不可少緩,而在殿下燕翼之謨,又安得不勤聖學,以躬先率乎?顧今春晷舒長,晝漏稀聞,臨筵開講,政合此時,伏願頻接臣隣,日講經史,益勉勤孜之工,懋底緝熙之域,以光聖德,以裨治化焉。上曰,所陳當留念矣。出擧條容大曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命大臣先退,又命史官就座。又命退,諸臣以次退出。
己卯三月二十五日酉時,上御熙政堂。回還三使臣入侍時,同副承旨張時杓,假注書鄭承鉉,記注官吳致恒,記事官金命來,冬至兼謝恩正使沈舜澤,副使趙秉世,書狀官鄭元夏,以此進伏訖。上曰,史官分左右。仍敎曰,三使臣進前。舜澤等進前訖,上曰,遠路無事往還乎?舜澤曰,王靈攸曁,一行上下,無頉往還矣。上曰,聞見錄外,亦有可聞說耶?凡大小庶事,天子皆親行云,信然否?舜澤曰,臣亦聞之矣。上曰,昨年年形,何如耶?舜澤曰,豐年也,故朝野寧謐矣。上曰,洋人多增築室,倭人亦爲設館云,洋倭皆比前愈盛耶?舜澤曰,見其增築,則較前稍盛,槪可推知,扁額則題以勅建矣。上曰,然則物議必有咈鬱,而漢人則似當有甚矣。舜澤曰,中國人素愼樞機,且恥言洋說,別無顯著,其所咈鬱,亦可知矣。上曰,李鴻章,左宗棠,皆有經國之才,而不爲保安之策乎?見今洋人來留者,比前幾倍。舜澤曰,新建洋館板題,以大法國大臣公署,而其數之幾許,雖未聞知,蓋不少云矣。上曰,洋館距宮闕,幾何?舜澤曰,可數里矣。上曰,洋館之宏麗,不及宮闕乎?舜澤曰,制作甚巧,丹靑極鮮,而其大則似不及於宮闕矣。上曰,見洋人乎?舜澤曰,無常往來,故出門輒逢矣。上曰,倭人則不見乎?舜澤曰,倭人衣服,與洋相同,容貌與中國人無異,而臣則未之見矣。上曰,土匪回匪,何如?舜澤曰,近無二匪之警云矣。上曰,大國凋殘,物價高騰,近則何如?舜澤曰,臣聞於翰林編修,則經用不足,減其官祿,亦已至多,朝議雖欲復舊,而事力未逮云矣。上曰,翰林姓名,云誰?舜澤曰,徐郙矣。秉世曰,洋之物貨,極爲淫巧,其價甚高,而實無可用,若一切不用,則洋之巧藝,必無所售,中國之銀幣,亦可自贍,而似無洋醜混雜之弊,然知之而不能行,不勝慨歎矣。上曰,副使之言,然矣。舜澤曰,同治皇陵以事力不逮,權厝五年,今三月二十四日完葬云,而完葬後,仍卽行祔太廟告布,而以葬需經用之爲幾百萬,故拖至五年之久云,則其所凋弊,可以知矣。上曰,漢人尙未得專兵權否?舜澤曰,李鴻章,手握兵權,而機密內務必議,決於滿人之執政者矣。上曰,朝鮮之排斥洋人,皆知之否?舜澤曰,皆爲知之而言必欽嘆矣。上曰,滿人亦相從,而我國之斥洋,以爲何如耶?舜澤曰,雖或相從滿人,不如漢人之通情,故彼不先言,而蓋有欽慕之像矣。上曰,回勅,或得相見否?舜澤曰,二月初七日,卽勅使之母之生朝,故遄歸復命,以趁其日云,而未得相見矣。上曰,城門暮閉明開云,然否?舜澤曰,然矣。上曰,別咨文辭意,彼人以謂何如也?舜澤曰,臣等袖示其草於禮部侍郞,則亦皆曰,咨奏之事體得當云矣。上曰,遊覽海甸·西山等處否?舜澤曰,方物竣事後,果往見之,而辛酉洋擾時,多爲燒燼,樓臺餘存者無幾,然當初設施之壯麗,則不可形言矣。上曰,安東縣新創云,見之否?舜澤曰,未見其官府而自鴨江至柵門,百二十里內,卽舊時廢四郡,今則許民處業,村落連於我國厚昌越邊,設邑亦未聞知矣。上曰,李鴻章所住爲幾里?舜澤曰,在天津衛而百有餘里云矣。上曰,見馴象乎?舜澤曰果見之,而有六首矣。上曰,近聞不來云矣,何以更來而果載黃屋車否?舜澤曰,聞數年前,緬甸人來貢,而黃屋車之大,可敵四五間屋子,然而一象能載之矣。上曰,幾番見天子乎?舜澤曰,四次見之矣。上曰,詳見之乎?舜澤曰,眉目極其淸明,體樣,較之九歲兒則似稍小,而衣服甚寬大矣。上曰,恭親王,與洋人相好云矣,近則何如云耶?舜澤曰,果好云矣。上曰,漢人知我國大報壇乎?舜澤曰,無有問者,而豈有不知之理乎?上曰,前已知之矣。舜澤曰,似然矣。上曰,我國之禮樂文物,中國人或有欽慕者乎?舜澤曰,非但中國爲然,天下各國,亦皆稱禮義之邦矣。上曰,大成殿果見之否?殿內題額有淸書云,甚憤然矣。舜澤曰,然矣。上曰,各國使行無來會者耶?舜澤曰,無來會者矣。上曰,都城內無僧舍,宮闕而已乎?舜澤曰,果然矣。上曰,歸路我境兩麥,何如?舜澤曰,春雨知時,其占爲豐矣。上曰,丙子以後,幸値小康,而民則以食爲天,年豐豈非上瑞乎?舜澤曰,聖敎至當,而豐年之爲國上瑞,古今一轍也。上曰,今番回路,書狀何以不至滯留耶?元夏曰,車卜卽到,故不爲留滯也。上命史官就座,仍命使臣先退。又命退,承史以次退出。
上在昌德宮。停常參·經筵。
政院啓曰,合辭許久闕啓,事甚未安。除在外,未肅拜·呈告人員,竝卽牌招,何如?傳曰,允。
又啓曰,右副承旨李應夏今日不爲仕進,卽爲牌招,何如?傳曰,允。
又啓曰,大司憲韓敬源,執義吳慶履試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
以司謁口傳下敎曰,禁府羅卒加出,殆無定限,向以四十名爲定矣,今聞末由擧行云,更以八十名,定爲原額,而如是著式之後,又或有加出名色之入聞者,該堂上,斷當嚴勘之意,分付。
議政府啓曰,卽見左右捕廳所報,則蔑理悖常之竊盜漢李守千,自長湍地,押來究問,則前後行兇,節節輸款,金俊汝,雖無躬犯,有難全恕,竝牢囚本廳,以待處分云矣。此漢情節之至兇至憯,卽係亘古所無之變,雖萬剮而難贖其罪者也。神人共憤,王章莫嚴,在囚罪人李守千,移送秋曹,亟施當律。金俊汝,縱曰愚蠢之類,旣有隨從之跡,亦令秋曹,嚴刑遠配,何如?傳曰,允。
都摠府啓曰,今日入直內三廳武兼禁軍及軍兵〈等〉,當爲中日習射技放,而國忌正日相値,不得設行之意,敢啓。傳曰,知道。
又啓曰,副摠管尹成鎭,時無職名,令該曹口傳付軍職,何如?傳曰,允。
兵曹口傳政事,護軍單尹成鎭。
都摠府啓曰,副摠管徐相岳,以訓鍊都監中軍,本營諸將官射會監試事,南別營良中晝仕出去,而逐日煩稟未安,入番間,除草記往來之意,敢啓。傳曰,知道。
禁衛營啓曰,本營騎士將尹相和,身病猝重,勢難察任,改差,何如?傳曰,允。
上在昌德宮。停常參·經筵。
自五更至二十八日開東,灑雨下雨,測雨器,水深五分。
政院啓曰,來初一日輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,同副承旨張時杓,今日不爲仕進,卽爲牌招,何如?傳曰,允。
傳曰,吏曹參判有闕之代,副護軍趙在淳除授。
吏曹,吏曹參判單趙在淳,今加嘉善,除授事承傳。
政院啓曰,大司憲韓敬源,執義吳慶履試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
議政府啓曰,卽見全羅監司沈履澤所報,則枚擧群山僉使洪台燮牒呈,以爲本倉漕船之闕額八隻,未及新造,而各邑稅捧,次第垂畢,際此執船,雖爲時急,漁船商舶,擧皆體小,每隻容載,僅不過一二百石,苟欲準數賃代,則夤緣愆期,亦所可慮,依昨春例,以元漕船十一隻,先爲裝運,待其回還,亦卽再運,必不過四五月之間,分次裝發,恐合權宜爲辭矣。漕船則闕額旣多,□船則充代帖報所以有如是變通之論,而報辭旣曰,再運必不過四五月之間云,則先自初運而趁速裝發然後,可期實效矣。苟或檢督失宜,踰越此限,則道臣與該僉使,難免其責,以此另飭行會,何如?傳曰,允。
禮曹啓曰,各陵園所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
承文院啓曰,冬至兼謝恩使帶來咨文中,有使臣加賞事矣,以前頭使行,奉表稱謝之意,撰出先通咨文,付撥下送灣府,傳給鳳城,轉致北京之地,何如?傳曰,允。
承文院啓曰,院吏文學官李麟寧,有頉代,幼學韓百永差下,付軍職,冠帶常仕,何如?傳曰,允。
左右捕盜廳啓曰,謹依議政府草記批旨,臣廳在囚罪人李守千·金俊汝等,竝移送秋曹之意,敢啓。傳曰,知道。
義禁府照目粘連,進排假官習讀元快用矣,本府議啓內,檢察疎漏,植炬零星,揆以擧行,難免溺職,以此照律,罪笞四十收贖,附過還職,私罪奉敎依允。
刑曹啓目,議政府啓辭云云,謹依傳敎,嚴覈其情節,則今此李守千段,蔑理悖常之竊盜,情節已自捕廳,這這輸款,今於曹覈,箇箇承服,究厥罪犯,萬殪猶輕,謹按律文,則大明律强盜條,有曰凡强盜已行而得財者,決不待時,罪人李守千係是十惡,依例決案取招後,稟處。啓依允。
刑曹啓目粘連,罪人李守千,年四十三,所犯節次段,蔑理悖常之竊盜,情節已有捕廳這這輸款,今於曹覈,箇箇承服,究厥罪犯,萬殪猶輕,大明律强盜條有曰,凡强盜已行而得財者,決不待時亦爲白有臥乎等,罪人李守千段,不待時斬,妻子永屬奴婢事手本是白乎味,手本及推案,竝以報議政府詳覈爲白乎矣,同府回答關內,依所報律,抄啓亦爲白有臥乎所,李守千乙右律施行,何如?判付啓依允。
刑曹啓目粘連,推考次,同日罪人李守千,年三十四,結案白等汝,矣身竊盜節次,旣已承款是在果汝,矣身從來根脚,父應吉故,父矣父萬勛故,母金召史生存,母矣父金世徵故,妻李召史年二十生存白良乎,父母以胎生通津府康寧浦,入籍居生是白乎旀。罪犯節次段,本以貧寒之類,敢生凶憯之計,至於詗捉,情跡綻露,自顧所犯,死無足惜,更良從實納招,依法處斷的只施行敎事,向於李守千亦,强盜情節,旣已承款,依例結案取招爲白如乎,係是不待時斬罪人,依法典照律,報議政府,詳覈施行,何如?判付啓依允。
吏曹參判李炳敎疏曰,伏以臣,以菲薄之材,庸闇之姿,猥膺謬恩,冒據匪據,已閱月于玆矣。始也陳章丐免,兪音未承,終焉怵迫居先,黽勉度日,亦復以下十字缺臣有可以甄別流品,辨論官材,按簿注擬,澄仕路而壓物情哉?自以下八字缺有妨賢路之歎,淸要虛縻,恒懼不稱服之譏,求解一念,蘊結于中,且況臣父年迫九耋,筋力恒時凜綴,寢啖隨以多闕,臣以終鮮之身,在傍扶護,暫不可離,犬馬之誠,雖切於趨走,烏鳥之哺,較甚於私情,古所謂事君之日多,事親之日少,正爲臣今日準備語也。以若情勢,何忍膠戀華顯,不念曠省乎?玆敢略陳衷私,仰瀆崇嚴。伏乞聖慈,特軫職名之冒玷,俯諒情理之難强,亟遞臣吏曹參判之任,以幸公私,以安微分焉。臣無任云云。答曰,省疏具悉。所請依施。
上在昌德宮。停常參·經筵。
自開東至未時,灑雨下雨,測雨器,水深九分。
政院啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,右副承旨李應夏,今日不爲仕進,卽爲牌招,何如?傳曰,允。
又啓曰,大司憲韓敬源,執義吳慶履試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
都摠府啓曰,都摠管李秉文,以刑曹判書,本曹坐起進參事,晝任出去之意,敢啓。傳曰,知道。
上在昌德宮。停常參·經筵。
藥房副提調朴容大啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿氣候,王大妃殿氣候一樣,中宮殿氣候安順,爾不必入侍矣。大王大妃殿,王大妃殿,中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕〈啓〉,事甚未安。除在外·試所進去外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左承旨金敬均,左副承旨朴周陽,今日不爲仕進,竝卽牌招,何如?傳曰,允。傳曰,禮房承旨馳詣宗廟·景慕宮,奉審摘奸以來。
傳曰,孝徽殿,朔祭攝行磨鍊。
傳曰,政官牌招開政。
傳曰,禮曹判書有闕之代,前望單子入之。
禮曹判書前望單子入之,沈舜澤落點。
傳曰,修撰許遞,今日政差出。
傳曰,呈告知敦寧,知春秋,藝文提學許遞,今日政差出。
兵曹,口傳政事,副司果單趙同熙。
吏曹啓曰,因議政府申飭,受由上京守令,自臣曹催促,則興陽縣監金演壽,身病猝重,萬無還官之望云,其身病旣如是,則有難强令還任,罷黜,何如?傳曰,允。
傳曰興陽縣監之代,新錄中擬入。
吏曹啓曰,繕工監假監役徐完淳·沈東鉉,俱以身病,呈狀乞遞,竝改差,何如?傳曰,允。
兵曹啓曰,僉知中樞府事沈應澤,景福宮衛將安光益,慶熙宮衛將洪尙麟·鄭東赫,俱以病難供職,呈狀乞遞,竝改差,何如?傳曰,允。
又啓曰,宣傳官李奎顔,五衛將吳時默·韓載裕·申永秀·李福基·太敬壽,文臣兼宣傳官金元均·尹錫圭,俱以病難供職,呈狀乞遞,竝改差,何如?傳曰,允。
承文院啓曰,院吏文學官韓百永有頉代,幼學李聲綱差下,付軍職冠帶常仕,何如?傳曰,允。
政院啓曰,大司憲韓敬源,執義吳慶履試所進,掌令姜運重,持平李萬敎·朴齊聖,牌不進,掌令嚴錫瓘在外,監察茶時之意,敢啓。傳曰,知道。
以司諫李鳳德,正言李秉緯·兪致一,掌令姜運重,持平李萬敎·朴齊聖,牌不進罷職傳旨,傳曰,只推。
以左承旨金敬均,左副承旨朴周陽,牌不進罷職傳旨,傳曰,只推。
有政。吏批,判書趙成夏牌招不進,參判趙在淳在外未肅拜,參議尹榮信進,右副承旨李應夏進。啓曰,判書趙成夏牌招不進,參判趙在淳在外未肅拜,小臣獨政未安,何以爲之?敢稟。傳曰,只出緊任。以閔泳煥·李鳳德,爲修撰,曺錫輿爲知敦寧,朴來萬爲知春秋,李源命爲藝文提學,孫相喆爲開城經歷,李鎬冕爲興陽縣監,掌令鄭元夏減下。贈贊成金在成贈右相,前判敦寧金輔鉉考。金敬根贈吏參例兼,故學生金迥淳,贈吏議,故通德金履鏌,贈僕正,已上工曹參判金炳翊,本生三代。故通德趙鎭弘,贈吏參例兼,吏曹參判趙在淳考。故府使李晉會,贈宗正卿,兵參例兼,同知李南輪考。贈吏參兪義柱,贈吏判例兼,贈吏議兪漢維,贈吏參例兼,已上判尹兪晠煥兩代。故通德朴宗理,贈吏議,前副摠管朴齊鴻本生祖考。故成均進士李寅禹,贈宗正卿吏參例兼,故正李晦淵,贈吏議,已上宗正卿李乾夏兩代。
兵批,行判書李載元進,參判李冕榮病,參議李冕宙進,參知李正來進,同副承旨張時杓進。以李遇永爲僉知,金基駿·孫尙琳·李承龍·李玄承·權信圭,爲五衛將,李鎬肅爲曹司衛將,安明禹爲景福將,朴信恒·金大旭,爲慶熙將,權寅夏爲訓鍊主簿,閔泳煥·趙鍾雲,爲文兼,張圭煥·金樂夏,爲武兼,崔元暐爲黃海水虞候,白尙繪爲大興僉使,徐正煥爲西平浦萬戶,赴戰嶺別將單金守觀,同知單洪尙麟,僉知單申永秀,大護軍金壽鉉,護軍李炳敎,副護軍李敦夏,李晩由·沈東獻·朴來冕·沈應澤·具春植·李承龍·趙完權·權信圭,副司果李鎬冕,副司猛李㘾·李麟寧·韓百永·李馨綱。傳曰,見窠皆令差出。
吏批啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
吏批,再政。以李壽榮爲司諫,趙濟華爲同敦寧,趙秉燮爲敦寧都正,趙秉世爲同經筵,韓兢烈爲司藝,王謹鎬爲禁府都事,權璉夏·洪秉燾,爲假監役,副護軍金觀秀,今加嘉善,年七十四,侍從臣注書金思轍父,加資事承傳。
兵批,再政。李建九爲訓鍊判官,閔寬植爲禁衛把摠,朴永善爲右捕從,同知單金大旭,僉知三單,孫尙琳·李承龍·李會承。
吏批,三政。以金佑鉉爲戶曹參判,李冕承爲以下四字缺薛元周,爲順康園守奉官。
兵批,三政。以閔箕泳爲宣傳官,申泰熙爲都摠經歷,鄭海植爲訓鍊僉正,金正永爲主簿,同知單安明禹,僉知單金基俊·權信圭·李鎬肅。
吏批,四政。李象協爲軍器主簿。
兵批,四政。鄭志植爲都摠經歷,金秉燮爲訓鍊判官,趙載完爲武兼,李周永爲都監哨官,同知單朴信恒。
五政。金養善爲都摠經歷,趙箕夏爲都事,護軍金觀秀。
六政。李世應爲訓鍊僉正,徐相誾爲都摠都事,李裕臣爲訓鍊主簿,河道一爲訓鍊判官,閔泳一爲主簿,守判府事沈舜澤減下,大護軍單沈舜澤。
以京畿監司趙寅熙狀啓,薦新生石首魚等,節序次早,姑未産出,限內不得封進,惶恐待罪事。傳曰,勿待罪事,回諭。
議政府啓曰,蔑理悖常竊盜漢,纔已用辟矣,此與尋常行賊之捕捉有異,則伊時所捉之長湍譏校,合施激賞之典。令該曹,問名善地邊將作窠,差送,何如?傳曰,允。
戶曹啓曰,臣在顯,與正郞臣金寅根等,進詣景福宮差備內,謹依啓下手本,眼同看審則各殿堂以下,雨漏如干有頉處,從便修改之意,敢啓。傳曰,知道。
又啓曰,慶熙宮,依定式發遣本曹郞廳看審,則如干有頉處,從便修改之意,敢啓。傳曰,知道。
又啓曰,泥洞築臺,追慕洞碑閣,淨業院碑閣,戲竹軒,依定式,發遣本曹郞廳,摘奸則姑無頉處之意,敢啓。傳曰,知道。
又啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
宣惠廳啓曰,三月令宗廟薦新蕨菜,今年則節序差晩,始爲萌芽,尙未採得,不得封進矣。莫重薦新,致此過限,臣則惶恐待罪,而在前如此之時,每有過限之例,待稍長卽爲封進之意,分付禮曹,何如?傳曰,允。卿勿待罪。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
兵曹啓曰,今三月各廳堂下武臣朔試射,臣曹,連仍有故,不得爲之之意,敢啓。傳曰,知道。
又啓曰,卽接西所衛將王殷疇牒報,則明禮門東邊小松一株,因風顚仆云,令該所,依例斫去之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而孝徽殿朔祭齋戒相値,不得設行之意,敢啓。傳曰,知道。日記廳堂上閔泳達。郞廳朴台淳·金炳䄵
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,大司憲韓敬源,執義吳慶履試所進,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以掌令姜運重,持平李萬敎·朴齊聖,正言李秉緯·兪致一牌不進罷職傳旨,傳曰,只推。
三軍府啓曰,本府從事官申杓熙,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
議政府啓曰,本府公事官李啓好,奔走僅仕,已滿十五朔,依例陞敍,或守令除授事,捧承傳施行,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
弘文館啓曰,新除授修撰閔泳煥·李鳳德,竝卽牌招察任,何如?傳曰,允。
禮曹啓曰,今此式年文武科殿試吉日,以今初六日,已爲推擇啓下,而文科講經,今纔畢試,則會試,將以初四日設場矣。文武科殿試,不容不退定,故令日官韓應翼推擇,則今閏三月初八日爲吉云,以此日定行,而原粘目中,改付標以入之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,戶曹參判金佑鉉,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,大司憲韓敬源,執義吳慶履試所進,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以掌令姜運重,持平李萬敎·朴齊聖,正言李秉緯·兪致一牌不進罷職傳旨,傳曰,只推。
又啓曰,試官之出榜詣闕,例也,而文科覆試一所監試官韓敬源·趙命敎,二所監試官吳慶履·洪時衡,謂有身病,自外徑歸,事甚未安。竝推考,何如?傳曰,允。
吏曹啓曰,贈諡文憲公趙基應延諡,定行於今月初三日本第云矣,敢啓。傳曰,知道。
承文院啓曰,院吏文學官李聲綱有頉代,幼學洪淳鳳差下,付軍職冠帶常仕,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨李應夏,今日不爲仕進,卽爲牌招,何如?傳曰,允。
又啓曰,假注書鄭承鉉,有身病,勢難察任,今姑改差,何如?傳曰,允。
鄭承鉉改差代,以金炳吉爲假注書。
政院啓曰,大司憲韓敬源,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以右副承旨李應夏牌不進罷職傳旨,傳曰,只推。
以大司諫趙命敎,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖牌不進罷職傳旨,傳曰,只推。
又啓曰,大司憲韓敬源,掌令姜運重,持平李萬敎·朴齊聖,獻納洪時衡,正言兪致一,旣入闕中,不爲傳啓,直爲出去,事甚未安。竝推考,何如?傳曰,允。
傳曰,右承旨·右副承旨·外承旨,竝許遞,前望單子入之。
承旨前望單子入之,柳來駿·洪澈周·趙肅夏·閔泳商落點。
傳曰,承旨房望,順房爲之。
傳曰,公事不審之中官梁萬基,從重推考。
禮曹啓曰,今此式年會試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又啓曰,今月初八日式年文科殿試,親臨與命官,何以爲之?而處所,以何處擧行乎?敢稟。傳曰,春塘臺親臨磨鍊。
兵曹啓曰,今月初八日己卯,式年武科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之?而處所,以何處擧行乎?敢稟。傳曰,春塘臺親臨磨鍊。
傳曰,戶曹判書有闕之代,知三軍府事金炳始除授。
吏曹,戶曹判書單,金炳始除授事承傳。
傳曰,兵·工換房。
禁衛營啓曰,本營騎士將朴宗鉉,身病猝重,勢難察任,改差,何如?傳曰,允。
行戶曹判書金在顯疏曰云云。答曰,省疏具悉。所請依施。
知敦寧曺錫輿疏曰云云。答曰,省疏具悉。所請依施。
上在昌德宮。停常參·經筵。
自去夜一更至開東,灑雨下雨,測雨器水深七分。自開東至未時,灑雨下雨,測雨器水深一寸一分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·試所進去外,呈告人〈員〉,竝卽牌招,何如?傳曰,允。
又啓曰,左承旨柳來駿,時在江原道春川地,斯速乘馹上來事,下諭,何如?傳曰,許遞。前望單子入之。
又啓曰,右副承旨趙肅夏,今日不爲仕進,卽爲牌招,何如?傳曰,允。
又啓曰,御營大將申正熙,仁川·富平等地砲臺監董事,今方出去矣,所佩命召,兼帶左邊捕盜大將命召及大將牌·傳令牌,何以爲之?而將兵之任,不可一刻無摠察之人,何以爲之?而捕將重任,亦不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,御將,兵判兼察,捕將,他邊大將兼察。
又啓曰,御將兵判兼察,捕將他邊大將兼察事,命下矣。兼察御營大將李載元,兼察右邊捕盜大將金箕錫,竝卽牌招,聽傳敎,何如?傳曰,允。
又啓曰,大司憲韓敬源,掌令姜運重,持平李萬敎·朴齊聖牌不進,執義吳慶履試所進,掌令嚴錫瓘在外,監察茶時之意,敢啓。傳曰,知道。
以大司諫趙命敎,獻納洪時衡,正言兪致一,掌令姜運重,持平李萬敎·朴齊聖牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,金敬均·金明鎭落點。
傳曰,摠管入直外竝許遞,前望單子入之。
摠管前望單子入之,都摠管尹滋承,副摠管李鳳儀·李奎奭·任應準·洪遠植·李乾夏落點。
政院啓曰,新除授副摠管李奎奭,方在罷職中,何以爲之?敢稟。傳曰,叙用。
兵曹口傳政事,上護軍單金在顯。
兵曹,今閏三月初八日式年,武科殿試時原榜人,規矩片箭三矢一百三十步一巡一中,騎蒭一次二中,貫革五矢一百二十步一巡一中,柳葉箭五矢一百二十步一巡一中,講書粗以上,三技取一技落點。
承文院啓曰,院吏文學官洪鳳淳有頉代,幼學姜渷差下,付軍職冠帶常仕,何如?傳曰,允。
傳曰,文武科殿試日子促迫,似有窘束之慮,更以念間擇入。
以東萊府使尹致和狀啓,管理官倭等,謂有公幹,作鬧公席,臣職在邊門,不能見憚於異類,遭此變怪,伏俟重勘事。傳曰,勿待罪事,回諭。
同敦寧趙濟華疏曰,伏以臣,伏奉除旨,以臣爲同知敦寧府事,臣感恩怵義,粗伸叨謝之忱,而第臣,本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉云云。答曰,省疏具悉。所請依施。
上在昌德宮。停常參·經筵。
藥房提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟處事,左議政金炳國,有身病,右議政未差,不得來會云矣,敢啓。傳曰,知道。
又啓曰,假注書徐相泰,有身病,勢難察任,今姑改差,何如?傳曰,允。
又啓曰,大司憲韓敬源,掌令姜運重,持平李萬敎·朴齊聖牌不進,執義吳慶履試所進,掌令嚴錫瓘在外,監察茶時之意,敢啓。傳曰,知道。
以大司諫趙命敎,獻納洪時衡,正言李秉緯·兪致一,掌令姜運重,持平李萬敎·朴齊聖牌不進罷職傳旨,傳曰,只推。
傳曰,有實故摠管許遞與未差之代,令該曹口傳差出。
議政府啓曰,卽見東萊府使尹致和狀啓,則管理官及艦長倭等謂有閒行時,府民之投石防遮,乃於公幹之席,甚至有拔劍肆毒之擧,今若任他勿問,則將不知生出何變,此當有書契往復,且以本府軍兵軍械言之,別有大更張然後,可爲鎭邊之策,竝請令廟堂,稟處分付矣。萊府中一處之許令閒行,雖有年前條規,忽地成群,揮劍使棒,橫行閭里之間,則我民之驚擾,勢或無怪,若乃投石,則爲其遮攔也。與無端惹鬧有異,令本府査出懲勵,大凡交隣之道,貴在乎以禮相尙,以信相守而已,就事論事,何所不宜,而公席上之拔劍,官門外之試砲,此欲恐嚇乎,抑亦逞毒乎?誠莫曉其情狀之何居,而苟能該府使,常時見憚,辦察官,隨機善幹,則豈有此前所未有之變怪乎?卽當削黜之嚴勘之乃已,而見今邊務旁午,不無參量者存,第觀來頭擧行之如何,姑令戴罪察任,至於書契往復與練兵繕械之節,更爲從長稟裁,以此先爲行會,何如?傳曰,允。
兵曹啓曰,本曹正郞金容圭·尹定求,俱以病難供職,呈狀乞遞,竝改差,何如?傳曰,允。
又啓曰,今此幸行時,侍衛不可不備,而宣傳官金東三,五衛〈將〉金箕俊·孫相琳·李承龍·李玄承,俱以病難供職,呈狀乞遞,竝改差,其代,口傳差出,以爲備員之地,何如?傳曰,允。
徐相泰改差代,以李容稙爲假注書。
兵曹口傳政事,以金元植爲都摠管,金昌熙·鄭雲星爲副摠管,李敏臯爲宣傳官,吳箕倫·金東錫·金善翼·孫光鉉爲五衛將。
戶曹判書金炳始疏曰,伏以臣式荷隆庇,纔解戎務,得以安意調息,還他本分,自幸微諒之獲遂,實感造化之曲費,曾未幾月,特旨忽降,畀之以度支重寄,臣聞命震惕,莫省所以。第念國計嬴絀,惟在司會利用,厚生底愼是賴,民命之休戚繫焉。是以,九年有蓄,禮著量入之制,千乘治賦,聖許從政之材,其任之綦重如是,其人之愼簡尤別,況今饑荒之餘,大農告匱,囷鹿枵於內,杼軸空於外,正供歲虧,經用日窘,牽架補苴之難爲計,有如漏船之須副梢。李綱所云節用捄弊,不加賦而邦用足者,正是今日之良有司也。臣本無斗筲小知,可備器使之一,而至於金穀去處,尤是性靈之所偏塞,雖尋常家幹,茫然不知理會心計,而强使之掌財賦均式貢,肩至鉅之任,濟極艱之會,則其僨敗,可立而待也。委輸多愆,支調無策,則臣無幹典,筦鑰不謹,偸弄相眩,則臣無澄理,句檢劑會之殷,裁制銖兩之宜,又非臣精識所可耐當,仰惟聖簡,奚取而謬及於臣也?曩者臣,待罪惠局,蔑一稱塞,到今追惟,瑕疣莫掩,若其簿領之浩穰,責應之鞅掌,以此較彼,或相倍屣,旣拙於其所易,而反優於其所難,豈理也哉?嗚呼,至恩隆眷,千載一遭,涓埃報答,夷險何擇,而竟乃才程所限,展拓無望,譬如方不可圓,莛不可楹,有非人力强之者,雖欲冒膺,黽勉爲一日計,得乎?區區血懇,匪躬之故,庶幾天地父母,諒臣情實,而鞶褫之不終朝也。臣無任屛營祈懇之至云云。答曰,省疏具悉。卿其勿辭行公。
敦寧都正趙秉爕疏曰云云。省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左承旨金敬均,右承旨洪澈周,今日不爲仕進,竝卽牌招,何如?傳曰,允。
又啓曰,昨日隨駕閣臣望,原任待敎金演壽,方在罷散中,而不爲付籤,至蒙恩點,事甚疎忽,極爲未安。原任筒,使之改付標以入,而當該入直閣臣,不可無警,推考,何如?傳曰,允。
政院啓曰,大司憲韓敬源,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
玉堂前望單子入之,應敎金演壽落點。
政院啓曰,新除授應敎金演壽,方在罷散中,何以爲之?敢稟。傳曰,敍用。
又啓曰,應敎金演壽敍用事,命下矣。以前任興陽縣監,方在解由未出中,何以爲之?敢稟。傳曰,勿拘。
又啓曰,試官之出榜詣闕,例也,而式年文科會試監試官吳慶履·李秉緯,謂有身病,自外徑歸,事甚未安。竝推考,何如?傳曰,允。
又啓曰,執義吳慶履,正言李秉緯,一體牌招,何如?傳曰,允。
又啓曰,假注書李容稙,有身病,勢難察任,今姑改差,何如?傳曰,允。
李容稙改差代,以柳道緯爲假注書。
都摠府啓曰,新除授副摠管李奎奭,時無職名,令該曹,口傳付軍職,何如?傳曰,允。
以大司諫趙命敎,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖牌不進罷職傳旨,傳曰,只推。
兵曹口傳政事,護軍單,李奎奭。
以左承旨金敬均,右承旨洪澈周牌不進罷職傳旨,傳曰,只推。
傳曰,向日刊削之勳府堂上李景宇,分揀。
傳曰,在外摠管許遞,前望單子入之。
摠管前望單子入之,副摠管李鳳儀·李炳敎·李冕熙落點。
兵曹啓曰,今此幸行時,各差備所把驛馬,磨鍊書入,而本曹驛馬外不足之數,依例京畿驛馬十五匹補把事,分付本道之意,敢啓。傳曰,知道。
以黃海監司鄭海崙狀啓,薦新生石首魚,月令之內,不得封進,當該差使員殷栗兼任豐川府使張允植,依事目罷黜,臣亦惶恐待罪事。傳曰,勿待罪事,回諭。
以慶尙監司李根弼狀啓,管理館倭等,謂有公幹,來鬧東萊府,苟能常時見憚,異類何敢肆惡,該府使尹致和,辦察官玄昔運罪狀,竝令廟堂稟處,臣亦惶恐待罪事。傳曰,萊伯與辦察官,已有廟堂回啓,卿其勿待罪事,回諭。
以慶尙左水使朴鼎和狀啓,管理館倭等,謂有公幹,來鬧東萊府,臣職在邊梱,不能憚壓之罪,益無所逃,惶恐待罪事。傳曰,爾其勿待罪事,回諭。
政院啓曰,卽者別兼春秋朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
刑曹啓曰,左邊捕盜廳文移內,奉承傳敎張在斗爲名漢,移送嚴刑遠配事,批下矣。謹依傳敎,罪人張在斗,嚴刑一次後,咸鏡道利原縣遠地定配所,卽爲押送之意,敢啓。傳曰,知道。
禮曹啓曰,卽接開城府出身車星輔所志,則以爲同姓九寸姪懿道,嫡妾俱無子女,以其同姓八寸弟致道子允輔,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立后,兩邊與受,明有可據,而不得登聞者,許令該曹,論理草記事,載在法典,而門長車星輔所訴,旣如此,車致道子允輔,立爲車懿道之後,何如?傳曰,允。
又啓曰,卽接橫城幼學鄭鑰所志,則以爲同姓十三寸姪一河,嫡妾俱無子女,以其同姓十寸弟佐永子道植,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長鄭鑰所訴,旣如此,鄭佐永子道植,立爲鄭一河之後,何如?傳曰,允。
別兼春秋朴斗陽疏曰,伏以臣母,風眩宿症,益添劇,藥餌莫效,委頓床席,家僮踵至,促臣歸視,臣旣多日在公,不獲省視。又聞此報,五內煎熬,按住不得,玆敢不避猥屑,忙陳短章,徑出禁扃。伏乞聖明,俯垂矜諒,亟遞臣所帶之職,俾便救護,仍治臣擅離之罪,以昭法紀。千萬幸甚云云。省疏具悉。爾其勿辭救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來十一日輪對日次矣,敢稟。傳曰,當次人受點後,日次待令。
又啓曰,大司憲韓敬源,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖牌不進罷職傳旨,傳曰,只推。
傳曰,有實故摠管許遞,前望單子入之。
摠管前望單子入之,副摠管南廷益落點。
傳曰,啓字誤踏之中官朴漢應,從重推考。
議政府啓曰,向日悖常强盜漢用律之後,連聞此變,一向狼藉於京外,言念國綱,不可但以驚惋爲言,內而兩捕廳,外而各鎭營,苟能着意詗捉,則跳踉蔓延之患,豈至於汔今不熄乎?揆諸擧行,誠極駭歎,左右捕將及各鎭營將,固當直請重勘,而特付令申之義,竝姑戴罪察任,使之刻期發捕,隨輒殄滅,而毋論譏校與閒散人,若有發納與指告者,則拔例論賞之意,揭付坊里,以爲懸賞購捕之地事,分付京外,何如?傳曰,允。
弘文館啓曰,新除授應敎金演壽,卽爲牌招察任,何如?傳曰,允。
承文院啓曰,院吏文學官有頉代,幼學李源老差下,付軍職冠帶常仕,何如?傳曰,允。
知事金元植疏曰云云。答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左承旨金敬均,右承旨朴容大,今日不爲仕進,竝卽牌招,何如?傳曰,允。
又啓曰,大司憲韓敬源,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以左承旨金敬均,右承旨朴容大牌不進罷職傳旨,傳曰,只推。
以大司諫趙命敎,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖牌不進罷職傳旨,傳曰,只推。
傳曰,行首宣傳官有闕之代,以文臣中,令該曹口傳擬入。
注書金思轍病代,以安禧遠爲假注書。
禮曹啓曰,傳曰,文武科殿試日子促迫,似有窘束之慮,更以念間擇入事,命下矣。殿試旣爲退定,則雜科覆試,亦當一體退定,故令日官韓應翼,更爲推擇,則文武科殿試,今閏三月二十一日,雜科覆試,同月二十五日爲吉云,以此日退定,原粘目中,改付標以入之意,敢啓。傳曰,知道。
兵曹啓曰,今此幸行時,侍衛不可不備,而五衛將有闕之代,口傳差出,何如?傳曰,允。
兵曹口傳政事,以閔泳翊爲宣傳官,尙爲五衛將。
三軍府啓曰,卽接訓鍊都監所報,則今閏三月初九日習陣日次,而大將臣趙寧夏,有身病,不得行操云矣,敢啓。傳曰,知道。
訓鍊都監啓曰,本局別將沈宜弘,身病猝重,勢難察任,改差,何如?傳曰,允。
義禁府啓曰,昨年六月日,黑山島前別將金商龍,稱以鎭將所費八千餘兩,橫徵於其族,至有瘐死之人罪,待待命拿囚事,承批行會,已過半載,終不就囚,故更關於該道,使之督飭上送矣。卽接該監司沈履澤牒報,則金商龍,自黑山鎭出來,率其家眷,趁時上京,終無影響云,然則旣在京底,逃避不現明矣。似此無嚴蔑法之漢,不可以曾經鎭將,有所拘礙,卽令左右捕廳譏詗,使之不日搜捉,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,同副承旨金明鎭,今日不爲仕進,卽爲牌招,何如?傳曰,允。
又啓曰,左右史不可不備,別兼春秋朴斗陽,由限已過,與閔泳煥,竝卽牌招,推移入直,何如?傳曰,允。
又啓曰,今十六日,健元陵·元陵·綏陵·景陵親祭祭文,當爲製進,而藝文提學李源命在外,弘文提學洪祐吉呈辭受由,何以爲之?敢稟。傳曰,竝許遞,前望單子入之。
弘文提學前望單子入之,尹滋悳落點。
藝文提學前望單子入之,李承輔落點。
政院啓曰,大司憲韓敬源,執義吳慶履,掌令姜運重,持平李萬敎·朴齊聖牌不進,掌令嚴錫瓘在外,監察茶時之意,敢啓。傳曰,知道。
以大司諫趙命敎,獻納洪時衡,正言李秉緯·兪致一,執義吳慶履,掌令姜運重,持平李萬敎·朴齊聖牌不進罷職傳旨,傳曰,只推。
傳曰,政官牌招開政。
傳曰,同副承旨許遞,今日政差出。
傳曰,呈告戶曹參判·同經筵·同春秋,竝許遞,今日政差出。
傳曰,在外同春秋許遞,今日政差出。
傳曰,臺諫竝許遞,今日政差出。
傳曰,泮長許遞,今日政差出。
傳曰,法司堂上竝許遞,今日政差出。
傳曰,翰林召試,明日仁政殿命官爲之。
吏曹啓曰,童蒙敎官趙漢國,以其身病,呈狀乞遞,改差,何如?傳曰,允。
傳曰,童蒙敎官有闕之代,幼學李載克,勿拘年紀擬入。
傳曰,向日石首魚不爲封進之豐川府使張允植,特爲分揀,姑令待罪擧行。
傳曰,右承旨許遞,前望單子入之。
弘文館啓曰,下番闕直,事甚未安。修撰李鳳德,副修撰李秉臯,竝卽牌招,推移入直,何如?傳曰,允。
以司謁口傳下敎曰,大報壇奉室香室內板門·廳板耳機·塗褙·斑子,年久破傷云。令該曹,擇日修改事,分付。
政院啓曰,翰林召試,明日仁政殿命官爲之事,命下矣。領監事以下·館閣堂上,竝待開門命招,何如?傳曰,允。
又啓曰,同知中樞府事鄭光殷,五衛將吳箕倫·權信圭·金東錫·金善翼·孫光鉉,忠翊衛將李鳳濂,景福宮衛將安明禹,慶熙宮衛將金大旭·朴信恒,俱以病難供職,呈狀乞遞,新除授慶尙左水使李昌鎬,以其親病沈重,萬無離側赴任之望,戶奴呈狀乞遞矣,親病旣如是,則有難强令赴任,竝改差,何如?傳曰,允。
三軍府啓曰,今初十日禁衛營習陣日次,而大將臣金箕錫,有身病,不得行操云矣,敢啓。傳曰,知道。
承文院啓曰,院吏文學官李源老有頉代,幼學申錫斗差下,付軍職冠帶常仕,何如?傳曰,允。
禁衛營啓曰,本營騎士將趙基安,身病猝重,勢難察任,改差,何如?傳曰,允。
又啓曰,本營騎士將,今當差出,而擬望之〈人〉乏少,外任竝擬,何如?傳曰,允。
吏曹啓曰,海南縣監許璡,身病猝重,萬無還官之望云,罷黜,何如?傳曰,允。
又啓曰,繕工監假監役權璉夏·洪秉燾,俱以身病,呈狀乞遞,改差,何如?傳曰,允。
兵曹啓曰,本曹佐郞李明源,以其病難供職,呈狀乞遞,宿衛重地,不可久曠,今姑改差,何如?傳曰,允。
有政。吏批,判書趙成夏,參議尹榮信進,參判趙在淳在外未肅拜,左承旨金敬均進。
吏批啓曰,判尹今當差出,而擬望之人乏少,政府西壁竝擬,何如?傳曰,允。
以金晩植·趙昌夏爲承旨,李升洙爲大司憲,張世容爲大司諫,李鍾律爲執義,權仁成爲司諫,閔泳煥·李鳳奎爲掌令,崔在澈·鄭澐爲持平,宋道淳爲獻納,全洪敎·南湜爲正言,李命宰爲副校理,金箕文爲副修撰,韓敦源爲知敦寧,李寅命爲刑曹判書,金元植爲判尹,李龍夏·金觀秀·李明五爲同敦寧,閔定鎬爲戶曹參判,李正魯爲禮曹參判,金昌熙爲兵曹參判,洪祐昌爲刑曹參判,李炳敎爲左尹,趙熙一爲右尹,沈應澤爲敦寧都正,趙肅夏爲大司成,李會正爲知經筵,趙在淳爲同義禁,南廷益爲同經筵,李承輔爲藝文提學,李乾夏·閔泳商爲同春秋,李載克爲童蒙敎官,鄭選朝·尹顯佑爲假監役,李奎昇爲海南縣監。
再政。閔泳煥爲副應敎,宋彙仁爲修撰,具永植爲吉州牧使,金炳始爲禮賓提調。
三政。李元祺爲掌令,洪英植爲副應敎,宗正卿單李義根。故縣監趙希鎭贈吏議,生員趙重台贈僕正,以上同知趙恩植兩代。通德朴宗理贈吏議,副摠管朴齊鴻本生祖考,政事冊無。
兵批,判書李載元進。
兵批啓曰,知訓鍊,今當差出,而當品中可擬之人乏少,從二品竝擬,何如?傳曰,允。
又啓曰,慶尙左水使,今當差出,而擬望之人乏少,他道防禦使竝擬,何如?傳曰,允。以申正熙爲知訓鍊,金寅浩·南孝淳爲同知,李玄道·趙秉縉·李承武·朴思圭·金文基爲五衛將,李鳳濂·尹彝烈爲忠翊將,尹誠模爲御營騎士將,太重燁爲景福將,崔春輔·洪樂煥爲慶熙將,李周永·李源永爲武兼,韓圭稷爲慶尙左水使,金潤圭爲全羅監營中軍,龍載玉爲靈興島僉使,姜在武爲靑水萬戶,方希年爲梨洞萬戶,知事單李應寅,同知加設單李奎奭,僉知單孫光鉉,副司猛洪淳鳳·姜浣·李源老·申錫斗,以上竝單付,前縣監金敎濚,今加折衝加資事承傳。
再政。以李世應爲訓鍊都監哨官,同知單太重燁,僉知三單李玄道·趙秉縉·李承武,兼吉州防禦使單具永植,大護軍曺錫輿·兪晠煥,護軍尹秉鼎·尹泰經·趙濟華·李世宰·洪祐昌·金佑鉉·金鶴根,副護軍趙命敎·李應夏·金明鎭·張時杓·柳來駿·鄭漢朝·李承純·任尙鎬·李秀萬·趙秉爕·李奎顔·李昌鎬·蔡奎鳳·沈宜甲,副司直吳慶履·李壽榮·李敎榮·李萬敎·朴齊聖·洪時衡,副司果丁弘爕·兪致一·兪致魯·陳采奎·閔泳稙。
上在昌德宮。停常參·經筵。
藥房提調金壽鉉,副提調朴容大啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國,有身病,右議政未差,不得來會云矣,敢啓。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,全羅左水使具然泓下直,長弓一張·長箭一部·片箭一部·筒兒一箇賜給。
政院啓曰,右副承旨金晩植,時在京畿楊根地,斯速乘馹上來事,下諭,何如?傳曰,許遞,前望單子入之。
承旨前望單子入之,洪澈周落點。
又啓曰,今此幸行時,何大臣留都乎?敢稟。傳曰,領府事爲之。
以直提學李載兢牌不進罷職傳旨,傳曰,只推。
以別兼春秋朴斗陽·閔泳煥牌不進罷職傳旨,傳曰,只推。
兵曹,以李鎬俊爲留都大將。
政院啓曰,左右史不可不備,別兼春秋朴斗陽·閔泳煥,旣有只推之命,竝卽牌招,推移入直,何如?傳曰,允。
又啓曰,新除授右承旨洪澈周,卽爲牌招,何如?傳曰,允。
又啓曰,大司憲李升洙,掌令李鳳奎,持平崔在澈牌不進,持平鄭澐,執義李種律,掌令李元祺在外,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
傳曰,摠管有闕之代,前望單子入之。
摠管前望單子入之,副摠管金昌熙落點。
傳曰,同副承旨許遞,前望單子入之。
承旨前望單子入之,奇禹鉉落點。
傳曰,有實故摠管許遞,前望單子入之。
摠管前望單子入之,副摠管李文永落點。
傳曰,同副承旨許遞,前望單子入之。
承旨前望單子入之,金弘集落點。
政院啓曰,新除授副摠管李文永,方在罷散中,何以爲之?敢稟。傳曰,蕩滌敍用。
又啓曰,今十六日,健元陵·元陵·綏陵·景陵親祭祭文,當爲製進,藝文提學李承輔,待明朝牌招,使之製進,何如?傳曰,允。
傳曰,今番召試,取四人。
弘文館啓曰,新除授副應敎洪英植,副修撰金箕文,竝卽牌招察任,何如?傳曰,允。
又啓曰,新除授副校理李命宰,時在京畿南陽地,修撰宋彙仁,時在忠淸道淸安地,經筵入番事緊,請竝斯速乘馹上來事,下諭。答曰,竝許遞,前望單子入之。
玉堂前望單子入之,副校理李宗植,修撰朴奎燦落點。
議政府啓曰,濟州牧使白樂淵,瓜期在邇矣,聲績之優著,自有傳聞之可驗,而況島農連歉,民情轉急,際此賑救,克殫心力,窮蔀賴活,尤切願借,限一年特爲仍任,俾責終效,何如?傳曰,允。
禮曹啓曰,大報壇奉室香室內,板門·廳板耳機·塗禙·斑子,年久敗傷云,令該曹,擇日修改事,分付事,命下矣。修改吉日時,令日官韓應翼推擇,則今閏三月三十日午時爲吉云,以此日時擧行,而神座神榻,同日同時,依前例權安于齋殿爲白有如可,待畢役還奉爲白乎旀。修改所入物種,令該司,磨鍊進排,亦令繕工監,定別監役官,擧行爲白乎矣,臣曹堂上與戶曹堂上,眼同監董事,竝以分付,何如?傳曰,允。
政院啓曰,左右史不可不備,翰林召試被選人閔泳駿,令該曹口傳付〈軍〉職,牌招入直,何如?傳曰,允。
吏曹口傳政事,檢閱單閔泳駿。
吏曹啓曰,因議政府申飭,受由上京守令,自臣曹催促,則公州牧判官閔斗鎬,親病沈重,萬無還官之望云。其親病旣如是,則有難强令還任,改差,何如?傳曰,瑞興府使洪鉉周,令該曹口傳相換。
訓鍊都監啓曰,本局從事官金學洙,身病猝重,勢難察任,改差,何如?傳曰,允。
三軍府啓曰,卽接御營廳所報,則今閏三月十一日習陣日次,而兼大將臣李載元,有身病,不得行操云矣,敢啓。傳曰,知道。
吏曹口傳政事,公州判官閔斗鎬,瑞興府使洪鉉周,以上相換事承傳。
行上護軍洪祐吉疏曰云云。答曰,省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,全州營將具然昌下直,長弓一張·長箭一部·片箭一部·筒兒一箇賜給。
政院啓曰,左副承旨朴容大,今日不爲仕進,卽爲牌招,何如?傳曰,允。
又啓曰,同敦寧金觀秀,除拜後過三日不爲出肅,依定式推考警責,仍卽牌招察任,何如?傳曰,允。
以別兼春秋朴斗陽·閔泳煥牌不進罷職傳旨,傳曰,只推。
傳曰,左副承旨·同副承旨竝許遞,前望單子入之。
承旨前望單子入之,尹致聃·李正來落點。
傳曰,同副承旨許遞,前望單子入之。
承旨前望單子入之,沈東獻落點。
政院啓曰,新除授右副承旨尹致聃,同副承旨沈東獻,竝卽牌招,何如?傳曰,允。
又啓曰,大司憲李升洙,掌令李鳳奎,持平崔在澈牌不進,鄭澐,執義李種律,掌令李元祺在外,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
都摠府啓曰,副摠管李炳敎,以漢城府左尹,坐起進參事,晝仕出去之意,敢啓。傳曰,知道。
弘文館啓曰,新除授副校理柳宗植,修撰朴奎燦,竝卽牌招察任,何如?傳曰,允。
傳曰,兵曹參知有闕之代,前望單子入之。
兵曹參知前望單子入之,李正來落點。
吏曹啓曰,因議政府申飭,受由上京守令,自臣曹催促,則大邱判官兪致益,身病猝重,萬無還官之望云,其身病旣如是,則有難强令還任,罷黜,何如?傳曰,允。
令該曹,口傳各別擇差,催促下送。
吏曹口傳政事,以李泰鎭爲大邱判官。
承文院啓曰,院吏文學官申錫斗有頉代,幼學趙寗熙差下,付軍職冠帶常仕,何如?傳曰,允。
武衛所啓曰,左司把摠鄭雲星,右司把摠李敏柎,身病甚重,勢難察任,竝改差,何如?傳曰,允。
大司成趙肅夏疏曰,伏以臣,猥以無似,早通科籍,居然至下大夫之列,已有年所矣,踐歷殆逾於涯分,報答蔑效於涓埃,居常愧懼,如集于木。迺於日昨,伏奉除旨,以臣爲成均館大司成者,臣誠惝怳震駴,莫省攸措也。夫虞之敎胄,周之造士,尙矣無論,培養元氣,扶植人才,申明學校之政,丕變程式之文,專在於師儒之長,雖使詞翰足以爲儀表,才望足以爲矜式者,畀之猶宜難愼,未敢知聖明,奚取於臣而有此誤恩也。且況臣,幼而失學,長益荒嬉,經籍文字,難免豕亥之未辨,功令擧業,已屬筌蹄之相忘,以臣視臣,卽一空空沒字碑等耳。臣於是職,何所藉手而揚揚冒承,不少留難乎?上授下受,俱無可據,而今若憑恃寵靈,視同固有,墮壞廉防,趨走爲恭,則非但厚招不稱之譏,亦將仰累則哲之明,寧不大可懼哉?玆敢不避瀆擾之罪,披瀝陳懇於聽卑之天。伏乞聖上,將臣職名,亟賜鐫改,俾公器無玷,私分獲安焉。臣無任云云。省疏具悉。爾其勿辭察職。
上在昌德宮。停常參·經筵。
自前夜二更至開東,灑雨下雨,測〈雨〉器水深一寸五分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨朴周陽,同副承旨沈東獻,今日不爲仕進,竝卽牌招,何如?傳曰,允。
傳曰,同副承旨許遞,前望單子入之。
承旨前望單子入之,李鎬喆落點。
政院啓曰,新除授同副承旨李鎬喆,卽爲牌招,何如?傳曰,允。
傳曰,右副承旨許遞,前望單子入之。
承旨前望單子入之,沈應澤落點。
傳曰,同副承旨許遞,前望單子入之。
承旨前望單子入之,鄭鍾學落點。
政院啓曰,臣與同副承旨李鎬喆伴直矣,纔已許遞出去,伴直無人,新除授右副承旨沈應澤,卽爲牌招,何如?傳曰,允。
以左副承旨朴周陽牌不進罷職傳旨,傳曰,只推。
傳曰,政官牌招開政。
傳曰,當該承旨推考。
禮曹啓曰,卽接京畿監司趙寅熙移文,則以爲陽城縣鄕校大成殿,年久頹圮,所見極爲悚悶,不可不及今重修,告由移還安祭香祝,自本曹啓稟下送云矣。陽城縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
吏曹啓曰,繕工監假監役尹顯佑,以其身病,呈狀乞遞,改差,何如?傳曰,允。
傳曰,見窠皆令差出。
議政府啓曰,頃因前正言李琪永上疏批旨,群山僉使捧賂濫斛事及全州戶結加斂事,令本道査實登聞矣。今見道臣狀本,參究原疏辭意,則初無可執可據之端,而兩件所論,一切相反,以言乎倉斛則較量印刻,若是其明的不差矣,而彼疏云,大其斛量者,卽爽實也。然則受賂之目,何執而出乎?以言乎戶結則收斂排用,若是其脗合無疑矣,而彼疏云,幾萬餘剩者,卽虛罔也。然則貪利之說,奚據而發乎?況居在是土,罔念不非大夫之義,指無謂有,眩亂謊雜,肆然拶逼於宰伯之臣者,尤節節悖妄,不可以鄕闇而置之勿問,李琪永,亟施竄配之典群山捧稅時古風債名色,雖曰,行之久遠,到今不當因襲,此則永爲禁革,而該僉使,旣無其失,論罪一款,安徐,何如?傳曰,允。
以左副承旨朴周陽牌不進罷職傳旨,傳曰,只推。
兵曹啓曰,留都營狀啓,例爲付撥,而或有時急之事,則京畿驛兵待令,曾有定式矣,今亦依此擧行,何如?傳曰,允。
御營廳啓曰,本廳中軍尹善應,身病甚重,勢難察任,改差,何如?傳曰,允。
有政。吏批,判書趙成夏牌不進,參判趙在淳在外未肅拜,參議尹榮信進。啓曰,判書趙成夏,牌招不進,參判趙在淳在外未肅拜,小臣獨政未安,何以爲之?敢稟。傳曰,只出緊任。以李冕榮爲兵曹參判,趙重夏爲假監役,濟州牧使白樂淵,限一年仍任事承傳。
兵批,同知單崔春輔,僉知二單朴思圭·金文基,副司猛趙寧熙。
上在昌德宮。停常參·經筵。
政院啓曰,明日孝徽殿望祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨朴周陽,今日不爲仕進,卽爲牌招,何如?傳曰,允。
又啓曰,大司憲李升洙,掌令李鳳奎,持平崔在澈牌不進,鄭澐,執義李種律,掌令李元祺在外,監察茶時之意,敢啓。傳曰,知道。
政院啓曰,卽者吏曹郞廳來言,海南縣監李圭昇,當爲署經,而憲府則雖已署經,諫院不備,不得署經云。除在外外,未肅拜人員,竝卽牌招,何如?傳曰,允。
傳曰,左承旨·右承旨外,竝許遞,前望單子入之。
政院啓曰,都承旨·左副承旨·右副承旨·同副承旨,前望未下,左承旨金敬均,須資出去,院中只有臣一人,伴直無人,左承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,政官牌招開政。
傳曰,兼司書有闕之代,前望單子入之。
兼司書前望單子入之,鄭元夏落點。
承旨前望單子入之,閔泳翊·李龍雨·朴容大·李載完落點。
政院啓曰,新除授同副承旨李載完,以前任谷山府使,方在解由未出中,何以爲之?敢稟。傳曰,勿拘。
傳曰,在外戶曹參議·刑曹參議許遞,今日政差出。
傳曰,今番幸行時,諸般擧行,依京擧動例爲之,務從省約,出還宮時植矩置之,凡係役民事,皆以儲置米會減,十里外斥堠·伏兵·傳語軍置之,外驛補把,亦爲除之事,分付。
傳曰,行首宣傳官閔泳翊,兼宣傳官口傳下批。
以左承旨金敬均牌不進罷職傳旨,傳曰,只推。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
傳曰,同敦寧許遞,今日政差出。
政院啓曰,臣吏·兵批兼進之意,敢啓。傳曰,知道。
又啓曰,明日傳香,禮房承旨,當爲齋宿,新除授同副承旨李載完,卽爲牌招,何如?傳曰,允。
又啓曰,新除授注書申泰寬,卽爲牌招入直,何如?傳曰,允。
議政府啓曰,卽見仁川防禦使林百鉉所報,則本府,陞爲防營後,舟橋司米五百石,每年移劃,以爲支放之需,而此非一時輸來者,則非但浮費之夥多,每致放下之停闕,就沁營砲糧米五百石,以仁川·富平·始興·安山·果川·金浦·陽川等邑所納,竝雜費區劃,使之直劃本府事,定式施行爲辭矣。該府,以海門要衝,又創防禦節制,則朝家軫念,有倍曩時,而舟司米輸致之難便,果有如報辭者,特依所請,以上項附近邑砲糧,準此數,竝雜費劃給之意,分付江華留守及本道道臣處,何如?傳曰,允。
又啓曰,卽見萊府狀啓謄報,則日本公使花房懿質,今將向往忠淸·全羅·京畿海灣測水後,由江華,仍向京城云矣。凡干接應之節,預爲備待,務存誠信,而第以年前去留時言之,我人之指點雜遝,已極貽羞,況至有投之沙石,故生惹鬧之端,雖彼鄕曲愚蚩之氓,豈不念先失自侮之義乎?今番則彼人下碇與經過之路,復或有似此之習者,卽其地梟示,不飭之地方官,先罷後拿之意,一一謄布於沿海諸邑事,嚴飭行會于各該道守臣處,何如?傳曰,允。
又啓曰,全州判官朴齊近,謂有身病,呈狀該曹云矣,聞近橫遭疏論,期欲圖遞,而蓋其本事,明白落空,則有何可引之情勢乎?況今春務政殷,此時瘝曠甚悶,該守令,使之嚴飭,不日內下送,何如?傳曰,允。
弘文館啓曰,下番闕直,事甚未安。副修撰李秉臯·金箕文,竝卽牌招,推移入直,何如?傳曰,允。
承文院啓曰,院吏文學官趙寧熙有頉代,幼學權思弼差下,付軍職冠帶常仕,何如?傳曰,允。
侍講院啓曰,新除授兼司書鄭元夏,卽爲牌招察任,何如?傳曰,允。
吏曹啓曰,奉常主簿安翊豐,南學敎授李重七,俱以身病,呈狀乞遞,竝改差,何如?傳曰,允。
有政。吏批,判書趙成夏,參議尹榮信進,參判趙在淳在外未肅拜。以閔定鎬爲同敦寧,李載冕爲左賓客,金在顯爲分內醫提調,洪良厚爲戶曹參議。兼左賓客單李鎬俊,右賓客單尹滋悳,左副賓客單趙寗夏,右副賓客單李載冕,政事冊無。
兵批,同知洪樂煥,副司猛權思弼。
兵曹,以鄭雲星爲御營中軍。
兵曹口傳政事,兼宣傳官單閔泳翊。
兵曹啓曰,闕內入直訓局哨官分所單子,今十六日當爲書入,而幸行相値,勢難書入,今十五日番單子啓下後,卽爲書入,巡將監軍,以今十五日受點人員,十六日至,使之仍察之意,敢啓。傳曰,知道。
禁衛營啓曰,本營騎士將沈宜甲,以前任全羅中軍,尙在任所,久曠可悶,改差,何如?傳曰,允。
義禁府啓曰,前正言李琪永,以承傳內辭意,具罪目,平安道永柔縣竄配,而下去京畿仁川地云,依例發遣府羅將,自仁川地執捉,仍令押送配所,何如?傳曰,允。
上在昌德宮。停常參·經筵。
自午時至人定,灑雨下雨,測雨器水深一分。
政院啓曰,明日健元陵·元陵·綏陵·景陵親祭齋戒,再明日幸行相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,守令署經事,命下矣。大司諫張世容,獻納宋道淳,正言全洪敎,旣有只推之命,竝更牌招,以爲署經之地,何如?傳曰,除署經。
又啓曰,行大司憲李升洙,掌令李鳳奎,持平崔在澈牌不進,鄭澐,執義李鍾律,掌令李元祺在外,監察茶時之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,孝徽殿晝茶禮,當自內親行矣,該房知悉。
以兼司書鄭元夏牌不進罷職傳旨,傳曰,只推。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
兵曹啓曰,今此幸行時,十里外斥堠·伏兵·傳語軍置之事,命下矣。臣曹斥堠·伏兵·傳語軍徵發啓目蒙允,已爲調發整齊矣。依前判下啓目,擧行之意,敢啓。傳曰,依判下擧行。
吏曹啓曰,全州判官朴齊近,自臣曹催促,則今月十六日下去云矣,敢啓。傳曰,知道。
禁衛營啓曰,幸行時,本營隨駕事,命下矣。西營哨官李容奭,哨軍三十名,廣智營哨官趙基宣,哨軍三十名,新營千摠韓弘烈,騎士將柳宅賢,把摠金炳式,哨官李基馥,旗牌官吳昌烈,騎士二十五人·兼別破陣二名·標下軍三十名,領率入直,南別營哨官吳啓玉,別騎衛一人·哨軍五名,火藥庫哨官韓鳳履,別破陣八名·兼別破陣六名,率領守直之意,敢啓。傳曰,知道。
上在昌德宮。停常參·經筵。
藥房提調金壽鉉,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟處事,不得來會云矣,敢啓。傳曰,知道。
又啓曰,明日,大駕詣健元陵,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,同敦寧閔定鎬,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,行大司憲李升洙,掌令李鳳奎,持平崔在澈牌不進,鄭澐,執義李種律,掌令李元祺在外,監察茶時之意,敢啓。傳曰,知道。
又啓曰,卽者吏曹郞廳來言,明日幸行時,兩司當爲隨駕,而諫院,無進參之人云,除在外外,未肅拜人員,竝卽牌招,何如?傳曰,允。
傳曰,金吾堂上竝許遞,前望單子入之。
傳曰,明日出宮門路,以協陽門爲之。
都摠府啓曰,今日入直內三廳,武兼·禁軍及軍兵等,中日習射技放,而健元陵·元陵·綏陵·景陵親祭齋戒相値,不得設行之意,敢啓。傳曰,知道。
兵曹啓曰,今十六日,武臣堂上祿試射試官,當爲擬入,而幸行相値,後日退行之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
金吾堂上前望單子入之,判義禁閔謙鎬,知義禁金箕錫,同義禁南一祐·李冕榮落點。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
吏曹口傳政事,檢閱單李起鍾。
承文院啓曰,院吏文學官權思弼有頉代,幼學李奎恒差下,付軍職冠帶常仕,何如?傳曰,允。
奎章閣啓曰,守宮檢校直提學李鎬俊,待開門牌招,何如?傳曰,允。
扈衛廳啓曰,臣承命留都,一依兵曹啓下事目,今日申時量,結陣扈衛之意,敢啓。傳曰,知道。
武衛所啓曰,今此幸行時,右邊捕盜大將金箕錫以禁衛大將,後廂隨駕矣。在前如此之時,回鑾間有他邊大將權察之例,今番則以左邊捕盜大將申正熙,使之權察,何如?傳曰,允。
政院啓曰,因武衛所草記,今此幸行時,右邊捕將金箕錫以禁將,後廂隨駕矣。在前如此之時,回鑾間有他邊大將權察之例,今番則以左邊捕盜大將申正熙,使之權察事,允下矣,權察右邊捕盜大將申正熙,卽爲牌招聽傳敎,何如?傳曰,允。
己卯閏三月十五日午時,上詣孝徽殿。晝茶禮親行入侍時,都承旨閔泳翊,左承旨金敬均,右承旨洪澈周,左副承旨朴容大,右副承旨李龍雨,同副承旨李載完,記事官金思轍·申泰寬·閔泳駿,別兼春秋趙秉升,原任提學金輔鉉,原任直提學李載元,檢校直提學趙寧夏·李載冕·趙成夏·金炳始·趙慶鎬·鄭範朝,直提學閔泳翊·李載兢,檢校直閣金永壽·李鎬翼·尹用求·金興均·沈相薰,副校理金裕成,副修撰李秉皐以次侍立。時至,通禮跪啓請出次,上具衰服,出齋殿幄次,通禮前導,入孝徽殿詣版位,引儀唱跪俯伏哭,上跪俯伏哭,引儀唱止哭興四拜興平身,上止哭行四拜禮訖,仍詣靈座前北向跪,通禮跪啓請三上香,泳翊奉香,載完奉爐,上三上香訖,通禮啓請執盞獻盞,泳翊奉盞跪進,上受盞以授載完,載完跪受奠于靈座前,連獻三盞如儀訖。通禮導上降復位,引儀唱跪俯伏哭,上跪俯伏哭,引儀唱止哭興四拜興平身,上止哭行四拜禮訖,通禮導上還詣齋殿,時·原任大臣,進前問候訖。泳駿奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,經稟連付,亦多已例,被選當次人李起鍾,令該曹口傳付軍職,牌招入直,何如?上曰,依爲之。連月付職,可也。出擧條泳駿曰,時政記纂修事緊,新除授檢閱李起鍾,署前出仕,何如?上曰,依爲之。出擧條仍入齋殿,諸臣以次退出。
上在昌德宮。停常參·經筵。
大駕詣健元陵,入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。親祭還入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。還詣晝停所,入幕次後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。還宮後,藥房·內閣·政院·玉堂·朝廷二品以上·六曹堂上口傳問安。答曰,知道。
政院啓曰,明日常參·經筵,取稟。傳曰,停。
傳曰,都承旨,馳詣宗廟·永寧殿,奉審摘奸以來。
傳曰,京畿監司,率各務差使員,陵所待令。
傳曰,檢校直閣趙同熙,馳詣泰陵·康陵,奉審以來。
政院啓曰,臣以大王大妃殿·王大妃殿問安,進去之意,敢啓。傳曰,知道。
傳曰,檢校待敎閔泳煥,馳詣局內諸陵,奉審以來。
傳曰,京畿監司,率各務差使員,待令于晝停所。
傳曰,健元陵·元陵·綏陵·景陵親祭時,亞獻官以下,別單書入。
傳曰,健元陵·元陵·綏陵·景陵親祭時,贊禮·禮房承旨·大祝,竝加資。
傳曰,隨駕與留都軍兵,令各其營乾犒饋。
傳曰,京畿監司,率各務差使員,駕前待令。
兵曹啓曰,今閏三月十六日己丑卯正三刻七分立夏改火進上時,宗廟署·社稷署·永禧殿·永寧殿·孝徽殿·景慕宮·毓祥宮·景祐宮,依例改火,議政府·政院·侍講院·翊衛司·漢城府,一體頒火之意,敢啓。傳曰,知道。
奎章閣啓曰,大駕,今已還宮,守宮檢校直提學李鎬俊,依定式減下,何如?傳曰,允。
政院啓曰,卽者義禁府都事來言,今此幸行時,衛外擊錚罪人鄭洛鎭等二十三名,依例移送秋曹云矣,敢啓。傳曰,知道。
兵曹啓曰,謹依下敎隨駕軍兵等,乾犒饋分給之意,敢啓。傳曰,知道。
又啓曰,隨駕將官·將校·軍兵·各差備等犒饋,依定奪以乾物分給之意,敢啓。傳曰,知道。
訓鍊都監啓曰,謹依下敎隨駕與留都將校·軍兵等處,乾犒饋分給之意,敢啓。傳曰,知道。
己卯閏三月十六日寅時,大駕詣健元陵·元陵·綏陵·景陵,親祭幸行入侍時,都承旨閔泳翊,左承旨金敬均,右承旨洪澈周,左副承旨朴容大,右副承旨李龍雨,同副承旨李載完,記事官金思轍·申泰寬·閔泳駿,別兼春秋趙秉升,檢校直提學趙寧夏·李載冕·趙成夏,直提學閔泳翊·李載兢,檢校直閣尹用求·趙同熙,原任待敎金演壽,檢校待敎閔泳煥,校理洪承憲,副修撰金箕文以次侍立。時至,通禮跪啓請外辦,上具生布笠·生布帖裏·生布帶,乘輿出宣化門,藥房提調金壽鉉,副提調閔泳翊進前問候訖。仍出協陽門,至仁政門外,通禮跪啓請降輿乘馬,由肅章門·進善門出敦化門外,宣傳官,跪啓稟招搖旗三行分立,行鼓進發,至宗廟前路,下馬步過,仍乘馬。傳曰,都承旨,馳詣宗廟·永寧殿,奉審以來。出傳敎仍出興仁之門外,宣傳官跪啓稟鳴金二下·鑼鼓作,進發至廟洞晝停所,宣傳官跪啓稟鳴金三下,鑼鼓止,旗幟分立左右,上降馬入幕次,兵曹判書李載元進軍令命三吹。傳曰,京畿監司,率各務差使員,陵所待令。出傳敎傳曰,左承旨,馳詣懿陵,奉審以來,出傳敎傳曰,檢校直閣趙同熙,馳詣康陵·泰陵,奉審以來。出傳敎少頃,通禮跪啓請外辦,上出次乘馬,宣傳官如例擧行訖,進發至健元陵洞口,宣傳官跪啓稟鳴金三下,鑼鼓止,旗幟分立左右,仍詣降馬所,通禮跪啓請降馬乘輿,上降馬乘輿,至齋室門外,降輿入齋室。展謁時至,通禮跪啓請出次,上改具翼善冠·黲袍·烏犀帶·黑皮鞋以出,乘輿至紅箭門外,降輿詣版位,行四拜禮,仍詣陵上奉審,碑閣奉審訖,還入小次。傳曰,京畿監司,率各務差使員,待令于晝停所。出傳敎傳曰,檢校待敎閔泳煥,馳詣局內諸陵,奉審以來。出傳敎親祭時至,通禮啓請出次,上出次,贊禮禮曹判書沈舜澤,導上詣盥洗位盥洗訖,仍詣尊所,擧羃酌酒訖,仍詣神位前,上跪三上香,泳翊奉爵跪進,上受之以授載完,載完跪受,奠于案上,大祝應敎金演壽,讀祝文訖,上降復位,亞獻官領議政李最應,終獻官左議政金炳國,行禮如儀訖,上行四拜禮,仍詣望燎位望燎訖,大臣進前問候訖,還入小次。少頃,行辭陵禮,還出紅箭門外,仍乘輿至元陵紅箭門外,降輿詣版位,行四拜禮,仍詣陵上奉審,碑閣奉審訖,還入小次,親祭時至,行禮如上儀,亞獻官領敦寧金炳學,終獻官判敦寧尹宜善,行禮如上儀訖,望燎亦如儀,還出紅箭門外,乘輿至綏陵紅箭門外,降輿詣版位,行四拜禮,仍詣陵上奉審,碑閣奉審訖,還入小次,親祭時至,行禮如上儀,亞獻官左議政金炳國,終獻官判敦寧尹宜善,行禮如上儀,望燎亦如儀訖,還出紅箭門外,乘輿至景陵紅箭門外,降輿詣版位,行四拜禮訖,仍詣陵上奉審,碑閣奉審,還入小次,親祭時至,行禮如上儀,亞獻官領議政李最應,終獻官知事金輔鉉,行禮如上儀訖,望燎亦如儀,還出紅箭門外,乘輿入齋室。傳曰,京畿監司率各務差使員,駕前待令。出傳敎傳曰,健元陵·元陵·綏陵·景陵親祭時,亞獻官以下,別單書入。出傳敎兵曹判書李載元進軍令命三吹,通禮跪啓請外辦,上改具生布笠·生布帖裏·生布帶以出,通禮跪啓請乘輿,上乘輿至降輿所,仍乘轎,宣傳官如例擧行訖。仍命京畿監司,率各務差使員進前,京畿監司趙寅熙及各務差使員以次進前,奏職姓名訖,仍爲退出。上進發至晝停所,降輿入幕次,少頃,上出次乘馬,宣傳官如例擧行訖,至興仁之門,宣傳官跪啓稟鳴金三下,鑼鼓止,入興仁之門至宗廟前路,上降馬步過,仍乘馬,由敦化門·進善門·肅章門入協陽門,兵曹判書李載元跪稟放仗,承旨請出標信解嚴,上由宣化門還內,諸臣以次退出。
上在昌德宮。停常參·經筵。
自前夜二更至開東,灑雨下雨,測雨器水深九分。
翌日,大殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·朝廷二品以上·六曹堂上口傳問安。答曰,知道。
藥房提調金壽鉉,副提調閔泳翊啓曰,親祼仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨洪澈周,今日不爲仕進,卽爲牌招,何如?傳曰,允。
又啓曰,行大司憲李升洙,掌令李鳳奎,持平崔在澈牌不進,鄭澐,執義李種律,掌令李元祺在外,監察茶時之意,敢啓。傳曰,知道。
傳曰,啓字誤踏之中官羅世煥,從重推考。
傳曰,政官牌招開政。
以司謁口傳下敎曰,健元陵·顯陵·穆陵·徽陵·崇陵·惠陵·元陵·綏陵·景陵碑閣丁字閣簷階石,多有傾側處,及今擇日,修改事,分付。
傳曰,在外戶曹參判·刑曹參議許遞,今日政差出。
傳曰,啓字誤踏之中官朴漢應,從重推考。
傳曰,今二十一日,春塘臺親臨瑞葱臺矣,該房知悉。
傳曰,法司堂上竝許遞,今日政差出。
以右承旨洪澈周牌不進罷職傳旨,傳曰,只推。
傳曰,右承旨許遞,前望單子入之。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
承旨前望單子入之,金明鎭落點。
禁衛營啓曰,隨駕軍兵等處犒饋,依定奪以乾犒饋分給之意,敢啓。傳曰,知道。
御營廳啓曰,隨駕軍兵等處犒饋,依定奪以乾犒饋分給之意,敢啓。傳曰,知道。
摠戎廳啓曰,隨駕軍兵等處犒饋,依定奪以乾犒饋分給之意,敢啓。傳曰,知道。
禁衛營啓曰,謹依下敎隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎隨駕與留都軍兵等處,乾犒饋分給之意,敢啓。傳曰,知道。
摠戎廳啓曰,謹依下敎隨駕與留陣軍兵處,乾犒饋分給之意,敢啓。傳曰,知道。
承文院啓曰,院吏文學官李奎恒有頉代,幼學李溵用差下,付軍職冠帶常仕,何如?傳曰,允。
訓鍊都監啓曰,本局中軍徐相岳,身病猝重,勢難察任,改差,何如?傳曰,允。
禁衛營啓曰,本營騎士別將金樂文,身病猝重,勢難察任,改差,何如?傳曰,允。
御營廳啓曰,本營千摠具羲祖,身病猝重,勢難察任,改差,何如?傳曰,允。
注書申泰寬病,代以白珍燮爲假注書。
以健元陵·元陵·綏陵·景陵親祭時,亞獻官以下別單,傳曰,健元陵亞獻官領議政李最應,內下大豹皮一令賜給,終獻官左議政金炳國,內下大豹皮一令賜給,贊禮禮曹判書沈舜澤,大祝應敎金演壽,竝加資,典祀官奉常正玄弼濟,陵司參奉金思準,執禮司僕正李敎夏,執尊左通禮趙性學,祝史兵曹正郞趙秉翊,齋郞檢閱閔泳駿,贊者引儀玄景運,兼引儀金鏞賢,謁者兼引儀李應達·尹榮兌,贊引假引儀崔光在·兪致說,祭監監察李載洪·徐周輔,本陵參奉金思準,各兒馬一匹賜給,令李欑重陞敍,元陵亞獻官領敦寧金炳學,內下大豹皮一令賜給,終獻官判敦寧尹宜善,內下大豹皮一令賜給,贊禮禮曹判書沈舜澤,大祝應敎金演壽,竝加資,典祀官奉常正玄弼濟,陵司參奉李茂魯,執禮司僕正李敎夏,執尊左通禮趙性鶴,祝史兵曹正郞趙秉翊,齋郞檢閱閔泳駿,贊者引儀玄景運,兼引儀金鏞賢,謁者兼引儀李應達·尹榮兌,贊引假引儀崔光在·兪致說,祭監監察李載洪·徐周輔,本陵參奉李茂魯,各兒馬一匹賜給,別檢趙光游陞六,綏陵亞獻官左議政金炳國,內下大豹皮一令賜給,終獻官判敦寧尹宜善,內下大豹皮一令賜給,贊禮禮曹判書沈舜澤,大祝應敎金演壽,竝加資,典祀官奉常正玄弼濟,陵司參奉成載瑾,執禮司僕正李敎夏,執尊左通禮趙性鶴,祝史兵曹正郞趙秉翊,齋郞檢閱閔泳駿,贊者引儀玄景運,兼引儀金鏞賢,謁者兼引儀李應達·尹榮兌,贊引假引儀崔光在·兪致說,祭監監察李載洪·徐周輔,本陵參奉成載瑾,各兒馬一匹賜給,令朴健陽陞敍,景陵亞獻官領議政李最應,內下大豹〈皮〉一令賜給,終獻官知事金輔鉉,內下豹皮一令賜給,贊禮禮曹判書沈舜澤,大祝應敎金演壽,竝加資,典祀官奉常正玄弼濟,陵司參奉鄭基晩,執禮司僕正李敎夏,執尊左通禮趙性鶴,祝史兵曹正郞趙秉翊,齋郞檢閱閔泳駿,贊者引儀玄景運,兼引儀金鏞賢,謁者兼引儀李應達·尹榮兌,贊引假引儀崔光在·兪致說,祭監監察李載洪·徐周輔,本陵直長李龍和,參奉鄭基晩,左通禮趙性鶴,右通禮姜鐸,香陪官校書判校宋宅薰,各兒馬一匹賜給,贊儀李奭鎭,東西唱引儀玄景運,兼引儀金鏞賢,祭文正書忠義衛李熙錫,奏時官李一善·韓應錫,各上弦一張賜給,其餘守僕員役·守護軍等,竝依判下施賞。又敎曰,今番賞典中,一人雖兼數事,毋得疊授。
有政。吏批,判書趙成夏牌不進,參判趙在淳在外未肅拜,參議尹榮信進。
吏批啓曰,判書趙成夏牌不進,參判趙在淳在外未肅拜,小臣獨政未安,何以爲之?敢稟。傳曰,只出緊任。
吏批啓曰,侍從臣父年七十人,每於歲首,抄啓加資,而新有應推恩人,雖非歲首,亦有抄啓加資事,載在法典矣,侍從臣父年七十人,別單書入之意,敢啓。傳曰,知道。
以趙同熙爲應敎,李鎬俊爲刑曹判書,鄭基會爲判尹,黃鍾奎爲戶曹參判,洪轍周爲刑曹參判,朴齊鴻爲左尹,金昌熙爲右尹。禮曹判書沈舜澤,今加正憲,前承旨洪轍周,今加嘉善,應敎金演壽,今加通政,綾州牧使沈宜絢,今加嘉善,以上加資事,承傳。故進士金頀淵贈吏參例兼,故郡守金鋼贈吏議,故通德金載熙贈僕正,已上同敦寧金觀秀三代,故學生申應善贈戶參例兼,故學生申喆淵贈左承旨,故通德申䨬贈僕正,已上同知申驥祿三代。政事冊無。
兵批,同知單金文基,副司猛李奎恒·李溵周。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨李龍雨,今日不爲仕進,卽爲牌招,何如?傳曰,允。
以左副承旨李龍雨牌不進罷職傳旨,傳曰,只推。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
都摠府啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
禮曹啓曰,今二十一日文武科殿試親臨,旣有成命,而伊日親臨瑞蔥臺事,命下矣,殿試與瑞葱臺,同日設行,或不無窒礙之慮,殿試日字,更爲退定擇入乎?敢稟。傳曰,不必退定,當日同爲設行。
政院啓曰,行大司憲李升洙,掌令李鳳奎,持平崔在澈牌不進,鄭澐,執義李鍾律,掌令李元祺在外,監察茶時之意,敢啓。傳曰,知道。
傳曰,公事不審之中官黃胤明,從重推考。
弘文館啓曰,新除授應敎趙同熙,卽爲牌招察任,何如?傳曰,允。
侍講院啓曰,左賓客李鎬俊,除拜刑曹判書矣,賓客,例不得兼帶刑獄之官,所帶刑曹判書之任,今姑許遞,何如?傳曰,允。
注書金思轍病,代以金鎭祐爲假注書。
三軍府啓曰,卽接訓鍊都監所報,則今閏三月十八日,習陣日次,而大將臣趙寧夏有身病,不得行操云矣,敢啓。傳曰,知道。
訓鍊都監啓曰,本局千摠李普憲,身病猝重,勢難察任,改差,何如?傳曰,允。
兵曹,以尹喜秀爲訓鍊都監中軍。
吏曹啓目粘連,觀此承政院右副承旨李載完上疏,則以爲,臣叔父領議政臣最應,方帶春秋館領事矣,臣所兼春秋館修撰官之任,其爲應避,卽典式所載。伏乞聖明,俯垂鑑諒,亟令選部,照例遞改亦爲白有臥乎,承旨與領事相避,則春秋減下,載在法典,承政院右副承旨李載完所兼春秋館修撰官之銜,今姑減下,何如?啓依允。
右副承旨李載完疏曰,伏以臣叔父領議政臣最應,方帶春秋館領事矣,臣所兼春秋館修撰官之銜,其爲應避,典式所在,玆敢忙陳短章。伏乞聖明,俯垂鑑諒,亟令選部,照例鐫改,俾官方存而私分安焉云云。答曰,省疏具悉。疏辭,下該曹稟處。
上在昌德宮。停常參·經筵。
巳時,地動。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,戶曹參判黃鍾奎,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,卽者刑曹郞廳來言,擊錚人鄭洛鎭等,當爲捧供,而判書未差,次堂,例不得擧行云。未差之代,政官牌招開政,差出,何如?傳曰,前望單子入之。
刑曹判書前望單子入之,曺錫輿落點。
以大司諫張世容,獻納宋道淳,正言全洪敎,掌令李鳳奎,持平崔在澈牌不進罷職傳旨,傳曰,只推。
兵曹口傳政事,大護軍單李鎬俊。
兵曹,以徐相岳爲禁衛中軍。
三軍府啓曰,卽接禁衛營所報,則今閏三月二十日,習陣日次,而大將臣金箕錫有身病,不得行操云矣,敢啓。傳曰,知道。
宣惠廳啓曰,本廳郞廳兪致益,纔已啓下,而方在罷散中,令該曹權付軍職,以爲冠帶常仕,何如?傳曰,允。
承文院啓曰,院吏文學官李溵用有頉代,幼學洪謙周差下,付軍職冠帶常仕,何如?傳曰,允。
兵曹啓曰,今番幸行時,御前前排軍等,謹依成冊判下,題給之意,〈敢啓〉。傳曰,知道。
禁衛營啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
御營廳啓曰,御前前排軍七十二名等處賞木,謹依成冊分給之意,敢啓。傳曰,知道。
摠戎廳啓曰,本廳中軍趙文顯,身病甚重,勢難察任,改差,何如?傳曰,允。
刑曹參判洪澈周疏曰,伏以仙寢親祼,聖慕克伸,鑾輿穩旋,玉度冞康,小大同情,攢祝曷極?臣忝職居院,從邁羽旄之後,該房管禮,周還罇罍之間,依光瞻儀,與榮爲幸,只準其本分內事而已,迺者誤恩,以是紀勞,進之爲嘉善大夫,繼以有秋官佐貳之命,臣誠震駴恧蹙,措躬靡所。夫爵賞者,人主之大柄也,廉防者,人臣之操守也。是故,懋功懋德,必惟其人,克艱克愼,不瘝厥官,上不可以輕授,下不可以冒叨也,匪今伊古矣。矧復玆秩,位著次於八座,名選超於庶僚,侈以金貂,寵以車服,苟非華猷令望,爲世所推,踐履績庸,久於任使,則莫可倫擬,稱停物議也。如臣不肖無狀,何嘗有一半分仿樣於是者乎?學無所殖,自底闒葺,材乏寸長,秪是常調,原始通籍,謬思妄想,毫末未跂及於卿月之顯矣,駸駸進身,居然僥玷,實無其說。噫,負乘致吝,聖人垂訓,循墻滋恭,往哲攸行,玆敢不揆猥屑,罄暴衷懇。伏乞聖慈,俯垂鑑諒,亟收臣新授資級,俾公器無䙝,私分獲安,不勝至願云云。答曰,省疏具悉。卿其勿辭行公。
上在昌德宮。停常參·經筵。
藥房提調金壽鉉,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日殿座相値,視事,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左承旨金敬均,右承旨朴容大,今日不爲仕進,竝卽牌招,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,李承純落點。
兵曹,以李祉秀爲摠戎中軍。
傳曰,前別兼春秋李重七·金學洙·洪承憲·金文鉉,別兼春秋還差下。
政院啓曰,前別兼春秋李重七·金學洙·洪承憲·金文鉉,別兼春秋還差下事,命下矣,令該曹口傳單付,牌招察任,何如?傳曰,允。
吏曹口傳政事,別兼春秋四單,李重七·金學洙·洪承憲·金文鉉。
政院啓曰,卽者兵曹郞廳來言,明日春塘臺親臨瑞葱臺時,別侍衛不可不備,而行判書李載元,先詣迎接信地,不得擧行云,何以爲之?敢稟。傳曰,次堂擧行。
政院啓曰,行大司憲李升洙,掌令李鳳奎·李元祺,持平崔在澈牌不進,鄭澐,執義李鍾律在外,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李鳳奎·李元祺,持平崔在澈牌不進罷職傳旨,傳曰,只推。
傳曰,明日出宮門路,以協陽門爲之。
傳曰,公事不審之中官朴漢應,從重推考。
三軍府啓曰,今月二十一日,御營廳習陣日次,而親臨瑞葱臺相値,不得行操云矣,敢啓。傳曰,知道。
兵曹啓曰,明日春塘臺親臨瑞葱臺時,入直禁軍等,別將當爲率領侍衛,而禁軍別將吳晉泳,先入信地,不得擧行,以一番內禁衛將李敎應,使之兼別將擧行,何如?傳曰,允。
又啓曰,今此幸行時,元內吹宋宜俊等三十名處,木各一匹題給之意,敢啓。傳曰,知道。
又啓曰,今番武科殿試時,直赴殿試人區別,別單書入之意,敢啓。傳曰,知道。
兵曹啓曰,直赴殿試火砲田尙珍等一百十六人,依例許赴於明日殿試之意,敢啓。傳曰,知道。
承文院啓曰,院吏文學官洪謙周有頉代,幼學林錫奎差下,付軍職冠帶常仕,何如?傳曰,允。
吏曹啓曰,受由上京守令,自臣曹催促,則新寧縣監金永典,親病沈重,不得下去云,改差,何如?傳曰,陰竹縣監李雋應相換。
吏曹,新寧縣監金永典,陰竹縣監李雋應相換事,承傳。
以全羅監司沈履澤狀啓,井邑縣監金益健身死事,傳曰,令該曹勿拘常格,口傳各別擇差,催促下送。
兵曹啓曰,直赴殿試人之唱第前作故者,付之榜末,成給紅牌,曾有其例矣。敎鍊官金寬淳,巡令手李基虎,使令李載吉等三人作故,今番殿試時,依例付之榜末,成給紅牌,何如?傳曰,允。
吏曹參議尹榮信疏曰云云。答曰,省疏具悉。所請依施。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
以司謁口傳下敎曰,西北別付料試射,一體待令事,分付。
議政府啓曰,今此式年文科,甲科第二人·第三人,當付七品職,而時無可擬之見窠云。生·進仕滿直長中,二人加設,遷轉推移付職事,分付銓曹,何如?傳曰,允。
又啓曰,日本公使花房義質,將匪久上京矣。凡干接應之節,令各衙門,參酌已例施行,行護軍洪祐昌,講修兼伴接官通津·金浦·陽川三邑守令,竝延接官差下,使之替站護行,而回歸時,仍兼護送官之意,分付,何如?傳曰,允。
傳曰,侍衛與迎接軍兵,令各其營乾犒饋。
弘文館啓曰,應敎趙同熙內閣進,校理洪承憲別兼春秋進,副校理金裕成呈辭在外,上番闕直,事甚未安。副應敎洪英植,校理朴齊晠,副校理柳宗植,竝卽牌招,推移入直,何如?傳曰,允。
又啓曰,上番,無他推移之員,不得已以下番姑陞入直之意,敢啓。傳曰,知道。
都摠府啓曰,今日入直內三廳,武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
傳曰,瑞葱臺未畢試,令各其營,明日試取。
兵曹啓曰,謹依下敎侍衛與迎接軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎侍衛與迎接將校·軍兵等處,乾犒饋分給之意,敢〈啓〉。傳曰,知道。
禁衛營啓曰,謹依下敎侍衛與迎接軍兵等處,乾犒饋分給之意,敢啓。傳曰,知道。
御營廳啓曰,謹依下敎侍衛與迎接本廳軍兵等處,乾犒饋分給之意,敢啓。傳曰,知道。
摠戎廳啓曰,謹依下敎迎接軍兵等處,乾犒饋分給之意,敢啓。傳曰,知道。
扈衛廳啓曰,謹依下敎將官·將校·軍兵等處,乾犒饋分給之意,敢啓。傳曰,知道。
己卯閏三月二十一日時,上詣春塘臺,親臨瑞葱臺,式年文武科殿試試取入侍時,都承旨閔泳翊,右承旨金敬均,右承旨朴容大,左副承旨李龍雨,右副承旨李載完,同副承旨金明鎭,記事官金思轍·申泰寬,記事官閔泳駿·李起鍾,檢校直提學趙寧夏·李載冕·趙成夏,直提學李載兢,檢校直閣尹用求·趙同熙,原任待敎金演壽,檢校待敎閔泳煥,校理洪承憲,副修撰金箕文以次侍立。時至,通禮跪啓請外辦,上具戎服,乘座馬出宣化門,藥房提調金壽鉉,副提調閔泳翊,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門至明光門,宣傳官跪稟旗幟三行,放起火三枝,又跪稟鑼鼓作,至靑陽門,泳翊,跪稟駐蹕,宣傳官跪稟鑼鼓止,又跪稟各營迎接,如法擧行,至春塘臺,通禮跪啓請降馬,上降馬陞座,以司謁口傳下敎曰,從陞,只佩劍,黃門旗手,叉捍作門。宣傳官跪稟小開門,又跪稟鑼鼓作,又跪稟鑼鼓止,都統使閔謙鎬,兵曹判書李載元,各營大將·摠戎使,行參現禮,別軍職宣傳官以次參現,武藝別監·軍牢·巡令手等,分班叩頭訖,宣傳官稟都統使閔謙鎬,兵曹判書李載元,監試次仍留壇上,統使及兵判入就位,堂上宣傳官李奎璿,跪稟宣傳官李載驥,擧行失措,記過,上可之。宣傳官跪稟陞壇,號令放起火一枝,如法擧行,宣傳官跪稟升旗,號令放起火一枝,亦如法擧行訖,訓鍊大將趙寧夏,禁衛大將金箕錫,御營大將申正熙,摠戎使趙羲復,行參現禮,善騎別將李敎獻,都監中軍尹喜秀,禁衛中軍徐相岳,禁軍別將吳晉泳,御營中軍鄭雲星,行參現禮,武衛從事官金晳根,都監從事官李重七,禁衛從事官閔泳煥,御營從事官李輔榮,行參現禮,宣傳官跪稟御營從事官申㯙,武衛把摠李敎弼,兼別將李敎夏,軍禮叩頭時失措,記過,上可之。軍禮畢,宣傳官跪稟鳴金三下,泳翊讀奏式年文武科殿試擧子單子訖,仍奏曰,侍衛從陞中,有試官蒙點人,使之一體行禮乎?上可之。試官金輔鉉·金炳始等,行四拜禮,各就位,泳翊請出標信。儒生使之入布城乎?上可之。仍命試官進前,輔鉉·炳始等進伏,上命書頌題本支百世,輔鉉等跪書讀奏訖,泳翊,跪稟懸題,上可之。對讀官奉出懸題,上仍入小次,敬均以司謁入稟曰,先張已入,出標信開布城,呈劵儒生,使之次次出送乎?上命以已下標信擧行,少頃,上出次,載元跪稟曰,武技取何技,設講,何以爲之乎?上曰,武技從規矩,講則設於臺上。試武畢,宣傳官呼擧子,以栍告栍,載元跪稟聚官軍,宣傳官跪稟聚官軍,號令放起火一枝,泳翊稟宰樞執鼓,訓鍊官員應聲擂鼓,蚊龍旗下,立招搖旗,各營認旗應之,放起火一枝,各營大將以下,以單騎來會壇下,宣傳官跪稟鼓一通,又跪稟下馬,號令放起火一枝,鳴金一下,皆下馬坐息,五方招搖旗俱偃,宣傳官跪稟各營大將,使中軍代主將司令,又跪稟上馬號令,又跪稟鳴金,蛟龍旗下,立黃神旗一麾,別將以下,回本陣,宣傳官跪稟下馬號令,載元跪稟肅靜,宣傳官跪稟肅靜,號令放起火一枝,立肅靜牌,豎豹尾旗,載元跪稟開營,宣傳官跪稟開營號令,又跪稟上馬號令,又跪稟放起火一枝,各營招搖旗,以次羅列,上命進床,又命宣饌,仍命書傳敎曰,侍衛與迎接軍兵,令各其營乾犒饋。宣傳官跪稟追擊號令,載元跪稟以何營作方陣乎?上曰,訓·禁兩營,合陣,可也。又跪稟號令,以何營爲主乎?上曰,以都監爲主,可也。又跪稟以何軍追擊乎?上曰,先以假倭,次以摠戎·御營,又次以別抄·馬軍,又次以武衛軍·武監·前排爲之,可也。放起火一枝,立招搖旗,應砲一聲,立門旗靑紅,令旗點鼓吹天鵝聲,假倭及請營軍,不能衝陣。上曰,陣勢勝負,何如?宣傳官李奎璿奏曰,兩陣勝負,姑未分矣。上曰,武衛軍·武監與前排,下往助勢,武衛軍及武監·前排,馳突陣中,直奪都監中軍尹喜秀及禁衛中軍徐相岳手旗後止金。宣傳官跪稟各營回陣,軍令放起火一枝,各回信地,宣傳官跪稟追擊時,手旗見奪都監中軍尹喜秀,禁衛中軍徐相岳記過,上曰,唯。又跪稟御營哨官黃基明等記過,上曰,唯。宣傳官依例擧行訖,上曰,試射開場,西北別付料,一體試射。宣傳官跪稟捨箭,號令應射,諸班以次應射,泳翊奏曰,前把摠李冕熙,前別將李鳳儀,使之參試,何如?上可之。仍口傳下敎曰,地勢狹窄,容旋不便,武衛所則臺上試射,兵曹則試射於茀老門,訓鍊都監則試射於丹楓亭,禁衛營則試射於中日閣,御營廳則試射於北日營,分所爲之。容大,承傳敎分付各營,泳翊跪稟退錚,上仍命各營將臣試射,又命幸行時陪從承史·閣臣試射,承史·閣臣以次就臺前發射,宣傳官李奎璿,跪稟宣傳官李命珪,信箭遲滯出去,記過。上曰,唯。仍命書傳敎曰,瑞葱臺未畢試,令各其營明日試取。上入幕次,宣傳官跪稟懸燈,號令放起火一枝,敬均以司謁,稟考試,少頃,上出次,輔鉉曰,科次書等,何以爲之乎?上曰,皆書三下,三甲則等下,書一二三。輔鉉書等訖,泳駿讀奏第一張至二句,上命止之。輔鉉曰,坼封,何以爲之乎?上曰,承旨坼封,可也。泳翊,以次坼封,奏職姓名,上曰,諸承旨次次讀奏。泳翊等,讀奏訖,通禮跪啓禮畢,上降座,通禮跪啓請乘馬,上乘馬,宣傳官跪稟旗幟三行,鑼鼓作,上由靑陽門至明光門,宣傳官跪稟旗幟分立,又跪稟鑼鼓止,上由光德門·銅龍門·建陽門入協陽門,載元稟放仗,泳翊請出標信解嚴,上由宣化門還內,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨李龍雨,同副承旨金明鎭,今日不爲仕進,竝卽牌招,何如?傳曰,允。
注書金思轍病,代以尹榮大爲假注書。
備忘記,靑水萬戶姜在武下直,長弓一張·長箭一部·片箭一部·筒兒一箇賜給。
政院啓曰,吏曹郞廳來言,新恩下批,政事,取稟。傳曰,當日爲之。
傳曰,秋判外刑曹堂上,竝許遞,前望單子入之。
刑曹堂上前望單子入之,參判洪祐昌落點。
政院啓曰,行大司憲李升洙,掌令李元祺·李鳳奎,持平崔在澈牌不進,鄭澐,執義李鍾律在外,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈牌不進罷職傳旨,傳曰,只推。
傳曰,左副承旨許遞,前望單子入之。
承旨前望單子入之,尹相賢落點。
以同副承旨金明鎭牌不進罷職傳旨,傳曰,只推。
政院啓曰,卽者吏曹郞廳來言,政事,當日爲之事,命下,而判書趙成夏,參議李承純病不來,參判趙在淳在外,不得開政云。判書·參議,竝卽牌招,何如?傳曰,待明朝牌招。
議政府啓曰,日本公使所經諸處,禁雜之節,別般操飭之意,纔已啓稟行會,而最是館所來往之際,閒雜無賴之類,紛遝塡塞,指點叫噪,甚至有牽衣投石之擧。雖曰,愚蠢沒覺,宜知自底罪罰,而乃做此駭妄乖悖之習,竟歸於貽羞取侮之科,法綱所在,寧欲無言?今番則毋論行路與館所,自各其營,另加團束,惕謹擧行,亦令京兆及各該部,先期曉諭,揭示坊曲,而萬一有似此之弊,則隨卽捕捉,亟用梟示之律,不能禁飭之該堂上及該大將,草記論勘,校卒,照律重繩事,竝爲分付,何如?傳曰,允。
又啓曰,彼使公幹之席,只有伴接官一員,事體殊涉苟艱矣。前監役權鍾哲,伴接郞廳差下,令該曹口傳付軍職,何如?傳曰,允。
弘文館啓曰,上番姑陞入直,事甚未安。應敎趙同熙內閣進,校理洪承憲別兼春秋進,副校理金裕成呈辭在外,副應敎洪英植,校理朴齊晠,副校理柳宗植,竝卽牌招,推移入直,何如?傳曰,允。
吏曹啓曰,成均館典籍安敎熙,以其身病,呈狀乞遞,改差,何如?傳曰,允。
兵曹口傳政事,副司勇單權鍾哲。
承文院啓曰,院吏文學官林錫奎有頉代,幼學金在應差下,付軍職冠帶常仕,何如?傳曰,允。
兵曹啓曰,今瑞葱臺未畢試試射時入格人等,別單書入之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李升洙,謂以先壟有事,陳疏徑行,事甚未安。原疏纔已退却矣,推考,何如?傳曰,允。
注書申泰寬病,代以李公燁爲假注書。
傳曰,適當慶會,今番就科初試,竝特爲直付於會試榜末,陳試者,一體特付於榜末事,分付。
政院啓曰,吏曹參議李承純,疏批已下,卽爲牌招,何如?傳曰,允。
又啓曰,行大司憲李升洙,執義李鍾律,持平鄭澐在外,崔在澈,掌令李元祺·李鳳奎牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈牌不進罷職傳旨,傳曰,只推。
兵曹啓曰,同知中樞府事南孝淳,宣傳官李敏皐,五衛將李玄道·趙秉縉·李承武·朴思圭·金文基,曹司五衛將李鎬肅,文臣兼宣傳官趙鍾雲,俱以病難供職,呈狀乞遞,竝改差,何如?傳曰,允。
有政。吏批,判書趙成夏牌招不進,參判趙在淳在外未肅拜,參議李承純進,右副承旨金明鎭進。啓曰,判書趙成夏牌招不進,參判趙在淳在外未肅拜,小臣獨政未安。何以爲之?敢稟。傳曰,只出緊任。以缺爲重林察訪。新寧縣監金永典,陰竹縣監李雋應相換事,承傳。
兵批,行判書李載元進,參判李冕榮病,參議李冕宙病,參知李正來進,同副承旨尹相賢進。以洪澈周爲副摠管,金相德爲同知,鄭憲朝爲僉知,尹喜秀爲兼訓鍊都正,趙羲仁爲宣傳官,崔濟興·李敏華·白興洙·金秉瓚·崔鳳圭爲五衛將,盧秉稷爲訓鍊僉正,朴定鉉爲文兼,韓楨履·閔寬植·王謹鎬爲武兼,全基昇爲守門將,趙存八爲武兼。知事單吳致默,上護軍缺南孝淳,副護軍李龍雨·李鎬肅·呂重燮·尹榮信,缺益·趙光游·李源永,副司正李奎亨,武科甲科第二人,申謙熙,武科甲科第三人,副司猛洪謙周·林錫奎·金在應,知事柳永默減下。傳曰,見窠皆令差出。
吏批,再政。以鄭漢朝爲敦寧都正,朴泳學爲司饔主簿,加設缺主簿,加設趙光祐爲元陵別檢,金永胄爲典獄參奉,金應稷爲刑曹正郞,李周永爲監察,李啓興爲禁府都事。學正單白珍燮,奉常副奉事單徐相泰。
兵批,再政。以李秉憲爲禁衛把摠,金炳式爲右捕從。僉知三單崔濟興·李敏華·白興洙。
吏批,三政。以李源永爲軍器主簿。典籍單尹英秀,文科甲科第一人,典設別提單白樂均,武科甲科第一人,司饔直長單權泰植,文科甲科第二人,尙衣直長單李中彦,文科甲科第三人。
兵批,三政。以李敏錫爲訓鍊僉正,朴永善爲主簿,申采熙·林淳憲爲武兼,鄭海植爲禁衛把摠。僉知二單金秉瓚·崔鳳圭。
四政。以李正和爲訓鍊僉正,趙有垣爲判官,張基濂爲訓鍊都監把摠,金養善爲左捕從,李建傅爲右捕從。
五政。以林淳喆·趙箕夏爲都摠經歷,李昌鉉爲訓鍊僉正,閔泳一爲都摠都事,尹昌善爲訓鍊主簿。
六政。以李敎英·邊得圭爲都摠都事,李裕臣爲訓鍊判官,柳致養爲主簿,李秉熙爲守門將。
七政。以李鼎鉉·韓龜爀爲訓鍊主簿,申束爲武兼。
八政。以尹守榮爲武兼。
傳曰,有實故摠管許遞,前望單子入之。
議政府啓曰,卽見全羅監司沈履澤所報,則枚擧咸悅縣監金龜根牒呈,以爲,聖堂倉漕船之闕額五隻,未及改造,不得不賃船裝發,而其間所捉,僅爲四隻,求賃不得,遲滯可悶,本倉稅穀,以元漕船七隻及賃船四隻,爲先裝納,不足船四隻,待漕船回還,從權再運爲辭矣。賃船之難便,固其勢然矣,則何不早圖通變,而乃於稅捧垂訖之後,始有此煩報者,該邑事,甚涉晼晩,而與其求賃而空費幾月,曷若從權而特許再運?本倉稅穀裝運之節,使之依此擧行,而令道臣嚴加操飭,毋或有遲淹之嘆事,行會,何如?傳曰,允。
弘文館啓曰,上番姑陞入直,事甚未安。應敎趙同熙內閣進,校理洪承憲別兼春秋進,副校理金裕成呈辭在外,副應敎洪英植,校理朴齊晠,副校理柳宗植,竝卽牌招推移入直,何如?傳曰,允。
司僕寺啓曰,濟州前判官梁濟夏遞仕,進上馬三匹,今纔上來,禾毛色別單書入,依例內廏立養之意,敢啓。傳曰,知道。
吏曹參議李承純疏曰,伏以臣之庸碌,不足充一夫之列,而遽移緋玉之班,至玷靑衿之地。自顧踐歷,愧懼居先,迺者三銓新命,有隕自天,政牌儼臨,促臣出肅,臣於是向之愧者,愈益發騂,凜乎若臨淵集木,誠不知措躬之所矣。夫天官宰夫,詔王蔽群吏之治,馭世操政柄之貳,前後居是任者,莫不人地俱優,器識兼備,上不負委畀,下可愜公議,曷嘗有如臣儱侗者,靦然冒居乎?瓦缶之受黃流,樗櫟之承大棟,未足喩其僭且濫焉,則臣雖欲媒榮貪寵,其奈累則哲而羞當世,何哉?且敎胄佐銓,名器不輕,故登榮塗涉要津者,猶或遲以歲月,臣是何人,乃敢纔撤皐比,便執選衡,有若朝除夕遷,而恬然如倘來乎?此不待代斲之誤,而已知其萬萬不堪矣,玆暴衷悃,仰瀆崇嚴。伏乞聖明,俯垂鑑諒,將臣吏曹參議新銜,亟賜鐫改,毋䙝天職,俾安私分,千萬祈幸。臣無任云云。答曰,省疏具悉。爾其勿辭察職。
上在昌德宮。停常參·經筵。
都摠府啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳曰,右承旨許遞,前望單子入之。
傳曰,右副承旨許遞,前望單子入之。
承旨前望單子入之,金綺秀·閔泳奎落點。
政院啓曰,新除授承旨金綺秀以前任安東府使,方在解由未出,何以爲之?敢稟。傳曰,勿拘。
又啓曰,新除授左副承旨閔泳奎,右副承旨金綺秀,竝卽牌招,何如?傳曰,允。
摠管前望單子入之,副摠管李容直落點。
傳曰,都承旨許遞,前望單子入之。
傳曰,右副承旨許遞,前望單子入之。
承旨前望單子入之,尹秉鼎·趙秉稷落點。
政院啓曰,行大司憲李升洙,執義李鍾律,持平鄭澐在外,崔在澈,掌令李元祺·李鳳奎牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈牌不進罷職傳旨,傳曰,只推。
傳曰,當該承旨推考。
傳曰,遞來北兵使,日後殿座時待令。
傳曰,今聞閔忠正緬禮,涓在晦內云,此重臣寬厚謹愼之姿,憂國忘家之忠,實爲朝野所倚望也。遽嗇其齡,庸未究蘊,今於玄和復出之日,予懷傷衋,尤何可已?助需,令度支從優輸送,而特贈上相之職,卽爲下批,當日遣承旨致祭,祭文親撰以下矣。
政院啓曰,忠正公閔升鎬,特贈上相之職,卽爲下批事,命下矣,政官牌招開政,何如?傳曰,允。
弘文館啓曰,上番姑陞入直,事甚未安。應敎趙同熙內閣進,校理洪承憲別兼春秋進,副校理金裕成呈辭在外,副應校洪英植,校理朴齊晠,副校理柳宗植,竝卽牌招推移入直,何如?傳曰,允。
傳曰,有實故玉堂,竝許遞,前望單子入之。
承文院〈啓〉曰,院吏文學官金在應有頉代,幼學林錫鎭差下,付軍職冠帶常仕,何如?傳曰,允。
議政府啓曰,卽見全羅監司沈履澤狀啓,則枚擧長興府使徐相祖所報,以爲,賊漢數十名,亂打兵中營校卒四人,竝爲致死,而賊漢宋用淡,自右鎭營捉得取招,漏網諸漢,關飭各鎭,使之無遺盡捉,而所謂宋用淡,在法罔赦,若不施以顯戮,恐有失刑之嘆,請令廟堂,稟旨分付矣。罪人宋用淡,先爲押送兵營,大會軍民,梟首警衆,漏網諸賊,刻期詗捕,竝施此律後,形止啓聞事,分付,何如?傳曰,允。
禮曹啓曰,試考恩賜儒生直赴給分帖,過科後,令成均館收聚爻周後,草記事,曾有定式矣。卽接成均館所報,則今此己卯式年文科殿試時,直赴殿試儒生尹英秀等二十五人登科,直赴會試儒生金聲遠等二十四人給分,儒生盧徹鉉等四十三人未參榜,合九十二人,前所受直赴給分帖,一竝收聚以送云矣,爻周之意,敢啓。傳曰,知道。
刑曹啓曰,謹依傳敎,罪人私奴南山,到底査實,則所供內,以爲,渠是延豐鄕班慶煒之私奴,而煒之遠族珩國以本邑社首,當年擧行倉穀犯逋,爲一百二十石,而與本邑吏安龍集,符同作奸,訴本官,渠之逋穀,分徵於諸族,而慶煒,亦參於徵出之中,則憤在珩國之行事叵測,卽以犯逋橫徵之意,屢次議送於巡營矣。本官,謂以無難議送,捉致慶煒,諸般惡刑,拘囚三朔,幾至死境,然後始乃放釋,歸家辛苦,今月初三日,竟爲殞絶,且煒之長兄,亦爲被囚,一體受杖,死生未判。至於捉致煒之季嫂,露立官庭,無限困辱,哀此冤斃之痛,豈有如許慘切者乎?其在爲主復讎之義,抱持前後訴冤之議送狀,裹足上來,冤狀中見奪於本官,亦爲數三張,尤不勝憤恨,冒萬死敢欲擧火於蠶頭近處,被捉於巡軍,竟至移送之境。伏乞慶珩國與安龍集,依律嚴勘,以洩渠矣上典冤死之痛云矣,旣伏承査實以入之命,故捧招以入之意,敢啓。傳曰,令本道詳査以聞。
上在昌德宮。停常參·經筵。
贈左贊成閔升鎬緬禮出柩時,中宮殿,藥房·內閣·政院·玉堂口傳問安。答曰,知道。
藥房提調金壽鉉,左副承旨金敬均啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。中宮殿,進御二錢重人蔘粟米飮,一貼煎入事,榻前下敎。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,忠正公閔升鎬緬禮日,遣承旨致祭事,命下矣,何承旨進去乎?敢稟。傳曰,都承旨進去。
政院啓曰,行都承旨尹秉鼎,時在忠淸道淸風地,斯速乘馹上來事,下諭,何如?傳曰,許遞,前望單子入之。
承旨前望單子入之,尹泰經落點。
傳曰,原任待敎金演壽,檢校差下。
傳曰,今番瑞葱臺施賞,待下敎。
兵曹,知三軍府事單李鍾承。
傳曰,呈告同春秋·同成均許遞,今日政差出。
傳曰,藥院提調許遞,前望單子入之。
內醫院提調前望單子入之,鄭基世落點。
吏曹啓曰,童蒙敎官李載克,以其身病,呈狀乞遞,改差,何如?傳曰,允。
傳曰,左副承旨前望單子入之。
承旨前望單子入之,洪鍾大落點。
傳曰,玉堂竝許遞,前望單子入之。
政院啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳曰,只推。
有政。吏批,判書趙成夏進,參判趙在淳在外未肅拜,參議李承純牌招不進,右副承旨趙秉稷進。以趙昌夏爲刑曹參議,以趙在淳爲同春秋,以洪祐昌爲同成均,以金永謨爲工曹正郞,以洪鍾一爲童蒙敎官。贈左贊成閔升鎬,贈領相贈上相職事,承傳,前善騎別將李鍾承,今加資憲,善騎別將李敎獻,今加嘉義,前把摠具元植·李敏樹,前水使李南輯,以上今加嘉善,前縣監安珽求,武勇衛徐哉豐,哨官閔致卨,以上今加通政,已上加資事,承傳。
兵批,判書李載元病,參判李冕榮病,參議李冕宙病,參知李正來進,同副承旨尹相賢進。護軍尹秉鼎·李南輯·李敏樹,副護軍朴容大·金明鎭·金綺秀·徐哉豐·閔致卨·安珽求·閔泳奎,副司直洪英植·朴齊晠·柳宗植·金裕成,副司果朴奎燦·李鳳德·李秉皐·金箕文,副司猛林錫鎭,以上竝單付。
吏批,再政。以鄭志喆爲工曹佐郞。知宗正卿單李鍾承。
三政。以李元應爲社稷令。
四政。以李象學爲永禧殿令。
五政。以李根敎爲引儀。
以吏曹參議李承純牌不進罷職傳旨,傳曰,只推。
玉堂前望單子入之,應敎鄭元和,副應敎洪英植,校理朴齊晠·黃耆淵,副校理金玉均·趙東弼,修撰南肅熙·丁弘燮,副修撰洪鍾永·李晩鉉落點。
政院啓曰,玉堂上下番俱空,事甚未安。新除授應敎鄭元和,副應敎洪英植,校理朴齊晠·黃耆淵,副校理金玉均·趙東弼,修撰南肅熙·丁弘燮,副修撰洪鍾永·李晩鉉,竝卽牌招推移入直,何如?傳曰,允。
政院啓曰,卽見兵曹草記,則忠淸道靑山居私奴金石,北部居私奴昌伊爲名漢,謂有鳴冤之端,從敦化西挾門入來,擊神佑門差備鼓云,莫重深嚴之地,有此驚動之擧,萬萬悚惶。常時不能檢飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
兵曹啓曰,今日午時量,有白衣二漢,闌入闕內,肆然擊神佑門差備鼓,不勝驚駭。捉致査問,則一漢,忠淸道靑山居私奴金石,一漢,北部居私奴昌伊爲名漢,俱以謂有鳴冤之端,各抱原情,從敦化西挾門入來擊鼓云矣,闌入之漢,竝移送秋曹,照法嚴繩,常時不能檢飭之失,臣不勝惶恐,而當該守門將,不可無警。令該曹拿問處之,何如?傳曰,已有處分矣。
兵曹口傳政事,副司果單洪承憲。
兵曹口傳政事,副司果單趙同熙。
奎章閣啓曰,原任待敎金演壽,檢校差下事,命下矣,卽爲牌招入直,何如?傳曰,允。
弘文館啓曰,新除授副校理趙東弼,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,粟米飮煎入時,榻敎書入,何等愼重,而昨日中宮殿進御粟米飮榻敎,藥房之今始書來,事甚悚惶。失檢之藥房提調,不可無警,從重推考,何如?傳曰,允。
內醫院啓曰,昨日中宮殿粟米飮煎入事,榻敎,因藥院吏之不善擧行,今已經宿,尙未頒布,粟米飮所重,何如,而若是稽忽,萬萬驚悚。臣之常時不能檢飭之失,今惶恐待罪,而提調,從重推考,當該掌務官與院吏,令攸司科治,粟米飮榻敎,卽令頒布,何如?傳曰,允。此是下隷所失,何可如是過引乎?卿其安心。
政院啓曰,卽者兼司書鄭元夏,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,奏御文字,何等審愼,而今日巡將望單子中,有所錯誤,致勤下詢,事甚疎忽,極涉未安。原單子,今方改付標以入,而臣之矇然捧入,不勝惶悚。當該兵曹堂上,不可無警,推考,何如?傳曰,允。
以金永濟·崔斗煥囚單子,傳曰,飭已施矣,分揀放送。
玉堂前望單子入之,副校理金元均落點。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈牌不進罷職傳旨,傳曰,只推。
兵曹口傳政事,副司果單趙東弼。
侍講院啓曰,兼司書鄭元夏,今以親病,陳疏徑出矣,下番闕直,事甚未安。說書兼說書未差,司書金學洙,卽爲牌招入直,何如?傳曰,允。
戶曹啓曰,各道年終錢穀御覽會計,待咸鏡道會案上來,修正以入缺矣,咸鏡道會案,今纔來到,御覽會計修正次,請出之意,敢啓。傳曰,知道。
以司書金學洙牌不進罷職傳旨,傳曰,只推。
承文院啓曰,卽見盛京禮部咨文出來者,以爲,本年夏季統巡揀派前往事矣,回咨依例撰出,定禁軍騎撥,下送灣府,傳給鳳城將處,以爲轉致盛京之地,何如?傳曰,允。
又啓曰,院吏文學官林錫鎭有頉代,幼學李建夏差下,付軍職冠帶常仕,何如?傳曰,允。
司僕寺啓曰,本寺主簿尹慶求,今已箇滿,而方有釐正之事,今姑仍任,何如?傳曰,允。
刑曹啓曰,罪人金石·昌伊,各決杖六十後,金石,黃海道豐川府,昌伊,平原道平海郡定配所,卽爲押送之意,敢啓。傳曰,知道。
訓鍊都監啓曰,本局千摠李昌鎬,身病猝重,勢難察任,改差,何如?傳曰,允。
吏曹啓目,副司勇李載寬名字,改以載覲,出身康載淳名字,改以敬淳,鄭在容名字,改以在燁,折衝金箕錫名字,改以箕疇事告狀,依例竝令藝文館給帖,何如?啓依允。
禮曹啓曰,靑山故縣監宋夏老妻金氏,奴名擊鼓原情,判付內,令該曹禮斜成給事,命下矣,謹依聖敎,以宋鍾濂第三子酉興,立爲宋鍾悳之後,立案成給之意,敢啓。傳曰,知道。
又啓曰,北部居故事徐庚淳妻申氏,奴名擊鼓原情,判付內,令該曹禮斜成給事,命下矣,謹依聖敎以徐會淳之長子相郁,立爲徐庚淳之後,立案成給之意,敢啓。傳曰,知道。
左賓客李鎬俊疏曰云云。答曰,省疏具悉。所請依施。
兼司書鄭元夏疏曰,伏以臣於持被之中,卽接家信,則臣父素患痰癖之症,近因換節之不調,一倍添劇,委頓床席,家僮踵至,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖慈,俯賜鑑諒,亟遞臣職,仍治臣罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
贈領議政閔升鎬下棺時,中宮殿,藥房·內閣·政院·玉堂口傳問安。答曰,知道。
中宮殿,進御二錢重人蔘粟米飮一貼煎入事,榻前下敎。
都摠府啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來初一日,輪臺日次矣,敢稟。傳曰,當次人受點,後日次待令。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨洪鍾大,今日不爲仕進,卽爲牌招,何如?傳曰,允。
又啓曰,臣泰經,今日贈領議政閔升鎬致祭進去下直之意,敢啓。傳曰,知道。
以左副承旨洪鍾大牌不進罷職傳旨,傳曰,只推。
政院啓曰,訓鍊大將趙寧夏,諸將官射會監試事,三仙坪今方出去矣,所佩命召,何以爲之?敢稟。傳曰,仍佩往來。
又啓曰,左邊捕盜大將申正熙以御營大將,補土所摘奸次,今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,右邊捕盜大將金箕錫以禁衛大將,外山木根摘奸次,今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳曰,左副承旨許遞,前望單子入之。
承旨前望單子入之,沈相穆落點。
政院啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳曰,只推。
侍講院啓曰,下番連日闕直,事甚未安。說書·兼說書未差,司書金學洙,旣有只推之命,卽爲牌招入直,何如?傳曰,允。
弘文館啓曰,新除授副校理金元均,卽爲牌招察任,何如?傳曰,允。
行大護軍金壽鉉疏曰,伏以臣,伏見政院啓辭允下者,至承問備之典矣,臣誠惶隕震懍,靡所容措。夫人臣之克敬克愼,莫尙乎先嘗掌和之任,而再昨日中宮殿進御粟米飮煎入時榻敎,未趁書入,致有此稽忽失檢,論其罪戾,臣實自首,若諉以下吏輩之不審,而倖其苟逭,則臣分隳矣,邦憲骩矣,用是滋懼,陳章自劾。伏乞聖明,下臣司敗,議臣當勘,以爲瘝溺職思者之戒焉。臣無任云云。答曰,省疏具悉。已問備矣,何必更引乎?
上在昌德宮。停常參·經筵。
自開東至午時,灑雨下雨,測雨器水深九分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以司書金學洙牌不進罷職傳旨,傳曰,只推。
政院啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳曰,只推。
兵曹啓曰,禁軍別將吳晉泳,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以趙羲純爲禁軍別將。
以咸鏡監司金炳地狀啓,端州府使閔泳國,遭生母喪事。傳曰,令該曹口傳差出,催促下送。
侍講院啓曰,下番連日闕直,事甚未安。說書兼說書未差,司書金學洙,旣有只推之命,卽爲牌招入直,何如?傳曰,允。
承文院啓曰,院吏文學官李建夏有頉代,幼學李範五差下,付軍職冠帶常仕,何如?傳曰,允。
兵曹啓曰,今閏三月武臣堂上祿試射,後日退行事,草記蒙允矣,今二十九日設行,而試官望,備擬以入之意,敢啓。傳曰,知道。
又啓曰,內三廳番將直所面帳閪失,捉得偸竊之漢,則前騎兵軍士金德興·金在三爲名漢,符同偸去自服矣,此兩漢,移送秋曹,照律嚴繩。雖以入直番將言之,宿衛重地,苟能檢察,豈容若是?不可無警。令該府拿問勘處,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨趙秉稷,今日不爲仕進,卽爲牌招,何如?傳曰,允。
又啓曰,明日孝徽殿朔祭親行齋戒,再明日宗廟夏享齋戒相値,視事,頉稟之意,敢啓。傳曰,知道。
傳曰,孝徽殿朔祭,攝行磨鍊。
以司書金學洙牌不進罷職傳旨,傳曰,只推。
吏曹口傳政事,以尹錫莘爲端川府使。
政院啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
以李彰夏囚單子,傳曰,飭已施矣,分揀放送。
侍講院啓曰,下番連日闕直,事甚未安。說書兼說書未差,司書金學洙,旣有只推之命,兼司書鄭元夏,由限已過,竝卽牌招推移入直,何如?傳曰,允。
吏曹口傳政事,以尹錫莘爲端川府使。
武衛所啓曰,本所未畢試瑞葱臺試射時,左善騎隊中登科者,爲六名,而一哨中五卒,爲登科,則該將領加資,曾有已例矣。左善騎隊將折衝蔡奎常,當照例加資,而係干恩典,不敢自下擅便,何以爲之?敢稟。傳曰,陞資,例也,而本所則合有權變,特用防禦履歷。
刑曹啓曰,兵曹啓辭內,內三廳番將直所面帳閪失,捉得偸竊之漢,則前騎兵軍士金德興·金在三爲名漢,符同偸去自服矣,此兩漢,移送秋曹,照法嚴繩。雖以入直番將言之,宿衛重地,苟能檢察,豈容若是?不可無警。令該府拿問勘處,何如?傳曰,允事,命下矣,謹按律文,則大明律盜大祀神御物條有曰,盜其餘官物,皆杖一百徒三年。罪人金德興·金在三,依此律各決杖一百後,德興江原道杆城郡,在三黃海道長淵府,竝徒三年定配所,卽爲押送之意,敢啓。傳曰,知道。
吏曹啓目,童蒙敎官洪鍾一名字,與大逆不道罪人鍾一同名,改以鍾五事,告狀,依例令藝文館給帖,何如?判付啓依允。
上在昌德宮。停常參·經筵。
藥房提調鄭基世,右副承旨趙秉稷啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳審聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
內醫院啓曰,副提調尹泰經,今日問安,不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
以司書金學洙,兼司書鄭元夏牌不進罷職傳旨,傳曰,只推。
傳曰,來初三日,親臨春塘臺·瑞葱臺頒賞矣,該房知悉。
以司謁口傳下敎曰,今番頒賞時,諸般擧行,依瑞葱臺例爲之。
政院啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,傳敎遲滯之中官朴漢應,從重推考。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
都摠府啓曰,今日入直內三廳,武兼·禁軍及軍兵等,當爲中日習射技放,而孝徽殿朔祭齋戒相値,不得設行之意,敢啓。傳曰,知道。
承文院啓曰,院吏文學官李範五有頉代,幼學洪祐倫差下,付軍職冠帶常仕,何如?傳曰,允。
兵曹啓曰,今閏三月各廳堂下武臣朔試射,臣曹連因有故,不得爲之之意,敢啓。傳曰,知道。
又啓曰,卽接南所衛將牒報,則南水閣東邊水門鐵索,年久自緩,西邊水門鐵環一箇破傷云,先令紫門監,堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
御營廳啓曰,因兵曹草記,南水閣東邊水門鐵索破傷處,東營入直軍八名除出,將校一人率領,限修改間嚴加守直,而該入直軍餘數不多,宮墻外行巡,難以分排,出番哨軍八名,依例添入警巡之意,敢啓。傳曰,知道。日記廳堂上閔泳達郞廳朴台淳·金炳䄵
上在昌德宮。停常參·經筵。
自巳時至人定,灑雨下雨,測雨器水深一寸七分。
自人定至初二日開東,灑雨下雨,測雨器水深二分。
趙秉稷啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
尹相賢啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
趙秉稷啓曰,翰林召試被選當次人金炳吉薦狀公事,啓下矣。令該曹口傳付職,牌招入直,何如?傳曰,允。
傳于趙秉稷曰,禮房承旨馳詣宗廟,奉審摘奸以來。
吏曹口傳政事,檢閱單金炳吉。
尹相賢,以都摠府言啓曰,孝徽殿夏享大祭親行敎是時,侍衛寶劍,當爲備員,而都摠管金元植,副摠管李文永在外,李容直·李炳敎俱有實病,洪澈周差祭,一員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
兵曹口傳政事,以曺錫輿爲都摠管,李鍾承·金炳翊·趙在淳·鄭雲翼·李敏樹爲副摠管。
兵曹,都摠管單李鍾承。
尹相賢啓曰,行大司憲李升洙,執義李鍾律在外,掌令李鳳奎差祭,李元祺,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,掌令李元棋,持平崔在澈·鄭澐牌不進罷職傳旨,傳于尹相賢曰,只推。
尹泰經啓曰,今日齋宿,承旨當爲備員,右承旨李載完,卽爲牌招,何如?傳曰,允。
傳于金敬均曰,孝徽殿夏享大祭,攝行磨鍊。
以右承旨李載完牌不進罷職傳旨,傳于尹相賢曰,只推。
尹相賢,以議政府言啓曰,刑曹參判洪祐昌,旣帶伴接之任矣,不可不參聞廟謨。本府堂上差下,何如?傳曰,允。
又以議政府言啓曰,本府公事官李肯漢,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以三軍府言啓曰,本府從事官南振源,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
沈相穆,以戶曹言啓曰,毓祥宮內外齋室上梁吉日時,令日官金東萬推擇,則今四月初十日卯時爲吉云,以此日時擧行之意,敢啓。傳曰,知道。
尹相賢,以刑曹言啓曰,內醫院掌務官金潤,院吏高潤永考律勘處啓目判付,掌務官,飭已施矣,分揀放送事,命下矣,謹依判下,掌務官金潤,卽爲放送之意,敢啓。傳曰,知道。
上在昌德宮。停常參·經筵。
尹相賢啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于尹相賢曰,左承旨·右承旨外,竝許遞,前望單子入之。
尹相賢啓曰,左承旨金敬均,右承旨李載完,竝卽牌招,何如?傳曰,允。
以司謁口傳下敎曰,明日親臨頒賞時,一內禁軍試射,一體待令事,分付。
尹相賢啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于尹相賢曰,只推。
以左承旨金敬均,右承旨李載完牌不進罷職傳旨,傳于尹相賢曰,只推。
尹相賢啓曰,左承旨金敬均,右承旨李載完,旣有只推之命,竝更牌招,何如?傳曰,允。
承旨前望單子入之,閔泳翊·李龍雨·閔昌植·朴容大落點。
尹相賢啓曰,新除授承旨閔昌植以前任慶州府尹,方在解由未出中,何以爲之?敢稟。傳曰,勿拘。
又啓曰,卽者兵曹郞廳來言,明日春塘臺親臨,瑞葱臺頒賞時,別侍衛不可不備,而行判書李載元,先詣迎接信地,不得擧行云,何以爲之?敢稟。傳曰,次堂擧行。
尹相賢,以都摠府言啓曰,今四月初三日春塘臺親臨,瑞葱臺親頒賞敎是時,侍衛·寶劍,當爲備員,而都摠管曺錫輿·李鍾承,副摠管金炳翊,俱有實故,李敏樹有實病,趙在淳在外,無以備員。令政院稟旨變通,仍令該曹口傳差出,待下批以爲備員進參之地,何如?傳曰,允。竝許遞。
兵曹口傳政事,以李沇應·成載玉爲都摠管,李奎奭·吳晉泳·趙文顯爲副摠管。
尹相賢,以都摠府言啓曰,副摠管金昌熙以漢城府右尹,本府坐起進參事,晝仕出去之意,敢啓。傳曰,知道。
金敬均,以兵曹言啓曰,明日親臨春塘臺·瑞葱臺頒賞時,本曹堂上侍衛,當爲備員,而參議李冕宙有身病,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以洪承穆爲兵曹參議。吏曹·兵曹參議單李正來,參知單洪承穆。傳于李載完曰,批答誤書之中官柳載賢,推考。
金敬均,以兵曹言啓曰,明日春塘臺親臨,瑞葱臺頒賞時,入直禁軍等別將,當爲率領侍衛,而禁軍別將趙羲純,先入信地,不得擧行,以二番兼司僕將宋啓憲,使之兼別將擧行,何如?傳曰,允。
李載完,以承文院言啓曰,院吏文學官洪祐倫有頉代,幼學李裕民差下,付軍職冠帶常仕,何如?傳曰,允。
又以刑曹言啓曰,擊鼓罪人私奴昌伊,定配於江原道平海都,金石,定配於黃海道豐川府,而罪人昌伊·金石兩漢,俱是癈疾,有難赴配,似此癈疾者之犯流罪以下,許令收贖,載在法典,收贖放送之意,敢啓。傳曰,知道。
兵曹,副摠管單成載玉。
全羅監司沈履澤疏曰,伏以臣於向日,冒悚封章,退次俟甚,竊謂日月臨之在上,丕蔽厥辜,以謝人言矣,及伏奉聖批,反復開諭,繼有廟啓,罰止問備,臣且感且惶,不能固守迷執,恬然視務,靦然行査,以臣之事,使臣査之,尙可曰査得其實乎哉?臣於此,査雖不敢自以爲是,案牘具備,焉可誣也?然彼言者,亦法從之人耳,豈不知告君文字之必審必愼,而迺以爽實未詳之事,惟意下筆,有曰,宰伯之,臣亦貪其利,率而虐民,有曰,皆是生民切急之政,而有司未必喜聞。噫,臣見叨之職,卽一省幾萬生靈之所部也,旣不能宣布對揚,又不能矯革奠安,人言之來,固其宜也,而所謂率吏虐民,未必喜聞等語,奚爲而至臣哉?使臣而誠信有可以感孚於人者,則此言至乎?必不至也,使臣而威望有可以鎭服全省者,則此言至乎?必不至也,使臣而量能度分,早自丐解,則此言至乎?必不至也,臣方自反不已,尙何尤人爲哉?臣心,臣自知之,固可以不疚而無恐,然此非家喩而戶說,以明臣心者,則知臣者,尙可以諒臣,不知臣者,將謂臣斯何?然則臣之奉恩敎而當査事,雖不可謂全欠廉隅,而査啓旣徹,乃敢言私者,其於義分,亦不可謂不然矣。且臣涖營,不爲不久,而列郡正供,積歲愆納,致勤朝飭,屢煩査覈,吏鄕之舞弄莫擿,簿書之期會尙稽,責在管轄,誰執其咎?聖度包涵,時不過薄警而止。然臣之不職,推此可知,誠宜及今改圖,讓于有能有才,庶幾有敗局圖全之幸,猶爲寡過也。況臣貞疾,源於南土瘴濕者,蓋十有餘年,而今復南來,所遇雖異,其爲不服,猶夫疇昔,未嘗有一日之安。是以,筋膂神精,耗減無餘,縱欲勉强於剸繁理劇之地,誠有不可得者矣。以才而有不堪者如此,以情以病而有難冒難强者又如此,商度公私,憂虞弸中,玆敢披瀝肝膈,仰首哀號。伏望聖慈,俯賜省覽,將臣藩銜,亟行鐫斥,仍治臣瘝溺之罪,俾朝綱肅而私分安焉。臣無任云云。答曰,省疏具悉。査事而已有決處,調病而自可差勝,卿其勿辭,益勉旬宣之責。
上在昌德宮。停常參·經筵。
李龍雨啓曰,明日常參·經筵,取稟。傳曰,停。
閔泳翊啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金敬均曰,同副承旨許遞,前望單子入之。
承旨前望單子入之,尹用求落點。
尹用求啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,司憲府掌令李元祺·李鳳奎,持平崔在澈·鄭澐牌不進罷職傳旨,傳于尹用求曰,只推。
閔泳翊,以都摠府言啓曰,今日入直內三廳,武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,謹依下敎,侍衛軍兵與迎接軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與迎接將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵與迎接軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與迎接本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳迎接軍兵等處,乾犒饋分給之意,敢啓。傳曰,知道。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
己卯四月初三日巳時,上詣春塘臺,未畢試瑞葱臺親頒賞入侍時,都承旨閔泳翊,左承旨金敬均,右承旨朴容大,左副承旨李載完,右副承旨李龍雨,同副承旨尹用求,記事官金思轍·申泰寬,記事官閔泳駿·李起鍾·金炳吉,別兼春秋李重七·洪承憲·金學洙·金文鉉·趙秉升·朴斗陽,檢校直提學趙寧夏·李載冕·趙成夏,直提學李載兢,檢校直閣趙同熙,原任待敎金演壽,檢校待敎閔泳煥,副校理金元均,修撰丁弘燮,以次侍立。時至,通禮跪啓請外辦,上具戎服,乘座馬出宣化門·協陽門,由建陽門·銅龍門至明光門,宣傳官跪稟旗幟三行分立,放起火三枝,又跪稟鑼鼓,至靑陽門,泳翊跪稟駐蹕,宣傳官跪稟鑼鼓止,又跪稟各營迎接,如法擧行。至春塘臺,上降馬陞座,以司謁口傳下敎曰,從陞只佩劍。宣傳官跪稟旗幟分立,黃門旗手,叉捍作門,宣傳官跪稟鑼鼓作,少頃,又跪稟鑼鼓止,都統使閔謙鎬,兵曹判書李載元,訓鍊大將趙寧夏,禁衛大將金箕錫,御營大將申正熙,摠戎使趙羲復,善騎別將李敎獻,都監中軍尹喜秀,禁衛中軍徐相岳,禁軍別將吳晉泳,御營中軍鄭雲星,武衛從事官金晳根,都監從事官李重七,禁衛從事官閔泳煥,御營從事官李輔榮以次行參現禮,武監·軍牢·巡令手等,各以次分班叩頭訖,宣傳官跪稟回信地號令,又跪稟下馬號令,放起火一枝,皆下馬,上命宣傳官李奎璿敎曰,各營大將,以監賞次,仍留臺上。載元跪稟官軍施賞,宣傳官如法擧行,官軍齊到臺下,宣傳官跪稟下馬號令,上以司謁口傳下敎曰,起火置之。以信鼓代之,信鼓一聲,官軍皆下馬,上以司謁口傳下敎曰,武衛軍及各營將官,當於臺上施賞,其餘軍兵,令各其營大將與承旨,親往看審,俾無遺漏之歎。仍敎曰,都承旨·右承旨留待,左承旨馳往兵曹,左副承旨馳往都監,右副承旨馳往禁衛營,同副承旨馳往摠戎·御營兩廳,使之監賞以來。載元進前奏曰,兵判例不敢暫離臺上,以禁軍別將,代行頒賞,何如?上可之。仍敎曰,受賞時直赴帖及加資帖,卽地分給,受賞諸班,以次進。宣傳官跪稟善騎將尹弘大輕先下馬記過,上可之。入幕次,少頃,上出次,各營將官·軍校等,依判下單子,呼入武衛所,前善騎別將嘉善李鍾承等加資,右司左哨軍張雲起等直赴殿試,前善騎別將李鳳儀等長弓一張賜給,敎鍊官申學鉉等帿弓一張賜給,別武士鄭光潤等弓矢一部賜給,別武士孫宅基等弓箭一部賜給,武監徐弘觀等筒兒一部賜給,左善騎隊馬上才李春根等木二疋布一疋賜給,御前前排巡令手尹今用等木一疋布二疋賜給,招搖旗手金啓學等木二疋賜給,御前前排崔守根等布二疋賜給,左善騎隊月刀崔景允等木布各一疋賜給,左善騎隊孫巨福等木一疋賜給,左善騎隊崔順昌等布一疋賜給。用求進前奏曰,臣承命馳往御營·摠戎兩廳,與該將臣頒賞以來之意,敢達。上曰,唯。敬均進前奏曰,臣承命馳往兵曹,與禁軍別將頒賞以來之意,敢達。上曰,唯。龍雨進前奏曰,臣承命馳往禁衛營,與該將臣頒賞以來之意,敢達。上曰,唯。載完進前奏曰,臣承命馳往都監,與該將臣頒賞以來之意,敢達。上曰,唯。各營將官及軍兵皆爲迎賞訖,鳴金一下,宣傳官跪稟上馬號令,信鼓一聲,官軍皆上馬,宣傳官跪稟下地方號令,信鼓一聲,官軍皆回信地,又跪稟鳴金三下,泳翊跪稟散操,上以司謁口傳下敎曰,各營解嚴,一如瑞葱臺時,各營大將,騎馬領兵,來詣臺前,以次出去。傳曰,侍衛軍兵與迎接軍兵,令各其營乾犒饋。載元進前奏曰,一內禁軍試射時,監試以軍職宣傳官,擧行,何如?上可之。入幕次,以司謁口傳下敎曰,軍職·宣傳官·內乘一體試射,以次應射訖。上出次,傳曰,遞來北兵使入侍。前北兵使鄭雲翼入侍時,承旨尹用求,記事官申泰寬·金炳吉,以次進前。上曰,善爲往返乎?雲翼曰,王靈攸曁,幸得無事矣。上曰,北關,果無弊瘼之甚者乎?雲翼曰,三政庶務,道臣主管,不敢枚達矣。上曰,邊情,何如?雲翼曰,臣守閫以來,屢回詳探,則我境距彼境五六百里,只隔一江,而一邊將所管之卒,不過五六百名,俄人則不敢犯越,而我人之匪類,間或潛越,反作釁弊,誠切憂悶。上曰,本營軍物,必多繕備,而俄國形便,亦皆詳知否?雲翼曰,本營軍械,殫誠鍊修,而俄國在江北八百里之外,臣未能目睹其形矣。上曰,其外無他弊乎?雲翼曰,開市一款,卽北關大政,而年來錢穀貸用,許久滋多,誠可悶。上曰,遞北伯,亦言之詳矣。雲翼曰,遞伯亦爲深慮矣。上命退,諸臣以次退出。上以司謁口傳下敎曰,向日記過中都監中軍尹喜秀,禁衛中軍徐相岳,分揀。其餘待令宣傳官李奎璿,稟拿入,上可之,巡牢等如法擧行,宣傳官李根豐等三人,各營將官李載旭等八人,以次拿入,承傳敎後,仍命拿出。傳曰,南行宣傳官趙正顯賜第。仍命泳翊,進退墨戲,又命退出,上降座乘馬,由靑陽門·明光門·光德門·建陽門入協陽門·宣化門還內,諸臣以次退出。
上在昌德宮。停常參·經筵。
自午時至人定,灑雨下雨,測雨器水深五分,自人定至初五日開東,灑雨下雨,測雨器水深二寸二分。
李龍雨啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
注書申泰寬病,代以鄭寅興爲假注書。
傳于李龍雨曰,同副承旨許遞,前望單子入之。
李龍雨啓曰,卽者司書金學洙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
傳于李龍雨曰,政官牌招開政。
李龍雨啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李龍雨曰,只推。
李龍雨啓曰,都承旨閔泳翊內閣進,左承旨金敬均,右承旨朴容大不爲仕進,左副承旨李載完廚院進,同副承旨前望未下,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李裕承落點。
以黃海監司鄭海崙狀啓,長連縣監韓衡履遭父喪事,傳于李龍雨曰,令該曹口傳差出,催促下送。
吏曹口傳政事,以李在頀爲長連縣監。
以慶尙監司李根弼狀啓,慶州府民家失火事,傳于李龍雨曰,當此農節,民家燒燼,若是夥多,聞甚驚慘。元恤典外,別加顧助,趁卽結構奠接,俾無一民失所棲遑之弊事,廟堂各別措辭分付。
以左副承旨李載完牌不進罷職傳旨,傳于李龍雨曰,只推。
兵曹口傳政事,副護軍單尹用求。
兵曹口傳政事,副護軍單李鎬翼。
李龍雨,以吏曹言啓曰,思陵令李肇淵,以其身病,呈狀乞遞,改差,何如?傳曰,允。
又以侍講院言啓曰,司書金學洙,今以親病,陳疏徑出矣,下番闕直,事甚未安。說書·兼說書未差,兼司書鄭元夏,卽爲牌招入直,何如?傳曰,允。
又以承文院言啓曰,院吏文學官李裕民有頉代,幼學金亨均差下,付軍職冠帶常仕,何如?傳曰,允。
司書金學洙疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,委頓床席,家僮踵至,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,仍治臣罪,以肅朝綱焉。臣無任云云。省疏具悉。爾其勿辭救護。
修撰南肅熙疏曰,伏以臣之四寸妹壻右承旨臣朴容大,方帶春秋館修撰官矣,臣之所兼春秋之銜,揆以典式,在所當遞,玆敢短章陳籲。伏乞聖慈,俯垂鑑諒,亟令選部,照例遞改,俾存公格,以安私分焉。臣無任云云。省疏具悉。疏辭,下該曹稟處。
上在昌德宮。停常參·經筵。
自開東至午時,灑雨下雨,測雨器水深三分。
藥房提調鄭基世,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李龍雨啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李龍雨啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,吏曹判書趙成夏,參議李承純牌不進推考傳旨及罷職傳旨,今方捧入,而開政命下之後,如是違牌,事甚未安。參判趙在淳在外,判書更爲牌招,何如?傳曰,允。參議只推,一體牌招。
以兼司書鄭元夏牌不進罷職傳旨,傳于李龍雨曰,只推。
注書金思轍病,代以李起鍾爲假注書。
傳于李龍雨曰,左賓客有闕之代,前望單子入之。
左賓客前望單子入之,沈舜澤落點。
傳于李龍雨曰,右承旨許遞,今日政差出。
傳于李裕承曰,兵曹參判許遞,今日政差出。
傳于李龍雨曰,在外敦寧都正許遞,今日政差出。
李龍雨,以吏曹言啓曰,因議政府申飭,受由上京守令,自臣曹催促,則南平縣監洪承五,親病沈重,萬無還官之望云。其親病旣如是,則有難强令還任,改差,何如?傳曰,新溪縣令朴世秉相換。
又以吏曹言啓曰,重林道察訪崔榮進,以其身病,呈狀乞遞,改差,何如?傳曰,允。
李裕承,以兵曹言啓曰,知中樞府事李應寅,同知中樞府事金相德,訓鍊院都正李根奭,宣傳官閔泳翊·李根豐,內禁衛將李敎應,兼司僕將趙均夏,五衛將崔濟興·李敏華·白興洙·金炳纘·崔鳳圭,曹司衛將李載德,俱以病難供職,呈狀乞遞,竝改差,何如?傳曰,允。
又以兵曹言啓曰,宣傳官李奎璿,景福宮衛將太重燁,慶熙宮衛將崔春輔·洪樂煥,俱以病難供職,呈狀乞遞,竝改差,何如?傳曰,允。
李裕承啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李裕承曰,只推。
有政。吏批,判書趙成夏進,參判趙在淳在外未肅拜,參議李承純進,同副承旨李龍雨進。以李秀萬爲承旨,金宗泰爲兵曹參判,洪承穆爲敦寧都正,李鎬肅爲戶曹參議,李鍾承爲知義禁,金昌熙爲同春秋,權錫胤爲思陵令,趙羲準爲公事官,沈相哲爲西部都事,金在容爲洪川縣監,金震銖爲重林察訪。成均博士單徐相泰,學諭單韓敬根,司僕主簿尹慶求姑爲仍任事,承傳,南平縣監洪承五,新溪縣令朴世秉,已上相換。
兵批,行判書李載元進,參判金宗泰在外未肅拜,參議尹相賢未肅拜,參知李正來入直,右副承旨李裕承進。以李鍾承爲知事,金觀秀爲同知,梁憲洙爲副摠管,趙存一爲訓鍊都正,具駿鉉·柳東烈·鄭愚植爲宣傳官,李熙忠爲內禁將,閔致卨爲兼司僕將,宋右鉉·崔鳴岳·宋達源·朴基億·趙完權·金璋憲爲五衛將。副護軍洪鍾大·沈相穆·趙秉稷·尹相賢·閔昌植·朴容大·李冕宙·鄭漢朝·李根奭·李根豐·李奎璿,副司直趙東弼,副司果李萬翼,副司猛李建夏·李範五·洪祐倫·李裕民·金亨均,以上竝單付。
吏批,再政。以尹相賢爲兵曹參知,李寅冕爲英陵令,李敍鉉爲尙衣主簿,申泰熙爲中和府使。
兵批,再政。以李秉五爲宣傳官,李昌鎬爲武兼,李敏錫爲左捕從。同知單朴基億,僉知三單崔鳴岳·宋達源·趙完權。
吏批,三政。以金升集爲宗廟令。兵曹參議單尹相賢,參知單李正來。
李裕承,以兵批言啓曰,訓鍊正今當差出,而擬望之人乏少,外任竝擬,何如?傳曰,允。
兵批,三政。以徐相誾爲訓鍊僉正,尹相萬·趙秉燮爲曹司衛將,鄭根永爲景福將,金鎭喆·金錫健爲慶熙將,趙國顯爲訓鍊正,金養善爲武兼,沈寅澤爲訓鍊都監把摠,趙文奎爲摠戎把摠,沈殷澤爲三軍府從事官,張周行爲臨淄僉使,李永述爲古豐山僉使,高桂淳爲多慶浦萬戶,僉知加設單徐載豐,大護軍李應寅,護軍尹泰經·金相德,以上竝單付。金履坤爲部將。同知單鄭根永,僉知單金璋憲。
吏批,四政。以徐晩輔爲監察。
兵批,四政。以李鼎鉉爲都摠都事。同知單金錫健。
吏批,五政。以韓徽源爲引儀。
兵批,五政。以李秉熙爲訓鍊主簿,同知單金鎭喆。
吏批,六政。以兪鎭一爲平市主簿。
兵批,六政。以林琦相爲守門將。都摠管單梁憲洙。
李龍雨,以侍講院言啓曰,下番連日闕直,事甚未安。說書·兼說書未差,兼司書鄭元夏,旣有只推之命,卽爲牌招入直,何如?傳曰,允。
李裕承,以兵曹言啓曰,卽接西所入直衛將王殷疇牒報,則北水閣西邊水門鐵窓一隻,爲水所激破傷云,爲先令紫門監堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
又以禁衛營言啓曰,因兵曹草記,北水閣西邊水門鐵窓一隻破傷處,西營入直軍八名除出,哨官一員率領,限修改間嚴加守直之意,敢啓。傳曰,知道。
上在昌德宮。停常參·經筵。
李龍雨啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李裕承曰,只推。
李秀萬,以承文院言啓曰,院吏文學官金亨均有頉代,幼學李奎應差下,付軍職冠帶常仕,何如?傳曰,允。
李裕承,以武衛所言啓曰,向以各邑上納愆滯事,有所關飭於各該道矣,江原道未收成冊,只報政府,不報本所,今於更飭之後,始爲報來者,其在事體,極涉稽緩。該道道臣從重推考,何如?傳曰,允。
又以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,北水閣西邊水門鐵窓破傷處,今已修改矣,把守軍兵,解送直所之意,敢啓。傳曰,知道。
又以禁衛營言啓曰,本營中軍徐相岳,身病甚重,勢難察任,今姑改差,何如?傳曰,允。
又以禁衛營言啓曰,因兵曹草記,北水閣西邊水門鐵窓破傷處,今已修改矣,把守西營入直軍,還入直所,哨官解送之意,敢啓。傳曰,知道。
又以御營廳言啓曰,本廳千摠李昌濂,身病甚重,勢難察任,改差,何如?傳曰,允。
又以軍器寺都提調·提調意啓曰,本寺僉正崔錫基,瓜期已滿矣,所掌有難數遞,姑爲仍任,何如?傳曰,允。
上在昌德宮。停常參·經筵。
李秀萬啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
李裕承啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨李龍雨,今日不爲仕進,卽爲牌招,何如?傳曰,允。
李秀萬啓曰,知義禁李鍾承,除拜後過三日,不爲出肅,依定式推考警責,仍卽牌招察任,何如?傳曰,允。
傳于李秀萬曰,政官牌招開政。
傳于李秀萬曰,呈告判義禁·戶曹參判·同經筵竝許遞,今日政差出。
傳于李秀萬曰,呈告摠管許遞,今日政差出。
傳于李秀萬曰,在外兵曹參判許遞,今日政差出。
傳于李秀萬曰,有實故玉堂許遞,前望單子入之。
兵曹,以李奎奭爲禁衛中軍。
李秀萬,以兵曹言啓曰,內禁衛將李熙忠,兼司僕將閔致卨,五衛將崔鳴岳·宋達源·朴基億·趙完權·金璋憲,俱以病難供職,呈狀乞遞,竝改差,何如?傳曰,允。
又以兵曹言啓曰,本曹佐郞卞鋈,身病猝重,呈狀乞遞,宿衛重地,不可久曠。今姑改差,何如?傳曰,允。
李秀萬啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李秀萬曰,只推。
李秀萬啓曰,都承旨閔泳翊內閣進,左承旨金敬均不爲仕進,右承旨李載完廚院進,左副承旨李裕承式暇出去,右副承旨李龍雨牌不進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨李龍雨牌不進罷職傳旨,傳于李秀萬曰,只推。
傳于李秀萬曰,右副承旨許遞,前望單子入之。
李秀萬啓曰,右承旨李載完牌不進,伴直無人。左承旨金敬均,所當牌招,而拘於廳規,不得請牌,何以爲之?敢稟。傳曰,牌招。
有政。吏批,判書趙成夏牌招不進,參判趙在淳在外未肅拜,參議李承純進,同副承旨李秀萬進。啓曰,判書趙成夏牌招不進,參判趙在淳在外未肅拜,小臣獨政未安。何以爲之?敢稟。傳曰,只出緊任。
李秀萬啓曰,臣吏·兵批兼進之意,敢啓。傳曰,知道。
以朴齊鴻爲戶曹參判,朴鳳欽爲兵曹參判,金在顯爲判義禁,趙在淳爲同經筵,康錫濟爲兵曹佐郞。軍器僉正崔錫基姑爲仍任事,承傳,內乘李敏宇今加嘉善加資事,承傳。
兵批,行判書李載元進,參判朴鳳欽在外未肅拜,參議尹相賢入直,參知李正來病,同副承旨李秀萬進。啓曰,釜山僉使,今當差出,而擬望之人乏少,同道營將,竝擬,何如?傳曰,允。以李敏宇爲副摠管,李昌鎬爲內禁將,徐載豐爲兼司僕將,白致均·洪秉基·閔周鎬·白南鳳·康龍基爲五衛將,李啓興爲都摠經歷,李耕稙爲左衛率,任衡準爲釜山僉使。內乘加設單具永祖,仍其職陞六事,承傳,護軍金宗泰·黃鍾奎·李敏宇,副司猛李奎應,以上竝單付。傳于李秀萬曰,見窠皆令差出。
吏批,再政。以李承五爲左尹,李㘾爲藝文提學,閔寬植爲禁府都事,洪永周爲監察。
兵批,再政。以愼性欽爲慶州營將。同知單白致均,僉知三單,洪秉基·閔周鎬·白南鳳。
吏批,三政。以鄭日愚爲瓦署別提。四政。趙允植爲引儀。五政。李根永爲掌樂主簿。六政。以韓鎭宅爲禁府都事。七政。洪淳一爲引儀。
李秀萬,以兵曹言啓曰,南水閣東邊水門鐵索自緩處及西邊水門鐵環破傷處,今已修改矣,把守軍兵,解送直所之意,敢啓。傳曰,知道。
又以訓鍊都監言啓曰,本局別將李南輯,身病猝重,勢難察任,改差,何如?傳曰,允。
又以禁衛營言啓曰,本營騎士將李靖宇,身病猝重,勢難察任,改差,何如?傳曰,允。
又以御營廳言啓曰,本廳別將李奎顔,身病甚重,勢難察任,改差,何如?傳曰,允。
又以御營廳言啓曰,南水閣東邊水門鐵索自緩處及西邊水門鐵環破傷處,今已修改,把守軍兵解送直所事,自兵曹草記矣,把守東營入直軍,還入直所,而添入直軍,依例解送之意,敢啓。傳曰,知道。
上在昌德宮。停常參·經筵。
李秀萬啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
承旨前望單子入之,任尙鎬落點。
李秀萬啓曰,新除授同副承旨任尙鎬,卽爲牌招,何如?傳曰,允。
又啓曰,同副承旨任尙鎬,時在廣州地,斯速乘馹上來事,下諭,何如?傳曰,允。
玉堂前望單子入之,副應敎李敎夏,校理洪時衡·黃耆淵,副校理李肇信,修撰金容圭,副修撰李命宰落點。
李秀萬啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李秀萬曰,只推。
李秀萬啓曰,都承旨閔泳翊內閣進,左承旨金敬均牌不進,右承旨李載完,左副承旨李裕承不爲仕進,同副承旨任尙鎬在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以左承旨金敬均牌不進罷職傳旨,傳于李秀萬曰,只推。
李秀萬啓曰,左副承旨李裕承牌不進,伴直無人。右承旨李載完,所當牌招,而拘於廳規,不得請牌,何以爲之?敢稟。傳曰,牌招。
以左副承旨李裕承牌不進罷職傳旨,傳于李秀萬曰,只推。
李秀萬,以三軍府言啓曰,卽接訓鍊都監所報,則今四月初九日,習陣日次,而大將臣趙寧夏有身病,不得行操云矣,敢啓。傳曰,知道。
又以承文院言啓曰,院吏文學官李奎應有頉代,幼學白南鵬差下,付軍職冠帶常仕,何如?傳曰,允。
又以司譯院都提調·提調意啓曰,辦察官玄昔運,瓜朔已滿矣,當此邊境有事之時,難付生手,姑爲仍任,何如?傳曰,允。
副修撰李晩鉉疏曰,伏以臣嶺外寒素,聖世鹵莽,萬無肖似,獲參科第,謬被淸選,才不足以贊啓沃,學不足以備顧問,迺者玉署前望,有隕自天,感激洪造,冒沒肅命,周旋邇列,依近耿光,涯分已濫,兢懼冞深。夫靑綾持被,文陛橫經,卽人臣之至榮,而其不可夫夫冒居也,惟冀早自辭免,以安微分,而第臣至切之私,有按抑不得者,敢此仰籲於仁覆孝理之下,惟聖明垂察焉。臣賦命險釁,早失所怙,惟偏母是依,今年七十有一矣,老病沈深,家計貧寒,如干藥餌之補,尙矣勿論,尋常菽水之供,猶且難繼,五品捧祿,莫效反哺,千里游宦,徒切眷戀。臣之情勢,卽惟一鄕之所共矜悶,而抑亦同朝之已爲見諒,則臣雖無狀,揆以子職,寧不悶迫而遑汲哉?前後朝紳之如臣情地者,有籲輒諒,莫非我殿下以孝爲理,無物不遂之至仁盛德也。臣若怵於嚴畏,不敢陳暴,則區區私情,永無可伸之日,玆敢不避猥越,仰瀆崇聽。伏乞聖慈,察臣由中之懇,特施體下之恩,爰命選部,許畀臣一小縣,俾伸至願,不勝幸甚。臣無任云云。省疏具悉。疏辭,許令該曹稟處。
吏曹啓目粘連,觀此弘文館副修撰李晩鉉上疏,則以爲,臣賦命險釁,早失所怙,惟偏母是依,今年七十有一矣,老病沈深,家計貧寒,如干藥餌之補,尙矣勿論,尋常菽水之供,猶且難繼。臣之情勢,卽惟一鄕之所共矜悶,而抑亦同朝之已爲見諒,則臣雖無狀,揆以子職,寧不悶迫而遑汲哉?伏乞聖慈,察臣由中之懇,特施體下之恩,爰命選部,許畀臣一小縣,俾伸至願亦爲白有臥乎所,李晩鉉家貧親老之狀,卽通朝之所共知,許畀一邑,俾伸至情,允合乎孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
李裕承,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李秀萬啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李秀萬啓曰,判義禁金在顯,戶曹參判朴齊鴻,除拜後過三日,不爲出肅,竝依定式推考警責,仍卽牌招察任,何如?傳曰,允。
以右承旨李載完牌不進罷職傳旨,傳于李秀萬曰,只推。
李裕承啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李裕承曰,只推。
以慶尙監司李根弼狀啓,慈仁縣監朴海一身死事,傳于李秀萬曰,令該曹口傳差出,催捉下送。
吏曹口傳政事,以李致甲爲慈仁縣監。
李裕承啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
李秀萬,以宗親府言啓曰,副摠管李敏宇,今已陞資矣,宗正卿依例差下,令該曹下批,何如?傳曰,允。
李裕承,以三軍府言啓曰,卽接禁衛營所報,則今四月初十日,習陣日次,而大將臣金箕錫次對進參,不得行操云矣,敢啓。傳曰,知道。
李秀萬,以弘文館言啓曰,新除授副應敎李敎夏,校理洪時衡·黃耆淵,修撰金容圭,副修撰李命宰,竝卽牌招察任,何如?傳曰,允。
又以弘文館言啓曰,新除授副校理李肇信,時在京畿積城地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理朴齊聖落點。
李裕承,以都摠府言啓曰,副摠管金昌熙以漢城府右尹,本府坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
又以兵曹言啓曰,一內禁軍親臨試射入格人,謹依別單判下,分等施賞,而長弓箭竹,以軍器寺所在者,取來頒給之意,敢啓。傳曰,知道。
又以訓鍊都監言啓曰,本局局別將金澔均,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調李最應,提調鄭基世,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李秀萬啓曰,明日常參·經筵,取稟。傳曰,停。
李裕承啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
李秀萬啓曰,臣依定式,進詣香室奉審,則香祝樻·祝板袱子精潔之意,敢啓。傳曰,知道。
閔泳翊啓曰,臣泳翊,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李秀萬,以議政府言啓曰,本府新差堂上洪祐昌,今日賓對,懸病不進,事甚未安。令政院卽爲牌招,使之進參,何如?傳曰,允。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李裕承曰,只推。
傳于李秀萬曰,大臣·政府堂上引見。
傳于李秀萬曰,輪對官前後受點人,明日待令。
李秀萬,以弘文館言啓曰,新除授副校理朴齊聖,卽爲牌招察任,何如?傳曰,允。
又以承文院言啓曰,院吏文學官白南鵬有頉代,幼學金商皓差下,付軍職冠帶常仕,何如?傳曰,允。
又以三軍府言啓曰,卽接御營廳所報,則今四月十一日,習陣日次,而大將臣申正熙有身病,不得行操云矣,敢啓。傳曰,知道。
又以兵曹言啓曰,禁軍祿試射時,柳葉箭·片箭沒技人,別單書入之意,敢啓。傳曰,知道。
又以訓鍊都監·禁衛營·御營廳言啓曰,卽接南關王廟守直官所報,則本廟西墻三間頹圮云,爲先堅實圍排,自四月十一日爲始,三營合力改築之意,敢啓。傳曰,知道。
又以禁衛營言啓曰,本營騎士將,今當差出,而擬望之人乏少,外任竝擬,何如?傳曰,允。
己卯四月初十日午時,上御熙政堂。藥房入診,大臣·政府堂上引見同爲入侍時,都提調李最應,提調鄭基世,副提調閔泳翊,檢校待敎金演壽,記事官金思轍,記事官李起鍾·金炳吉,右副承旨李秀萬,記事官金思轍,事變假注書尹國柱,記事官李起鍾·金炳吉,領議政李最應,左議政金炳國,行上護軍鄭基世,行知三軍府事閔謙鎬,左參贊金翊鎭,禮曹判書沈舜澤,行大護軍李鎬俊,戶曹判書金炳始,知三軍府事趙寧夏,吏曹判書趙成夏,知三軍府事金箕錫,同知三軍府軍趙羲復,知訓鍊院事申正熙,刑曹參判洪祐昌,承政院都承旨閔泳翊,副校理金玉均以次進伏,醫官洪顯普·崔性協·李基徹·鄭楫,進伏楹外訖。上曰,史官分左右。最應進前奏曰,雨餘晴佳,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,醫官待令,使之入診乎?上可之。炳國曰,仰瞻睿度,近益岐嶷,不勝慶祝矣。上曰,東宮每日三次讀書,常以十番定算,雖在遊戲之際,不廢課誦矣。炳國曰,睿學緝熙,尤切欽祝矣。上曰,近日則頻問字義,寓物成誦,如指天謂天,藏物謂藏之類,是也,而至於李字,能知爲姓,頗有欽敬之色矣。炳國曰,字義之頻問,洞燭之甚詳,其將日就月將,欽誦之極,不可形達矣。上曰,向日眞殿酌獻禮親行後,每當朔望,則輒欲祗謁矣。炳國曰,大聖人誠孝也,下情欽仰萬萬,而向來酌獻禮行禮時,盈庭臣子,孰不仰瞻而慶忭乎?上曰,近雨如霖,果無爲害於牟麥乎?最應曰,聞諸鄕人,則不甚爲害云矣。炳國曰,今若快霽,則似無害於兩麥矣。顯普等以次入診,退伏楹外訖,最應曰,脈候奏之。顯普等曰,脈候左右三部調均矣。最應曰,湯劑,別無議定者乎?顯普等曰,自內已有議定者,以此連進,甚好矣。上曰,醫官先退,藥房諸臣,同參次對也。仍敎曰,次對爲之。最應曰,卽見全羅監司沈履澤報本府辭緣,則枚擧靈光郡守洪大重牒呈以爲,丙·丁以來,民邑事勢,窮到極處,毋論大同與宮結·漁稅錢,今若依例竝督,則如干孑遺,次第渙散,將至無民無邑之境矣。戊寅條大同二千石充納,今方自營邑爛商措處,而丁丑未納條二千七百四十七石,特許詳定代錢,竝與丙子詳代條,而限十年排納,丙子宮結錢,依戶曹原定價上納,今式均稅案,限三分二減摠磨勘,爲辭矣,丙子條之許其詳代,旣由格外殊渥,則今又以丁丑條竝擧煩報者,果是難繼之政矣。揆諸正供所重,有不可隨請遽施,而第念該邑,酷被歉荒,窮蔀猶未還集,汚萊亦不盡墾,則壤賦之責納,無異龜括,民情之告急,殆同魚喁,道報踵至,節拍無期。其在懷保之義,合有寬紓之道,丁丑條大同,特令代錢,而至於排年,則反致恩竭之嫌,竝與丙子條,期於當年了納,丙子宮結錢,亦依原定價施行,今式均稅案,姑許三分一,限三年權減,而仍飭該郡守處,另加査櫛,以復元摠之意,行會道臣,何如?上曰,依爲之。出擧條最應曰,卽又見全羅監司沈履澤所報,則枚擧務安縣監洪在鼎牒呈以爲,丙·丁歉荒之後,流亡甚多,稅捧無路,丙子條大同,丁丑條田稅大同,合米爲五千三百七十石零,太爲六百四十八石零,而餘民難支,擧懷渙散,畢境事勢,無邑乃已,上項未納米太,竝以詳定代錢,時許五年排納,爲辭矣,丙子大荒,古所罕有也。第以湖南言之,其中幾個邑,被災最甚,而務安,雖居其一,比諸靈光,自不無甲乙之殊,況惟正之供,事體所重,其何可容易闊狹,有請必準乎?然而本縣民勢,蓋不如是,則實難以整欹而補漏焉故耳,兩年未納大同米太,特許限折半詳定代錢,至若田稅,法意尤別,此不當議到置之,而毋論代錢與本色,斯速輸納,毋敢更有淹滯之弊事,關飭,何如?上曰,依爲之。出擧條最應曰,六閑四種,馬政爲大,車亦以庸之具,各有當乘之品,自是朝廷典章,而未有命弗敢乘,亦禮經攸訓也。近所謂步轎,卽有屋乘轎,而本不過閭巷婦女或老病人代步之具,而俗習不古,法紀隳弛,毋論文蔭朝官,捨其當乘,輒乘此轎,體貌之有乖,已無可言,至於武臣而擧皆以轎代馬,由來飭禁,歸諸束閣,將不知據鞍執轡之爲何事,尤萬萬駭歎。今則駸駸然不分貴賤,不較遠近,莫不以此取便,奇樣巧制,轉相侈麗,造出一轎,動費屢百,此係冗濫之甚者,而都下之畜馬,外邑之立馬,因是而遂爲無用,大就耗縮,安有似許疎虞之政乎?且夫詭祕殊常之徒,隱形匿跡,晝宵出沒,雖有譏探之時,難以辨別者,誠非細慮,前後申禁,不止一再,而令久解狃,末流之弊,有不可勝道。從玆以往,有屋步轎,永永痛禁,而京中則自筵奏日限十日,外道則計關到日限十日出禁事,眞諺翻謄,遍揭街坊,免有一民冒干之歎,而苟或如前蕩然,有所入聞,則法司堂上及道·守臣,竝當從重警責。雖以藍輿言之,曾經三銓人,始爲許乘,已有年前下敎,而挽近以來,階至通政,則亦皆效嚬,殆無防限,更爲嚴禁,莫敢違越之意,一體分付,何如?上曰,品級車服,自有典式,而以轎以輿,無所辨別,則是豈有從前申飭之意乎?所奏竝切實,各別禁斷,可也。出擧條最應曰,文元公臣宋明欽,卽先正臣浚吉之玄孫,而英廟朝儒賢也,自幼德器夙就,稍長,勵志劬經,及夫辛·壬禍作,遂廢擧修藏,潛究乎天人性理之學,紹述乎家庭詩禮之訓,迺蒙旌招,恩遇曠絶,前席論奏,克盡忠愛,請復皇壇灌鬯之儀,以伸春秋大義。正宗朝,屢加追奬而宣侑,純祖朝,特命贈職而賜諡,朝家尊尙之意,非不隆且摯矣,而若其世祀之典,則汔今未遑,公議久而彌切,其祀版許以不祧,恐有光於崇正學扶世敎之道,故敢此仰達矣。上曰,依爲之。出榻敎最應曰,勳府有司若卒逝,則限三年輸送廩俸後,其代始爲差出矣,此是一府句檢之任,而許久曠代,亦不無苟艱之歎,自今以後,隨其有闕,卽爲差出事,定式施行,何如?上曰,依爲之。出擧條最應曰,勳府有司一員未差之代,德寧君李文永,差下,何如?上曰,依爲之。出榻敎仍敎曰,此家此職,固宜有之,而果未曾經乎?最應曰,未及踐歷矣。仍奏曰,宗正卿李乾夏,其曾祖當爲榮贈,而所后家無可施云,依近例移施其本生曾祖,何如?上曰,依爲之。出擧條最應曰,行護軍洪澈周陞資後,其父當爲追榮,而所后家無可施云,依近例移施其本生父,何如?上曰,依爲之。出擧條最應曰,訓鍊大將趙寧夏,先壠有事,當爲躬幹,而將兵之臣,難於擅離,每爲徑稟後,特許往來,故敢此仰達矣。上可之,仍敎曰,有屋轎弊端,曾亦稔聞,而都下馬政之翔貴,專由於此云,誠甚慨然矣。最應曰,聖敎誠然矣。此本爲疲癃代步之具,而挽近物情,狃於俗習,上自崇品下至輿臺,莫不以乘轎爲能事,侈風日熾,冗濫滋多,甚至年少武將,罕見乘馬,承旨仕進差祭官員,亦皆從便乘轎。且以外邑言之,不畜雇馬,守令之來往,多以奴令代步,其弊到劇處,則匪類之藏踪祕形,未嘗不由於此,此臣所謂誠非細慮者,而今因下敎,另加申飭,嚴立科條矣。上曰,藏祕之徒,亦所可慮,各別禁斷也。最應曰,藍輿之非階濫乘,亦甚駭然矣。上曰,朝體,豈容若是無別乎?最應曰,謹當一體嚴飭矣。上曰,步轎事,法司堂上,何不禁斷乎?最應曰,非不禁飭,而皆懷五日京兆之思而然矣。臣以耳目所睹記言之,哲宗朝禁令之下,蔭官宋在胤,至有犯科定配之擧矣。上曰,此在數十年內外間事,而法綱又如是解弛乎?最應曰,今番飭敎後,苟或如前蕩然,有所入聞,則法司堂上及道·守臣,從重警責,然後可以立法矣。上曰,我國馬政,自來極艱,驛弊尤甚,至於司僕馬,亦多不實,各別申飭,可也。最應曰,我國貿馬,每於交市,以牛易來,而近日牛價高騰,馬隨疲羸,第當另飭矣。上曰,以稅船事,前後飭敎,果何如,而三南稅穀,尙多愆納,誠極駭歎矣。最應曰,京畿·江原兩道,則已多報納,而三南穀之尙多愆滯,非徒海運之稍遠,實由舟橋領將輩之坐食其利,潛相派代之弊矣。上曰,惟正供稅,何等重大,而外邑擧行,視若例飭而然乎?最應曰,人臣道理,焉敢乃爾?大抵丙·丁以後,田陳民困,勢所難免,而至於民間,已納條,中間乾沒,泛稱吏逋,以致過限遲滯之弊,寧不寒心乎?上曰,歉荒之餘,惸獨之民,猶可哀也,而至於已納稅之奸吏弄逋,實不可容貸者矣。炳國曰,誠甚慨歎矣。最應曰,聖敎切當矣。從玆以往,船人之故破,吏逋之居魁,必也詳査梟警,然後可以懲戢矣。上曰,勿論京鄕,嚴防吏奸,可也。最應曰,京各司逋吏,反有甚於鄕吏之逋矣。上曰,各該堂上,初不擧論,謂非自己擔着而然乎?最應曰,非敢然矣,設有精明之人,行一法令,則請囑四至,畢竟勿施乃已,所以瞻前顧後,多以捱過爲主矣。上曰,苟有詳明執法之心,則何患不成?最應曰,聖人敎化,必自上行而下效,法令亦然矣。上曰,戶曹貢價未給,殆近五六十萬兩,而毓祥宮重建役價,從以不贍,誠甚可悶矣。最應曰,毓祥宮上樑,果在今日,而每以事力之未敷,告成尙遲,至於戶曹事言之,不但貢價之未給,竝與文簿而未詳者,專由於下吏之作奸,寧不痛歎哉?上曰,倭人之逗遛海洋,靡所止泊,沿海人民,見其服色之怪異,不無警動之慮矣。最應曰,島夷卉服,已極乖常,而情跡之閃忽,海民之驚動,誠甚可悶矣。炳國曰,近日則連事出沒於畿·湖之間者,雖曰測水,未知其意矣。上曰,頻年作弊,已是叵測,而今番護衛兵之携來,雖緣我人之嘲笑侵譏,而至於萊府作梗,誠一變怪也。最應曰,自昔聖王待夷狄之道,必也順其性而置之度外者,蓋不齒人類故也,至若萊府作梗,誠甚痛憤矣。炳國曰,此實前古所無之變怪矣。上曰,大臣就座。最應·炳國就座訖,秀萬曰,諸宰奏事。基世等曰,無所奏矣。秀萬曰,玉堂所懷奏之。玉均進前奏曰,伏以臣之顓蒙蔑學,不敢以見職自居,而竊伏覩講對停掇,未有如近日之久矣,至於通史召對,亦至第九卷而止,凡讀史,如非一通看下,則歷代治亂,殆難領略。伏未知自內縕繹,果不至間斷,而伏況春宮邸下早諭之方,惟在殿下以身爲敎之如何,殿下,安得不孜孜於講學一事乎?且今客使異航,連年入境,凡善隣馭夷之道,不可不及今講求,亟選儒臣之明於春秋左傳·國語等書者,頻行講對,雖非召接臣隣之時,淸燕之暇,常垂覽閱,誠屬當今時務,伏願懋哉懋哉。上曰,所陳當留念矣。出擧條秀萬曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退,又命退,諸臣以次退出。
上在昌德宮。停常參·經筵。
李裕承啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李裕承曰,輪對官入侍。
李裕承啓曰,假注書李起鍾有身病,勢難察任,今姑改差,何如?傳曰,允。
李起鍾改差,代以金炳秀爲假注書。
李裕承啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李裕承曰,只推。
李裕承啓曰,都承旨閔泳翊內閣進,左承旨金敬均廚院進,右承旨李載完不爲仕進,右副承旨李秀萬式暇出去,同副承旨任尙鎬在外,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
傳于李裕承曰,左承旨許遞,前望單子入之。
承旨前望單子入之,金永秀落點。
傳于李裕承曰,藥院提調許遞,前望單子入之。
李裕承啓曰,左承旨李載完牌不進,伴直無人。新除授右承旨金永秀所當牌招,而拘於廳規,不得請牌,何以爲之?敢稟。傳曰,牌招。
以左承旨李載完牌不進罷職傳旨,傳于李裕承曰,只推。
李裕承,以議政府言啓曰,洋國人一名,譏獲於公州地方,方囚在捕廳矣。聲氣初不相及,水陸又是隔絶,況我國之素尙禮義,痛斥詖淫,由來邦禁,旣嚴且確,而我國乖譎之徒,猶復迷惑,種下生種,陰結潛引,若是冒越,誠萬萬憤惋。株連諸漢,今將無遺殄滅,而昨年就捕之法國人一個,特因上國指揮,已許其解送,則到今我國事體,亦難遽施誅戮,令文任措辭撰咨,現囚人,領付灣府,入送鳳城之地,何如?傳曰,允。
又以吏曹言啓曰,今此宗廟望祭大祝前佐郞卞鋈,時無職名,令該曹口傳付軍職,何如?傳曰,允。
又以兵曹言啓曰,今四月十一日,武臣賓廳武經講書日次,而輪對相値,不得爲之之意,敢啓。傳曰,知道。
吏曹啓目,出身柳濟光名字與後娶妻父金齊光,音相似,改以濟寬事,告狀,依例令藝文館給帖,何如?判付啓依允。
光緖五年己卯四月十一日午時,上御熙政堂。輪對官入侍時,左副承旨李裕承,記事官金思轍,記事官李起鍾·金炳吉,以次進伏,長興庫主簿柳章熙,濟用監奉事鄭一源,通禮院贊儀李奭鎭,義盈庫奉事金甲秀,掌苑署奉事任穉宰,內贍寺直長沈能鶴,養賢庫兼奉事朴壽昌,承文院判校金炳洙,中樞府都事李敏哲,瓦署別提李炳埴,兵曹正郞趙圭錫,造紙署別提宋熙斗,議政府公事官李啓好,義禁府都事金奎應,內資寺主簿徐眉淳,長興庫主簿趙容九,典牲署直長鄭寅壽,通禮院引儀黃觀周,都摠府經歷申宅熙,義盈庫直長李海益,平市署直長許,司饔院直長金思國,內贍寺奉事李仁宇,養賢庫兼主簿趙璟淳,社稷署令李哲應,中樞府都事李昌錫,兵曹佐郞金命來,宗廟署令李德來,造紙署別提李鼎宰,議政府公事官李起邦,典設司別檢任永鎬,漢城府主簿朴洪壽,內資寺奉事宋萬燮,吏曹正郞金學魯,司僕寺主簿尹慶求,長興庫奉事徐淳,繕工監主簿韓鎭泰,濟用監判官成泰永,典牲署判官李容晳,尙瑞院直長金奭熙,通禮院右通禮姜鐸,廣興倉令李演光,戶曹正郞金寅根,司䆃寺僉正趙章鎬,義盈庫主簿姜翼秀,禮賓寺參奉康始英,宗親府典簿趙雲兢,尙衣院僉正朴氣會,司宰監主簿李徽宰,平市署令金炳治,軍器寺主簿李象協,掌苑署別提權錫耆,司饔院僉正徐曾輔,敦寧府判官朴寅陽,內贍寺主簿李東宇,軍資監正南廷吉,西氷庫別提徐相翕,司圃署別提權世圭,社稷署令李元應,工曹正郞金永謨,養賢庫兼直長白珍燮,承文院校檢梁萬濬,進伏楹外訖。上曰,史官分左右。裕承進前奏曰,輪對官受點人中,刑曹佐郞申泰榮等六十八人,或有移拜他職,遞去本職,或有受由在外,身病拘忌,不得待令矣。待令輪對官,使之進前奏職姓名乎?上可之。章熙進前奏曰,長興庫主簿臣柳章熙。履歷,甲子八月承文院吏文學官差下,辛未十二月吏文學官復職,乙亥七月仕滿,都政,造紙署別提陞六,丙子二月義禁府都事口傳相換,同年七月政,掌樂院主簿除拜,同年十二月政,司饔院主簿除拜,丁丑十二月都政,內贍寺主簿除拜,同月政,本職除拜,職掌,席子色,時遺在無乎,所懷無矣,仍退伏楹外。一源進前奏曰,濟用監奉事臣鄭一源。履歷,庚午式進士,乙亥正月都政,健元陵參奉除拜,丁丑十二月都政,本職除拜,職掌,表裏綿布事,時遺在無乎,所懷無矣,仍退伏楹外。奭鎭進前奏曰,通禮院贊儀臣李奭鎭。履歷,甲子十二月都政,通禮院假引儀初仕,戊辰七月都政,兼引儀除拜,庚午十二月都政,陞六,掌苑署別提除拜,辛未六月政,通禮院引儀除拜,同月政,造紙署別提除拜,癸酉三月政,典設司別提除拜,同年閏六月政,義禁府都事除拜,甲戌五月政,掌樂院主簿除拜,六月政,通禮院引儀除拜,七月政,司䆃寺主簿除拜,十月政,通禮院引儀除拜,十二月政,活人署別提除拜,乙亥八月政,通禮院引儀除拜,丙子七月都政,造紙署別提除拜,十二月都政,尙衣院別提除拜,丁丑六月都政,本職除拜,職掌,御前贊笏,所懷無矣,仍退伏楹外。甲秀進前奏曰,義盈庫奉事臣金甲秀。履歷,乙亥正月都政,昭寧園守奉官除拜,丁丑七月都政,本職除拜,職掌,蜜色,時遺在無乎,所懷無矣,仍退伏楹外。穉宰進前奏曰,掌苑署奉事臣任穉宰。履歷,甲戌十一月政,章陵參奉除拜,丁丑十二月都政,本職除拜,職掌,乾果色,時遺在無乎,所懷無矣,仍退伏楹外。能鶴進前奏曰,內贍寺直長臣沈能鶴。履歷,戊辰九月政,吏文學官除拜,癸酉四月政,典獄署參奉除拜,丙子正月都政,司䆃寺奉事除拜,丁丑十二月都政,本職除拜,職掌,米麪色,時遺在小麥三百七十二石,赤豆五十六石,所懷無矣,仍退伏楹外。壽昌進前奏曰,養賢庫兼奉事臣朴壽昌。履歷,丙子四月北道道科文科,丁丑九月政,成均館學諭除拜,同年十二月都政,本職除拜,職掌,錢穀色,時遺在錢三千七百二十七兩一錢三分,米二千一百四十七石十二斗九升七合,所懷無矣,仍退伏楹外。炳洙進前奏曰,承文院判校臣金炳洙。履歷,癸亥六月濟州別試文科,乙丑六月都政,典籍除拜,同年九月政,禮曹正郞除拜,丙寅三月政,持平除拜,同年十月政,掌令除拜,乙亥五月政,兵曹佐郞除拜,丁丑正月政,本職除拜,職掌,事大交隣,本朝致詞·箋文,大科後分館,所懷無矣,仍退伏楹外。敏哲進前奏曰,中樞府都事臣李敏哲。履歷,庚申三月,慶科庭試武科,乙亥七月都政,武兼初仕,丁丑十二月都政,陞六,武兼復職,戊寅六月政,訓鍊主簿敍陞,同年九月政,本職除拜,職掌,相位奉公,所懷無矣,仍退〈伏〉楹外。炳埴進前奏曰,瓦署別提臣李炳埴。履歷,丁卯二月司馬,癸酉正月都政,崇陵參奉除拜,乙亥九月政,義禁府都事除拜,丙子十二月都政,平市署直長除拜,戊寅六月都政,本職除拜,職掌,瓦甎燔造,時遺在常瓦八百十二訥七百十張,中瓦五百十六訥二百四十張,大瓦方甎防草一千三百四十三訥,所懷無矣,仍退伏楹外。圭錫進前奏曰,兵曹正郞臣趙圭錫。履歷,庚午式文科,丙子四月政,學諭付職,丁丑六月都政,陞六,戊寅三月政,本職除拜,職掌,熢燧軍籍符信論賞摘奸等事,時遺在無乎,所懷無矣,仍退伏楹外。熙斗進前奏曰,造紙別提臣宋熙斗。履歷,癸酉七月都政,繕工監假監役初仕,乙亥十月政,監役陞實,丙子七月都政,司憲府監察除拜,同年十一月政,掌樂院主簿除拜,同年十二月都政,通禮院引儀除拜,丁丑十二月都政,本職除拜,職掌,表紙咨文紙進排,時遺在無乎,所懷無矣,仍退伏楹外。啓好進前奏曰,議政府公事官臣李啓好。履歷,辛酉八月內試射武科,壬戌閏八月政,備邊司郞廳除拜,甲子十月政,訓鍊院主簿除拜,乙丑正月政,都摠府都事除拜,同年閏五月政,都摠府經歷除拜,丙寅二月政,宣傳官除拜,戊寅三月政,本職除拜,職掌,回公草起,所懷無矣,仍退伏楹外。奎應進前奏曰,義禁府都事臣金奎應。履歷,庚戌四月增廣進士,壬申八月政,恭陵參奉初仕,乙亥七月都政,義禁府都事除拜,丙子九月政,內資寺直長除拜,戊寅六月都政,本職除拜,職掌,奉敎推鞫,所懷無矣,仍退〈伏楹外〉。眉淳進前奏曰,內資寺主簿臣徐眉淳。履歷,甲午式生員,丙午七月都政,典獄署參奉除拜,戊申七月政,長興庫奉事除拜,己酉七月都政,平市署直長除拜,庚戌十二月都政,司饔院主簿除授,當日移拜義禁府都事,壬子四月口傳政事,通禮院引儀相換,同年七月政,氷庫別提除拜,癸丑十二月都政,振威縣令除拜,乙卯三月口傳政,新昌縣監,戊辰十二月都政,典設司別提除拜,己巳六月政,司宰監主簿除拜,辛未七月都政,司饔院主簿除拜,癸酉十一月政,司宰監主簿除拜,丙子正月都政,司饔院主簿除拜,丁丑六月都政,本職除拜,職掌,醬色,時遺在末醬二百十石九斗,鹽八十七石四斗七升五合,所懷無矣,仍退伏楹外。容九進前奏曰,長興庫主簿臣趙容九。履歷,乙丑閏五月奎章閣檢書官差下,丁卯十二月都政,陞六,丙子十月政,典設司別提除拜,同年十二月司憲府監察口傳相換,丁丑五月政,掌樂院主簿除拜,同年六月政,本職除拜,職掌,米麪色,時遺在無乎,所懷無矣,仍退伏楹外。寅壽進前奏曰,典牲署直長臣鄭寅壽。履歷,己未增廣司馬,乙亥正月都政,順陵參奉除拜,丁丑十二月都政,繕工監奉事除拜,戊寅十月政,本職除拜,職掌,羊羔米太色,時遺在羊六十口,羔十四口,米陸十石,太捌百石,所懷無矣,仍退伏楹外。觀周進前奏曰,通禮院引儀臣黃觀周。履歷,癸丑四月政,通禮院假引儀除拜,同年十月翼宗大王追上尊號時,致詞官陞敍,同年十二月政,陞六,辛未九月政,通禮院引儀甄復,甲戌五月政,造紙署別提除拜,同年六月都政,繕工監主簿除拜,同年七月政,通禮院引儀除拜,乙亥正月都政,司憲府監察除拜,丙子正月都政,通禮院引儀除拜,同年十一月政,活人署別提除拜,丁丑五月政,本職除拜,職掌,陳賀時陛下典儀,所懷無矣,仍退伏楹外。宅熙進前奏曰,都摠府經歷臣申宅熙。履歷,丁丑武科,乙亥四月政,武勇衛初仕,丙子五月政,南行部將加設單付,丁丑四月政,訓鍊院主簿加設單付,同年十二月政,宣傳官除拜,戊寅三月政,都摠府都事除拜,同年十月政,本職除拜,職掌,侍衛摘奸巡檢中日試才等事,所懷無矣,仍退伏楹外。海益進前奏曰,義盈庫直長臣李海益。履歷,丁卯四月政,獻陵參奉除拜,癸酉七月都政,顯陵參奉復職,丙子正月都政,掌苑署奉事除拜,丁丑十二月都政,本職除拜,職掌,油色,時遺在無乎,所懷無矣,仍退伏楹外。進前奏曰,平市署直長臣許。履歷,丁卯式進士,甲戌十一月政,穆陵參奉除拜,丁丑六月都政,義禁府都事除拜,戊寅六月都政,本職除拜,職掌,句檢市廛平斗斛丈尺低昂物貨,時遺在無乎,所懷無矣,仍退伏楹外。思國進前奏曰,司饔院直長臣金思國。履歷,甲戌七月都政,徽慶園守奉官除拜,丙子十二月都政,司饔院奉事除拜,丁丑十二月都政,宗廟署直長除拜,同年十二月政,本職相換,職掌,匠人色,時遺在錢一百二十四兩四錢八分,所懷無矣,仍退伏楹外。仁宇進前奏曰,內贍寺奉事臣李仁宇。履歷,癸酉式司馬,乙亥十一月政,宗親府參奉除拜,戊寅六月都政,本職除拜,職掌,沙木器色,時遺在小盤一竹,沙鉢一竹,沙鍾子一竹,所懷無矣,仍退伏楹外。璟淳進前奏曰,養賢庫兼主簿臣趙璟淳。履歷,壬子式文科,本年十月政,肇慶殿別檢除拜,甲寅十二月都政,成均館典籍除拜,乙卯正月政,司憲府監察除拜,丁巳四月政,司諫院正言除拜,戊午五月政,司憲府掌令除拜,同年十二月都政,司諫院獻納除拜,庚申七月政,文兼除拜,同年十月政,司諫院司諫除拜,辛酉九月政,司憲府執義除拜,壬戌十二月都政,黃山道察訪除拜,庚午十二月都政,奉常寺正除拜,丁丑九月政,本職除拜,職掌,錢穀,時遺在錢三千七百二十七兩一錢三分,米二千一百四十七石十二斗九升七合,所懷無矣,仍退伏楹外。哲應進前奏曰,社稷署令臣李哲應。履歷,乙丑十一月政,健元陵參奉除拜,己巳正月特敎陞六,壬申三月政,宗親府主簿除拜,癸酉五月政,司憲府監察除拜,甲戌正月政,孝陵令除拜,丙子七月都政,永禧殿令除拜,同年十二月都政,獻陵令除拜,戊寅十二月都政,本職除拜,職掌,灑掃壇壝,所懷無矣,仍退伏楹外。昌錫進前奏曰,中樞府都事臣李昌錫。履歷,壬戌三月庭試武科,戊辰十二月都政,守門將初仕,庚午十二月都政,陞六,甲戌六月都政,部將除拜,丙子二月政,訓鍊院主簿除拜,丁丑六月政,本職除拜,職掌,相位奉公,所懷無矣,仍退伏楹外。命來進前奏曰,兵曹佐郞臣金命來。履歷,辛未八月到記登科,正月政,昭寧園守奉官除拜,丁丑六月都政,典籍除拜,戊寅六月都政,禮曹正郞除拜,同年十二月政,本職除拜,職掌,闕內禁喧巡檢事,時遺在無乎,所懷無矣,仍退伏楹外。德來進前奏曰,宗廟署令臣李德來。履歷,丁卯式司馬,同年六月都政,宗親府參奉除拜,乙亥二月政,禮賓寺主簿除拜,同年五月政,刑曹佐郞除拜,丙子七月都政,刑曹正郞除拜,丙子七月都政,刑曹正郞除拜,戊寅十一月政,本職除拜,職掌,守衛寢廟,所懷無矣,仍退伏楹外。鼎宰進前奏曰,造紙署別提臣李鼎宰。履歷,庚戌四月增廣司馬,癸酉七月都政,康陵參奉除拜,丙子正月都政,義禁府都事除拜,丁丑六月都政,禮賓寺直長除拜,戊寅十二月都政,本職除拜,職掌,表紙咨文紙進排,時遺在無乎,所懷無矣,仍退伏楹外。起邦進前奏曰,議政府公事官臣李起邦。履歷,甲戌五月百日科武科,戊寅六月都政,本職除拜,職掌,回公草記,所懷無矣,仍退伏楹外。永鎬進前奏曰,典設司別檢臣任永鎬。履歷,乙亥七月都政,睿陵參奉除拜,丁丑十二月都政,本職除拜,職掌,布油遮帳,時遺在無乎,所懷無矣,仍退伏楹外。洪壽進前奏曰,漢城府主簿臣朴洪壽。履歷,丙子正月都政,繕工監假監役除拜,戊寅十二月都政,東氷庫別提陞六,當日本職除拜,職掌,檢驗閭家奪入禁坊役道路修治,時遺在無乎,所懷無矣,仍退伏楹外。萬燮進前奏曰,內資寺奉事臣宋萬燮。履歷,乙亥十二月政,莊陵參奉除拜,戊寅六月都政,本職除拜,職掌,油淸色,時遺在眞油十二斗,白淸一石二斗六升四合,所懷無矣,仍退伏楹外。學魯進前奏曰,吏曹正郞臣金學魯。履歷,壬戌三月庭試文科,同年三月政,成均館典籍除拜,甲子三月政,司諫院正言除拜,庚午六月政,司憲府持平除拜,同年七月政,吏曹正郞除拜,壬申八月政,參禮察訪除拜,癸酉十二月政,司憲府持平除拜,丁丑十二月政,本職除拜,職掌,淸齋摘奸省記修正,所懷無矣,仍退伏楹外。慶求進前奏曰,司僕寺主簿臣尹慶求。履歷,辛酉式進士,乙丑十二月都政,翼陵參奉除拜,戊辰七月都政,宗廟副奉事除拜,己巳十二月都政,尙瑞院直長除拜,庚午十二月政,工曹佐郞除拜,辛未六月政,惠陵令除拜,丙子十二月政,本職除拜,職掌,馬鞍工役,時遺在騎鞍三百部,所懷無矣,仍退伏楹外。淳進前奏曰,長興庫奉事臣徐淳。履歷,庚午八月政,江華分敎官啓差,乙亥七月都政,昌陵參奉除拜,丁丑十二月都政,本職除拜,職掌,紙色,時遺在供上草注紙一百九十二卷,進獻六油屯三十番,搗練紙二百卷,楮常周紙二千七百九卷,所懷無矣,仍退伏楹外。鎭泰進前奏曰,繕工監主簿臣韓鎭泰。履歷,丙寅九月政,景陵參奉初仕,戊辰十二月都政,司饔院奉事除拜,己巳六月都政,尙衣院直長除拜,乙亥十月政,活人署別提除拜,丙子正月政,義禁府都事除拜,丁丑十二月都政,本職除拜,職掌,炭色,時遺在無乎,所懷無矣,仍退伏楹外。泰永進前奏曰,濟用監判官臣成泰永。履歷,乙丑四月檢書官除拜,己巳四月檢書官復職,庚午六月都政,陞六,甲戌四月政,造紙署別提除拜,同年七月都政,義禁府都事除拜,乙亥正月政,掌樂院主簿除拜,同月政,長興庫主簿除拜,丁丑五月政,本監主簿除拜,戊寅十一月政,本職除拜,職掌無乎,時遺在無乎,所懷無矣,仍退伏楹外。容晳進前奏曰,典牲署判官臣李容晳。履歷,丁卯式進士,己巳九月政,宗親府郞廳除拜,癸酉七月都政,平市署主簿除拜,甲戌二月政,通禮院引儀除拜,同年五月政,西氷庫別提除拜,丙子七月都政,濟用監判官除拜,戊寅十一月政,本職除拜,職掌,牛色,時遺在黃牛三首,黑牛二十八首,所懷無矣,仍退伏楹外。奭熙進前奏曰,尙瑞院直長臣金奭熙。履歷,甲戌十一月政,懿陵參奉除拜,丁丑六月都政,典牲署副奉事除拜,戊寅十二月都政,本職除拜,職掌,御寶·安寶·馬牌出給,時遺在舊馬牌五百二十箇,行用馬牌一百七十二箇,巡牌六箇,所懷無矣,仍退伏楹外。鐸進前奏曰,通禮院右通禮臣姜鐸。履歷,辛酉式文科,辛未陞六,壬申六月都政,成均館典籍除拜,同月政,司憲府監察除拜,癸酉九月政,司憲府持平除拜,甲戌三月政,弘文館修撰除拜,丙子十二月都政,司憲府掌令除拜,丁丑十二月都政,弘文館副修撰除拜,戊寅十一月政,本職除拜,職掌,御前前導,所懷無矣,仍退伏楹外。演光進前奏曰,廣興倉令臣李演光。履歷,癸酉十二月都政,靖陵參奉除拜,丙子七月都政,繕工監副奉事除拜,丁丑三月政,廣興倉奉事除拜,同年十二月都政,陞直長,戊寅五月政,陞主簿,同年六月政,陞令,職掌,百官頒祿,時遺在米三百九十五石,太九百四十七石,田米二百十二石,一年捧上米二萬石,米太一萬石,每朔上下米一千七百石,太九百石,所懷無矣,仍退伏楹外。寅根進前奏曰,戶曹正郞臣金寅根。履歷,庚子式司馬,丁巳十二月政,南部都事除拜,戊午三月政,內贍寺奉事除拜,己未六月政,內贍寺直長除拜,壬戌九月政,宗廟署直長除拜,甲子正月政,工曹佐郞除拜,同年六月政,宗廟署令除拜,丁卯二月政,泰仁縣監除拜,辛未九月政,臨陂縣監除拜,己卯正月政,本職除拜,職掌,版籍司,時遺在錢一萬七千三百六十八兩六錢,木三十九同三十疋,布十一同四十一疋三十尺,所懷無矣,仍退伏楹外。章鎬進前奏曰,司䆃寺僉正臣趙章鎬。履歷,甲午式生員,同年七月都政,元陵參奉除拜,戊申二月政,副司果除拜,同年十月政,掌苑署別提除拜,己酉四月政,司憲府監察除拜,同年十月政,掌樂院主簿除拜,同年十二月都政,安義縣監除拜,壬子十二月口傳政,信川郡守除拜,乙卯十月政,平壤庶尹除拜,丁巳十一月政,密陽府使除拜,己未六月都政,星州牧使除拜,庚申六月都政,忠州牧使除拜,戊寅十二月都政,司饔院僉正復職,己卯二月本職除拜,所懷無矣,仍退伏楹外。翼秀進前奏曰,義盈庫主簿臣姜翼秀。履歷,壬申正月都政,惠陵參奉除拜,乙亥正月都政,司宰監奉事除拜,丙子正月都政,孝昌園直長除拜,丁丑十二月都政,司憲府監察除拜,戊寅六月政,掌樂院主簿除拜,同月都政,司憲府監察,同年七月口傳政,本職相換,職掌,素饌色,時遺在早藿二百九十斤,所懷無矣,仍退伏楹外。始英進前奏曰,禮賓寺參奉臣康始英。履歷,丙午十二月政,忠義衛除拜,戊寅六月本職除拜,職掌,南別宮守護,時遺在無乎,所懷無矣,仍退伏楹外。雲兢進前奏曰,宗親府典簿臣趙雲兢。履歷,丙辰十二月都政,繕工監假監役除拜,己未七月政,義禁府都事除拜,庚申二月政,社稷署令除拜,同年六月都政,山淸縣監除拜,壬戌十二月都政,錦山郡守除拜,甲子六月都政,咸興判官除拜,乙丑六月政,富平府使除拜,丙寅七月政,振威縣令除拜,同年十二月政,珍山郡守除拜,丁卯十一月政,居昌府使除拜,己巳十二月政,星州牧使除拜,壬申十一月政,晉州牧使除拜,癸酉二月政,殷山縣監除拜,丙子九月政,本職除拜,職掌,守護奎章閣,時遺在無乎,所懷無矣,仍退伏楹外。氣會進前奏曰,尙衣院僉正臣朴氣會。履歷,戊午式九月進士,壬戌十二月都政,厚陵參奉除拜,甲子十一月,陞六,丁卯七月引儀,同年八月監察,同年十二月都政,景慕宮令,戊辰十一月政,定山縣監,辛未六月政,安山郡守,戊寅四月政,本職除拜,職掌,衣襨色,時遺在紅花一百五十斤,梅實七百斤,芝草二百斤,藜灰七石,黃灰木三十同,槐花十斤,所懷無矣,仍退伏楹外,徽宰進前奏曰,司宰監主簿臣李徽宰。履歷,庚午進士,乙亥七月都政,北部都事除拜,戊寅六月都政,掌樂院主簿除拜,同年十二月政,本職除拜,職掌,鹽燒木色,時遺在燒木三千七百九十四斤,鹽時遺在無乎,所懷無矣,仍退伏楹外。炳治進前奏曰,平市署令臣金炳治。履歷,辛酉進士,壬申七月吏文學官差下,丙子十月政,瓦署別提除拜,同年十二月政,司憲府監察除拜,丁丑五月政,掌樂院主簿除拜,同年六月政,濟用監主簿除拜,戊寅六月政,本職除拜,職掌,句檢市廛平斗斛丈低昂物貨,時遺在無乎,所懷無矣,仍退伏楹外。象協進前奏曰,軍器寺主簿臣李象協。履歷,壬戌三月庭試武科,丙子十一月政,守門將入仕,同年十二月政,陞六,己卯三月政,本職除拜,職掌無乎,所懷無矣,仍退伏楹外。錫耆進前奏曰,掌苑署別提臣權錫耆。履歷,甲子進士,乙亥正月都政,東部都事除拜,丁丑七月,陞六,戊寅三月政,本職除拜,職掌,生果色,時遺在無乎,所懷無矣,仍退伏楹外。曾輔進前奏曰,司饔院僉正臣徐曾輔。履歷,甲辰進士,戊申十二月都政,東部都事初仕,辛亥六月政,掌樂院主簿除拜,同年九月政,永禧殿令除拜,壬子十二月都政,恩津縣監除拜,甲子七月政,通禮院引儀復職,乙丑二月政,任實縣監除拜,丁卯十一月政,珍山郡守除拜,庚午三月政,三陟府使除拜,辛未四月政,殷山縣監除拜,癸酉二月政,晉州牧使除拜,同年十二月都政,金海府使除拜,己卯二月政,本職除拜,職掌無乎,所懷無矣,仍退伏楹外。寅陽進前奏曰,敦寧府判官臣朴寅陽。履歷,庚午進士,同年十二月都政,永禧殿參奉除拜,辛未九月政,西部都事除拜,甲戌二月政,陞六,同年七月都政,造紙署別提除拜,乙亥二月政,永禧殿令除拜,丁丑五月政,社稷署令除拜,同年十月政,翊衛司左衛率除拜,戊辰十一月儀賓府都事口傳相換,己卯正月政,本職除拜,所懷無矣,仍退伏楹外。東宇進前進奏曰,內贍寺主簿臣李東宇。履歷,庚午十二月政,孝昌園守奉官除拜,癸酉七月都政,西氷庫別檢除拜,丙子七月都政,司憲府監察除拜,同年十二月都政,通禮院引儀除拜,丁丑十二月政,敦寧府主簿除拜,己卯三月政,本職除拜,職掌,油淸色,時遺在眞油十斗八升,川椒十一斤七兩,所懷無矣,仍退伏楹外。廷吉進前奏曰,軍資監正臣南廷吉。履歷,乙卯式文科,同年七月承文院副正字分館,丁巳三月政,昭寧園守奉官除拜,己未十月政,典籍除拜,辛酉正月都政,正言除拜,同年七月政,正言除拜,壬戌三月政,文兼除拜,癸亥十月政,掌令除拜,戊寅十一月政,正言除拜,己卯正月政,本職除拜,職掌,禁旅掖隷放料,一年捧上米二萬四千石,田米一千五百石,太一萬石,一年上下米二萬七千石,田米一千五百石,太一萬石,時遺在米七十九石七斗,田米無,太二百三十三石十二斗,所懷無矣,仍退伏楹外。相翕進前奏曰,西氷庫別提臣徐相翕。履歷,丁卯十一月檢書官除拜,乙亥六月陞六,同年七月都政,尙衣院別提除拜,丙子七月政,司憲府監察除拜,同年十二月口傳政,典設司別提相換,戊寅六月都政,本職除拜,職掌,藏氷,時遺在氷六萬三千丁,所懷無矣,仍退伏楹外。世圭進前奏曰,司圃署別提臣權世圭。履歷,癸酉七月都政,假引儀除拜,戊寅十二月都政,本職除拜,職掌,逐日供上進排,時遺在無,所懷無矣,仍退伏楹外。元應進前奏曰,社稷署令臣李元應。履歷,己巳十二月政,健元陵參奉除拜,壬申正月都政,長興庫奉事除拜,癸酉七月都政,徽慶園直長除拜,乙亥正月都政,司憲府監察除拜,同年七月政,司僕寺主簿除拜,同月都政,掌樂院主簿除拜,同年十二月政,敦寧府主簿除拜,丁丑十一月政,永禧殿令除拜,己卯閏三月政,本職除拜,職掌,灑掃壇壝,所懷無矣,仍退伏楹外。永謨進前奏曰,工曹正郞臣金永謨。履歷,辛酉四月應製進士,丁卯五月政,獻陵參奉除拜,同年九月政,陞六,乙亥二月政,敦寧府主簿除拜,同月政,工曹佐郞除拜,同年七月都政,工曹正郞除拜,丙子六月政,景慕宮令除拜,戊寅十二月政,社稷署令除拜,同月政,翊衛司左翊贊除拜,己卯三月政,工曹佐郞口傳相換,同年閏三月政,本職除拜,職掌,山澤司掌山澤津梁苑囿種植炭木石舟車筆墨水鐵漆器等,所懷無矣,仍退伏楹外。珍燮進前奏曰,養賢庫兼直長臣白珍燮。履歷,丙子式文科,同年十一月政,成均館學諭分館,丁丑二月政,成均館學錄除拜,己卯二月政,本職除拜,職掌,錢穀,時遺在錢三千七百二十七兩一錢三分,米二千一百四十七石十二斗九升七合,所懷無矣,仍退伏楹外。禹濬進前奏曰,承文院校檢臣梁禹濬。履歷,丙子式文科,同年閏五月陞六,己卯正月政,本職除拜,職掌,事大交隣,本朝致詞·箋文,大科後分館,所懷無矣,仍退伏楹外。上曰,史官就座。仍命退,諸臣以次退出。
上在昌德宮。停常參·經筵。
李裕承,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
任尙鎬啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨李秀萬,今日不爲仕進,卽爲牌招,何如?傳曰,允。
又啓曰,右承旨金永秀,時在京畿驪州地,斯速乘馹上來事,下諭,何如?傳曰,許遞,前望單子入之。
承旨前望單子入之,朴定陽落點。
內醫院提調前望單子入之,徐衡淳落點。
注書金思轍病,代以金斗秉爲假注書。
兵曹口傳政事,副司果單卞鋈。
李秀萬啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李秀萬曰,只推。
任尙鎬,以承文院言啓曰,院吏文學官金商皓有頉代,幼學宋徽老差下,付軍職冠帶常仕,何如?傳曰,允。
上在昌德宮。停常參·經筵。
任尙鎬啓曰,明日孝徽殿望祭親行齋戒相値,視事,頉稟之意,敢啓。傳曰,知道。
李秀萬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李秀萬曰,只推。
朴定陽,以吏曹言啓曰,今此孝徽殿望祭親行敎是時,執禮前副應敎洪英植,時無職名,令該曹口傳付軍職,何如?傳曰,允。
上在昌德宮。停常參·經筵。
任尙鎬啓曰,明日常參·經筵,取稟。傳曰,停。
李秀萬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,慶州營將愼性欽下直,長弓一張·長箭一部,筒兒一箇賜給。
傳于任尙鎬曰,禮房承旨,馳詣宗廟·景慕宮,奉審摘奸以來。
傳于任尙鎬曰,孝徽殿望祭攝行磨鍊。傳于任尙鎬曰,明日孝徽殿晝茶禮,當自內親行矣,該房知悉。
任尙鎬啓曰,卽者文學李重七,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
李秀萬啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李秀萬曰,只推。
兵曹口傳政事,副司果單金學洙。
兵曹口傳政事,副司果單洪英植。
任尙鎬,以奎章閣言啓曰,明日,卽書香閣夏孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以侍講院言啓曰,文學李重七,今以親病,陳疏徑出矣,上番闕直,事甚未安。兼輔德閔泳翊承政院進,弼善趙重弼,兼弼善趙東弼受由在外,輔德金聲根,兼文學李軒卿,竝卽牌招推移入直,何如?傳曰,允。
又以承文院言啓曰,院吏文學官宋徽老有頉代,幼學洪勉植差下,付軍職冠帶常仕,何如?傳曰,允。
任尙鎬,以摠戎廳言啓曰,本廳千摠趙存昇,身病甚重,勢難察任,改差,何如?傳曰,允。
吏曹判書趙成夏疏曰,伏以臣,待罪見職,居然四閱月于玆,以若最下之才,叨此綦重之任,夫豈一日所敢安乎?第其拜命之初,辭未獲準,怵畏居先,趨走爲恭,遂乃黽勉蹲據,間行銓家事,凡幾遭矣,資格之茫昧,辨論之疎謬,韜瑕隱泐之不得,每自循省,只覺背汗而顔騂而已。夫天官之責,將以鑑別流品,激揚振拔,庸贊我熙朝淸明之化者,其職之關係如彼,而顧臣之蔑效如此,若復淟涊久冒,不思早自爲計,則止竟是負聖恩而墜家聲已耳。俯仰恧蹙,淵谷在前,此臣所以一念求解,寤寐如結,而且臣受稟脆薄,恒疾不健,況當火旺,一倍闖肆,氣瘁而阻食,神煩而失睡。種種乖謬,不敢猥陳,而每當開政,懸病居多,劇曹曠務,尤是臣無以晷刻捱度,才焉而旣不可堪,病焉而亦不可强,則其宜去也,有如是矣,玆敢罄悉衷懇,仰徹崇嚴。伏乞聖明,將臣所帶長銓之任,劃行鐫改,以幸公私,不勝大願。臣無任云云。答曰,省疏具悉。長銓重任,何可輕遞?卿其勿辭行公。
文學李重七疏曰,伏以臣,舂愚譾劣,百無一肖,而濫廁胄筵,已屢月于玆矣。榮耀旣極,兢惕居先,惟趨走在公,是臣職分內事耳,何敢爲唐突言私之計,而臣之所後母,年衰病淹,痰眩爲祟,少或失攝,輒復發作,以臣情理,離側爲悶。第緣直次之難曠,黽勉持被,亦旣有日矣,今接家信,則臣母昨因感滯,以致證勢之倍添,終宵委綴,調治無方,臣聞此報,方寸煎熬,玆敢忙陳短章,徑出禁扄。伏乞聖慈,俯垂矜諒,亟遞臣所帶之職,俾便救護,重勘臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調徐衡淳,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
任尙鎬啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴定陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
任尙鎬啓曰,來十六日,儒生殿講日次,而親臨與命官,何以爲之?敢稟。傳曰,仁政殿,命官爲之。
以輔德金聲根,文學李軒卿牌不進罷職傳旨,傳于任尙鎬曰,只推。
朴定陽啓曰,假注書金炳秀有身病,勢難察任,今姑改差,何如?傳曰,允。
金炳秀改差,代以南奎熙爲假注書。
李裕承啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李裕承曰,只推。
李裕承啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,護軍單李正魯·金炳翊。
任尙鎬,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以侍講院言啓曰,上番連日闕直,事甚未安。兼輔德閔泳翊承政院進,弼善趙重弼,兼弼善趙東弼受由在外,輔德金聲根,兼文學李軒卿,旣有只推之命,竝卽牌招推移入直,何如?傳曰,允。
又以奎章閣言啓曰,臣等進詣書香閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
李裕承,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
己卯四月十五日午時,上詣孝徽殿,晝茶禮自內親行入侍時,都承旨閔泳翊,左承旨李載完,右承旨朴定陽,左副承旨李裕承,右副承旨李秀萬,同副承旨任尙鎬,假注書金炳秀·金斗秉,別兼春秋金學洙·金文鉉·朴斗陽,記事官閔泳駿·李起鍾·金炳吉,原任提學金輔鉉,檢校直提學趙寧夏·尹滋悳·金炳始·鄭範朝,直提學李載兢,檢校直閣金永壽,原任直閣李承純,檢校直閣尹用求·金興均,原任待敎徐相翊,檢校待敎金演壽,副校理朴齊聖,修撰丁弘燮,以次侍立。時至,通禮跪啓請出次,上具衰服,出齋殿幄次,通禮前導入孝徽殿,詣板位,引儀唱跪俯伏哭,上跪俯伏哭興四拜興平身,上止哭行四拜禮訖,仍詣靈位前北向跪,通禮啓請三上香,泳翊奉香,尙鎬奉爐,上三上香訖,通禮啓請執盞獻盞,裕承執盞,泳翊奉盞跪進,上受盞以授尙鎬,尙鎬跪受奠于靈座前,連獻三盞如儀訖,通禮導上降復位,引儀唱跪俯伏哭,上跪俯伏哭,引儀唱止哭興四拜興平身,上止哭行四拜禮訖,通禮導上還詣齋殿,上由東階出東夾門,還入幄次,諸臣以次退出。
上在昌德宮。停常參·經筵。
任尙鎬啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴定陽啓曰,右副承旨李秀萬,今日不爲仕進,卽爲牌招,何如?傳曰,允。
以輔德金聲根,兼文學李軒卿牌不進罷職傳旨,傳于任尙鎬曰,只推。
傳于朴定陽曰,考官洪祐吉,命官爲之。
傳于李裕承曰,捕廳擧行,事多稽忽,左捕將申正熙,右捕將金箕錫,竝施以刊削之典。
李裕承啓曰,左捕將申正熙,右捕將金箕錫,竝施以刊削之典事,命下矣,捕將重任,不可一刻暫曠。在前如此之時,有曾經大將權察之例,今番則何以爲之,而申正熙所帶御營大將,金箕錫所帶禁衛大將之任,亦不可一刻無摠察之人,何以爲之?敢稟。傳曰,竝都統使兼察,仍爲授符。
又啓曰,禁衛大將·御營大將·左捕將·右捕將,竝都統使兼察,仍爲授符事,命下矣,兼察禁衛大將·御營大將·左右邊捕盜大將閔謙鎬,卽爲牌招聽傳敎,傳授命召及大將牌·傳令牌,何如?傳曰,允。
傳于朴定陽曰,日次儒生殿講居首通幼學李漢應,直赴殿試之次通進士韓光洙等三十一人,竝直赴會試之次略生員李瑋宰等六人,竝給二分,之次略幼學李錫永等七人,竝給一分,之次略幼學閔衡鎭等五人,各奎章全韻一件賜給。
傳于朴定陽曰,入格儒生明日待令。
李裕承啓曰,行大司憲李升洙,執義李鍾律在外,掌令李元祺·李鳳奎,持平崔在澈·鄭澐牌不進,監察茶時之意,敢啓。傳曰,知道。
以大司諫張世容,獻納宋道淳,正言全洪敎,掌令李元祺·李鳳奎,持平崔在澈·鄭澐牌不進罷職傳旨,傳于李裕承曰,只推。
李裕承,以訓鍊都監·禁衛營·御營廳言啓曰,南關王廟西墻頹圮處,今已畢築之意,敢啓。傳曰,知道。
又以摠戎廳言啓曰,本廳屬北漢管城將李勉培,身病甚重,勢難察任,改差,何如?傳曰,允。
上在昌德宮。停常參·經筵。
朴定陽啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
任尙鎬啓曰,來二十一日,輪對日次矣,敢稟。傳曰,當次人受點,後日次待令。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴定陽啓曰,左副承旨李裕承,同副承旨任尙鎬,今日不爲仕進,竝卽牌招,何如?傳曰,允。
備忘記,吉州牧使具永植下直,長弓一張·長箭一部·片箭一部·筒兒一箇賜給。
傳于任尙鎬曰,入格儒生入侍。
傳于任尙鎬曰,臺諫竝許遞,前望單子入之。
任尙鎬啓曰,大司憲·執義,掌令二員,持平二員未差,監察茶時之意,敢啓。傳曰,知道。
臺諫前望單子入之,掌令白仁行·閔泳煥落點。
以左副承旨李裕承牌不進罷職傳旨,傳于朴定陽曰,只推。
任尙鎬,以義禁府言啓曰,慶尙監司李根弼狀啓內,慶州前府尹閔昌植罪狀,令攸司稟處事,啓下矣。閔昌植下去京畿驪州地云,依例發遣府書吏,拿來,何如?傳曰,待待命拿囚。
己卯四月十七日申時,上御重熙堂。入格儒生入侍時,右副承旨李秀萬,假注書金斗秉,記事官李起鍾·金炳吉,以次進伏,幼學李漢應,進士徐光學·申泰敬·李錫宇·朴喜容·鄭誾朝,幼學李純榮·鄭雲益·閔泳晩·金鼎漢·趙彦植·沈殷慶·南廷逸·尹起榮·李舜夏·趙秉承·朴勝轍·金喬漢·李容善·姜敬熙·趙秉喜·朴齊鉉·申養均·洪顯哲,生員李瑋宰,幼學李用魯·洪鍾翊·李日贊·閔哲勳·李澈儀·尹始榮·李義悳·洪昺厚·鄭夏時,序立階下訖。上曰,史官分左右。秀萬奏曰,入格儒生中韓光洙等十六人有身病,不得待令矣。待令儒生,使之陞堂奏職姓名乎?上可之。漢應等,以次進前,奏職姓名訖,秀萬奏曰,儒生等,使之頒賞行禮乎?上可之。秀萬出楹外,頒賞行禮訖,秀萬奏曰,儒生使之先退乎?上曰,直赴外儒生,皆令先退,而直赴則承旨呼新來也。秀萬奏曰,招入院隷擧行乎?上可之。秀萬出立楹外,再三進退,又承命墨戲訖。上命直赴退出,又命史官就座,仍命退,承·史以次退出。
上在昌德宮。停常參·經筵。
任尙鎬,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
任尙鎬啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,閔泳煥未肅拜,監察茶時之意,敢啓。傳曰,知道。
傳于任尙鎬曰,都承旨許遞,前望單子入之。
承旨前望單子入之,金永壽落點。
武衛所,以李敎獻爲左邊捕盜大將。
武衛所,以吳夏泳爲右邊捕盜大將。
任尙鎬啓曰,新除授左邊捕盜大將李敎獻,右邊捕盜大將吳夏泳,竝卽牌招,傳授命召及大將牌·傳令牌,何如?傳曰,允。
又啓曰,卽者義禁府都事來言,時囚罪人羅世煥,當爲捧供,而判義禁金在顯未肅拜,知義禁未差,同義禁李冕榮在外,南一祐有身病,不得開坐云。判義禁金在顯,同義禁南一祐,竝卽牌招,何如?傳曰,允。
又啓曰,命召親納,例也,而兼察左右邊捕盜大將閔謙鎬,謂有身病,使其軍官替納,事甚未安。推考,何如?傳曰,允。
兵曹,左邊捕盜大將單李敎獻,右邊捕盜大將單吳夏泳。
武衛所,左邊捕盜大將李敎獻,右邊捕盜大將吳夏泳。
任尙鎬啓曰,判義禁金在顯,同義禁南一祐牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,竝許遞,前望單子入之。
金吾堂上前望單子入之,判義禁李豐翼,知義禁南廷順,同義禁李容直落點。
兵曹口傳政事,副護軍單閔泳翊。
任尙鎬,以三軍府言啓曰,卽接訓鍊都監所報,則今四月十九日,習陣日次,而大將臣趙寧夏有身病,不得行操云矣,敢啓。傳曰,知道。
又以武衛所言啓曰,左右邊捕盜大將,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
任尙鎬啓曰,明日常參·經筵,取稟。傳曰,停。
李裕承啓曰,大司憲·執義·持平二員未差,掌令白仁行在外,閔泳煥未肅拜,監察茶時之意,敢啓。傳曰,知道。
任尙鎬啓曰,假注書南奎熙有身病,勢難察任,今姑改差,何如?傳曰,允。
南奎熙改差,代以李景稙爲假注書。
李裕承啓曰,開坐事,命下矣。新除授判義禁李豐翼,知義禁南廷順,同義禁李容直,竝卽牌招,何如?傳曰,允。
又啓曰,卽者義禁府都事來言,時囚罪人羅世煥等,當爲捧供,而判義禁李豐翼,同義禁李冕榮在外,李容直承牌來詣朝房,有身病不得肅謝,只有知義禁南廷順一員,不得備員開坐云,何以爲之?敢稟。傳曰,知義禁外,竝許遞。前望單子入之。
金吾堂上前望單子入之,判義禁李承輔,同義禁南廷龍·金鶴根落點。
任尙鎬以議政府言啓曰,上司之出牌推治,亶爲公事攸重,至於本府,事體尤別,而卽聞知宗正卿李載鳳,謂有所捧私債於廣州居民處,使府隷持牌出送云。部外居民之毋得直捉,京司猶然,況私家之侵擾鄕民,大係違法,不可仍置,施以譴罷之典,亦以此意,申飭於各衙門,何如?傳曰,允。武斷之前後申飭,不啻截嚴,而渠以卿宰之列,有此悖擧,民何以聊生乎?思之及此,寧欲無言,不可譴罷而止,施以竄配之典,以懲土豪之惡習,此意各別申飭。
李裕承以三軍府言啓曰,卽接禁衛營所報,則今四月二十日習陣日次,而兼大將臣閔謙鎬有身病,不得行操云矣,敢啓。傳曰,知道。
任尙鎬以伴接官言啓曰,卽者差備譯官來言,日本外務大丞花房義質一行中,隨員四人,護衛兵八名,公使從者二名,今日酉時量,先爲入來館所云矣,敢啓。傳曰,知道。
李裕承以兵曹言啓曰,今四月二十日文臣朔試射試官望,纔已受點,而倭使上京,不得爲之之意,敢啓。傳曰,知道。
上在昌德宮。停常參·經筵。
藥房提調徐衡淳,副提調金永壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴定陽啓曰,明日常參·經筵,取稟。傳曰,停。
李裕承啓曰,大司憲·執義·持平二員未差,掌令白仁行在外,閔泳煥未肅拜,監察茶時之意,敢啓。傳曰,知道。
朴定陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨李秀萬,今日不爲仕進,卽爲牌招,何如?傳曰,允。
李裕承啓曰,開坐事,命下矣。新除授判義禁李承輔,同義禁南廷龍·金鶴根,竝卽牌招,何如?傳曰,允。
傳于朴定陽曰,吏曹參議有闕之代,前望單子入之。
吏曹參議前望單子入之,李根秀落點。
任尙鎬啓曰,假注書金斗秉有身病,勢難察任,今姑改差,何如?傳曰,允。
金斗秉改差,代以吳炳文爲假注書。
傳于任尙鎬曰,有實故玉堂許遞,前望單子入之。
玉堂前望單子入之,副應敎閔泳煥,校理沈相萬,副校理李國應·金學洙,修撰洪承憲,副修撰申箕善落點。
任尙鎬啓曰,卽者檢閱金炳吉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱閔泳駿·李起鍾,謂有館規,聯疏徑出,原疏纔已退却矣,竝所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
傳于任尙鎬曰,左副承旨·同副承旨許遞,前望單子入之。
李秀萬啓曰,臣與同副承旨任尙鎬伴直矣,纔已許遞出去,伴直無人,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,尹用求·趙秉老落點。
李秀萬啓曰,右承旨朴定陽牌不進,伴直無人,新除授同副承旨趙秉老,卽爲牌招,何如?傳曰,允。
以右承旨朴定陽牌不進罷職傳旨,傳于李秀萬曰,只推。
以檢閱閔泳駿·李起鍾牌不進罷職傳旨,傳于李秀萬曰,只推。
以司謁口傳下敎曰,眞殿蘆簾·蘆簟與靑木面帳雨漏等修改事,分付戶曹。
李秀萬以三軍府言啓曰,卽接御營廳所報,則今四月二十一日習陣日次,而兼大將臣閔謙鎬有身病,不得行操云矣,敢啓。傳曰,知道。
又以議政府言啓曰,卽見關西道帥臣狀啓,則慈城境所捉潛越罪人等,固當依定式用律,而其中尹儀澄·田召史,俱是安邊居生,犯越亦在他道,姑爲嚴囚,勘處一款,請令廟堂稟處,姜有川,則犯越地方,旣係厚昌,卽爲梟警之意,題飭於江界府使處云矣,毋論本道與地道,邊禁之蕩弛則一也,而其中男女兩人,則居籍係是北關,潛逃又在三水,俾卽押送于犯越地方,大會軍民,梟首警衆事,分付各該道帥臣,何如?傳曰,允。
又以議政府言啓曰,卽見仁川防禦使林百鉉狀啓謄報,則日本公使從人中五名,方有身病,治療難便,濟物津閭舍一處,卽爲借給云,而有難擅便,請令廟堂稟旨分付矣。彼旣以治療難便爲言,則容接處一款,不宜靳許,自本營隨事善處之意,分付,何如?傳曰,允。
又以吏曹言啓曰,成均館直講安在麟,以其身病,呈狀乞遞,改差,何如?傳曰,允。
又以伴接官言啓曰,卽者差備譯官來言,昨日入來館所從者二名中一名,以卜馱領來次,出去楊花津云矣,敢啓。傳曰,知道。
又以伴接官言啓曰,卽者差備譯官來言,日本外務大丞花房義質一行中,假傳語官一人,今日戌時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,日本外務大丞花房義質一行中,護衛兵二名,從者一名,今日巳時量,又爲入來館所云矣,敢啓。傳曰,知道。
又以伴接官言啓曰,卽者差備譯官來言,今日從者一名,以卜馱領來次,出去楊花津,還爲入來館所云矣,敢啓。傳曰,知道。
又以禁衛營言啓曰,本營千摠金在仁,身病猝重,勢難察任,改差,何如?傳曰,允。
又以義禁府言啓曰,知宗正卿李載鳳,施以竄配之典事,承傳啓下矣。李載鳳,咸鏡道安邊府竄配,而以承傳內辭意,具罪目,依例發遣府都事,押送配所,何如?傳曰,允。
義禁府啓目,慶州前府尹閔昌植原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
又啓目,淸州營將權秉曄原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,中官羅世煥原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在法典,議處,何如?判付啓依允。
同副承旨任尙鎬疏曰,伏以,天人有相感之理,故高高在上,而有願必從,君親有至愛之恩,故穆穆臨下,而有情必陳,惟我殿下,卽天地於臣也。父母於臣也,臣今有切願至情之懇迫于中者,安得不呼天呼父母,而告訴之乎?臣本草野疎逖之蹤,厚蒙國家洪造,幸値春宮慶會,登科十年,濫叨大夫之列,陞資幾朔,且奉承宣之命,馹召遽降,榮動鄕里,且以臣曾經侍從,優老之典,及於臣父,是以父子相對,只切感泣之私,榮耀極矣,涯分濫矣。何敢更有一毫徼恩之望,而臣父年今七十,衰謝之甚,而精華搴耗,疾病之侵,而氣力凜綴,知年愛日之情,縱切于中,用天因地之道,實無其計,菽水難繼,藥餌何論,臣情到此,吁亦慼矣。顧今聖明在上,孝治方隆,恩光寵祿,推及臣鄰,如臣情地,庶蒙矜諒,臣若抱玆耿耿,囁嚅不發,則終恐爲沒世之恨,而貽黑於曲成之化也,玆敢暴露心肝,仰首鳴號於仁覆之下。伏乞天地父母,哀矜之悶恤之,特命選部,畀臣一縣,獲遂奉檄之喜,俾效專城之養,則臣父餘年,莫非聖明攸賜,恩山德海,隕結是期,臣無任云云。省疏具悉。疏辭許令該曹稟處。
吏曹啓目粘連,觀此承政院同副承旨任尙鎬上疏,則以爲,臣父年今七十,衰謝之甚而精華搴耗,疾病之侵而氣力凜綴,知年愛日之情,縱切于中,用天因地之道,實無其計,菽水難繼,藥餌何論,臣情到此,吁亦慼矣。伏乞天地父母,哀矜之,悶恤之,特命選部,畀臣一縣,獲遂奉檄之喜,俾效專城之養亦爲白有臥乎所,任尙鎬家貧親老之狀,卽通朝之所共知,許畀一邑,俾伸至情,允合於孝理之政是白乎矣,近密之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
吏曹參議李承純疏曰,伏以,臣辭不獲命,濫廁選部之末,今已帀月矣,豈謂才具足以堪承,風裁足以稱塞,淟涊蹲據,若固有之乎?直以感恩怵義,不敢瀆焉,而尸素滋悚,踰濫是愧,求解之心,何嘗一日而忘諸中哉?臣本碌碌,最居人下,初無寸長之適用,而拙性不嫺於世務,謏聞尤聾於班簿,間嘗承乏,一二代斲,而瘡疣畢露,三祀差遣,依如畫葫,九流甄品,茫若墮烟,濫竽旣竊一吹,鈍鉛無容再割,以此周旋佐貳之間,軒輊乎馭世之大枋,則是眇之能視,而跛之能行也,得乎?選綜與聞,文纓名掄,豈宜苟且虛縻,終使累聖簡而妨賢路也哉?臣爲是之懼,有不敢徒懷嚴畏,坐速瘝曠之辜,玆具短牘,申暴衷懇。伏乞聖明,俯垂鑑察,亟遞臣見帶銓銜,俾公器重而私分安焉。臣無任云云。省疏具悉。所請依施。
檢閱金炳吉疏曰,伏以,臣才疎學淺,猥被英選,翶翔豹直,依近龍光,分踰榮極,顧何敢言私,而第臣情理,有萬萬難强者。臣父素患痰積之症,近因涼燠不均,將攝失宜,一倍添劇,委頓床玆,家僮踵至,促臣歸視,臣聞報焦煎,按抑不得,玆敢忙陳短章,徑出禁扄。伏乞聖明,俯垂鑑諒,鐫臣見叨之職,俾便救護,仍治臣瀆撓之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
趙秉老啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
尹用求啓曰,大司憲·執義,掌令一員,持平二員未差,掌令白仁行在外,監察茶時之意,敢啓。傳曰,知道。
趙秉老啓曰,左右司不可不備,檢閱閔泳駿·李起鍾,旣有只推之命,竝卽牌招入直,何如?傳曰,允。
吳炳文有頉,代以尹榮大爲假注書。
傳于李秀萬曰,禁將之代,知三軍府事李鍾承除授,議政府薦望,以李景夏爲御營大將。
李秀萬啓曰,禁將之代,知三軍府事李鍾承除授事,命下矣。新除授禁衛大將李鍾承,卽爲牌招,傳授命召,何如?傳曰,允。
又啓曰,假注書李景稙有身病,勢難察任,今姑改差,何如?傳曰,允。
李景稙改差,代以李容稙爲假注書,議政府,禁衛大將單李鍾承。
議政府,御營大將單李景夏。
兵曹,禁衛大將單李鍾承,御營大將單李景夏。
趙秉老啓曰,命召親納,例也,而前兼察禁衛大將·御營大將閔謙鎬,謂有身病,使其營校替納,事甚未安。推考,何如?傳曰,允。
李秀萬啓曰,御營大將李景夏,以前任江華府留守,方在未交龜中,將兵之任,不可一刻無摠察之人,何以爲之?敢稟。傳曰,都提調兼察。
又啓曰,御營大將·都提調兼察事命下矣。在前如此之時,或有都提調命招之例,亦有從事官發牌聽傳敎之規,今番則何以爲之?敢稟。傳曰,從事官發牌聽傳敎。
又啓曰,新除授御營大將李景夏,時在江華府任所,命召傳授,一時爲急,交龜後斯速乘馹上來事,下諭,何如?傳曰,允。
議政府薦望,以金永壽爲江華留守。
傳于趙秉老曰,都承旨有闕之代,前望單子入之。
承旨前望單子入之,鄭範朝落點。
趙秉老以吏曹言啓曰,長湍都護府使洪永禹戶奴呈狀內,矣上典身病猝重,萬無還官之望云。其身病旣如是,則有難强令還任,罷黜,何如?傳曰,允。
李秀萬,以戶曹言啓曰,眞殿蘆簾·蘆蕈與靑木面帳雨漏等修改事,命下矣。修改吉日時,令日官崔亨愚推擇,則今四月二十五日巽時爲吉云,以此日時擧行之意,敢啓。傳曰,知道。
趙秉老,以弘文館言啓曰,新除授副應敎閔泳煥,副校理金學洙,修撰洪承憲,副修撰申箕善,竝卽牌招察任,何如?傳曰,允。
又以弘文館言啓曰,新除授校理沈相萬,時在平安道龍岡縣任所,副校理李國應,時在忠淸道藍浦縣任所,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,校理李軒卿,副校理金裕成落點。
趙秉老以伴接官言啓曰,卽者差備譯官來言,留館彼人傳語官言內,自今日爲始,以其乾糧自供,則本國飯饋,置之爲好云矣,敢啓。傳曰,知道。
又以伴接官言啓曰,卽者差備譯官來言,留館彼人中,隨員一人,今日巳時量,以車卜領來次,出去楊花津云矣,敢啓。傳曰,知道。
又以伴接官言啓曰,卽者差備譯官來言,留館彼人中,隨員一人,今日巳時量,以車卜領來次,出去楊花津,未時還爲入來館所云矣,敢啓。傳曰,知道。
又以伴接官言啓曰,卽者差備譯官來言,日本外務大丞花房義質一行中,護衛兵二名,從者三名,今日戌時量,又爲入來館所云矣,敢啓。傳曰,知道。
李秀萬以都摠府言啓曰,今日入直內三廳,武兼禁軍及軍兵等,當爲中日習射技放,而倭使到畿境,回還間姑爲停止之意,敢啓。傳曰,知道。
又以兵曹言啓曰,中日習射,旣已停止矣,文武臣試射,竝依例停止之意,敢啓。傳曰,知道。
又以兵曹言啓曰,今四月二十一日武臣賓廳講書日次,而倭使上京,不得爲之之意,敢啓。傳曰,知道。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
吏曹啓目,三軍府從事官南振源名字,與後娶妻父李晉元音相似,改以致源。出身韓國春名字,與後娶妻父林鞠春音相以,改以明國。出身趙廷煥名字,與後娶妻父朴貞煥音相似,改以洹。出身柳春永名字,與後娶妻父李春英音相似,改以在亨事爲等如告狀,依例令藝文館給帖,何如?判付啓依允。
義禁府啓目粘連,向前閔昌植亦,重囚不善防守逃躱,旣在任內,揆以法例,難免當勘,以此照律,何如?啓依允。又啓目粘連,向前權秉曄亦,越職聽訟,有違典式,濫捉無辜,旣著臚列,囚供雖或分疏,法意難以參恕,以此照律,何如?判付啓依允。又啓目粘連,向前羅世煥亦,莫重啓辭,致有不審,罪著溺職,難逭重勘,以此照律,何如?判付啓依允。
上在昌德宮。停常參·經筵。
趙秉老啓曰,明日常參·經筵,取稟。傳曰,停。
尹用求啓曰,大司憲·執義,掌令一員,持平二員未差,掌令白仁行在外,監察茶時之意,敢啓。傳曰,知道。
李容稙有頉,代以李公燁爲假注書。
以檢閱閔泳駿·李起鍾牌不進罷職傳旨,傳于趙秉老曰,只推。
趙秉老啓曰,左右史不可不備,檢閱閔泳駿·李起鍾,旣有只推之命,竝卽牌招入直,何如?傳曰,允。
趙秉老以議政府言啓曰,卽見京畿監司趙寅熙狀啓謄報,則仁川府濟物浦,彼人數十名,遍行山野,瞰其孤村無人,突入民家,無法恣橫,其所禁戢之節,營邑有難擅行,請令廟堂稟處矣。此雖是彼船中無知下倭,不有約條,恣意惹鬧,山野之擅行,村閭之突入,誠極駭悖,不可滋長。卽令仁川府下去延接譯官,備細開諭於公使所住處,使之另行操制,待其館所公幹,此等弊習,第當有築底申禁之擧,以此意先爲行會,何如?傳曰,允。
又以弘文館言啓曰,新除授校理李軒卿,時在京畿加平地,副校理金裕成,時在楊根地,經筵入番事緊,請竝斯速乘馹上來事,下諭。傳曰,竝許遞,前望單子入之。
義禁府照目粘連,淸州營將權秉燁矣本府議啓內,越職聽訟,有違典式,濫捉無辜,旣著臚列,囚供雖或分疏,法意難以參恕,以此照律,罪杖八十,收贖,奪告身,三等私罪,奉敎依允爲旀,功減一等爲良如敎。又照目粘連,慶州前府尹閔昌植矣本府議啓內,重囚不善防囚逃躱,旣在任內,揆以法例,難免當勘,以此照律,罪杖七十,徒一年半定配,依法典收贖,公罪,奉敎依允爲旀,功減一等爲良如敎。又照目粘連,中官羅世煥矣本府議啓,莫重啓辭,致有不審,罪著溺職,難逭重勘,以此照律,罪杖八十,收贖,奪告身,三等私罪,奉敎依允爲旀,功減一等爲良如敎。
上在昌德宮。停常參·經筵。
趙秉老啓曰,明日常參·經筵,取稟。傳曰,停。
又啓曰,大司憲·執義·掌令一員,持平二員未差,掌令白仁行在外,監察茶時之意,敢啓。傳曰,知道。
朴定陽啓曰,右副承旨李秀萬,今日不爲仕進,卽爲牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
以檢閱閔泳駿·李起鍾牌不進罷職傳旨,傳于趙秉老曰,只推。
趙秉老啓曰,左右史不可不備,檢閱閔泳駿·李起鍾,旣有只推之命,金炳吉,由限已過,竝卽牌招,推移入直,何如?傳曰,允。
傳于趙秉老曰,呈告弘文提學在外,兵曹參判許遞,今日政差出。
傳于趙秉老曰,文學·司書有闕之代,前望單子入之。
傳于趙秉老曰,龍岡縣令有闕之代,新錄中擬入。
趙秉老啓曰,卽者檢閱閔泳駿·李起鍾,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
以檢閱金炳吉牌不進罷職傳旨,傳于趙秉老曰,只推。
趙秉老啓曰,左右史不可不備,檢閱金炳吉,旣有只推之命,更爲牌招入値,何如?傳曰,允。
又啓曰,卽者兼司書鄭元夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者吏曹郞廳來言,政事當日爲之事,命下,而判書趙成夏,參議李根秀,俱以病不來,參判趙在淳在外,不得開政云,判書·參議,竝卽牌招,何如?傳曰,允。
玉堂前望單子入之,校理尹定求,副校理金箕文落點。
趙秉老以弘文館言啓曰,新除授校理尹定求,時在京畿長湍地,副校理金箕文,時在竹山地,經筵入番事緊,請竝斯速乘馹上來事,下諭。傳曰,竝許遞。
又以侍講院言啓曰,兼司書鄭元夏,今以親病,陳疏徑出矣。下番闕直,事甚未安。司書·說書未差,兼說書李起鍾,卽爲牌招入直,何如?傳曰,允。
春坊前望單子入之,文學李命宰,司書金裕成落點。
趙秉老以吏曹言啓曰,掌樂院正魚允中,吏曹佐郞李晙淵,承文院判校金炳洙,東學敎授李軒卿,俱以身病,呈狀乞遞,竝改差,何如?傳曰,允。
又以吏曹言啓曰,黃澗縣監尹滋命,已滿年限,依例改差,何如?傳曰,允。
又以兵曹言啓曰,訓鍊院都正趙存一,宣傳官柳東烈,趙羲仁,鄭愚植,兼司僕將徐載豐,五衛將白致均·洪秉基·閔周鎬·白南鳳·康龍基,文臣兼宣傳官朴宗鉉,俱以病難供職,呈狀乞遞,竝改差,何如?傳曰,允。
又以禁衛營言啓曰,本營中軍李奎奭,騎士別將具駿鉉,俱有身病,勢難察任,竝改差,何如?傳曰,允。
兵曹口傳政事,副司果單李軒卿·李重七。
趙秉老啓曰,吏曹參議李根秀,疏批已下,卽爲牌招,何如?傳曰,允。
有政。吏批,判書趙成夏進,參判趙在淳在外未肅拜,參議李根秀進,同副承旨趙秉老進。以南肅熙爲掌令,朴周雲爲校理,金正浩爲副校理,李景稙爲說書,李乾夏爲禮曹參判,李廷斗爲兵曹參判,李敦相爲工曹參判,金宗漢爲敦寧都正,趙秉轍爲大司成,金炳翊爲同春秋,金炳德爲弘文提學,趙在淳爲同成均,李秉鶴爲承文判校,洪英植爲司僕正,睦承錫爲掌樂正,宋道淳爲兵曹正郞,金在鳳爲吏曹佐郞,卞鋈爲直講,閔泳煥爲東學敎授,鄭澐爲京畿都事,任尙鎬爲長湍府使,李奎奭爲春川府使,申彬爲昌城府使,李重七爲龍岡縣令,李敎元爲藍浦縣監,南廷煥爲黃澗縣監,宗正卿單李敏宇,江華留守單金永壽。
兵批,行判書李載元進,參判李廷斗未肅拜,參議尹相賢入直,參知李正來病,右副承旨李秀萬進。啓曰,忠淸兵使,今當差出,而擬望之人乏少,他道水使竝擬,何如?傳曰,允。以尹滋承爲知事,李鍾承爲知訓鍊,李鶴榮爲副摠管,李奎顔爲訓鍊都正,吳正善·閔致卨·蔡奎鳳爲宣傳官,趙均夏爲兼司僕將。姜冀周·黃錫煥·梁在鴻·趙文煥·金顯龜爲五衛將。朴斗陽爲文兼,李敏錫·白樂衍爲武兼,金箕弘爲忠淸兵使,孫尙琳爲慶尙中軍,趙存昇爲管城將,李廷爀爲元山別將,張基祿爲西城別將。僉知三單,李昌鎬·閔致卨·康龍基。護軍,朴鳳欽·姜冀周,副護軍,金敬均·李裕承·李龍雨·金永秀·任尙鎬·張世容·李承純·洪承穆·趙肅夏·尹錫九·趙存一·趙羲轍·柳東烈·趙羲仁·鄭愚植·金敏植。副司直,李鍾律·權仁成·李鳳奎·李元祺·洪英植·李敎夏·崔在澈·鄭澐·朴齊晠·黃耆淵·沈相萬·金玉均·朴齊聖·尹定求·金元均·李肇信·李國應·金裕成·金箕文·宋道淳。副司果,南肅熙·金容圭·洪鍾永·李晩鉉·全洪敎·南湜·趙存八。副司猛,金商皓·白南鵬·洪勉植·宋徽老,以上竝單付。辦察官玄昔運,姑爲仍任事,承傳。兼鎭撫使單金永壽,兼昌城鎭兵馬僉節制使淸北兵馬左防禦使單申彬,羽林衛金秀郁,今加折衝加資事,承傳。
吏批,再政。以鄭煥翼爲禮曹參議,兼喬桐府使單李奎書,今加嘉善加資事,承傳。
李秀萬以兵批言啓曰,京畿水使今當差出,而當品中可擬之人乏少,他道堂上·兵使,竝擬,何如?傳曰,允。
兵批,再政。以蘇正奎爲訓鍊僉正,林淳喆爲左捕從,李奎書爲京畿水使,同知單姜冀周,僉知三單,趙均夏·黃錫煥·金顯龜,副護軍金秀郁。三政,以李建九爲都摠經歷,權寅夏爲訓鍊判官,僉知二單,梁在鴻·趙文煥。四政,以朴準容爲訓鍊判官,田源根爲主簿。五政,以尹秉悳爲訓鍊主簿,金炳式爲部長。六政,以王謹鎬爲右捕從。
趙秉老以禁衛營言啓曰,本營騎士·別將,今當差出,而擬望之人乏少,外任竝擬,何如?傳曰,允。
吏曹參議李根秀疏曰,伏以,臣於本月二十日,伏奉除旨,以臣爲吏曹參議者,臣聞命以來,歷日震駴,莫省措躬之所也。夫是職也,卽古所稱官人之官,辨論澄汰,縱不自專,通塞可否,均之爲責,其與他司末議之占署名位,仰成長僚,不可同日而語,雖使標望足以允叶物議,知識足以鑑別流品者當之,猶復逡巡却顧,不敢爲冒進之計,臣是何人,敢擬於此乎?臣本庸鈍愚魯,百不猶人,而偏蒙我殿下拂拭之恩,隆天厚地,報答無階,縱夷險之不擇,奈淵谷之如臨,惟當守分斂退,優遊散地,以爲萬分一塵刹之效,而曷嘗有一毫念及於華貫膴仕?然而邇來恩眷,愈往愈摯,銀臺·泮館,除誥聯翩,曾未幾何,又縻以三銓之好爵,有若非此莫可者然,是豈單寒門戶所可望乎?今焉無官不做,有做輒先,兜攬驟躐,招揚粃之譏,儲望林立,有積薪之歎,此已是難進之端。且臣於年來,隨父往來於楸郊之間,聞見不過是鄕隣父老,足跡罕到於搢紳之列,名面全昧乎王·謝·崔·盧,聾瞽謏寡,無如臣儔,以若伎倆,置諸銓衡之末,責以注擬之政,則將未免畵葫不得,終見其僨轅乃已,臣身狼狽,固不足恤,有累聖簡,貽羞當世,諒非細故,參倚已熟,承膺末由,而開政有命,庚牌押臨,命臣以銓臣之事,悚恧倍於始拜,惶隘若無所容,玆敢悉暴衷懇,仰瀆宸聰。伏乞聖明,俯垂鑑諒,亟遞臣所授職名,俾名器無玷,私分獲安焉,臣無任云云。省疏具悉。爾其勿辭察職。
兼司書鄭元夏疏曰,伏以,臣於持被之中,卽接家信,臣父素患痰癖之症,近因日候不調,一倍添劇,委頓床席,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯賜鑑諒,亟遞臣職,仍治臣罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
趙秉老啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙未肅拜,監察茶時之意,敢啓。傳曰,知道。
以檢閱閔泳駿·李起鍾牌不進罷職傳旨,傳于趙秉老曰,只推。
以檢閱金炳吉再牌不進罷職傳旨,傳于趙秉老曰,只推。
趙秉老啓曰,左右史不可不備,檢閱閔泳駿·李起鍾·金炳吉,旣有只推之命,竝卽牌招,推移入直,何如?傳曰,允。
以兼說書李起鍾牌不進罷職傳旨,傳于趙秉老曰,只推。
趙秉老以弘文館言啓曰,新除授校理朴周雲,副校理金正浩,竝卽牌招察任,何如?傳曰,允。
又以侍講院言啓曰,新除授文學李命宰,司書金裕成,說書李景稙,竝卽牌招察任,何如?傳曰,允。
又以伴接官言啓曰,卽者差備譯官來言,日本外務大丞花房義質及隨員十五名,護衛兵十五名,從者四名,今日申時量,又爲入來館所云矣,敢啓。傳曰,知道。
又以伴接官言啓曰,日本外務大丞花房義質以下入館所後,茶啖分入各房之意,敢啓。傳曰,知道。
又以伴接官言啓曰,日本外務大丞花房義質及隨員十五人,護衛兵十五名,從者四名,今日入來館所矣。自今夕爲始,飯饋事,分付度支之意,敢啓。傳曰,知道。
又以禁衛營言啓曰,本營千摠趙羲轍,前任昌城府使,騎士將金敏植,前任大邱中軍,俱在任所,上來尙遠,領軍之職,久曠可悶,竝改差,何如?傳曰,允。
上在昌德宮。停常參·經筵。
夜自三更至二十六日開東,灑雨下雨,測雨器水深六分。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
趙秉老啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙未肅拜,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
傳于趙秉老曰,生徒內官崔俊鶴,凶悖無倫,令該曹嚴刑一次,遠惡島,限己身定配。
以檢閱閔泳駿·李起鍾·金炳吉牌不進罷職傳旨,傳于趙秉老曰,只推。
趙秉老啓曰,左右史不可不備,檢閱閔泳駿·李起鍾·金炳吉,旣有只推之命,竝卽牌招,推移入直,何如?傳曰,允。
又啓曰,卽者弼善趙重弼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以司謁口傳下敎曰,從今以後,入直春坊,雖有親病,毋得陳疏徑出,面看替直事,著爲定式。
趙秉老啓曰,行都承旨鄭範朝藥院進,左承旨李載完廚院進,右承旨朴定陽不爲仕進,左副承旨尹用求內閣進,右副承旨李秀萬式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹用求牌不進,伴直無人,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨尹用求牌不進罷職傳旨,傳于趙秉老曰,只推。
以忠淸監司李明應狀啓,丹陽郡民家失火事,傳于趙秉老曰,當此農節,人家燒燼,若是夥多,聞極驚慘,元恤典外,別加顧助,結構奠接之方,廟堂措辭分付。
趙秉老以侍講院言啓曰,弼善趙重弼,今以親病,陳疏徑出矣。上番闕直,事甚未安。兼弼善趙東弼呈辭受由,兼文學李軒卿受由在外,輔德金聲根,兼輔德閔泳翊,文學李命宰,竝卽牌招,推移入直,何如?傳曰,允。
又以伴接官言啓曰,卽者差備譯官來言,彼人傳語官,以花房義質意傳言曰,自今早爲始,以乾糧自供矣。本國飯饋置之,某種間或有求請者,隨時得給爲好云,故依此擧行事,分付度支之意,敢啓。傳曰,知道。
江華留守金永壽疏曰,伏以,臣偏荷眷庇之重,邇來驟躐,殆無藝到極矣,有百尤悔,蔑一稱效,每蚤夜愧懼,惶汗愈滋。迺者居留之命,遽及於千萬寢夢之表,廟剡旣誤,恩簡特隆,有若數器兼才,無適不當者然,誠未知如臣無似,顧何以僇忝天隕,一埤至斯,驚惑悸慄,益不省四大攸措,臣聞十駕之駑,不能充參兩,寸長之藜,不足備櫨棟,則以臣資材之樸訥蕞陋,雖陶甄之,喣濡之,終不合器使責成者,審且矣。夫是職也,古之分司也,留臺也,仗威命涉華膴,入而與聞謨猷,出焉自施靲韜,而其地則據金湯坐勝之勢,備桑土綢繆之責,晉陽繭絲,三輔屛翰,較諸他關防,尤有別焉。得其人則士心增固,不得其人則地利失險,雖當無虞之時,宜難其任,況今異舶侏離,出沒鯨海,瞭牒警柝,日夕馳聞,必得智略通鍊,威望隆洽者,然後方可使守西河,出掌北鑰,而以臣觀臣,臣豈其人乎?旣乏裘帶鎭服之量,又義樽俎折衝之才,但若貪擁節鈇,致壞管轄,則孤負簡寄,不啻罪戾之自速,遺照則哲,寧非綜實之有欠乎哉?伏惟聖明於臣,天地又父母,雨露之仁,飼哺之慈,特軫此偏驟踰濫,曲垂生成,將臣沁留新銜,回授可堪之彦,俾公器罔缺,私諦獲安,千萬至祝,臣無任云云。答曰,省疏具悉。卿其勿辭察任。
大司成趙秉轍疏曰,伏以,臣於日昨,伏奉恩命,以臣爲成均館大司成者,臣誠惝怳震惕,莫省所以自措。臣晩齒朝籍,偏蒙殊恩,歷敭太遍,涯分已滿,每念古人竊祿孤恩之戒,未嘗不汗發霑衣,今玆新除,尤豈臣夢想之攸到也哉?夫是職,雖古之邃學博識,聲實素著者,亦皆瞿然却顧,逡巡而不欲進,亶出振文敎端士趨之任之責,逈有別焉故耳。臣自幼及壯,是恒疾不健,未曾一日用力于佔畢,不免爲五十無聞之人,其所空疎譾劣,如此而已,猶復冒其任而當其責,儼坐臯比,揖讓靑衿,果何異於樗櫟之承大廈,駑駘之列上駟乎?臣之本末長短,已莫逃於日月之明,抑謂是宦塗循資,不問其人,若魚貫雁序而進,官濫而無惜,職瘝而姑恕,只令縻爾而寵之歟?在臣雖極榮耀,貽累則哲,倘復如何?於是乎臣不敢廣引古事,冒陳蔓辭,臣之可辭而不可受,臣實自知,而在聖朝量材授官之政,亦無待臣言之畢矣。玆敢略綴文字,仰溷聰聽,伏望殿下,俯垂諒察,亟改臣新授泮銜,俾公器無玷,私分獲安焉,臣無任云云。省疏具悉。爾其勿辭察職。
弼善趙重弼疏曰,伏以,臣於持被之中,卽接家信,則臣母素患痰癖之症,近因換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
趙秉老啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙未肅拜,監察茶時之意,敢啓。傳曰,知道。
傳于趙秉老曰,健元陵·顯陵·穆陵·徽陵·景陵·惠陵·元陵·綏陵·景陵碑閣·丁字閣修改時,監役·齋官以下,別單書入。
以檢閱閔泳駿·李起鍾·金炳吉牌不進罷識傳旨,傳于趙秉老曰,只推。
以輔德金聲根,兼輔德閔泳翊牌不進罷識傳旨,傳于趙秉老曰,只推。
趙秉老以刑曹言啓曰,傳曰,生徒內官崔俊鶴,兇悖無倫,令該曹嚴刑一次,遠惡島限己身定配事,命下矣。謹依傳敎,罪人崔俊鶴嚴刑一次後,全羅道康津縣薪智島,遠惡島限己身定配所,卽爲押送之意,敢啓。傳曰,知道。
上在昌德宮。停常參·經筵。
趙秉老啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙未肅拜,監察茶時之意,敢啓。傳曰,知道。
又啓曰,來初一日輪對日次,而景慕宮夏享大祭齋戒相値,頉稟之意,敢啓。傳曰,知道。
李秀萬啓曰,卽者吏曹郞廳來言,黃澗縣監南廷煥,藍浦縣監李敎元,兩司當爲署經,而大司憲·執義·持平二員,大司諫·司諫·獻納·正言二員,前望未下,掌令白仁行在外,南肅熙未肅拜,不得署經云,何以爲之?而掌令南肅熙,卽爲牌招,何如?傳曰,除署經。
李秀萬以吏曹言啓曰,今此景慕宮朔祭大祝前正魚允中,時無職名,令該曹口傳付軍職,何如?傳曰,允。
兵曹口傳政事,副司果單魚允中。
李秀萬以伴接官言啓曰,卽者差備譯官來言,日本外務大丞花房義質,書契呈納次,率隨員六人,通辯二人,從者四名,護衛兵二十一名,入去禮曹云矣,敢啓。傳曰,知道。
又以伴接官言啓曰,日本外務大丞花房義質下船,茶啖處所,以禮曹爲之之意,敢啓。傳曰,知道。
又以伴接官言啓曰,日本外務大丞花房義質書契,呈納禮曹後,臣祐昌與花房義質,仍行下船茶啖之意,敢啓。傳曰,知道。
又以伴接官言啓曰,臣祐昌與日本外務大丞花房義質,下船茶啖,無事設行後,還歸館所之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,傳語官一人,海軍一名,今日酉時量,又爲入來館所云矣,敢啓。傳曰,知道。
敦寧都正金宗漢疏曰,伏以,臣伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣素無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分焉,臣無任云云。省疏具悉。所請依施。
校理朴周雲疏曰,伏以,聖渥如天,曲全微物,十四年餘,復叨館銜,驚感之極,淚逬聲咽,惟當不竢駕屨,期效涓埃,而第伏念,人之爲人,以其有廉恥也,人而無此,何以事君,臣命途旣釁,涯分且溢。向在丙寅,連遭臺評,則豈敢以歲年稍久,晏然彈束,抗顔經幄,翶翔筆硯,重辱名器乎?臣雖欲貪戀恩榮,不恤廉隅,其於物議將謂臣何,瞻望脩門,欲進路阻。伏乞聖慈,俯垂鑑諒,終始生成,亟遞臣職,以安微分,不勝至願。臣於丐免之章,不容贅他,而帝王出治之本,在於典學之勤孜,臣敢以成湯之昧爽丕顯,文王之自朝至昃,周公之坐而待朝,爲殿下誦之,伏願澄省而體行焉。臣無任云云。省疏具悉。往事何必爲引,爾其勿辭察職,尾附事,當留念矣。
上在昌德宮。停常參·經筵。
李秀萬啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙未肅拜,監察茶時之意,敢啓。傳曰,知道。
李載完啓曰,右承旨朴定陽,同副承旨趙秉老,今日不爲仕進,竝卽牌招,何如?傳曰,允。
傳于李秀萬曰,卿之棲遑,今焉久矣,予心恒有所熲,然則卿之惓惓戀結,尤當何如哉?昨年處分,只出於存事體而已,予豈不諒卿之心乎?今於旣往之後,不必更說,而卿乃引以爲可引之義,環之賜焉而不返京第,樞之銜焉而不入脩門,反非所以相孚之道也,寧不慨然?玆遣史官,敷諭十行,望卿體予至意,勿復逡巡,卽爲幡然,庸副企佇之思事,遣史官傳諭于姜判府事。
傳于李秀萬曰,卿旣退處郭坰矣,又經草土矣,自貽伊阻,安得無耿然于中,卿之昨年事,出於情勢然矣,其時處分,亦豈可已而不已者乎?旣宥焉,旣敍焉,西樞之銜,亦旣屢月于玆,而尙不出肅,引以爲義,諦之不得不然,夫可引而不引,不可引而强引,均之非義諦攸安也。卿於此,有何可引,而强引不可引之義諦者,誠究說不得矣。予言甚切,卿其體予,卽還京第,遄造脩門事,遣史官傳諭于韓判府事。
以健元陵·顯陵·穆陵·徽陵·崇陵·惠陵·元陵·綏陵·景陵碑閣·丁字閣修改時,監役·齋官以下別單,傳于李秀萬曰,監役齋官。
健元陵令李欑重,顯陵令李秉羲,穆陵別檢具星喜,徽陵令李海祚,崇陵令柳令均,惠陵令金顯琇,元陵別檢趙光祐,綏陵令朴健陽竝陞敍。健元陵參奉金思準,顯陵參奉韓應周,穆陵參奉李喬宰,徽陵參奉李根成,崇陵參奉李秉勉,惠陵參奉吳友善,元陵參奉李茂魯,綏陵參奉成載瑾,景陵直長李龍和,參奉鄭基晩,各兒馬一匹賜給,其餘計士·員役·守僕·工匠等,竝依判下施賞。
以右承旨朴定陽,同副承旨趙秉老牌不進罷職傳旨,傳于李秀萬曰,只推。
李秀萬啓曰,行都承旨鄭範朝不爲仕進,左承旨李載完式暇出去,右承旨朴定陽,同副承旨趙秉老牌不進,左副承旨尹用求式暇,院中只有臣一人,伴直無人。同副承旨旣有只推之命,更爲牌招,何如?傳曰,允。
傳于李秀萬曰,同副承旨許遞,前望單子入之。
李秀萬啓曰,同副承旨趙秉老許遞,伴直無人,右承旨朴定陽,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
兼春秋石宗珍書啓,臣於本月二十八日午時量,敬奉聖諭,馳往傳諭于廣州彦州面沙坪里判府事姜㳣所住處,則以爲,臣負犯深重,不敢晏然附對,唯伏竢嚴誅云矣,敢啓。傳曰,知道。
事變假注書尹國柱書啓,臣於本月二十八日午時量,敬奉聖諭,馳往傳諭于京畿楊州古楊州面栗園里判府事韓啓源所住處,則以爲,臣釁孼危喘,不敢附對,惶霣顓越,惟願遄伏鈇鑕云矣,敢啓。傳曰,知道。
李秀萬以吏曹言啓曰,新除授春川府使李奎奭,與前府使吳夏泳,爲娚妹應避之嫌,法不當赴任,改差,何如?傳曰,允。
兵曹口傳政事,同知加設單,李奎奭。
李秀萬以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而南壇東南北邊紅箭門,司寒壇西邊紅箭門顚仆,東墻三門頹圮,卽爲修改事,分付該監,此後看護等節,另加申飭之意,敢啓。傳曰,知道。
又以成均館大司成意啓曰,卽接入直郞廳所報,今月二十六日尊經閣外門墻,忽有殊常之跡,故因卽奉審內門,鎖鑰破碎,所奉冊子見失,至於三百十二卷之多云矣,聞甚驚駭。令左右捕廳,刻期譏詗,雖以入直郞廳言之,苟能謹守,豈有此無前之擧乎?其罪狀,令攸司稟處,該掌員役,移送秋曹,照法嚴繩,何如?傳曰,允。
又以禁衛營言啓曰,本營騎士別將尹錫九,以前任忠淸兵使,尙在任所,姑未上來,領軍之職,久曠可悶,改差,何如?傳曰,允。
又以刑曹言啓曰,成均館官員,以大司成意啓曰,卽接入直郞廳所報,今月二十六日,尊經閣外門墻,忽有殊常之跡,故因卽奉審,內門鎖鑰破碎,所奉冊子見失,至於三百十二卷之多云矣,聞甚驚駭。令左右捕廳,刻期譏詗,雖以入直郞廳言之,苟能謹守,豈有此無前之擧乎?其罪狀,令攸司稟處,該掌員役,移送秋曹,照法嚴繩,何如?傳曰,允事,命下矣。謹依傳敎,成均館尊經閣庫直李和錫,依大明律倉庫不覺被盜條,守把之人不搜檢,以致盜物出倉庫而不覺者,減盜罪二等,杖一百,徒三年之文,罪人和錫,決杖一百後,黃海道兔山縣,徒三年定配所,卽爲押送之意,敢啓。傳曰,知道。
又以義禁府言啓曰,成均館啓辭內,冊子見失入直郞廳罪狀,令攸司稟處事,批旨內允下矣。入直郞廳典籍趙璟淳,今方待命,拿囚之意,敢啓。傳曰,知道。
上在昌德宮。停常參·經筵。
自辰時至人定,灑雨下雨,測雨器水深三寸三分。自人定至三十日開東,灑雨下雨,測雨器水深三分。
李秀萬啓曰,明日孝徽殿朔祭親行齋戒,再明日景慕宮夏享大祭齋戒相値,視事頉稟之意,敢啓。傳曰,知道。
又啓曰,大司憲·執義·持平二員未差,掌令白仁行在外,南肅熙未肅拜,監察茶時之意,敢啓。傳曰,知道。
承旨前望單子入之,尹升求落點。
李秀萬啓曰,新除授同副承旨尹升求,卽爲牌招,何如?傳曰,允。
傳于尹升求曰,左副承旨許遞,前望單子入之。
承旨前望單子入之,金允植落點。
李秀萬啓曰,新除授同副承旨金允植,卽爲牌招,何如?傳曰,允。
傳于尹升求曰,有實故摠管許遞,與未差之代,前望單子入之。
摠管前望單子入之,都摠管金壽鉉·南廷順,副摠管尹泰經落點。
兵曹口傳政事,副護軍單尹用求。
以右承旨朴定陽再牌不進罷職傳旨,傳于尹升求曰,只推。
尹升求啓曰,卽者修撰丁弘燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹升求以弘文館言啓曰,修撰丁弘燮陳疏徑出,下番闕直,事甚未安。修撰洪承憲別兼春秋進,副修撰一員未差,申箕善,卽爲牌招入直,何如?傳曰,允。
又以伴接官言啓曰,卽者差備譯官來言,仁川船上所留彼人中,傳語官一人,海軍一名,去二十七日,入來館所矣,今日寅時量,還去該船云矣,敢啓。傳曰,知道。
兵曹參判李廷斗疏曰,伏以,臣品性愚魯,器量疎陋,本不比數於人,而臣職在宗正之末,伏覩我殿下,聖學日就光明,臣請以芻蕘之觀,敢陳焉,伏願殿下垂察焉。臣先祖順川君孝文公臣琯,以儒賢,在昔明宗朝,開塾鑄字洞,倡學敎授,其學一以孔·孟·程·朱爲學,非孔·孟·程·朱,不學焉。其敎一以孔·孟·程·朱爲敎,非孔·孟·程·朱,不敎焉。自是摳衣從遊三百餘人,士稱孔·孟焉,自上恩禮隆重焉,後亦特命以忠臣,以旌其閭,孝烈以旌其閭,禮法經術,國朝宗室,未有盛也。自先祖臣以後式至今,家絃而戶誦,世守儒業,得於傳法者,天下事業,只知儒術之至正至大至眞至實矣。堯曰允執厥中,舜曰人心惟危,道心惟微,惟精惟一,允執厥中。蓋人心發於氣,如耳目口鼻四肢之慾是也,道心發於理,如惻隱羞惡辭遜是非之端是也。要分別二者界分,分明專守道心之正,而無以人心二之,精而察之,一心守之,則治執其中矣。自古聖王致治之要,淵源於堯·舜之中矣,伏願自今日,以堯·舜心法十有六言,而守而勿失,每以一言一行,從道心中來者,常爲一身之旨,從人心中來者,每聽命焉,於斯二者,辨之如白黑,時時檢飭,孜孜不已,則其危乃安,其微乃著,視聽言動,自無過不及之差,而人慾淨盡,天理流行,堯·舜於變時雍之治,可立而覩矣。夫中者,天下之至正也,天下之至大也,天下之至眞也,天下之至實也。堯·舜之所以爲心也,堯·舜之所以爲學也,堯·舜之所以爲道也,堯·舜之所以爲治也,克明峻德,非中不能也,以親九族,非中不能也,平章百姓,非中不能也,協和萬邦,非中不能也。此卽堯·舜以來,聖聖相承,心法,其揆一也。終始惟一,時乃日新,伊尹所以陳戒也。非知之艱,行之惟艱,傅說所以陳戒也。孔子曰,吾道一以貫之。孟子曰,夫道一而已矣。順理則裕,從慾惟危,程叔子之箴也。須臾有間,私慾萬端,朱夫子之箴也。憂中有樂,樂中有憂,先儒臣李滉之銘也。言不掩行,行不踐言,先儒臣許穆之銘也,此卽修齊治平之要也。昔我文考世宗大王,以東方聖人,莅君師之位,每日四鼓求衣,平明受朝,朝須視事,禮遇群臣,嘉善而矜不能,始設經幄,潛心聖學,講論古今,乃入內,燕坐讀書,手不釋卷,夜則乃寢,於書無所不讀,凡一經耳目,終身不忘。而其讀經書,則必過百遍,子史則必過三十遍,精硏性理,博選古今,以堯·舜之心爲心,以堯·舜之學爲學,以堯·舜之道爲道,以堯·舜之治爲治,於是政無不擧,事無不成,禮樂敎化,自東方有國,於斯爲盛。式至今,童有謠,老有歌,史稱東方堯·舜焉,此卽祖宗朝以來,聖朝心法,同一揆也,欲法堯·舜,當法祖宗,我東方文明之治,自箕子以後,未有盛於我世宗朝。伏願博考故事,一遵爲法,請先擧興學校爲急務,則聖學出治之道,不日而化矣。向伏見太廟展謁時及親祭時璿派人如例入參事,著爲定式之下敎,我東方億萬年無疆之緖業,當自今日始矣。伏想列聖朝陟降之靈,亦一必感悅於冥冥之中,而實是興孝勸忠之政也,此誠盛德事也,亦合於堯·舜以親九族之道也,堯·舜至治,指日可期也。且我國孔氏,卽宣聖後孫,而流于東方者也,東方之人,只知東方儒賢子孫之貴重,不知宣聖子孫之貴重,至於不通淸顯,此亦不可使聞於中國者也,雖孔氏支派,旣是子孫,則豈可待之以此乎?伏願自今日,文廟謁聖時,依太廟璿派人例,孔氏子孫如例入參事,著爲定式,則宣聖陟降之靈,亦必感悅於冥冥之中,而實是興學尊聖之道也。況今世子衣尺漸長之時,日開經筵,頻接賢士大夫,朝晝夕,講明義理,討論經史,鑑觀古昔聖帝明王政治之業,事事模楷,一一體驗,惟日孜孜,自然有躬行心得之效,則堯·舜之治,可期也,孔·孟之道,可學也。世子亦自油染襲服之化於家庭之間,諄諄焉,灌灌焉,浹洽而涵泳自然,忽不覺流入於大聖之域矣。伏願殿下,念玆在玆,一一採納,懋哉懋哉。臣無任云云。答曰,省疏具悉。陳勉甚好,予當留念,尾附事,事體不輕,博採而處分矣。
修撰丁弘燮疏曰,伏以,臣於持被之中,卽接家信,則臣母素患積氣,近因日候之薰蒸,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴定陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于尹升求曰,禮房承旨馳詣宗廟·景慕宮,奉審摘奸以來。
傳于朴定陽曰,昨諭十行,罄予至意,意謂卿犂然洞釋,簋缶相孚,附牘之至,深自引縮,聽我藐藐,若將相忘於江湖者然,此豈君臣貴相知心之道乎?予所以惓念几舄,卿所以瞻望觚稜,歲月滋久,想必有油然而感,幡然而回者矣。進亦憂退亦憂,初不以時原任有間,則今於敷心之後,更無難進之義,而孝徽殿練事,只隔旬月,予小子靡極之痛,益復如新,此時在野凡僚,尙欲赴伸情禮,矧卿斷斷之忱,寧或後人,望須除却彌文,趣駕還城,毋使予言至再事,遣史官傳諭于姜判府事。
傳于朴定陽曰,日昨敦勉,罄無底蘊,而卿以情勢,若是邁邁,是豈君臣間相感相與之道也哉?古之大臣,如卿所處者,或有之矣,然未聞有深引堅執,長住而後已者,卿於此箇事理,寧可不知,而猶此逡巡却顧,從事於邊幅之末,竊爲卿惜此擧也。況今孝徽殿練事隔月,予小子靡逮之情,益復如新,在卿情禮,忍於此時,豈可一向在外,不赴班綴耶?予言至此,庶幾諒悉,卿其犂然命駕,卽日入城事,遣史官傳諭于韓判府事。
傳于朴定陽曰,政官牌招開政。
金允植以兵曹言啓曰,宣傳官吳正善,五衛將姜冀周·黃錫煥·梁在鴻·趙文煥·金顯龜,俱以病難供職,呈狀乞遞,竝改差,何如?傳曰,允。
傳于尹升求曰,兼弼善有闕之代,前望單子入之。
兼弼善前望單之入之,趙同熙落點。
朴定陽啓曰,吏曹參判趙在淳疏批已下,卽爲牌招,何如?傳曰,允。
有政。吏批,判書趙成夏牌招不進,參判趙在淳式暇,參議李根秀進,右副承旨尹升求進。啓曰,判書趙成夏牌招不進,參判趙在淳式暇,小臣獨政未安,何以爲之?敢稟。傳曰,只出緊任。以李鍾律爲副修撰,故學生洪述謨贈吏參例兼,前刑曹參判洪澈周本生考。故學生李義正贈僕正,禮曹參判李乾夏本生曾祖考。故學生金光裕贈戶參例,兼故通德金啓升贈左承旨,同知金相德兩代。
兵批,行判書李載元進,參判李廷斗病,參議尹相賢病,參知李正來入直,同副承旨金允植進,啓曰,兵使今當差出,而擬望之人乏少,他道兵使,竝擬,何如?傳曰,允。以李鍾健爲宣傳官,徐致弘·成定鎬·元世翼·崔敬善·李昌烈爲五衛將,趙鍾哲爲訓鍊僉正,金應稷爲武兼,李泰鉉爲南兵使,高濟羲爲尙州營將,金基祚爲唐浦萬戶,林泰俊爲金城別將,金柱潁爲長峰別將,護軍吳夏泳·申桓,副護軍金宗漢·金完秀·趙秉世·吳正善,副司果具星喜,趙光祐,以上竝單付。傳于朴定陽曰,見窠皆令差出。
吏批,再政。以韓喆愚爲敦寧都正,柳冕鎬爲奉常判官,李達忠爲刑曹正郞,全錫喬爲穆陵別檢,權鳳集爲元陵別檢。
兵批,再政。以鄭志植爲宣傳官,李玄瑞爲慶尙左兵使,僉知二單,徐致弘·李昌烈。
兵批,三政。以李尙鉉爲都摠經歷,金履坤爲訓鍊主簿。
兵批,四政。以申束爲訓鍊判官,李奎虎爲部將。
兵批,五政。以柳錫龜爲武兼。
傳于尹升求曰,出宮門路,以協陽門爲之。
傳于朴定陽曰,發遣吏郞,諸執事,淸齋與否,摘奸以來。
朴定陽啓曰,今日齋宿,承旨當爲備員,行都承旨鄭範朝,所當牌招,而拘於廳規,不得請牌,何以爲之?敢稟。傳曰,牌招。
傳于尹升求曰,明日晝茶禮,當自內親行矣,該房知悉。
尹升求以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知悉。
又以禮曹言啓曰,來五月十二日孝徽殿練祭時,素膳,依常時國忌例封進事,分付,何如?傳曰,允。
又以伴接官言啓曰,卽者差備譯官來言,古溫浦船上所留彼人中,隨員一名,通辯一人,護衛兵四名,自水原由陸,今日申時量,入來館所云矣,敢啓。傳曰,知道。
金允植,以兵曹言啓曰,卽接宗廟署入直訓鍊判官趙有增手本,則宗廟大門東邊墻垣外面一間許缺落云。爲先令繕工監,以杻把子堅實圍排,依例樹柵,而衛軍二名定立,限改築間嚴加守直,令該曹急速改築,亦令巡邏營門,申飭校卒,各別巡察之意,分付,何如?傳曰,允。
又以都摠府言啓曰,今四月十二日中日試射放時,兼司僕禁軍韓光國·高濟殷·金善榮等三人,作奸直赴,今始現露矣。原單子拔去,改付標以入,而臣亦有常時不能覺察之失,惶恐待罪之意,敢啓。傳曰,卿則重推。
又以刑曹言啓曰,謹依統長口傳下敎,今月十二日中日試射時,作奸等節査實以入事,都摠府書吏金鎭玉,使令金泰植,正領禁軍李命植·嚴忠植·金鳳煥,借射入格禁軍韓光國·高濟殷·金善榮,代射禁軍田昌雲·嚴義性等,一一捉來,到底嚴覈,則都摠府書吏金鎭玉,使令金泰植等所供內,渠等以摠府吏隷,今番中日試射,依例待令,而各廳試射中不中,該廳書員告箭,呼唱官呼名,執冊官修矢記,各有差備,渠等只修文書擧行而已。這間作奸之事,實所不知,該廳正領,例自檢察,詳細下問,庶可査得云,禁軍正領李命植·嚴忠植·金鳳煥等所供內,渠等俱以該廳正領擧行,而今番試射時,只聞同僚禁軍韓光國·高濟殷·金善榮三人沒入格云矣。追後聞之,則韓光國與禁軍田昌雲,暗自和應,換面代射,高濟殷第四矢不中,暗囑同隊禁軍嚴義性,代射得中,金善榮第二矢不中,亦囑於嚴義性,代射得中,俱爲入格,今於嚴覈之下,焉敢隱諱乎?從實納招云。禁軍韓光國所供內,渠以北道抄上禁軍,尙未登科,今番試射,暗囑於同僚田昌雲,使之換面代射,圖得入格,而初無行賂之事,只以三朔料米酬勞之意爲約,亦姑未給云。禁軍高濟殷所供內,中日試射時,第四矢不中,故科欲所致,果有借射於同僚嚴義性,得中入格云。禁軍金善榮所供內,渠亦第四矢不中,又爲借射於義性,得中入格云。禁軍田昌雲所供內,今番試射時,同僚禁軍韓光國,暗囑以換面應射之意,萬端懇乞,故同僚之誼,不忍排斥,果爲換帶光國之箭,代射沒技,至於入格,料米則雖有三朔條除給之所約,姑未推來云。禁軍嚴義性所供內,渠與高濟殷·金善榮,同隊試射之際,高濟殷第四矢,金善榮第二失不中,故果有代射之擧,而雖爲犯科,初不捧賂,竝只惶恐,遲晩納招云矣。旣伏承査實以入之命,捧口招以入之意,敢啓。傳曰,令該營決棍懲勵。
吏曹參判趙在淳疏曰,伏以,臣年踰七耋,恒善疾病,向於春和之時,一省父母之墳,以伸餘生風樹之感,宿症闖發,一倍危劇,蠢動無由,沈綿丙舍,不意銓衡佐貳,特簡有隕,進臣爲嘉善階,父老爭賀,鄕里動色,奉命徊徨,罔知攸措。噫,亞卿,命德之器也,車服之庸也。雖使妙年通籍,平步亨途者當之,猶此逡巡却顧,況老而且病,百不稱似者乎?顧臣倖忝末蔭,歷試二縣,已是涯分踰濫,晩竊一第,遽躋緋玉,亦豈夢想記到,一二僻靜去處民社懷保之責,尙患其不能句當,裒然處之以卿月之班,是筳楹之易其材,而盃盂沼河之變其用也,惡乎可哉。臣虛縻職名,居然三個月于玆矣,顧今一疾,非一時偶嬰之比也。蒲柳之質,遇秋先零,薑桂之補,如水益投,彌月進退,無望蘇完,久䙝恩命於荒村寂寞之濱,尤豈臣分之所自安也哉?擔還私次,日俟恩諒,開政有命,庚牌嚴臨,責臣以官人之事,罪著逋慢,聖度寬大,職不襯當,臣心悚恧,玆敢不避猥越,冒瀆崇嚴。伏乞聖慈,俯垂鑑諒,亟收新資,以鐫見職,俾公器無玷,私分獲安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至初二日開東,灑雨下雨,測雨器水深二分。
上詣孝徽殿,入齋室後,藥房·內閣·政院·玉堂口傳問安。答曰,知道。朔祭親行後,大殿·大王大妃殿·王大妃殿·中宮殿,藥房口傳問安。答曰,罔極。內閣·政院·玉堂·百官奉慰單子問安。答曰,罔極。世子宮,藥房口傳問安。答曰,知道。內閣·政院·玉堂·百官奉慰單子問安。答曰,知道。還內後,藥房·內閣·政院·玉堂口傳問安。答曰,知道。
朴定陽啓曰,來初五日,朝參日次矣,敢稟。傳曰,停。
又啓曰,明日毓祥宮夏享祭齋戒相値,視事頉稟之意,敢啓。傳曰,知道。
尹升求啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
傳于朴定陽曰,禮房承旨,馳詣景慕宮,奉審摘奸以來。
朴定陽啓曰,翰林召試被選當次人李容稙,薦狀公事,啓下矣。令該曹,口傳付職,牌招入直,何如?傳曰,允。
吏曹口傳政事,檢閱單李容稙。
傳于朴定陽曰,承旨房望,順房爲之。
注書金思轍病,代以嚴胄永爲假注書。
傳于金允植曰,發遣吏郞,諸執事淸齋與否,摘奸以來,事變假注書尹國柱書啓,臣於本月三十日酉時量,敬奉聖諭,馳往傳諭于廣州彦州面沙坪里判府事姜㳣所住處,則以爲,臣之一縷殘喘,至今假息於隔江近郊者,卽我聖上拯濟全保之至仁厚澤也。臣亦人耳,苟有恒性,一伸情禮於孝徽殿練事之前,少贖旣往之罪,卽至恨也,分義也。況溫諭若是鄭重,而大防至嚴,寸步莫運,戰慄崩迫,直欲溘然而不可得也。邱壑袵席,恩不足喩,嶺海金木,罪固當誅,拊躬悲苦,矢心謬廢,徊徨抑塞,如窮無歸,嚴畏居先,不敢一向口對,草草附奏,不敢張皇,謹當收召已散之驚魂,擬將冒控危懇,期被當律云矣,敢啓。傳曰,知道。
兼春秋吳致恒書啓,臣於本月三十日酉時量,敬奉聖諭,馳往傳諭于楊州古楊州面栗園里判府事韓啓源所住處,則以爲,恩敎荐宣,寵靈愈渥,伏地擎讀,感淚被面,居諸不淹,孝徽殿練事奄迫,臣之一伸情禮,少贖前愆,卽人彝臣分之攸當,而艮恨自在,情踪益窮,惟當冒昧鳴暴,冀被邦憲云矣,敢啓。傳曰,知道。
朴定陽,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,新除授副修撰李鍾律,卽爲牌招察任,何如?傳曰,允。
又以侍講院言啓曰,新除授兼弼善趙同熙,時在忠淸道公州地,斯速乘馹上來事,下諭,何如?傳曰,允。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以吏曹言啓曰,今此端午祭,祭官當爲磨鍊,而除老病·公頉外,實無推移排比之路,故依近例,刑官·司饔院官員,及年七十以上人,通瀜塡差以入,而其中時無職名人員,令該曹,口傳付軍職,何如?傳曰,允。
李秀萬,以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例。今亦依此擧行,以爲次次疏滯之地,何如?傳曰,允。
又以兵曹言啓曰,謹依刑曹草記批旨,試射作奸之禁軍韓光國·高濟殷·金善榮·田昌雲·嚴義性等,各決棍十度懲勵,正領禁軍李命植·嚴忠植·金鳳煥等,及都摠府書吏金鎭玉,使令金泰植等,竝各別嚴飭放送之意,敢啓。傳曰,知道。
己卯五月初一日子時,上詣孝徽殿。朔祭親行入侍時,行都承旨鄭範朝,左承旨李載完,右承旨朴定陽,左副承旨李秀萬,右副承旨尹升求,同副承旨金允植,記事官金思轍·申泰寬,記事官閔泳駿·李起鍾·金炳吉,別兼春秋李重七·洪承憲·金學洙·金文鉉·趙秉升·朴斗陽,原任提學金大根·金輔鉉·李承輔·金炳德,原任直提學李㘾·李載元,檢校直提學趙寧夏·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,直提學閔泳翊·李載兢,原任直閣鄭健朝·李淳翼,檢校直閣金永壽,原任直閣李承純·洪殷謨,檢校直閣尹用求·金興均,原任待敎李秉文·徐相翊·洪承億,檢校待敎金演壽,校理朴周雲,副修撰申箕善,以次侍立。時至,通禮跪啓請出次,上具布裹翼善冠·布袍·布裹烏犀帶·白皮靴,乘輿出宣化門。藥房提調徐衡淳,副提調鄭範朝,進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外。通禮跪啓請降輿,上降輿,入齋殿幄次,改具衰服。親祭時至,通禮跪啓請出次,上杖出,贊禮導上入孝徽殿東夾門,由東階詣版位,西向立。贊禮跪啓請俯伏哭,上俯伏哭。贊禮跪啓請止哭興四拜興平身,上止哭興四拜訖。贊禮導上詣盥洗位,上盥洗訖。仍詣尊所北向立,執尊者擧罩酌酒,贊禮導上詣靈座前跪。範朝奉香,允植奉爐,贊禮跪啓請三上香,上三上香。贊禮跪啓請執瓚灌地。載兢奉瓚跪進,上執瓚灌地訖,以授範朝,範朝跪受,還置于尊所。贊禮跪啓請執幣獻幣,範朝執幣篚跪進,上受幣,以授允植,允植跪受奠于靈座訖。贊禮導上降復位。贊禮導上詣尊所,執尊者擧羃酌醴齊,贊禮導上詣靈座前跪。贊禮跪啓請執酌獻酌,範朝奉酌跪進,上受酌,以授允植,允植跪受,奠于靈座前。贊禮跪啓請俯伏興少退跪,上少退跪。大祝副修撰申箕善讀祝文。贊禮跪啓請平身,上平身,贊禮導上降復位。亞獻官領敦寧金炳學,終獻官行判中樞洪淳穆,行禮如上儀訖。,贊禮跪啓請俯伏哭,上俯伏哭。贊禮跪啓請止哭興平身,上止哭興四拜禮訖。宮闈令,納虞主訖。贊禮導上詣望燎位,望燎訖,贊禮跪啓禮畢。贊禮導上還入齋室。少頃,通禮跪啓請出次,上步出崇化門外,通禮跪啓請乘輿,上乘輿。領府事李裕元,領敦寧金炳學,行判中樞洪淳穆,領議政李最應,左議政金炳國,進前奏曰,雨後日候猶熱,侵曉勞動,聖體,若何?上曰,一樣矣。上曰,喜雨乍晴,農形,何如耶?裕元曰,雨果周洽,高燥之地,似皆移秧,而如或過霔,則有妨於收麥之功矣。上曰,倭使事,誠可悶矣,裕元曰,頻頻出來,久久留連,誠悶然矣。上曰,投石種種有之,彼使起慍,何不推治耶?裕元曰,各軍門·左右捕廳,非不譏捕,而投石輒走,其捕,何可容易乎?最應曰,彼使屢言投石事云,故嚴飭譏捕,非止一再矣。炳國曰,嚴敎之下,尙不得捕捉,甚爲惶悚矣。上曰,待捕捉,如法正罪也。仍敎曰,自成周之世,難免夷狄之憂矣。炳學曰,薄伐玁狁,至于太原者是耳。裕元曰,至于太原,非窮治之意矣。炳學曰,漢武窮兵黷武,有何其效乎?上曰,所以尙今嗤笑者也。淳穆曰,古之王者,不治夷狄,亦由是也。上曰,領府事間者入城,未幾日,旋又有鄕行云,何鄕癖之甚耶?裕元曰,久曠省墓,故間往振威,還入京城矣。上由景化門·銅龍門·建陽門,入協陽門,範朝請出標信解嚴。上由宣化門還內,諸臣以次退出。
己卯五月初一日午時,上詣孝徽殿。晝茶禮親行入侍時,行都承旨鄭範朝,左承旨李載完,右承旨朴定陽,左副承旨李秀萬,右副承旨尹升求,同副承旨金允植,記事官金思轍·申泰寬,記事官閔泳駿·李起鍾·金炳吉,別兼春秋李重七·洪承憲·金學洙·金文鉉·趙秉升·朴斗陽,原任提學金輔鉉,檢校直提學趙寧夏·趙成夏·尹滋悳·金炳始,直提學閔泳翊·李載兢,原任直閣李承五,檢校直閣金永壽,原任直閣李承純,檢校直閣金興均,原任待校徐相翊,檢校待敎閔泳煥,校理朴周雲,副修撰申箕善,以次侍立。時至,通禮跪啓請出次,上具衰服,出齋殿幄次,通禮前導入孝徽殿詣板位。引儀唱跪俯伏哭,上跪俯伏哭。引儀唱止哭興四拜興平身,上止哭行四拜禮訖。仍詣靈座前北向跪。通禮啓請三上香,範朝奉香,允植奉爐,上三上香訖。通禮啓請執盞獻盞。範朝奉盞跪進,上受盞,以授允植,允植跪受奠于靈座前,連獻三盞如儀訖。通禮導上降復位,引儀唱跪俯伏哭,上跪俯伏哭。引儀唱止哭興四拜興平身,上止哭行四拜禮訖。通禮導上還詣齋殿,上由東階,出東夾門,還入幄次。諸臣以次退出。
上在昌德宮。停常參·經筵。
朴定陽啓曰,明日常參·經筵,取稟。傳曰,停。
尹升求啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
朴定陽啓曰,左副承旨李秀萬,同副承旨金允植,今日不爲仕進,竝卽牌招,何如?傳曰,允。
尹升求啓曰,三品官之毋得過三日,循例請牌,曾有定式矣。敦寧都正韓喆愚除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
備忘記,江華府留守金永壽下直,長弓一張,長箭一部賜給。
傳于朴定陽曰,禮房承旨,馳詣受香諸處,奉審摘奸以來。
嚴胄永有頉,代以白珍燮爲假注書,以左副承旨李秀萬,牌不進罷職傳旨,傳于金允植曰,只推。
兵曹,以李文永爲禁衛中軍。
金允植,以禮曹言啓曰,卽接奉常寺所報,則哲仁王后練主,今五月初九日畢造成云,依前啓下,奉常寺都提調及本曹長官,眼同奉審後,仍爲奉安于崇政殿之意,敢啓。傳曰,知道。
又以奉常寺提調意言啓曰,各陵園端午祭享,所用藥果煎造後,進上看品,藥果二十立,依定式封進之意,敢啓。傳曰,知道。
又以承文院言啓曰,院寫字官前銜金東勛·劉漢敏·金漢朝·劉綺祜·金薰泳·李基馥·李胤榮·彭觀周·金永燮,陞實代,肄習李弘基·劉衡祜·劉漢稷·郭昌根·金春熙·金晉祚·崔炳逸·金漢容·崔永植,依例付軍職,冠帶常仕。童蒙白鍾天·金喜吉·安正浩·全正默·趙錫周·徐景熙·徐允熙·金喜哲·白興龍·劉漢悳·白鍾大·金昌善·朴文淵·劉元杓·全泰淳·劉弘培,筆才頗有成就之望,屬于本院肄習,使之鍊業,何如?傳曰,允。
又以伴接官言啓曰,卽者差備譯官來言,留館彼人中,護衛兵五名,今日辰時量,出去仁川所留船云矣,敢啓。傳曰,知道。
判府事姜㳣疏曰,伏以,人臣事君,分義至嚴,情禮莫重,而今臣虧分義·廢情禮,爲橫目之所不齒,淸議之所不容,自作明時之一棄物,聖恩寬大,罰不蔽辜,曲費造化於爭執之地,薄施勘律於竄配之典,孽固難逭,敎則匪怒,無顔可顯,拊躬自悼,乃於屛息蟄伏之中,忽伏奉全釋之特命,繼下停啓之處分,感淚被面,惶汗遍體,未敢知孤負無狀之危喘,何以得此於閔覆之下也?嗚呼,昨年是月孝徽殿禮陟之慟,尙忍言哉,尙忍言哉。臣知臣罪,欲語先咽,値此攀號之日,當以赴班爲急,則年前之遭彈引咎,有不暇計,城外之公廨奔哭,亦不足道曾往之前人已行,又不必援一被論斷而聲討,永爲含哀齎恨,得罪名敎之人而已。臣曾參三事之列,又當七十之年,庶或粗知此個道理,而冥然頑然,一往膠固,不能裁量於大小輕重之間,甘自陷於罔赦之科,是果天奪其魄而然歟?縱使臣自爲之解,亦莫能究其所以也。甄敍寔出曠絶,樞銜依舊還縻,遇榮增悚,如夢未覺,枯骨之肉,冷灰之燃,是豈臣始望攸及,溫綸自天,開釋備摯,臣雖愚昧,亦具彝性,顧安可復蹈前轍,不變初守,若不知感激之忱,嚴畏之心,而附對之常分,又無以自效,誠以臣之所處,比前愈蹙,難與恒人共擬也。曁乎恩言之再宣,不敢一向口奏,遂有文字之仰聞,無往非辜,萬戮猶輕,今我殿下,以臣之所犯,尙可拂拭,而更爲無故者乎?以臣之積釁,亦可敦迫,而寘諸周行者乎?昔有耐彈之劉棉花,而臣之遭罹,尤爲深重,竊恐此人尙在,必當羞與臣同類而倂論也。詹彼漢流,一葦可抗,而如隔弱水,莫招舟子,此生此世,臣之蹤窮矣,臣之情慼矣。天地雖寬,旣乏措躬之所,日月至明,終無暴心之望,臣抱此至慟,將安所歸,敢將怨艾之苦衷,玆從縣道,冒悚哀號,字字皆腔血。伏乞聖明,俯賜鑑燭,亟寘臣邦憲,明正其罪,以爲爲臣隳分無禮者之戒焉,臣無任云云。答曰,省疏具悉卿懇。予之衷蘊,已悉於兩次諭矣,竊謂卿幡然改圖,今焉所執,又復如前,非徒卿之處義,不必若是之爲可悶,予言之不能相孚,實有愧歎者矣。卿之情禮,予已言之,卿亦言之,言之而不欲行,看作莫越之限者,予誠左右究而不得說者也。望卿更勿却顧,卽爲入城,無孤予厚望。仍傳于金允植曰,此批答,遣史官傳諭,仍與偕來。
判府事韓啓源疏曰,伏以臣,自速大戾,敗常干紀,律以邦憲,合置斧鍖,惟我殿下,覆幬侔天地,包納視淵藪,善地薄竄,遽垂賜環之渥,西樞恩敍,又推記簪之念。臣之歸伏荒濱,保有一縷,已是陶甄洪造,而今又敦召荐降,聖敎中,以孝徽殿練事隔月,至軫賤臣之情禮,開釋備摯,臣奉讀以還,尤無所容措也。嗚呼,昨年奉諱之初,臣雖萬萬無狀,亦具彝性,豈不知竭蹶奔赴,攀號仰慰之,爲天經地義也哉。第臣倖逭當律,而罪積邱山,奄失所恃,而痛徹穹壤,嶺海餘生,滿身之滓穢尙在,草土殘喘,塡臆之悲苦未暴,審絜公私,不但難安於情踪,玷冒班綴,抑恐有隳於禮防,用是含哀茹恤,徊徨踧踖,觚稜咫尺,徒勞瞻望之私,城外坊曲,粗洩冤號之忱,當日事狀,固知非可忍而忍爲之也,則臣情到此,吁亦窮且戚矣。及夫人言之峻發,臣雖百喙,無以自解,國有三尺,在所必誅,至若情踪也,禮防也,俱屬餘事,而冥頑膠固,迷不知變,此殆臣命卒之秋也,省愆數殃,萬殞難贖。噫,人臣,有人臣之禮,而一或有失,卽謂之敗常焉,干紀焉爾。顧臣自孼,職由失禮,覆載之所難容,衿紳之所不齒,乃殿下以止仁之盛,曲費生成,俾開自新之路,揆以常分,寧不感戴鴻私?而念臣負犯,旣深且重,其不可以已勘自居也明矣,用敢席藳泥首,從縣道拚死鳴籲。惟聖明,俯垂鑑諒,亟賜嚴誅,以爲爲人臣辜恩負國者戒焉。臣無仕云云。答曰,省疏具悉卿懇。卿之邁邁,一往如是,日前兩次敦諭,言未盡意,不能動人,而然實庸慙愧,卿試思之,今無可處之義,而又當克伸情禮之時,有如眞有可處,莫之變動者然,豈非過重之擧乎?予之此言,非第急於敦召而然,卽事理然也。卿勿更言,不日入城,庸副予跂待。仍傳于金允植曰,此批答,遣史官傳諭,仍與偕來。
敎江華府留守金永壽書。王若曰,國家重保障之方,皇漢所以置右輔,居留任分司之責,君陳所以釐東郊。奚特廟剡之所推,卽是宸簡之攸在。睠彼水心一府,惟我海口巨防。三路控水陸之臻,自來畿甸之唇齒,重溟作金湯之勢,屹然島門之咽喉。城臺壯鎭堡之綢繆,天旣設於險阻,舟楫通漕輓之來往,地惟恃於安危。惟卿忠孝世篤,詩禮古規。風範端凝,自持需世之器,文學通鍊,可見華國之才。偉績已著於數州,銅章分職,地望愈重於邇列,銀臺簡心。玆授卿以江華府留守兼鎭撫使。卿其祗服寵命,亟恢弘圖。高牙大纛,旣掌管轄之權,繕甲峙糧,宜先備禦之務。故玆敎示,想宜知悉。知製敎臣金演壽製進
上在昌德宮。停常參·經筵。
金允植啓曰,明日,孝徽殿端午祭親行齋戒,再明日·三明日,綏陵忌辰祭齋戒正日相値,視事頉稟之意,敢啓。傳曰,知道。
尹升求啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
傳于尹升求曰,祀典所重,果何如?而宮闈令,差祭後,不爲待令,至於改付標之境,極爲駭惋。當該中官申命曄,爲先罷職,令該府,拿問嚴處。
尹升求啓曰,明日傳香,禮房承旨,當爲齋宿,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
傳于金允植曰,在外承旨許遞,前望單子入之。
金允植,以議政府言啓曰,日本管理官,向以萊府民投石事,至有拔劍之擧,其時該府使,姑令戴罪察任之意,有所草記行會,而日昨館所公幹,亦有此說話矣。大抵兩國官員之相接,體貌固宜整肅有儀,而府使之被其牽引,傷其手指者,藉曰出於不意,貽差則大矣,受侮則極矣。事未前有,不可仍置,東萊府使尹致和,爲先罷黜,令該府,拿問處之,投石之民,依前關嚴懲事,分付,何如?傳曰,允。
又以成均館大司成意啓曰,本館入直久任郞廳外,他卽不得入直,若有代員替直之事,則草記代直事,曾有定式矣。司成洪在瓚,直講卞鋈,俱爲差祭,典籍趙璟淳就理,時無入直之員,以他郞官,姑爲代直,何如?傳曰,允。
又以伴接官言啓曰,卽者差備譯官來言,留館彼人中,隨員一人,傳語官一人,今日辰時量,出去仁川所留船云矣,敢啓。傳曰,知道。
兵曹口傳政事,副護軍韓喆愚,副司果李集鎬,以上竝單付。
兼春秋朴鍾瀅狀啓,臣於本月初二日酉時量,敬奉聖批,馳往傳諭于廣州彦州面沙坪里判府事姜㳣所住處,則以爲,臣罪,罄竹難書,擢髮莫續,以若釁咎,受若恩造,歷數今古,果幾人哉?臣心之只自慟恨,結在衷曲,冒犯瀆擾,疾聲哀號,及伏奉聖批,天只不諒,不賜嚴誅,而乃以情禮,諄諄開導之,至有偕來之命,字字銘鏤,感泣何極?人臣之遭罹,亦有輕重淺深之殊,若臣之至重主深者,決不可復起爲人,迷不知變,辜負違抗,此尤臣罔赦之罪上添罪,昏耄之喘,轉益震越,不敢費辭仰對,唯有冒悚申暴,遄伏邦憲,而簪筆之臣,野外久留,秪增悶隘,乞卽召還云矣。臣旣承仍與偕來之命,故姑爲仍留爲白乎等以,緣由馳啓云云。踏啓字。
事變假注書尹國柱狀啓,臣於本月初二日酉時量,敬奉聖批,馳往傳諭于京畿楊州古楊州面栗園里判府事韓啓源所住處,則以爲,臣罪重恩深,惶隘靡措,冒徹危苦之衷,恭竢誅殛之典。迺者簪筆之臣,齎宣聖批,十行辭敎,嚴於鈇鉞,至以情禮事理,諄複開諭,不啻若慈父之牖迷子,繼又偕來有命,臣雙擎伏讀,字字感涕,情窮勢迫,冞增震懍,惟有申暴血懇,冀被當律,而王人之來守村巷,尤切悚慄,亟賜召還,不勝至祝云矣。臣旣承仍與偕來之命,故姑爲仍留爲白乎等以,緣由馳啓云云。踏啓字。
敦寧都正韓喆愚疏曰,伏以臣,伏奉除旨,以臣爲敦寧府都正者,臣感恩怵義,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分焉。臣無任云云。省疏具悉。所請依施。
副修撰李鍾律疏曰,伏以,臣於跧伏之中,卽伏奉除旨下者,以臣爲經幄之任,聞命徜徨,莫省所以自措也。臣卽聖世一棄物耳,自丙寅刋籍以後,杜門鏟跡,不敢自齒於人,已十數年于玆矣。仰惟我殿下,以天地生成之澤,曲費造化,全保微物,間嘗攷前望而收錄之,除臺職而拂拭之,又於今日,復叨是任,比誠臣再生之時也。恩深河海,義重邱山,感極而淚逬,報效無地,臣雖冥頑,寧不思趨走爲恭,粗伸微忱?而第伏念人臣事君,四維爲先,寧速慢命之辜,而不可喪廉而壞防也審矣。蒙恩感激,固彝性之同得,而抗顔冒進,亦物議之所嗤,臣情到此,誠不知自處矣,玆敢忙陳短章,略暴情實。伏乞聖慈,俯垂鑑諒,亟遞臣職,以安私分,不勝大願之至。臣方丐免,不宜贅他,而竊伏念聖學將就,在於知行,知行在於講學,雖以生知之聖,不學而能行者,未之有也。旣知之必行之,知至行篤,如車輪鳥翼,此所謂聖人之學也。殷宗之隆也,而典于學焉,夫子之盛也,而學不厭焉。此古昔聖人,所以爲聖人也。伏願殿下,勿以人廢言,惟時懋哉。臣無任云云。省疏具悉。往事何必爲引,爾其勿辭察職。尾附事,當留念矣。
上在昌德宮。停常參·經筵。
自巳時至人定,灑雨下雨,測雨器水深九分。自人定至初五日開東,灑雨下雨,測雨器水深三分。
金允植啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
朴定陽啓曰,右副承旨尹升求,今日不爲仕進,卽爲牌招,何如?傳曰,允。
傳于朴定陽曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于朴定陽曰,原任直閣李承純,馳詣綏陵,奉審摘奸,仍留監祭,局內諸陵,一體奉審以來。
傳于朴定陽曰,孝徽殿端午祭,攝行磨鍊。
承旨前望單子入之,尹相萬落點。
朴定陽啓曰,新除授同副承旨尹相萬,卽爲牌招,何如?傳曰,允。
傳于朴定陽曰,吏曹參判有闕之代,前望單子入之。吏曹參判前望單子入之,鄭稷朝落點。
議政府薦望,以沈東臣爲東萊府使,吏曹口傳政事,以趙寬在爲宗廟令。
以全羅監司沈履澤狀啓,鎭安縣監李益應身死事,傳于金允植曰,令該曹口傳差出,催促下送。
吏曹口傳政事,以金升集爲鎭安縣監。
尹升求以兵曹言啓曰,明日孝徽殿端午祭親行時,本曹堂上·郞廳侍衛,當爲備員,而參判李廷斗差祭,參知李正來呈辭受由,不得進參,令政院稟旨變通,正郞趙秉翊,佐郞康錫濟差祭,今姑改差,其代,竝令該曹,以在京無故人,口傳差出。參判·參知待下批牌招,以爲進參之地,何如?傳曰,允。許遞。
吏曹口傳政事,以南廷龍爲兵曹參判,閔泳奎爲參知,李範祖爲正郞,嚴錫瓘爲佐郞。
朴定陽,以伴接官言啓曰,卽者差備譯官來言,留館彼人中,隨員一人,從者一名,海軍一名,今日寅時量,出去仁川所留船,而通使一名領去云矣,敢啓。傳曰,知道。
尹升求,以義禁府言啓曰,東萊府使尹致和,爲先罷黜,拿問處之事,傳旨啓下矣。尹致和,時在任所,依例發遣府書吏,交代後拿來,何如?傳曰,待待命拿囚。
兵曹啓目粘連,觀此平安監司閔泳緯狀啓,則中軍丁載夏·廉雅濟之播譽列邑,禁戢譏詗,閭里寧謐,勸課撫恤,軍校咸誦,已迫瓜期,軍民惜去,良手不易多得,衆情有難終咈,特許仍任事,令該曹稟處亦爲白有臥乎所,譽播列邑,可驗佐務之廉雅,寧謐閭里,從知譏詗之綜詳,實績之若是茂著,軍民之若是惜去,極爲嘉尙,依狀請施行,何如?判付啓依允。
判府事姜㳣疏曰,伏以臣,大質已虧,中情自苦,負罪徼恩,慢命犯分,不敢爲變動之計者,誠有不得已者存焉故耳。臣聞禮義廉恥,謂之四維,此古聖王所以爲國之必先恢張也,士君子所以立身之必先修飭也。國非四維,不可以範俗,人非四維,不可以砥行,皆莫不以禮義爲重,亦莫不以廉恥爲大,今臣廢謬之蹤也。望八昏耄,跧伏郊坰,風波餘喘,無以生人自居,固不足責之以四維,若乃朝家導禮齊刑之政,亦何可以不治治之,置諸四維之外乎?年前出位之論,已是臣難進之端,邇來自作之孽,又爲臣罔赦之案,危懇悉暴,德音連降,雖臣冥迷之極,寧不識感激承順之爲道理上事,而犬馬之戀,非不然也,熊魚之取,亦有甚焉。蓋人臣之趨走,固所以爲恭,而一進一退之間,自有大防之莫越,臣於鍾漏旣盡之後,獲此倫常之罪於聖明之朝,不思黥劓之補,惟感簪履之記,其顚倒昌披,姑捨是,古今天下,安有無憚無嚴之至此者乎?噫,臣之頂踵毛髮,罔非三十餘年上天造化之所陶甄涵育,而以塵刹爲報,隕結爲期,則癃痼視蔭之中,逖違之魂夢長結,一登文陛,昵近耿光,卽是畢生之至願。且況我春宮邸下,岐嶷天成,衣尺漸長,凡今日八域含生之倫,擧皆延頸而望,獨臣以三朝舊物,尙未得一番仰瞻,爲我東臣子,苟無秉彝之性則已矣,如有一分神識,切欲少伸微忱於重离之下,而奈此負犯至重,決非雨露之澤,所可湔滌,欲起掣肘,將進馽足,跣謝是急,末由運動,默數自訟,轉益惶隘,始不識禮義之攸關,今何可廉恥之與論,士君子之砥行,縱難妄擬,古聖王之範俗,竊有所望。玆敢不避煩瀆,疾聲申籲,蓋高之天,聽卑爲德。伏乞聖慈,哀憐之憫恤之,永刋朝籍,更勘重律,以勵臣工,以肅朝綱,王人之陋土相守,事體不輕,亟先召還,是臣區區血祝,臣無任云云。答曰,省疏具悉卿懇。卿之出處,雖異於群僚庶常,而以諭以批,旣披露蘊結矣,以奏以章,旣尋存格例矣,而猶復牢執,莫回初心,有若務勝焉,力抗焉。寘予言於無所輕重,此乃辭與意不孚之所使然,而於卿道理上,亦爲說不去者也。慨歎之極,何須多誥。仍傳于朴定陽曰,此批答,偕來史官,更爲傳諭,期於偕來。
判府事韓啓源疏曰,伏以臣,罪重如山,縮伏竢勘,日深一日,而區區犬馬之誠,亦不能自已,臣之逖違軒陛,六年于玆矣。惟我春宮邸下,睿姿天成,令聞日彰,懽欣攢頌,八域同情,臣今老白首,尙未能一近离照,尤不勝寤寐瞻戀之私,而其於艮限之莫越何哉?噫,旣往臣罪,在所難逭,迄于昨年,臣分愈隳矣,人理愈蔑矣。臣子之獲罪於君父者,從古何限,而豈或有如臣至無狀者乎?雖以上天曲成之仁,尙難乎湔滌焉拂拭焉,復令恒人若矣,然猶危喘,至今假息,此皆我殿下賜也。藉使糜粉,敢云涓埃,臣若奉有召命,冒沒出肅,甘自附於趨走之恭,則於分於理,庶幾有少補,而黥劓不可以復完,枯朽不可以復榮。惟殿下,何所顧惜,以諭以批,旣開釋之,又敦勉之,期致臣於廷紳之列,臣雖豚魚冥而木石頑,寧不感極而涕?第臣負此積釁,罰不蔽辜,律有未勘,在熙朝礪世之政,將何以振頹綱而壓衆心也。雨露之敎,縱軫涵濡,坎窞之蹤,益覺窮蹙,玆敢刳瀝衷懇,荐犯瀆擾。伏乞聖慈,俯垂鑑諒,下臣司敗,施臣當律,以昭人紀,以嚴邦憲焉,臣無任云云。答曰,省疏具悉卿懇。於分於理之有補,卿已言之矣,旣知有補,而又此堅執,未知何許難進之義,有大於分與理者乎?前後批與諭,予自謂披露無餘,而卿則謂之例談,一生力抗,恝然無相須底意向,所云分與理,果如是乎?卿於此,當有財量者矣。仍傳于朴定陽曰,此批答,偕來史官,更爲傳諭,期於偕來。
吏曹參判趙在淳疏曰,伏以,臣本無似,猥蒙見職,月已屢易矣,不敢承當之由,已陳於日前疏籲,而誠淺辭拙,未承兪音,嚴召荐降,怵畏義分,冒沒出肅。而臣之不稱之實,固無待於臣所自陳,至若臣疾病委篤之狀,猶未蒙天鑑之悉燭,若以煩瀆爲悚,湣伏淹延,則瘝職事而壞廉義,其罪滋大矣。且臣素有貞疾,年又衰邁,風眩昏迷,委頓床玆,宛轉叫楚,彈束無望,情窮勢迫,玆敢冒死申籲。伏乞聖慈,特垂鑑諒,亟遞臣銓任,以幸私分,千萬伏願,臣無任云云。答曰,省疏具悉。所請依施。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
進御二錢重人蔘粟米飮,自今日一貼式限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
鄭範朝啓曰,藥房提調·副提調持粟米飮來待矣。傳曰,封入。
尹升求啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
尹相萬啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,訓鍊大將趙寧夏,先山躬幹事,京畿楊州地,今方出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來。都統使兼察。
又啓曰,訓鍊大將,都統使兼察事,命下矣。兼察訓鍊大將閔謙鎬,卽爲牌招聽傳敎,何如?傳曰,允。
兼春秋朴鍾瀅狀啓,右副承旨臣金允植成貼有旨內,判府事姜㳣疏批一度,正書下送,爾其更爲傳諭,期於偕來事有旨。臣當日酉時量,祗受,更爲傳諭于判府事姜㳣所住處,則以爲,聖批中,有萬萬不敢承聞之敎,今方胥命于金吾門外云。臣旣承期於偕來之命,故仍爲隨往緣由,馳啓云云。踏啓字。
事變假注書尹國柱狀啓,右副承旨臣金允植成帖有旨內,判府事韓啓源疏批一度,正書下送,爾其更爲傳諭,期於偕來事有旨。臣當日戌時量祗受,更爲傳諭于判府事韓啓源所住處,則以爲,今此批敎中,有萬萬惶悚之句語,不敢偃處私次,走伏金吾門外,以就金木之誅云矣。臣旣承期於偕來之命,故亦爲隨往爲白乎等以,緣由馳啓云云。踏啓字。
尹相萬啓曰,卽者中樞府錄事來言,判府事姜㳣以爲恩批中句語,萬萬非人臣所敢晷刻承聞者,衷情震剝,按住不得,走伏金吾門外,恭竢斧鉞之誅云矣,敢啓。傳曰,知道。當有敦諭矣。
又啓曰,卽者中樞府錄事來言,判府事韓啓源以爲,今此批敎中,有萬萬惶悚句語,有非人臣所敢晷刻承聞者,五內震剝,容措無地。走伏金吾門外,恭俟鈇鉞之誅云矣,敢啓。傳曰,知道。當有敦諭矣。
又啓曰,卽者義禁府都事來言,判府事姜㳣,今方胥命于金吾門外云,係是大臣去就,敢啓。傳曰,知道。
又啓曰,卽者義禁府都事來言,判府事韓啓源,今方胥命于金吾門外云,係是大臣去就,敢啓。傳曰,知道。
傳于金允植曰,昨日姜判府事疏批中,有若務勝以下十六字,及韓判府事疏批中,卿則謂之以下十七字,竝還收,以安大臣之心。
傳于尹相萬曰,以諭以批,罄悉無蘊,竊謂卿恍然而悟,幡然而起,又此胥命,是何過擧乎?若其昨批中數句語,爲卿安心,纔已還收矣。今此孝徽殿練事,只在不遠,以卿斷斷之忱,豈可一向牢執,不思所以情禮之克伸乎?自聞入城,予之企佇,尤倍前日,而陋地捿屑,一時爲悶,須卽還第,不日出肅,副此至意事,遣史官傳諭于姜判府事。
傳于尹相萬曰,昨日之批,乃事體之不容不然,意謂卿幡然改圖,以敍阻懷之積,今又金吾之胥,是何意外之擧也?卿若以昨批中,有所未安而然,則未安之句語,玆已還收矣。況今孝徽殿練事只隔,在卿之道,惟宜掃除煩文,以一伸情禮爲急,予亦非覼縷多言之時,一向相持,徒損事體,卿其諒此至意,安心還第,從速簉朝,以副予凝佇之望事,遣史官傳諭于韓判府事。
兼春秋石宗珍書啓,臣於本月初五日申時量,敬奉聖諭,馳往傳諭于判府事姜㳣金吾門外胥命所,則以爲,臣身伏犴狴,罪合斧鑕,情迫勢窮,已到十分地頭,五內震剝,不省四倒。敦綸旋下,還收不敢聞之敎,俾開臣自容之路,臣方竢嚴誅之際,獲値再生之會,曷由致此,感極涕零,卽又簪等之臣臨宣,十行辭旨懇摯,德意隆厚,以孝徽殿練事入參爲敎。臣是昨夏被罪之蹤,獲此諄複之諭,情禮分義,不暇他顧,謹當退歸私次,趁時赴班云矣,敢啓。傳曰,知道。
兼春秋吳致恒書啓,臣於本月初五日申時量,敬奉聖諭,馳往傳諭于判府事韓啓源金吾門外胥命所,則以爲,臣自速方命,冞增戰慄,來伏王府,惟金木是竢,迺者聖度天大,曲加涵貸,旣有句語還收之敎,繼又簪筆之臣臨宣,溫諭以孝徽殿練事只隔,勉臣一伸情禮,顧臣積罪未勘之踪,何以得此於君父之前也?霜雪之所宜嚴而假之以春和,名敎之所見棄,而待之以恒人,字字恩言,感戴無極,到今事體,他不暇顧,謹當奉行聖旨,退伏私次,趁時參班,以爲粗效臣分,而臣不任萬萬惶蹙之至云矣,敢啓。傳曰,知道。
傳于尹相萬曰,姜判府事,韓判府事,還第云,偕來史官還入。
尹相萬啓曰,今十二日孝徽殿山陵練祭祭文,當爲製進,藝文提學李㘾,待明朝牌招,使之製進,何如?傳曰,允。
以申命曄囚單子,傳于尹相萬曰,飭已施矣,分揀放送。
上在昌德宮。停常參·經筵。
鄭範朝啓曰,藥房三提調持粟米飮來待矣。傳曰,封入。
朴定陽啓曰,明日常參·經筵,取稟。傳曰,停。
又啓曰,來十一日朝參日次,而孝徽殿練祭齋戒相値,頉稟之意,敢啓。傳曰,知道。
又啓曰,來十一日輪對日次,而孝徽殿練祭齋戒相値,頉稟之意,敢啓。傳曰,知道。
尹升求啓曰,右副承旨金允植,今日不爲仕進,卽爲牌招,何如?傳曰,允。
尹相萬啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
傳于尹相萬曰,奉審閣臣入侍。
注書申泰寬病,代以徐相泰爲假注書。
尹相萬,以伴接官言啓曰,卽者差備譯官來言,留館彼人中,隨員二人,今日卯時量,出去仁川所留船,而通事一名領去云矣,敢啓。傳曰,知道。
己卯五月初六日辰時,上御重熙堂。奉審閣臣入侍時,同副承旨尹相萬,假注書白珍燮,記注官朴鍾瀅,記事官李容稙,原任直閣李承純,以次進伏訖。上曰,史官分左右。仍敎曰,奉審閣臣進前。承純進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。上曰,諸陵上,俱爲泰平,碑閣·丁字閣,亦皆無頉乎?承純曰,諸陵上果安寧,而碑閣·丁字閣,亦無頉矣。上曰,何時將事乎?承純曰,三更量將事,四更量離發,至于闕門外,則天幾明矣。上曰,修改之處,果何如耶?承純曰,皆善爲之矣。上曰,無異於一新修改耶?承純曰,果皆然矣。上曰,雨後水勢,不至過深耶?承純曰,去時則水幾抵腰,來時則盡退矣。上曰,田牟收獲,何如耶?承純曰,見於歷路則收幾過半,而緣於移秧,未盡云矣。上曰,今番之雨,無或爲害云耶?承純曰,果無爲害,而水旣洽足,反益於移秧云矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
尹相萬啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
又啓曰,明日傳香,禮房承旨當爲齋宿,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以水原留守金世均狀啓,彼人上京時,挽止未得,竟致直由城府之路者,揆以事體,不可置而勿論,本府判官李商應罪狀,事過後,令攸司稟處事,傳于尹相萬曰,當此農務方殷之時,迎送之弊,不可不念,特爲安徐,姑令戴罪擧行。
以京畿監司趙寅熙狀啓,仁川濟物浦倭人之假家造成,係是創始,而旣不能阻搪,且晩時報來者,揆以邊情,極涉稽忽,該府使林百鉉,爲先罷黜,其罪狀,令攸司稟處事,傳于尹相萬曰,當此農務方殷之時,迎送之弊,不可不念,特爲安徐,姑令戴罪擧行。
朴定陽,以伴接官言啓曰,卽者差備譯官來言,留館日本代理公使花房義質,率隨員二人,傳語官一人,護衛兵十一名,今日辰時,暫時來往次,出去仁川所留船云矣,敢啓。傳曰,知道。
上在昌德宮。停常參·經筵。
夜自一更至初九日開東,灑雨下雨,測雨器水深三分。
朴定陽啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
又啓曰,同副承旨尹相萬,今日不爲仕進,卽爲牌招,何如?傳曰,允。
傳于朴定陽曰,禮房承旨馳詣宗廟,奉審摘奸以來。
傳于尹相萬曰,左副承旨許遞,前望單子入之。
承旨前望單子入之,吳益泳落點。
尹相萬啓曰,新除授同副承旨吳益泳,卽爲牌招,何如?傳曰,允。
傳于尹相萬曰,左副承旨許遞,前望單子入之。
承旨前望單子入之,洪承穆落點。
吏曹,孝徽殿練祭時,題主官兪晩源,預差兪致範。
尹相萬,以禮曹言啓曰,今五月十二日孝徽殿練祭時,大王大妃殿·王大妃殿哭臨儀註,及中宮殿哭臨易服儀註,直爲書入各殿之意,敢啓。傳曰,知道。
又以弘文館言啓曰,副修撰李鍾律差祭,下番闕直,事甚未安。修撰洪承憲別兼春秋進,丁弘燮,副修撰申箕善,竝卽牌招,推移入直,何如?傳曰,允。
又以弘文館言啓曰,副應敎閔泳煥內閣進,副校理金學珠,修撰洪承憲,別兼春秋進,丁弘燮,副修撰申箕善有身病,李鍾律差祭,下番闕直,事甚未安。應敎鄭元和,校理洪時衡,副校理金正浩,竝卽牌招,推移姑降入直,何如?傳曰,允。
又以戶曹言啓曰,宗廟大門東邊墻垣外面一間許缺落處,改築吉日時,令日官金東萬推擇,則今五月十三日辰時爲吉云,以此日時擧行之意,敢啓。傳曰,知道。
又以伴接官言啓曰,卽者差備譯官來言,留館彼人中,隨員一人,傳語官一人,去初三日出去仁川所留船,今日戌時量,還來館所,而該船所留從者一名,亦爲入來館所云矣,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,傳語官一人,海軍八名,今日戌時量,入來館所云矣,敢啓。傳曰,知道。
上在昌德宮。停常參·經筵。
洪承穆啓曰,明日常參·經筵,取稟。傳曰,停。
又啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
傳于洪承穆曰,明日晝茶禮,當自內親行矣,該房知悉。
洪承穆啓曰,明日傳香禮房承旨,當爲齋宿,右承旨朴定陽所當牌招,而拘於廳規,不得請牌,何以爲之?敢稟。傳曰,牌招。
傳于洪承穆曰,左副承旨許遞,前望單子入之。
承旨前望單子入之,金宗漢落點。
以右承旨朴定陽牌不進罷職傳旨,傳于洪承穆曰,只推。
洪承穆啓曰,行都承旨鄭範朝不爲仕進,左承旨李載完廚院進,右承旨朴定陽牌不進,左副承旨吳益泳式暇出去,院中只有臣一人,伴直無人。新除授同副承旨金宗漢,卽爲牌招,何如?傳曰,允。
傳于洪承穆曰,差備中官金順文,罪犯罔赦,極爲無嚴,嚴刑二次,遠惡島限己身定配。
吏曹啓目粘連,觀此承政院右副承旨吳益泳上疏,則以爲,臣與右承旨臣朴定陽,有友婿應避之嫌,揆以格例,自在當遞。伏乞聖明,俯垂鑑諒,亟賜遞改亦爲白有臥乎所,相避之法,在下當遞,承政院右副承旨吳益泳,改差,何如?判付啓依允。
傳于金宗漢曰,承旨有闕之代,前望單子入之。
承旨前望單子入之,趙秉稷落點。
洪承穆,以議政府言啓曰,孝徽殿練事只隔,罷削人敍用,與未付軍職,使之參班,何如?傳曰,允。
又以弘文館言啓曰,下番姑降入直,事甚未安。修撰洪承憲,別兼春秋進,丁弘燮,副修撰李鍾律·申箕善,竝卽牌招,推移入直,何如?傳曰,允。
又以伴接官言啓曰,卽者差備譯官來言,留館日本代理公使花房義質,率隨員二人,傳語官一人,護衛兵十一名,去初七日暫時來往次,出去仁川所留船,今日午時量,還爲入來館所云矣,敢啓。傳曰,知道。
兵曹口傳政事,護軍趙在淳,副護軍李秀萬·尹升求·金允植·尹相萬·李正來·洪永禹,副司果李建容·洪羲獜·安在獜·安敎熙·裴殷星·金炳洙·朴齊用。
兵曹,知三軍府事單金箕錫,同知三軍府事單申正熙。
右副承旨吳益泳疏曰,伏以臣,昨奉承宣恩點,義重叨謝,雖已承牌祗肅,第臣與右承旨臣朴定陽,有友婿應避之嫌,揆以格例,自在當遞,玆敢短章陳籲。伏乞聖明,俯垂鑑諒,亟賜遞改,以存公格,千萬幸甚,臣無任云云。省疏具悉。疏辭,下該曹稟處。
注書金思轍疏曰,伏以臣,與同副承旨臣洪承穆,有內外從應避之嫌,顧臣見職,揆以格例,在所當遞,玆敢短章陳籲。伏乞聖明,俯垂鑑諒,亟賜遞改,以存公格,以安私分焉,臣無任云云。省疏具悉。疏辭,下該曹稟處。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴定陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,明日·再明日孝徽殿練祭親行齋戒正日相値,視事頉稟之意,敢啓。傳曰,知道。
洪承穆啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
傳于朴定陽曰,檢校直閣金興均,馳詣山陵,奉審摘奸,仍留監祭,局內諸陵,一體奉審以來。
傳于朴定陽曰,禮房承旨進詣皇壇奉審,宣武祠,一體奉審以來。
傳于朴定陽曰,承旨房望,順房爲之。
傳于朴定陽曰,明日詣孝徽殿齋宿,朝上食·晝茶禮·夕上食,當親行矣,該房知悉,百官入參。
傳于朴定陽曰,明日練主祗迎,再明日虞主祗送,當於弘化門內爲之矣,該房知悉。
兵曹口傳政事,副護軍單吳益泳。
趙秉稷,以兵曹言啓曰,再明日孝徽殿練祭親行時,本曹堂上侍衛,當爲備員,而參知閔泳奎呈辭受由,不得進參,令政院稟旨變通。仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以奇禹鉉爲兵曹參知。
傳于朴定陽曰,明日出宮門路,以協陽門爲之。
朴定陽,以弘文館言啓曰,下番姑降入直,事甚未安。修撰洪承憲,別兼春秋進,丁弘燮,副修撰李鍾律·申箕善竝卽牌招,推移入直,何如?傳曰,允。
趙秉稷,以兵曹言啓曰,今五月十一日練主祗迎時,十二日虞主祗送時,弘化門外排立軍,當爲磨鍊,而依戊午年例,以訓局出番軍二哨磨鍊,何如?傳曰,允。
傳于朴定陽曰,原任待敎李壽榮,檢校差下。
朴定陽,以奎章閣言啓曰,原任待敎李壽榮,檢校差下事,命下矣。事當卽爲牌招,而時値夜深,待明朝牌招察任,何如?傳曰,允。
洪承穆,以義禁府言啓曰,差備中官金順文,嚴刑二次,遠惡島限己身定配事,承傳啓下矣。金順文,今方待命拿囚,卽當刑推,而連値齋日,過齋後擧行,何如?傳曰,允。
吏曹啓目粘連,觀此承政院注書金思轍上疏,則以爲,臣與同副承旨臣洪承穆,有內外從應避之嫌,揆以格例,在所當遞。伏乞聖明,俯垂鑑諒,亟賜遞改亦爲白有臥乎所,相避之法,在下當遞,承政院注書金思轍,改差,何如?判付啓依允。
己卯五月初十日午時,上詣孝徽殿。晝茶禮親行入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,假注書白珍燮·徐相泰,記事官金炳吉·李容稙,檢校直提學趙寧夏·李載冕·趙成夏·尹滋悳·金炳始·趙慶鎬,直提學閔泳翊·李載兢,檢校直閣金永壽·李鎬翼·姜·尹用求·金興均·趙同熙,檢校待敎洪淳馨·閔泳煥,校理朴周雲,副修撰金正浩,以次侍立。時至,通禮跪啓請出次,上具衰服出齋殿幄次,通禮前導入孝徽殿詣板位。引儀唱跪俯伏哭,上跪俯伏哭。引儀唱止哭興四拜興平身,上止哭行四拜禮訖。仍詣靈座前北向跪,通禮跪啓請三上香,範朝奉香,定陽奉爐,上三上香訖。通禮跪啓請執盞獻盞,定陽執盞,範朝奉盞,跪進上受盞,以授宗漢,宗漢跪受,奠于靈座前,連獻三盞如儀訖。通禮導,上降復位。引儀唱跪俯伏哭,上跪俯伏哭。引儀唱止哭,興四拜興平身,上止哭行四拜禮訖。通禮導上,還詣齋殿,上由東階出東夾門,還入幄次。諸臣以次退出。
上在昌德宮。停常參·經筵。
自卯時至人定,灑雨下雨,測雨器水深三寸一分。夜自三更至十二日開東,灑雨下雨,測雨器水深四寸二分。
上詣孝徽殿入齋室後,藥房·內閣·政院·玉堂口傳問安。答曰,知道。朝上食親行,還入齋室後,藥房·內閣·政院·玉堂口傳問安。答曰,知道。晝茶禮親行,還入齋室後,藥房·內閣·政院·玉堂口傳問安。答曰,知道。上詣弘化門內,入幕次後,藥房·內閣·政院·玉堂口傳問安。答曰,知道。
練主祗迎,還入幕次後,藥房·內閣·政院·玉堂口傳問安。答曰,知道。還詣入齋室後,藥房·內閣·政院·玉堂口傳問安。答曰,知道。夕上食親行,還入齋室後,藥房·內閣·政院·玉堂口傳問安。答曰,知道。練主題主後,大殿·中宮殿,藥房口傳問安。答曰,罔極。內閣·政院·玉堂單子問安。答曰,罔極。大王大妃殿·王大妃殿,藥房口傳問安。答曰,知道。內閣·政院·玉堂單子問安。答曰,知道。世子宮,藥房口傳問安。答曰,知道。內閣·政院·玉堂單子問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
中宮殿,進御二錢重人蔘粟米飮,自今日一貼式,限二貼煎入事,榻前下敎。
鄭範朝啓曰,藥房三提調,持粟米飮來待矣。傳曰,封入。
洪承穆啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
兵曹口傳政事,副司果單趙重弼·趙秉翊·康錫濟,傳于趙秉稷曰,侍衛軍兵雨具,從便爲之。
朴定陽,以奎章閣言啓曰,牙牌體重,不敢違召,曾有受敎定式,而檢校待敎李壽榮,謂有情勢,奉牌闕外,陳疏到院,事體所在,萬萬未安,所當重勘,而本閣互推之外,無他可施之罰,何以爲之?敢稟。傳曰,從重推考,原疏捧入。
檢校待敎李壽榮疏曰,伏以臣,生長鄕曲,聞見謏寡,稟質脆弱,疾病支離,卽一蒙騃無知者流耳。早犯古人不幸之戒,已極靦然,畢竟逼骨之辱,及於發軔之初,縮伏荒村,絶意榮觀,自分投散向來,閣銜出於寢夢之表,旋蒙恩遞,媒進一步,夫豈臣念想攸到也哉?今此新命,又及於山鐵扄艮之踪,悸震懍,尤不知容措之所也。夫閣規,臣未敢知,而檢校乃本銜之餘也。古昔先輩,何曾有不肅本銜,冒膺是任,使先後錯次,外內駭視者乎?創例於無例之事,非但設閣百年來所未聞·所未有之擧也,至嚴之官方,至重之名器,緣臣而虧墮,實爲掄選之累矣。臣嘗奉敎於君子凡出處之間,名檢係焉,臣之庸陋,固不足論,顧不思名檢之拚棄,出處之沕淪乎?牙牌所重,非不夙聞,勢到窮迫,旋不得奉詣闕下,忙陳短章。伏乞聖上,憐臣矜臣,鏟名朝籍,仍治臣違傲之罪,以警具僚,千萬幸甚。臣無任云云。省疏具悉。牙牌體重,卽爲入來察任。
己卯五月十一日卯時,上詣孝徽殿。朝上食親行入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,記事官申泰寬,假注書徐相泰,記事官閔泳駿·李起鍾·金炳吉·李容稙,別兼春秋李重七·金學洙·洪承憲·金文鉉·趙秉升·朴斗陽,原任提學金大根·金輔鉉·鄭基世·李承輔·金炳德,原任直提學李㘾·李載元,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,檢校直提學趙慶鎬,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·姜·尹用求,原任直閣金永哲,檢校直閣趙同熙,原任待敎趙鳳夏·李秉文·洪承億·金奎軾,檢校待敎金演壽·洪淳馨·閔泳煥·李壽榮,校理洪時衡,修撰丁弘燮,以次侍立。時至,通禮跪啓請外辦,上具布裹翼善冠·布團領袍·布裹烏犀帶·白皮靴,乘輿出宣化門。藥房提調徐衡淳,副提調鄭範朝,進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·景化門,至崇化門外,通禮跪啓請降輿,上降輿,步入齋殿。親祭時至,通禮跪啓請出次。上具衰服,出齋殿門,入魂殿門,詣褥位。通禮跪啓請俯伏哭,上俯伏哭。通禮跪啓請止哭興四拜,上止哭興四拜。通禮跪啓請三上香,上三上香。通禮跪啓請執爵獻爵,上連獻三爵訖,降復位。通禮跪啓請俯伏哭,上俯伏哭。通禮跪啓請止哭,興四拜興平身,上止哭興四拜興平身。通禮導上還齋殿。諸臣以次退出。
己卯五月十一日午時,上詣孝徽殿。晝茶禮親行入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,記事官申泰寬,假注書徐相泰,記事官閔泳駿·李起鍾·金炳吉·李容稙,別兼春秋李重七·金學洙·洪承憲·金文鉉·趙秉升·朴斗陽,原任提學金大根·金輔鉉·鄭基世·李承輔·金炳德,原任直提學李㘾·李載元,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,檢校直提學趙慶鎬,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·姜·尹用求,原任直閣金永哲,檢校直閣趙同熙,原任待敎趙鳳夏·李秉文·洪承億·金奎軾,檢校待校金演壽·洪淳馨·閔泳煥·李壽榮,校理洪時衡,修撰丁弘燮,以次侍立。時至,通禮跪啓請出次,上具衰服,出齋殿門,入魂殿門,詣褥位。通禮跪啓請俯伏哭,上俯伏哭。通禮跪啓請止哭興四拜,上止哭興四拜。通禮跪啓請三上香,上三上香。通禮跪啓請執爵獻爵,上連獻三爵訖,降復位。通禮跪啓請俯伏哭,上俯伏哭。通禮跪啓請止哭,興四拜興平身,上止哭興四拜興平身。通禮導上還齋殿。諸臣以次退出。
己卯五月十一日未時,上詣弘化門內。練主祗迎入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,記事官申泰寬,假注書徐相泰,記事官閔泳駿·李起鍾·金炳吉·李容稙,別兼春秋李重七·金學洙·洪承憲·金文鉉·趙秉升·朴斗陽,原任提學金大根·金輔鉉·鄭基世·李承輔·金炳德,原任直提學李㘾·李載元,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,檢校直提學趙慶鎬,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·姜·尹用求,原任直閣金永哲,檢校直閣趙同熙,原任待敎趙鳳夏·李秉文·洪承億·金奎軾,檢校待敎金演壽·洪淳馨·閔泳煥·李壽榮,校理洪時衡,修撰丁弘燮,以次侍立。時至,通禮跪啓請外辦,上具布裹翼善冠·布團領袍·布裹烏犀帶·白皮靴,出齋殿門外。左通禮跪啓請乘輿,上乘輿。藥房副提調鄭範朝,進前奏曰,盡日勞動,聖體,若何?上曰,一樣矣。仍出明政門,至弘化門內,小次前,通禮跪啓請降輿,上降輿入小次,問安勿爲之事。出榻敎練主轝將至,左通禮跪啓請出次,上出次詣版位。練主轝至,左通禮跪啓請鞠躬,上鞠躬。練主轝過,左通禮跪啓請平身,上平身,上還入小次。少頃,通禮跪啓請出次乘輿,上出次乘輿,還齋殿,問安勿爲之事。出榻敎仍入齋殿,諸臣以次退出。
己卯五月十一日申時,上詣孝徽殿。夕上食親行入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,記事官申泰寬,假注書徐相泰,記事官閔泳駿·李起鍾·金炳吉·李容稙,別兼春秋李重七·金學洙·洪承憲·金文鉉·趙秉升·朴斗陽,原任提學金大根·金輔鉉·鄭基世·李承輔·金炳德,原任直提學李㘾·李載元,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,檢校直提學趙慶鎬,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·姜·尹用求,原任直閣金永哲,檢校直閣趙同熙,原任待敎趙鳳夏·李秉文·洪承億·金奎軾,檢校待敎金演壽·洪淳馨·閔泳煥·李壽榮,校理洪時衡,修撰丁弘燮,以次侍立。時至,通禮跪啓請出次,上具衰服,出齋殿,入魂殿門,詣褥位。通禮跪啓請俯伏哭,上俯伏哭。通禮跪啓請止哭興四拜,上止哭興四拜。通禮跪啓請三上香,上三上香。通禮跪啓請執爵獻爵,上連獻三爵訖,降復位。通禮跪啓請俯伏哭,上俯伏哭。通禮跪啓請止哭,興四拜興平身,上止哭興四拜興平身。範朝進前奏曰,省記之申時來呈例也,而吏曹省記,趁不來呈,以致遲滯,揆以事體,誠極駭然。當該郞廳,所當重勘,而本院請推之外,無他可施之罰,何以爲之乎?上曰,拿處可也。出榻敎傳曰,今夜弛禁,通禮導上還齋殿。諸臣以次退出。
上在昌德宮。停常參·經筵。
自開東至辰時,灑雨下雨,測雨器水深四分。
練祭親行後,大殿·中宮殿,藥房口傳問安。答曰,罔極。內閣·政院·玉堂·朝廷二品以上·六曹堂上單子問安。答曰,罔極。大王大妃殿·王大妃殿,藥房口傳問安。答曰,知道。內閣·政院·玉堂·朝廷二品以上·六曹堂上單子問安。答曰,知道。世子宮,藥房口傳問安。答曰,知道。內閣·政院·玉堂·朝廷二品以上·六曹堂上單子問安。答曰,知道。上詣弘化門內,入幕次後,藥房·內閣·政院·玉堂口傳問安。答曰,知道。虞主祗送,還入幕次〈後〉,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
鄭範朝啓曰,藥房提調·副提調,持粟米飮來待矣。傳曰,封入。
朴定陽啓曰,明日常參·經筵,取稟。傳曰,停。
傳于朴定陽曰,奉審閣臣入侍。
傳于金宗漢曰,練主都監堂·郞以下,魂殿享官以下,山陵守侍陵官以下,別單子書入。
金宗漢,以禮曹言啓曰,卽接山陵參奉所報,則今番暴雨,本陵陵上莎草,自卯方至辰方,二間許蹲縮云矣。莫重陵上莎草,有此蹲縮之患,萬萬驚悚,慰安祭,不卜日今十五日望祭兼行,而修改之節,依法典,政府以下進去奉審後,稟處,何如?傳曰,允。
趙秉稷,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以御營廳言啓曰,本廳軍色從事官李輔榮,身病甚重,勢難察任,改差,何如?傳曰,允。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
亞獻官領敦寧金炳學,豫差行判敦寧尹宜善,終獻官領議政李最應,錦陵尉朴泳孝,贊禮禮曹判書沈舜澤,禮曹參判李乾夏,典祀官奉常主簿李寅璟,宮闈尙膳院直長劉應祿,執禮副司果趙東弼,執禮應敎鄭元和,大祝修撰洪承憲,祝史掌令南肅熙,齋郞檢閱李容稙,盥洗位典籍高時景,禮曹佐郞李基肇,爵洗位禮曹正郞林相僖,刑曹佐郞李明源,亞終盥洗位禮曹佐郞尹基周,贊者引儀李浩德·玄景運,謁者兼引儀金鏞賢·李應達,贊者假引儀申鍾協·崔光在,監祭監察徐周輔·李啓夏。
己卯五月十二日子時,上詣孝徽殿。練祭親行入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,記事官申泰寬,假注書徐相泰,記事官閔泳駿·李起鍾·金炳吉·李容稙,別兼春秋李重七·金學洙·洪承憲·金文鉉·趙秉升·朴斗陽,原任提學金大根·金輔鉉·鄭基世·李承輔·金炳德,原任直提學李㘾·李載元,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,檢校直提學趙慶鎬,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·姜·尹用求,原任直閣金永哲,檢校直閣趙同熙,原任待敎趙鳳夏·李秉文·洪承億·金奎軾,檢校待敎金演壽·洪淳馨·閔泳換·李壽榮,校理洪時衡,修撰丁弘燮,以次侍立。時至,通禮跪啓請外辦,上具衰服,出齋殿,入就版位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興四拜興平身,上止哭興,行四拜禮。在位者皆止哭興,行四拜禮訖。題主時至,贊禮導上詣卓前北向立。宮闈令,陞自東階詣幄,捧練主入置于卓,開匱捧練主,浴以香湯,拭以巾,臥置于卓。題主官副護軍兪晩源,陞自東階,詣卓前西向立。題曰,明純徽聖正元粹寧敬獻莊穆哲仁王后金氏,墨書以光漆重模訖。宮闈令,捧虞主匱,移安于座後,捧練主,納于匱,安於靈座。贊禮導上降復位,權就齋殿。贊禮進當齋殿前,跪啓請易服,上易練服,宗親文武百官,俱易服。練祭時至,通禮跪啓請出次,上出齋殿,贊禮導上入就版位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭,興四拜興平身,上止哭興,行四拜禮。在位者皆止哭興,行四拜禮訖。贊禮導上詣盥洗位,盥洗訖,贊禮導上詣靈座前北向立。贊禮跪啓請跪,上跪,範朝奉香,定陽奉爐,贊禮跪啓請三上香,上三上香訖。贊禮跪啓請執瓚灌地,上執瓚灌地訖。贊禮跪啓請執幣獻幣,上執幣獻幣訖。贊禮跪啓請俯伏興平身,上俯伏興平身,贊禮導上降復位。執禮請行初獻禮,贊禮導上詣靈座前。贊禮跪啓請執爵獻爵,範朝奉爵跪進,上受爵以授定陽,定陽奉奠于靈座前。贊禮啓請俯伏興少退跪,上俯伏興少退跪。大祝洪承憲,進靈座之右,東向跪,讀祝文訖。贊禮啓請俯伏興平身,上俯伏興平身,贊禮導上降復位。執禮請行亞獻禮,亞獻官領敦寧金炳學,終獻官領議政李最應,詣靈座前,行禮如上儀訖。贊禮啓請俯伏哭,上俯伏哭,在位者皆俯伏哭。贊禮啓請止哭,興四拜興平身,上止哭興,行四拜禮。在位者,皆止哭興,行四拜禮。贊禮導上詣望燎位,大祝奉祝幣,燎於坎。贊禮跪啓禮畢,仍導上還齋殿。諸臣以次退出。
己卯五月十二日丑時,上詣弘化門內。虞主祗送入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,記事官申泰寬,假注書徐相泰,記事官閔泳駿·李起鍾·金炳吉·李容稙,別兼春秋李重七·金學洙·洪承憲·金文鉉·趙秉升·朴斗陽,原任提學金大根·金輔鉉·鄭基世·李承輔·金炳德,原任直提學李㘾·李載元,檢校直提學趙寧夏·李載冕·趙成夏,原任直提學南廷順·李鎬俊,檢校直提學尹滋悳·金炳始,原任直提學韓敬源,檢校直提學趙慶鎬,直提學閔泳翊·李載兢,原任直閣鄭健朝·閔泳穆·李淳翼·李承五,檢校直閣金永壽,原任直閣李承純·洪殷謨,檢校直閣李鎬翼·姜·尹用求,原任直閣金永哲,檢校直閣趙同熙,原任待敎趙鳳夏·李秉文·洪承億·金奎軾,檢校待敎金演壽·洪淳馨·閔泳煥·李壽榮,校理洪時衡,修撰丁弘燮,以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,出齋殿門外,仍敎曰,大臣進前,領府事李裕元,領敦寧金炳學,判府事洪淳穆·姜㳣·韓啓源,領議政李最應,左議政金炳國,以次進前訖。上曰,雨勢頗壯,洽慰農望。裕元曰,誠然矣。上曰,姜判府,相見於久阻之餘,甚慰甚慰。㳣曰,聖恩天大,俾臣等獲伸情禮,感激洪造,不知仰達矣。上曰,韓判府間經三霜矣,果無損節否?啓源曰,苫塊餘喘,特蒙恩宥,克伸情禮,仰瞻天顔,無任感泣而已。通禮跪啓請乘輿,上乘輿。藥房副提調鄭範朝,進前奏曰,侵曉勞動,聖體,若何?上曰,一樣矣。仍出明政門,至弘化門內小次前。通禮跪啓請降輿,上降輿入小次,問安勿爲之事。出榻敎虞主轝將至,通禮跪啓請出次,上出次詣版位。虞主轝至,通禮跪啓請鞠躬,上鞠躬。虞主轝過,通禮跪啓請平身,上平身,還入小次。仍傳曰,今日晝茶禮,當自內親行矣,該房知悉。出傳敎傳曰,侍衛軍兵,令各其營,乾犒饋分給。出傳敎通禮跪啓請乘輿,上乘輿。由集禮門·景化門·銅龍門·建陽門,至協陽門。秉稷請出標信解嚴。上由宣化門還內,諸臣以次退出。
己卯五月十二日午時,上詣孝徽殿。晝茶禮親行入侍時,行都承旨鄭範朝,左承旨李載完,右承旨朴定陽,左副承旨趙秉稷,右副承旨洪承穆,同副承旨金宗漢,記事官申泰寬,假注書徐相泰,記事官金炳吉·李容稙,檢校直提學趙寧夏·李載冕·趙成夏·尹滋悳·金炳始·趙慶鎬,直提學閔泳翊·李載兢,檢校直閣金永壽·李鎬翼·姜·尹用求·金興均·趙同熙,檢校待敎洪淳馨·閔泳煥,校理朴周雲,副修撰金正浩,以次侍立。時至,通禮跪啓請出次,上具衰服,出齋殿門,入魂殿門,詣褥位。通禮跪啓請俯伏哭,上俯伏哭。通禮跪啓請止哭興四拜,上止哭興四拜。通禮跪啓請三上香,上三上香。通禮跪啓請執爵獻爵,上連獻三爵訖,降復位。通禮跪啓請俯伏哭,上俯伏哭。通禮跪啓請止哭,興四拜興平身,上止哭,興四拜興平身。通禮導上還齋殿。仍傳曰,奉審閣臣入侍,同副承旨金宗漢,假注書徐相泰,記事官金炳吉·李容稙,檢校直閣金興均,以次進伏訖。上曰,史官分左右。仍命閣臣進前。興均進前奏曰,臣承命馳詣山陵,陵上奉審則安寧,碑閣·丁字閣奉審則無頉,祭器·祭物·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉。仍詣睿陵,陵上奉審則安寧,碑閣·丁字閣奉審則無頉,還詣山陵,仍留監祭,將事安寧之意,敢此仰達矣。上曰,諸陵上,俱爲安寧,而碑閣·丁字閣,亦皆無頉乎?興均曰,果泰平矣。上曰,何時將事乎?興均曰,三更量將事矣。上曰,將事之時,雨果瀑注乎?興均曰,然矣。上曰,山陵諸執事易服之節,與魂殿同乎?興均曰,然矣。上曰,何時還發乎?興均曰,爲雨所滯,開東時始發矣。上曰,潦水漲溢,何以往還乎?興均曰,潦水雖漲溢於道路,果不太險,無事往返矣。上曰,牟麥盡爲刈穫乎?興均曰,果已盡收,而到處大豐云矣。上曰,往還沿路,多有水田乎?興均曰,然矣。上曰,秧役亦已告畢乎?興均曰,雨澤洽足,秧役果畢,穰穰之聲,滿載道路矣。上命閣臣先退,仍命史官就座。又命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深二寸二分。
自人定至五更,灑雨下雨,測雨器水深一寸三分。
翌日,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上單子問安。答曰,知道。世子宮,內閣·政院·玉堂·朝廷二品以上·六曹堂上單子問安。答曰,知道。
藥房都提調李最應,提調徐衡淳,副提調鄭範朝啓曰,日月如流,孝徽殿練事奄過,伏惟孝思攀號,益復罔極,伏未審達夜將事之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴定陽啓曰,明日常參·經筵,取稟。傳曰,停。
洪承穆啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
注書申泰寬病,代以承履祥爲假注書。
傳于洪承穆曰,奉審大臣以下入侍,傳于洪承穆曰,檢校待敎李壽榮減下。
吏曹參判鄭稷朝疏曰,伏以臣,日月迅駛,孝徽殿練事奄過,伏惟聖慕益復靡逮,仍伏念臣,不才冥升,無能滾進,眷渥已隆,禆補蔑聞,蚤夜所以懍懍于中者,不啻若集木而臨淵。迺者前望恩點,除臣以吏曹參判,臣於是,惝恍震慄,益不知措躬之所也。夫是職,卽古之天官小宰耳,唱注代斲,旣有甄別,進退唯否,不無參論,臣於數者,無有是當,謏聞寡見,已試可按,量能揣分,彌顯是懼。以臣孤畸,無掄不占,以臣昏昧,有除輒膺,怙寵戀祿,處之不疑,則孤負莫大,玷汚孰甚,縱荷天地之仁,大化陶甄,朝廷之上,風流篤厚,俾有以隱垢鞱瑕,而事爲所著,醜拙畢現,則臣顧安所逃其罪也?第於日前黽勉出肅,雖緣情禮之暫伸,淟涊蹲冒,實愧廉防之有壞,玆敢猥陳衷懇,仰瀆崇嚴。伏乞聖明,俯垂鑑諒,亟遞臣新授之職,以重公器,以安私分焉。臣無任云云。答曰,省疏具悉。卿其勿辭行公。
檢校待敎李壽榮疏曰,伏以臣,以眇末新進,屢荷曠絶之澤,始玷名掄,榮耀極矣。聖念曲軫於拂拭,檢校特差,出於意慮之外,奉牙牌而進琅函,陞殿陛而昵耿光,歷數朝紳,罕與倫比,臣何敢徒恃恩寵,唐突言私,而有懷無隱,臣分攸宜,成物不遺,天造爲大,惟殿下垂察焉。臣家在百里,兩親年老,且纏癃病,左右扶將,朝夕定省,非臣莫可,似此情地,恒留京師,奔走供劇,其勢末由,念臣跡忝邇班,旣不得隨時而往來,望切鄕閭,自不禁夢寐之蘊結,公私之間,冞增悶隘,寧犯瀆擾之罪,未敢自阻於孝理之下,玆敢冒陳衷懇,仰瀆崇嚴。伏乞聖上,特加矜諒,將臣檢校之銜,畫卽減下,千萬至祝,臣無任云云。省疏具悉。當有變通矣。
己卯五月十三日申時,上御誠正閣。山陵奉審大臣以下入侍時,右副承旨洪承穆,假注書徐相泰,記事官金炳吉·李容稙,左議政金炳國,繕工監提調金炳德,禮曹判書沈舜澤,觀象監提調金壽鉉,以次進伏訖。上曰,史官分左右。炳國進前奏曰,近日之雨,甚支離矣,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,臣等承命山陵奉審,則卯辰兩方,莎草蹲縮,廣爲十一尺,高或五尺或七尺,然木尺本小,廣實不多,故覆以油芚草芚,不至漏雨矣。上曰,俄見圖形,則莎草蹲縮甚多,驚悚之極,何以盡喩?炳國曰,雖已陳達於圖形及書啓,而以雨勢觀之,則不至大損,驚悚之中,還不勝伏幸矣。上曰,實所幸甚,而所覆油芚草芚堅固,更無漏水之患乎?炳國曰,所覆稍過卯辰兩方之外,則果無漏水之慮矣。仍奏曰,山陵改莎草,一時爲急,而顧今潦雨未收,且夏節則往往有値雨之患,令該曹,待秋節,擇日擧行,何如?上曰,依爲之。出擧條仍敎曰,修改,夏節則每多潦雨之患,不得爲之,然不可遲緩待秋,斯速擧行,可也。炳國曰,禮判登筵,親承下敎,自當卽速擧行,而且今年秋節,想早常年,似不至遲延矣。舜澤曰,謹當待秋,卽速擧行,而前例亦然矣。上曰,川溪漲溢,得無作行之難乎?炳國曰,爲雨所滯,復命時晩,萬萬惶悚矣。上曰,何晩之有,而大雨瀑注,果無移秧之損乎?炳國曰,雨不破塊,年可大有,而往返沿路,野色甚佳矣。上曰,夙夜一念,惟在年豐矣。炳國曰,聖念所在,豈無天佑之理乎?遠近豐聲,今果洋洋矣。上曰,上納申飭,前後截嚴,而尙致遲延,誠可駭然矣。炳國曰,間多離發之報,待其到泊與出尺,計其日字,則遲速眞僞,似可知矣。上曰,大臣就座。仍命史官就座。又命退,諸臣以次退出。
上在昌德宮。停常參·經筵。
朴定陽啓曰,明日孝徽殿望祭親行相値,視事頉稟之意,敢啓。傳曰,知道。
洪承穆啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
朴定陽啓曰,左副承旨趙秉稷,同副承旨金宗漢,今日不爲仕進,竝卽牌招,何如?傳曰,允。
傳于朴定陽曰,禮房承旨,馳詣宗廟·景慕宮,奉審摘奸以來。
傳于朴定陽曰,孝徽殿望祭,攝行磨鍊。
朴定陽啓曰,卽者修撰丁弘燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以左副承旨趙秉稷牌不進罷職傳旨,傳于金宗漢曰,只推。
金宗漢,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,修撰丁弘燮,陳疏徑出,下番闕直,事甚未安。副應敎閔泳煥內閣進,副校理金學洙,修撰洪承憲,別兼春秋進,副修撰李鍾律呈辭在外,申箕善有拘忌。應敎鄭元和,校理洪時衡·朴周雲,竝卽牌招,推移姑降入直,何如?傳曰,允。
又以兵曹言啓曰,卽接景慕宮入直,訓鍊院主簿崔鳳賢手本,則本宮大門北邊墻垣二間許頹圮云。臣載元,馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直。令該曹,卽速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接西道參軍成奎煥牒報,則訓鍊都監所授彰義門西邊第一城廊近處,體城二間許頹圮云。爲先令繕工監,以杻把子,堅實圍排,分授軍門,卽速修築,而把守軍兵,亦令該營,量宜定送,限改築間,嚴加守直之意,分付,何如?傳曰,允。
又以兵曹言啓曰,卽接西所入直衛將元世翼牒報,則北水閣西邊水門鐵窓一隻,爲雨水所激破傷云,爲先令紫門監,堅實圍排,卽速修改,而把守軍兵,令該營,量宜除出,限修改間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門西邊第一城廊近處,體城二間許頹圮處,令該軍門,急速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
又以禁衛營言啓曰,北水閣西邊水門鐵窓破傷處,把守軍兵,令該營,量宜除出,限修改間,嚴加守直事,自兵曹草記矣。西營入直軍八名除出,哨官一員率領,限修改間,嚴加守直之意,敢啓。傳曰,知道。
副修撰申箕善疏曰,伏以臣,猥以匪才,倖占科第,曾未幾年,遽叨瀛選,徒荷煦濡之恩,未效涓埃之報,心焉兢惕,靡所措躬。仍念臣,竊有區區之微懇,輒敢呼籲於旻覆之天,惟聖明之矜諒焉。臣之老母年今七十有一歲矣,崦嵫已迫,癃疾沈緜,而臣家素窶,無以爲養,薑桂扶衰,尙矣無望,菽水供歡,亦且不繼,子職闕焉,若窮無歸,傷哉之歎,古今攸同,而究其情勢之至憫且迫,則未有臣之甚者也。伏乞殿下,特推孝理之政,亟命銓曹,許畀臣一小縣,俾得少伸反哺之願,則臣母餘年,皆我殿下賜也,此生銜結,與天無極。噫,爲人子而不能竭力就養,惟國祿之是干,爲人臣而不能殫誠圖報,惟私懇之是瀆,臣罪到此,尤無以自容也。臣無任屛營祈懇之至,謹昧死以聞。省疏具悉。疏辭,許令該曹稟處。
吏曹啓目粘連,觀此弘文館副修撰申箕善上疏,則以爲,臣之老母,年今七十有一歲矣。崦嵫已迫,癃疾沈緜,而臣家素窶,無以爲養,薑桂扶衰,尙矣無望,菽水供歡,亦且不繼,子職闕焉。伏乞殿下,特推孝理之政,亟命銓曹,許畀臣一小縣,俾得少伸反哺之願亦爲白有臥乎所,申箕善家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事軆不輕,臣曹不敢擅便,上裁,何如?判付啓,依回啓施行爲良如敎。
修撰丁弘燮疏曰,伏以,臣於持被之中,卽接家信,則臣母素患積氣,近因日候之薰蒸,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任屛營祈懇之至,謹昧死以聞。省疏具悉。爾其勿辭救護。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴定陽啓曰,明日常參·經筵,取稟。傳曰,停。
洪承穆啓曰,大司憲·執義·持平二員未差,掌令白仁行在外,南肅熙呈辭,監察茶時之意,敢啓。傳曰,知道。
朴定陽啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
以魂殿享官以下別單,傳于朴定陽曰,享官判敦寧尹宜善,永平君李景應,錦綾尉朴泳孝,行兵曹判書李載元,行護軍洪承億·金奭鎭,副護軍閔羲軾·尹用求·李載純·金德均·金興均,各熟馬一匹賜給。參奉李洛應·李鼎漢,忠義李慶和·李象翼·金演植·沈宜奭,各兒馬一匹賜給。其餘飯監·員役·守僕等,竝令該曹,米布考例題給。
以山陵守侍陵官以下別單,傳于朴定陽曰,守陵官完平君李昇應加資,資窮熟馬一匹面給,侍陵內侍李允亨加資。參奉李鍾翊·李徽鎭,忠義李俊儀,進止差備金成根·宋啓英,竝各加一資,資窮者代加。其餘奠禮飯監·守僕·員役·守護軍等,竝令該曹,米布考例題給。
以練主都監·堂郞以下別單,傳于朴定陽曰,題主官副護軍兪晩源加資,箱差備·帕差備·几差備·臺差備·案差備·卓差備·別工作,繕工主簿韓鎭泰,竝各加一資,資窮者,兒馬一匹賜給。監造官奉常正玄弼濟陞敍,贊儀李奭鎭,東西唱引儀李浩德·玄景運,各上弦弓一張賜給,光漆寫字官李斗爀,邊將除授。其餘計士·部將·奏時官·員役·工匠等,竝令該曹,米布考例題給。
傳于朴定陽曰,魂殿都薛里劉應祿·金宜協,各熟馬一匹賜給,薛里黃羲吉·孫錫範,酒房金沃鎭·許峻,進止差備金時文·鄭玟誠·金弘淳·金浩純,各兒馬一匹賜給。神輦侍衛兪在應結裹差備鄭之薰,各半熟馬一匹賜給,箱差備金永應,帕差備金漢鼎,几差備柳源浩,臺差備朴來元,卓差備金有準·李炳浩·安貞和,各兒馬一匹賜給。
傳于朴定陽曰,吏曹參議有闕之代,前望單子入之。吏曹參議前望單子入之,李龍雨落點。
傳于洪承穆曰,臺諫竝許遞,政官牌招開政。
金宗漢啓曰,假注書徐相泰,有身病,勢難察任,今姑改差,何如?傳曰,允。
徐相泰改差,代以李公燁爲假注書,李公燁有頉,代以玄載辰爲假注書。
金宗漢啓曰,卽見副護軍金斗淵陳疏到院者,則軍銜陳疏,旣係禁令,且多違格,所當退却,而係是言事,雖不得不捧入,不可無警,從重推考,何如?傳曰,允。
又啓曰,吏曹參議李龍雨疏批已下,卽爲牌招,何如?傳曰,允。
金宗漢,以吏曹言啓曰,練主監造官奉常正玄弼濟,陞敍事,命下矣。已經準職,何以爲之?敢稟。傳曰,兒馬一匹賜給。
洪承穆,以兵曹言啓曰,僉知中樞府事鄭憲朝,宣傳官具駿鉉,俱以病難供職,呈狀乞遞,改差,何如?傳曰,允。
又以兵曹言啓曰,宣傳官李鍾健,內禁衛將李昌鎬,五衛將徐致弘·李昌烈,文臣兼宣傳官朴斗陽,俱以病難供職,呈狀乞遞。新除授慶尙左兵使李玄瑞,素患疾癖之症,一倍添劇,萬無登途赴任之望,戶奴呈狀乞遞矣,實病旣如此,則有難强令赴任,改差,何如?傳曰,允。
有政。吏批,判書趙成夏牌招不進,參判鄭稷朝進,參議李龍雨式暇,同副承旨金宗漢進。啓曰,判書趙成夏牌招不進,參議李龍雨式暇,小臣獨政未安,何以爲之?敢稟。傳曰,仍爲之。以趙熙哲爲大司憲,金昌秀爲大司諫,愼錫九爲執義,南啓憲爲司諫,朴魯參·洪時衡爲掌令,李康勳·金命基爲持平,洪鍾永爲獻納,吳壽煥·權采圭爲正言,李鎬肅爲敦寧都正,鄭漢朝爲工曹參議,宋近洙爲弘文提學,金喆鎭爲孝陵令,東萊府使單沈東臣,宗親府忠義單李世卿,副護軍兪晩源,今加嘉善·加資事,承傳。
兵批,行判書李載元進,參判南廷龍病,參議尹相賢病,參知奇禹鉉入直,右副承旨洪承穆進。以李根奭·李民熙爲宣傳官,李樂熙爲內禁將,桂孝泰·李熙善爲五衛將,李載純爲曹司五衛將,閔泳禹爲忠壯將,尹相和爲扈衛別將,李晩鉉爲文兼,李奎顔爲慶尙左兵使,柳完根爲水原監牧官,白鳳洙爲南固別將。護軍兪晩源·李玄瑞,副護軍鄭憲朝·具駿鉉·李鍾健,副司直南肅熙·白仁行,副司勇李世卿·李弘基·劉衡祜·劉漢稷·郭昌根·金圭熙·金晉祚·崔炳逸·金漢容·崔永植,以上竝單付,平安監營中軍丁載夏,特許仍任事,承傳。
吏批,再政。以高必相爲校理,金完秀爲戶曹參議,李寅亨爲懿陵令。三政。以李海祚爲長陵令。四政。以李弼應爲徽陵令。五政。以李象學爲顯隆園令。六政。以尹應燮爲永禧殿令。七政。以魚秉璿爲社稷令。八政。以洪秉均爲昌陵令。九政。以李徽宰爲光陵令。十政。以金炳肅爲司宰主簿。十一政。以鄭憲時爲敦寧主簿。十二政。以李根永爲漢城主簿。十三政。以李啓夏爲掌樂主簿。
金宗漢以禮曹言啓曰,卽接弘陵參奉所報,則昨日酉時量,本陵陵上曲墻正間四把許,向內頹圮云矣。慰安祭,不卜日今十七日設行,改築之節,臣曹堂上,進去奉審後,稟處,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,下番闕直,事甚未安。副應敎閔泳煥內閣進,副校理金學洙,修撰洪承憲,別兼春秋進,丁弘燮陳疏受由,副修撰李鍾律呈辭在外,申箕善有拘忌,應敎鄭元和,校理洪時衡·朴周雲,竝卽牌招,推移姑降入直,何如?傳曰,允。
洪承穆,以摠戎廳言啓曰,本廳中軍李祉秀,身病甚重,勢難察任,改差,何如?傳曰,允。
兵曹,以李鶴榮爲摠戎中軍。
吏曹參議李根秀疏曰,伏以臣,本以駑步之姿,厚被鴻造之恩,濫叨三銓,已閱一朔,始也巽辭,未蒙允許,終焉晉身,去益感戴,有時與聞於通擬之席,亦又冒行於代斲之政,有百瘡尤,無一稱塞,物議之嗤笑姑捨,微諒之愧懼轉深,職次則淸華要顯,而如臣空疎,難免尸厥官之譏,俊彦則磊落相望,而緣臣冒叨,實有妨賢路之嫌,求解一念,寤寐如結。且臣質本脆弱,常多病恙,近因節候之欲換,又添痰祟之闖肆,起居動作,眩暈昏窒,非但飮啖之阻,至癈晨昏之省。以若見狀,時日之內,彈束赴公,非所擬議,微末去就,干瀆崇嚴,跡雖涉於猥越,情固出於悶隘,迨此缷免,安意調將,無貽惟憂之慮,獲免瘝職之罪,此臣區區至願。伏乞聖明,特垂諒燭,亟遞臣所帶吏曹參議之任,以便公私,幸甚幸甚。臣無任云云。省疏具悉。所請依施。
吏曹參議李龍雨疏曰,伏以,六典治邦,最重天官,三銓分職,尤別地望,周紀宰夫,唐稱小選,以下大夫之列,參佐銓衡之枋,任愈重而揀愈峻,古人之淸愼如李胤,平允如禇翔,固尙矣,要之極一代之標望耳。不意玆者,伏奉華誥,畀臣以千不似·萬不當之職,是何異於彈烏以金,投鼠以璧者乎?噫,朝廷命官,非爲侈其銜,榮其人而止,則當究蘊於官司,有裨於治化,而其奈器有所局,量有所涯,固不可强而能焉。就以職事言之,激揚乎通枳之議,則必須風裁之範人,唱注乎代斲之政,則宜資鑑識之區物,臣豈其人乎哉?昔辭吏部者之言曰,古之銓綜,在乎人,今之銓綜,一於法,欲酌古今之中制,當令人法之竝行,今臣見叨,果以人耶,以法耶?臣本才具不逮,學職無素,不足與論於藝事庶工,而選部之始揀臣名也,有若循格調遷者然,綜核之政,便歸笆籬,人法之行,不合鑿枘,乃使銓家故規,緣臣而骫,不亦大可懼乎?且臣性拙跡畸,寡與人合,幸會通籍,凡十五禩,周章邇綴,莫掩疵類之畢露,晉秩三品,益漸位祿之苟竊,涓埃無報,淵谷若隕,以此伎倆,罔念知止之戒,猶復擿埴,敢爲冒進之計,則過官之謗,不遑自虞,空飱之罪,將安所逃也?參倚已熟,趨承無說,召牌狎臨,違傲滋悚,玆敢不避猥屑,仰臚情實。伏乞聖慈,俯垂鑑照,亟遞臣新授吏曹參議之職,以重公器,以全微諒,不勝大願。臣無任云云。省疏具悉。爾其勿辭察職。
副護軍金斗淵疏曰,伏以,居諸迅駛,孝徽殿練祀奄過,臣民罔極,靡逮愈新,仰惟聖情,益復何堪?臣以遐陬微劣,猥蒙殊渥,毫無報答,屛息惶恧,祗俟嚴誅,不自謂與人齒似,敢與聞時事,迺者見島夷構釁,稱以隣使,强索開港,出入闉都,橫挐作鬧,國家盛德,不與相較,容許館食,接以禮儀,喩以理義,彼無人道,不以爲德,反以爲弱,恐動叵測,竊爲國家大計,豈不寒心?昔葛伯仇餉,湯一征自葛始,始以恩懷而不服,則終以威斷而濟其仁,是王者之道,春風秋霜,各適其時者也。伏念聖智聰明,廟議紆長,必有所熟慮定算,而如臣愚陋,何復敢容喙,但葵藿猶知向日而傾,嫠婦亦有漆室之憂。今彼夷所索開港之中,惟元山,爲北道咽喉最要害處,臣是北道人,自聞此說,晝夜思度,本道形勢,人心所在,決知其必不可許,故不避僭猥,玆敢歷陳無隱,伏乞聖明垂察焉。粵惟我穆祖聖穆大王,自三陟,胥宇于德源府南赤田社湧珠里,實誕我翼祖聖翼大王,而正宗大王,卽其墟立碑紀蹟,虔守重護,與咸·永兩本宮無異,此距元山纔十里許,其南有銘石院,距元山六七里,其西有安邊智陵,距元山十五里,其北有文川淑陵,距元山四十里,而元山實爲智陵之外靑龍,淑陵之外捍門,其爲所重,不但以要害言。今若依釜港例,限十里定界許港,則湧珠·銘石,俱在定界內矣,此其不可許者一也。伏念本道,北接俄羅之界,常有侵逼之慮,土民犯越,鎭堡幾空,況倭與俄,則連腸接肚,噓吸相通,倭若容接於元山,據住南關之隘項,而俄人和應於北,北道之人,便是腹背,去無所之,不之爲倭則走爲俄,衣冠之族,將東西移遷,憤慨之士,必自下相摶,弊源一出,禁救之不得,則臣恐鐵嶺以北,不復與畿湖諸道相連矣。五百年聖祖龍興之基,二千里全局版籍之疆,豈可一朝勉許於彼,將使一指之痛,入於心腹膏盲而莫之醫也?此其不可許者二也。伏念先王定制,異言異服,察於國門,而冒禁越境,猶爲抵罪,況割地而與之混處乎?豆江之魚,肥瘠不相混,白山之鹿,飮喙不相雜,微物猶然,況於人乎?今若開港於境內,冠卉雜處,人獸無別,邱墓不能守,婦女不能全,則北人之生,不如死之爲榮,此誠北人號泣疾痛之秋也。且洋俄踵倭至,竝請開市,國家將以何辭而拒之,復以何地而與之乎?此其不可許者三也。伏念北道偏在一隅,於水則通嶺南,於陸則達京師,而其往來都會之處,專由於元山,是有元山則有北道也,無元山則無北道也。今若彼類接住於此,而水陸之道途梗塞,南北之物産阻絶,北民將何資而生?況又挽近,邪學在在熾蔓,惟北道尙保乾淨,異類悖種,不得染跡於其間,而開港之後,則不能保無其弊,蓋北人之衣冠而華夏之,涵育而歌詠之者,匪久伊邇,而乃於今日,反與彼,混爲夷狄禽獸之歸者,豈不甚冤痛?祖宗朝累十世,生聚敎訓之恩,將無地可報矣,此其不可許者四也。凡此四者,聖明皆已審幾先燭,至今堅持不許,臣雖至愚,豈不仰祝聖恩,然先事而慮,將順而美,古聖有訓,玆敢殫悉本道形勢人心,而冒昧仰陳。伏願聖上,快施乾斷,確定不退,以安北民之心。千萬無任云云。省疏具悉。當有公議廟算矣。
副校理金正浩疏曰,伏以臣,姿性鹵下,學識空疎,經幄之任,論思之責,萬不近似,而怵畏義分,祗肅恩命,絲毫之報效蔑如,名器之玷屑愈深,何敢復有希望,而第惟臣之偏母,年今七十餘歲,宿抱貞疾,委頓床席,三十有餘年矣。形容凋朽,氣力凘綴,而臣終窶且貧,計拙謀生,菽水之供,亦云難繼,蔘朮之滋,尙何暇論?崦嵫之急景無幾,烏哺之私情轉迫,朱夫子所謂親年日益高,生事日搖落,人子之心,不能無慨然者,正爲臣準備語也。臣若徒懷嚴畏,囁嚅不陳,則是自阻於仁覆之天,而亦非所以自盡其分,玆敢瀝實仰籲,儻蒙聖慈,特推考理,畀臣一小縣,得於宣力之暇,俾伸便養之願則臣母餘年,皆我殿下賜也。臣無任云云。省疏具悉。疏辭,許令該曹稟處。
上在昌德宮。停常參·經筵。
洪承穆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪承穆啓曰,撥路申飭前後,何如?而卽見忠淸兵使尹錫九,唐船來泊狀啓,則去月二十九日封發者,今始到院,揆以邊情,極爲稽忽,該帥臣,不可無警,推考,何如?傳曰,從重推考。
傳于洪承穆曰,文武直赴殿試之未付殿試者,特付今三月庭試榜末,一體放榜。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基,牌不進罷職傳旨,傳于洪承穆曰,只推。
洪承穆啓曰,行都承旨鄭範朝,左承旨李載完,右承旨朴定陽,左副承旨趙秉稷,不爲仕進,同副承旨金宗漢式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨趙秉稷,牌不進罷職傳旨,傳于洪承穆曰,只推。
洪承穆啓曰,左副承旨趙秉稷牌不進,伴直無人,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以咸鏡監司金炳地狀啓,利原縣監張佑軫身死事。
傳于洪承穆曰,令該曹,口傳各別擇差,催促下送。
洪承穆,以弘文館言啓曰,下香闕直,事甚未安。副應敎閔泳煥內閣進,副校理金學洙,修撰洪承憲,別兼春秋進,丁弘燮陳疏受由,副修撰李鍾律呈辭在外,申箕善有拘忌,應敎鄭元和,校理朴周雲,新除授校理高必相,竝卽牌招,推移姑降入直,何如,傳曰,允。
又以禮曹言啓曰,傳曰文武直赴殿試之未付殿試者,特付今三月庭試榜末,一體放榜事,命下矣。日次儒生殿講直赴殿試入格幼學李漢應,就庭試榜目末端,付標添書以入之意,敢啓。傳曰,知道。
又以伴接官言啓曰,卽者差備譯官來言,留館彼人中,海軍二名,今日辰時量,出去仁川所留船云矣,敢啓。傳曰,知道。
又以義禁府言啓曰,差備中官金順文,嚴刑二次,遠惡島限己身定配事,承傳啓下矣。金順文嚴刑一次,訊杖第三十度停刑,而依法典,待栲限,更加嚴刑之意,敢啓。傳曰,知道。
義禁府啓目,吏曹佐郞全在鳳原情云云,傳旨內辭緣,泛稱遲晩,所當請刑是白乎矣,曾經侍從,勿爲謂刑,載在法典,議處,何如?判付啓,飭已施矣,分揀放送。
又啓目,成均館典籍趙璟淳原情云云,問目內辭緣,泛稱〈遲〉晩,所當請刑是白乎矣,曾經侍從,勿爲請刑,載在法典,議處,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深一分。自人定至十八日開東,灑雨下雨,測雨器水深一寸。
朴定陽啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來二十一日,輪臺日次,而顯隆園忌辰祭正日相値,頉稟之意,敢啓。傳曰,知道。
洪承穆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴定陽啓曰,同副承旨金宗漢,今日不爲仕進,卽爲牌招,何如?傳曰,允。
洪承穆啓曰,三品官之毋得過三日,循例請牌,曾有定式矣。敦寧都正李鎬肅除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,卽者檢閱李容稙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李起鍾,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋李重七·洪承憲·金學洙·金文鉉·趙秉升·朴斗陽·閔泳煥,竝卽牌招,推移入直,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基,牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基,牌不進罷職傳旨,傳于洪承穆曰,只推。
傳于金宗漢曰,召對爲之。
金宗漢啓曰,明日召對,取稟。傳曰,爲之。
吏曹口傳政事,以金是鉉爲利原縣監。
金宗漢,以弘文館言啓曰,下番姑降入直,事甚未安。修撰洪承憲,別兼春秋進,副修撰李鍾律呈辭在外,申箕善有拘忌,修撰丁弘燮由限已過,卽爲牌招入直,何如?傳曰,允。
又以伴接官言啓曰,卽者差備譯官來言,留館彼人中,假傳語官一人,海軍六名,今日巳時量,出去仁川所留船出矣,敢啓。傳曰,知道。
洪承穆,以訓鍊都監言啓曰,本局中軍尹喜秀,身病猝重,勢難察任,改差,何如?傳曰,允。
又以御營廳言啓曰,本廳軍色從事官李壽榮,今旣在外矣,所帶從事之任,不可久曠,改差,何如?傳曰,允。
吏曹啓目粘連,觀此弘文館副校理金正浩上疏,則以爲,臣之偏母,年今七十餘歲,宿抱貞疾,委頓床席,形容凋朽,氣力凘綴,而臣終窶且貧,計拙謀生,菽水之供,亦云難繼,蔘朮之滋,尙何暇論,儻蒙聖慈,特推孝理,畀臣一小縣,俾伸便養之願亦爲白有臥乎所,金正浩家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
義禁府啓目粘連,向前趙璟淳亦,所奉經籍,何等尊重,而身爲入直,不謹典守,致此偸竊,事未前有,罪在溺職,難免重勘,以此照律,何如?判付啓依允。
檢閱李容稙疏曰,伏以臣,早孤餘生,才疎學淺,偏蒙殊恩,濫叨淸選,分踰榮極,何敢言私,而第臣情理,有萬萬難强者,臣於屢日持被之中,卽接家信,則臣母風眩素祟,近因潦暑,一倍添劇,刀圭爲命,有子惟臣,家僮踵至,促臣歸視,臣聞報煎焦,按抑不得,玆敢忙陳短章,徑出禁扃。伏乞聖慈,俯垂矜諒,亟遞臣見帶之職,以安私分,仍治臣瀆授之罪,以昭法紀焉。臣無任云云。省疏具悉。爾其勿辭救護。
己卯五月十七日酉時,上御誠正閣。召對入侍時,參贊官趙秉稷,檢校直閣姜,侍讀官高必相,檢討官丁弘燮,假注書承履祥,記注官石宗珍,記事官金命來,各持通鑑第九卷,以次進伏訖。上曰,史官分左右。仍開卷。上曰,上番讀之。必相讀自裕始至進康,止餘皆類此。上曰,釋義。必相釋義訖。上曰,文義奏之。必相曰,晉室南遷,紀綱不立,政令不行,幾乎殘滅矣。劉裕·劉穆之,同心協力,竭節盡誠,斟酌時宜,隨方矯正,內外百官,肅然奉職,旬日之內,風俗頓改,當此之時,二人之功,可謂大矣。上曰,當此紀綱不立,政令不行之時,此兩人,竭節盡誠,隨方矯正,可謂有功矣。必相曰,聖敎至當矣,然而穆之之功,終始無虧,至於裕,則始雖有功,末焉爲逆,前功可惜,此之謂也。上曰,始爲勳而終爲逆,人臣之道,豈可如此乎?必相曰,聖敎至當矣。上曰,裕與穆之,此是近族乎?必相曰,姓則相似,而族則似遠矣。仍奏曰,以此觀之,人君之創業,專由於得人以任,得人則興,不得人則亡,古來皆然。上曰,人存政擧,此其常理也。必相曰,聖敎至當矣。上曰,下番讀之。弘燮讀自義熙元年,止卷甲兼行。上曰,釋義。弘燮釋義訖。上曰,文義奏之。弘燮曰,劉裕當此晉室陵夷之時,英略過人,且位重望高,若能敷施仁義,興復中原,則在後世,固可稱其勳勞,而乃反陰懷異圖,終不免篡逆之名,其爲人,何足道哉。至若伐燕行師,深入險阻,是能遙度敵勢,先人奪人,致有執兵負糧歸附之日衆,而終不聽韓範之言,不能吊伐,而恣行屠戮,其有智勇,而不知仁義,可見矣。上曰,裕能預度鮮卑之機勢,有此決勝之策,其才略,可謂壯矣,而乃不能恢復王室,終爲篡逆,以斁君臣之義,才雖出群,不足論矣。弘燮曰,誠然矣。使裕,終始一節,鞠躬盡瘁,扶危鼎而樹嵬勳,則事光竹帛,名當不朽,而乃行篡弑,逆天竊位,基業之不永久,是其報也。上曰,以仁而取天下然後,可以永享,不仁而有國者,豈有鞏固之理乎?弘燮曰,聖敎至當矣。上曰,韓範之言,固是善哉,裕雖改容,而不能聽用,阬人命,夷城隍,其不仁甚矣。弘燮曰,使裕,若聽用善言,吊伐應徯,終始永圖,則不但裕之建大勳,韓範之善,亦必增彰,而不能如是,是可限也。上曰,參贊官讀之。秉稷讀自五月劉毅與循,止進逼洛陽克之。上曰,釋義。秉稷釋義訖。上曰,文義奏之。秉稷曰,盧循之至淮口也。劉裕,能先知廻避,預算其擒,卽此一事,可知有智略,而當晉室衰微,戎狄猖獗之際,終不能興復者,非不能也,中懷異圖而然也。竭忠盡誠,隨事恐懼,卽其人臣事君之道,而裕則恣擅無忌,自作威福,其無將之心,已見於抗表伐燕之時也。上曰,勃勃,變其姓,蓋夷狄之俗習而然也。秉稷曰,聖敎至當矣。雖夷狄,本然稟天,豈無厥初秉彝之性,而乃其聞見俗習,無非蔑倫敗常也,則習與成性,乃至變其姓,而不知恥,是故,視戎狄如禽獸也。上曰,閣臣讀之。讀自十三年五月,止何懼王鎭惡。上曰,釋義。釋義訖。上曰,文義奏之。曰,晉自濟江以來,威靈不競,戎狄橫騖,劉裕,始以王師,剪平禍亂,其功業果何如?而不於此際竭節盡誠,克復神州,終篡其位,未免崔浩之譏,此乃雖有智勇而無仁義,使之然也。上曰,爲人臣者,終歸於曹操之比,則雖有莫大之功業,顧何足稱道哉。曰,聖敎然矣。上曰,史官就座。又命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二寸一分。
金宗漢啓曰,明日常參·經筵,取稟。傳曰,停。
趙秉稷啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨洪承穆,今日不爲仕進,卽爲牌招,何如?傳曰,允。
備忘記,尙州營將高濟羲下直,長弓一張,長箭一部,片箭一部,筒兒一箇賜給。
傳于金宗漢曰,檢校待敎金演壽,馳詣顯隆園,奉審摘奸,仍留監祭,健陵·華寧殿,一體奉審以來。
以別兼春秋李重七·洪承憲·金學洙·金文鉉·趙秉升·朴斗陽·閔泳煥,牌不進罷職傳旨,傳于金宗漢曰,只推。
以檢閱李起鍾,牌不進罷職傳旨,傳于金宗漢曰,只推。
金宗漢啓曰,左右史不可不備,別兼春秋李重七·洪承憲·金學洙·金文鉉·趙秉升·朴斗陽·閔泳煥,檢閱李起鍾,旣有只推之命,竝卽牌招,推移入直,何如?傳曰,允。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基,牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基,牌不進罷職傳旨,傳于洪承穆曰,只推。
傳于洪承穆曰,入侍時,趁不待令之中官李用善·朴漢應,竝罷職。
金宗漢啓曰,明日召對,取稟。傳曰,爲之。
兵曹,以趙文顯爲訓諫都監中軍,洪承穆以三軍府言啓曰,卽接訓鍊都監所報,則今五月十九日習陣日次,而大將臣趙寧夏,有身病,不得行操云矣,敢啓。傳曰,知道。
義禁府照目粘連,成均館典籍趙璟淳矣本府議啓內,所奉經籍,何等尊重,而身爲入直,不謹典守,致此偸竊,事未前有,罪在溺職。難免重勘,以此照律罪,杖八十收贖,奪告身,三等私罪,奉敎依允。
護軍兪晩源疏曰,伏以,孝徽殿練事奄過,聖慕靡逮,群情彌廓,臣於練主書寫之任,卓次承將,遵例擧儀,卽因重其事而備其位而已,何嘗有微勞之可言也?臣伏見別單下者,加資之命,遽及臣身,進階爲嘉善大夫,臣惝怳悸慄,歷日靡屆。夫是秩也,亞於八座,謂之貳卿,其資地綦重,果何如也?臣未敢廣引古事,以效夸美崇飾,而車服以章,金貂以侈,判非庸調菲姿,所可擬議者也。臣雖懵昧,豈不知冥升之可戒,不衷之爲懼,而徒藉寵靈,恬然自居乎?臣畸寒謏劣,僥倖通籍,不爲不久,而壅腫不才,闒茸無聞,自知不堪於器使之末,而厚蒙大化,曲成之恩,夷考踐歷,率踰涯分,毫無稱於報效,愧自腆於循省,顧安有濫竽進竿之望也。忽此匪分隆簡,有隕自天,有若賞功而酬勞者然,臣反顧惶恧,誠莫曉謬恩之至此也。具寮咸聳,闔門攢祝,於臣私分,榮耀斯極,隕結莫報,固宜承膺之不暇,粗效感戴之微忱,而臣之所踧踖而不敢冒進者,竊恐熙朝命德之器,礪世之具,終歸玷䙝之科矣。廉防之壞,未暇自恤,而則哲之累,良非細故,猥陳衷懇,仰瀆崇嚴。伏乞聖明,俯垂鑑諒,將臣新授資秩,俾名器無濫,微分獲安焉,臣無任云云。答曰,省疏具悉。卿其勿辭行公。
己卯五月十八日酉時,上御重熙堂。召對入侍時,參贊官金宗漢,檢校直閣姜,侍讀官高必相,檢討官丁弘燮,假注書玄載辰,記注官石宗珍·朴鍾瀅,各持通鑑第九卷,以次進伏訖。上曰,史官分左右。仍開卷。上曰,上番讀之。必相讀自三秦父老,止爲荊州刺史。上曰,釋義。必相釋義訖。上曰,文義奏之。必相曰,當此晉室陵夷之時,劉裕雖內懷異志,而方其東還之時,則逆狀姑未綻露,而位望則重且大,故三秦父老之流涕號訴,良以此也。上曰,裕之逆狀,姑無見露,故三秦父老,聞其還而泣訴之,然則裕之先得望,後爲逆,令人慨歎,必相曰,信然矣。裕之凶肝悖膽,人所難測,當此晉室微弱,列國縱橫之時,興師動衆,威令俱便,使三秦父老,使之信之,第俟人心之順附然後,行此不軌之擧,蓋裕之凶謀,著之已久,而人莫之察,故泣訴者有之。上曰,此時事蹟,一一考之,則夷狄之徒,處處蜂起,各守其蕞爾少國,而無一施化者,此時事,無足可觀。必相曰,聖敎至當矣。當時夷狄之徒,處處彌滿,但使其征伐,而不知其制之以仁義,當此之時,王者作興,脩德行政,收人心於旣潰,行王政於將來,以無爲之化,淪於骨髓,浹於肌膚,則可以統一天下,創業垂統,而不此之爲,專事征伐,較以强弱,或得片地,或有一二世而七者,或有十數年而亡者,甚可歎惜。上曰,下番讀之。弘燮讀自正月宋·徐羨之,止皆稱元嘉焉。上曰,釋義。弘燮釋義訖。上曰,文義奏之。弘燮曰,臣每讀晉史至此,未嘗不掩卷慨歎也。夫人君,垂拱出治,臣隣分職,天下安則注意相,天下危則注意將,朝廷之事,咨乎大臣而決之,梱外之事,任諸良將而制之,魏主健勇,親冒矢石,威服衆士,視死不變,此是褊將之勇,決非人君之事也。魏主則戎狄固無足論,而當此時,凡有國者,不知治平之爲何道,只知干戈相爭,奪人城池之爲急務,三代之化,尙矣勿論,兩漢之治,亦不可見,此豈非前鑑之昭然,而後世之足懲者乎?上曰,爲君之道,當行寬仁之政,以治其國,安可以驍勇相勝,冒犯危地乎?是故,自古常王親征,議者皆以爲不可,而若魏主者,亦何足以君道責之。弘燮曰,聖敎誠然矣。親征之爲不可者,以其人君一身,宗廟·社稷,天下生靈之所倚重,雖或出於不得已,豈可謂當行而行之乎?雖以宋主言之,若檀道濟之善於用兵者,因衆心之憚畏,無故而罪之,後乃追悔,是豈任官不貳之意乎?上曰,此將之智略甚壯,旣用之而旋又誅之,是豈道乎?然而宋主,則性旣仁厚,政又勤孜,峻而不弛,弛而不峻,比年無事,戶口蕃息,士多講誦,風俗一變,後之稱元嘉者,亦可矣。弘燮曰,宋主能行此政於殘穢之時,剛柔相濟,賦斂蠲薄,頗尙文學,風化彬彬,其在南北朝,可謂不易得之治也。上曰,此稱燕王弘奔高麗,是乃非近者高麗,而卽三韓之時耶?弘燮曰,此是三韓以後,高麗立國之前,似是高句麗也。上曰,考於麗史,則或可有此語耶?弘燮曰,臣未及考覽麗史,未敢質對,而此是細事,恐未必詳載也。上曰,參贊官讀之。宗漢讀自三月魏伐涼滅之,止豈使胡馬至此。上曰,釋義。宗漢釋義訖。上曰,文義奏之。宗漢曰,五胡亂華,已百有餘年,非濟世安民之才,無以廓淸神州矣。晉之淸談未殄,浮夸成習,至於王玄謨輩,獻策干寵,宋主蠱惑迂儒迎合之言,牢拒宿將鍊達之計,無端構兵,幾蹈敗亡,惜乎元嘉之治,不能善終,古今人主,未有不以利口覆邦家也。上曰,人主所切戒者,甘言利說也。宗漢曰,甘言無非蠹國之言也。仍奏曰,檀道濟,雖是當時名將,然亦涉於營陽廢立之議,實非忠義之臣也。若假之以兵權,未必不爲劉裕之事也。上曰,胡魏,都於何處乎?宗漢曰,世居平城,後移洛陽,其群臣,安土重遷,皆不願內徙,而魏主決意遷都也。上曰,閣臣讀之。讀自魏人几破南兗,止稱皇帝卽位。上曰,釋義。釋義訖。上曰,文義奏之。曰,夫有國之政,務在節儉,此乃古聖王致治之本也,而以宋主觀之,不遵乃祖儉素之風,反以爲田舍公,得此已過,興作無節,奢欲無度,縱有學問博洽,機警勇斷,顧何足道哉?上曰,爲人君者,若不節用愛民,則國何以爲國乎?曰,聖敎然矣。上曰,魏顯祖,雖好佛·老玄虛之術,而賞罰嚴明,尤重大刑,多令覆鞫,其矜恕之心,粗有可觀也。曰,夫刑者,出於不得已而用也。書曰,欽哉欽哉,惟刑之恤。又曰,與其殺不辜,寧失不經,可不審也,可不愼歟?上曰,史官以次讀之。賤臣讀自齊王殂,止遂定遷都之計。上曰,釋義。賤臣釋義訖。上曰,文義奏之。賤臣曰,臣諫以義,君聽以義,則可謂君聖臣賢也。魏主實欲遷都,而假托南伐,以率不願徙之群臣,其計譎而不正矣,誠非君上御下之道也。上曰,然矣。宗珍讀自七月齊西昌侯鸞,止改姓元氏。上曰,釋義。宗珍釋義訖。上曰,文義奏之。宗珍曰,當此天下奔擾之時,人君能行仁政,撫民以寬,則可以王天下,而移於從慾,或以富國强兵爲計,或以起兵取地爲急,終致敗亡之患,豈不慨然乎?此爲人臣者,不盡忠竭力,而長君之惡,以至取禍之境,此是時運之若是矣。上曰,魏高祖好讀書,不忘講道,好賢樂善,有太平之風焉。人君若是好善,專無私慾,則可以爲賢君矣。宗珍曰,聖敎當然矣,然而魏高祖,始雖好善樂善,致有太平,終則私慾從發,乃不至統一天下,此不終始惟一之故也。上曰,史官連次讀之。鍾瀅讀自七月齊王,止爲東昏侯。上曰,釋義。鍾瀅釋義訖。上曰,文義奏之。鍾瀅曰,臣所讀奏之章內,別無仰達者矣。上曰,史官就座。又命退,諸臣以次退出。
上在昌德宮。停常參·經筵。
自酉時至人定,灑雨下雨,測雨器水深一分。自人定至二十日開東,灑雨下雨,測雨器水深一寸四分。
金宗漢啓曰,明日·再明日顯隆園忌辰齋戒正日相値,視事,頉稟之意,敢啓。傳曰,知道。
洪承穆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
以別兼春秋李重七·洪承憲·金學洙·金文鉉·趙秉升·朴斗陽·閔泳煥,檢閱李起鍾牌不進罷職傳旨,傳于金宗漢曰,只推。
金宗漢啓曰,左右史不可不備,別兼春秋李重七·洪承憲·金學洙·金文鉉·趙秉升·朴斗陽·閔泳煥,檢閱李起鍾,旣有只推之命,竝卽牌招,推移入直,何如?傳曰,允。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
金宗漢啓曰,明日召對,取稟。傳曰,爲之。
金宗漢,以吏曹言啓曰,贈諡孝憲公趙宗鉉,延諡定行於今五月二十六日忠淸道燕岐地本第云矣,敢啓。傳曰,知道。
又以戶曹言啓曰,宗廟大門東邊墻垣外面一間許缺落處,今已完築,依定式刻識年條後,改築間數及監蕫郞廳·看後計士姓名書入,而工匠等姓名,依例載之謄錄,以爲後考之意,敢啓。傳曰,知道。
又以二軍府言啓曰,卽接禁衛營所報,則今五月二十日,習陣日次,而大將臣李鍾承有身病,不得行操云矣,敢啓。傳曰,知道。
又以兵曹言啓曰,卽接景慕宮入直訓鍊院主簿李秉熙手本,則通化門越邊含春苑墻垣六間·弘化門越邊含春苑墻垣五間頹圮云。爲先令繕工監堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
己卯五月十九日酉時,上御重熙堂。召對入侍時,參贊官洪承穆,檢校直閣姜,侍讀官朴周雲,檢討官丁弘燮,假注書承履祥,記注官朴鍾瀅·吳致恒,各持通鑑第十卷,以次進伏訖。上曰,史官分左右。仍開卷,上曰,上番讀之。周雲讀自齊進大司馬衍,止將不可制矣兆不聽。上曰,釋義。周雲釋義訖。上曰,文義奏之。周雲曰,大司馬衍,卽梁武帝也。齊主無知人之明,而進衍爲梁王,可謂自速其亡也。又奏曰,六朝之中,魏爲差强,其營繕國學,學業大盛者,實自古帝王爲治之大經大法也。學校之興,亦豈非今日之急先務乎?上曰,興學校,固是帝王之大法也。闢異端,崇正學,亶在於興學校,苟非興學,則國何以爲國乎?周雲曰,聖敎至當矣。士者,國之元氣,而士之所以爲士者,在於興學也。上曰,士固爲國家之元氣,而振作士氣,專由於興學校也。周雲曰,祖宗朝賜額書院,卽是國學,而列聖所以興學校之良法美意也。我聖朝禮義文物,煥然大備,比隆箕聖者,皆出於此,及今復設,振起國家之元氣者,恐爲至善之道也。上曰,事難遽議,當有公議處之矣。周雲曰,堯·舜時上庠下庠,三代時家塾黨庠,卽今之書院,而我英廟,以西京書院爲高麗五百年根基,誠有國之不可一日無者也。故皇明時,盡毁天下書院,而不過四年,國家不寧,豈不深可懼哉?見今一國書院,所在蕩覆,士氣之摧沮抑㭗,未有甚於此時,惟奮發乾斷,特命復設,使其爲士者自備,則毫無損於經費,大有關於國脈,而爲士者,擧皆歡欣鼓舞,如逢再生之秋矣。及今快施,以振已摧之士氣,以興已絶之儒敎者,恐爲今日之第一急先務也。上曰,旣有諸處賜額書院,則此豈急遽爲之乎?周雲曰,聖敎及此,國家之福也。又奏曰,太子五歲,能遍誦五經,實是天才。且出居東宮,見正事聞正言,亦是美事也。上曰,人主專尙釋敎,寺刹至於一萬三千餘所,如此而何以爲國乎?且僧房千間,飾以珠王錦繡,尤極駭歎也。,周雲曰,聖敎然矣。上曰,崔亮爲吏部,以格制法,不問賢否,專斷履歷,失政之大者也。國家用人,察其賢愚能否而用舍之,何足以停解爲斷乎?周雲曰,聖敎至當矣。我世宗朝,或有一官終身不遷者,或有一歲超遷者,用人之法,只問賢否而已,何有於停解日月哉?上曰,稅市人一錢,邸店皆有稅行,此至瑣之惡政,而豈可望享國乎?周雲曰,北海王顥,擧兵僭帝,魏之極逆也。縣卒江豊之斬顥傳首,卽人人得以誅之之義也。上曰,梁主之釋御服,持法衣,素床瓦器,捨身講經,爲君而酷信異端,專沒廉恥,此不明不淸之致也,如此而何以爲國乎?周雲曰,侫佛如此而竟致臺城之禍,實萬世之明鑑也。又奏曰,慕容紹宗,雖同是僭竊之類,而能知高歡之將不可制,可謂有先見之明也。上曰,下番讀之。弘燮讀自二月魏爾朱世隆,止皆如弼言。上曰,釋義。弘燮釋義訖。上曰,文義奏之。弘燮曰,觀此宋魏之政,則徒以戰伐之角勝,釋道之虛無,爲治國要法,仁義不行,紀綱不立,威福之柄,委諸臣下,篡逆相繼,國以不保,後世譏六朝之治者,是也。上曰,人君能作福作威,以制群下,此柄誰敢予之,誰敢奪之?君臣之道相反,則政出於下,是可曰國乎?魏圭始能興學校擧孝廉,若將有爲,而末乃專尙左道,政以不擧。梁主則臨寺講梵,浮圖夜災,此是天戒,而反謂之魔,更起幾層,如是而欲其永享得乎?弘燮曰,禮樂刑政,自天子出,自是常道,而反是則風化莫行,厲階自生矣。上曰,然。君不能行其所當行,臣反其行其所不當行,馴致僭亂,可勝歎哉?且貨賂至於成市,如此而能爲國乎?弘燮曰,聖敎至當矣。苞苴盛行,則其國之不治,推可知矣。冠衾久御,衣裳不曳,暗室整襟,未嘗褰袒,有似乎節儉矜莊,而此非本乎正道,乃要在奉佛,眞所謂似是而非者也。且陰陽卜筮,騎射聲律,各有其職,非人君躬行之要道也。上曰,爲君者,勤於政治而已,何必留心於枝藝乎?弘燮曰,誠然矣。上曰,參贊官讀之。承穆讀自候景與東魏戰敗,止加陳霸先征西大將軍。上曰,釋義。承穆釋義訖。上曰,文義奏之。承穆曰,此時五胡猾夏,神州陸沈,惟江左文物,猶有可觀,而梁武帝,以撥亂之主,頗有勤儉之德。少加省察,崇儒重道,任賢使能,則廓淸氛穢,指日可期,而乃捨身於無遮之會,溺志於空寂之道,身陷奇禍,國隋以傾。由此觀之,事佛求福,適足爲災身之資,可不興歎乎?上曰,崇正學,闢異端,帝王之規模,而不此之爲,反溺於佛·老,是可曰人君也哉?承穆曰,聖敎至當矣。上曰,閣臣讀之。讀自齊與王僧辯書,止賜爵莒公。上曰,釋義。釋義訖。上曰,文義奏之,曰,臣之所讀,別無枚擧仰達之義,而第以梁武帝觀之,其慈孝恭儉,非無可爲之姿,不能施之於政,乃捨身崇佛,竟速臺城之禍而不悟。蓋帝王遵民成俗之本,惟在於闢異端衛正學也。上曰,爲人君者,若不衛正斥邪,則其何以爲治乎?曰,聖敎然矣。上曰,觀陳後主之奢靡淫佚,眞古今所未有也。自公卿大夫至于士庶人若有是,則終未免敗其家亡其身,況爲人主者,如是而安得保其宗社乎?此可爲後世之深戒也。曰,昏庸之主,從古何限,而至於陳後主而極矣。上曰,史官以次讀之。賤臣讀自隋主問取陳之策於高穎,止橫亘數千里。上曰,釋義。臣釋義訖。上曰,文義奏之。賤臣曰,臣所讀自止內,別無敷衍奏達之辭矣。鍾瀅讀自十二月隋軍臨江,止令人豁然。上曰,釋義。鍾瀅釋義訖。上曰,文義奏之。鍾瀅曰,凡此諸國之事,無一觀感矣。大抵爲人君者,力行仁義禮智,然後自有靈長之祚,而就五季觀之,則專事篡弑征伐,豈無覆亡之禍乎?故徒爲後世之笑資矣。致恒讀自陳主從容謂侍臣曰,止執送長安。上曰,釋義。致恒釋義訖。上曰,文義奏之。致恒曰,臣之所讀自止內,別無可奏之辭矣。上曰,史官就座。又命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深七分。
夜至一更至二十一日開東,灑雨下雨,測雨器水深九分。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大殿·大王大妃殿·王大妃殿,口傳問安。答曰,知道。世子宮,口傳問安。答曰,知道。
進御加味地黃湯,後日次停止事,榻前下敎。
金宗漢啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
洪承穆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
以別兼春秋李重七·洪承憲·金學洙·金文鉉·趙秉升·朴斗陽·閔泳煥,檢閱李起鍾牌不進罷職傳旨,傳于洪承穆曰,只推。
洪承穆啓曰,左右史不可不備,檢閱李起鍾,旣有只推之命,卽爲牌招入直,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
李載完啓曰,明日召對,取稟。傳曰,爲之。
洪承穆,以三軍府啓曰,卽接御營廳所報,則今五月二十一日,習陣日次,而敎場泥濘,軍馬勢難馳驟,不得行操云矣,敢啓。傳曰,知道。
又以兵曹言啓曰,卽接巡山哨官盧鎭九手本,則御營廳所授惠化門北邊第三城廊近處體城三間許頹圮云。爲先令繕工監堅實圍排,分授營門,卽速修築,而把守軍兵,亦令該營量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局別將朴長夏,身病猝重,勢難察任,改差,何如?傳曰,允。
李載完,以伴接官言啓曰,卽者差備譯官來言,仁川船上所留彼人中,海軍三名,今日戌時量,入來館所云矣,敢啓。傳曰,知道。
又以義禁府言啓曰,時囚罪人金順文,拷限已滿,當爲加刑一次發配,而連値齋日,過齋後擧行,何如,傳曰,允。
己卯五月二十日申時,上御重熙堂。召對入侍時,參贊官李載完,檢校直閣姜,侍讀官朴周雲,檢討官丁弘燮,假注書玄載辰,記事官金命來·李容稙,各持通鑑第十卷,以次進伏訖。上曰,史官分左右。仍開卷。上曰,上番讀之。周雲讀自十年上性猜忌,止賜宴於殿庭而赦之。上曰,釋義。周雲釋義訖。上曰,文義奏之。周雲曰,仁壽宮制度壯麗,而文帝以殫民力,結怨天下,大怒責楊素,此是文帝愛民之實心,而亦可爲後世法也。上曰,雖作土未,適於制度而已。今乃窮奢極,過於壯麗,此皆民之膏血也。宜乎文帝之大怒,而實是帝王節財愛民之心也。周雲曰,聖敎至當矣。仍奏曰,盜一錢以上,皆令棄市者,用法之大苛也。以文帝之愛民儉德,不有如此苛刻之政,則享國必將久長矣。其儉德則師之,其苛刻則戒之者,帝王之道也。上曰,然矣。周雲曰,王伽之縱囚七十餘人,而如期盡至者,與死囚四百來歸獄,同一感悅也。觀於歐陽修縱囚論,雖以不可論之,而使人感悅如此者,亦不易也。上曰,死囚四百之放還者,雖是寬仁之政,固非常行之道,而只可一試之事也。周雲曰,聖敎然矣。上曰,下番讀之。弘燮讀自仁壽三年龍門,止相接二百里。上曰,釋義。弘燮釋義訖。上曰,文義奏之。弘燮曰,夫奢侈者,雖使臣庶爲之,必不能保其家,況國君乎?隋焬帝罄竭財力,爲苑囿樓觀,極其侈麗,此所以墜失基業,可不戒哉?上曰,文王之囿,方四十里,民猶以爲小者,與民共之也。如焬帝之築苑,則雖二十里,民猶以爲大。況至二百里之廣,爲海於其內,又有許多窮奢極侈之事,此前古所未有,宜乎不保其國也。仍敎曰,王通之言善矣。使文帝而用此人,則國其庶幾乎。弘燮曰,王通十二策,是皆治平之要也。使文帝能用其策,則國祚亦必延長矣。上曰,凡爲君者,遠讒侫而用賢人,則國必永享。雖在傾覆之際,亦有修德中興之道,惜乎文帝之不能用其人也。弘燮曰,聖敎至當矣。周之宣王,當幽·厲之後,內修政事,外攘夷狄,終致中興,此後世之所以歎美也。隋文帝,性本猜苛,雖不能用賢致治,然若其勸農桑輕賦徭,服物則隨弊補用,後宮則皆衣澣濯,食不重味,自奉甚薄,則實多勤儉之可稱。開皇仁壽之間,天下殷富,國儲豐贍者,皆其效也,豈非後世之可法乎?上曰,然矣。雖無聖德仁化,垂統於久遠,其愛養百姓,勤政節儉,則亦足以有天下也。仍敎曰,參贊官讀之。載完讀自二年置洛口倉,止人多附之。上曰,釋義。載完釋義訖。上曰,文義奏之。載完曰,焬帝之侈靡敗亡,下番儒臣已奏之矣。蓋爲人君者,以節儉恭勤爲本,不以侈麗戲玩存諸心,然後政善於上,民安於下,其國治。今焬帝,不此之爲,乃以臺榭苑囿,日事遊幸,不知政令民務之爲何件物事,終又窮兵黷武,竭天下之力,遠征高麗,使黎民怨咨,道路騷擾,至於聚爲群盜,天下遂大亂,如是而不亡,臣未之聞也。此不但以往古事論之,實爲萬世人主之龜鑑也。上曰,以天下之大,何患疆土之不足,不行仁政,而又征高麗,蓋好侈奢極逸樂如隋帝者,自古罕矣,其亡國固然也。仍敎曰,裵矩之以西域圖記阿悅君心,使胡夷往來相繼,中國疲弊。矩旣北面爲臣,設有其主之不仁,諫諍匡輔,卽其責也,乃反唱導以不正,使其國立亡,寧不痛甚?此爲爲人臣者所鑑戒也。載完曰,聖敎切當矣。矩旣委質爲臣矣,其君或有不仁之政,宜其面折廷爭,以死諫諍,而乃以詭異之說,戲玩之具,蠱惑君心,亂亡其國,隋之亡,皆矩之罪也。爲人臣者,可不懲戒也哉?然而矩於唐宗爲賢臣,如百里奚之愚於虞而智於秦。蓋用與不用,聽與不聽也,故古人云,主明臣直。隋帝若虛己納諫,厲精爲治,如唐宗之英明,矩亦豈不以事唐者事隋乎?臣故曰,臣下之侫直,亦係於君上之明闇也。以隋文言之,勤政致治,雖勝於焬帝,而廢太子立晉王,其意奚有所取歟?周之太王,不立泰伯·仲雍而立季歷,知文王生有聖德,將以傳之也。隋文之廢立,豈可曰不知晉廣之爲人乎?職不過偏聽侫臣之讒說而有此乖擧,以致家國覆亡,實文帝基之也。上曰,然矣。亡國之機,自此時成矣。載完曰,高麗卽我東之高句麗也。其時與新羅·百濟,三國分治,自平壤以西爲其封疆,而猶能堅守抗拒,以天下之力不能當焉。論其平壤以西疆土,則不過爲千里之地,而其强如是,古之明王,不以國之大小,惟以政之治否。今則統合三國,疆域倍蓰矣。上曰,我東,果自昔稱强國也。仍敎曰,李淵之御衆寬簡,人多附之,創業之基在此也。載完曰,五胡紛亂,天下無眞主,隋文以詐力取天下,不過數世以亡,而唐高則順民心集大勳,去胡夷之汚俗,除隋氏之亂政,奄有天下,咸與惟新,其弘功偉績,允爲創業之主矣。上曰,隋·陳帝王之時,無足爲言,而至於李淵世,頗有可觀者矣。仍敎曰,閣臣讀之。讀自十年二月詔百寮,止亦由汝矣。上曰,釋義。釋義訖。上曰,文義奏之。曰,人臣以忠直不欺爲主,而高德儒,乃指野鳥爲鸞,欺君取官,雖緣君闇有此侫臣,而侫臣之兇于國害于身,亦必至之理也,故不過三年,竟伏其罪,足可爲後世人臣之深戒也。上曰,臣之欺君,已無可論,而以君而謂其誠心致祥,遂授以爵,其闇可知,此非君臣之均失乎?曰,有是君,故有是臣。然臣之欺君,其罪尤大也。上曰,開皇之末,恃其殷富,欲伐高麗,而劉炫作論以刺之,其言竟驗,可取其見事之明也。曰,各守封疆,不相侵伐,爲安民固國之道,而徒恃殷富,無故動兵,不用劉炫之議,其敗宜矣。上曰,劉文靜一見世民而異之,深自結納,可謂有知人之鑑也。曰,世有眞主出焉,則如此藻鑑之人,亦應時而生也。上曰,破家亡軀亦由汝,化家爲國亦由汝云者,實出於不得已也。曰,聖敎然矣。上曰,六朝之際,無足可觀,而李淵以下,有帝王將興之氣像,漸次有可觀矣。曰,三代以後,治敎之盛,最稱漢·唐,自此以下,次第有可觀之蹟矣。上曰,史官以次讀之。賤臣讀自先是裵寂以晉,止兵勢淵從之。上曰,釋義。賤臣釋義訖。上曰,文義奏之。賤臣曰,臣所讀自止內,別無可奏之辭矣。命來讀自裵寂等乃請,止淵不得進。上曰,釋義。命來釋義訖。上曰,文義奏之。命來曰,民惟邦本,而唐祖於興兵之初,先發倉廩,以賑貧窮,務本之道,固其然矣。上曰,唐宗拔西河,秪斬德裕,而不戮一人,無犯秋毫,其氣象豈不壯哉?命來曰,聖敎誠然矣。容稙讀自淵以書招李密,止往來不絶。上曰,釋義。容稙釋義訖。上曰,文義奏之。容稙曰,李淵之推奬李密,以驕其志,綴東都之兵,全意西征,實爲兵家之得計矣。上曰,處事不急,以待自然成功者,苟非弘量大度得乎?容稙曰,具恢弘度略,可以爲後世之法矣。上曰,史官就座。仍命退,諸臣以次退出。
上在昌德宮。停常參·經筵。
自開東至午時,灑雨下雨,測雨器水深七分。
金宗漢啓曰,來二十五日,朝參日次,而生進放榜權停例相値,頃稟之意,敢啓。傳曰,知道。
又啓曰,明日常參·經筵,取稟。傳曰,停。
洪承穆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李載完啓曰,右承旨朴定陽,左副承旨趙秉稷,今日不爲仕進,竝卽牌招,何如?傳曰,允。
以檢閱李起鍾牌不進罷職傳旨,傳于金宗漢曰,只推。
金宗漢啓曰,左右史不可不備,檢閱李起鍾,旣有只推之命,卽爲牌招入直,何如,傳曰,允。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
傳于金宗漢曰,奉審閣臣入侍。
金宗漢啓曰,明日召對,取稟。傳曰,爲之。
以右承旨朴定陽牌不進罷職傳旨,傳于金宗漢曰,只推。
趙秉稷,以御營廳言啓曰,本廳字內惠化門北邊第三城廊近處體城三間許頹圮處,令分授營門,卽速修築,把守軍兵,量宜定送事,自兵曹草記矣。修築則待晴擧行,而哨軍二十名,將校一人率領,限改築間,嚴加守直之意,敢啓。傳曰,知道。
己卯五月二十一日申時,上御重熙堂。召對入侍時,參贊官金宗漢,檢校直閣姜,侍讀官朴周雲,檢討官丁弘燮,假注書承履祥,記事官李起鍾·李容稙,各持通鑑第十卷,以次進伏訖。上曰,史官分左右。仍開卷,上曰,上番讀之。周雲讀自雨久不止,止不可勝記。上曰,釋義。周雲釋義訖。上曰,文義奏之。周雲曰,裵寂曰先攻河東,世民曰先攻長安,兩策皆長,故李淵兩從之,此是帝王大度兼收群策之義也。上曰,兩策俱善,故竝用之,此萬全之道也。周雲曰,關中士民歸之者如市,吏民及群盜,亦歸之如流,可見太宗之深得人心也。人心如此,天意可知,且房玄齡,如漢之子房,而太宗一見如舊,引爲謀主,英主知人之明,亦可怯也。上曰,有臣如此而能知而用之者,英明故也。上曰,李淵克長安,與民約法十二條,悉除隋苛禁,此與漢高入關,約法三章,除秦苛法,同一規也。創業規模之暗合如此,可知帝王所見之略同也。周雲曰,聖敎然矣。上曰,李淵備法駕,迎代王侑,卽皇帝位,可見唐高祖公天下之心也。周雲曰,迎立代王,不私天下之心如此,而終不免天意人心之自然歸順,此其爲享國靈長之根基也。上曰,唐高祖卽位之年,首置國子·太學·四門生及郡縣學。夫興學校者,帝王之大政也。立國之初,卽爲崇尙文學,廣設學校者,已知爲治之大體也,不如此則豈可爲創業垂統之令主乎?周雲曰,聖敎至當矣。最爲今日之所當法也。上曰,州縣及鄕,皆置學者,竝擧各州坊里而言之也。各州坊里,皆爲置學,然後興學之政,始爲大備也。上曰,隋以惡聞其過亡天下,故孫伏伽,以務盡下情,首先上表,天道下濟,地道上達,然後天地交而萬物生矣。廣開言路,務盡下情者,豈不爲帝王之大道乎?周雲曰,聖敎至當矣。興學校開言路兩事,帝王之道,盡於此矣。上曰,下番讀之。弘燮讀自唐命裵寂·劉文靜等,止以城納武周。上曰,釋義。弘燮釋義訖。上曰,文義奏之。弘燮曰,唐高祖御極之後,首興學校,是知右文之爲急先務也。有唐三百年文明之運,實基於此,豈不盛哉?上曰,學校,有國之大政,若創業而不知偃修,則是豈爲萬世開太平之意乎?且夫律令用之,以御萬民立紀綱者,則其於立國之初,先爲修定,宜矣。弘燮曰,漢帝之創業也,蕭何次律令,叔孫通講綿蕝,其立務大略相似,而文學則唐勝於漢初也。上曰,見孫伏伽之表,大悅褒賞,則其從諫如疏之意可見矣。弘燮曰,言路塞則上下之情難通,故唐帝嘉納此表,以開言路,甚盛擧也。此後亦有李素立之諫,違法而特恩遇授官,其在考第群功之時,亦以李綱之忠款,孫伏伽之誠直爲第一,以責勵臣下,其監隋覆轍,虛心求諫,每多如是矣。上曰,上下之情相通,然後國以永享,而通情之道,惟在於開言路也。弘燮曰,聖敎至當矣。夫定律令興學校·開言路三者,是治國之大綱領也。唐帝知其爲先務而行之,宜乎爲創業垂統之主矣。上曰,然矣。弘燮曰,徐世勣,雖以李密之臣,歸順於唐而其不背主不邀功,可謂純實矣。上曰,旣知唐帝之眞主,故雖爲臣服,而若背主邀功,則豈有後世之稱道乎?上曰,參贊讀之。宗漢讀自武周軍勢甚銳,止登灜洲。上曰,釋義。宗漢釋義訖。上曰,文義奏之。宗漢曰,人臣之抗威苦諫,難於將虎鬚批龍鱗。人主每接臣隣,必和容虛懷誾誾,如家人父子,務盡下情,然後始聞逆耳之言,故曰,主明則臣直也。上曰,唐太宗有知人之鑑,故如是用人矣。宗漢曰,草創之時,君臣之分未定,臣亦擇君而事,如鳥之擇捿。爲人主者,有駕馭之術,然後可使群雄入彀矣。唐宗釋敬德囚,賜之以黃金,推之以赤心,敬德安得無知己之感乎?故帝王用兵,不在乎被堅執銳,在乎善將將也。上曰,爲人君最難者,用人也。得人則治,不得人則亡。夫國之治亂,在於用人之明不明如何耳。宗漢曰,唐宗以武戡亂,又能以文守成,於是開館出敎。時則有十八學士,濟濟登灜,何其盛也?前代創業之初,未聞有彬彬之治,豈曰無人?但人主未遑右文也。且房·杜者流,在隋焬時碌碌未有奇節,不過是草野凡夫,及其遭遇乎唐宗,始有雲龍風虎之會,是知君者表也,臣者景也,表動則景隨也。上曰,唐宗之用將用人,無非賢良,眞可謂英主也。上曰,閣臣讀之。讀自初杜如晦,止無品秩。上曰,釋義。釋義訖。上曰,文義奏之。曰,房玄齡·杜如晦,王佐之才也。王佐之才,何代無之,而世無知而用之之君上,則湮沒無聞者多矣。唐主能知房·杜之才而委任國事,安得不克創大業乎?上曰,房玄齡·杜如晦,非但王佐之才,少無相猜,同心協輔,爲創業之元勳,則名臣之稱,至今不衰者,不亦宜乎?曰,聖敎然矣。上曰,世民,自起兵以來,前後數十戰,常身先士卒,輕騎深入,此是與士卒同死生之意也。雖將兵之臣,猶吮其癰疽,以至于士卒之死不旋踵。況爲人君,與士卒同其死生如此,爲士卒者,安得不人人效死乎?曰,聖敎至當矣。上曰,詔諸州,有明一經以上未仕者,咸以名聞,此是奬文學崇儒敎之盛擧也。曰,漢用專門之學,治易者治易,治書者治書,宋之趙普,亦以論語一部,輔佐二帝,得天下致太平。書不在多,在於專攻,雖一經洞然明達,則輔君致治,綽有餘矣。上曰,然矣。上曰,史官以次讀之。賤臣讀自二月詔諸州,止課役俱免。上曰,釋義。賤臣釋義訖。上曰,文義奏之。賤臣曰,臣所讀自止內,別無敷衍奏達之辭矣。起鍾讀自七月或說,止猜嫌益甚。上曰,釋義。起鍾釋義訖。上曰,文義奏之。起鍾曰,豈以胡寇遷都,反示中夏之弱也?世民所諫,實爲得當矣。上曰,若信或說,遽爾遷都,則難免貽羞四海,爲笑百世也。起鍾曰,誠然矣。容稙讀自八月突厥,止引兵稍却。上曰,釋義。容稙釋義訖。上曰,文義奏之。容稙曰,可汗帥騎萬餘,形勢甚大,而世民能獨往虜陳,大責負盟,以致却兵,其將略,人所難及矣。上曰,非徒將略如是,文武兼備,可謂古今罕儔矣。容稙曰,是以爲創業之主矣。上曰,史官就座。又命退,諸臣以次退出。
己卯五月二十一日酉時,上御重熙堂。奉審閣臣入侍時,左副承旨趙秉稷,假注書承履祥,記事官李起鍾·李容稙,檢校待敎金演壽,以次進伏訖。上曰,史官分左右。上曰,閣臣進前。演壽進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上曰,園上·陵上·殿內,皆爲太平乎?演壽曰,俱爲安寧矣。上曰,碑閣·丁字閣無頉乎?演壽曰,俱爲無頉矣。上曰,何時將事乎?演壽曰,二更量矣。上曰,將事時不雨乎?演壽曰,幸不雨矣。上曰,雨甚支離,殿內·碑閣·丁字閣,無滲漏處乎?演壽曰,俱無滲漏處矣。上曰,潦水如此,其無害於農形乎?演壽曰,潦水雖如此,幸不瀑注,故臣所覩處,無潰決之患。問於農夫,則今此潦水,別無害於農作云,而移秧已畢,初耘方張,田穀亦皆善爲立種,野有豐聲之騰矣。上曰,牟麥皆爲收獲,而年事亦有大登之望乎?演壽曰,已爲收獲,皆云豐登矣。上曰,甚幸幸矣。演壽曰,然矣。上曰,潦水漲溢,得無乘船往來之難乎?演壽曰,去時,自龍山·堂峴乘船,溯而下鷺梁,來時自僧房店前乘船,而泊于龍山·堂峴下陸矣。上曰,何時發行乎?演壽曰,將事後,卽抵水原府秣馬,果川縣中火,而行船之際,自然遲滯,今始復命,不勝惶悚萬萬矣。上曰,相距頗遠,事勢固然矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
自開東至午時,灑雨下雨,測雨器水深二寸。
朴定陽啓曰,明日常參·經筵,取稟。傳曰,停。
趙秉稷啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴定陽啓曰,右副承旨洪承穆,今日不爲仕進,卽爲牌招,何如?傳曰,允。
傳于朴定陽曰,禮房承旨馳詣健元陵,奉審摘奸,仍留監祭,局內諸陵,一體奉審以來。
傳于朴定陽曰,弼善·兼弼善·兼文學有闕之代,前望單子入之。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
洪承穆啓曰,明日召對,取稟。傳曰,爲之。
朴定陽,以司饔院監膳提調意啓曰,今日監膳時日,下生鮮腐傷體少,屢次點退,其所改色,與前無異,日勢漸晩,雖不得不捧入,而今當潦水,捉得無路云,在前如此之時,曾有稟旨代封之例矣。莫重御供,自下不敢擅便,惶恐,敢啓。傳曰,知道。代封。
又以觀象監領事提調意啓曰,謹承傳敎,天文學三曆官安忱有頉,代前正林聖淵塡補之意,敢啓。傳曰,知道。
洪承穆,以兵曹言啓曰,卽接景慕宮入直守門將訓鍊院主簿李秉熙手本,則通化門越邊含春苑墻垣二間·弘化門越邊含春苑墻垣五間頹圮云。爲先令繕工監堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又以義禁府言啓曰,時囚罪人金順文,加刑一次,訊杖第三十度,今已準二次矣。金順文,全羅道羅州牧智島限己身定配,而以承傳內辭意具罪目,依例發遣府羅將,押送配所,何如?傳曰,允。
己卯五月二十二日申時,上御重熙堂。召對入侍時,參贊官朴定陽,檢校直閣姜,侍讀官金正浩,檢討官丁弘燮,假注書玄載辰,記事官李起鍾·李容稙,各持通鑑第十卷,以次進伏訖。上曰,史官分左右。仍開卷。上曰,上番讀之。正浩讀自時霖雨益甚,止悉委太子處決然後聞奏。上曰,釋義。正浩釋義訖。上曰,文義奏之。正浩曰,太宗之使頡利,疑突厥者,出於一時權變,而姑許其請和者,亦又一道。蓋戎狄之爲患,自古爲然,舞干羽,格有苗,有大舜之德化,然後可致,而來則懲而御之,去則備而守之,卽帝王馭夷之常道也。上曰,太宗之使二可汗相疑,未或不可,而請和許之,亦出於羈縻之計也。周穆·漢武,窮兵黷武,終事於夷狄者,有何快哉?正浩曰,誠然矣。周宣之時,玁狁內侵,命將征之,至于太原而止,驅之出境而已,不窮追之也。上曰,然矣。正浩曰,夷狄者禽獸也,不可但以恩意撫之,則備禦之策,不可以不嚴矣。上曰,安不忘危,豈可無陰雨之備乎?正浩曰,誠然矣,故易曰,其亡其亡,繫于包桑。上曰,舒州都督張鎭周,到州之日,與親戚歡飮,治州之日,不許交遊者,無乃防其私而務其公乎?正浩曰,蓋私之一字,害政之大者。舒州,本其鄕里,故先事而慮,以致境內之肅然。後世近民之官,若得如斯人,則何患乎不治乎?東漢蘇孺文之言,亦類此也。仍奏曰,佛者無父無君,別爲一端者也,傅奕當此六朝崇佛之餘,能疏斥,非但明於天文術數,亦可謂學文中人。上曰,然。張道源稱奕言合理,蕭瑀則當治其罪。以此觀之,二人之學術可知矣。正浩曰,蕭瑀雖是太宗勳臣,而得罪於名敎者,則後世何足稱也?梁武·齊襄,皆以崇佛祚短,而太宗立國之初,辟異端崇正學,此可爲後世龜鑑,而三百之洪業,實基於此矣。上曰,太宗此事,出於不得已之擧也。欲俟其發,然後以義討之,不亦可乎?以此觀之,伏兵於玄武門者,必不欲先下手也。秪欲爲自全之計,而乃至於如此,是太宗之不幸也。正浩曰。然矣,周有管·蔡之變,齊有桓公·子糾之事,而至於太宗則終未免有慙德也。上曰,世民此事,甚萬萬不幸也。定天下之功,皆在於世民,則唐主何不立世民爲太子乎?正浩曰,世亂先有功,時平先嫡長,或有其說,而謹按溫公之言有曰,使高祖有文王之明隱,太子有泰伯之賢,太宗有子臧之節,則亂何自而生哉?此實萬世不易之正論也。上曰,泰伯·仲壅,可謂仁矣。仍敎曰,下番讀之。弘燮讀自初洗馬魏徵,止悉爲精銳。上曰,釋義。弘燮釋義訖。上曰,文義奏之。弘燮曰,內而禽荒,外而遠物,卽明王之所禁戒。太宗縱禁苑鷹犬,罷四方貢獻,此周文王不敢盤于游田,萬邦惟正之供之意,而且能咨臣隣懋治道,使中外悅服,實後世人主所可法者也。上曰,罷田獵貢獻,惟以政治爲孜孜一念,海內孰不歡忭乎?弘燮曰,念宮女之幽閟,各任其適人,是後又放怨女三千,誠善政也。上曰,頡利之進寇也,輕騎自出,以致制服,可謂壯矣。然以萬乘之主,躬自臨敵,或不無戰伐之餘習歟?弘燮曰,帝王親征,元非得已,而行之若太宗,則貞觀文明之治,雖極隆盛,此時則猶屬草創,每有事,常身先士卒,勇於決勝,此乃英武過之也。上曰,突厥之獻羊馬不受,與漢文之却千里馬,事雖殊而意相近,且但詔歸所掠戶口,則其賤畜而貴人可見矣。弘燮曰,不受羊馬,蓋亦不寶遠物之意,而民惟邦本,后爲民父母,后若不重民,則民將何恃而生乎?上曰,有民,然後有君,君非民,誰與爲邦?弘燮曰,殿庭習射,議者以爲將帥之事,然猶爲安不忘危之意也。上曰,群臣之多諫,或慮武事之先施也。弘燮曰,此時創業日淺,天下猶未昇平,則陰雨之備,亦何可緩乎?且一視赤子,推心置腹,眞王者之言也。上曰,若言過其實,惡在其善言也?太宗能終始踐言,以致率服,此其爲善者也。弘燮曰,聖敎至當矣。上曰,參贊官讀之。定陽讀自上嘗言吾,止何憂不治。上曰,釋義。定陽釋義訖。上曰,文義奏之。定陽曰,太宗初定天下,臨殿定勳,辨淮安希賞之語,鎭諸將爭功之習,雖以國之懿親,不得濫與勳臣同列,私恩輕而公義重,此所以衆皆悅服也。上曰,淮安,雖國之至親,今於論功封爵之際,何可以私恩蔽公乎?定陽曰,唐宗於秦府舊人,似先遷官,而齊府之人,反有先用者,乃設官分職,進賢退不肖,不以新舊爲先後,眞得用人之道矣。上曰,設官分職,當擇賢才而用之也,豈可取捨於新舊乎?定陽曰,廣聚書籍,選文學之士,更日直宿,討論前言,咨詢政事,右文之治,誠莫過於此矣。上曰,選文學之士,討論往行,或至夜分,且三品以上子孫之充於弘文館,是他日進用之意也。定陽曰,今日三品以上之子孫,卽化日需用之人,故有此盛擧矣。上曰,誠信御下,果是致治之要道也。定陽曰,裵矩之請戶給絹也,太宗計口爲率,是誠信之所推矣。夫誠信者,人主御下之道,而太宗行此精微之規,實爲後世之龜鑑矣。上曰,非但爲人主之龜鑑,自天子至于庶人,豈可無誠信乎?定陽曰,聖敎至當矣。雖庶人,如無誠信,則何以持身乎?上曰,擇用廉吏,薄斂輕賦,則道不拾遺,商旅野宿,可比三代之治矣。定陽曰,選廉吏裕民食,則各自恒産,自不爲盜矣。賦重役繁而官吏貪求,則不勝其飢寒,必抵其罪也。今此群臣之論止盜,或請重法,而以去奢省費,輕徭薄賦爲先務,行之數年,海內寧謐,道不拾遺,可謂知所本矣。上曰,君依於國,國依於民,豈可縱欲而民愁國危乎?定陽曰,聖敎切當矣。是以有民惟邦本,本固邦寧之古訓矣。上曰,民惟邦本,本固邦寧八字,在昔英廟,曾有揭付於各道監營及留營矣。上曰,上書言事者,粘之屋壁,每思治道,深夜方寢,且於魏徵之言,欣然嘉納者,甚善矣。定陽曰,諫臣之直言,粘之屋壁,出入省覽,戒勅群下,盡其恪勤,數引魏徵,訪以得失,其治道之盛,於斯可見矣。上曰,君以誠信御下,然後可得治體,而唐宗納魏徵之諫,賜以金甕,甚盛矣。定陽曰,然矣。夫信者,國之大炳,而法令之所行也。法不信則民不畏,令不信則民不從,點兵之以十八以上爲中男,而今欲以年未十八者竝點,則其爲失信大矣。且況蠲逋之徵督如故,免租之散還更斂者乎?魏徵極言之,而唐宗嘉納之,此寔後世人辟之所當鑑法也。上曰,張蘊古之大寶箴甚切實,而太宗嘉其言,褒之束帛,除以大理丞,可見其好善之意矣。定陽曰,然矣。大寶箴之所載是撮要,而言甚切實矣。上曰,裵矩之侫於隋而忠於唐,果非性之有變,而君若樂聞直言,則侫化爲忠矣。定陽曰,聖敎切當矣。古有君明臣直之言,明君在上,翕受直言,則庶有侫化爲忠之道矣。上曰,閣臣讀之。讀自貞觀元年,止無惜盡言。上曰,釋義。釋義訖。上曰,文義奏之。曰,太宗之寬律令除肉刑,出於刑期于無刑之意也。蓋死者不可復生,斷者不可復續,改以役流,以聞自新之路,此豈非寬嚴互濟之道乎?上曰,刑者出於不得已也,使之勞苦自悔,此是愛欲生之意也。仍敎曰,戴胄忠淸公直,職在大理,能犯顔執法,言無不從,至於天下之無冤獄,後稱貞觀之治,良有以也。曰,聖敎然矣。上曰,長孫順德,受人餽絹,不之罪而反賜以絹,此是保其功而知其愧也。曰,人主之寬容如是,苟有彝性,則寧不感服而悛改乎?上曰,因其山川,改寘州縣,爲其民小吏多,舊弊尙存也。曰,革命之初,大有更張,卽三代建邦設都之遺意也。上曰,聞弓工之規諫,延見京官,問民間疾苦及政事得失,可見孜孜爲治之意也。曰,此所謂工執藝事以諫者,而太宗之虛受願治,足爲後世之鑑法也。上曰,君自爲詐,則何以責臣下之直乎?可見太宗之誠心待臣也。曰,聖敎然矣。上曰,始有封建之議,此享國長久之策也。曰,漢以大封同姓,歷年至於四百年之久,此實帝王敦親之意也。上曰,魏徵之願爲良臣,勿願爲忠臣,眞善言也。曰,聖敎然矣。上曰,假以辭色,冀聞規諫,不亦善乎?曰,君與臣相親如一體,然後各盡其情矣。上曰,史官就座。又命退,諸臣以次退出。
上在昌德宮。停常參·經筵。
夜自五更至二十四日開東,灑雨下雨,測雨器水深三分。
朴定陽啓曰,明日常參·經筵,取稟。傳曰,停。
洪承穆啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴定陽啓曰,左副承旨趙秉稷,同副承旨金宗漢,今日不爲仕進,竝卽牌招,何如?傳曰,允。
春坊前望單子入之,弼善趙東弼,兼文學李輔榮落點,兼弼善宋道淳添書落點。
洪承穆啓曰,假注書玄載辰有身病,勢難察任,今姑改差,何如?傳曰,允。
假注書玄載辰改差,代以朴壽昌爲假注書。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
金宗漢啓曰,明日召對,取稟。傳曰,爲之。
以左副承旨趙秉稷牌不進罷職傳旨,傳于金宗漢曰,只推。
金宗漢,以議政府言啓曰,日本公使,以設港事,專來駐京矣。京畿·北道·三南中二處開港,已有年前條規,故會坐爛商,諸議詢同,以德源許施,而當行節目,將有鱗次講究,先以此意,知委於該道道臣處,何如?傳曰,允。
又以侍講院言啓曰,新除授弼善趙東弼,兼弼善宋道淳,竝卽牌招察任,兼文學李輔榮,時在京畿抱川地,斯速乘馹上來事,下諭,何如?傳曰,允。
吏曹啓目,文科新及第李克淵名字,與後娶妻父金極淵,音相似,改以承淵,副司果鄭一驊名字,與後娶妻父金日華,音相似,改以基承,出身柳澄名字,與後娶妻父李徵,音相似,改以譚事爲等如告狀,依例令藝文館給帖,何如?判付啓依允。
己卯五月二十三日酉時,上御重熙堂。召對入侍時,參贊官洪承穆,檢校直閣姜,侍讀官金正浩,檢討官丁弘燮,假注書承履祥,記事官李起鍾·李容稙,各持通鑑第十一卷,以次進伏訖。上曰,史官分左右。仍開卷。上曰,上番讀之。正浩讀自上謂公卿曰,止爲人所笑也。上曰,釋義。正浩釋義訖。上曰,文義奏之。正浩曰,人君致治之要,莫先於崇儉節用,崇儉則節用,亦在其中。太宗當隋室侈縱之後,以靡麗珍奇爲戒,以節用愛民爲心,富有四海,不營一殿,遂使風俗質素,公私富給,後世帝王所當鑑法也。上曰,古語云,由儉入奢易,由奢入儉難。隋氏侈靡之餘,風俗頓改,衣無繡錦,公私富給,豈不盛哉?正浩曰,此皆由於人主之導率,上行下效,不其然乎?在隋氏侈靡之餘,故移風易俗,至於二十年之久,若時君世主,承祖宗之餘化者,則一變至道,卽轉移間事也,故孔子曰,草尙之風必偃。上曰,太宗,以賈胡剖身藏珠之說爲喩,且曰,朕與卿輩,戮力相輔,俾免爲人所笑。其君臣相勉之道,豈不休哉?正浩曰,太宗以淺近之說爲提撕警覺之資,而魏徵以聖人之言爲對,尤爲深切著明矣。上下交相勉勵,諭之若家人父子,後世稱貞觀之治,良有以也。仍奏曰,隋文之不許賑給,與梁惠王移民移粟相類,殊非人君恤民之道,焬帝恃富侈縱,實文帝啓之也。又奏曰,倉庾之積,但備凶年,其餘何用哉?太宗此言,近於因噎而避食也。國無十年之積,國不爲國,倉庾之積,猶恨其不足,何可以隋焬之富饒爲覆轍之戒哉?惟在修德而已。上曰,是言,好矣。正浩曰,太宗之上畏下憚,兢業自恃,此實克艱厥后之意,愼終之諫,未必無所見。上曰,似然矣。仍敎曰,下番讀之。弘燮讀自隋世選人,止必待有罪然後討之。上曰,釋義。弘燮釋義訖。上曰,文義奏之。弘燮曰,諸州選人,卽古選士升之,司徒升之,學升之,司馬升之遺制也。唐始創業,選才補官,簡而且備,崇儒彙進之道復明矣。上曰,若不得人授官,各盡其才,以補治化,則安能澤施於民乎?弘燮曰,隨才分職,癏曠之欲,則必當同心協贊,宣上德化,以下究於民也。上曰,隋世選人,必以十一月集,至春而罷,何爲而如是期促也?弘燮曰,隋末之政,循例襲謬,似是忽於選擧而然也。上曰,群臣以突厥之衰而請乘時擊破,謂其不信·不仁·不武而不討之,甚得當矣。弘燮曰,王者有征無戰。征者,卽往正其罪也,師出無名,其正安在?且雖戎狄,必御之以信,待其有罪,然後往正,則自致畏服而歸仁矣。上曰,然矣。弘燮曰,太宗習於戰伐,偃修未久,未必講究乎禮樂之本,故有此說也。夫唐·虞熙皞,則有大章簫韶之樂,鄭·衛淫哇,則有桑間·濮上之音,禮樂之與政相通,審矣。上曰,然矣。仍敎曰,參贊官讀之。承穆讀自二年上問魏徵曰,止愼終如始則善矣。上曰,釋義。承穆釋義訖。上曰,文義奏之。承穆曰,人主致治之要,莫先於開言路,而若偏聽一人之言,不知廣納,則易於壅蔽而暗,故必兼聽衆人之諫,不拘已見,則審於幾微而明矣。魏徵之對,眞切實矣。上曰,太宗之問,魏徵之對,可謂善問善對也。人君若不兼聽廣納,只循一人之偏言,則豈可免壅蔽之患也?此則能通下情之一道,亦可垂法於後世也。承穆曰,然矣。上曰,上畏皇天之鑑臨,下憚群臣之謄仰,兢兢業業云者,眞曲盡之言也。爲人上者,何時不如是兢業哉?承穆曰,聖敎至當矣。仍奏曰,唐宗之言,若是曲盡而無餘蘊,故魏徵但以愼終如是則甚善,繼陳者此也。所以貞觀之政,與漢文之治相捋,而三代以後,罕與比隆者也。上曰,閣臣讀之。讀自頡利表請入朝,止不在聲音也。上曰,釋義。釋義訖。上曰,文義奏之。曰,夫禮樂者,天地與同和,人心以之宣暢,採之閭卷歌謠,用之郊廟祭祀,此古昔聖王所以制作之修明之,爲致治之本者,而太宗之治之興替,不在於樂也。其果於非聖人,安得免後世之譏乎?上曰,太宗雖有英傑之姿,而不知禮樂之本,此無他,以征伐得天下,未及講究而然也。仍敎曰,太宗云,朕或失道,他日亦將如突厥。此出於安不忘危,而足爲後世人主之鑑法也。曰,聖敎然矣。上曰,史官就座。又命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深七分。
洪承穆啓曰,明日權停例生進放榜相値,視事,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于朴定陽曰,奉審承旨入侍。
傳于洪承穆曰,啓字誤踏之中官金錫勳推考。
金宗漢啓曰,假注書承履祥有身病,勢難察任,今姑改差,何如?傳曰,允。
承履祥改差,代以嚴胄永爲假注書。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
金宗漢啓曰,明日召對,取稟。傳曰,爲之。
洪承穆,以禁衛營言啓曰,本營哨官徐鵷淳,身病猝重,勢難察任,改差,何如?傳曰,允。
己卯五月二十四日巳時,上御重熙堂。奉審承旨入侍時,右承旨朴定陽,假注書朴壽昌,記事官李起鍾·李容稙,以次進伏訖。上曰,史官分左右。仍命奉審承旨進前,定陽進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣健元陵,仍留監祭,將事安寧之意,敢此仰達矣。上曰,潦雨久注,諸陵上俱爲泰平,碑閣·丁字閣,亦皆無滲漏之處乎?定陽曰,陵上莎草,俱爲泰平,而碑閣·丁字閣,向已修改,亦無滲漏處矣。上曰,何時將事而何時離發乎?定陽曰,二更量將事,卽爲離發,抵東門則日已曙矣。上曰,霖雨之多日不霽,極爲悶然,所過之地,水漲何如乎?定陽曰,自再昨晩後,始爲少霽,川渠不至大漲矣。上曰,以船渡之乎?定陽曰,舊徽慶園前川,以船渡之,而聞居民之說,則每於此時,以潦水之漲,常以船渡之云矣。上曰,徑路年形,何如?定陽曰,牟麥已爲收穫,畓穀亦盡移秧而除草。至於根耕,以其潦雨之致,尙此未種,恐有失時之慮,誠爲可悶矣。上曰,根耕之尙未播種,甚爲悶然矣。仍命史官就座,又命退,承史以次退出。
己卯五月二十四日酉時,上御重熙堂。召對入侍時,參贊官金宗漢,檢校直閣姜,侍讀官金正浩,檢討官丁弘燮,假注書朴壽昌,記事官李起鍾·李容稙,各持通鑑第十一卷,以次進伏訖。上曰,史官分左右。仍開卷。上曰,上番讀之。正浩讀自畿內有蝗,止遠修邊塞乎。上曰,釋義。正浩釋義訖。上曰,文義奏之。正浩曰,太宗呑蝗,出於愛民之誠心,故皇天感應,蝗不爲災。上曰,太宗呑蝗,非出愛民,何能感天?正浩曰,昔宋景公,有君人之言三,故熒惑果徙一度。上曰,事雖不同,格天則一也。正浩曰,蝗旱蟲,惡物有毒,而與其痒稼,寧疾呑之,若非至誠惻怛之意,能如是乎?上曰,太宗之不欲數赦者,以開國之初,恐小人之得志,可謂立綱之始矣。正浩曰,赦不欲數者,惡小人蘄倖而輕犯禁也。易曰,履霜堅氷至。安知不小人革面而進乎?陰陽消長之幾,不可以不戒。上曰,人君好瑞,則諂侫之輩,欺蔽稱慶,太宗毁巢縱鵲,良有以也。正浩曰,上世有瑞,若曰天降膏露,地出醴泉,而後世稱瑞者,未必皆然。春秋不書祥瑞者,聖人之意有在焉,蓋在德爲瑞,無德爲災,奚以物爲哉?太宗惡夫侫者,又以賢爲瑞,豈不盛哉?德宗曰,時和歲豐爲嘉祥,進賢顯忠爲良瑞,慶雲靈芝,何益於人?詔天下,毋得更奏,此可謂繼志述事。詩曰貽厥孫謨,臣於太宗見之。上曰,宮人無用者,前後所出,至於三千,甚美事也。正浩曰,陰氣積鬱,上于天和,亦足致旱,而人君之伐德喪心,莫甚於女色,故大禹五戒,色荒居先。李百藥之上言,雖不敢斥言,而臣愚則以爲意有在焉。上曰,突厥寇邊,朝臣請修長城,太宗曰,安用勞民爲哉?太宗之意,蓋欲四夷自來臣服也。正浩曰,勞民遠役,本非美事,而秦皇遠築長城,不幾年天下大亂,太宗之言,猶曰在德不在險。上曰,雖有長城,不修其德,則四海之內,皆是寇也。正浩曰,聖敎至當矣。上曰,下番讀之。弘燮讀自十月上以瀛洲刺史盧祖尙,止以名聞。上曰,釋義,弘燮釋義訖。上曰,文義奏之。弘燮曰,人臣之事,不避難義也。盧祖尙旣拜命,而旋以疾辭,人臣之道,寧敢若是乎?然太宗之用律,亦甚過當,故綱目書以殺瀛州刺史盧祖尙,殺者殺無罪之謂也。與其殺不辜,寧失不經,聖人之言,而太宗此擧,有違古訓,惟其追悔而特命復官者,可謂勿憚改也。上曰,論其罪則不合於誅,而太宗因其威震,過於果斷,甚非處當,尋悔之言於侍臣,其不如文宣矣。夫人君之用刑,豈不愼哉?弘燮曰,是故書曰,欽哉欽哉,惟刑之恤哉。上曰,太宗欲幸南山,畏魏徵之嗔而中輟云者,是奬詡直臣之意也。弘燮曰,玄宗有過,輒問韓休知否,憲宗欲遊獵,而謂李緯必諫乃止,此乃法祖宗遺事也。仍奏曰,佳鷂慝懷,不惟畏憚,而臣事君以忠,君使臣以禮,於微事亦可見矣。上曰,忠事禮使,亦由於君明臣直也。仍敎曰,都督·刺吏之疏於屛者,明黜陟也,縣令之尤親民而各以名聞者,博采而愼擇也。弘燮曰,承流宣化者,都督·刺史,而尤親近於民者,縣令也,太宗此事,實出於彰善癉惡。漢宣帝曰,與朕共治天下者,其惟良二千石乎。亦此意也。上曰,參贊官讀之。宗漢讀自三年三月上謂房玄齡,止由是鮮有敗事。上曰,釋義。宗漢釋義訖。上曰,文義奏之。宗漢曰,漢相丙吉,不問橫道死人,而問當寒牛喘,時稱其知大體焉。太宗責宰相以求賢,而不使之親庶務,可謂能任以相職矣。爲人君者,苟能擇良弼而爰立作相,但當高拱穆淸,考其得失,何憂不治?堯·舜任臯·夔而曰都兪,殷宗命傅說而欲無言是已,蓋善治天下者,必以求賢爲急務也。上曰,最難者得賢才,而惟彼房·杜,同心徇國,廣求賢能,隨才授任,可謂盡宰相之職也。宗漢曰,不明之君,自謂無過飾非,拒諫諂侫之臣,希旨迎合,是以政亂而君不聞。唐宗飭責而使之言,如恐不及,雖欲無治,豈可得乎?竊伏念我朝,聖繼神承,治法政謨,邁漢·唐而比三代矣。敎命或有未便者,內而院啓覆奏,外而臺疏爭執,務歸得當。猗歟盛哉,列聖從諫如流之德,臣不勝欽誦萬萬。伏願殿下,欲法堯·舜,當法祖宗也。上曰,然矣。仍敎曰,閣臣讀之。姜讀自荏平馬周,止作王會圖從之。上曰,釋義。釋義訖。上曰,文義奏之。曰,太宗召馬周也,遣使督促者,可見求賢如渴之意,而常何之實對,亦出於不欺其君也。上曰,非特臣不欺君,君亦以信待下,然後庶可致治也。仍敎曰,遠方來貢,未有盛於此時,而作王會圖,以示後世,眞美事也。曰,王會圖,卽周武王王會篇之意也。正浩曰,太宗之時,天下一家,突厥來服,靺鞨入貢,自書契以來,所未有也。然至若館而食之,世襲衣冠,實非先王之制,夷不亂華,所以辨族類別內外也。使殊俗醜類,與公卿大夫雜處於朝廷,豈有夷夏之別哉?唐室之末,五胡亂華,實太宗啓之也。上曰,侵則伐之,去則備之,此是先王馭戎之道,而使夷狄雜處於中國,則華夷之別紊矣。仍命史官就座,又命退。承史以次退出。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金宗漢啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
傳于金宗漢曰,法司堂上竝許遞,政官牌招開政。
傳于金宗漢曰,泮堂竝許遞,今日政差出。
傳于金宗漢曰,在外與有實故玉堂許遞,今日政差出。
傳于洪承穆曰,刑曹參判·漢城左尹有闕之代,前望單子入之。
刑曹參判前望單子入之,洪祐昌落點。
漢城左尹前望單子入之,李承五落點。
傳于金宗漢曰,左承旨許遞,前望單子入之。
兵曹口傳政事,副護軍單李載完,副司果洪承憲,副司勇金昇均,以上竝單付。
承旨前望單子入之,李奎奭落點。
金宗漢,以吏曹言啓曰,童蒙敎官金昇均,順康園守奉官薛完國,俱以身病,呈狀乞遞,竝改差,何如?傳曰,允。
洪承穆,以兵曹言啓曰,五衛將桂孝泰·李熙善,俱以病難供職,呈狀乞遞,新除授慶尙左兵使李奎顔,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書趙成夏,參判鄭稷朝竝牌招不進,參議李龍雨進,同副承旨金宗漢進。啓曰,判書趙成夏,參判鄭稷朝竝牌招不進,小臣獨政未安,何以爲之?敢稟。傳曰,只出緊任。以姜運重爲修撰,朴宗鉉·趙鍾雲爲副修撰,宋近洙爲刑曹判書,李寅命爲判尹,尹秉鼎爲右尹,李載完爲刑曹參議,李胄榮爲大司成,鄭順朝·南廷益爲同成均,李敎獻爲春川府使。
兵批,行判書李載元進,參判南廷龍病,參議尹相賢進,參知奇禹鉉病,右副承旨洪承穆進。以閔泳翊爲僉知,閔宗鎬爲訓鍊都正,朴幸遠·金炳植爲五衛將,柳冀大爲慶尙左兵使,同知單李熙善,僉知單桂孝泰,大護軍曺錫輿·鄭基會,護軍洪祐昌·李承五·金昌熙·宋達源,副護軍趙昌夏·趙秉轍·李奎顔,以上竝單付。
傳于金宗漢曰,見窠皆令差出。
吏批,再政。以朴來萬爲知經筵,尹泰經爲同經筵,朴履道爲同春秋,李源命爲藝文提學,安敎熙爲典籍,金守鉉爲童蒙敎官,張基澤爲順康園守奉官,兪晩源爲同春秋,故僉使李光熙贈兵參例兼,慶尙左兵使李奎顔考,故學生金贈童敎,孝行草異贈職事承傳,故學生權福贈戶參例兼,權宗亨贈左承旨,權檍贈僕正,已上同知權尙喆三代,吏曹左尹單尹秉鼎,右尹單李承五。
傳于洪承穆曰,左捕將有闕之代,前望單子入之。
洪承穆啓曰,命召親納例也,而前左邊捕盜大將李敎獻,謂有身病,使其軍官替納,事甚未安。推考,何如?傳曰,允。
洪承穆啓曰,左邊捕盜大將李敎獻,移拜春川府使矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將吳夏泳,卽爲牌招,聽傳敎,何如?傳曰,允。
捕將前望單子入之,左捕將趙羲復落點。
金宗漢啓曰,明日召對,取稟。傳曰,爲之。
金宗漢,以議政府言啓曰,卽見濟州牧使白樂淵狀啓,則本島賑事,方纔告畢,移轉米固當還納,而荐饉餘生,瘡痍未完,有難以穀準納,待秋成以錢代納事,請令廟堂稟旨分付矣。賑政今纔垂訖,饑口賴免捐瘠,言念民情,誠云可幸,而第其島農,自來不贍,移轉米之還納,果難以本色責辦,依狀請,詳定代錢事行會,何如?傳曰,賑事雖畢,麥又失稔,饑荒餘民,尙不蘇完,念此憧憧,丙枕未安。蓋懷保民生,何地不然,而至於島民,尤有別焉。移劃米特爲蠲蕩,勿以畢賑,或忽撫恤之責,益加勉旃,使之復其業而安其生,以副朝家惻怛之念事,措辭飭喩。
又以禮曹言啓曰,卽接獻陵參奉所報,則昨日寅時量,本陵大王陵上曲墻三間,向內頹圮云矣。慰安祭,不卜日今二十七日設行,改築之節,臣曹堂上進去奉審後,稟處,何如?傳曰,允。
己卯五月二十五日申時,上御重熙堂。召對入侍時,參贊官洪承穆,檢校直閣李鎬翼,侍讀官金正浩,檢討官丁弘燮,假注書嚴胄永,記注官石宗珍,記事官李起鍾,各持通鑑第十一卷,以次進伏訖。上曰,史官分左右。仍開卷,上曰,上番讀之。正浩讀自四年正月李靖帥驍騎三千,止可謂仁人之言哉。上曰,釋義。正浩釋義訖,上曰,文義奏之。正浩曰,太宗以萬乘之主,稱天可汗者,可恥之甚也。上曰,何謂天可汗?正浩曰,天是天子之天,可汗乃夷狄君長之號,則以天子而兼夷狄之君者也。夷狄之有君,不如諸夏之無,聖人尊攘之義,若是其嚴,而太宗不恥其名,烏可爲後世法乎?上曰,不聽魏徵之言,卒用彦博之策,頡利酋長,布列朝廷,與朝士相半,此太宗之過失也。正浩奏曰,聖敎至當矣。天設山河,以別內外,故春秋之義,內諸夏而外夷狄,還之故土,不可留之中國者,此魏徵之確論也。有敎無類,聖人欲其用夏變夷也,其於尊夏攘夷之義,何嘗少忽哉?上曰,玄素,以洛陽宮營繕,謂太宗甚於焬帝,此直諫也。仍奏曰,人臣諫君,或有此等危言。周昌以漢高爲桀·紂,劉毅以晉武爲桓·靈,非漢高不能如此,非晉武,何以若是?古語云,主明臣直。上曰,下番讀之。弘燮讀自上問房玄齡·蕭瑀,止定等級以聞,上曰,釋義。弘燮釋義訖。上曰,文義奏之。弘燮曰,人君得人則逸,故於立政,知文王之逸。隋文帝不能使百官各盡其職,徒自勞悴形神於萬機之間,其爲臣者,不以其職自居,見愆謬而莫能繩紏,其不明而喜察可知,太宗能擇才而任,百官總己,以聽宰相,審熟便安,以聞于上,上能賞功罰罪。臣勞於下,君逸於上,此其常度也。且勅百司執奏,其未便於詔勅行下者,毋得阿從。書曰,元首明哉,股肱良哉,庶事康哉。又曰,爾無面從,退有後言者,是也。上曰,大而宰相,小而百司,各無曠官,則君安得不逸,而詔勅則獻可替否,各盡其意,安有過失乎?仍敎曰,見鍼灸書而除笞背,卽恤刑之意也。弘燮曰,欲以寬仁爲政,故於刑法尤謹,其愛民之意可見矣。仍奏曰,臣伏見大典通編,則我朝恤刑之意可見矣。上曰,又有欽恤典則,此皆我朝宗恤刑之制也。弘燮曰,王珪之品藻人物,能有識鑑之明,而辭意多有相讓,其自謂有微長於數子者,亦似自矜而實不然。舜命九官,濟濟相讓,和之至也。王珪之論,有此遺風,可謂不相掩其善矣。上曰,揚人之善,言皆精確,謂有都兪相讓之風,宜哉。弘燮曰,歲雖歉荒,人君勤於撫恤,則民何可嗟怨,而上天豈不感應乎?是以降此豐穰,斗米三四錢,且以萬乘之國,終歲斷死刑纔二十九人,則可謂無刑。漢文之時,紅腐相因,刑措不用,貞觀之擬於文·景者,良有以也。上曰,若非魏微之勸行仁義,則亦豈能至此乎?弘燮曰,是故孟子之勸行王道,亦曰,仁義而已矣。上曰,四夷咸服,海內康寧,魏徵歸美於上,上亦不自有歸之臣下,眞盛會也。弘燮曰,可謂君得君道,臣得臣道也。仍奏曰,太宗以百姓乂安爲朕之甲兵,此乃禮義以爲干櫓,忠信以爲甲胄之意也。上曰,民心卽天心,故衆心可以成城,太宗此言,善哉善哉。仍敎曰,按罪,令三覆奏者,審愼之意也。弘燮曰,書云要囚服念五六日,至于旬時,丕蔽要囚者,卽此也。上曰,封建之制,定爲藩鎭,甚得當矣。弘燮曰,使宗室勳賢,世爲屛翰,而非有大故,無得黜免,此卽以蕃王室,賞延于世也。上曰,參贊官讀之。承穆讀自上謂侍臣曰朕以死刑,止臣何敢數犯顔色乎。上曰,釋義。承穆釋義訖,上曰,文義奏之。承穆曰,太宗愼刑政之言屢發,而未有若此之克欽克恤焉。書曰,要囚服念五六日,至于旬時,丕蔽要囚。今此三覆之奏,卽其義也。自盧祖尙·張蘊古數人事,後深軫悔悟,始定三五覆之制,可謂善改過也。上曰,三覆之義,欲其無冤之意也。仍敎曰,康國求內附,唐宗不受,甚善處,而前者突厥部落之來降也,用彦博之策,使之雜處中國,啓後來無窮之弊,事甚無謂也。承穆曰,然矣。若早知勞百姓求虛名之爲非,則亦不受突厥之來款,而惜乎其思未及此也。上曰,治國如治病,病少愈而遽自放縱,則病復作而不可救,卽安不忘危之意也。承穆曰,古語云上醫醫國,此亦善譬也。上曰,群臣請封禪,而初不許,末又欲從之,乃聽魏徵苦諫,然後寢之,雖是盛事,不若當初牢執之爲愈也。承穆曰,聖敎至當矣。上曰,后聞會須殺田舍翁之語,朝服諷諫,眞周宣之姜后,漢明之馬后,未必過於此矣。承穆曰,此是長孫皇后也。多所規諫,而作女則三十卷矣。上曰,果有之,而眞賢聖之后也。上曰,閣臣讀之。鎬翼讀自祕書少監虞世南,止非私親也,上曰,擇義。鎬翼釋義訖。上曰,文義奏之。鎬翼曰,尉遲敬德爭功之時,以王宗道之諭解,至有拳毆之擧,無禮,甚矣。自古創業之餘,武臣爭功,每多如此,誠慨然。太宗,以漢高祖誅滅功臣之事勉飭敬德,使之自戢,太宗之威德兼備,於斯可知矣。上曰,太宗見虞世南聖德論,諭以未知其終,善哉。鎬翼曰,太宗之意,戒其愼終如始。上曰,拜陳叔達爲禮部尙書者,可見不忘直言之意也。鎬翼曰,太宗不忘叔達之讜言,竟以好官相報,杲善矣。叔達以爲社稷之計云者,可謂不欺君,正直之人也。上曰,溫彦博·魏徵,諫以愼終,而太宗能皆虛受,是乃勿憚改也。鎬翼曰,貞觀之末,漸不如初,故有此言,而太宗之聞諫輒納,所以爲英明也。上曰,然矣。鎬翼曰,帝王家爲官擇人,君子小人,不可不愼矣。上曰,若用小人,則國不可保,故不可專取其才。雖不才,若其德行則可取也。鎬翼曰,聖敎誠然矣。上曰,魏徵之諦觀九功舞者,欲使太宗爲文治矣。鎬翼曰,七德舞卽武舞,九功舞卽文舞,魏徵欲使偃修,雖轉眄之間,不忘規諫也。上曰,縱囚之如期而至者,雖感其仁化,然不可爲後世法也。鎬翼曰,死囚縱遣,及期自詣,乃感好生之德,而不無弛綱之弊矣。上曰,長孫無忌之辭官,嫌於戚畹,而人君則惟才是用可矣。鎬翼曰,無忌卽皇后之娚也,其固辭無怪,而太宗之擇用,可謂非私而公也。上曰,漢之馬援,以椒房之親,不與於功,故無忌有此固辭也。上掩卷,弘燮曰,古今事蹟,如欲盡爲鑑閱,則莫如通鑑輯覽矣。上曰,始自何時,止於何時乎?弘燮曰,始於上古,止於大淸初年矣。上曰,此冊有唐板,而亦有我國鋟梓乎?爾當搜問其有無,日後入侍時奏之。弘燮曰,謹當如敎矣。上曰,史官就座。又命退,諸臣以次退出。
上在昌德宮。停常參·經筵。
夜自一更至二十七日開東,灑雨下雨,測雨器水深一寸九分。
趙秉稷啓曰,明日乃是初伏,自明日處暑間,視事,頉稟之意,敢啓。傳曰,知道。
洪承穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
武衛所左邊捕盜大將單趙羲復。
兵曹,左邊捕盜大將單趙羲復。
洪承穆啓曰,新除授左邊捕盜大將趙羲復,卽爲牌招,傳授命召及大將牌·傳令牌,何如?傳曰,允。
朴定陽啓曰,新除授承旨李奎奭,資是嘉義,行都承旨鄭範朝,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
假注書嚴胄永有身病,勢難察任,今姑改差,何如?傳曰,允。
嚴胄永改差,代以鄭承鉉爲假注書。
傳于朴定陽曰,生進謝恩,當親受矣,該房知悉。
傳于朴定陽曰,生進中年七十以上人,令該曹五衛將加設,口傳單付。
大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
承旨前望單子入之,洪遠植落點。
金宗漢啓曰,明日召對,取稟。傳曰,爲之。
金宗漢,以弘文館言啓曰,新除授副修撰朴宗鉉·趙鍾雲,竝卽牌招察任,何如?傳曰,允。
又以弘文館言啓曰,新除授修撰姜運重,時在慶尙道奉化地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰柳落點。
己卯五月二十六日午時,上御重熙堂。生進謝恩親受入侍時,行都承旨鄭範朝,右承旨朴定陽,左副承旨趙秉稷,右副承旨洪承穆,同副承旨金宗漢,假注書朴壽昌·嚴胄永,記事官李起鍾·李容稙,檢校直閣李鎬翼,以以進伏,進士李顯基·蘇輝植·趙宅熙·元仁聲·姜晉元·趙秉聖·全士英·李範隣·徐宅淳·李範壽·孫貞秀·南有凞·申壽浩·金炳默·洪遇華·朴齊淳·洪淳奭·朴薰陽·李啓益·姜敏熙·權鼎植·宋準玉·金奎錫·桂泰根·李馥弼·崔學善·閔肯植·李憲稙·金致鉉·柳景大·李寅奎·宋邦植·鄭鎭國·崔秉奎·盧尙泳·南秉極·楊秀華·閔泳筍·金源式·李健榮·李承淳·金兢鉉·朴鼎熙·鄭軒時·洪在龜·朴仁瑛·李麟和·李圭一·韓尙穆·南廷徽·黃鍾悳·高圭相·金祐性·沈能萬·金潤杰·高承釴·金鼎永·鄭宜默·尹榮軾·徐鶴權·柳膺睦·慶錫麟·崔衡重·宋殷成·申台熙·崔錫昌·李昌瑞·申泰應·蔡弘圭·李禮寅·李錫敎·白瑛洙·任百璿·李命濬·金承禹·鄭泰元·申泰夏·金元錫·閔泳敦·蔡章漢·徐光憲·趙濟均·具龍圭·李錫圭·鄭錫求·姜宅熙·金思萬·石燦齊·閔東稙·劉秉夔·劉漢宇·洪在爀·金冕植·孫永祚·尹顯弼·朴敏夏·李·李斗憙·鄭允永·閔觀植·金晩秀·趙學元·趙世熙·尹起榮,生員金斗權·李鍾禹·李英勳·千舜元·徐相游·金輝澤·李序珪·洪藝謨·蔡東延·朴永晩·閔光鎬·楊春發·金華埴·蔡龜錫·慶焌·金箕豊·任昌鎬·尹章熙·韓龍源·吳命瑜·李昇魯·鄭煥奭·李奎龍·柳應·李河信·劉鳳文·李俊相·尹權浩·丁大緯·尹宗薰·宋晉璟·徐鎬淳·沈勛慶·黃洛周·金魯薰·李載烈·李寅奎·崔中弼·尹濬·金炳祖·南鳳熙·李命敎·尹祉學·朴淵夏·權大錠·徐光軾·閔載鼎·任序鎬·丁大馨·李霮·鄭晦容·金基鳳·金錫奎·李奎亨·都碩基·尹基憲·金最善·李禹錫·柳達秀·金性潢·任柄準·鄭臣敎·鄭志鉉·具轍祖·崔昌南·李光雨·李敏地·朴鼎煥·金基遠·沈東錫·朴晉陽·金鼎熙·金學容·趙冕郁·李道宰·韓鵬敎·鄭寅羲·李晩煃·睦衡錫·朴能弼·金肅源·高昌周·劉奎烈·金商默·李在爀·金德淵·金鳳觀·鄭海億·鄭寅星·趙性協·鄭觀朝·李圭白·李命植·徐相鎔·趙秉立·黃基羽·趙衡夏·李在慶·嚴普燮·鄭寅範,序立階下訖。上曰,吏官分左右。定陽曰,生進放榜人,使之一體行禮乎?上可之。定陽曰,今日入侍閣臣,趁未登筵,致勤下詢,事甚未安。當該閣臣,推考,何如?上曰,依爲之。出榻敎定陽曰,生進等,使之進前奏職姓名乎?上可之。顯基等,以次進前奏職姓名,退立階下訖。定陽曰,生進等,先爲出送乎?上可之。命書傳敎曰,生進中年七十以上,令該曹五衛將加設,口傳單付。仍命史官就座,又命退,諸臣以次退出。
今五月二十六日酉時,上御重熙堂。召對入侍時,參贊官金宗漢,檢校直閣李鎬翼,侍讀官高必相,檢討官丁弘燮,假注書朴壽昌,記事官李起鍾·李容稙,各持通鑑第十一卷,以次進伏訖。上曰,史官分左右,仍開卷。上曰,上番讀之。必相讀自帝從上皇,止求免難矣。上曰,釋義。必相釋義訖。上曰,文義奏之。必相曰,唐室隆興,四夷入臣,當此太平無事之時,父子群臣,置酒宴樂,甚美事也。上曰,帝從上皇於故漢宮也,遠夷來服,群臣稱壽,以天下似有一家氣像矣。必相曰,信然矣。自古蠻夷之醜,常以猾夏爲心,而今此臣服,實出於德化之致也。以故上皇大悅,諸臣獻賀矣。上曰,太宗洞悉民間疾苦,及居大位,猶有差失之事。況太子不知百姓之艱難云者,無他,使群臣極諫進善而無太子驕逸之心也。必相曰,治民莫先於知疾苦情,故太宗使太子無敢放逸,良有以也。上曰,太宗,自魏徵之諫,每接群臣,辭色愈溫,此則勿憚改過,而使臣下盡其情也,可謂上下相孚之義哉。必相曰,難盡其情,莫如君父之前,而況人君以嚴爲主,則群臣不得抗言直諫,故太宗卑辭溫色,以開言聽之路也。上曰,太宗之於德參,欲繩謗訕之罪,以魏徵之諫,不用其罪,反賜優賞。爲人君者皆如是,則爲國何難之有?必相曰,德參不遇太宗,則難免誹訕之罪,太宗不從魏徵之諫,則亦有所失,故君明則臣直,良有以也。上曰,齊後主·周天元,亡國則一也,而論其高下,則齊主之尤劣似然矣。必相曰,聖敎至當矣。上曰,蕭瑀違衆獨立,而太宗許以忠直,知臣莫如主也。必相曰,太宗知人之鑑如是,故使其諸臣隨才授任,無一毫差失,而創業未久,以致貞觀之治矣。上曰,下番讀之。弘燮讀自長孫皇后,止豈不能保其所易乎。上曰,釋義。弘燮釋義訖。上曰,文義奏之。弘燮曰,周之文王,旣有聖德,固無待乎助,而猶且寤寐思服,乃得聖如爲配者,以其內有賢妃,則助之者深故也。太姒之德,在乎已貴而能勤,已富而能儉,已長而敬不弛,已嫁而孝不哀而已,是以美長孫皇后者,首稱仁孝儉素。后妃之德,備且盡矣,常獻替規諫,以助太宗,故稱之以良佐。武王之亂臣十人,邑姜其一,佐助之良,孰有盛於賢妃乎?上曰,后妃之德不世有,有周之後,漢有馬皇后,久而唐有長孫后後,能無愧於古之賢妃。太宗猶有過失,必待規諷而改之,至若直臣見忤,朝服以賀,賢相被譴,舊職以復,進忠退侫,內助弘多。監古視今,女則垂範,是乃貞觀之治,始自宮壼,謂之良佐者,宜矣。弘燮曰,太宗念后作觀,以望昭陵,而魏徵之諷,慮或後其親也。上曰,其謂昏眊而不見者,善於諷諫也。弘燮曰,人君以賢臣爲寶,萬紀乃欲陷其君於利竇,而太宗能黜之,豈非明主乎?上曰,能黜侫臣,以遏臣下之趨利,可詔正心以正朝廷也。弘燮曰,西苑之宴,以焬帝之昏闇結怨爲戒,其鑑於得失,明矣。上曰,不惟當時之戒,抑亦使後世鑑戒也。弘燮曰,聖敎至當矣。仍奏曰,魏徵以人主十思,與夫取守難易,反覆責難於如終之效,諫君之切實,孰加於此哉?上曰,徵之諸疏,足可爲萬世鑑法,蓋君能納其諫,故臣亦盡其誠實矣。上曰,參贊官讀之。宗漢讀自魏徵上疏以爲文子曰,止民安得息。上曰,釋義。宗漢釋義訖。上曰,文義奏之。宗漢曰,魏徵隨事善諷,切中人主之病。是時侍御史權萬記·李仁發,俱以告訐有寵,大臣數被譴怒。太宗非不薄其爲人,但取其無所忌避,欲以警責群臣耳,而彼挾恩依勢,逞其姦謀,凡所彈財,皆非有罪,魏徵所以有親賢遠小之戒也。古語云,疑則勿任,任則勿疑。人主誠能愼擇君子,以禮用之,何患不治乎?上曰,魏徵雖不抵言權萬記·李仁發之奸慝,內實以萬記·仁發比於小人,玄齡·如晦比於君子,以救時君之弊,可謂隨事善諫矣。宗漢曰,晉何曾嘗罷朝歸,語其子孫曰,主上新創洪業,未有經國遠謨,但語其平常時事,自矜功德,其能久乎?吾不克見,若曹必及於亂。何曾有此先見之明,何不告后,以嘉謨嘉猷,補其不逮,而乃私語衒能,此不忠之大者也。上曰,晉何曾,以國家將亂之事,私語子孫,何有先知之明矣?爲人臣者,見其君之所失,則冒死直諫,義或當然,何如是私語也?其爲不忠者大矣。宗漢曰,自古上書不激切,無以動人主意。馬周極陳國祚之修短,小無忌諱,與韓愈佛骨表,相爲表裏,而韓愈獲罪,馬周蒙褒,可見時政之得失矣。人孰無過,改之爲貴,人主聞其諫救其失,如日月之更,尤有光聖德也。上曰,馬周使君欲法堯·舜者,實爲後世之法,而太宗從諫如流,豈不善治哉?使唐之後君,皆似太宗,則實永世保享之休矣。上曰,閣臣讀之。鎬翼讀自觀自古以來百姓愁怨,止訪其子孫以聞。上曰,釋義。鎬翼釋義訖。上曰,文義奏之。鎬翼曰,自古及今,百姓無異同矣,若有愁怨,則聚爲盜賊者,固然之勢,而且帝王家,可以桀·紂·幽·厲之事爲鑑戒也。上曰,夫以桀·紂·幽·厲爲鑑而堯·舜·禹·湯爲法,則何人不善,何時不治也?鎬翼曰,封域之內,昆蟲草木,無非王化中物,況百姓乎?帝王之治,不可重內官輕外任也。且以牧伯得其人,則民皆安樂,苟非其人,則民不支保,無論遠近地方,而當愼擇牧伯也。上曰,太宗做治之心,雖不如貞觀之初,都督·刺史當自選,而縣令則以五品已上,各擧一人,隨才授任,何爲不治也?鎬翼曰,堯君素,血忠大節,譬如疾風勁草,而太宗褒贈官爵,仍訪其子孫以聞,使古今爲人臣子激感盡節,可不欽歎也哉?上曰,桀犬吠堯,不知善惡,而但知非主而已,桀比於隋,堯比於唐也。夫堯君素,於隋則爲忠,於唐則爲讎,徇國死節,古今通義,而盡人臣之道矣。太宗褒贈訪孫,以其勸忠表賢之意也。仍命史官就座,又命退,諸臣以次退出。
上在昌德宮。停常參·經筵。
自卯時至申時,灑雨下雨,測雨器水深三分。
金宗漢啓曰,來初一日,輪對日次矣,敢稟。傳曰,當次人受點後,日次待令。
趙秉稷啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨洪承穆,今日不爲仕進,卽爲牌招,何如?傳曰,允。
金宗漢啓曰,左右史不可不備,別兼春秋洪承憲·金學洙·金文鉉·趙秉升·朴斗陽·閔泳煥,竝卽牌招,推移入直,何如?傳曰,允。
金宗漢啓曰,行刑曹判書宋近洙,旣已出肅,而兼帶弘文提學,不爲肅謝,直爲出去,事甚未安。推考,何如?傳曰,允。
趙秉稷啓曰,司諫南啓憲,獻納洪鍾永,旣入闕中,不爲傳啓,直爲出去,事甚未安。竝推考,何如?傳曰,允。
兵曹口傳政事,五衛將加設二十七單李種禹·千舜元·閔光鎬·金箕豊·柳應·尹宗薰·李禹錫·具轍祖·金鼎凞·李圭白·黃基羽·姜晉元·金炳默·朴齊淳·李啓益·李馥弼·柳景大·盧尙泳·金兢鉉·洪在龜·黃鍾悳·沈能萬·蔡弘圭·李禮寅·李錫敎·具龍圭·朴敏夏。
傳于金宗漢曰,新及第鄭國鉉·李種弼,竝校理除授。
吏曹,校理鄭國鉉·李種弼除授事承傳。
趙秉稷啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以執義愼錫九,掌令朴魯參·洪時衡,持平李康勳·金命基牌不進罷職傳旨,傳于趙乘稷曰,只推。
以右副承旨洪承穆牌不進罷職傳旨,傳于趙秉稷曰,只推。
金宗漢啓曰,明日召對,取稟。傳曰,爲之。
金宗漢,以弘文館言啓曰,上番闕直,事甚未安。副應敎閔泳煥內閣進,副校理金學洙別兼春秋進,應敎鄭元和,副校理金正浩,竝卽牌招,推移入直,何如?傳曰,允。
又以弘文館言啓曰,新除授修撰柳,時在京畿富平地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰高必相落點。
金宗漢,以禮曹言啓曰,卽接南部居折衝李炳夏所志,則以爲,同姓四寸弟炳度,嫡·妾俱無子,以其同姓四寸兄潤益第三子泌基,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李炳夏所訴旣如此,李潤益第三子泌基,立爲李炳度之後,何如?傳曰,允。
又以伴接官言啓曰,卽者差備譯官來言,留館彼人中,海軍三名,今日寅時量,出去仁川所留船上云矣,敢啓。傳曰,知道。
大司成李胄榮疏曰,伏以臣卽倥侗顓蒙一下品耳,濫通朝籍,偏蒙我聖朝陶甄之恩,五六年之間,驟躋緋玉之列,絲毫蔑效,涯分已踰,以榮爲懼,華貫膴職,更非夢想攸及。忽於日昨,伏奉除旨,以臣爲成均館大司成者,臣聞命以還,益復震懍,不知所以措躬也。噫,我國家,菁莪棫樸之化蔚然,與三代竝美,思皇藹吉之士,皆從大學中成就出來,而其敎則實資於是任,學識足以敎迪,聞望足以矜式,乃敢承當,而豈可遽以畀之於如臣鹵莽謭劣最居人下者乎?且臣早而失學,長益荒嬉,未嘗專意於尋數之工,又未着力於功令之體,矇經聵史,便是沒字碑也。若據皐比之坐,畀師儒之責,則是何異土偶之被文繡,聾瞽之辨聲色也哉?況今聖明在上,以文爲理,歷數朝端,群彦林立,才諝之備,踐歷之久,磊落相望,皆非如臣之比也。粃前之愧,未暇自恤,薪積之歎,良非細故,何敢以寵命之出常,駁正之倖逭,揚揚冒膺,自歸於四維之外哉?且臣甫闋私制,念絶榮塗,跧伏江郊,積抱疾病,力不能於就列,分自甘於投閒,區區不報之報,粗伸周行大同之役而已,至於是任,承膺無望,敢玆猥入文字,仰暴不稱之實。伏乞聖慈,俯垂鑑諒,亟遞臣新授之職,俾名器無玷,私分獲安,不勝大願。臣無任云云。省疏具悉。爾其勿辭察職。
今五月二十七日申時,上御重熙堂。召對入侍時,參贊官金宗漢,檢校直閣李鎬翼,侍讀官金正浩,檢討官朴宗鉉,假注書鄭承鉉,記注官吳致恒,記事官石宗珍,各持通鑑第十一卷,以次進伏訖。上曰,史官分左右。仍開卷。上曰,上番讀之。正浩讀自三月著作郞,止廐馬十疋。上曰,釋義。正浩釋義訖。上曰,文義奏之。正浩曰,帝王之學,與庶人之記誦詞章有異。書曰,人心惟危,道心惟微,惟精惟一,允執厥中。此帝玉傳授心法,允懷于玆,則厥德自修,發於爲政,奚以文章爲哉?太宗之言,可謂深得人君出治之本也。上曰,太宗之不許文集,必以實行德政也。仍敎曰,魏徵·玄齡之賜以佩力者,以表創業之功,而卽劍履上殿之意也。正浩曰,太宗之於魏徵·玄齡,何常無念功之意,而特於皇孫之生,有此佩力之賜者,似是識喜之擧也。上曰,帝王創業與守成,其難則一也,而驕奢生於富貴,禍難生於所忽云者,此可爲後世鑑戒也。正浩曰,出死得生,豈非難乎,貴不期驕,豈非易乎?太宗曰,守成之難,當與諸公愼之,丁寧反覆,告諸往而使知其來,此實四海之福也。上曰,玄齡之自兼度支,實得人之難,而太宗之許其自領,可見知人之明也。正浩曰,度支掌天下租稅物産,量入爲出,其任顧非莫重。以玄齡之才,有玄齡之志,則惟其人惟其人,何可以自領爲嫌哉?上曰,割地以封宗室功臣,與天下共其利,卽天道之公也,而諸人之固辭,其意何居?正浩曰,封建自是三代之制,而馬周之諫,無忌之不願之國,似是戒盈之意也。宗漢曰,三代之盛,劃土裂茅,分置五等,諸候大小,相維藩屛王室,厥享國,或五六百,或七八百。及其衰也,五伯雖强大,猶知尊周攘夷,凡若此類,皆略而不稱,乃摘取衰微禍亂之一二,欲擧封建而廢之,是猶見一刖者而欲廢天下之屨也。三代尙矣,且以秦·漢之事言之,秦分天下爲三十六郡,二世而亡,漢大封同姓,而歷年四百。由是觀之,置封建,與天下共其利,天道之公也,置郡縣,以天下奉一人,人欲之私也。太宗慨然有意於聖王之治,若有伊·傅·周·召之賢爲之輔,則三代之美制,可以復見,而于志寧·馬周輩,知識鹵莽,爭以古今事殊爲言,竟不果行,只設節度使,專制數千里之廣,擁兵自恣,卒以此取敗。雖有可爲之君,苟無可爲之臣,則難以致先王之治,惜哉。上曰,上番讀之。宗鉉讀自本傳曰上疏極言,止勞擾實多。上曰,釋義。宗鉉釋義訖。上曰,文義奏之。宗鉉曰,魏徵前後上言甚多,而特存此疏者,其爲國家念終之道,丁寧反覆,開陳忠悃,故史錄如此。上曰,太宗以創業之主,昇平日久,或有倦勤之慮而然也。逐條極諫,句句切當,非但爲當時法程,可以爲後世之龜鑑也。宗鉉曰,聖敎至當矣。上曰,君子小人,不爲明辨,其國其能安乎?宗鉉曰,治國之要,在於得人,擇人可不愼乎?上曰,國學之設,於斯爲盛,增築學舍,廣致名儒,至於外國,遣子入學,豈不美哉?宗鉉曰,然矣。上曰,侯君集滅高昌,唐之地方,至此始廣否?宗鉉曰,然矣。上曰,太宗指殿屋曰,治天下如建此屋。其言甚有理矣。宗鉉曰,作舍之時,列礎立柱,綜理經營,有合於治國家矣。上曰,參贊官讀之。宗漢讀自上謂侍臣曰朕有二喜一懼,止不能書吾惡也。上曰,釋義。宗漢釋義訖。上曰,文義奏之。宗漢曰,赳赳武夫,公候干城。唐用李勣爲將,倚若玉塞·長城,可見唐宗則哲之明也。上曰,治國在人,何關於城之有無乎?宗漢曰,陰陽卜筮之書,臣未曾學,而亦知其事不稽古,義理乖僻者也。傷敎敗禮,莫此爲甚,帝王之所痛斥也。上曰,陰陽卜筮之說,何可信也?仍敎曰,閣臣讀之。鎬翼讀自特進魏徵有疾,止永爲後法。上曰,釋義。鎬翼釋義訖。上曰,文義奏之。鎬翼曰,魏徵爲相幾年,宅無堂,其儉可知。蓋古今爲人臣者,若好侈靡,則必害及於百姓矣。上曰,太宗知魏徵之儉,故賜之以素屛等物,以遂其所尙也。鎬翼曰,太宗若用魏徵·遂良之諫,復立高昌,突厥必不入寇於伊州矣。上曰,事已遂矣,後悔何益?鎬翼曰,太宗曰薛延陁,彊不能制,從玄齡之言,而以婚爲和,其爲民之意則至矣,而其爲後世之恥,可勝言哉?上曰,人君愛民之心,無所不至,而薛延陁,夷狄也,至於此境,豈非羞恥之甚也?鎬翼曰,百姓各守其職業,家給人足,則其國自安,其樂果愈於管絃之樂矣。上曰,爲民之主,民安之樂,豈比於管絃之樂乎?鎬翼曰,魏徵之後,無如禇遂良者,忠言極諫,不下於魏徵也。上曰,然矣。鎬翼曰,圖畵功臣,永世不忘之盛擧,而唐之凌煙閣,猶漢之雲臺也。上曰,以示不忘之意,當如是矣。仍敎曰,史官就座。又命退,諸臣以以退出。
上在昌德宮。停常參·經筵。
洪承穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴定陽曰,新恩謝恩,當親受矣,該房知悉。
傳于朴定陽曰,吏曹判書有闕之代,前望單子入之。
吏曹判書前望單子入之,尹滋悳落點。
以別兼春秋洪承憲·金學洙·金文鉉·趙秉升·朴斗陽·閔泳煥牌不進罷職傳旨,傳于朴定陽曰,只推。
朴定陽啓曰,假注書朴壽昌·鄭承鉉,俱有身病,勢難察任,竝姑改差,何如?傳曰,允。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言吳壽煥·權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
朴壽昌改差,代以閔丙奭爲假注書。
鄭承鉉改差,代以宋秉瑞爲假注書。
朴定陽啓曰,左右史不可不備,別兼春秋洪承憲·金學洙·金文鉉·趙秉升·朴斗陽·閔泳煥,旣有只推之命,竝卽牌招,推移入直,何如?傳曰,允。
又啓曰,明日召對,取稟。傳曰,爲之。
兵曹口傳政事,大護軍單趙成夏。
朴定陽,以議政府言啓曰,丙子修好條規,旣有京畿·北道·三南中,二處開港之著約者,自朝家未始不爛確裁處矣,而今玆德源許港,卽不過踐其著約也。曩者副護軍金斗淵,以開港事,有所疏陳,而第其遣辭之際,縱多妄率,特以論事之章,惟賜寬恕矣。卽見德源·安邊·文川三邑儒通之傳播者,全篇旨趣,都是疑亂,末段句語,尤極兇譎,究其情節,不可尋常處之。上項三邑通頭,亟令秋曹,捉致嚴刑遠配。且近日乖襍之徒,胥動浮言,或設廳治疏,或誘人裁通,詿惑衆心,繹騷遠近,方來之憂,靡所止屆。內而泮館,外而營邑,猛察而痛禁之,以爲靖民志肅朝綱之道,何如?傳曰,允。
又以弘文館言啓曰,新除授修撰高必相,卽爲牌招察任,何如?傳曰,允。
又以奉常寺都提調·提調意啓曰,東耤親耕田所種大麥打作,則所出爲六石十四斗,小麥打作則所出爲一石之意,敢啓。傳曰,知道。
吏曹判書趙成夏疏曰,伏以臣於見職,才旣不稱,病又難强,頃者略控情實,冀蒙恩諒,及奉批敎,竟靳兪音,不審聖明,奚取於如臣無似,而劇曹重務,有若責成者然乎?臣固拊躬踧踖,轉益莫省修措也。噫,臣雖至愚,粗具彝恒,惟上所命,矢心圖報,卽臣貼額銘符,而策勵駑鈍,苟有所一分自效者,則何敢重冒瀆撓之懼,甘犯飾讓之科哉?誠以班簿資格,素所茫昧,每一赴政,雖尋常塡補,可謂聾瞽之於聲色,實非所以晷刻耐當,而尙此淟涊幾箇日月,亦不自量之甚矣。矧惟京察國家大政,八方候選之流,延頸翹足,無所缺望,然後始可以稱塞其萬一,而顔嗔謝笑,沔水·邱山,尙矣不可言,至於握板唱注,節次推遷,以臣之謏陋疎闇,將欲向前擔夯,不至顚錯,決知其無是理矣。見今政月載屆,求解一念,如熱思濯,日急一日者,與其冒據而竟速僨敗,曷若先事而早圖卸免乎?悶隘轉甚,不揆僭悚,玆敢罄暴衷懇,仰瀆崇嚴。伏乞聖慈,俯垂諒察,將臣銓銜,亟賜鐫改,回授可堪,俾幸公私,不勝大願至祝。臣無任云云。答曰,省疏具悉。卿之苦懇旣如此,所請依施。
己卯五月二十八日未時,上御重熙堂。新恩謝恩親受入侍時,行都承旨鄭範朝,行左承旨洪遠植,右承旨朴定陽,左副承旨趙秉稷,右副承旨洪承穆,同副承旨金宗漢,假注書朴壽昌·鄭承鉉,記事官金命來,記事官李容稙,檢校直閣李鎬翼,以次進伏,文科甲科尹英秀·權泰植·李中彦,乙科李東郁·金奭烈·金之文·金炯翼·宋琯玉·高時冀·鄭斗欽,丙科崔炳龍·金鎭衡·兪鎭弼·金祚均·閔啓鎬·尹禧永·宋秉瑞·李範晉·尹命爕·閔丙奭·尹相衍·金喜洙·金定均·林永相·李貞植·蔡章五·車斗鎭·具健喜·梁鳳濟·李章浩·李種弼·白冕行·權鍾崙·李承淵·金東纓·李秉爕·金錫九·金弘圭·趙尙學·方夏鎭·朴秉胥·鄭國鉉·金尙運·白世鎭·崔㻠·趙鎭萬·朴來奎·金鼎默,武科甲科白樂均等,序立階下訖。上曰,史官分左右。範朝進前奏曰,文武擧人及率榜人,使之一體行禮乎?上可之。引儀唱四拜,文武擧人及率榜人,行四拜禮訖。範朝奏曰,文科擧人,使之升堂奏職姓名乎?上可之。英秀等,以次進伏奏職姓名,退立階下訖。秉稷奏曰,武科壯元人,一體使之升堂奏職姓名乎?上可之。樂均進伏奏職姓名,退立階下訖。範朝奏曰,文武擧人,使之先爲退出乎?上可之。仍命史官就座,又命退,諸臣以次退出。
己卯五月二十八日酉時,上御重熙堂。召對入侍時,參贊官朴定陽,檢校直閣李鎬翼,侍讀官金正浩,檢討官朴宗鉉,前假注書朴壽昌,記事官金命來,記事官李容稙,各持通鑑第十一卷,以次進伏訖。上曰,史官分左右。仍開卷。上曰,上番讀之。正浩讀自詔以長孫無忌爲太子太師,止虛懷以改。上曰,釋義。正浩釋義訖。上曰,文義奏之。正浩曰,周官亦有太師·太傅·太保,師者,導之敎訓也,傅者,傅之德義也,保者,保養其身體也。上曰,世勣有疾,太宗親自剪鬚和藥,爲世勣者,豈不能爲國盡忠乎?正浩曰,語曰,士爲知己者死。況臣於君乎?世勣以不世之遇,言聽計用,至其有疾也,太宗親爲剪鬚和藥,安得不鞠躬盡瘁,死而後已乎?上曰,太宗之能感服人者如是矣。正浩曰,所以致貞觀之治也。上曰,太宗之敎導太子也,嘗以此四條,耳提面命之,可謂善諭也。正浩曰,若高宗者,可謂人樂有賢父兄。上曰,魏徵以諫諍自任,身歿未幾,猜譖遽行,此是後世之所懲鑑也。正浩曰,魏徵誠有知人不明之罪,而至若自錄前後諫辭以示人者,釣名也,沽直也,寧有是也?是譖也。以太宗之明,信譖如是,君臣之際,固不難哉?然太宗遼左之敗,歎曰,魏徵若在,不使朕有此行。祀以太牢,復立所踣碑,見危而思直臣,知過而能自悔,此其所以爲賢也。上曰,太宗見書六月四日事,言多微隱,命直言其事,欲其不諱者耶?正浩曰,此是太宗含弘之量,然書史者,記載善惡,爲萬世戒勸。不惟人君,不可自觀,宰相亦不能預焉,況刪削實錄以上之者乎?史失其職,君失其體,皆在其中。上曰,蓋蘇文弑君之逆,當聲罪致討,而至若自往,則無乃所失耶?恨不聽遂良之諫也。正浩曰,聖敎至當矣。上曰,下番讀之。宗鉉讀自八月上謂長孫無忌等,止請勒石靈州從之。上曰,釋義。宗鉉釋義訖。上曰,文義奏之。宗鉉曰,唐太宗面擧群臣得失,如見心腹,曲當其志,苟非恢弘大度,豈能如是乎?上曰,其知人如此,故各當其任,使無曠職之憂,誠美矣。宗鉉曰,遂良忠義正直,學文兼備,同朝班列,無出其右者,比之飛禽依人,其於禮遇之節少欠矣。上曰,其言則是也,禮節則闕矣。正浩曰,太宗之用人也,各當其職,論人也,亦皆中理,而譬遂良於飛鳥者,輕侮孰甚焉?子曰,君使臣以禮。上曰,遼海外國,設有違詔弑君之罪,當命將遣師,聲罪致討,奈何以勝敗關心,輕身於萬里之外乎?宗鉉曰,太宗以創業之君,習於戰陣,惟有尙武之勇而然也。上曰,太宗親吮李思摩之傷處,誠心所到,孰不感動也?宗鉉曰,太宗,親爲吮血將士,聞者莫不感心。況李思摩,竭力報國,至於戰死,可無悔矣。上曰,安市城數百里,無復人煙,誠甚快事。然報太子與群臣書曰,朕爲將何如?此則未免矜功伐德之事,於太宗則亦有所嫌矣。宗鉉曰,太宗化家爲國,雪恥酬百王,除凶報千古,其功德之盛,前世帝王,莫能及焉。猶以遠伐小夷,如是矜伐,不無少欠矣。上曰,帝王之得土得人,皆是喜也。至若薛仁貴,則唐之一世名將,故太宗不喜得遼左,喜得卿者,良有以也。宗鉉曰,名將乃公候干城,何爲不喜也?上曰,致祀魏徵,復立踣碑,直臣之冤伸矣。宗鉉曰,以太宗明達之主,信譖而追悔,君臣之間,豈不難哉?故書曰,爲君難,爲臣不易。上曰,太宗以外國,多入貢稱臣,告廟頒示事,或誠然,而遐漠之人,遍於中土,則道路迎送之弊,伺釁窺漸之孽,豈無履霜之慮乎?宗鉉曰,以堯·舜之聖,猶有博施之病,豈可以普天下爲一家乎?上曰,參贊官讀之。定陽讀自蕭瑀性狷价,止上善其言。上曰,釋義。定陽釋義訖。上曰,文義奏之。定陽曰,房玄齡,唐之賢相,而蕭瑀,以朋黨不忠之說妄陳,若使太宗信聽而疎遠之,則幾失一良佐矣。上曰,太宗辨蕭妄言,而信房愈固,推誠任人之道,卓乎難及矣。仍敎曰,生日爲樂,世俗之成習,而太宗君臨天下,感蓼莪·劬勞之詩,不爲宴樂,其孝可見矣。定陽曰,聖敎至當矣。此果前代帝王所未有之事,而可謂孝理天下矣。上曰,王師朝,以張昌齡·王公謹之文體輕簿,黜於貢擧,而太宗嘉納之,眞從善如流矣。定陽曰,兩人之名,雖振京師,以其輕簿之體,今於貢擧,若奏高第,則後人效之,恐傷人主之雅道也。用人之法,尙其質而不尙文,然後可以任賢才而致泰平矣。上曰,閣臣讀之。鎬翼讀自上御翠微殿問侍臣,止日已復出矣。上曰,釋義。鎬翼釋義訖。上曰,文義奏之。鎬翼曰,太宗平定中原,四夷自服,如非德化之致,豈有如此也?上曰,夷狄之猾夏,何代不有?及唐之時,胡·越一家,實德化之致也。仍敎曰,貴華賤夷,天地之常經,古今之通義,而太宗,與中華同一愛之者,雖有矜伐之事,五胡之亂自此始,則亦不免所失也。鎬翼曰,止由五事耳云云者,自不無褒奬之嫌矣。上曰,人主用人,豈能求備?取其所長,各得其宜,似可也。鎬翼曰,蓋賢不肖,各得其所,人主之第一盛德事也。上曰,骨利幹在於何邊,而晝長夜短耶?鎬翼曰,其國似在東海外極邊之地,故晝長夜短,是也。上曰,我國之東,似有他國耶?自古傳說,我國之東,更無他國矣,以今所見,諸夷之國,非一非再也。鎬翼曰,似然矣。上曰,史官就座。又命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深一寸五分。自人定至六月初一日開東,灑雨下雨,測雨器水深二寸。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪承穆啓曰,議政府郞廳來言,今日賓廳日次,而領議政李最應,無時急稟定事,左議政金炳國差祭,右議政未差,不得來會云矣,敢啓。傳曰,知道。
又啓曰,合辭許久闕啓,事甚未安。除在外·未署徑外,未肅拜·呈告人員,竝卽牌招,何如?傳曰,允。
朴定陽啓曰,左副承旨趙秉稷,同副承旨金宗漢,今日不爲仕進,竝卽牌招,何如?傳曰,允。
傳于朴定陽曰,禮房承旨馳詣宗廟·景慕宮,奉審摘奸以來。
以別兼春秋洪承憲·金學洙·金文鉉·趙秉升·朴斗陽·閔泳煥牌不進罷職傳旨,傳于洪承穆曰,只推。
金宗漢啓曰,左右史不可不備,別兼春秋洪承憲·金學洙·金文鉉·趙秉升·朴斗陽·閔泳煥,旣有只推之命,竝卽牌招,推移入直,何如?傳曰,允。
傳于金宗漢曰,孝徽殿朔祭攝行磨鍊。
傳于金宗漢曰,吏戶換房。
洪承穆啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳于洪承穆曰,只推。
以左副承旨趙秉稷牌不進罷職傳旨,傳于金宗漢曰,只推。
金宗漢啓曰,明日召對,取稟。傳曰,爲之。
洪承穆,以都摠府言啓曰,來六月初一日,孝徽殿朔祭親行敎是時,侍衛·寶劍,當爲備員,而都摠管金壽鉉宗戚執事進,副摠管尹泰經·李敏宇,俱有實病,李冕凞有實故,尹成鎭在外,一員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
兵曹,副摠管單南廷益。
閔丙奭有頉,代以李貞稙爲假注書。
宋秉瑞有頉,代以金定均爲假注書。
李貞稙有頉,代以尹命燮爲假注書。
金定均有頉,代以金喜洙爲假注書。
尹命燮有頉,代以尹相衍爲假注書。
金喜珠有頉,代以兪鎭弼爲假注書。
尹相衍有頉,代以閔啓鎬爲假注書。
兪鎭弼有頉,代以金祚均爲假注書。
金宗漢,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以宣惠廳言啓曰,郞廳洪肯謨,今已瓜滿矣。本廳多有擧行事,難付生手,今姑仍任,何如?傳曰,允。
又以禮曹言啓曰,圖畫署畫員鄭昌鉉有頉代,本署實官窠,以差備待令畫員趙信和陞付之意,敢啓。傳曰,知道。
又以伴接官言啓曰,卽者差備譯官來言,仁川船上所留彼人中,海軍三名,今日辰時量,入來館所云矣,敢啓。傳曰,知道。
今五月二十九日酉時,上御重熙堂。召對入侍時,參贊官洪承穆,檢校直閣李鎬翼,侍讀官金正浩,檢討官朴宗鉉,前假注書鄭承鉉,記注官石宗珍,記事官李容稙,各持通鑑第十一卷·第十二卷,以次進伏訖。上曰,史官分左右。仍開卷。上曰,上番讀之。正浩讀自齊州人段志沖,止李勣爲左僕。上曰,釋義。正浩釋義訖。上曰,文義奏之。正浩曰,太子嗣有令緖,自當踐其位,行其禮,而志沖上封事,請致政,是春秋之無將,漢法之不敬,太宗持施包荒之德,豈不盛哉?然臣意則欲爲太子地耳。志沖誅戮則太子不安,太子不安則儲位易搖,故含容而勿問之。書曰,是能容之,以保我子孫。太宗近之矣。上曰,志沖,以一介匹夫,欲解萬乘之位,罪固罔赦,而若不容貸,則其於太子何哉?仍敎曰,太宗之作帝範十二篇,無非治法政謨,而至若成遲·速敗,失易·難得云者,此眞垂裕後昆者也。正浩曰,十二篇,以建親爲先者,卽帝堯以親九族之意也。自家而國,自近而遠,以至于萬邦咸寧,建親之義大矣哉。上曰,竭力爲善,國家僅安,驕惰奢縱,一身不保,此眞居安思危之意也。正浩曰,至於篇終,以宴安爲戒,丁寧反覆,屢致意焉,正與周公無逸之篇,相爲表裏。上曰,太宗作玉華宮,所居殿,覆以瓦,餘皆茅茨,可謂儉約,而徐惠之疏,猶恐入奢之易。且以秦皇·晉武爲前鑑,以陳用兵之害,以一宮人而能獻忠直諫如是乎?正浩曰,徐惠不過一充容,而其疏深切著明,可作座右銘,太宗之禮遇,不其然乎?疏中不曰,財而曰農功者,財出於農,農者民之本也,民者邦之本也。宮室之侈,征伐之費,莫非病農賊民之大者也,故曰,以有盡之農功,塡無窮之巨浪。若徐惠者,亦可謂知言矣。上曰,以太宗之明,殺無辜之人,乃至於此乎?正浩曰,隋以疑似殺李渾,而卒無益於事,此太宗之所親見,而不以爲鑑,反襲前謬,亦同歸於亂耳,故綱目大書特書曰殺華州刺史李君羨云者,謂其殺不辜也。上曰,太史令李淳風,能知武氏之禍乎?正浩曰,陰陽家,盛有此等說,而雖知之,少無益於事矣。若使高宗凝琉深拱,憂勤惕慮,恐懼修省,不浸左道,則初無詣寺行香之事,亦無武氏入宮之端矣。或曰,氣數之來,聖人亦不得免焉。太戊修德,祥桑枯死,景公有言,熒惑徙度。以此觀之,豈無至誠格天之理,濟災受福之道乎?上曰,高宗初政,罷遼左之役及土木之功,猶有可觀者存。正浩曰,詩曰,靡不有初,鮮克有終。此之謂也。上曰,下番讀之。宗鉉讀自永徽元年,止省其征役而已。上曰,釋義。宗鉉釋義訖。上曰,文義奏之。宗鉉曰,高宗承賢父之訓,纘肇基之位,蠱惑之慾未萌,戒謹之志尙存,召問集使,日引刺史,立斬誣告之弘·泰,尊禮顧命之二臣,觀其初政,可以有爲之君也。上曰,永徽初政,可謂有貞觀之遺風矣。宗鉉曰,武氏之納於後宮也,將有廢立之志,高宗不爲詣寺之擧,武氏何由而得見乎?上曰,人君豈有往寺之理乎?仍敎曰,高宗欲后武氏,臣當極諫,而李勣不惟不諫,謂陛下家事,而反爲勸成,烏可免萬世不容之罪乎?鎬翼曰,臣見唐鑑曰,李勣以爲不可,則武后必不立矣。皇后廢立,遂決於勣之一口,罪當萬死,死有餘罪矣。上曰,遂良極諫,事固當然,而高宗大怒引出,其傷倫敗禮極矣。宗鉉曰,遂良不負顧命之重,誠心血諫,高宗不知自反,反致無禮之擧,誠慨歎矣。上曰,不知義府之狡險,參知政事,知人之不明如是,而其國安能治乎?宗鉉曰,聖敎至當矣。上曰,來濟之諫,皆是格言,而農者天下之大本,不奪農時,不奪蠶要云者,尤爲切當。高宗終不知采納,養人得要之問安在?初不如不問之爲愈也。宗鉉曰,然矣。上曰,參贊官讀之。承穆讀自二年許敬宗,止薛延陁之功。上曰,釋義。承穆釋義訖。上曰,文義奏之。承穆曰,夫難進易退者,君子也,易進難退者,小人也。君子彙征,則小人屛息,而化行俗美,邦祚虛長。小人得志,則君子疎遠,而政乖治汚,基業零替。今許敬宗·李義府輩,乘機搆捏,畢竟使顧命諸臣,一時倂首就戮,從以唐室傾覆。以此觀之,亦可驗之一端,可不懼哉,可不愼哉?上曰,許敬宗輩,跳踉無憚,謀害諸臣,而不之覺察,有何顧命之本意乎?仍敎曰,高宗初以風眩之症,事多就決於武后,終使專擅威福,欲有所爲,反爲所制,拱手而已,則中外之譏,固其宜矣。唐室之禍,自此始焉,其昏庸可知,實後世戒鑑之資也。承穆曰,聖敎至當矣。上曰,張公藝之九世同居,古所未聞,而書進百忍字,眞識得共居之要道,不賢而能之乎?高宗不能崇奬之以勵頹俗,而賞止於縑帛,惜哉。又敎曰,督運官之雅量恬橾,不易得之人,而史佚其名,甚可歎也。承穆曰,然矣。運監之寵辱不驚,司刑之品題改注,俱得其體矣。上曰,閣臣讀之。鎬翼讀自勣爲將有謀喜斷,止咸取決焉。上曰,釋義。鎬翼釋義訖。上曰,文義奏之。鎬翼曰,李勣難免一言喪邦之罪,而至於用兵,則可謂有將略矣。上曰,雖曰可用於軍旅,其大節如此,不可用於補闕之職也。鎬翼曰,銓注之法,雖以身·言·書·判取人,而莫如先以德行也。上曰,用人以德,豈但以身·言·書·判爲主乎?鎬翼曰,行儉亦可謂知人,而王勮·蘇味道,當武后世,阿諛取容,亦才勝德薄之人也。上曰,唐之文章,不爲不多,而其不浮薄者鮮矣。鎬翼曰,遂良·韓瑗之後,以言爲諱,無敢逆意,及善感始諫,天下比之異瑞,可知其言路久閉也。上曰,善感之特諫,果是朝陽之鳳,而亦未聞嘉納敷施,惜哉。仍敎曰,何以謂之天后?鎬翼曰,高宗自尊爲天皇,稱武后爲天后,事不稽古,傳笑四方也。上曰,以若太宗之英傑,未免後世之譏,論其治法,則猶有可觀,而其德行,不足論也。鎬翼曰,然矣。上曰,史官就座。又命退,諸臣以次退出。
上在昌德宮。停常參·經筵。
自前夜人定至開東,灑雨下雨,測雨器水深二寸。自開東至酉時,灑雨下雨,測雨器水深六分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
又啓曰,左右史不可不備,檢閱金炳吉,卽爲牌招入直,何如?傳曰,允。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
以檢閱金炳吉牌不進罷職傳旨,傳曰,只推。
傳曰,政官牌招開政。
政院啓曰,明日召對,取稟。傳曰,爲之。
政院啓曰,吏曹判書尹滋悳,疏批已下,卽爲牌招,何如?傳曰,允。
以吏曹參議李龍雨牌不進罷職傳旨,傳曰,只推。
傳曰,呈告同春秋許遞,今日政差出。
傳曰,輔德有闕之代,前望單子入之。
輔德前望單子入之,李裕承落點。
以別兼春秋洪承憲·金學洙·金文鉉·趙秉升·朴斗陽·閔泳煥牌不進罷職傳旨,傳曰,只推。
奎章閣啓曰,景慕宮望廟樓今朔奉審,無頉之意,敢啓。傳曰,知道。
弘文館啓曰,新除授校理李種弼,卽爲牌招察任,何如?傳曰,允。
閔啓鎬有頉,代以趙鎭萬爲假注書。
金祚均有頉,代以李中彦爲假注書。
趙鎭萬有頉,代以權鍾崙爲假注書。
李中彦有頉,代以鄭斗欽爲假注書。
三軍府啓曰,本府從事官徐翊輔,奔走勤仕,已滿二十朔,依例六品職遷轉事,捧承傳施行,何如?傳曰,允。
兵曹啓曰,卽接西所入直衛將王殷疇牒報,則曜金門北邊外宮墻二間許頹圮云。爲先令紫門監堅實圍排,卽速修築,把守軍兵,令各該營量宜除出,限改築間,嚴加守直之意,分付,何如?傳曰,允。
又啓曰,卽接北所入直衛將宋右鉉牒報,則通化門南邊月廊外壁一間許頹圮云。爲先令紫門監堅實圍排,卽速修築,把守軍兵,令各該營量宜除出,限改修築間,嚴加守直之意,分付,何如?傳曰,允。
又啓曰,卽接巡山哨官盧鎭九手本,則御營所授惠化門北邊第三城廓前日頹圮近處體城二間半,又爲頹圮云。爲先令繕工監堅實圍排,分授軍門,急速修築,而把守軍兵,令該營量宜定送,限改築間,嚴加修直之意,分付,何如?傳曰,允。
吏曹啓曰,中學敎授李雲夏,西學敎授李萬敎,俱以身病呈狀乞遞,改差,何如?傳曰,允。
又啓曰,全羅道高山居幼學梁在奎呈狀內,矣身父前參奉梁禧永,今年爲八十歲,而見漏於本道應資老人抄啓中,未蒙恩資事來訴,故考見官案,則今年八十歲果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
兵曹啓曰,本曹正郞李範祖,身病猝重,無望供職,改差,何如?傳曰,允。
有政。吏批,判書尹滋悳進。以兪晠煥爲知義禁,韓敬源·南廷益爲同經筵,李冕榮爲同春秋,前參奉梁禧永朝官年八十,今超通政,依法典加資,故學生柳元魯贈兵參例兼,守慶尙左兵使柳冀大考。政事冊無
兵批,同知單金炳植,加設單李奎奭,僉知二十八單朴亨遠·李種禹·千舜元·閔光鎬·金箕豊·柳應·尹宗薰·李禹錫·具轍祖·金鼎熙·李圭白·黃基羽·姜晉元·金柄默·朴齊淳·李啓益·李馥弼·柳景大·盧尙泳·金兢鉉·洪在龜·黃鍾悳·沈能萬·蔡弘圭·李初寅·李錫敎·具龍圭·朴敏夏,訓鍊判官加設八單趙羲斌·金在豊·鄭周永·徐光晉·李根澔·李鍾林·李明憲。
訓鍊都監啓曰,因兵曹草記,通化門南邊月廊外壁一間許頹圮處,弘化門入直軍八名除出,將校一人率領,曜金門北邊外宮墻二間許頹圮處,金虎門入直軍十名除出,將校一人率領,限改築間,嚴加守直之意,敢啓。傳曰,知道。
兵曹啓曰,卽接東所衛將李基秀牒報,則以爲,開陽門東邊舊築墻垣二間許,因雨頹圮云。爲先令紫門監,以杻把子堅實圍排樹柵,急速修築,而把守軍兵,令東營入直御營軍十名除出,限改築間,嚴加守直之意,分付,何如?傳曰,允。
又啓曰,卽接東所入直衛將李基秀牒報,則興元門北邊舊築墻垣二間許頹圮云。爲先令紫門監,以杻把子堅實圍排樹柵,急速修築,而把守軍兵,令北二營入直御營軍十名除出,限改築間,嚴加守直之意,分付,何如?傳曰,允。
吏曹啓目,前五衛將張鳳俊名字,改以鳳源,前判官金鍾鍵名字,改以健熙,出身朴來善名字,改以來鎬,洪廷龜名字,改以淳永,金璘璋名字,改以致潤,沈泰憲名字,改以鶴權,金性玉名字,改以熙胄事告狀,依例令藝文館給帖,何如?啓依允。
吏曹判書尹滋悳疏曰云云。答曰,省疏具悉。卿其勿辭行公。
己卯六月初一日未時,上御重熙堂。召對入侍時,參贊官金宗漢,檢校直閣趙同熙,侍讀官鄭國鉉,檢討官高必相,前假注書朴壽昌,記注官吳致恒,記事官李容稙,各持通鑑第十二卷,以次進伏訖。上曰,史官分左右。仍開卷。上曰,上番讀之。國鉉讀自嗣聖元年春正月,止。
上在昌德宮。停常參·經筵。
自前夜三更至開東,灑雨下雨,測雨器水深八分。自開東至人定,灑雨下雨,測雨器水深四寸。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權鍾崙有頉,代以具健喜爲假注書。
鄭斗欽有頉,代以李承淵爲假注書。
侍講院啓曰,新除授輔德李裕承,卽爲牌招察任,何如?傳曰,允。
具健喜有頉,代以尹禧永爲假注書。
李承淵有頉,代以權泰植爲假注書。
尹禧永有頉,代以李章浩爲假注書。
權泰植有頉,代以蔡章五爲假注書。
以大司諫金昌秀,司諫南啓憲,獻納洪鍾永,正言權采圭,掌令朴魯參·洪時衡,持平李康熙·金命基牌不進罷職傳旨,傳曰,只推。
政院啓曰,行都承旨鄭範朝內閣進,行左承旨洪遠植廚院進,右承旨朴定陽不爲仕進,左副承旨趙秉稷式暇,右副承旨洪承穆在外,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,在外承旨許遞,前望單子入之。
承旨前望單子入之,南宮鉀落點。
以右承旨朴定陽牌不進罷職傳旨,傳曰,只推。
政院啓曰,右承旨朴定陽牌不進,伴直無人,新除授同副承旨南宮鉀,卽爲牌招,何如?傳曰,允。
傳曰,一雨成霖,經月不止,言念穡事,萬萬憂悶。祈晴之不待秋節,多有已例,四門禜祭,不卜日設行,獻官以近侍塡差,諸執事,以內外各司入直官員塡差事,分付。
政院啓曰,明日召對,取稟。傳曰,爲之。
禮曹啓曰,四門禜祭,不卜日今初四日設行,三日而止事,知委,何如?傳曰,允。
御營廳啓曰,因兵曹草記,惠化門體城二間半頹圮處,修築則待晴擧行,限改築間,嚴加守直之意,敢啓。傳曰,知道。
兵曹啓曰,卽接西所衛將王殷疇牒報,則永肅門南邊內宮墻二間許,因雨頹圮云。爲先令紫門監,以杻把子及長木堅實圍排,把守則係是局出身直所近處,限修築間,令局出身晝察夜巡之意,敢啓。傳曰,知道。
又啓曰,卽接東所衛將兪石柱牒報,則貳極門東邊內宮墻一間許,因雨頹圮云。爲先令紫門監,以杻把子及長木堅實圍排,把守則係是建陽入直軍直所近處,限修築間,令建陽門入直軍,晝察夜巡之意,敢啓。傳曰,知道。
又啓曰,卽接廣智營入直哨官李鍾濂手本,則拱北門東邊墻垣二間許頹圮云。爲先令紫門監,以杻把子堅實圍排,依例樹柵,卽速修築,而把守軍兵,令廣智營入直軍量宜除出,限改築間,嚴加守直之意,分付,何如?傳曰,允。
又啓曰,卽接南道參軍張有齡牒報,則禁衛營所授九嶷峯西邊第一城廓近處體城一間許頹圮云。爲先令繕工監,把子圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
訓鍊都監啓曰,因兵曹草記,永肅門南邊內宮墻二間許因雨頹圮處,係是局出身直所近處,限修築間,令局出身晝察夜巡之意,敢啓。傳曰,知道。
又啓曰,因兵曹草記,貳極門東邊內宮墻一間許因雨頹圮處,係是建陽門入直軍直所近處,建陽門入直軍,晝察夜巡之意,敢啓。傳曰,知道。
禁衛營啓曰,因兵曹草記,拱北門墻垣頹圮處,廣智營入直軍除出,嚴加守直之意,敢啓。傳曰,知道。
侍講院啓曰,新除授輔德李裕承,卽爲牌招察任,何如?傳曰,允。
以司謁口傳下敎曰,五慶科殿試榜目中,付之榜末人姓名,與政院入啓者,多有相左處,擧行何如是慢忽是喩,爲先知入,原榜目,卽速改修正以入。
刑曹啓曰,議政府啓辭內,丙子修好條規,旣有京畿·北道·三南中二處開港之著約者,自朝家未始不爛確裁處矣,而今玆德源許港,卽不過踐其著約也。曩者副護軍金斗淵,以開港事有所疏陳,而第其遣辭之際,縱多妄率,特以論事之章,惟賜寬典矣。卽見德源·安邊·文川三邑儒通之傳播者,全篇旨趣,都是疑亂,末段句語,尤極凶譎,究其情節,不可尋常處之,上項三邑通頭,亟令秋曹捉致,嚴刑遠配。且近日乖雜之徒,胥動浮言,或設廳治疏,或誘人裁通,炫惑衆心,繹騷遠近,方來之憂,靡所止屆。內而泮館,外而營邑,猛察而痛禁之,以爲靖民志肅朝綱之道,何如?傳曰批下事,允下矣。謹依傳敎,三邑通頭,自臣曹四處譏詗,絶無形跡,卽令本道期於捉得,罔夜押上,以爲擧行事,分付該道道臣之意,敢啓。傳曰,知道。
己卯六月初二日未時,上御重熙堂。召對入侍時,參贊官金宗漢,檢校直閣趙同熙,侍讀官鄭國鉉,檢討官高必相,前假注書鄭承鉉,記事官金炳吉·李容稙,各持通鑑第十二卷,以次進伏訖。上曰,史官分左右。上曰,上番讀之。國鉉讀自神龍元年,止上則天大聖皇帝。上曰,釋義。國鉉釋義。上曰,文義。國鉉曰,奸臣之亂,何代無之,而至於張易之等暗結朋黨,助惡武后,不思先帝之托孤,欲絶累世之宗祀,此乃非常之變,天理之所在,烏得免廡下之斬乎?誠極憤歎矣。上曰,柬之·玄暐等,扶義誅奸,以復唐室,可以謂中興功臣矣。上曰,下番讀之。必相讀自三月復國號。上曰,釋義。必相曰,中宗之在房州也,與韋后同其艱危,情愛甚篤,故韋后之復位也,干預政事,至于傾國,而中宗蔽於私情,不能禁止,從其所欲,無異於高宗之於武后。韋后之不正,已無可論,而中宗之溺愛不明,尤極可惜。上曰,然。韋后之罪,有浮於武后,而當此昏濁之時,國號之復唐,無乃張柬之·敬暉數人之功歟?必相曰,誠然矣。當時群凶,濁亂朝廷,而柬之·敬暉輩,扶植綱常,僅保國脈,此數人可謂群小中翹楚矣。上曰,柬之·敬暉,雖有微勳,而不從薛季昶之言,使韋氏擅弄朝權,反被其譖,可勝惜哉?必相曰,季昶之言,果有先鑑之明,而柬之輩,竟不從之,禍及其身,此無他,其人性本柔弱,未能勇斷之故也,不足與大有爲也。上曰,安樂公主·上官婉兒者,黨於韋氏,擅權用事,如是益甚,國事至此,豈有永享之理哉?必相曰,韋后修德守正壼位,則婉兒者不敢售其辯慧,而壼位不正,先失其道,故婉兒者之擅權用事,良有以也。然則韋后之失道也,婉兒之弄權也,中宗之不能禁止,無乃國運所致,而貽譏於萬世者也。上曰,參贊官讀之。宗漢,讀自三思與韋后,止掃地盡矣。上曰,釋義。上曰,文義。宗漢曰,柬之等協謀戮力,僅得反正復辟。方是時,儻能深明大義,布告武后滅唐社稷之罪,廢處別宮,然後取其黨與族類,殄滅無遺,庶幾上答在天祖宗之靈,下釋率土臣民之憤,夫何謀之不臧,誅止於二張,禍本亂根,反置不問,遂使餘燼復熾,迄至受制賊手,騈首就禍,噬臍何及?惜乎柬之等,忠有餘而智不足也。上曰,柬之等中興之功,誠偉矣。然計不善後,使逆蘖再禍唐室,可勝歎哉?宗漢曰,久處困厄,宜有鑑戒,而反聽牝鷄之晨,復蹈亂亡之轍,是所謂下愚不移也。上曰,中宗不悛舊習,受制韋后,韋后之惡,浮于武后,復致亂亡,如有彝性,豈至此甚乎?眞皆辟罔念聞也。上曰,閣臣讀之。同熙讀自安樂公主欲韋后臨朝,止復有貞觀·永徽之風。上曰,釋義文義。同熙曰,安樂公主與韋后,弑父弑夫,言之汙口,而韋后之惡,甚於武后也。上曰,安樂公主,與韋后合謀不測,其傷倫敗常,極矣。同熙曰,福善禍淫,天道孔昭,韋后·安樂,竟受誅殛,而以武后之惡,得終天命,理所難諶也。上曰,以此觀之,則成器之讓位隆基,義與太伯·仲雍可謂同執矣。上曰,姚元之·宋璟,進忠良退不肖,當時以爲復有貞觀·永徽之風,國之爲寶,無如良臣也。同熙曰,姚崇·宋璟之忠良,果如聖敎矣。上掩卷。上曰,雨勢跨月不止,言念穡事,不勝憂悶。宗漢曰,聖念深軫穡事,不卜日虔設禜祭,上天必有靈應,卽當開霽矣。上曰,連日如注,人家亦多頹壓之慮矣。宗漢曰,今夏之雨,多而不猛,且無乖風,田畓不至潰缺,人家無甚頹壓。且以所見言之,臣家墻垣,姑無壞圮也。上曰,家在壯洞乎?宗漢曰,年前搬移于松峴,而先祖文忠公影堂下,亦有一弊廬矣。上曰,太古亭無恙乎?宗漢曰,純祖朝亦歷臨,而考試童蒙還宮時,路由臣家門前矣。上命史官就座,仍命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深八分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,新除授同副承旨南宮鉀,時在江華地,斯速乘馹上來事,下諭,何如?傳曰,許遞,前望單子入之。
承旨前望單子入之,趙命敎落點。
又啓曰,知義禁兪晠煥,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,新除授同副承旨趙命敎,卽爲牌招,何如?傳曰,允。
又啓曰,注書有闕之代,前注書金思轍,被薦人閔泳駿·李起鍾薦狀,依例成送吏曹之意,敢啓。傳曰,知道。
又啓曰,副應敎閔泳煥內閣進,校理鄭國鉉,修撰高必相差祭,副校理金學洙別兼春秋進,玉堂上下番俱空,事甚未安。應敎鄭元和,校理李鍾弼,副校理金正浩,修撰丁弘燮,副修撰朴宗鉉·趙鍾雲,竝卽牌招,推移入直,何如?傳曰,允。
又啓曰,事變假注書尹國柱有身病,勢難察任,今姑改差,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
又啓曰,明日召對,取稟。傳曰,爲之。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
傳曰,受香承旨,仍爲奉審摘奸。
李章浩有頉,代以宋琯玉爲假注書。
蔡章五有頉,代以白世鎭爲假注書。
宋琯玉有頉,代以金奭烈爲假注書。
白世鎭有頉,代以高時冀爲假注書。
金奭烈有頉,代以崔㻠爲假注書。
高時冀有頉,代以崔炳龍爲假注書。
尹國柱改差,代以承履祥爲事變假注書。
兵曹啓曰,今月初三日乙巳日出寅正三刻七分,土王用事,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
行左承旨洪遠植書啓,臣承命陪香祝,奉神位版,詣崇禮門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版〈後〉復命之意,敢啓。傳曰,知道。
右承旨朴定陽書啓,臣承命陪香祝,奉神位版,詣敦義門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
左副承旨趙秉稷書啓,臣承命陪香祝,奉神位版,詣興仁之門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
右副承旨登宗漢書啓,臣承命陪香祝,奉神位版,詣肅靖門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
兵曹啓曰,卽接廣知營入直哨官李鍾濂手本,則拱北門西邊墻垣三間許頹圮云。爲先令紫門監堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
又啓曰,卽伏見京畿監司趙寅熙狀啓,則本道進上封進時,敦義門明日爲始開閉,令該曹稟旨分付爲辭矣。敦義門,依前例,令政院臨時請出標信開閉,何如?傳曰,允。
己卯六月初三日午時,上御重熙堂。文武新恩謝恩親受入侍時,行都承旨鄭範朝,檢校直閣趙同熙,前假注書朴壽昌·鄭承鉉,記事官金炳吉·李容稙,以次進伏訖。
己卯六月初三日申時,上御重熙堂。召對入侍時,參贊官鄭範朝,檢校直閣趙同熙,侍讀官趙鍾弼,檢討官丁弘燮,前假注書朴壽昌,記事官金炳吉·李容稙,各持通鑑第十二卷,以次進伏訖。上曰,史官分左右。上曰,上番讀之。鍾弼讀自太極元年,止缺。仍掩卷。上曰,霖雨尙今不霽,誠甚憧憧矣。範朝曰,長霖之餘,數日之雨,兼風暴注,爲穡事極爲悶然矣。上曰,自經年前歉荒,年年豐登,然後乃可蘇,而潦水如此,田畓之潰缺,家戶之漂頹,在在必然,甚悶矣。範朝曰,旣往雨非不太過,而昨今之雨,近年初見矣,今設禜祭,卽有靈應顒祝矣。上曰,禜祭時獻官在何處乎?範朝曰,定處於近地閭閻家矣。上曰,都令曾徑是役乎?範朝曰,曾於堂上·閣臣分差時見差矣。
上在昌德宮。停常參·經筵。
自前夜人定至開東,灑雨下雨,測雨器水深一寸六分。自開東至酉時,灑雨下雨,測雨器水深五分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
政院啓曰,明日召對,取稟。傳曰,爲之。
傳曰,檢校直閣李鎬翼馳詣景陵,奉審摘奸,仍留監祭,局內諸陵,一體奉審以來。
傳曰,中官李敏五,擧措駭妄,罪犯罔赦,遠惡地限己身定配,以懲惡習。
傳曰,新恩謝恩,當親受矣,該房知悉。
以全羅監司沈履澤狀啓,列邑未納實數,與新舊守令,竝區別修成冊上送,而臣職在按察,不能嚴束,納未趁限,査未摭實,惶恐俟勘事,傳曰,勿待罪事,回諭。
以京畿監司趙寅熙狀啓,陽智縣監李宜文身死事,傳曰,令該曹勿拘常格,口傳各別擇差,催促下送。
崔㻠有頉,代以李秉爕爲假注書。
崔炳龍有頉,代以方夏鎭爲假注書。
李秉爕有頉,代以李東郁爲假注書。
方夏鎭有頉,代以金炯翼爲假注書。
李東郁有頉,代以金鎭衡爲假注書。
金炯翼有頉,代以金尙運爲假注書。
金鎭衡有頉,代以白冕行爲假注書。
金尙運有頉,代以金弘圭爲假注書。
白冕行有頉,代以朴來圭爲假注書。
金弘圭有頉,代以朴秉胥爲假注書。
朴來圭有頉,代以車斗鎭爲假注書。
朴秉胥有頉,代以趙尙學爲假注書。
侍講院啓曰,本院兼文學李輔榮,自鄕上來云,卽爲牌招察任,何如?傳曰,允。
弘文館啓曰,上番闕直,事甚未安。應敎鄭元和,校理金正浩,竝卽牌招,推移入直,何如?傳曰,允。
兵曹啓曰,卽接西所衛將元世翼牒報,則集成門北邊內宮墻二間許,藏虹門南邊內宮墻二間許,因雨頹圮云。爲先令紫門監,以杻把子及長木堅實圍排,把守則金虎門入直軍二十名除出,限修築間,嚴加守直,而連接東所衛將崔敬善牒報,則崇德門東邊內宮墻一間許,因雨頹圮,爲先令紫門監,以杻把子及長木堅實圍排,把守則建陽門入直軍八名除出,限修築間,嚴加守直之意,分付,何如?傳曰,允。
禁衛營啓曰,拱北門西邊墻垣二間許頹圮處,廣智營入直軍中十五名除出,哨官一員率領,限改築間,嚴加守直,而元入直軍餘數不多,出番軍十五名,添入警巡之意,敢啓。傳曰,知道。
兵曹啓曰,卽接廣智營入直哨官李鍾濂手本,則拱北門西邊墻垣前日頹圮連接處五間許,又爲頹圮云。爲先令紫門監堅實圍排,卽速修築,而係是連接處,則把守軍兵,不必如例定送,令該營量宜加定,與前把守軍,合力守直之意,分付,何如?傳曰,允。
又啓曰,卽接廣智營入直哨官李鍾濂手本,則拱北門東邊墻垣二間許頹圮云。爲先令紫門監堅實圍排,卽速修築,把守軍兵,令該營量宜除出,限改築間,嚴加守直之意,分付,何如?傳曰,允。
又啓曰,卽接西道參軍成奎煥牒報,則訓鍊都監所授彰義門西邊第三城廓近處體城三間許頹圮云。爲先令繕工監,以杻把子堅實圍排,分授軍門,急速修築,而把守軍兵,亦令該營量宜定送,限改築間,嚴加守直之意,分付,何如?傳曰,允。
訓鍊都監啓曰,因兵曹草記,集成門北邊內宮墻二間許,藏虹門南邊內宮墻二間許因雨頹圮處,金虎門入直軍二十名除出,將校一人率領,限修築間,嚴加守直,崇德門東邊內宮墻一間許因雨頹圮處,建陽門入直軍八名除出,將校一人率領,限修築間,嚴加守直之意,敢啓。傳曰,知道。
又啓曰,本局分授都城彰義門西邊第三城廓近處體城三間許頹圮處,令該軍門卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
禁衛營啓曰,拱北門東邊墻垣二間許頹圮處,廣智營入直軍中十名除出,哨官一員率領,限改築間,嚴加守直,而元入直軍餘數不多,出番軍十名,添入警巡之意,敢啓。傳曰,知道。
又啓曰,拱北門西邊墻垣前日頹圮處五間許,又爲頹圮,係是連接處,則把守軍兵,廣智營入直軍中五名除出,前把守軍,限改築間,合力守直,而元入直軍餘數不多,出番軍五名,添入警巡之意,敢啓。傳曰,知道。
義禁府啓曰,中官李敏五,遠惡地限己身定配事,承傳啓下矣。李敏五,平安道龍川府限己身定配,而以承傳內辭意具罪目,依例發遣府書吏,押送配所,何如?傳曰,允。
己卯六月初四日午時,上御重熙堂。文武新恩謝恩親受入侍時,行都承旨鄭範朝,同副承旨趙命敎,檢校直閣趙同熙,前假注書朴壽昌·鄭承鉉,記事官金炳吉·李容稙,以次進伏訖。
己卯六月初四日申時,上御重熙堂。召對入侍時,參贊官趙命敎,檢校直閣趙同熙,侍讀官金正浩,檢討官丁弘爕,前假注書鄭承鉉,記事官金炳吉·李容稙,各持通鑑第十二卷,以次進伏訖。上曰,史官分左右。上曰,上番讀之。正浩讀自或言於上曰,止缺。仍掩卷。上曰,雨意尙無開霽之望,言念民情,憂悶憧憧。命敎曰,霖雨支離,誠極可悶,而旣設禜祭,似有靈應矣。上曰,比諸乙丑之水,何如?同熙曰,臣丁丑夏在江舍,適當潦漲,其時云云不下於乙丑云,而秋事則大登矣。以此觀之,迨此開霽,雨暘隨均,則可占其豐稔矣。
上在昌德宮。停常參·經筵。
自卯時至人定,灑雨下雨,測雨器水深五分。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
傳曰,工刑換房。
傳曰,公事不審之中官高廷益,令該府拿問勘處。
傳曰,在外秋判許遞,前望單子入之。
刑曹判書前望單子入之,金炳德落點。
政院啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
政院啓曰,行都承旨鄭範朝藥院進,行左承旨洪遠植,右承旨朴定陽,左副承旨趙秉稷,右副承旨金宗漢差祭,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
吏曹口傳政事,以李道植爲陽智縣監。
政院啓曰,行都承旨鄭範朝牌不進,伴直無人。右副承旨金宗漢,所當牌招,而拘於廳規,不得請牌,何以爲之?敢稟。傳曰,牌招。
車斗鎭有頉,代以金東纓爲假注書。
趙尙學有頉,代以梁鳳濟爲假注書。
金東纓有頉,代以金錫九爲假注書。
梁鳳濟有頉,代以金鼎默爲假注書。
金錫九有頉,代以金之文爲假注書。
金鼎默有頉,代以林永相爲假注書。
金之文有頉,代以李範晉爲假注書。
兵曹啓曰,卽接西道參軍曺圭振牒報,則訓鍊都監所授肅靖門西邊第三城廓近處體城七間許頹圮云。爲先令繕工監堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
己卯六月初五日申時,上御重熙堂。召對入侍時,參贊官趙命敎,檢校直閣趙同熙,侍讀官金正浩,檢討官丁弘爕,前假注書朴壽昌,記事官金命來·金炳吉,各持通鑑第十二卷,以次進伏訖。上曰,史官分左右。上曰,上番讀之。正浩讀自張守珪,止缺。仍掩卷。上曰,霖雨不霽,潦水益漲,言念民情,極爲悶迫矣。弘爕曰,雖未快霽,若無連霔,則漲水稍落矣。上曰,傳聞紫馬場澗,潦水大漲,家戶漂頹,又有傷人云,不勝驚駭矣。同熙曰,傳者之說或有之。上曰,諸臣中,或有曾居鄕者乎?弘爕曰,臣於兒時,暫居廣州地矣。上曰,地名謂何,而此近江處乎?弘爕曰,地名則斗陵,而乃江上也。上曰,江名云何?弘爕曰,卽冽水也。上曰,幾年居鄕而幾歲入闉耶?弘爕曰,居不過三四年而上京,卽臣十歲也。上曰,田畓之潰決,家舍之漂墊,亦或見之耶?弘爕曰,臣所居之村,土利瘠确,別無水田耕種處,至於豆太·綿花等田亦稀見,而家舍漂頹,每於潦漲時多見之,臣所寓舍,亦見水患矣。上曰,然則處於何地?弘爕曰,借寓於隣民小舍,仍爲上京矣。上曰,冽水是廣津之右而龍津近處乎?弘爕曰,此江卽廣津上流,而龍津則相距十里許矣。上曰,國初迎勅時,有駐蹕於冽水之盛擧,則似是漢江矣。弘爕曰,伏見韻考,冽字註則是我國水名,而黃驍·綠驍,兩江合流,下爲冽水,冽水下爲五江,則漢江亦本是冽水也。
上在昌德宮。停常參·經筵。
自卯時至人定,灑雨下雨,測雨器水深一寸一分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
備忘記,昌城都護府使申彬下直,長弓一張,長箭一部,片箭一部,筒兒一箇賜給。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
又啓曰,明日召對,取稟。傳曰,爲之。
都摠府啓曰,副摠管李鶴榮,以摠戎中軍諸將官褒貶講坐起進參事,晝仕出去之意,敢啓。傳曰,知道。
傳曰,奉審閣臣入侍。
以高廷益囚單子,傳曰,飭已施矣,分揀放送。
兵曹啓曰,今月初二日放榜頒牌後,新榜出身河羲昌,未受紅牌之意,來訴臣曹,故査實委折,則政院書吏廉儆桓推去云,故取見其紅牌,則姓名三字,有刀擦改書之痕矣。事未前有,萬萬駭然。刀擦之紅牌,令政院爻周後,更爲追書安寶以給,刀擦委折,則査實以入之意,敢啓。傳曰,知道。院吏出付秋曹,査實以入。
林永相有頉,代以李重德爲假注書。
李範晉有頉,代以金復性爲假注書。
李重德有頉,代以鄭承謨爲假注書。
金復性有頉,代以黃學秀爲假注書。
鄭承謨有頉,代以徐誼淳爲假注書。
黃學秀有頉,代以洪學周爲假注書。
徐誼淳有頉,代以朴台淳爲假注書。
洪學周有頉,代以鄭雲琦爲假注書。
朴台淳有頉,代以趙鍾麟爲假注書。
鄭雲琦有頉,代以鄭玄謨爲假注書。
趙鍾麟有頉,代以權博淵爲假注書。
鄭玄謨有頉,代以柳觀秀爲假注書。
己卯六月初六日午時,上御重熙堂。奉審閣臣入侍時,同副承旨趙命敎,前假注書朴壽昌,記注官石宗珍,記事官金炳吉,檢校直閣李鎬翼,以次進伏訖。上曰,史官分左右。仍命奉審閣臣進前,鎬翼進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢達矣。上曰,諸陵陵上,俱爲太平,碑閣·丁字閣,亦無頉乎?鎬翼曰,各陵陵上,俱爲安寧,碑閣·丁字閣,果皆無頉,而穆陵·崇陵·景陵以外,諸陵丁字閣,皆有滲漏處矣。上曰,申飭該曹,待快晴卽爲修改,分付,可也。仍敎曰,何時將事,何時離發乎?鎬翼曰,三更量將事畢,仍卽發行矣。上曰,昨今來往,果無大雨耶?鎬翼曰,雖無暴注,霏霏不絶矣。上曰,路無乘船處乎?鎬翼曰,有二處乘船渡之矣。上曰,雨勢如此,連日不開,甚憧憧矣。鎬翼曰,霖雨支離,言念穡事,恐有失稔矣。上曰,沿路田畓,幾有漂落處乎?鎬翼曰,往往有之矣。上曰,潦水大漲,何似乙丑年乎?鎬翼曰,聞近處農民之說,則比諸乙丑之水,加一丈云矣。上曰,往來皆由間路,非由幸行路耶?鎬翼曰,陵路周遠,間路徑近,故由此徑路而來往矣。上曰,供饋則齋官爲之乎?鎬翼曰,地方官只一時供給矣。上曰,此去不過幾里,而雨注不同云,甚異事也。鎬翼曰,長霖之時,或有雨暘不均處矣。上曰,民以食爲天,國以民爲本,而潦雨不霽,甚悶然矣。上命史官就座,仍命閣臣先退。又命退,承史以入退出。
己卯六月初六日酉時,上御重熙堂。召對入侍時,參贊官金宗漢,檢校直閣趙同熙,侍讀官金正浩,檢討官丁弘爕,前假注書鄭承鉉,記注官石宗珍,記事官金炳吉,各持通鑑第十二卷,以次進伏訖。上曰,史官分左右。仍開卷。上曰,上番讀之。承鉉讀自唐興以來,止。
上在昌德宮。停常參·經筵。
自前夜人定至開東,灑雨下雨,測雨器水深五分。自開東至午時,灑雨下雨,測雨器水深三寸五分。
政院啓曰,合辭許久闕啓,事甚未安。除在外·未署經外,未肅拜·呈告入員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
政院啓曰,明日傳香,禮房承旨,當爲齋宿,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
都摠府啓曰,副摠管趙文顯,以訓鍊都監中軍諸將官褒貶講坐起進參事,晝仕出去之意,敢啓。傳曰,知道。
兵曹啓曰,卽接宗廟署入直訓鍊院主簿李德雨手本,則宗廟大門西邊墻垣一間許,外面缺落云。爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡羅營門,申飭校卒,各別巡察之意,分付,何如?傳曰,允。
又啓曰,卽接西所入直衛將李儒行牒報,則北水閣東邊水門,鐵窓一隻破傷云。爲先令紫門監堅實圍排,卽速修改,而把守軍兵,令該營量宜除出,限修築間,嚴加守直之意,分付,何如?傳曰,允。
又啓曰,卽接西所入直衛將李儒行牒報,則集成門南邊內宮墻二間許,因雨頹圮云。爲先令紫門監堅實圍排,把守軍則金虎門入直軍十名除出,限修築間,嚴加守直之意,分付,何如?傳曰,允。
禮曹啓曰,初次祈晴祭,因特敎設行,而雨勢尙無開霽之意,繼又祈晴,不容少緩。四門再次禜祭,不卜日今初九日設行而止,而獻官遣堂下三品官,雖是法典,初次禜祭時,因特敎遣近侍設行,今番則何以爲之乎?敢稟。傳曰,以此日設行,獻官以亞卿·閣臣塡差,諸執事擇送事,分付。
刑曹啓曰,謹依傳敎,院吏廉儆桓,嚴加査實,則所供內,渠之戚人李性默,因慈山邸吏之所托,慈山出身河羲昌紅牌,推尋以給之意申托,故言及於兵曹政色,果爲推來矣。性默未及推去,兵曹書吏金鳳煥,還爲來覓,故出給矣。因鳳煥以刀擦之事來詰,始考見其紅牌裏面,則河羲昌三字,果有刀擦而改書之痕矣。當初推來時,渠之姓名,錄送於兵曹,及於推來後,只見其外面黃籤而已,豈意刀擦而考閱其內幅乎?若以渠爲刀擦云爾,則推來時姓名錄送自在,將諉於何人,欲以何說彌縫而敢生作奸之計乎云矣。旣伏承査實以入之命,故捧招以入之意,敢啓。傳曰,知道。院吏與兵曹書吏,一體査實以入。
訓鍊都監啓曰,因兵曹草記,集成門南邊內宮墻二間許頹圮處,金虎門入直軍十名除出,將校一人率領,限改築間,嚴加守直之意,敢啓。傳曰,知道。
權博淵有頉,代以孫德漢爲假注書。
柳觀秀有頉,代以尹昌洙爲假注書。
孫德漢有頉,代以韓景爀爲假注書。
尹昌洙有頉,代以朱洛珪爲假注書。
韓景爀有頉,代以兪鎭奎爲假注書。
朱洛珪有頉,代以李漢應爲假注書。
兵曹啓曰,卽接大報壇守直官裵宗漢牒報,則奉室後外墻二間許頹圮云。爲先令紫門監堅實圍排,卽速修築,而把守軍兵,令該營量宜除去,限修築間,嚴加守直之意,分付,何如?傳曰,允。
己卯六月初七日申時,上御重熙堂。召對入侍時,參贊官金宗漢,檢校直閣趙同熙,侍讀官金正浩,檢討官朴宗鉉,前假注書朴壽昌,記注官吳致恒,記事官金炳吉,各持通鑑第十三卷,以次進伏訖。上曰,史官分左右。仍開卷。上曰,上番讀之。正浩讀自太子至平涼數月,止。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨趙秉稷,今日不爲仕進,卽爲牌招,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶禮之意,敢啓。傳曰,知道。
又啓曰,四門禜祭,今日當爲受香,而自昨日始霽,姑無雨意,在前如此之時,有啓稟停止之例,何以爲之?敢稟。傳曰,今旣開霽,禜祭停止,報謝祭,待立秋設行。
以左副承旨趙秉稷牌不進罷職傳旨,傳曰,只推。
政院啓曰,行都承旨鄭範朝,行左承旨洪遠植不爲仕進,右承旨朴定陽式暇出去,左副承旨趙秉稷牌不進,同副承旨趙命敎式暇,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
兪鎭圭有頉,代以宋秉宙爲假注書。
李漢應有頉,代以李東基爲假注書。
宋秉宙有頉,代以金東源爲假注書。
李東基有頉,代以韓永錫爲假注書。
金東源有頉,代以林顯周爲假注書。
韓永錫有頉,代以洪學周爲假注書。
林顯周有頉,代以趙尙學爲假注書。
政院啓曰,明日召對,取稟。傳曰,爲之。
又啓曰,行左承旨洪遠植牌不進,伴直無人。左副承旨趙秉稷,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳曰,跨朔霖雨,人戶必多頹壓矣。分遣宣傳官與五部官,摘奸以來。
兵曹啓曰,卽接東所衛將李東參牒報,則回泰門東邊內宮墻一間許,因雨頹圮云。爲先令紫門監,以杻把子及長木堅實圍排,把守則係是建陽門入直軍直所近處,限修築間,令建陽門入直軍晝察夜巡之意,敢啓。傳曰,知道。
又啓曰,卽接弘化門入直哨官李啓沃手本,則弘化門北邊月廊築墻半間許頹圮云。爲先令紫門監堅實圍排,卽速修築,而把守軍兵,令該曹量宜除出,限修築間,嚴加守直之意,分付,何如?傳曰,允。
訓鍊都監啓曰,因兵曹草記,回泰門內宮墻一間許因雨頹圮處,係是建陽門入直軍直所近處,限修築間,令建陽門入直軍晝察夜巡之意,敢啓。傳曰,知道。
又啓曰,因兵曹草記,弘化門北邊月廊築墻半間許頹圮處,弘化門入直軍八名除出,將校一人率領,限改築間,嚴加守直之意,敢啓。傳曰,知道。
訓鍊都監·禁衛營·御營廳啓曰,卽接南關王廟守直官員所報,則本廟北邊墻垣六間,南邊墻垣二間,西邊墻垣三間半頹圮云。爲先堅實圍排,待晴合力改築之意,敢啓。傳曰,知道。
訓鍊都監啓曰,本局別將韓用喬,身病猝重,勢難察任,改差,何如?傳曰,允。
禁衛營啓曰,因兵曹草記,大報壇奉室後墻垣頹圮處,限改築間,嚴加守直之意,敢啓。傳曰,知道。
又啓曰,因兵曹草記,北水閣水門鐵窓破傷,限修改間,與前把守軍,合力守直之意,敢啓。傳曰,知道。
刑曹啓曰,謹依傳敎,政院書吏廉儆桓安寶時考準政院書吏朴鳳基,傍觀書吏廉學眞·吳有錫,兵曹政色書吏金鳳煥,紅牌書役書吏宋熙謙,紅牌頒給擧行書吏方奎鎭等,一體査實,則廉儆桓所供內,渠之所懷,已告於前招,更無可達,而金鳳煥,以紅牌還推時,渠之趁不出給,及其出給時,橫捲一款,縱爲藉口執責而趁不出給,將欲言及於當初所托者後出給爲計,橫捲則慮或閪失,而藏置短樻之致,旣爲河羲昌推來者,則豈復有羲昌姓名刀擦之理云。朴鳳基所供內,紅牌安寶時,果爲擧行,而姓名呼唱,考準無所,差誤刀擦之痕,亦未見之云。盧學眞所供內,安寶時在傍,等閒觀光而已,刀擦有無,實所不知云。吳有錫所供內,渠亦其時,只爲傍觀,而未聞有刀擦之痕云。金鳳煥所供內,紅牌書役,預先修正,一從榜目,詳細考準,亦自政院考閱啓下榜目,安寶頒給,而院吏以幾人紅牌,列錄推覓,故自殿庭,卽爲覓給,第四日因本曹堂上分付,河羲昌紅牌還覓于院吏廉儆桓處,儆桓言內,已爲出給慈山邸吏云矣。少間,更爲招致,紅牌自樻中出給,而例爲直捲者,變爲橫捲,持歸政色,更作直捲之際,河羲昌姓名三字,刀擦改書,牌紙後面少許裂破,添付於前面而書之,露出奸跡,見甚驚怪,詰問委折於廉儆桓,則答以兵曹之誤書,非渠之所知云者,是豈成說乎?牌紙,例爲優數等待,設有誤書,何患改書,而豈有苟且刀擦之理云。宋熙謙所供內,紅牌書寫時,旣無一字之誤書,今此刀擦改書,字劃非渠之筆云。方奎鎭所供內,紅牌書寫,安寶擧行,十分審愼,屢次考準,一無差誤,如有刀擦之痕,安寶時,豈無政院之執頉矣?參以諸招,刀擦改書,非兵吏則卽院吏,而互相相推諉,終不直招,極爲駭惡。安寶時衆見,旣無執頉,頒牌時推去時,亦無綻露,始於兵吏還推也,露出作奸之狀,曠久留置,緣何事不卽還給,得無疑乎?此一款未免爲執言之端,廉儆桓恐難自明其全無干犯,而旣伏承査實以入之命,故捧招以入之意,敢啓。傳曰,知道。別無更問之端,院吏依律勘處。
己卯六月初八日酉時,上御重熙堂。召對入侍時,參贊官金宗漢,檢校直閣趙同熙,侍讀官金正浩,檢討官朴宗鉉,前假注書鄭承鉉,記事官金命來·金炳吉,各持通鑑第十三卷,以次進伏訖。上曰,史官分左右。仍開卷。上曰,上番讀之。正浩讀自尹子奇益兵圍睢陽益急,止缺。仍掩卷。宗漢曰,東萊兼監牧官多大僉使韓友爕拿來草記,昨臘批下,而本院初不知委於該曹,以致拿勘之遲滯,已八朔于玆矣。揆以事體,萬萬惶悚,今將頒布文蹟于該曹,使之卽速差代,可乎?上曰,其時當該承旨誰也?宗漢曰,仁昌君李冕榮也。上曰,何不頒布也?宗漢曰,昧例所致也。上曰,當有處分矣,退須知委該曹,可也。
上在昌德宮。停常參·經筵。
自前夜五更至開東,灑雨下雨,測雨器水深五分。自卯時至人定,灑雨下雨,測雨器水深二寸七分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書趙尙學,昨日蒙點之後,謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,假注書洪學周,時無職名,令該曹依例付軍職,冠帶常事,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
政院啓曰,明日召對,取稟。傳曰,爲之。
傳曰,傳香承旨馳詣受香諸處,奉審摘奸以來。
傳曰,多大僉使韓友爕拿來草記,去臘批下,而今至幾朔?政院初不知委於該曹,未及差代,以致拿勘之遲滯,至於承旨筵稟之境,揆以事體,極爲駭然。其時當該承旨,施以罷職之典。
傳曰,摠管竝許遞,與有闕之代,令該曹口傳差出。
傳曰,昨日似有快霽之意,依院啓禜祭停止,報謝祭,待立秋設行,有所批下矣,旋卽連霔,達宵不止,言念民事,誠切憂悶。再次〈四門〉禜祭,仍爲設行,獻官與諸執事,仍用當日受香,報謝祭,待開霽更爲磨鍊事,分付。
禮曹啓曰,傳曰,昨日似有快霽之意,依院啓禜祭停止,報謝祭,待立秋設行,有所批下矣,旋卽連霔,達宵不止,言念民事,誠切憂悶。再次四門禜祭,仍爲設行,獻官諸執事,仍用當日受香,報謝祭,待開霽更爲磨鍊事,分付,命下矣。再次四門禜祭,今初十日設行,三日而止事,知委,何如?傳曰,允。
又啓曰,卽接成均館所報,則今番之雨,大成殿正位床卓前滲漏,後簷廤廤滲漏,樑上塗灰,間間頹落,東從享第二位交椅前滲漏,地衣霑濕,神三門滲漏,四賢祠第一位交椅前,大段滲漏,地衣霑濕,神三門滲漏云矣。修改之節,待快晴擇日擧行,何如?傳曰,允。
承文院啓曰,謝恩兼冬至使,今旣差出矣。今春回還使臣加賞事,漂民梁孟然等出送事,已上二起謝恩,以無方物磨鍊之意,分付該院,何如?傳曰,允。
刑曹啓曰,〈以〉院吏與兵曹書吏査實草記,傳曰,知道。別無更問之端,院吏依律勘處事,命下矣。謹按律文,則大明律詐僞條有曰,詐不以實者,杖一百徒三年。罪人廉儆桓,依此律決杖一百後,江原道伊川府徒三年定配所,卽爲押送,其餘院吏與兵曹書吏等,竝放送之意,敢啓。傳曰,知道。
兵曹口傳政事,以兪晠煥爲都摠管,曺錫輿·洪澈周·金昌熙·趙濟華·李文永·吳晉泳·申桓·趙羲純·李種兢爲副摠管。
兵曹啓曰,卽接廣智營入直哨官孫再興牒報,則大報壇北水門中防石柱二箇頹圮云。爲先令紫門監堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
又啓曰,卽接廣智營入直哨官孫再興手本,則拱北門北邊外墻垣二間許頹圮云。爲先令紫門監堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
禁衛營啓曰,本營千摠韓弘烈,身病猝重,勢難察任,改差,何如?傳曰,允。
兵曹啓曰,卽伏見京畿監司趙寅熙狀啓,則本道進上封進時,敦義門明日爲始開閉,令該曹稟旨,分付爲辭矣。敦義門,依前例,令政院臨時請出標信開閉,何如?傳曰,允。
假注書趙尙學拿處,代以金喜洙爲假注書。
吏曹參判鄭稷朝疏曰云云。答曰,省疏具悉。所請依施。
己卯六月初九日酉時,上御重熙堂。召對入侍時,參贊官趙命敎,檢校直閣趙同熙,侍讀官金正浩,檢討官高必相,假注書洪學周,記注官石宗珍,記事官金炳吉,各持通鑑第十三卷,以次進伏訖。上曰,史官分左右。仍開卷。上曰,上番讀之。正浩讀自上以子儀·光弼皆元勳。文義缺仍掩卷。上曰,霖雨乍霽,爲民事慶幸矣,連朝又霔,所以更擧禜祭,而甚可憂悶也。同熙曰,乍霽旋霔,不勝悶迫矣。竊聞農說,則禾穀姑未痒損云,迨今收霽,尙有秋成之望矣。命敎曰,四月二十八日爲始,間間有開霽之日,首尾爲四十餘日,江水大漲,比前尤甚云矣。同熙曰,臣於初夏路上,詳知陰晴,四月二十八日之雨,旋卽數日快晴,要自五月初連霔矣。上曰,作何地行耶?同熙曰,忠淸道地矣。上曰,以何事往乎?同熙曰,臣釋褐後,未得榮掃先壠,今番蒙由始行矣。上曰,今乃榮掃耶?仍敎曰,閣臣何其多日入直,而今爲幾日乎?同熙曰,九日矣。上曰,檢校幾人,入直如是苟艱乎?同熙曰,享官外任外,入直者五人矣。上曰,何不推移交替乎?同熙曰,諸檢校多有故,姑未交替矣。上曰,日熱如此,豈不難乎?上曰,史官就座。又命退。諸臣以次退出。
上在昌德宮。停常參·經筵。
自前夜人定至開東,灑雨下雨,測雨器水深五分。自開東至人定,灑雨下雨,測雨器水深二寸八分。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
備忘記,東萊府使沈東臣下直,長弓一張,長箭一部,片箭一部,筒兒一箇賜給。
政院啓曰,右副承旨金宗漢,今日不爲仕進,卽爲牌招,何如?傳曰,允。
又啓曰,祀典所重,何等敬謹,而今日禜祭時,崇禮門齋郞尹達善,初不待令,以致闕參之境,爲先令該曹,更爲塡差,而事未前有,萬萬駭然,所當重勘,而本院請推之外,無他可施之罰,何以爲之,而塡差時不能審愼之當該吏曹堂上,不可無警,從重推考,何如?傳曰,允。拿處。
又啓曰,假注書金喜洙,時無職名,令該曹依例付軍職,冠帶常仕,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以右副承旨金宗漢牌不進罷職傳旨,傳曰,只推。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
傳曰,東萊府使留待。
傳曰,東萊府使入侍。
傳曰,左副承旨許遞,前望單子入之。
承旨前望單子入之,尹致和落點。
政院啓曰,臣與左副承旨趙秉稷伴直矣,纔已許遞出去,伴直無人。右副承旨金宗漢,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以慶尙監司李根弼狀啓,晉州牧人命渰死事,傳曰,人命渰死,若是夥多,聞甚驚慘。元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
政院啓曰,新除授右副承旨尹致和,以前任東萊府使,方在罷黜拿處中,亦在解由未出中,何以爲之?敢稟。傳曰,分揀勿拘。
以右副承旨金宗漢再牌不進罷職傳旨,傳曰,只推。
禁衛營啓曰,本營騎士將趙基安,身病猝重,勢難察任,改差,何如?傳曰,允。
又啓曰,因兵曹草記,大報壇北水門中防石柱二箇頹圮處,廣智營入直軍八名除出,哨官一員率領,限修改間,嚴加守直,而元入直軍餘數不多,出番軍八名,添入警巡之意,敢啓。傳曰,知道。
又啓曰,因兵曹草記,拱北門北邊外墻垣二間許頹圮處,廣智營入直軍中十名除出,哨官一員率領,限改築間,嚴加守直,而元入直軍餘數不多,出番軍十名,添入警巡之意,敢啓。傳曰,知道。
兵曹啓曰,卽接西所衛將元世翼牒報,則集成門南邊內宮墻二間許,因雨頹圮云。爲先令紫門監,以杻把子及長木堅實圍排,把守軍則傍近旣有把守軍十名矣,金虎門入直軍五名加把,限修築間,一體守直之意,分付,何如?傳曰,允。
禁衛營啓曰,本營千摠騎士將,今當差出,而擬望之人乏少,外任竝擬,何如?傳曰,允。
兵曹啓曰,卽接東所衛將李東參牒報,則光禮門北邊內宮墻一間許,因雨頹圮云。爲先令紫門監,以杻把子及長木堅實圍排,把守則係是建陽門入直軍直所近處,限修築間,令建陽門入直軍晝察夜巡之意,分付,何如?傳曰,允。
訓鍊都監啓曰,因兵曹草記,集成門南邊內宮墻二間許,因雨頹圮,而傍近旣有前把守金虎門軍十名矣,五名加把,限修築間,一體嚴加守直之意,敢啓。傳曰,知道。
又啓曰,因兵曹草記,光禮門北邊內宮墻一間許頹圮處,係是建陽門入直軍直所近處,限修築間,令建陽門入直軍晝察夜巡之意,敢啓。傳曰,知道。
己卯六月初十日午時,上御重熙堂。下直東萊府使入侍時,左副承旨趙秉稷,假注書金喜洙,記注官吳致恒,記事官金炳吉,東萊府使沈東臣,以次進伏訖。上曰,史官分左右。仍命東萊府使進前,東臣進前。上曰,今日之召見,爲東萊接於異域,彼人留館,奸譎無常,異於他邑,特爲召見,實心對揚也。東臣曰,謹當實心對揚,而臣才識淺短,將不知何以稱塞,誠萬萬惶蹙也。上曰,彼人近住淸水館,所爲之事,多有奸譎,下去後,非但治民,彼人亦善爲撫摩,彼我間無至相梗也。東臣曰,彼人自來奸譎,往來留館,今爲三百年之久矣。雖在無事時,其狡黠多端,情僞莫測,忽於比年以來,稱以通商,間行毁劃前規,創行新條,其所作弊,無所不至,誠極痛歎。顧今彈壓撫摩之道,惟寬猛得中,然後可無彼此相梗也。上曰,廟堂以汝擬望之時,皆曰汝有才望,能勝其任云矣。東臣曰,臣冗愚譾劣,百不猶人,今此委寄之重,實無堪承之望,而謹當殫竭智慮,圖所以報答萬一矣。上曰,無論大小事,一一狀聞,則當有朝家處分矣。東臣曰,凡於公幹,無自斷之例,小事則報政府,大事則或狀聞,待處分擧行矣。上曰,潛商之弊,近多有之云,下去後,到底察飭,嚴加禁斷也。東臣曰,潛商卽邦禁也,禁戢之政,豈容小忽,而近以開港通商事,有所窒礙云,約條外潛商,當到底糾察,依法禁飭矣。上曰,彼人無難出入於官庭,閒行於閭閻云,各別善處。且難知彼人之裏許,隨聞詳報,爲上下交濟之道也。東臣曰,館倭之當初法意,初無閒行閭閻之弊,亦無出入官庭之事矣。自比年以來,非但無難閒行,亦或直入公堂,至有月前揮劍之變,憤惋之極,寧欲無言。旣許其閒行出入,則今不可猝然拒塞,稍存其體貌,使不得恣意作弊,爲目下先務,而如拂其意則易或生梗,任其所爲則徒歸巽軟,當隨機善處,以盡撫摩之道,而彼人之裏許情僞,亦當隨聞詳報矣。上曰,下納革罷後,邑樣何如云乎?東臣曰,下納革罷之前,府屬輩略有沾漑之道,營樣不至凋弊矣。一自革罷以後,吏校奴令,全無料賴,逃散相屬,威儀無足可觀,邊門重地,豈有如許昌披之事乎?合有別般措劃,以爲矯捄之方,而臣未及到任,未能詳知裏許,不敢張皇陳達矣。上曰,霖雨連霔,言念穡事,誠極悶然,而再次禜祭設行,尙無靈應,甚爲憧憧也。東臣曰,今此霖雨,將至四十餘日,極備爲災,不無痒稼之慮,而禜祭設行,旣至再次,必有靈應之效,以是顒祝。農夫之說皆曰,今年之雨,甚於癸亥年云矣。上曰,近年之雨,莫如乙丑·癸亥之雨,還甚於乙丑乎?東臣曰,近年之雨,以癸亥·乙丑爲尤甚,癸亥之雨,不下於乙丑云矣。上曰,今日止于何處乎?東臣曰,今日雖辭朝,第俟數日爲發行計矣。上曰,今日不得登程,則出宿門外乎?東臣曰,東萊無密符無節鉞,故下直後,皆留家治發,初無出宿門外之例矣。上曰,以竹嶺作路乎,以鳥嶺作路乎?東臣曰,下去時以鳥嶺作路,還來時以竹嶺作路矣。上曰,往還作路,何以異乎?東臣曰,路文之行,爲念列邑廚傳之弊,所以分路往還也。上曰,此去東萊,爲幾里乎?東臣曰,程道里數,實爲九百七十里,而統稱一千里也。上曰,登程後幾日到任乎?東臣曰,路文之行,日行八十里,可於十三四日間得抵,而見今潦水大漲,不無阻涉之歎,費了一望日子,可以得抵也。上曰,雨勢如此,何以作路乎?東臣曰,雖發行,必於中路留滯,所以姑俟稍霽也。上曰,曾往或作嶺南之行,而見萊府地方乎?東臣曰,臣於乙丑年間,待罪安東府,安東之距東萊爲四百餘里,未能往見也。上曰,在安東府時,或知萊府之事乎?東臣曰,地之相距旣絶遠,未能詳探事機也。上曰,新延上來乎?東臣曰,新延,昨纔上來矣。上曰,幾名上來乎?東臣曰,吏屬不過五名,通引爲二名,奴令爲七八名矣。上曰,新延上來之便,道路潦水,所聞果何如乎?東臣曰,臣果詳問於上來之邑屬,則以爲,江川漲溢,沿路同然,往往阻涉,留連發行,第十七日始抵京城云矣。上曰,如此潦水,善爲下去,實心對揚也。東臣曰,聖敎如是申複,惶懍靡措,無辭仰對也。上曰,史官就座。仍命東萊府使先退。又命退,諸臣以次退出。
己卯六月初十日申時,上御重熙堂。召對入侍時,參贊官趙命敎,檢校直閣趙同熙,侍讀官金正浩,檢討官高必相,假注書金喜洙,記注官吳致恒,記事官金炳吉,各持通鑑第十三卷,以次進伏訖。上曰,史官分左右。仍開卷。上曰,上番讀之。正浩讀自止·文義缺。
上在昌德宮。停常參·經筵。
自前夜人定至開東,灑雨下雨,測雨器水深五分。自開東至酉時,灑雨下雨,測雨器水深六寸六分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨尹致和,時在慶尙道東萊府任所,交代後斯速乘馹上來事,下諭,何如?傳曰,許遞,前望單子入之。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
承旨前望單子入之,趙文夏落點。
議政府啓曰,卽見全羅監司沈履澤所報,則枚擧咸平縣監尹永善,羅州牧使吳達善牒呈以爲,兩邑之丙·丁饑癘,人耗地陳,不下於扶安·靈光,而未蒙一視之惠,竝督三年之稅,則畢竟事勢,無民無邑乃已。上項咸平縣,流亡稅米二千九百十三石,羅州牧流亡稅米六千一百八十二石,竝以詳定代錢,特許五年排納爲辭矣。丙子大荒,振古罕有之災,而扶安·靈光,全省之最甚者也,所以有格外之特施矣。今以羅·咸兩邑言之,戶散地陳,非曰不然,而較諸扶·靈兩邑,稍有間焉,若一切以悶恤之政,隨請輒許,則目下京司支調,益就窘絀而止,亦豈不大可憂也哉?第念舊稅之未勘,而新賦之致愆,固其勢然也。且夫道臣之控實連懇,誠有所萬不獲已者存,羅州·咸平丙·丁流亡稅米,各限折半,許以詳定代錢,而排納之請,不可擧論,期於當年內,申飭準納之意,分付道臣,何如?傳曰,允。
兵曹啓曰,卽接宗廟署入直訓鍊主簿韓聖周手本,則宗廟大門西邊外墻垣四間許頹圮,前日外面缺落處,連接三間,仍爲頹圮。臣載元馳詣看審後,爲先令繕工監,以杻把子堅實圍排,依例樹柵,而衛軍二名定立,三間係是缺落連接處,衛軍不必加定,以已立衛軍,限改築間,一體嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接東所入直衛將李東參牒報,則丹鳳門東邊外墻垣十間頹圮云,南所入直衛將成定鎬牒報,則南水閣東邊外墻垣十八間頹圮云。爲先令紫門監堅實圍排,卽速修築,而把守軍,竝令該營量宜除出,限改築間,嚴加守直之意,分付,何如?傳曰,允。
又啓曰,卽接東所入直衛將李東參牒報,則丹鳳門東邊外墻垣四間許頹圮云,廣智營入直哨官孫再興手本,則拱北門西邊外墻垣二間許頹圮,近處二間許,又爲頹圮云,大報壇奉室後外墻垣前日頹圮連接處三間許,又爲頹圮云。爲先令紫門監堅實圍排,卽速修築,而把守軍兵,令該營量宜除出,限改築間,嚴加守直,大報壇奉室後外墻垣,係是頹圮連接處,把守軍兵,不必加定,以前把守軍,一體守直之意,分付,何如?傳曰,允。
又啓曰,卽接南道參軍李昇鶴牒報,則禁衛營所授敦義門南邊第三城廓近處體城五間許頹圮云。爲先令繕工監堅實圍排,分授軍門,急速修築,而把守軍兵,亦令該營量宜定送,限修築間,嚴加守直之意,分付,何如?傳曰,允。
兵曹啓曰,卽接東所衛將李東參牒報,則秋景苑南邊內宮墻一間許,因雨頹圮云,爲先令紫門監,以杻把子及長木堅實圍排,把守則銅龍門入直軍八名除出,限修築間,嚴加守直,而光禮門北邊內宮墻一間許,因雨頹圮云,爲先令紫門監,以杻把子及長木堅實圍排,把守則係是建陽門入直軍直所近處,限修築間,令建陽門入直軍晝察夜巡,而連接西所衛將元世翼牒報,則集成門南邊內宮墻六間許,因雨頹圮云,爲先令紫門監,以杻把子及長木堅實圍排,把守軍則傍近旣有前把守二十名矣,金虎門入直軍十名加把,限修築間,一體守直之意,分付,何如?傳曰,允。
又啓曰,卽接西所衛將元世翼牒報,則集成門南邊內宮墻二間許,因雨頹圮云。爲先令紫門監,以杻把子及長木堅實圍排,把守軍則傍近旣有前把守十五名矣,金虎門入直軍五名加把,限修築間,一體守直之意,分付,何如?傳曰,允。
又啓曰,卽接東所衛將李東參牒報,則崇德門東邊內宮墻三間許,光禮門北邊內宮墻一間許,因雨頹圮云。爲先令紫門監,以杻把子及長木堅實圍排,把守則係是建陽門入直軍直所近處,限修築間,令建陽門入直軍晝察夜巡之意,分付,何如?傳曰,允。
又啓曰,卽接東道參軍金永植牒報,則御營廳所授惠化門北邊第六城廓近處體城四間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
訓鍊都監啓曰,因兵曹草記,集成門南邊內宮墻二間許,因雨頹圮,而傍近旣有前把守金虎門軍十五名矣,五名加把,限修築間,一體嚴加守直之意,敢啓。傳曰,知道。
又啓曰,因兵曹草記,崇德門東邊內宮墻三間許,光禮門北邊內宮墻一間許,因雨頹圮處,係是建陽門入直軍直所近處,限修築間,令建陽門入直軍晝察夜巡之意,敢啓。傳曰,知道。
又啓曰,因兵曹草記,光禮門北邊內官墻一間許,因雨頹圮處,令建陽門宿直軍晝察夜巡,集成門南邊內宮墻六間許,因雨頹圮,而傍近旣有前把守軍二十名矣,金虎門入直軍十名加把,限修築間,一體嚴加守直,而金虎門入直軍一百名內,六十名除出,宮墻頹圮各處,已爲把守矣。元入直軍數少,事甚疎虞,出番軍二十名添入之意,敢啓。傳曰,知道。
義禁府啓曰,承政院啓辭內,新除授承旨尹致和,以前任東萊府使,方在罷黜拿處中,亦在解由未出中,何以爲之事批旨內,分揀勿拘事,命下矣。尹致和,待待命拿囚事,行會勿施,分揀之意,更爲分付於該道道臣,何如?傳曰,允。
上在昌德宮。停常參·經筵。
自前夜五更至開東,灑雨下雨,測雨器水深一分。自午時至人定,灑雨下雨,測雨器水深七分。
藥房提調徐衡淳,副提調鄭範朝啓曰,時値庚節,暑氣轉深,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨趙文夏,時在忠淸道海美縣任所,斯速乘馹上來事,下諭,何如?傳曰,許遞,前望單子入之。
以司謁口傳下敎曰,毓祥宮正堂滲漏處,待快晴修改事,分付戶曹。
以司謁口傳下敎曰,眞殿·正殿與滲漏諸處,待快晴,從速修改事,分付戶曹。
政院啓曰,假注書洪學周有身病,勢難察任,今姑改差,何如?傳曰,允。
又啓曰,副校理金正浩,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
弘文館啓曰,副校理金正浩,陳疏徑出,上番闕直,事甚未安。應敎鄭元夏,副應敎閔泳煥,校理鄭國鉉·李種弼,副校理金學洙,竝卽牌招,推移入直,何如?傳曰,允。
傳曰,日熱如此,輕囚放釋。
弘文館啓曰,上番無他入直之員,不得已以下番,姑陞入直之意,敢啓。傳曰,知道。
禮曹啓曰,卽接宣陵參奉所報,則今此連日之雨,本陵大王陵上曲墻甲卯方內面半片二間頹圮,王后陵上曲墻寅卯方半片一間,戌亥方外面半片一間頹圮,當有慰安之節。慰安祭,不卜日今十四日設行,而修築之節,依定式,本府留守進去奉審,狀聞後,稟處,何如?傳曰,允。
政院啓曰,臣宗漢敬奉聖敎,馳往義禁府,取閱囚徒案,則時囚罪人趙尙學,係是輕囚,故依傳敎放送,尹達善,係是重囚,故仍囚,仍往典獄署,取考囚,徒案,則結案罪人一名,未推覈罪人四名,因傳敎嚴囚,罪人八名,係是重囚,故竝仍囚,其餘各司直囚罪人金龍周等二十一名,係是輕囚,故竝依傳敎放送之意,敢啓。傳曰,知道。
承旨前望單子入之,金明鎭落點。
禁衛營啓曰,因兵曹草記,拱北門西邊外墻垣頹圮近處二間,又爲頹圮,廣智營入直軍二十名除出,哨官率領,限改築間,嚴加守直,而大報壇奉室後外墻垣二間頹圮,係是前日頹圮連接處,以前把守軍,一體守直之意,敢啓。傳曰,知道。
御營廳啓曰,因兵曹草記,丹鳳門東邊外墻垣十間許,南水閣東邊外墻垣十八間許頹圮處,出番哨軍四十名,哨官率領,限改築間,嚴加守直之意,敢啓。傳曰,知道。
又啓曰,因兵曹草記,丹鳳門外墻垣頹圮處,東營入直軍十五名除出,將校率領,限改築間,嚴加守直之意,敢啓。傳曰,知道。
禁衛營啓曰,因兵曹草記,敦義門體城頹圮處,將校一人,軍十五名,嚴加守直之意,敢啓。傳曰,知道。
副校理金正浩疏曰云云。答曰,省疏具悉。爾其勿辭救護。
上在昌德宮。停常參·經筵。
自前夜人定至開東,灑雨下雨,測雨器水深一分。自未時至人定,灑雨下雨,測雨器,水深五分。自人定至二更,灑雨下雨,測器水深一分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者,義禁府都事來言,時囚罪人尹達善,當爲捧供,而判義禁李承輔有身病,知義禁兪晠煥未肅拜,一員未差,只有同義禁金鶴根一員,不得備員開座云。判義禁·知義禁,竝卽牌招,而未差之代,政官牌招,開政差出,何如?傳曰,未差之代,前望單子入之。
金吾堂上前望單子入之,知義禁鄭基會,落點。
傳曰,左副承旨·同副承旨,竝許遞,前望單子入之。
承旨前望單子入之,朴周陽·吳益泳,落點。
政院啓曰,新除授同副承旨吳益泳,卽爲牌招,何如?傳曰,允。
又啓曰,開坐事,命下矣。新除授知義禁鄭基會,卽爲牌招,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基,牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基,牌不進罷職傳旨,傳曰,只推。
政院啓曰,明日傳香,禮房承旨,當爲齋宿,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,卽接靖陵參奉所報,則今番雨水,本陵陵上西邊曲墻外面一間頹圮云矣。頉處旣在外面,慰安奉審之節,依前例不爲磨鍊,改築之節,待快晴,擇日擧行,何如?傳曰,允。
又啓曰,卽接昭寧園守奉官所報,則今番之雨,本園園上,左邊將軍石後面,一處崩頹,深二尺,長三間,廣二間餘,距曲墻十餘步云矣。頉處旣不甚大,且在曲墻之外,慰安奉審之節,不爲磨鍊,補築之節,待快晴,擇日擧行,何如?傳曰,允。
弘文館啓曰,上番姑陞入直,事甚未安。應敎鄭元和,卽爲牌招入直,何如?傳曰,允。
伴接官啓曰,留館彼人中,假傳語官一人,從者一名,今日辰時量,出去仁川所留船上之意,敢啓。傳曰,知道。
洪學周改差代,以尹相衍爲假注書。
禁衛營啓曰,本營千摠朴永瓚,前任白翎僉使,騎士將李秉一,前任滿浦僉使,俱在任所,上來無期,竝改差,何如?傳曰,允。
伴接官啓曰,今日仁川出去彼人,以行路潦水,不得前進,還到館所之意,敢啓。傳曰,知道。
禁衛營啓曰,本營千摠騎士將,今當差出,而擬望之人乏少,外任竝擬,何如?傳曰,允。
兵曹啓曰,卽接拱北門西邊墻垣把守哨官閔台植手本,則拱北門西邊墻垣,前日頹圮,連接處半間許,又爲頹圮云。爲先令紫門監,堅實圍排,卽速修築,而係是連接處,則把守軍兵,不必加定,以前日把守軍,一體嚴加守直之意,分付,何如?傳曰,允。
上在昌德宮。停常參·經筵。
自未時至人定,灑雨下雨,測雨器水深六分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨朴周陽,右副承旨金明鎭,今日不爲仕進,竝卽牌招,何如?傳曰,允。
又啓曰,判義禁李承輔,知義禁兪晠煥,牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,本院今春夏等褒貶,當爲磨勘,而行都承旨鄭範朝,不爲仕進,不得如例磨勘之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
弘文館啓曰,上番姑陞入直,事甚未安。應敎鄭元和,卽爲牌招入直,何如?傳曰,允。
政院啓曰,假注書尹相衍,時無職名,令該曹,依例付軍職,冠帶常仕,何如?傳曰,允。
又啓曰,假注書金喜洙有身病,勢難察任,今姑改差,何如?傳曰,允。
都摠府啓曰,今十五日,孝徽殿望祭親行時,侍衛寶劍,當爲備員,而都摠管曺錫輿呈辭受由,兪晠煥有實故,副摠管金昌熙有實病,吳晉泳有拘忌,趙羲純以禁軍別將,率領進,李種兢在外,無以備員,令政院,稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
傳曰,孝徽殿望祭,攝行磨鍊。
兵曹啓曰,卽接廣智營入直哨官孫再興手本,則集春門北邊墻垣一間許,外面缺落云。爲先令紫門監,堅實圍排,卽速修築,而此與全頹有異,令該營,申飭校卒,限改築間,晝察夜巡之意,分付,何如?傳曰,允。
傳曰,孝徽殿晝茶禮,當自內親行矣,該房知悉。
金喜洙改差代,以金定均爲假注書。
兵曹口傳政事,以金有淵爲都摠管,李敦應·成彝鎬·徐相翊·李鳳儀·鄭雲星。爲副摠管。
禁衛營啓曰,因兵曹草記,集春門北邊墻垣缺落處,廣智營入直將卒,限改築間,晝察夜巡之意,敢啓。傳曰,知道。
義禁府啓曰,江原監司洪在鉉狀啓內,春川兼任楊口縣監朴慶壽罪狀,令攸司稟處事,啓下矣。朴慶壽,時在任所,依例發遣府羅將,差兼官後,拿來,何如?傳曰,分揀。
上在昌德宮。停常參·經筵。
自卯時至人定,灑雨下雨,測雨器水深七分。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,判義禁李承輔,知義禁兪晠煥,牌不進推考傳旨,今方捧入,而開坐命下之後,如是違牌,事甚未安。竝更牌招,知義禁鄭基會,一體牌招,何如?傳曰,竝許遞,前望單子入之。
又啓曰,議政府郞廳來言,今日,賓廳日次,而上前開坼相値,不得來會云矣,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
政院啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基,牌不進,監察茶時之意,敢啓。傳曰,知道。
又啓曰,假注書金定均,時無職名,令該曹,依例付軍職,冠帶常仕,何如?傳曰,允。
以大司諫金昌秀,司諫南啓憲,獻納洪鍾永,正言權采圭牌不進罷職傳旨,傳曰,只推。
金吾堂上前望單子入之,判義禁李㘾,知義禁姜蘭馨,同義禁朴履道,落點。
政院啓曰,金吾堂上前望入啓時,闕記不爲書入,致勤下詢,事甚疎忽,極爲未安。當該吏曹堂上,不可無警,推考,何如?傳曰,允。
又啓曰,開坐事,命下矣。新除授判義禁李㘾,知義禁姜蘭馨,同義禁朴履道,竝卽牌招,何如?傳曰,允。
又啓曰,卽者,義禁府都事來言,時囚罪人尹達善,當爲議處,而判義禁李㘾未肅拜,次堂例不得擧行云。判義禁,卽爲牌招,何如?傳曰,允。
又啓曰,卽伏見諸道今春夏等褒貶啓本,則忠淸監司李明應,黃海監司鄭海崙,守令無一人居中居下,江原監司洪在鉉,咸鏡監司金炳地,無一人居下。殊無嚴明殿最之意,竝推考警責,何如?傳曰,允。
又啓曰,卽伏見今春夏等褒貶啓本,則江華留守金永壽,開城留守趙敬夏,京畿水使金箕弘,忠淸水使李敎復,黃海兵使閔成鎬,水使申樂熙,全羅左水使具然泓,平安監司閔泳緯,統制使鄭洛鎔,南兵使李奎書,邊將無一人居中居下,全羅右水使趙羲升,平安兵使李邦鉉,慶尙左水使朴鼎和,北兵使任商準,無一人居下。殊無嚴明殿最之意,竝推考警責,何如?傳曰,允。
議政府啓曰,今己卯年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
忠勳府啓曰,本府今己卯年春夏等褒貶,當爲磨勘,而有司堂上仁昌君臣李冕榮,方在罷職中,無以備員,限內不得爲之之意,敢啓。傳曰,知道。
義禁府啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
敦寧府啓曰,本府郞廳等,今春夏等褒貶,當爲等第磨勘,而以領事金炳學有身病,不得爲之之意,敢啓。傳曰,知道。
侍講院啓曰,今春夏等褒貶,當爲等第磨勘,而師李最應,傅金炳國,俱有身病,貳師未差,限內不得爲之之意,敢啓。傳曰,知道。
禮曹啓曰,各陵園·本曹郞廳·四學童蒙敎官·通禮院·禮賓寺·圖畫署官員等,今己卯年春夏等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·堂上,有故或不備,不得一時磨勘之意,敢啓。傳曰,知道。
兵曹啓曰,本曹今己卯年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
宗親府啓曰,本府郞廳今春夏等褒貶等第,當爲磨勘,而堂上有實故,限內不得爲之之意,敢啓。傳曰,知道。
奎章閣啓曰,本閣今春夏等褒貶等第,當爲磨勘,而直閣·待敎,俱有實故,不得擧行,外閣褒貶,亦不得爲之之意,敢啓。傳曰,知道。
戶曹啓曰,本曹所屬軍資監·長興庫·濟用監·平市署·內贍寺·內資寺·司宰監·司圃署·司䆃寺·五部官員,今春夏等褒貶,不得磨勘,去戊寅秋冬等褒貶,其時官員,已多遷轉,蕩滌,何如?傳曰,允。
武衛所啓曰,本所今春夏等褒貶,當爲磨勘,而自丁丑秋冬等,至戊寅秋冬等褒貶,其時從事官將官,已多遞易,蕩滌之意,敢啓。傳曰,知道。
又啓曰,本所諸將官勤慢,當爲磨勘,而自丁丑秋冬等,至戊寅秋冬等勤慢,其時將校軍兵,已多改定,蕩滌之意,敢啓。傳曰,知道。
兵曹啓曰,卽接廣智營入直哨官金樂瀅手本,則集春門北邊墻垣,前日外面缺落連接處三間許,仍爲全頹云。爲先令紫門監,堅實圍排,卽速修築,而把守軍兵,令該營,量宜除出,限改築間,嚴加守直之意,分付,何如?傳曰,允。
禁衛營啓曰,因兵曹草記,集春門北邊墻垣三間全頹處,廣智營入直軍十五名除出,哨官一員率領,嚴加守直之意,敢啓。傳曰,知道。
上在昌德宮。停常參·經筵。
自前夜人定至開東,灑雨下雨,測雨器水深一寸。自卯時至申時,灑雨下雨,測雨器水深四分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基,牌不進罷職傳旨,傳曰,只推。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,兼司書有闕之代,前望單子入之。
傳曰,政官牌招開政。
傳曰,公事不審之中官朴漢應,從重推考。
政院啓曰,行都承旨鄭範朝,行左承旨洪遠植,左副承旨朴周陽,不爲仕進,右承旨朴定陽未承牌,同副承旨未差,臣吏兵批兼進之意,敢啓。傳曰,知道。
又啓曰,明日傳香,禮房承旨,當爲齋宿,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
傳曰,襄陽府使之代,勿拘常格,各別擇差。
傳曰,同副承旨有闕之代,前望單子入之。
承旨前望單子入之,李根命落點。
兼司書前望單子入之,金學洙落點。
傳曰,見窠皆令差出。
政院啓曰,新除授注書金思轍,卽爲牌招入直,何如?傳曰,允。
又啓曰,右承旨朴定陽牌不進,伴直無人,新除授右副承旨李根命,所當牌招,而拘於廳規,不得請牌,何以爲之?敢稟。傳曰,牌招。
以右承旨朴定陽牌不進罷職傳旨,傳曰,只推。
禮曹啓曰,再明日眞殿茶禮親行事,命下矣。自上服色,以翼善冠·無揚黑團領·靑鞓·素玉帶擧行,而諸臣,以無揚黑團領·烏紗帽·黑角帶,行禮,何如?傳曰,允。
禮曹啓曰,卽接明陵參奉所報,則今番雨水,本陵仁元王后陵上後面乙方曲墻二間,連層臺石,向內頹圮云矣。當有慰安之節,慰安祭,不卜日今十八日設行,改築之節,臣曹堂上,進去奉審後,稟處,何如?傳曰,允。
又啓曰,卽接順昌園守奉官所報,則今番雨水,本園園上,右邊乾方曲墻一間半,向內頹圮云矣。當有慰安之節,慰安祭,不卜日今十八日設行,改築之節,臣曹堂上,進去奉審後,稟處,何如?傳曰,允。
又啓曰,明陵陵上曲墻頹圮,順昌園園上曲墻頹圮處,臣曹堂上,當各爲進去奉審,而旣是一局之內,兼進奉審之意,敢啓。傳曰,知道。
兵曹啓曰,慶尙監司李根弼狀啓,道內別試武士入格人等起送,纔已啓下矣。在前嶺南別試武士上來者,依本道入格技藝,自臣曹,有更試草記之例。今日宣薦內禁衛試取時,同爲試取之意,敢啓。傳曰,知道。
又啓曰,每都政,新資五窠,例爲差出,而見今營將中軍準二十朔者,只有三窠,且舊堂積滯,不可不念,就新舊資營將朔數最多者,依例推移內遷之意,敢啓。傳曰,知道。
又啓曰,五衛將朴章遠·成定鎬·金炳植,俱以身病,無望供職,新除授慶尙左兵使柳冀大,父年今爲七十七歲,法不當遠離赴任,戶奴呈狀乞遞矣。邊帥之親年七十五歲以上者,許遞其任,載在法典,竝改差,何如?傳曰,允。
有政。吏批,判書尹滋悳牌不進,參判未差,參議李龍雨進。吏批啓曰,判書尹滋悳牌招不進,參判未差,小臣獨政未安,何以爲之?敢稟。傳曰,只出緊任。以盧鎭衡爲兵曹參判,吳章默爲襄陽府使,李勉宇爲戶曹參判,梁禧永爲敦寧都正,申檀爲同春秋,金思轍爲注書,李憙翼爲童蒙敎官,洪鍾觀爲韓山郡守,李耕稙爲順安縣令,奉常副奉事單白珍燮,兼養賢主簿單安敎熙。政事冊無
兵批,判書李載元進。兵批啓曰,慶尙左兵使,今當差出,而擬望之人乏少,他道守令竝擬,何如?傳曰,允。以吳俊泳爲副摠管,沈遠澤·具光書·柳冀東·白基虎·申寀爲五衛將,趙存鳳·金泰鉉爲忠壯將,金胤鈺爲景福將,白樂薰爲慶尙左兵使,鄭元蒙爲長壽別將,僉知二單,李載純·趙秉燮,副司正金定均·尹相衍,五衛將李鍾禹·千舜元·閔光鎬·金箕豊·柳應·尹宗薰·李禹錫·具轍祖·金鼎熙·李圭白·黃基羽·姜晉元·金炳默·朴齊淳·李益·李馥弼·柳景大·盧尙泳·金兢鉉·洪在龜·黃鍾悳·沈能萬·蔡弘圭·李禮寅·李錫敎·具然圭·朴敏夏,以上依定式減下。
再政,以金永謨爲左衛率,同知單金胤鈺,僉知三單,沈遠澤·柳冀東·具光書。
兵曹啓曰,卽接東所入直衛將李東參牒報,則銅龍門南邊墻垣三間許頹圮云。爲先令紫門監,堅實圍排,卽速修築,而此與外墻垣有異,雖無把守之例,其在愼重之道,不可疎忽。令該營申飭校卒,限改築間,晝察夜巡之意,分付,何如?傳曰,允。
又啓曰,卽接東所衛將李東參所報,則崇德門東邊內宮墻一間許,因雨頹圮云。爲先令紫門監,以杻把子及長木,堅實圍排,把守軍,則係是建陽門入直軍直所近處,限修築間,令建陽門入直軍,晝察夜巡之意,分付,何如?傳曰,允。
訓鍊都監啓曰,因兵曹草記,崇禮門東邊內宮墻一間許,因雨頹圮處,係是建陽門入直軍直所近處,限修築間,令建陽門入直軍,晝察夜巡之意,敢啓。傳曰,知道。
吏曹啓曰,今此明陵慰安祭獻官趙命敎,時無職名,令該曹,口傳付軍職,何如?傳曰,允。
又啓曰,童蒙敎官金守鉉,以其身病,呈狀乞遞,改差,何如?傳曰,允。
伴接館啓曰,仁川船上所留彼人中,艦長一人及海軍四名,今日戌時量,入來館所之意,敢啓。傳曰,知道。
吏曹啓目,出身崔錫九名字,改以東燮事告狀,令藝文館,給帖,何如?啓依允。
吏曹啓目粘連,觀此承政院同副承旨吳益泳上疏,則以爲,臣與右承旨朴定陽,有友壻應避之嫌,揆以格例,自在當遞,伏乞聖明,俯垂鑑諒,亟令選部,照例鐫改。相避之法,在下當遞,同副承旨吳益泳,改差,何如?啓依允。
義禁府啓目,崇禮門禜祭齋郞尹達善,原情云云。傳旨內辭緣,泛稱遲晩,刑推得情,何如?啓除刑推議處爲良如敎。
同副承旨吳益泳,疏曰云云。答曰,省疏具悉。疏辭下該曹稟處。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日,朝參矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采生,執義愼錫九,掌令朴魯參·洪時衡,持平李康勳·金命基,牌不進罷職傳旨,傳曰,只推。
禮曹啓曰,取考國恤謄錄,則三年內,正至聖節望闕禮,竝爲權停矣。今亦依已例,限明年聖節望闕禮習儀,權停,何如?傳曰,允。
又啓曰,卽接京畿監司趙寅熙移文,則以爲,楊根郡鄕校大成殿,今番雨水,四壁頹圮,樑椽朽傷,目下所見,萬萬悚惶,不得不及今改建,告由移還安祭香祝,自本曹啓稟下送云矣。楊根郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
宗親府啓曰,戶曹參判李勉宇,宗正卿依例差下,令該曹下批,何如?傳曰,允。
侍講院啓曰,新除授兼司書金學洙,卽爲牌招察任,何如?傳曰,允。
禁衛營啓曰,因兵曹草記,銅龍門墻垣頹圮處,銅龍門入直將卒,限改築間,晝察夜巡之意,敢啓。傳曰,知道。
兵曹啓曰,嶺南武士入格上來者,更爲試取之意,敢啓。傳曰,知道。
戶曹啓曰,宗廟大門西邊墻垣頹圮處,改築吉日時,令日官推擇,則今二十五日卯時爲吉云。以此日時,擧行之意,敢啓。傳曰,知道。
兵曹啓曰,嶺南別試武士,更爲試取事,草記啓下後,以其本道入格技藝試取,則大邱出身金在煥,密陽閑良朴淳祥,永川閑良金鳳祚,俱以病不上來,靑松閑良金濟宇未入格,永川閑良曺永煥,鐵箭入格,慈仁閑良李汀銀,講書入格者,依例給糧下送,而在前抄上武士試取時,武技之中式者閑良,直赴殿試,能講者閑良,直赴會試,依判下擧行矣。今此鐵箭入格曺永煥,講書入格李汀銀,竝別單書入之意,敢啓。傳曰,知道。
領府事李裕元疏曰,日本公使留京,今已數三月餘矣。公幹非止一二次矣。德源之特許,亶由於柔遠之義,已充其無厭之慾,彼當順受出去,而終以仁川之莫可闊狹者,相持許久,上下駭惑,去益沸騰,至有臣等私次會議之擧,可否之間,其見不同,固是常事,而朝論尙此携貳,彼使堅請不已,蓋兩湖與仁川,緊歇雖不相遠,仁川距京不滿百里,無異混處輦轂之下,堂堂國法,安有是哉?顧念今日國事,民情繹騷,鎭定無術,財力罄竭,策應末由,脫有外寇之患,實無內禦之道。此時歸便之議,非不知出於不得已也,則臣何敢容喙,而三千里封疆,殿下之所有也,五百年禮義,殿下之所守也。乃以島夷之跳踉,講修之窒礙,遽許難許之地,以啓無窮之憂,天下後世,其將謂何?唐臣陸贄之言,王畿者,四方之本也,京邑者,又是王畿之本也。比之以臂使不悖不危,此誠準備語也。臣老白首不死,低回京邸,屢參是議,拗執難改,括囊不戒,妄陳短章,舁還鄕廬,恭俟裁處焉,惟聖上察之云云。答曰,省疏具悉卿懇。予於卿,眷注何如,倚毗何如也?論商廟務,曰可曰否,自昔然矣。何不以共濟爲心,忽有此疏擧而還鄕乎?竊爲卿慨然。傳曰,此批答,遣史官傳諭。
吏曹參議李龍雨疏曰云云。答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,卽者,義禁府都事來言,時囚罪人尹達善,當爲議處,而判義禁李㘾未肅拜,次堂例不得擧行云。判義禁卽爲牌招,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基,牌不進罷職傳旨,傳曰,只推。
政院啓曰,來十六日,日次儒生殿講日次,而親臨與命官,何以爲之?敢稟。傳曰,二十日春塘臺親臨磨鍊。
禮曹啓曰,卽接京畿監司趙寅熙移文,則以爲,南陽府社稷神室,年久朽傷,今番雨水,竟爲頹壓,不勝悚惶,神位冒危奉出,奉安于他公廨爲乎旀,移安祭日子,以今二十二日擇定,而營達之役,待快晴擧行計料,移還安祭香祝,自本曹,照例磨鍊下送云矣。南陽府社稷神室,移還安祭香祝幣,令該司,照例磨鍊下送事,分付,何如?傳曰,允。
注書申泰寬病代,以兪鎭奎爲假注書。
三軍府啓曰,卽接訓鍊都監所報,則今六月十九日,習陣日次,而夏而六月七月,冬而十一月十二月,停操事,曾有受敎,依例停止矣,敢啓。傳曰,知道。
刑曹啓曰,右邊捕盜廳文移內,謹因武衛所知彀官口傳下敎曰,右捕廳在囚太德魯·金永植·南一元·李胤埴·朴大植·林慶洙·片永順·金寶敬等八名,以無根之說,聽聞狼藉,似此無嚴之類,不可尋常置之,竝移送秋曹,定配事,命下矣。謹依傳敎,罪人德魯,江原道平海郡,永植,蔚珍縣,一元,三陟府,胤植,黃海道豐川府,大植,長連縣,慶洙,忠淸道黃磵縣,寶敬,藍浦縣,竝定配所,卽爲押送之意,敢啓。傳曰,知道。
又啓曰,武衛所知彀官口傳下敎內,江原道伊川府徒三年定配罪人廉儆桓,旣已脫空,配文還收事,命下矣。謹依傳敎,罪人廉儆桓,配文還收,放送之意,敢啓。傳曰,知道。
領敦寧金炳學,判府事洪淳穆·韓啓源,領議政李最應,左議政金炳國等箚曰,伏以日本公使之來請開港德源·仁川,屢次公幹,煩聒不已,及其德源之特許,卽諸大僚與政府諸堂,公座議定者也。至於仁川,近在京城百里之內,以萬無可許之意,大小諸論,終始不撓,而向見領府事疏辭,則有曰,至有臣等私次會議之擧,可否之間,其見不同,又曰,歸便之議,非不知出於不得已,又曰,遽許難許之地,以啓無窮之憂,有若臣等之所見,各自不同,務從歸便,遽許不可許者然。於是乎,臣等之滋惑甚矣。臣等,頃於私會之席,其萬無可許之論,與此大臣,少無異同,而政府之嚴辭牢拒,亦有文字之構成,相與輪見,送諭彼使,則其文字自在如左契然,臣等之一辭不許者,不翅灼然而瞭然矣。然而臣等,眞若以歸便之意,遽發可許之議,是臣等誤國事也。厥罪何居?臣等固當當下悉暴,而先公後私,自不容不爾泯默捱延,反作裒如樣子,今其仁川則不足許,彼使則行且去,公事亦旣告竣,時可以言私矣。玆敢聯控事實,冒塵聰聽,惟聖明察之云云。答曰,省箚具悉卿等之懇。卿等之言,誠然矣。然領府事之陳疏句語,或有未及深思,而卽由於論難廟務也。卿等,不必深引,卿等諒之。仍傳曰,此批答,遣史官傳諭。
己卯六月十八日□時,上詣眞殿。茶禮親行入侍時,行都承旨鄭範朝,行左承旨洪遠植,右承旨朴定陽,左副承旨朴周陽,右副承旨李根命,同副承旨金明鎭,記事官金思轍·申泰寬·金炳吉·李容稙,檢校直提學趙寧夏·李載冕·趙成夏·尹滋悳·金炳始·鄭範朝,直提學閔泳翊·李載兢,檢校直閣金永壽·李鎬翼·尹用求·金興均·趙同熙,檢校待敎洪淳馨·閔泳煥,以次侍立。時至,通禮跪啓請出次。上具翼善冠·無揚黑圓領·靑鞓·素玉帶,出齋殿。通禮導上入就版位,跪啓請鞠躬四拜興平身。上行四拜禮。時原任大臣·閣臣·宗親·儀賓·二品以上,皆行四拜禮訖。通禮導上詣盥洗位。盥洗訖,仍詣第一室尊所。範朝酌酒。仍詣第一室神位前。通禮啓請跪。上跪。範朝奉香。明鎭奉爐。上三上香。範朝奉爵跪進。上執爵以授明鎭。明鎭跪受奠于案上。上連獻三盞。通禮跪啓請俯伏興平身。上,俯伏興平身,仍詣第二室,第三室,第四室,第五室,第六室,行禮竝如上儀訖。通禮導上降復位,跪啓請鞠躬四拜興平身。上行四拜禮。時原任大臣·閣臣·宗親·儀賓·二品以上,皆行四拜禮訖。通禮跪啓禮畢。時原任大臣,進前問候訖。通禮導上還入齋殿。命退,承史諸臣以次退出。
上在昌德宮。停常參·經筵。
自卯時至人定,灑雨下雨,測雨器水深四分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,判義禁李㘾牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,洪祐吉落點。
政院啓曰,開坐事,命下矣。新除授判義禁洪祐吉,卽爲牌招,何如?傳曰,允。
又啓曰,假注書兪鎭奎,時無職名,令該曹,依例付軍職,冠帶常仕,何如?傳曰,允。
又啓曰,大司憲趙熙哲在外,執義愼錫九,掌令朴魯參,洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基,牌不進罷職傳旨,傳曰,只推。
傳曰,明日出宮門路,以協陽門爲之。
兵曹啓曰,明日春塘臺親臨日次儒生殿講時,本曹堂上侍衛,當爲備員,而參判盧鎭衡在外,不得進參,令該曹,口傳差出,待下批牌招,以爲進參之地,何如?傳曰,允。許遞。
又啓曰,卽接尙衣院牒報,則今春進上弓矢,看品在卽,而知弓品堂上有闕之代,依例以在京無故人啓下之意,敢啓。傳曰,知道。
摠管前望單子入之,都摠管曺錫輿,副摠管金鶴根·趙秉世·鄭雲翼落點。
以慶尙監司李根弼狀啓,留館倭等,謂患時氣,結構病幕於絶影島,以其地則封疆所重,以其事則條約所無,該府使,不能據法責諭,先事阻搪,多大僉使韓友燮,事在掌內,亦不能禁止,揆以邊政,俱涉稽忽。同府使尹致和,方待待命拿囚,同僉使爲先罷黜,其罪狀,竝令廟堂稟處,常時不飭之罪,臣亦惶恐俟勘事,傳曰,勿待罪事,回諭。
兵曹啓曰,卽接司僕寺牒報,則以爲,明日春塘臺親臨日次儒生殿講時,本寺正,例爲進輿差備,而正李壽榮在外未肅拜,不得進參,卽爲變通,及時擧行之地云。改差,其代口傳備擬以入之意,敢啓。傳曰,知道。
吏曹口傳政事,以兪晩源爲兵曹參判,趙同熙爲司僕正。
兵曹,知弓品堂上單李奎奭。
三軍府啓曰,卽接禁衛營所報,則依定式六七月習陣,不爲設行云矣,敢啓。傳曰,知道。
訓鍊都監啓曰,本局千摠尹永大,身病猝重,勢難察任,改差,何如?傳曰,允。
吏曹啓目粘連,觀此慶尙監司李根弼狀啓,則以爲,長水察訪鄭學源,自莅任以來,實心奉職,多有施措,殘郵漸完,疲卒向蘇,今已箇滿,衆皆惜去,姑爲仍任事,令該曹稟處亦爲白有臥乎所,瓜滿差代,乃是金石之典是白乎矣,道臣狀辭旣如此,依狀請施行,何如?啓依回啓施行爲良如敎。
判府事姜㳣箚曰,伏以日本開港之決不可許於仁川,卽擧國之同情,朝議之已定者也。非但今之爲然,而已後亦當以是堅拒,則夫孰有以王城至近不可許之地,遽然欲許之,用致將來無窮之憂乎?向日私次會試之時,臣適遇病不得出,未能同參,則其所論之有何辭,雖未聞知,料亦必無端矣。時原任自引之聯箚,臣始未之參席者,今不得相與列名,而其不可許之義,參與不參,實無異同。玆敢短箚陳暴,惟聖明俯賜鑑諒焉云云。答曰,省箚具悉卿懇。廟堂之議,卽昨日聯箚,而已有批諭,卿亦當諒悉也。仍傳曰,此批答,遣史官傳諭。
上在昌德宮。停常參·經筵。
自前夜人定至開東,灑雨下雨,測雨器水深三分。自開東至人定,灑雨下雨,測雨器水深二寸。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入趁,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲趙熙哲在外,執義愼錫九,掌令朴魯參,持平李康勳呈辭,金命基,掌令洪時衡未肅拜,監察茶時之意,敢啓。傳曰,知道。
又啓曰,議政府郞廳來言,今日,賓廳日次,而殿座相値,不得來會云矣,敢啓。傳曰,知道。
又啓曰,今日殿座,承旨當爲備員,而行左承旨洪遠植,不爲仕進,卽爲牌招,何如?傳曰,允。
傳曰,雨意如此,日次儒生殿講,待下敎。
議政府啓曰,卽見慶尙監司李根弼狀啓,則以倭人之結幕絶影島事,不能禁止之東萊前府使尹致和,方待待命拿囚,多大僉知韓友燮,爲先罷黜,其罪狀,竝請令廟堂稟處矣。旣係封疆攸重之地,且是約條所無之事,而肆然結幕,雖甚可駭,參諸彼情,患病暫住云,則其與無端構接有異。然而此不當任寘而勿禁,以從速撤去之意,令任譯更爲開諭,邑守鎭將之道啓請勘,卽事體也,而亦不無可恕之端,論罪一款,竝安徐,使之戴罪擧行,何如?傳曰,允。
三軍府啓曰,卽接御營廳所報,則依定式,六月七月習陣,不爲設行云矣,敢啓。傳曰,知道。
兵曹啓目粘連,觀此平安兵使李邦鉉狀啓,則柔遠僉使成啓榮,到防三載,處鎭如家,撫摩鎭屬,操飭戍卒,頹圮之公廨,破傷之軍器,隨處修繕,被災民卒,賙恤勸課,以若殘廩,到底傾殫,鎭樣煥新,軍民賴安。今當瓜近,願借民訴,課日踵至,其在激勸之道,合有褒揚之典,限一瓜仍任事,令該曹稟處亦爲白有臥乎所,頹圮公廨,破傷軍器,隨處修繕,被災民卒,賙恤勸課,民狀之願留,殊甚嘉尙,該僉使成啓榮,仍任一款,依狀請施行,何如?啓依允。
領府事李裕元疏曰,伏以臣,向來一疏,出於僭猥,旣不能泯默於口,終未免轉觸於喉,竟致諸大臣聯箚之擧,臣滿心惶恧,無地自容。臣本固滯,闇於自持,遇事昂藏,相與者鮮,是以早擬決退,支保晩景,屢荷勉留之恩,不敢悻悻,低廻西樞,棧豆是愧,忽以倭使之頻來,或參末議,可否之間,捫舌莫戒,雖有少異之論,輒見僚座寬恕之誼,別無和氣之所失,至於仁川事,愚悃秪切於虞憂,言辭不覺其唐突,規規所道者,毋過是就事論事,而到今是非,且置無論,公事妥帖,實爲可幸。如臣一介,縱歸乎善於橫議之科,其何敢辭其責也?所可悼者,無狀賤臣,昏聵顚倒,乖亂朝象,一至於此,似此情踪,存之無益,棄之無惜,以臣視臣,吁亦慼矣。不避煩瀆,忙構短章,馳驛罄陳。伏望聖上,俯垂鑑亮,勘臣妄率,以警具僚焉云云。答曰,省疏具悉卿懇。卿之言,卽諸大臣之言,何爲以橫議自處乎?且不必如是爲引,卿其諒之。仍傳曰,此批答,遣史官傳諭。
上在昌德宮。停常參·經筵。
自前夜人定至開東,灑雨下雨,測雨器水深六寸八分。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,右副承旨李根命,同副承旨金明鎭,今日不爲仕進,竝卽牌招,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
注書金思轍病代,以兪鎭弼爲假注書。
注書申泰寬病代,以李漢應爲假注書。
政院啓曰,假注書兪鎭弼,時無職名,令該曹,依例付軍職,冠帶常仕,何如?傳曰,允。
傳曰,左承旨許遞,前望單子入之。
承旨前望單子入之,金聲根落點。
摠管前望單子入之,副摠管李冕榮落點。
政院啓曰,新除授副摠管李冕榮,方在罷職中,何以爲之?敢稟。傳曰,敍用。
以慶尙監司李根弼狀啓,大邱等邑民家漂頹事,傳曰,民家漂頹,幾近四百戶矣。戀其號呼失所之狀,惻然驚心,靡所止屆,結構奠接之方,從長區劃,另加顧助,俾無一民仳離之患,渰死人身還布蕩減事,廟堂各別措辭,分付。
以慶尙監司李根弼狀啓,星州牧人家漂頹事,傳曰,人戶之漂頹,極爲驚悶。結構奠接之方,元恤典外,別加顧助事,廟堂措辭,分付。
吏曹啓曰,今日本曹開坼坐起時,考見諸道褒貶啓本,則豐基郡守沈東瓚,以戒存節嗜爲目,盈德縣令柳百均,以報雖欠商爲目,楊口縣監朴慶壽,以設砲多擾,報拾失例爲目,靑巖道察訪李贊洙,以昧例宜警爲目,則俱宜置下考,而置諸中考。殊無嚴明殿最之意,三道道臣,竝推考警責,豐基郡守沈東瓚,盈德縣令柳百均,楊口縣監朴慶壽,靑巖道察訪李贊洙,竝罷黜,何如?傳曰,允。
兵曹啓曰,今月二十一日,武臣賓廳講書日次,而中日旣已停止。依例停止之意,敢啓。傳曰,知道。
兵曹啓曰,今六月二十一日癸亥辰時,立秋改火進上時,宗廟署·社稷署·永禧殿·永寧殿·孝徽殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
禁衛營啓曰,本營千摠李宅鉉,騎士將金沂休,俱在任所,上來無期,竝改差,何如?傳曰,允。
兵曹啓曰,卽接西營入直哨官河楨奎手本,則拱北門南邊墻垣二間許頹圮云。南所入直衛將李敏植牒報,則南水閣西邊水門鐵索絶傷云。爲先竝令紫門監,堅實圍排,卽速修改,而把守軍兵,亦令該營,量宜除出,限修改間,嚴加守直之意,分付,何如?傳曰,允。
又啓曰,卽接景慕宮入直訓鍊院主簿趙熙斌手本,則月覲門越邊含春苑墻垣二間,通化門越邊含春苑墻垣五間,弘化門越邊墻垣三間,俱爲頹圮云。爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又啓曰,卽接宗廟署入直訓鍊院主簿趙有增手本,則東營隔墻宗廟墻垣七間許頹圮云。臣載元,馳詣看審後,爲先令繕工監,堅實圍排,軍二名定立,限改築間,嚴加守直,令該曹,卽速修築,亦令巡邏營門,申飭校卒,各別巡察之意,分付,何如?傳曰,允。
兵曹啓曰,卽接西所衛將李儒行牒報,則永肅門南邊內宮墻二間許,因雨頹圮云。爲先令紫門監,以杻把子及長木,堅實圍排,把守則係是局出身直所近處,限修築間,令局出身,晝察夜巡之意,敢啓。傳曰,知道。
訓鍊都監啓曰,卽接南關王廟守直官所報,則本廟東邊墻垣二間,西邊墻垣二間,南邊墻垣一間,北邊墻垣六間,又爲頹圮云。爲先堅實圍排,待晴合力改築之意,敢啓。傳曰,知道。
又啓曰,因兵曹草記,永肅門南邊內宮墻二間許,因雨頹圮處,係是局出身直所近處,限修築間,令局出身,晝察夜巡之意,敢啓。傳曰,知道。
上在昌德宮。停常參·經筵。
大王大妃殿進御歸茸君子湯,後日次停止事,榻前下敎。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,假注書李漢應,時無職名,令該曹,依例付軍職,冠帶常仕,何如?傳曰,允。
又啓曰,大司憲趙熙哲在外,執義愼錫九,掌令朴魯參·洪時衡,持平李康勳·金命基牌不進,監察茶時之意,敢啓。傳曰,知道。
以大司諫金昌秀,司諫南啓憲,獻納洪鍾永,正言權采圭,執義愼錫九,掌令朴魯參·洪時衡,持平李康勳·金命基牌不進罷職傳旨,傳曰,只推。
傳曰,政官牌招開政。
傳曰,吏曹參判·參議有闕之代,前望單子入之。
都摠府啓曰,新除授副摠管李冕榮,時無職名,令該曹,仁昌君口傳下批,何如?傳曰,允。
政院啓曰,吏曹判書尹滋悳牌不進推考傳旨及罷職傳旨,今方捧入,而開政命下之後,如是違牌,事甚未安。參判·參議,前望未下,判書更爲牌招,何如?傳曰,允。
又啓曰,判書尹滋悳再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當牌招,而係是一日三牌,何以爲之?敢稟。傳曰,待明朝牌招。
吏曹參判前望單子入之,尹泰經落點。
傳曰,臺諫竝許遞,前望單子入之。
傳曰,司書有闕之代,前望單子入之。
以慶尙監司李根弼狀啓,各衙門上納愆滯邑守令,修成冊上送,而臣兩歲按藩,新舊上納,旣越程限,飭敎屢下,猶復愆滯,未發未考,尙有餘數,自顧愵職,惶恐待罪事,傳曰,勿待罪事,回諭。
禁衛營啓曰,本營千摠騎士將,今當差出,而擬望之人乏少,外任竝擬,何如?傳曰,允。
吏曹口傳政事,仁昌君單李冕榮。
內醫院啓曰,內醫崔佑植有頉代,前內醫李命錫,依定式差下之意,敢啓。傳曰,知道。
禁衛營啓曰,因兵曹草記,拱北門南邊墻垣二間許頹圮處,西營入直軍十名除出,將校一人式別定,限改築間,輪回守直之意,敢啓。傳曰,知道。
御營廳啓曰,因兵曹草記,南水閣鐵索絶傷處,東營入直軍八名除出,將校一人,傍近旣有把守將,使之一體率領,限修築間,嚴加守直之意,敢啓。傳曰,知道。
兵曹啓曰,今日臣營將校闕內摘奸時,景秋門守門將梁道潤,擧措駭妄,揆以事體,極爲駭然。爲先汰去,其罪狀,令該府拿問處之,何如?傳曰,允。
上在昌德宮。停常參·經筵。
政院啓曰,新除授吏曹參判尹泰經,待明朝一體牌招,何如?傳曰,允。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
臺諫前望單子入之,持平金在健·趙承夏,落點。
司書前望單子入之,趙重弼落點。
侍講院啓曰,新除授司書趙重弼,時在京畿朔寧地,斯速乘馹上來事,下諭,何如?傳曰,允。
兵曹啓曰,內禁衛將李樂熙,以其病難供職,呈狀乞遞,五衛將沈遠澤,前任忠州營將,柳冀東,前任京畿監營中軍,白基虎,前任北虞候,申寀,前任順天營將,忠壯衛將趙存鳳,前任南虞候,金泰鉉,前任忠淸監營中軍,俱在任所,上來間,該廳番次苟艱云。竝改差,何如?傳曰,允。
有政。吏批,判書尹滋悳牌不進,參議未差,參判尹泰經進。吏批啓曰,判書尹滋悳牌招不進,參,議未差,小臣獨政未安,何以爲之?敢稟。傳曰,仍爲之。
以李晙淵·任憲鎬爲正言,尹滋承爲知經筵,尹致聖爲同春秋,宗正卿單李勉宇,長水察訪鄭學源,姑爲仍任事承傳,故學生兪鉉贈吏參例兼,故學生兪墰贈吏議,故通德兪敬中贈僕正,已上兵曹參判兪晩源三代,故學生李德根贈監察,故學生李福謙贈監察,以上孝行卓異,贈職事承傳,政事冊無。
兵批,判書李載元進。以朴履道爲副摠管,李勉培爲內禁將,朴宗瑄·王殷疇·洪穎普·李載英·秦明良爲五衛將,成定鎬·李忠呂爲忠壯將,梁柱星爲廣州中軍,李維序爲忠淸監營中軍,金胤鈺爲平薪僉使,金昌鎰爲宣沙浦僉使,金宜柄爲明月萬戶,僉知單白基虎,訓鍊僉正加設單尹泳奎,副司正兪鎭弼·李漢應,柔院僉使咸啓榮,限一瓜仍任事承傳。
御營廳啓曰,本廳哨官李景鉉,身病甚重,勢難察任,改差,何如?傳曰,允。
戶曹啓曰,宗廟墻垣頹圮處,改築吉日時,令日官推擇,則今二十五日卯時爲吉云。以此日時擧行之意,敢啓。傳曰,知道。
又啓曰,各司各種戊寅元貢內,除當年用下,餘數米一萬四百八十八石四斗六升九合七夕,錢一千八百十三兩五錢,分道磨鍊,別單書入之意,敢啓。傳曰,知道。
吏曹啓曰,今二十五日,都目政事爲之之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深四寸九分。
政院啓曰,大司憲·執義·掌令二員未差,持平金在健·趙承夏在外,監察茶時之意,敢啓。傳曰,知道。
又啓曰,假注書兪鎭弼,有身病,勢難察任,今姑改差,何如?傳曰,允。
又啓曰,卽者,檢閱金炳吉,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱閔泳駿,謂有館規,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,明日傳香,禮房承旨,當爲齋宿,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,立秋已過,長霖不止,穡事民情,俱庸憂悶,三次禜祭,不卜日虔誠設行事,知委儀曹,何如?傳曰,允。
又啓曰,弔祭謝恩,當以有方物磨鍊,而今將依已例,兼付於節使之行矣。使號以謝恩兼冬至使,下批之意,分付,何如?傳曰,允。
又啓曰,昨日日本公使隨從二十餘人,入南門,恣意橫走,到闕外,直上月臺,而爲把守軍卒所攔阻,雖卽退出,闕門至近之地,無難窺覘者,駭悖之極,萬萬驚悚。以此事,纔有公幹責諭,而大抵諸般檢飭,伴接官旣專管其任矣。我國所重之法例,莫越之道理,苟於接話之際,使之曉然知悟,則無嚴蔑禮,豈至於此乎?刑曹參判洪祐昌,爲先施以譴削之典,雖以辦察官玄昔運言之,當場之未能防遮,縱或有說,常時之不善開諭,焉敢免罪?亟施定配之典,通詞輩,亦爲刑配,任譯等,令該院從重勘治,禁辟校卒,令該營,各別懲勵事,分付,何如?傳曰,苟能曉然開諭,則乖當之擧,何至於此乎?事過後,竝當有勘處矣。姑令戴罪擧行。
傳曰,工刑換房。
禮曹啓曰,卽接景陵直長所報,則今番雨水,本陵陵上曲墻外,莎草該落,自子方至寅方,長爲三間,廣爲二間,深爲三四久許該落云矣。凡係陵上,曲墻以外有頉,則慰安奉審之節,勿爲磨鍊事,曾有受敎定式。事當依此擧行,而告由修改之節,待快晴,擇日擧行,何如?傳曰,允。
禮曹啓曰,因議政府草記,三次禜祭,不卜日虔誠設行事,命下矣。四門三次禜祭,不卜日,今二十六日設行,三日而止,而獻官遣堂上三品官,卽是法典,再次禜祭時,因特敎,遣亞獻閣臣設行矣。今番則何以爲之乎?敢稟,傳曰,獻官,崇品中塡差,大祝,閣臣玉堂中塡差,諸執事,各別擇差。
以黃海監司鄭海崙狀啓,康翎縣民家全頹事,傳曰,民家頹壓,若是夥多,聞甚矜惻。元恤典外,別加顧助,趁卽結構奠接,俾無一民棲遑事,廟堂措辭關飭。
吏曹啓曰,因議政府申飭,受由上京守令,自臣曹催促,則狼川縣監金顯澤,身病猝重,萬無還官之望云。其身病旣如是,則有難强令還任,罷黜,何如?傳曰,允。
又啓曰,祥雲道察訪白時洽呈狀內,矣身受由上京矣,身病猝重,萬無還任之望云。改差,何如?傳曰,允。
又啓曰,新除授重林道察訪金震銖,以其身病,呈狀乞遞,改差,何如?傳曰,允。
又啓曰,成均館典籍任百彦·尹英秀·李在明·李東淵·高時景,兼南學校授趙秉升,徽陵令金斗成,俱以身病,呈狀乞遞,竝改差,何如?傳曰,允。
御營廳啓曰,本廳哨官盧鎭九,身病甚重,勢難察任,改差,何如?傳曰,允。
兵曹啓曰,興元門北邊墻垣二間許頹圮處,今已修築矣。把守軍兵,解送直所之意,敢啓。傳曰,知道。
檢閱金炳吉疏曰,伏以臣,卽接家信,則臣父素患痰癖之症,値暑添劇,委頓床玆。臣聞報煎迫,按住不得,玆敢忙陳短章,徑出禁扃。伏乞聖慈,俯垂矜諒,遞臣職而便救護,治臣罪而肅朝綱云云。答曰,省疏具悉。爾其勿辭救護。
仁昌君李冕榮疏曰云云。答曰,省疏具悉。旣已經勘,何必爲引?卿其勿辭行公。
上在昌德宮。停常參·經筵。
自開東至未時,灑雨下雨,測雨器水深九分。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義·掌令二員未差,持平金在健·趙承夏在外,監察茶時之意,敢啓。傳曰,知道。
又啓曰,議政府郞廳來言,今日,賓廳日次,而都目相値,不得來會云矣,敢啓。傳曰,知道。
又啓曰,右副承旨李根命,同副承旨金明鎭,今日不爲仕進,竝卽牌招,何如?傳曰,允。
以檢閱閔泳駿牌不進罷職傳旨,傳曰,只推。
政院啓曰,左右史不可不備,檢閱閔泳駿旣有只推之命,卽爲牌招入直,何如?傳曰,允。
傳曰,皇朝人·忠臣·淸白吏子孫·軍功人及西北·松都人,落仕最久人,各別收用事,分付兩銓。
傳曰,雖非親政,注書尙瑞院官員,依例陞六。
傳曰,禮房承旨,馳詣受香諸處,奉審摘奸以來。
傳曰,多大僉使有闕之代,各別擇差。
傳曰,東壁竝許遞,今日政差出。
傳曰江原中軍李奎大許用履歷,今日政,宣傳官擬入。
傳曰,同經筵竝許遞,今日政差出。
傳曰,富寧府使之代,珍島府使李奎遠除授。
吏曹啓曰,新除授富寧府使,李奎遠除授事,命下矣。以前任通津府使,方在解由未出中,何以爲之?敢稟。傳曰,勿拘。
傳曰,吏兵換房。
注書金思轍陞六代,以朴壽昌爲假注書。
注書申泰寬陞六代,以李貞稙爲假注書。
政院啓曰,注書有闕之代,被薦人閔泳駿·李起鍾·姜友馨,薦狀,依例成送吏曹之意,敢啓。傳曰,知道。
兵曹口傳政事,副司果閔泳煥。
傳曰,沃溝縣監之代,勿拘常格,各別擇差。
傳曰慶興府使之代,各別擇差
傳曰,今日政,遷轉守令中,未準朔,通融擬入。
傳曰,臺諫竝許遞,今日政差出。
傳曰,望筒遲滯之吏兵判,推考。
傳曰,望筒遲滯之吏兵判,從重推考。
傳曰,傳命遲滯之中官金錫勳,推考。
弘文館啓曰,修撰丁弘燮差祭,上番闕直,事甚未安。修撰高必相,副修撰朴宗鉉·趙鍾雲,竝卽牌招,推移入直,何如?傳曰,允。
兵曹啓曰,卽伏見京畿監司趙寅熙狀啓,則本道進上奉進時,敦義門,明日爲始開閉,令該曹稟旨分付爲辭矣。敦義門,依前例,令政院臨時請出標信,開閉,何如?傳曰,允。
傳曰,原任直閣李承五,馳詣健陵,奉審摘奸,仍留監祭,顯隆園·華寧殿,一體奉審以來。
兵曹啓曰,今日都目政事時,本曹堂上,不可不備,而參判兪晩源,參議尹相賢,俱以病不來,令政院牌招,同參政事,何如?傳曰,允。
以兵曹參議尹相賢牌不進罷職傳旨,傳曰,只推。
傳曰,啓字誤踏中官金錫勳,從重推考。
兵曹啓曰,坼見諸道褒貶啓本,則忠淸水使李敎復啓本中,所斤僉使羅世弘,以佇見來效爲目,則宜置中考而置諸上考,平安監司閔泳緯啓本中,廣梁僉使金英國,以詎忽警守爲目,老江僉使崔允瑞,以獲免大過爲目,北兵使任準啓本中,美錢僉使吳棅祜,以餘事何論爲目,則俱宜置下考,而置諸上考,慶尙前左水使朴鼎和啓本中,包伊萬戶金啓鎭,以非威曷制爲目,則宜置下考,而置諸中考。殊無嚴明殿最之意,該道臣及各該帥臣,竝推考警責,所斤僉使羅世弘,中考施行。廣梁僉使金英國,老江僉使崔允瑞,美錢僉使吳棅祜,包伊萬戶金啓鎭,竝下考施行。乾原權管金學鍊,以三年窠邊將,兩次褒貶居中,其不職可知,依例罷黜,何如?傳曰,允。
又啓曰,參下官仕日不足十日以下者,曾有啓稟出六之規矣。守門將許,仕日不足爲五日,依例陞六,何如?傳曰,允。
又啓曰,宣傳官蔡奎鳳,除授在外,上來無期,新除授忠淸監營中軍李維序,親病沈重,萬無離側赴任之望云。竝改差,何如?傳曰,允。
又啓曰,同知中樞府事李南輪,僉知中樞府事李東洙·成樂韶,宣傳官李民熙,五衛將朴宗瑄·李載英·秦明良,曹司五衛將趙秉爕,文臣兼宣傳官李晩鉉,俱以病難供職,呈狀乞遞,竝改差,何如?傳曰,允。
又啓曰,新除授車嶺僉使沈貞熙,父年今爲七十五歲,西林僉使李興文,母年今爲七十七歲,俱以法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
都政。吏批,判書尹滋悳,參判尹泰經進。吏批啓曰,大司成今當差出,而擬望之人乏少,承旨竝擬,何如?傳曰,允。以朴齊億爲長水縣監,李德來爲狼川縣監,任徹洙爲沃溝縣監,趙岐淳爲順興府使,李晩昇爲豐基郡守,沈琦澤爲振威縣令,宋圭復爲金浦郡守,鄭基雨爲盈德縣監,李秉翼爲固城府使,趙寬在爲楊口縣監,趙性鎬爲靑陽縣監,李昌鉉爲咸安郡守,申膺均爲漆原縣監,安光默爲陰城縣監,趙東勳爲郭山郡守,朴羲成爲慶山縣令,李啓夏爲木川縣監,李圭鏞爲咸從府使,李啓興爲延日縣監,韓鎭行爲鎭海縣監,尹滋承爲謝恩兼冬至使,南廷龍爲副使,李萬敎爲書狀官,金敬均爲大司成,申永翰爲慶興府使,徐載豊爲甲山府使,白樂倫爲珍島府使,閔致卨爲碧潼郡守,柳冀大爲鳳山郡守,閔致一爲礪山府使,洪運爕爲龍川府使,成樂韶爲海美縣監,金炳洙爲熊川縣監,姜蘭馨爲大司憲,柳來駿爲大司諫,鄭元和爲執義,吳慶履爲司諫,金禹鉉·康錫濟爲掌令,李基肇·高時景爲持平,徐鶴淳爲吏曹參議,李秉臯爲獻納,趙東弼爲應敎,鄭元和爲副應敎,朴斗陽·申泰寬爲正言,洪遠植·閔泳商·尹成鎭爲同經筵,徐夔淳爲弼善,閔泳駿·李起鍾爲注書,李重翼爲慶基殿參奉,李範善爲貞陵參奉,丁理爕爲獻陵參奉,鄭宜默爲思陵參奉,成冕鎬爲敬陵參奉,尹孝炳爲宣陵參奉,朴受綱爲靖陵參奉,李建相爲康陵參奉,宋秉斗爲元陵參奉,兪致秉爲綏陵參奉,李裕中爲景陵參奉,朴寅和爲璿源殿參奉,李憙鎔爲智陵參奉,朴命銓爲崇仁殿參奉,文顯章爲崇靈殿參奉,朴齊昌·方漢益爲假引儀,典籍二單,尹國柱·朱明相,富寧府使單李奎遠,禁府都事金永均,繕工奉事李圭瑞,相換,宗廟直長李文榮,典牲直長鄭寅壽,已上相換事承傳。崇仁殿令單鮮于錞,兼春秋單梁禹濬,禁府都事黃浩直,掌苑奉事柳寅睦,相換事承傳。政事冊無。
兵批,判書李載元進。兵批啓曰,知訓鍊,今當差出,而當品中可擬之人乏少,從二品竝擬,何如?傳曰,允。又啓曰,營將·中軍·虞候·僉使,今當差出,而擬望之人乏少,已準朔未準守令及虞候營將,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以趙羲復爲知訓鍊,鄭雲星爲同知,李奎大爲宣傳官,金命求爲格浦僉使,金商鎭爲滿浦僉使,洪基化·金鍾殷爲僉知,李秉五爲訓鍊判官,趙基夏爲左捕從事官,張啓煥爲三陟營將,宋熙昇爲順天營將,具然相爲晉州營將,趙國顯爲京畿中軍,吳仲善爲咸興中軍,朴潤景爲五衛將,白樂倫爲宣傳官,沈宜哲爲都摠經歷,金沂明爲多大僉使,金尙鍾爲江原中原,趙秉鎬爲曹司五衛將,白南奭爲訓鍊正,金正永爲訓鍊判官,朴有鎭爲忠淸兵虞候,許洧爲白翎僉使,白樂倫爲訓鍊僉正,李秉禹爲訓鍊主簿,姜在五爲忠淸中軍,洪鶴周爲南虞候,趙相鎭爲北虞候,金正永爲訓鍊僉正,具然春爲守門將,柳雲魯爲阿耳僉使,金應燮爲古群山僉使,李在善爲登山僉使,鄭益鎔爲宣傳官,尹正善爲訓鍊判官,金玉均爲文兼,安珽求爲忠州營將,李熙正爲廣梁僉使,沈寅澤·洪疇燮,爲訓鍊副正,南宮濮爲訓鍊主簿,李興文爲西生僉使,沈貞熙爲車嶺僉使,崔基俊爲德浦僉使,李若坤爲老江僉使,車永根爲知世浦萬戶,韓正鳳爲玉浦萬戶,李夏永爲包伊萬戶,曺允善爲金烏別將,嚴忠植爲慈母別將,王德元爲五衛將,金洛輝爲波知僉使,朴國俊爲西林僉使,康洛箕爲車嶺僉使,金在恒爲山羊會萬戶,金永豊爲訓鍊都監把摠,尹暎爲訓鍊僉正,趙鍾哲爲禁衛把摠,金衡重爲安義僉使,朴信恒爲天摩僉使,李裕臣爲訓鍊僉正,李秉熙爲都摠都事,林琦相爲訓鍊主簿,金洪斗爲守門將,徐相誾爲左捕從事,片在德爲五衛將,鄭志植爲都摠經歷,金啓澧爲美錢僉使,康觀錫爲阿山萬戶,都承祿爲九月別將,權寅夏爲訓鍊僉正,柳致養爲訓鍊判官,權宗軒爲柔遠僉使,韓得富爲潼關僉使,金文旭爲吾老梁萬戶,金永豊爲訓鍊僉正,尹秉悳·李熙榮,爲訓鍊判官,白樂均爲訓鍊主簿,崔亨煥爲山羊會萬戶,李尙鉉爲宣傳官,尹泳璣·兪果煥·金鏞元,爲訓鍊主簿,沈宜哲爲訓鍊都監把摠,李敎英·金秉燮爲都摠經歷,李鎬定·尹吉憲爲武兼,徐學觀爲部將,沈遠澤爲宣傳官,尹養桂爲都摠都事,張鳳鎭爲訓鍊判官,崔永五爲守門將,金龜洛爲訓鍊主簿,申正遠·崔雲煥爲武兼,金疇鉉爲左副率,具光書·李有夏·趙羲中·柳寅衡爲宣傳官,韓斗源·金世熙爲部將,白樂奎·李鍾九·金成鍊·趙鼎一·朴潤晟·劉錫薰爲守門將,尹始鳳爲東道參軍,華寧殿守門將單李圭象,平南權管單金舜濟,仁遮外權管單金麟相,舊波知權管單尹鏞燮,乾原權管單白日繪,三千浦權管單金時鎭,廟洞權管單蔡顯國,雲頭里權管單吳永煥,栗浦權管單金光學,訓鍊判官禹範善·孫鳳鉉·劉相益·鄭兌奎·朴奎鎭·千世賢,以上依定式減下。劉相益·趙性吉爲訓鍊判官,盧漢甲·徐潤慶·尹廷淳·李吉源,爲訓鍊主簿,同知單安潤植,僉知三單,李東參·李敏植·尙,訓鍊主簿單金在鎬,三陟營將張啓煥,順天營將宋熙昇,晉州營將具然相,京畿中軍趙國顯,咸興中軍吳仲善,以上今加折衝加資事承傳。同知二單,朴宗瑄·秦明良,僉知三單,李載英·朴潤景·趙秉鎬,副司果具春書·申送均·李鳳宇·申昌熙·徐翊輔·李根琮·李鍾謙·方秀賢·鄭煥珪·崔炳善·成樂頀·李亮烈·張玄植·崔斗煥·金永珪·李晩植·許·李載浩·尹九成·李鳳在·金宗象·李信在·李載夏。
傳曰,守令初仕人,明日待令。
政院啓曰,新除授注書閔泳駿,卽爲牌招,何如?傳曰,允。
弘文館啓曰,新除授應敎趙東弼,副應敎鄭元夏,竝卽牌招察任,何如?傳曰,允。
又啓曰,下番姑降入直,事甚未安。修撰丁弘爕·高必相,副修撰朴宗鉉·趙鍾雲,竝卽牌招,推移入直,何如?傳曰,允。
兵曹啓曰,卽接西道參軍成奎煥牒報,則訓鍊都監所授彰義門北邊第二城廊近處體城四間許頹圮云。爲先令繕工監,堅實圍排,分授軍門,卽速修築,而把守軍兵,令該營,量宜定送,限改築間,嚴加守直之意,分付,何如?傳曰,允。
又啓曰,卽接南道參軍李昇鎬牒報,則禁衛營所授崇禮門東邊第二城廊近處體城五間許頹圮云。爲先令繕工監,堅實圍排,分授軍門,卽速修築,而把守軍兵,令該營量宜定送,限改築間,嚴加守直之意,分付,何如?傳曰,允。
訓鍊都監啓曰,本局分授都城彰義門北邊第二城廊近處體城四間頹圮處,令該軍門,急速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
政院啓曰,注書有闕之代,被薦人李起鍾·姜友馨·宋圭元,薦狀,依例成送吏曹之意,敢啓。傳曰,知道。
又啓曰,新除授注書李起鍾,卽爲牌招,何如?傳曰,允。
禁衛營啓曰,因兵曹草記,崇禮門東邊第二城五間頹圮處,將校一人,軍十五名,嚴飭定送,限改築間,輪回守直之意,敢啓。傳曰,知道。
義禁府啓目粘連,向前尹達善亦,禜祭享帖,旣已還送,奉命摘奸,又是嚴急,事役相値,容有可原,事係祀典,有難全恕,以此照律,何如?啓,不無斟量者存,分揀放送爲良如敎。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左右史不可不備,別兼春秋洪承憲·金學洙·金文鉉·趙秉升·閔泳煥,竝卽牌招,推移入直,何如?傳曰,允。
弘文館啓曰,下番闕直,事甚未安。新除授應敎趙東弼,副應敎鄭元夏,竝卽牌招,推移姑降入直,何如?傳曰,允。
傳曰,守令·邊將初仕人,入侍。
侍講院啓曰,新除授弼善徐夔淳,時在京畿楊根地,斯速乘馹上來事,下諭,何如?傳曰,允。
伴接館啓曰,留館彼人中艦長一人,海軍四名,從者一名,今日巳時量,出去仁川所留船云矣,敢啓。傳曰,知道。
以廣州留守閔泳穆狀啓,人命渰死,民家漂頹事,傳曰,人命之渰壓,民戶之漂頹,若是夥多,極爲驚慘。元恤典外,別加顧助,如有生前身還布,竝蕩減,趁卽結構奠接,俾無一民失所棲遑之弊事,廟堂各別措辭分付。
政院啓曰,行大司憲姜蘭馨,執義鄭元和,掌令康錫濟,持平李基肇·高時景。牌不進,掌令金禹鉉在外,監察茶時之意,敢啓。傳曰,知道。
又啓曰,注書李起鍾,時在忠淸道忠州地,斯速乘馹上來事,下諭,何如?傳曰,允。
以執義鄭元和,掌令康錫濟,持平李基肇·高時景,司諫吳慶履,獻納李秉臯,正言朴斗陽·申泰寬牌不進罷職傳旨,傳曰,只推。
政院啓曰,前檢閱閔泳駿,還付檢閱薦狀公事,命下矣。令該曹,口傳單付,牌招入直,何如?傳曰,允。
吏曹口傳政事,檢閱單閔泳駿。
注書閔泳駿還付檢閱代,以尹命燮爲假注書。
禮曹啓曰,卽接京畿監司趙寅熙移文,則以爲,果川縣鄕校大成殿,正間滲漏,仰土剝落,所見極爲悚惶,不可不及今修改,告由移還安祭香祝,自本曹,啓稟下送云矣。果川縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
伴接館啓曰,仁川船上所留彼人中,海軍一名,入來館所云矣,敢啓。傳曰,知道。
兵曹啓曰,禁軍別將趙羲純,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李鶴榮爲禁軍別將,三軍府從事官二單,李容鎬·宋龜浩。
己卯六月二十六日未時,上御重熙堂。守令·邊將初仕人入侍時,同副承旨金明鎭,假注書李貞稙,記事官金命來·李容稙,以次進伏,守令初仕人,進伏楹外,邊將等序立階下訖。上曰,史官分左右。
上在昌德宮。停常參·經筵。
自卯時至申時,洒雨下雨,測雨器水深三分。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,檢閱金炳吉,由限己過,卽爲牌招入直,何如?傳曰,允。
又啓曰,假注書李貞稙·尹命燮,時無職名,令該曹,依例侍軍職,冠帶常仕,何如?傳曰,允。
以檢閱金炳吉牌不進罷職傳旨,傳曰,只推。
政院啓曰,卽者,副應敎鄭元夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱閔泳駿,謂有館規,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史。不可不備,檢閱金炳吉,旣有只推之命,更爲牌招入直,何如?傳曰,允。
又啓曰,行都承旨鄭範朝,左承旨金聲根,左副承旨朴周陽,不爲仕進,右承旨朴定陽廚院進,同副承旨金明鎭式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲姜蘭馨,執義鄭元和,掌令康錫濟,持平金基肇·高時景牌不進,掌令金禹鉉在外,監察茶時之意,敢啓。傳曰,知道。
以執義鄭元和,掌令康錫濟,持平李基肇·高時景,司諫吳慶履,獻納李秉皐,正言朴斗陽·申泰寬牌不進罷職傳旨,傳曰,只推。
以左副承旨朴周陽牌不進罷職傳旨,傳曰,只推。
又啓曰,左副承旨朴周陽牌不進,伴直無人,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以檢閱閔泳駿牌不進罷職傳旨,傳曰,只推。
以檢閱金炳吉再牌不進罷職傳旨,傳曰,只推。
傳曰,守令邊將初仕人,留待。
傳曰,政官牌招開政。
傳曰,守令·邊將初仕人,入侍。
傳曰,內閣提學有闕之代,今日政差出。
傳曰,閣圈爲之。
弘文館啓曰,上番闕直,事甚未安。應敎趙東弼,卽爲牌招入直,何如?傳曰,允。
以慶尙監司李根弼狀啓,慶山等邑,民家頹壓,人命渰死事,傳曰,人命渰死,民戶漂頹,若是夥多,言念民事,萬萬憂悶。渰壓之埋瘞,漂頹之結構,另加存恤,俾無一夫失所之患事,自廟堂,各別措辭分付。
以京畿監司趙寅熙狀啓,加平等邑,民家漂頹事,傳曰,民家之漂頹,若是夥多,聞極驚慘。元恤典外,別加顧助,趁卽結構奠按,俾無一民失所棲遑之歎事,廟堂措辭分付。
吏曹啓曰,再昨日都目政事,新除授碧潼郡守閔致卨,以前任河東府使,方在解由未出中,而不能照檢,矇然擬入,至蒙恩點,臣不勝惶恐,原望筒勿施,何如?傳曰,勿拘。
傳曰,積城縣監李漢慶,陽川縣令金鳳鎬,相換,抱川縣監李兢柱,陽智縣監李道植,相換,祥雲察訪崔喜鎭,連原察訪許綸,相換。
吏曹啓曰,陽智縣監李道植,抱川縣監相換事,命下矣。以前任襄陽府使,方在解由未出中,何以爲之?敢稟。傳曰,勿拘。
奎章閣啓曰,新除授提學金炳始,卽爲牌招,何如?傳曰,允。
政院啓曰,臣吏兵批兼進之意,敢啓。傳曰,知道。
又啓曰,閣圈爲之事,命下矣。今已開政,待會圈,今日政下批,何如?傳曰,允。
奎章閣啓曰,新除授提學金炳始,敎旨安寶次,濬哲之寶請出之意,敢啓。傳曰,知道。
又啓曰,閣圈爲之事,命下矣。提學金炳始,檢校直提學趙寧夏·李載冕·趙成夏·尹滋悳·趙慶鎬·鄭範朝,直提學閔泳翊·李載兢,檢校直閣金永壽·姜·尹用求·金興均·趙同熙,檢校待敎金演壽·洪淳馨·閔泳煥,竝卽牌招,以爲會圈之地,何如?傳曰,允。
直閣會圈七點,洪英植·朴斗陽·李重七,以上取三人。
待敎會圈七點,宋秉瑞·尹命燮·鄭寅興,以上取三人。
以慶尙監司李根弼狀啓,軍威縣民家漂頹事,傳曰,民家漂頹,若是夥多,聞甚驚慘。元恤典外,別加顧助,卽爲結構奠接,俾無一民失所棲遑之弊事,廟堂,措辭分付。
弘文館啓曰,副應敎鄭元夏,陳疏徑出,下番闕直,事甚未安。修撰丁弘燮·高必相,副修撰朴宗鉉·趙鍾雲,竝卽牌招,推移入直,何如?傳曰,允。
有政。吏批,判書尹滋悳牌不進,參議徐鶴淳未肅拜,參判尹泰經進。吏批啓曰,判書尹滋悳牌招不進,參議徐觀淳未肅拜,小臣獨政未安,何以爲之?敢稟。傳曰,仍爲之。
以金炳始爲內閣提學,鄭稷朝爲同成均,洪英植爲直閣,宋秉瑞爲待敎,直閣單洪英植,弘文正字單宋秉瑞,兼待敎單宋秉瑞,兼校書正字單宋秉瑞,積城縣監李漢慶,陽川縣監金鳳鎬,相換,抱川縣監李兢柱,陽智縣監李道植,相換,祥雲察訪崔喜鎭,連原察訪許綸,已上相換事,承傳,贈戶參趙存心,贈左參贊例兼,贈左承旨趙箕錫贈戶參例兼,知訓鍊趙羲復兩代,校書提調單金炳始。政事冊無。
兵批,東林別將單李華秀,副司正李容鎬·宋龜浩·李貞稙·尹命燮。
禁衛營啓曰,本營千摠白樂源,騎士將吳鼎鉉,俱在任所,上來無期,竝改差,何如?傳曰,允。
又啓曰,本營哨官李起宅·徐潤慶,俱有身病,勢難察任,竝改差,何如?傳曰,允。
伴接館啓曰,昨日入來海軍一名,今日午時量,還爲出去仁川所留船上之意,敢啓。傳曰,知道。
大司成金敬均疏曰云云。答曰,省疏具悉。爾其勿辭察任。
副應敎鄭元夏疏曰云云。答曰,省疏具悉。爾其勿辭救護。
己卯六月二十七日未時,上御重熙堂。守令·邊將初仕人入侍時,右副承旨李根命,假注書尹命燮,記注官梁禹濬,記事官李容稙,以次進伏,守令初仕人,進伏楹外,邊將等序立階下訖。上曰,史官分左右。
上在昌德宮。停常參·經筵。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨金明鎭,今日不爲仕進,卽爲牌招,何如?傳曰,允。
以右承旨朴定陽牌不進罷職傳旨,傳曰,只推。
又啓曰,左右史不可不備,檢閱閔泳駿·金炳吉,旣有只推有命,竝卽牌招,推移入直,何如?傳曰,允。
又啓曰,行大司憲姜蘭馨,執義鄭元和,掌令康錫濟,持平金基肇·高時景牌不進,掌令金禹鉉在外,監察茶時之意,敢啓。傳曰,知道。
以執義鄭元和,掌令康錫濟,持平李基肇·高時景,司諫吳慶履,獻納李秉皐牌不進罷職傳旨,傳曰,只推。
以同副承旨金明鎭牌不進罷職傳旨,傳曰,只推。
又啓曰,行都承旨鄭範朝,右承旨朴定陽,不爲仕進,左副承旨朴周陽式暇,右副承旨李根命式暇出去,同副承旨金明鎭牌不進,院中只有臣一人,伴直無人,右承旨,卽爲牌招,何如?傳曰,允。
又啓曰,右承旨朴定陽牌不進,伴直無人,同副承旨金明鎭,旣有只推之命,更爲牌招,何如?傳曰,允。
以右承旨朴定陽牌不進罷職傳旨,傳曰,只推。
傳曰,奉審閣臣入侍。
弘文館啓曰,修撰朴宗鉉呈辭出去,下番闕直,事甚未安。修撰高必相·丁弘燮,竝卽牌招,推移入直,何如?傳曰,允。
奎章閣啓曰,新除授直閣洪英植,待敎宋秉瑞,敎旨安寶次,濬哲之寶請出之意,敢啓。傳曰,知道。
又啓曰,新除授直閣洪英植,卽爲牌招入直,待敎宋秉瑞,時在忠淸道懷德地,斯速乘馹上來事,下諭,何如?傳曰,允。
弘文館啓曰,下審闕直,事甚未安。應敎趙東弼,副校理金正浩,竝卽牌招,推移姑降入直,何如?傳曰,允。
戶曹啓曰,時御所內各司,依定式看審後,有頉處修改,則擇日擧行之意,敢啓。傳曰,知道。
都摠府啓曰,副摠管金鶴根,以永禧殿秋享大祭終獻官肄儀進參事,晝仕出去之意,敢啓。傳曰,知道。
兵曹,以李玄瑞,爲摠戎中軍。
行護軍南廷龍疏曰云云。答曰,省疏具悉。所請依施。
己卯六月二十八日申時,上御重熙堂。奉審閣臣入侍時,左承旨金聲根,假注書李貞稙,記注官石宗珍,記事官李容稙,原任直閣李承五,以次進伏訖。上曰,史官分左右。仍命奉審閣臣進前。承五進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則無頉。還詣健陵,仍留監祭,將事安寧之意,敢達矣。上曰,陵上·園上·殿內,俱爲太平,碑閣·丁字閣,亦無頉乎?承五曰,周遍奉審,俱爲太平矣。上曰,何時將事,何時還發乎?承五曰,撤享後還抵府城,則爲四更餘,將事似爲二更餘,祭享時刻,則每稍早擧行故也,仍小憇旋發矣。上曰,今番潦水,比前頗甚,不無憧憧,今聞太平,實爲慶幸也。承五曰,三朔作霖,果爲慮不少,及此奉審,無滲漏頹圮之處,不勝萬幸矣,而健陵紅箭門,小爲傾欹,以長木左右撐支矣。上曰,修改之節,何不趁卽爲之耶?承五曰,問於守僕輩,已報本營云,則似趁快晴修建矣。上曰,農形則何如耶?承五曰,臣之往返,不滿百里,則雖未知他處,而所經處,間或有潰決,稍高水畓,則離離茁長,可望大登矣。上曰,連見三南雨澤狀啓,則列邑所報不同,未知來頭年形之何如,稍有涼意,則雨可快晴,而終爲薰蒸,誠悶沓矣。承五曰,然矣。晨夕稍涼,午熱頗緊,是爲農家之幸矣。今則作霖旣久,從速可霽矣。聲根曰,近聞淸州消息,則雨水比他不甚云矣。上曰,淸牧是承旨父,似當詳知矣。上曰,兩西雨水,則比三南,何如云耶?聲根曰,海西亦有水患云矣。上曰,往還果不遇雨耶?承五〈曰〉,幸無霑濕,而今日船上,暫經驟雨矣。上曰,江漲,何如耶?承五曰,去時乘船於龍山,泊於鷺梁,還時乘於僧坊坪,泊於瓦署,兩次溯流,殆過十餘里矣。上曰,漲水尙此不減耶?承五曰,來時則宜減,而水上雨水又漲故也。上曰,蒸炎尙此尤甚,開霽且遲,誠爲農可悶矣。聲根曰,今日卽終庚,自然有晩炎矣。承五曰,雖無此潦,時則極熱,近聞內浦農形,可占有年云矣。上曰,內浦旣水邊,而能如是乎?承五曰,雖沿海處,不爲水沈,則別無爲患之慮矣。上曰,史官就座。仍命閣臣先退。又命退,諸臣以次退出。
上在昌德宮。停常參·經筵。
自前夜人定至開東,灑雨下雨,測雨器水深三分。
自開東至申時,灑雨下雨,測雨器水深五分。
政院啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,右副承旨李根命,今日不爲仕進,卽爲牌招,何如?傳曰,允。
備忘記,車嶺僉使康洛箕下直,長弓一張,長箭一部,片箭一部,筒兒一箇賜給。
政院啓曰,假注書李貞稙,有身病,勢難察任,今姑改差,何如?傳曰,允。
又啓曰,明日傳香,禮房承旨,當爲齋宿,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
又啓曰,司諫吳慶履,獻納李秉皐,掌令康錫濟,持平李基肇,旣入闕中,不爲傳啓,直爲出去,事甚未安。竝推考,何如?傳曰,允。
以右副承旨李根命牌不進罷職傳旨,傳曰,只推。
以執義鄭元和,持平高時景,牌不進罷職傳旨,傳曰,只推。
傳曰,吏曹判書有闕之代,行知三軍府事閔謙鎬除授。
以全羅監司沈履澤狀啓,錦山等邑,民家漂頹事,傳曰,民家漂頹,若是夥多,聞甚矜惻,元恤典外,別加顧助,渰死人身還布,竝蕩減,趁卽結構奠接,俾無一民棲遑之歎事,廟堂措辭分付。
弘文館啓曰,副修撰朴宗鉉,呈辭出去,下番闕直,事甚未安。修撰高必相·丁弘燮,副修撰趙鍾雲,竝卽牌招,推移入直,何如?傳曰,允。
奎章閣啓曰,提學金炳始,疏批已下,卽爲牌招察任,何如?傳曰,允。
兵曹口傳政事,大護軍尹滋悳。
李貞稙改差代,以閔啓鎬爲假注書。
吏曹,行吏曹判書閔謙鎬除授事承傳。
伴接館啓曰,仁川船上所留彼人中,傳語官一人,今日入來館所云矣,敢啓。傳曰,知道。
兵曹啓曰,開陽門東邊墻垣二間許頹圮處,今已修築矣。把守軍兵,解送直所之意,敢啓。傳曰,知道。
戶曹判書金炳始疏曰,伏以臣,才短任劇,竝瘝公私,不惟不賜鐫免,反行匪分之寵除,瞿然內顧,臣何堪焉?夫黼黻供猷,圭璋令聞,蔚爲國華,輝映衿紳,其必曰本閣之選,而至若職掌所總,模楷所歸,則褎然推諸僚之長,其必以學術以本之,文采以賁之,傑然爲大雅弘儒而後,可謂官與人稱,淵鑑所燭,臣果其人乎?臣於奎華之選,厚招濫竽之譏,有年丁玆矣。潢潦承玉瓚之注,弱翮任扶搖之搏,追隨群英,有靦騂顔,而第緣昏謬,徒怵義分,旣不克巽於初玷,繼又黽勉於詞命,致使賤名,再辱淸遴,視同節推倘來,則臣之罪也。陟能黜否,厥有常典,臣無嘉謨可以沃心,臣無邃學,可以煥猷,蓋亦已試蔑效,而反徼誤恩,更進一步,則又不能無惑於官人之政也。牙牌體重,循墻無路,冒行圈事,惶汗浹背,退伏循省,餘愧在中,因仍蹲據,決非四維之所敢出也。主恩冞重,臣罪滋大,一分酬報之道,惟有早自知止,勿居踰濫,言由悃愊,非敢飾僞。伏乞聖明,俯垂諒察,將臣新授閣學之銜,亟賜斥免,俾名選無褻,微分獲全,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至午時,灑雨下雨,測雨器水深四分。
藥房提調徐衡淳,副提調鄭範朝啓曰,伏未審日間,聖體若何,c寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而無時急稟定事,不得來會云矣,敢啓。傳曰,知道。
又啓曰,右副承旨李根命,同副承旨金明鎭,今日不爲仕進,竝卽牌招,何如?傳曰,允。
備忘記,西林僉使朴國俊下直,長弓一張,長箭一部,片箭一部,筒兒一箇賜給。
傳曰,禮房承旨,馳詣宗廟·景慕宮,奉審摘奸以來。
傳曰,孝徽殿朔祭,攝行磨鍊。
政院啓曰,假注書尹命燮,有身病,勢難察任,今姑改差,何如?傳曰,允。
又啓曰,行大司憲姜蘭馨,執義鄭元和,掌令康錫濟,持平李基肇·高時景牌不進,掌令金禹鉉在外,監察茶時之意,敢啓。傳曰,知道。
又啓曰,假注書閔啓鎬,時無職名,令該曹,依例付軍職,冠帶常仕,何如?傳曰,允。
以右副承旨李根命牌不進罷職傳旨,傳曰,只推。
以執義鄭元和,掌令康錫濟,持平李基肇·高時景,司諫吳慶履,獻納李秉臯牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,政官牌招開政。
傳曰,在外敦寧都正許遞,今日政差出。
傳曰,在外臺諫許遞,今日政差出。
傳曰,孝徽殿秋享大祭,攝行磨鍊。
傳曰,在外吏曹參議許遞,前望單子入之。
政院啓曰,行吏曹判書閔謙鎬,疏批已下,一體牌招,何如?傳曰,允。
尹命燮改差代,以李重德爲假注書。
吏曹參議前望單子入之,尹用求落點。
以江原監司洪在鉉狀啓,楊口等邑,民家漂頹,人命渰死事,傳曰,民家之漂頹,人命渰死,若是夥多,聞甚驚慘。元恤典外,別加顧助,趁卽結構奠接,俾無一民仳離之患,渰死人身還布,竝蕩減事,廟堂,措辭關飭。
以江原監司洪在鉉狀啓,春川府厲祭堂,位牌漂失,不飭之兼任楊口縣監朴慶壽罪狀,令攸司稟處事,傳曰,事勢固然,特爲分揀。
以漢城府民家頹壓別單,傳曰,恤典,令該廳,卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
以漢城府民家頹壓別單,傳曰,恤典,令該廳卽爲分給事,分付。
傳曰,吏戶換房。
議政府啓曰,外邑上納愆滯實數與年條成冊,自各該道,今纔次第來到矣。京司經用之到底匱竭,誠莫此若,而當納公貨之拖延歲月,藉曰才經大荒而然,曾於歉年,亦未聞若是積淹之甚者,揆之法綱,萬萬駭歎。按察之臣,苟嚴董勵之方,守牧之任,克殫督刷之責,則豈至於屢勤聖敎,輒煩朝令乎?第念昨冬別飭以後,或不無多少句勘,而尙有所一直愆納者,其在重稅政杜後弊之道,有不當尋常處之。令戶惠廳及各軍門,逐條査檢,毋論時任與前任守令,較其公納多寡,分等啓稟嚴勘,未納餘數,使之刻期輸上,按簿淸帳,而如或謂以前任所管,致有一毫稽忽,則該道臣與該守令之從重論警,在所不已。以此意措辭發關事,一體分付於各衙門,何如?傳曰,允。
又啓曰,德源纔已許港矣。諸般規例,係是創設,則必藉嫺熟邊事,兼備吏治之人,然後可以鎭遐俗而善隣接矣。時府使改差,其代以文臣堂上中,令該曹,口傳各別擇差,待下批,給馬不日下送,凡干事務,參互萊府例爲之,而節目從當磨鍊啓下矣。先以此意,知委於該道,何如?傳曰,允。時府使·守令,待窠擬入。
以忠淸監司李明應啓本,延豐縣慶焌,鳴冤辭緣査覈事,傳曰,令廟堂稟處。
議政府啓曰,卽見東萊前府使尹致和所報,則備陳軍民遑汲之狀,諸條矯捄之方,修成冊上送,以竢處分云矣。其一,詳定米五千石,依永劃米例,專屬本府事也。其一,舊逋排年未納錢一萬七千餘兩,卽流來無亡逋米價,而了刷沒策,特許永蕩事也。其一,不入給收刷錢一萬二千餘兩,偏責於校吏,果不無向隅之歎,特爲還寢事也。其一,運監縮米太價五千餘兩,丙子發賣時,欠縮分徵者,而積峙腐傷,實非所犯,且死亡相續,徵刷無路,此亦蕩減事也。其一,未上納中一萬五千餘兩,卽民夫結稅與付作立本米未收者,而經年彌留,實難了刷,此與流來舊逋無異,特爲處分事也。其一,入給革罷後,米太木發賣及詳代未上納錢十四萬七千三百兩,以歲劃各邑作錢中,每年二萬兩式,從便換劃,逐年排納事也。其一,本府與他邑迥異,備預尤當有別,別砲二百名,武士一百名,厚其布料,逐朔試藝,其給料之需,依沁都布例,道內各邑結稅中,限三百同,別爲劃給,不然則公木入給,今已革罷,公木中限三百同移劃事也。該府,邊門大去處也。所恃而所守者,惟將吏與軍民是已,若失哺而不獲其所,則寧不有欠於撫恤懷保之政乎?蓋其丙子變更之會,四千石之永劃,五千石之詳代,卽由於深軫邑勢而然,而詳代之米價旣歇,則剩餘隨縮,剩餘隨縮,則有何下屬沾漑之可論乎?參諸事情,合有另念。且以排年及未收等條言之,旣多死亡,指徵無路,雖加椎剝,督刷沒策,似宜有廣蕩之典。至於別砲一款,當此邊備疎虞之時,不可無添額試藝之擧,而今此諸條措劃,係是武衛所公貨,令本所稟旨擧行,何如?傳曰,允。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
又啓曰,直閣洪英植,疏批已下,卽爲牌招察任,何如?傳曰,允。
伴接館啓曰,留館彼人中傳語官一人,今日午時,出去仁川所留船之意,敢啓。傳曰,知道。
吏曹口傳政事,以金綺秀爲德源府使。
伴接館啓曰,仁川船上所留彼人中,醫官一人,從者一名,海軍二名,今日戌時,入來館所之意,敢啓。傳曰,知道。
禮曹啓曰,卽接貞陵官員所報,則今番潦雨,本陵丁字閣,多有滲漏,東邊回簷婦椽二箇朽落,正門上大樑朽傷云矣。告由修改之節,待快晴擇日擧行,何如?傳曰,允。
吏曹啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
吏批啓曰,新除授德源府使金綺秀,以前任安東府使,方在解由未出中,而不能照檢,矇然擬入,至蒙恩點,臣不勝惶恐。原望筒勿施,何如?傳曰,勿拘。
有政。吏批,判書閔謙鎬進。以朴蘭壽爲大司諫,沈觀燮爲掌令,李在爲敦寧都正,韓敦源爲知義禁,南一祐爲冬至副使,李秀元爲王子師傅。
兵批,副司正單閔啓鎬。
兵曹啓曰,來七月初二日,宗廟永寧殿秋享大祭時,守門當爲塡,而本曹郞廳,都摠府郞廳,五衛將除入直與受由在外未肅拜,排擬苟艱,依定式,軍門將官,代差以入之意,敢啓。傳曰,知道。
刑曹啓曰,卽接右捕廳移文,則以武衛所知彀官,口傳下敎內,在囚罪人趙仲鉉,罪犯罔赦,特貸一縷,嚴刑三次,遠惡島限己身爲奴,勿揀赦前,其餘金麗錫·姜守吉,各嚴刑一次,遠惡島定配事,命下矣。謹依傳敎,罪人趙仲鉉,嚴刑三次,全羅道珍島府金甲島遠惡島,限己身爲奴,勿揀赦前,金麗錫,嚴刑一次,咸鏡道三水府,姜壽吉,嚴刑一次,平安道碧潼郡,竝遠惡地定配所,而適値齋日,待用杖嚴刑押送,仲鉉待栲限,次次加刑後,押送之意,敢啓。傳曰,知道。
兵曹啓曰,卽接西所衛將王殷疇牒報,則泰秋門外東邊小松一株,因雨顚仆云。令該所,依例斫去之意,敢啓。傳曰,知道。
行吏曹判書閔謙鎬疏曰云云。答曰,省疏具悉。卿其勿辭行公。
直閣洪英植疏曰云云。答曰,省疏具悉。爾其勿辭察職。
行兵曹判書李載元疏曰云云。答曰,省疏具悉。本兵重任,何可輕遞?卿其勿辭行公。日記廳堂上閔泳達郞廳朴台淳·金炳秊
上在昌德宮。停常參·經筵。
金明鎭啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外未署經差祭外,未肅拜·呈告人員,竝卽牌招,何如?傳曰,允。
朴定陽啓曰,左副承旨朴周陽·右副承旨李根命,今日不爲仕進,竝卽牌招,何如?傳曰,允。
備忘記,吾老梁萬戶金文旭下直,長弓一張·長箭一部·片箭一部·筒兒一箇賜給。
傳于朴定陽曰,禮房承旨,馳詣宗廟永寧殿,奉審摘奸以來。
金明鎭啓曰,假注書李重德,時無職名,令該曹,依例付軍職,冠帶常仕,何如?傳曰,允。
又啓曰,行大司憲姜蘭馨,執義鄭元和,掌令康錫濟,持平李基肇·高時景牌不進,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇·高時景,司諫吳慶履,獻納李秉臯牌不進罷職傳旨,傳于金明鎭曰,只推。
金明鎭啓曰,行都承旨鄭範朝,左承旨金聲根,不爲仕進,右承旨朴定陽監祭進,左副承旨朴周陽,右副承旨李根命,牌不進,院中只有臣一人,伴直無人,左承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽,右副承旨李根命牌不進罷職傳旨,傳于金明鎭曰,只推。
金明鎭啓曰,左承旨金聲根牌不進,伴直無人,右副承旨李根命,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左承旨金聲根牌不進罷職傳旨,傳于金明鎭曰,只推。
金明鎭,以宗親府言啓曰,王子師傅新差後,例有相見之禮,今亦依例爲之乎?敢稟。傳曰,依例爲之。
又以武衛所言啓曰,仁川·富平砲臺與鎭舍,今旣竣役矣。牌將以下工匠等,竝解送之意,敢啓。傳曰,知道。此兩邑,畿沿重地,海門要衝,自來設備之論,非止一再,而尙此未遑,猶欠邊備,築墩設鎭,今旣告竣矣。仁川新設鎭,稱以花島鎭別將,富平新設鎭,稱以延喜鎭別將,竝作本所自辟,而與他鎭迥別,則不可不擇差,亦不可以數遞。瓜限以三十朔爲定,知彀官·敎鍊官中,擇其可堪者,輪回差送,諸般制置之節,從當有傳令矣。傳于金明鎭曰,仁川·富平砲臺鎭舍,今旣竣役矣。監董堂上以下,別單書入。
金明鎭,以禮曹言啓曰,太廟秋展謁,當爲取稟,而自上,方在諒闇中,不爲取稟之意,敢啓。傳曰,知道。
又以禮曹言啓曰,景慕宮展謁,每於孟春·孟秋取稟事,曾有定式,而自上,方在諒闇中,不爲取稟之意,敢啓。傳曰,知道。
又以禮曹言啓曰,禜祭設行後,當有報謝之節,而見今積雨收霽,四門報謝祭,擇日設行,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢稟。傳曰,知道。
又以兵曹言啓曰,卽接南道參軍李昇鎬牌報,則禁衛營所授崇禮門東邊第五城廊近處體城七間許頹圮云。爲先令繕工監,堅實圍排,分授軍門,卽速修築,而把守軍兵,令該營,量宜定送,限改築間,嚴加守直之意,分付,何如?傳曰,允。
上在昌德宮。停常參·經筵。
李根命啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,晉州營將具然相,老江僉使李若坤,波知僉使金洛輝,阿山萬戶康觀錫下直,各長弓一張·長箭一部·片箭一部·筒兒一箇賜給。
李根命啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于李根命曰,只推。
傳于李根命曰,差備中官鄭弘祥,不念公事之所重,湖南未收成冊傳授之際,竟至閪失,極爲駭妄,而甚至於閤門重地,無難毆打,幾至傷人之境,尤極痛惡。各別嚴刑三次後,黑山島限己身減死定配,勿揀赦前。
金明鎭,以宗親府言啓曰,王子師傅新差後相見禮,依例爲之事,命下矣。相見禮吉日,以何間推擇乎?敢稟。傳曰,晦間擇入。
又以戶曹言啓曰,謹奉傳敎,眞殿正殿與滲漏諸處修改吉日時,令日官池有達推擇,則今七月初三日午時爲吉云。以此日時擧行之意,敢啓。傳曰,知道。
又以戶曹言啓曰,謹奉傳敎,毓祥宮正堂滲漏處,修改吉日時,令日官池有達推擇,則今七月初四日卯時爲吉云。以此日時擧行之意,敢啓。傳曰,知道。
李根命,以禁衛營言啓曰,本營字內崇禮門東邊第五城廊近處體城七間許頹圮處,把守軍兵,令該營,量宜定送事,自兵曹草記矣。將校一人,軍十五名,嚴飭定送,限修築間,輪回守直之意,敢啓。傳曰,知道。
又以御營廳言啓曰,本廳哨官趙性吉,身病甚重,勢難察任,改差,何如?傳曰,允。
上在昌德宮。停常參·經筵。
自卯時至酉時,灑雨下雨,測雨器水深二寸五分。夜自四更至初四日開東,灑雨下雨,測雨器水沈一寸七分。
金明鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,忠州營將安挺求,潼關僉使韓得富下直,各長弓一張,長箭一部,片箭一部,筒兒一箇賜給。
金明鎭啓曰,假注書閔啓鎬,有身病,勢難察任,今姑改差,何如?傳曰,允。
閔啓鎬改差代,以金祚均爲假注書。
金明鎭啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于金明鎭曰,只推。
金明鎭啓曰,行都承旨鄭範朝廚院進,左承旨金聲根,右承旨朴定陽,左副承旨朴周陽,不爲仕進,右副承旨李根命,式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽牌不進罷職傳旨,傳于金明鎭曰,只推。
金明鎭啓曰,左副承旨朴周陽牌不進,伴直無人,右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
金明鎭,以議政府言啓曰,以忠淸監司李明應啓本,延豐居慶焌鳴冤辭緣査覈事,判付,有令廟堂稟處之命矣。蓋此査事,自有源委,始緣奸鄕之滋弊,終致悖族之惹鬧,傷風之罪,已所可惡,擧火之習,尤極無嚴,而至若忠義慶光國,罔念敦睦之義,反售慫慂之計,跡有莫掩,情無更覈,而旣非實窠忠義,則於渠不足以前銜論,令巡營嚴刑,遠地定配,餘外諸囚,分輕重酌處之意,分付,何如?傳曰,允。
又以伴接官言啓曰,卽者,差備譯官來言,仁川所留船上彼人中,艦長一人,傳語官二人,從者二名,海軍四名,今日申時量,入來館所云矣,敢啓。傳曰,知道。
又以戶曹言啓曰,眞殿正殿滲漏諸處,今日當爲修改,而雨勢如此,不得擧行,待快晴更爲擇日之意,敢啓。傳曰,知道。
又以戶曹言啓曰,毓祥宮正堂滲漏處,明日當爲修改,而雨勢如此,不得擧行,待快晴更爲擇日之意,敢啓。傳曰,知道。
又以義禁府言啓曰,差備中官鄭弘祥,不念公事之所重,湖南未收成冊傳授之際,竟至閪失,極爲駭妄,而甚至於閤門重地,無難毆打,幾至傷人之境,尤極痛惡,各別嚴刑三次後,黑山島限己身減死定配,勿揀赦前事,承傳啓下矣。鄭弘祥,今方待命,拿囚之意,敢啓。傳曰,知道。
又以義禁府言啓曰,時囚罪人鄭弘祥,各別嚴刑三次後,黑山島限己身減死定配,勿揀赦前事,承傳啓下矣。鄭弘祥嚴刑一次,訊杖第三十度停刑,而依法典待拷限,更加嚴刑之意,敢啓。傳曰,知道。
義禁府啓目,景秋門守門將梁道潤原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自開東至午時,灑雨下雨,測雨器水深三分。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李根命,今日不爲仕進,卽爲牌招,何如?傳曰,允。
以右承旨朴定陽牌不進罷職傳旨,傳于朴周陽曰,只推。
金明鎭啓曰,假注書金祚均,時無職名,令該曹,依例付軍職,冠帶常仕,何如?傳曰,允。
又啓曰,假注書李重德,有身病,勢難察任,今姑改差,何如?傳曰,允。
李重德改差代,以林永相爲假注書。
傳于金明鎭曰,日次儒生殿講,明日爲之,試官仍用。
朴周陽啓曰,卽者,義禁府都事來言,時囚罪人梁道潤,當爲議處,而判義禁洪祐吉,有身病,次堂例不得擧行云。判義禁卽爲牌招,何如?傳曰,允。
又啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于朴周陽曰,只推。
傳于金明鎭曰,明日出宮門路,以協陽門爲之。
以右副承旨李根命牌不進罷職傳旨,傳于朴周陽曰,只推。
朴周陽,以漢城府言啓曰,今番頹壓摘奸單子修整時,南部字內頹多完少秩,合爲九十八戶,而其中五戶,漏落於列書之際,至於啓下賑廳之後,始爲覺得,臣之矇然不審,萬萬惶悚,而漏落五戶,今方追錄以入之意,敢啓。傳曰,知道。
以漢城府民家頹壓別單,傳于金明鎭曰,恤典,令該廳分給。
金明鎭,以兵曹言啓曰,明日親臨春塘臺日次儒生殿講時,本曹堂上侍衛,當爲備員,而參議尹相賢,呈辭受由,不得進參,令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金亮淵爲兵曹參議。
金明鎭,以兵曹言啓曰,今月初六日,一內禁軍番次矣。該番將李勉培,身病猝重,無望供職,呈狀乞遞,改差,其代依承傳,口傳擬入,何如?傳曰,允。
兵曹口傳政事,以徐光勳爲內禁將。
金明鎭,以伴接官言啓曰,卽者,差備譯官來言,留館彼人中,海軍三名,今日未時量,出去楊花津云矣,敢啓。傳曰,知道。
又以伴接官言啓曰,卽者,差備譯官來言,楊花津所留船上彼人中,海軍三名,今日酉時量,入來館所云矣,敢啓。傳曰,知道。
又以伴接官言啓曰,卽者,差備譯官來言,仁川船上所留彼人中,海軍四名,今日戌時量,入來館所云矣,敢啓。傳曰,知道。
又以訓鍊都監言啓曰,謹依下敎,本局軍崔甲伊,移屬於武衛所工匠牙兵矣。吹鼓手中一名減數之意,敢啓。傳曰,知道。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴周陽啓曰,行大司憲姜蘭馨,執義鄭元和未肅拜,掌令沈觀燮在外,掌令康錫濟,持平李基肇呈辭,高時景未署經,監察茶時之意,敢啓。傳曰,知道。
鄭範朝啓曰,議政府郞廳來言,今日,賓廳日次,而殿座相値,不得來會云矣,敢啓。傳曰,知道。
金明鎭啓曰,假注書林永相,時無職名,令該曹,依例付軍職,冠帶常仕,何如?傳曰,允。
以司謁口傳下敎曰,內閣提學金炳始,此後凡動駕與殿座時,依例從陞。
朴定陽,以伴接官言啓曰,卽者,差備譯官來言,仁川船上所留彼人中,海軍四名,今日巳時量,入來館所云矣,敢啓。傳曰,知道。
又以伴接官言啓曰,卽者,差備譯官來言,仁川船上所留彼人中,海軍二名,今日午時量,入來館所云矣,敢啓。傳曰,知道。
又以伴接官言啓曰,卽者,差備譯官來言,留館彼人中,海軍六名,今日申時量,出去楊花津所留船云矣,敢啓。傳曰,知道。
金明鎭,以賑恤廳言啓曰,謹依傳敎及漢城府民家頹壓恤典別單判付,各部字內,全家頹壓,九百三十三戶,全家漂流,三十一戶,各錢三兩式,半家頹壓一百四十八戶,頹多完少二百戶,完多頹少七十七戶,各錢二兩式,壓死壯一口,四升布二疋,錢二兩,一一分給之意,敢啓。傳曰,知道。
李根命,以御營廳言啓曰,本廳千摠李炳鎬,身病甚重,勢難察任,改差,何如?傳曰,允。
吏曹參判尹泰經疏曰,伏以,臣以匪材,再叨亞銓,已一旬有餘日矣。顧其職則銓衡人物,注擬通塞之重任也,而其人則至庸至愚之下才,而淵鑑之所已試而蔑效者也。今又何加於臣身哉?始雖不自量而出膺,終焉若固有而不辭,則不獨溺職之爲恐,必貽則哲之爲累,此臣所以不可不辭者也。然而周旋周行,殫誠竭蹶,臣所自矢也,而近爲暑濕所傷,榮衛內鑠而食飮不下,胸腹中滿而便泄不止,時日蠢動,實無其望,此又臣所以不得不辭者也。玆敢短章呼籲。伏乞聖慈,俯垂鑑諒,亟遞臣見帶之職,以便公私,不勝大願,臣無任云云。答曰,省疏具悉。所請依施。
兵曹參議金亮淵疏曰,伏以臣,跡本睽孤,材又輇劣,無足備數於任使之末,而頃於湖邑,謬膺民社,竊自幸得以效力之餘,少遂便養之私,受恩感激,圖報塵刹,恒情之所不能已也,而行不見孚,命與仇謀,及其解紱之久,遭有持斧之論,聖度天大,特加涵貸,霜雪之敎未竟,雷雨之解遽降,仰戴洪造,俯訟積愆,居常忽忽,若窮人之無歸,旣而罪深釁重,先父見背,苫塊餘喘,無望生全。千萬不自意,騎省除旨,忽下於病伏垂死之中,臣聞命惝怳,誠不知滓累賤踪,何以得此於聖明之世也。復肉旣骨,造化曲費,磨頂及踵,恩德曷酬,況駕屨不俟,臣豈全昧斯義,而區區於此,竊有自悼者。人臣立朝所藉手者,惟四維耳。人之爲言,雖不足追與呶呶,反傷事面,而立身一敗,萬事瓦裂,悠悠此生,抱恥終身,陽春煦噓,而枯荄無以更蘇,聖人神化,而朽木不能爲雕,借令臣,怵畏義分,憑恃寵靈,揚揚爲冒進之計,其於廉防之莫越,名論之不允,何哉?此臣所以蹙伏悶隘,寧被逋慢之悚,不遑以趨走爲恭也。玆敢冒陳短章,猥暴危衷。伏乞聖慈,俯垂鑑諒,亟鐫臣新授職名,永刋仕籍,俾爲人臣不職者戒焉,臣無任云云。省疏具悉。旣已經勘,何必爲引?爾其勿辭察職。
己卯七月初五日辰時,上詣親臨春塘臺日次儒生殿講入侍時,行都承旨鄭範朝,左承旨金聲根,右承旨朴定陽,左副承旨朴周陽,右副承旨李根命,同副承旨金明鎭,假注書金祚均·林永相,別兼春秋洪承憲·趙秉升,記事官閔泳駿·金炳吉·李容稙,提學金炳始,檢校直提學趙寧夏·趙成夏·尹滋悳,直提學閔泳翊·李載兢,檢校直閣李鎬翼·姜·金興均·趙同熙,直閣洪英植,檢校待敎金演壽·洪淳馨,校理李種弼,副修撰趙鍾雲,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調徐衡淳,副提調鄭範朝進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明光門·靑陽門,至春塘臺。通禮跪啓請降輿,上降輿陞座。考官行知中樞府事金輔鉉,行護軍趙熙一·南一祐,行副護軍李承純,工曹參議鄭漢朝,副校理金學洙,正言朴斗陽及儒生等,行四拜禮,以次入就位。上命開講。範朝奏曰,考講以抽韱爲之乎,以大文爲之乎?上曰,大文爲之,可也。仍親受講二人訖,入少次。儒生等,以次應講畢,比較儒生十人書入。上出次,命書傳敎曰,日次儒生殿講比較,便殿爲之。上降座乘輿,仍出靑陽門,由明光門·光德門·銅龍門·建陽門,入協陽門。根命請出標信解嚴。上由宣化門,還內。少頃,上出御重熙堂,仍命開講,親受一次後,入少次。儒生等,以次應講,比較六次訖。上命賜饌,仍出次。命書傳敎曰,日次儒生比較,明日待令。仍命試官先退,又命退,諸臣以次退出。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金明鎭啓曰,今日,乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
備忘記,安義僉使金衡重下直,長弓一張·長箭一部·片箭一部·筒兒一箇賜給。
傳于朴定陽曰,明日七夕製,通方外爲之,試紙用大好紙,弘文提學,待明朝牌招。
傳于鄭範朝曰,政官牌招開政。
鄭範朝啓曰,吏曹參議尹用求,疏批已下,卽爲牌招,何如?傳曰,允。
朴定陽啓曰,明日七夕製,弘文提學牌招事,命下,而弘文提學宋近洙在外,藝文提學李源命,待明朝牌招,何如?傳曰,允。
以梁道潤囚單子,傳于朴周陽曰,飭已施矣,放送。
有政。吏批,行判書閔謙鎬進,參判未差,參議尹用求進,同副承旨金明鎭進。吏曹參判新通,以閔泳商爲吏曹參判,以朴壽昌爲司祿,以成定鎬爲旌義郡守,分奉常主簿加設單李宗植,直長加設單朴成憲。
兵批,行判書李載元病,參判兪晩源病,參議金亮淵病,參知奇禹鉉入直進,右副承旨李根命進。以高仁錫爲舒川僉使,訓鍊副正加設單金鴻求,訓鍊僉正加設單田世鎭,護軍尹泰經,副護軍尹相賢,副司正金祚均·林永相,以上竝單付。
朴周陽啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于朴周陽曰,只推。
朴定陽,以禮曹言啓曰,卽接宗廟署所報,則明日七夕製試取時,本署官員,俱爲觀光云矣。依定式,本曹正郞高永錫,假官差送,以爲代直後赴試之地,何如?傳曰,允。
又以孝徽殿享官意啓曰,今初七日七夕製時,參奉李洛應·李鼎漢,忠義李慶和·李象翼·金演植·沈宜奭,皆爲赴擧云。參奉代,假官一員,忠義代,假官二員,令該曹該府,依例差出,使之入番察任,何如?傳曰,允。
又以伴接官言啓曰,卽者,差備譯官來言,海軍一名,自楊花津所留船,今日申時量,入來館所云矣,敢啓。傳曰,知道。
金明鎭,以訓鍊都監言啓曰,本局局別將趙翼顯,身病猝重,勢難察任,改差,何如?傳曰,允。
又以禁衛營言啓曰,本營千摠柳鼎魯,身病猝重,勢難察任,改差,何如?傳曰,允。
吏曹參議尹用求疏曰,伏以臣,藐然愚蒙,百無一能,固已淵鑑之所俯燭,而第自釋褐以來,偏蒙洪渥,世所稱淸銜華貫,歷揚殆遍,恩深眷隆,雖切感隕之忱,質陋才疎,莫效涓露之報,居恒愧慄,淵谷在前。迺者三銓新命,又下於千萬夢想之外,臣奉誥怔營,惶汗浹背,不知所以自措也。夫聲望所推,簪紳所榮,卽惟曰銓部之職,激揚進退,通塞可否,亦惟曰銓部之職,熙朝愼簡,雅隆下佐,是其操履足以範俗,鑑識足以區物,典領故常,又足以明習然後,方可周還長亞之間,與聞末議,而臣於是任,顧其人乎哉?念臣學識短而材具薄,年紀眇而踐歷淺,常調例遷,尙患不克,矧玆劇曹要務,雋途極選,雖前輩之才猷名實見孚當世者,擧皆逡巡却顧,今乃以如臣顓騃,苟然備數,則其何以叶公議而愼仕路也?仰累聖簡,俯玷淸掄,諒非細故,而張皇陳籲,妄效崇飾,亦非賤分之所敢安也。歷日徊徨,承膺無路,召牌之下,冒控短章。伏乞聖慈,俯賜鑑諒,亟遞臣新授職名,以重公器,以安私分焉,臣無任屛營祈懇之至,謹昧死以聞。省疏具悉。爾其勿辭察職。
己卯七月初六日午時,上御便殿。日次儒生比較入侍時,行都承旨鄭範朝,左承旨金聲根,右承旨朴定陽,左副承旨朴周陽,右副承旨李根命,同副承旨金明鎭,假注書金祚均·林永相,記事官閔泳駿·金炳吉·李容稙,提學金炳始,檢校直提學尹滋悳,直提學閔泳翊·李載兢,檢校直閣尹用求·金興均·趙同熙,直閣洪英植,檢校待敎洪淳馨,校理李種弼,修撰丁弘燮,以次進前侍立。考官行知中樞府事金輔鉉,行護軍趙熙一·南一祐,行副護軍李承純,工曹參議鄭漢朝,副校理金學洙,正言朴斗陽,以次入就位。上出次,命開講,親受一次後,入少次。儒生等以次應講,比較七十次訖。上命賜饌,仍出次,命書傳敎曰,日次儒生殿講比較,明日待令。仍命試官先退,又命退,諸臣以次退出。
上在昌德宮。停常參·經筵。
鄭範朝啓曰,來十一日,朝參日次矣,敢稟。傳曰,停。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴定陽啓曰,來十一日,輪對日次矣,敢稟。傳曰,當次人受點,後日次待令。
備忘記,海美縣監成樂韶,北虞候趙相鎭下直,各長弓一張·長箭一部·片箭一部·筒兒一箇賜給。
傳于朴定陽曰,左副承旨,持此御題,與藝文提學,偕往泮宮,試取以來。
朴定陽啓曰,藝文提學李源命,旣已承牌,內閣提學金炳始,一體牌招,同參考試,何如?傳曰,允。
金聲根啓曰,臣敬奉御題,與藝文提學李源命,偕往泮宮,七夕製儒生試取,則收券爲四百五十張矣。捧入之意,敢啓。傳曰,知道。
傳于朴定陽曰,七夕製賦居首三下生員趙東協,直赴殿試,之次草三下幼學金炳世,直赴會試,之次次上幼學崔達敏等二人,竝給二分,之次次上幼學趙漢肅等二人,竝給一分,之次次上幼學林羲相等四人,各奎章全韻一件賜給。
傳于朴定陽曰,入格儒生,明日待令。
傳于朴定陽曰,入格儒生趙弼永·金疇鉉,此是桂坊也。守令待窠,首先擬入。
朴周陽啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于朴周陽曰,只推。
朴定陽,以伴接官言啓曰,卽者,差備譯官來言,留館彼人中,醫官一人,艦長一人,傳語官一人,今日酉時量,出去楊花津所留船云矣,敢啓。傳曰,知道。
金明鎭,以兵曹言啓曰,卽接宗廟署入直訓鍊院主簿李秉五手本,則宗廟大門西邊墻垣二間許,瓦子與椽木缺落云。爲先令繕工監,堅實圍排,衛軍二名定立,限修改間,嚴加守直,令該曹,卽速修改,亦令巡邏營門,申飭校卒,各別巡察之意,分付,何如?傳曰,允。
又以都摠府言啓曰,副摠管金鶴根,以同知義禁府事,本府坐起進參事,晝仕出去之意,敢啓。傳曰,知道。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
朴周陽,以義禁府言啓曰,時囚罪人鄭弘祥,拷限已滿,加刑一次,訊杖第三十度停刑,而更待拷限,連加嚴刑之意,敢啓。傳曰,知道。
己卯七月初七日午時,上御便殿。日次儒生比較入侍時,行都承旨鄭範朝,左承旨金聲根,右承旨朴定陽,左副承旨朴周陽,右副承旨李根命,同副承旨金明鎭,假注書金祚均·林永相,記事官閔泳駿·金炳吉·李容稙,別兼春秋趙秉升,提學金炳始,檢校直提學尹滋悳,直提學閔泳翊·李載兢,檢校直閣金興均·趙同熙,直閣洪英植,檢校待敎洪淳馨,待敎閔泳煥,校理李鍾弼,修撰丁弘燮,以次進前侍立。考官行知中樞府事金輔鉉,行護軍趙熙一·南一祐,行副護軍李承純,工曹參議鄭漢朝,副校理金學洙,正言朴斗陽,以次入就位。上出次,命開講,親受一次後,入少次。少頃,出次,仍敎曰,比較合爲幾次乎?輔鉉曰,八十二次矣。上曰,壯哉,此講也。仍命出泰卦抑章,受講訖。上曰,如此雄講,前所未有也。且東宮懇請,竝爲賜第。仍命書傳敎曰,日次儒生殿講居首通進士尹起榮·鄭誾朝,竝直赴殿試,之次通生員李道宰等八人,竝直赴會試,之次略生員李瑋宰等十六人,竝給二分,之次略幼學沈殷慶等十七人,竝給一分,之次略幼學李日贊等十三人,竝奎章全韻一件賜給。仍敎曰,兩直赴試官出去,進退墨戲,可也。範朝曰,招入院隷擧行乎?上可之。輔鉉退立楹外,進退墨戲訖。上曰,使之出送也。仍敎于範朝曰,近來閣臣從陞,多有不參,此後申飭,竝令進參,可也。範朝曰,從當依下敎申飭矣。又敎曰,跟隨旣有申飭,而近來則下隷輩,無難出入於侍衛之間,豈有如許事體乎?此後則更無敢如是之意,申飭兵曹,可也。範朝曰,亦當別般申飭矣。上命試官先退。又命退,諸臣以次退出。
上在昌德宮。停常參·經筵。
李根命啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金聲根啓曰,右承旨朴定陽,左副承旨朴周陽,同副承旨金明鎭,今日不爲仕進,竝卽牌招,何如?傳曰,允。
德源都護府使金綺秀下直,長弓一張,長箭一部,片箭一部,筒兒一箇,錫給。
傳于李根命曰,德源府使留待。
傳于李根命曰,入格儒生入侍。德源府使同爲入侍。
李根命啓曰,假注書金祚均,有身病,勢難察任,今姑改差,何如?傳曰,允。
金祚均改差代,以黃學秀爲假注書。
李根命啓曰,卽者,檢閱李容稙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱閔泳駿·金炳吉,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
李根命啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于李根命曰,只推。
傳于朴定陽曰,左副承旨·右副承旨·同副承旨,竝許遞,前望單子入之。
朴定陽啓曰,臣與右副承旨李根命,伴直矣,纔已許遞出去,伴直無人,行都承旨鄭範朝,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,趙秉鎬·朴容大·尹相萬落點。
朴定陽啓曰,行都承旨鄭範朝牌不進,伴直無人,新除授同副承旨尹相萬,卽爲牌招,何如?傳曰,允。
朴定陽,以禮曹言啓曰,卽接京畿監司趙寅熙移文,則以爲,楊州牧鄕校聖殿正間滲漏,極爲悚悶,將以今秋釋菜,兼告修改告由,移還安祭香祝,自本曹啓稟下送云矣。楊州牧鄕校聖殿修改,當於今秋釋菜,兼告擧行告由,移還安祭香祝,卽令該司,照例磨鍊下送,而祝文中,措辭撰出事,一體分付,何如?傳曰,允。
尹相萬,以兵曹言啓曰,去三月初六日慶科庭試武科殿試時,直赴殿試奉承傳武勇衛李奎聖等六百七十七人內,六百六十人應試,參榜所授帖文,竝依例收聚爻周,別抄軍官任思奎,別武士兪斗煥,武士盧義俊,馬兵洪顯民,別付料軍官張在元,壯別砲康文錤,別武士張心浩·張啓郁,禦邊軍官李秉偉,別攔後邊成逸,選武軍官具然淑,武藝別監金泰正·姜慶文,馬兵禹永等十四人遭故,竝依法典陳試,身故敎鍊官金寬淳,巡令手李基虎,使令李載吉等三人,旣付於式年殿試矣。所授帖文,亦爲收聚爻周,直赴會試,奉承傳,選武軍官李奎晟等二十一人內,十四人應試,所授帖文,收聚爻周,別砲衛李容現,馬兵朴炳顯等二人遭故,竝依法典陳試,黃海兵營別騎衛白東赫,慶尙監營選武軍官崔道文,昌原水軍黃基洪,京畿監營大砲高稷山·魯成萬,無緣不赴,其委折,關問各該道帥臣後,稟處,何如?傳曰,允。
又以義禁府言啓曰,黑山島前別將金商龍,譏詗搜捉事,已爲承批矣。金商龍,謂以屢朔沈病,今纔自現,爲先拿囚,而右罪人,成命之下,趁不就囚,有若逃避之狀,極涉駭然,待開坐,添問目捧供,何如?傳曰,允。
檢閱李容稙疏曰,伏以臣於持被之中,卽接家信,則臣母素患風眩,近因換節,一倍添劇。臣聞此報,方寸煎灼,忙陳短章,徑出禁扃。伏乞聖明,俯垂矜憐,亟遞臣見帶之職,俾便救護,又治臣擅離之罪,以昭法紀焉,臣無任云云。答曰,省疏具悉。爾其勿辭救護。
己卯七月初八日午時,上御重熙堂。入格儒生,德源府使,同爲入侍時,右副承旨李根命,假注書林永相,記注官吳致恒,記事官金命來,以次進伏,德源府使金綺秀,進伏楹外,儒生尹起榮·鄭誾朝·趙東協·林敎相·鄭敏澤·尹成求·韓溥源·金商悳·李道宰·李瑋宰·李中斗·李慶秀·徐光學·沈軒慶·趙秉承·李錫永·呂載鉉·申養均·閔泳晩·金喬漢·趙彦植·沈殷慶·李舜夏·金奎行·閔衡鎭·朴齊鉉·趙秉喜·鄭寅燮·鄭夏時·金必均·尹始榮·金演敎·鄭雲益·尹榮植·任昌宰·李容弼·洪鑅周·洪祐學·李寅弼·吳炳斗·洪昺厚·金炳世·趙漢肅·趙弼永·林羲相·文翼謨·徐相哲,序立階下訖。上曰,史官分左右。根命曰,德源府使,使之進前乎?上曰,可也。綺秀進伏訖。上曰,德源,前日則汗漫,而今則異於前日,下去後,善爲措處,可也。綺秀曰,誠如下敎,謹當竭力對揚,報答之不暇,而才小識短,只見僨誤之在前,惶悚惶悚。上曰,向以修信使,往還倭國,可以詳知彼情也。且有文識,善爲之也。綺秀曰,臣豈敢以文識自居,而惟力是趨,不敢自懈矣。上曰,德源地,新爲開港,而事多窘塞,有異於多年開港之萊府矣。綺秀曰,誠如下敎。凡百窘塞,有不暇言,萬萬不可與萊府比論矣。上曰,此地陵寢不遠,自來所重,彼人定界之時,善爲曉諭,使之不近來往於所重之地,則彼人豈可不聽乎?綺秀曰,當如下敎矣。上曰,自政府,依萊府例,當有條規,而某條勉旃,使兩國必無釁端,可也。綺秀曰,當竭力擧行矣。上曰,旣如萊府例,則不可不直狀啓也。綺秀曰,不得不直狀啓也。蓋萊府距京之路,有巡營,而此則巡營,在德源之北二百里外,不可不直狀啓,誠如下敎也。上曰,今日發行,則何時到任,而新延上來乎?綺秀曰,到任遲速,未敢預料,新延上來,何敢久待乎?上曰,北關,自來無新延上京云,信否?綺秀曰,北關,亦有新延,而見今給馬下送之時,故未及上來也。上曰,自德源往來京城,似不容易也。綺秀曰,雖用萊府之例,而旣非邊地,或有往來無妨之道,當與政府,相議爲之也。上曰,雖非邊地,倭人開港之後,無異於邊地也。綺秀曰,誠如下敎,倭人一乘渠船,卽往渠國之路也。上曰,自邑距營里數,幾何?綺秀曰,二百十里云矣。上曰,曾見北關乎?綺秀曰,未嘗見之矣。上曰,自鐵嶺,距邑里數,幾何?綺秀曰,百餘里云矣。上曰,向往倭國時,自候風所乘船,而不見倭館乎?綺秀曰,候風所在設門之內,而倭館之外也。所以不及見之矣。自釜山乘船也。上曰,乘船幾日,得到江戶乎?綺秀曰,去時八日到彼,來時十一日還泊矣。上曰,自陸路幾里,自水路幾里乎?綺秀曰,陸路無過於百十里,水路四千九百里云矣。上曰,江戶所見,至今森然於眼目乎?綺秀曰,時有依俙而已。上曰,德源,雖非邊地,今則海上重鎭也。自來邑未成樣,善爲措處,凡事每議于政府,期於成樣,可也。綺秀曰,當如下敎矣。上曰,善爲下去,以鎭人心,使兩國終無釁端,可也。綺秀曰,謹當竭力盡誠矣。上命德源府使先退。根命曰,宣諭,何以爲之乎?上曰,出去爲之也。根命曰,日次入格儒生,與七夕製入格儒生,同爲入侍,何如?上曰,各爲入侍,而先以日次,後以七夕製,可也。根命曰,日次入格儒生中,金晩秀等十七人,有身病,不得待令矣。儒生使之陞堂,奏職姓名乎?上可之。起榮等,以次進伏,奏職姓名訖。根命曰,儒生等,使之頒賞行禮乎?上曰,與七夕製入格儒生,同爲頒賞行禮,可也。根命曰,七夕製入格儒生中,姜承璜等二人,有身病,不得待令矣。東協等以次進伏,奏職姓名訖。根命曰,儒生等,使之頒賞行禮乎?上可之。根命退出楹外,使儒生等,頒賞行禮訖。仍爲進前奏曰,儒生等,使之退出乎?上可之。仍命史官就座。又命退,承史以次退出。
上在昌德宮。停常參·經筵。
自未時至酉時,灑雨下雨,測雨器水深二分。
夜自三更至初十日開東,灑雨下雨,測雨器水深一寸一分。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴定陽啓曰,臣依定式,進詣香室奉審,則香祝樻祝板褓子,精潔之意,敢啓。傳曰,知道。
以檢閱閔泳駿·金炳吉牌不進罷職傳旨,傳于朴容大曰,只推。
朴容大啓曰,左右史不可不備,檢閱閔泳駿·金炳吉,旣有只推之命,竝卽牌招入直,何如?傳曰,允。
又啓〈曰〉,假注書黃學秀,時無職名,令該曹,依例付軍職,冠帶常仕,何如?傳曰,允。
又啓曰,假注書林永相,有身病,勢難察任,今姑改差,何如?傳曰,允。
林永相改差代,以兪鎭奎爲假注書。
以慶尙監司李根弼狀啓,新寧縣監李雋應身死事,傳于朴容大曰,令該曹,口傳各別擇差,催促下送。
吏曹口傳政事,以金稷鉉爲新寧縣監。
尹相萬啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于尹相萬曰,只推。
尹相萬,以內醫院都提調·提調意啓曰,闕內入直官員,不得製藥於藥院,曾有丙申受敎定式,至今揭壁遵行,而卽聞玉堂入直官員,以製藥事,捉致書員,至於懸罰云。本院所重果何如,而有此無前之擧,揆以事體,萬萬駭然。當該玉堂,捧現告,施以罷職之典。且近來掖屬及各司下隷輩,罔念法意,討索藥物者,極爲痛惡。隨其現發,一遵前後受敎,照法嚴繩之地,何如?傳曰,允。
又以承文院言啓曰,謝恩兼冬至使,今旣差出矣。今春回還使臣加賞事,漂民梁孟然等出送事,已上二起謝恩,以無方物磨鍊之意,分付該曹·該院,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深一寸八分。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹相萬啓曰,議政府郞廳來言,今日,賓廳日次,而領議政李最應,無時急稟定事,左議政金炳國,有身病,右議政未差,不得來會云矣,敢啓。傳曰,知道。
朴容大啓曰,臣容大,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以檢閱閔泳駿·金炳吉牌不進罷職傳旨,傳于尹相萬曰,只推。
尹相萬啓曰,左右史不可不備,檢閱閔泳駿·金炳吉,旣有只推之命,竝卽牌招入直,何如?傳曰,允。
又啓曰,假注書兪鎭奎,時無職名,令該曹,依例付軍職,冠帶常仕,何如?傳曰,允。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于朴容大曰,只推。
朴容大啓曰,卽見漢城府坐不坐單子,則連三日無緣不坐矣。詞訟劇地,委屬可悶,當該堂上,推考警責,何如?傳曰,允。
以京畿監司趙寅熙狀啓,砥平等邑,民家漂頹,人命壓死事,傳于尹相萬曰,迨此窮節,民家漂頹,人命壓死,若是夥多,極爲驚惻。元恤典外,別加顧助,趁卽結構奠接,俾無一民仳離之患,死者之生前身還布,竝蕩減事,廟堂各別措辭關飭。
以黃海監司鄭海崙狀啓,平山府民家頹壓人命渰死事,傳于尹相萬曰,聞甚矜惻。元恤典外,別加顧助,如有生前身還布,竝蕩減,趁卽結構奠接,俾無一民失所棲遑之弊,未拯屍身,期於拯得之意,廟堂措辭分付。
以江原監司洪在鉉狀啓,原州等邑,人命壓死事,傳于尹相萬曰,人命壓死,若是夥多,極爲驚慘。死者之生前身還布,竝蕩減,掩埋之節,顧恤之方,廟堂各別措辭關飭。
尹相萬,以宗親府言啓曰,王子師傅相見禮吉日,以來月旬前擇入事,命下矣。令日官韓應翼推擇,則來八月初一日巽時爲吉云。以此日時擧行,何如?傳曰,允。
又以議政府言啓曰,德源府凡干事務,參互萊府例磨鍊,節目書入,而待啓下知委於該道營邑及各該司之意,敢啓。傳曰,知道。
又以吏曹言啓曰,新除授郭山郡守趙東勳呈狀內,矣身承重祖父年今七十歲,法不當遠離赴任云。外地守令之親年七十以上者,許遞其任,載在法典,改差,何如?傳曰,咸從府使李圭鏞,口傳相換。
又以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例。今年亦依此擧行事,分付,何如?傳曰,允。
又以侍講院言啓曰,司書趙重弼,自鄕上來云。卽爲牌招察任,何如?傳曰,允。
朴容大,以兵曹言啓曰,今七月十一日,武臣賓廳武經講書日次,而中日旣已停止,試講亦依例停止之意,敢啓。傳曰,知道。
副修撰趙鍾雲疏曰,伏以臣,跡本單寒,學又鹵蔑,濫竊科第,猥玷經幄,涯量踰矣,榮感極矣。供職未滿幾日,微分莫效涓埃,更何敢有妄干恩澤之望,而第臣悶迫之私,切至之懇,不容自阻於孝理之下,用是疾聲號籲,惟聖慈,小垂察焉。臣偏母年今八十,早遘險釁,夙抱貞痼,崦嵫光景,轉益凜綴,沈淹床玆,寧日恒少,臣本不肖,重之以拙於謀生,刀圭焉蔘朮是須而每患艱乏,滋味焉甘毳宜藉而實難供具,臣爲人子,子職都虧,臣情到此,不亦至悶且切也乎?伏惟天地之仁,無物不遂,日月之明,無微不燭,凡廷臣之陳請乞養者,輒蒙恩許,臣抱此區區,而瀆櫌爲懼,泯默而止,則實非情理之攸安,毛檄奉喜,古人所美,潘輿致養,卽臣大願,雖他日萬鍾之榮,豈今日一麾之比哉?玆敢悉暴私懇,仰瀆崇嚴。伏乞聖明,鑑燭而㦖恤之,特命選部,差遣一小縣,俾臣得以將母便養,獲伸烏哺之情,則恩山德海,糜粉難酬,臣無任云云。省疏具悉。疏辭,許令該曹稟處。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,廣梁僉使李熙正下直,長弓一張·長箭一部·片箭一部·筒兒一箇賜給。
以檢閱閔泳駿·金炳吉牌不進罷職傳旨,傳于尹相萬曰,只推。
尹相萬啓曰,左右史不可不備,檢閱閔泳駿·金炳吉,旣有只推之命,李容稙由限已過,竝卽牌招,推移入直,何如?傳曰,允。
以仁川·富平砲臺鎭舍監董堂上,江華留守以下別單,傳于朴容大曰,前留守李景夏加資,看役田榮燮等四人,竝賞加,其餘員役·工匠·使喚·旗手等,竝依判下施賞。
以仁川·富平砲臺鎭舍監董堂上以下別單,傳于朴容大曰,監董堂上前御營大將申正熙加資,看役金漢鼎·金弘臣,竝加資,鄭基宅·梁熙重·李士福·成箕運·李元祥·金炳吉·南錫弘,牌將池福祿,監官韓鎭龜,竝邊將待窠差送,看役金興俊·金鼎圭·李景運,監官崔英植,竝右職調用,將校李鳳煥,以其子基馨,右職調用,看役金守淵,以其兄守澤,李奎錫等二人,竝賞加,其餘看役·員役·工匠·使喚·旗手等,竝依判下施賞。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟·持平李基肇,司諫吳慶履,獻納李秉臯牌不進罷職傳旨,傳于朴容大曰,只推。
尹相萬,以宗親府言啓曰,今此王子師傅相見禮時,依已例,執禮,以本府正爲之,王子君引導,以典簿爲之,奉束修盤執事,以直長爲之,師傅引接,以參奉爲之,呼唱,以錄事爲之之意,敢啓。傳曰,知道。
又以吏曹言啓曰,郭山郡守趙東勳,咸從府使李圭鏞,口傳相換事,命下矣。趙東勳,以前任延日縣監,方在解由未出中,李圭鏞,以前任熊川縣監,方在解由未出中,何以爲之?敢稟。傳曰,竝勿拘。
吏曹口傳政事,郭山郡守趙東勳,咸從府使李圭鏞,已上相換事,承傳。
尹相萬,以伴接官言啓曰,卽者,差備譯官來言,留館彼人中,海軍四名,今日辰時量,出去仁川所留船上云矣,敢啓。傳曰,知道。
又以伴接官言啓曰,卽者,差備譯官來言,仁川所留船上彼人中,傳語官一人,海軍一名,今日戌時量,入來館所云矣,敢啓。傳曰,知道。
朴容大,以禁衛營言啓曰,本營千摠徐光復,身病猝重,勢難察任,改差,何如?傳曰,允。
又以義禁府言啓曰,時囚罪人鄭弘祥,拷訊限滿,加刑一次,訊杖第三十度,今已準三次矣。鄭弘祥,全羅道羅州牧黑山島,限己身減死定配,勿揀赦前,而以承傳內辭意,具罪目,依例發遣府罷將,押送配所之意,敢啓。傳曰,知道。
吏曹啓目粘連,觀此弘文館副修撰趙鍾雲上疏,則以爲,臣偏母年今八十,夙抱貞痼,寧日恒少,甘毳宜藉,而實難供具,伏惟天地之仁,無物不遂,日月之明,無微不燭,凡廷臣之陳請乞養者,輒蒙恩許,臣抱此區區,而瀆擾爲懼,泯默而止,則實非情理之攸安,玆敢悉暴私懇,特命選部,差遣一小縣,得以將母便養,獲伸烏哺之情,亦爲白有臥乎所,趙鍾雲家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
義禁府啓目,黑山島別將金商龍原情云云,傳旨及問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,慶尙左水使韓圭稷下直,長弓一張·長箭一部·片箭一部·筒兒一箇賜給。
尹相萬啓曰,假注書黃學秀,有身病,勢難察任,今姑改差,何如?傳曰,允。
黃學秀改差代,以孫德漢爲假注書。
趙秉鎬啓曰,卽者,義禁府都事來言,時囚罪人金商龍,當爲議處,而判義禁洪祐吉,呈辭受由,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,閔致庠落點。
趙秉鎬啓曰,開坐事,命下矣。新除授判義禁閔致庠,卽爲牌招,何如?傳曰,允。
傳于趙秉鎬曰,有實故摠管,竝許遞,前望單子入之。
趙秉鎬啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于趙秉鎬曰,只推。
以京畿監司趙寅熙狀啓,楊根郡民家漂頹人命渰死事,傳于趙秉鎬曰,當此窮節,許多民家之漂頹,聞甚驚慘,而人命之渰死,又若是夥多,尤爲矜惻。元恤典外,別加顧助,渰死人等,如有生前身還布,竝蕩減,結構奠接之方,掩埋之節,廟堂各別措辭分付。
以慶尙監司李根弼狀啓,巨濟府人命渰死,醴泉等邑民家漂頹事,傳于趙秉鎬曰,民家之漂頹,人命之渰死,又若是夥多,尤爲矜惻。元恤典外,別加顧助,渰死人等,如有生前身還布,竝蕩減,漂頹戶,卽爲結構奠接,俾無一民失所棲遑之弊事,廟堂各別措辭關飭。
趙秉鎬,以三軍府言啓曰,講武之歲,再蒐補,大政之一也。頻年寢擱,非不疎虞之甚,而第念秋務方張之時,卒伍徵發,有非懷保之意。今秋八道·四都水陸諸操,巡歷巡點,竝姑停止,官鎭門聚點,堤堰處移役,着念設行事,分付,何如?傳曰,允。
尹相萬,以禮曹言啓曰,睿陵陵上封築低蹲,莎草枯損處修改吉日時,來八月初一日巽時,推擇啓下矣。陵上莎草修改時,有設都監擧行之例,亦有因特敎,勿設都監,政府以下進去監董之例。今番則何以爲之乎?敢稟,傳曰,政府以下進去監董。
又以禮曹言啓曰,山陵陵上莎草蹲縮處,修改吉日時,來八月初一日巽時推擇,啓下矣。陵上莎草修改時,有設都監擧行之例,亦有因特敎,勿設都監,政府以下進去監董之例。今番則何以爲之?敢稟。傳曰,政府以下進去監董,
趙秉鎬以兵曹言啓曰,南水閣西邊水門鐵索絶傷處,今已修改矣。把守軍兵,解送直所之意,敢啓。傳曰,知道。
又以御營廳言啓曰,南水閣西邊水門鐵索絶傷處,今已修改,把守軍兵,解送直所事,自兵曹草記矣。把守東營入直軍,還入直所,而添入軍,依例解送之意,敢啓。傳曰,知道。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴定陽啓曰,右副承旨朴容大,今日不爲仕進,卽爲牌招,何如?傳曰,允。
摠管前望單子入之,都摠管李秉文,副摠管李淳翼·趙熙一·徐相岳·尹喜秀·鄭完默·鄭雲星落點。
朴定陽啓曰,假注書孫德漢,時無職名,令該曹,依例付軍職,冠帶常仕,何如?傳曰,允。
又啓曰,假注書兪鎭奎,有身病,勢難察任,今姑改差,何如?傳曰,允。
趙秉鎬啓曰,卽者,義禁府都事來言,時囚罪人金商龍,當爲議處,而判義禁閔致庠未肅拜,次堂例不得擧行云。判義禁,卽爲牌招,何如?傳曰,允。
又啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司鍊吳慶履,獻納李秉臯牌不進罷職傳旨,傳于趙秉鎬曰,只推。
以水原留守金世均狀啓,本府民家頹壓事,傳于朴定陽曰,當此窮蔀,民家之漂頹,若是夥多,聞甚驚慘。元恤典外,別加顧助,結構奠接,俾無一民失所棲遑之弊事,廟堂措辭關飭。
以黃海監司鄭海崙狀啓,薦新新蓮實,霖雨連注,尙不茁茂,開花差晩,成實尙遠,限內不得封進,惶恐待罪事,傳于朴定陽曰,勿待罪事,回諭。
以全羅監司沈履澤狀啓,錦山郡民家全頹人命壓死事,傳于朴定陽曰,民家之漂頹,人命之壓死,聞甚驚慘。元恤典外,別加顧助,壓死人,如有生前身還布,竝蕩減,漂頹戶,結構奠接之方,廟堂措辭分付。
以平安監司閔泳緯狀啓,宣川府民家全頹事,傳于朴定陽曰,聞甚矜惻,元恤典外,別加顧助,結構奠接,俾無一民失所棲遑之弊事,廟堂措辭分付。
朴定陽,以伴接官言啓曰,卽者,差備譯官來言,留館彼人中,海軍三名,今日午時量,出去仁川所留船云矣,敢啓。傳曰,知道。
又以伴接官言啓曰,卽者,差備譯官來言,仁川船上所留彼人中,海軍四名,今日戌時量,入來館所云矣,敢啓。傳曰,知道。
朴容大,以禁衛營言啓曰,本營千摠梁柱顯,以前任永宗僉使,方在任所,上來尙遠。領軍之職,久曠可悶,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠李鍾健,身病甚重,勢難察任,改差,何如?傳曰,允。
趙秉鎬,以義禁府言啓曰,慶尙監司李根弼狀啓內,密陽府使申奭均罪狀,令攸司稟處事,啓下矣。申奭均,時在任所云,依例發遣府羅將,拿來,何如?傳曰,待待命拿囚。
義禁府啓目粘連,向前金商龍亦,繡啓中八千兩徵族,計出挾雜,拿命後十五朔就囚,跡犯逃避。似此不法無嚴之類,有難循例勘處,施以遠配之典,何如?判付啓依允。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴定陽啓曰,左副承旨趙秉鎬,同副承旨尹相萬,今日不爲仕進,竝卽牌招,何如?傳曰,允。
備忘記,宣沙浦僉使金昌鎰,柔遠僉使權宗軒下直,各長弓一張,長箭一部,片箭一部,筒兒一箇錫給。
傳于朴定陽曰,禮房承旨,馳詣宗廟·景慕宮,奉審摘奸以來。
傳于朴定陽曰,孝徽殿望祭,攝行磨鍊。
兪鎭奎改差代,以朴壽昌爲假注書。
朴定陽啓曰,祀典所重何如,而今日宗廟望祭獻官李僖魯,晩時入來,以致傳香之遲滯,事甚未安。當該獻官,從重推考,不能察飭之吏曹堂上,亦不可無警,推考,何如?傳曰,允。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于朴容大曰,只推。
以左副承旨趙秉鎬牌不進罷職傳旨,傳于朴定陽曰,只推。
朴定陽,以奎章閣言啓曰,明日,卽書香閣秋孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以成均館大司成意啓曰,文廟守僕,依宗廟·社稷守僕例,試才抄擇別單啓下事,曾有定式矣。守僕梁鳳憲汰去代,以生徒守僕,試才抄擇,備三望受點次,別單書入之意,敢啓。傳曰,知道。
又以伴接官言啓曰,卽者,差備譯官來言,留館彼人中,海軍四名,今日辰時量,出去仁川所留船云矣,敢啓。傳曰,知道。
朴容大,以訓鍊都監言啓曰,本局從事官李載允,身病猝重,勢難察任,改差,何如?傳曰,允。
又以刑曹言啓曰,黃海道油紙徒流案中,白川朴準基,平安道油紙徒流案中,孟山金判乭,全羅道油紙徒流案中,康津縣古今島李致實,慶尙道油紙徒流案中,河東白億萬等,放字書下矣。謹依書下,竝卽放送事,分付各該道臣之意,敢啓。傳曰,知道。
又以義禁府言啓曰,時囚罪人金商龍,施以遠配之典,議處公事判付內,依允。金商龍,平安道寧遠郡遠配,而以議啓內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹相萬啓曰,議政府郞廳來言,今日,賓廳日次,而無時急稟定事,不得來會云矣,敢啓。傳曰,知道。
備忘記,礪山都護府使閔致一下直,長弓一張·長箭一部·片箭一部·筒兒一箇賜給。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于朴容大〈曰〉,只推。
尹相萬,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
朴容大以兵曹言啓曰,謹依下敎,景福宮宮墻,限修築間,金華門開閉時,守門將一員定送,使之看檢之意,敢啓。傳曰,知道。
尹相萬,以伴接官言啓曰,日本代理公使花房義質,因廟堂相接,率隨員三人,護衛兵十五名,入去議政府,而隨員二人,通辯一人,從者二名,直入禮曹之意,敢啓。傳曰,知道。
又以伴接官言啓曰,日本代理公使花房義質,廟堂相接後,受回書契次,率隨員三人,護衛兵十五名,進去禮曹之意,敢啓。傳曰,知道。
又以伴接官言啓曰,日本代理公使花房義質,願呈雲峴宮納上物種單子,故令司譯院領納之意,敢啓。傳曰,知道。
又以伴接官言啓曰,日本代理公使花房義質,受回書契于禮曹後,臣祐昌,禮曹三堂上,與代理公使花房義質及隨員五人,通辯一人,仍行上船,茶啖之意,敢啓。傳曰,知道。
又以伴接官言啓曰,卽者,差備譯官來言,留館彼人中,隨員五人,護衛兵八名,從者一名,今日巳時量,出去楊花津云矣,敢啓。傳曰,知道。
又以伴接官言啓曰,臣祐昌,與代理公使花房義質,上船茶啖,無事設行後,還歸館所之意,敢啓。傳曰,知道。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金聲根啓曰,左副承旨趙秉鎬,今日不爲仕進,卽爲牌招,何如?傳曰,允。
備忘記,順天營將宋熙昇下直,長弓一張,長箭一部,片箭一部,筒兒一箇賜給。
傳于朴定陽曰,再明日眞殿茶禮,當自內親行矣,該房知悉,時原任大臣·閣臣·宗親·儀賓·二品以上入參。
趙秉鎬啓曰,行大司憲姜蘭馨·執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于趙秉鎬曰,只推。
武衛所,以金弘臣爲花島別將。
武衛所,以金漢鼎爲連喜別將。
朴定陽,以禮曹言啓曰,再明日眞殿茶禮親行事,命下矣。自上服色,以翼善冠·無揚黑圓領袍·靑鞓素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
又以內醫院都提調·提調意啓曰,內醫崔性協有頉代,加差內醫鄭鍾夏,今爲當次,依前草記定式差下之意,敢啓。傳曰,知道。
又以伴接官言啓曰,卽者,差備譯官來言,留館彼人中,傳語官一人,從者二名,執待船看檢次,今日巳時量,出去楊花津云矣,敢啓。傳曰,知道。
又以伴接官言啓曰,卽者,差備譯官來言,今日巳時,執待船看檢次,楊花津出去傳語官一人,從者二名,未時量,還爲入來館所云矣,敢啓。傳曰,知道。
尹相萬,以戶曹言啓曰,謹奉傳敎,眞殿正殿與滲漏諸處修改吉日時,令日官尹鴻推擇,則今七月二十二日卯時爲吉云。以此日時擧行之意,敢啓。傳曰,知道。
領敦寧金炳學,判府事洪淳穆,判府事韓啓源,領議政李最應,左議政金炳國等聯名箚曰,伏以日本公使之來請開港以德源·仁川,屢次公幹,煩聒不已,及其德源之特許,卽諸大僚與政府諸堂,公座議定者也。至於仁川,近在京城百里之內,以萬無可許之意,大小諸議,終始不撓,而向見領府事疏辭,則有曰,至有臣等私次會議之擧,可否之間,其見不同。又曰,歸便之議,非不知出於不得已。又曰,遽許難許之地,以啓無窮之憂,有若臣等之所見,各自不同,務從歸便,遽許不可許者然。於是乎,臣等之惑滋甚矣。臣等頃於私會之席,其萬無可許之議,與此大臣,少無異同,而政府之嚴辭牢拒,亦有文字之構成,相與輪見後,送諭彼使,則其文自在,如左契然,臣等之一辭不許者,不翅的然而瞭然矣。然而臣等眞若以歸便之議,遽發可許之議,則是臣等誤國事也。厥罪何居?臣等固當當下悉暴,而先公後私,自不容不爾,泯默捱延,反作褎如樣子,今其仁川則不之許,彼使則行且去,公事亦旣告竣,時可以言私矣。玆敢聯控事實,冒塵聰聽,惟聖明察之。取進止。答曰,省答具悉卿等之懇。卿等之言,誠然矣。然領府事之陳疏句語,或有所未及深思,而卽由於論難廟務也。卿等不必深引,卿等其諒之。
上在昌德宮。停常參·經筵。
自開東至酉時,灑雨下雨,測雨器水深四分。
尹相萬啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨朴容大,今日不爲仕進,卽爲牌招,何如?傳曰,允。
趙秉鎬啓曰,假注書朴壽昌,今日廳座,不爲仕進,事未前有,極爲駭然。所當重勘,而本院請推之外,無他可施之罰,何以爲之?敢稟。傳曰,拿處。
朴壽昌拿處代,以金東源爲假注書。
趙秉鎬啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于朴容大曰,只推。
以東萊府使沈東臣狀啓,館倭爲其積貯物貨,創設庫舍,職在邊門,不能殫壓,惶恐竢勘事,傳于朴容大曰,勿待罪事,回諭。
朴容大,以武衛所言啓曰,卽伏見政府草記啓下者,因東萊府使尹致和所報,該邑捄弊諸條,請令本所稟旨擧行矣。其諸條中,運監宿米太價五千餘兩,則丙子留庫米太發賣時欠縮分徵者也。積置腐傷,勢所固然,旣非犯逋,則宜有參量,依所請特許蕩減,舊逋排年未納錢一萬七千餘兩,不入給收刷錢一萬二千餘兩,民夫結稅與付作立本米價未收錢一萬五千餘兩,則俱係莫重公貨之必捧乃已者,而或有這間偏徵之冤,且有流來難刷之端,邊邑文情,在所當念,竝三分二蕩減,使將吏軍民,均被朝家優恤之澤,入給革罷後米太木發賣錢及詳代錢未上納十四萬七千三百餘兩,則取考文簿,數爻多有相左,不容不關問該邑,使之秩秩區別,修成冊更爲消詳報來後,始可憑據,而至若詳定米之永劃,旣難遽議,別砲士之加設,合有更商,姑待其成冊報來,以爲一體稟處,何如?傳曰,允。
尹相萬,以承文院言啓曰,卽見盛京禮部咨文,本年秋季統巡札派興京協領奇車布前往巡査,預行知照云矣。回咨按例撰出,付撥下送灣府,傳給鳳城,轉致盛京之地,何如?傳曰,允。
又以伴接官言啓曰,日本代理公使花房義質,率隨員六人,從者一名,護衛兵十三名,今日巳時量離發,故臣祐昌發送後,仍爲退去之意,敢啓。傳曰,知道。
又以伴接官言啓曰,日本代理公使花房義質一行中,二十五名,仍留館所矣。自今夕爲始,飯饋之節備給事,分付戶曹之意,敢啓。傳曰,知道。
判府事姜㳣,伏以日本開港之決不可於仁川,卽擧國之同情,朝議之已定者也。非但今之爲然而已,後亦當以是堅拒,則夫孰有以王城至近不可許之地,遽然欲許之,用致將來無窮之憂乎?向日私次會議之時,臣適遇病不得出,未能同參,則其所論之多少辭,雖未親聽,料亦知無他端矣。時原任自引之聯箚,臣始之未參席者,今不得相與列名,而其不可許之義,參與不參,實無異同。玆敢短箚陳暴,惟聖明,俯賜鑑諒焉。取進止。答曰,省箚具悉卿懇。廟堂之議,卽昨日聯箚,而已有批諭,卿亦當諒悉也。仍傳于尹相萬曰,此批答,遣史官傳諭。
上在昌德宮。停常參·經筵。
趙秉鎬啓曰,合辭方張之時,諫院無詣臺之員,事甚未安。除在外·未署經外,呈告人員,竝卽牌招,何如?傳曰,允。
朴定陽啓曰,假注書孫德漢,有身病,勢難察任,今姑改差,何如?傳曰,允。
又啓曰,卽者,校理李種弼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以司諫吳慶履,獻納李秉皐牌不進罷職傳旨,傳于趙秉鎬曰,只推。
以慶尙監司李根弼狀啓,慶州等邑民家漂頹事,傳于尹相萬曰,民家之漂頹,田畓之潰決,若是夥多,聞極驚慘。結構奠接之方,浦落修築之節,自廟堂,各別措辭關飭。
以慶尙監司李根弼狀啓,尙州等邑,民家漂壓,人命渰死事,傳于尹相萬曰,民家之漂壓,人命之渰沒,已極驚慘,而田疇之潰覆,又若是夥多,哀彼赤子,將何爲生?結構之節,慰恤之典,與夫修築之擧,令廟堂,一體各別措辭關飭。
朴定陽,以弘文館言啓曰,校理李種弼,陳疏徑出,上番闕直,事甚未安。校理鄭國鉉,副校理金正浩呈辭在外,金學洙,別兼春秋進,應校趙東弼,副應敎鄭元夏,竝卽牌招,推移入直,何如?傳曰,允。
領府事李裕元疏曰,伏以臣之向來一疏,出於僭猥,旣不能泯默於口,終未免轉觸於喉,竟致諸大臣聯箚之擧,臣滿心惶恧,無地自容。臣本固滯,闇於自持,遇事昂藏,相與者鮮。是以早擬決退,支保晩景,屢荷勉留之恩,不敢悻悻,低廻西樞,棧豆是愧,忽以倭使之頻來,或參末議,可否之間,捫舌莫戒,雖有少異之論,輒見僚座寬恕之誼,別無和氣之所失。至於仁川事,愚悃秪切於虞憂,言辭不覺其唐突,規規所道者,毋過是就事論事而已。到今是非且置,無論公事妥貼,實爲可幸。如臣一介,縱歸乎善於橫議之科,其何敢辭其責也?所可悼者,無狀臣,昏瞶顚倒,乖亂朝象,一至於此,似此情踪,存之無益,棄之無惜,以臣視臣,吁亦慼矣,不避煩瀆,忙構短章,馳驛罄陳。伏望聖上,俯垂鑑亮,勘臣妄率,以警具僚焉,臣無任云云。答曰,省疏具悉卿懇。卿之言,卽諸大臣之言,何爲以橫議自處乎?且不必如是爲引,卿其諒之。仍傳于朴定陽曰,此批答,遣史官傳諭。
校理李種弼疏曰,伏以臣於持被之中,卽接家信,則臣母素患痰癖之症,迨此換節之時,一倍添劇,促臣歸視。臣聞此報,方寸煎灼,按住不得,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭,救護。
己卯七月十八日辰時,上詣眞殿。茶禮親行入侍時,行都承旨鄭範朝,左承旨金聲根,右承旨朴定陽,左副承旨趙秉鎬,右副承旨朴容大,同副承旨尹相萬,假注書孫德漢·金東源,記事官閔泳駿·李容稙,別兼春秋金學洙·金文鉉·趙秉升,原任提學金大根·金輔鉉·鄭基世·李承輔·金炳德,提學金炳始,原任直提學李㘾·李載元,檢校直提學趙寧夏·李載冕·趙成夏·尹滋悳·趙慶鎬,直提學閔泳翊·李載兢,原任直閣李淳翼·李承五,檢校直閣李鎬翼·姜·尹用求·金興均·沈相薰,直閣洪英植,原任待敎趙鳳夏·李秉文,檢校待敎金演壽·洪淳馨·閔泳煥,以次侍立。時至,通禮跪啓請出次。上具翼善冠·無揚黑圓領袍·靑鞓素玉帶·黑皮靴,出齋殿。通禮導上詣版位,跪啓請鞠躬四拜興平身。上行四拜禮。時·原任大臣·閣臣·宗親·儀賓·二品以上,皆行四拜禮訖。通禮導上詣盥洗位。上盥洗訖。通禮導上詣第一室神位前,通禮跪啓請跪。上跪。範朝奉香。相萬奉爐。上三上香。範朝奉爵跪進。上執爵,以授相萬相萬跪受奠于案上。上連獻三爵。通禮跪啓請俯伏興平身。上俯伏興平身。仍詣第二室第三室第四室第五室第六室,行禮竝如上儀訖。通禮導上降復位,跪啓請鞠躬四拜興平身。上行四拜禮。大臣·閣臣·宗親·儀賓·二品以上,俱行四拜禮訖。通禮跪啓請禮畢。領敦寧金炳學進前奏曰,侵早勞動,親將祼禮,聖慕克伸,聖體,若何?上曰,一樣矣。近以日氣快晴,而秋氣新涼矣。炳學曰,誠然矣。上曰,各道農形,何如耶?炳學曰,聞各處農形,則果爲穴農,而災處則雖爲災,稔處則爲大稔也。上曰,第當收獲然後可知矣。炳學曰,聖敎然矣。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴定陽啓曰,左副承旨趙秉鎬,今日不爲仕進,卽爲牌招,何如?傳曰,允。
傳于朴定陽曰,禮房承旨,馳詣受香諸處,奉審摘奸以來。
孫德漢改差代,以鄭承鉉爲假注書。
尹相萬啓曰,校理鄭國鉉,副校理金正浩,副修撰朴宗鉉·趙鍾雲在外,校理李種弼陳疏受由,副校理金學洙,別兼春秋進,修撰高必相差祭,一員未差,玉堂上下番俱空,事甚未安。應敎趙東弼,副應敎鄭元夏,竝卽牌招入直,何如?傳曰,允。
朴定陽啓曰,卽者,檢閱閔泳駿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹相萬啓曰,左右史不可不備,別兼春秋金學洙·金文鉉·趙秉升·閔泳煥,竝卽牌招,推移入直,何如?傳曰,允。
傳于尹相萬曰,右承旨許遞,前望單子入之。
傳于朴定陽曰,向日伴接官處分及辦察官以下勘罪,不無參量者存,竝特爲安徐。
傳于尹相萬曰,政官牌招開政。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于朴容大曰,只推。
以左副承旨趙秉鎬牌不進罷職傳旨,傳于朴容大曰,只推。
以司謁口傳下敎曰,各樣米太舊未收上納者,令各營各司,嚴飭各道,氷泊前輸上,而已到泊者,使之三日內入倉,船隻仍卽下送,星火再運,而輸納之際,毋論漕船賃船,只給船價,所謂京司之情費各色,一切嚴禁,而如是申飭之後,又有討索而私相與受之弊,則該員役及監色輩,摘發嚴繩,不飭之堂郞,亦難免重究事,另爲分付。
以司謁口傳下敎曰,公事不善擧行之別監朴春植,令攸司,從重科治,不飭之司謁趙興龍,科治。
承旨前望單子入之,金允植落點。
兵曹口傳政事,副護軍單朴定陽。
尹相萬,以議政府言啓曰,卽見忠淸監司李明應所報,則舒川郡社還米京納條之年前致敗時所拯米七百三十八石,每石從市價七錢式發賣,未拯米爲一百六十二石,而今以每石六兩三錢式,方自本曹督納,勢將排斂於民,而纔經慘歉,猶未蘇醒,上項所拯米竝未拯條合九百石,每石七錢式,依稅穀拯米發賣例,許捧爲辭矣。該郡自經歉荒,積弊汔未矯捄,而重以臭載社米之發賣,價外加數責納,則民力之難辦,勢所必至。且與正稅有異,合施另恤之政,已拯米則依所報,以本價上納,未拯米則特爲蕩減之意,分付度支及該道,何如?傳曰,允。
又以議政府言啓曰,卽見全羅監司沈履澤所報,則以爲,智島·羅州兩牧場,丙丁兩年,酷被饑厲,死亡相續,田畓陳廢,幾個餘氓之旣納屯稅,又納正供,勢實末由。智島所納辛未出稅之戶惠廳加結一百七十四結七十九負二束,羅州牧場所管慈恩長山押海三島戶惠廳納辛未出稅結九十八結八十九負四束,竝姑還寢,待島民繁殖,更爲出稅爲辭矣。此非元帳外査得也。係是冏寺所管之地,則旣納牧稅,又責正賦,其爲一土兩稅也審矣。且況繡單道報,具爲的確,殘民事勢,實合矜念。兩牧場辛未出稅結,竝姑還寢,自今秋勸起之節,築底申飭,隨卽復摠事,行會,何如?傳曰,允。
又以議政府言啓曰,卽見全羅監司沈履澤所報,則枚擧靈光郡守洪大重牒呈以爲,丙丁以來許多弊瘼,已爲備陳前報,而人耗地陳,未有甚於本郡,就其中尤甚者,卽西九面陳結也。未蒙減稅,餘民亦將胥淪,且兩年大同米五千餘石之許代,特出於格外惠澤,而責懲無人,難辦則一也。待紓力次第準勘之外,實無良策,上項陳結一千四百結零,限三年權減免稅,丙丁兩年未納條詳代錢,限七年排捧爲辭矣。正賦之兩年條許代,宮結之原定價施行,均稅之三分一減摠,誠曠惠也,而復請詳代之排限,至冀陳結之蠲稅者,尤是格外也。然而年前歉荒,該郡最酷,其人散戶縮之狀,如船漏器欹之勢,懷保奠安之道,補葺整頓之策,自朝家如無始終另施,則就緖實難,虧簣可惜。西九面陳結,以折半,限明年減稅,詳代錢,限三年排納,俾完民邑事,關飭該道,何如?傳曰,允。
又以議政府言啓曰,日本公事,纔已還歸矣。令槐院,具由撰咨,下送灣府,以爲轉致北京之地,何如?傳曰,允。
又以奎章閣言啓曰,新除授待敎宋秉瑞,自鄕上來云。卽爲牌招察任,何如?傳曰,允。
又以禮曹言啓曰,睿陵山陵陵上莎草修改時,政府以下進去監董事,命下矣。兩陵寢,同奉一局之內,依前例,兼進監董之意,敢啓。傳曰,知道。
又以禮曹言啓曰,今此睿陵山陵陵上莎草修改時,別看役,副司果吳致沃差下,使之擧行,何如?傳曰,允。
又以伴接使言啓曰,卽者,差備譯官來言,日本代理公使花房義質一行中,留館隨員一人,護衛兵五名,從者五名,今日卯時量,先爲離發云矣,敢啓。傳曰,知道。
檢閱閔泳駿疏曰,伏以臣,猥以菲才,濫叨華選,持被淸禁,愧名器之沾汚,簪筆邇班,欣耿光之昵近,含恩戴榮,何敢言私之計,而第臣父日前,自瑞興任所,得由上京,適因日候之不調,暑症感祟,一時闖作,食飮全却,氣息凘敗,歸視扶護,不容少緩,臣方鎖直,看護無人,醫藥失宜。臣聞報驚遑,方寸煎灼,玆敢忙陳短章,徑出禁扃。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭,救護。
上在昌德宮。停常參·經筵。
藥房提調徐衡淳,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹相萬啓曰,議政府郞廳來言,今日,賓廳日次,而無時急稟定事,不得來會云矣,敢啓。傳曰,知道。
朴容大啓曰,右副承旨金允植,今日不爲仕進,卽爲牌招,何如?傳曰,允。
以別兼春秋金學洙·金文鉉·趙秉升·閔泳煥牌不進罷職傳旨,傳于尹相萬曰,只推。
金允植啓曰,行吏曹判書閔謙鎬,參議尹用求牌不進推考傳旨及罷職傳旨,今方捧入,而開政命下之後,如是違牌,事甚未安。參判閔泳商在外,判書更爲牌招,何如?傳曰,允。參議只推,一體牌招。
又啓曰,校理鄭國鉉,副校理金正浩,副修撰朴宗鉉·趙鍾雲在外,校理李種弼陳疏受由,副校理金學洙,別兼春秋進,修撰一員未差,玉堂上下番俱空,事甚未安。應校趙東弼,副應校鄭元夏,修撰高必相,竝卽牌招,推移入直,何如?傳曰,允。有實故在外玉堂,竝許遞,與未差之代,前望單子入之。
玉堂前望單子入之,應敎魚允中,副應敎李萬敎,校理洪時衡·沈相說,副校理柳·丁弘燮,修撰朴齊聖·李晩鉉落點。
金允植啓曰,假注書金東源,時無職名,令該曹,依例付軍職,冠帶常仕,何如?傳曰,允。
又啓曰,左右史不可不備,別兼春秋金學洙·金文鉉·趙秉升·閔泳煥,旣有只推之命,竝卽牌招,推移入直,何如?傳曰,允。
傳于尹相萬曰,呈告同義禁·同經筵許遞,今日政差出。
傳于尹相萬曰,輸城察訪有闕之代,訓鍊判官李熙榮擬入。
金允植以吏曹言啓曰,司饔院直長權泰植,尙衣院直長李中彦,俱以身病,呈狀乞遞,竝改差,何如?傳曰,竝陞六。
傳于金允植曰,直長有闕之代,序陞以入。
兵曹口傳政事,副司果單金學洙。
尹相萬啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于尹相萬曰,只推。
尹相萬,以兵曹言啓曰,因議政府節目,德源府使,以獨鎭施行事,啓下矣。安邊鎭管兵馬同僉節制使後營將討捕使,改以德源鎭兵馬僉節制使後營將討捕使,啓下之意,敢啓。傳曰,知道。
又以兵曹言啓曰,同知中樞府事鄭雲星,僉知中樞府事洪基化·金鍾殷,內禁衛將徐光勳,五衛將王德元·片在德·朴潤景,慶熙宮衛將金鎭喆·金錫健,文臣兼宣傳官閔泳煥·金玉均,守門將趙鼎一,俱以病難供職,呈狀乞遞,新除授慶尙左兵使白樂薰,母年今爲七十三歲,無他兄弟,法不當遠離赴任,戶奴呈狀乞遞矣。邊帥之無他兄弟七十歲以上親者,許遞其任,載在法典,竝改差,何如?傳曰,允。
有政。吏批,行判書閔謙鎬進,參判閔泳商在外未肅拜,參議尹用求牌招不進,右副承旨金允植進。以李鍾承爲工曹判書,以吳周秀爲同敦寧,以李寅命爲知經筵,以兪晠煥爲知春秋,以金炳翊爲同義禁,以金昌熙爲同經筵,以洪祐吉爲藝文提學,以張錫龍爲同春秋,以李民永爲尙衣僉正,以趙膺奎爲主簿,以兪達濬爲司饔直長,以李熙榮爲輸城察訪,前江華留守李景夏,今加崇祿,前御營大將申正熙,今加嘉義加資事,承傳,承文副正字單承履祥,兼春秋三單,安翊良·林翊曾·許綸。
兵批,行判書李載元進,參判兪晩源病,參議金亮淵進,參知奇禹鉉病,同副承旨尹相萬進。以兵批言啓曰,靑山島僉使,高山里僉使,今當差出,而擬望之人乏少,他道營將·虞候,竝擬,何如?傳曰,允。以李景夏爲知訓鍊,以申正熙爲副摠管,以李南輯爲同知,以李東洙·許焌爲僉知,以李昌鎬爲訓鍊都正,以權應燮爲內禁將,以洪在衡·崔應烈·金興駿爲五衛將,以金興均爲曹司衛將,以沈宜昌爲忠壯將,以崔致基爲景福將,以李熙源·金基永爲慶熙將,以趙東弼爲文兼,以元顯昌爲守門將,以具駿鉉爲慶尙左兵使,以姜達馨爲永宗僉使,以李瑗儀爲靑山島僉使,以李謇熙爲高山里僉使,以李裕臣爲慶尙左兵虞候,訓鍊僉正加設單,李鳳鎬·金承烈·李基遠·李定載·申正均·李起俊·李秉承·具然恒,大護軍朴來萬,護軍閔定鎬·鄭雲星,副護軍朴周陽·李根命·金明鎭·洪基化·金鍾殷·閔宗鎬·白樂薰·李元會·柳寅煥·李文欽·梁柱顯·趙承顯·趙載恒·李載升,副司直趙東弼·鄭元夏·鄭國鉉·李種弼·金正浩,副司果高必相·朴宗鉉·趙鍾雲·權泰植·李中彦,副司正金東源,兼德源鎭兵馬僉節制使後營將討捕使單金綺秀,以上竝單付。
吏批,再政。以金永耇爲典設別提,以趙爰夏·金瀗秀爲司饔奉事,故宣傳白最洙,贈兵參訓都例兼,守慶尙左兵使白樂薰考,故學生柳䄵錫,贈戶參例兼,知事柳永默考。
尹相萬啓曰,安東營將,今當差出,而擬望之人乏少,未準朔禁軍將,竝擬,何如?傳曰,允。
兵批,再政。以尹養桂爲訓鍊僉正,以金履坤爲判官,以孫應吉爲主簿加設,以宋啓憲爲安東營將,以金基鉉爲平安兵虞候,僉知三單,權應燮·洪在衡·崔應烈。
三政。以金煥鑑爲兼司僕,以尹泳璣爲都摠都事,以趙箕夏爲訓鍊主簿,同知單李喜源,僉知單金興均。
四政。以崔雲煥爲訓鍊主簿,以尹暎爲左捕從,同知單金基永。
五政。李奎卨爲訓鍊僉正,以韓用喆爲武兼。
六政。以李圭泰爲訓鍊主簿,以趙載五爲宣傳官。
以吏曹參議尹用求牌不進罷職傳旨,傳于尹相萬曰,只推。
金允植,以議政府言啓曰,卽見開城留守趙敬夏所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又以奎章閣言啓曰,待敎宋秉瑞,疏批已下,卽爲牌招入直,何如?傳曰,允。
尹相萬,以訓鍊都監·禁衛營·御營廳言啓曰,拱北門南邊墻垣二間許頹圮處,今七月二十一日爲始,三營合力改築之意,敢啓。傳曰,知道。
又以訓鍊都監·禁衛營·御營廳言啓曰,御營廳字內丹鳳門東邊外墻垣兩處十四間許,南水閣東邊外墻垣十八間許頹圮處,今七月二十一日爲始,三營合力改築之意,敢啓。傳曰,知道。
金允植,以伴接官言啓曰,卽者,差備譯官來言,日本外務大丞花房義質之一行中,留館隨員七人,海軍九名,從者一人,今日卯時量,盡爲離發云之意,敢啓。傳曰,知道。
弘文正字宋秉瑞疏曰,伏以臣,卽四十無聞之庸庸賤品耳。微分已倖於蔭仕,妄想不及於榮途,猥竊科第,唱名歸鄕,闔門戴恩,桑梓增色,曾未幾日,忽伏承奎華寵命,華誥纔宣,馹召繼下。臣是何人,偏蒙恩渥,一至於此也?臣寒素之家,世承文纓,已是前所未有,而況以譾劣之姿,遽叨淸峻之選,昔人有言,寵踰其分則災生,任過其才則力竭,正爲臣今日道也。臣處以學業,不過章句之末,出而聞見,便是樵牧之伍,以臣視臣,無所短長,而一朝騰躐,有若倘來,臣誠莫知攸曁也。臣父,自臣登科,申申敎詔,勉之以報效,戒之以盈盛。臣於是乎,自矢于中者,惟以退處鄕廬,投置散地,爲一副定規,庶不至上負聖恩,下墜庭訓,臣之情願,斷斷如此,而今臣所叨,卽漢之石渠虎觀,宋之天章龍圖也。應奎壁之星躔,奉雲漢之宸章,備顧問而資啓沃,準時政之修日曆,地分之淸切,職任之綦重,有如是也。故雖世之名門峻閥,弘儒碩學,膺是選而居是職者,蓋鮮矣。曷嘗有如臣憃愚蔑學,濫竽於其間者耶?恩命之下,嚴畏居先,雖不得不章皇登途,叩謝天陛,而夤緣蹲冒,非臣義分之所敢出,廉防之所自安。玆敢不避瀆擾,據實仰籲。伏乞聖慈,俯賜鑑諒,將臣所有職名,亟賜鐫改,以重公器,以安微分焉,臣無任云云。省疏具悉。爾其勿辭,察職。
上在昌德宮。停常參·經筵。
尹相萬啓曰,來二十五日,朝參日次,而誕日問安相値,頉稟之意,敢啓。傳曰,知道。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨朴容大,今日不爲仕進,卽爲牌招,何如?傳曰,允。
金允植啓曰,新除授副校理丁弘燮,方在罷職中,何以爲之?敢稟。傳曰,敍用。
傳于金允植曰,禮房承旨進詣皇壇,奉審宣武祠,一體奉審以來。
備忘記,慶興都護府使申永翰下直,長弓一張·長箭一部·片箭一部·筒兒一箇賜給。
以別兼春秋金學洙·金文鉉·趙秉升·閔泳煥牌不進罷職傳旨,傳于尹相萬曰,只推。
金允植啓曰,玉堂上下番俱空,事甚未安。副修撰二員未差,新除授應敎魚允中,副應敎李萬敎,校理洪時衡·沈相說,副校理柳·丁弘燮,修撰朴齊聖·李晩鉉,竝卽牌招,推移入直,何如?傳曰,允。
傳于金允植曰,藥房提調許遞,前望單子入之。
內醫提調前望單子入之,金壽鉉落點。
金允植啓曰,左右史不可不備,別兼春秋金學洙·金文鉉·趙秉升·閔泳煥,旣有只推之命,竝卽牌招,推移入直,何如?傳曰,允。
尹相萬啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外,監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于尹相萬曰,只推。
以左副承旨朴容大牌不進罷職傳旨,傳于尹相萬曰,只推。
金允植,以弘文館言啓曰,新除授修撰李晩鉉,時在慶尙道禮安地,經筵入番事緊,請斯速乘馹上來事,下諭。傳曰,許遞。
刑曹參判洪祐昌疏曰,伏以,臣頃叨伴銜,自速譴何,滿心惶恧,惟俟遄勘。昨伏奉聖諭下者,以不無參量,特爲安徐,臣於是,益復震懍靡措,誠欲鑽地而不可得也。夫人臣之有罪未勘,或謂其微眚薄故之可以容貸者,而亦非經法之所當然。況臣疲軟不職之失,已有大僚之論請,實爲擧世之嗤點,此豈可諉以事過,置之勿問乎?臣與彼使公幹相接,亦旣屢閱月矣,威望言議之常所見孚,尙矣勿論,苟能有一分深慮長算,加之以先事之飭,申之以莫越之防,彼雖蔑憚,寧或出此?恩命旣切於感激,事會尙急於趨走,不敢以區區私分,費辭自劾,而若其蹙伏訟諐,未嘗食息忘懷。今乃聖度天大,終始包荒,藉曰曲爲臣地,其於朝家典憲之由臣貽壞,何哉?玆敢悉瀝危衷,冒昧自陳。伏乞聖明,諒臣罪之不宜終貸,念法紀之不容暫弛,亟命下臣司敗,施以當律,俾爲無狀溺職者戒焉。臣無任云云。答曰,省疏具悉。往事何必爲引?卿其勿辭行公。
上在昌德宮。停常參·經筵。
金允植,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金允植啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以別兼春秋金學洙·金文鉉·趙秉升·閔泳煥牌不進罷職傳旨,傳于金允植曰,只推。
金允植啓曰,左右史不可不備,檢閱閔泳駿,由限已過,卽爲牌招入直,何如?傳曰,允。
又啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于金允植曰,只推。
金允植啓曰,行都承旨鄭範朝式暇,左承旨金聲根廚院進,右承旨趙秉鎬,左副承旨朴容大不爲仕進,同副承旨尹相萬式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨朴容大牌不進罷職傳旨,傳于金允植曰,只推。
金允植,以禮曹言啓曰,今此日本公使以下,議政府贈給物種,竝不受去,姑令留置云,故仍爲留置于該曹之意,敢啓。傳曰,知道。
義禁府啓目,假注書朴壽昌原情云云,傳旨內辭緣,泛稱遲晩,刑推得情,何如?判付啓,飭已施矣,分揀放送。
領議政李最應疏曰,伏以,臣於相職,有萬不可而無一可者,此非惟大夫國人之皆曰不可,亦以我殿下則哲之明,一試可而必知其不可。斯可已矣,豈可再乎?又豈可前後六年,而有若非此莫可者乎?臣愚竊自念曰,我殿下以展親之聖意,愛之欲貴,久仕大官而榮寵之也已。夫久任,偏也,榮寵,私也。庶官惟不可偏私,況大官可乎?臣由是〈兢〉懼,瀝血欲籲者,屢矣。第自昨夏以來,邦國多事,不敢以區區進退,仰煩酬應。且臣處地,身不自有,險固可前,湯亦可赴。不意倭槎又泊畿館,所謂公幹,惟政府可否,而匪茹之類,固難置於腹心,無厭之慾,亦難爭於口舌。第是服遠之道,有一信字可行,任他甲乙之論,但據丙子之約。而這間亦孔將之訛,焉用彼之譏,都不顧較,只以急病讓夷,爲臣一副鞠瘁之義,姑此靦然而冒蹲,褎如而强策,其奈人力之所不可爲者?臣有貞疾,惡於癩可,形如仰瓦,衝如奔豚,方其勢劇,若將氣絶,年愈老而證愈深焉。近又添出別祟,一有熏懣,則火亘而不能寐,少或勞憊,則土敗而不能食,駸駸然體不從令而屈伸俱難,神不守舍而擧措多錯。以此樣而當此時擔此務,則姑毋論,人與職之可不可,卽其目下大不可者是病耳。日次·賓對,由臣屈伸之難而久曠,時急廟劃,由臣擧措之錯而積瘝。其情也斷斷可去,而不可留,其遞也實實可速,而不可遲。玆於天地父母之前,敢煩疾痛之呼,願被生成之恩。伏望聖慈,哀之憐之,亟解臣元輔之任,俾公私兩可,千萬至祝。臣無任云云。答曰,省疏具悉卿懇。顧今日國計民事,果何如時也?以卿處地,直前擔做,宜如救焚拯溺,不遑他顧,匪意巽牘,以可不可三字,演複其說,予亦當以可不可言之。噫,雨淋極備,民穡受災,賴卿才猷而保綏之,卿可以言去乎?貯蓄方枵,支調甚絀,賴卿幹劃而彌綸之,卿可以言去乎?港議持難,沿斥有事,賴卿德量聞望,鎭壓之,妥頓之,卿可以言去乎?然則卿之言去有萬不可,而無一可矣。且雖以病患爲說,若眞有不可强之祟,則予小子憧憧憂悶,豈有間於卿之自護哉?此乃一時無妄症候,善加調養,自當遄復,政本事務,又非筋力奔走之任,卿其體予至意,更勿以此相聞。仍傳于金允植曰,此批答,遣史官傳諭。
副校理丁弘燮疏曰,伏以,臣以無似蕞品,忝叨瀛班,兢懼之心,常自有存者耳。乃於日昨,儤直飮暑,猝成霍氣,急於救藥調治,而金門已鑰,玉漏點滴,如欲門啓而出,尋醫求劑,則證形之晷刻變遷,不知至何境。病枕叫號,未免駭妄,至承嚴旨,退伏惶懍,歷屢日而靡所措躬。迺者前望恩點,遽降還敍之命,生成之渥,雖極感悚,進退之節,實難僥冒,用敢短章自列。伏乞聖明,俯垂鑑諒,特遞臣職,下臣司敗,治臣未勘之罪,以警具僚焉。臣方自劾,何暇贅他?而第念聖學之要,在於克勤。見今秋序已屆,宮燭夜永,伏願日御講對,頻接臣隣,益懋緝熙之工焉。臣無任云云。省疏具悉。往事何必爲引?爾其勿辭察職。尾附事,當留念矣。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金聲根啓曰,同副承旨尹相萬,今日不爲仕進,卽爲牌招,何如?傳曰,允。
備忘記,美錢僉使金啓澧下直,長弓一張,長箭一部,片箭一部,筒兒一箇賜給。
傳于朴容大曰,政官牌招開政。
以檢閱閔泳駿牌不進罷職傳旨,傳于朴容大曰,只推。
金聲根啓曰,左右史不可不備,檢閱閔泳駿,旣有只推之命,卽爲牌招入直,何如?傳曰,允。
又啓曰,注書李起鍾,自鄕上來云,卽爲牌招察任,何如?傳曰,允。
傳于朴容大曰,兼文學·說書有闕之代,前望單子入之。
春坊前望單子入之,弼善趙東弼,兼文學李軒卿,說書鄭寅興落點。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于朴容大曰,只推。
以同副承旨尹相萬牌不進罷職傳旨,傳于朴容大曰,只推。
金聲根,以戶曹言啓曰,臣炳始,今日以全羅道法聖倉點檢事,出來江上矣。群山倉所屬全州等七邑戊寅條田稅米八千四百五十六石零,太二千三百一石零,本倉元漕船十隻,賃船兩隻,亦中分載,竝只無事到泊于西江前洋,故一體點檢之意,敢啓。傳曰,知道。
朴容大,以兵曹言啓曰,同知中樞府事李南輯,五衛將洪在衡·崔應烈·金興駿,文臣兼宣傳官趙東弼,俱以病難供職,呈狀乞遞,新除授慶尙左兵使具駿鉉,素患痰癖之症,每當換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,新除授仁遮外權管金麟相,素患痰癖之症,添劇,萬無登途赴任之望,呈狀乞遞矣。實病雖如此,不可循例改差,罷黜,何如?傳曰,允。
有政。吏批,行判書閔謙鎬牌招不進,參判閔泳商在外,參議尹用求進,左承旨金聲根進。啓曰,行判書閔謙鎬牌招不進,參判閔泳商在外未肅拜,小臣獨政未安,何以爲之?敢稟。傳曰,只出緊任。以趙東弼爲修撰,以金玉均·金熙國爲副修撰。
兵批,行判書李載元進,參判兪晩源病,參議金亮淵病,參知奇禹鉉入直,左副承旨朴容大進。以李憲瑞爲副摠管,李冕熙爲同知,張鴻復·鄭洛信·沈貞熙爲五衛將,鄭國鉉爲文兼,吳元模爲武兼,尙周鉉爲部將,劉世祐·孫應岐爲守門將,申在儉爲慶尙左兵使,李南輯爲護軍,具駿鉉爲副護軍,李晩鉉·朴閏歲爲副司果。
傳于金聲根曰,見窠皆令差出。
吏批,再政。以徐相隣爲典設別提。
兵批,再政。以尹秉綬爲右洗馬,僉知三單張鴻復·鄭洛信·沈貞熙,仁遮外權管單李東濬。
朴容大,以兵曹言啓曰,卽接西所衛將王殷疇牒報,則永肅門北邊中松一株,因風顚仆云。令該所,依例斫去之意,敢啓。傳曰,知道。
又以訓鍊都監言啓曰,本局千摠趙存興,身病猝重,勢難察任,改差,何如?傳曰,允。
又以訓鍊都監·禁衛營·御營廳言啓曰,曜金門北邊外宮墻二間許頹圮處,今七月二十四日爲始,三營合力改築之意,敢啓。傳曰,知道。
上在昌德宮。停常參·經筵。
藥房提調金壽鉉,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴容大啓曰,行大司憲姜蘭馨,掌令康錫濟,持平李基肇呈辭,高時景未署經,執義鄭元和未肅拜,掌令沈觀燮在外。監察茶時之意,敢啓。傳曰,知道。
鄭範朝啓曰,右承旨趙秉鎬,今日不爲仕進,卽爲牌招,何如?傳曰,允。
以檢閱閔泳駿牌不進罷職傳旨,傳于尹相萬曰,只推。
尹相萬啓曰,左右史不可不備,檢閱閔泳駿,旣有只推之命,卽爲牌招入直,何如?傳曰,允。
又啓曰,前檢閱李起鍾,還付檢閱薦狀公事,啓下矣。令該曹口傳單付,牌招入直,何如?傳曰,允。
注書李起鍾還付檢閱,代以金喜洙爲假注書。吏曹口傳政事,檢閱單李起鍾。
以右承旨趙秉鎬牌不進罷職傳旨,傳于尹相萬曰,只推。
尹相萬,以戶曹言啓曰,時御所內各司雨漏處修改吉日時,令日官金東杓推擇,則今七月二十六日辰時爲吉云。以此日時,擧行之意,敢啓。傳曰,知道。
金允植,以弘文館言啓曰,新除授副修撰金玉均·金熙國,竝卽牌招察任,何如?傳曰,允。
又以侍講院言啓曰,新除授弼善趙東弼,兼文學李軒卿,說書鄭寅興,竝卽牌招察任,何如?傳曰,允。
尹相萬,以訓鍊都監·禁衛營·御營廳言啓曰,卽接南關王廟守直官所報,則本廟南邊墻垣二間,西邊墻垣三間,又爲頹圮云。爲先堅實圍排,待晴合力改築之意,敢啓。傳曰,知道。
又以訓鍊都監言啓曰,本局別將李容益,身病猝重,勢難察任,改差,何如?傳曰,允。
又以禁衛營言啓曰,本營千摠趙載恒,以前任高山里僉使,方在任所,上來尙遠,領軍之職,久曠可悶,改差,何如?傳曰,允。
又以禁衛營言啓曰,本營千摠李章漢,哨官韓鳳履,俱有身病,勢難察任,竝改差,何如?傳曰,允。
吏曹啓目,前五衛將張鳳俊名字,與後娶妻父金鳳俊名字相似,改以鳳源事,告狀,依例令藝文館給帖,何如?判付啓依允。
上在昌德宮。停常參·經筵。
大殿誕日,大殿,內閣·政院·玉堂·朝廷·百官單子問安。答曰,知道。大王大妃殿·王大妃殿·中宮殿,內閣·政院·玉堂·朝廷百官口傳問安。答曰,知道。世子宮,內閣·政院·玉堂·朝廷百官口傳問安。答曰,知道。
鄭範朝啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
以司謁口傳下敎曰,時原任大臣·閣臣·奉朝賀·宗親·儀賓·玉堂·春·桂坊·宗正卿·二品以上·六曹·兩司長官·承史,當賜饌矣,留待。
朴容大,以兵曹言啓曰,拱北門南邊墻垣頹圮處,今已畢築矣,把守軍兵,解送直所之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日相値,不得設行之意,敢啓。傳曰,知道。
上在昌德宮。停常參·經筵。
尹相萬啓曰,行大司憲姜蘭馨,執義鄭元和,掌令康錫濟,持平李基肇呈辭,高時景未署經,掌令沈觀燮在外。監察茶時之意,敢啓。傳曰,知道。
備忘記,安東營將宋啓憲下直,長弓一張,長箭一部,片箭一部,筒兒一箇賜給。
尹相萬啓曰,假注書鄭承鉉,有身病,勢難察任,今姑改差,何如?傳曰,允。
鄭承鉉改差,代以金鶴善爲假注書。
傳于尹相萬曰,在外吏曹參判許遞,前望單子入之。
傳于尹相萬曰,吏曹參議有闕之代,前望單子入之。
吏曹參判前望單子入之,洪祐昌落點。
吏曹參議前望單子入之,李鎬翼落點。
兵曹口傳政事,副護軍單尹用求。
金允植,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇次第看審,則各壇壇上及四面紅箭門·墻垣·階砌,俱爲無頉,而星壇南邊墻垣一間頹圮,先蠶壇南神門頹圮,雩祀壇北邊紅箭門顚仆,司寒壇東邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,卽接觀象監所報,則今此睿陵山陵陵上莎草修改事,政府以下進去時,本監提調一員,當爲進參,而提調金壽鉉藥院進,提調李寅卨,以身病不得進去云矣。在前本監提調有故之時,有本曹堂上兼進之例,今亦依例兼進,何如?傳曰,允。
又以禮曹言啓曰,來八月初一日睿陵陵上莎草修改時,本陵官員二員,當爲兼監役擧行,而令徐能淳在外未肅拜,只有參奉一員,無以備員云。令徐能淳,令該曹,以在京無故人口傳相換,以爲擧行之地,何如?傳曰,允。
尹相萬,以兵曹言啓曰,北水閣東西邊水門鐵窓破傷處,今已修改矣。把守軍兵,竝解送直所之意,敢啓。傳曰,知道。
又以訓鍊都監言啓曰,本局中軍趙文顯,身病猝重,勢難察任,改差,何如?傳曰,允。
又以訓鍊都監·禁衛營·御營廳言啓曰,拱北門南邊墻垣頹圮處,今已畢築,把守軍兵,還入直所事,自兵曹草記矣。把守西營入直軍,還入直所,將校及添入軍解送之意,敢啓。傳曰,知道。
又以訓鍊都監·禁衛營·御營廳言啓曰,拱北門西邊墻垣三處十二間許,東邊墻垣兩處四間許,大報壇奉室外墻垣兩處五間許,北邊外墻垣二間許,北水門中防石柱二箇,集春門北邊墻垣三間許頹圮處,今七月二十七日爲始,三營合力改築之意,敢啓。傳曰,知道。
又以禁衛營言啓曰,北水閣東西邊水門鐵窓破傷處,今已修改,把守軍兵,竝解送事,自兵曹草記矣。把守西營入直軍,還入直所,將校及添入軍解送之意,敢啓。傳曰,知道。
吏曹參議尹用求疏曰,伏以,臣於銓銜,何嘗有一毫榜樣?而拜命之初,祗效趨走爲恭,未遂固讓之計,一日二日,不免爲淟涊之歸,間嘗與聞於通議,代斲於唱注。跡涉饕榮,愧深妨賢,顧何敢晷刻自安于中也哉?以臣無肖之材,承此匪分之寵,玷䙝極而蹲仍且久,求解一念,未始不晝宵憧憧。而臣本脆弱善病,邇來晨夕之涼,觸嬰毒感,以若見狀之難强,彈束竭蹶,恐不可以時日計,瘝隳滋悚,殆添一祟。玆綴短章,仰暴病實,伏乞聖慈,俯賜鑑諒,亟遞臣吏曹參議之職,以幸公私,不勝大願。臣無任云云。省疏具悉。所請依施。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金允植啓曰,來初一日,輪對日次矣,敢稟。傳曰,當次人受點後,日次待令。
備忘記,阿耳僉使柳雲魯下直,長弓一張,長箭一部,片箭一部,筒兒一箇賜給。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于朴容大曰,只推。
吏曹口傳政事,睿陵令徐能淳,儀賓都事宋鍾五,以上相換事,承傳。
兵曹,以吳夏泳爲訓鍊都監中軍。
朴容大,以兵曹言啓曰,本曹正郞洪英植,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,丹鳳門東邊墻垣十間頹圮處,今已畢築矣,把守軍兵,解送直所之意,敢啓。傳曰,知道。
吏曹,直閣單洪英植。
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨金允植,今日不爲仕進,卽爲牌招,何如?傳曰,允。
傳于尹相萬曰,吏曹參議有闕之代,前望單子入之。
吏曹參議前望單子入之,趙肅夏落點。
金允植啓曰,卽者繕工監官員來言,今此睿陵山陵陵上莎草修改時,本監提調,當爲進去,而提調金炳德有身病,不得進去云,卽爲牌招,何如?傳曰,司宰提調閔致庠,令該曹口傳相換。
吏曹口傳政事,繕工提調金炳德,司宰提調閔致庠,以上相換事,承傳。
金允植啓曰,卽者禮曹郞廳來言,今此睿陵山陵陵上莎草修改時,本曹堂上,當爲進去,而判書沈舜澤呈辭受由,次堂例不得擧行云,何以爲之?敢稟。傳曰,許遞,前望單子入之。
禮曹判書前望單子入之,李秉文落點。
傳于金允植曰,乖沴之疾,流行京外,多有死亡之患云,聞甚憂悶。別厲祭,不卜日設行事,分付儀曹。
以司謁口傳下敎曰,聞今乖沴盛行云,各營·各司重囚外,竝放送。雖公貨罪人,姑令保放,稍俟輪疾之乾淨,不待傳敎,還囚督捧。而至於收刷之節,勿以保放,少或泛忽,連加董飭事,分付。
趙秉鎬啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀燮在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于趙秉鎬曰,只推。
兵曹口傳政事,大護軍單沈舜澤。
兵曹口傳政事,副護軍單李鎬翼·金允植。
以宗親府言啓曰,王子師傅相見禮時,儀註一本·笏記一本,修正以入之意,敢啓。傳曰,知道。
又以戶曹言啓曰,謹奉傳敎,毓祥宮正堂滲漏諸處修改吉日時,令日官金東萬推擇,則來八月初四日辰時爲吉云,以此日時擧行,而移還安·告由之節,令禮曹擧行之意,分付,何如?傳曰,允。
趙秉鎬,以兵曹言啓曰,曜金門北邊墻垣頹圮處,今已畢築矣,把守軍兵,解送直所之意,敢啓。傳曰,知道。
又以兵曹言啓曰,拱北門西邊墻垣二間頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內丹鳳門東邊墻垣十間頹圮處,今已畢築,把守軍兵解送事,自兵曹草記矣。把守軍兵,解送之意,敢啓。傳曰,知道。
吏曹參議李鎬翼疏曰,伏以,臣於日昨,伏奉吏曹參議前望恩點,臣誠悚懍,靡所措躬。臣與亞銓臣洪祐昌,有內外從應避之嫌,揆以公格,自在當遞。臣之材不稱職,有不暇論也。玆敢短章仰控,伏乞聖慈照例,亟遞臣新除銓銜,俾存典式,千萬幸甚。臣無任云云。省疏具悉。所請依施。
上在昌德宮。停常參·經筵。
藥房提調金壽鉉,右副承旨金允植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金允植啓曰,議政府郞廳來言,今日賓廳日次,而領議政李最應,無時急稟定事,左議政金炳國,睿陵山陵陵上莎草修改監董進,右議政未差,不得來會云矣,敢啓。傳曰,知道。
趙秉鎬啓曰,左副承旨朴容大,同副承旨尹相萬,今日不爲仕進,竝卽牌招,何如?傳曰,允。
金允植,以內醫院提調意啓曰,副提調鄭範朝,今日問安,不爲仕進,卽爲牌招,何如?傳曰,允。
傳于金允植曰,禮房承旨馳詣宗廟·景慕宮,奉審摘奸以來。
傳于金允植曰,孝徽殿朔祭,攝行磨鍊。
傳于趙秉鎬曰,兵曹判書有闕之代,上護軍宋近洙除授。
趙秉鎬啓曰,新除授行兵曹判書宋近洙,卽爲牌招,傳授命召,何如?傳曰,允。
吏曹,行兵曹判書單宋近洙除授事,承傳。
趙秉鎬啓曰,命召親納,例也。而前兵曹判書李載元,謂有身病,使其營校替納,事甚未安。推考,何如?傳曰,允。
又啓曰,行兵曹判書宋近洙,時在忠淸道沃川地,命召傳授,一時爲急,斯速乘馹上來事,下諭,何如?傳曰,允。
金允植啓曰,假注書金喜洙,有身病,勢難察任,今姑改差,何如?傳曰,允。
金喜洙改差,代以徐相泰爲假注書。
傳于金允植曰,吏曹參議有闕之代,前望單子入之。
吏曹參議前望單子入之,趙昌永落點。
趙秉鎬啓曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上,推考警責,何如?傳曰,允。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于趙秉鎬曰,只推。
以左副承旨朴容大,同副承旨尹相萬牌不進罷職傳旨,傳于金允植曰,只推。
以京畿監司趙寅熙狀啓,驪州牧民家漂頹人命渰死事,傳于金允植曰,民家漂頹人命渰死,若是夥多,聞甚驚慘。元恤典外,別加顧助,漂頹戶,卽爲結構奠接,俾無一民失所棲遑之弊,渰死人,如有生前身還布,竝蕩減,趁卽厚埋之意,廟堂措辭分付。
以忠淸監司李明應狀啓,永春縣人命囕死事,傳于金允植曰,人命囕死,聞甚矜惻。元恤典外,別加顧助,生前身還布,竝蕩減事,廟堂措辭分付。
以咸鏡監司金炳地狀啓,北靑府人命渰死事,傳于金允植曰,人命渰死,聞甚矜惻。元恤典外,別加顧助,生前身還布,竝蕩減,俾卽厚埋之意,廟堂措辭分付。
以慶尙監司李根弼狀啓,巨濟等邑民家漂頹人命渰死事,傳于金允植曰,民家漂頹人命渰死,若是夥多,極爲矜惻。元恤典外,別加顧助,渰死人等生前身還布,竝蕩減,俾卽厚埋,漂頹戶,卽爲結構奠接,俾無一民失所棲遑之弊事,廟堂各別措辭分付。
金允植,以禮曹言啓曰,傳曰,乖沴之流行京外,多有死亡之患云,聞甚憂悶,別厲祭,不卜日設行事,命下矣。謹考謄錄,則別厲祭設行時,北郊,遣京兆堂上,東·西·南三郊,遣經幄之臣,城隍發告祭,前期三日先行,祭品則依常時厲祭例擧行矣,今亦依此磨鍊。而四郊別厲祭,不卜日來八月初四日定行,城隍發告祭,前期三日同月初一日設行,而祭文,令藝文館撰出事,竝爲分付,何如?傳曰,允。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以內醫院都提調·提調意啓曰,內醫金在瑚有頉,代加差內醫安秉宜,今爲當次,依前草記,定式差下之意,敢啓。傳曰,知道。
趙秉鎬,以兵曹言啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監·禁衛營·御營廳言啓曰,拱北門西邊墻垣二間頹圮處,今已畢築,把守軍兵解送事,自兵曹草記矣。把守廣智營入直軍,還入直所,將校及添入軍,解送之意,敢啓。傳曰,知道。
又以訓鍊都監·禁衛營·御營廳言啓曰,曜金門北邊外宮墻二間許頹圮處,今已畢築,把守軍兵解送事,自兵曹草記矣。把守金虎門軍,還爲入直,將校及添入軍二十名,解送之意,敢啓。傳曰,知道。
又以禁衛營言啓曰,本營中軍李文永,身病甚重,勢難察任,今姑改差,何如?傳曰,允。
又以刑曹言啓曰,以司謁口傳下敎曰,聞今乖沴盛行云,各營·各司重囚外,竝放送。雖公貨罪人,姑令保放,稍俟輪疾之乾淨,不待傳敎,還囚督捧。而至於收刷之節,勿以保放,少或泛忽,連加董飭事,分付事,命下矣。謹依傳敎,輕囚罪人私奴千石等二十九名,一倂放送,公貨罪人尹斗星等十六名,可信人處,一一保放,所納公錢,連加嚴督之意,敢啓。傳曰,知道。
行兵曹判書李載元疏曰,伏以,臣於本兵之職,許久冒據,自知其萬難堪承。惶懼不自勝任,頃陳衷懇,冀蒙恩諒,及伏奉批旨,不惟不賜斥退,反紆恩寵,諭以鄭重。臣且惶且悸,益莫省措躬之所矣。臣聞强其力而力有所難强,則止,試其才而才有所蔑試,則已。伏惟聖上,謂臣以力可强焉才可試也歟?夫何策其難力而恕其蔑才,終靳鞶遞之恩乎?請以臣已强已試者言之,陟明黜否,剡薦俊乂,臣不能也,勸課部伍,董飭軍容,臣不能也,金穀罄枵,支調是急,而臣未能先事檢察,趁當無愆。顧臣力與才之難其强而蔑其試者,固如是矣。而猶且蹲仍匪據,公私爲瘝,臣雖至愚,寧不怵然而悚,惕然而,窹寐如結,亟圖缷解之計哉?臣言至此,庶幾聖慈之矜諒,曲遂其願也。玆敢略綴文字,申控前籲。伏乞聖明,特賜鑑燭,遞臣所帶職名,仍治臣瀆擾之罪,不勝至祝。臣無任云云。答曰,省疏具悉。所請依施。
上在昌德宮。停常參·經筵。
金允植啓曰,來初五日,朝參日次矣,敢稟。傳曰,停。
趙秉鎬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨朴容大,同副承旨尹相萬,今日不爲仕進,竝卽牌招,何如?傳曰,允。
傳于金允植曰,睿陵山陵莎草修改監蕫大臣以下,入侍。
尹相萬啓曰,行大司憲姜蘭馨,執義鄭元和,掌令康錫濟,持平李基肇牌不進,高時景未署經,掌令沈觀爕在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于尹相萬曰,只推。
以左副承旨朴容大牌不進罷職傳旨,傳于尹相萬曰,只推。
傳于金允植曰,發遣吏郞,諸執事淸齋與否,摘奸以來。
金允植,以議政府言啓曰,卽見慶尙監司李根弼狀啓,則東萊等十許邑,沴氣滋蔓,民情驚慘,先事祈禳,恐不可已,別厲祭,及今設行事,請令廟堂稟旨分付矣。怪沴之氣,有熾無熄,禳禬之方,宜亟勿徐,別厲祭,斯速設行,香祝,依已例,令該曹磨鍊下送,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
尹相萬,以兵曹言啓曰,丹鳳門東邊墻垣四間頹圮處,今已畢築矣,把守軍兵,解送直所之意,敢啓。傳曰,知道。
修撰金熙國疏曰,伏以,臣草野寒素之蹤,荷天地雨露之私,獲參科第,謬被淸選,才無寸能,報蔑絲毫,屛跡畎畝,逖違京輦,亦有年矣。爲參孝徽殿練事,蹶上來,粗伸分義,退伏旅次,指日速裝之際,玉署新除,有隕自天。臣感激恩造,冒沒肅命,涯分已濫,兢懼冞深。夫靑綾持被,文陛橫經,卽人臣之至榮,而召對有時,聖學漸就,此時論思之職,豈可使如臣空疎,苟然充位也哉?惟冀早自辭免,以安微分而已。第臣有至切之私,不得不仰籲於仁覆之下,惟聖明垂察焉。臣賦命險釁,釋褐未幾,臣父見背,惟偏母是依,臣母今年七十有七歲矣,崦嵫餘景,冉冉垂頹,精力日以銷鑠,疾病時又侵尋,調護之節,正宜及時。而臣家素食貧,計拙謀生,蔘㭉之補,尙矣勿論,菽水之供,常患屢空。臣雖無狀,揆以子職,寧不悶迫而遑汲哉?每思故人奉檄之喜,專城之養,未嘗不油然有感于中矣。烏鳥私情,時日爲悶,故玆敢不避猥越,罄暴實情。伏乞聖明,體上天遂物之仁,撫聖人孝理之政,亟命選部,許畀臣一小邑,俾伸便養之願焉。臣無任云云。省疏具悉。疏辭,許令該曹稟處。
己卯八月初一日酉時,上御誠正閣。睿陵山陵莎草修改監蕫大臣以下入侍時,右副承旨金允植,假注書徐相泰,記事官金炳吉·李容稙,左議政金炳國,繕工監提調閔致庠,禮曹判書李秉文,以次進伏訖。上曰,史官分左右。炳國進前奏曰,夜氣猶熱矣,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,臣等昨日下直,進詣睿陵山陵奉審,與今日畢役之由,已爲馳啓,而睿陵陵上前後左右蹲縮之土,至及於欄于石之外莎草,亦多枯損。故趁巽時,一一奉出,仍卽添土,均齊後改排新莎,而舊莎之不爲改排,不過十餘張矣。山陵陵上向來蹲縮,卽寅卯辰三方,而莎草改排,則至及巳方矣。上曰,莎草修改,果堅固爲之耶?炳國曰,着根之前,不敢以堅固仰對矣。上曰,若得一雨,則可以着根耶?炳國曰,然矣。若値不雨之時,則陵役後灑水,多有已例,故離發之時,面飭陵官矣。上曰,沿路農形,何如云耶?炳國曰,田穀多有蟲災,禾穀則水敗處外,頗有大登之望,而到處豐聲,近尤洋溢矣。上曰,不被水災,則似皆有年矣。炳國曰,近日日氣尙熱,似可退霜,尤爲萬幸矣。上曰,今年潦水,挽近初有矣。炳國曰,果罕見,而由是怪沴,流行京外矣。上曰,近日多有死亡之患云,甚切憂悶矣。炳國曰,丙枕憂慮,尤切於此,至有別厲祭設行之處分,一時怪症,自當寢息,而目下憂悶極矣。上曰,京城尤甚,而昨見嶺伯狀啓,則人命渰死之餘,因此怪症,又有死亡之患,聞甚驚慘。而大抵三南·京畿,俱有此患矣。炳國曰,今番臣行所過處,別無騷動。以此觀之,則怪症,果非處處有之。而嶺南則水災之餘,又有此患,爲民情極爲驚慘矣。上曰,怪症甚急云耶?炳國曰,或有頃刻間不得回棹者云矣。上曰,甚切憂悶矣。炳國曰,若保聖慮若是之切,許多生靈,其將消病矣。上曰,有何治療之方乎?炳國曰,外間預防之藥,雖不一其方,擧皆製置,而至於事力不逮者,一未得製置云矣。上曰,閭巷之間,不善治療者,十常八九矣。炳國曰,然矣。上曰,午熱尙熾,得無去來之難乎?炳國曰,俱得無事往還矣。上曰,昨日何時得抵陵上耶?炳國曰,下直後仍出門外,束裝詣陵,則晝茶禮已行,而恐或復命之差晩,今曰訖役後,卽爲還發,然致此時晩,不勝惶悚矣。上曰,復命早晩,在於陵役,不必較計矣。炳國曰,在前陵役,或有當日未畢之時矣。上曰,在前則或有二三日之役矣。仍命大臣就座,又命史官就座。仍命大臣先退,又命退,諸臣以次退出。
上在昌德宮。停常參·經筵。
金允植啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左右史不可不備,檢閱閔泳駿·李起鍾,竝卽牌招,推移入直,何如?傳曰,允。
傳于金允植曰,禮房承旨馳詣景慕宮,奉審摘奸以來。
傳于金允植曰,原任直閣李承純,馳詣仁陵,奉審摘奸,仍留監祭。仍詣獻陵,一體奉審以來。
尹相萬啓曰,持平高時景,以其親病,投章徑行,原疏,纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
金允植啓曰,假注書金鶴善,有身病,勢難察任,今姑改差,何如?傳允。
金鶴善改差,代以金復性爲假注書。
傳于金允植曰,同副承旨許遞,前望單子入之。
金允植啓曰,行大司憲姜蘭馨,執義鄭元和,掌令康錫濟,持平李基肇牌不進,高時景,掌令沈觀燮在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于金允植曰,只推。
以左副承旨朴容大牌不進罷職傳旨,傳于金允植曰,只推。
金允植啓曰,臣與同副承旨尹相萬,伴直矣,纔已許遞出去,伴直無人。左副承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴容大牌不進,伴直無人。右承旨趙秉鎬,所當牌招,而拘於廳規,不得請牌,何以爲之?敢稟。傳曰,牌招。
金允植,以禮曹言啓曰,因議政府草記,慶尙道別厲祭香祝,依已例磨鍊下送事,命下矣。本道別厲祭,不卜日設行,城隍發告祭,前期三日,依例先行。而香祝,竝令該司照例磨鍊,急速下送,道臣虔誠設行,祭品則依常時厲祭例,精備擧行,而依已例香祝,只於道臣設行處下送。各邑最甚處,令各該倅設壇,操文侑之事,竝爲分付,何如?傳曰,允。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以兵曹言啓曰,大報壇北水門中防石柱二箇頹圮處,今已修改矣。把守軍兵,解送直所之意,敢啓。傳曰,知道。
又以兵曹言啓曰,大報壇拱北門北邊外墻垣二間頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁御營·御營廳言啓曰,御營廳字內丹鳳門東邊墻垣四間頹圮處,今已畢築,把守軍兵,解送直所事,自兵曹草記矣。把守東營入直軍,還入直所,而添入軍,依例解送之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而景慕宮秋享大祭齋戒相値,不得設行之意,敢啓。傳曰,知道。
吏曹啓目粘連,觀此弘文館副修撰金熙國上疏,則以爲,臣賦命險釁,釋褐未幾,臣父見背,惟偏母是依,臣母今年七十有七歲矣。崦嵫餘景,冉冉垂頹,精力日以銷鑠,疾病時又侵尋,調護之節,正宜及時。而臣家素食貧,計拙謀生,蔘㭉之補,尙矣勿論,菽水之供,常患屢空。臣雖無狀,揆以子職,寧不悶迫而遑汲哉?伏乞聖明,體上天遂物之仁,撫聖人孝理之政,亟命選部,許畀臣一小邑,俾伸便養之願,亦爲白有臥乎所,金熙國家貧親老之狀,卽通朝之所共知,許畀一邑,俾伸至情,允合於孝理之政是乎矣。經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
持平高時景疏〈曰〉,伏以,臣家在全羅道靈光地,而卽接家信,則臣父素有痰癖之症,當此換節之時,一倍添劇。臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣見帶之銜,俾便歸護,仍治臣擅離之罪,以昭法紀焉。臣無任云云。省疏具悉。爾其勿辭往護。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,山羊會萬戶崔亨煥下直,長弓一張,長箭一部,片箭一部,筒兒一箇賜給。
傳于金允植曰,禮房承旨馳詣受香所,奉審摘奸以來。
承旨前望單子入之,李應辰落點。
以檢閱閔泳駿·李起鍾牌不進罷職傳旨,傳于李應辰曰,只推。
李應辰啓曰,左右史不可不備,檢閱閔泳駿·李起鍾,旣有只推之命,竝卽牌招,推移入直,何如?傳曰,允。
李應辰啓曰,假注書金復性,時無職名,令該曹,依例付軍職,冠帶常仕,何如?傳曰,允。
傳于朴容大曰,文學有闕之代,前望單子入之。
以司謁口傳下敎曰,今聞稅穀船隻到泊者,多有未得上納,以致還發之遲滯云,此必是員役輩,暗中討索情費,相持之故也。該員役,爲先摘發,嚴治後入稟。令武衛所及戶·惠廳·各營·各司郞官,今日出往江頭,火速捧上,而捧上之際,使船主自執枰,情費一傡除之,畢納後船隻,則罔夜下送,以爲再運,而若或有復踵討索之習,更拖時日,則員役輩之用律,斷不可已,郞廳施以嚴勘,堂上亦當重勘事,分付。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景,掌令沈觀燮在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉皐牌不進罷職傳旨,傳于朴容大曰,只推。
以右承旨趙秉鎬牌不進罷職傳旨,傳于朴容大曰,只推。
兵曹,以李敏宇爲禁衛中軍。
李應辰,以議政府言啓曰,道臣行部之積久廢擱,極涉可悶。而今夏水潦,往往有被災處,怪沴之氣,亦多熾行,此時民邑供億之弊,有不容不念。八道秋巡,竝停止,畿內陵園,東北道陵寢奉審,依近例以秩高守令替行事,知委,何如?傳曰,允。
朴容大,以訓鍊都監·禁衛營·御營廳言啓曰,大報壇拱北門北邊外墻垣二間頹圮處,今已畢築,把守軍兵解送事,自兵曹草記矣。把守廣智營入直軍,還入直所,將及添入軍,解送之意,敢啓。傳曰,知道。
又以訓鍊都監·禁衛營·御營廳言啓曰,大報壇北水門中防石柱二箇頹圮處,今已修改,把守軍兵解送事,自兵曹草記矣。把守廣智營入直軍,還入直所,將及添入軍,解送之意,敢啓。傳曰,知道。
又以摠戎廳言啓曰,本廳千摠韓羲錫,身病甚重,勢難察任,改差,何如?傳曰,允。
領議政李最應疏曰,伏以,臣之日前控籲,實情也,實病也。凡臣下之有懇於君前,孰敢不以實?而惟於顯秩之新除,劇任之久據,或有情病之託,不無過實之語,所以辭巽多歸虛文。今臣則非爲新除而飾讓,不以久據而占便,其情與病之非虛伊實,卽我聖明所燭而所憐者也。夫實者,誠也,至誠而未有不格,只緣臣平素言行,未能以誠實見孚。乃者批旨,不惟不以爲實,而許其去,遽以不可言去之義,三更端而愈隆愈摯,有若才猷則玄齡之善謀,幹劃姚崇之應變雅量,令望則魏國公之任重,以是實事而求助者然,臣實萬萬無其實矣。臣若逐條而明其爽實,則隱然若固有有不敢羅縷,只益內省而愧恧,自反而悚縮焉而已。若其賤病之貽憂於莫尊莫嚴之地,至以豈有間於卿之自護,恩敎懇惻,迥出尋常,此非爲人臣所敢承者,奉讀盤辟,不覺感淚之被面,惶汗之浹背。臣安敢更以病一字仰聞,又安敢爲一身上丐閒調將計哉?顧臣所叨,雖異於筋力奔走,而國計民政之殷,藩牒邊報之棘,一於政本而就裁焉,必也精神周及,聰明不遺,然後庶可無覆餗之憂。羸癃如臣,朝夕待盡,其耳則問東答西,其目則見一成兩,昏昏然都沒省覺,卽一未冷尸耳。現前實狀如此,則臣所謂實情實病,卽私耳,猶不遑恤,最可悸懼而悶隘者,天職瘝而廟務曠,致誤我殿下與共理之實政,亦孤我殿下安注意之實心也。苟可以一分自强,豈敢爲再牘冒犯,不思湯火赴蹈之義,而仰答山海崇深之恩也哉?實實是實情實病之外,別有此實情實病也。伏願聖上,勿謂臣唇吻飾虛之辭,特念臣肝肺蹠實之懇,天地而旻覆之,父母而顧復我亟遞虛縻之元輔,改授實德之良弼,俾國事幸而賤分安,臣不勝千萬血祝。臣無任云云。答曰,省疏具悉卿懇。向者批旨,罄悉衷蘊,竊謂卿蟠然改圖,今此荐懇,又何爲而然也?卿以職瘝務曠,反復爲悶,喩之以實情實病,論之以實政實心,予則曰委毗仰成,乃予之實政實心也,匡輔鞠瘁,卽卿之實情實病也。然則其不瘝不曠之責,擔在於卿之一身,今何可退托不居,巽讓爲事,使民國去處,轉如絶險之輸車,中流之失楫乎?此誠究其說而不得者也。噫,予於卿,豈但君臣之義而已哉?朝夕左右,密勿經劃,尤有所相須相資,卿雖欲決然相捨,予則萬萬無奉副之理,卿其諒之,卿其諒之。仍傳于李應辰曰,此批答,遣史官傳諭。
上在昌德宮。停常參·經筵。
自午時至酉時,灑雨下雨,測雨器水深四分。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李應辰啓曰,左副承旨趙秉鎬,同副承旨金允植,今日不爲仕進,竝卽牌招,何如?傳曰,允。
又啓曰,假注書金復性,有身病,勢難察任,今姑改差,何如?傳曰,允。
金復性改差,代以李彙相爲假注書。
朴容大啓曰,卽者別兼春秋金學洙,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者校理沈相說,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以檢閱閔泳駿·李起鍾牌不進罷職傳旨,傳于金允植曰,只推。
金允植啓曰,左右史不可不備,檢閱閔泳駿·李起鍾,旣有只推之命,竝卽牌招入直,何如?傳曰,允。
傳于金允植曰,奉審閣臣入侍。
傳于金允植曰,政官牌招開政。
傳于朴容大曰,都摠管許遞,前望單子入之。
摠管前望單子入之,都摠管洪在鉉添書落點。
傳于朴容大曰,京兆堂上竝許遞,今日政差出。
傳于朴容大曰,在外同敦寧·敦寧都正許遞,今日政差出。
傳于朴容大曰,工曹堂上竝許遞,今日政差出。
傳于朴容大曰,副護軍李憲稙,副摠管除授。
兵曹,副摠管單李憲稙除授事,承傳。
吏曹,行副護軍李憲稙,今加嘉善,副摠管除授事,承傳。
兵曹口傳政事,護軍單李憲稙。
傳于朴容大曰,京畿監司有闕之代,知事金輔鉉除授。
吏曹,兼京畿監司單金輔鉉除授事,承傳。
朴容大啓曰,行大司憲姜蘭馨,執義鄭元和,掌令康錫濟,持平李基肇牌不進,高時景,掌令沈觀燮在外。監察茶時之意,敢啓。傳曰,知道。
以執義鄭元和,掌令康錫濟,持平李基肇,司諫吳慶履,獻納李秉臯牌不進罷職傳旨,傳于朴容大曰,只推。
金允植啓曰,吏曹參判洪祐昌,參議趙昌永,疏批已下,竝卽牌招,何如?傳曰,允。
以左副承旨趙秉鎬牌不進罷職傳旨,傳于朴容大曰,只推。
傳于李應辰曰,予不可以捨卿,卿不可以捨予,已悉於兩次奉復。而目下許多事計,板蕩焉岌嶪焉,傾廈漏船,不足以喩其急矣。凡厥彌綸經濟,得有今日者,惟在於賴卿之重倚卿之切也。卿於年來,勞瘁衰邁,非曰不然,而筯力神識,與前無減。且以卿國耳公耳,斷斷誠忱,自强自力,夷險向前,予小子一則有民國之幸,一則有情理之幸,庶幾乎君臣上下,交修共貞之會,而一疏再疏,逡巡退讓者,是誠何故也?若謂時事之無以奮發,則卿之擔負不當然也,若謂治法之莫可挽回,則卿之處地,不宜然也。今乃引病言去,縱欲缷免,其於朝野之期望,何哉?竊爲股肱之托,庸敷肝膈之蘊,卿須亟斷來章,副此企望事。遣右承旨,傳諭于領議政。
金允植啓曰,領議政李最應敦諭,遣右承旨傳諭事,命下矣。右承旨李應辰,所當牌招,而拘於廳規,不得請牌,何以爲之?敢稟。傳曰,牌招。
右承旨李應辰書啓,臣於本月初四日申時量,敬奉聖諭,馳往傳諭于中部慶幸坊吳順德契鄕校洞議政府領議政李最應所住處,則以爲,臣情切于中,聲發於外,荐控血懇,諒非可已,而徒徼奬借,反媒寵榮,人臣之得此於君父,果幾人乎哉?千萬不自意,夙夜之良,臨宣天札,詔之以經濟倚重,諭之以夷儉向前,至以民國情理之幸,諄諄然敎臣勉臣,字字而恩言也,句句而德誨也。人臣之得此於君父,又果幾人乎哉?仍竊惟念臣雖甚病矣,夷險不擇,卽亦情理攸然,而臣旣不職矣,經濟不能,是豈民國之幸也?然則甚病與不甚病,固且勿論,以臣之職所不職,宜亟去不宜久留者,此爲臣現前吃緊事狀也。第臣去留之不甚關係,有若是焉,而格外之異數,分外之隆施,獲如臣値曠絶千古,殆穹隤河海之無有涯際,頂戴心鐫,將何圖報?到今分義·道理,不敢不姑此泯默。惟早晩生成之是俟,而若臣之區區仰祝者,則在早不在晩,惶霣震惕,不省所以爲達矣云矣,敢啓。傳曰,知道。
金允植,以吏曹言啓曰,東部令金尙濬,除拜過限未肅拜,改差,何如?傳曰,允。
又以弘文館言啓曰,校理沈相說,陳疏徑出,上番闕直,事甚未安。應敎魚允中,副應敎李萬敎,校理洪時衡,副校理柳·丁弘燮,竝卽牌招,推移入直,何如?傳曰,允。
金允植啓曰,江原監司,今當差出,而擬望之人乏少,他道守令,竝擬,何如?傳曰,允。
有政。吏批,行判書閔謙鎬進,參判洪祐昌式暇,參議趙昌永進,同副承旨金允植進。以朴奎燦爲修撰,李載元爲工曹判書,李乾夏爲同敦寧,洪在鉉爲判尹,李僖魯爲刑曹參判,趙秉世爲左尹,吳俊永爲右尹,奇禹鉉爲敦寧都正,閔定鎬爲工曹參判,趙秉世爲參議,洪徹周爲同春秋,宋近洙爲軍器提調,鄭完淳爲東部令,尹泰昌爲監察,丁喜燮爲昭慶園直長,金秀馨爲元陵別檢,承履祥爲肇慶廟別檢,黃厚淵爲懿陵參奉,林翰洙爲江原監司,尹洤爲永柔縣令。兼春秋單金在鳳,訓鍊都監提調單宋近洙,禁衛營提調單宋近洙,御營廳提調單宋近洙。議政府薦望,尹泰經爲義州府尹。
兵批,行判書宋近洙在外未肅拜,參判兪晩源進,參議金亮淵病,參知未差,右副承旨朴容大進。以申橞爲御營騎士將,李文亨爲文殊別將,朴文奎爲花水山別將,訓鍊僉正加設單李允用,護軍尹秉鼎·李承五·李敦相·閔泳商·吳周秀,副護軍尹相萬·鄭漢朝·李冠在,副司直李命宰,兼京畿兵馬水軍節度使單金輔鉉,兼江原道兵馬水軍節度使單林翰洙,兼義州鎭兵馬節制使兩西運餉使單尹泰經。
吏批,再政。以李憲稙爲禮曹參判,張原相爲兵曹參知,鄭漢奎爲恭陵令,李應斗爲假引儀。
三政。尹應燮爲永禧殿令。
四政。鄭志喆爲工曹正郞。
五政。徐相隣爲工曹佐郞。
六政。李鳳基爲典設別提,閔景鎬爲造紙別提。義州府尹單尹泰經。故學生李鼎傳贈吏參例兼,李圭年贈吏議,李寅斗贈僕正,已上禮曹參判李憲稙三代。故文科新及第李漢應贈弘文正字,未分館前身死人,依法典贈職。折衝金守兼贈左承旨例兼,孝行卓異贈職事,承傳。
傳于朴容大曰,初五日次對,依例來會。
朴容大啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
以京畿都事鄭澐狀啓,始興縣民家漂頹事,傳于金允植曰,民家之漂頹,若是夥多,聞甚驚慘。元恤典外,別加顧助,結構奠接之方,廟堂措辭分付。
以江原監司洪在鉉狀啓,春川府民家漂頹人命渰死事,傳于金允植曰,當此農節,許多民戶之如是漂頹,聞極驚慘,而人命之渰死,又若是夥多,尤爲矜慘。元恤典外,別加顧助,渰死人等,如有生前身還布,竝蕩減。屍身掩埋之節,從厚助給,漂頹戶,結構奠接之方,廟堂各別措辭關飭。
以全羅監司沈履澤狀啓,羅州牧智島限己身定配罪人金順文到配事,傳于朴容大曰,放。
李應辰,以戶曹言啓曰,宗廟大門西邊墻垣與東營隔墻墻垣,今已完築,依定式刻識年條後,改築間數及監董郞廳·看役·計士姓名書入,而工匠等姓名,依例載之謄錄,以爲後考之意,敢啓。傳曰,知道。
金允植,以禮曹言啓曰,圖畫署畫員李明均有頉,代本署實官窠以差備待令畫員金濟懋,陞付之意,敢啓。傳曰,知道。
又以內醫院都提調·提調意啓曰,院內醫玄行健有頉,代前典醫監正李兢懋差下,何如?傳曰,允。
朴容大,以訓鍊都監·禁衛營·御營廳言啓曰,拱北門西邊墻垣八間半頹圮處,今已畢築,把守軍兵解送事,自兵曹草記矣。把守廣智營入直軍,還入直所,將及添入軍,解送之意,敢啓。傳曰,知道。
又以兵曹言啓曰,拱北門西邊墻垣八間半頹圮處,今已畢築矣。把守軍兵,解送直所之意,敢啓。傳曰,知道。
又以義禁府言啓曰,因全羅監司沈履澤啓本,中官金順文,羅州牧智島限己身到配事,放字書下矣。金順文放送事,分付該道道臣之意,敢啓。傳曰,知道。
吏曹參判洪祐昌疏曰,伏以,臣賦性庸下,遇事疎闇,前後叨冒,僨誤居多,而特荷我聖上容庇周全之私,銜恩畏義,若隕淵谷。千萬不自意,奉承除旨,以臣爲吏曹參判,臣聞命震駴,繼以惶惑,益不知指躬之所也。噫,邦分六職,均有亞貳,而天官爲綦重,以其措注之柄,時或代斲,激揚之塗,率多與聞,其所委毗而責成,視長席無甚差殊焉故耳。苟非標望足以鎭囂競,鑑識足以別流品,使賢路開廣,物議歸允,則上焉而莫或授,下焉而莫敢居。何嘗有如臣無似,苟然充位,有若閑司漫局,容可以循梯躡級而得者哉?臣少旣蔑學,晩始通籍,間膺邊寄,旋躋宰列,凡於同朝僚友之間,猶未諳悉其資歷。況進於是者,其不如瞽夫之丹靑,夏蟲之氷沍幾希矣。自知明甚,而猶欲抗顔周旋於銓衡之列,强之以甄秡之能,豈非所謂却步而求前者乎?趨走爲恭,夷險不擇,臣亦粗聞其義,而誠恐礪世磨鈍之具,由臣而毁劃,綜名核實之政,緣臣而乖剌。此又非徒臣不衷之媿量入之戒已也。政牌儼臨,承膺無路,玆敢披瀝衷懇,仰瀆崇嚴。伏乞聖明,念淸貫之不宜濫畀,諒微分之非出飾讓,將臣新除銓銜,亟許鐫斥,俾公私兩幸焉。臣無任云云。答曰,省疏具悉。卿其勿辭行公。
吏曹參議趙昌永疏曰,伏以,臣聞梓人用木,無尺朽之棄,而惟樗櫟則擁腫,無理繩墨不中,故雖不朽,必棄之,棄之,非人也,乃自棄也。臣生受脆薄,早已衰朽,自分無用,尙樗櫟之不若,而以沙爲糠,旣緋且玉,苟充乎外內任使之末,此眞聖世無棄物者也。夷考其實,則在人是倘來之職,於臣皆不衷之服,一未劃退,冥擿不已。魚目之混,狗尾之續,無往非累淸簡而孤恩命,此臣所以自媿于衾,不寒而粟,一切矢乎心者,以守分爲消弭之方,追來爲息補之資,而且臣以孤露弱植,孑不自立,畢生至願,優遊散地,乃者三銓恩點,忽下於夢想所不到之地,聞命震,五內失守,罔知所以自措也。夫熙朝建百,天官之爲六官之最,以其爲官人之官也。官人之官,不惟其人而使之無曠,庶責其成,臣未之聞也。噫,激揚淸濁,振疏淹鬱,廣開賢俊之路,仰裨晠明之治,惟冢宰存焉,非臣之責,而職旣參聞鑑別,時或替行銓注,位愈畢而望愈峻,任至要而揀愼總,六典而無與肩矣。故前輩名碩,擧皆退步,不敢自居者是已。以臣疎昧,大小享帖,循例署謹,猶恐不能該官制而斟量時,措點班簿而秤允物議,如臣謏陋之所可能乎?未敢知則哲之明,奚取於臣,而有此誤恩也?見今開政有命,召牌儼臨,違傲則義嚴俟屨,趨走則量熟倚衡,玆敢畢暴微懇,冒瀆崇聽。伏乞聖明,俯賜鑑諒,將臣所帶吏曹參議之任,亟許鐫改,使公器毋䙝,私分獲安,千萬幸甚。臣無任云云。省疏具悉。爾其勿辭察職。
校理沈相說疏曰,伏以,臣於持被之中,卽接家信,則臣父素患之症,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
兼司書金學洙疏曰,伏以,臣於持被之中,卽接家信,臣母素患痰積之症,近因日候之不調,一倍添劇,家僮踵至,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
今八月初四日午時,上御誠正閣。奉審閣臣入侍時,右副承旨朴容大,假注書徐相泰,記注官梁禹濬,記事官金命來,原任直閣李承純,以次進伏訖。上曰,史官分左右。上曰,閣臣進前。承純進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢此仰達矣。上曰,陵上俱爲太平乎?承純曰,果爲安寧矣。上曰,碑閣·丁字閣無頉,而今年潦雨極備,亦無滲漏處乎?承純曰,果無滲漏處矣。上曰,何時將事,何時發行乎?承純曰,四更量將事,而仍卽離發矣。上曰,所經沿路農形,何如耶?承純曰,水災處外,頗有大登之望矣。上曰,近者日旱,幾至旬餘日矣。承純曰,雨餘過旱,猶甚於他時之旱矣。上曰,閣臣先退。仍命史官就座。又命退,承史以次退出。
上在昌德宮。停常參·經筵。
藥房副提調鄭範朝啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金允植,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金允植啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
傳于金允植曰,禮房承旨馳詣文廟,奉審摘奸以來。
金允植啓曰,卽者社稷署官員來言,今此秋享大祭神位板出安奉還時,提調一員,當爲進參,而都提調金炳學,提調閔致庠,俱有身病,不得進參云。提調,卽爲牌招,何如?傳曰,提調許遞,前望單子入之。
以檢閱閔泳駿·李起鍾牌不進罷職傳旨,傳于金允植曰,只推。
傳于金允植曰,次對,待下敎。
金允植啓曰,校理沈相說陳疏受由,修撰朴齊聖在外,副修撰金玉均有拘忌,金熙國差祭,玉堂上下番俱空,事甚未安。應敎魚允中,副應敎李萬敎,校理洪時衡,副校理柳·丁弘燮,新除授修撰朴奉燦,竝卽牌招,推移入直,何如?傳曰,允。
金允植啓曰,持平李基肇,以其親病,投章徑行,原疏,纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,左右史不可不備,檢閱閔泳駿·李起鍾,旣有只推之命,竝卽牌招入直,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇在外,高時景未署經。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于金允植曰,只推。
金允植啓曰,行都承旨鄭範朝藥院進,左承旨金聲根,右承旨李應辰不爲仕進,左副承旨趙秉鎬式暇,右副承旨朴容大式暇出去,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
傳于金允植曰,發遣吏郞,諸執事淸齋與否,摘奸以來。
社稷提調前望單子入之,沈舜澤落點。
傳于金允植曰,右承旨·左副承旨許遞,前望單子入之。
金允植啓曰,右承旨李應辰許遞,伴直無人。左承旨金聲根,所當牌招,而拘於廳規,不得請牌,何以爲之?敢稟。傳曰,牌招。
以左承旨金聲根牌不進罷職傳旨,傳于金允植曰,只推。
承旨前望單子入之,南宮鉀·尹相賢落點。
金允植啓曰,左承旨金聲根牌不進,伴直無人,新除授同副承旨南宮鉀,卽爲牌招,何如?傳曰,允。
金允植,以兵曹言啓曰,今八月初七日社稷大祭時,守門當爲塡差,而本曹郞廳·都摠府郞廳·五衛將,除入直與受由·在外·未肅拜,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,大報壇奉室後外墻垣頹圮處,今已畢築矣。把守軍兵,解送直所之意,敢啓。傳曰,知道。
又以兵曹言啓曰,拱北門西邊墻垣二間頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監言啓曰,本局千摠李敎應,身病猝重,勢難察任,改差,何如?傳曰,允。
領議政李最應箚曰,伏以,臣昨憑喉舌之良,替附肝肺之辭。宵旰聖念,勤于訪治,有下初五日次對來會之命,初五日,卽過一夜,而今朝也。臣之見狀,旣未蒙盡燭而曲諒,則今何敢支離更瀆?而人力之所不能者,病耳。舊病已是難强,而近因朝晝之異候,重添吹霎之新祟,宛轉床玆,刀圭是恃,則其無以束帶駄舁,造膝於方寸者,卽亦事勢然也。玆徹荒隘之實,敢望寬鬆之暇,如得少差,而僅蠢謹當不淹而遄膺,惟聖慈矜許焉。取進止。答曰,省箚具悉卿懇。愼節奉慮,賓對自當退定,卿其安心調理。仍傳于金允植曰,此批答,遣史官傳諭。
持平李基肇疏曰,伏以,臣家在平安道寧邊地,而卽接鄕信,則臣母年六十有五矣,素有痰癖之症,當此換節之時,一倍添劇。臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣見帶之銜,俾便歸護,仍治臣擅離之罪,以昭法紀焉。臣無任云云。答曰,省疏具悉。爾其勿辭往護。
上在昌德宮。停常參·經筵。
尹相賢啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
尹相賢啓曰,同副承旨南宮鉀,時在江華地,斯速乘馹上來事,下諭,何如?傳曰,許遞,前望單子入之。
傳于金允植曰,禮房承旨馳詣社稷,奉審摘奸以來。
金允植啓曰,工曹參判閔定鎬,左尹趙秉世,除拜後過三日,不爲出肅,依定式推考警責,仍卽牌招察任,何如?傳曰,允。
文學前望單子入之,趙同熙落點。
以別兼春秋金文鉉·趙秉升·閔泳煥牌不進罷職傳旨,傳于尹相賢曰,只推。
尹相賢啓曰,左右史不可不備,別兼春秋金文鉉·趙秉升·閔泳煥,竝卽牌招,推移入直,何如?傳曰,允。
又啓曰,校理沈相說陳疏受由,副校理柳,修撰朴齊聖,副修撰金熙國在外,金玉均有拘忌,玉堂上下番俱空,事甚未安。應敎魚允中,副應敎李萬敎,校理洪時衡,副校理丁弘燮,竝卽牌招,推移入直,何如?傳曰,允。
又啓曰,修撰朴奎燦,時在慶尙道丹城地,斯速乘馹上來事,下諭,何如?傳曰,許遞,前望單子入之。
玉堂前望單子入之,修撰李喜元落點。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于尹相賢曰,只推。
傳于尹相賢曰,發遣吏郞,諸執事淸齋與否,摘奸以來。
尹相賢啓曰,行都承旨鄭範朝,右承旨朴容大不爲仕進,左承旨金聲根廚院進,左副承旨金允植監祭進,同副承旨未差,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,姜文馨落點。
尹相賢啓曰,右承旨朴容大牌不進,伴直無人,新除授同副承旨姜文馨,卽爲牌招,何如?傳曰,允。
以右承旨朴容大牌不進罷職傳旨,傳于尹相賢曰,只推。
尹相賢,以景慕宮都提調意啓曰,廣禮橋南路下川邊石築七十間,年久頹圮,水之所激,漸至汰落,橫截大路,浸墊民家。謹依乙亥年例,令三營門斯速修築之意,分付,何如?傳曰,允。
又以內醫院都提調·提調意啓曰,院議藥同參金秉濟·李忠淵有頉,代外醫金興奎·金東徹差下,令該曹口傳付軍職,官帶常仕,何如?傳曰,允。
又以訓鍊都監·禁衛營·御營廳言啓曰,大報壇奉室後外墻垣頹圮處,今已畢築,把守軍兵解送事,自兵曹草記矣。把守廣智營入直軍,還入直所,將及添入軍,解送之意,敢啓。傳曰,知道。
又以訓鍊都監·禁衛營·御營廳言啓曰,拱北門西邊墻垣二間頹圮處,今已畢,把守軍兵解送事,自兵曹草記矣。把守廣智營入直軍,還入直所,將及添入軍,解送之意,敢啓。傳曰,知道。
又以訓鍊都監言啓曰,本局千摠金炳一,身病猝重,勢難察任,改差,何如?傳曰,允。
上在昌德宮。停常參·經筵。
尹相賢啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
姜文馨啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于金允植曰,禮房承旨馳詣受香諸處,奉審摘奸以來。
傳于金允植曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上,入參。
傳于金允植曰,輪行沴疾,尙不寢息,閭里之間,死亡相續云,一念憂悶,丙枕靡安。爲民穰災,不可以瀆屑爲嫌,別厲祭,遣重臣,不卜日,更爲設行事,分付。
金允植啓曰,左右史不可不備,別兼春秋金學洙由限已過,金文鉉·趙秉升·閔泳煥,旣有只推之命,竝卽牌招,推移入直,何如?傳曰,允。
兵曹口傳政事,副司果金興奎·金東徹。
姜文馨啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于姜文馨曰,只推。
尹相賢,以弘文館言啓曰,下番闕直,事甚未安。副校理柳,修撰朴齊聖,副修撰金熙國呈辭在外,金玉均有拘忌,校理沈相說由限已過,與應敎魚允中,副應敎李萬敎,校理洪時衡,竝卽牌招,推移姑降入直,何如?傳曰,允。
又以弘文館言啓曰,新除授修撰李喜元,時在平安道殷山縣任所,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰洪鍾永落點。
傳于尹相賢曰,在外與實故玉堂,竝許遞,前望單子入之。
玉堂前望單子入之,應敎朴齊晠,副應敎徐夔淳,校理柳宗植·趙東弼,副校理鄭元夏,修撰尹定求,副修撰姜運重·金元均落點。
尹相賢,以禮曹言啓曰,再明日眞殿茶禮,親行事,命下矣。自上服色,以翼善冠·無揚黑圓領袍·靑鞓·素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
又以禮曹言啓曰,傳曰,輪行沴疾,尙不寢息,閭里之間,死亡相續云,一念憂悶,丙枕靡安。爲民穰災,不可以瀆屑爲嫌,別厲祭,遣重臣,不卜日,更爲設行事,分付事,命下矣。城隍發告祭,前期三日先行,祭品,依常時厲祭例磨鍊,而四郊別厲祭,不卜日今八月十二日定行,城隍發告祭,前期三日同月初九日設行,而祭文,令藝文館撰出事,竝以分付,何如?傳曰,允。
又以禮曹言啓曰,明陵·弘陵陵上,順昌園園上曲墻修改時,臣曹堂上進去監董事,啓下矣。兩陵一園,同奉一局之內,依前例兼進,監董之意,敢啓。傳曰,知道。
又以侍講院言啓曰,新除授文學趙同熙,卽爲牌招察任,何如?傳曰,允。
姜文馨,以禁衛營言啓曰,本營千摠李敏鼎,身病猝重,勢難察任,改差,何如?傳曰,允。
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨金允植,今日不爲仕進,卽爲牌招,何如?傳曰,允。
傳于尹相賢曰,弼善·兼說書有闕之代,前望單子入之。
弼善前望單子入之,徐夔淳落點。
兼說書前望單子入之,宋秉瑞添書落點。
以別兼春秋金學洙·金文鉉·趙秉升·閔泳煥牌不進罷職傳旨,傳于尹相賢曰,只推。
金允植啓曰,左右史不可不備,別兼春秋金學洙·金文鉉·趙秉升·閔泳煥,旣有只推之命,竝卽牌招,推移入直,何如?傳曰,允。
又啓曰,副校理丁弘燮差祭,玉堂上下番俱空,事甚未安。新除授應敎朴齊晠,副應敎徐夔淳,校理趙東弼,副校理鄭元夏,副修撰金元均,竝卽牌招,推移入直,何如?傳曰,允。
金允植啓曰,新除授校理柳宗植,時在京畿楊州地,修撰尹定求,時在長湍地,洪鍾永,時在忠淸道舒川地,副修撰姜運重,時在慶尙道善山地,竝斯速乘馹上來事,下諭,何如?傳曰,竝許遞,前望單子入之。
玉堂前望單子入之,校理李輔榮,修撰金玉均·朴奎燦,副修撰李鳳德落點。
金允植啓曰,假注書徐相泰,有身病,勢難察任,今姑改差,何如?傳曰,允。
徐相泰改差,代以李範晉爲假注書。
金允植啓曰,卽者宗廟署官員來言,再明日宗廟·永寧殿秋奉審時,提調一員,當爲進參,而都提調李最應有身病,提調金在顯在外,不得進參云,何以爲之?敢稟。傳曰,提調許遞,前望單子入之。
宗廟提調前望單子入之,徐堂輔落點。
金允植啓曰,卽者永禧殿官員來言,再明日秋奉審時,提調一員,當爲進參,而都提調金炳國,提調尹滋悳,俱有身病,不得進參云。提調,卽爲牌招,何如?傳曰,提調許遞,前望單子入之。
永禧殿提調前望單子入之,金有淵落點。
金允植啓曰,卽者景慕宮官員來言,再明日秋奉審時,提調一員,當爲進參,而都提調金炳國有身病,提調金炳始以戶曹判書,宗廟·永禧殿奉審進,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,李鎬俊落點。
尹相賢啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于尹相賢曰,只推。
傳于金允植曰,發遣吏郞,諸執事淸齋與否,摘奸以來。
以司謁口傳下敎曰,明日南壇淸道,中軍代行。
議政府,公事官單李漢承。
尹相賢,以三軍府言啓曰,卽接訓鍊都監所報,則今八月初九日,習陣日次,而眞殿茶禮相値,不得設行云矣,敢啓。傳曰,知道。
又以兵曹言啓曰,拱北門東邊墻垣二間頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,拱北門東邊墻垣二間頹圮處,今已畢築,把守軍兵解送事,自兵曹草記矣。把守廣智營入直軍,還入直所,將及添入軍,解送之意,敢啓。傳曰,知道。
又以司僕寺一二提調意啓曰,濟州出來先運年例進上馬八匹,別御乘馬二十匹,山屯馬二百匹,武衛所別卜定馬二十匹,合二百四十八匹內,六匹中路故失除,實納馬二百四十二匹禾毛色,別單書入之意,敢啓。傳曰,知道。
副校理丁弘燮疏曰,伏以,臣母年迫六旬,宿嬰冷癖,長在床玆,氣息奄奄。臣素家貧,饘粥朝晡之供,尙云難繼,蔘朮滋補之劑,尤何暇論?崦嵫之急景無多,烏哺之私情轉迫,玆敢冒昧陳籲。伏乞天地父母,俯垂矜諒,特令銓曹。畀臣一小縣,以遂便養之願焉。臣無任云云。答曰,省疏具悉。疏辭,許令該曹稟處。
上在昌德宮。停常參·經筵。
姜文馨啓曰,合辭方張之時,諫院無詣臺之員,事甚未安。除在外·未署經外,呈告人員,竝卽牌招,何如?傳曰,允。
金允植啓曰,今日眞殿茶禮親行時,承旨當爲備員,左承旨金聲根,卽爲牌招,何如?傳曰,許遞,前望單子入之。
承旨前望單子入之,趙秉世落點。
傳于金允植曰,禮房承旨與右副承旨,分詣受香諸處,奉審摘奸以來。
以別兼春秋金學洙·金文鉉·趙秉升·閔泳煥牌不進罷職傳旨,傳于鄭範朝曰,只推。
鄭範朝啓曰,副應敎未差,玉堂上下番俱空,事甚未安。應敎朴齊晠,校理趙東弼,副校理鄭元夏·丁弘燮,副修撰金元均,新除授校理李輔榮,修撰金玉均,竝卽牌招,推移入直,何如?傳曰,允。
又啓曰,新除授修撰朴奎燦,時在慶尙道丹城地,副修撰李鳳德,時在全羅道全州地,竝斯速乘馹上來事,下諭,何如?傳曰,竝許遞,與未差之代,前望單子入之。
玉堂前望單子入之,副應敎閔泳煥,修撰申錫淵,副修撰趙鍾雲落點。
鄭範朝啓曰,事變假注書承履祥,有身病,勢難察任,今姑改差,何如?傳曰,允。
承履祥改差,代以徐相泰爲事變假注書。
以司諫吳慶履,獻納李秉皐牌不進罷職傳旨,傳于姜文馨曰,只推。
左副承旨金允植書啓,臣承命馳詣南壇壇上,神位版奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇壇上,神位版奉審則無頉,祭物·祭器·看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
姜文馨,以三軍府言啓曰,卽接禁衛營所報,則今八月初十日習陣日次,而大將臣李鍾承,有身病,不得行操云矣,敢啓。傳曰,知道。
尹相賢,以議政府言啓曰,卽見濟州牧使白樂淵狀啓,則本州前判官梁濟夏,兩次設賑,自備田米,合計爲四百三十七石零,而捐盡薄廩,躬審均哺,褒揚之典,請令廟堂稟處矣。捐出殘況,賑濟饑命,實心攸著,嘉尙極矣。前判官梁濟夏,特施加資之典,庸示奬褒之意,何如?傳曰,允。
又以議政府言啓曰,卽見江原前監司洪在鉉狀啓,則以爲本道今己卯條公都會初擇及覆試,行將設行,而雨水極備,收穫在前,此時儒生往來,不無相妨。竝待明年設行事,請令廟堂稟旨分付矣。事勢所拘,退行有例,依狀請許施,何如?傳曰,允。
又以侍講院言啓曰,新除授弼善徐夔淳,兼說書宋秉瑞,竝卽牌招察任,何如?傳曰,允。
己卯八月初九日辰時,上詣眞殿。茶禮親行入侍時,行都承旨鄭範朝,左承旨趙秉世,右承旨朴容大,左副承旨金允植,右副承旨尹相賢,同副承旨姜文馨,假注書李彙相·李範晉,別兼春秋金學洙·趙秉升,記事官李起鍾,原任提學金輔鉉·鄭基世·李承輔,檢校直提學尹滋悳·鄭健朝,直提學閔泳翊,檢校直閣金永壽·李鎬翼·姜·金興均·沈相薰·趙同熙,待敎宋秉瑞,以次侍立。時至,通禮跪啓請出次。上具翼善冠·無揚黑圓領袍·靑鞓·素玉帶·黑皮靴,出齋殿。通禮導上詣版位跪,啓請鞠躬四拜興平身,上行四拜禮,時原任大臣·閣臣·宗親·儀賓·二品以上,皆行四拜禮訖。通禮導上詣盥洗位,上盥洗訖。通禮導上詣第一室神位前。通禮跪啓請跪,上跪,範朝奉香,相賢奉爐,上三上香,範朝奉爵跪進,上執爵以授相賢,相賢跪受,奠于案上,上連獻三爵,通禮跪啓請俯伏興平身,上俯伏興平身。仍詣第二室·第三室·第四室·第五室·第六室,行禮竝如上訖。通禮導上降復位,跪啓請鞠躬四拜興平身,上行四拜禮,大臣·閣臣·宗親·儀賓·二品以上,俱行四拜禮訖。通禮跪啓請禮畢。領敦寧金炳學進前奏曰,親行祼禮,聖慕克伸,侵早勞動,聖體,若何?上曰,一樣矣。上曰,日氣晨夕頗涼,而午熱尙多,近日閭巷沴氣大熾,極爲憂悶矣。炳學曰,秋分已過,涼氣漸生,則自可寢息。而向伏見別厲祭傳敎下者,至以丙枕靡安爲敎,憂民聖念,欽仰萬萬。民情從此感頌,歡聲協氣,洋溢區宇矣。領議政李最應奏曰,判府事韓啓源,家在郊外,從便來往,徑稟後可行,故敢此仰達矣。上曰,依爲之。
上在昌德宮。停常參·經筵。
藥房提調金壽鉉,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹相賢啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
金允植啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,京畿道觀察使金輔鉉下直,長弓一張,長箭一部賜給。
傳于尹相賢曰,備忘〈記〉遲滯之中官金鼎玖,汰去。
尹相賢啓曰,假注書李範晉,時無職名,令該曹,依例付軍職,冠帶常仕,何如?傳曰,允。
傳于尹相賢曰,迎華察訪之代,醫官李海昌,口傳擬入。
傳于尹相賢曰,政官牌招開政。
吏曹口傳政事,以李海昌爲迎華察訪。
尹相賢啓曰,校理李輔榮,修撰金玉均有拘忌,副修撰一員未差,玉堂上下番俱空,事甚未安。應敎朴齊晠,副應敎閔泳煥,校理趙東弼,副校理鄭元夏·丁弘燮,副修撰金元均,竝卽牌招,推移入直,何如?傳曰,允。
又啓曰,新除授修撰申錫淵,時在廣州地,斯速乘馹上來事,下諭,何如?傳曰,許遞,前望單子入之。
玉堂前望單子入之,修撰黃耆淵,副修撰鄭顯英落點。
尹相賢啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,獻納李秉皐牌不進罷職傳旨,傳于尹相賢曰,只推。
傳于尹相賢曰,副司果沈相萬,同副承旨除授。
尹相賢,以吏曹言啓曰,新除授同副承旨沈相萬,以前任龍岡縣令,方在解由未出中,何以爲之?敢稟。傳曰,勿拘。
吏曹,同副承旨單沈相萬,今加通政除授事,承傳。
尹相賢啓曰,臣與同副承旨姜文馨,伴直矣,纔已許遞出去,伴直無人。新除授同副承旨沈相萬,卽爲牌招,何如?傳曰,允。
傳于尹相賢曰,沃川郡守之代,勿拘常格,各別擇差。
傳于尹相賢曰,順安縣令之代,準朔守令擬入。
尹相賢啓曰,臣吏兵批兼進之意,敢啓。傳曰,知道。
有政。吏批,行判書閔謙鎬,參議趙昌永竝牌招不進,參判洪祐昌進,右副承旨尹相賢進。啓曰,行判書閔謙鎬,參議趙昌永,竝牌招不進,小臣獨政未安,何以爲之?敢稟。傳曰,仍爲之。
以洪承億爲禮曹參判,曺殷承爲左尹,南肅熙爲司僕正,尹宖善爲司宰僉正,李康勳爲吏曹正郞,李萬翼爲掌樂主簿,李暐爲軍資奉事,金永國爲沃川郡守,李敏性爲順安縣令,申箕善爲殷山縣監。兼養賢直長單徐相泰,奉事單白珍燮。
兵批,行判書宋近洙在外未肅拜,參判兪晩源病,參議金亮淵病,參知張原相入直進,右副承旨尹相賢進。黃龍別將單金麗淳,副護軍金聲根·姜文馨·趙秉鎬·李應辰·南宮鉀,副司直魚允中·李萬敎·沈相說·洪時衡·柳宗植·柳,副司果李喜元·尹定求·洪鍾永·朴齊聖·朴奎燦·申錫淵·李鳳德·姜運重·金熙國,副司正李範晉,以上竝單付。
吏批,再政。以朴鍾夏爲監役。
吏批,三政。以金思兢爲假監役。
以吏曹參議趙昌永牌不進罷職傳旨,傳于尹相賢曰,只推。
尹相賢啓曰,同副承旨沈相萬,承牌來詣朝房,有拘忌不得肅謝,伴直無人。左副承旨金允植,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金允植,牌不進,伴直無人。右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
尹相賢,以三軍府言啓曰,卽接御營廳所報,則今八月十一日,習陣日次,而大將臣李景夏,有身病,不得行操云矣,敢啓。傳曰,知道。
又以禮曹言啓曰,宗廟·永寧殿·永禧殿殿內,景慕宮室內,今秋奉審,則俱爲無頉之意,敢啓。傳曰,知道。
又以奉章閣言啓曰,景慕宮望廟樓,今秋大奉審,臣鎬俊,以本宮提調兼進,而與宗正卿進詣,展奉奉審,無頉之意,敢啓。傳曰,知道。
吏曹啓目粘連,觀此弘文館副校理丁弘燮上疏,則以爲臣母年迫六旬,宿嬰冷癖,長在床玆,氣息奄奄。臣素家貧,饘粥朝哺之供,尙云難繼,蔘朮滋補之劑,尤何暇論?崦嵫之急景無多,烏哺之私情轉迫。伏乞天地父母,俯垂矜諒,特令銓曹畀臣一小縣,以遂便養之願亦爲白有臥乎所,丁弘燮家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
敎京畿監司金輔鉉書。王若曰,古昔聖王,體國經野,劃成疆域,以藩神京,是曰甸服,建立方伯,以統群牧,是曰監司。迺所以宣上德意,與民共樂。蓋自唐·虞咨岳,周分兩陝,漢置三輔,其人皆素,重臣剛柔,不茹吐惇,德允元用,乂安小民,用裨補王化,厥惟愼哉。顧玆邦畿千里,地瘠而賦重,人貧而役繁。纔經大澇,漂墊者多,未保恒心,姦宄者衆,界部之豪橫滋興,閭里之愁歎不息。矧伊西南海沿,近通江漢,無時蕃舶,往來閃忽,奠安之控禦之,疇分予一人憂?惟卿式訓詩禮,躋位崇顯,雅望著乎館閣,風猷推乎廊廟。前守南城,未究厥施。昔蕭望之經明持重,材任宰相,以其平原太守日淺,由少府復爲左馮翊,試諸政事。肆予法漢宣帝故事,玆授卿以京畿觀察使兼兵馬水軍節度使·水原府留守·廣州府留守·開城府留守·江華府留守,一方之事,悉以委卿。卿其體予至意,簡以御衆,莊以莅下。黜陟惟明,聽斷惟公。敦彝敎嚴典憲,輯寧我子庶,澄淸我謠俗。長吏自通政以下常刑,自大辟之外,卿可自斷。嗚呼,九重之視聽未周,四方之利病不齊。往哉藎臣,汝代予巡,爰詢爰度,懋盡下情,之屛之翰,愼固封守,夙夜祗敬,日宣有邦。書不盡言,欽哉欽哉。故玆敎示,想宜知悉。知製敎臣宋秉瑞製進
上在昌德宮。停常參·經筵。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴容大啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
尹相賢啓曰,副應敎閔泳煥內閣進,校理李輔榮,修撰金玉均有拘忌,副校理鄭元夏差祭,玉堂上下番俱空,事甚未安。應敎朴齊晠,校理趙東弼,副校理丁弘燮,修撰黃耆淵,副修撰金元均,竝卽牌招,推移入直,何如?傳曰,允。
又啓曰,新除授副修撰鄭顯英,時在京畿驪州地,斯速乘馹上來事,下諭,何如?傳曰,許遞,前望單子入之。
玉堂前望單子入之,副修撰趙同熙落點。
尹相賢啓曰,假注書李範晉,有身病,勢難察任,今姑改差,何如?傳曰,允。
李範晉改差,代以白珍燮爲假注書。
傳于朴容大曰,在外與有實故摠管,竝許遞,前望單子入之。
摠管前望單子入之,都摠管徐衡淳·曺錫輿·南廷順·沈舜澤·李寅命,副摠管李鶴榮·李冕熙·李敏宇落點。
傳于朴容大曰,同副承旨許遞,前望單子入之。
承旨前望單子入之,洪永禹落點。
朴容大啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,獻納李秉皐牌不進罷職傳旨,傳于朴容大曰,只推。
朴容大啓曰,明日傳香禮房承旨,當爲齋宿,左副承旨金允植,卽爲牌招,何如?傳曰,允。
以左副承旨金允植牌不進罷職傳旨,傳于朴容大曰,只推。
尹相賢,以吏曹言啓曰,今此秋夕祭祭官,當爲磨鍊,而除老病·公頉外,實無推移排比之路,故依近例刑官·司饔院官員及年七十以上人,通融塡差以入之意,敢啓。傳曰,知道。
又以侍講院言啓曰,文學趙同熙,方在直中,而移拜副修撰矣,上番闕直,事甚未安。弼善徐夔淳未肅拜,輔德李裕承,兼輔德閔泳翊,兼弼善宋道淳,兼文學李軒卿,竝卽牌招,推移入直,何如?傳曰,允。
又以禮曹言啓曰,卽接山陵官員所報,則本陵陵上莎草修改後,連日灑水,庶爲着根云矣,敢啓。傳曰,知道。
又以禮曹言啓曰,卽接睿陵官員所報,則本陵陵上莎草修改後,連日灑水,庶爲着根云矣,敢啓。傳曰,知道。
朴容大,以兵曹言啓曰,集春門北邊墻垣三間及拱北門東邊墻垣二間頹圮處,今已畢築矣,把守軍兵,竝解送直所之意,敢啓。傳曰,知道。
又以訓鍊都監言啓曰,本局千摠尹錫五,身病卒重,勢難察任,改差,何如?傳曰,允。
又以訓鍊都監·禁衛營·御營廳言啓曰,集春門北邊墻垣三間及拱北門東邊墻垣二間頹圮處,今已畢築,把守軍兵解送事,自兵曹草記矣。把守廣智營入直軍,還入直所,將及添入軍,解送之意,敢啓。傳曰,知道。
又以禁衛營言啓曰,本營軍色從事官趙同熙,身病甚重,勢難察任,今姑改差,何如?傳曰,允。
左議政臣金炳國疏曰,伏以,臣於承弼之任,凡再誤明命矣。一試而未有究,容或再之,人主所以勤於求而厚於望者也。謀體乎三事,具瞻乎四方,以臣之無所肖似,從初冒昧,誠妄不自量。而若其有能有不能,已穎脫耳,聖明於臣,非謂其有能,必燭其有不能焉,則更安有可求可望之勤且厚也哉?第緣國家事會稠集,趨走是先,雖不敢以淺末去就,輒塵聰聽,而中間日月,又及一周,蹲池戀豆,汔可以休,臣始敢乎言私矣。臣聞任重於才,力盡則困,施違於器,應博則殆。臣旣非其才,則力不力,固無可論,亦非其器,則應不應,尤何足計?特臣進退之際,未能勇斷于中,駸駸然顚沛之揭,今其言洵晩且緩矣。若謂之晩且緩焉,而一連濡涊,滋益其顚沛而後已,則其於國計民事,奚補之有?臣凡下者流也。惟其凡下也,故非有奇偉超邁爵祿可辭之卓見,而遭逢明時,受恩如天,欲報之忱,惟奉職率事,去處已及。夫職不職而事不事,愈往愈劣,窪而復窪,以臣所受,揆臣所報,其將無說可托。而爵祿之不惟不辭,又從以貪戀而止,乾沒而止,臣罪至此,究何以蔽之乎?懷悚齎慄,于瀆威尊,惟聖慈軫玆諒玆,㦖之恤之,將臣議政之銜,劃行不終朝之禠,俾從欲之治,不繇臣而來政人之剌,則以公以私,豈不幸甚至哉?臣無任云云。答曰,省疏具悉卿懇。見今民國事計,茫無涯畔,卿之言去,奚爲而至也?卿雖以任才施器,反復爲說,予亦有可復之辭矣。以卿才猷也,故任之而不重,以卿器量也,故施之而不違。民生困瘁,卿可以救拯之,綱紀澆敗,卿可以振肅之,財用窘絀,卿可以裕給之。然則卿於承弼,才焉而稱其任,器焉而適其施,此非予一人之言,卽朝野公共之論。今乃退讓不居,遽欲相捨,此豈所望於卿者哉?須與元輔,夾贊共貞,弘濟艱業。是予區區至意,卿其深諒,更勿以巽牘相聞。仍傳于朴容大曰,此批答,遣史官傳諭。
上在昌德宮。停常參·經筵。
朴容大啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
又啓曰,左副承旨金允植,同副承旨洪永禹,今日不爲仕進,竝卽牌招,何如?傳曰,允。
尹相賢啓曰,禮曹參判洪承億,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,副應敎閔泳煥內閣進,校理李輔榮,修撰金玉均有拘忌,玉堂上下番俱空,事甚未安。應敎朴齊晠,校理趙東弼,副校理鄭元夏·丁弘燮,修撰黃耆淵,副修撰趙同熙·金元均,竝卽牌招,推移入直,何如?傳曰,允。
以輔德李裕承,兼輔德閔泳翊牌不進罷職傳旨,傳于尹相賢曰,只推。
傳于尹相賢曰,兵曹參議有闕之代,前望單子入之。
兵曹參議前望單子入之,洪鍾大落點。
傳于洪永禹曰,公事誤下之中官羅世煥,推考。
傳于尹相賢曰,左副承旨許遞,前望單子入之。
承旨前望單子入之,金亮淵落點。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,獻納李秉皐牌不進罷職傳旨,傳于洪永禹曰,只推。
尹相賢啓曰,明日傳香禮房承旨,當爲齋宿,新除授右副承旨金亮淵,卽爲牌招,何如?傳曰,允。
以黃海監司鄭海崙狀啓,延安等邑民家全頹事,傳于尹相賢曰,水警之報,繼以又至,漂頹之數,若是夥多,尤極慘惻。結構奠接之方,各別助給,俾無流離之患,渰死人,如有生前身還布,竝爲蕩減。田畓浦落處可以修築還起者,另加董役,俾卽安業,未滿五十戶,原恤典亦爲題給,以示朝家一視之政事,廟堂措辭關飭。
金亮淵,以議政府言啓曰,本府有司堂上沈舜澤,除拜摠管矣,職務相妨,所帶摠管之任,今姑改差,何如?傳曰,允。
又以議政府言啓曰,卽見黃海監司鄭海崙狀啓,則枚擧平山府使李熙斌牒報,火賊三四十名,刺殺校卒等五名,故譏詗次,各鎭營校卒,探到松都,捕捉之際,賊魁鄭先學,中傷致斃,同黨閔起用·金命孫·金永喆·金奉吉及金召史·金成吉等,竝捉致嚴覈,而不敢擅便,請令廟堂稟處矣。聚徒黨刼村閭,已是變怪之大者,而持劍鎗戕人命,尤其凶獰之甚者也。閔起用·金命孫·金永喆,情跡盡輸,斷案旣成,金奉吉,入夥行賊,養盜爲業。此若不亟施誅戮,則其何以禁暴而止亂乎?上項四漢,令道臣大會軍民,梟首警衆,金召史及金成吉,與四漢有間,竝嚴刑遠惡地定配。漏網諸賊,刻期掩獲,無遺殄滅後,形止登聞。今番譏詗時,捕校之勤勞最著者,合有激勸之道,令該曹問名,帖加成給,其餘校卒,自本道施常事,分付,何如?傳曰,允。
又以侍講院言啓曰,上番連日闕直,事甚未安。弼善徐夔淳未肅拜,輔德李裕承,兼輔德閔泳翊,旣有只推之命,與兼弼善宋道淳,兼文學李軒卿,竝卽牌招,推移入直,何如?傳曰,允。
又以奉常寺都提調·提調意啓曰,各陵園秋夕祭享所用藥果,煎造後,進上看品藥果二十立,依定式封進之意,敢啓。傳曰,知道。
上在昌德宮。停常參·經筵。
洪永禹啓曰,行大司憲姜蘭馨,執義鄭元和,掌令康錫濟呈辭,沈觀燮,持平李基肇·高時景在外。監察茶時之意,敢啓。傳曰,知道。
金亮淵啓曰,副應敎閔泳煥內閣進,校理李輔榮·趙東弼,修撰金玉均有拘忌,副校理鄭元和·丁弘燮差祭,玉堂上下番俱空,事甚未安。應敎朴齊晠,修撰黃耆淵,副修撰趙同熙·金元均,竝卽牌招,推移入直,何如?傳曰,允。
以輔德李裕承,兼輔德閔泳翊牌不進罷職傳旨,傳于洪永禹曰,只推。
傳于金亮淵曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
以義禁府徒流案,傳于洪永禹曰,李敏五放。
以司謁口傳下敎曰,今番濟州貢馬上來時,宮屬·營屬輩,中路作弊,以致馬匹故失之多數云。從後如或有此等之弊,自該邑,爲先捉囚,報營狀聞事,分付。
金亮淵,以議政府言啓曰,卽見全羅監司沈履澤狀啓,則乖沴流行,死亡甚多,言念民情,萬萬憂悶。厲祭設行,旣有已例,請令廟堂稟旨分付矣。輪沴漸熾,祈禳是急,別厲祭,斯速虔誠設行,而香祝,令該曹照例磨鍊,下送,何如?傳曰,允。
又以禮曹言啓曰,再明日眞殿茶禮親行事,命下矣。自上服色,以翼善冠·無揚黑圓領袍·靑鞓·素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
又以禮曹言啓曰,因議政府草記,全羅道別厲祭香祝,照例磨鍊下送事,命下矣。本道別厲祭,不卜日設行,城隍發告祭,前期三日先行,而香祝,竝令該司照例磨鍊,急速下送道臣,虔誠設行,祭品則依常時厲祭例,各別精備擧行事,竝以分付,何如?傳曰,允。
又以侍講院言啓曰,上番連日闕直,事甚未安。弼善徐夔淳未肅拜,文學未差,輔德李裕承,兼輔德閔泳翊,旣有只推之命,與兼弼善宋道淳,兼文學李軒卿,竝卽牌招,推移入直,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成洪在瓚,典籍安敎熙,俱爲差祭,直講卞鋈受由在外,時無入直之員,以他郞官,姑爲代直,何如?傳曰,允。
又以奉常寺都提調·提調意啓曰,祭享所用秋等中脯,今月十三日始造之意,敢啓。傳曰,知道。
洪永禹,以都摠府言啓曰,今八月十五日孝徽殿望祭親行敎是時,侍衛·寶劍,當爲備員。而都摠管徐衡淳在外,南廷順·李寅命俱有實故,曺錫輿有實病,副摠管李鶴榮率領進,李敏宇差祭,一員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管金善弼·李升洙·蔡東健,副摠管尹成鎭·沈宜豊·李文永·鄭雲星落點。
洪永禹,以司僕寺一二提調意啓曰,今番濟州後運貢馬,沿路故失,若是夥多,不善擇封之該牧使白樂淵,不謹護送,以致故失多數之地方官臨陂縣令鄭䎘朝,始興縣令李章爀,金堤兼任金溝縣令鄭匡淵,竝令該府拿問處之,外此先後運故失邑守令,竝捧現告,從重推考,何如?傳曰,允。所當嚴處,而有所斟量者存,竝從重推考,更無敢如是之意,各別申飭。
又以司僕寺一二提調意啓曰,濟州出來後運三名日進上馬六十匹,差備進上馬八十匹,歲貢馬二百匹,凶咎駑駘馬二十匹,武衛所別卜定馬四十匹,合四百匹內,五十五匹中路故失,二十匹水原府別驍士,十匹江華府別驍士,五十匹武衛所,八十匹訓鍊都監,三十五匹禁衛營,三十五匹御營廳,五十匹兵曹軍馬分給除,實納馬六十五匹禾毛色,別單書入之意,敢啓。傳曰,知道。
兵曹判書宋近洙疏曰,伏以,臣纔還鄕廬,沈痾頓㞃,慶節起居,逖違嵩呼,北望宸嚴,祗有戀結。忽於千萬寢夢之外,伏奉特旨,以臣爲兵曹判書。馹召繼下,促臣登途,臣聞命震越,五情失守,徊徨踧踖,誠不知何以爲計。蓋臣素乏才具,又蔑見聞,雖處之以閒漫職司,責之以尋常事務,尙患十八九顚倒,而況本兵重地,是何等職責,而乃敢徒恃恩寵,自速狼狽耶?臣以寒素之蹤,草茅之賤,邇來所受於我殿下者,至優渥極隆重,天地之生成,父母之顧復,無以加焉。朝著無不聳聽,鄕里爲之動色,以臣視臣,莫曉所以獲此曠絶之恩。感戴鴻私,自不覺惶汗浹背,措躬無地,蚤夜一念,惟在涓埃之報,襪線之效。苟使臣粗有寸知尺能,可以萬有一酬此區區至願,則不選甚差遣,曷不欲奔走承命,殫竭駑鈍?而臣於見職,無一近似,威不足以服軍伍之心,鑑不足以協靺韋之望,猶屬衍語。古今天下,名以大司馬之官,而安有如臣者類冒進而濫居也?與其不量而入,終陷僨誤之科,毋寧據實仰暴,冀免玷汚之誚?庸敢不避嚴畏,從縣道忙陳衷赤。伏乞聖慈,細垂燭諒,亟遞臣新授之職,毋曠重任,仍治臣慢命之罪,以警具僚,不勝公私幸甚。臣無任云云。答曰,省疏具悉。卿其勿辭,卽爲上來肅命。
敦寧府都正奇禹鉉疏曰,伏以,臣伏奉除旨,以臣爲敦寧府都正者,臣感恩怵義,固宜蹶趨承。而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
自辰時至人定,灑雨下雨,測雨器水深三分。
自人定至十五日開東,灑雨下雨,測雨器水深二寸。
洪永禹啓曰,行大司憲姜蘭馨,執義鄭元和,掌令康錫濟呈辭,沈觀燮,持平李基肇·高時景在外。監察茶時之意,敢啓。傳曰,知道。
又啓曰,副應敎閔泳煥內閣進,校理李輔榮·趙東弼,修撰金玉均有拘忌,副校理鄭元夏·丁弘燮差祭,玉堂上下番俱空,事甚未安。應敎朴齊晠,修撰黃耆淵,副修撰趙同熙·金元均,竝卽牌招,推移入直,何如?傳曰,允。
以輔德李裕承,兼輔德閔泳翊牌不進罷職傳旨,傳于洪永禹曰,只推。
傳于金亮淵曰,禮房承旨馳詣宗廟·永禧殿·景慕宮,奉審摘奸。仍詣受香諸處,奉審摘奸以來。
傳于洪永禹曰,孝徽殿望祭,攝行磨鍊。
傳于洪永禹曰,戶·刑換房。
傳于洪永禹曰,左副承旨·同副承旨許遞,前望單子入之。
承旨前望單子入之,徐鶴淳·申泰觀落點。
洪永禹啓曰,行都承旨鄭範朝,右承旨朴容大廚院進,行左承旨趙秉世式暇,新除授左副承旨徐鶴淳,同副承旨申泰觀未肅拜,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨申泰觀在外,伴直無人。左副承旨徐鶴淳,所當牌招,而拘於廳規,不得請牌,何以爲之?敢稟。傳曰,牌招。
以黃海監司鄭海崙狀啓,海州牧民家全頹事,傳于洪永禹曰,聞甚驚慘,元恤典外,別加顧助,趁卽結構奠接,俾無一民失所捿遑之弊事,廟堂各別措辭關飭。
禮曹,謝恩兼冬至使拜表吉日,十月二十二日巽時,方物封裹,同月十九日。
兵曹口傳政事,副護軍單金亮淵。
洪永禹,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以禮曹言啓曰,卽接黃海監司鄭海崙移文,則以爲長淵府鄕校聖殿與東西廡,多有滲漏處,不可不及今修葺,告由·移還安祭香祝,自本曹啓稟下送云矣。長淵府鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝以分付,何如?傳曰,允。
又以侍講院言啓曰,上番連日闕直,事甚未安。兼弼善宋道淳呈辭受由,文學未差,輔德李裕承,兼輔德閔泳翊,旣有只推之命,弼善徐夔淳未肅拜,與兼文學李軒卿,竝卽牌招,推移入直,何如?傳曰,允。
又以都摠府啓曰,今日入直內三廳武兼禁軍及軍兵等,當爲中日習射技放,而孝徽殿望祭齋戒相値,不得設行之意,敢啓。傳曰,知道。
又以都摠府言啓曰,今八月十五日孝徽殿望祭親行敎是時,侍衛·寶劍,當爲備員。而都摠管金善弼·李升洙,副摠管沈宜豊在外,都摠管蔡東健,副摠管尹成鎭,俱有實病,李文永·李冕熙·鄭雲星差祭,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李秉文·金尙鉉·李沇應,副摠管李敦應·韓敬源·南廷益·李世宰·趙台顯落點。
洪永禹,以義禁府言啓曰,本府徒流案中,平安道龍川府遠惡地限己身定配罪人李敏五名下,放字書下矣。李敏五放送事,分付該道道臣之意,敢啓。傳曰,知道。
左議政金炳國疏曰,伏以,臣試罔其效,處受其隳,猥臚刳剔之懇,冒控崇高之聽。及伏讀聖批下者,諭之以民生之救拯,綱紀之振肅,財用之裕給,盛矣哉,蒼生之福也,但臣顧非其人耳。臣以甚才猷,以甚器量,困瘁乎而可救可拯,澆敗乎而可振可肅,窘絀乎而可裕可給乎?才不稱其任,器不適其施,此其前章之不敢自隱者也。我聖明,旣進臣而荐委重寄,俾之夾贊而共貞矣。臣苟有一知半解,可能於此,則前乎此而後乎此,宜見其涓塵毛錐之著顯不可韜者,而奈之何蔑蔑無聞?直是伴食素餐而止,職所不職,事且不事。此又前章之不敢自阻者也,若臣之不自隱不自阻之區區衷私,非第此已。念臣虛脆善病,畢生之所貞痼,脚氣是耳,其爲氣也,有升而無降。或細如針芒而其鋒甚銛,或大如車輪而其勢忒狠,麻痺焉而脛膝頑如石壓,鑽剌焉而腰臍痛如力剜,叫號宛轉,頃刻悶絶,幸而不殊。時或少間,而蹣跚匍匐,其祟固自如,蓋未有不病之日矣。以若形實,求若陳就,揆諸事理,無有是處。此其前章之所未及煩陳,而終亦不敢自隱而自阻者也。臣之不才不器如此,不職不事如此,病又實實如此,則今其天長道遠,馬奔車傾,不底乎僨,必底乎摧。於是乎我聖明,雖寬假而留臣,臣雖欲厚自援恕,從他笑罵,而不之去,其於決難冒決難强,何哉?悶阨之極,言不知裁。惟聖慈,軫公私之界分,恤微末之情病,亟紆鞶禠,用究帲庇,天地父母生成之賜也。臣無任云云。答曰,省疏具悉卿懇。今非卿去就可論之時,而荐牘又至,情志或有所不孚,誠禮或有所不承而然歟?慙歎之至,不知攸計。以卿體國之斷斷無他,處物之休休有容,展布功利,民其永賴,卽中外期望之厚且大者也。況今許多事計,艱虞溢目,欹器漏船,不足以喩其急者乎?卿於此時,言病求解,邁邁若眞有不可不去之義者,誠究其說而不得也。無妄愼節,自當遄復,且經邦論道,本非筯力奔走之任,卿雖日封十函,予則萬無以奉副。卿其諒之,卿其諒之。傳于洪永禹曰,此批答,遣史官傳諭。
上在昌德宮。停常參·經筵。
藥房提調金壽鉉,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪永禹啓曰,合辭方張之時,諫院無詣臺之員,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而眞殿茶禮親行相値,不得來會云矣,敢啓。傳曰,知道。
以輔德李裕承,兼輔德閔泳翊牌不進罷職傳旨,傳于洪永禹曰,只推。
趙秉世啓曰,左副承旨徐鶴淳,時在京畿楊根地,斯速乘馹上來事,下諭,何如?傳曰,許遞,前望單子入之。
又啓曰,同副承旨申泰觀,時在忠淸道丹陽地,斯速乘馹上來事,下諭,何如?傳曰,許遞,前望單子入之。
承旨前望單子入之,尹致和·權膺善落點。
洪永禹啓曰,新除授權膺善,以前任安州牧使,方在解由未出中,何以爲之?敢稟。傳曰,勿拘。
又啓曰,新除授右副承旨尹致和,同副承旨權膺善,竝卽牌招,何如?傳曰,允。
又啓曰,副應敎閔泳煥內閣進,校理李輔榮·趙東弼,修撰金玉均有拘忌,玉堂上下番俱空,事甚未安。應敎朴齊晠,副校理鄭元夏·丁弘燮,修撰黃耆淵,副修撰趙同熙·金元均,竝旣牌招,推移入直,何如?傳曰,允。
傳于洪永禹曰,聞領敦寧病患沈重云,遣御醫,持相當藥物,不離看病。
洪永禹啓曰,假注書李彙相,有身病,勢難察任,今姑改差,何如?傳曰,允。
李彙相改差,代以林永相爲假注書。
傳于洪永禹曰,卒領敦寧喪成服日,遣承旨,慰問于左議政。
傳于洪永禹曰,此大臣貞確之姿,宏偉之器,兼之以文章經濟,擔任甚重。予於卽祚之後,簡心而寄股肱之托,垂拱仰成,殆近十載,寅協匡輔,始終懇到,其爲國忘私之勤勞,果何如也?近來釋負養閑,已怫朝野之望,而竊謂年未衰邁,精力康健,尙有更用之餘日矣,忽因無妄之祟,遽徹長逝之單。典刑之老成,才猷之鍊達,今焉已矣,于何更覿?愴衋之切,無以爲諭。卒領敦寧喪,東園副器一部輸送,成服日,遣承旨致祭。節惠之典,不待狀擧行。祿俸,限三年仍送,禮葬等節,照例擧行。
尹致和啓曰,卽者扈衛廳兵房軍官來言,大將金炳學,今日卒逝,摠察無人,印信來納,何以爲之?敢稟。傳曰,洪判府事爲之。
兵曹,扈衛大將單判府事洪淳穆。
傳于尹致和曰,同副承旨許遞,前望單子入之。
承旨前望單子入之,金亮淵落點。
傳于尹致和曰,摠管竝許遞,前望單子入之。
摠管前望單子入之,都摠管金有淵·金壽鉉·李寅命,副摠管李冕榮·李乾夏·趙台顯·李文永·鄭完默·李敏宇·鄭雲星落點。
以司諫吳慶履,獻納李秉皐牌不進罷職傳旨,傳于尹致和曰,只推。
洪永禹,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以戶曹言啓曰,卒領敦寧府事金炳學喪禮葬,主家以常時遺意,不敢祗受云矣,敢啓。傳曰,更爲輸送。
又以禮曹言啓曰,五禮儀,大臣之喪,自上有擧哀之節,而方在諒闇中,不爲磨鍊之意,敢啓。傳曰,知道。
己卯八月十五日辰時,上詣眞殿。茶禮親行入侍時,行都承旨鄭範朝,行左承旨趙秉世,右承旨朴容大,左副承旨洪永禹,假注書白珍燮,記事官李起鍾,別兼春秋金文鉉·趙秉升,原任提學鄭基世,檢校直提學趙寧夏·尹滋悳,直提學閔泳翊·李載兢,檢校直閣金永壽·李鎬翼·沈相薰,原任待敎李秉文,檢校待敎金演壽,待敎宋秉瑞,以次侍立。時至,通禮跪啓請出次,上具翼善冠·無揚黑團領袍·靑鞓·素玉帶·黑皮靴,出齋殿。通禮導上詣板位跪,啓請鞠躬四拜興平身,上行四拜禮,時原任大臣·閣臣·宗親·儀賓·二品以上,皆行四拜禮訖。通禮導上詣盥洗位,上盥洗訖。通禮導上詣第一室神位前。通禮跪啓請跪,上跪,範朝奉香,永禹奉爐,上三上香,範朝奉爵跪進,上執爵以授永禹,永禹跪受,奠于案上,上連獻三爵。通禮跪啓請俯伏興平身,上俯伏興平身,仍詣第二室·第三室·第四室·第五室·第六室,行禮竝如上儀訖。通禮導上降復位,跪啓請鞠躬四拜興平身,上行四拜禮,大臣·閣臣·宗親·儀賓·二品以上,俱行四拜禮訖。通禮跪啓請禮畢。領議政李最應進前奏曰,親行茶禮,聖慕克伸,侵早勞動,聖體,若何?上曰,一樣矣。仍敎曰,昨日之雨,果多注矣。最應曰,夜雨亦甚壯矣。上曰,因此而涼意驟至,則似好矣。最應曰,然矣。通禮導上還入齋殿。仍命承史先退。又命退,諸臣以次退出。
上在昌德宮。停常參·經筵。
尹致和啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪永禹啓曰,右副承旨金亮淵,今日不爲仕進,卽爲牌招,何如?傳曰,允。
金亮淵啓曰,副應敎閔泳煥內閣進,校理李輔榮·趙東弼,修撰金玉均有拘忌,玉堂上下番俱空,事甚未安。應敎朴齊晠,副校理鄭元夏·丁弘燮,修撰黃耆淵,副修撰趙同熙·金元均,竝卽牌招,推移入直,何如?傳曰,允。
又啓曰,卒領敦寧金炳學喪成服日,遣承旨,慰問于左議政金炳國事,命下矣。何承旨進去乎?敢稟。傳曰,同副承旨進去。
又啓曰,卒領敦寧金炳學喪成服日,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,假注書林永相,時無職名,令該曹,依例付軍職,冠帶常仕,何如?傳曰,允。
尹致和啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于尹致和曰,只推。
金亮淵,以禮曹言啓曰,卽接報恩幼學朴準湖所志,則以爲同姓四寸兄準成嫡妾,俱無子,以其同姓八寸弟準最第二子奉信,欲爲繼後,兩家諸族,相議完定。而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典。而門長朴準湖所訴旣如此,朴準最第二子奉信,立爲朴準成之後,何如?傳曰,允。
又以承文院言啓曰,卽見都京禮部咨文,以爲准總理衙門,據法國使臣信函,具奏該國敎士在朝鮮囚禁,因何被拘,行文該國,卽釋送至中國海口,以便回國,而且該敎土之尙有幾人者,査明一倂,令其出境,以免日後周折,以息衅端事,奉旨知照云矣。該國人被捉者,已爲具咨,領付於鳳城,而尙有幾人云者,隨其現執,卽爲押送之意,回咨措辭撰出,付撥下送灣府,傳給鳳城,轉致北京之地,何如?傳曰,允。
又以內醫院都提調意啓曰,本院提調金壽鉉,時帶都摠管矣,職務相妨,摠管之任,今姑許遞,何如?傳曰,允。
洪永禹,以戶曹言啓曰,謹奉傳敎,卒領敦寧府事金炳學喪禮葬,更爲輸送,則主家以常時遺意,又不敢祗受云,何以爲之?敢啓。傳曰,更爲輸送。
又以戶曹言啓曰,謹奉傳敎,卒領敦寧府事金炳學喪禮葬,更爲輸送,則本家以爲聖恩惟極感惶,以常時遺意,終不敢祗受云,何以爲之?敢啓。傳曰,遺意旣如此,葬需,從優輸送。
尹致和,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
上在昌德宮。停常參·經筵。
尹致和啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
金亮淵啓曰,來二十一日,輪對日次矣,敢稟。傳曰,當次人受點後,日次待令。
尹致和啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金亮淵啓曰,副應敎閔泳煥內閣進,校理李輔榮·趙東弼,修撰金玉均,副修撰趙同熙有均忌,玉堂上下番俱空,事甚未安。應敎朴齊晠,副校理鄭元夏·丁弘燮,修撰黃耆淵,副修撰金元均,竝卽牌招,推移入直,何如?傳曰,允。
傳于金亮淵曰,政官牌招開政。
傳于金亮淵曰,有實故玉堂,竝許遞,今日政差出。
議政府薦望,以鄭基世爲水原留守。
金亮淵,以吏曹言啓曰,奉常寺正玄弼濟,以其身病呈狀乞遞,改差,何如?傳曰,允。
又以承文院言啓曰,院製述官金斗鉉仕滿,代吏文學官李敎卨陞付,其代幼學韓鎭昌差下,吏文學官洪祐逸仕滿,代幼學金思赫差下,竝付軍職,冠帶常仕,何如?傳曰,允。
兵曹口傳政事,副司果單趙同熙。
尹致和啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于尹致和曰,只推。
有政。吏批,行判書閔謙鎬,參判洪祐昌竝牌招不進,參議趙昌永進,右副承旨金亮淵進。啓曰,行判書閔謙鎬,參判洪祐昌竝牌招不進,小臣獨政未安,何以爲之?敢稟。傳曰,只出緊任。以李輔榮爲應敎,柳·趙秉翊爲校理,李友會·鄭顯英爲副校理,趙益元·金容圭爲修撰,金正浩·洪鍾永爲副修撰,李承輔爲判義禁,閔泳煥爲檢詳,尹守榮爲祥原郡守。通津府使金在亨,雲峰縣監申命衍,已上相換,利川府使李,尙州牧使朴憲陽,已上相煥。
兵批,行判書宋近洙在外未肅拜,參判兪晩源病,參議洪鍾大病,參知張原相進,同副承旨尹致和進。以李泰洪爲架山別將。赴戰嶺別將單金有文,副護軍金允植·沈相萬·尹相賢·徐鶴淳·申泰觀·權膺善·奇禹鉉,副司直朴齊晠·趙東弼·李輔榮·鄭元夏·丁弘燮,副司果金玉均·黃耆淵·金元均·鄭顯英,副司正林永相,副司猛韓鎭昌·金思赫,以上竝單付,兼摠理使單鄭基世。
傳于金亮淵曰,見窠皆令差出。
吏批,再政。以趙同熙爲副應敎,趙雲涉爲敦寧都正,鄭健朝爲知經筵,趙東弼爲奉常正,趙光遊爲禮曹佐郞,權泰植爲典籍,洪秉燾爲濟用奉事。三政。以魏鍾謙爲典籍,李載元爲尙衣提調。水原留守單鄭基世,兼華寧殿提調單鄭基世,舍人單閔泳煥。前判官梁濟夏,今加通政加資事,承傳。
尹致和,以戶曹言啓曰,卒領敦寧府事金炳學喪禮葬,更爲輸送,則本家以爲聖恩雖極感惶,以常時遺意,終不敢祗受云事,草記批旨內,遺意旣如此,葬需從優輸送事,命下矣。錢伍百兩·木伍同·布伍同,從優輸送之意,敢啓。傳曰,知道。
金亮淵,以成均館大司成意啓曰,文廟守僕久任一窠,旣以有闕,其代以時任守僕安載岳,單望啓下,以爲久任之意,敢啓。傳曰,知道。
尹致和,以兵曹言啓曰,宗廟大門東西邊墻垣頹圮諸處,今已畢築矣,把守衛將,竝解送之意,敢啓。傳曰,知道。
又以兵曹言啓曰,景慕宮大門北邊墻垣頹圮處,今已畢築矣,把守衛軍,解送之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
洪永禹啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金亮淵啓曰,臣亮淵,今日卒領敦寧金炳學喪,成服致祭進去,下直之意,敢啓。傳曰,知道。
尹致和啓曰,臣致和,今日卒領敦寧金炳學喪成服,左議政金炳國慰問進去,下直之意,敢啓。傳曰,知道。
洪永禹啓曰,玉堂上下番俱空,事甚未安。新除授應敎李輔榮,副應敎趙同熙,校理趙秉翊,副校理李友會·鄭顯英,修撰金容圭,副修撰金正浩,竝卽牌招,推移入直,何如?傳曰,允。
洪永禹啓曰,新除授校理柳,時在忠淸道沃川地,修撰趙益元,時在忠州地,副修撰洪鍾永,時在堤川地,竝斯速乘馹上來事,下諭,何如?傳曰,竝許遞,前望單子入之。
玉堂前望單子入之,校理金裕成,修撰金箕文,副修撰朴宗鉉落點。
洪永禹啓曰,假注書林永相,有身病,勢難察任,今姑改差,何如?傳曰,允。
林永相改差,代以洪學周爲假注書。
傳于洪永禹曰,右副承旨·同副承旨竝許遞,前望單子入之。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于洪永禹曰,只推。
承旨前望單子入之,李敎稙·金完秀落點。
洪永禹,以三軍府言啓曰,卽接訓鍊都監所報,則今八月十九日習陣日次,而大將臣趙寧夏,身病不得行操云矣,敢啓。傳曰,知道。
又以兵曹言啓曰,今此謝恩兼冬至使一行赴燕時,所把驛馬,預先分定然後,可無窘急之弊,今亦依例前期知委。而應把驛馬五十二匹內,忠淸道九匹,全羅道十二匹,慶尙道二十二匹,來十月十五日,京中逢點,江原道五匹,咸鏡道四匹,直送安州,來十月十八日逢點事,各道監司處,行移,何如?傳曰,允。
又以兵曹言啓曰,南水閣東邊外墻垣十八間頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監言啓曰,本局別將閔宗鎬,身病猝重,勢難察任,改差,何如?傳曰,允。
上在昌德宮。停常參·經筵。
洪永禹啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪學周有頉,代以兪鎭奎爲假注書。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于洪永禹曰,只推。
李敎稙,以弘文館言啓曰,下番闕直,事甚未安。副修撰金正浩,修撰金容圭,新除授副修撰朴宗鉉,竝卽牌招,推移入直,何如?傳曰,允。
又以弘文館言啓曰,新除授校理金裕成,時在江原道春川地,修撰金箕文,時在京畿竹山地,經筵入番事緊,請竝斯速乘馹上來事,下諭,何如?傳曰,竝許遞,前望單子入之。
玉堂前望單子入之,校理尹錫圭,修撰洪鍾永落點。
洪永禹,以三軍府言啓曰,卽接禁衛營所報,則今八月二十日,習陣日次,而大將臣李鍾承,有身病,不得行操云矣,敢啓。傳曰,知道。
李敎稙,以承文院言啓曰,院吏文學官韓鎭昌·金思爀有頉,代幼學洪祐南·宋鼎相差下,竝付軍職,冠帶常仕,何如?傳曰,允。
洪永禹,以兵曹言啓曰,今八月二十日文臣朔試射試官望,當爲擬入,而行判書宋近洙在外,不得擧行之意,敢啓。傳曰,知道。
又以訓鍊都監·禁衛營·御營廳言啓曰,御營廳字內南水閣東邊外墻垣十八間頹圮處,今已畢築,把守軍兵解送事,自兵曹草記矣。把守軍兵,解送之意,敢啓。傳曰,知道。
又以摠戎廳言啓曰,本廳中軍李玄瑞呈辭在外,久闕可悶,改差,何如?傳曰,允。
上在昌德宮。停常參·經筵。
自午時至人定,灑雨下雨,測雨器水深三分。
自人定至二十一日開東,灑雨下雨,測雨器水深二分。
藥房提調金壽鉉,左副承旨李敎稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪永禹,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敎稙啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李敎植啓曰,議政府郞廳來言,今日賓廳日次,而領議政李最應無時急稟定事,左議政金炳國服制,右議政未差,不得來會云矣,敢啓。傳曰,知道。
李敎稙,以內醫院提調意啓曰,副提調鄭範朝,今日問安,不爲仕進,卽爲牌招,何如?傳曰,允。
洪永禹啓曰,假注書兪鎭奎,時無職名,令該曹,依例付軍職,冠帶常仕,何如?傳曰,允。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于洪永禹曰,只推。
以江原監司洪在鉉狀啓,淮陽府人命渰死事,傳于洪永禹曰,人命渰死,聞甚矜惻,元恤典外,別加顧助。渰死人,如有生前身還布,竝蕩減,拯埋之節,廟堂措辭分付。
兵曹,以趙台顯爲摠戎中軍。
洪永禹,以三軍府言啓曰,卽接御營廳所報,則今八月二十一日,習陣日次,而大將臣李景夏有身病,不得行操云矣,敢啓。傳曰,知道。
李敎稙,以禮曹言啓曰,卽接黃海監司鄭海崙移文,則以爲豐川府鄕校聖殿與東西廡,多有滲漏處,不可不及今修葺,告由·移還安祭香祝,自本曹啓稟下送云矣。豐川府鄕校聖殿修改時,先事告由·移還安祭香祝,卽令該司照例磨鍊下送,從便卜日設行之意,竝以分付,何如?傳曰,允。
又以弘文館言啓曰,下番闕直,事甚未安。副修撰金正浩有拘忌,修撰金容圭,副修撰朴宗鉉,竝卽牌招,推移入直,何如?傳曰,允。
又以弘文館言啓曰,新除授尹錫圭,時在京畿楊州地,修撰洪鍾永,時在忠淸道舒川地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理李肇信,修撰鄭㵙落點。
洪永禹,以訓鍊都監言啓曰,集成門北邊內宮墻二間許,藏虹門南邊內宮墻二間許頹圮處,今已畢築,把守軍兵解送事,自兵曹草記矣。把守金虎門軍,還入直所,將校解送之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,卽接西所衛將王殷疇牒報,則集成門北邊內宮墻二間許,藏虹門南邊內宮墻二間許頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監·禁衛營·御營廳言啓曰,南關王廟東邊墻垣二間·西邊墻垣八間半·南邊墻垣五間·北邊墻垣十二間頹圮處,今八月二十一日爲始,三營合力改築之意,敢啓。傳曰,知道。
又以訓鍊都監言啓曰,本局千摠趙羲轍,身病猝重,勢難察任,改差,何如?傳曰,允。
又以刑曹言啓曰,咸鏡道油紙徒流案中,利原縣定配罪人張在斗,放字書下矣。謹依書下,卽爲放送事,分付道臣之意,敢啓。傳曰,知道。
上在昌德宮。停常參·經筵。
洪永禹啓曰,來二十五日,朝參日次矣,敢稟。傳曰,停。
李敎稙啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李敎稙啓曰,假注書白珍燮,有身病,勢難察任,今姑改差,何如?傳曰,允。
白珍燮改差,代以尹命燮爲假注書。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于洪永禹曰,只推。
李敎稙,以弘文館言啓曰,下番闕直,事甚未安。副修撰金正浩有拘忌,修撰金容圭,副修撰朴宗鉉,竝卽牌招,推移入直,新除授校理李肇信,一體牌招察任,何如?傳曰,允。
又以弘文館言啓曰,新除授修撰鄭㵙,時在全羅道昌平地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰洪鍾運落點。
又以禮曹言啓曰,卽接睿陵官員所報,則本陵陵上莎草修改後,雨露均霑,着根無慮云矣,敢啓。傳曰,知道。
又以禮曹言啓曰,卽接山陵官員所報,則本陵陵上莎草修改後,雨露均霑,着根無慮云矣,敢啓。傳曰,知道。
又以禮曹言啓曰,卽接黃海監司鄭海崙移文,則以爲海州牧鄕校聖殿與東西廡,多有滲漏處,不可不及今修葺,告由·移還安祭香祝,自本曹啓稟下送云矣。海州牧鄕校聖殿修改時,先告事由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接黃海監司鄭海崙移文,則以爲康翎縣鄕校聖殿,多有滲漏處,不可不及今修葺,告由·移還安祭香祝,自本曹啓稟下送云矣。康翎縣鄕校聖殿修改時,先告事由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以承文院言啓曰,院吏文學官洪祐南·宋弼相有頉,代幼學李寅學·南稷和差下,竝付軍職,冠帶常仕,何如?傳曰,允。
上在昌德宮。停常參·經筵。
卯時,下霜。
李敎稙啓曰,明日常參·經筵,取稟。傳曰,停。
朴容大啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李敎稙啓曰,假注書尹命燮,時無職名,令該曹,依例付軍職,冠帶常仕,何如?傳曰,允。
朴容大啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于朴容大曰,只推。
傳于李敎稙曰,同副承旨許遞,前望單子入之。
承旨前望單子入之,趙文夏落點。
李敎稙啓曰,新除授承旨趙文夏,以前任海美縣監,方在解由未出中,何以爲之?敢稟。傳曰,勿拘。
傳曰,都承旨許遞,前望單子入之。
承旨前望單子入之,閔泳翊落點。
李敎稙,以議政府言啓曰,今番倭使駐京時,沿路邑,與伴接所,各項支應,厥數夥然,而目下畿營事勢,實無報償之策。且來頭措辦之節,有不可不念,年前京畿免稅結之自度支移劃者,還爲永劃於該營,以爲取剩需用之地,何如?傳曰,允。
又以弘文館言啓曰,下番闕直,事甚未安。副修撰金正浩有拘忌,修撰金容圭,副修撰朴宗鉉,竝卽牌招,推移入直,何如?傳曰,允。
又以弘文館言啓曰,新除授修撰洪鍾運,時在京畿積城地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰李弼鎔落點。
朴容大,以兵曹言啓曰,卽接東所衛將李東參牒報,則秋景苑南邊內宮墻一間許頹圮處,今已修築云,把守軍兵,還爲入直之意,敢啓。傳曰,知道。
又以兵曹言啓曰,卽接西所衛將王殷疇牒報,則集成門南邊內宮墻六間許頹圮處,今已修築云,把守軍兵,還爲入直之意,敢啓。傳曰,知道。
又以禁衛營言啓曰,秋景苑南邊內宮墻一間許頹圮處,今已修改,把守軍兵,還入直所事,自兵曹草記矣。把守銅龍門入直軍,還入直所,將解送之意,敢啓。傳曰,知道。
知中樞府事尹滋承疏曰,伏以,臣猥以無似,滾到八座之列,不自量度,有除輒膺,惟以筋力奔走,爲涓埃之效矣。向於大政,奉有專對之命,是周行人之職也。皇華原濕,何敢言勞?固當趨承之不暇。而第臣天賦虛脆,姿本羸弱,自少及老,病與俱生,疝積之祟,最是貞痼也,起居不便於熱冷,食飮惟資於糜粥,闖發無常,刀圭蔑效。上下衝亘,表裏牽剌,則呼吸莫由,不省四到,殆若拭巾待盡者然。由是而榮衛凘鑠,神精昏瞀,土木形骸,不能自齒於人。所以往在乙亥,伏奉進香副价之命,冒暴病狀,幸蒙恩諒,獲全今日,莫非仁天生成之澤。而今於五年之後,老迫耆艾,衰甚蒲柳,春夏以來,痰濕添症,居常凜綴,使銜忽此復縻,出疆亦在不遠,病情轉劇於頹齡,行期正値於隆寒,關河氷雪,夙夜馳驅,雖使强壯者當之,尙懷王事之靡盬,如臣癃病,將見顚仆乃已。臣之狼狽,固不足恤,莫重使乎之役,竟委於草莽,則豈非大可懼哉?以臣顧臣,不惟自危之深,知臣者莫不憂悶之切矣。臣若徒懷嚴畏,自阻於仁覆之下,亦非疾痛必呼之義。玆敢控悉情狀,略徹短章,伏乞天地父母,特垂矜憐,將臣所帶使名,亟許變通,以重使事,仍命有司,勘臣瀆撓之罪焉。臣無任云云。答曰,省疏具悉。所請依施。
上在昌德宮。停常參·經筵。
李敎稙啓曰,新除授閔泳翊,資是通政,而曾經都承旨,行左承旨趙秉世,乃是嘉善,座次有違格例,何以爲之?敢稟。傳曰,左承旨許遞,前望單子入之。
朴容大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴容大啓曰,明日·再明日,景陵忌辰祭齋戒·正日相値,視事頉稟之意,敢啓。傳曰,知道。
趙文夏啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
朴容大啓曰,右副承旨洪永禹,今日不爲仕進,卽爲牌招,何如?傳曰,允。
傳于李敎稙曰,原任待敎金奎軾馳詣景陵,奉審摘奸,仍留監祭,局內諸陵,一體奉審以來。
傳于李敎稙曰,兼弼善有闕之代,前望單子入之。
兼弼善前望單子入之,趙同熙落點。
李敎稙啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于李敎稙曰,只推。
承旨前望單子入之,洪淳學落點。
趙文夏啓曰,明日傳香禮房承旨,當爲齋宿,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以右副承旨洪永禹牌不進罷職傳旨,傳于趙文夏曰,只推。
以右承旨朴容大牌不進罷職傳旨,傳于趙文夏曰,只推。
趙文夏,以弘文館言啓曰,新除授修撰李弼鎔,時在京畿高陽地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰鄭國鉉落點。
趙文夏,以弘文館言啓曰,下番闕直,事甚未安。副修撰金正浩有拘忌,修撰金容圭,副修撰朴宗鉉,竝卽牌招,推移入直,何如?傳曰,允。
又以承文院言啓曰,院吏文學官李寅學·南稷和有頉,代幼學李賢應·金炳塾差下,竝付軍職,冠帶常仕,何如?傳曰,允。
李敎稙,以兵曹言啓曰,卽接西所衛將王殷疇牒報,則集成門南邊內宮墻六間許頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,集成門南邊內宮墻十二間許頹圮處,今已畢築,把守軍兵解送事,自兵曹草記矣。把守金虎門軍,還入直所,將校解送之意,敢啓。傳曰,知道。
兵曹口傳政事,護軍單鄭範朝。
李敎稙,以義禁府言啓曰,平安監司閔泳緯狀啓內,渭原前郡守尹滋翊,不可以已遞而勿論,其罪狀,令攸司稟處事,啓下矣。尹滋翊,下去全羅道高山地云,依例發遣府書吏拿來,何如?傳曰,待待命拿囚。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
李敎稙啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨洪永禹,今日不爲仕進,卽爲牌招,何如?傳曰,允。
又啓曰,假注書兪鎭奎,有身病,勢難察任,今姑改差,何如?傳曰,允。
兪鎭奎改差,代以朴壽昌爲假注書。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于洪永禹曰,只推。
趙文夏,以弘文館言啓曰,新除授修撰鄭國鉉,時在慶尙道咸陽地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰李落點。
趙文夏,以侍講院言啓曰,新除授兼弼善趙同熙,卽爲牌招察任,何如?傳曰,允。
又以弘文館言啓曰,下番闕直,事甚未安。副修撰金正浩有拘忌,修撰金容圭,副修撰朴宗鉉,竝卽牌招,推移入直,何如?傳曰,允。
又以禮曹言啓曰,卽接寧陵官員所報,則今番潦雨,本陵局內,多有汰落,而主峯肩胛有二處汰落,第一處,長爲二十三尺,廣爲五尺,深爲八尺,第二處,長爲四十五尺,廣爲久尺,深爲六尺。鸎峰後龍,有四處汰落,第一處·第二處,長各爲十八尺,廣各爲十一尺,深各爲五尺,第三處·第四處,長各爲十五尺,廣各爲八尺,深各爲六尺。白虎肩胛有四處汰落,第一處,長爲三十尺,廣爲五尺,深爲五尺,第二處·第三處·第四處,長各爲十五尺,廣各爲四尺,深各爲三尺。白虎腰麓有二處汰落,第一處·第二處,長各爲二十一尺,廣各爲六尺,深各爲三尺。靑龍腰峴左右有二處汰落,第一處,長爲二十八尺,廣爲五尺,深爲五尺,第二處,長爲十五尺,廣爲三尺,深爲三尺。靑龍肩胛有二處汰落,第一處·第二處,長各爲三十尺,廣各爲七尺,深各爲四尺。外靑龍緊要處有四處汰落,第一處·第二處,長各爲十五尺,廣各爲五尺,深各爲四尺,第三處·第四處,長各爲十一尺,廣各爲三尺,深各爲六尺。內案山左右有二處汰落,第一處,長爲二十尺,廣爲七尺,深爲五尺,第二處,長爲十三尺,廣爲五尺,深爲四尺。御路,自紅箭門右邊汰落,至齋室大門前,甚爲浩大云矣。莫重局內,汰落若是浩大,極爲驚悚。補築之節,不容少緩,依前例令地方官驪州牧使,詳細奉審,狀聞後稟處,何如?傳曰,允。
又以兵曹言啓曰,卽接西所御將王殷疇牒報,則永肅門南邊內宮墻四間許頹圮處,今已修築云,局出身晝察夜巡,依例停止之意,敢啓。傳曰,知道。
又以摠戎廳言啓曰,卽接本廳屬北漢管城將趙存昇所報,則以爲今八月二十二日巳時量,本城大東門內,虎入民家近處,囕殺人命云。故牙兵三十名,將校率領,行獵之意,敢啓。傳曰,知道。
上在昌德宮。停常參·經筵。
藥房提調金壽鉉,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙文夏啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙文夏啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
傳于趙文夏曰,政官牌招開政。
傳于洪永禹曰,奉審閣臣入侍。
傳于趙文夏曰,呈告同敦寧·兵曹參議許遞,今日政差出。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于洪永禹曰,只推。
傳于趙文夏曰,已有兩度批旨,罄悉衷蘊,卿必當幡然改圖,而予心眷眷,果有所不能自已矣。顧今民國事之竊憂極悶者,指不勝摟,如人之病于膏肓,正須良醫之對投焉。以卿才猷,以卿德量,雖不在其位,固當儘力做去,如救焚拯溺,況旣居可爲之位,忽有此歛然退讓,荐牘而求解者,非第非平日之所望,其於急病讓夷之義,果何如也?雖重制悲擾之中,不得不有此敷心之諭者,蓋卿之去就,實爲中外倚望之攸係,則其不可以徐緩也,審矣。際此愼節,恐有添損,而寬譬調護,自當遄復。卿於此,亦豈無劑量者存也?委畀也尊故其言愈切,擔負也重故其望彌厚,卿其體予至意,亟斷來章事,遣左副承旨,傳諭于左議政。
趙文夏啓曰,左議政金炳國敦諭,遣左副承旨傳諭事,命下矣。左副承旨李敎稙,所當牌招,而拘於廳規,不得請牌,何以爲之?敢稟。傳曰,牌招。
左副承旨李敎稙書啓,臣於本月二十五日二更量,敬奉聖諭,馳往傳諭于中部寬仁坊大寺洞契議政府左議政金炳國所住處,則以爲,臣再上祈免之章,未遂微願,前後批旨,徒勤恩言,惶恐踧踖,靡所容措。間者私門不幸,禍延同氣。五情摧割,籲天無階,伏蒙聖慈,異數曠絶,夙夜之臣,臨宣慰問。今又十行天綸,鄭重溫諄,字字猥越,句句感泣,殆非如臣庸陋所敢承當。而第臣區區去就,本無足輕重於民國,每當一番辭巽,輒邀一番殊眷,高厚如天地,深廣如河海。臣雖萬萬糜粉,其何以報答一毫乎?今於精爽飛越之中,無以費辭張皇,而在臣道理,有不敢更瀆。惟俟上天之仁,終垂生成之澤,伏地悸懍,罔知攸達云矣,敢啓。傳曰,知道。
以慶尙監司李根弼狀啓,安東等邑民家漂頹事,傳于趙文夏曰,聞極驚慘。元恤典外,別加顧助,趁卽結構奠接,俾無一民失所棲遑之弊事,廟堂各別措辭關飭。
以慶尙監司李根弼狀啓,薦新進上石榴,節序差早,姑未成熟,限內不得封進,惶恐待罪事,傳于趙文夏曰,勿待罪事,回諭。
趙文夏,以吏曹言啓曰,奉常寺正趙東弼,以其身病,呈狀乞遞,改差,何如?傳曰,允。
又以弘文館言啓曰,下番闕直,事甚未安。副修撰金正浩有拘忌,修撰金容圭,副修撰朴宗鉉,竝卽牌招,推移入直,何如?傳曰,允。
又以弘文館言啓曰,新除授修撰李,時在京畿仁川地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰朴魯參落點。
洪永禹,以承文院言啓曰,院吏文學官李賢應·金炳塾有頉,代幼學李種德·劉翼烈差下,竝付軍職,冠帶常仕,何如?傳曰,允。
有政。吏批,行判書閔謙鎬進,參判洪祐昌病,參議趙昌永病,右副承旨洪永禹進。以洪遠植爲同敦寧,尹用求爲戶曹參議,李敦夏爲兵曹參議,洪在鉉爲知經筵,朴齊鴻爲同義禁,鄭元夏爲奉常正,李根永爲儀賓都事,李建九爲康津縣監,元俊常爲長連縣監。
兵批,行判書宋近洙在外未肅拜,參判兪晩源病,參議未差,參知張原相進,同副承旨趙文夏進。以朴基永爲礪峴僉使。護軍趙秉世,副護軍金亮淵·尹致和·金完秀·洪鍾大·宋濟夏,副司直柳·金裕成·尹錫奎,副司果趙益元·金箕文·洪鍾永·鄭㵙·洪鍾運·李弼鎔·鄭國鉉·李,副司正尹命燮,副司猛洪祐南·宋弼相·李寅學·南稷和·李賢應·金炳塾·李種德·劉翼烈,以上竝單付。
吏批,再政。以南廷翊爲漢城判官。
吏批,三政。以李近和爲宗廟令。
吏批,四政。以李根敎爲刑曹正郞。
吏批,五政。以金永耇爲刑曹佐郞。
吏批,六政。以李會元爲典設別提。贈吏參洪明燮,贈吏判例兼,贈吏議洪秉容,贈吏參例兼,已上判尹洪在鉉兩代。
以吏曹參議趙昌永牌不進罷職傳旨,傳于趙文夏曰,只推。
傳于洪永禹曰,左副承旨許遞,前望單子入之。
洪永禹,以兵曹言啓曰,來九月十月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
又以訓鍊都監言啓曰,因兵曹草記,永肅門南邊內宮墻四間許頹圮處,今已修築,局出身晝察夜巡,停止之意,敢啓。傳曰,知道。
行兵曹判書宋近洙疏曰,伏以,臣冒控衷懇,冀蒙體諒,及承批旨,不賜鐫斥,反加溫諭,聖眷轉益隆重,微情轉益惶隘。伏未知我殿下,奚取於臣,而有此非常之恩也。臣誠愕然失圖,靡所容措。噫,遭際聖明,逢承寵榮,卽人臣之至願也,臣非病風,何獨無是心?惟其疎愚庸闇,最居人下,明知狼狽,身名玷汚朝政焉而已,故逡巡前却,不敢爲冒進之計,臣情到此可謂戚矣。仍伏念臣家世儒素,生長樵牧,鳧雁之跡,不忘江湖,麋鹿之性,安於山林,優游田廬,課指叱角,卽其本分。而迺於一月之中,偏被恩私,內閣淸選,中權特除,皆屬臣家世所稱極,華貫至要任,父子竝占,蟬聯燀爀,雖在閥閱之族,尙云盈盛,況臣單寒之門,是豈近似耶?人猜鬼怒,理所必至。此尤臣所以滿心憂懼,如臨淵谷,寧被慢命之誅,而毋速禍福之災也。臣之此言,出於斷斷衷赤,豈或一毫欺誣,以取飾讓之美?而且臣夙把痰癖之祟,每値夏秋之際,輒一倍苦劇,恒委床玆。而昨冬偶經大疾,氣血俱耗,仍成聾聵,對人言語,略不省聞。以若儱侗,又何以周旋邇列,受人譏笑也?以情以病,萬無承當之望。而緣臣無似,重務瘝曠,臣罪爲大。玆敢不避瀆撓,瀝血申暴,欲望聖慈,曲垂恩諒,亟將臣所有職名,回授可堪之人,以便公私,不勝千萬竊祝。臣所帶弘文提學,亦已屢月矣。臣旣在外,意卽蒙遞,向日陳懇,不具兼銜,近接邸紙,始知尙今虛縻。文苑重任,決不宜若是久曠,竝賜鐫改。奏御文字,不能審愼,有此疎漏,縱緣鄕闇,罪實難貸,乞被當勘,以肅朝綱焉。臣無任云云。答曰,省疏具悉。今此特除,予意攸在,不必如是,卿其勿辭,卽爲上來肅命。
己卯八月二十五日申時,上御重熙堂。奉審閣臣入侍時,右副承旨洪永禹,假注書朴壽昌,記注官石宗珍,記事官金炳吉,原任待敎金奎軾,以次進伏訖。上曰,史官分左右。仍命奉審閣臣進前。奎軾進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事嫡奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,潦水之餘,諸陵陵上,俱爲太平,碑閣·丁字閣無頉,而亦無滲漏處乎?奎軾曰,果無滲漏處矣。上曰,何時將事,何時發行乎?奎軾曰,三更量將事,仍卽離發矣。上曰,路雖不遠,所經處農形,何如?奎軾曰,沿路穡事,潦水之後,日候調順,獲占豐穰矣。上曰,早稻,已爲收穫乎?奎軾曰,早稻則今方秋收矣。上曰,史官就座。仍命閣臣先退。又命退,承史以次退出。
上在昌德宮。停常參·經筵。
趙文夏啓曰,明日常參·經筵,取稟。傳曰,停。
洪永禹啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于趙文夏曰,輔德有闕之代,前望單子入之。
輔德前望單子入之,朴定陽落點。
洪永禹啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于洪永禹曰,只推。
承旨前望單子入之,李冕雨落點。
趙文夏,以吏曹言啓曰,贈諡文敬公李鳳祥延諡,定行於來九月初九日忠淸道林川郡鄕第云矣,敢啓。傳曰,知道。
又以奎章閣言啓曰,時任檢書官四人中,無實職,則一人不計仕,付實職事,曾有定式矣。見今時任檢書官四員,皆無實職,其中一員,依定式付實職事,分付吏曹,何如?傳曰,允。
又以弘文館言啓曰,下番闕直,事甚未安。副修撰金正浩有拘忌,修撰金容圭,副修撰朴宗鉉,竝卽牌招,推移入直,何如?傳曰,允。
又以弘文館言啓曰,新除授朴魯參,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰李範九落點。
趙文夏,以侍講院言啓曰,新除授輔德朴定陽,卽爲牌招察任,何如?傳曰,允。
又以侍講院言啓曰,兼說書宋秉瑞,方在直中,而身病猝重,微稟出去矣。下番闕直,事甚未安,司書趙重弼,兼司書金學洙,說書鄭寅興,竝卽牌招,推移入直,何如?傳曰,允。
洪永禹,以兵曹言啓曰,通化門南邊月廊外壁一間頹圮處,今已畢築矣,把守軍兵,解送直所之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,通化門南邊月廊外壁一間許頹圮處,今已畢築,把守軍兵解送事,自兵曹草記矣。把守弘化門軍,還入直所,將校解送之意,敢啓。傳曰,知道。
又以禁衛營言啓曰,本營千摠李敏皐,身病猝重,勢難察任,改差,何如?傳曰,允。
上在昌德宮。停常參·經筵。
朴容大啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點後,日次待令。
李冕雨啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
朴容大啓曰,同義禁朴齊鴻,除拜後過三日,不爲出肅,依定式推考警責,仍卽牌招察任,何如?傳曰,允。
傳于洪淳學曰,再明日次對,依例來會。
洪淳學啓曰,假注書尹命燮,有身病,勢難察任,今姑改差,何如?傳曰,允。
尹命燮改差,代以尹禧永爲假注書。
李冕雨啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于李冕雨曰,只推。
洪淳學,以議政府言啓曰,卽見黃海兵使閔成鎬所報,則以爲隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式收布雇丁爲辭矣。防軍收布,非法意也,而民情攸關,從權行之者,亦旣久矣。姑依帥臣所報許施,何如?傳曰,允。
又以弘文館言啓曰,新除授修撰李範九,卽爲牌招察任,何如?傳曰,允。
又以承文院言啓曰,院吏文學官李種德·劉翼烈有頉,代幼學李鎬殷·李寅濬差下,竝付軍職,冠帶常仕,何如?傳曰,允。
李冕雨,以兵曹言啓曰,謹依口傳下敎,宣禧宮守僕二名軍士一名衣資雇立,別單書入之意,敢啓。傳曰,知道。
又以義禁府言啓曰,卽接月令醫員李兢懋手本,則以爲時囚罪人申奭均,素患疝積,又添滯泄,食飮全却,症形危劇云。罪人病勢如此,則一邊保放,一邊草記,載在法典矣。申奭均,姑爲保放之意,敢啓。傳曰,知道。
義禁府啓目,密陽府使申奭均原情云云。問目內辭緣,泛稱遲晩,刑推得情,何如?判付啓除刑推議處爲良如敎。
同知敦寧府事洪遠植疏曰,伏以,臣伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
上在昌德宮。停常參·經筵。
洪淳學啓曰,明日,孝徽殿朔祭親行齋戒相値,視事頉稟之意,敢啓。傳曰,知道。
李冕雨啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪淳學啓曰,左副承旨洪永禹,同副承旨趙文夏,今日不爲仕進,竝卽牌招,何如?傳曰,允。
朴容大啓曰,假注書尹禧永,時無職名,令該曹,依例付軍職,冠帶常仕,何如?傳曰,允。
朴容大,以議政府言啓曰,議諡成命,已至多日,而新除授應敎·副應敎·奉常正,俱有實故,不得出肅云,竝改差,其代,令該曹口傳差出,使之當日擧行,何如?傳曰,允。
玉堂前望單子入之,應敎李敎夏,副應敎魚允中落點。
吏曹口傳政事,以洪在瓚爲奉常正。
朴容大啓曰,因議政府草記,議謚當日擧行事,允下矣。新除授應敎李敎夏,副應敎魚允中,竝卽牌招,何如?傳曰,允。
傳于朴容大曰,藥院提調許遞,前望單子入之。
內醫院提調前望單子入之,李承輔落點。
朴容大,以內醫院都提調意啓曰,本院提調,例不得兼帶金吾之任矣。提調李承輔所帶判義禁,今姑許遞,何如?傳曰,允。
李冕雨,以都摠府言啓曰,來九月初一日孝徽殿朔祭親行敎是時,侍衛·寶劍,當爲備員,而都摠管金有淵,副摠管李敏宇,俱有實病,都摠管李寅命,副摠管李冕榮,俱有實故,李乾夏呈辭受由,鄭完默在外,二員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞。
摠管前望單子入之,都摠管兪晠煥·金箕錫·金善恒,副摠管鄭稷朝·曺殷承·申桓·尹喜秀·鄭斗源落點。
李冕雨啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于李冕雨曰,只推。
以左副承旨洪永禹,同副承旨趙文夏牌不進罷職傳旨,傳于李冕雨曰,只推。
朴容大啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
兵曹口傳政事,副司果單趙同熙。
左議政金炳國箚曰,伏以,日昨附牘之奏,聖恩有不敢終孤,微諒有不敢屢煩,寂寥數語,未罄衷蘊。恬視覆餗之戒,甘受盤礴之譏,前此陳乞,反歸以去而要寵。是乃臣之罪也,尙復何言?第臣區區悲切之懇,有不得不冒昧仰請者,惟聖慈矜察焉。臣以孤露餘命,兄及弟矣,如影依形,出入起居,隨肩接武,至老白首,而今臣兄則亡矣,臣之至痛,非惟割半,卽全體如失也。孑孑乎無所恃,忽忽乎無所泊,五內弸轖,萬念灰冷。況臣兄終事之日,子姪穉昧,俱不足爲役,則其於訪占山壠,料理窀穸,在弟惟臣,故勢將躬親奔走,以集厥事,身帶重任,擅離嚴城,當不止一再矣。伏乞特垂愍念,許臣寬暇,以便往來,俾伸私情,千萬泣禱之至。取進止。答曰,省箚具悉卿懇。自當屢有鄕行,卿其從便往來。仍傳曰,此批答,遣史官傳諭。
上在昌德宮。停常參·經筵。
藥房都提調李最應,提調李承輔,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴容大啓曰,明日常參·經筵,取稟。傳曰,停。
洪淳學啓曰,左副承旨洪永禹,同副承旨趙文夏,今日不爲仕進,竝卽牌招,何如?傳曰,允。
傳于朴容大曰,禮房承旨馳詣宗廟·景慕宮,奉審摘奸以來。
傳于朴容大曰,孝徽殿朔祭,攝行磨鍊。
傳于洪淳學曰,大臣·政府堂上引見。
李冕雨啓曰,卒領敦寧府事金炳學等諡號,兩司當爲署經,除在外·未署經外,呈告人員,竝卽牌招,何如?傳曰,允。
又啓曰,卒領敦寧府事金炳學等諡望,議政府粘目,啓下矣。政官牌招開政,下批,何如?傳曰,允。
有政。吏批,行判書閔謙鎬牌招不進,參判洪祐昌牌招不進,參議趙昌永進,左承旨洪淳學進。啓曰,行判書閔謙鎬,參判洪祐昌竝牌招不進,小臣獨政未安,何以爲之?敢稟。傳曰,只出緊任。以李源命爲判義禁。領敦寧金炳學爲文獻,錦平君李義生爲孝僖,咸寧君李壽濬爲孝靖,判敦寧邊得讓爲孝靖,刑曹判書金銑爲孝憲,禮曹判書林永洙爲孝靖,禮曹判書金應均爲孝憲,工曹判書尹致容爲孝憲,吏曹判書金炳雲爲文靖,刑曹判書李容熙爲靖毅,工曹判書李周喆爲靖毅,工曹判書徐相鼎爲孝靖。
兵批,行判書宋近洙在外未肅拜,參判兪晩源病,參議李敦夏入直政事進,參知張原相病,右副承旨李冕雨進。護軍洪遠植,副護軍李敎稙·李裕承,副司果朴魯參,副司正尹禧永,副司猛李鎬殷·李寅濬·李學魯·朴羲昇,以上竝單付。
傳于洪淳學曰,見窠皆令差出。
吏批,再政。同敦寧朴齊寬,司成李敎榮,禮賓主簿金奎應,武烈祠參奉蔡應聲。
李冕雨啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外。監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進罷職傳旨,傳于李冕雨曰,只推。
以左副承旨洪永禹,同副承旨趙文夏牌不進罷職傳旨,傳于李冕雨曰,只推。
以義州府尹林翰洙狀啓,佛郞國人,經先入送,惶恐待罪事,傳于李冕雨曰,勿待罪事,回諭。
以司謁口傳下敎曰,兵曹一軍色庫直朴仁洙,罪犯罔赦,嚴刑一次後,遠惡島定配,勿揀赦前。
朴容大,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以戶曹言啓曰,外邑公納之愆滯,莫近日若,徒煩關督,全事漫漶,因此而經用窘跲,致有屢勤飭敎,揆諸法綱,誠極駭然。謹依政府草記啓下,取見各道成冊,逐條査檢,則未納之邑,旣多見漏,已報之數,亦或相左,其委折更爲關問各該道,使之詳査以報。而就其中務安縣田稅米太,靈巖郡田稅米,咸安郡社還米代錢,珍島府社還米代錢之未納,年條旣久,數爻亦夥,此不可尋常置之。而上項四邑守令中,咸安郡守李昌鉉,珍島府使白樂倫,姑未赴任,自當勿論,其餘時任·前任,當等未納,與因循稽滯,俱難容貸,務安縣監洪在鼎,前縣監趙駿九,靈巖郡守閔敞鎬,咸安前郡守閔相能,前前郡守李淸烈,珍島前府使李奎遠,竝令該府拿問嚴勘,何如?傳曰,當有處分矣。
又以宣惠廳言啓曰,正供所重,自有莫越之程限,而挽近解弛,經歲愆滯,以致蓄儲匱乏,支調窘絀,法綱所在,寧容若是?謹依政府草記啓下者,取考各道所報,各邑未收成冊與本廳文簿,逐條査擳。就其中未收最多邑守令,無論前任·時任,區別其當等所納,施以重勘,而若時任則雖或非當等所納,難免稽滯之責。羅州牧使吳達善,前牧使金善根,咸平縣監尹永善,古阜郡守李雲溥,前郡守徐相祖,靈巖郡守閔敞鎬,金堤郡守宋綺老,臨陂縣令鄭䎘朝,務安縣監洪在鼎,康津前縣監尹墉,扶安縣監鄭晉默,淸州牧使金蘊淳,義城縣令李象暾,舒川郡守韓應弼,順天府使嚴世永,淸道郡守吳台善,平海郡守元世昌,一竝先罷後拿。咸平前縣監趙璋熙,臨陂前縣令李喬榮,淸州前牧使趙秉益,義城前縣令鄭雲韶,亦令該府拿問處之。淸州前牧使李鎬肅·朴履道,在任未幾,康津縣監李昌權,海南縣監李圭昇,莅任未久,竝安徐。而各邑新舊未收,令各該道臣,刻日嚴督,卽速準納,若復漫漶,則一一論勘之意,發關申飭,何如?傳曰,當有處分矣。
李冕雨,以武衛所言啓曰,本所所納公作米太木代錢之經歲愆滯者,數甚夥然,屢度關飭之下,外邑慢不動念,苟有一分法綱,寧有是乎?未納各邑守令,所當一竝論勘,而特有所斟量區別,多至三萬餘兩,少不下四五千兩者,雖不可一向容貸,雖其中前任守令,若係當等所納條,則亦不可以已遞而勿論。蔚山府使朴齊萬,仁同府使鄭弘采,柒谷府使尹錫仁,機張縣監朴齊恒,竝爲先罷黜,令該府拿問勘處。大邱前判官趙冕夏,柒谷前府使具光書,機張前縣監成珍鎬,竝拿勘,大邱判官李泰鎭,赴任未久,特姑安徐。而取見該道所報成冊,則各邑未納數爻,多有爽實,這間委折,卽令星火査報,而先從本所所在可據文簿,後錄發關於該道道臣,使之刻期嚴督,無滯準納,一或有如前稽忽,則隨卽啓罷之意,嚴明知委,何如?傳曰,允。當有處分矣。
傳于洪淳學曰,以上納稽滯事,朝飭屢嚴,而睯不知畏,全事玩愒,致此經用窘絀,紀綱所在,寧容若是?論勘其罪,宜無前任·時任之別,而一則爲收刷之方,一則念迎送之弊,時任守令,竝姑戴罪擧行,前任守令,竝依草記施行。新舊納之錢布,以歲內爲限,米穀船運者,氷泊前陸續輸納,以來三月爲限,使之沒數淸帳,而如有未畢納之邑,則自京各司,不待更飭,卽爲論罷請勘。今番各道成冊以外,未收邑,一體以此意,令道臣別般嚴飭,刻期督納事,本所及各衙門,措辭行會。
洪淳學,以戶曹言啓曰,毓祥宮內外齋室以下改建之役,今已完畢之意,敢啓。傳曰,知道。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。直講卞鋈受由在外,典籍安敎熙差祭,司成洪在瓚,方以入直,移拜奉常寺正,時無入直之員,以他郞官,姑爲代直,何如?傳曰,允。
又以承文院言啓曰,院吏文學官李鎬殷·李寅濬有頉,代幼學李學魯·朴羲昇差下,竝付軍職,冠帶常仕,何如?傳曰,允。
李冕雨,以都摠府言啓曰,今日入直內三廳武兼禁軍及軍兵等,當爲中日習射技放,而孝徽殿朔祭齋戒相値,不得設行之意,敢啓。傳曰,知道。
李冕雨,以摠戎廳言啓曰,謹依下敎,本廳屬北漢,今屬武衛所矣,管城將減下,何如?傳曰,允。
己卯八月二十九日午時,上御重熙堂。藥房入診,大臣·政府堂上引見,同爲入侍時,都提調李最應,提調李承輔,副提調閔泳翊,檢校待敎閔泳煥,假注書朴壽昌,記注官石宗珍,記事官金炳吉,左承旨洪淳學,假注書朴壽昌,事變假注書徐相泰,記注官石宗珍,領議政李最應,行知宗正卿李承輔,行知訓鍊院事李景夏,行吏曹判書閔謙鎬,右參贊洪鍾雲,同知三軍府事趙羲復,承政院都承旨閔泳翊,副校理鄭顯英,以次進伏。醫官劉漢緯·李命錫·李基徹·鄭楫,進伏楹外訖。上曰,史官分左右。最應進前奏曰,晨夕過冷,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,醫官待令,使之入診乎?上可之。最應曰,臣於月初,伏奉別諭,已有所附對者。而此是曠典也,異數也,惶懍之極,不敢煩瀆,而惟伏俟生成之澤矣。上曰,予於卿,倚毗,果何如也?且卿,與他大臣逈別,而向日巽章,誠非所望,更勿以此相聞也。最應曰,左相服制出仕雖過矣,犯斂未幾,不得登筵矣。上曰,然矣。仍敎曰,領敦寧喪逝,不勝愴衋矣。最應曰,朝野虛廓矣。上曰,日氣漸冷,禾穀幾盡成熟,而沴氣亦當寢息矣。最應曰,日候如此,輪症幾乎乾淨矣。上曰,畿內霜降不早,則外道亦然乎?最應曰,似然矣。漢緯等,以次入診,退伏楹外訖。最應曰,脈候奏之。漢緯等曰,脈候左右三部調均矣。最應曰,湯劑有何議定者乎?漢緯等〈曰〉,湯劑別無議定者矣。上曰,醫官先退,藥房諸臣,同參次對也。仍敎曰,次對爲之。最應曰,百隷之怠慢,庶事之叢脞,固莫近日若,此無往非臣之不能整飭糾正然也。至於差享之規,是何等肅敬,而有不勝駭歎者矣。諸執事預待闕下,獻官受香出來,則一齊祗迎,仍爲陪進,自有儀節攸載。而輒皆直赴享所,惟以占便成習。孝徽殿朔望祭,諸執事甚至有禁門下鑰時,始爲入來者,其不誠無嚴,孰大於是?從今以後,如有冒越之人,則當該監察,這這摘發,按法呈課,從重勘處事,嚴飭憲府,何如?上曰,享祀儀式,何等嚴重,而有此占便之習,不覺駭然,各別禁飭,可也。出擧條最應曰,戶·惠衙門公貨之流來欠逋,特命秋曹,嚴行督刷,處分之下,前後有司之臣,其敢不萬萬惶懍矣乎?苟究致欠致逋之源,則外劃是耳。自昔禁法,非不嚴重,而臣於此事,以奏以飭,亦旣屢矣,終蔑實效,徒歸空言,自顧慙歎,罔知攸達。大抵有關乎公貨去處,則雖絲毫圭撮之微,其出入排用之節,不容不謹且愼焉,豈可以私顔爲拘,亦豈可以自意所擅?而一年二年,因謬襲謬,到處封樁,益底枵蕩,興言及此,不覺哀痛。且以外邑公納言之,駄價計息,陳息直納,自有莫越之規,而道臣又從而夤緣效嚬,中間換劃,惟意操縱,有若應行者然,此爲公乎?抑爲私乎?從玆以往,毋論各司·各營與外道,如復有似許弊習,則該堂上·該將臣·該道臣,施以竄配之典,圖出之人,嚴刑遠惡島定配之意,揭板于京外各衙門壁上,俾爲常目恪導之地,何如?上曰,公納之外劃也,換送也,都由牟利輩之干囑,而有囑輒施,過當愆滯,責將安歸乎?以此所奏與批旨,更爲措辭嚴飭,揭付京外各衙門,以爲禁戢遵行之地,可也。出擧條最應曰,公貨攸重,中外何間?而竊念營梱邑鎭,在古記簿之嬴裕,今不須溯論煩達。而第其近年蓄積,亦皆有名無實,在在匱乏,處處空竭,常時支調,猶難排比,脫有水旱盜賊之費,將於何措辦去乎?其所匱乏空竭之由,非虧欠則乃貸下也。爛熳消瀜,略無顧畏,駸駸然莫可着手,是豈分職重寄之地,所可忍行,而亦任其抛置者哉?設令無眞箇躬犯之跡,烏可免不能典守之失乎?其在固扄鐍謹出納之義,決不可無一番大懲創之擧。將臣此奏,行會於八道·四都,甲子以後公納之虧欠與貸下者,一一査摘,如係前任,則指名馳啓,以爲督捧勘斷之道,如係吏屬,則一竝報府,一竝還徵,而較其所逋之實數,甚者直施梟警,次者分等刑配。而苟或嫌於取怨,少忽淸帳之策,則別般論責,在所不已,一體嚴飭分付,何如?上曰,有數公貨,無難取用,至於貯蓄空虛,寧有如許道理乎?依所奏使之査實登聞,無論欠逋與貸下,一竝督刷,而如或顧忌掩護,亦當有探聞之道,別般嚴飭,可也。出擧條最應曰,卽見全羅監司沈履澤狀啓,則枚擧群山僉使洪台燮所報,以爲本鎭,附庸於沃溝一隅之地,一號一令,不得自由,軍皆虛伍,砲亦闕額,畢竟事勢,空鎭可慮。且法聖·群山,均是漕倉,而法聖則已作獨鎭,群山汔今未遑,其在一視之政,不無向隅之歎。沃溝北一面割付群山,永爲獨鎭之專管三政事,請令廟堂稟處矣。是鎭也,處兩湖要衝之地,其任則管七邑漕輸之政,當初設置,非等閑可比。而終未免沃溝之一附庸,主客之勢旣分,軍民之役偏萃,鎭樣以之而凋敗,漕瘼以之而滋興,自前獨鎭之論,厥惟久矣。況漕倉則一也,而與法聖,異其規制者,恐欠均視之道。而今此道臣狀聞,必有探察便否而然,依所請成節目,永久遵行事,分付,何如?上曰,依爲之。出擧條最應曰,向見嶺伯狀啓謄報,則枚擧天城鎭萬戶姜道興牒呈,以爲載穀船一隻,來自外洋,直向左道,故捉入沙工,究問委折,則渠等於密陽船主丁斗星處,賃價裝發,而丁漢所納稅米一千餘石,而分載於賃船三隻,一隻直送京江,本船及分載船一隻,約往萊館,而丁漢與一隻,已爲先往本船,則阻風滯後,致此執捉云。故丁漢正次知,爲先移囚大邱鎭,別定營校,與該府,卽地跟探,潛賣米一百四十石,雖已貿取準裝,丁漢尙未捉得,待其逮捕,卽爲登聞。該鎭就捉沙格等,急於發船,已令仍騎上納回還後,亦當別般勘處,該府使申奭均,請令攸司稟處矣。運漕法意,何等綦重,而中路橫走,潛賣萊館,卽無於前之大變也。藉曰出其匪意,營邑綜察之節,苟能到底嚴察,則安有是也?國綱之掃如,無復可言,邊禁之蕩然,極爲寒心。本府使道啓,旣請攸司稟處,不須更論,而第其狀本,宜有竢勘之句語,而只擧邑倅有欠體段,且事在五月晦間,而丁漢之尙未跟捕,揆以擧行,甚涉稽忽。該道臣從重推考。申飭各鎭營,刻期詗捉,直用梟警之律。船格等待回還,捧口招登聞,監色之落後不騎船者,竝嚴刑遠配。天城,至殘之鎭也,而其能偵探奸僞者,合有示意之擧,該鎭將特爲仍任事,分付銓曹,何如?上曰,苟能先事操飭,雖船主輩之至頑絶悖,安有此無前之變乎?竝依所奏爲之,因此而關飭各道,道臣,此等奸弊糾察。出擧條最應曰,慶尙監司李根弼,從重推考,何如?上曰,依爲之。出榻敎最應曰,守令曠官,卽外邑無窮之痼瘼也。苟在任而不勝任者,已屬可悶,況不在任而其何能察民隱而檢稅政乎?年來粘移申飭,所以照驗其去留者,而上京之時,輒匿私篋,促敎之日,偃處密室,該曹無以促還,首臣不欲摘發,弊有滋長,令無展施,誠不覺駭歎。從今以後,除非衆所共知實故外由暇,一切勿許,設或有許由之時,粘移勿給守令,直送該曹之意,行會嚴飭,而若又不遵此規,則道臣各別論責,何如?上曰,職務多曠,則民邑事,安能就緖乎?依所奏申飭,俾無如前之弊,可也。出擧條最應曰,卽見咸鏡監司金炳地所報,則北關營賑穀,屢入停蕩,餘在折米三千六十餘石,而各樣應用,合爲二千四百餘石之多,若不某樣措劃,來頭支用,必至罔措。就南關營賑穀中,折米限四千石,待秋捧時,作錢移轉換作,北關折米六千石,以補北賑用下之需爲辭矣。本省穀簿之如是枵然,蹤非一朝一夕之故,言念事勢,極可憂隘。今年則就此穀而割之,明年則移彼穀而排之,差過幾年,則其將從何而支繼之乎?然而別般更張之前,姑無容措之方,姑令依道報許施,何如?上曰,依爲之。出擧條最應曰,故吏判林肯洙妻貞夫人成氏,夙有貞淑之行,自遭崩城,矢心滅性,而惟念事死如生之義,强忍而苟延之,及到喪闋,期欲成志。際聞恩諡之頒,下問其字義於子姪下淚曰,今焉歸從於泉下足矣,遂不進勺水,雍容下從。似此節烈,特施褒旌,樹之風聲恐好,故敢達矣。上曰,依爲之。出擧條最應曰,禁衛大將李鍾承來詣朝房,不爲登筵,雖緣實病之難强,事體所在,誠爲未安,推考,何如?上曰,依爲之。出榻敎上曰,上納之前後申飭,而果何如?而京司之不遵朝令,若是無嚴,外道擧行,安得不稽忽乎?最應曰,法綱有終始,賞罰旣分明,則寧有是乎?上曰,稅納之愆滯,一年二年,駸駸然弊極逋巨,朝令之不見其重,守宰之不勝其任,誠甚慨然矣。最應曰,只以今番嶺伯所啓,密陽稅船之潛賣萊館事言之,苟有一分畏憚之心,船漢輩之冒法作奸,至於斯耶?專由於外邑守宰之漫漶不能董束之致,極爲駭然矣。上曰,戶·惠廳上納,尙不能盡捧,淸帳無期,各別操飭,可也。最應曰,注書申飭,已有科程,而近因數遞,至於次對時,亦以鄕居人備充,以致生疎如是,另加申飭,以爲愼擇,似好矣。上曰,唯。最應曰,只緣上納之愆滯,各營軍料,擧多違期,自丙丁以後,趁未支放,多月積滯,誠甚可悶矣。上曰,政府關飭,猶此不遵,外邑之等閑看過,紀綱所在,寧容若是?極爲駭歎矣。最應曰,戊寅次對時,已有仰達,而未免文具,今番以臣所奏,各別嚴飭,保有實效,恐好矣。上曰,各邑稅穀,若能盡捧於此冬之內,足過調過矣。上曰,今年潦水,都城城堞頹圮處修築,今爲幾許耶?最應曰,未能的知,而聞禁衛營所管,則稍多云矣。上曰,頹圮處,非但都城也,宮闕·公廨,亦多傾圮,當此經用窘絀之時,修改之方,不可不念矣。最應曰,誠然矣。上曰,北漢行宮與公廨·城堞,亦多傾頹云,果然否?最應曰,久未修葺之餘,又値今年潦水,安得無頹圮乎?羲復曰,北漢各處公廨,今年潦水以後,尤爲頹仆,有滲漏處,有全頹處,所見甚悶。第一以火藥言之,猶過滲漏,添灑沾水,不用甚多,故送行首執事,使之乾瀑,而移置他處,他處云者,亦滲漏處也,一時仍置。且有他軍器,而各公廨擧皆若此,大是悶鬱矣。上曰,及今修改,斷不可已矣,何以則爲好耶?最應曰,修葺之節,係是急務,然而摠戎廳事勢,近益艱絀,軍旅餼料,幾朔未放,從他區劃之外,恐無良籌矣,羲復曰,本廳軍兵兩朔朔料,自惠廳,今日出給云矣。上曰,此則都城後障,畿甸保釐,所重尤別,宣廟朝,有相臣李德馨,以兵判看審書啓之事,孝廟朝,又有密勿之敎於宋先正矣。肅廟朝,仰述孝廟之聖意,有此築城營建,創設經理廳之盛擧,而英廟朝,該廳移付摠廳者,專爲善修固禦之聖意也。挽近以來,該廳凋殘,經用不敷,行宮之朽頹,公廨城堞之傾圮,亦多,而蒐葺無路云。故如此重地,不可仍以棄之,自今爲始經理廳付之本所,修改之節,制置之方,着意擧行,而付屬等節,都統使就議廟堂,自廟堂依摠廳付屬時例,成節目以入。而其城餉畿邑移轉穀代錢,仍付摠廳,該廳之放下不足條,每年幾許兩間,自本所劃給,以免苟艱之弊,可也。最應曰,下敎至當矣。列聖以來,所重之保障,今不可以事力不敷,一任其頹圮。經理,謹依聖敎,移屬本所,則凡厥修葺之節目,當倍勝於該廳擧行。而餉穀代錢之移付該廳,放下不足條之自本所劃給,俱是方便,則今且處分,誠萬萬欽仰矣。羲復曰,聖敎切當矣。上曰,此實重都城之意,而得無外間浮言之胥動乎?最應曰,此非新設,乃是修葺,則復何浮言之有乎?上曰,都城周回,一萬四千餘步云,果然,而御營廳所管城役間,果何如耶?最應曰,御將當詳知矣。景夏曰,都城步數則果是,而城役間則未能詳知矣。上曰,都城之分授也,禁松也,濬川等事,各營旣爲擧行,而至於本所設置之後,尙不擧行,此是未遑也。都統使與各營將臣,商議分定,就議廟堂,草記節目,間以聞守城節目,一體磨鍊以入,爲好矣。最應曰,三營所管之役,今爲四營竝力,則凡屬擧行之節,非但分力,必有實效。令各營將臣,會議于都統使,以爲爛商後稟達,恐達矣。謙鎬曰,臣當看審形址,尺量步數,分排各營,平均丁役。而北漢修補與濬川等節,諸將臣,但以往復不得,分排均役,則齊會爛議然後擧行矣。景夏曰,謹依聖敎矣。上曰,大臣就座。最應就座。淳學曰,諸宰奏事。承輔曰,無所奏矣。淳學曰,玉堂所懷奏之。鄭顯英進前奏曰,臣竊伏念聖學緝熙,卽今日臣僚所共仰勉。而若夫帝王之學,異於匹庶,歷代之治亂得失,前人之賢愚進退,尤不可不講究而鑑戒者也。邇來進講之通史一秩,已講者細繹而討論之,未講者辨難而硏究之。凡規模制度之燦然具備者,刑罰爵賞之秩然有序者,一一留神,灼見古帝王宅心之要,而每於利害安危關頭,必以設以身當之,當如何措處爲心,則善者可以爲法,惡者可以爲戒,而其所天理人欲之分,日就月將之效,俱不外是,豈可一日或忽哉?見今寒暄適宜,伏願頻開講筵。而猗我世子仁孝天成,睿知日進,每於進講之時,參聽所講之說,使常目在玆,習與知長,則其涵養德性之妙,奚但爲唐宗遇物誨之比哉?惟殿下,懋哉懋哉。上曰,所陳當留念矣。出擧條淳學曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退。又命退,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日朝參日次矣,敢稟。傳曰,停。
備忘記,義州府尹尹泰經下直,長弓一張·長箭一部·片箭一部·筒兒一箇賜給。
政院啓曰,右承旨朴容大,今日不爲仕進,卽爲牌招,何如?傳曰,允。
傳曰,當該注書推考。
以右承旨朴容大牌不進,罷職傳旨,傳口,只推。
又啓曰,行大司憲姜蘭馨,執義鄭元和,掌令康錫濟呈辭,沈觀燮,持平李基肇·高時景在外,監察茶時之意,敢啓。傳曰,知道。
以司謁口傳下敎曰,兵曹一軍庫直朴仁洙,罪犯罔赦,嚴刑一次後,遠惡島定配,勿揀赦前。
禮曹啓曰,永昭廟·文禧廟展拜,每年季秋取稟事,曾有定式矣,展拜吉日,以何間推擇乎?敢稟。傳曰,以下三字缺。
奎章閣啓曰,卽接內需司牒報,則咸興·永興兩本宮十月別大祭時,造燭封香吉日,今月十八日卯時,衣襨香祝祭品奉詣吉日,同月十九日卯時爲吉云,以此日時擧行之意,敢啓。傳曰,知道。
吏曹啓曰,贈諡文獻公金炳學延諡,定行於今月初二日本第云矣,敢啓。傳曰,知道。
刑曹啓曰,罪人安世明,江原道金城縣定配所,卽爲押送之意,敢啓。傳曰,知道。
又啓曰,罪人朴仁洙,嚴刑一次後,全羅道康津縣古今島遠惡島定配所,勿揀赦前,卽爲押送之意,敢啓。傳曰,知道。
內醫院啓曰,本院所捧麝香,每年不足,則曾有草記,令戶曹,別貿取用之例,而該曹貿納於臘藥麝香契。此貢非但不關於別貿,且以若麝價之高騰,該貢人輩,難以進排,至於渙散之境,自今以後,別貿一款,令戶曹,從時價卽爲上下之意,分付,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,右副承旨李冕雨,今日不爲仕進,卽爲牌招,何如?傳曰,允。
又啓曰,判義禁李源命,除拜後過三日不爲出肅,依定式推考警責,仍卽牌招察任,何如?傳曰,允。
傳曰,藥院都提調有闕之代,前望單子入之。
政院啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
內醫都提調前望單子入之,判府事洪淳穆落點。
以右副承旨李冕雨牌不進,罷職傳旨,傳曰,只推。
政院啓曰,卽者副修撰金正浩,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副修撰金正浩,陳疏徑出,下番闕直,事甚未安。修撰一員未差,李範九,副修撰朴宗鉉,竝卽牌招,推移入直,何如?傳曰,允。
議政府啓曰,卽見忠淸監司李明應狀啓,則萬東廟,每年春秋間,一次奉審,曾有定式,而今年春秋巡部,皆爲停止,則勢將別爲發行,而無時離次,不敢擅便,請令廟堂,稟旨分付矣。巡部旣令停止,此時亦難離營,待明年奉審之意,分付,何如?傳曰,允。
兵曹啓曰,卽接東所衛將張泳汲牒報,則崇德門東邊內宮墻一間許頹圮處,今已修築云,軍兵還爲入直。東邊內宮墻四間許頹圮處,貳極門東邊內宮墻一間許頹圮處,光禮門北邊內宮墻三間許頹圮處,今已修築云,建陽門入直軍,晝察夜巡,依例停止之意,敢啓。傳曰,知道。
訓鍊都監啓曰,因兵曹草記,崇德門東邊內宮墻一間許頹圮處,今已修築,把守建陽門軍兵,還入直所,將校解送。而東邊內宮墻四間許,貳極門東邊內宮墻一間許,光禮門北邊內宮墻三間許頹圮處,今已畢築,建陽門入直軍晝察夜巡,依例停止之意,敢啓。傳曰,知道。
摠戎廳啓曰,本廳字內北漢大東門內,有虎患,發遣牙兵,行獵之由,已爲草記矣。今月初一日申時量,東將臺近處,豹虎一頭捉得,故謹此封進,而捉虎軍,考例施賞,仍爲行獵之意,敢啓。傳曰,知道。承文院啓曰,院吏文學官李學魯·朴羲昇有頉代,幼學朴宜鉉·任夏準差下,竝付軍職,冠帶常仕,何如?傳曰,允。
承文院啓曰,院吏文學官李學魯·朴羲昇有頉代,幼學朴宜鉉·任夏準差下,竝付軍職,冠帶常仕,何如?傳曰,允。
義禁府啓曰,務安前縣監趙駿九,咸安前郡守閔相敬,前前郡守李淸烈,珍島前府使李奎遠等,竝拿問嚴勘,羅州前牧使金善根,古阜前郡守徐相祖,康津前縣監尹墉等,竝先罷後拿,咸平前縣監趙璋熙,臨陂前縣令李喬榮,淸州前牧使趙秉益,義城前縣令鄭雲韶等,竝拿問處之,大邱前判官趙冕夏,柒谷前府使具光書,機張前縣監成珍鎬等,竝掌勘事,傳旨啓下矣。趙駿九,下去忠淸道靑山地,閔相敬,下去淸州地,李淸烈,下去文義地,李喬榮·趙冕夏等,下去鎭川地,趙秉益,下去懷德地,趙璋熙,下去京畿楊州地,金善根,下去永平地,具光書,下去全羅道順天地,李奎遠,以前任珍島郡守,未及上來,徐相祖,以長興府使,時在任所,成珍鎬,下去慶尙道昌寧地,鄭雲韶,下去江原道原州地,尹墉,以明川府使,時在任所云,依例發遣府書吏羅將,竝拿來,何如?傳曰,待待命拿囚。
領議政李最應箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。傳曰,此批答,遣史官傳諭。
副修撰金正浩疏曰云云。省疏具悉。爾其勿辭救護。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,卽者義禁府都事來言,時囚罪人申奭均當爲議處,而知義禁韓敦源有身病,同義禁朴履道在外,朴齊鴻呈辭受由,只有判義禁李源命一員,不得備員開坐云,知義禁卽爲牌招,何如?傳曰,允。
傳曰,吏曹參判有闕之代,前望單子入之。
傳曰,公事不審之中官柳東燮,從重推考。
政院啓曰,行大司憲姜蘭馨,執義鄭元和,拿令康錫濟牌不進,沈觀爕,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
吏曹參判前望單子入之,金昌熙落點。
傳曰,有實故玉堂許遞,前望單子入之。
玉堂前望單子入之,應敎李輔榮,校理徐夔淳,副校理李命宰,修撰李鳳奎·李萬敎,副修撰高必相落點。
傳曰,弼善有闕之代,前望單子入之。
弼善前望單子入之,洪英植落點。
以領議政李最應掃墳呈辭,傳曰,給由馬,祭物,令各該道措備。
侍講院啓曰,內入新造冊子,頤頷懸吐,與新刊童蒙先習·通鑑·史略·續史略·全韻玉篇刻役,始役吉日,令日官金載霖推擇,則今月初六日卯時爲吉云,以此日時擧行之意,敢啓。傳曰,知道。
弘文館啓曰,新除授應敎李輔榮,校理徐夔淳,副校理李命宰,修撰李萬敎,竝卽牌招察任,何如?傳曰,允。
以司謁口傳下敎曰,今此內入新造冊子,頤頷懸吐,與刻役時監蕫官,以輔德·兼輔德·弼善·兼弼善爲之。
吏曹參判洪祐昌疏曰云云。答曰,省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,假注書朴壽昌,有身病,勢難察任,今姑改差,何如?傳曰,允。
又啓曰,知義禁韓敦源牌不進,推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
知義禁前望單子入之,尹滋承落點。
朴壽昌改差,代以洪學周爲假注書。
政院啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
吏曹,兼直閣單洪英植。
侍講院啓曰,新除授弼善洪英植,卽爲牌招察任,何如?傳曰,允。
弘文館啓曰,新除授修撰李鳳奎,時在全羅道全州地,副修撰高必相,時在忠淸道報恩地,經筵入番事緊,請竝斯速乘馹上來事,下諭。答曰,竝許遞,前望單子入之。
玉堂前望單子入之,修撰鄭友鉉,副修撰趙益元落點。
承文院啓曰,院吏文學官朴宜鉉·任夏準有頉代,幼學鄭東檍·金永立差下,竝付軍職,冠帶常仕,何如?傳曰,允。
政院啓曰,開坐事,命下矣。新除授知義禁尹滋承,卽爲牌招,何如?傳曰,允。
摠戎廳啓曰,北漢東將臺近處,中豹虎一頭捉得封進之後,連日搜獵,更無虎跡,行獵將卒,姑爲撤還之意,敢啓。傳曰,知道。
又啓曰,本廳屬北漢管城將趙存昇,身病甚重,勢難察任,改差,何如?傳曰,允。
義禁府啓目,密陽府使申奭均原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
藥房提調李承輔,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國在外,右議政未差,不得來會云矣,敢啓。傳曰,知道。
傳曰,吏曹參議有闕之代,前望單子入之。
傳曰,政官牌招開政。
傳曰,在外戶曹參判,呈告兵曹參判同義禁許遞,今日政差出。
傳曰,秋到記,再明日仁政殿命官爲之,左承旨馳往泮宮,明日夕食堂,收取以來。
傳曰,戶·刑換房。
吏曹參議前望單子入之,徐鶴淳落點。
傳曰,有實故摠管許遞,前望單子入之。
摠管前望單子入之,都摠管李鍾承·韓敬源,添書落點。
傳曰,禁將有闕之代,同知三軍府事申正熙除授。
兵曹,禁衛大將單申正熙。
政院啓曰,新除授禁衛大將申正熙,卽爲牌招,傳授命召,何如?傳曰,允。
又啓曰,命召親納,例也,而前禁衛大將李鍾承,謂有身病,使其營校替納,事甚未安,推考,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
政院啓曰,假注書洪學周,時無職名,令該曹,依例付軍職,冠帶常仕,何如?傳曰,允。
又啓曰,明日傳香禮房承旨,當爲齋宿,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,都承旨閔泳翊藥院進,左承旨洪淳學,左副承旨洪永禹,不爲仕進,右承旨朴容大,未承牌,同副承旨趙文夏,式暇出去,臣吏·兵批兼進之意,敢啓。傳曰,知道。
又啓曰,吏曹參判金昌熙,疏批已下,卽爲牌招,何如?傳曰,允。
以右承旨朴容大牌不進,罷職傳旨,傳曰,只推。
又啓曰,右承旨朴容大牌不進,伴直無人,左副承旨洪永禹,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授修撰鄭友鉉,時在慶尙道咸陽地,副修撰趙益元,時在忠淸道忠州地,經筵入番事緊,請竝乘馹上來事,下諭。答曰,許遞,前望單子入之。
玉堂前望單子入之,修撰李載淳,副修撰朴宗壽落點。
吏曹啓曰,成均館典籍權泰植·朱明相·魏鍾謙,俱以身病,呈狀乞遞,竝改差,何如?傳曰,允。
又啓曰,智陵參奉李憙鎔,以其身病,呈狀乞遞,改差,何如?傳曰,允。
傳曰,當該注書,從重推考。
吏曹啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書書入之意,敢啓。傳曰,知道。
有政。吏批以下四字缺進,以李敎榮爲文學,閔泳煥爲兼說書,南一祐爲戶曹參判,鄭稷朝爲兵曹參判,洪承祖爲同義禁,韓敬源爲謝恩兼冬至正使,趙弼永爲昌寧縣監,池若震爲智陵參奉。
御營廳啓曰,本廳哨官宋始榮,受由過限,還現無期,汰去之意,敢啓。傳曰,知道。
義禁府啓曰,保放罪人申奭均,當爲還囚,議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前申奭均,亦公穀船,橫走潛賣,係是無前之變,裝發時苟能預飭,豈有似此之擧?事關漕法,罪難容貸,以此照律,何如?啓依允。
吏曹參議趙昌永疏曰云云。答曰,省疏具悉。所請依施。
吏曹參判金昌熙疏曰云云。答曰,省疏具悉。卿其勿辭行公。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,同副承旨趙文夏,今日不爲仕進,卽爲牌招,何如?傳曰,允。
備忘記,水原留守鄭基世下直,長弓一張·長箭一部賜給。
政院啓曰,卽者兵曹郞廳來言,明日仁政殿秋到記儒生,命官試取時,侍衛節目,當爲磨鍊,而行判書宋近洙在外,不得擧行云,何以爲之?敢稟。傳曰,次堂爲之。
政院啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
都摠府啓曰,副摠管曺殷承,以漢城左尹坐起進參事,晝仕出去之意,敢啓。傳曰,知道。
御營廳啓曰,惠化門北邊體城頹圮處,今月初七日爲始,改築之意,敢啓。傳曰,知道。
承文院啓曰,院吏文學官鄭東檍·金永立有頉代,幼學李敎奭·姜文秀差下,付軍職,冠帶常仕,何如?傳曰,允。
弘文館啓曰,新除授修撰李載淳,時在京畿廣州地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,修撰趙龍九落點。
侍講院啓曰,新除授文學李敎榮,兼說書閔泳駿,竝卽牌招察任,何如?傳曰,允。
以司謁口傳下敎曰,今番冊役時,告畢間,監蕫官四員,每日進不進單子,合五日修正書入。
議政府啓曰,向見平安監司閔泳緯,義州府尹林翰洙狀啓,則我國人金龍巖·崔成柱,自盛京禮部,移咨護送,故參考咨文,推憑招供,則兩漢於昨年節行時,圖得藥材,隨使行渡江,而得病數朔,始得差完,所存藥物,叫賣之際,彼人數三十名,無端起鬧,揪住毆打,勒奪藥包。故委往該地方衙門,就告被打失物之由,則自該衙門査質後,始爲出來,而烙印之牌,渡江之單,相符無錯,縱不當論以故犯。這間情跡,實不可全怒,竝具格嚴囚,以待朝家處分云矣。疾由無妄,而滯留則情固可原,鬪非故犯,而訟辨則事反滋擾,至煩禮部之移咨,乃有公差之押還,其在嚴邊禁懲後弊之道,恐不可以憑信有據,置諸全釋,在囚兩漢,竝照律刑配,回咨文,令槐院,措辭撰送,何如?傳曰,允。
禮曹啓曰,卽接江原監司洪在鉉移文,則以爲春川府鄕校聖殿,年久頹圮,方營修改,告由,移還安祭香祝,自本曹,啓稟下送云矣。春川府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
義禁府啓曰,罪人申奭均,當爲還囚,照律以入,而病勢一向未差,仍爲保放之意,敢啓。傳曰,知道。
義禁府照目帖連,密陽府使申奭均矣本府議啓內,公穀舡橫走潛賣,係是無前之變,裝發時苟能預飭,豈有似此之擧?事關漕法,罪難容貸,以此照律,罪杖八十收贖,奪告身三等,私罪。奉敎依允爲旀,功減一等爲良如敎。
敎水原留守鄭基世書,王若曰,漢西京之設施,常爲華麗文明之地,宋東都之留守,盡屬耆舊德望之人。肆予十行,勉卿一往。眷玆華城府,王公伊濯,寔我正廟朝,孝思遹追。由此路而通,陸海舟車,壯其居而起,樓臺城郭。素稱三輔巨鎭,特設八達重關。納賦摠於夏冀州,程道也百里,固封守於固洛邑,保釐以三公。迨仙陵靈兆協從,而華殿眞容敬奉,鞏萬年之基業,若泰安經始之餘。供四時之苾芬,如復見焄蒿之際,所以居留之望,尤重選用之方。惟卿,世篤忠貞,家傳孝謹,久居樞府之職,旣許其正直方平,近按畿甸之民,以蘇我鰥寡孤獨。玆授卿以水原留守兼摠理使,卿其祗眠寵命,克恢令圖,倚毗也內而爲肱,外亦然矣,廉淸則昔非不足,今尤敦之。於戲,江漢之緩帶輕裘,喬山之長松茂栢,自任壯鎖鑰之責,益切慕羹墻之思。故玆敎示,想宜知悉。知製敎臣洪世燮製進
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,同義禁洪承祖,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
弘文館啓曰,新除授修撰趙龍九,時在慶尙道尙州地,經筵入番事緊,請斯速乘馹上來事,下諭。答曰,許遞,前望單子入之。
都摠府啓曰,都摠管韓敬源,時無職名,令該曹,口傳付軍職,何如?傳曰,允。
兵曹口傳政事,大護軍單韓敬源。
傳曰,考官沈舜澤,讀券官李源命,命官爲之。
傳曰,厚陵陵役時監蕫開城留守趙敬夏,熟馬一匹賜給。
訓鍊都監·禁衛營·御營廳啓曰,南關王廟墻垣頹圮處,今已畢築之意,敢啓。傳曰,知道。
玉堂前望單子入之,修撰金容圭落點。
以開城留守趙敬夏狀啓,厚陵陵上修改時監蕫以下,宜有酬勞之典事,傳曰,本陵令馬箕昇陞敍,兼監役地方官豐德府使洪南周,兒馬一匹賜給,別看役前判官李貞來,折衝李鍾岷,竝守令除授,前縣監吳昌默·任百殷,別監蕫出身李在馨·李憲珪,監官出身李顯鎔·金麟喜·具然浩·柳赫魯·李哲魯·嚴佐漢·宋光潤,前五衛將李根導,前主簿張世龍,竝加資,別監蕫前學官李源老,監官前學官李象萬·趙秉政·韓鎭昌,前郞廳全用俊,前守門將申鎬,副司勇朴永世,竝陞六,別監蕫嘉善韓鎭矩,右職措用,監官前司果嚴錫周,察訪待窠,首先擬入,都監官出身金光坤,牌將劉始豊·羅昌奎,竝賞加,守僕·員役·工匠等,令本營,分等施賞。
傳曰,秋到記講居首通幼學趙鎭卨,製述居首三下一進士金晢根,三下二幼學金永迪,竝直赴殿試,講之次通幼學金台性等六人,製述之次草三下幼學趙英熙,竝直赴會試,講之次通幼學成岐運等五人,製述之次幼學李完用等二人,竝給二分,講之次略生員李中斗等十四人,製述之次次上幼學徐光範等二人,竝給一分,講之次略幼學黃錫薰等七人,製述之次次上幼學尹榮植等三人,各奎章全韻一件賜給。
傳曰,入格儒生,明日待令。
領府事李裕元疏曰,伏以廉恥者,國之基也。古昔治國之道,何嘗不重於是,而我朝士大夫,砥名礪行,尤存廉隅,全其性分,守其界限,雖蚩蚩小民,俱曉義理之森嚴,莫不畏乎淸議之所少。臣抱羞頑頓,沒覺奊詬,言去不去,綿歷十數年之久,五恥之譏,四維之戒,懵然冥然,嘲訕不恤,有時彈束,愞熟獧疾,縱出于未死之前,粗修臣分,而然亦近忘廉忘恥之匪人也。顧今聖明之世,安容區區此一介之微臣,爲累於養廉之治也哉?古之從政七十致仕,所以資其材力,悶其衰老,則臣少而無材力之可資也,暮而切衰老之可悶也。賤軀奄成癃痼,苦懇積有歲月,政是非材可退,已老可退,未必以年未及爲拘,而況伏承成就有日之敎,以批以諭,讀之不一者也。淵鑑洞燭,無遺迷志,抝執不改,今若戁恧逡淟,撐拄捱過,不幸一朝溘然。有願莫遂,則以禮而動,以義而止,其將講於何地乎?臣情到此,惶阨而已。敢綴文字,復申前說,伏惟聖慈,特垂憫恤之化,許臣三字,俾保餘生,千萬幸甚云云。答曰,省疏具悉卿懇。卿以此事,課歲一懇,已是予眷注之非所望,而今此荐牘,何爲而至也?卿雖曰材力無資,衰老可悶,予則曰材力焉聞望績庸之茂著也,衰老焉聰明神識之尙健也。且年未至而引去者,非曰無其人,而此在人與時之事勢可否而已。今果卿決然相捨,斷然告退之時乎?成就卿志,當有其日,卽予之前說,而今又申之,卿其體予至意,亟斷來章。仍傳曰,此批答,遣史官傳諭。
大護軍沈舜澤疏曰云云。答曰,省疏具悉。旣有已例,卿其勿辭考講。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,左副承旨洪永禹,同副承旨趙文夏,今日不爲仕進,竝卽牌招,何如?傳曰,允。
又啓曰,假注書尹禧永,有身病,勢難察任,今姑改差,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令姜錫濟,司諫吳慶履,獻納李秉皐牌不進,罷職傳旨,傳曰,只推。
以左副承旨洪永禹牌不進,罷職傳旨,傳曰,只推。
尹禧永改差,代以李貞稙爲假注書。
傳曰,入格儒生入侍。
傳曰,發遣吏郞,諸執事淸齋與否,摘奸以來。
弘文館啓曰,新除授修撰金容圭,卽爲牌招察任,何如?傳曰,允。
兵曹啓曰,弘化門北邊月廊頹圮處,今已畢築矣。把守軍兵,解送直所之意,敢啓。傳曰,知道。
訓鍊都監啓曰,弘化門北邊月廊築墻半間許頹圮處,今已畢築,把守軍兵解送事,自兵曹草記矣。把守弘化門軍兵,解送直所,將校解送之意,敢啓。傳曰,知道。
又啓曰,本局分授都城彰義門西邊第一城廊近處體城三間許,第三城廊近處體城三間許,北邊第二城廊近處體城四間許頹圮處,今九月初九日爲始,改築之意,敢啓。傳曰,知道。
御營廳啓曰,本廳從事官洪英植,身病甚重,勢難察任,改差,何如?傳曰,允。
三軍府啓曰,卽接訓鍊都監所報,則今九月初九日,習陣日次,而大將臣趙寧夏,有身病,不得行操云矣,敢啓。傳曰,知道。
己卯九月初八日申時,上御重熙堂。入格儒生入侍時,右副承旨李冕雨,假注書洪學周,記事官閔泳駿·金炳吉,以次進伏。儒生等,序立階下訖。上曰,史官分左右。冕雨奏曰,待令儒生,使之陞堂,奏職姓名乎?上可之。儒生等,以次陞堂,奏職姓名訖,退立階下。冕雨奏請頒賞,仍頒賞訖。儒生等行四拜禮。冕雨奏請儒生出送。上可之。仍命史官就座,又命退,承史以次退出。
上在昌德宮。停常參·經筵。
自人定至開東,灑雨下雨,測雨器水深一分。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,御營大將李景夏,禁衛大將申正熙,以東·南關王廟獻官,今方受香出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,御營大將·禁衛大將,都統使兼察事,命下矣。兼察御營大將·禁衛大將閔謙鎬,卽爲牌招,聽傳敎,何如?傳曰,允。
又啓曰,卽者檢閱金炳吉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱閔泳駿·李起鍾,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,傳香承旨,馳詣受香諸處,奉審摘奸以來。
成均館啓曰,今月初九日,儒生課試,當爲設行,而大提學未差,不得爲之之意,敢啓。傳曰,知道。
三軍府啓曰,卽接禁衛營所報,則今九月初十日,習陣日次,而大將臣申正熙,有身病,不得行操云矣,敢啓。傳曰,知道。
政院啓曰,假注書李貞稙,時無職名,令該曹,依例付軍職,冠帶常仕,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
禮曹啓曰,全羅道觀察使封進今九月令宗廟·孝徽殿山陵薦進石榴,來十月令宗廟·孝徽殿山陵薦新柚子,今初十日薦進,山陵薦新則魂殿內官,依例陪進陵所薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴柚子,同日一體薦進,何如?傳曰,允。
以京畿監司金輔鉉狀啓,楊州牧民家漂頹·人命壓死事,傳曰,民家之漂頹,人命之渰壓,若是夥多,聞甚驚慘,元恤典外,別加顧助,渰壓死人,如有生前身還布,竝蕩減,趁卽結構奠接,俾無一民失所棲遑之弊事,廟堂措辭,各別關飭。
摠戎廳啓曰,謹依下敎,本廳屬北漢,今屬武衛所矣,管城將減下,何如?傳曰,允。
檢閱金炳吉疏曰,伏以臣卽接家信,則臣父素患痰積之症,近因日候之不調,一倍添劇,委頓床玆,家僮踵至,促臣歸視,臣自聞此報,方寸煎灼,按住不得。玆敢忙陳短章,徑出禁扃,伏乞聖明,俯垂鑑諒,亟遞臣職,俾便救護,仍治臣罪,以肅朝綱焉云云。省疏具悉。爾其勿辭救護。
上在昌德宮。停常參·經筵。
自開東至巳時,灑雨下雨,測雨器水深三分。
藥房提調李承輔,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應在外,左議政金炳國有身病,右議政未差,不得來會云矣,敢啓。傳曰,知道。
以檢閱閔泳駿·李起鍾牌不進,罷職傳旨,傳曰,只推。
政院啓曰,左右史不可不備,檢閱閔泳駿·李起鍾,旣有只推之命,竝卽牌招,推移入直,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
又啓曰,行兵曹判書宋近洙,自鄕上來云,卽爲牌招,傳授命召,何如?傳曰,允。
三軍府啓曰,卽接御營廳所報,則今九月十一日,習陣日次,而大將臣李景夏,有身病,不得行操云矣,敢啓。傳曰,知道。
義禁府啓目,兼監牧官多大僉使韓友燮原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,咸安前郡守李淸烈原情云云,傳旨內辭緣,泛稱遲晩,所當請刑是白乎矣,時任別軍職,勿爲請刑,載在法典,議處,何如?啓依允。
又啓目,咸平前縣監趙璋熙,臨陂前縣令李喬榮,義城前縣令鄭雲韶等,原情云云,傳旨內辭緣,泛稱遲晩,竝只刑推,得情,何如?啓,竝只除刑推議處爲良如敎。
大護軍韓敬源疏曰云云。答曰,省疏具悉。卿其勿辭行公。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
傳曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓二品以上,入參。
以檢閱閔泳駿·李起鍾牌不進,罷職傳旨,傳曰,只推。
傳曰,來十月十三日,當詣綏陵,展謁親祭,粗伸追慕之忱矣,該房知悉。
以司謁口傳下敎曰,幸行軍令,今十三日待令,途路間路磨鍊。
政院啓曰,左右史不可不備,檢閱閔泳駿·李起鍾,旣有只推之命,竝卽牌招,推移入直,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
禮曹啓曰,再明日眞殿茶禮親行事,命下矣。自上服色,以翼善冠·無揚黑圓領袍·靑鞓素·玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
訓鍊都監啓曰,本局別將具駿鉉,身病猝重,勢難察任,改差,何如?傳曰,允。
禁衛營啓曰,崇禮門東邊體城,敦義門南邊體城頹圮處,今月十二日爲始,改築之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外未署經外,呈告人員,竝卽牌招,何如?傳曰,允。
又啓曰,右副承旨李冕雨,今日不爲仕進,卽爲牌招,何如?傳曰,允。
傳曰,呈告兵曹參知許遞。
以檢閱閔泳駿·李起鍾牌不進罷職傳旨,傳曰,只推。
傳曰,兵曹判書有闕之代,前望單子入之。
兵曹判書前望單子入之,宋近洙落點。
傳曰,綏陵親祭後,當詣健元陵·元陵·景陵展謁矣,該房知悉。
政院啓曰,左右史不可不備,檢閱閔泳駿·李起鍾旣有只推之命,金炳吉由限已過,竝卽牌招,推移入直,何如?傳曰,允。
又啓曰,卽者義禁府都事來言,時囚罪人韓友燮等,當爲議處,而判義禁李源命,有身病,次堂例不得擧行云,判義禁,卽爲牌招,何如?傳曰,許遞,前望單子入之。
又啓曰,新除授行兵曹判書宋近洙,卽爲牌招,傳授命召,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以右副承旨李冕雨牌不進,罷職傳旨,傳曰,只推。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
判義禁前望單子入之,徐堂輔落點。
政院啓曰,開座事,命下矣。新除授判義禁徐堂輔,卽爲牌招,何如?傳曰,允。
都摠府啓曰,副摠管曺殷承,以漢城府左尹坐起進參事,晝仕出去之意,敢啓。傳曰,知道。
行兵曹判書宋近洙上疏云云。答曰,省疏具悉。所請依施。
上在昌德宮。停常參·經筵。
自開東至酉時,灑雨下雨,測雨器水深三分。
大王大妃殿進御歸茸君子湯五貼式,自後日次製入事,榻前下敎。
政院啓曰,合辭方張之時,諫院無詣臺之員,事甚未安,除在外·未署經外,呈告人員,竝卽牌招,何如?傳曰,允。
又啓曰,明日孝徽殿望祭,親行齋戒相値,視事頉稟之意,敢啓。傳曰,知道。
以司謁口傳下敎曰,今番幸行時,新作路晝停,以三瑞洞爲之。
以司謁口傳下敎曰,軍令,待下敎。
以司諫吳慶履,獻納李秉皐牌不進,罷職傳旨,傳曰,只推。
吏曹啓目粘連,觀此京畿監司金輔鉉狀啓,則以爲平邸察訪朴鍾元,三載居郵,一念勤政,馬卒俱蘇,痼瘼克捄,今當瓜限,衆皆惜去,限一瓜仍任事,令該曹稟處,道臣狀辭旣如此,依狀請施行,何如?啓依允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,左副承旨洪永禹,同副承旨趙文夏,今日不爲仕進,竝卽牌招,何如?傳曰,允。
又啓曰,假注書洪學周,有身病,勢難察任,今姑改差,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以左副承旨洪永禹牌不進,罷職傳旨,傳曰,只推。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,孝徽殿望祭,攝行磨鍊。
兵曹啓曰,卽接東所衛將張泳汲牒報,則回泰門東邊內宮墻一間許頹圮處,今已修築云,建陽門入直軍晝察夜巡,依例停止之意,敢啓。傳曰,知道。
訓鍊都監啓曰,因兵曹草記,回泰門東邊內宮墻一間許頹圮處,今已畢築,建陽門入直軍晝察夜巡,依例停止之意,敢啓。傳曰,知道。
政院啓曰,卽者義禁府都事來言,時囚罪人韓友燮等,當爲議處,而判義禁徐堂輔未肅拜,次堂例不得擧行云,判義禁卽爲牌招,何如?傳曰,允。
上在昌德宮。停常參·經筵。
藥房提調李承輔,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應在外,左議政金炳國有身病,右議政未差,不得來會云矣,敢啓。傳曰,知道。
又啓曰,明日傳香禮房承旨,當爲齋宿,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
洪學周改差,代以南奎熙爲假注書。
奎章閣啓曰,景慕宮望廟樓,今望奉審,無頉之意,敢啓。傳曰,知道。
政院啓曰,判義禁徐堂輔牌不進,推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,左副承旨洪永禹,同副承旨趙文夏,今日不爲仕進,竝卽牌招,何如?傳曰,允。
又啓曰,卽見全羅右水使趙羲昇濟州漂還人問情狀啓,則姓名居住成冊,當爲上送議政府,而誤以三軍府爲辭者,有違格式,所當還下送,係是邊情,雖不得不捧入,不可無警,從重推考,何如?傳曰,允。
傳曰,禮房承旨馳詣宣武祠,奉審摘奸以來。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以左副承旨洪永禹牌不進,罷職傳旨,傳曰,只推。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
判義禁前望單子入之,李源命落點。
政院啓曰,開坐事,命下矣。新除授判義禁李源命,卽爲牌招,何如?傳曰,允。
禁衛營啓曰,南關王廟有頉處,看審修改後,別單書入之意,敢啓。傳曰,知道。
御營廳啓曰,東關王廟有頉處,臣監蕫修改後,別單書入之意,敢啓。傳曰,知道。
奉常寺啓曰,祭享所用秋等中脯三百六十三貼,今月十六日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
以司謁口傳下敎曰,幸行軍令,明日待令。
訓鍊都監啓曰,本局馬兵都試,今月十八日,設行於慕華館,而南營入直,馬兵,以先試者,替代應試之意,敢啓。傳曰,知道。
兵曹啓曰,禁軍別將李鶴榮,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,卽者義禁府都事來言,時囚罪人韓友燮等,當爲議處,而判義禁李源命未肅拜,次堂例不得擧行云,判義禁,卽爲牌招,何如?傳曰,允。
又啓曰,卽者副校理李友會,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
弘文館啓曰,副校理李友會,陳疏徑出,上番闕直,事甚未安。校理李肇信·徐夔淳呈辭在外,應敎李輔榮,副應敎魚允中,副校理李命宰,竝卽牌招,推移入直,何如?傳曰,允。
傳曰,軍士房承旨入侍。
兵曹,以鄭雲星爲禁軍別將。
以司謁口傳下敎曰,幸行軍令磨鍊時,不善擧行之校吏,令兵曹,懲勵放送。
兵曹啓曰,今此幸行時,隨駕營門,依定式以春幸時隨駕營門,當爲磨鍊,而今春幸行時,本所善騎隊一哨,訓局馬軍二哨,步軍五哨,都統使率領,爲先廂,營步軍三哨,兩營騎士一番,禁將率領,爲後廂,禁軍三番隨駕,別抄軍一哨,領付中央陣,御將率該營標下軍,與三營餘軍留都,訓局標下軍,與御營騎士一番,訓局中軍代領,留營於御營廳,餘軍留營,依例爲之矣。禁軍及馬步軍別抄軍,以幾番幾哨磨鍊乎?敢稟。傳曰,依今春幸行時例爲之,先廂,本所步軍三哨訓局步軍二哨,後廂,訓局步軍三哨禁營步軍二哨磨鍊,別抄軍領付,中央陣,置之,自今爲始,凡於動駕時,依例領付本所,而今番則以一哨磨鍊。
兵曹啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,依甲戌年例,挾輦軍三百名,餘軍一百名磨鍊矣。今番則何以爲之乎?敢稟。傳曰,依今春幸行時例爲之。
兵曹啓曰,在前幸行當日回鑾時,侍衛,例以全數磨鍊,而今春幸行時,依甲戌年例,兵曹都摠府堂上郞廳各二員,五衛將二員,武臣兼宣傳官四員,隨駕矣,今番則何以爲之乎?敢稟。傳曰,依今春幸行時例爲之,
兵曹啓曰,在前幸行時,十里外斥堠·伏兵·傳語軍,以畿邑所屬束伍步軍,擧行矣。今亦依此磨鍊,何如?傳曰,允。
兵曹啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
兵曹啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
兵曹啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
政院啓曰,判義禁李源命牌不進,推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
弘文館啓曰,上番闕直,事甚未安,修撰金容圭·李萬敎,副修撰朴寅壽,竝卽牌招,推移姑陞入直,何如?傳曰,允。
御營廳啓曰,本廳別將李南輯,身病甚重,勢難察任,改差,何如?傳曰,允。
副校理李友會疏曰云云。省疏具悉。爾其勿辭救護。
己卯九月十七日未時,上御重熙堂。軍士房承旨入侍時,都承旨閔泳翊,假注書南奎熙,記事官金炳吉·李容稙,以次進伏訖。上曰,史官分左右。泳翊奏曰,軍令入侍時,例以承傳宣傳官陞殿擧行矣,今亦依此擧行乎?上可之。宣傳官閔箕泳,引兵曹判書宋近洙進前跪請軍令,仍以軍令,跪授箕泳。箕泳跪受,以授泳翊。泳翊跪受讀奏訖,跪授挾侍。挾侍跪進。上命踏啓字以下。挾侍跪授泳翊。泳翊跪受,書判付讀奏訖,跪授箕泳。箕泳跪受,以授近洙。近洙跪受訖。上命兵曹判書先退,仍命史官就座,又命退。承史以次退出。
上在昌德宮。停常參·經筵。
自酉時至人定,灑雨下雨,測雨器,水深七分。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,右副承旨李冕雨,同副承旨趙文夏,今日不爲仕進,竝卽牌招,何如?傳曰,允。
都摠府啓曰,副摠管曺殷承,以漢城府左尹坐起進參事,晝仕出去之意,敢啓。傳曰,知道。
政院啓曰,假注書李貞稙,有身病,勢難察任,今姑改差,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以同副承旨趙文夏牌不進,罷職傳旨,傳曰,只推。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
判義禁前望單子入之,李景夏落點。
李貞稙改差,代以李彙相爲假注書。
兵曹,以李祉秀爲御營中軍。
弘文館啓曰,上番闕直,事甚未安,應敎李輔榮,副應敎魚允中,副校理李命宰,竝卽牌招,推移入直,何如?傳曰,允。
三軍府啓曰,卽接訓鍊都監所報,則今九月十九日習陣日次,而大將臣趙寧夏,有身病,不得行操云矣,敢啓。傳曰,知道。
政院啓曰,開坐事,命下矣。新除授判義禁李景夏,卽爲牌招,何如?傳曰,允。
兵曹啓曰,謹依口傳下敎,幸行軍令磨鍊時,不善擧行之敎鍊官韓濚鎭,書吏梁在健等,自臣曹決棍,懲勵放送之意,敢啓。傳曰,知道。
訓鍊都監啓曰,馬兵都試,今日未畢,故明日仍爲設行於慕華館之意,敢啓。傳曰,知道。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,左副承旨洪永禹,同副承旨趙文夏,今日不爲仕進,竝卽牌招,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以左副承旨洪永禹牌不進,罷職傳旨,傳曰,只推。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
傳曰,檢校直提學鄭範朝,馳詣華寧殿,奉審摘奸,仍詣健陵·顯隆園,一體奉審以來。
以領府事李裕元妻父歸葬呈辭,傳曰,給由馬。
弘文館啓曰,上番闕直,事甚未安,應敎李輔榮,副應敎魚允中,副校理李命宰,竝卽牌招,推移入直,何如?傳曰,允。
兵曹啓曰,今此健元陵·元陵·綏陵·景陵幸行時,各差備所把馬,磨鍊書入,而本曹驛馬外,不足之數,依例京畿驛馬十五匹補把事,分付本道之意,敢啓。傳曰,知道。
司僕寺啓曰,今此綏陵親祭,健元陵·元陵·景陵展謁時,補把驛馬,關東·湖南·湖西·海西限一百二十匹分排,知委各驛,以爲入用之地,何如?傳曰,允。
又啓曰,今此綏陵親祭,健元陵·元陵·景陵展謁時,各差備入把馬磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
奎章閣啓曰,咸興·永興兩本宮衣襨香燭祭品奉詣時,京畿假都事延曙察訪白鳳三,當爲陪進,而趁不待令,以致晩時,揆以事體,萬萬未安。所當重勘,而本閣請推之外,無他可施之罰,何以爲之?敢稟。傳曰,令該府,拿問處之。
三軍府啓曰,卽接禁衛營所報,則今九月二十日習陣日次,而大將臣申正熙,有身病,不得行操云矣,敢啓。傳曰,知道。
傳曰,京兆堂上竝許遞,前望單子入之。
弘文館啓曰,上番闕直,事甚未安,修撰金容圭·李萬敎,副修撰朴寅壽,竝卽牌招,推移姑陞入直,何如?傳曰,允。
兵曹啓曰,明日文臣朔試射試官吳俊泳,時無職名,口傳付軍職,何如?傳曰,允。
訓鍊都監啓曰,本局千摠趙存興,身病猝重,勢難察任,改差,何如?傳曰,允。
禮曹啓曰,今此寧陵局內汰落處補築,回啓中驪州牧使,係是堂上官,則當以補築堂上差下,而誤以差使員差下,臣不勝惶恐,原啓目中改付標以入之意,敢啓。傳曰,知道。
吏曹啓目粘連,觀此弘文館修撰金容圭上疏,則以爲臣之父母,喜俱存於三樂,年將迫於七旬,氣息綿奄,疾病隨作,居常調將,惟臣是依,而其奈家素泥貧,簟瓢屢空,蔘朮之補,尙矣無論,菽水之養,實難繼供,情私轉迫。伏乞聖明天地,許令選部,畀一小縣,得遂榮養之願,金容圭之家貧親老之狀,卽通朝之所共知,許畀一邑,俾伸至情,允合於孝理之政,經幄之臣,出補外邑,事體不輕。臣曹不敢擅便,上裁,何如?啓,依回啓施行爲良如敎。
義禁府啓目粘連,向前趙璋熙·李喬榮·鄭雲韶等亦準捧,雖有囚供,稽滯難以全恕,竝只以此照律,何如?啓依允。
又啓目粘連,向前李淸烈亦還錢未納,年久數夥,雖云準捧發送,尙此愆納京司,難以因供,有所參恕,以此照律,何如?啓依允。
又啓目粘連,向前韓友燮亦循例磨勘,無難愆期,縱云中間遲滯,自致僨誤之科,以此照律,何如?啓依允。
修撰金容圭疏曰云云。省疏具悉。疏辭許令該曹稟處。
兵曹判書宋近洙疏曰云云。答曰,省疏具悉。何必如是爲引?卿其勿辭行公。
慶尙監司李根弼疏曰云云。答曰,省疏具悉。旣已問備矣,更不必爲引。卿其勿辭,益勉旬宣之責。
上在昌德宮。停常參·經筵。
藥房提調李承輔,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃氣候,何如?王大妃殿氣候,何如?中宮殿氣候,何如?臣等不任區區伏慮,敢未問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應在外,左議政金炳國有身病,右議政未差,不得來會云矣,敢啓。傳曰,知道。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
傳曰,再明日眞殿茶禮,當自內親行矣,該房知悉。時·原任大臣·閣臣·宗親·儀賓二品以上入參。
傳曰,政官牌招開政。
傳曰,在外敦寧都正,呈告兵曹參議許遞,今日政差出。
京兆堂上前望單子入之,判尹李秉文,左尹尹秉鼎,右尹任應準落點。
兵曹口傳政事,護軍單吳俊泳。
內醫院啓曰,駞駱粥,自十月初一日,當爲封進,依定式擧行事,預爲分付司僕寺之意,敢啓。傳曰,知道。
弘文館啓曰,上番闕直,事甚未安,應敎李輔榮,副應敎魚允中,副校理李命宰,竝卽牌招,推移入直,何如?傳曰,允。
兵曹啓曰,今月二十日,禁軍戎器點考日次,而本曹有故,不得設行之意,敢啓。傳曰,知道。
三軍府啓曰,卽接御營廳所報,則今九月二十一日,習陣日次,而騎士都試設行,不得行操云矣,敢啓。傳曰,知道。
傳曰,摠管有闕之代,今日政差出。
禮曹啓曰,再明日眞殿茶禮親行事,命下矣。自上服色,以翼善冠·無揚黑團領袍·靑鞓素玉帶擧行,而應參諸臣,以無揚黑團領·烏紗帽·黑角帶行禮事,知委,何如?傳曰,允。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
政院啓曰,吏曹參議徐鶴淳,疏批已下,卽爲牌招,何如?傳曰,允。
兵曹啓曰,同知中樞府事李冕熙,宣傳官沈遠澤,五衛將李儒行·李秉參·李敏植·張泳汲·沈貞熙·張鴻汲·鄭洛信,文臣兼宣傳官鄭國鉉,俱以病難供職,呈狀乞遞,宣傳官具光書,除授在外,上來無期云。新除授慶尙左兵使申在儉,素患痰癖之症,時月之內,萬無登途赴任之望,戶奴呈狀乞遞。天摩僉使朴信恒,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
有政。吏批,行判書閔謙鎬,參判金昌熙牌招不進,參議徐鶴淳進,吏批啓曰,行判書閔謙鎬,參判金昌熙牌招不進,小臣獨政未安,何以爲之?敢稟。傳曰,只出緊任。以李升洙爲禮曹判書,韓敬源爲知經筵,洪澈周爲同義禁,鄭雲星爲江界府使,贈吏參韓鎭序,贈吏判例兼,贈吏議韓致永,贈吏參例兼,已上都摠管韓敬源兩代,平邱察訪朴鍾元,限一瓜仍任事承傳,訓鍊都監提調單宋近洙,禁衛營提調單宋近洙,御營廳提調單宋近洙,兵曹參議單李胄榮,參知單沈相萬。政事冊無。
兵批,判書宋近洙進,以李乾夏爲副摠管,李近敏爲同知,趙冕鎬·趙秉興爲僉知,元世顯爲兼都正,李民熙·金弼求爲宣傳官,沈能億·李哲魯·邊采基·金桂煥·康啓成·盧世敬·尹誠謨·李承蘭·任學準爲五衛將,宋芷洙·金尙義爲忠翊將,尹泳璣爲都摠經歷,韓用喆·徐學規·鄭永琦爲訓鍊主簿,李周永·鄭海植·趙存植爲武兼,李秉德爲部將,林鼎謨爲守門將,柳珽爲三軍府從事官,金裕成爲文兼,南錫熙·洪在駿爲武兼,李學林·李容秀爲部將,李弼鉉·李豊熙爲守門將,李基赫爲慶尙左兵使,李斗淵爲天摩僉使,沈宜夏爲平安兵虞候,申獻模爲多慶浦萬戶,李宗根爲薺浦萬戶,訓鍊副正加設單尹昌根,訓鍊主簿加設單金膺模,壬海別將單裴敬昊,粟浦權管單林元甲,副司果吳元模·尙周鉉·金世熙·劉世祐·金成鍊,副司勇鄭洪,天城萬戶姜道興,特爲仍任事承傳。再政。以李秉禹爲都摠都事,李圭遠爲武兼,李學善爲部將,李正和爲訓鍊都監把摠,李尙鉉·王瑾鎬爲禁衛把摠,同知單邊采基,僉知三單金桂煥·李哲魯·康啓成,兼江界防禦使單鄭雲星。三政。以申宅熙爲宣傳官,白南恒爲訓鍊僉正,李秉斗爲訓鍊主簿,李奎象爲武兼,李敎英爲右捕從,同知單金尙義,僉知二單李承蘭·任學準。四政。以尹秉德·閔泳一爲都摠經歷,韓龜爀爲中樞都事。五政。以具然春爲都摠都事,李源永爲訓鍊判官,申正遠爲訓鍊主簿。六政。以金世熙爲武兼。
訓鍊都監啓曰,本局別將李昌鎬,身病猝重,勢難察任,改差,何如?傳曰,允。
義禁府照目粘連,咸平前縣監趙璋熙,臨陂前縣令李喬榮,義城前縣令鄭雲韶等矣本府議啓內,準捧雖有囚供,稽滯難以全恕,竝只以此照律,罪各笞五十收贖,解見任別敍,私罪。奉敎依允爲旀,趙璋熙段,功議各減一等,李喬榮段,功減一等爲良如敎。
又照目粘連,兼監牧官多大僉使韓友燮矣本府議啓內,循例磨勘,無難愆期,縱云中間遲滯,自致僨誤之科,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
又照目粘連,咸安前前郡守李淸烈矣本府議啓內,還錢未納,年久數夥,雖云準捧發送,尙此愆納,京司難以囚供,有所參恕,以此照律,罪杖八十收贖,奪告身三等,私罪。奉敎依允爲旀,功減一等爲良如敎。
吏曹參議徐鶴淳疏曰云云。省疏具悉。爾其勿辭察職。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
傳曰,同副承旨許遞,前望單子入之。
傳曰,吏曹參判有闕之代,前望單子入之。
政院啓曰,臣與同副承旨趙文夏伴直矣。纔已許遞出去,伴直無人,左副承旨洪永禹,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李宅應落點。
吏曹參判前望單子入之,金炳翊落點。
弘文館啓曰,上番闕直,事甚未安,應敎李輔榮,副應敎魚允中,副校理李命宰,竝卽牌招,推移入直,何如?傳曰,允。
又啓曰,上番闕直,事甚未安,修撰金容圭·李萬敎,副修撰朴寅壽,竝卽牌招,推移姑陞入直,何如?傳曰,允。
御營廳啓曰,今九月二十一日,騎士都試時,各技優等人及沒技人,別單書入之意,敢啓。傳曰,知道。
吏曹參判金昌熙疏曰云云。答曰,省疏具悉。所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,諫院無詣臺之員,事甚未安,除在外·未署經外,呈告人員,竝卽牌招,何如?傳曰,允。
又啓曰,禮曹判書李升洙,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,新除授同副承旨李宅應,時在忠淸道牙山地,斯速乘馹上來事,下諭,何如?傳曰,許遞,前望單子入之。
承旨前望單子入之,金演壽落點。
政院啓曰,新除授同副承旨金演壽,以前任興陽縣監,方在解由未出中,何以爲之?敢稟。傳曰,勿拘。
傳曰,奉審閣臣入侍。
以司諫吳慶履,獻納李秉皐牌不進,罷職傳旨,傳曰,只推。
弘文館啓曰,上番闕直,事甚未安,應敎李輔榮,副應敎魚允中,副校理李命宰,竝卽牌招,推移入直,何如?傳曰,允。
禁衛營啓曰,本營從事官閔泳煥,身病猝重,勢難察任,改差,何如?傳曰,允。
吏曹啓曰,嘉山郡守李錫珪,身病猝重,萬無還官之望云,其身病旣如此,則有難强令還任,罷黜,何如?傳曰,允。
己卯九月二十二日辰時,上詣眞殿。茶禮親行入侍時,都承旨閔泳翊,左承旨洪淳學,右承旨朴容大,左副承旨洪永禹,右副承旨李冕雨,同副承旨金演壽,假注書南奎熙,記事官金炳吉·李容稙,別兼春秋洪承憲·金學洙·金文鉉·趙秉升,原任提學金輔鉉·李承輔·金炳德,提學金炳始,檢校直提學趙寧夏·李載冕·趙成夏,直提學閔泳翊·李載兢,檢校直閣金永壽·李鎬翼·沈相薰·趙同熙,直閣洪英植,檢校待敎金演壽·洪淳馨·閔泳煥,待敎宋秉瑞,副修撰朴宗鉉,以次侍立。時至,通禮跪啓請出次,上具翼善冠·黑圓領袍·素玉帶·黑皮靴,出齋殿。通禮導上詣版位,跪啓請四拜·興·平身。上行四拜禮訖。通禮導上詣盥洗位,盥洗訖,仍導上詣第一室尊所。近侍監酌訖。通禮啓請跪。上跪。泳翊奉香。演壽奉爐。上三上香。泳翊奉盞跪進。上執盞以授演壽。演壽跪受奠于案上。上連獻三盞,次詣第二室第三室第四室第五室第六室,行禮如儀訖。通禮導上降復位,跪啓請四拜·興·平身。上,行四拜禮。通禮跪啓請禮畢,時·原任大臣進前問候訖。上還入齋殿,命退。承史諸臣,以次退出。
己卯九月二十二日未時,上御重熙堂。奉審閣臣入侍時,左副承旨洪永禹,假注書南奎熙,記事官金炳吉,李容稙,檢校直提學鄭範朝,以次進伏訖。上曰,史官分左右。上曰,閣臣進前。範朝進前奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉,還詣華寧殿,仍留監祭,將事安寧之意,敢此仰達矣。上曰,華寧殿殿內·健陵陵上·顯隆園園上,俱爲太平乎?範朝曰,太平矣。上曰,何時將事,何時離發乎?範朝曰,三更量將事,而未明離發矣。上曰,沿路秋穫,果何如耶?範朝曰,沿路所經,盡爲登場矣。上曰,水原年成,何如乎?範朝曰,水邊則多有成川浦落,而統一境論之,可謂豐登,大勝於近邑年成云矣。上曰,今年年成,可謂穴農矣。範朝曰,水邊處無處不受害矣。上曰,城廨多有頹圮處云,果何如乎?範朝曰,其間自營親爲看審,則城堞間間頹圮,而姑未頹圮者,若到解凍時,則又必頹圮矣。如螺閣外,雖僅存,內頹中塡先擧疏除之役,營費衆力,最是南門城·水門上板石·支城處,傾頹陷下,游塞水道,城府居民,今夏長霖,以水爲患云,開春後,此役不得不先爲經紀矣。上曰,然矣。其上城堞,不至傾頹乎?範朝曰,城堞姑無此患,而隨以傾頹,勢所必然矣。上曰,旣爲年久,安得不然乎?範朝曰,然矣。上曰,史官就座。仍命閣臣先退,又命退。承史以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,右副承旨李冕雨,今日不爲仕進,卽爲牌招,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
以右副承旨李冕雨牌不進,罷職傳旨,傳曰,只推。
傳曰,司書兼司書有闕之代,前望單子入之。
司書前望單子入之,金裕成落點。
兼司書前望單子入之,鄭元和落點。
承文院啓曰,院吏文學官李敎奭·姜文秀有頉代,幼學李載星·李建基差下,付軍職,冠帶常仕,何如?傳曰,允。
傳曰,政官牌招開政。
弘文館啓曰,上番闕直,事甚未安,修撰金容圭·李萬敎,副修撰朴寅壽,竝卽牌招,姑陞入直,何如?傳曰,允。
吏曹啓曰,濟用奉事李敏道,除拜未肅拜,改差,何如?傳曰,允。
議政府啓曰,卽見慶尙監司李根弼狀啓,則本道公都會抄擇覆試,當爲設行,而沴氣未熄,多士之此際往來,實爲難便,特許停退事,請令廟堂稟處矣。爲念事勢,多有退行之例,依狀請許施,何如?傳曰,允。
吏曹啓曰,贈諡武肅公柳相弼延諡,定行於來十月初四日鳳山郡本邑矣,敢啓。傳曰,知道。
兵曹,以吳夏泳爲禁軍別將。
弘文館啓曰,上番闕直,事甚未安,應敎李輔榮,副應敎魚允中,副校理李命宰,竝卽牌招,推移入直,何如?傳曰,允。
政院啓曰,吏曹參判金炳翊,疏批已下,卽爲牌招,何如?傳曰,允。
以吏曹參議徐鶴淳牌不進,罷職傳旨,傳曰,只推。
兵曹啓曰,兼訓鍊都正元世顯,宣傳官李根奭·李民熙·金弼求,五衛將康啓成·邊采基·金桂煥·李承蘭,忠翊衛將金尙義,俱以病難供職,呈狀乞遞,新除授天摩僉使李斗淵,父年今爲七十五歲,法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
有政。吏批,行判書閔謙鎬,參議徐鶴淳牌招不進,參判金炳翊進,吏批啓曰,行判書閔謙鎬,參議徐鶴淳,竝牌招不進,小臣獨政未安,何以爲之?敢稟。傳曰,仍爲之。以李寅命爲知經筵,趙秉鎬爲大司成,李載驥爲嘉山郡守。
兵批,判書宋近洙進,以趙文顯爲兼都正,尹錫五·李奎璿·趙承顯爲宣傳官,李禎會·金永大·李浩榮·李圭顯爲五衛將,李寅復爲忠翊將,洪淳一爲右衛率,金基柱爲天摩僉使。
再政。以許珽爲宣傳官,同知單李禎會,僉知三單金永大·李浩榮·李奎顯。
訓鍊都監啓曰,本局分授都城彰義門西邊第三城廊近處體城三間許頹圮處,今已畢築,女墻仍爲始役,把守軍解送之意,敢啓。傳曰,知道。
吏曹參判金炳翊上疏云云。答曰,省疏具悉。卿其勿辭行公。
上在昌德宮。停常參·經筵。
藥房提調李承輔,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃〈殿〉·王大妃殿·中宮殿,口傳問安。答曰,知道。世子宮,口傳問安。答曰,知道。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,明日中宮殿誕日問安相値,視事頉稟之意,敢啓。傳曰,知道。
又啓曰,假注書南奎熙,有身病,勢難察任,今姑改差,何如?傳曰,允。
傳曰,入直與正字外,玉堂竝許遞,前望單子入之。
玉堂前望單子入之,應敎朴齊晠,副應敎趙東弼,校理權益洙·李軒卿,副校理李鳳德·金元均,修撰洪鍾永·高必相,副修撰李晩鉉落點。
侍講院啓曰,新除授司書金裕成,兼司書鄭元夏,竝卽牌招察任,何如?傳曰,允。
政院啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,允
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
議政府啓曰,卽見補土堂上驪州牧使洪淳馨狀啓,則寧陵局內汰落處,補築物力,磨鍊後錄,請令廟堂稟旨分付矣。其一,役處浩大,始役時急,容入錢七百兩及今劃下事也,其一,抹木一千箇·撻古木三百箇,杻抹木三石,網罟空石四百立,鐵器械襍物,令各衙門進排事也。其一,巨薪限七十馱,分定各邑,以爲進排事也。其一,相地官·奏時官,令各該司定送事也。節候漸値寒冷,補築不容少緩,參互已例,以惠廳錢四百兩區劃,以爲撙節排用之地,鐵器·襍物·空石,令各衙門,依例進排,巨薪,令本道,量宜排送,相地官·奏時官,自各該司定送,而完役之節,隨處躬幹,毋或有疎忽之歎事,申飭知委,何如?傳曰,允。
兵曹口傳政事,副司果鄭元夏。
弘文館啓曰,上番闕直,事甚未安,新除授應敎朴齊晠,副應敎趙東弼,校理權益洙·李軒卿,副校理李鳳德·金元均,竝卽牌招,推移入直,何如?傳曰,允。
禮曹啓曰,卽接泰陵·康陵官員所報,則以爲自去月,局內虎患熾盛,巡山奉審之節,無以擧行云矣。莫重之地,虎患若是狼藉,極爲驚悚,卽令該軍門,發送砲手,期於獵捉事,分付,何如?傳曰,允。
御營廳啓曰,泰陵·康陵局內虎患狼藉,善放砲手五十名,定將校率領,今日爲始,出送行獵之意,敢啓。傳曰,知道。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·百官口傳問安。答曰,知道。中宮殿,內閣·政院·玉堂·百官單子問安。答曰,知道。世子宮,內閣·政院·玉堂·百官口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
南奎熙改差,代以鄭承謨爲假注書。
兵曹啓曰,今九月二十五日乙未寅刻立冬,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
政院啓曰,假注書鄭承謨,時無職名,令該曹,依例付軍職,冠帶常仕,何如?傳曰,允。
弘文館啓曰,新除授校理權益洙,時在京畿驪州地,副校理金元均,時在京畿楊州地,李鳳德,時在全羅道全州地,修撰高必相,時在全羅道扶安地,副修撰李晩鉉,時在慶尙道禮安地,經筵入番事緊,請竝斯速乘馹上來事,下諭。答曰,許遞。
兵曹啓曰,本曹正郞宋道淳,身病猝重,勢難察任,改差,何如?傳曰,允。
大司成趙秉鎬疏曰,伏以臣識淺學蔑,百不逮人,而遭逢聖明,歷躡淸華,量才度能,居常兢惕,庶幾獲免罪何,以圖終始塵刹之報矣。忽於夢想之所不到,伏奉除旨,以臣爲成均館大司成者,臣聞命惶感,繼以憂懼,直欲逃遁而不可得矣。夫是任,虞廷敎胄之官也。贊菁莪樂育之化,任楨幹培養之功,端士趨而興文風,皆其職焉耳。雖古今異宜,官職隨以輕重,若其標準矜式,崇儒衛道之本,則實係於此。是以歷僂古昔,磊落相望者,無非宿德鴻匠,何嘗有如臣蒙蔀謏陋,萬不近似者乎?臣幼而善病,長益荒嬉,僥倖一第,又犯不幸,經籍尋數,未窺藩籬,功令點綴,全昧軌範,晽晽忞忞,直一沒字碑也。今若據皐比揖靑衿,自處師儒之長,則必有笑于列者曰,夫夫也以何才識,以何文學,遽躋賢關標率之地乎云矣,臣身顚仆,固不足卹,而其在淸朝愼簡之政,取玷貽羞,良非細故。臣雖至愚,自知甚明,旣知其不可强而黽勉冒膺者,揆以公私,斷無是理,參前倚衡,徊惶蹙踖。玆敢畢路衷懇,仰瀆崇聽,伏乞聖慈,俯賜鑑諒,亟許鞶禠,俾公器重而私分安焉,臣無任云云。省疏具悉。爾其勿辭察職。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外未署經外,呈告人員,竝卽牌招,何如?傳曰,允。
又啓曰,右承旨朴容大,左副承旨洪永禹,今日不爲仕進,竝卽牌招,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
以右承旨朴容大牌不進,罷職傳旨,傳曰,只推。
兵曹,以李鳳儀爲訓鍊都監中軍。
承文院啓曰,院吏文學官李載星·李建基有頉代,幼學李應在·李容應差下,付軍職,冠帶常仕,何如?傳曰,允。
禁衛營啓曰,崇禮門東邊體城頹圮處,今已畢築,把守軍兵,撤罷之意,敢啓。傳曰,知道。
領府事李裕元,判府事洪淳穆·姜㳣·韓啓源,領議政李最應,左議政金炳國等箚曰,伏以東陵祼謁,筮期不遠矣。顧今冬節已屆,日侯不調,十有餘宿之頃,晷景轉至,催短天氣,且將凝寒,一日而四寢行禮,恐非周旋之可逮,則籍或趁曉移蹕,侵夜回鑾,必致觸冒而有妨。伏況村閭流行之氣,往往有傳聞所及,此時勞動,亦非茂對節宣之義也。是年月日,克伸聖慕,實所欽仰,而第其聖人之孝,以保嗇爲先,一起居之際,不容小忽,此乃體眷佑也,體慈念也。忱誠所發,相率聯籲,伏乞寢還成命,以答群情焉,臣無任云云。答曰,省箚具悉卿等之懇。是年是月,躬祼仙寢,乃情私之不可已者,卿等之言雖如此,無以奉副,卿等其諒之。仍傳曰,此批答,遣史官傳諭。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,來初一日輪對日次矣,敢稟。傳曰,當次人受點後,日次待令。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
政院啓曰,禁衛大將申正熙,仁川·富平砲臺未盡處看審次,今方出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,禁衛大將,都統使兼察事,命下矣。兼察禁衛大將閔謙鎬,卽爲牌招,聽傳敎,何如?傳曰,允。
傳曰,公事遲滯之中官朴漢應,推考。
戶曹啓曰,景福宮差備內,謹依啓下手本,眼同看審,則各殿堂姑無頉處,而如干雨漏處,從便修改之意,敢啓。傳曰,知道。
又啓曰,慶熙宮泥洞築臺,追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又啓曰,訓鍊院·慕華館,依定式發遣本曹郞廳摘奸,則姑無頉之意,敢啓。傳曰,知道。
又啓曰,時御所,周回宮墻奉審,則如干有頉處,從便修改之意,敢啓。傳曰,知道。
傳曰,本所提調有闕之代,行吏曹判書閔謙鎬除授。
傳曰,右賓客有闕之代,前望單子入之。
右賓客前望單子入之,徐堂輔落點。
議政府啓曰,行吏曹判書閔謙鎬,武衛提調除授事,命下矣。宣惠堂上,依定式例兼,使之察任,何如?傳曰,允。
吏曹,武衛所提調單閔謙鎬,除授事承傳。
吏曹,左賓客單徐堂輔,右賓客單沈舜澤。
刑曹啓曰,江原道徒流案中,蔚珍金永植,忠淸道徒流案中天安崔萬石,永同片永順,黃澗林景洙,藍浦金寶敬,黃海道徒流案中兎山金光浩,豐川李胤植,長連朴大植,江原道到配狀本三陟南一元,平海太德魯等,放字書下矣。竝卽放送事,分付各該道道臣之意,敢啓。傳曰,知道。
領府事李裕元,判府事洪淳穆·姜㳣·韓啓源,領議政李最應,左議政金炳國等箚曰,伏以臣等昨陳之箚,非惟臣等區區之忱,卽亦擧國群情之攸同者也。祗繇辭未達而誠未格,竟靳勉循之音,臣等之悶菀,固無可言,而顒祝群情,何以答之也歟?竊惟我殿下,追感是年,已於春露之濡,親祼禰寢,又以是月是日,擬伸不匱之慕。臣等胥切欽仰萬萬,而第今村閭尙多不潔,道里川原,往往氛塵有聚,則百官三軍,奔走跋涉之際,其能無交薰胥襲之慮乎?且節序大早,小春無異大冬,晝景未滿五時,鑾蹕進回凌曉侵夜,觸犯風寒,勢所必至,此已非大聖人保嗇之道,而矧我慈聖惟憂之念,常以聖躬之節宣,憧憧乎靡不極,在今日志養之孝,尤莫大於仰體止慈之情者也。荐籲雖悚,愛戴自切,不暇以嚴畏不之瀆,伏望深思回聰,還寢東陵幸行之命焉云云。答曰,省箚具悉卿等之懇。卿等之荐懇雖如此,予小子追慕之忱,有不可停止,卿等其諒之。仍傳曰,此批答,遣史官傳諭。
大護軍尹滋德疏曰云云。答曰,省疏具悉。卿之苦懇,旣如是屢屢,所請依施。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
備忘記,雲峰縣監金在亨下直,長弓一張·長箭一部·片箭一部·筒兒一箇賜給。
傳曰,今番幸行時,諸般擧行,依京擧動例爲之,務從省約,出還宮時植炬,置之,凡係役民事,皆以儲置米會減,十里外斥堠·伏兵·傳語軍,置之,外驛補把,亦依今春例除之事,分付。
政院啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
又啓曰,假注書李彙相,有身病,勢難察任,今姑改差,何如?傳曰,允。
戶曹啓曰,時御所內,各司看審,則姑無雨漏處之意,敢啓。傳曰,知道。
承文院啓曰,院吏文學官李應在·李容應有頉代,幼學金在禎·朴受英差下,付軍職,冠帶常仕,何如?傳曰,允。
義禁府啓曰,卽接月令醫員秦喜性手本,則以爲時囚罪人金善根·趙駿九,素患疝積,處冷添劇,徐相祖,素患痰癖,又添泄瀉,具光書,屢朔呻吟之餘,又添毒感,目下症形,俱爲危劇云。罪人病勢如此,則一邊保放,一邊草記,載在法典矣,竝姑爲保放之意,敢啓。傳曰,知道。
義禁府啓目,大邱前判官趙冕夏,柒谷前府使具光書等原情云云,傳旨內辭緣,泛稱遲晩,所當請刑是白乎矣,具光書,曾經宣傳官,勿爲請刑,載在法典,議處,趙冕夏,刑推得情,何如?啓依允爲旀,趙冕夏段,除刑推議處爲良如敎。
又啓目,渭原前郡守尹滋翊原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,京畿假都事延曙察訪白鳳三原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目,羅州前牧使金善根,古阜前郡守徐相祖等,原情云云,傳旨內辭緣,泛稱遲晩,竝只刑推得情,何如?啓,竝只除刑推議處爲良如敎。
又啓目,務安前縣監趙駿九,咸安前郡守閔相能,珍島前府使李奎遠等,原情云云,傳旨內辭緣,泛稱遲晩,竝所當請刑是白乎矣,閔相能,曾經摠府郞,李奎遠,曾經宣傳官,勿爲請刑,載在法典,竝只議處,趙駿九,刑推得情,何如?啓依允爲旀,趙駿九段,除刑推議處爲良如敎。
水原留守鄭基世疏曰,伏以臣之叔父襄事,將行於京畿龍仁地矣。隨紼臨壙,在臣情理之所不容已者,而程里有限,不敢擅行,玆敢冒悚陳懇,伏乞聖慈,俯賜鑑諒,特許臣三兩日恩暇,俾便往來,以伸至情焉云云。答曰,省疏具悉。卿其從便往來。
行兵曹判書宋近洙疏曰云云。答曰,省疏具悉。卿其勿辭調理。
上在昌德宮。停常參·經筵。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,明日孝徽殿朔祭,親行齋戒相値,視事頉稟之意,敢啓。傳曰,知道。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
傳曰,吏曹判書有闕之代,前望單子入之。
吏曹判書前望單子入之,金炳德落點。
李彙相改差,代以姜友馨爲假注書。
以司謁口傳下敎曰,今番幸行出還宮時,三瑞洞晝停,以小駐磨鍊。
政院啓曰,明日傳香禮房承旨,當爲齋宿,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
兵曹啓曰,再明日孝徽殿朔祭親行時,本曹堂上郞廳侍衛,當爲備員,而參議李胄榮有身病,不得進參,令政院,稟旨變通,正郞一員未差之代,竝令該曹,以在京無故人口傳差出,參議待下批牌招,以爲進參之地,何如?傳曰,允。許遞。
訓鍊都監啓曰,本局中軍李鳳儀,身病猝重,勢難察任,改差,何如?傳曰,允。
吏曹口傳政事,以金弘集爲兵曹參議,鄭元夏爲兵曹正郞。
吏曹啓曰,今此景慕宮朔祭大祝前副應敎魚允中,時無職名,令該曹,口傳付軍職,何如?傳曰,允。
兵曹口傳政事,副司果單魚允中。
兵曹啓曰,景慕宮西邊含春苑墻垣一間許頹圮處,今已畢築矣,守直衛軍解送之意,敢啓。傳曰,知道。
義禁府啓曰,保放罪人金善根·趙駿九·徐相祖·具光書等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓目,領運差使員龜山僉使金命錫原情云云,問目內辭緣,泛稱遲晩,刑推得情,何如?啓,除刑推議處爲良如敎。
又啓目粘連,向前趙駿九·閔相能·李奎遠等亦,趙駿九段囚供,雖云竭力刷納,而餘在未納,尙此稽滯,則揆以法意,難免重勘,閔相能·李奎遠等段,還錢愆納,年久數夥,焉逭重勘?竝只以此照律,何如?啓依允。
又啓目粘連,向前金善根·徐相祖等亦,正供經歲愆滯,囚供亦皆自首,竝只以此照律,何如?啓依允。
又啓目粘連,向前尹滋翊亦,一時失察,二囚竝逃,罪在溺職,以此照律,何如?啓依允。
又啓目粘連,向前趙冕夏·具光書等亦,公作代錢,經歲愆納,數皆夥然,難以已遞,有所參恕,竝只以此照律,何如?啓依允。
又啓目粘連,向前白鳳三亦,香燭奉詣,何等謹嚴,而趁不來待,以致晩時,揆以事體,焉逭重勘?以此照律,何如?啓依允。
行吏曹判書閔謙鎬疏曰云云。答曰,省疏具悉。一營兼務,雖是罕例,豈不斟量而然也?卿其勿辭,益勉統轄之責,所辭中長銓之任,依施。
上在昌德宮。停常參·經筵。
藥房提調李承輔,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,左副承旨洪永禹,今日不爲仕進,卽爲牌招,何如?傳曰,允。
又啓曰,卽者校理李軒卿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李容稙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱閔泳駿·李起鍾·金炳吉,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳曰,只推。
傳曰,政官牌招開政。
傳曰,孝徽殿朔祭,攝行磨鍊。
傳曰,禮房承旨馳詣宗廟·景慕宮,奉審摘奸以來。
傳曰,明日晝茶禮,當自內親行矣,該房知悉。
傳曰,呈告工曹判書在外,刑曹參議許遞,今日政差出。
傳曰,未肅拜禮曹判書許遞,今日政差出。
政院啓曰,行吏曹判書金炳德,參判金炳翊,參議徐鶴淳牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
傳曰,批答誤下之中官朴漢應,推考。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
都摠府啓曰,今日入直內三廳·武兼·禁軍及軍兵等,當爲中日習射技放,而孝徽殿朔祭齋戒相値,不得設行之意,敢啓。傳曰,知道。
弘文館啓曰,校理李軒卿,陳疏徑出,上番闕直,事甚未安,校理一員未差,副校理二員未差,應敎朴齊晠,副應敎趙東弼,竝卽牌招,推移入直,何如?傳曰,允。
兵曹啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
奉常寺啓曰,東耤親耕田所種稻打作,則所出爲一石五斗,皮黍五斗,皮稷一石二斗,皮粘粟五斗,皮唐黍一石二斗,豆十三斗,太十四斗矣,敢啓。傳曰,知道。
承文院啓曰,院吏文學官金在禎·朴受英有頉代,幼學李在衡·李夏圭差下,付軍職,冠帶常仕,何如?傳曰,允。
又啓曰,卽見盛京禮部咨文出來者,則以爲本年夏季,統巡會哨緣由,具奏奉旨知照云矣,回咨按例撰出,定禁軍騎撥下送灣府,傳給鳳城將處,以爲轉致盛京之地,何如?傳曰,允。
吏曹啓曰,司僕正南肅熙,以其身病,呈狀乞遞,改差,何如?傳曰,允。
又啓曰,孟山縣監李秉綸,身病猝重,萬無還官之望云,其身病旣如此,則有難强令還任,罷黜,何如?傳曰,允。
禁衛營啓曰,敦義門體城頹圮處,今已畢築,把守軍兵撤罷,女墻仍爲修築之意,敢啓。傳曰,知道。
義禁府啓曰,康津前縣監尹墉,旣已身故,罪名勿論,何如?傳曰,允。
又啓曰,保放罪人金善根·趙駿九·徐相祖·具光書等,當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府照目粘連,大邱前判官趙冕夏·柒谷前府使具光書等矣本府議啓內,公作錢經歲愆納,數皆夥然,難以已遞,有所參恕,竝只以此照律,罪各杖八十收贖,奪告身三等,竝只私罪。奉敎依允爲旀,趙冕夏段,功議各減一等爲良如敎。
又照目粘連,羅州前牧使金善根,古阜前郡守徐相祖等矣本府議啓內,正供經歲愆滯,囚供亦皆自首,竝只以此照律,罪各杖一百收贖,告身盡行追奪,竝只私罪。奉敎依允爲旀,竝只功議各減一等爲良如敎。
又照目粘連,延曙察訪白鳳三矣本府議啓內,香燭奉詣,何等謹嚴,而趁不來待,以致晩時,揆以事體,焉逭重勘?以此照律,罪杖一百收贖,告身盡行追奪,私罪。奉敎依允。
又照目粘連,務安前縣監趙駿九,咸安前郡守閔相能,珍島前府使李奎遠等矣本府議啓內,趙駿九段,囚供雖云竭力刷納,而餘在未納,尙此稽滯,則揆以法意,難免重勘。閔相能·李奎遠等段,還錢愆納,年久數夥,焉逭重勘?竝只以此照律,罪各杖八十收贖,奪告身三等,竝只私罪。奉敎依允爲旀,李奎遠段,功減一等爲良如敎。
又照目粘連,渭原前郡守尹滋翊矣本府議啓內,一時失察,二囚竝逃,罪在溺職,以此照律,罪杖一百,依定式收贖,公罪奉敎,依允爲旀,功減一等爲良如敎。
又啓目粘連,向前金命錫亦,五月晩裝,縱云囚供之冤,四隻致敗,自有難恕之典,以此照律,何如?啓依允。
檢閱李容稙疏曰,伏以臣持被之中,卽接家信,則臣母風眩宿症,日寒添祟,而救護無人,易致藥餌之失宜。故忙陳短章,徑出禁扄,伏乞聖明,俯垂鑑諒,亟遞臣職,俾便救護,又治臣罪,以昭法紀焉云云。省疏具悉。爾其勿辭,救護。
校理李軒卿疏曰云云。省疏具悉。爾其勿辭,救護。
上在昌德宮。停常參·經筵。
朴容大啓曰,來初五日,朝參日次矣,敢稟。傳曰,停。
又啓曰,明日孝徽殿冬享大祭齋戒相値,視事頉稟之意,敢啓。傳曰,知道。
金演壽啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
備忘記,慶尙左兵使李基赫,高山里僉使李謇熙下直,各長弓一張·長箭一部·片箭一部·筒兒一箇賜給。
傳于朴容大曰,德興大院君攝祀孫李珪應,今日政,六品職擬入。
傳于朴容大曰,自如察訪之代,前主簿金濟懋擬入。
傳于朴容大曰,在外與有實故實病摠管,竝許遞,今日政差出。
傳于朴容大曰,八月朔日次儒生殿講,再明日仁政殿親臨磨鍊。
傳于朴容大曰,藥院提調許遞,前望單子入之。
內醫提調前望單子入之,李載元落點。
以檢閱閔泳駿·李起鍾·金炳吉牌不進,罷職傳旨,傳于朴容大曰,只推。
朴容大啓曰,卽見山陵朔祭獻官李乾夏書啓,則大祝李元祺,趁不待令,以致典祀官趙光游代行之擧云,祀典所重,何等謹嚴,而有此代行之擧,極爲驚悚,當該大祝,所當重勘,而本院請推之外,無他可施之罰,何以爲之?而不審塡差之吏曹堂上,亦不可無警,從重推考,何如?
傳曰,大祝,令該府拿問嚴勘,吏曹參議,施以譴罷之典。
朴容大,以山陵獻官李乾夏言啓曰,今日本陵朔祭時,大祝副司果李元祺,趁不待令,以致典祀官趙光游代行之擧,揆以祀典,臣不勝惶恐,敢啓。傳曰,知道。
朴容大啓曰,卽者應敎朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金演壽啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納李秉皐牌不進,罷職傳旨,傳于金演壽曰,只推。
傳于朴容大曰,發遣吏郞,諸執事淸齋與否,摘奸以來。
傳于金演壽曰,公事不審之中官朴漢應,推考。
金演壽,以兵曹言啓曰,內禁衛將權應燮,五衛將李禎會·金永大·任學準·盧世敬·李浩榮·李奎顯,俱以病難供職,呈狀乞遞,竝改差,何如?傳曰,允。
又以兵曹言啓曰,去月二十日政事,中部將李學林·李容秀,居在鄕廬,已爲身故,而只憑額外案,矇然檢擬,至蒙恩點,臣不勝惶悚,而原望筒勿施,何如?傳曰,允。
兵曹口傳政事,副護軍單李載完。
有政。吏批,行判書金炳德進,參判金炳翊牌招不進,參議未差,右承旨朴容大進。以宋道淳爲校理,尹祖榮·鄭顯英爲副校理,李命宰爲修撰,李秉皐爲副修撰,尹滋悳爲禮曹判書,洪在鉉爲刑曹判書,趙秉燮爲參議,韓敬源爲工曹判書,李萬敎爲司僕正,李喆南爲禮曹正郞,趙光祐爲兵曹佐郞,李珪應爲引儀,申㯙爲明川府使,權一圭爲孟山縣監,金濟懋爲自如察訪,前縣監吳昌默·任百殷,今加通政加資事,承傳。
兵批,行判書宋近洙進,參判鄭稷朝病,參議金弘集在外未肅拜,參知沈相萬進,同副承旨金演壽進,以金有淵·南廷順爲都摠管,洪遠植爲副摠管,趙羲轍爲內禁將,李殷春·李憲珪·金忠協·韓鎭矩·崔用濟·李濬景爲五衛將,盧世敬爲忠壯將,洪鍾珏爲扈衛別將,李相德爲宣傳官,梁道煥爲武兼,趙奭夏·李容殷爲部將,李祥鎬爲守門將,張天鶴爲撫夷萬戶,訓鍊副正加設單李錫珪,護軍任百殷·吳昌默·李根導,副護軍李胄榮,副司直李輔榮·徐夔淳·李肇信·權益洙·金元均·李鳳德·李命宰·李友會,副司果李萬敎·金容圭·高必相·朴寅壽·李晩鉉·洪在駿·李豊熙,副司正鄭承謨,副司猛李應在·李容應·金在禎·朴受英·李在衡·李夏圭,以上竝單付。吏批,再政。以金元均爲獻納,金箕錫爲工曹參判,兼執義單李萬敎,故府使李商國贈兵參例兼,故僉使李命集贈左承旨例兼,已上慶尙左兵使李基赫兩代。兵批,再政。以李靖奎爲部將,李相德爲守門將,守判府事加設單韓敬源,同知單金忠協,僉知三單李憲珪·崔用濟·李濬景。三政。以鄭益鎔爲訓鍊都監把摠,同知單韓鎭矩。四政。以權昌燮爲宣傳官。
金演壽,以三軍府言啓曰,本府從事官韓昌履,奔走勤仕,六滿十五朔,依例陞敍,或守令除授事,捧承傳施行,何如?傳曰,允。
金演壽,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
朴容大,以弘文館言啓曰,應敎朴齊晠,陳疏徑出,上番闕直,事甚未安,校理一員·副校理二員未差,校理李軒卿,陳疏受由,副應敎趙東弼,卽爲牌招入直,何如?傳曰,允。
又以內醫院都提調·提調意啓曰,前鍼醫慶銓,旣已闋服,依例還屬本院,令該曹,口傳付軍,職冠帶常仕,何如?傳曰,允。
兵曹口傳政事,副司果單慶銓。
金演壽,以兵曹言啓曰,今十月初三日宗廟冬享大祭時,守門,當爲塡差,而本曹郞廳·都摠府郞廳·五衛將,除入直與在外未肅拜,排擬苟艱,依定式,軍門將官代差以入之意,敢啓。傳曰,知道。
又以禁衛營言啓曰,本營字內崇禮門第二城廊近處體城頹圮改築處女墻,今已畢築之意,敢啓。傳曰,知道。
又以禁衛營言啓曰,本營字內,崇禮門東邊第五城廊近處體城頹圮改築處女墻,今已畢築之意,敢啓。傳曰,知道。
義禁府照目粘連,慶尙道左漕倉船領運差使員龜山僉使金命錫矣本府議啓內,五日晩裝,縱云囚供之冤,四隻致敗,自有難恕之典,以此照律,罪杖八十收贖,奪告身三等,私罪。奉敎依允。
應敎朴齊晠疏曰,伏以臣於持被之中,卽接家信,則臣母素患痰癖,當此寒節,一倍添劇,促臣歸視。臣聞此報,方寸煎灼,按住不得。玆敢忙陳短章,徑出禁扄,伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
己卯十月初一日午時,上詣孝徽殿。晝茶禮自內親行入侍時,都承旨閔泳翊,左承旨洪淳學,右承旨朴容大,左副承旨洪永禹,右副承旨李冕雨,同副承旨金演壽,假注書鄭承謨·姜友馨,記事官閔泳駿·李起鍾,別兼春秋金學洙·金文鉉·趙秉升,原任提學金輔鉉·金炳德,提學金炳始,原任直提學李載元,檢校直提學趙寧夏·李載冕·趙成夏·鄭範朝,直提學李載兢,檢校直閣李鎬翼·尹用求·趙同熙,直閣洪英植,原任待敎李秉文,待敎宋秉瑞,應敎朴齊晠,副修撰朴宗鉉,以次侍立。時至,通禮跪啓請出次,上具練服,出齋殿幄次。通禮前導入孝徽殿,詣板位。引儀唱跪俯伏哭。上跪俯伏哭。引儀唱止哭,興四拜,興平身。上止哭,行四拜禮訖,仍詣靈座前,北向跪。通禮啓請三上香。泳翊奉香。容大奉爐。上三上香訖。通禮啓請執盞獻盞。容大執盞。泳翊奉盞跪進。上受盞,以授冕雨。冕雨受,奠于靈座前,連獻三盞如儀訖。通禮導上降復位。引儀唱跪俯伏哭。上跪俯伏哭。引儀唱止哭,興四拜興平身。上止哭行四拜禮訖。通禮導上還詣齋殿,上由東階,出東夾門。泳翊奏曰,臚唱之際,做錯非細,揆以擧行,誠極未安,當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。出榻敎還入幄次。諸臣以次退出。
上在昌德宮。停常參·經筵。
洪淳學啓曰,明日殿座相値,視事頉稟之意,敢啓。傳曰,知道。
李冕雨啓曰,行大司憲姜蘭馨,掌令康錫濟呈辭,沈觀燮,持平李基肇·高時景在外,執義鄭元和差祭,監察茶時之意,敢啓。傳曰,知道。
朴容大啓曰,左副承旨洪永禹,今日不爲仕進,卽爲牌招,何如?傳曰,允。
傳于朴容大曰,禮房承旨,馳詣宗廟,奉審摘奸以來。
李冕雨啓曰,今此試官望中,時無職名人,令該曹,口傳付軍職,何如?傳曰,允。
兵曹,以吳晉泳爲訓鍊都監中軍。
傳于李冕雨曰,出宮門路,以協陽門爲之。
洪永禹啓曰,今日齋宿,承旨當爲備員,都承旨閔泳翊,左承旨洪淳學,竝所當牌招,而拘於廳規,不得請牌,何以爲之?而同副承旨金演壽,卽爲牌招,何如?傳曰,允。牌招。
傳于李冕雨曰,明日出宮門路,以協陽門爲之。
兵曹口傳政事,副司果單南肅熙。
洪淳學,以議政〈府〉言啓曰,卽見咸鏡監司金炳地分等狀啓,則安邊等八邑,置之稍實,永興等十邑,置之之次,文川等六邑,置之尤甚,後錄諸條,竝請令廟堂稟旨分付矣。其一,嗣歲種糧,窮春接濟,惟糴是恃,故趁早開倉,另加督捧之意,嚴飭列邑事也。其一,新還餉,當捧中稷粟唐,限折半,以相當穀,準折代捧,待明秋還作本色事也。其一,文川·甲山·三水官屬逋還,竝姑仍停事也。其一,尤甚邑,限明秋,勿定配所事也。其一,明川以南進捧吏,爲停止事也。其一,推奴徵債,限明秋防禁事也。本省,多山少野,素尙旱種,所以甚澇之歲,農功易致彼損,而幸因秋陽曝而霜信遲,足可以占得幾分年成矣。三等分劑,必有酌量而然,依施,後錄條件,事係便民,竝準其所請,何如?傳曰,允。
又以議政府言啓曰,卽見平安監司閔泳緯分等狀啓,則稍實名色,不爲擧論。平壤等二十四邑,置之之次,江西等二十邑,置之尤甚,後錄諸條,竝請令廟堂,稟旨分付矣。其一,各邑鎭帳外火田,四分一權減,鎭堡給代不足條戶結,分排區劃事也。其一,陳田火田還加起執摠,依近例停免事也。其一,各宮房各衙門屯田,從實執摠,其中內閣屯土之在於淸北者,別遣摘奸,不至冤徵事也。其一,新設城餉尤甚邑,計其穀之多寡,或折半或三分一停退,待明秋收捧事也。其一,尤甚邑,限明秋勿定配所事也。其一,推奴徵債,限明秋防塞事也。積潦所經,未免痒稼之患,晩候頗適,幾穫收楡之功,今若曰歉年,則誠非始料,而兩等分劑,自有斟量,依此施行,至若城餉,綢繆之需也。固不宜闊狹,而參以民情,有難全數責納,尤甚邑,各限三分一停退,餘外諸條附錄,不但已例爲然,俱是寬紓之政,竝許施,何如?傳曰,允。
又以吏曹言啓曰,贈諡貞簡公李聞政延諡,定行於今月初九日,忠淸道淸風地鄕第云矣,敢啓。傳曰,知道。
李冕雨,以戶曹言啓曰,本曹正郞柳承根,纔已報瓜矣,曹務方殷,難付生手,姑爲仍任,何如?傳曰,允。
朴容大,以弘文館言啓曰,上番闕直,事甚未安,應敎朴齊晠,校理李軒卿,陳疏受由,副應敎趙東弼,卽爲牌招入直,新除授副修撰李秉皐,一體牌招察任,何如?傳曰,允。
又以弘文館言啓曰,新除授校理宋道淳,時在忠淸道懷德地,副校理尹祖榮,時在京畿長湍地,鄭顯英,時在驪州地,修撰李命宰,時在南陽地,經筵入番事緊,請竝斯速乘馹上來事,下諭,何如?傳曰,竝許遞,前望單子入之。
玉堂前望單子入之,校理李友會,副校理趙益元·南肅熙,修撰趙秉翊落點。
朴容大,以承文院言啓曰,院吏文學官李在衡·李夏圭有頉代,幼學南奭元·金裕衡差下,竝付軍職,冠帶常仕,何如?傳曰,允。
閔泳翊,以御營廳言啓曰,本廳字內惠化門北邊第三城廊近處體城三間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
金演壽,以義禁府言啓曰,通禮院假引儀朴齊昌拿處事,傳旨啓下矣。朴齊昌,係是雜技,依例移送秋曹之意,敢啓。傳曰,知道。
判府事姜㳣箚曰,伏以臣之父母墳山,在京畿南陽地,而曠闕省掃,今已七年之久。且經去夏潦水,塋域崩頹,不得不迨此未甚寒修築,則臣之悽愴,非但爲遇節霜露之感而已。若蒙恩暇幾日,則不煩列邑之貽弊,可以從便往來。故玆敢冒悚仰瀆,惟聖明,諒燭而許由,俾伸至情焉云云。答曰,省箚具悉卿懇。卿其從便往省焉。仍傳曰,此批答,遣史官傳諭。
上在昌德宮。停常參·經筵。
上詣孝徽殿,入齋室後,藥房·內閣·政院·玉堂口傳問安。答曰,知道。
冬享大祭親祭,還入齋室後,大殿,藥房口傳問安。答曰,罔極。內閣·政院·玉堂·百官單子問安。答曰,罔極。大王大妃殿·王大妃殿,藥房口傳問安。答曰,知道。內閣·政院·玉堂·百官單子問安。答曰,知道。中宮殿,藥房口傳問安。答曰,罔極。內閣·政院·玉堂百官單子問安。答曰,罔極。世子宮,藥房口傳問安。答曰,知道。內閣·政院·玉堂·百官單子問安。答曰,知道。
還內後,藥房·內閣·政院·玉堂口傳問安。答曰,知道。
朴容大啓曰,明日常參·經筵,取稟。傳曰,停。
李冕雨啓曰,禮曹判書尹滋悳,除拜後過三日不爲出肅,依定式推考警責,仍卽牌招察任,何如?傳曰,允。
傳于洪淳學曰,吏曹參判有闕之代,前望單子入之。吏曹參判前望單子入之,申檀落點。
金演壽啓曰,卽者刑曹郞廳來言,通禮院假引儀朴齊昌,當爲勘處,而新除授判書洪在鉉在外,次堂例不得擧行云,何以爲之?敢稟。傳曰,次堂擧行。
傳于閔泳翊曰,侍衛軍兵毛具,從便爲之。
洪淳學,以議政府言啓曰,卽見水原留守鄭基世災實狀啓,則新災一百七十二結三十四負六束,特令劃下,流來舊陳未及充補之九十九結四十六負六束,期於査起盡充計料,而推奴徵債,限明秋勿爲擧論事,請令廟堂,稟旨分付矣。三朔浸霪,誠近年罕覩也。幸賴晩候之均適,竟獲穡事之稍勝,而所請災結,守臣必有裁度而然,特爲準劃,舊陳之査充,推徵之防禁,竝依狀請施行,何如?傳曰,允。
又以議政府言啓曰,卽見廣州留守閔泳穆災實狀啓,則新舊災一百四十五結三十四負一束,特許準劃,本府軍餉及各衙門穀,竝耗如例準捧事,請令廟堂,稟旨分付矣。水旱之種,優遜旣殊,峽野之農,得失或錯,以若今夏潦溢,還爲之可幸,除却流來川沙,則新災不過爲七十四結零矣。特爲準劃,舊陳則査櫛復摠,餉穀則按簿準捧之意,竝爲分付,何如?傳曰,允。
又以議政府言啓曰,卽見京畿監司金輔鉉災實分等狀啓,則稍實名色,不爲擧論。坡州等十三邑鎭,置之尤甚,楊州等二十二邑鎭,置之之次,事目災外,不足災三千三百二十七結十九負八束,特許準劃,後錄諸條,竝請令廟堂稟處矣。其一,尤甚坡州等十三邑當捧還,竝與社還元穀中,只抄災民等之當納,特姑停退,待明秋收捧事也。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門·各官房屯土,勿拘定摠,從實收稅事也,其一,推奴徵債,限明秋防塞事也。巨浸所溢,畦畛已多潰缺,凄風所噓,穗穎亦被萎枯。然而旣非全省之皆同,自有列郡之各殊,則截補而較挈之,足可謂免歉之年矣。事目外,不足災一千結加劃,使之均俵,兩等分劑,必有裁度,竝與附錄諸條而依狀請施行,至若尤甚邑災民停還事,目下紓力,非不可恤,來秋竝督,亦所當念,限折半許施,何如?傳曰,允。
又以議政府言啓曰,卽見江華留守金永壽狀啓,則本府儒生公都會,依已例待明秋合設事,請令廟堂,稟旨分付矣。都會之有故請退,非無其例,而今此狀本,初不具由,只以依已例待明秋合設爲辭者,揆以格例,殊涉不審,該守臣推考,都會則依所請退行,何如?傳曰,允。
又以弘文館言啓曰,新除授校理李友會,修撰趙秉翊,竝卽牌招察任,何如?傳曰,允。
又以弘文館言啓曰,新除授副校理趙益元,時在忠淸道忠州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理宋彙仁落點。
閔泳翊,以都摠府言啓曰,今日入直內三廳·武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以訓鍊都監言啓曰,本局從事官鄭元夏,身病猝重,勢難察任,改差,何如?傳曰,允。
又以禁衛營言啓曰,本營中軍李敏宇,身病甚重,勢難察任,今姑改差,何如?傳曰,允。
又以司僕寺一二提調意啓曰,兼內乘李敏宇,以其身病,呈狀乞遞矣。不可强令察任,今姑改差,其代令該曹,口傳差出,何如?傳曰,允。
兵曹口傳政事,以李昌鎬爲兼內乘。
金演壽,以刑曹言啓曰,今十月初一日,孝徽殿晝茶禮親行入侍時,都承旨閔泳翊所啓,臚唱之際,做錯非細,揆以擧行,誠極未安。當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。
義禁府啓曰,通禮院假引儀朴齊昌拿處事,傳旨啓下矣。朴齊昌,係是雜技,依例移送秋曹之意,敢啓。傳曰,知道事,批下矣。謹按律文,則大明律雜犯條,有曰凡不應得爲而爲之事理,重者杖八十,朴齊昌依此律,決杖八十後,放送之意,敢啓。傳曰,知道。
亞獻官領議政李最應,預差永平君李景應,終獻官行判敦寧尹宜善,預差錦陵尉朴泳孝,贊禮判尹李秉文,預差禮曹參判洪承億,典祀官奉常寺主簿李寅璟,宮闈令尙膳劉應祿,執禮副應敎趙東弼,執尊執義鄭元和,大祝修撰洪鍾永,祝史別兼春秋洪承憲,齋郞檢閱李起鍾,盥洗位禮曹佐郞金性默,兵曹佐郞金永濟,爵洗位奉常寺副奉事白珍燮,刑曹佐郞李明源,亞終獻盥洗位,校書判校宋宅薰,贊者引儀李浩德,引儀玄景運,謁者兼引儀安東鍊,兼引儀李應達,贊引假引儀鄭達容,假引儀崔光在,祭監監察徐晩輔·李龍和。
吏曹參判金炳翊疏曰,伏以臣辭不獲命,義先趨恭,冒參銓衡之職,亦行代斲之政,顧其人則庸陋譾劣,擧世之所不齒,而論其任則甄別臧否,馭世之一大柄也。山蚊河蚷,其能負而馳耶?只當僨敗焉已矣,始雖不自量而張皇祗肅,終何敢若固有而淟涊蹲據,非第溺職之是懼,實爲則哲之貽累,此臣之不可不丐免者也。臣以夙抱痰飮之祟,近因換節之時,一倍添劇,遂淹床笫,寒嗽交作,而寢食俱輟,敗元益陷,而蠢動無期,堂堂天官,旣非養病之坊,濟濟朝瑞,尤多妨賢之路,此又臣之不可不速解者也,敢陳疾痛之呼,仰瀆崇嚴之聽。伏乞聖慈,俯垂鑑諒,亟遞臣吏曹參判之銜,以安私分,以重公器焉。臣無任云云。答曰,省疏具悉。所請依施。
己卯初三日子時,上詣孝徽殿,冬享大祭親行入侍時,都承旨閔泳翊,左承旨洪淳學,右承旨朴容大,左副承旨洪永禹,右副承旨李冕雨,同副承旨金演壽,假注書鄭承謨·姜友馨,記事官閔泳駿·李起鍾,別兼春秋洪承憲·金學洙·金文鉉·趙秉升,原任直提學金輔鉉·李承輔·金炳德,提學金炳始,原任直提學李載元,檢敎直提學趙寧夏·李載冕·趙成夏,原任直提學南廷順,檢校直提學鄭範朝,直提學李載兢,檢校直閣李鎬翼·尹用求·趙同熙,直閣洪英植,原任待敎李秉文·徐相翊·金奎軾,檢校待敎閔泳煥,待敎宋秉瑞,副應敎趙東弼,修撰洪鍾永,以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調李載元,副提調閔泳翊,進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門,至崇化門外。通禮跪啓請降輿,上降輿,入齋殿。親祭時至,通禮跪啓請出次,上改具練服,出次。贊禮導上入孝徽殿東夾門,由東階,詣版位,西向立。贊禮跪啓請俯伏哭,上俯伏哭。贊禮跪啓請止哭興四拜興平身,上止哭,行四拜禮訖。贊禮導上詣盥洗位,上盥洗,仍詣尊所,北向立。執尊者擧羃酌酒,贊禮導上詣靈座前跪,泳翊奉香,冕雨奉爐。贊禮跪啓請三上香,上三上香。贊禮跪啓請執瓚灌地,泳翊奉瓚跪進,上執瓚灌地訖,以授泳翊,泳翊跪受,還置於尊所。贊禮跪啓請執幣獻幣,泳翊奉幣篚跪進,上受幣,以授泳翊,泳翊跪受,奠于靈座前訖。贊禮導上降復位,贊禮導上詣尊所,執尊者擧羃酌醴齊。贊禮導上詣靈座前跪,啓請執酌。泳翊奉酌,跪進,上受酌,以授冕雨,冕雨跪受奠于靈座前。贊禮跪啓請俯伏興少退跪,上少退,跪,大祝修撰洪鍾永,讀祝文訖。贊禮跪啓請平身,上平身,贊禮導上降復位。亞獻官領議政李最應,終獻官行判敦寧尹宜善,行禮如上儀訖。贊禮跪啓請俯伏哭。上俯伏哭,贊禮跪啓請止哭興四拜興平身,上止哭,興四拜禮訖,宮闈令納練主如儀訖。贊禮導上詣望燎位,望燎訖。贊禮跪啓請禮畢,贊禮導上還入齋殿,少頃,通禮跪啓請出次。上還具布裹翼善冠·布袍·布裹烏犀帶·白皮靴,出崇化門外。通禮跪啓請乘輿,上乘輿,判府事洪淳穆,判府事姜㳣,領議政李最應,進前奏曰,夜氣稍涼,侵曉勞動,聖體,若何?上曰,一樣矣。最應曰,今日陪祭班儀稀疎,實病實故在外外,捧現告,從重推考,何如?上曰,依爲之。各別申飭,可也。出擧條由景化門·銅龍門,至協陽門。泳翊請出標信解嚴。由宣化門還內。諸臣以次退出。
己卯十月初三日辰時,上詣仁政殿。八月朔日次儒生殿講入侍時,都承旨閔泳翊,左承旨洪淳學,右承旨朴容大,左副承旨洪永禹,右副承旨李冕雨,同副承旨金演壽,假注書鄭承謨·姜友馨,記事官閔泳駿·李起鍾·金炳吉·李容稙,別兼春秋金學洙·金文鉉·趙秉升,提學金炳始,檢校直提學趙寧夏·李載冕·趙成夏·鄭範朝,直提學李載兢,檢校直閣李鎬翼·姜·趙同熙,直閣洪英植,檢校待敎閔泳煥,待敎宋秉瑞,副校理南肅熙,副修撰李秉臯,以次侍立。時至,通禮跪啓請外辨,上具布裹翼善冠·布袍·布裹烏犀帶·白皮靴,乘輿出宣化門。藥房提調李載元,副提調閔泳翊,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿陞座,泳翊奏曰,侍衛從陞中,有試官蒙點人,使之下去,與儒生等一體行禮乎?上可之。贊儀唱四拜,考官戶曹判書金炳始,刑曹參判李僖魯,兵曹參判鄭稷朝,參考官副護軍李鎬翼·朴周陽,副校理南肅熙,藝文館檢閱閔泳駿及儒生等,行四拜禮,以次入就位。上命開講,泳翊曰,考講以抽籤爲之乎,以大文爲之乎?上曰,大文爲之,可也。仍親受講六人訖,上曰,省記來呈之官員服色,何其違式耶?淳學進前奏曰,省記來呈時,吏曹郞廳服色違式,致勤下詢,事體所在,萬萬未安。所當重勘,而本院請推之外,無他可施之罰,何以爲之乎?上曰,拿處,可也。出擧條仍命書傳敎曰,日次儒生殿講未畢講,便殿爲之。上降座,陞輿,仍出仁政門,由肅章門,入協陽門。泳翊請出標信解嚴,上入宣化門還內。少頃,上出御重熙堂,仍命開講,親受講五人後,入小次。仍敎曰,東溫突平座排設。以司謁口傳下敎曰,日次儒生比較時,侍衛置之。儒生等,以次應講畢,比較儒生十五人書入,小頃,上出次,親受比較講七人,入小次。儒生等以次應講,比較三次訖。上出次,命書傳敎曰,日次儒生比較,明日待令。仍命試官先退,又命退,諸臣以次退出。
上在昌德宮。停常參·經筵。
朴容大啓曰,明日常參·經筵,取稟。傳曰,停。
金演壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
閔泳翊啓曰,假注書鄭承謨,有身病,勢難察任,今姑改差,何如?傳曰,允。
鄭承謨改差,代以李貞稙爲假注書。
朴容大,以弘文館言啓曰,新除授副校理宋彙仁,時在忠淸道忠州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理閔泳煥落點。
金演壽啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進,罷職傳旨,傳于金演壽曰,只推。
以全羅監司沈履澤狀啓,順天府人命渰死事。
傳于李冕雨曰,人命渰死,聞甚矜惻,元恤典外,別加顧助,如有生前身還布,竝蕩減,掩埋之節,與未拯屍身,期於拯得之意,廟堂措辭分付。
朴容大,以承文院言啓曰,院吏文學官南奭元·金裕衡有頉代,幼學李復衡·申明休差下,竝付軍職,冠帶常仕,何如?傳曰,允。
閔泳翊,以兵曹言啓曰,今此健元陵·元陵·綏陵·景陵幸行時,各差備所把驛馬,磨鍊書入,而本曹驛馬外,不足之數,依例京畿驛馬十五匹補把事,分付本道之意,敢啓。傳曰,知道。
又以禁衛營言啓曰,本營騎士都試時,各技優等人,別單書入之意,敢啓。傳曰,知道。
又以禁衛營言啓曰,本營騎士將李昌烈,身病猝重,勢難察任,改差,何如?傳曰,允。
金演壽,以義禁府言啓曰,卽接月令醫員鄭鍾健手本,則以爲時囚罪人趙秉益,素患疝積,又添風症,食飮全却,目下症形,實爲危劇云,罪人病勢如此,則一邊保放,一邊草記,載在法典矣。趙秉益姑爲保放之意,敢啓。傳曰,知道。
義禁府啓目,吏曹佐郞全洪敎原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓,飭已施矣,分揀放送。
又啓目,山陵朔祭大祝李元棋原情云云,傳旨內辭緣,泛稱遲晩,所當請刑,載在法典,議處,何如?判付啓,依允。
己卯十月初四日未時,上御重熙堂。日次儒生殿講比較入侍時,都承旨閔泳翊,左承旨洪淳學,右承旨朴容大,左副承旨洪永禹,右副承旨李冕雨,同副承旨金演壽,假注書鄭承謨·姜友馨,記事官閔泳駿·李起鍾·金炳吉·李容稙,別兼春秋金學洙·金文鉉,提學金炳始,檢校直提學趙寧夏·李載冕·趙成夏·鄭範朝,直提學李載兢,檢校直閣李鎬翼·姜·趙同熙,直閣洪英植,檢校待敎閔泳煥,待敎宋秉瑞,副校理南肅熙,副修撰李秉皐,考官戶曹判書金炳始,刑曹參判李僖魯,兵曹參判鄭稷朝,參考官副護軍李鎬翼·朴周陽,副校理南肅熙,藝文館檢閱閔泳駿,以次入就位。上出次,命開講,親受講一人,入小次,儒生等以次應講,比較十一次訖。上命賜饌,仍出次。命書傳敎曰,日次儒生殿講比較,明日待令。仍命試官先退,又命退。諸臣以次退出。
上在昌德宮。停常參·經筵。
藥房提調李載元,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴容大啓曰,明日常參·經筵,取稟。傳曰,停。
金演壽啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
洪淳學啓曰,議政府郞廳來言,今日賓廳日次,而領議政李最應,無時急稟定事,左議政金炳國,有身病,左議政未差,不得來會云矣,敢啓。傳曰,知道。
洪淳學啓曰,假注書李貞稙,時無職名,令該曹,依例付軍職,冠帶常仕,何如?傳曰,允。
以司謁口傳下敎曰,章陵丁字閣改修時,地方官,與本陵官,從便監董。
金演壽啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于金演壽曰,只推。
兵曹,以徐相岳爲禁衛中軍。
閔泳翊,以禁衛營言啓曰,本營千摠柳興秀,身病猝重,勢難察任,改差,何如?傳曰,允。
又以御營廳言啓曰,因禮曹草記,泰陵·康陵局內捉虎事,定將校率領砲手,去月二十四日出送行獵矣。今月初四日申時量,大虎一頭,捉得於康陵後麓近處,故謹此封進,而仍爲行獵之意,敢啓。傳曰,知道。
義禁府啓目,淸州前牧使趙秉益原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
己卯十月初五日申時,上御重熙堂。日次儒生殿講比較入侍時,都承旨閔泳翊,左承旨洪淳學,右承旨朴容大,左副承旨洪永禹,右副承旨李冕雨,同副承旨金演壽,假注書姜友馨·李貞稙,記事官閔泳駿·李起鍾·金炳吉·李容稙,別兼春秋金學洙·金文鉉,提學金炳始,檢校直提學趙寧夏·李載冕·趙成夏·鄭範朝,直提學李載兢,檢校直閣李鎬翼·姜·趙同熙,直閣洪英植,檢校待敎閔泳煥,待敎宋秉瑞,副校理南肅熙,副修撰李秉皐,考官戶曹判書金炳始,刑曹參判李僖魯,兵曹參判鄭稷朝,參考官副護軍李鎬翼·朴周陽,副校理南肅熙,藝文館檢閱閔泳駿,以次入就位。上出次。冕雨進前奏曰,奏御文字,何等審愼,而今日省記,有所錯誤,致勤下詢,事甚疎忽,極爲未安,臣之矇然捧入,不勝惶悚。當該兵曹堂上,不可無警,推考,何如?上曰,依爲之。出榻敎上命開講。仍親受講一次後,入小次。儒生等,以次應講,比較十三次訖。炳始,以司謁入稟曰,比較儒生二十八次,李敬夏旣醉章不榜目,何以爲之乎?上出次。命書傳敎曰,八月朔日次儒生殿講居首通幼學金弼洙,直赴殿試,之次通進士李道宰等十四人,竝直赴會試,之次略生員李瑋宰等十四人,竝給二分,之次略生員李慶秀等十五人,竝給一分,之次粗幼學李純榮等七人,各奎章全韻一件賜給。又命書傳敎曰,入格儒生,明日待令。上還入小次。東宮賜果。諸臣同爲祗受。上出次。仍敎曰,試官出去,直赴人進退黑戲,可也。泳翊曰,招入院隷,使之擧行乎?上可之。炳始退立楹外,進退黑戲訖。上曰,使之出送也。仍命試官先退,又命退。諸臣以次退出。
上在昌德宮。停常參·經筵。
李冕雨,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李冕雨啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
傳于李冕雨曰,都承旨外,承旨竝許遞,前望單子入之。
傳于李冕雨曰,入格儒生入侍。
李冕雨啓曰,都承旨閔泳翊,卽爲牌招,何如?傳曰,允。
傳于李冕雨曰,彦陽縣監李容觀,令該曹,宣傳官加設,口傳單付,使之承傳擧行。
兵曹口傳政事,宣傳官加設單李容觀。
李冕雨啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于李冕雨曰,只推。
承旨前望單子入之,金聲根·尹榮信·李胄榮·尹用求·吳益泳落點。
李冕雨啓曰,新除授左承旨金聲根,右承旨尹用求,左副承旨李胄榮,右副承旨吳益泳,同副承旨尹榮信,竝卽牌招,何如?傳曰,允。
又啓曰,今十三日綏陵親行祭文,當爲製進,而藝文提學洪祐吉在外,弘文提學宋近洙,待明朝牌招,使之製進,何如?傳曰,允。
以都承旨閔泳翊牌不進,罷職傳旨,傳于李冕雨曰,只推。
兵曹口傳政事,副護軍單金演壽。
李冕雨,以承文院言啓曰,院吏文學官李復衡·申明休有頉代,幼學朴應鎭·李謙愚差下,竝付軍職,冠帶常仕,何如?傳曰,允。
又以三軍府言啓曰,卽見平安監司閔泳緯狀啓,則以爲作隊軍入防冬操,自是已例,而年未免歉,軍多闕額,特許停免事,請令三軍府稟處矣。輪操雖係應行,停免亦爲紓民,依狀請施行事,分付,何如?傳曰,允。
又以御營廳言啓曰,本廳字內惠化門北邊第三城廊近處體城二間半頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以義禁府言啓曰,時囚罪人趙秉益,當爲還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前趙秉益亦愆納旣夥,雖云經遞,有難全恕,以此照律,何如?判付啓,依允。
義禁府啓目粘連,向前李元祺亦囚供,雖若可冤,祀典何等嚴重,而旣失趁待,致此僨誤,自有已勘之例,施以定配之典,何如?判付啓,依允。
江原監司林翰洙疏曰,伏以臣聞任有小大,才有優劣,劣者,不可以任大,事理然也。臣姿本茸闒,厚蒙洪造,屢叨郡寄,蔑效埃報,而自忝尹灣,冞懼臨淵,邊門譏詗,莫察銖兩之奸,弊局剸理,未展寸尺之籌,所以辭單,屢控於政府,敦飭,至煩於崇聽,有若激勵奬勸者然。臣於是,仰怵俯恧,莫省攸措。惟解紱賦歸,爲公私耦幸,故竊俟苽期之將熟,自安樗散之投閒,不自意東伯特授之命,忽及於千萬夢因之表,鳧舃擬歸,鳳誥遙宣,不審我聖上則哲之明。其何以方面承流之托,遽加於百不猶人之身也哉?徊徨踧踖,歷屢日而靡所止屆。豈謂臣屢典之績,合置藩任?抑謂臣已試之效,可屬劇部,有此曠絶之恩,若出偏示之意歟?解銅章而建玉節,自下邑而按名藩,人皆嘖嘖而艶說曰,雖漢之蕭望之之守平原,而試三輔,無以加此,在臣身輝榮光寵,固已極矣濫矣。其責則刺史,而非一行之吏也,其地則全省,而非百里之小也。臣以何威望,蕫率卄六州之人吏,以何才猷,期效萬一分之報答哉?且況關東一方,包山帶海,峽多野少,厥壤犖确,燔菑棘而墾畬,其甿貧瘠,伴鹿豕而棲息,郡邑凋殘,閭井蕭瑟,自經曩歲之大無,杼柚罄竭,又値今夏之巨浸,田疇荒廢,較諸他道,殆有甚焉。雖憑口傳,無異目擊。藉使有才能者當之,茫然無下手處,而今乃以如臣空疎,如臣迂拙擔之,以莫重之寄,責之以不能之事,則不幾近於强僬背以負山,策駑蹄以歷塊哉?苟非然者,深恩河海,少酬塵刹,彝性則然。何苦爲巽讓之計?有若崇飾然也。與其冒據匪據,終速僨誤,無寧不報爲報,早卽丐免,此尤臣必辭之義也。庸敢臚實陳籲,仰瀆黈聽,伏乞聖明,念重任之不宜輕畀,諒微懇之匪出例讓,亟命遞改臣職名,以幸民事,以安賤分,不勝大願,臣無任云云。答曰,省疏具悉。卿其勿辭往欽哉。
己卯十月初六日申時,上御重熙堂。入格儒生入侍時,前承旨李冕雨,假注書姜友馨,記事官金炳吉·李容稙,以次進伏。幼學金弼洙,進士李敬夏,幼學鄭寅鶴·尹成求,進士李道宰,幼學沈在建,進士韓光洙,幼學尹承弼·李容善·朴岐勳,進士朴容奭,幼學姜敬熙·金必均,生員李瑋宰·朴周憲,進士徐光學·申泰敬·李錫宇,幼學金奎行·金演敎·李義悳·洪昺厚,生員李慶秀,進士沈軒慶,幼學李日贊·尹始榮,進士李枝秀,幼學李錫僖·洪鑅周·李澈儀·尹榮植·李容弼·洪悳周,序立階下訖。上曰,史官分左右。冕雨奏曰,入格儒生中,林敎相等十八人,有身病,不得待令矣。待令儒生,使之陞堂奏職姓名乎?上可之。弼洙等,以次陞堂,奏職姓名,退立階下訖。冕雨曰,儒生使之頒賞行禮乎?上可之。冕雨出楹外,頒賞,行禮訖。冕雨曰,儒生使之退出乎?上可之。儒生等,退出。上命史官就座,又命退。承史以次退出。
上在昌德宮。停常參·經筵。
尹榮信啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
吳益泳啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
尹榮信啓曰,今此幸行時,何大臣留都乎?敢稟。傳曰,姜判府事爲之。
兵曹,以金在顯爲留都大將。
尹榮信啓曰,弘文提學宋近洙,疏批已下,卽爲牌招,何如?傳曰,允。
傳于尹榮信曰,是年是月,予小子愛日祝崗之忱,曷以盡喩?豐恩府院君·德安府夫人祠版,遣都承旨致祭。
吳益泳啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于吳益泳曰,只推。
傳于尹榮信曰,正字外,玉堂竝許遞,前望單子入之。
玉堂前望單子入之,應敎魚允中,副應敎李萬敎,校理李敎永·李在淳,副校理李肇信·趙東弼,修撰洪祐冀·金熙國,副修撰李載允·南肅熙落點。
尹榮信啓曰,玉堂上下番俱空,事甚未安,新除授應敎魚允中,副應敎李萬敎,校理李敎夏·李在淳,副校理李肇信·趙東弼,修撰洪祐冀·金熙國,副修撰李載允·南肅熙,竝卽牌招,推移入直,何如?傳曰,允。
尹榮信,以訓鍊都監言啓曰,本局哨官李喜銓,身病猝重,勢難察任,改差,何如?傳曰,允。
又以義禁府言啓曰,時囚罪人趙秉益,當爲還囚,照律以入,而病勢一向未差,仍爲保放之意,敢啓。傳曰,知道。
義禁府照目粘連,淸州前牧使趙秉益矣本府議啓內,愆納旣夥,雖云經遞,有難全恕,以此照律,罪笞五十收贖,解見任,別敍,私罪。奉敎依允爲旀,功議各減一等爲良如敎。
弘文提學宋近洙疏曰,伏以臣於夏間,伏奉弘文館提學除旨,此非臣所宜濫叨者,而身在鄕外,丐免無階,迄今蹲仍矣。今以祭文撰進,召牌儼臨,事在目下,勢甚悶隘。玆敢以不稱之實,忙陳短牘,惟聖明垂察焉。噫,臣少而荒嬉失業,老益廓落無成,卽一三家村裏冬烘措大耳。凡人之大小事爲,智思未及,才力不逮者,尙或可以護前遮後,而至若文翰詞藝,其優劣長短,自有定評。雖欲强所不能,恬然自居,而有事之會,猝然當之,本末立露,掩諱不得,紫微失却張君房,徒供人姍笑之資,其不可冒居也審矣。歐陽脩,以蓋世之文章,劉敝,猶謂之歐九不讀書,司馬光,何等博雅,而以不嫺四六辭免,翰林學士。今以臣魯貿謏劣,置之藝苑淸班,責其煥黼黻而贊聲明,此實理勢之萬不襯當也。伏乞聖明,曲垂鑑諒,將臣文苑之任,劃賜鐫改,仍命選部,勿復檢擬,千萬顒祝,臣無任云云。答曰,省疏具悉。卿其勿辭行公。
上在昌德宮。停常參·經筵。
李胄榮啓曰,明日常參·經筵,取稟。傳曰,停。
吳益泳啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
傳于李胄榮曰,有實故玉堂,竝許遞,前望單子入之。
李胄榮啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于李胄榮曰,只推。
傳于李胄榮曰,右副承旨·同副承旨許遞,前望單子入之。
李胄榮啓曰,臣與右副承旨吳益泳,伴直矣。纔已許遞出去,伴直無人,右承旨尹用求,所當牌招,而拘於廳規,不得請牌,何以爲之?敢稟。傳曰,牌招。
傳于李胄榮曰,前承旨尹榮信,副摠管除授。
吏曹,前承旨尹榮信,今加嘉善,副摠管除授事,承傳。
兵曹,副摠管單尹榮信除授事,承傳。
承旨前望單子入之,李載完·洪承穆落點。
李胄榮啓曰,左副承旨尹用求牌不進,伴直無人,新除授同副承旨洪承穆,卽爲牌招,何如?傳曰,允。
李胄榮,以弘文館言啓曰,上番闕直,事甚未安,校理一員·副校理一員未差,應敎魚允中,副應敎李萬敎,副校理李肇信,竝卽牌招,推移入直,何如?傳曰,允。
又以弘文館言啓曰,新除授校理李在淳,時在廣州地,修撰金熙國,時在慶尙道玄風地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理朴齊晠,修撰金正浩落點。
玉堂前望單子入之,校理鄭㵙,副校理趙東弼落點。
以左副承旨尹用求牌不進,罷職傳旨,傳于李胄榮曰,只推。
以忠淸監司李明應狀啓,公州等邑人命渰壓死,民家漂壓事,傳于李胄榮曰,人命渰死,聞甚矜惻,而民家漂頹,若是夥多,尤極慘酷,元恤典外,別加顧助,渰死人身還布竝蕩減,結構奠接之方,營邑爛加商確,俾無一民捿遑之弊事,廟堂各別措辭關飭。
兵曹口傳政事,副司果閔泳煥·李軒卿,以上竝單付。
李胄榮,以議政府言啓曰,頃因京畿年分狀啓,事目災一百結外,不足災一千結加劃之意,覆啓行會矣。卽見該道臣金輔鉉狀啓,則復陳災結排比不得之狀,仍請見減災二千三百二十七結十九負八束,特許準劃事,更令廟堂稟處矣,檢災,大政也。濫與略之間,不容不愼重矣,而道啓又此切至,民情宜存矜念,四百結特爲加劃,竝事目與前劃合準一千五百之數,使之斯速均俵,何如?傳曰,允。
又以議政府言啓曰,卽見忠淸監司李明應狀啓,則備陳綿農慘歉之狀,仍請各軍布以木上納者,自今年十月,至明年九月,兵曹及各營,竝以純錢代納,訓局砲保,一體代錢,舒川等七邑苧納軍布,亦許限明秋代納事,竝令廟堂,稟旨分付矣。喜燥之種,遇澇痒損,卽其常理之所不免,而秋候晴曝,優有幾分成就矣。然而民情攸關,實難以全責本邑,依他道例,兵曹各營納布,限五分一代錢,七邑苧納,亦爲許代,而砲保事體有別,置之,何如?傳曰,允。
又以議政府言啓曰,卽見黃海監司鄭海崙狀啓,則備陳綿農慘歉之狀,仍請各軍門,各衙門納布,竝以純錢代捧,訓局砲保,限折半特許代納事,令廟堂,稟旨分付矣。夏潦所經旱種,宜其受損,秋候頗適,晩顆綽乎有收,則其何可不論優遜,一例請代乎?然而軍需雖重,民情當恤,兵曹及禁·御兩營所納,竝五分一代錢,各司所納,竝純錢施行,訓局砲保,事體尤別,置之,何如?傳曰,允。
又以三軍府言啓曰,卽接訓鍊都監所報,則今十月初九日,習陣日次,而大將臣趙寧夏,有身病,不得行操云矣,敢啓。傳曰,知道。
又以承文院言啓曰,院吏文學官朴應鎭·李謙愚有頉代,幼學李鎬百·宋秉鼎差下,竝付軍職,冠帶常仕,何如?傳曰,允。
又以兵曹言啓曰,銅龍門南邊墻垣頹圮處,今已畢築矣。晝察夜巡軍兵,解送直所之意,敢啓。傳曰,知道。
又以御營廳言啓曰,大虎一頭捉得,封進之後,連爲行獵,今月初七日未時量,大虎一頭,又爲捉得於康陵局內,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
夜自二更至五更,灑雨下雨,測雨器水深一分。
洪承穆,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
洪承穆啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,右承旨李載完,時在忠淸道瑞山地,斯速乘馹上來事,下諭,何如?傳曰,允。
備忘記,江界府使鄭雲星,天摩僉使金基柱下直,各長弓一張·長箭一部·片箭一部·筒兒一箇賜給。
洪承穆啓曰,假注書姜友馨,有身病,勢難察任,今姑改差,何如?傳曰,允。
姜友馨改差,代以李範晉,爲假注書。
洪承穆,以弘文館言啓曰,下番副修撰臣南肅熙,以訓鍊都監從事官,今日軍布捧上時,晝仕出去之意,敢啓。傳曰,知道。
洪承穆啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于洪承穆曰,只推。
洪承穆,以弘文館言啓曰,上番闕直,事甚未安,應敎魚允中,副應敎李萬敎,副校理李肇信,新除授校理朴齊晠,副校理趙東弼,竝卽牌招,推移入直,修撰金正浩,一體牌招察任,何如?傳曰,允。
又以弘文館言啓曰,新除授校理鄭㵙,時在全羅道昌平地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理李輔榮落點。
兵曹,留都從事官單李雲夏。
洪承穆,以三軍府言啓曰,卽接禁衛營所報,則今十月初十日習陣日次,而大將臣申正熙,有身病,不得行操云矣,敢啓。傳曰,知道。
又以吏曹言啓曰,今十月十三日,行顯陵攝行祭,大祝前校理李友會,懿陵攝行祭,大祝前修撰趙秉翊,時無職名,竝令該曹,口傳付軍職,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以都摠府言啓曰,新除授副摠管尹榮信,時無職名,令該曹,口傳付軍職,何如?傳曰,允。
又以訓鍊都監言啓曰,本局分授都城彰義門西邊第一城廊近處體城二間許頹圮處,今已畢築,女墻仍爲始役,把守軍解送之意,敢啓。傳曰,知道。
又以禁衛營言啓曰,本營字內敦義門南邊第二城廊近處體城頹圮改築處,女墻今已畢築之意,敢啓。傳曰,知道。
又以禁衛營言啓曰,銅龍門南邊墻垣頹圮處,今已畢築,晝察夜巡軍兵解送事,自兵曹草記矣。晝察夜巡銅龍門入直軍,還入直所之意,敢啓。傳曰,知道。
上在昌德宮。停常參·經筵。
藥房提調李載元,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
尹用求啓曰,明日常參·經筵,取稟。傳曰,停。
閔泳翊啓曰,臣依定式,進詣香室奉審,則香祝樻·祝板袱子,精潔之意,敢啓。傳曰,知道。
又啓曰,臣泳翊,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
洪承穆啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹用求啓曰,議政府郞廳來言,今日賓廳日次,而領議政李最應,無時急稟定事,左議政金炳國,有身病,右議政未差,不得來會云矣,敢啓。傳曰,知道。
又啓曰,卽者副校理趙東弼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于尹用求曰,政官牌招開政。
傳于尹用求曰,秋判外堂上竝許遞,今日政差出。
尹用求,以吏曹言啓曰,奉常寺正洪在瓚,吏曹佐郞李會龍,南學敎授洪承憲,俱以身病,呈狀乞遞,竝改差,何如?傳曰,允。
又以吏曹言啓曰,尙瑞院直長洪夏謨,以其身病,呈狀乞遞,改差,何如?傳曰,以閑司相煥。
兵曹口傳政事,護軍尹榮信,副司果李友會·趙秉翊,以上竝單付。
洪承穆啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于洪承穆曰,只推。
傳于尹用求曰,守令有闕之代,準朔未準朔守令中,通融擬入。
有政。吏批,行判書金炳德進,參判申檀在外,參議未差,左副承旨尹用求進,啓曰,洪州牧使,今當差出,而本州以湖西雄邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以洪澈周爲刑曹參判,李鎬喆爲戶曹參議,李根秀爲刑曹參議,尹成鎭爲大司成,領府事李裕元爲社稷都提調,金炳翊爲同經筵,金昌熙爲同義禁,尹榮信爲同春秋,徐夔淳爲司僕正,韓兢烈爲奉常正,朴孝憲爲漢城庶尹,南秉文爲吏曹佐郞,韓用肯爲奉常主簿,李中彦爲典籍,趙性喜爲義盈直長,李重哲爲東部都事,宋道淳爲南學敎授,洪膺周爲密陽府使,金胤鉉爲洪州牧使,尹爲長興府使,李喆南爲延曙察訪,領敦寧單洪淳穆,戶曹正郞柳承根,姑爲仍任事,承傳,尙瑞院直長洪夏謨,順昌園直長李鳳鉉,已上相換事,承傳。
兵批,行判書宋近洙病,參判鄭稷朝病,參議金弘集病,參知沈相萬進,同副承旨洪承穆進,以劉一泓爲濟物萬戶,護軍金炳翊·李僖魯,副護軍洪淳學·朴容大·洪永禹·李冕雨·吳益泳·趙秉鎬·趙秉燮·曺秉斗,副司直宋道淳·李敎夏·李在淳·鄭㵙·尹祖榮·鄭顯英·趙益元·宋彙仁,副司果李命宰·洪鍾永·金熙國·李秉皐·朴宗鉉,副司正李貞稙,副司猛南奭元·金裕衡·李復衡·申明休·朴應鎭·李謙愚·李鎬百·宋秉鼎·趙羲鳳·朴秉勳,以上竝單付。
吏批,再政。以金九鉉爲敦寧都正,丁大懋爲工曹正郞,吳道泳爲寧海府使,金秉燮爲交河郡守,李承耆爲信川郡守。
吏批,三政。以尹行駿爲戶曹佐郞,金洛鎭爲寶城郡守,李演光爲井邑縣監。
吏批,四政。以李根永爲鎭川縣監。
傳于尹用求曰,司饔都提調有闕之代,領議政爲之。
傳于尹用求曰,吏曹參議有闕之代,前望單子入之。
吏曹參議前望單子入之,韓喆愚落點。
洪承穆,以三軍府言啓曰,卽接御營廳所報,則今十月十一日,習陣日次,而幸行聚軍隔日,不得行操云矣,敢啓。傳曰,知道。
尹用求,以弘文館言啓曰,副校理趙東弼,陳疏徑出,上番闕直,事甚未安,應敎魚允中差祭,校理朴齊晠有拘忌,副應敎李萬敎,副校理李肇信,新除授校理李輔榮,竝卽牌招,推移入直,何如?傳曰,允。
又以弘文館言啓曰,下番副修撰臣南肅熙,以訓鍊都監從事官,今日軍布捧上時,晝仕出去,而每每草記,事涉煩瀆,此後則除草記往來之意,敢啓。傳曰,知道。
又以承文院言啓曰,院吏文學官李鎬百·宋秉鼎有頉代,幼學趙羲鳳·朴秉勳差下,竝付軍職,冠帶常仕,何如?傳曰,允。
洪承穆,以御營廳言啓曰,大虎二頭,捉得封進之後,連爲搜覓,更無虎跡,山行軍撤還之意,敢啓。傳曰,知道。
又以義禁府言啓曰,時囚罪人李元祺,施以定配之典,議處公事判付內,依允矣。李元祺,慶尙道聞慶縣定配,而以議啓內辭意,具罪目依例發遣府羅將,押送配所,何如?傳曰,有所斟量者存,特爲分揀放送。
副校理趙東弼疏曰,伏以臣方在禁直,得接家信,則臣父素患癥癖之証,因於寒暄之不適,一倍添劇,委頓床玆,家僮急至,促臣歸視,臣聞此報,方寸焦灼,按住不得。玆敢忙陳短章,徑出禁扄,伏乞聖慈,察臣情私,亟遞臣職,俾便歸護,仍治臣瀆撓之罪,以昭法紀,千萬至祝,臣無任云云。省疏具悉。爾其勿辭救護。
上在昌德宮。停常參·經筵。
洪承穆啓曰,明日綏陵親祭齋戒,再明日幸行相値,視事頉稟之意,敢啓。傳曰,知道。
又啓曰,合辭許久闕啓,事甚未安,除在外·未署經·差祭外,呈告人員,竝卽牌招,何如?傳曰,允。
又啓曰,右副承旨李胄榮,今日不爲仕進,卽爲牌招,何如?傳曰,允。
傳于洪承穆曰,明日孝徽殿晝茶禮,當自內親行矣,該房知悉。
傳于洪承穆曰,右捕將吳夏泳,擧措極爲無嚴,施以竄配之典。
洪承穆啓曰,右邊捕盜大將吳夏泳,施以竄配之典事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將趙羲復,卽爲牌招,聽傳敎,何如?傳曰,允。
傳于洪承穆曰,右捕將有闕之代,前望單子入之。
捕將前望單子入之,右邊捕盜大將金箕錫落點。
洪承穆啓曰,新除授右邊捕盜大將金箕錫,卽爲牌招,傳授命召及大將牌·傳令牌,何如?傳曰,允。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于洪承穆曰,只推。
洪承穆啓曰,都承旨閔泳翊內閣進,左承旨金聲根廚院進,右承旨李載完在外,左副承旨尹用求式暇出去,右副承旨李胄榮牌不進,院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨李胄榮牌不進,罷職傳旨,傳于洪承穆曰,只推。
洪承穆啓曰,左承旨金聲根牌不進,伴直無人,右副承旨李胄榮,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左承旨金聲根牌不進,罷職傳旨,傳于洪承穆曰,只推。
傳于洪承穆曰,公事不審之中官朴漢應,從重推考。
洪承穆,以內醫院都提調·提調意啓曰,幸行隔日,分提調,令該曹,口傳差出,何如?傳曰,允。
吏曹口傳政事,以金在顯爲分內醫提調。
洪承穆,以兵曹言啓曰,今此幸行時,侍衛不可不備,而宣傳官有闕之代,口傳擬入,以爲備員進參之地,何如?傳曰,允。
兵曹口傳政事,以李左漢爲宣傳官。
洪承穆,以議政府言啓曰,卽見江原前監司洪在鉉災實分等狀啓,則江陵等六邑,置之稍實,高城等十三邑,置之之次,洪川等七邑,置之尤甚,事目災一百結外,不足災二百六十一結十七負七束,特許準劃,後錄諸條,竝令廟堂,稟旨分付矣。山海交錯,土壤之沃衍旣少,風澇迭侵,秉穗之痒損頗多,峽農縱有偏被之害,野穡終收善就之效,地部領災,自有所科,道臣請啓,還涉稍過,事目外一百五十結,特爲加劃,使之均俵,三等分劑,依施。其一,嶺東九邑大同布及各軍門·各衙門軍布,訓局外竝許折半代錢事也。九邑納布之分數,永代格外之典也,而麻農雖云失稔,經費本有綦重。今若更議闊狹,則反致恩竭之嫌,置之。其一,各軍門屯稅及各宮房各衙門有土免稅,勿爲比摠,從時起收稅事也。差人輩之不分陳起,惟意比摠,實係民隱之大者,一從時起責稅之意,捧甘另飭。其一,尤甚邑,限明秋勿定配所事也。其一,推奴徵債,限明秋防塞事也。以上兩條,俱是恤民之政,依狀辭施行,何如?傳曰,允。
又以承文院言啓曰,卽見盛京禮部咨文,本年冬季統巡,着派內城協領連壽前往事矣。回咨按例撰出,付撥下送灣府,傳給鳳城,轉致盛京之地,何如?傳曰,允。
又以兵曹言啓曰,今十月十一日,武臣賓廳武經講書日次,而幸行隔日,不得爲之之意,敢啓。傳曰,知道。
又以兵曹言啓曰,闕內入直訓局哨官分所單子,今十三日,當爲書入,而幸行相値,勢難書入,今十二日番單子啓下後,卽爲書入,巡將監軍,以今十二日,受點人員,十三日至,使之察任之意,敢啓。傳曰,知道。
行護軍尹榮信疏曰,伏以臣本庸陋不學,無所取長,猥從大夫之後,恒懼小器之受,千萬不自意,擢臣爲都摠府副摠管,進之爲嘉善階,上天恩波,偏注眢井,臣惝怳震惕,不寒而栗,臨淵集木,未足喩臣之靡措也,是階也。漢史之群臣,如陞居於二級之高,箕範之卿士,惟月責其八徵之省,愼簡極選,無與儗倫,而特授,格之外也,峻秩,望之重也。實非常調之所可平進,則未敢知則哲之明,何取於賤臣而不少留難哉?量臣本末,而長短莫揜,念臣前後,而涓埃無效,非徒臣自知之甚明,亦莫逃淵鑑之所燭,而又是同朝之所共嗤也。今若憑恃寵靈,恬若儻來,金鞋墨車,揚揚於命德之列,則其名實之不稱,何異麒麟之楦·鶢鶋之鍾哉?此猶屬臣一身之私,而其於玷名器累物議,豈不爲淸朝之所可羞哉?左右參倚,承當無說,玆陳短章,仰瀆崇嚴,此非臣如僞之讓,實是臣無隱之告,伏乞聖明,亟收臣所授階銜,俾安私分,則臣之受賜,更當如新,臣無任云云。答曰,省疏具悉。卿其勿辭行公。
上在昌德宮。停常參·經筵。
李載完啓曰,合辭許久闕啓,事甚未安,除在外·未署經·差祭外,呈告人員,竝卽牌招,何如?傳曰,允。
金聲根啓曰,明日大駕詣綏陵,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
洪承穆啓曰,刑曹參判洪澈周,同義禁金昌熙,除拜後過三日不爲出肅,竝依定式推考警責,仍卽牌招察任,何如?傳曰,允。
武衛所右邊捕盜大將單,金箕錫。
兵曹,右邊捕盜大將金箕錫。
兵曹,以李趾秀爲禁軍別將。
傳于尹用求曰,政官牌招開政。
尹用求啓曰,吏曹參議韓喆愚,疏批已下,卽爲牌招,何如?傳曰,允。
又啓曰,假注書李貞稙,有身病,勢難察任,今姑改差,何如?傳曰,允。
李貞稙改差,代以金炳吉爲假注書。
尹用求啓曰,假注書李範晉,有身病,勢難察任,今姑改差,何如?傳曰,允。
李範晉改差,代以南奎熙爲假注書。
傳于李載完曰,差備中官吳秉直·李昌根,事多無嚴,吳秉直,遠惡地定配,李昌根,遠地定配。
有政。吏批,行判書金炳德牌招不進,參判申檀在外未肅拜,參議韓喆愚進,左承旨金聲根進,啓曰,行判書金炳德牌招不進,參判申檀在外未肅拜,小臣獨政未安,何以爲之?敢稟。傳曰,只出緊任。政事,以朴鼎和爲富寧府使,以李晩鉉爲彦陽縣監。再政。以洪淳謨爲禮曹正郞,以姜永壽爲司藝,以金奎應爲儀賓都事,以沈能肯爲瓦署別提。三政。以劉元植爲典籍,以崔綸在爲禮賓主簿。
洪承穆啓曰,兵批無緊窠,吏批無送西之人,無政事之意,敢啓。傳曰,知道。
傳于李胄榮曰,金吾堂上竝許遞,前望單子入之。
判義禁前望單子入之,閔謙鎬落點。
金吾堂上前望單子入之,同義禁李奎奭·申正熙·金昌熙落點。
李載完啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進,罷職傳旨,傳于李載完曰,只推。
傳于尹用求曰,明日出宮內門路,以協陽門爲之。
李載完啓曰,因武衛所草記,今此幸行時,右邊捕盜大將金箕錫,以工曹判書,百官班陪從矣。回鑾間,以左邊捕盜大將趙羲復,使之權察事,允下矣。權察右邊捕盜大將趙羲復,卽爲牌招,聽傳敎,何如?傳曰,允。
李胄榮,以武衛所言啓曰,今此幸行敎是時,右邊捕盜大將金箕錫,以工曹判書,百官班陪從矣。在前如此之時,回鑾間,有他邊大將權察之例,今番則以左邊捕盜大將趙羲復,使之權察,何如?傳曰,允。
金聲根,以議政府言啓曰,節使拜表,已爲涓吉,而該院文書浩繁,勢難趁時告勘云,差退幾日,更爲擇入之意,分付該曹,何如?傳曰,允。
又以禮曹言啓曰,因議政府草記,節使拜表,差退幾日,更爲擇入事,允下矣。令日官全兢錫推擇,則拜表吉日,來十一月初七日午時,方物封裹,同月初四日爲吉云,以此日時退定,原粘目中改付標以入之意,敢啓。傳曰,知道。
李胄榮,以都摠府言啓曰,今日入直內三廳·武兼·禁軍及軍兵等,當爲中日習射技放,而綏陵親祭齋戒相値,不得設行之意,敢啓。傳曰,知道。
又以禁衛營言啓曰,健元陵·元陵·綏陵·景陵幸行時,本營隨駕事,命下矣。銅龍門哨官孫再興,哨軍四十名,西營哨官申錫麟,哨軍三十名,廣智營哨官金在中,哨軍三十名,新營千摠吳正善,騎士將趙基安,把摠李尙鉉,哨官趙基宣,旗牌官高泰爀,騎士二十五人,兼別破陣二名,標下軍三十名率領,入直南別營,哨官沈宜峻,別騎衛一人,哨軍五名,火藥庫哨官李容奭,別破陣八名,兼別破陣六名率領,守直之意,敢啓。傳曰,知道。
扈衛廳留都大臣意啓曰,臣承命留都,一依兵曹啓下事目,率領扈衛軍士,今日申時量,結陣扈衛之意,敢啓。傳曰,知道。
又以禁衛營言啓曰,今十月十一日,本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
又以義禁府言啓曰,右邊捕盜大將吳夏泳,施以竄配之典事,承傳啓下矣。吳夏泳,平安道中和府竄配,而以承傳內辭意,具罪目依例發遣府書吏,押送配所,何如?傳曰,允。
又以刑曹言啓曰,以司謁口傳下敎曰,捕校毆打之柳興植,嚴刑一次,遠惡島減死定配,無難入稟之頭目軍官,遠地定配事,命下矣。謹依傳敎,罪人柳興植,嚴刑一次,全羅道康津縣古今島遠惡島減死定配所,而適値齋日,待用杖嚴刑押送,右捕廳頭目軍官金鎭煥,慶尙道善山府遠地定配所,卽爲押送之意,敢啓。傳曰,知道。
吏曹參議韓喆愚疏曰,伏以臣卽一至憃極愚,蔑有肖似者耳。迺於日昨,伏奉天官佐貳之命,寵靈攸蔇,震懍居先,實莫省攸措也。噫,選部之職,孰非綦重,而今臣所叨,秩愈卑而簡愈峻,與聞通塞,有時代㓸,均之有銓錘之責,世所稱仕路淸顯,厥惟尙矣。前後膺是任者,磊落相望,而曷嘗有如臣空疎譾劣者,竽濫於其間也乎?臣以謏聞蔑學,輥到緋玉,亦旣有年于玆。我殿下大竱槃物之澤,若偏臣身,榮已極矣,分已踰矣。每一循省,冞增恧蹙,爰居之鍾鼓,土偶之文繡。卽臣着題語也,則今此異數,又奚宜而至也?第臣寒素之踪,鈍拙成性,官方注措,未嘗經心,以若弇陋,置若淸要,不幾近於責聾瞽而審音辨色也哉?賤名之猥廁于此,已涉涯量之不衷,恩點之誤加於臣,尤係夢因之不到。臣或籍托趨走,恬若固有,則揆諸廉維,失之也遠矣。厚招物議,雖屬臣私,貽累則哲,諒非細故,庚牌儼臨,承膺無路。玆敢略暴衷懇,仰瀆崇嚴,伏望聖慈,俯垂鑑諒,亟遞臣新授吏曹參議之任,俾名器無䙝,私分獲安焉,臣無任云云。省疏具悉。爾其勿辭察職。
己卯十月十二日午時,上詣孝徽殿,晝茶禮,自內親行入侍時,都承旨閔泳翊,左承旨金聲根,右承旨李載完,左副承旨尹用求,右副承旨李胄榮,同副承旨洪承穆,假注書李範晉,記事官閔泳駿·李起鍾·金炳吉,別兼春秋金文鉉,提學金炳始,檢校直提學趙寧夏·李載冕·尹滋悳·趙慶鎬·鄭範朝,直提學李載兢,檢校直閣金永壽·趙同熙,直閣洪英植,原任待敎李秉文,檢校待敎金演壽,待敎宋秉瑞,副校理趙東弼,副修撰南肅熙,以次侍立。時至,通禮跪啓請出次。上具練服,出齋殿幄次。通禮前導,入孝徽殿,詣版位。引儀唱跪俯伏哭,上跪俯伏哭。引儀唱止哭,興四拜,興平身。上,止哭,行四拜禮訖。仍詣靈座前北向跪。通禮啓請三上香。泳翊奉香。聲根奉爐。上三上香訖。通禮啓請執盞獻盞。聲根執盞。泳翊奉盞跪進。上受盞,以授承穆。承穆跪受奠于靈座前,連獻三盞,如儀訖。通禮導上降復位。引儀唱跪俯伏哭。上,跪俯伏哭。引儀唱止哭興四拜,興平身。上止哭,行四拜禮訖。通禮導上還詣齋殿。上由東階,出東夾門,還入幄次。諸臣以次退出。
上在昌德宮。停常參·經筵。
大駕詣三瑞洞,入幕次後,藥房·內閣·政院·玉堂口傳問安。答曰,知道。世子宮,遣宮官問安。答曰,知道。仍詣綏陵,入齋室後,藥房·內閣·政院·玉堂口傳問安。答曰,知道。世子宮,遣宮官問安。答曰,知道。大王大妃殿·王大妃殿,遣承旨問安。答曰,知道。健元陵·元陵展謁,綏陵親祭,景陵展謁,還入齋室後,藥房·內閣·政院·玉堂·朝廷二品以上·六曹堂上,口傳問安。答曰,知道。世子宮,遣宮官問安。答曰,知道。還宮後,藥房·內閣·政院·玉堂·朝廷二品以上·六曹堂上,口傳問安。答曰,知道。
尹用求啓曰,明日常參·經筵,取稟。傳曰,停。
李載完啓曰,司僕寺內乘來言,捲窓,取稟。傳曰,捲三窓,毛帳爲之。
傳于李載完曰,侍衛軍兵毛具,從便爲之。
兵曹,以申桓爲御營中軍。
洪承穆啓曰,臣以大王大妃殿·王大妃殿問安進去,下直之意,敢啓。傳曰,知道。
李載完啓曰,卽者義禁府都事來言,今日幸行時,衛外擊錚人崔悳修等三十五名,移送秋曹云矣,敢啓。傳曰,知道。
傳于洪承穆曰,都承旨·左承旨許遞,前望單子入之。
李載完,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕與留營兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕與留都本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳隨駕與留陣將校·軍兵等處,乾犒饋分給之意,敢啓。傳曰,知道。
又以兵曹言啓曰,今此幸行時,隨駕將官·將校·軍兵·各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將校·軍兵等犒饋,依定奪以乾物,磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處,乾犒饋依定式磨鍊分給之意,敢啓。傳曰,知道。
又以義禁府言啓曰,差備中官吳秉直,遠惡地定配,李昌根,遠地定配事,承傳啓下矣。吳秉直,全羅道海南縣遠惡地定配,李昌根,慶尙道大邱府遠地定配,而以承傳內辭意,具罪目依例發遣府羅將,押送于各其配所,何如?傳曰,允。
綏陵親祭敎是時,亞獻官,領敦寧洪淳穆,終獻官,領議政李最應,贊禮,禮曹判書尹滋悳,典祀官,奉常正韓兢烈,執禮,副修撰南肅熙,執尊,執義鄭元和,大祝,副校理趙東弼,祝史,兵曹正郞金文鉉,齋郞,待敎宋秉瑞,贊者,引儀李浩德·玄景運,謁者,兼引儀李時庠·安東鍊,贊引,假引儀鄭達容·李應斗,祭監,監察金思國·成仁鎬。
己卯十月十三日寅時,大駕詣健元陵·元陵展謁,綏陵親祭,景陵展謁幸行入侍時,都承旨閔泳翊,左承旨金聲根,右承旨李載完,左副承旨尹用求,右副承旨李胄榮,同副承旨洪承穆,假注書金炳吉·南奎熙,記事官閔泳駿·李容稙,別兼春秋金文鉉,檢校直提學趙寧夏·李載冕·趙成夏,直提學李載兢,直閣洪英植,檢校待敎金演壽·閔泳煥,待敎宋秉瑞,副校理趙東弼,副修撰南肅熙,以次侍立。時至,通禮跪啓請外辦。上具布笠·布貼裏乘轎,出宣化門,藥房提調李載元,副提調閔泳翊進前奏曰,侵曉勞動,聖體,若何?上曰,一樣矣。仍出協陽門,由肅章門·進善門,出敦化門,宣傳官如例擧行訖。通禮跪啓請進發。大駕至宗廟前路,傳曰,都承旨馳詣宗廟,永寧殿奉審以來。通禮跪啓謮降轎。上降轎,步過洞口,還乘轎進發,至興仁門。宣傳官如例擧行訖。傳曰,檢校待敎閔泳煥,馳詣東關王廟,奉審以來。進發至安樂峴。泳翊進前奏曰,臣承命馳詣宗廟·永寧殿奉審,無頉之意,敢達矣。上曰,唯。傳曰,右副承旨馳詣懿陵,奉審以來。仍傳曰,直閣洪英植,馳詣泰陵·康陵,奉審以來。人夫奉駕踰峴,仍乘座馬,至三瑞洞晝停所。通禮跪啓請降馬。上降馬入幕次。宣傳官如例擧行。以司謁口傳下敎曰,從陞只佩釰。傳曰,京畿監司,率各務差使員,陵所待令。離發時至,兵曹判書宋近洙進軍令,命三次。通禮跪啓請外辦。上出幕次,乘駕轎。宣傳官如例擧行。進發至莫隱淡伊峴,以人夫奉駕踰峴,至忘憂峴,以人夫,奉駕踰峴,上降轎,乘座馬,進發至綏陵洞口,宣傳官如例擧行訖,進發至守輦所,上降馬乘輿,入齋室。傳曰,檢校待敎金演壽,待敎宋秉瑞,分詣局內諸陵,奉審以來。上改具翼善冠·黲袍·烏犀帶·黑皮靴,出齋室。通禮跪啓請乘輿。上乘輿,至健元陵紅箭門外,降輿,入就版位。通禮跪啓請鞠躬四拜,興平身。上行四拜禮訖,仍步詣陵上奉審,仍詣碑閣·丁字閣奉審後,出紅箭門外,乘輿。領敦寧洪淳穆,領議政李最應,進前奏曰,侵晨勞動,聖體,若何?上曰,一樣矣。仍敎曰,冬煖如春矣。淳穆曰,然矣。領議政李最應進前奏曰,左相,以妻山移葬事,將出去廣州地,而特蒙恩暇,然後可以從便往來,故敢此仰達矣。上曰,依爲之。出擧條至元陵紅箭門外,降輿,入就版位。通禮跪啓請鞠躬四拜·興·平身。上,行四拜禮訖,仍步詣陵上奉審,仍詣碑閣·丁字閣奉審後,出紅箭門,乘輿至綏陵紅箭門外,降輿,入就版位。通禮跪啓請鞠躬四拜·興·平身。上行四拜禮訖,仍步詣陵上奉審,仍詣碑閣·丁字閣奉審後,入小次,親祭時至。通禮跪啓請出次。上出次。贊禮導上詣版位,贊禮跪啓請鞠躬四拜·興·平身。上行四拜禮訖。贊禮導上詣尊所。祝史兵曹正郞金文鉉,齋郞待敎宋秉瑞,擧羃訖,仍詣神位前。贊禮跪啓請跪。上跪。贊禮跪啓請三上香,泳翊奉香。胄榮奉爐。上三上香。泳翊奉爵跪進。上執爵,以授胄榮。胄榮跪受奠于案上。上俯伏興少退跪。大祝副校理趙東弼,讀祝訖。上俯伏·興·平身。贊禮導上降復位。亞獻官領敦寧洪淳穆,終獻官領議政李最應,行禮如儀訖。贊禮跪啓請鞠躬四拜·興·平身。上行四拜禮,仍詣望燎位,望燎訖。贊禮跪啓請禮畢。上還詣紅箭門內版位。通禮跪啓請鞠躬·四拜·興·平身。上,行四拜禮訖,出紅箭門,乘輿至景陵紅箭門外,降輿,入就版位。通禮跪啓請鞠躬·四拜·興·平身。上行四拜禮訖,仍步詣陵上奉審,仍詣碑閣·丁字閣奉審後,出紅箭門,乘輿還詣綏陵齋室。傳曰,還宮時小住置之。仍傳曰,諸司預備。仍傳曰,隨駕與留都軍兵,令各其營乾犒饋。仍傳曰,京畿監司率各務差使員,駕前入侍。仍傳曰,親祭時亞獻官以下,別單書入。仍傳曰,親祭時,贊禮禮房承旨竝加資。離發時至,兵曹判書宋近洙進軍令,命三次。通禮跪啓請外辦。上出齋室門外。通禮跪啓請乘輿。上乘輿。都承旨閔泳翊進前奏曰,信箭請出之際,承傳宣傳官,不知格例,擧措駭妄,所當重勘,而本院請推之外,無他可施之罰,何以爲之乎?上曰,事過後拿處可也。出駕敎京畿監司率各務差使員,駕前入侍時,右承旨李載完,假注書南奎熙,記事官閔泳駿·李容稙,京畿監司金輔鉉,地方官兼一路都差使員楊州牧使申錫年,道路橋梁差使員坡州牧使徐光鼎,待令馬差使員重林察訪崔鳳賢,日傘奉持差使員桃源察訪李鼎善,以次進前奏職姓名訖。上曰,今番新作路與橋梁修治之際,果無民弊乎?輔鉉曰,凡係役民之事,皆以儲置米會減,別無爲弊之端矣。上曰,雖不煩民,必有貽弊之端,如欲示意,何以則好乎?輔鉉曰,退與地方官商議,仰體聖意,當圖示意之道矣。上曰,道路橋梁,果善爲之矣。仍傳曰,京畿監司金輔鉉,內下豹皮一令賜給,楊州牧使申錫年加資。上命京畿監司以下先退,仍命退。承史以次退出。宣傳官如例擧行。進發至降輿所。通禮跪啓請降輿,陞駕轎。上降輿陞駕轎,傳曰,故領議政鄭存謙墓,遣地方官致祭。宣傳官如例擧行。進發至忘憂峴·莫隱淡伊峴,以人夫奉駕踰峴,至三瑞洞安樂峴,以人夫奉駕踰峴。上降轎,乘座馬,進發至興仁門外。承穆進前奏曰,大王大妃殿·王大妃殿問安安寧之意,敢達矣。上曰,唯。進發至宗廟前路。通禮跪啓請降馬。上降馬,步過洞口。通禮跪啓請乘馬。上乘馬,進發至敦化門,由進善門·肅章門,入協陽門。兵曹判書宋近洙跪稟放杖。泳翊請出信箭解嚴。由宣化門還內。諸臣以次退出。
上在昌德宮。停常參·經筵。
幸行翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。
世子宮,內閣·政院·玉堂口傳問安。答曰,知道。
藥房都提調洪淳穆,提調李載元,左副承旨尹用求啓曰,仙寢親祼,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
李載完啓曰,明日常參·經筵,取稟。傳曰,停。
洪承穆啓曰,合辭方張之時,諫院無詣臺之員,事甚未安。除在外·未署經外,呈告人員,竝卽牌招,何如?傳曰,允。
傳于李載完曰,傳香承旨馳詣宗廟·景慕宮,奉審摘奸以來。
傳于李載完曰,孝徽殿望祭攝行磨鍊。
兵曹口傳政事,副護軍單閔泳翊。
傳于李載完曰,藥院提調許遞,前望單子入之。
內醫提調前望單子入之,曺錫輿落點。
承旨前望單子入之,李敦夏·閔泳奎落點。
傳于李載完曰,承旨房望,順房爲之。
傳于李載完曰,政官牌招開政。
以司諫吳慶履,獻納金元均牌不進罷職傳旨,傳于洪承穆曰,只推。
洪承穆啓曰,卽者刑曹郞廳來言,昨日幸行時,衛外擊錚人崔德修等,當爲捧供,而判書洪在鉉在外未肅拜,次堂例不得擧行云,何以爲之?敢稟。傳曰,次堂擧行。
李載完,以奎章閣言啓曰,明日,卽書香閣冬孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
洪承穆,以禁衛營言啓曰,本營千摠鄭周默,身病猝重,勢難察任,改差,何如?傳曰,允。
又以御營廳言啓曰,本廳字內惠化門北邊第三城廊近處體城改築處,女墻亦已畢築之意,敢啓。傳曰,知道。
行吏曹判書金炳德疏曰,伏以是年之月若日,仙寢親祼,展聖慕於見墻,鑾蹕利旋,欣群情於瞻旄,愴昔慶今,擧切攢祝之至。仍伏念臣於典選之任,屢叨而蔑效耳,試可之義,往固無諫,量入之戒,來或有追,迺於寢夢之外,誤恩復加,感戴居先,粗伸叩謝之忱,趨走爲恭,冒赴唱注之席,又値事會,蹲據迄今,循省以還,惶恧交集,豈容一日可安於心乎?第臣於是職,前後濫叨,劣有歲月,居然十三年之間,凡爲三四遭矣。其於辨論甄別之術,典式資格之用,宜或有一知半解,粗效幾分職事,而奈其識慮短拙,聰記闇謬,天分所局,至愚之不移何哉?重以自來恒疾,衰邁到劇,眠噉俱減,榮衛隨鑠,視聽昏而神思耗。一切事務,雖欲經心衡慮,而有不可得,則管蠡之見,反疎未經之時,筌蹄之忘,自屬已過之境。今乃妄欲擔夯,庸效對揚,明命平允,物議之責,畢竟僨誤,可立而俟。臣身狼狽,固不足恤,在熙朝器使之政,得不苟且之甚乎?臣受恩如天,未有萬分一報答,夷險燥濕,義所不擇,苟可以絲毫裨補,敢不儘力向前,而灼知其孤恩眷而隳邦治,毋寧早自爲計,此固臣必遞乃已之義也。且臣有區區微私之冒悚仰陳者。臣之父母墳山,在於京畿水原地,久曠省掃,霜露增感,又有情理之不得不迨此躬幹者,法不當帶職擅行,玆敢兼暴情實,仰冀恩諒。伏願聖明,亟遞臣所縻職名,仍許往來之暇,俾有以公事私分之兩幸焉。臣無任云云。答曰,省疏具悉。卿其勿辭往省焉。
上在昌德宮。停常參·經筵。
藥房提調曺錫輿,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
閔泳奎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李載完啓曰,明日常參·經筵,取稟。傳曰,停。
李胄榮啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李載完啓曰,議政府郞廳來言,今日賓廳日次,而領議政李最應,無時急稟定事,左議政金炳國,有身病,右議政未差,不得來會云矣,敢啓。傳曰,知道。
又啓曰,左承旨李敦夏,同副承旨洪承穆,今日不爲仕進,竝卽牌招,何如?傳曰,允。
傳于洪承穆曰,藥院提調有闕之代,前望單子入之。
內醫都提調前望單子入之,左議政金炳國落點。
洪承穆啓曰,假注書金炳吉,有身病,勢難察任,今姑改差,何如?傳曰,允。
金炳吉改差,代以尹吉求爲假注書。
尹用求,以承文院言啓曰,院吏文學官趙羲鳳·朴秉勳有頉代,幼學閔東植·金世鎭差下,竝付軍職,冠帶常仕,何如?傳曰,允。
以綏陵親祭時亞獻官以下別單,傳于洪承穆曰,亞獻官領敦寧洪淳穆,內下大豹皮一令賜給,終獻官領議政李最應,內下大豹皮一令賜給,贊禮禮曹判書尹滋悳,執禮副修撰南肅熙,大祝副校理趙東弼,竝加資,典祀官奉常正韓兢烈,陵司參奉兪致秉,執尊執義鄭元和,祝史兵曹正郞金文鉉,齋郞待敎宋秉瑞,贊者引儀李浩德·玄景運,謁者兼引儀安東鍊·李時庠,贊引假引儀鄭達容·李應斗,祭監監察金思國·成仁鎬,左通禮趙性鶴,右通禮姜鐸,本陵參奉兪致秉,香陪官校書判校宋宅薰,各兒馬一匹賜給,本陵令兪鎭一陞敍,贊儀李奭鎭,東西唱引儀李浩德·玄景運,正書忠義康台鉉,奏時官李一善·朴永奎,各上弦弓一張賜給,其餘守僕·員役·守護軍等,竝依判下施賞。
傳于洪承穆曰,今番賞典中,一人雖兼數事,毋得疊授。
李載完啓曰,校理朴齊晠·副修撰李載允,有拘忌,副校理趙東弼·副修撰南肅熙加資,玉堂上下番俱空,事甚未安。應敎魚允中,副應敎李萬敎,校理李輔榮,副校理李肇信,修撰洪祐冀·金正浩,竝卽牌招,推移入直,何如?傳曰,允。
又啓曰,吏曹參議韓喆愚牌不進罷職傳旨,今方捧入,而開政命下之後,如是違牌,事甚未安。行判書金炳德,參判申檀在外,何以爲之?敢稟。傳曰,只推,牌招。
兵曹口傳政事,護軍單洪承億。
有政。吏批,行判書金炳德受由在外,參判申檀在外未肅拜,參議韓喆愚進,左副承旨閔泳奎進。啓曰,行判書金炳德受由在外,參判申檀在外未肅拜,小臣獨政未安,何以爲之?敢稟。傳曰,只出緊任。
傳于李載完曰,茂朱府使之代,未準朔守令中擬入。
以趙龍鎬爲副校理,丁弘燮爲副修撰,金聲根爲禮曹參判,李喆在爲茂朱府使,安亨植爲金泉察訪。禮曹判書尹滋悳,今加正憲,前承旨金聲根·楊州牧使申錫䄵,今加嘉善,副修撰南肅熙,副校理趙東弼,今加通政,加資事,承傳。
兵批,行判書宋近洙病,參判鄭稷朝病,參議金弘集進,參知沈相萬病,右副承旨李胄榮進。以金象坤爲盆山別將。護軍金聲根,副護軍趙東弼·南肅熙,以上竝單付。傳于李載完曰,見窠皆令差出。
吏批,再政。以林相僖爲校檢,閔泳悅爲廣興奉事,李奭鎭爲西部令。
三政。以黃觀周爲贊儀,鄭選朝爲監役。
四政。以權采奎爲引儀,李承泌爲假監役。故縣監金履會,贈吏議,禮曹參判金聲根祖考。前五衛將李根導,今加嘉善,加資事,承傳。
李胄榮啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于李胄榮曰,只推。
以同副承旨洪承穆牌不進罷職傳旨,傳于李載完曰,只推。
李敦夏,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,卽接定平幼學鄭基弘所志,則以爲,同姓八寸弟守業,嫡妾俱無子,以其同姓十寸弟仁景第二子祐錫,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長鄭基弘所訴旣如此,鄭仁景第二子祐錫,立爲鄭守業之後,何如?傳曰,允。
閔泳奎,以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
領敦寧洪淳穆箚曰,伏以臣自叨嘗藥之任,朔已閱而序又如之矣。其間屢經日次,而未克以時趨造,粗伸起居之禮,非敢曰區區忱誠,或有所稽忽,實緣病不能自力焉耳。臣於夏秋以來,舊疴新祟,迭用侵凌,殆無一日可安於身,而最是胃阻却食,噉未容龠,從以眞元虛脫,支拄不得,坐於室中,而眩轉如乘船,頹於枕上,而昏懵若沈盃。此皆神不守氣不攝,刀圭之所難制也。況今從邁而退,重添感冒,㱡㱡委綴,有非時日蠢動,則固不可以一任瘝曠,徒抱悚慄,玆敢據實控籲。伏望聖慈,俯垂諒察,將臣所帶藥銜,劃賜鐫免,俾安微私,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李載完曰,此批答,遣史官傳諭。
判中樞府事姜㳣疏曰,伏以是年月日,追慕仙寢,禮旣行於祗謁,誠克展於親祭,回鑾萬安,瞻旄擧欣。仍伏念臣厚蒙我三聖朝陶甄之化,致位台司,齒踰古稀,桑楡暮景,鍾漏夜行,是豈臣猶戀棧豆,老不知退也哉?誠以年至之時,方在惶蹙之中,未敢以肝膈之私,猥暴日月之明,嚴畏自阻,以迄于今。禮曰七十致事,此固人臣之大防,而自强仕言之,不過是三十年耳,臣之通籍,竝前蔭仕計之,恰近四紀餘,而比古人從政乞身之限,其間光陰,已加多矣。且臣受稟甚薄,癃病轉痼,自經年前重證,眞元益復落下,神精更無餘地。最是脚部痿弱,成一跛躄,班次周旋之際,趨進則每至顚仆,拜跪則無望屈身,此乃淵鑑之所俯燭,同朝之所共知也。天之所廢,人不可爲,氣血已竭,鍼藥蔑效,不趐若風前之病葉,霜後之萎草。以此見狀,未忍便訣明時,思欲筋力爲禮,其可得乎?不能者止,先聖有訓,知足之戒,前哲亦云。然臣非敢妄效高蹈之躅,復尋初服而長往也,委實無驅策任使之勢,此生已矣,將何報答?噫,臣受河海之恩,乏絲毫之補,尙此不材之壽,寔由敷錫之福,夷險之不擇,鞠瘁之爲期,平昔所自矢,而竟無以遂其始料,告退之日,其所戀結,萬萬非餘人之儗,而只有拊躬咨歎,瞻天踧蹜而已。秋燕欲辭,必低廻於大廈,老馬將去,終跼顧於華軒,政謂臣今日語,而在微物猶然,可以人而不如乎?但無奈者老也,難强者病也。力不從心,體莫收肢,竊量無以復作恒人之攸爲,則惟有謝事懸車,優閑歌詠,以畢餘年於堯天舜日之下,與太平草木,同霑雨露之澤,是區區志願,而亦不得不爾之義諦也。伏乞聖慈,矜憐之憫恤之。特推生成之仁,亟許休致之懇,則臣之由前由後,莫非我殿下賜也。臣無任云云。答曰,省疏具悉卿懇。以卿老成宿望,雖久於處閑,翊亮承弼,初無時原任之別。此予所以期待於卿者,而今見來章,誠出意慮之外也。稀年乞引,縱有禮經所云,苟使一遵其式,擧皆告退,則古語黃髮之詢,將無可講,而予之倚毗,卿之體國,于何而相須得去也?卿其厚諒,須勿更擧,副予至意。仍傳于李載完曰,此批答,遣史官傳諭。
上在昌德宮。停常參·經筵。
李載完啓曰,明日常參·經筵,取稟。傳曰,停。
李胄榮啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于洪承穆曰,寧陵補土堂上以下,別單書入。
傳于李載完曰,金吾堂上竝許遞,前望單子入之。
金吾堂上前望單子入之,判義禁趙成夏添書落點,知義禁南廷順,同義禁李鳳儀·李珪永落點。
洪承穆,以弘文館言啓曰,下番闕直,事甚未安。副修撰李載允有拘忌,修撰洪祐冀·金正浩,新除授副修撰丁弘燮,竝卽牌招,推移入直,何如?傳曰,允。
又以弘文館言啓曰,新除授副校理趙龍鎬,時在京畿麻田地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理李錫弘落點。
以平安監司閔泳緯狀啓,渭原郡守任原鎬遭母喪事,傳于李載完曰,令該曹,口傳各別擇差,催促下送。
李胄榮啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于李胄榮曰,只推。
洪承穆,以御營廳言啓曰,本廳千摠趙翼顯,身病甚重,勢難察任,改差,何如?傳曰,允。
江原監司林翰洙疏曰,伏以臣猥蒙藩寄,辭不獲命,旌節將東邁矣,瞻望雲陛,冞切戀結。仍伏念臣之父母墳塋,在於京畿楊州·抱川等地,時節省掃,以寓鮮民之慟,行當許久曠廢,愴惕增私,玆控短籲,仰瀆崇嚴。伏望許臣往來之暇,俾伸拜墓之願,不勝大幸。臣無任云云。答曰,省疏具悉。卿其往省焉。
上在昌德宮。停常參·經筵。
李載完啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
洪承穆啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李載完啓曰,左承旨李敦夏,左副承旨閔泳奎,今日不爲仕進,竝卽牌招,何如?傳曰,允。
又啓曰,臣載完,今日豐恩府院君德安府夫人祠版致祭,進去下直之意,敢啓。傳曰,知道。
洪承穆啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于洪承穆曰,只推。
以左承旨李敦夏,左副承旨閔泳奎牌不進罷職傳旨,傳于洪承穆曰,只推。
洪承穆啓曰,都承旨李載完致祭進,左承旨李敦夏,左副承旨閔泳奎牌不進,右承旨尹用求內閣進,右副承旨李胄榮式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者義禁府都事來言,時囚罪人李奎璿,當爲捧供,而判義禁趙成夏,同義禁李鳳儀·李珪永未肅拜,知義禁南廷順在外,不得開坐云,判義禁·同義禁,竝卽牌招,何如?傳曰,允。
以右承旨尹用求牌不進罷職傳旨,傳于洪承穆曰,只推。
洪承穆啓曰,右承旨尹用求牌不進,伴直無人,左副承旨閔泳奎,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
洪承穆,以弘文館言啓曰,下番闕直,事甚未安。副修撰李載允有拘忌,修撰洪祐冀·金正浩,副修撰丁觀燮,竝卽牌招,推移入直,何如?傳曰,允。
又以弘文館言啓曰,新除授副校理李錫弘,時在水原地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理洪在瓚落點。
吏曹口傳政事,以沈遠澤爲渭原郡守。
洪承穆,以議政府言啓曰,卽見黃海監司鄭海崙災實分等狀啓,則海州等九邑,寘之尤甚,瑞興等十一邑,寘之之次,安岳等三邑,寘之稍實,事目災一百結外,不足田畓災三千八百八十七結九十七負五束,特許準劃,後錄諸條,竝令廟堂,稟旨分付矣。其一,還摠小米,限折半以相當穀代捧,待明秋還作本色事也,其一,訓·禁·御三營結作米,以錢上納事也,其一,海州·平山·鳳山司饔院納保米,白川掌樂院納保米,依已例每名二兩式上納事也,其一,延安等五邑均廳免稅米太,以詳定執錢上納事也,其一,推奴徵債,限明秋防塞事也,其一,尤甚邑限明秋勿定配所事也。今夏長潦,果是諸省之通患,而田缺戶頹,亦本道之所不免者。然此非列郡之攸同,終獲晩候之善就,則豈可直謂之判歉乎?災結之至過三千,誠違始料,事目外畓災八百結,田災二百結劃下,使之精實俵散,期有惠究之效。分等,自有斟量,依施,附陳諸條,便民之政,而援例之請也,竝依狀辭施行。至若結作米代納一款,以今京營事勢,實難議到,寘之,何如?傳曰,允。
又以承文院言啓曰,院吏文學官閔東植·金世鎭有頉代,幼學金宅鉉·趙孟錫差下,付軍職冠帶常仕,何如?傳曰,允。
兵曹口傳政事,上護軍單趙成夏。
義禁府啓目,承傳宣傳官李奎璿原情云云,傳旨內辭緣,泛稱遲晩,所當請刑是白乎矣,宣傳官勿爲請刑,載在法典,議處,何如?判付啓依允。
左議政金炳國箚曰,伏以臣伏奉嘗藥之命,職事所自效,孰有重於此者,義分所自殫,孰有嚴於此者,而顧臣貞祟,痰眩是耳,潮湧霧纈,互爲根柢,比來越劇,喪威所震剝,種種昏仆而陳就,起居將不免曠隳而止。揆諸職事義分,其何敢自安于心乎?伏況臣於昨年五月,曾叨是任,慟冤弸轖,只恨縷喘之冥頑矣。乃於萬事邃古之後,何顔而冒居,何心而復參乎?以情以病,趨承無望。且臣獲蒙恩暇,明作鄕行,則法不當仍縻在外,用具短牘,仰塵聰聽。伏乞聖慈,特垂憫諒,亟許刊免,不勝區區幸甚。取進止。答曰,省箚具悉卿懇。卿於是任,果無必辭之義,必遞之規矣。卿其勿辭,安心調理,亦爲從便往來。仍傳于洪承穆曰,此批答,遣史官傳諭。
禮曹參判金聲根疏曰,伏以是年謁陵,宸慕克伸於祼薦,冬令戒蹕,聖念未暇於節宣,百靈攸護,鑾輅穩旋,群情所祝,玉度康和,區區忭幸,曷有其極?仍伏念臣忝陪從邁,依近於日月之末,周旋於尊罍之間,榮之云爾,勞於何有,而伏覩傳敎下者,以臣名在該房,授臣以嘉善階,繼而有春曹之除,臣誠惝駴惶恧,直欲鑽逃而不可得。夫聖世磨礪,莫向於車服,而䙝則無勸,名塗進取,莫榮於金貂,而貪則必敗,故登崇之際,命德是先,慶賞之下,罔功是懼。簡畀之難愼在此,辭受之審量在此,豈可以一時奔走,輕畀而冒受也哉?噫,臣之通籍,今十有八年,偏蒙洪造,滾到衣緋之列,備數任使,竟蔑絲毫之報,每循省自栗,惟譴斥是俟,而又復因緣倖會,遽霑罔功之恩,重汚命德之器,則過福招災,在臣身固無足恤,軒鶴梁鵜,其不仰累於淸明之政也?參倚已熟,冒膺無望,玆敢略暴衷私,仰瀆崇嚴。伏乞聖慈,念公器之攸重,軫微諒之不堪,將臣新授資級,亟令收還,俾爵賞毋濫,賤分獲安,不勝幸甚。臣無任云云。答曰,省疏具悉。卿其勿辭行公。
戶曹參判南一祐疏曰,伏以是歲之月若日載回,仙寢親祼,聖慕克展,鑾蹕利旋,群情胥欣。仍伏念臣素乏使乎之材,猥膺專對之銜,榮寵縱紆,僨誤是懼。竊有區區微私者,臣之父母墳山,在於楊州·高陽等地,積潦以後,塋域多有修治,且遠離曠省行,將歲改矣。趁今瞻掃,粗伸情禮,抑常理之所不能自已者,而職守有限,擅行無由,略具短章,冒瀆崇聽。伏乞聖慈,俯垂鑑諒,特賜朅還之暇,獲遂至切之願,千萬顒祝。臣無任云云。答曰,省疏具悉。卿其往省焉。
上在昌德宮。停常參·經筵。
洪承穆,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
洪承穆啓曰,明日常參·經筵,取稟。傳曰,停。
李胄榮啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于洪承穆曰,藥院都提調有闕之代,前望單子入之。
李胄榮啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于李胄榮曰,只推。
洪承穆,以議政府言啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
又以奎章閣言啓曰,閣臣品數,視本銜進二階,則檢校減下,載在閣志矣。檢校直提學趙成夏,資是從一品,依例減下,何如?傳曰,允。
又以弘文館言啓曰,下番闕直,事甚未安。修撰洪祐冀呈辭在外,副修撰李載允有拘忌,修撰金正浩,副修撰丁弘燮,竝卽牌招,推移入直,新除授副校理洪在瓚,一體牌招察任,何如?傳曰,允。
閔泳奎,以三軍府言啓曰,卽接訓鍊都監所報,則今十月十九日,習陣日次,而大將臣趙寧夏有身病,不得行操云矣,敢啓。傳曰,知道。
又以禁衛營言啓曰,本營騎士別將李根奭,身病猝重,勢難察任,改差,何如?傳曰,允。
左議政金炳國箚曰,伏以臣昨陳情懇,及承批旨,諭之以果無必辭之義,必遞之規,至有從便往來之命。恩數曠絶,惶感萬萬,而第臣所叨之責任,卽有保護起居之重,則揆諸義分誠禮,雖數日之間,不宜暫移於城闉一步之地,玆敢冒悚荐籲。伏望聖慈,俯賜鑑諒,亟遞臣藥銜,俾幸公私,千萬顒祝。取進止。答曰,省箚具悉卿懇。卿之苦懇旣如是,所辭藥院之任,今姑勉副,卿其從便往來焉。仍傳曰,此批答,遣史官傳諭。
都承旨李載完疏曰,伏以臣叔父領議政臣最應,方帶春秋館領事矣。臣所帶春秋館修撰官之銜,其爲應避,典式所載,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
李胄榮啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,撫夷萬戶張天鶴下直,長弓一張,長箭一部,片箭一部,筒兒一箇賜給。
內醫都提調前望單子入之,領議政李最應落點。
傳于李胄榮曰,前望遲滯之中官朴漢應,推考。
李胄榮啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元知,掌令康錫濟,司諫吳慶履,獻納金元均牌不進罷職傳旨,傳于李胄榮曰,只推。
李胄榮啓曰,都承旨李載完,左承旨李敦夏,左副承旨閔泳奎,不爲仕進,右承旨尹用求,內閣進,同副承旨洪承穆式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨閔泳奎牌不進,伴直無人,右承旨尹用求,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳奎牌不進罷職傳旨,傳于李胄榮曰,只推。
李胄榮,以三軍府言啓曰,卽接禁衛營所報,則今十月二十日習陣日次,而大將臣申正熙,有身病,不得行操云矣,敢啓。傳曰,知道。
又以承文院言啓曰,院吏文學官金宅鉉·趙孟錫有頉代,幼學金奎恒·申永求差下,竝付軍職冠帶常仕,何如?傳曰,允。
又以兵曹言啓曰,謹依判下成冊,今此健元陵·元陵·綏陵·景陵幸行時,元內吹宋宜俊等三十名處,木各一疋題給之意,敢啓。傳曰,知道。
又以兵曹言啓曰,今番幸行時,御前前排軍等,謹依成冊判下,分等施賞之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,御前前排軍七十二名等處,賞木,謹依成冊判下,分給之意,敢啓。傳曰,知道。
上護軍趙成夏疏曰,伏以是年月日,祗謁仙寢,仍行親祼之禮,聖慕克伸於怵惕,群情胥切於於戲,天日淸美,鑾輿穩旋,愴昔忭今,曷任攢祝之至?我殿下以篤摯之誠,仰體慈衷,特命宣侑於臣祖臣忠敬公內外祠版,臣感戴鴻渥。選日祗受之際,忽伏奉判義禁添書恩旨,臣聞命惝怳,五內失守,誠莫省其自措也。今玆異數,適在是時,區區辭受之義,有不暇顧,乃敢懸玉橫犀,周旋行禮,龍光遍身,門闌榮耀。此蓋臣家餘慶攸及,而聖上所以撫念先故,特侈寵章也,臣之含恩戴德,雖山崇海深,容有極哉?噫,臣之一身,臣不自有,以進以退,惟上所命,而顧臣庸陋之姿,偏被洪造,歷揚淸顯,滾到九卿之列,知臣之才器蔑稱者,莫不以臣爲濫,見臣之班資無漸者,莫不以臣爲驟,每自循省,常所愧懼。況今以臣年紀,猥躋槐棘之班,歷數前輩,果有幾人乎?設有之望實俱著,必不若臣之萬不近似,則其濫其驟,到玆尤極,急走之多躓,過福之爲災,其理孔昭。而勻天長養,不偏雨露之澤,慈母愛育,無過飽溫之節,此臣之所仰望於聖上幈庇之化也。若乃爵秩崇顯,器識稱否,有未敢妄效禮讓,而歷日參倚,承當無路,玆庸披瀝陳懇,仰瀆崇嚴。伏乞聖慈,念公器之莫宜濫褻,諒臣言之實出悃愊,將臣新授資級,亟命收還,俾官方重而私分安,不勝至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自一更至五更,灑雨下雨,測雨器水深二分。
藥房提調曺錫輿,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
閔泳奎啓曰,明日常參·經筵,取稟。傳曰,停。
李胄榮啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
閔泳奎啓曰,議政府郞廳來言,今日賓廳日次,而領議政李最應,無時急稟定事,左議政金炳國在外,右議政未差,不得來會云矣,敢啓。傳曰,知道。
又啓曰,同副承旨洪承穆,今日不爲仕進,卽爲牌招,何如?傳曰,允。
洪承穆啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于洪承穆曰,只推。
以右承旨尹用求牌不進罷職傳旨,傳于閔泳奎曰,只推。
閔泳奎,以三軍府言啓曰,卽接御營廳所報,則今十月二十一日,習陣日次,而大將臣李景夏有身病,不得行操云矣,敢啓。傳曰,知道。
又以兵曹言啓曰,今十月二十一日,武臣賓廳講書日次,而中日相値,不得爲之之意,敢啓。傳曰,知道。
又以都摠府言啓曰,副摠管申桓,以御營中軍,本營諸將官射會監試事,南別營良中晝仕出去,而逐日煩稟未安,入番間除草記往來之意,敢啓。傳曰,知道。
吏曹啓目粘連,觀此承政院都承旨李載完上疏,則以爲,臣叔父領議政最應,方帶春秋館領事矣。臣所兼春秋館修撰官之銜,其爲應避,卽典式所載。伏乞聖明,俯垂鑑諒,亟令選部,照例遞改亦爲白有臥乎所,承旨與領事相避,則春秋減下,載在法典,承政院都承旨李載完,所兼春秋館修撰官之銜,今姑減下,何如?判付啓依允。
義禁府啓目粘連,向前李奎璿亦,信箭擧行,何等審愼,致此僨誤,寔出昧例。以此照律,何如?判付啓依允。
上在昌德〈宮〉。停常參·經筵。
閔泳奎,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
洪承穆啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
閔泳奎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李敦夏啓曰,右副承旨今日不爲仕進,卽爲牌招,何如?傳曰,允。
閔泳奎啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履牌不進罷職傳旨,傳于閔泳奎曰,只推。
李敦夏,以承文院言啓曰,院吏文學官金奎恒·申永求有頉代,幼學鄭日應·金澧根差下,竝付軍職冠帶常仕,何如?傳曰,允。
閔泳奎,以摠戎廳言啓曰,本廳屬三鎭營別饒士等今己卯條都試初抄,纔已齊報矣。今月二十二日,合試設行於南別營之意,敢啓。傳曰,知道。
義禁府照目粘連,承傳宣傳官李奎璿矣,本府議啓內,信箭擧行,何等審愼,致此僨誤,寔出昧例。以此照律,罪笞五十收贖,解見任別敍私罪。奉敎依允爲旀,功減一等爲良如敎。
上在昌德宮。停常參·經筵。
夜自五更至二十三日開東,灑雨下雨,測雨器水深四分。
洪承穆啓曰,明日常參·經筵,取稟。傳曰,停。
李胄榮啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪承穆啓曰,假注書南奎熙有身病,勢難察任,今姑改差,何如?傳曰,允。
李胄榮啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于李胄榮曰,只推。
洪承穆啓曰,奏御文字,何等審愼,而假注書望筒,有所錯誤,致勤下詢,臣之矇然捧入,不勝惶悚。原望筒今方改修正以入,而當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
南奎熙改差,代以兪鎭奎爲假注書。
洪承穆,以議政府言啓曰,卽見慶尙監司李根弼災實分等狀啓,則安東等十九邑,寘之尤甚,慶州等二十五邑,寘之之次,寧海等二十七邑,寘之稍實,事目災一百五十結外,不足災一萬三千一百四十一結七十一負八束,特許準劃,査得還加起十二結三負二束,竝令當年出稅,新還起四十七結七十二負四束,懸錄田案,限三年免稅,尤甚邑,限明秋勿定配所,推奴徵債防塞事,竝請令廟堂稟旨分付矣。幅員之大而闢土隨廣,水潦之甚而痒稼居多,固理勢之所使,亦傳聞之可憑,而第其遠坪近塍,咷笑相反,早種晩穀,豐儉各殊,年形如此,災政尤難。若直謂之擧全省通患,則其能不過當矣乎?三等分劑,必有的見,依施,所請災結,事目外限三千結,特爲劃下,使之躬執精派,而或於明年,仍稱川浦,包入新災,夤緣相蒙,則大非重壤賦之義,而泥生還起,元有莫嚴之規,僞冒隱漏,豈無可査之方乎?令道臣,預先另飭列邑,到底爬櫛,來秋則一一復摠,査起結之出稅與免稅,尤甚邑之勿配,推徵之防塞,竝依道啓施行,何如?傳曰,允。
又以議政府言啓〈曰〉,卽見忠淸監司李明應災實分等狀啓,則公州等二十邑鎭,寘之尤甚,忠州等二十六邑,寘之之次,淸風等九邑,寘之稍實,事目災一百結外,不足災九千八百七十結四十七負一束,特許準劃,後錄諸條,請令廟堂,稟旨分付矣。其一,軍保歲抄及各鎭編伍軍兵,歲末成冊,竝爲退行事也,其一,洪州等十二邑鎭各司所納箭竹,量宜權減事也,其一,尤甚邑,限明秋勿定配所事也,其一,推奴徵債,限明秋防塞事也。今年諸路穡事之減却幾分,卽由久澇然也。然而災有淺深之殊,穀有勝遜之分,則足可謂免歉之歲矣。今此請災之啓,縱出恤民之意,國計攸關,殊涉夥多。事目外一千五百結,特爲劃下,使之斯速均俵,而災摠中設有川浦,亦無永許陳廢之理,且多隱漏之可査者,則預令道臣,另飭各邑,限明秋一一執稅。分等自有斟量,竝與附錄諸條而依施,箭竹,尤甚邑折半,之次邑三分一權減事,行會,何如?傳曰,允。
又以吏曹言啓曰,贈諡忠貞公蔡以章延諡,定行於來十一月初八日,忠淸道洪州牧鄕第云矣,敢啓。傳曰,知道。
李胄榮,以摠戎廳言啓曰,本廳屬三鎭營別驍士等今己卯條都試,今月二十二日,合試設行事,草記蒙允,而臣以左邊捕盜大將,更値合坐,姑不得設行之意,敢啓。傳曰,知道。
上在昌德宮。停常參·經筵。
洪承穆啓曰,明日常參·經筵,取稟。傳曰,停。
李胄榮啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪承穆啓曰,假注書兪鎭奎,時無職名,令該曹,依例付軍職冠帶常仕,何如?傳曰,允。
又啓曰,都承旨李載完,左承旨李敦夏,左副承旨閔泳奎,不爲仕進,右承旨尹用求內閣進,右副承旨李胄榮在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于洪承穆曰,只推。
以左副承旨閔泳奎牌不進罷職傳旨,傳于洪承穆曰,只推。
洪承穆啓曰,左副承旨閔泳奎牌不進,伴直無人,右承旨尹用求,所當牌招,而拘於廳規,不得請牌,何以爲之?敢稟。傳曰,牌招。
洪承穆,以承文院言啓曰,院吏文學官鄭日應·金澧根有頉代,幼學林錫龜·趙羲冕差下,竝付軍職冠帶常仕,何如?傳曰,允。
上在昌德宮。停常參·經筵。
洪承穆,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
洪承穆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,江原道觀察使林翰洙下直,長弓一張,長箭一部賜給。
以右承旨尹用求牌不進罷職傳旨,傳于洪承穆曰,只推。
洪承穆啓曰,明日傳香,禮房承旨當爲齋宿。右承旨尹用求,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳于洪承穆曰,江原監司留待。
傳于洪承穆曰,江原監司入侍。
洪承穆啓曰,假注書兪鎭奎有身病,勢難察任,今姑改差,何如?傳曰,允。
兪鎭奎改差,代以金鶴善爲假注書。
洪承穆啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于洪承穆曰,只推。
傳于洪承穆曰,藥院提調許遞,前望單子入之。
內醫提調前望單子入之,金有淵落點。
洪承穆啓曰,都承旨李載完廚院進,左承旨李敦夏,左副承旨閔泳奎,不爲仕進,右承旨尹用求牌不進,右副承旨李胄榮在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以右承旨尹用求再牌不進罷職傳旨,傳于洪承穆曰,只推。
洪承穆,以議政府言啓曰,頃因黃海監司鄭海崙狀啓,所請軍布,兵曹及各營五分一,各司純錢代納,訓局砲保寘之之意,覆啓行會矣。卽見該道臣狀啓,則復陳綿農慘歉之狀,仍請兵曹及各軍門布竝純錢,訓局折半代捧事,更令廟堂,稟旨分付矣。今年綿農之最遜,諸省攸均,而前此分數許代,非無所參酌而較量者也。況軍需之匱竭,莫今時若,誠難準其所請,此狀辭寘之,何如?傳曰,允。
敎江原道觀察使林翰洙書。王若曰,召伯分主陜西,旬宣南國,寇恂悉委河北,屛翰東京,惟我五百年平治,亦與二千石共理。顧玆江原一路,卽是畿甸上游,東北迄于沃沮,延袤八百餘里,西南接於湖·嶺,大小二十六州,實則土瘠民貧,號曰物衆地大。里無儲蓄,義倉·社倉之不行,田未度量,殷助周徹之難施。鹽盆漁戶,逖矣海隅之蒼生,布稅蔘供,嗟乎峒甿之白着。舟楫通鬱·馬之島,豈無外憂?疆域連濊貊之墟,奈有舊俗?所以觀察重任,必也揀擇循良。惟卿,學術通敏,材器寬弘,治身守謹厚之規,如玉其溫,處世恥躁競之習,介石其操。玉署·銀臺,克盡忠愛之悃,銓曹·水部,夙著公明之譽。龔·黃之才,州牧屢試,淸白之德,吏民咸稱。西顧龍·灣,鎖鑰非不重也,東眷雉嶽,藩臬尤有大焉。玆授卿以江原道觀察使兼兵馬水軍節度使·巡察使·原州牧使,卿其祗服寵章,敬敷化理,搴帷巡省,亟圖恢張之方,攬轡澄淸,必嚴黜陟之法。制御大姓,惟在扶弱而抑强,懷保小民,亶繫輕徭而薄賦。禹範之八政,農用不可緩乎。周禮之三物,賓興所當先者。急務則便宜設施,重典則稟裁擧行。玆分九重之憂,爰寄一方之責。顧今觀風之政,捨卿伊誰?從此福星之謠,企予而望,將以小試大用,汝往欽哉。莫曰內重而外輕,吾且召矣。故玆敎示,想宜知悉。
己卯十月二十四日申時,上御重熙堂。江原監司入侍時,同副承旨洪承穆,假注書尹吉求,記事官金炳吉·李容稙,江原監司林翰洙,以次進伏訖。上曰,史官分左右。仍敎曰,江原監司進前。翰洙進前訖。上曰,江原一道,皆是山峽,幅員雖小,東連鬱島,南近馬島,須悉心對揚也。翰洙曰,臣以無似,當此重任,罔知攸措也。上曰,嶺西亦皆山峽,小民之生業凋殘,近又彼人開港於北關,所重自別,關防之策,必須善圖也。翰洙曰,謹當殫竭魯鈍矣。上曰,北關三路,三方甚險,自鐵嶺·安邊以上,至歙谷,無異平地,關防之策,隨事狀聞,且與廟堂,爛議爲之也。翰洙曰,臣未諳形便之如何,當於到營後,詳探地形,圖上方略矣。上曰,卿屢典州郡,無不善治,東州之來頭聲績,推可知矣。翰洙曰,歷試州郡,擧皆蔑效,而況一路旬宣之責乎?實不勝惶懍矣。上曰,卿在灣府,多有捄弊而善治矣。翰洙曰,臣待罪灣府,于今三載,有百僨誤,蔑一報答,而東藩特授,恩出尋常,才具不逮,曷以對揚?去益悚蹙矣。上曰,灣府近日有何弊瘼耶?翰洙曰,別無他弊。但李有馨爲名者,以幺麽包別,莫重公貨,隨手爛用,數甚夥多,此其逋魁也,無嚴極矣。渠之所逋,竝與各人散貸條及稅廳斂窠各人未捧,合三條件中,其間所捧,僅爲一萬二千九百餘兩,收刷之方,非不嚴督,而所負諸漢,擧皆難捧,自至遷就,極爲惶悶矣。上曰,何以則將釐正耶?翰洙曰,恐無好道理矣。上曰,三十餘萬兩內,所捧不過如是,則竟將何以釐正耶?渠以蟣蝨之賤,夥多公貨,無難犯用,國法所在,萬萬痛歎,亦一變怪也。翰洙曰,如李有馨者,國法所在,莫可容貸矣。上曰,然矣。仍敎曰,聞近日彼地有新設邑云,然否?翰洙曰,去我境三十里之地沙河子,新設安東縣矣。上曰,自何年設寘云耶?翰洙曰,是乙亥·丙子年間設寘云矣。上曰,爲制禦不虞而然耶?翰洙曰,聞以响馬賊之衝突,有此新設,以爲防禦云矣。上曰,邑是新設,居民之村落,能成樣云耶?翰洙曰,係是防禦,頗稱雄富云矣。上曰,卿曾赴燕,則比其時邑樣,何如云耶?翰洙曰,臣於丙子年,以副使奉命往來,而其時設邑未久,有似草創,挽近排鋪,大勝於年前云矣。上曰,縣之大小何如?係是新創,則多少財用,從何辦得耶?翰洙曰,是亦彼地邊圉也,守宰之廩況,軍兵之料布,自有別般措備矣。上曰,義州至中原,有間路之稍近者云,卿或聞之耶?翰洙曰,臣未聞之矣。上曰,柵門以內,有間路云矣。翰洙曰,雖未詳知,沿江上下,莫非間路,而遠近則似無迥異也。上曰,沿江上下,無處不通,犯越潛商之弊,想必有之矣。翰洙曰,犯越潛商之類,到底嚴禁。而自安東縣,彼我人往來者,另加譏詗,與灣府無異矣。上曰,聞江界·碧潼,沿江以下慈城·厚昌越邊,亦新設一邑云,果然耶?翰洙曰,相去千有餘里,未能詳聞矣。上曰,安東縣宰,比我朝爲幾品官耶?翰洙曰,比於我國,不過縣令·縣監之秩云矣。上曰,係是瀋陽·奉天省所管云耶?翰洙曰,果是瀋陽所管矣。上曰,瀋陽所管之邑,爲幾何云耶?翰洙曰,無以詳知矣。上曰,灣府更無他弊乎?翰洙曰,三政所關,別無他弊,只是李有馨之犯逋,是大弊也。上曰,大可痛歎,罪難容貸也。仍敎曰,義州之農形何如,沿路,亦何如?翰洙曰,灣府自五月至六月,長霖不霽,六月十四日,獰風忽作,白馬山城禁松之傷風損者,至爲一萬八千二百二株之多,而穡事因之告歉,沿路農形,淸北未免荒年,淸南則稍勝矣。上曰,山城與府治各在,而去彼地爲幾里耶?翰洙曰,山城在府治之南,而去彼地爲十餘里矣。上曰,山城之周圍,比南·北漢,何如耶?翰洙曰,白馬城,雖稱關防重地,安可與南·北漢,同日而語乎?上曰,京畿·江原之農形,亦何如云耶?翰洙曰,禾穀雖是稍實,黍粟未免大無,而京畿·江原兩道,同一般矣。上曰,沿路皆已收穫耶?翰洙曰,節屆西成,擧皆收穫矣。上曰,近日撥馬太爲遲滯,因道路險阻而然耶?翰洙曰,兩西道路,近皆修治,撥馬之行,似無艱險矣。上曰,自義州至畿營,皆有撥所耶?翰洙曰,皆有之矣。上曰,各處撥軍與撥馬,爲幾名幾匹耶?翰洙曰,軍或五六名或七八名,馬則多不過五六匹矣。上曰,灣府·安州·平壤·黃州,皆大撥所耶?翰洙曰,皆是大撥所,而宣川亦大撥所矣。上曰,松都畿營,亦大撥所耶?翰洙曰,松都畿營,自有所重,亦大撥所矣。上曰,撥所皆係於各驛耶?翰洙曰,撥所與驛,本無相關,而臣於自灣上來之時,聞各驛,以仍把之弊,實爲難支云矣。上曰,仍把之弊,旣有朝飭,而往來之人,終不知戢,是可駭然矣。仍敎曰,然則沿路各驛,次次受弊矣。翰洙曰,果然矣。上曰,撥路之狀啓,與公事,太爲遲滯,可悶也。翰洙曰,撥所,卽寘郵傳命之地,而若如是遲滯,則寘撥之意,安在乎?道路近皆修治,而馬政無欠,則從此可無太晩之慮矣。上曰,沿路所見道路,果善爲修治乎?邊門重地狀啓公事,如是遲滯,誠極駭然矣。仍敎曰,卿自灣府,幾日抵京乎?翰洙曰,九月十五日發行,晦日抵京矣。上曰,然則爲十五日矣。仍敎曰,今日將宿,何處耶?翰洙曰,今日辭陛,將宿東門外,明日發行矣。上曰,何日將交龜於何處耶?翰洙曰,今月二十八日,交龜于安倉驛,當日到任矣。上曰,原州距京爲幾百里乎,翰洙曰,二百四十里矣。上曰,曾聞間路爲二百里云,此乃紆回而然耶?翰洙曰,此非紆回,直路如是矣。上曰,明日宿,何處耶?翰洙曰,明日平邱驛中火,將宿兩水頭矣。上曰,例皆如是耶?翰洙曰,排站自然如是矣。上曰,自明日到任爲幾日耶?翰洙曰,爲四日排站矣。上曰,善爲赴任也。承穆曰,宣諭·別諭,何以爲之乎?上曰,出去爲之也。上命江原監司先退,仍命史官就座。又命退,承·史以次退出。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪承穆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
備忘記,平安兵虞候沈宜夏下直,長弓一張,長箭一部,片箭一部,筒兒一箇賜給。
傳于洪承穆曰,在外承旨許遞,前望單子入之。
承旨前望單子入之,朴周陽落點。
洪承穆啓曰,假注書尹吉求,有身病,勢難察任,今姑改差,何如?傳曰,允。
尹吉求改差,代以柳觀秀爲假注書。
洪承穆啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于洪承穆曰,只推。
以左副承旨閔泳奎牌不進罷職傳旨,傳于洪承穆曰,只推。
洪承穆,以內醫院都提調意啓曰,本院提調金有淵,時帶都摠管矣。職務相妨,摠管之任,今姑許遞,何如?傳曰,允。
又以承文院言啓曰,院吏文學官林錫龜·趙羲冕有頉代,幼學李裕寧·朴茂陽差下,竝付軍職冠帶常仕,何如?傳曰,允。
又以兵曹言啓曰,來十一月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
上在昌德宮。停常參·經筵。
洪承穆啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
宗親府,璿源譜略修正時,國朝御牒書寫官李寅卨。
閔泳奎啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于閔泳奎曰,只推。
洪承穆,以議政府言啓曰,關西先運襦衣二百四十九領,紙衣二百六十六領,照數捧上,稱量,綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以議政府言啓曰,卽見全羅監司沈履澤狀啓,則三漕倉再運,固當督發,而見今冬序已屆,海風漸高,中路氷泊,勢所必至,竝待明春裝發事,請令廟堂稟處矣。以其稅穀之愆淹,屢有飭敎之截嚴,凡在營邑奉行之地,自當十倍愓懍,罔或一毫稽忽,而第伏念此時寒風已高,今雖到底操束,刻期裝運,氷泊之患,勢所不免,道臣所以控實馳啓者也。依狀請待開春一齊發送,必趁三月內準納之意,嚴飭行會,何如?傳曰,允。
閔泳奎,以禁衛營言啓曰,今十月二十五日本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
又以摠戎廳言啓曰,本廳屬三鎭營別驍士都試,今十月二十七日,設行於南別營之意,敢啓。傳曰,知道。
上在昌德宮。停常參·經筵。
閔泳奎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪承穆啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點後,日次待令。
閔泳奎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于洪承穆曰,明日九日製,通方外爲之,試紙,用大好紙,仁政殿親臨磨鍊。
洪承穆啓曰,假注書柳觀秀,時無職名,令該曹,依例付軍職冠帶常仕,何如?傳曰,允。
又啓曰,卽者兵曹郞廳來言,明日殿座時,別侍衛不可不備,而行判書宋近洙有身病,不得擧行云,何以爲之?敢稟。傳曰,次堂擧行。
閔泳奎啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于閔泳奎曰,只推。
傳于洪承穆曰,明日出宮門路,以協陽門爲之。
以司謁口傳下敎曰,來三日爲始,建陽門入直,以本所軍一百名,將官率領入直事,已爲下敎於本所矣。訓局將官與軍兵之入直,以永肅門爲之事,分付。
閔泳奎,以議政府言啓曰,經理廳,付之武衛所事,向奉筵敎矣。北漢管城將以下諸將校·員役·軍卒·徒隷實數,管城所·三留營·僧倉所在軍器什物,及各項錢穀,諸處屯土,內外山基址,移屬條件,其他錢穀之仍付摠戎廳者,竝秩秩區別,別單書入,而造紙提調之例兼管城將,北道參軍差出之規,一體措辭懸錄之意,敢啓。傳曰,知道。
洪承穆,以禮曹言啓曰,卽接宗廟署所報,則明日九日製試取時,本署官員,俱爲觀光云矣。依定式本曹正郞洪淳謨,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日九日製試取時,本署官員,俱爲觀光云矣。依定式本曹正郞高永錫,假官差送,以爲代直後赴試之地,何如?傳曰,允。
又以孝徽殿享官意啓曰,今二十八日九日製時,參奉李洛應·李鼎漢,忠義李慶和·李象翼·金演植·沈宜奭,皆爲赴擧云。參奉代假官一員,忠義代假官二員,令該曹·該府,依例差出,使之入番察任,何如?傳曰,允。
又以承文院言啓曰,院吏文學官李裕寧·朴茂陽有頉代,幼學尹致尙·尹宅善差下,竝付軍職冠帶常仕,何如?傳曰,允。
閔泳奎,以武衛所言啓曰,謹依下敎,來三日爲始,建陽門入直,以本所別武士二人,哨軍一百名,哨官一員,率領入直之意,敢啓。傳曰,知道。
又以兵曹言啓曰,明日親臨仁政殿九日製時,本曹堂上侍衛,當爲備員,而參判未差,參議金弘集有拘忌,不得進參,令政院,稟旨變通,竝令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以尹榮信爲兵曹參判,趙東弼爲參議。
吏曹,兵曹參議單沈相萬,參知單趙東弼。
閔泳奎,以都摠府言啓曰,今十月二十八日仁政殿親臨九日製儒生試取敎是時,侍衛寶劍,當爲備員,而都摠管南廷順·李鍾承在外,副摠管申桓拘忌,李文永有實病,李乾夏有實故,二員未差,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李會正·尹滋承·任應準·金昌熙爲都摠管,洪澈周·金聲根·鄭完默爲副摠管。
兵曹,副摠管單任應準·金昌熙。
閔泳奎,以摠戎廳言啓曰,本廳屬南陽·坡州·長湍別驍士,今己卯條都試合試後,居首人別單書入,其餘入格之類,依例施賞事,知委各該邑,而南陽別砲軍都試居首人別單,亦爲書入之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
尹用求啓曰,明日孝徽殿朔祭親行齋戒相値,視事頉稟之意,敢啓。傳曰,知道。
朴周陽啓曰,行大司憲姜蘭馨,執義鄭元和,掌令康錫濟呈辭,沈觀燮,持平李基肇·高時景在外,監察茶時之意,敢啓。傳曰,知道。
傳于閔泳奎曰,侍衛軍兵毛具,從便爲之。
傳于尹用求曰,讀券官李源命,命官爲之。
傳于尹用求曰,九日製詩居首草三下幼學李範大,直赴會試,之次次上幼學鄭寅穆等二人,竝給二分,之次次上幼學金炳世等二人,竝給一分,之次次上幼學南俊熙等五人,各奎章全韻一件賜給。
傳于尹用求曰,入格儒生,明日待令。
武衛所,以白樂莘爲管城將。
尹用求,以議政府言啓曰,卽見忠淸監司李明應狀啓,則道內儒生公都會覆試,當爲設行,而今年穡事,實不免歉,多士齎糧,亦所當念,待明秋合設事,請令廟堂稟旨分付矣。事勢有礙,試取難便,依狀請退行,何如?傳曰,允。
又以議政府言啓曰,卽見全羅監司沈履澤災實分等狀啓,則錦山等四邑,寘之尤甚,沃溝等四十二邑鎭,寘之之次,龍潭等十邑,寘之稍實,事目災一百五十結及靈光無亡減稅條七百結外,不足災二萬五千二百二結九十二負七束,特許準劃,後錄諸條,竝請令廟堂,稟旨分付矣。幅員則五十三州之廣也,帳付則廿二萬結之多也,縱獲大登,豈無微眚之可執?況値久潦,自有偏害之攸及。然而秋候甚適,霜信差遲,可喜桑楡之終效,奚論杞梓之少朽?較諸他省,足爲康年。三等劑定,必存酌量,依施。所請災結,誠違始料,事目外三千結劃下,使之卽速均派。而若乃舊陳,則把束無起,而印傳一板,新災則名目寔繁,而籌過萬計。稅賦年減,經用日絀,烏在其重國結嚴朝令之意哉?且稱以仍陳包入新災,尤是謬例之大者,決不當荏苒抛置。令道臣,預先另飭列邑,待明秋泥生還起與隱漏欺冒者,築底爬櫛,期復元摠。其一,訓局砲保,三分一代錢,兵曹各營所納軍布,折半代錢,各司純錢代捧事也。綿農旣云失稔,民情實合存恤,依他道例,兵曹各營五分一代錢,各司純錢施行,砲保所重有異,寘之。其一,京外所納箭竹,尤甚邑折半,之次邑三分一蠲減事也。斫運之際,貽弊可念,竝三分一蠲減。其一,尤甚邑限明秋勿定配事也,其一,推奴徵債,限明秋防塞事也。以上兩條,亦係便民,竝許施,何如?傳曰,允。
又以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而先農壇東西北邊墻垣十五間頹圮,西北邊紅箭門顚仆,雩祀壇北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,各陵·園所,今秋植木播橡,依定式擧行後,株數·斗數,區別報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
閔泳奎,以訓鍊都監言啓曰,本局分授都城彰義門北邊第二城廊近處體城四間許頹圮處,今已畢築,女墻仍爲始役,把守軍解送之意,敢啓。傳曰,知道。
己卯十月二十八日辰時,上詣仁政殿。九日製通方外儒生試取入侍時,都承旨李載完,左承旨李敦夏,右承旨尹用求,左副承旨朴周陽,右副承旨閔泳奎,同副承旨洪承穆,假注書金鶴善·柳觀秀,記事官閔泳駿·李起鍾·金炳吉·李容稙,別兼春秋洪承憲·金文鉉·趙秉升,提學金炳始,檢校直提學鄭範朝,直提學閔泳翊·李載兢,檢校直閣金永壽·李鎬翼·姜·趙同熙,直閣洪英植,檢校待敎金演壽·閔泳煥,待敎宋秉瑞,校理李輔榮,修撰金正浩以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調金有淵,副提調李載完,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿,陞座。載完進前奏曰,儒生今當入場矣。出標信開布城,何如?上曰,以已下標信擧行,可也。載完曰,從陞人中,有試官蒙點人,使之下去行禮乎?上可之。讀券官行上護軍李源命,知宗正卿府事李承輔,行護軍南廷益,對讀官副護軍李鎬翼·趙秉鎬,弼善洪英植,檢閱李容稙,行四拜禮,以次入就位。上命題詩,其暖如春,押春,限申時。源命書題,讀奏,容稙,奉出懸題。傳曰,讀券官李源命,命官爲之。上出仁政門,由肅章門·協陽門。泳奎請出標信解嚴。上由宣化門,還內,諸臣以次退出。
上在昌德宮。停常參·經筵。
藥房提調金有淵,副提調李載完啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴周陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
又啓曰,右副承旨閔泳奎,同副承旨洪承穆,今日不爲仕進,竝卽牌招,何如?傳曰,允。
傳于尹用求曰,禮房承旨馳詣宗廟·景慕宮,奉審摘奸以來。
傳于洪承穆曰,孝徽殿朔祭攝行磨鍊。
傳于洪承穆曰,明日晝茶禮,當自內親行矣,該房知悉。
傳于洪承穆曰,入格儒生尹昌燮·金龍鎭·趙瑢熙,此是桂坊也。守令待窠,首先擬入。
傳于洪承穆曰,入格儒生,延英門外施賞。
以寧陵補土堂上以下別單,傳曰,補土堂上驪州牧使洪淳馨加資,兼監役本陵令李寬英陛敍,參奉宋在華,別監董前學官丁大縉·朴羲昇·趙貞植·李來應,竝陞六,別看役前府使元錫五,前郡守李熙春·李種恕,前縣監李曾宇,前都事崔元永,出身李秉翊·李祖永,竝加資,前五衛將洪秉悳,守令除授,領役牌將洪秉萬·宋在斗·洪在範,竝相當職調用,金鎭黿·金濬,竝右職調用,金祉煥·金麟塤,竝帖加,尹德煥,結束監官金錫鉉·劉根澧,竝賞加,其餘相地官·奏時官·守僕·員役·工匠等,竝依丁巳年例施賞。
傳于洪承穆曰,政官牌招,開政。
尹用求啓曰,卽者校理李輔榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
閔泳奎啓曰,行大司憲姜蘭馨,掌令康錫濟牌不進,執義鄭元和差祭,掌令沈觀燮,持平李基肇·高時景在外,監察茶時之意,敢啓。傳曰,知道。
以掌令康錫濟,司諫吳慶履牌不進罷職傳旨,傳于閔泳奎曰,只推。
洪承穆,以吏曹言啓曰,吏曹佐郞南秉文,奉常寺判官柳冕鎬,俱以身病,呈狀乞遞,竝改差,何如?傳曰,允。
又以吏曹言啓曰,承文院判校李秉鶴,禮曹正郞尹基周,受由過限不上來,中學敎授金學洙,肇慶廟別檢承履祥,俱以身病,呈狀乞遞,竝改差,何如?傳曰,允。
又以承文院言啓曰,院吏文學官尹致尙有頉代,幼學鄭益善差下,付軍職冠帶常仕,何如?傳曰,允。
有政。吏批,行判書金炳德牌招不進,參判申檀在外,參議韓喆愚進,同副承旨洪承穆進。啓曰,行判書金炳德牌招不進,參判申檀在外未肅拜,小臣獨政未安,何以爲之?敢稟。傳曰,只出緊任。
以李商新爲吏曹佐郞。鈴春君單尹榮信。故吏判趙秉龜,贈左贊成,文衡·奎提例兼,判義禁趙成夏考,故牧使李靖會,贈吏參例兼,同知李近敏考。
兵批,行判書宋近洙病,參判尹榮信病,參議沈相萬病,參知趙東弼進,右副承旨閔泳奎進。以李京根爲草芝僉使。龍淵別將單盧勉昊,金城別將單金成麟,乾川權管單尹尙興。護軍鄭稷朝,副護軍李胄榮·金弘集·趙秉老·李寅述,副司直趙龍鎬·李錫弘,副司正柳觀秀,副司猛閔東植·金世鎭·金宅鉉·趙孟錫·金奎恒·申永求·鄭日應·金澧根·趙羲冕·林錫龜·李裕寧·朴茂陽·尹致尙·尹宅善·鄭益善,以上竝單付。
傳于洪承穆曰,見窠皆令差出。
吏批,再政。以南肅熙爲工曹參議,李承輔爲弘文提學,白時洽爲禮曹正郞,康炳迪爲承文判校,李鍾律爲奉常判官,李晩沼爲司圃別提,丁弘燮爲中學敎授,申榕爲繕工奉事。
吏批,三政。宋淳爀爲活人別提。
洪承穆,以議政府言啓曰,卽見廣州留守閔泳穆狀啓,則本營守堞軍官今秋等都試及馬兵都試,竝當設行,而年成未優,催科方張,待明春合設,儒生公都會,一體退行事,請令廟堂稟旨,分付矣。科試雖有所重,事勢不無相妨,都會·都試,竝依狀請退行事,分付,何如?傳曰,允。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,校理李輔榮,陳疏徑出,上番闕直,事甚未安。應敎魚允中呈辭在外,校理朴齊晠,副校理洪在贊有拘忌,副應敎李萬敎,副校理李肇信,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎魚允中,修撰洪祐冀呈辭在外,副應敎李萬敎,副校理李肇信有身病,校理李輔榮陳疏受由,朴齊晠,副校理洪在瓚,副修撰李載允有拘忌,丁弘燮卽爲牌招,姑陞入直,何如?傳曰,允。
閔泳奎,以武衛所言啓曰,本所善騎別將李奎奭,身病甚重,勢難察任,改差,何如?傳曰,允。
又以兵曹言啓曰,建陽門入直,以本所軍一百名,將官率領入直,訓局將官與軍兵之入直,以永肅門爲之事,命下矣。訓局將官·軍兵,移直永肅門時,請出標信擧行,何如?傳曰,允。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,禁軍祿試射,今朔內當依定式試取,而本曹連因有故,不得設行,後日退行之意,敢啓。傳曰,知道。
又以訓鍊都監言啓曰,建陽門入直將卒,移直於永肅門事,自兵曹草記矣。軍三十名,把摠一員,當爲移直,而係是創始,則今無居接處。待明春直所新建間,軍則姑先結幕入接,把摠,使之合直於西所部將處所之意,敢啓。傳曰,知道。
以司謁口傳下敎曰,把守軍,以壯藝廳稱號,每年四等試射時,每等戶曹木十同,布五同,兵曹木十同,布六同,自今冬等爲始,納于本所,春秋兩等木五同式,加納事,分付。
閔泳奎,以武衛所言啓曰,謹依下敎,把守軍,以壯藝廳稱號,每年四等試射時,每等戶曹木十同,布五同,兵曹木十同,布六同,自今冬等爲始,納于本所,春秋兩等各戶曹木五同式,加納事,分付各該曹之意,敢啓。傳曰,知道。
校理李輔榮疏曰,伏以臣持被之中,卽接家信,則臣母素患痰癖,近因日候之不調,一倍添劇,促臣歸視。臣聞此報,寸尺煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
洪承穆啓曰,明日常參·經筵,取稟。傳曰,停。
又啓曰,來初五日朝參日次矣。敢稟。傳曰,停。
閔泳奎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
假注書柳觀秀書啓,臣於本月初一日午時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松橡茂密是白遣,自靑鶴亭至舊失火處,面面周審是白乎則,老木稚秼,叢帀茂盛是白遣,自典牲署後面至冷井洞,大木參差,擁蓋一山是白遣,仍詣南壇看審是白乎則,壇砌門墻,竝無圮傷處,而主山及案山樹木甚盛是白遣,自文峴至梨泰院後麓水閣峴是白乎則,土性瘠确,略有稚松是白遣,前至馬石橋是白乎則,林松蓊翳是白遣,漢江壇看審是白乎則,亦爲無頉是白遣,自雁峰·伏兵峴至畫景谷是白乎則,樹木茂密是白遣,由斗湖而至司寒壇看審是白乎則,亦爲無頉是白遣,自舞鶴峰所徑外南山諸處,曲曲看審是白乎則,別無斫痕之意,敢啓。傳曰,知道。
閔泳奎啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于閔泳奎曰,只推。
洪承穆,以議政府言啓曰,北關後運紙衣六百七十六領,照數稱量,木品·紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以宗親府言啓曰,璿源各派冠童錄名成冊修正以入,而舊件請出之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,上番闕直,事甚未安。應敎魚允中呈辭在外,校理李輔榮陳疏受由,副應敎李萬敎,校理朴齊晠,副校理李肇信·洪在瓚,竝卽牌招,推移入直,何如?傳曰,允。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
閔泳奎,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例。今亦依此擧行,以爲次次疎滯之地,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而孝徽殿晝茶禮親行相値,不得設行之意,敢啓。傳曰,知道。
己卯十一月初一日午時,上詣孝徽殿。晝茶禮親行入侍時,都承旨李載完,左承旨李敦夏,右承旨尹用求,左副承旨朴周陽,右副承旨閔泳奎,同副承旨洪承穆,假注書金鶴善,別兼春秋金文鉉·趙秉升,記事官閔泳駿·李起鍾·金炳吉·李容稙,原任提學金輔鉉,提學金炳始,檢校直提學趙寧夏·鄭範朝,直提學閔泳翊·李載兢,檢校直閣金永壽·李鎬翼·金興均·趙同熙,直閣洪英植,原任待敎李秉文,檢校待敎閔泳煥,待敎宋秉瑞,修撰金正浩,以次侍立。時至,通禮跪啓請出次,上具練服,出齋殿幄次。通禮前導,入孝徽殿,詣版位。引儀唱跪俯伏哭,上跪俯伏哭。引儀唱止哭興四拜興平身,上止哭,行四拜禮訖。仍詣靈座前北向跪。通禮啓請三上香,載完奉香,用求奉爐,上三上香訖。通禮啓請執盞·獻盞,載完執盞,用求奉盞跪進。上受盞,以授用求,用求跪受,奠于靈座前,連獻三盞如儀訖。通禮導上降復位。引儀唱俯伏哭,上跪俯伏哭。引儀唱止哭興四拜興平身,上止哭,行四拜禮訖。通禮導上還詣齋殿。上由東階,出東夾門,還入幄次。諸臣以次退出。
上在昌德宮。停常參·經筵。
自巳時至申時,灑雨下雨,測雨器水深二分。
李載完啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李載完啓曰,三品官之毋得過三日循例請牌,曾有定式矣。工曹參議南肅熙,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于洪承穆曰,說書有闕之代,前望單子入之。
朴周陽啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于朴周陽曰,只推。
尹用求,以承文院言啓曰,吏文學官鄭益善有頉代,幼學金鎭斗差下,付軍職冠帶常仕,何如?傳曰,允。
閔泳奎,以訓鍊都監言啓曰,謹依武衛所知彀官潘敬淵口傳下敎,永肅門入直別武士二名解送之意,敢啓。傳曰,知道。
又以禁衛營言啓曰,本營千摠李根豊,身病猝重,勢難察任,改差,何如?傳曰,允。
上在昌德宮。停常參·經筵。
洪承穆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李敦夏啓曰,左副承旨朴周陽,今日不爲仕進,卽爲牌招,何如?傳曰,允。
朴周陽啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于朴周陽曰,只推。
洪承穆,以承文院言啓曰,使行文書浩繁,本院提調,近甚數少,每當査對之時,有難擧行,行知宗正卿府事李承輔,行上護軍閔致庠,行兵曹判書宋近洙,知宗正卿府事李載元,行上護軍朴齊寅,行大護軍沈舜澤,禮曹判書尹滋悳,行司憲府大司憲姜蘭馨,知宗正卿府事李會正,知敦寧府事韓敦源,行大護軍尹滋承·曺錫輿,刑曹判書洪在鉉,行護軍南廷益,漢城府左尹尹秉鼎,行護軍鄭範朝·金鶴根·洪承億,竝還差下,行知三軍府事閔謙鎬,行護軍徐臣輔,漢城府右尹任應準,行護軍李晩運·李敦相·李淳翼·趙康夏·鄭稷朝·李世宰,同敦寧朴齊寬,行護軍洪祐昌,戶曹參判南一祐,行護軍趙熙一·朴瑄壽·曺殷承·李正魯·徐相翊·趙濟華·朴履道·李漢永·金奭鎭·張錫龍,吏曹參判申檀,行護軍吳俊泳·尹致聖·仁昌君李冕榮,行護軍金炳翊,行成均館大司成尹成鎭,宗正卿李乾夏,行護軍閔泳商·金昌熙,刑曹參判洪澈周,行護軍兪晩源,兵曹參判尹榮信,禮曹參判金聲根,竝爲差下,使之察任,行上護軍金在顯·洪祐吉·李㘾·李源命,行大護軍李興敏,行護軍金基纘,宗正卿李鍾浩,行護軍林喜鎭·徐璟淳·姜健欽·閔胄顯,竝旣年滿,依定式減下,何如?傳曰,允。
判中樞府事姜㳣上疏,伏以高高在上者,天也,蚩蚩在下者,民也,以其一理而相感,則誠而已。君之於臣,亦一天也,有願必從,各遂其性,若不致其誠,曷有以感動?昔歐陽修之屢乞致仕,葉向高之十八上章,只是開陳其意,以回上心也。今臣當崦嵫之景,抱膏肓之祟,旣無陳就之力,以效趨走之恭,遂不得不有披瀝肝膈,仰暴聽卑之下,而誠淺辭拙,未能孚格,反承溫批,尙靳兪音,大失所圖,抑鬱悶隘,莫知其容措,而竊自恨微懇之不足以感尊也。噫,臣是世祿之裔也,化育中物也。餘髮已皤於雨露之濡,衰軀尙浴於河海之深,明時之苦戀,畢生之欲報,斷斷此心,卽從天理人情中出來。臣子分義上做去,則何苦爲此,決然求退,而不念爵祿之至重,自甘淡泊之爲計也哉?行步甚艱,常恐古人下殿之仆,神識昏耗,妄希前史辭位而去,非直禮防之莫越,實由病狀之難强。未及年至之前,猶可請老於家,棲身優閑之地,況又其限已過,其痼轉深,萬萬無鞭策之勢者乎?臣性本疎迂,拙於謀生,旣非林樊之蹤,且無菟裘之營,雖蒙恩休之澤,安有長往之處?依舊是自在於城闉之內,時參於慶賀之列,此非上之所以斥而遐棄也,下之所以去而不返也,特無職事之更縻,稍可息慮調疴,以保餘年焉耳。臣之一身去就,無甚輕重於朝廷,而若其進退以禮,追九經之體下,陶甄群品,使一夫之得所,奚但爲臣之至榮大幸?亦是晠代勵廉恥敦風化之一美事也。敢玆積誠更籲,亦出必呼之情。伏望聖明,俯垂鑑燭,閔覆爲德,穆然感應。特賜三字之銜,以遂一退之願,區區千萬顒祝。臣無任云云。答曰,省疏具悉卿懇。向日之批,罄予衷蘊,請休之章,又何爲而至也?今見民國事計,有百可憂,無一可恃,寡昧之交修共理,惟老成諸大臣是倚是賴,今若決然告退,遽爾相捨,則卿所云一理相感,誠無可驗處矣。且卿之洊懇,不過病患二字,而年來精力神識,與前無減,其何以一時無妄之祟,作爲必退之端也?望卿諒予勤勤之意,更勿相煩焉。仍傳于洪承穆曰,此批答,遣史官傳諭。
上在昌德宮。停常參·經筵。
朴周陽,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴周陽啓曰,明日景慕宮冬享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨閔泳奎,今日不爲仕進,卽爲牌招,何如?傳曰,允。
又啓曰,臣周陽,今日方物封裹進去,下直之意,敢啓。傳曰,知道。
洪承穆啓曰,左承旨李敦夏,右承旨尹用求,考覈承旨蒙點矣。竝所當牌招,而拘於廳規,不得請牌,何以爲之?敢稟。傳曰,牌招。
傳于洪承穆曰,再明日館學儒生應製,通方外爲之,試紙,用大好紙,處所,春塘臺親臨磨鍊,試官,時原任賓客·春坊中擬入。
以司謁口傳下敎曰,原任大臣·時原任閣臣·承史·玉堂,再明日,來會。
洪承穆啓曰,密符親納,例也。而前江原監司洪在鉉,謂有身病,使其褊裨替納,事甚未安。推考,何如?傳曰,允。
尹用求啓曰,卽者校理朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
閔泳奎啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于閔泳奎曰,只推。
以左承旨李敦夏牌不進罷職傳旨,傳于尹用求曰,只推。
說書前望單子入之,李容稙落點。
尹用求啓曰,左右史不可不備,檢閱閔泳駿·李起鍾,竝卽牌招,推移入直,何如?傳曰,允。
尹用求,以弘文館言啓曰,校理朴齊晠,陳疏徑出,上番闕直,事甚未安。應敎魚允中呈辭在外,副應校李萬敎,校理李輔榮,副校理李肇信·洪在瓚,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎魚允中,修撰洪祐冀呈辭在外,副應敎李萬敎,校理李輔榮,副校理李肇信·洪在瓚,有身病,校理朴齊晠,陳疏受由,修撰金正浩,副修撰李載允,竝卽牌招,推移姑陞入直,何如?傳曰,允。
又以承文院言啓曰,本院吏文學官金鎭斗有頉代,幼學李政翼差下,付軍職冠帶常仕,何如?傳曰,允。
閔泳奎,以兵曹言啓〈曰〉,再明日親臨春塘臺應製試取時,本曹堂上侍衛,當爲備員,而參議沈相萬呈辭受由,不得進參,令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以訓鍊都監言啓曰,本局千摠梁柱顯,身病猝重,勢難察任,改差,何如?傳曰,允。
校理朴齊晠疏曰,伏以臣於持被之中,卽接家信,則臣母素患痰癖之症,近因日候之不調,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳奎啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
又啓曰,明日殿座,再明日拜表相値,視事頉稟之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國,有身病,右議政未差,不得來會云矣,敢啓。傳曰,知道。
李載完啓曰,左承旨李敦夏,左副承旨朴周陽,同副承旨洪承穆,今日不爲仕進,竝卽牌招,何如?傳曰,允。
傳于尹用求曰,禮房承旨,馳詣景慕宮,奉審摘奸以來。
傳于閔泳奎曰,在外·有實故摠管竝許遞,與未差之代,前望單子入之。
摠管前望單子入之,副摠管鄭稷朝·南廷益·李冕榮落點。
閔泳奎啓曰,卽者兵曹郞廳來言,明日春塘臺親臨館學儒生應製試取時,別侍衛,不可不備,而行判書宋近洙有身病,不得擧行云,何以爲之?敢稟。傳曰,次堂擧行。
又啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,獻納金元均牌不進罷職傳旨,傳于閔泳奎曰,只推。
以左副承旨朴周陽,同副承旨洪承穆牌不進罷職傳旨,傳于李敦夏曰,只推。
傳于閔泳奎曰,明日出宮門路,以協陽門爲之。
吏曹口傳政事,以鄭漢朝爲兵曹參議。
李敦夏,以孝徽殿享官意啓曰,今初六日應製時,參奉李洛應·李鼎漢,忠義金演植·李慶和·李象翼·沈宜奭,皆爲赴擧云。參奉代假官一員,忠義代假官二員,令該曹·該府,依例差出,使之入番察任,何如?傳曰,允。
又以弘文館言啓曰,上番闕直,事甚未安。應敎魚允中呈辭在外,校理朴齊晠陳疏受由,副應敎李萬敎,校理李輔榮,副校理李肇信·洪在瓚,竝卽牌招,推移入直,何如?傳曰,允。
又以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式,本曹佐郞趙光游,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹佐郞白時洽,假官差送,以爲代直後赴試之地,何如?傳曰,允。
上在昌德宮。停常參·經筵。
夜自五更至初七日開東,灑雨下雨,測雨器水深二分。
朴周陽啓曰,行大司憲姜蘭馨,執義鄭元和,掌令康錫濟呈辭,沈觀燮,持平李基肇·高時景在外,監察茶時之意,敢啓。傳曰,知道。
又啓曰,明日拜表,兩司當爲進參,除在外·未署經外,呈告人員,竝待開門牌招,何如?傳曰,允。
以檢閱閔泳駿·李起鍾牌不進罷職傳旨,傳于尹用求曰,只推。
傳于尹用求曰,說書有闕之代,前望單子入之。
尹用求啓曰,前檢閱李容稙,還付檢閱薦狀公事,啓下矣。令該曹,口傳單付,牌招入直,何如?傳曰,允。
吏曹口傳政事,檢閱單李容稙。
朴周陽啓曰,臣周陽敬奉聖敎,馳往義禁府,則無時囚,故仍往典獄署,取考囚徒案,則結案罪人一名,未推覈罪人四名,係是重囚,公貨備納間嚴囚罪人十七名,不可以輕囚論,故竝仍囚。其餘他錢不報,招引人物及各司直囚罪人金壽鎔等十七名,係是輕囚,故竝依傳敎放送之意,敢啓。傳曰,知道。
閔泳奎,以兵曹言啓曰,明日親臨春塘臺應製試取時,本曹堂上侍衛,當爲備員,而新除授參議鄭漢朝,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金九鉉爲兵曹參議。
閔泳奎,以扈衛廳言啓曰,謹依下敎,將校·軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與排立將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
刑曹判書洪在鉉疏曰,伏以臣備數列卿,望實本淺,承乏方面,報效蔑稱,每自循省,惟譴何是俟。不圖洪渥遠降東甸,擢臣以周廬之長,進臣以八座〈之〉班,臣誠惝怳失守,精爽遁褫。不審淵鑑垂燭,奚所取臣,而名器之濫施,若是其貨乎?夫班資之設,豈徒然哉?欲使賢能居上,不肖在下,而是所謂馭世之大柄也。臣之本末,臣所自知,旣非虞官祗敬六德,則明試之功,初無與論,又非漢吏良二千石,增秩之恩,尤豈可擬?梁鵜軒鶴,必招其譏,麟楦猿組,不勝自愧,無常職而賜乎上者,尙爲不恭,以小器而受其大,則人將謂何?此臣所以汗流浹背,循墻而欲走者也。臣嘗聞諸掌故,列朝官人,愼爵惜名,命必以德,賞必以功,故九卿之位,每多不備。厥或當陞而驟者,不當陞而濫者,與夫庸庸劣劣,不愜輿誦者,則司直之論,隨以䮕正,于以杜倖路絶匪望,于以尊朝廷服衆心,曷嘗有如臣忞忞陸陸無藝而冥升者乎?臣自奉誥以來,歷月慙惶,誠亦莫知其何以致此,而致使黃流之美,久貯瓦缶,乃敢衆瑟之間,可容濫竽者。臣恐明主嚬笑之愛,由臣而褻,勞臣功勩之勸,由臣而懈,此豈細故也哉?慈敢披瀝衷懇,仰瀆崇嚴。伏乞聖明,念公器之必加愼惜,諒臣言亶出悃愊,將臣所授資級,亟命還收,俾官方重而私分安,不勝幸甚云云。答曰,省疏具悉。卿其勿辭行公。
己卯十一月初六日辰時,上詣春塘臺。館學儒生應製試取入侍時,都承旨李載完,左承旨李敦夏,右承旨尹用求,左副承旨朴周陽,右副承旨閔泳奎,同副承旨洪承穆,假注書金鶴善·柳觀秀,記事官閔泳駿·李起鍾,別兼春秋洪承憲·金文鉉·趙秉升,提學金炳始,檢校直提學趙寧夏·李載冕·尹滋悳·鄭範朝,直提學閔泳翊·李載兢,檢植直閣金永壽·李鎬翼·姜·金興均·趙同熙,直閣洪英植,檢校待敎金演壽·洪淳馨·閔泳煥,待敎宋秉瑞,以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調金有淵,副提調李載完,進前奏曰,侵早勞動,聖體,若何?上曰,一樣矣。傳曰,侍衛軍兵毛具,從便爲之。仍出協陽門·銅龍門·景化門·明光門·靑陽門,詣春塘臺。通禮跪啓請降輿,上降輿,乘座。載完,讀奏入門單子,仍奏曰,從陞人中,有試官蒙點人,使之下去,一體行禮乎?上可之。讀券官領議政李最應,行上護軍洪祐吉·李㘾·徐堂輔,行護軍金昌熙·趙康夏·李正魯,對讀官行副護軍閔泳翊·李裕承,侍講院輔德朴定陽,戶曹參議李鎬喆,行副護軍金弘集,副司果李軒卿,侍講院司書金裕成,兵曹正郞鄭元夏,藝文館檢閱閔泳駿,侍講院說書李容稙,藝文館檢閱李起鍾等,四拜禮,以次入就位訖。載完,進前奏曰,原任大臣來待矣。上曰,入侍。史官承命出傳諭,與領府事李裕元,領敦寧洪淳穆,判府事姜㳣,判府事韓啓源,偕入,以次侍立。裕元等,以次進前。裕元曰,日氣雖甚不寒,親試勞動,聖體,若何?上曰,一樣矣。裕元曰,世子宮氣度泰平乎?上曰,平順矣。仍敎曰,諸大臣賜饌祗受乎?裕元曰,祗受賜饌矣。上曰,物至略矣,別無下箸矣。裕元曰,飽德善食,亦爲齎送于家矣。上曰,東宮自內入學,所讀冊子已畢,故有此擧矣。裕元曰,今日成擧,我東方萬億年無疆之休,臣等不任攢祝之忱。淳穆曰,今日事甚盛擧,我東方萬億無疆之休,實基于此,慶祝之忱,實無以形達矣。㳣曰,此誠千載之會,萬億無疆之慶,大小臣民,歡欣忭祝之忱,實無以形達矣。啓源曰,此誠我東方無疆之休。今日設科取士,歡欣慶祝,有不可形達矣。最應曰,諸大臣所奏,已盡攢祝之忱,臣無容更達矣。上曰,彼兩大臣,初見東宮,則可近前仰瞻矣。㳣與啓源,皆仰瞻訖。上命書傳敎曰,侍衛軍,與排立軍,令各其營乾犒饋。仍命試官進前,祐吉等進前。上命書題賦必遂養老,限申時。祐吉,書題讀奏訖,起鍾奉出懸之。上命大臣及試官權退,仍命書傳敎曰,今日異於他日,輕囚放釋。上入少次。少頃,載完,以司謁入稟曰,已爲收券,考試何以爲之乎?上命考試,傳曰,時·原任賓客,竝讀券官加差下,時·原任春坊,竝封讀官加差下,使之分考。出傳敎載完,以司謁入稟曰,取幾張乎?上命取百人。載完,以司謁入稟曰,科次何以爲之乎?上命科次。少頃,上出次,仍敎曰,原任大臣入侍。史官,承命出傳諭,與領府事李裕元,領敦寧洪淳穆,判府事姜㳣,判府事韓啓源,偕入,以次侍立訖。最應曰,書等何以爲之乎?上曰,第一張書正三下一,第二張書正三下二,第三張書正三下三,之次十五張,竝書草三下,其餘皆書次上。最應,書等訖。載完〈曰〉,坼封何以爲之乎?上曰,承旨坼封。載完坼封讀奏。上曰,諸承旨輪回坼封讀奏也。坼封讀奏訖。上命書傳敎曰,館學儒生應製賦居首三下一幼學安鍾冕,三下二幼學徐行輔,三下三幼學金炳稷,竝直赴殿試,之次草三下幼學尹明善·李智昌·洪祐翼·李基榮·崔龍珏·洪在德·朴熙楨,竝付之進士榜末,之次草三下進士申泰敬等八人,竝直赴會試,之次次上幼學金炳大等十人,竝給二分,之次次上幼學任百璉等十人,竝給一分,之次次上幼學鄭圭恒等十人,竝付之監試初試榜末,之次次上幼學李載克等四十七人,各奎章全韻一件賜給。仍命書傳敎曰,入格儒生,明日待令。最應奏曰,考試後坼封看之,則有疊呈試券之人,而自有公律,何以爲之?敢稟。上曰,士習駭然。然今日異於他日,特爲安徐,更無敢如是之意,申飭,可也。上曰,諸大臣終日軍幕,得無寒乎?裕元曰,日氣甚好,別無寒意矣。淳穆曰,獲覩盛儀,日氣不甚寒,是亦萬幸。上命〈書〉傳敎曰,還宮,當自內爲之矣,該房知悉。上還內,諸臣以次退出。
上在昌德宮。停常參·經筵。
閔泳奎啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
洪承穆啓曰,明日常參·經筵,取稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
閔泳奎啓曰,來十一日朝參日次矣,敢稟。傳曰,停。
尹用求啓曰,左副承旨朴周陽,今日不爲仕進,卽爲牌招,何如?傳曰,允。
洪承穆啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于洪承穆曰,三使臣入侍。
傳于閔泳奎曰,入格儒生入侍。
洪承穆啓曰,假注書金鶴善,有身病,勢難察任,今姑改差,何如?傳曰,允。
金鶴善改差,代以朴台淳爲假注書。
傳于洪承穆曰,陽智縣監李兢柱,高陽郡守李建膺,令該曹,口傳相換。
洪承穆,以吏曹言啓曰,陽智縣監李兢柱,高陽郡守口傳相換事,命下矣。以前任抱川縣監,方在解由未出中,何以爲之?敢稟。傳曰,勿拘。
吏曹口傳政事,陽智縣監李兢柱,高陽郡守李建膺,已上相換事,承傳。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于閔泳奎曰,只推。
洪承穆啓曰,明日傳香,禮房承旨,當爲齋宿。右承旨尹用求,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽牌不進罷職傳旨,傳于洪承穆曰,只推。
以左承旨尹用求牌不進罷職傳旨,傳于洪承穆曰,只推。
洪承穆,以侍講院言啓曰,說書李容稙,方在直中,而移拜檢閱矣。下番闕直,事甚未安。司書金裕成,兼司書鄭元夏,兼說書閔泳駿,竝卽牌招,推移入直,何如?傳曰,允。
又以奉常寺都提調·提調意啓曰,各陵冬至祭享所用藥果,煎造後,進上看品藥果二十立,依定式封進之意,敢啓。傳曰,知道。
閔泳奎,以都摠府言啓曰,今日入直內三廳武兼·禁軍及軍兵等,當爲中日習射技放,而拜表相値,不得設行之意,敢啓。傳曰,知道。
己卯十一月初七日巳時,上御重熙堂。三使臣入侍時,同副承旨洪承穆,假注書柳觀秀,記事官李起鍾·李容植,謝恩兼冬至正使韓敬源,副使南一祐,書狀官李萬敎,以次進伏訖。上曰,史官分左右。仍敎曰,三使臣進前。敬源等,以次進前訖。上曰,遠路無事往返也。年年送使,每當寒節,行人雨雪之勞,實爲關慮。敬源曰,聖念及此,不勝惶感,而計其道路,實不甚遠,則別無作行之難矣。但爲異域,故今當辭陛,預切家國之戀矣。上曰,我地猶有遠境,而此行則異國,故然矣。須善爲往還,而大國物情,與洋倭虛實,詳探以來也。敬源曰,謹當詳探回奏矣。上曰,三使臣中,有再往人乎?敬源曰,臣曾於癸酉年,以別行副使,赴燕矣。上曰,然則大國物情,似熟知之矣。仍敎曰,副使·書狀,俱是初行乎?一祐曰,然矣。上曰,何時到灣耶?敬源曰,似於今月念三四日到灣矣。上曰,何日渡江乎?敬源曰,似於晦間渡江矣。上曰,然則不得久留於灣府矣。敬源曰,四五日留灣矣。上曰,日字促迫,事勢固然。仍敎曰,來月晦間,當抵北京耶?敬源曰,然矣。上曰,在前使行,留館稍久,今番未知如何耶?敬源曰,節行與別使有異,別無大段相違矣。上曰,奉命之行,每多驛馬因把之弊云,今番使行,別船申飭,可也。敬源曰,謹當到底操速矣。上曰,入柵後,我國消息,爲幾月之阻乎?敬源曰,不過三朔矣。上曰,向見皇曆齎咨官手本,則琉球國王,爲倭所執,而至有請救於李鴻章與禮部之擧,而終不能救。大國之柔弱,亦可知矣。然其事實,詳探以來也。敬源曰,謹當到底詳探,而不無虛實相蒙之慮矣。上曰,廓伊額國,近年朝貢,每於隣境替付矣,今年到京云,其地方,在於何邊,竝爲探來也。敬源曰,謹當一體詳探矣。上曰,於首譯處,從當申飭,而必須另飭於行中,〈到〉彼地後,無或雜撓之地,可也。敬源曰,謹當別般申飭矣。上曰,今番遠離,共爲仰瞻也。敬源等,以次仰瞻,還爲俯伏訖。上曰,往返爲六朔耶?敬源曰,不過五六朔矣。上曰,書狀官,亦聞見錄外,如有可聞者,一一詳探以來也。萬敎曰,謹當詳探歸奏矣。上命賜貂帽·扇子·藥物等屬,承穆跪傳于敬源等,敬源等跪受訖。上曰,今日止宿於何處乎?敬源曰,高陽宿所矣。上曰,明日又何處止宿乎?敬源曰,坡州宿所矣。上曰,遠路善爲往返也。敬源曰,王靈所曁,自當無事復命矣。上曰,三使臣先退,仍命史官就座。又命退,承史以次退出。
己卯十一月初七日未時,上御重熙堂。入格儒生入侍時,右副承旨閔泳奎,假注書柳觀秀,記事官李起鍾·李容稙,以次進伏,幼學安鍾冕·徐行輔·金炳稷·尹明善·李基榮·崔龍珏·朴熙楨,進士申泰敬·金翊洙,生員李憙翼,幼學宋秉鼎·金永·金炳大·南載喆·申政均·趙秉健·鄭圭恒·洪贊周·李載克·李海昌·尹哲榮·朴齊昌·朴齊允·金秉洙,進士吳和秀,生員李慶秀,幼學趙秉億·洪肯燮·沈厚澤·黃世東·徐載經,序立階下訖。上曰,史官分左右。泳奎奏曰,入格儒生中,李智昌等六十九人,有身病,不得待令矣。待令儒生,使之陞堂,奏職姓名乎?上可之。仍敎曰,安鍾冕之至親,誰某乎?泳奎曰,臣亦未能詳知矣。鍾冕等,以次陞堂,進前奏職·姓名訖。泳奎曰,通禮院官員,擧行之際,做錯非細,所當重勘,而本院,請推之外,無他可施之罰,何以爲之乎?上曰,似是初有之事,特爲安徐,更無如是之意,申飭,可也。泳奎曰,儒生使之頒賞行禮乎?上可之。泳奎出楹外,頒賞訖。進伏奏曰,儒生等行禮已畢,使之退出乎?上曰,直赴三人,進士四人外,先爲退出。仍敎曰,此科,異於他科,直赴與進士,進退墨戲也。泳奎曰,招入院隷,使之擧行乎?上可之。泳奎,進退墨戲訖。上曰,使之出送也。仍敎曰,史官就座,又命退,承史以次退出。
上在昌德宮。停常參·經筵。
洪承穆啓曰,明日孝徽殿冬至祭親行齋戒,再明日冬至問安相値,視事頉稟之意,敢啓。傳曰,知道。
閔泳奎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪承穆啓曰,假注書朴台淳,時無職名,令該曹,依例付軍職冠帶常仕,何如?傳曰,允。
又啓曰,假注書柳觀秀,有身病,勢難察任,今姑改差,何如?傳曰,允。
以李貞稙爲假注書。
傳于洪承穆曰,政官牌招開政。
洪承穆,以議政府言啓曰,黃海監司鄭海崙,旣已箇滿矣。其代今日政差出,何如?傳曰,允。
閔泳奎啓曰,行大司憲姜蘭馨,執義鄭元和,掌令康錫濟牌不進,沈觀燮,持平李基肇·高時景在外,監察茶時之意,敢啓。傳曰,知道。
以執義鄭元和,掌令康錫濟,司諫吳慶履,獻納金元均牌不進罷職傳旨,傳于閔泳奎曰,只推。
傳于洪承穆曰,發遣吏郞,諸執事淸齋與否,摘奸以來。
傳于洪承穆曰,臺諫竝許遞,今日政差出。
傳于洪承穆曰,呈告判義禁·同經筵許遞,今日政差出。
洪承穆,以吏曹言啓曰,元陵別檢金秀馨,通禮院左通禮趙性鶴,俱以身病,呈狀乞遞,竝改差,何如?傳曰,允。
閔泳奎,以兵曹言啓曰,前監司鄭海崙,自吏曹送西,而瓜滿監司,例爲隨品付樞銜矣。資級,係是嘉善,同中樞當爲下批,而時無見窠,依例作闕下批之意,敢啓。傳曰,知道。
兵曹口傳政事,護軍單南一祐。
有政。吏批,行判書金炳德進,參判申檀在外未肅拜,參議韓喆愚進,同副承旨洪承穆進。以沈承澤爲大司憲,趙秉友爲大司諫,權仁成爲執義,南啓憲爲司諫,李命宰·李爲掌令,朴衡東·宋益勉爲持平,洪鍾永爲獻納,趙秉升·金思轍爲正言,兪晠煥爲工曹判書,閔台鎬爲戶曹參判,趙東弼爲敦寧都正,朴齊寅爲判義禁,尹榮信爲同義禁,閔台鎬·洪澈周爲同經筵,閔台鎬爲平市提調,李源命爲藝文提學,趙益元爲左通禮,梁致默爲元陵別檢,承履祥爲昭寧園守奉官,金宙熙爲肇慶廟別檢,姜蘭馨爲黃海監司。
兵批,行判書宋近洙病,參判尹榮信病,參議金九鉉進,參知未差,右副承旨閔泳奎進。同知單鄭海崙,大護軍姜蘭馨,護軍閔台鎬·金觀秀·元錫五,副護軍朴蘭壽·趙準永·沈相萬·鄭漢朝·李種恕·李曾宇·崔元永,副司直鄭元和·吳慶履·沈觀燮·康錫濟·李基肇·高時景·金元均,副司果朴斗陽·申泰燮·韓用卨·宋在華·丁大縉·朴羲昇·趙貞植·李來應,副司正朴台淳,副司猛金鎭斗·李正翼,以上竝單付。同知作闕單金觀秀,兼黃海道兵馬水軍節度使姜蘭馨。
吏批,再政。以金載瓛爲兵曹參知。故都事南大任,贈吏議,學行卓異贈職事,承傳。驪州牧使洪淳馨,前府使元錫五,以上今加嘉善,前郡守李種恕,前縣監李曾宇,前都事崔元永,以上今加通政加資事,承傳。
洪承穆,以奎章閣言啓曰,原任提學金大根喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任提學金大根喪,依定式遣檢書官致弔,仍爲勸粥以來之意,敢啓。傳曰,知道。
又以奎章閣言啓曰,原任提學金大根喪成服日,依定式遣檢書官,致祭以來之意,敢啓。傳曰,知道。
閔泳奎,以武衛所言啓曰,射會規式中,哨官無分,則有汰去之例矣。今番射會時,權昌燮·鄭學淳,無分,依定式竝汰去,何如?傳曰,當爲依法汰去,而今番則令申之意,竝特爲分揀,習射間罰直。
洪承穆,又以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成申錫淵,直講卞鋈,典籍安敎熙,俱爲差祭,時無入直之員,以他郞官,姑爲代直,何如?傳曰,允。
戶曹參判南一祐疏曰,伏以臣猥奉使命,拜辭天陛,已一宿矣。象魏漸遠,瞻望徊徨,益切戀結之忱。第念臣見叨之銜,爲任非輕,經歲殊域,不宜虛縻,玆從縣道,冒陳短章。伏乞聖明,亟賜遞解,俾職務無曠,私分獲安,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪承穆啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
閔泳奎啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
傳于洪承穆曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于洪承穆曰,孝徽殿冬至祭,攝行磨鍊。
傳于洪承穆曰,時·原任大臣,率禮堂,明日來待。
傳于洪承穆曰,在外吏曹參判許遞,前望單子入之。
洪承穆啓曰,假注書李貞稙,時無職名,令該曹,依例付軍職冠帶常仕,何如?傳曰,允。
說書前望單子入之,鄭寅興落點。
閔泳奎啓曰,行大司憲沈承澤,掌令李命宰牌不進,李差祭,執義權仁成,持平朴衡東·宋益勉在外,監察茶時之意,敢啓。傳曰,知道。
以掌令李命宰,獻納洪鍾永,正言趙秉升牌不進罷職傳旨,傳于閔泳奎曰,只推。
洪承穆,以宗親府言啓曰,國朝御牒·璿源譜略·王妃世譜中草,今已修正矣。御覽還下後,譜略當爲付板入刊,國朝御牒·王妃世譜,亦當正書矣。御覽日字,令日官推擇,則今月十一日巽時爲吉云,以此日時,本府堂上郞廳,具儀仗陪進仁政殿,與承旨,請承傳色奉入之意,敢啓。傳曰,知道。
閔泳奎,以三軍府言啓曰,卽接禁衛營所報,則依定式十一月十二月習陣,不爲設行云矣,敢啓。傳曰,知道。
洪承穆,以禮曹言啓曰,卽接楊州幼學南亨鎭所志,則以爲,同姓五寸姪亮漢,嫡妾俱無子,以其同姓八寸弟豹隱第二子再薰,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長亨鎭所訴旣如此,南豹隱第二子再薰,立爲南亮漢之後,何如?傳曰,允。
又以奎章閣言啓曰,閣臣品數,視本銜進二階,則檢校減下,載在閣志矣。檢校待敎洪淳馨,資是從二品,依例減下,何如?傳曰,允。
又以侍講院言啓曰,新除授說書鄭寅興,卽爲牌招察任,何如?傳曰,允。
閔泳奎,以摠戎廳言啓曰,謹依議政府別單判下,北漢管城將以下諸將校·員役·軍卒·徒隷實數,管城所·三留營·僧倉所在軍器汁物及各項錢穀,諸處屯土·內外山基址,移屬武衛所之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿·世子宮,內閣·政院·玉堂,朝廷二品以上·六曹堂上,冬至單子問安。答曰,知道。
李載完啓曰,明日常參·經筵,取稟。傳曰,停。
朴周陽啓曰,行大司憲沈承澤,掌令李命宰·李未肅拜,執義權仁成,持平朴衡東·宋益勉在外,監察茶時之意,敢啓。傳曰,知道。
李載完啓曰,議政府郞廳來言,今日賓廳日次,而冬至問安相値,不得來會云矣,敢啓。傳曰,知道。
又啓曰,判義禁朴齊寅,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,時·原任大臣,率禮堂,依下敎來待矣。傳曰,入侍。
傳于李載完曰,來歲,卽我王大妃殿寶齡恰滿五旬之慶年也。仰體謙衷,縱未能張大於飭喜,自有我家已行之禮,當於月正元日,親上表裏,粗伸頌祝之忱,告布之節,令儀曹磨鍊擧行。
傳于李載完曰,左承旨許遞,前望單子入之。
傳于閔泳奎曰,同副承旨許遞,副司果李壽榮除授。
吏曹,同副承旨單李壽榮,除授事,承傳。
承旨前望單子入之,洪淳學落點。
以慶尙監司李根弼狀啓,薦新進上生靑魚,晝夜設網,姑未捉得,限內不得封進,惶恐待罪事,傳于閔泳奎曰,勿待罪事,回諭。
閔泳奎啓曰,卽見健陵冬至祭獻官李敦相書啓,則典祀官兼大祝李秉臯,不爲來待,以本陵令李載哲,不拘蔭官,替行大祝事,惶恐待罪云矣。祀典所重,何等謹嚴,而有此替行之擧,極爲驚悚。當該大祝,所當重勘,而本院請推之外,無他可施之罰,何以爲之,而不審塡差之吏曹堂上,亦不可無警,從重推考,何如?傳曰,大祝,令該府拿問嚴勘,吏曹參議,施以譴罷之典,獻官勿待罪。
閔泳奎,以三軍府言啓曰,卽接御營廳所報,則依定式十一月十二日習陣,不爲設行云矣,敢啓。傳曰,知道。
又以禮曹言啓曰,來庚辰年元朝稱慶陳賀時儀節,當爲磨鍊,而謹稽謄錄,則今己卯年元朝稱慶親上表裏時,因臣曹草記,頒敎陳賀,依已例以親臨行禮磨鍊矣。今亦依此擧行乎?敢稟,傳曰,依此擧行。
又以禮曹言啓曰,來庚辰年元朝王大妃殿寶齡五旬稱慶陳賀時,大殿·大王大妃殿·王大妃殿·中宮殿,箋文·方物·物膳,世子宮方物·物膳,依例封進之意,知委京外,箋文頭辭,令文任撰出,何如?傳曰,允。外道方物·物膳,置之。
又以都摠府言啓曰,今日入直內三廳武兼·禁軍及軍兵等,當爲中日習射技放,而至日相値,不得設行之意,敢啓。傳曰,知道。
又以摠戎廳言啓曰,本廳屬內外山基址,今旣移屬武衛所矣。北道參軍李秀仁,減下之意,敢啓。傳曰,知道。此與無端減下有異,待都政陞六,從仕次區處。
黃海監司姜蘭馨疏曰,伏以一陽旣復,百祿是萃,東朝之寶算冞隆,震邸之衣尺漸長,欣蹈抃祝,小大同慶。仍伏念臣通籍三十有二載,而無分效之仰答,行年六十有七歲,而無一能之可稱,卽一常調賤品耳。幸蒙我殿下洪庇之私,前後歷揚,無往非匪分濫叨,而近又待罪柏府,時月稍久,日事違傲,只切惶恧,千萬不自意,伏奉海西按察之命,惝怳震駴,莫省攸措。夫攬轡巡部,承流宣化,刺史之事也,班條督郡,黜幽陟明,刺史之職也,以至簽軍伍而察民隱,綰金穀而均賦役,固皆刺史之責也。全省之休戚係焉,流俗之澆淳在焉,其爲任也綦重,其簡畀也必愼。而況海西一路,介在畿·浿,號稱陸海,冠蓋交織,而孔塗之支調常劇,樓櫓相望,而沿邊之備禦易疎,胥吏疲於奔走,防卒困於瞭候,而公私蓄積,未免枵罄,東西牽補,實無籌策。且今年巨浸,穡事失稔,山田則有汙萊之患,水耨則多潰決之歎,民力由是而愈絀,營樣由是而漸弊。此時此任,縱使通鍊强幹者當之,猶患其難濟,豈如臣無似,可得以擬議也哉?噫,高牙·大纛,榮則榮矣,犀芾·金章,華則華矣,其奈臣樗櫟之材,不杇而已散,蒲柳之質,望秋而先衰,雖於簿書期會之末,自知其句當不得,而何可貪戀榮華,不恤僨敗乎?玆敢披瀝爲辭,仰瀆崇嚴。伏乞聖慈,念重寄之不宜輕授,諒微懇之非出飾讓,亟遞臣新除藩銜,以幸民事,以安私分焉。臣無任云云。答曰,省疏具悉。卿其勿辭往欽哉。
己卯十一月初十日午時,上御重熙堂。時·原任大臣,率禮堂入侍時,都承旨李載完,假注書李貞稙,記事官李起鍾·李容稙,領府事李裕元,領敦寧洪淳穆,判府事姜㳣·韓啓源,領議政李最應,禮曹判書尹滋悳,參議鄭煥翼,以次進伏訖。上曰,史官分左右。仍命大臣進前,裕元進前奏曰,亞歲令節,百祿鼎臻,聖體,若何?上曰,一樣矣。寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮諸節連爲泰平乎?上曰,善長矣。裕元曰,臣等承命,率禮堂來待矣。上曰,王大妃殿寶齡,明年光躋五旬,予小子慶祝之忱。宜有稱慶,故召卿等問之矣。裕元曰,王大妃殿寶齡五旬稱慶之節,有光聖孝矣。淳穆曰,明年慶會,賁飾盛典,我家禮有之矣。月正元日,誕擧縟儀,非徒允愜情文,實所以仰答天休矣。㳣曰,王大妃殿寶齡,恰滿五旬,元朝賀儀將擧,我禮亦宜,群情攢祝。啓源曰,王大妃殿寶齡五旬,明年月正元日,親上表裏,且行告布之節,賁飾盛典,允愜情禮,臣不勝忭祝之至矣。最應曰,明年,惟我王大妃殿寶齡恰滿五旬,以聖衷祝岡之忱,誕擧我家已行之彝典,大小群工,不勝欣忭慶祝之至。上命書傳敎曰,來歲,卽我王大妃殿寶齡恰滿五旬之慶年也。仰體謙衷,縱未能張大於飾喜,自有我家已行之禮,當於月正元日,親上表裏,粗伸頌祝之忱,告布之節,令儀曹,磨鍊擧行。最應曰,禮曹儀節,退以草記入啓,多有已例。今亦依此使之擧行,何如?上曰,依爲之。最應曰,左相身病,尙不夬差,今日不得來待,極爲惶悚,云矣。上曰,左相病患,緣何所祟耶?淳穆曰,積瘁所祟,爲日旣久,姑未差勝矣。上曰,領府事何時上京乎?裕元曰,日前公故,亦是會也,故趁此時上來矣。上曰,何日欲還鄕乎?裕元曰,日間欲還鄕矣。上曰,何爲而又欲速還乎?裕元曰,當此寒節,故欲速還矣。上曰,鄕第勝於京第而然耶?裕元曰,老病調將,鄕廬稍勝,而日前會也,故扶病上來矣。仍奏世子宮,畢讀千字後,又讀何書乎?上曰,復以千字讀音矣。仍使世子宮,誦千字,前受音數行訖。仍敎曰,有時善讀,而每言後日書筵之時,尤當善讀云,而千字畢課後,問又有何書之可讀矣。㳣曰,然則孝經·小學,皆可讀之,而自內入學之初,姑未以旨義爲主,只以字音爲習,則雖周易,別無難易矣。上曰,列聖朝讀書,亦無定例矣。仍敎曰,世子向於後苑,望見大成殿,聞知爲孔夫子廟曰,畫像願一瞻拜也。雖以沖年所見,能知尊孔子,孔子可謂賢於堯·舜遠矣。且世子之願見聖人遺像,亦甚奇喜也。啓源曰,天縱姿質,若是卓越,實我東方萬億年之福也。上曰,大臣就座。世子宮袖出柑子分賜,諸大臣及登筵諸臣,以次祇受訖。上曰,此是純廟朝五歲時故事也。㳣還獻一枚于世子宮,將臣七十一歲壽,願以此果獻祝矣。啓源曰,英廟朝,以甲戌生,致六十年泰平之治,享八十三歲之壽。臣以是復望於今日矣。仍奏曰,以此下賜之柑,當歸遺稚孫矣。淳穆曰,臣亦有孫,可以遺之矣。上曰,領敦寧有孫幾人乎?淳穆曰,有孫二人,而長爲十六歲,次爲五歲矣。上曰,長孫是誰之婿乎?淳穆曰,前參判尹宇善孫婿矣。上曰,姜判府事有孫乎?㳣曰,有之。上曰,見今幾歲乎?㳣曰,十六歲矣。上命史官就座,仍命大臣先退。又命退,諸臣以次退出。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,明日·再明日,仁陵忌辰祭齋戒·正日相値,視事頉稟之意,敢啓。傳曰,知道。
又啓曰,同副承旨李壽榮,時在京畿楊州地,斯速乘馹上來事,下諭,何如?傳曰,允。
傳于朴周陽曰,直閣洪英植,馳詣仁陵,奉審摘奸,仍留監祭,獻陵一體奉審以來。
朴周陽啓曰,行大司憲沈承澤,掌令李命宰·李牌不進,執義權仁成,持平朴衡東·宋益勉在外,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于朴周陽曰,只推。
朴周陽啓曰,都承旨李載完,左承旨洪淳學,不爲仕進,右承旨尹用求,享官直,右副承旨閔泳奎式暇出去,同副承旨李壽榮在外,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
朴周陽,以禮曹言啓曰,來庚辰年元朝王大妃殿寶齡五旬稱慶陳賀時,外道方物·物膳置之事,命下矣。在前外道方物·物膳置之之時,各殿進獻,議政府·六曹物膳,及京廳方物·京畿物膳,則例爲封進。今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以都摠府言啓曰,都摠管李會正,以知宗正卿府事,璿源譜略中抄進上陪進事,晝仕出去之意,敢啓。傳曰,知道。
又以刑曹言啓曰,武衛所粘目,右番次知知彀官異海晉手本內,本番軍金在善·鄭必健,常時使役不勤兺除良,前後申飭,何等截嚴,而違越約束,宿衛重地,無端起鬧,以至腰牌收還之境,萬萬驚駭是白遣,趙春植段,以不當之座,欲解其事,而反受是非,不受笞罰之狀,亦爲痛駭是如乎,如此無嚴之類,不可置之於宿衛重地,爲先除案,以懲他軍事判下內,申飭,果何如,而咫尺重地,如是起鬧,究闕所爲,萬萬痛駭,如此無嚴之類,不可除案而止,竝嚴棍後移送秋曹,金在善·鄭必健,遠惡地定配,趙春植,遠地定配,以懲惡習事,命下矣。謹依傳敎,罪人金在善,慶尙道海南縣,鄭必健,全羅道康津縣,竝遠惡地定配所,趙春植,平安道成川府,遠地定配所,卽爲押送之意,敢啓。傳曰,知道。
兵曹判書宋近洙疏曰,伏以臣所被恩渥,與天無際,感惶之極,有不敢指事歷陳,而今又以旅次棲屑,曲紆聖念,特頒內府不貲之貨,俾營賤軀安接之所,涓人來傳聖敎於臣之子秉瑞直所,至引古事爲喩,臣是何人,承玆廣絶之異數也?驚駴震,罔知所以自措。雖以臣家言之,先祖文正公臣時烈,因事入城,每暫寓於知友家,事訖卽還。其時三聖朝恩遇,何如,而未嘗有此等寵眷。凡施與辭受,各有其義,義無可據,則上之所以施,反涉褻恩,下之所以受,自歸無恥。臣何敢恬然祗受,仰以累聖政,俯以壞廉防也哉?玆敢不避煩猥,忙陳短牘。伏乞聖明,曲賜鑑諒,亟令收還,俾上恩無褻,私分獲安,千萬至祝。臣無任云云。答曰,省疏具悉。此等事,古多有之,不必如是爲辭也。
上在昌德宮。停常參·經筵。
大王大妃殿進御二錢重人蔘粟米飮,自今日,一貼式限二貼煎入事,榻前下敎。
朴周陽啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,右副承旨閔泳奎,今日不爲仕進,卽爲牌招,何如?傳曰,允。
又啓曰,行大司憲沈承澤,掌令李命宰·李牌不進,執義權仁成,持平朴衡東·宋益勉在外,監察茶時之意,敢啓。傳曰,知道。
以司諫南啓憲,獻納洪鍾永,正言金思轍,掌令李命宰·李牌不進罷職傳旨,傳于朴周陽曰,只推。
閔泳奎,以禮曹言啓曰,來庚辰年元朝王大妃殿寶齡五旬稱慶陳賀親臨頒敎處所,以何殿擧行乎?敢啓。傳曰,仁政殿擧行。
禮曹判書尹滋悳疏曰,伏以日前冬至方物啓本中,京畿水使,誤以未赴任之李奎書書之,至承下詢,而竝與忠淸兵使之誤書者,改付標以入矣。以事體則進供之至重也,而不能檢察,以文字則奏御之至敬也,而不能審愼,昏謬迷錯,乃至於此。夫當勘未勘,是謂倖逭,宜罰而罰,是謂常憲。今臣有宜罰之辜當勘之律,而何可不常其常憲,只倖其倖逭乎?滿心惶恧,無地容措,不揆猥屑,短章自劾。伏乞聖明,俯垂鑑燭,亟勘威罰,俾法紀昭而微分安焉。臣無任云云。答曰,省疏具悉。不必如是爲引,卿其勿辭行公。
敦寧都正趙東弼疏曰,伏以臣日者,伏奉除旨,以臣爲敦寧都正者。臣盛恩怵義,冒眜出肅,而第臣素無敦寧,揆以格例,不宜仍帶,敢陳短章,仰瀆崇聽。伏乞聖明,俯垂鑑燭,仍命選部,照例遞改,俾存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
閔泳奎啓曰,明日孝徽殿望祭親行齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于閔泳奎曰,奉審閣臣入侍。
傳于閔泳奎曰,再明日次對,依例來會。
閔泳奎啓曰,卽者副修撰丁弘燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲沈承澤,掌令李命宰·李牌不進,執義權仁成,持平朴衡東·宋益勉在外,監察茶時之意,敢啓。傳曰,知道。
以司諫南啓憲,獻納洪鍾永,正言金思轍,掌令李命宰·李牌不進罷職傳旨,傳于閔泳奎曰,只推。
閔泳奎啓曰,都承旨李載完式暇,左承旨洪淳學不爲仕進,右承旨尹用求享官直,左副承旨朴周陽式暇出去,同副承旨李壽榮在外,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
閔泳奎,以議政府言啓曰,卽見咸鏡監司金炳地狀啓,則富寧多灘津漂到彼人二名問情,乃是淸人之行商漂到者,而彼雖願從陸還歸,資裝領送,不無爲弊,果從水路,則一帆風可扺彼境。騎船護送,實合便當,而事係邊政,有難擅便,請令廟堂,稟旨分付矣。漂流餘生,怯於駕海,雖有從陸之願,彼境所距,旣隔一衣帶之間,則不宜捨近而由遠。擇其我船之完固者,待順風護送,而所饋糧饌及本船汁物,竝着意傳給之意,申飭,何如?傳曰,允。
又以議政府言啓曰,頃因湖西年分狀啓,事目外一千五百結加劃之意,覆啓行會矣。卽見該道臣李明應狀啓,則復陳災結排比不得之狀,仍請不足災八千三百七十結四十七負一束,特許準劃事,更令廟堂,稟旨分付矣。前劃,非無斟量,而今啓又此申懇,其在若保之義,宜施寧失之政,五百結特爲加劃,令道臣,湊合已頒之數,躬執俵給,以爲究惠之地,何如?傳曰,允。
又以禮曹言啓曰,來庚辰年元朝王大妃殿寶齡五旬稱慶陳賀時,宗廟·孝徽殿·景慕宮告由祭,正月初一日,正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事,竝以分付,何如?傳曰,允。
又以弘文館言啓曰,副修撰丁弘燮,陳疏徑出,下番闕直,事甚未安。修撰洪祐冀呈辭在外,副修撰李載允有拘忌,修撰金正浩,卽爲牌招,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,卽接月令醫員鄭在瑢手本,則以爲,時囚罪人李秉臯,素患疝積,又添毒感,目下症形,實爲危劇云。罪人病勢如此,則一邊保放,一邊草記,載在法典矣。李秉臯,姑爲保放之意,敢啓。傳曰,知道。
副修撰丁弘燮疏曰,伏以臣於持被之中,卽接家信,則臣母素患痰癖,迨此隆冬,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
己卯十一月十三日午時,上御重熙堂。奉審閣臣入侍時,右副承旨閔泳奎,假注書朴台淳,記注官石宗珍,記事官李起鍾,直閣洪英植,以次進伏訖。上曰,史官分左右。仍命奉審閣臣進前,英植進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,兩陵上太平,而碑閣·丁字閣,亦爲無頉乎?英植曰,俱爲太平矣。上曰,何時行事而還發乎?英植曰,至三更量始行事,而卽爲還發矣。上曰,至何處逢雨乎?英植曰,幾入門而逢雨矣。上曰,通夕跋涉乎?英植曰,果然矣。上曰,今年雪少雨多,秋牟似不如雪多時也。英植曰,雨雖多而不至成凍,故無害云矣。上曰,然則雨後若猝寒,得無害乎?英植曰,日候尙暄,似無大害矣。上曰,以今節序推之,日氣不甚寒也。英植曰,果不甚寒矣。上曰,日暄如此,江水似不合氷也。英植曰,姑無合氷矣。上曰,從何路往來耶?英植曰,渡西氷庫往還矣。上曰,此是漢江近處乎?英植曰,漢江上流矣。上曰,似是稍遠,而取其坦途然乎?英植曰,果取坦途矣。上,命史官就座。又命退,諸臣以次退出。
上在昌德宮。停常參·經筵。
閔泳奎啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經·差祭外,未肅拜人員,竝卽牌招,何如?傳曰,允。
備忘記,富寧都護府使朴鼎和下直,長弓一張,長箭一部,片箭一部,筒兒一箇賜給。
傳于閔泳奎曰,傳香承旨,馳詣宗廟·景慕宮,奉審摘奸以來。
傳于閔泳奎曰,孝徽殿望祭,攝行磨鍊。
閔泳奎啓曰,行大同憲沈承澤,執義權仁成,持平朴衡東·宋益勉在外,掌令李命宰牌不進,李差祭,監察茶時之意,敢啓。傳曰,知道。
以司諫南啓憲,正言金思轍,掌令李命宰牌不進罷職傳旨,傳于閔泳奎曰,只推。
閔泳奎啓曰,行大司憲沈承澤,謂以先壠有事,陳疏徑行,事甚未安。原疏纔已退却矣,推考,何如?傳曰,允。
閔泳奎啓曰,都承旨李載完,左承旨洪淳學,左副承旨朴周陽,不爲仕進,右承旨尹用求,享官直,同副承旨李壽榮在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
又啓曰,左副承旨朴周陽牌不進,伴直無人。左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽牌不進罷職傳旨,傳于閔泳奎曰,只推。
以左承旨洪淳學牌不進罷職傳旨,傳于閔泳奎曰,只推。
閔泳奎,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,下番闕直,事甚未安。應敎魚允中,修撰洪祐冀呈辭在外,副應敎李萬敎奉命在外,修撰金正浩有身病,副修撰李載允有拘忌,丁弘燮陳疏受由,校理李輔榮,副校理李肇信·洪在瓚,竝卽牌招,推移姑降入直,何如?傳曰,允。
又以弘文館言啓曰,下番闕直,事甚未安。修撰洪祐冀呈辭在外,副修撰李在允有拘忌,丁弘燮差祭,修撰金正浩,卽爲牌招入直,何如?傳曰,允。
上在昌德宮。停常參·經筵。
自未時至人定,灑雨下雨,測雨器水深二分。自人定至十六日開東,灑雨下雨,測雨器水深三寸五分。
藥房都提調李最應,提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳奎啓曰,明日常參·經筵,取稟。傳曰,停。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
李載完啓曰,左副承旨朴周陽,今日不爲仕進,卽爲牌招,何如?傳曰,允。
傳于閔泳奎曰,大臣·政府堂上引見。
以司諫南啓憲,獻納洪鍾永,正言金思轍,掌令李命宰·李牌不進罷職傳旨,傳于朴周陽曰,只推。
以左承旨洪淳學牌不進罷職傳旨,傳于閔泳奎曰,只推。
閔泳奎啓曰,卽者校理朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎魚允中,修撰洪祐冀在外,副應敎李萬敎奉命在外,校理朴齊晠陳疏徑出,修撰金正浩,副修撰丁弘燮承牌來詣朝房,有身病,不得入來,李載允有拘忌,玉堂上下番俱空,事甚未安。校理李輔榮,副校理李肇信·洪在瓚,竝卽牌招,推移入直,何如?傳曰,允。
閔泳奎,以弘文館言啓曰,下番闕直,事甚未安。修撰洪祐冀呈辭在外,副修撰李載允有拘忌,修撰金正浩,副修撰丁弘燮,竝卽牌招,推移入直,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以承文院言啓曰,文臣登科年滿五十人,分館後陞六,載在法典矣。今亦有如此之人,依例陞六事,分付銓曹,何如?傳曰,允。
又以承文院言啓曰,國子分館人韓敬根,雖是舊榜,公議尙此稱屈云,槐院施行,何如?傳曰,允。
校理朴齊晠疏曰,伏以臣於筵退之後,卽接家信,則臣母素患痰癖,迨此隆冬,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便歸護,仍治臣擅離之罪,以肅朝綱焉。臣無任云云。省疏具悉。爾其勿辭救護。
己卯十一月十五日辰時,上御重熙堂。藥房入診,大臣·政府堂上引見同爲入侍時,都提調李最應,提調金有淵,副提調李載完,直閣洪英植,假注書朴台淳,記事官李起鍾·李容稙,右副承旨閔泳奎,假注書朴台淳,事變假注書徐相泰,記事官李起鍾·李容稙,領議政李最應,行吏曹判書金炳德,行知三軍府事閔謙鎬,左參贊金翊鎭,行大護軍金有淵,禮曹判書尹滋悳,戶曹判書金炳始,知三軍府事趙寧夏,同知三軍府事申正熙·趙羲復,行副護軍閔泳翊,校理朴齊晠,以次進伏,醫官劉漢緯·鄭一龜·李命錫·鄭楫,進伏楹外訖。上曰,史官分左史。最應進前奏曰,冬日不調,聖體,若何?上曰,一樣矣。最應曰,寢睡·水刺之節,何如?上曰,一樣矣。最應曰,大王大妃殿氣候,何如?上曰,一樣矣。最應曰,王大妃殿氣候,何如?上曰,一樣矣。最應曰,中宮殿氣候,何如?上曰,安順矣。最應曰,醫官待令,使之入診乎?上可之。漢緯等,以次診脈訖,最應曰,脈候奏之。漢緯等起伏奏曰,脈候左右三部調均矣。最應曰,湯劑別無議定者乎?漢緯等曰,別無湯劑之議進矣。最應曰,世子宮,今日侍坐,實爲我東方億萬年無彊之休,歡欣慶祝,登筵諸臣,抃賀奏之矣。上曰,世子欲觀入侍,故使之侍坐矣。最應曰,每於入侍時,習觀盛儀,則睿知自當日進矣。上曰,沖齡侍坐,自有我家已行之禮矣。最應曰,沖齡侍坐,克繼列朝之盛禮,尤不勝慶祝矣。上曰,近者日候不甚寒也。最應曰,南至已過,日暄不調,外間或有疾疫云矣。上曰,若寒冽則自可無害矣。上命醫官先退,又命藥房諸臣仍留,同參次對。仍敎曰,次對爲之。最應曰,左相身病未愈,不得登筵矣。仍奏曰,各道稅穀之輸挽京師者,非漕船則乃京船也,非京船則乃土船也。近來舟司案付,比前大縮,漕倉船隻,亦多闕額,實無排比裝運。乃使各其邑賃納,而假量稅船之一隻容載者,分排於土船,則可至十隻,其勢也誠難夥數辦得矣。營邑之以是告悶,有不勝其紛然,而程限旣過,飭敎屢下,凡厥奉行之地,寧不萬萬惶懍乎?於焉海風已高,冬序且深,領運之節,其將拖到開春。然則舊納新捧,徒致積滯之歎,邑庤倉儲,未免虧傷之患,事之憂虞,孰有大於此者乎?第伏念貢賦,法意本自嚴重,固不敢低昂於其間,而旣知迫不獲已之實狀,若一切以常例强之,則反有欠於朝家時措之政。三南所納各衙門稅米太之丁丑以上舊未收條,特許代錢,刻期輸納,必於歲前了勘,新捧稅穀,按式開捧,待氷泮趁限裝發事,竝爲措辭關飭之意,分付各該衙門。今於曠施之下,毋論舊納錢條與新捧本色,或有稽延踰越之弊,則守令之加倍勘律,道臣之別般論警,卽亦事體之不容已者,以此一體提飭,何如?上曰,正供之許以代納,乃權宜也,特施也,令各衙門,嚴關申飭,新舊未收,無論代錢本錢,竝使限內了勘,可也。出擧條最應曰,外邑戶布之設,蓋由不穫已之政而然矣。疊役旣多,黃口勒充,虛額未塡,白骨猶懲,所以排其戶而收其布,爲補京納之不足也,故至於鄕伸韋布而均用一切之法者也。雖其蚩蠢常賤,固宜減戢於此,而反不顧名分之至嚴,亦不念本意之攸重,敢與士族相抗,輒曰出布則一般,我亦軍也,彼亦軍也。豪健之氣,去而益甚,駭惡之擧,無所不至,上下不辨,民志靡定。揆以易經之訓,寧不懍然寒心乎?從今以後,如有干犯之漢,隨所現發,按法重繩,切勿饒恕。且以班戶言之,惟以自夸自異爲能事,往往不爲出布,甚或有全洞冒免者,大係違令,逞臆之習也。自營邑,到底査探,各別懲勵之意,眞諺翻謄,揭示坊里,使大小民人,咸須知悉,而如是另飭之後,守令之矇未省察,不善事事者,施以罷拿之典事,行會諸道,何如?上曰,戶布,乃均一之義,而小民之頑蔑,犯名分也,大民之拒納,抗朝令也。法紀攸在,豈容若是?依所奏措辭行會,使無如前之弊,可也。出擧條最應曰,京外土豪武斷之習,前後飭禁,固何限,而一直縱恣,全蔑顧畏,閭里甁罌,罔不攫取,雜技犯屠,自作窩主,行悖肆虐,靡所紀極,殆有甚於水旱盜賊之害。遑遑乎莫可支保者,斯民也,嗷嗷焉以至顚連者,斯民也,而中外掌法之臣,無一抖摘而繩罪者,抑何故也?朝令無所憚而然乎,民冤不足恤而然乎?言念及此,誠極慨歎。姑付令申之義,更爲嚴飭於法司及各該道守臣處,朝官則指名啓聞,士人則直爲嚴刑遠配,見奪之物,一竝還推,出給於各民處,而苟或有循私闊狹之弊,則從重論警,在所難免,擧行形止,使之先爲報府,以驗其勤慢,何如?上曰,土豪禁斷,朝飭截嚴,而法司與方伯·守宰,何憚而不能鋤治,坐視平民,日被其毒乎?別般申飭,使之指名摘發,到底嚴懲,可也。出擧條最應曰,國有三禁,松禁居一,所以前後令飭之必申必嚴者,而挽近諸道封山,在在童濯,幾百年長養而茂密者,無復昔日樣子。宮室之材,舟楫之具,今至於莫可着手之境,而嶺隘之虛疎,田疇之汰覆,亦豈細憂也哉?究其童濯之源委,則蔽一言曰,斧斤日尋,濫斫無節焉耳。如有一木之可取,輒伐十木,如有十株之所需,至犯百株,頑隷奸民,又從以偸傷潛賣,殆日甚而月盛,而培植之政,尙矣毋論,禁護之節,若是太弛,是豈管轄句檢之地,所可泛視而抛寘哉?令各該道臣,別遣耳目,這這探察,松禁不嚴之帥臣與守令,摘發論啓,以爲別般勘罪之地,培植長養之節,毋敢如前懈慢之意,發關知委,何如?上曰,松禁屢有筵飭,而非但無其實效,濫斫偸竊,一向如是,誠甚駭歎。行關各該道,一一査察登聞,培植長養之節,亦各別申飭,可也。出擧條最應曰,臣於秋間省掃之行,沿路諸邑凋瘵之狀,槪有所聞知,而溫陽結政,最爲難支之瘼矣。該邑量田,旣在數百年之久,案簿則斷爛無憑,經界則紊亂莫辨,僞陳冒頉,續起新懇,雖多有添摠之可執,而査檢之政,便歸文具。以是之故,本郡九面之內,五面有不足之摠。任掌輩,擧皆逃避,課歲生梗,莫之矯整,將無以爲邑矣。臣謂改量,國之成典也。另飭道臣·邑守,亟速經紀,豪强之隱漏偸弄者,築底爬櫛,窮蔀之白地徵稅者,從實蠲除,俾正賦無缺,而民隱獲紓事,關飭該道,而外他諸邑,撮其尤甚,漸次釐正之意,一體分付,何如?上曰,依爲之。出擧條最應曰,卽見忠淸監司李明應所報,則以爲,公州牧柳等川面田十一負四束,畓十一結四十六負三束,平澤縣西南北三面畓十結九十七負四束,永同縣縣內面田八十四負四束,畓二結七十六負五束,潦水泛濫,畎澮成川,起懇無復餘望,稅納有難責徵爲辭矣。湖西若而邑,巨㴆所過,果有偏酷之災,今若責納於無禾之土,則恐非朝家恤隱之政。特許限五年蠲稅,而浦落泥生,覆沙還起,亦係不易之法,檢田之節,築底査櫛,期準結簿事,申飭行會,何如?上曰,依爲之。出擧條最應曰,科試疊呈之自有當律,典式所載也。間因慶會,特蒙分揀,而至重者科試也,莫嚴者典式也。何可枉撓金石,有犯無懲哉?已往雖不可追究,來頭若有此等之弊,一從通編定律,無或饒貸恐好,故敢此仰達矣。上曰,科試疊呈,自有法禁,士子之無難冒犯,極爲駭然。以此所奏,申飭京外,可也。出擧條最應曰,卽見內需司所報,則以爲,水原龍珠寺設置,事體與他有異,而見今數百間屋宇,隨處頹圮,依已例修補物力,從便劃給爲辭矣。此寺旣有所重而設,則修葺之方,實合顧念。此有已施之例,空名帖限三百張成給,以爲鳩財始役之地,何如?上曰,依爲之。出擧條最應曰,慶尙監司李根弼,爪期已滿矣。此道臣鍊達治規,施措得宜,邑瘼隨處矯革,民隱悉心蠲恤。況今水災之餘,凡厥懷保,宜責終效。限一瓜特爲仍任,何如?上曰,依爲之。出榻敎最應曰,平安監司閔泳緯,出按是藩,今至兩載,治績優著,威惠互濟,列郡之彈壓,民生之奠安,厥有莫揜之實,而一道士民,咸願久留,赴愬京師者屢矣。待箇滿限一瓜,特爲仍任,何如?上曰,依爲之。出榻敎上曰,忠淸監司李明應,聞有治績,瓜期將滿,亶合仍任,而何不一體奏之乎?最應曰,瓜期在正月,而聞湖西五十三州,屢有願留之赴愬,則可知其治績。臣以其有內擧之嫌,故不敢仰達矣。上命書傳敎曰,忠淸監司李明應,待箇滿限一瓜特爲仍任。出傳敎最應曰,曾經蔭正人陞敍者,春間筵奏,竝施加資之典,而今聞前正李喬榮,以春宮冊禮時右翊衛,已蒙右職賞典矣。陞敍與右職調用,宜無異同,一體加資,何如?上曰,依爲之。出榻敎最應曰,忠簡公趙聖復后孫零替,香火難保云,其嗣孫,令該曹,初仕隨窠調用,何如?上曰,依爲之。出榻敎仍敎曰,此非趙炳大乎?年前筮仕時,以格外不爲出仕云,其不欺君之心,甚嘉尙也。最應曰,果有是事矣。又啓曰,刑曹判書洪在鉉,戶曹參判閔台鎬,竝政府堂上差下,何如?上曰,依爲之。出榻敎最應曰,勳府有司堂上有闕之代,完陵君李景宇差下,何如?上曰,依爲之。出榻敎最應曰,兵曹參判尹榮信,陞資後,當爲貤贈三代,而所後家,無可施云,依近例移施其本生,何如?上曰,依爲之。出擧條最應曰,前碧潼郡守金駿求,以前任忠州營將,因繡啓,坐罷降資矣。本事旣屬微細,警飭今爲經歲,似此人之筵稟復資,多有已例,故敢達矣。上曰,依爲之。出榻敎最應曰,御營大將李景夏,謂有身病,來詣朝房,不爲登筵,事體所在,殊涉未安。推考,何如?上曰,依爲之。出榻敎仍敎曰,國家之有別宮,自昔然矣,尙今未遑,故將爲營建也。最應曰,今日之營別宮,果是急務也。別遣相地官看審,而吉日,亦令觀象監擇入,恐好矣。上命書傳敎曰,見今經用窘絀,興作土木,果非其時,而別宮,卽國朝以來所有者也,尙今未遑營建,亦爲可悶。遣相地官,審地擇定,營建所堂上,本所提調及戶曹判書差下,郞廳,本所從事官戶曹郞廳差下。又命書傳敎曰,政官牌招開政,營建堂郞下批。出傳敎上曰,於義宮,是孝宗潛邸時所御,而自前國朝大婚,每以別宮行之矣。最應曰,果然矣。上曰,別宮營建,將拖至一二年,則世子嘉禮,似適當其時矣。最應曰,似然矣。上曰,別宮營置幾間,可乎?最應曰,似可爲數百間矣。上曰,嘉禮時內外各司,同爲擧行,則間架不得不如數也。最應曰,營繕不必高大,以堅固爲主,似好矣。上曰,堅固爲第一耳。上曰,於義宮春秋奉審,自戶曹爲之乎?炳始曰,然矣。最應曰,國初則於大平館行禮云矣。上曰,此非南別宮乎?最應曰,館在南門內,而非南別宮云矣。上曰,湖西有輸木處云,故自本所,先以五萬金授價矣。最應曰,次第先下,則可以紓力矣。上曰,京山木,或有可用之材乎?最應曰,京山木雖大,不如遠峽之木,稍小而堅强,且椽木,似極難矣。上曰,安眠島,亦有所儲木乎?最應曰,果有七百株舟楫之資,而當取次補用矣。上曰,本所提調與戶判,同爲會議,可也。炳始曰,退當會議措處矣。上曰,世子之嘉禮,六十年後初有之事也。最應曰,果然矣。上曰,都城內,或有舊大家可合處乎?最應曰,無有矣。上曰,安國洞近地,何如?最應曰,遣相地官看審,則可知之矣。上命大臣就座,泳奎曰,諸宰奏事。謙鎬進前奏曰,富平連喜鎭·仁川花島鎭,海門要衡逈別,則邑鎭之間,宜有管轄之殊矣。各其附近處一面,移屬本鎭,移屬面結卜,自本鎭,執稅上納,還上,亦自本鎭句管,戶籍,亦自本鎭收聚,付于本邑,仍作獨鎭,而依德積等鎭例爲之,恐好,故敢此仰達,下詢于登筵大臣,以爲裁處焉。上曰,大臣之意,何如?最應曰,海門防守,與他鎭有別,其作獨鎭,似好矣。上曰,依爲之。出擧條仍敎曰,都城分授也,濬川禁松也,守城節目添入等節,向有所下敎矣。其間何以爲之耶?謙鎬曰,都城字內,自北曲城三請洞大川以東,至駱山高峯,本所句檢,北曲城以西訓局分掌,駱山高峯以南,御營廳所管,而外山則自補土所南邊城北洞·安巖洞,至水踰峴,本所句檢,惠化門大路以南,卽御營廳分界也。字內分掌,今旣更定,守城與禁松,當依此定式,而北漢旣屬本所,則諸般擧行,極爲浩大,一員參軍五名禁松軍,未免苟艱。參軍一員,禁松軍幾名加設爲好,故敢此仰達矣。又奏曰,濬川本界,自松杞橋至廣通橋,本所句檢,自廣通橋至水標橋,龍虎營句檢,自水標橋至孝經橋,訓局句檢,自孝經橋至午橋,禁衛營句檢,自午橋至五間水口,御營廳句檢,而自五間水口外,至永都橋,訓·禁·御三營,合力句檢爲好,故敢此仰達矣。上曰,分授等節,不必如是。且北漢,旣是本所所管,則又爲分授,實爲偏重。依前分授三營,而爲念各該營事勢,雖有一體擧行之敎,不可無變通之道。築城時,戶料·兵布,復舊例,上下爲好,而該曹事勢,亦不可不念,戶料·兵布,折半磨鍊,折半自該營上下,則可以紓力矣。本所旣不分授,則守城等節,自在勿論,節目中,勿爲添入。禁松等節,亦自勿論,而濬川,本所旣以共同爲之,則龍虎營,豈無擧行?亦一體爲之。本所則各軍門之摠察也,闕內闕外各營各司城堞禁松摘奸等節,依前例入稟,可也。謙鎬曰,此等事退爲量宜措處,使政院啓稟乎,自本所草記乎?上曰,草記爲之,可也。泳奎曰,玉堂所懷奏之。齊晠曰,臣忝叨邇列以來,屢侍講對之席,獲參賓筵之末。伏覩聖念,憧憧於民國事計,宵旴憂勤,發於辭敎之間,臣欽仰萬萬。竊謂治平有基,而治平之本,惟在學問上求之耳。毛詩畢講,日月稍久,尙書議稟,屢經寒暑,而迄未承開講之命,未敢知涓濩之中,抑有溫知之工而然歟?朱夫子嘗云,待有暇而後讀書,無可讀之日,此語實是千古龜鑑也。臣竊謂國朝故事,日御常參,仍御三講,已有列聖傳授之法,惟我殿下,毋遑曰萬機日湊,講對未暇,更加奮發,寸陰是惜。此非但臣一人之願,卽公卿大夫·閭巷士庶公共之願也。伏望政令施措,學于古訓,燕翼東宮,則必軫身敎,遇物之誨,綱紀未整,念仲尼齊禮之訓,民生未裕,師文王如傷之德。推以類求,則天下萬事之隨時應行者,具在方冊,所以謂治平之本,資於學問,將臣所奏,深用澄省,仰體列朝已行之謨,俯副朝野公共之情焉。上曰,所陳當留念矣。泳奎曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命大臣先退,又命史官就座。仍命退,諸臣以次退出。
上在昌德宮。停常參·經筵。
洪淳學啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,應敎魚允中,修撰洪祐冀在外,副應敎李萬敎奉命在外,校理朴齊晠陳疏受由,副修撰李載允有拘忌,玉堂上下番俱空,事甚未安。校理李輔榮,副校理李肇信·洪在瓚,修撰金正浩,副修撰丁弘燮,竝卽牌招,推移入直,何如?傳曰,允。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,正言金思轍,掌令李命宰·李牌不進罷職傳旨,傳于朴周陽曰,只推,
朴周陽啓曰,卽者義禁府都事來言,明日月食時,堂上一員,當爲救食,而判義禁朴齊寅,有身病,知義禁南廷順在外,同義禁尹榮信,兵曹參判,方在入直,一員未差,不得擧行云,判義禁卽爲牌招,何如?傳曰,竝許遞,與未差之代,前望單子入之。
金吾堂上前望單子入之,判義禁李景宇,知義禁趙鳳夏,同義禁李容學·李正魯落點。
朴周陽啓曰,卽者義禁府都事來言,明日月食時,堂上一員,當爲救食,而新除授判義禁李景宇,同義禁李容學在外,知義禁趙鳳夏,同義禁李正魯未肅拜,不得擧行云,知義禁趙鳳夏,同義禁李正魯,竝卽牌招,何如?傳曰,允。
朴周陽,以議政府言啓曰,關西後運襦衣四百九領,紙衣一百領,照數稱量,木品·紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以武衛所言啓曰,都城內濬川,本所與各營,分定擧行事,伏承筵敎矣。臣學各營將臣爛議後,本所,自松杞橋至廣通橋,龍虎營,自廣通橋至水標橋,訓局,自水標橋至孝經橋,禁營,自孝經橋至午橋,御營,自午橋至五間水口,自五間水口外至永都橋,訓·禁·御三營,合力擧行之意,敢啓。傳曰,知道。
又以兵曹言啓曰,今十一月十七日,武臣堂上朔試射日次,而月食相値,不得爲之之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
朴周陽啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨閔泳奎,今日不爲仕進,卽爲牌招,何如?傳曰,允。
又啓曰,應敎魚允中,修撰洪祐冀在外,副應敎李萬敎奉命在外,校理朴齊晠陳疏受由,副修撰李載允有拘忌,玉堂上下番俱空,事甚未安。校理李輔榮,副校理李肇信·洪在瓚,修撰金正浩,副修撰丁弘燮,竝卽牌招,推移入直,何如?傳曰,允。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李瑀牌不進,監察茶時之意,敢啓。傳曰,知道。
以司諫南啓憲,獻納洪鍾永,正言金思轍,掌令李命宰·李瑀牌不進罷職傳旨,傳于朴周陽曰,只推。
以右副承旨閔泳奎牌不進罷職傳旨,傳于朴周陽曰,只推。
朴周陽啓曰,都承旨李載完廚院進,左承旨洪淳學式暇出去,右承旨尹用求內閣進,右副承旨閔泳奎牌不進,同副承旨李壽榮在外,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
傳于朴周陽曰,同副承旨許遞,前望單子入之。
承旨前望單子入之,金九鉉落點。
朴周陽啓曰,右承旨尹用永牌不進,伴直無人,新除授同副承旨金九鉉,卽爲牌招,何如?傳曰,允。
以右承旨尹用求牌不進罷職傳旨,傳于朴周陽曰,只推。
朴周陽,以議政府言啓曰,頃因湖南年分狀啓,事目外三千結劃下,兵曹,各營軍布五分一代錢,各司純錢,訓局砲保寘之之意,覆啓行會矣。卽見該道臣沈履澤狀啓,則復陳穡事失稔之狀,仍請不足災一萬二千四百三十三結八十五負四束,特許準劃,訓局砲保三分一代錢,兵曹各營折半代錢事,更令廟堂,稟旨分付矣。前啓減頒,非無所斟裁,而道臣之若是荐懇,寔由於莫可排比故也。民情攸關,合有矜念,一千結特又加劃,竝湊已劃之數,使之斯速俵散,而收租簿書,趁速告勘。若乃軍布之分數許代,亦已有量度京外事勢而然。此則依他道例寘之,何如?傳曰,允。
又以議政府言啓曰,頃嶺南年分狀啓,事目外限三千結加劃之意,覆啓行會矣。卽見該道臣李根弼狀啓,則復陳穡事失稔之狀,仍請不足災一萬一百四十一結七十一負八束,特許準劃事,更令廟堂稟旨分付矣。俵災,大政也,民隱豈可不恤,而國計亦豈可不念乎?所以不容不參酌較量,必存難愼者。而今此道啓,若是申懇,特寓益下之義,前劃外一千結,更許加劃,斯速均俵,以爲惠究之地,租案磨勘,毋或遲淹事,行會道臣,何如?傳曰,允。
又以都摠府言啓曰,副摠管任應準,以漢城府右尹,本府坐起進參事,晝仕出去之意,敢啓。傳曰,知道。
又以禁衛宮言啓曰,本營千摠李熙正,身病猝重,勢難察任,改差,何如?傳曰,允。
上在昌德宮。停常參·經筵。
金九鉉啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金九鉉啓曰,假注書朴台淳有身病,勢難察任,今姑改差,何如?傳曰,允。
閔泳奎啓曰,卽者義禁府都事來言,時囚罪人李秉臯當爲捧供,而判義禁李景宇同義禁李容學俱爲在外,知義禁趙鳳夏有身病,只有同義禁李正魯一員,不得備員開坐云。知義禁卽爲牌招,何如?傳曰,允。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,正言金思轍,掌令李命宰·李牌不進罷職傳旨,傳于閔泳奎曰,只推。
金九鉉,以議政府言啓曰,卽見忠淸水使李敎復狀啓,則庇仁縣內多浦漂泊彼人七名,語音不通,文字難解,京譯官下送問情之節,伏俟處分云矣。言語而未解,文字而莫辨,則何國何地之人,有難攄得,解事譯官一人令該院急速下送,詳細問情後,形止馳聞,留住間供饋禁雜等節,着意爲之事,關飭,何如?傳曰,允。
閔泳奎,以三軍府言啓曰,卽接訓鍊都監所報,則今十一月十九日習陣日次,而夏而六月·七月,冬而十一月·十二月停操事,曾有受敎,依例停止云矣,敢啓。傳曰,知道。
金九鉉,以禮曹言啓曰,司饔院封進今十一月令宗廟·孝徽殿·山陵薦新白魚封進狀,昨日到曹,故以今十八日薦進之意修啓,而粘連照訖出給該貢人矣。孝徽殿·山陵,則依例薦進,而宗廟薦進白魚,則該貢人今日巳時量始爲陪進,奉常寺以致晩時,未薦之境云矣。薦進事體,何等重大,而單子啓下後,過日未薦,萬萬驚悚。該貢人令該曹照法嚴繩,宗廟薦新白魚,今十九日薦進,何如?傳曰,允。
又以承文院言啓曰,月食已過,回咨依例撰出,付撥下送灣府,傳給鳳城,轉致北京之地,何如?傳曰,允。
閔泳奎,以都摠府言啓曰,副摠管任應準,以漢城府右尹,本府坐起進參事,晝仕出去之意,敢啓。傳曰,知道。
上在昌德宮。停常參·經筵。
閔泳奎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金九鉉啓曰,明日常參·經筵,取稟。傳曰,停。
閔泳奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,知義禁趙鳳夏牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
朴台淳改差,代以李彙相爲假注書。
金九鉉啓曰,假注書李貞稙有身病,勢難察任,今姑改差,何如?傳曰,允。
李貞稙改差,代以金復性爲假注書。
傳于金九鉉曰,吏曹參議有闕之代,前望單子入之。
傳于金九鉉曰,政官牌招開政。
金九鉉,以吏曹言啓曰,西學敎授趙秉翊,以其身病,呈狀乞遞,改差,何如?傳曰,允。
閔泳奎,以兵曹言啓曰,曹司五衛將李載純,文臣兼宣傳官金裕成·李種弼,俱以病難供職,呈狀乞遞,新除授守門將孫應契,除授在外,過限未入仕,竝改差,何如?傳曰,允。
有政。吏批,行判書金炳德進,參判·參議未差,同副承旨金九鉉進。以宋秉瑞爲兼說書,李壽榮爲敦寧都正,徐鼎勳爲兵曹參議,閔台鎬爲同成均,洪鍾永爲西學敎授,李承肯爲金川郡守,尹昌燮爲靑山縣監。前正李喬榮,今加通政,加資事,承傳。慶尙監司李根弼,限一瓜仍任事,承傳。
兵批,行判書宋近洙進,參判尹榮信病,參議未差,參知金載瓛進,右副承旨閔泳奎進。以閔台鎬爲副摠管,趙秉老爲曹司五衛將,宋彙仁·鄭㵙爲文兼,申泰薰爲武兼,卞榮五·安昌壽·李志孝爲守門將,崔錫基爲全羅右水虞候,閔壽永爲龜山僉使,白龍鎭爲明月萬戶,金忠碩爲永達萬戶,南弘轍爲修仁別將,徐英文爲劍山別將。護軍申檀,副護軍李敦夏·洪承穆·李壽榮·趙東弼·韓友燮·李祖永·李秉翊,以上竝單付。
吏批,再政。以李根敎爲牙山縣監。兵曹參議單金載瓛,參知單徐鼎勳。
兵批,再政。以李龍和爲左司禦。副護軍李昌會·尹光國·李翼鉉·李種夏·鄭斗永·具然韶·柳錫洪·趙文敎·沈·趙正夏·尹載熙,以上竝單付。
吏批,三政。以閔洙郁爲刑曹正郞。
吏批。四政。以李珪應爲刑曹佐郞。
閔泳奎啓曰,行大司憲沈承澤,執義權仁城,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
閔泳奎,以營建所言啓曰,謹依下敎,別宮營建地基,遣相地官朱雲煥看審,則北部觀光坊安國洞貞明公主宮舊基爲吉云,以此擇定乎?敢稟,傳曰,以此擇定。
又以營建所言啓曰,別宮營建地基,今旣擇定矣。始役吉日,以何間推擇乎?敢稟,傳曰,今月內擇入。
又以營建所言啓曰,別宮營建始役吉日,今月內擇入事,命下矣。令日官金載霖推擇,則今十一月二十二日卯時爲吉云,以此日時擧行,何如?傳曰,允。
又以刑曹言啓曰,禮曹啓辭內,司饔院封進今十一月令宗廟·孝徽殿·山陵薦新白魚封進狀,昨日到曹,故以今十八日薦進之意修啓,而粘連照訖,出給該貢人矣。孝徽殿·山陵則依例薦進,而宗廟薦進白魚,則該貢人,今日巳時量始爲,陪進奉常寺,以致晩時未薦之境云矣。薦進事體,何等重大,而單子啓下後,過日未薦,萬萬驚悚。該貢人,令該曹,照法嚴繩,宗廟薦新白魚,今十九日薦進,何如?傳曰,允事命下矣。謹依傳敎,莫重薦新物種,過日未薦之該貢人孫榮俊,依大明律制書有違之文,決杖一百,嚴懲放送之意,敢啓。傳曰,知道。
吏曹啓目,權知承文院副正字朱洛珪·趙鍾麟·尹昌洙·黃學秀·鄭承謨·朴台淳·鄭玄謨·洪學周·李重德·金復性·柳觀秀·徐誼淳·鄭雲琦·權博淵·孫德漢·金東源·兪鎭奎·宋秉宙·韓永錫·李東基·金奭烈·金之文·金炯翼·宋琯玉·高時冀·鄭斗欽·崔炳龍·金鎭衡·兪鎭弼·金祚均·閔啓鎬·尹禧永·李範晉·尹命燮·閔丙奭·尹相衍·金喜洙·金定均·林永相·李貞稙·蔡章五·具健喜·梁鳳濟·白冕行·權鍾崙·李承淵·金東纓·李秉燮·金弘奎·趙尙學·方夏鎭·朴秉胥·金尙運·白世鎭·崔琛·趙鎭萬·朴來奎爲等如口傳施行,何如?判付啓依允。
吏曹啓目,權知成均館學諭韓景爀·林顯周·李東郁·梁奕洙·申斗鎭·李章浩·金錫九·金鼎默爲等如口傳施行,何如?判付啓依允。
吏曹啓目,成均館學諭韓敬根,槐院施行,何如?判付啓依允。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金九鉉啓曰,明日常參·經筵,取稟。傳曰,停。
閔泳奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金九鉉啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
李載完啓曰,左副承旨朴周陽,今日不爲仕進,卽爲牌招,何如?傳曰,允。
備忘記,南兵使李泰鉉下直,長弓一張,長箭一部,片箭一部,筒兒一箇賜給。
朴周陽啓曰,知義禁趙鳳夏牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
吏曹參議前望單子入之,金奎軾落點。
傳于金九鉉曰,呈告禮曹判書許遞,前望單子入之。
禮曹判書前望單子入之,李沇應添書落點。
傳于金九鉉曰,公事不審之中官朴漢應推考。
兵曹口傳政事,大護軍單尹滋悳。
朴周陽啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于朴周陽曰,只推。
金九鉉,以侍講院言啓曰,新除授兼說書宋秉瑞,卽爲牌招察任,何如?傳曰,允。
又以營建所提調意啓曰,營建所應行諸事,參考前例磨鍊,別單書入之意,敢啓。傳曰,知道。
又以營建所提調意啓曰,前府使姜潤,平市署主簿閔泳純,武兼金世熙,前知事金載禹·金景遂·李敬仁·韓應晩,前判官方天鏞,前主簿李益淳,別看役差下,使之擧行,何如?傳曰,允。
朴周陽,以訓鍊都監言啓曰,本局哨官李重根,身病猝重,勢難察任,改差,何如?傳曰,允。
又以禁衛營言啓曰,本營中軍徐相岳,身病甚重,勢難察任,今姑改差,何如?傳曰,允。
又以義禁府言啓曰,卽接月令醫員高俊弼手本,則以爲,時囚罪人成瑀鎬,素患疝積,又添毒感,飮食全却,目下症形,實爲危劇云。罪人病勢如此,則一邊保放,一邊草記,載在法典矣。成瑀鎬姑爲保放之意,敢啓。傳曰,知道。
又以義禁府言啓曰,保放罪人李秉臯,還囚捧供以入,而病勢一向未差,仍爲保放之意,敢啓。傳曰,知道。
吏曹啓目,權知承文院副正字徐誼淳·尹昌洙·金之文·崔炳龍·蔡章五·具健喜·權鍾崙·白世鎭·崔琛·趙鎭萬·鄭斗欽,俱以登科後,年滿五十,依法典六品職遷轉,何如?判付啓依允。
吏曹啓目,權知成均館學諭梁奕洙·李章浩,俱以登科後,年滿五十,依法典六品職遷轉,何如?判付啓依允。
義禁府啓目,健陵冬至祭典祀官兼大祝李秉臯原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。又啓目,機張前縣監成瑀鎬原情云云,傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在法典,議處,何如?判付啓依允。
上在昌德宮。停常參·經筵。
金九鉉啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金九鉉啓曰,吏曹郞廳來言,大臣置處政事,取稟。傳曰,當日爲之。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
傳于金九鉉曰,右承旨許遞,前望單子入之。
承旨前望單子入之,朴容大落點。
閔泳奎啓曰,卽者吏曹郞廳來言,政事當日爲之事,命下,而行判書金炳德,參議金奎軾,俱以病不來,參判未差,不得開政云。判書·參議,竝卽牌招,何如?傳曰,待明朝牌招。
閔泳奎,以武衛所言啓曰,謹奉傳令內,北漢旣屬本所,不可如前等棄行宮之改建也。公廨城堞之修補,不容小緩,始役日字,令日官推擇擧行,而合力與分掌,依前例爲之事,命下矣。始役吉日時,令日官金載霖推擇,則今十一月二十四日巽時爲吉云,以此日擧行,而依前例,行宮本所與戶曹,合力改建,公廨自本所修改,城堞令三營分掌修築事,分付戶曹及三營,何如?傳曰,允。
閔泳奎,以刑曹言啓曰,謹依統長口傳下敎,宣禧墓松木犯斫罪人等,分輕重勘處,而全義成段,生松犯斫,猶有當律,況此墓木,無難斫伐,嚴刑一次後,平安道渭原郡遠惡地定配所,金在淵段,身爲將校,不有法意,任其斫伐,反營致標,嚴刑一次後,慶尙道尙州牧遠地定配所,金完成·金三龍段,以禁松軍,知而不禁,雖曰無犯,難免其罪,各決杖一百後,完成,黃海道信川郡徒三年定配所,三龍,江原道楊口縣徒三年定配所,竝卽押送,尹公麟段,旣知法禁,胡不挽止,雖無所犯,有難全恕,嚴刑一次,懲勵放送,鄭致三段,以其墳守,通奇而已,初無所犯,參酌放送之意,敢啓。傳曰,知道。
判府事姜㳣疏曰,伏以明年,是我王大妃殿下寶齡光躋五旬,賀儀將擧元朝,成命旣下,八域慶忭。臣於近日,連登筵席,獲覩春宮邸下,克岐克嶷,衣尺漸長,欣英姿之昵近,幸琅音之承聆,自切華封之祝聖,庸效麥邱之獻年。滿心愛戴,思見德化之成。而再籲之後,猶復陳懇,是豈臣若昧便訣之悵,洊犯瀆擾之懼哉?自顧其年已耄,其心愈急,其病已痼,其請愈摯,情迫於中,聲聞于上,辭旣竭而意亦窮焉。未蒙允許之前,萬萬有欲已而不能已者,寤寐如結,至發於夢譫,臣之願宿矣,臣之衷苦矣。以分義則屢控爲悚,以恩禮則十行冞勤,上下相持,汔無止泊。今我殿下,以臣爵秩,異於庶僚,姑爲此鄭重,不欲遽爾斥退也歟?若然則斷斷微忱,自歸固寵,區區素志,終出沽譽焉耳。於敵以下,尙不可食言,爲臣子而旣質之於君父,茹或還吐,二三其德,則非但自欺而欺人止,竟爲欺天而無所逃其罪,臣雖昏謬無狀,豈忍爲此也?臣癃癈奄奄,不能陳就,歲不我與,亦莫之何?向來聖批,若曰精力神識,無減於前,此日月之明,猶有所未盡照燭也。臣之見狀,最是兩脚,不得行動,殿上升降,必須人扶,榻前拜跪,無以自力,未起先仆,欲立還蹶,似此貌樣,非徒昌披,威顔咫尺,亦甚惶隘。凡人之聾於耳者,代筆而爲其聽,盲於目者,借聲而爲其視,皆有相藉之道,以補其不逮。乃若痿痺蹣跚之証形,不可使人替步,只是俯伏蹲坐而已,其何以追隨於周行之例,出入於肅敬之地乎?臣踵武耆社,人生之志願已足,致位巖廊,世間之榮華又極,更有何懇乞於曲遂之下,而自不能無餘望於終始臣,成就臣者,卽惟曰老也病也。此所以重言不一,言不自知止,期被以禮進退之至恩盛澤也。伏惟聖明,止慈則父母之惟憂也,大德則天地之曰生也。惻然矜憫,許其丐閑,使老臣手擎宣麻,志在結草,厚沐熙洽之化,長頌仁壽之福焉。臣無任云云。答曰,省疏具悉卿懇。見今百爲頹隳,艱虞溢目,以卿重厚,以卿文識,不有時原之別,擔做匡輔之責,此予所以期望於卿者,而引疏之至再至三,決然作休致之計者,是果何故也?然卿則以必退爲懇,予則以必挽爲批,許久相持,反非禮敬之道。所請三字銜,不得已勉副,甚庸悵缺。卿勿以已退爲心,時以嘉謨碩劃,補予不逮,是所區區之望也。仍傳于金九鉉曰,此批答,遣史官傳諭。
上在昌德宮。停常參·經筵。
朴容大啓曰,明日常參·經筵,取稟。傳曰,停。
閔泳奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于閔泳奎曰,別宮役所工募,令營建所乾犒饋。
兵曹口傳政事,副護軍單尹用求。
朴容大啓曰,吏曹參議金奎軾,疏批已下,卽爲牌招,何如?傳曰,允。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
有政。吏批,行判書金炳德牌招不進,參判未差,參議金奎軾進,右承旨朴容大進。啓曰,行判書金炳德牌招不進,參判未差,小臣獨政未安,何以爲之?敢稟。傳曰,只出緊任。以李會元爲監察,故學生尹滋慶贈吏參例兼,尹奎鎭贈吏議,尹迪基贈僕正,已上兵曹參判尹榮信本生三代。
閔泳奎,以兵曹言啓曰,判中樞,今方有闕,輔國知中樞李宜翼,依例陞付之意,敢啓。傳曰,知道。
兵批,行判書宋近洙病,參判尹榮信病,參議金載瓛進,參知徐鼎勳在外未肅拜,右副承旨閔泳奎進。致仕奉朝賀單姜㳣,判府事單李宜翼,僉知單趙秉世,副護軍李喬榮·李起宅·李敎臣,副司果尹昌洙·徐誼淳·金之文·崔炳龍·蔡章五·具健喜·權鍾崙·白世鎭·崔㻠·趙鎭萬·鄭斗欽·李章浩,以上竝單付。
傳于閔泳奎曰,見窠,皆令差出。
吏批,再政。以閔台鎬爲同春秋,康錫濟爲典籍,李鼎宰爲引儀,鄭日愚爲典設別提,鄭晩善爲寧陵參奉。
吏批,三政。以金思國爲掌樂主簿,李萬翼爲引儀,前郡守李起宅,今加通政加資事,承傳。
吏批,四政。以閔靖鎬爲監察,成仁鎬爲掌樂主簿。
吏批,五政。以權世圭爲監察,趙容九爲司饔主簿。
吏批,六政。以丁大英爲長興主簿。
閔泳奎啓曰,卽者吏曹郞廳來言,牙山縣監李根敎,兩司當爲署經,而兩司不備,不得署經云。除在外·未署經外,未肅拜·呈告人員,竝卽牌招,何如?傳曰,允。
兵曹,以申在儉爲禁衛中軍。
閔泳奎,以營建所提調意啓曰,始役時工募乾犒饋事,命下矣。工匠五十八名,每名錢一錢,擔軍募軍七十名,每名錢五分,合錢九兩三錢分給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雪勢如此,不得設行之意,敢啓。傳曰,知道。
吏曹參議金奎軾疏曰,伏以,臣偏被國恩,棲止近郊,獲遂將父之願,益切戀君之忱,邇來試望之參,奉審之行,逖違之餘,眤近耿光,甎步如夢,鍾聲依舊,榮寵到極,志願已足,千萬不自意,三銓恩點,又下於荒村跧伏之中,感激之至,誠不知極陋且庸之賤品,何以得此於聖明也?噫,銓衡人物,爲國家需用,固是長堂之事,而與聞通塞,承乏代斲,亦參佐之責,地望之淸峻,簡選之難愼,自昔伊然,前輩名碩之雖才識優餘者,猶且却顧而逡巡焉,則臣以何人,乃敢晏然當此乎?臣本以孤弱之蹤,常有僭畏之懼,而不思所以守分之道,惟事貪戀爲心,冥爲行,則又未知將稅駕於何地,此尤臣之所自悚而自憐也。況臣父平日,謹約以自持,盈盛以爲戒,及聞新除是職之報,一倍兢愓,至不能寧處,臣之情私,實萬萬悶隘。開政有命,庚牌儼臨,不敢違傲,隨詣陳章。伏乞天地父母,俯賜鑑燭,亟褫臣所帶之銜,以重公器,仍治臣瀆撓之罪,以安微分焉。臣無任云云。省疏具悉。爾其勿辭察職。
上在昌德宮。停常參·經筵。
閔泳奎啓曰,明日常參·經筵,取稟。傳曰,停。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李,傳旨未下,監察茶時之意,敢啓。傳曰,知道。
又啓曰,左副承旨朴周陽,同副承旨金九鉉,今日不爲仕進,竝卽牌招,何如?傳曰,允。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
閔泳奎啓曰,卽者義禁府都事來言,時囚罪人李秉臯等,當爲議處,而判義禁李景宇在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,李豊翼落點。
閔泳奎啓曰,開坐事,命下矣。新除授判義禁李豊翼,卽爲牌招,何如?傳曰,允。
又啓曰,守令署經事,命下矣。司諫南啓憲,獻納洪鍾永,掌令李命宰·李,旣有只推之命,竝卽牌招,何如?傳曰,除署經。
傳于閔泳奎曰,批答誤下之中官朴奎鉉,從重推考。
閔泳奎啓曰,卽者校理李輔榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,都承旨李載完,左承旨洪淳學不爲仕進,右承旨朴容大式暇出去,左副承旨朴周陽,同副承旨金九鉉牌不進,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽,同副承旨金九鉉牌不進罷職傳旨,傳于閔泳奎曰,只推。
閔泳奎啓曰,左承旨洪淳學牌不進,伴直無人,同副承旨金九鉉,旣有只推之命,更爲牌招,何如?傳曰,允。
以左承旨洪淳學牌不進罷職傳旨,傳于閔泳奎曰,只推。
閔泳奎,以武衛所言啓曰,北漢行宮公廨改建修補時,前府使姜潤,平市署主簿閔泳純,前知事金載禹·韓文奎,前判官方天鏞,訓鍊院僉正朴重昇,別看役差下,使之擧行,何如?傳曰,允。
又以弘文館言啓曰,校理李輔榮,陳疏徑出,上番闕直,事甚未安。應敎魚允中呈辭在外,副應敎李萬敎奉命在外,校理朴齊晠,副校理李肇信·洪在瓚,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎魚允中,修撰洪祐冀呈辭在外,副應敎李萬敎奉命在外,校理李輔榮陳疏受由,朴齊晠,副校理李肇信·洪在瓚有身病,副修撰李載允有拘忌。修撰金正浩卽爲牌招,姑陞入直,何如?傳曰,允。
又以都摠府言啓曰,副摠管洪澈周,以刑曹參判,本曹坐起進參事,晝仕出去之意,敢啓。傳曰,知道。
敦寧都正李壽榮疏曰,伏以,臣獲蒙曠絶之恩數,纔卸喉院之任,旋侈敦府之命,感激惶懍,固當竭蹶首途,粗伸叩謝之忱,而第臣本無敦寧,在法當遞,於例可援,忙構短章,從縣仰籲。伏乞聖明,俯垂鑑諒,亟遞臣敦寧都正之職,俾存公格,以安私分焉。臣無任云云。省疏具悉。所請依施。
校理李輔榮疏曰,伏以,臣於持被之中,卽接家信,則臣母素患痰癖,迨此隆冬,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金九鉉啓曰,明日乃是小寒,自明日日暖間,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪淳學啓曰,右承旨朴容大,今日不爲仕進,卽爲牌招,何如?傳曰,允。
金九鉉啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于金九鉉曰,只推。
以右承旨朴容大牌不進罷職傳旨,傳于金九鉉曰,只推。
以司謁口傳下敎曰,北漢役所工募,令本所及戶曹·三營,乾犒饋。
金九鉉啓曰,卽者義禁府都事來言,時囚罪人李秉臯等,當爲議處,而判義禁李豊翼在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,閔致庠落點。
金九鉉啓曰,開坐事,命下矣。新除授判義禁閔致庠,卽爲牌招,何如?傳曰,允。
金九鉉,以禮曹言啓曰,卽接金川幼學李大植所志,則以爲同姓四寸兄潤植,嫡妾俱無子,以其同姓六寸弟豊植第二子鳳周,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長李大植所訴旣如此,李豊植第二子鳳周,立爲李潤植之後,何如?傳曰,允。
又以弘文館言啓曰,上番闕直,事甚未安。應敎魚允中呈辭在外,副應敎李萬敎奉命在外,校理李輔榮陳疏受由,校理朴齊晠,副校理李肇信·洪在瓚,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎魚允中,修撰洪祐冀呈辭在外,副應敎李萬敎奉命在外,校理李輔榮陳疏受由,朴齊晠,副校理李肇信·洪在瓚有身病,副修撰李載允有拘忌。修撰金正浩,卽爲牌招,姑陞入直,何如?傳曰,允。
又以訓鍊都監·禁衛營·御營廳言啓曰,謹依武衛所草記,北漢城堞,今日巽時爲始,三營合力修築之意,敢啓。傳曰,知道。
完陵君李景宇疏曰,伏以,臣卽有罪未勘之踪耳。苟勘臣罪,自有常憲,而聖度天大,曲費寬貸,鈇鉞不加,而臣不敢以是自幸,職秩復完,而臣不敢以是自安,竄伏窮山,中夜捫心,生當永矢,死將難瞑,視息雖存,不過是天地間一棄物,豈意收錄之恩,不遺簪履之舊,還差勳堂,繼又特點於判金吾之職?臣雖愚迷,寧不感泣?臣本才疎識闇,萬無寸長,而偏蒙我五聖朝深仁厚澤,外內歷踐,戒犯冥升,華顯萃於一室,榮輝溢於當世,福過災生,在所立俟,畢竟醜穢掩之不得,一則臣罪也,二則臣罪也。徒貽則哲之累,致煩庇覆之勤,辜負焉何辟合置,而保全則愈益摯,滓汚焉此生難洗,而渥澤則蔑以加,固知遂物之仁,不忍永棄,必欲陶鎔於大化之中,俾得容側於恒人之列,頭臚已判,大質絶復全之望,面目有靦,雙手無可藉之資,塵刹報效,已矣無論,息黥補劓,斷亦無奈。今若諉以開釋,晏若固有,恬然出肅,則輿儓婦孺,必將指點唾罵,目之以無識武夫,臣固不足言,而其奈爲朝廷羞,何哉?今臣之計,惟有杜門剷跡,自訟愆尤而已。百爾思量,蠢動無路,玆敢略暴衷懇,從縣道封章。伏乞聖明,俯垂鑑諒,亟遞臣職,仍刊仕籍,俾畢餘生於田畝之間,不勝大願。臣無任云云。答曰,省疏具悉。遂事,何必爲引?卿其勿辭行公。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金九鉉,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金九鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
李載完啓曰,右承旨朴容大,左副承旨朴周陽,右副承旨閔泳奎,今日不爲仕進,竝卽牌招,何如?傳曰,允。
備忘記,高陽郡守李兢柱下直,長弓一張,長箭一部,片箭一部,筒兒一箇賜給。
閔泳奎啓曰,卽者義禁府都事來言,時囚罪人李秉臯等,當爲議處,而判義禁閔致庠未肅拜,次堂例不得擧行云。判義禁卽爲牌招,何如?傳曰,允。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以掌令李命宰·李,獻納洪鍾永牌不進罷職傳旨,傳于閔泳奎曰,只推。
以右承旨朴容大,左副承旨朴周陽牌不進罷職傳旨,傳于金九鉉曰,只推。
閔泳奎,以武衛所·戶曹言啓曰,北漢役所工募乾犒饋事,命下矣。工匠十二名,每名一錢,募軍六名,每名五分,合錢一兩五錢分給之意,敢啓。傳曰,知道。
金九鉉,以弘文館言啓曰,上番闕直,事甚未安。應敎魚允中呈辭在外,副應敎李萬敎奉命在外,校理李輔榮陳疏受由,朴齊晠,副校理李肇信·洪在瓚,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎魚允中,修撰洪祐冀呈辭在外,副修撰李萬敎奉命在外,校理李輔榮陳疏受由,朴齊晠,副校理李肇信·洪在瓚有身病,副修撰李載允有拘忌。丁弘燮卽爲牌招,姑陞入直,何如?傳曰,允。
又以內醫院都提調·提調意啓曰,年例各殿宮進上臘藥所入牛黃壹佰貳部壹錢壹分肆里一毫,麝香壹佰陸拾捌部伍分柒里玖毫,竝令戶曹·宣惠廳進排,而丙申定式牛黃參拾柒部伍分捌里玖毫,以本院春秋兩等元貢中取用,何如?傳曰,允。
閔泳奎,以訓鍊都監言啓曰,謹依司謁口傳下敎,北漢役所工募等處,乾犒饋分給之意,敢啓。傳曰,知道。
又以禁衛營言啓曰,謹依司謁口傳下敎,北漢役所工募等處,乾犒饋分給之意,敢啓。傳曰,知道。
又以御營廳言啓曰,謹依司謁口傳下敎,北漢役所工募等處,乾犒饋分給之意,敢啓。傳曰,知道。
又以義禁府言啓曰,保放罪人李秉臯·成瑀鎬等,當爲還囚議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金九鉉曰,公事不審之中官金錫勳,從重推考。
朴周陽啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于朴周陽曰,只推。
金九鉉,以弘文館言啓曰,上番闕直,事甚未安。應敎魚允中呈辭在外,副應敎李萬敎奉命在外,校理李輔榮由限已過,與校理朴齊晠,副校理李肇信·洪在瓚,竝卽牌招,推移入直,何如?傳曰,竝許遞,前望單子入之。
又以弘文館言啓曰,應敎·副應敎,校理二員,副校理二員未差,上番闕直,事甚未安。修撰洪祐冀呈辭在外,副修撰李載允有拘忌。丁弘燮卽爲牌招,姑陞入直,何如?傳曰,允。
義禁府啓目粘連,向前成瑀鎬亦,公錢雖盡,發送尺文,趁未考還,難以遞任,恕其愆納,以此照律,何如?判付啓依允。
又啓目粘連,向前李秉臯亦,享帖縱云未受,獻官旣有所啓,事係祀典,律例莫嚴,施以定配之典,何如?判付啓依允。
朴周陽,以義禁府言啓曰,時囚罪人李秉臯,施以定配之典,議處公事判付內,依允矣。李秉臯慶尙道醴泉郡定配,而以議啓內辭意,具罪目,依例發遣府羅將,押送配所,何如?傳曰,觀其供辭,合有參恕,特爲分揀放送。
又以義禁府言啓曰,保放罪人成瑀鎬,當爲還囚,照律以入,而病勢一向未差,仍爲保放之意,敢啓。傳曰,知道。
義禁府啓目粘連,機張前縣監成瑀鎬矣,本府議啓內,公錢雖盡,發送尺文,趁未考還,難以遞任,恕其愆納,以此照律,罪杖八十收贖,奪告身三等私罪,奉敎依允。
上在昌德宮。停常參·經筵。
金九鉉啓曰,來初一日輪對日次矣。敢稟。傳曰,當次人受點,後日次待令。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨閔泳奎,今日不爲仕進,卽爲牌招,何如?傳曰,允。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于朴周陽曰,只推。
以右副承旨閔泳奎牌不進罷職傳旨,傳于金九鉉曰,只推。
玉堂前望單子入之,應敎鄭元和,副應敎尹祖榮,校理李泰容·趙性鶴,副校理李元祺·李種弼落點。
兵曹口傳政事,副司果單李萬敎。
金九鉉,以吏曹言啓曰,今此朔祭祭官中,時無職名人員,令該曹口傳付軍職,何如?傳曰,允。
又以司饔院監膳提調意啓曰,今日供上生鮮,腐傷體少,屢次點退,使之改色,與前無異,日勢漸晩,雖不得不捧入,而該貢人等所訴內,當此合氷,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。代封。
又以弘文館言啓曰,上番闕直,事甚未安。新除授應敎鄭元和,副應敎尹祖榮,校理李泰容·趙性鶴,副校理李元祺·李種弼,竝卽牌招,推移入直,何如?傳曰,允。
又以弘文館言啓曰,校理李泰容,時在廣州地,經筵入番事緊,請斯速乘馹上來事,下諭。傳曰,許遞,前望單子入之。
兵曹口傳政事,副司果單李輔榮·南秉文。
朴周陽,以禁衛營言啓曰,本營千摠趙承顯,身病猝重,勢難察任,改差,何如?傳曰,允。
又以刑曹言啓曰,武衛所文移內,本所粘目,左司標下軍宋允玉犯松於訓局字內,元株斫伐,數甚夥多,自該局押送是白如乎,松政申飭,何等截嚴,而渠以團束之卒,無難犯禁之狀,揆以法意,萬萬痛駭。如此無嚴之漢,不可尋常處之,爲先拘留新營,以待處分事,判下內,松禁之前後申飭,果何如,而渠以團束之卒,無難犯禁之狀,尤極痛惋。該軍摠決棍除案後,移送秋曹,遠地定配,以一懲百事,命下矣。謹依傳敎,罪人宋允玉,慶尙道河陽縣遠地定配所,卽爲押送之意,敢啓。傳曰,知道。
又以刑曹言啓曰,以武衛所知彀官口傳下敎曰,金璟洙所犯,極爲無嚴,定配事,命下矣。謹依傳敎,罪人金璟洙,江原道春川府定配所,卽爲押送之意,敢啓。傳曰,知道。
上在昌德宮。停常參·經筵。
閔泳奎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
玉堂前望單子入之,校理趙秉翊落點。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
金九鉉啓曰,卽見黃海監司鄭海崙公都會試取啓本,則後錄當書於年月外行,而書於內行者,有違格式,原啓本還下送,使之改修正上送,而該道臣不可無警,推考,何如?傳曰,允。
上在昌德宮。停常參·經筵。
閔泳奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容大啓曰,假注書李彙相有身病,勢難察任,今姑改差,何如?傳曰,允。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李瑀牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
朴容大,以弘文館言啓曰,新除授校理趙秉翊,卽爲牌招察任,何如?傳曰,允。
閔泳奎,以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
又以兵曹言啓曰,禁軍祿試射時,柳葉箭沒技人,別單書入之意,敢啓。傳曰,知道。
副校理李元祺疏曰,伏以,臣直一闒茸底物耳。自竊科第,誤蒙拂試,歷揚於言語顧問之列,亦有年所,凜乎惟大何是懼,至於今番享官事,而罪尤莫逃矣。夫祀典所係,至爲愼重,而祼將之地,旣未趁赴替行之擧,至有登啓論,其所犯,嶺海非敻,而曲垂深燭,特蒙肆赦,臣於是銜恩戴德,屛伏窮廬,不自意玉署特點,有隕自天,雨露若偏於潤物,日月不遺乎容光,且惶且感,有淚被面,不知何以得此於聖明也。臣本學術淺薄,言儀陋拙,淸班邇列,固不免濫竽之譏,況隳僨旣大,甄收遽降,恩私雖感於洪造,冒膺有關於廉防,庚牌臨門,祗增悚蹙,敢構短章,仰瀆崇聽。伏乞聖慈,亟遞臣新除之職,兼治臣未勘之罪,以允公議,以安私分焉。臣於自劾之章,不宜贅他,而芹曝之誠,不敢自阻,惟殿下垂察焉。夫人主一心,爲萬化之原,治忽係於操捨,利義分於危微,苟不能夕愓日新,至於誠明之域,其何以酬酢萬幾,表正四方乎?故治國之本,在於正心,正心之要,在於講學,聖人之極工,賢君之大業,皆由是也。方今一陽初生,隻日漸長,政宜延訪儒賢,討論經籍,法殷宗之念終始,勉周王之有緝熙,則精一之工,治平之道,尤有光於聖德,豈不休哉,豈不盛哉?臣無任云云。省疏具悉。往事,何必爲引?爾其勿辭察職。尾附事,當留念矣。
上在昌德宮。停常參·經筵。
午時,地動。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳奎啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
朴容大啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
又啓曰,左副承旨朴周陽,同副承旨金九鉉,今日不爲仕進,竝卽牌招,何如?傳曰,允。
傳于朴容大曰,禮房承旨馳詣宗廟·景慕宮,奉審摘奸以來。
傳于朴容大曰,孝徽殿朔祭,攝行磨鍊。
李彙相改差,代以鄭承鉉爲假注書。
朴容大啓曰,假注書金復性有身病,勢難察任,今姑改差,何如?傳曰,允。
金復性改差,代以李觀會爲假注書。
朴容大啓曰,卽者修撰金正浩,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,掌令李命宰·李牌不進罷職傳旨,傳于閔泳奎曰,只推。
以左副承旨朴周陽,同副承旨金九鉉牌不進罷職傳旨,傳于閔泳奎曰,只推。
閔泳奎啓曰,卽見漢城府坐不坐單子,則連三日無緣不坐矣。詞訟劇地,委屬可悶,當該堂上,竝推考警責,何如?傳曰,允。
朴容大,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,修撰金正浩陳疏徑出,下番闕直,事甚未安。修撰洪祐冀呈辭在外,副修撰李載允有拘忌?丁弘爕,卽爲牌招入直,何如?傳曰,允。
又以弘文館言啓曰,修撰洪祐冀呈辭在外,金正浩陳疏受由,副修撰李載允有拘忌,丁弘爕以中學敎授,學製試取進,下番闕直,事甚未安。應敎鄭元和呈辭受由,副應敎尹祖榮,校理趙秉翊·趙性鶴,副校理李元祺,竝卽牌招,推移姑降入直,何如?傳曰,允。
閔泳奎,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以武衛所言啓曰,謹奉傳令內,本所左右司把摠,旣以領軍之任,每於動駕時,陣上進去矣。攔後把摠,不可不磨鍊,而善騎隊一哨,旣爲新設,則不可無將領,且哨官之闕內入直,番次苟艱,亦不得不變通。攔後把摠一員中,善騎將一員,哨官五員加設,而班部哨官之尙未設施,有欠疏鬱之政,一窠依壯勇營例施行事,命下矣。依此定式之意,敢啓。傳曰,知道。
修撰金正浩疏曰,伏以,臣母年今七十二歲矣。所患風痰之祟,當此寒節,一倍添劇,促臣歸視,臣於持被之中,卽聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
閔泳奎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴容大啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
閔泳奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴容大啓曰,左副承旨朴周陽,同副承旨金九鉉,今日不爲仕進,竝卽牌招,何如?傳曰,允。
以京畿監司金輔鉉狀啓,利川府使朴憲陽,與廣州判官朴宣陽,有兄弟應避之嫌,令該曹照例稟處事,傳于朴容大曰,瑞山郡守朴奎東,令該曹口傳相換,使之不日下送。
朴容大,以吏曹言啓曰,利川都護府使朴憲陽,瑞山郡守朴奎東,令該曹口傳相換事,命下矣。利川都護府使朴憲陽,以前任尙州牧使,方在解由未出中,何以爲之?敢稟。傳曰,勿拘。
吏曹口傳政事,利川府使朴憲陽,瑞山郡守朴奎東,已上相換事,承傳。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
以左副承旨朴周陽,同副承旨金九鉉牌不進罷職傳旨,傳于閔泳奎曰,只推。
朴容大,以宗親府言啓曰,璿源譜略·國朝御牒·八高祖圖·王妃世譜,今已改張矣。進上進獻吉日,令日官推擇,則今月初三日午時爲吉云,以此日時,本府堂上·郞廳,具儀仗陪進仁政殿,大殿進上件,與承旨請承傳色奉入,世子宮進獻件,與侍講院官員請承言色奉入,而奉謨堂奉安璿源譜略改張印本·八高祖圖·王妃世譜改張書本,一體陪進,自內閣依例稟旨擧行,五處璿源閣奉安件改張,自本府次第擧行,頒賜件,亦爲收聚,改張還給之意,敢啓。傳曰,知道。
又以議政府言啓曰,本府公事官李起邦·朴泰遠·柳翊衡奔走勤仕,俱已滿二十朔,依例六品職遷轉事,捧承傳施行,何如?傳曰,允。
閔泳奎,以宣惠廳言啓曰,本廳郞廳朴齊琬·申錫完,今已瓜滿矣。多有擧行事,難付生手,今姑仍任,何如?傳曰,允。
又以漢城府言啓曰,今己卯年獻民數時,京中及八道戶口摠數,抄錄入啓,而濟州三邑民數,姑未上來矣。海島之往來遲速,有難預度,不得一時磨勘,此則待其上來,追後入錄之意,敢啓。傳曰,知道。
朴容大,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,參下檢書官李祖淵,仕曰已滿三十朔,依定式六品職遷轉事,分付吏曹,何如?傳曰,允。
又以弘文館言啓曰,下番闕直,事甚未安。修撰洪祐冀呈辭在外,金正浩陳疏受由,副修撰李載允·丁弘燮,竝卽牌招,推移入直,何如?傳曰,允。
上在昌德宮。停常參·經筵。
藥房提調金有淵,副提調李載完啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴容大曰,禮房承旨馳詣受香所,奉審摘奸以來。
傳于朴周陽曰,日寒如此,輕囚放釋。
傳于朴周陽曰,日寒如此,內外各營入直軍兵及各門守門軍薄衣與流丐,遣宣傳官摘奸以來。
朴周陽啓曰,臣周陽敬奉聖敎,馳往義禁府,則無時囚,故仍往典獄署,取考囚徒案,則結案罪人一名,未推覈罪人五名,係是重囚,公貨備納間,嚴囚,罪人二十二名,不可以輕囚論,故竝仍囚,其餘勒捧人財他錢不報及各司直囚罪人權永圭等二十名,係是輕囚,故竝依傳敎放送之意,敢啓。傳曰,知道。
傳于朴周陽曰,公事不審之中官金錫勳,爲先削職,令該府拿問嚴勘。
金九鉉啓曰,卽者副校理李元祺,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
朴周陽啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于朴周陽曰,只推。
朴容大.以議政府言啓曰,向見開城留守趙敬夏狀啓,則前校理李軒卿,省墓於本府地矣,隣居禹相起·禹相倫處,重被毆打,結縛炮烙之境云。故禹相起兄弟及參證諸漢,一竝捉囚取招,則相倫之父正淵,爲李校理所縛打,幾至死境,故將欲報讐,果爲執手而已。至於炮烙,實爲瞹昧云,而執手侍從,自有當律,法綱所在,不可尋常處之。首犯禹相倫罪狀,請令廟堂稟處矣。彼雖鄕曲之愚蠢,罔念法綱之嚴重,敢犯搢紳之列,肆行毒手之擧,俗習之悖亂,固無可言,民心之獰毒,胡至此極?若其炮烙之曰有曰無,到此地頭,有不暇較論。首犯禹相倫,嚴刑遠惡島定配,其餘禹相起及參證諸漢,令該營酌放,前校理李軒卿,名在侍從,苟能持身謹愼,則豈遭此未所聞之憯辱乎?施以刊削之典。今玆査案,非曰失實,而物議攸在,殊欠詳核,該守臣推考,何如?傳曰,允。
又以奎章閣言啓曰,璿源譜略改張件,明日自宗親府陪來,而內上件,今番則自本府修正,直爲內入云。奉謨堂·宙合樓所奉件,則臣等進詣改張之意,敢啓。傳曰,知道。
又以弘文館言啓曰,下番闕直,事甚未安。修撰洪祐冀呈辭在外,金正浩陳疏受由,副修撰李載允有拘忌。丁弘燮卽爲牌招入直,何如?傳曰,允。
又以弘文館言啓曰,修撰洪祐冀呈辭在外,金正浩陳疏受由,副修撰李載允有拘忌,丁弘爕有身病,下番闕直,事甚未安。應敎鄭元和呈辭受由,副應敎尹祖榮,校理趙秉翊·趙性鶴,副校理李元棋,竝卽牌招,推移姑降入直,何如?傳曰,允。
又以觀象監領事意啓曰,本監所屬禁漏兼敎授李璟益仕滿代,前主簿朴玟奎,依例轉差,付軍職冠帶常仕,何如?傳曰,允。
副校理李元祺疏曰,伏以,臣本生母,時在京畿積城地,而卽接鄕信,則臣母所患風眩之症,迨此換節之時,一倍添劇,促臣歸視。臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
金九鉉啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨閔泳奎,今日不爲仕進,卽爲牌招,何如?傳曰,允。
傳于金九鉉曰,璿源譜略修正時,校正堂上以下,別單書入。
金九鉉啓曰,事變假注書徐相泰有身病,勢難察任,今姑改差,何如?傳曰,允。
徐相泰改差,代以白珍燮爲事變假注書。
金九鉉啓曰,卽者副校理李種弼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應校未差,校理趙秉翊呈辭受由,副校理李元祺,修撰洪祐冀在外,副校理李種弼陳疏徑出,副修撰李載允有拘忌,玉堂上下番俱空,事甚未安。副應校尹祖榮,校理趙性鶴,修撰金正浩,副修撰丁弘燮,竝卽牌招,推移入直,何如?傳曰,允。
金九鉉啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于金九鉉曰,只推。
以右副承旨閔泳奎牌不進罷職傳旨,傳于金九鉉曰,只推。
金九鉉啓曰,明日傳香禮房承旨,當爲齋宿,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,都承旨李載完,左承旨洪淳學不爲仕進,右承旨朴容大,右副承旨閔泳奎牌不進,左副承旨朴周陽式暇出去,院中只有臣一人,伴直無人。右副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨朴容大牌不進罷職傳旨,傳于金九鉉曰,只推。
金九鉉,以禮曹言啓曰,三名日及各殿誕日陳賀時,王世子當有進箋,致詞表裏之禮,而冠禮前則依前例權停,自內只進表裏事,已爲啓下矣。今此王大妃殿寶齡五旬稱慶陳賀時,亦依此磨鍊以入之意,敢啓。傳曰,知道。
又以奎章閣言啓曰,臣等進詣奉謨堂,所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以承文院言啓曰,院製述官李時宇瓜滿代,副司果韓鎭昌差下,付軍職冠帶常仕,何如?傳曰,允。
又以兵曹言啓曰,卽伏見忠淸水使李敎復狀啓啓下者,則舒川僉使高仁錫罷黜代,令該曹差出爲辭矣。舒川僉使,本以忠淸監營自辟窠備望報來者,則今此令該曹差出,殊違格例,原狀啓還下送,使之改修整上送,而奏御文字,如是錯誤,事甚未安。該帥臣推考警責,何如?傳曰,允。
摘奸宣傳官臣李左漢書啓,臣於當日巳時量,薄衣摘奸事,敬奉承政院所下傳敎,闕內自曜金門至通化門各處入直軍兵及各門守直·騎兵軍等處,布諭聖念,細細看審是白乎則,入直軍兵,別無衣薄呼寒之慮是白乎矣,各門騎兵軍中所着最薄者,這這抄出後,姓名竝以後錄于左是白齊。曜金門,陽城騎兵金完甫,陽城騎兵鄭用伊,陽城騎兵崔元好,黃州騎兵徐同伊,漣川騎兵李用吉,景秋門,漣川騎兵洪所回,黃州騎兵李今奉,積城騎兵朴所回,積城騎兵朴致化,金虎門,谷山騎兵朴古石,抱川騎兵黃萬石,高城騎兵金毛老釗,加平騎兵李興石,江陵騎兵孫完玉,淸州騎兵權平西,陽城騎兵崔元始,襄陽騎兵李正遜,金浦騎兵金好吉,南陽騎兵張永石,敦化西挾門,加平騎兵金性云,高陽騎兵朴元石,安岳騎兵元日甲,安岳騎兵朴一元,敦化東夾門,安岳騎兵朴三突,高陽騎兵朴奇得,漣川騎兵朴性右,錦山騎兵李順得,楊州騎兵金七甲,高城騎兵孫聖云,南陽騎兵林三孫,丹鳳門,積城騎兵趙萬福,長湍騎兵崔致成,江陵騎兵金斗應,高城騎兵金貴福,驪州騎兵姜宗吉,忠州騎兵權道連,高城騎兵韓用得,忠州騎兵金京云,朔寧騎兵金老味,宣仁門,黃州騎兵金同伊,忠州騎兵金光心,遂安騎兵金同伊,豐川騎兵金正石,金浦騎兵李億萬,交河騎兵朴八龍,南陽騎兵車培元,弘化門,楊州騎兵崔得仲,瑞山騎兵表用云,抱川騎兵朴日文,通化門,安岳騎兵金祿元,高山騎兵徐命岳,長水騎兵李光豊,楊州騎兵崔仕仲,益山騎兵金萬春,安岳騎兵林一先,已上五十五名。傳曰,知道。衣資,令兵曹題給事,分付。
摘奸宣傳官李有夏書啓,臣於本月初二日巳時量,以薄衣及流丐摘奸事,敬奉承政院所下傳敎,馳往南別營南倉·火藥庫,南小營南倉·火藥庫,下都監,御營廳新營,武衛所新營,龍虎營新營·東營,武衛所直房,集春營·廣智營·光熙門·五間水門·興仁之門·惠化門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍朴順吉·趙成龍,興仁之門卜直軍崔士益·姜守命,惠化門卜直軍李相業·金龍甫等六名,薄着畏寒之狀,實爲矜惻是白遣,仍往東部舟橋流丐幕,面面詳審是白乎則,流丐一百二十名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐八十名,下幕流丐七十一名飢寒之狀,比諸舟橋流丐幕,別無差殊,故亦爲申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
摘奸宣傳官趙載五書啓,臣於本月初二日巳時量,以薄衣及流丐摘奸事,敬奉承政院所下傳敎,馳往南營·西營·北營·禁衛營新營·訓鍊都監新營及肅靖門·彰義門·敦義門·昭義門·崇禮門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍朴春景·崔千吉,敦義門卜直軍金在弘·朴萬釗,昭義門卜直軍金今童·金在乭,崇禮門卜直軍金順鳳·姜南伊等八名,薄着畏寒之狀,實爲矜惻是白遣,仍往南門外流丐幕,面面看審是白乎則,流丐八十名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付
金九鉉,以兵曹言啓曰,謹依薄衣摘奸宣傳官李左漢書啓判下,闕內各門薄衣騎兵金完甫等五十五名處,木各一疋·去核各二斤題給之意,敢啓。傳曰,知道。
又以御營廳言啓曰,本廳千摠李應烈,身病甚重,勢難察任,改差,何如?傳曰,允。
副校理李種弼疏曰,伏以,臣於持被之中,卽接家信,則臣母素患痰癖,迨此隆冬,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
閔泳奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金九鉉曰,政官牌招,開政。
傳于金九鉉曰,今番賞典中,一人雖兼數事,毋得疊授。
傳于金九鉉曰,不待傳旨,今日政,賞典下批。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
金九鉉,以議政府言啓曰,忠淸兵使金箕弘,方在京畿水梱任所,而新除水使李奎書,以前任南兵使上來,交符然後,淸梱始可赴任,則該營之許久空曠,極涉悶念。忠淸兵使金箕弘,今姑改差,其代,令該曹以在京無故人口傳擇差,使之不日辭朝,何如?傳曰,允。
兵曹口傳政事,以李鳳儀爲忠淸兵使。
金九鉉,以吏曹言啓曰,寧陵參奉鄭晩善,以其身病,呈狀乞遞,改差,何如?傳曰,允。
又以吏曹言啓曰,新除授寶城郡守金洛鎭,親病沈重,萬無赴任之望云。其親病旣如是,則有難强令赴任,改差,何如?傳曰,朔寧郡守李源麟相換。
又以吏曹言啓曰,大邱都護府判官李泰鎭,受由上京矣,身病猝重,萬無遝官之望云。其身病旣如是,則有難强令還任,罷黜,何如?傳曰,善山府使金炳右相換。
又以吏曹言啓曰,寶城郡守金洛鎭,朔寧郡守李源麟相換事,命下矣。寶城郡守金洛鎭,以前任鎭川縣監,方在解由未出中,朔寧郡守李源麟,以前任谷城縣監,方在解由未出中,善山都護府使金炳右,大邱判官相換事,命下矣。以前任咸興判官,方在解由未出中,何以爲之?敢稟。傳曰,竝勿拘。
閔泳奎,以兵曹言啓曰,景福宮衛將安潤植,慶熙宮衛將尹啓煥,俱以病難供職,呈狀乞遞。新除授全羅右水虞候崔錫基父年今爲七十五歲,法不當遠離赴任,呈狀乞遞矣。虞候之親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,守門將李弼鉉,除授在外,過限未入仕,改差,何如?傳曰,允。
金九鉉,以弘文館言啓曰,上番闕直,事甚未安。應敎未差,校理趙秉翊呈辭受由,趙性鶴有拘忌,副校理李元祺在外,李種弼陳疏受由。副應敎尹祖榮卽爲牌招入直,何如?傳曰,允。
又以弘文館言啓曰,上番闕直,事甚未安。應敎未差,副應敎尹祖榮有身病,校理趙秉翊呈辭受由,趙性鶴,副修撰李載允有拘忌,副校理李元祺,修撰洪祐冀在外,副校理李種弼陳疏受由。修撰金正浩,卽爲牌招,姑陞入直,何如?傳曰,允。
閔泳奎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
有政。吏批,行判書金炳德進,參判未差,參議金奎軾進,同副承旨金九鉉進。以閔台鎬爲吏曹參判,以趙重弼爲應敎,曺錫輿爲禮曹判書,吳德泳爲敦寧都正,南廷順爲知義禁,金尙鉉爲弘文提學,尹國柱爲兵曹正郞,李裕健爲軍器僉正,金在遇爲公事官,崔綸在爲引儀,李祖淵爲氷庫別提,李鼎宰爲造紙別提,盧炳穆爲禮賓參奉,宋延洙爲寧陵參奉,洪命厚爲睿陵參奉,林淳憲爲博川郡守,柳章熙爲保安察訪。
兵批,行判書宋近洙進,參判尹榮信病,參議金載瓛病,參知徐鼎勳進,右副承旨閔泳奎進。以金在顯·趙鳳夏爲知事,李昌會爲內禁將,金相基爲景福將,柳寅植爲慶熙將,閔致驥爲都摠經歷,洪埰爲武兼,徐相誾爲御營把摠,具達祖爲御營從事官,宋秀晩爲部將,兪致樂爲守門將,李長會爲全羅兵使,僉知加設單金泰郁,護軍金箕弘·李豊周,副護軍李壽榮·金駿求,副司直鄭元和·魚允中·朴齊晠·李泰容·李肇信·洪在瓚,副司果韓鎭昌·朴玟圭,已上竝單付。前營將金駿求復資事,承傳。
吏批,再政。以鄭海崙爲戶曹參判,鄭兌奎爲軍器判官,成仁鎬爲引儀,金思國爲禮賓主簿。
兵批,再政。以金鏞元爲訓鍊判官,權寅夏爲左捕從,同知單金相基,僉知單李昌會,副護軍崔振華·曺秉參·金奎榮·趙鼎一,已上竝單付。
吏批,三政。以洪永周·閔致駿爲掌樂主簿。
兵批,三政。以李敏哲爲訓鍊僉正,李圭遠爲主簿,金鏞元爲全羅右水虞候,同知單柳寅植。
吏批,四政。以丁大英爲監察。
兵批,四政。以林琦相爲中樞都事,李秉斗爲訓鍊判官,李圭秀爲武兼,副護軍單李雲夏。
吏批,五政。以趙容九爲長興主簿。
傳于閔泳奎曰,全羅右水虞候金鏞元,慶尙左水虞候李柱赫相換。
兵批,五政。以申錫基·李學善爲訓鍊主簿,金羅右水虞候金鏞元,慶尙左水虞候李柱赫,已上相換事,承傳。
吏批,六政。以崔壽光爲司饔主簿。
吏批,七政。以金秀藎爲濟用主簿,知宗正卿李載元,今加崇祿,李會正·李寅卨,已上今加正憲,宗府正李雲夏,今加通政,以上加資事,承傳。大邱判官李泰鎭,善山府使金炳右,寶城郡守金洛鎭,朔寧郡守李源麟,已上相換事,承傳。
閔泳奎,以訓鍊都監言啓曰,謹依宣傳官書啓判下,彰義門卜直軍朴春景·崔千吉,敦義門卜直軍金在弘·朴萬釗等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內昭義門入直卜直金今童·金在乭,崇禮門入直卜直金順鳳·姜南伊等處,各木綿一疋,去核二斤題給之意,敢啓。傳曰,知道。
又以御營廳言啓曰,謹依傳敎,興仁之門卜直崔士益·姜守命,惠化門卜直李相業·金龍甫,光熙門卜直朴順吉·趙成龍處,各木一疋,去核二斤,考例以給之意,敢啓。傳曰,知道。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金九鉉啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
閔永奎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以璿源譜略修正時校正堂上以下別單,傳于金九鉉曰,校正堂上領宗正卿領議政李最應,內下大豹皮一令賜給,判宗正卿李景應·李昇應·李敦宇,各內下大豹皮一令賜給,李景宇,知宗正卿李承輔·李景夏·李載元·李彙重·李秉文·李寅應·李會正·李南轅·李寅卨·李載冕·李寅命·李鍾承,宗正卿李敦應·李珪永·李鳳儀·李鍾浩·李俊英·李義根·李容直·李廷斗·李乾夏·李敏宇·李勉宇,各熟馬一匹賜給,有司堂上判宗正卿李昇應,內下大豹皮一令賜給,知宗正卿李載元加資,李載冕,內下虎皮一令賜給,監印堂上知宗正卿李會正,國朝御牒書寫官知宗正卿李寅卨,監印正李雲夏,竝加資,典籤南廷顯,典簿趙雲兢,竝陞敍,直長李喆應,參奉李敎承,忠義李世卿,前忠義李會元,兼郞廳李範直,郞廳李建儀,各兒馬一匹賜給,別看役前五衛將李容達,前縣監李靖宇,竝相當職調用,寫字官李熙圭,監牧官待窠擬入,唱準折衝金準,右職調用,前五衛將吳永學,外職調用,出身孫應吉賞加,日官崔榮遠,令本衙門施賞,其餘寫字官·唱準·畵員·錄事·員役·工匠等,竝依判下施賞。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
閔泳奎啓曰,明日傳香禮房承旨,當爲齋宿,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以右承旨朴容大牌不進罷職傳旨,傳于金九鉉曰,只推。
金九鉉,以承文院言啓曰,院公事提調金尙鉉,以其身病,不得察任云。今姑減下,吏曹參判閔台鎬差下,使之察任,何如?傳曰,允。
又以奎章閣言啓曰,檢校直閣趙同熙妻喪,依定式,遣檢書官傳給內賜賻物以來之意,敢啓。傳曰,知道。
又以奎章閣言啓曰,檢書官李祖淵減下,仍付兼檢書官,其代以前薦人李啓明,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇單李啓明。
金九鉉,以弘文館言啓曰,上番闕直,事甚未安。校理趙性鶴有拘忌,一員未差,副校理李元祺在外,李種弼陳疏受由。副應敎尹祖榮,新除授應敎趙重弼,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎趙重弼,副應敎尹祖榮有身病,校理一員未差,趙性鶴,副修撰李載允有拘忌,副校理李元祺,修撰洪祐冀在外,副校理李種弼陳疏受由。修撰金正浩卽爲牌招,姑陞入直,何如?傳曰,允。
全羅監司沈履澤疏曰,伏以,臣受命而控匪材之實,涖務而訟不職之罪,刳肝瀝血,屢溷聰聽,每奉聖批,感激居先,遂不敢數數言私,汲汲求去,冒據匪據,以迄于今,而此歲又垂窮矣。風俗觀察,不爲不久,事爲施措,不爲不多,而績庸無成,疵類莫揜,誠非忽於報答,而才有所未逮,願雖切於稱塞,而任有所不勝,每中夜發嘆,自不覺惶汗之浹背也。顧今道內事勢,較臣初來時,不翅落下幾層矣。凡厥惟正之供,豈敢致煩聖慮,而菑畬歲荒,民産漸蹶,簿書日紊,吏習愈僞,由來積欠,非一朝一夕之故。然臣旣管領列郡,統理庶務,雖以年穀稍登之時,猶未趁限準刷,只使守宰諸臣,當其罪而臣獨逭焉,有國明罰,豈容若是?殿下於臣,縱加涵貸,推此一事,其餘可知。夫以方面之重,試之蔑效,而猶且不之鐫斥,任其瘝曠,則竊恐異日南顧之憂,不止於今,而在臣自爲之計,亦宜早決引去,使民國不至大狼狽者,是爲不報之報也。噫,臣之所處,與人有殊,受恩則天地河海之莫量,矢心則湯火縻粉之不辭,曾以此身與心,獻之我殿下矣,豈忍工謀占便,矯辭以飾其外哉?然則前日之不敢固辭,今日之不敢不固辭者,參倚前衡,義各有在,其或有諒臣而恕臣者矣。且臣水土不服之祟,已痼而難醫,許多形症,不敢一一煩陳,而仁覆之天,臨之在上,疾痛之呼,庶蒙矜察。伏望殿下,俯賜省覽,亟遞臣所有藩銜,回授有能,以幸公私,不勝顒祝。臣無任云云。答曰,省疏具悉。藩屛之任,何可輕遞?卿其勿辭,益勉旬宣之責。
上在昌德宮。停常參·經筵。
大王大妃殿誕日,大殿·王大妃殿·中宮殿·世子宮,內閣·政院·玉堂·百官口傳問安。答曰,知道。大王大妃殿,內閣·政院·玉堂·百官單子問安。答曰,知道。
李載完啓曰,吏曹參判閔台鎬,除拜後過三日不爲出肅,依定式推考警責,仍卽牌招察任,何如?傳曰,允。
傳于朴容大曰,檢校直閣金興均馳詣睿陵,奉審摘奸,仍留監祭,局內諸陵,一體奉審以來。
傳于朴容大曰,發遣吏郞,諸執事淸齋與否,摘奸以來。
兵曹,以李冕熙爲訓鍊都監中軍。
閔泳奎,以都摠府言啓曰,今十二月初八日,孝徽殿臘享大祭親行敎是時,侍衛寶劍,當爲備員,而都摠管尹滋承,副摠管洪澈周差祭,任應準有拘忌,閔台鎬·鄭斗源·李冕榮,俱有實病,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞。
又以兵曹言啓曰,今十二月初八日,社稷·宗廟·景慕宮臘享大祭時,守門將當爲塡差,而本曹郞廳·都摠府郞廳·五衛將除入直與受由在外·未肅拜,排擬苟艱。依定式,軍門將官代差以入之意,敢啓。傳曰,知道。
又以義禁府言啓曰,因全羅監司沈履澤啓本,中官吳秉直海南縣遠惡地到配,慶尙監司李根弼啓本,中官李昌根,大邱府遠地到配事,竝放字書下矣。吳秉直·李昌根等放送事,分付各該道道臣之意,敢啓。傳曰,知道。
敦寧都正吳德泳疏曰,伏以,臣於頃年待罪西邑,剸理昧方,撫字失宜,上而蔑以體重宸分憂之念,下而蔑以副窮蔀望哺之思,到底瘡疣,自有難掩,畢竟譴何,已知不免,而果然直指之摘發臣臚列臣,張皇狼藉,無復餘地。襦袽補苴,旣蔑效於用心,薏苡明珠,實無暇於分疏,執迹求情,安有可原之端?據法蔽辜,宜置罔赦之典。迺者聖度天大,曲加涵貰,薄勘止於行譴,繼値敷天之同慶,遽蒙大霈之肆赦,縮伏田廬,歌詠聖澤,省愆數殃,畢縷命於松楸,息黥補劓,寄末景於桑楡,卽臣區區自矢者,而千萬不自意,敦都特除,又下於俟勘之中,包荒納汙,雖出於好生之大德,刮垢滌瘢,無補於已隳之殘質,廉防自在,艮限莫越,左右參倚,承膺無路,用敢冒暴衷懇,仰瀆崇嚴。伏乞聖慈,俯賜鑑諒,亟刊臣仕籍,俾臣沒齒自靖,以爲不職者之戒焉。臣無任云云。省疏具悉。遂事,何必爲引?爾其勿辭察職。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
李載完啓曰,藥房提調·副提調持粟米飮來待矣。傳曰,封入。
朴容大啓曰,來十一日朝參日次矣。敢稟。傳曰,停。
又啓曰,來十一日輪對日次矣。敢稟。傳曰,當次人受點後,日次待令。
閔泳奎啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
洪淳學啓曰,左副承旨朴周陽,同副承旨金九鉉,今日不爲仕進,竝卽牌招,何如?傳曰,允。
傳于朴容大曰,禮房承旨馳詣社稷·宗廟·永禧殿·景慕宮,奉審摘奸以來。
傳于朴容大曰,孝徽殿臘享大祭攝行磨鍊。
兵曹口傳政事,以洪在鉉爲都摠管,以朴來萬·趙熙一·鄭雲翼·趙文顯·申在儉爲副摠管。
兵曹,都摠管單朴來萬。
傳于朴周陽曰,吏曹判書有闕之代,前望單子入之。
吏曹判書前望單子入之,宋近洙落點。
朴周陽啓曰,命召親納,例也,而前兵曹判書宋近洙,謂有身病,使其營校替納,事甚未安。推考,何如?傳曰,允。
傳于朴周陽曰,兵曹判書有闕之代,前判書金炳德除授。
吏曹,兵曹判書單金炳德除授事,承傳。
朴周陽啓曰,新除授行兵曹判書金炳德,卽爲牌招,傳授命召,何如?傳曰,允。
又啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以掌令李命宰·李,獻納洪鍾永牌不進罷職傳旨,傳于朴周陽曰,只推。
以同副承旨金九鉉牌不進罷職傳旨,傳于朴周陽曰,只推。
朴周陽,以議政言啓曰,宣薦曾經守令人之雜歧加資,雖或有之,而至於別看役加資,曾無可援之例矣。今番寧陵陵役別單中,前郡守李熙春,前郡守李種恕,前縣監李曾宇,俱以宣薦,入於別看役秩,至蒙恩資,揆以事面,不可仍寘,竝勿施,該牧使亦有不審之失,推考,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以刑曹言啓曰,武衛所文移內,本所粘目,今日山摘奸時,敎鍊官朴宗赫所捉,犯松良人金壽萬,生松元株三十株現贓,拘留于鍊戎臺新營事,判下內,犯斫之數如是夥多,極爲無嚴,嚴棍後移送秋曹,遠地定配,以杜後弊事,命下矣。謹依傳敎,罪人金壽萬,平安道嘉山郡遠地定配所,卽爲押送之意,敢啓。傳曰,知道。
吏曹判書金炳德疏曰,伏以,臣於月前,冒陳丐免之章,兼控至切之懇,及承批旨,諭之以勿辭,許之以往省,仰戴隆眷,俯伸情私,聖恩曲庇,感戢靡極,而第臣殘名,迄今自如,匪據之懼,不稱之愧,愈久而愈益靡措矣。臣器褊殆局於天賦,材散莫適於世用,凡所事爲,百無一似,至若典選之重,本不當擬議,而亦不敢倖希者也。臣始忝是職於彊仕之時,而鑑裁無術,注措昧方,內自循省,曾無毫分之稱塞,顧今蒲質,已至先萎,駑步無望更展,而乃欲復居蔑效之地,久誤激揚之寄,臣雖拚廉,人謂斯何?且臣之重叨,在於再昨秋,盤泊迄于昨夏,又復見縻於今日,一銜三年,解除相仍,若銓綜之責,非臣莫可者然,不但臣心之不敢自安,亦豈不有累於熙朝大公無偏之政乎?況臣衰病,比年轉甚,夏秋以來,症形迭添,近値隆沍,重觸風寒,澌鑠彌劇,而筋骸無强策之力,暈眩輒加,而神識無喚醒之望,却飱失眠,頹貼叫囈之不已。以若見狀,雖欲彈束陳就,實是末由也。惟有早自缷解,少贖前後冒玷之辜,仍得優閒調治,倖或支保,臣寤寐之至願也。玆庸不避煩瀆,仰于崇嚴。伏乞聖慈,俯賜憫諒,亟遞臣所帶銓職,俾有以公私耦幸焉。臣無任云云。答曰,省疏具悉。所請依施。
上在昌德宮。停常參·經筵。
閔泳奎啓曰,藥房都提調·提調,持粟米飮來待矣。傳曰,封入。
朴周陽啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,同副承旨金九鉉,今日不爲仕進,卽爲牌招,何如?傳曰,允。
閔泳奎啓曰,卽者副修撰丁弘燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于閔泳奎曰,奉審閣臣入侍。
傳于閔泳奎曰,政官牌招開政。
傳于閔泳奎曰,兼文學有闕之代,前望單子入之。
兼文學前望單子入之,宋道淳落點。
傳于閔泳奎曰,瓜近察訪作窠,前主簿方大鏞擬入。
閔泳奎啓曰,吏曹參判閔台鎬,參議金奎軾牌不進推考傳旨及罷職傳旨,今方捧入,而開政命下之後,如是違牌,事甚未安。行判書宋近洙陳疏,參判更爲牌招,何如?傳曰,允。參議只推,一體牌招。
又啓曰,行吏曹判書宋近洙,疏批已下,卽爲牌招,何如?傳曰,允。
又啓曰,吏曹參判閔台鎬,疏批已下,卽爲牌招,何如?傳曰,允。
閔泳奎,以弘文館言啓曰,副修撰丁弘燮陳疏徑出,下番闕直,事甚未安。修撰洪祐冀呈辭在外,副修撰李載允有拘忌。修撰金正浩,卽爲牌招入値,何如?傳曰,允。
又以弘文館言啓曰,下番闕直,事甚未安。校理一員未差,趙性鶴,修撰金正浩,副修撰李載允有拘忌,副校理李元祺,修撰洪祐冀在外,副修撰丁弘燮陳疏受由。應校趙重弼,副校理李種弼,竝卽牌招,推移姑降入直,何如?傳曰,允。
又以吏曹言啓曰,軍器寺判官鄭兌奎,以其身病,呈狀乞遞,改差,何如?傳曰,允。
又以吏曹言啓曰,寧陵參奉宋延洙,睿陵參奉洪命厚,俱以身病,呈狀乞遞,竝改差,何如?傳曰,允。
有政。吏批行判書宋近洙進,參判閔台鎬式暇,參議金奎軾牌不進,左副承旨朴周陽進。以柳爲校理李雲夏爲敦寧都正,金炳德爲軍器提調,李輔榮爲宗府正,朴鍾赫爲軍器判官,洪永周爲引儀,閔致駿爲禮賓主簿,李俊彦爲定陵直長,趙炳大爲寧陵參奉,曺斗煥爲睿陵參奉,李根豊爲慈城郡守,方大鏞爲沙斤察訪,訓鍊都監提調單金炳德,禁衛營提調單金炳德,御營廳提調單金炳德,承文提調單閔台鎬,檢書官單李啓明。
兵批,行判書金炳德病,參判尹榮信病,參議金載瓛進,參知徐鼎勳病,右副承旨閔泳奎進。副護軍金元性·吳德泳·金泰麟·孫應吉,副司直趙秉翊,以上竝單付。
吏批,再政。以韓箕錫·徐晩輔爲掌樂主簿,玄祖烈爲純陵奉事。
以吏曹參議金奎軾再牌不進罷職傳旨,傳于閔泳奎曰,只推。
以同副承旨金九鉉牌不進罷職傳旨,傳于閔泳奎曰,只推。
朴周陽啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以掌令李命宰·李牌不進罷職傳旨,傳于閔泳奎曰,只推。
閔泳奎,以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
行吏曹判書宋近洙疏曰,伏以,臣於本兵之任,屢辭不獲,黽勉供職,亦已數月矣,是豈臣才可以承當而然也,亦豈臣病可以强策而然也?只緣嚴畏,不敢瀆撓,拚棄廉隅,靦然蹲冒,而蚤夜一念,不翅如縛求解。迺於此際,又有東銓移授之命,臣誠惝恍震駴,莫省攸措。臣於年前,嘗忝是職,適在鄕廬,冒悚再籲,竟蒙恩諒,臣到今感頌我殿下體下之盛矣。今忽以曾所不可强之職,責之於曾所不可堪之人,臣不敢知我殿下,以臣爲何如,而有此非常之擧,東西差除,有若非此莫可者然也。臣實草野間一個夫夫耳。迹本疎逖,又蔑見聞,凡於一切世務,無往非儱侗,而一朝兜擥,乃在官人之官,激揚淸濁,尙矣勿論,按例注擬,亦所茫昧,由前而失韎韋之望,由後而招簪紳之譏,則臣身之狼狽,固不暇言,而淸朝除拜,決不宜若是之苟簡也,明矣。況臣拘馬之疾,今雖少差,貞痼之祟,積有根委,眞元虛耗,形殼徒存,頭目眩暈,神精昏霧,重之以聾聵之證,一倍添加,遇事則忘前而失後,對人則問東而答西,本曹事務,較諸本兵,稍若閒歇,顧其責任之重,則尤有別焉。以臣之才之病,萬無堪承之望,召牌之下,坐犯違傲,忙陳衷悃,仰煩崇聽。伏乞聖慈,曲垂鑑諒,將臣新授吏曹判書之任,亟行鐫改,以重公器,以安賤分,不勝千萬至祝。臣無任云云。答曰,省疏具悉。卿其勿辭行公。
慶尙監司李根弼疏曰,伏以,邦籙無疆,吉慶鼎臻,我王大妃殿下寶齡五旬,載屆於明年,大庭之賀儀將擧,帀域之懽聲已遍。仍伏念臣自受任以來,才智之所不逮,疾恙之所相仍,性又柔懦,彈壓末由,習常委靡,振刷不得,凡係管轄之內所可猷爲者,固非一二計,而糶糴之轉成痼瘼者,尙不能矯革,支調之漸致朒縮者,亦不能措劃,邊禁宜嚴而不嚴,浦弊宜察而莫察,漕轉窘跲而無便宜之圖,災傷浩穰而乏安集之方,貨路太荒,收刷彌艱,公納積愆,董飭靡效,夙夜憂懼,罔知攸爲。留一日則有一日之害,留二日則有二日之害,而何幸交兌之期,不遠伊邇,屈指而計,跂足而待而已。相臣筵奏,不罰而陟,特展一瓜,至蒙允可,臣於是,滿心惶恧,不知爲榮,直欲鑽地而不可得矣。譬如馬之弱服之重,而行將缷下於幾蹶之際者,不惟不缷,又從以策之,其能跬步移而不輸其載乎?强弩之强,力盡則不能穿魯縞,而況以蓬爲矢,始不穿縞,而其末也,如之何哉?苟非然者,臣荷此異數,被此龍光,雖至磨頂放踵,寧無塵刹報佛之心乎?聽之於民而有竊議者,其必曰堂堂布政之司,把作養病之坊,一嶺生靈,無所依賴,日企不能者去而能者來矣。朝廷處置,何如是苟且爲也?瞿然赧然,無以對民,猶屬臣私,而公事狼狽,尤無餘地。且臣病瘁添劇之狀,轉無以自力,百爾量度,萬難蹲仍。玆敢忙具短牘,仰干崇聽。伏乞聖慈,諒臣言之寔由衷懇,念藩寄之不宜重䙝,劃賜鐫改,亟授可堪之人,以幸公私,千萬至祝。臣無任云云。答曰,省疏具悉。及瓜加仍,由卿聲績而然,卿其勿辭,益勉對揚之責。
吏曹參判閔台鎬疏曰,伏以,臣天地間一畸人耳。生纔免懷,弟未斷乳,先父昆季一時棄背,伶俜孤苦,無望全存,所後暨本生兩母,晝哭而治蠶績,夜課而和熊丸,鞠育敎誨,以至長成。噫,人孰無母,孰如臣母之用心勤勞也?孰非爲母所養,孰如臣身之受德罔極也?省事以來,家益旁落,烏鳥反哺,人而不如,每兄弟相勖,旣不能力耕服賈,致用洗腆,則宜禔躬劬,業以古人,所謂立揚顯親者期效,子職已矣。何幸蒙被國恩,後先通籍十數年間,臣擁旌節,弟致隆顯,拔泥途翔雲衢,爲宗族交遊光寵,念經歷之艱屯,揣才分之空疎,所叨名位,極知踰濫,而不遑爲過福之憂者,誠以慰悅供養是急,不敢循墻走耳。章服怡愉於戲采,俸祿湛翕於同㸑,惟願一家無恙,永保此樂,萱草春暉,惜寸如璧,不弔于天,二十八月之內,服齊衰三年,降朞,降大功,而孑然爲鮮民矣。人家禍故,或有荐臻,如臣遭罹,終古所罕,抱此冤酷,宜死不死。喪期已畢,冠裳隨變,若其痛慕之切骨,悲苦之塡臆,猶復苫塊之日耳。此時除拜,何忍聞命?雖聖渥至厚,不遺簪履之舊,是乃施於常人之制除者也。臣之情理,豈常人比哉?恩誥華矣。思其笑貌而不可見,餼頒豐矣,欲爲馨膳而不可及,徒御盛矣。若將竝駕而不可得,形單影隻,觸事傷心,愈遠而愈不能忘。伏乞聖慈,憐而察之,亟遞臣新授諸職,無復收召,使風樹餘喘,就近岡壠,時節霜露,得伸追遠之情,則無往非孝理之化,曲遂之澤也。至若銓銜不稱,有不暇張皇煩瀆矣。臣無任涕泣祈懇之至云云。答曰,省疏具悉。卿其勿辭行公。
敦寧都正吳德泳疏曰,伏以,臣伏奉除旨,以臣爲敦寧府都正者,臣感恩怵義,粗伸叨謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。省疏具悉。所請依施。
副修撰丁弘燮疏曰,伏以,臣於持被之中,卽接家信,則臣母素患積氣,迨此隆冬,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
閔泳奎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨金九鉉,今日不爲仕進,卽爲牌招,何如?傳曰,允。
閔泳奎啓曰,忠淸兵使李鳳儀不日辭朝事,議政府草記允下,而過限不爲下直,事甚未安。推考,何如?傳曰,允。
傳于閔泳奎曰,同副承旨許遞,前望單子入之。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李瑀牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李瑀牌不進罷職傳旨,傳于閔泳奎曰,只推。
閔泳奎啓曰,都承旨李載完,左承旨洪淳學,右承旨朴容大不爲仕進,左副承旨朴周陽式暇出去,同副承旨前望未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪淳馨落點。
閔泳奎啓曰,新除授承旨洪淳馨,資是嘉善,都承旨李載完,乃是通政,座次有違格例,何以爲之?敢稟。傳曰,新除授承旨許遞,前望單子入之。
承旨前望單子入之,張時杓落點。
閔泳奎啓曰,右承旨朴容大牌不進,伴直無人,新除授同副承旨張時杓,卽爲牌招,何如?傳曰,允。
以右承旨朴容大牌不進罷職傳旨,傳于閔泳奎曰,只推。
閔泳奎,以侍講院言啓曰,新除授兼文學宋道淳,時在忠淸道懷德地,斯速乘馹上來事,下諭,何如?傳曰,允。
又以弘文館言啓曰,下番闕直,事甚未安。校理趙性鶴,副校理李種弼,修撰金正浩,副修撰李載允有拘忌,副校理李元祺,修撰洪裕冀在外,副修撰丁弘燮陳疏受由。應敎趙重弼卽爲牌招,姑降入直,何如?傳曰,竝許遞,前望單子入之。
又以弘文館言啓曰,新除授校理柳,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,應敎魚允中,校理鄭元和·洪時衡,副校理黃益秀·尹定求,修撰李軒卿·洪承憲,副修撰朴齊聖·李秉皐落點。
閔泳奎啓曰,新除授修撰李軒卿,方在刊削中,何以爲之?敢稟。傳曰,敍用。
閔泳奎,以弘文館言啓曰,下番闕直,事甚未安。新除授修撰李軒卿·洪承憲,副修撰朴齊聖·李秉皐,竝卽牌招,推移入直,應敎魚允中,校理鄭元和·洪時衡,副校理黃益秀·尹定求,一體牌招察任,何如?傳曰,允。
又以弘文館言啓曰,副校理尹定求,時在廣州地,經筵入番事緊,請斯速乘馹上來事,下諭。傳曰,許遞,前望單子入之。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以都摠府言啓曰,副摠管申在儉,以禁衛中軍,本營諸將官射會監試事,南別營良中晝仕出去,而逐日煩稟,未安,入番間除草記往來之意,敢啓。傳曰,知道。
又以禁衛營言啓曰,本營千摠趙載恒,身病猝重,勢難察任,改差,何如?傳曰,允。
行兵曹判書金炳德疏曰,伏以,臣待罪選部,又四朔于玆矣。以人視職,百無一稱,荐控必辭之懇,獲荷曲諒之恩,擬有以稱攝身心,還他散閒,仰戴洪造,俯遂微分,曾未移時,中權特簡,忽下於千萬夢想之外,繼以牌召押臨,義分莫嚴,雖不敢逡巡,滿心震懍,歷日而愈靡措矣。臣於銓綜之任,極知其萬萬無堪,求解一念,寤寐如結,今獲缷負,實爲區區滿足之幸,而究其所新授,綦要無甚差殊,氄煩反爲倍加,綢繆蒐補,雖在乎三營,而統轄者司馬也,甄別激揚,雖在乎天官,而互須者西銓也。其視前叨之職,只管剡注一事,爲何如哉?臣以若迂拙之姿寡陋之識,加之以形骸羸脆,精神凋耗,宿衛陪扈之嚴,將何以陳就,銓總鈐束之務,將何以運會,韎韋班簿之繁,將何以領略?以是人居是官,不免爲一軍皆驚,四方傳笑,寧有是哉?顧臣無似,偏蒙庇覆之恩,邇來眷毗之隆厚,殆罕倫比,復玆仰紆寵命,臣是何人,凡於邦治邦政之掌,朝除夕遷,左兜右擥,有若非此莫可者然,非但賤分之踰濫,實恐朝體之苟簡。此已臣萬難冒玷,而且況才焉而立見必僨,病焉而末由自强,雖欲竭蹶趨承,求其報效之萬一,而不可得也。參倚已熟,仍冒無望,玆敢略暴衷懇,仰瀆崇嚴。伏乞聖明,軫戎政之至重,諒微私之切悶,亟遞臣新授職名,用究天地之澤,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調金有淵,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳奎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
閔泳奎啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
張時杓啓曰,議政府郞廳來言,今日賓廳日次,而領議政李最應,無時急稟定事,左議政金炳國有身病,右議政未差,不得來會云矣。敢啓。傳曰,知道。
閔泳奎啓曰,卽者義禁府都事來言,時囚罪人金錫勳,當爲捧供,而判義禁閔致庠,知義禁南廷順,俱有身病,同義禁李容學在外,只有同義禁李正魯一員,不得備員開坐云。判義禁·知義禁,竝卽牌招,何如?傳曰,允。
張時杓啓曰,假注書鄭承鉉有身病,勢難察任,今姑改差,何如?傳曰,允。
兵曹口傳政事,護軍單洪淳馨。
傳于張時杓曰,司書有闕之代,前望單子入之。
閔泳奎啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于閔泳奎曰,只推。
張時杓,以議政府言啓曰,卽見忠淸監司李明應狀啓,則枚擧庇仁縣監洪用周牒呈及京譯官李應浚手本,以爲內多浦漂人七名,詳細問情,則乃是大淸國人之行商漂到者,而彼旣知旱路之便而惜其棄船,又怕日寒,而留待二月云者,萬萬不可。故稍俟風順日解,使卽回船,而衣服製給,有難擅許,更待處分擧行爲辭矣。彼人之商船漂着,旣無可疑,則還歸之由水由陸,宜從其願,而若由陸則惜其船隻之棄寘,若由水則怕其日候之寒沍,然而開春回去云云,似是怯於風濤而然也。所着衣袴,斯速製給,所傷船械,亦爲改葺,留住間供饋禁等節,各別操飭,而第俟天氣稍暄,令舌譯消詳開諭後,善爲指送事,分付道帥臣處,待還發狀聞,令槐院具由撰咨入送,何如?傳曰,允。
又以弘文館言啓曰,下番姑降入直,事甚未安。修撰李軒卿·洪承憲,副修撰朴齊聖·李秉皐,竝卽牌招,推移入直,何如?傳曰,允。
玉堂前望單子入之,副校理金容圭落點。
閔泳奎,以禁衛營言啓曰,本營軍色從事官洪英植,身病甚重,勢難察任,今姑改差,何如?傳曰,允。
又以摠戎廳言啓曰,本廳千摠具禹鉉,身病甚重,勢難察任,改差,何如?傳曰,允。
上在昌德宮。停常參·經筵。
張時杓啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
鄭承鉉改差,代以吳炳文爲假注書。
張時杓啓曰,判義禁閔致庠,知義禁南廷順牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
司書前望單子入之,金學洙落點。
張時杓啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于張時杓曰,只推。
張時杓啓曰,都承旨李載完,左承旨洪淳學,右承旨朴容大,左副承旨朴周陽,不爲仕進,右副承旨閔泳奎式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴周陽牌不進,伴直無人,右承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽牌不進罷職傳旨,傳于張時杓曰,只推。
張時杓,以吏曹言啓曰,今日本曹褒貶坐起時,堂上不可不備員,而參判閔台鎬病不來,令政院牌招,以爲同參開坐之地,何如?傳曰,允。
又以弘文館言啓曰,新除授副校理金容圭,時在京畿高陽地,經筵入參事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理鄭在晉落點。
張時杓,以侍講院言啓曰,新除授司書金學洙,卽爲牌招察任,何如?傳曰,允。
護軍洪淳馨疏曰,伏以,臣㓜失庭訓,學未通方,早竊科第,戒犯不幸,躡躐無漸,輥到緋玉,雨露洪私,殆偏臣身,居恒兢蹙,淵谷在前,待罪畿邑,纔過周歲,適當仙寢有事之會,夙夜敬懼,冀免譴何,及伏覩別單下者,以臣忝守地方,進臣以嘉善階,有若賞功酬勩者然,金貂輝煌,裒然爲卿,臣拚誥怔營,繼以駴惑。夫人臣之有職守者,因事效誠,係是常分,賞之以物,猶不敢當,況賞之以爵乎?有勞可賞,亦不宜濫,況無可記乎?聖意所在,臣未敢知,而爵賞不可不愼,人器不可不揀,況臣所進之秩,卽所云命德尙賢之器,進退取舍之際,汚隆輕重係焉。苟非才具之優異,勳庸之茂著者,不宜居焉。此豈如臣無似所可仿樣而擬議者乎?臣顓蒙愚騃,百不逮人,始終本末,固已在淵鑑之下矣,臣不敢張皇陳暴,自同崇飾,而今乃以非常之典,擧而卑之於藐然後進,不少靳惜,官箴由臣而興,朝綱由臣而壞,臣之一身,固不足卹,而其在聖朝則哲之明,緣臣玷累,豈細故也哉?且臣祖母年迫七耋,恩兼怙恃,每聞臣宦榮,輒欣悅攢祝。今玆奉誥上堂,祖母詔臣曰,汝以孤露餘生,根植單弱,而吾年今老耄,獲見爾竗齡貳卿,軒冕燀赫,感戴隆渥,天地莫量。然小器不堪大受,弱蹄莫能遠,竊恐盈滿之速咎,過福之招災,憧憧憂懼,不知所以爲榮也。臣自聞此誨,顔騂背汗,直欲鑽地,益不省措躬之所矣。丐免一念,如縛求解,時縻外職,控籲路阻,今已解紱,方可言私,而不可以叨恩日久,拚廉趨膺,玆敢略陳衷懇,仰瀆崇嚴。伏乞聖慈,俯垂鑑諒,亟收臣新授資級,則臣感激鴻造,如新受賜矣。臣無任云云。答曰,省疏具悉。卿其勿辭行公。
上在昌德宮。停常參·經筵。
直宿後,大殿·大王大妃殿·王大妃殿·中宮殿·世子宮,藥房·內閣·政院·玉堂·朝廷二品已上·六曹堂上口傳問安。答曰,知道。
張時杓啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李載完啓曰,左承旨洪淳學,左副承旨朴周陽,右副承旨閔泳奎,今日不爲仕進,竝卽牌招,何如?傳曰,允。
傳于張時杓曰,檢校待敎金演壽馳詣顯隆園,奉審摘奸,仍留監祭,健陵華寧殿,一體奉審以來。
以右承旨朴容大牌不進罷職傳旨,傳于張時杓曰,只推。
傳于朴容大曰,藥院都提調許副,前望單子入之。
內醫都提調前望單子入之,領府事李裕元落點。
傳于朴容大曰,藥院提調許遞,前望單子入之。
內醫提調前望單子入之,閔謙鎬落點。
傳于李載完曰,藥院三提調,率醫官入侍。
以金錫勳囚單子,傳于朴周陽曰,分揀放送。
傳于朴容大曰,吏曹參議有闕之代,前望單子入之。
吏曹參議前望單子入之,李裕承落點。
傳于閔泳奎曰,入直摠管許遞,前望單子入之。
摠管前望單子入之,都摠管李載元·趙成夏落點。
朴周陽啓曰,行大司憲沈承澤,執義權仁成,持平朴衡東·宋益勉在外,掌令李命宰·李牌不進,監察茶時之意,敢啓。傳曰,知道。
以司諫南啓憲,獻納洪鍾永,掌令李命宰·李牌不進罷職傳旨,傳于朴周陽曰,只推。
又以議藥廳都提調·提調意啓曰,知宗正卿李載冕,兼輔德閔泳翊別入直事,命下矣。依下敎自今日,別省記入直之意,敢啓。傳曰,知道。
朴容大,以內醫院都提調·提調意啓曰,移直事,命下矣。臣等自今日移直於內兵曹,稱號以議藥廳爲之,醫官李章赫·李兢柱·李海昌·高·李肯鉉,竝爲差備待令,李重植·鄭禮秀·李命錫·李基徹·鄭楫·李時成·李宗惇·金淳基,議藥廳待令,李敬仁·金溵,本院別入直,別掌務官一員,依例差出之意,敢啓。傳曰,知道。
又以議藥廳都提調·提調意啓曰,今此直宿時,待令醫官以下員役供饋等節,令該曹依例分付,何如?傳曰,允。
又以議藥廳都提調·提調意啓曰,今此直宿時,待令書員白聖泰·延鳳仁·朴胤錫·趙衡鎭·張元植·李濟淳·崔相曄差下之意,敢啓。傳曰,知道。
又以禮曹言啓曰,卽接濟州牧使白樂淵狀啓謄報,則十月令薦新唐金橘,初不結實,柑子一一摘取,則爲六十四箇,而肇慶廟薦新柑子十四箇封進,所餘爲五十箇,宗廟·孝徽殿山陵景慕宮薦新排比無路。故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,而山陵薦新,則魂殿內官,依例陪進陵所薦進,何如?傳曰,允。
又以弘文館言啓曰,新除授副校理鄭在晉,時在慶尙道咸陽地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理金玉均落點。
吏曹啓目帖連,觀此全羅監司沈履澤狀啓,則以爲濟原察訪皮秉侃,三載居丞,一念圖治,惠以接卒,勤於攻駒,捐捧救弊,馬戶賴安,吏服民懷,口碑咸頌,今當瓜熟,衆情惜去,特爲限一瓜仍任事,令該曹稟旨事,允下敎是白乎所,道臣狀辭旣如此,濟原察訪皮秉侃,依狀請施行,何如?判付啓依允。
吏曹啓目,能麽郞廳金秉元名字,與後娶妻父朴炳遠音相似,改以商定,前學官李鎬殷名字,與後娶妻父朴浩殷音相似,改以殷錫,出身金弘得名字,與後娶妻父李弘得同名,改以鎭永,出身金尙鉉名字,與後娶妻父尹尙賢音相似,改以賢植,出身安永元名字,與後娶妻父金永遠音相似,改以永奎,出身白樂馹名字,與後娶妻父張洛日音相似,改以樂冀事,爲等如告狀,依例令藝文館給帖,何如?判付啓依允。
吏曹參議金奎軾疏曰,伏以,臣以百無肖似之姿,叨萬不襯當之職,辭未獲準,黽勉祗肅,旣一代斲,又參與聞,榮已極矣,分已濫矣。感激居先,趨走宜恭,則顧何敢爲遽欲鐫免之計,而匪據之悚,不衷之戒,腸日屢回,不能暫忘。且臣冒感赴公之際,觸傷風寒,一倍添劇,落席叫苦,不能起動,食飮全却,醫藥無效,以此病狀,時日內彈束,萬無其望,玆不得已冒瀆崇聽。伏乞聖慈,俯賜鑑諒,亟遞臣所帶銓銜,使職事無曠,賤心獲安焉。臣無任云云。省疏具悉。所請依施。
副修撰李秉皐疏曰,伏以,臣姿品庸愚,學識淺劣,卽一空疎闒手者耳。僥倖一第,已是分外,而三司淸顯,尤踰涯量,居寵若驚,視榮爲懼,乃於今番享官事,而罪固難逭,情益惶蹙矣。祀典所係,何等嚴重,而祼將之地,初未趨走,至於替行之境,竟有論啓之擧,臣雖愚頑,何敢以享帖之初不承見,冒陳自明也?妄蹈罔赦,恭俟嚴誅,何圖典貸之聖念,特垂肆赦之恩眷,臣於是感激洪造,屛伏窮廬,不自意玉署特點,忽下於千萬夢想之外,臣是何人,得此誤恩於聖明之世也?愆尤方訟,甄敍遽降,臣若諉之以宿趼,晏然叩謝,則以臣自恕,無辭可解,人之爲言,又當如何?恩私雖感於寬容,冒膺有關於廉防,天牌臨門,祗增悚懍,玆構短章,仰瀆崇嚴。伏乞聖慈,俯垂鑑諒,亟遞臣新除之職,兼治臣未勘之罪,以昭法紀,以安私分焉。臣方丐免,何敢贅他,而區區愚忠,有不能自已,惟殿下垂察焉。夫經筵進講,卽君德成就之大要也。殷宗典學,雖臻高明,周王緝熙,尤宜加勉,而矧今春宮邸下,尺衣漸長,智思日就,則觀感誘掖,此其時耳。伏願殿下,日賜講對,以身爲敎,遇物必誨,冑筵興三善之讓,輿誦騰四重之歌,曷不休哉,曷不盛哉?臣無任云云。省疏具悉。遂事,何必爲引?爾其勿辭察職。尾附事,當留念矣。
己卯十二月十二日未時,上御重熙堂。藥房三提調率醫官入侍時,都提調李裕元,提調閔謙鎬,副提調李載完,假注書李觀會,記事官金炳吉·李容稙,待敎宋秉瑞,以次進伏,醫官李重稙·李章赫·李兢柱·李海昌·高·李肯鉉進伏楹外訖。上曰,史官分左右。裕元進前奏曰,今日日候晴暄,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。裕元曰,世子宮諸節,若何,而有臣等率醫官入侍之擧乎?上曰,初有滯氣,數日彌留矣。裕元曰,醫官待令,使之入診,好矣。上可之。章赫等入診訖,奏曰,世子宮脈度平順,而有發表時行痘候,丁寧無疑矣。裕元曰,臣等卽於筵中,伏聞入診醫官所達之言,則痘候丁寧發表,祥吉諸證平順,臣等不勝慶祝之忱。自今日三提直宿,不容少緩,故敢此仰達矣。上曰,依爲之。出擧條仍命書傳敎曰,藥房三提調直宿,移接內兵曹。又命書傳敎曰,知宗正卿李載冕,兼輔德閔泳翊,別入直。上曰,近例可援者,惟癸卯年矣。裕元曰,臣於癸卯,以史官入侍矣。上曰,果稀貴矣。上曰,每於此等事,卿必參之矣。裕元曰,聖意攸屬,臣每參之矣。上曰,番番成功,故必參之矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品已上·六曹堂上口傳問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·王大妃殿·中宮殿·世子宮,朝廷二品已上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體若何,世子宮痘候,一問平順乎?臣等率諸御醫,趁早入診,詳察症侯爲宜。臣等不任區區伏慮,敢此問安。竝爲仰稟。答曰,知道。世子宮氣度平順,入診自內爲之,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
以司謁口傳內,闕內各司入直,自今日爲始,竝仍直事,下敎。
藥房口傳啓曰,臣等俄於請診之啓,伏承世子宮痘候平順,不必入侍之批,仰認睿候一向萬安,區區下情,不勝慶幸。晩後諸節,益有差勝乎?此時診察,不容少緩,特許臣等率醫官入侍,千萬顒祝,惶恐敢啓。答曰,知道。世子宮氣度,與朝一樣,卿等不必入侍矣。
朴容大,以侍講院言啓曰,世子宮有痘候,藥院已爲直宿矣。宮官一員,自今日同直藥院,以爲頻承諸節之地,何如?傳曰,允。
又以奎章閣言啓曰,原任待敎趙鳳夏,今日候班,當爲進參,而時無職名,令該曹口傳付軍職,何如?傳曰,允。
張時杓啓曰,行大司憲沈承澤,執義權仁成,持平朴衡東·宋益勉在外,掌令李命宰·李呈辭,監察茶時之意,敢啓。答曰,知道。
兵曹口傳政事,大護軍單趙鳳夏。
張時杓,以都摠府言啓曰,今日入直內三廳武兼禁軍及軍兵等,當爲中日習射技放,而直宿間,姑爲停止之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品已上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·王大妃殿·中宮殿·世子宮,朝廷二品已上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體若何,世子宮諸節,益有平順之效乎?臣等率諸御醫,趁早入診,詳察症候爲宜。臣等不任區區伏慮,敢此問安。竝爲仰稟。答曰,知道。世子宮氣度平順,入診自內爲之,卿等不必入侍矣。
大王大妃殿·王大妃殿·中宮殿口傳問安。答曰,知道。世子宮,口傳問安。答曰,知道。
藥房口傳啓曰,臣等伏聞世子宮入診醫官所傳,則痘候顆粒快透,光明潤澤,數旣不多,脹意已見,萬萬慶祝之忱。此時補元之劑,不容少緩,歸茸保元湯議定後,方文書入之意,惶恐敢啓。答曰,知道。此方穩當,自內煎服矣。
朴周陽啓曰,行大司憲沈承澤,執義權仁成,持平朴衡東·宋益勉在外,掌令李命宰·李呈辭,監察茶時之意,敢啓。傳曰,知道。
又啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
傳于朴容大曰,禮房承旨馳詣宗廟·景慕宮,奉審摘奸以來。
傳于朴容大曰,孝徽殿望祭,攝行磨鍊。
傳于朴容大曰,姜奉朝賀宣麻日進箋,當便殿親受矣。日子待下敎,雖未肅謝,凡於候班,從便進參事,遣史官傳諭。
藥房口傳啓曰,俄伏承歸茸保元湯,自內煎服之敎,仰認奏效之喜,而晩後諸節,益有差勝之度乎?此時診察,不容少緩。伏乞暫許臣等率醫官入診,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
朴容大,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中諸節,一向平順乎?臣等不任區區伏慮,敢此問安。竝爲仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮口傳問安。答曰,知道。
朴容大啓曰,議政府郞廳來言,今日賓廳日次,而問安相値,不得來會云矣。敢啓。傳曰,知道。
藥房口傳啓曰,俄於請診之啓,伏承世子宮氣度平順之敎,下情不勝慶幸。晩後諸節,益有差勝乎?此時診察,不容少緩,特許臣等率醫官入侍,千萬顒祝,惶恐敢啓。答曰,知道。世子宮氣度,與朝一樣,卿等不必入侍矣。
事變假注書白珍燮書啓,臣於本月十四日五更量,敬奉聖諭,馳往傳諭于西部皇華坊聚賢洞契奉朝賀姜㳣所住處,則以爲承此曠千古之恩數,伏不勝感激之至云矣。敢啓。傳曰,知道。
朴容大,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體若何,世子宮諸節,益有平順乎?臣等率諸御醫,趁早入診,詳察症候爲宜。臣等不任區區伏慮,敢此問安。竝爲仰稟。答曰,知道。世子宮氣度平順,入診自內爲之,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
藥房口傳啓曰,臣等俄伏承批旨下者,有自內入診,不必入侍之敎,仰認諸節,連爲平順,而伏聞醫官所傳,則今日乃是起脹三日,已有膿意,不勝歡欣慶忭之忱。此時診察,不容少緩,特許臣等率醫官入侍,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
張時杓,以兵曹言啓曰,今十二月十七日,武臣堂上祿試射日次,而中日試射停止間,文武臣試射,竝依例停止之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。
世子宮,內閣·政院·玉堂單子朝問安。答曰,知道。
大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。
大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。
世子宮,內閣·政院·玉堂單子夕問安。答曰,知道。
大殿·大王大妃殿·王大妃殿·中宮殿·世子宮,朝廷二品以上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜問,聖體若何,世子宮氣度,益有平順乎?臣等率諸御醫,趁早入診,詳察症候爲宜。臣等不任區區伏慮,敢此問安。竝爲仰稟。答曰,知道。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴容大啓曰,來二十一日,朝參日次,而直宿相値,頉稟之意,敢啓。傳曰,知道。
又啓曰,來二十一日,輪對日次,而直宿相値,頉稟之意,敢啓。傳曰,知道。
朴周陽啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
己卯十二月十七日未時,上御重熙堂。藥房三提調入診,春坊同爲入侍時,都提調李裕元,提調閔謙鎬,副提調李載完,檢校直提學趙寧夏,假注書李觀會,記事官閔泳駿·李容稙,文學李敎榮,兼司書鄭元夏,以次進伏,醫官李章赫·李兢柱·李海昌·高·李肯鉉進伏楹外訖。上曰,史官分左右。裕元進前奏曰,日氣溫和,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。裕元曰,世子宮痘候,今日乃貫膿初日也,諸節益有勝度乎?上曰,膿意已見矣。裕元曰,醫官待令,使之入診于世子宮,似好。上可之。章赫等,以次入診。退伏奏曰,脈候左右三部調均,膿意圓滿,症候平順矣。裕元曰,湯劑,何以議定乎?章赫等曰,歸茸湯,可以議定矣。上曰,湯劑頗善飮,奇幸矣。仍敎裕元入,瞻世子宮痘候,裕元入瞻。上曰,詳細看之。裕元進世子宮坐側。世子曰,以手按摩也。裕元,以手按摩曰,極平順之吉兆也。今日已有膿意,如明珠抱日,顆粒亦不多數矣。世子褰衣示之。裕元奉手指曰,光明矣。奉足部曰,潤澤矣。上謂世子曰,爾知此爲誰耶?世子笑曰,領府事也。上曰,能知此大臣也。裕元,起伏奏曰,世子宮痘候,自初平順,起脹貫膿,如期斯速,殿下之洪福,一國之大慶也。醫宮等今番效勞,亦云不少矣。上曰,醫官輩果多效勞矣。上曰,移接處不爲狹窄,又不疎冷乎?裕元曰,房堗不爲狹窄,而多設屛障,可以禦寒矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體,若何?世子宮氣度,益有平順乎?臣等率諸御醫,趁早入診,詳察症候爲宜。臣等不任區區伏慮,敢此問安。竝爲仰稟。答曰,知道。世子宮氣度平順,入診自內爲之,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
藥房口傳啓曰,臣等朝請世子宮診察之啓,雖伏承自內入診之敎,未蒙入侍之命,仰認睿度和順,湯劑不爲議定,慶幸之忱,曷有其極?收靨知在不日,召接亦爲經宵,此時保護,尤宜愼重。伏乞特許臣等率醫官入侍,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·中宮殿·世子宮,朝廷二品以上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體,若何?世子宮氣度,一向平順,而貫膿今爲三日,已至收靨之境,湯劑更不必議定乎?臣等率諸御醫,趁早入診,詳察症候爲宜。臣等不任區區伏慮,敢此問安。竝爲仰稟。答曰,知道。大王大妃殿·王大妃殿·中宮殿,口傳問安。答曰,知道。
朴周陽啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
藥房口傳啓曰,俄者登筵,仰瞻睿度,諸症平善,動作如常,已有回漿之意,將見結痂之喜,祥和之氣,溢於前席,歡欣慶忭,益不勝攢祝之忱。此時保護,尤宜愼重,更許臣等入診,俾伸顒望之情,惶恐敢啓。答曰,知道。世子宮氣度,與朝一樣,卿等不必入侍矣。
己卯十二月十九日未時,上御重熙堂。藥房三提調入診,春坊同爲入侍時,都提調李裕元,提調閔謙鎬,副提調李載完,檢校直提學趙寧夏,假注書李觀會,記事官閔泳駿·李容稙,文學李敎榮,兼司書鄭元夏,以次進伏,醫官李章赫·李兢柱·李海昌·高·李肯鉉,進伏楹外訖。上曰,史官分左右。裕元進前奏曰,日候不甚寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮痘候,今至貫膿三日,已有收靨之意,諸節連爲太平乎?上曰,連爲平順矣。章赫等入診世子宮,退伏奏曰,脈候左右三部調均,宛有收靨之意。裕元曰,湯劑,可以議定乎?章赫等曰,湯劑不必議定矣。裕元曰,湯劑不爲議定,是乃慶祝之大者矣。上曰,都提調詳察世子諸證。裕元承命進世子宮臥內,世子宮,令着眼鏡,裕元詳察面部及體上,以至手部,世子加手裕元之手而敎曰,詳見之。裕元曰,顆粒如珍珠,色澤如蒼蠟,宛有收靨之意,誠痘之聖者也。上命褰衣更察,裕元復摩體。上曰,伏覩諸證,無比吉祥善兆,宗社之慶,臣民之福也。上出座御座。裕元曰,昨日伏聞春坊吏所傳,則睿痘平復,送神文,命臣製進,以臣原任師,有此下敎,可以仰揣,而前日所製進,俱是處地自別,又是文衡,大臣如臣者,實非其人,不敢冒當,更俟處分矣。上曰,卿未及見謄錄而然也。前日曾經文任大臣,則雖疎逖人,有製進之時,卿不必過辭矣。裕元曰,上之所命,惟當奉行,不敢辭爲。且當莫大慶會與榮之忱,豈後於人,而臣非文衡,故仰達者也。上曰,此非可辭之事,辭之若是也。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·王大妃殿·中宮殿·世子宮,朝廷二品已上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,連爲平順乎?臣等不任區區伏慮,敢此問安。竝爲仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。
大王大妃殿·王大妃殿·中宮殿,口傳問安。答曰,知道。
朴周陽啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。答曰,知道。
朴容大啓曰,議政府郞廳來言,今日賓廳日次,而問安相値,不得來會云矣。敢啓。傳曰,知道。
藥房口傳啓曰,俄於請診之啓,伏承世子宮氣度平順之敎,仰認回漿結痂,次第如期,不勝歡忭之忱。其在慎重保護之道,詳細診察,不容暫緩,特許臣等率醫官入侍,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王〈大〉妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答〈曰〉,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳夕問安。答〈曰〉,知道。
藥房都提調李裕元,提調閔謙鎬,副提調李載完啓曰,伏未審夜間,聖體,若何?世子宮氣度,益爲平順乎?臣等率諸御醫,趁早入診,詳察症候爲宜。臣等不任區區伏慮,敢來問安。竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴容大啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
朴周陽啓〈曰〉,行大司憲沈承澤,掌令李命宰·李瑀呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
傳于朴容大曰,藥房入診時,時原大臣·奉朝賀同爲入侍。
傳于朴容大曰,議藥廳,自今日徹罷,卿等退直本院。
傳于朴容大曰,議藥廳都提調以下,別單書入。
傳于朴容大曰,師傅·賓客·春桂坊以下,別單書入。
朴容大,以禮曹言啓曰,皇天祖宗,默佑陰隲,王世子痘候遄臻平復,此實宗社億萬年莫大之慶,聖心之嘉悅,群情之歡忭,曷有其極?告廟·陳賀·頒敎等節,不容少緩,卽爲擇吉擧行,何如?傳曰,允。
又以禮曹言啓曰,王世子痘候平復,告廟·頒敎·陳賀吉日,令日官韓應翼推擇,則今十二月二十八日爲吉云,以此日定行乎?敢稟。傳曰,以此日定行。
又以禮曹言啓曰,以王世子痘候平復,告廟·頒敎·陳賀吉日,以今月二十八日推擇事,草記,傳曰,以此日定行事,批下矣。同日曉頭,先行告祭於宗廟·永寧殿·社稷·景慕宮,午時,頒敎·陳賀,而大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,允。
藥房口傳啓曰,皇天祖宗,默佑陰隲,睿痘自初平順,不日康復,至有議藥廳徹罷退直本院之命,臣等相顧欣欣,不勝慶祝之忱。湯劑雖不議定,其在保護之道,頻頻診察,不容少緩,更令臣等率醫官入侍,詳察晩後諸節,千萬顒祝,惶恐敢啓。答曰,知道。世子宮氣度,與朝一樣,卿等不必入侍矣。
朴容大,以內醫院都提調·提調意啓曰,退直事,命下矣。臣等自今日,直宿本院之意,敢啓。傳曰,知道。
朴容大啓曰,注書有闕之代,被薦人姜友馨·宋圭元·金鶴善薦狀,依例成送吏曹之意,敢啓。傳曰,知道。
傳于朴容大曰,待令長番中官鄭之良·金在寬·李敏和·鄭泰吉·金圭復·柳載賢·李裕鼎·黃胤明·柳東燮·李用善·文有用·朴奎鉉·羅世煥·金錫勳·朴漢應,各兒馬一匹賜給,燈燭中官金俊錫·鄭台舜·朴鍾祿·李吉龍,差備中官李存謙·姜顯文·鄭大鉉·金商吉·林喜龍·金演東,各上弦弓一張賜給,傳命司謁白殷奎·安敬煥·朴愿基,各上弦弓一張,亦爲賜給,車孝貞,右職調用。
傳于朴容大曰,承言色鄭泰吉·黃胤明,旣已加資,各內下鹿皮一令賜給,兼長番鄭之良·金在寬·李敏和·金圭復·柳載賢·文有用·朴奎鉉·朴漢應,各內下鹿皮一令賜給,薛里徐相圭·金洛亨,掌務吳秉文·金鍾淳,差備白樂璇·安光浩·郭儀鳳·金翼中·康厚根·李慶弼·曺東彬·李朱夏,竝令內府陞敍,事知崔翊源·韓鳳得·黃潤亨·張元植·金顯九·韓昌洙,竝邊將除授,其餘司鑰·統長·別監·飰監·員役等,竝依判下施賞。
以春桂坊入直書啓,傳于朴容大曰,文學李敎榮,兼司書鄭元夏,竝終始入直,特爲加資,右司禦李龍和,左侍直韓昌錫,竝守令待窠,首先擬入,其餘員役等,竝依判下施賞。
以闕內各司入直書啓,傳于朴容大曰,檢校直提學趙寧夏,都摠管李載元·趙成夏,各半熟馬一匹賜給,右承旨朴容大,同副承旨張時杓,檢閱金炳吉·李容植,校理洪時衡,副修撰朴齊聖,兵曹參知徐鼎勳,各兒馬一匹賜給,假注書吳炳文,獐皮一令賜給,司饔主簿崔壽光,典設別提李鳳基,竝守令除授,兵曹佐郞金永濟,尙衣僉正李民永,香官尹榮大,正書忠義李熙錫,部將李完基·韓斗源·李東燮·李容殷,奏時官趙源祐·李一善·韓應錫,各上弦弓一張賜給,閣監趙在根,檢書官李啓明,各苧一疋,宣傳官李容觀·李升漢·孫璟憲·趙羲中,各長弓一張賜給,武衛哨官許璡,別軍職李載先,竝加資,尹泳奎陞敍,內乘韓圭卨,外職陞敍,都摠經歷閔致驥,都事李秉熙,忠壯將李忠呂,忠翊將宋芷洙,五衛將李敎春·王殷疇·洪頴普·崔敬善,武兼許燁·趙存植·韓興敎·鄭寅錫·南錫龍·閔俊鎬,各弓一張賜給,兼司僕將金煥鑑,扈衛別將洪昌燮,局別將韓用喬,弘化門哨官李範疇,金虎門哨官閔致稷,銅龍門哨官孫再興,永肅門把摠李正和,各筒箇一部賜給,武衛所監官金景遂·李敬仁·金世熙,竝守令待窠擬入,金載禹·韓文圭·金景遂·閔泳純,別付料李容喜·玄昔運·李容肅·李根培·李敬仁·韓應晩,別軍官李健爀·方天鏞·朴重昇·安膺浩,竝守令除授,知彀官禹昌臣·金貞默·潘敬淵·禹健英·安世業·李泰相·李章有·崔應均·金宗南·吳鎭暹,敎鍊官廉志善·張萬豊·金泳駿·張元泰·金英祿·鄭基宅·韓泰京·羅海衍·李基馨·李應相·李肯鎭·金載雄·李炳均·申學鉉·禹範善·劉相益·盧漢甲·禹樂善·金基宗·朴宗赫·朴潤皓·李時昌·韓光祿·羅熙成,別武士朴榮臣·孫宅基·金完植·千啓周·金泰鉉·李昇根·安種植·李喜演·潘宜植·金泰重·金光洙·姜渭達·鄭光潤·吳興燁,竝邊將除授,監官韓應晩,別武士李貞根·裴命春,知彀官吳致默·李用俊·金漢鼎,敎鍊官金弘臣,竝加資,其餘將校·員役·軍兵等,竝依判下施賞。
傳于張時杓曰,金吾堂上竝許遞,今日政差出。
傳于朴容大曰,在外戶曹參判許遞,今日政差出。
傳于朴容大曰,政官牌招開政,賞典下批。
以司謁口傳下敎曰,闕內各司入直,竝書啓以入。
傳于朴容大曰,中官鄭之良·金圭復·黃胤明資窮,代加,金在寬·鄭泰吉資窮,令內府拔例調用。
傳于朴容大曰,侍講院冊役所監董輔德朴定陽,兼輔德閔泳翊,弼善洪英植,兼弼善趙同熙,各熟馬一匹賜給,待令寫字官金載傅·趙顯哲,寫字官李兢鉉·徐寅杓·李斗赫·劉漢健·白萬奭·白萬玉·金光默·金東勛·劉漢敏·李熙圭·金漢朝·李源益·金永燮·劉綺祜,竝相當職調用,其餘員役·工匠等,竝依判下施賞。
以師傅·賓客·春桂坊以下別單,傳于朴容大曰,師李最應,鞍具馬一匹面給,豹皮一令賜給。傅金炳國,鞍具馬一匹面給,豹皮一令賜給,左賓客徐堂輔,右賓客沈舜澤,各熟馬一匹,虎皮一令賜給,左副賓客趙寧夏,適以是銜,終始閣直,特陞從一品階,右副賓客李載冕,旣在別直,又兼是銜,特陞從一品階,輔德朴定陽,熟馬一匹賜給,兼輔德閔泳翊,旣在別直,又兼是銜,同經筵除授,弼善洪英植,兼弼善趙同熙,文學李敎榮,兼文學宋道淳,司書金學洙,兼司書鄭元夏,說書鄭寅興,兼說書宋秉瑞,左翊衛金龍鎭,右翊衛金右根,左司禦閔泳肅,右司禦李龍和,左翊贊洪輔燮,右翊贊趙鎔熙,左衛率金永謨,右衛率洪淳一,左副率張熙,右副率金疇鉉,左侍直韓昌錫,右侍直徐相熙,左洗馬閔應植,右洗馬尹秉綬,各半熟馬一匹賜給,諮議宋秉璿,豹皮一令賜給,寫字官副護軍金載傅,守令待窠擬入,金井察訪劉漢翼,副司果趙顯哲,畵員前縣監李漢喆,竝相當職調用,前主簿白殷培,以其子譯院等第調用,前察訪朴鏞夔,守令除授,司果安道榮·朴鏞薰·趙信和,竝察訪待窠首先差送,自如察訪金濟懋,外職陞敍,其餘員役·工匠等,竝依判下施賞。
傳于朴容大曰,挾侍中官鄭泰吉·黃胤明,竝加資。
傳于朴容大曰,議藥廳承傳色朴奎鉉,加資。
傳于朴容大曰,承言色中官鄭泰吉·黃胤明,旣已加資,各熟馬一匹賜給,兼長番中官鄭之良·金在寬·金圭復·李敏和,竝加資,資窮,令內府調用,柳載賢·文有用·朴奎鉉·朴漢應,各半熟馬一匹賜給,薛里中官金洛亨·徐相圭,掌務中官吳秉文·金鍾淳·安光浩·郭儀鳳·白樂璇·李慶弼·金益中·曺東彬·康厚根·李周夏,各兒馬一匹賜給,司鑰尹東善·趙興哲,各兒馬一匹賜給,其餘飯監·別監·員役等,令該曹米布從優題給。
傳于朴容大曰,如此慶會,候班諸大臣之勤勞,予所洞知也。洪領敦寧·姜奉朝賀·韓判府事,竝鞍具馬一匹面給。
傳于朴容大曰,今番初仕作窠人,六品職待窠隨先擬入。
傳于朴容大曰,幼學李憲愚,自內入診時,效勞旣多,瓜近初仕,作窠,今日政,作窠擬入,熟馬一匹,田十五結,奴婢各二口賜給。
傳于朴容大曰,相禮宋世憲,半熟馬一匹賜給。
傳于朴容大曰,輔德·兼輔德·文學·兼司書有闕之代,前望單子入之。
春坊前望單子入之,輔德閔昌植,兼補德金性均,文學徐夔淳,兼司書李輔榮落點。
以議藥廳都提調以下別單,傳于朴容大曰,都提調領府事李裕元,內廐馬鞍具一匹面給,子壻弟姪中一人,瓜近敎官作窠,今日政擬入,豹皮二張,田四十結,奴婢各五口賜給,提調知三軍府事閔謙鎬,特陞正一品,熟馬一匹面給,豹皮一令,田三十結,奴婢各四口賜給,副提調都承旨李載完加資,熟馬一匹面給,豹皮一令,田三十結,奴婢各四口賜給,別入直知宗正卿李載冕,特陞從一品,廐馬一匹面給,田二十結,奴婢各三口賜給,兼輔德閔泳翊,同經筵除授,廐馬一匹面給,田二十結,奴婢各三口賜給,補德朴定陽加資,熟馬一匹賜給,檢閱閔泳駿·李容植,假注書李觀會,竝六品職遷轉,各半熟馬一匹賜給,差備待令御醫李章赫,超授嘉善階,畿邑牧使待窠,隨先擬入,豹皮一令,熟馬一匹面給,銀子五十兩,田五十結,奴婢各五口賜給,李兢柱加資,畿邑牧使待窠隨先擬入,田二十結,奴婢各二口賜給,議藥同參李海正·高,竝守令待窠,隨先擬入,熟馬一匹,田十五結,奴婢各二口賜給,李肯鉉,善地監牧官作窠,今日政差出,熟馬一匹,田十五結,奴婢各二口賜給,別入直御醫李敬仁·金溵元,入直御醫李能基,鍼醫李章桓,問安御醫劉漢緯·洪顯善·李漢慶·鄭在英,鍼醫彭繼述·鄭昌祖·鄭光殷·鄭在寅,竝加資,金鏞賢·金興周,竝察訪除授,議藥同參鄭一龜,守令除授,全東赫·金東徹,御醫金潤·李好錫,內醫鄭鍾夏·李兢懋,鍼醫慶銓·李元基·李忠根·李濬基,元入直內醫安秉宜,各熟馬一匹賜給,輪回入直內醫趙錫洪,議藥廳待令別掌務官崔性愚,竝以其子,直付計士,待窠陞實,元入直議藥同參金興圭,移差內醫,掌務官邊應翼,以其子譯院等第調用,議藥廳待令御醫李重植,以其侄內鍼醫差下,李命錫,守令待窠擬入,李基徹,察訪待窠首先擬入,議藥同參鄭禮秀,以其壻,內醫差下,鄭楫,善地監牧官作窠差送,李時成,移差內醫,隨先陞實,鍼醫李宗惇,察訪待窠擬入,金淳基,六品職付職,其餘員役等,竝依判下施賞。
兵曹,判三軍府事單閔謙鎬。
吏曹同經筵單閔泳翊,今加嘉善除授事,承傳。
兵曹口傳政事,護軍單閔泳翊。
朴容大,以宗親府言啓曰,都承旨李載完,今已陞資矣。宗正卿,依例令該曹下批,何如?傳曰,允。
閔泳奎,以兵曹言啓曰,景福宮衛將金相基,慶熙宮衛將柳寅植,俱以病難供職,呈狀乞遞,竝改差,何如?傳曰,允。
朴容大,以吏曹言啓曰,行知三軍府事閔謙鎬,今陞輔國矣。本曹時無相當窠,依例送西之意,敢啓。傳曰,知道。
有政。吏批,行判書宋近洙進,參判閔台鎬病,參議李裕承進,右承旨朴容大進。閔泳翊爲戶曹參判,李載冕爲判義禁,李寅命爲知義禁,閔泳翊爲同義禁,朴定陽爲同義禁,李元祺爲司僕正,李憲愚爲昭寧園守奉官,李章赫爲驪州牧使,濟原察訪皮秉侃,限一瓜仍任事,承傳,知三軍府事閔謙鎬,今超輔國,都承旨李載完,今加嘉善,知宗正卿李載冕,今超崇政,輔德朴定陽,今加嘉善,知三軍府事趙寧夏,今超崇政,文學李敎榮·鄭元夏,今加通政,已上加資事,承傳。
兵批,行判書金炳德進,參判尹榮信病,參議金載瓛病,參知徐鼎勳入直,同副承旨張時杓進。
以兵曹言啓曰,行知三軍府事閔謙鎬,自吏曹送西矣。資級係是輔國,知中樞有闕之代,依例下批之意,敢啓。傳曰,知道。
以朴定陽爲同知,安潤植爲景福將,尹啓煥爲慶熙將,李重根爲訓鍊主簿,趙鍾哲爲武兼,鄭元述爲獨仇味僉使,知事單閔謙鎬,中嶺別將單任成允,赴戰嶺別將單柳完根,護軍鄭海崙·朴定陽,副護金九鉉·金奎軾·李敎榮·李元祺·李種弼·金容圭·鄭在晉,副司果洪祐冀·金正浩·李載允·丁弘燮·尹定求·閔泳駿·李容稙·李觀會,副司勇權仁國,以上竝單付。
吏批,再政。以李海昌爲始興縣監,宗正卿單李載完,右賓客單李載冕,右副賓客單沈舜澤,李宗惇爲迎華察訪,姜友馨爲注書,行都承旨單李載完。
兵批,再政。李正圭爲禁衛把摠。
兵批,三政。李錫珪爲宣傳官,李肯鉉爲興陽監牧官。
閔泳奎,以兵曹言啓曰,今十二月二十一日,武臣賓廳講書日次,而中日試射,旣已停止,試講亦依例停止之意,敢啓。傳曰,知道。
己卯十二月二十一日未時,上御重熙堂。藥房三提調入診,時原任大臣·奉朝賀·春坊同爲入侍時,都提調李裕元,提調閔謙鎬,副提調李載完,檢校直提學趙寧夏,假注書李觀會,記事官閔泳駿·李容稙,領敦寧洪淳穆,奉朝賀姜㳣,判府事韓啓源,左議政金炳國,文學李敎榮,兼司書鄭元夏,以次進伏。醫官李章赫·李兢柱·李海昌·高·李肯鉉進伏楹外訖。上曰,史官分左右。裕元進前奏曰,日氣稍和,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮痘候,今至收靨中,日有落痂之喜,而諸節連爲太平乎?上曰,氣度平順,而有次第落痂之意也。淳穆曰,惟天惟祖宗,默佑陰隲,世子宮痘候,不日平復,莫大之慶,孰有過於是者乎?此蓋殿下隆盛之福力,而環東土含生之倫,舞蹈忭祝之氣像,泰山磐石之安矣。洘曰,世子宮痘候,不日平復,此誠宗社無疆之休,萬萬慶祝,而臣於肅謝之前,特許進參於候班入侍之列,尤不勝榮感矣。啓源曰,世子宮痘候之平復,卽我東邦億萬年無疆之休,臣等歡忭之忱,不可形喩矣。炳國曰,上天默佑,祖宗陰隲,世子宮痘候平復,我東邦莫大之慶也,無疆之休也。歡聲協氣,洋溢區宇,蹈舞忭祝,無以形達矣。上曰,世子宮痘候平順,此乃皇天祖宗之所默佑,朝野臣民之所顒祝,誠如卿等之言矣。裕元曰,我聖上止慈之德,上格于天,致此莫大之慶,臣等之攢頌,愈日愈深矣。今則食飮之節,另加審愼矣。非但飭之於宮人,種種躬飭,似好矣。淳穆曰,痘後調攝之節,飮食之過飽,風寒之觸冒,此爲十分戒愼處也。㳣曰,凡於慶會,皆曰莫大之慶,而今日之慶,定是莫大之慶也。炳國曰,圓顱方趾,擧皆歡欣慶忭矣。上曰,飮食之節,當益加審愼矣。裕元曰,醫官待令,使之入診乎?上可之。章赫等入診訖,奏曰,脈候左右三部調均,收靨完實矣。上仍命諸大臣,入瞻世子宮,諸大臣退出復伏。裕元曰,收靨之意,已至過半,神氣眼精及聲音,俱吉,湯劑更無議定矣。醫官齊奏曰,湯劑別無議定者矣。上曰,自昨日,始爲落痂,有數處,最紅潤矣。裕元曰,世子宮水痘後,久不消瘢矣。淳穆曰,落痂之遲緩,瘢痕之紅潤,是吉祥之兆矣。㳣曰,瘢痕紅潤,乃是最吉証,而每見私家經痘之兒,必厚傅白粉然後,不爲風陽所梁矣。炳國曰,紅潤最是吉祥之氣,伏不勝慶祝之忱矣。上曰,果其然乎?〈純〉廟朝聖痘後瘢痕,歷屢日始消矣。裕元曰,臣等雖未諳醫理,而奉朝賀之言,亦出於經歷之言也。淳穆曰,瘢痕之持久未消,此亦美徵矣。啓源曰,始終諸證,極順極吉,如是遄復,伏不勝蹈舞攢祝之忱矣。上曰,肅廟朝,始有痘候,而其時肅廟朝寶齡二十三歲也。正廟朝世孫宮時,痘候十歲也。純廟聖痘,十六歲也。憲宗朝聖痘,十七歲也。以歲計之,則自癸亥至辛巳,爲七十九年,自辛巳至乙丑,爲四十五年,自乙丑至癸卯,爲三十九年,自癸卯至今年,爲三十七年,純廟朝以後,皆未滿四十年矣。裕元曰,未滿四十年,痘候甚異矣。淳穆曰,十歲前經痘,未及壯熱,醫家所謂正當其時矣。㳣曰,列聖朝聖痘,皆在十歲後,而今番慶會,乃在六歲,尤爲攢頌矣。炳國曰,沖齡痘候,尤爲極吉矣。上曰,肅廟朝二十三歲聖痘時,醫官柳瑺大有效勞矣。裕元曰,柳瑺,見痘神者云矣。上仍命書傳敎曰,議藥廳,自今日撤罷,卿等退直本院。上曰,領府事今日當宿於本院,想必熟矣。裕元曰,臣於藥院擧行,非一二次,故熟矣。炳國曰,領自直宿日,來住朝房,而今不得登筵矣。上曰,左相愼節,近有快復之道乎?炳國曰,向日下詢賤狀,又賜蔘料,天恩所沾,雜症夬有得差,而至於筋縮,則猶有餘祟矣。値此千一之慶,跛躄皆起之際,頓忘行步之爲難,有此登筵矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體若何,世子宮調攝中氣度,何如?臣等率諸御醫,趁早入診,詳察症候爲宜。臣等不任區區伏慮,敢此問安。竝爲仰稟。答曰,知道。世子宮氣度平順,入診自內爲之,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
張時杓啓曰,新除授注書姜友馨,卽爲牌招察任,何如?傳曰,允。
朴容大啓曰,左右史不可不備,檢閱李起鍾,卽爲牌招入直,何如?傳曰,允。
朴容大,以侍講院言啓曰,右賓客李載冕,除拜判義禁矣。賓客,例不得兼帶刑獄之官,右賓客李載冕,所帶金吾之任,今姑許遞,何如?傳曰,允。
傳于朴周陽曰,判義禁有闕之代,前望單子入之。
判義禁前望單子入之,趙寧夏落點。
朴容大啓曰,今二十八日世子宮痘候平復稱慶陳賀頒敎文,當爲製進,藝文提學李源命,待明朝牌招,使之製進,何如?傳曰,允。
藥房口傳啓曰,俄於請診之啓,未蒙入侍之命,仰認睿度漸臻天和,勿藥平復,慶忭之忱,去益冞切,而晩後諸節之承聞,不容少緩。伏乞亟許臣等率醫官入診,千萬顒祝,惶恐啓。答曰,知道。世子宮氣度與朝一樣,卿等不必入侍矣。
朴容大,以禮曹言啓曰,今此王世子痘候平復稱慶陳賀時頒敎,以親臨磨鍊乎?敢稟。傳曰,親臨磨鍊。
又以侍講院言啓曰,新除授輔德閔昌植,兼輔德金性均,文學徐夔淳,兼司書李輔榮,竝卽牌招,何如?傳曰,允。
又以內醫院都提調·提調意啓曰,議藥同參高,以其子內醫差下事,命下,而李時成移差內醫,隨先陞實,金興圭移差內醫,鄭禮秀以其壻內醫差下,御醫李重植,以其姪內鍼醫差下事,判下矣。依判下高俊永·李時成·金興圭·朴鍾福,內醫差下,李在琫,內鍼醫差下之意,敢啓。傳曰,知道。
又以內醫院都提調·提調意啓曰,前典醫監主簿李聖雨,直付內醫,待窠陞實事,命下矣。依下敎李聖雨,內醫差下之意,敢啓。
領府事李裕元箚曰,伏以,祖宗垂隲,神明扶護,睿痘平順,克復天和,上之惟憂,反爲嘉悅,下之顒望,仍覩懽忭,此誠我東方莫大之慶也。孰不蹈舞於祥雲瑞日之中,而臣幸遇千一之嘉會,粗效旬餘之供直,每値起居之時,恭瞻睿儀,金章玉粹,榮衛和瀜珠明砂輝,潛周景貺,日以自臻於常度,萬億年宗社無疆之休,自今伊始矣。臣時忝保護之任,職分也,與榮也,更何勞勩之可稱,而迺者別單之下,匪頒殊錫,猥及臣身,侈天閑之上駟,宣外府之文豹,至若蔭仕之覃恩,田民之永世,尤是曠絶之異數,頻繁之寵光,感戴鴻渥,固當領受之不暇,而臣於持綾之間,率醫診候,以致勿藥之喜者,是乃百靈之所衛,百福之攸同,自然如期而然,初非臣尺寸之能所可爲功,則莫重上賞,何可晏然冒當,自抵於濫叨之科哉?忙構短章,仰瀆崇嚴。伏乞聖上,俯垂鑑諒,亟令收還,以安私分,千萬幸甚。取進止。答曰,省箚具悉卿懇。以卿議藥之勤勞,今此賞典,有何爲濫?卿其勿辭,安心領受。仍傳于朴容大曰,此批答,遣史官傳諭。
領敦寧洪淳穆箚曰,伏以,臣於昨日,猥隨諸臣之後,獲登前席,仰瞻世子宮睿表圓顆,如嘉穀之穎栗,光澤如熟果之黃紫,玆乃痘之聖者,而神氣淸寧,語音洪亮,有以覸先期奏切,遄復康泰,是皇天祖宗之所默佑陰隲也。磐石之宗,式肇今日,邦國吉慶,孰大於此乎?天顔有喜,賀語迭奏,藹然咫尺之間,和氣瀜洽,不勝區區懽忭之忱,而退與諸僚,相告欣欣,手舞足蹈,攢祝無疆矣。不意溫諭特降,謂臣等以候班勤勞,至及鞍馬用錫之典,臣惝怳恧祝,罔知攸措。自始至今,擧國含生之憧憧顒禱,固是秉彝之天,而矧惟廷紳朝夕起居之禮,無間大小,常分所當然也。有何銖寸之效勞,而奉此曠絶之異數乎?聖念雖出於覃恩微諒,竊愧於濫叨乘而拜謝,不惶敬禮。玆敢冒悚控籲,惟聖明克愼懋賞之政,劃賜收還,俾安賤私,以爲有功者勸焉。取進止。答曰,省箚具悉卿懇。卿於候班,多日觸冒,豈有異於議藥勤勞者乎?卿其勿辭,安心領受。仍傳于朴容大曰,此批答,遣史官傳諭。
奉朝賀姜㳣箚曰,伏以,臣於昨日,伏蒙特賜召接,敬陳賀語於嘉悅之下,恭瞻睿顔於調護之中,喜百靈之扶衛,頌貳極之祥和,如蠟之蒼,如蒂之紫,克臻勿藥,不日康復,天笑爲新,邦籙增鞏,不自知其龍光遍體,懽祝滿心,此誠我東方宗社無疆之休。遭際千一之慶會,粗伸朝夕之起居,卽臣分所自效,忱誠之所不已也。況臣以休退未肅之蹤,至紆格外異數,從便進參於候班入侍之列,與榮爲幸,何勞可記,而天厩上駟,副以鞍具,是何等重典,乃有便蕃之錫於別單應參之外者,豈古明主一嚬一笑之愛也哉?匪頒之恩,罔功之受,非直爲臣心之有愧而已。實有關於朝家愼賞懋功之政,惶感之至,乘謝無望。玆控短箚,仰瀆崇聽。伏乞聖明,俯垂鑑諒,亟降收還之命,使賞賜無濫,賤分獲安焉。取進止。答曰,省箚具悉卿懇。候班觸冒,無異於議藥勤勞,卿其勿辭,安心領受。仍傳于朴容大曰,此批答,遣史官傳諭。
判府事韓啓源箚曰,伏以,惟我世子宮,極吉極順,遄臻康復,此誠我東方莫大之慶也。臣於昨日,猥隨諸大臣,仰瞻睿表,顆珠頴栗,光澤黃紫,榮衛淸和,起居寧安,玆乃皇天祖宗所眷佑陰隲,仰以弭聖上惟憂之念,俯以答群下顒祝之思,固邦命於萬億者也。咫尺前席,天顔有喜,臣等實不勝區區歡抃之忱退與大小臣僚,蹈舞攢祝矣。千萬不自意,伏奉溫諭下者,混被鞍馬用錫之典,臣誠倘怳恧蹙,莫省所以也。第臣旬餘候班趨走,卽出於彝性之所同然,職分之所固然,則有何微勞之可言,而致煩聖眷,若是其摯乎?異數雖軫於覃恩,微諒難冒於乘謝,玆具短牘,仰瀆崇嚴。伏望聖慈,俯察罔功之實,益懋愼賞之政,亟賜收還,以安私分焉。取進止。答曰,省箚具悉卿懇。候班觸冒,無異於議藥勤勞,卿其勿辭,安心領受。仍傳于朴容大曰,此批答,遣史官傳諭。
領議政李最應箚曰,伏以,惟天惟祖宗,佑我東方無疆之基,眷我聖上止慈之情,世子宮痘候,自始吉順,不日康復,供喜悅於殿闈,騰歡祝於陬澨,斯誠罕有之休,莫大之慶也。際伏見賞典下者,以臣猥忝侍講之師,特頒法鞴之天駟,又侈外府之文豹,臣固知殿下覃惠之聖意,爲其官名而有此殊典也。欽仰之攢忭之不暇焉,曷敢爲飾讓計哉?第臣罔功,初無可紀,今何以是慶是賜之爲榮爲寵,而恬然冒受之乎?玆具經牘,仰暴徵懇。伏願亟收臣所被恩典,俾安賤分,千萬幸甚。取進止。答曰,省箚具悉卿懇。以卿處地,又在師傅之列,今玆賞典,有何爲濫?卿其勿辭,安心領受。仍傳于朴容大曰,此批答,遣史官傳諭。
左議政金炳國箚曰,伏以,皇天默佑,我東祖宗,於昭于上,降以莫大之慶,世子宮不日而康復,殿闈貽怳,邦基益鞏,億萬歲太平,其自今伊始八域歡祝,無小無大。臣於昨日,承命昵侍,恭瞻睿表,顆痂光潤,仰認吉証之自始而然,神淸氣旺,亦可驗勿藥而翌瘳,祥和藹然,天顔有喜,與筵諸臣,相告欣欣,莫不手舞而頂祝,區區下情,曷任攢忭?卽伏見廣慶賞典,賜臣以法鞴之天駟,又與之文豹而寵之,臣固知我聖上覃惠之念,尤於雷肆諸僚,另加示意,特以賤名,猥忝侍講之傅,有此便蕃之錫,是又欽誦萬萬,乘此拜謝,榮莫榮焉,何敢效崇飾之讓哉?臣旣無尺寸可紀之勞,而只以官名之所靡,遽爾上賞之濫竽,則其於聖王嚬笑之政,恐或有議,亦非人臣重辭受之義。用玆惶恧,冒瀆崇嚴,乞卽汗還,俾安微分,千萬幸甚。取進止。答曰,省箚具悉卿懇。卿是師傅之列也,於此日豈無賞典乎?卿其勿辭,安心領受。仍傳于朴容大曰,此批答,遣史官傳諭。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。
藥房都提調李裕元,提調閔謙鎬,副提調李載完啓曰,伏未審夜間,聖體,若何?世子宮調攝中,氣度,何如?臣等率諸御醫,趁早入診,詳察症候爲宜。臣等不任區區伏慮,敢此問安。竝爲仰稟。答曰,知道。世子宮氣度平順,入診自內爲之,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
藥房口傳啓曰,卽伏見傳敎下者,有藥院輪直之命,臣等尤不勝歡欣慶忭之忱,而第伏念症候雖臻康復,其在保護之道,遽然輪直,萬萬未安。伏乞特令臣等依前竝直,千萬顒祝,惶恐敢啓。答曰,知道。少選,當召接矣。
傳于朴容大曰,藥房三提調入侍,時原任大臣·奉朝賀同爲入侍。
傳于朴容大曰,藥房三提調輪直。
傳于朴容大曰,別入直,輪回爲之。
傳于朴容大曰,政官牌招,開政。
傳于朴容大曰,自今日爲始,朝廷問安間日爲之。
藥房口傳啓曰,臣等伏承召接之敎,仰瞻世子宮氣度,漸臻天和,結痂已半蒂落,相顧慶祝?曷有其極?其在保護之道,晩後諸節,不得不入察,更許臣等率醫官入侍,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
傳于朴容大曰,頒敎文中,赦句添入。
朴容大啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
朴容大啓曰,頒敎文中,赦句添入事,命下矣。藝文提學李源命旣在闕中,使之添入,何如?傳曰,允。
傳于朴容大曰,弘文提學許遞,今日政差出。
傳于朴容大曰,經筵竝許遞,今日政差出。
傳于朴周陽曰,今玆東宮痘候之不日善復,實由天地祖宗,默佑陰騭也。予心嘉悅,臣民慶忭,曷有其極?於此時不可無特施恩典,慰悅中外。況今隆沍之節,許多罪囚,久淹牢獄,尤不可不念。死囚以下,竝皆放送。至於罪關倫紀之有難全釋者,道臣·守臣審閱文案,分秩錄啓,以爲裁處事,下諭于八道·四都,該房承旨馳往禁府及典獄,洞開獄門,一竝放送後,卽爲書啓。
以司謁口傳下敎曰,捕廳罪囚中,罪犯倫紀外,竝放送。
朴周陽啓曰,臣周陽,敬奉聖敎,馳往義禁府,則無時囚,故仍往典獄署,洞開獄門,結案罪人金漢根,未推覈罪人朴奉學·崔順學·金允石·都順必·洪仁哲,鎖匠永祿,依傳敎一竝放送之意,敢啓。傳曰,知道。
閔泳奎,以兵曹言啓曰,內禁衛將李昌會,五衛將李憲珪·韓鎭矩·李濬景·崔用濟·金忠協,曹司五衛將趙秉老,俱以病難供職,呈狀乞遞,新除授栗浦權管林元甲,以其父年七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
有政。吏批,行判書宋近洙進,參判閔台鎬牌招不進,參議李裕承進,右承旨朴容大進。以兪晠煥·李寅卨·徐衡淳爲知經筵,任應準·李冕榮·金奭鎭爲同經筵,閔台鎬爲弘文提學,趙同熙爲兵曹正郞,李祖淵爲監察,鄭寅亮爲童蒙敎官。
兵批,行判書金炳德進,參判尹榮信病,參議金載瓛入直,參知徐鼎勳病,左副承旨朴周陽進。以柳在魯爲內禁將,李根導·李祖榮·尙致元·鄭在瑊·金潤行爲五衛將,鄭漢朝爲曹司衛將,李宜淳爲部將,栗浦權管單趙基宗,副司勇單閔致純。
朴容大,以禮曹言啓曰,今此王世子痘候平復稱慶陳賀親臨頒敎處所,以何殿擧行乎?敢稟。傳曰,仁政殿爲之。
又以內醫院都提調·提調意啓曰,內醫李時成,曾以議藥同參,已爲待令差下,而今旣移屬本廳,依例御醫差下,何如?傳曰,允。
朴周陽,以右邊捕盜廳言啓曰,謹依司謁口傳下敎,捕廳罪囚中罪犯倫紀外,竝放送事,命下矣。臣廳在囚罪人金三用,僧昌會,金道奉·金老味·金古音釗·金用得·安乭崇·金古斗釗·金殷乭·趙正業·李興元及罪女申阿只·吳干蘭等合十三名,竝放送之意,敢啓。傳曰,知道。
又以左邊捕盜廳言啓曰,謹依以司謁口傳下敎曰,捕廳罪囚中,罪犯倫紀外,竝放送事,命下矣。臣廳在囚罪人徐三同·李仁順·朴南山·金宜文·張用伊·金完吉·朴泰鉉·安永希等,竝放送之意,敢啓。傳曰,知道。
己卯十二月二十三日申時,上御重熙堂。藥房三提調入侍,時原任大臣·奉朝賀·春坊同爲入侍時,都提調李裕元,提調閔謙鎬,副提調李載完,檢校直提學趙寧夏,記事官姜友馨,記事官李起鍾·金炳吉,領敦寧洪淳穆,奉朝賀姜㳣,判府事韓啓源,左議政金炳國,文學徐夔淳,兼司書李輔榮,以次進伏,醫官李章赫·李兢柱·李海昌·高·李肯鉉進伏楹外訖。上曰,史官分左右。裕元進前奏曰,近春天氣,不爲甚寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮調攝中,連節連爲太平,落痂今至何境乎?上曰,漸次落痂矣。裕元曰,醫官待令,使之入診乎?上可之。章赫等奏曰,脈候左右三部調均,收靨完實。上命醫官先退,仍命諸大臣,仰瞻世子宮,諸大臣仰瞻訖。上曰,自再昨日犯筆墨戲,見甚奇喜,而每欲試步出門,故只使之往來於房闥間矣。仍命按摩體上。裕元詳察奏曰,體上亦盡結痂,而其蒂落則比面部稍遲矣。淳穆曰,比若春夏秋冬四時成功,此謂痘之聖者,而其於調攝之節,或恐觸冒風寒矣。㳣曰,習步於房闥之內,亦可爲動作之方,而勿使過溫,稍有淸涼意,只不受外氣,克愼調攝,恐好矣。啓源曰,前期收靨,次第落痂,果極平順,而調理之節,不可不愼矣。炳國曰,今又仰瞻,去益慶祝,而勞動之際,易致觸冒外風,連加審愼,恐好矣。上曰,足部之下,略有顆粒,行步難便。淳穆曰,稍寬襪樣,以爲足部之優容,恐好矣。裕元奏曰,臣於輪直命下之後,略陳口啓,以暴不敢退之意,卽有召接之批,聯登天陛,伏覩世子宮氣度,連爲太平,結痂次第蒂落,咫尺之地,語音洪亮,仰瞻之際,光澤輝暎,仰認諸症,先期奏功,今玆輪直之命,尤爲攢祝,而其在保護之道,不宜遽然徑退,復此仰陳。伏陳乞寢成命,更許仍直,千萬顒祝。上曰,氣度平順,輪直爲之。出擧條炳國奏曰,領府事今番賞典,蒙任子之典矣。以其甥侄移施云,勿拘年紀,擬入之意,分付銓曹,何如?上曰,依爲之。出擧條上向領府事曰,卿之賞典,欲移施於甥侄乎?裕元曰,蒙此賞典,今非一再,極爲惶悚矣。上曰,卿有議藥,勤勞而然,有何辭爲?裕元曰,臣則分內事,只趨走而已,有何勤勞乎?諸大臣,蒙意外賞典,與榮且感,一辭同然矣。上曰,諸大臣晨夕候班,亦多勞勩,豈可無示意乎?淳穆曰,千萬匪意,忽蒙錫馬之典,榮感之中,繼切滿心恧蹙矣。上曰,何必如是?以其多日勤勞,有此示意矣。淳穆曰,是乃常分之事,有此賞賜,實是夢想之外也。上曰,雖謂常分之事,予心則不安矣。㳣曰,聖敎如此,不勝惶懍矣。啓源曰,蔑效濫賞,感惶交切矣。炳國曰,臣亦蒙濫賞,而莫大之慶也,故榮莫榮焉。裕元曰,食飮之節,以何物爲羞乎?上曰,近進重蒸飯矣。淳穆曰,痘後最忌者,惟肉味,而醯汁爲好矣。上曰,然矣。載完奏曰,今日入侍春坊,趁不待令,事甚未安。當該入直春坊,推考,何如?上曰,直所稍遠之故,似是差晩,特爲安恕。裕元曰,慶會之時,有此下敎,亦甚盛德。上曰,今番春坊加資代,新除者故,自多生疎矣。仍敎曰,日前加資之春坊李敎榮,與領府事爲幾寸乎?裕元曰,是臣九寸侄,而久直不出,意外蒙恩典矣。上曰,鄭元夏,誰也?裕元曰,故重臣文升之孫,而以翼廟朝桂坊,屢蒙恩典,又是回榜老人也。上曰,予亦知之。仍命史官就座,又命大臣先退,又命退,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。藥房都提調李裕元,提調閔謙鎬,副提調李載完啓曰,伏未審夜間,聖體,若何?世子宮調攝中,氣度,何如?臣等率諸御醫,趁早入診,詳察症候爲宜。臣等不任區區伏慮,敢來問安。竝此仰稟。答曰,知道。世子宮氣度平順,入診自內爲之,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
傳于洪淳學曰,左承旨許遞,前望單子入之。
承旨前望單子入之,申錫䄵落點。
藥房口傳啓曰,俄於請診之啓,未蒙入侍之敎,仰認世子宮諸節,益臻康復,區區下情,不勝慶幸,而隨時診察,不可暫緩,特許臣等率醫官入侍,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
張時杓啓曰,卽伏見諸道今秋冬等褒貶啓本,則黃海監司鄭海崙,全羅監司沈履澤,慶尙監司李根弼,守令無一人居中居下,京畿監司金輔鉉,江原監司林翰洙,忠淸監司李明應,咸鏡監司金炳地,無一人居下,殊無嚴明殿最之意,竝推考警責,何如?傳曰,允。
閔泳奎啓曰,卽伏見諸道今秋冬等褒貶啓本,則江華留守金永壽,開城留守趙敬夏,京畿水使金箕弘,忠淸水使李敎復,黃海兵使閔成鎬,水使申樂熙,全羅右水使趙羲升,平安監司閔泳緯,兵使李邦鉉,慶尙左水使韓圭稷,南兵使李奎書,邊將無一人居中居下,全羅左水使具然泓,統制使鄭洛鎔,無一人居下,殊無嚴明殿最之意,竝推考警責,何如?傳曰,允。
朴周陽啓曰,來正月初一日王大妃殿寶齡五旬稱慶陳賀頒敎文,當爲製進。藝文提學李源命,待明朝牌招,使之製進,何如?傳曰,允。
閔泳奎,以三軍府言啓曰,今己卯年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
朴容大,以宗親府言啓曰,本府郞廳等今秋冬等褒貶等第,當爲磨勘,而堂上俱有實病,故限內不得爲之之意,敢啓。傳曰,知道。
又以議政府言啓曰,今己卯年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今己卯年秋冬等褒貶,當爲等第,而領中樞府事臣李裕元議藥廳直,判中樞府事臣韓啓源,臣李宜翼俱有身病,限內不得磨勘之意,敢啓。傳曰,知道。
又以儀賓府言啓曰,府郞廳今秋冬等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,以領事洪淳穆有身病,不得爲之之意,敢啓。傳曰,知道。
又以漢城府言啓曰,本府郞廳及五部官員今己卯年秋冬等褒貶,當爲等第,而判尹臣李秉文有身病,限內不得磨勘之意,敢啓。傳曰,知道。
又以忠勳府言啓曰,本府今己卯年秋冬等褒貶,當爲磨勘,而有司堂上完陵君臣李景宇,仁昌君臣李冕榮,俱有身病,無以備員,故限內不得爲之之意,敢啓。傳曰,知道。
又以吏曹言啓曰,曹所屬司饔院官員等矣今秋冬等褒貶,當爲等第,而因本院都提調有身病,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今己卯秋冬等褒貶,當爲磨勘,而候班相値,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳今己卯秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以禮曹言啓曰,各陵園本曹郞廳·四學·童蒙敎官·通禮院·圖畫署官員等今己卯年秋冬等褒貶,等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·禮賓寺·觀象監·內醫院·司譯院·典醫監·惠民署·東·南關王廟官員等,褒貶各其事,領事·都提調·提調及堂上有故,或不備,不得一時磨勘之意,敢啓。傳曰,知道。
又以內醫院都提調·提調意啓曰,院內醫朴鍾福·李聖雨,鍼醫李在琫,令該曹口傳付軍職,冠帶常仕,何如?傳曰,允。
又以奎章閣言啓曰,本閣今己卯年秋冬等褒貶,當爲磨勘,而連値候班,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以藝文館言啓曰,今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以春秋館領監事意啓曰,今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今己卯年秋冬等褒貶,限內不得磨勘之意,敢啓。傳曰,知道。
又以侍講院言啓曰,左副賓客趙寧夏,除拜判義禁矣。賓客例不得兼帶刑獄之官,左副賓客趙寧夏所帶金吾之任,今姑許遞,何如?傳曰,允。
又以侍講院言啓曰,今秋冬等褒貶,當爲等第磨勘,而師李最應,傅金炳國,俱有身病,貳師未差,限內不得爲之之意,敢啓。傳曰,知道。
閔泳奎,以兵曹言啓曰,本曹今己卯年秋冬等褒貶等第,磨鍊以入,而曹所屬軍器·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今己卯年秋冬等褒貶啓本中,刀擦二處之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,本曹郞廳等今秋冬等褒貶,當爲磨勘以入,而參判·參議,俱有實故,限內不得磨勘以入之意,敢啓。傳曰,知道。
張時杓,以工曹言啓曰,今秋冬等褒貶,當爲磨勘以入,而堂上有故,限內不得爲之之意,敢啓。傳曰,知道。
又以武衛所從事官,以軍餉色提調意啓曰,本所從事官及諸將官·檢松參軍·將校·各哨色·旗隊摠今己卯年秋冬等褒貶勤慢,當爲等第,而軍餉色提調臣閔謙鎬有故,限內不得磨勘之意,敢啓。傳曰,知道。
朴容大,以禮曹言啓曰,三名日及各殿誕日陳賀時,王世子當有進箋致詞表裏之禮,而冠禮前則依前例權停,自內只進表裏事,已爲啓下矣。今此王世子痘候平復稱慶陳賀時,亦依此磨鍊以入之意,敢啓。傳曰,知道。
兵曹口傳政事,副司勇單,朴鍾福·李聖雨·李在琫。
閔泳奎,以兵曹言啓曰,今十二月二十四日癸亥酉正初刻四分立春,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以都摠府言啓曰,今己卯年秋冬等本府郞廳及部將等,矣褒貶當爲磨勘,而都摠管李會正有身病,限內不得磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今己卯年秋冬等褒貶,當爲等第,而都提調臣李最應有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今己卯秋冬等褒貶,當爲等第,而臣裕元,議藥廳直,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今己卯年秋冬等褒貶,當爲等第,而都提調臣金炳國有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
行知三軍府事趙寧夏疏曰,伏以,惟天惟祖宗,默佑陰騭,東宮邸下睿痘,不日康復,賀儀將擧,繼列朝稀有之慶,基萬年無疆之休,臣民歡忭,曷有其極?如臣出入燕私,躬承起居者,區區愛戴之忱,有倍餘人,迺者聖敎誕降,恩典普加,以臣適忝賓銜,終始閣直,特陞崇政階,臣聞命惶惑,繼以震懍,莫省所以自措也。時値在公,逃遁不得,卽地出肅,是豈有毫分可堪而然哉?惟叩謝是急,廉維未顧耳。夫特擢,異數也,崇品,峻秩也。非但臣妄想癡夢之所未期,抑亦朝論物議之所不到,而際玆廣慶之會,非常恩數所拈出姓名,其人則至庸陋最眇末,罔功可賞,無勞可紀者也。其地則外施之近屬也,其秩則淸朝之上卿也。臣於臣家,無能爲役,而冥升過福,至此之極,方之臣祖鼓篋之時,臣父珥金之日,尙不及若干歲矣。臣以何福分,以何才具,其能消受萬一乎?究竟徒歸於上而私施,下而貪戀而已,豈不大可懼哉?,臣之進退行止,惟上所命,凡係辭受不敢,自擬於士大夫,而若諉以辭不獲命,晏然蹲冒,則人之爲言,姑置勿論,內省于心,獨不自愧乎?臣於是未暇以資秩之隆崇,光寵之燀爀,張皇飾讓,敢暴衷懇,仰瀆宸嚴。伏乞聖慈,察臣情之至切,諒臣言之非飾,亟收臣新授恩資,以尊名器,以全微分焉。臣無任云云。答曰,省疏具悉。卿其勿辭行公。
行都承旨李載完疏曰,伏以,皇天默佑,祖宗垂騭,我王世子邸下痘候平復,克臻天和,仰以慰惟憂之聖念,下以答顒望之群情,歡欣蹈舞,大小同情。臣於是際,職忝承宣,兼管嘗藥,周旋於起居之辰,竭蹶於調護之列,夙宵憧憧,粗伸微忱者,顧臣職分內事,有何可紀之勞,而迺於別單之下,謬恩遽及臣身,進臣階爲嘉善大夫,重之有天閑上駟,外藏文豹,又移之以土田臧獲,臣誠惝怳震駭,不知微臣,有甚功德,荷此重典於聖明之前,書曰,德懋懋官,功懋懋賞,此皆官於有德,賞於有功,官不踰而賞不濫,德而切而處之,無愧人辟操威福之權,而亦不能輕以矛奪,一循天下之公,此關石和勻,亘萬古之典常之莫之越也。有或越之,賢愚竝進,優劣無分,分紀之正而漸頹,廉防之嚴而莫勵,公器玷而物議囂,可不懼哉?臣本譾劣,百無一似,學識無出於人,聲望未協於衆,可謂德乎?偏蒙崇深之眷,妄從行隊之後,孤恩藉崇,絲粟蔑效,可謂功乎?以臣求臣,直不過空疎下散,顧其負荷也,乃極代之峻簡,曠世之異數矣。金貂而榮之,車服而章之,臣雖至愚,寧敢不瞿然而驚,怵然而悸也?噫,持盈之戒,垂于聖訓,招損之災,古人攸云,臣年今卄五,釋褐亦纔五歲矣。驟陞超遷,據要揚淸,踐歷殆遍內外,而資級奄至卿月,臣有何能,盈溢此甚?光寵極而天虧人猜,其理皎也。身縻禁直,逃遁不得,雖不得不張皇肅命,而其於私分,不可以已肅爲倖,晏然蹲仍。玆敢實暴衷懇,仰籲宸聽。伏乞聖明,俯賜鑑燭,亟許收還臣新授階級,以重名器,以安微諒,千萬幸甚。臣無任云云。答曰,省疏具悉。卿其勿辭行公。
戶曹參判閔泳翊疏曰,伏以,惟天惟祖宗,陰騭眷佑,亦惟聖德止慈,而燕翼我邸下,睿痘康復,祥兆吉候,應期川至,小大中外,罔不延頸蹈舞,以頌無疆之慶,猗歟休哉。臣以濯龍末屬,叨輔承華,祗有滿心懽抃,初無效力調護,而不圖汪濊覃恩,混及臣身,金鞓華輪,龍光輝爀,臣聞命惝怳,繼以駴汗。夫爵賞之必於有德有功,臣固顓蒙,不敢擬議於聖人馭世之權,而迺若三數年來,偏被鴻造,淺分過量,眇福招損,不待人言,臣所自知。臣卽弱冠一後生耳。荒嬉放縱,曲藝無成,雖謂之口乳尙臭,不是爲過語,而粵自參外極選,輥到下大夫之列,淸貫華秩,摠十人十年之所難得者,一朝而有之。噫,驟躐倖占,已非臣之善祥,而況此貳卿之階,朝廷之所禮貌,民庶之所瞻仰,臣將何德而稱之,何功而承之乎?殿下愛臣如未成之翮,方長之苗,噓之欲其美,培之欲其茁,今焉强使,排搏遽施,助揠則非,第無補於速就,順風沛雨,恐無以善其後,臣所以仰恃涵育,亶不在是,而四方傳聞,致惑於淸朝爵賞,當謂私乎一介臣矣,尤豈非細憫也哉?且臣本生父資職,方在從二品,而臣若進與之同,則班行出入,位次相抗,此文臣躊躇未安,惶不敢當者也。玆瀝衷懇,仰瀆崇嚴。伏乞聖慈,念臣冲藐,察臣危慓,將臣所授嘉善階及本兼諸職,亟賜收回,俾名器無䙝於上,私義獲便於下,實終始生成之澤。臣無任云云。答曰,省疏具悉。卿其勿辭行公。
上在昌德宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳朝問安。答曰,知道。世子宮,內閣·政院·玉堂單子朝問安。答曰,知道。大殿·大王大妃殿·王大妃殿·中宮殿·世子宮,朝廷二品以上·六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮,內閣·政院·玉堂單子夕問安。答曰,知道。
藥房都提調李裕元,副提調李載完啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中,氣度,何如?臣等不任區區伏慮,敢來問安。竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
行大司憲沈承澤,掌令李命宰·李呈辭,執義權仁成,持平朴衡東·宋益勉在外,監察茶時之意,敢啓。傳曰,知道。
朴容大啓曰,議政府郞廳來言,今日賓廳日次,而領議政李最應有身病,左議政金炳國無時急稟定事,右議政未差,不得來會云矣。敢啓。傳曰,知道。
傳于張時杓曰,左承旨許遞,前望單子入之。
承旨前望單子入之,吳俊泳落點。
藥房口傳啓曰,臣等俄於請診之筵,伏覩世子宮氣度平順,諸節益臻康復,不勝慶忭之忱。其在愼重之道,詳細診察,不可暫緩。伏乞更許臣等率醫官入侍,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
朴容大,以內醫院都提調意啓曰,提調閔謙鎬,今日問安,不爲仕進,卽爲牌招,何如?傳曰,允。
傳于朴容大曰,頒敎文中,赦句添入。
朴容大啓曰,頒敎文中赦句添入事,命下矣。某罪以下宥之乎?敢稟。傳曰,徒流以下,竝宥。
又啓曰,頒敎文中赦句添入事,命下矣。藝文提學李源命,旣在闕中,使之添入,何如?傳曰,允。
傳于張時杓曰,朝廷問安,自今日勿爲之。
朴容大,以吏曹言啓曰,昭寧園守奉官李憲愚,以其身病,呈狀乞遞,改差,何如?傳曰,允。六品職待窠,首先擬入。
閔泳奎,以都摠府言啓曰,今日入直內三廳武兼禁軍及軍兵等,當爲中日習射技放,而輪直間,姑爲停止之意,敢啓。傳曰,知道。
知宗正卿李載冕疏曰,伏以,惟天惟祖宗,默垂眷佑,睿痘克臻勿藥之喜,迺有翼瘳之慶,癍脹膿黶,如期收功,寢啖起居,無異平常,首尾一旬之間,鞏固萬年之基,直宿已撤,賀儀將擧,上以供嘉悅之聖心,下以答懽忭之群情,猗歟盛矣。以臣處地,以臣情理,尤當如何攢祝也?別直有命,義重保護,出入左右,周旋侍奉,是固臣職分內事,初無微勞之可紀,而迨玆覃恩之辰,有此及私之擧,超擢臣以崇政階,兼有天駟之錫,田民之賚,光寵所及,衿紳動色,臣是何人,夤緣慶會,冒受無名之上賞,乃與藥院諸臣,奔走效勞者,共論而混被乎?且臣計古人强仕之年,尙未及五歲。上卿,峻秩也,位貳公孤,儀尊班行,今使臣猥忝於耇造碩望之所處者,其果當此而稱此哉?在古明王,至公無我,嚬笑必愛之政,恐不當若是,臣安得不以是仰陳?聖上亦安得不以是俯燭,而以臣之故,有此懇乞,以臣之故,得蒙允許,其授其寢,皆曲爲臣身也。臣之於殿下,豈忍爲飾讓之美而然也?旣在禁廬,雖不得不竭蹶出肅,而因仍蹲冒,有非私分之所自安也。今因輪回之命,敢徹肝膈之衷。伏乞聖明,亟賜鑑察,還收臣新資及濫賞,以爲惜名懋功,公私得宜,則臣心庶安於蹈舞欣祝之地。臣無任云云。答曰,省疏具悉。卿其勿辭行公。
知中樞府事閔謙鎬疏曰,伏以,皇天祖宗,默垂眷佑,世子宮痘候,不日康復,上以悅止慈之聖念,下以欣相告之群情,是我東方無疆之休,莫大之慶。臣於時,名忝嘗藥之任,躬覩翌瘳之喜,尤不勝手舞而足蹈,迺者廣慶別單,特超臣二資而爲輔國階。超資格之外,輔國秩之亢,設有可紀之勞,可酬之功,格外自是罕例,亢秩尤非遽授,必也勞而兼有才功,而又有德然後,始可擬不次而特簡,未嘗見無名而濫竽。矧臣無似,非惟才與德之不稱,竝與勞與功而蔑如,忽玆非常之寵,何爲而至此乎?噫,臣之前後驟躐,罔非踰分,猶不敢牢讓而恬然若固有者,只以毛髮,皆歸造化,手足不憚腁胝,欲將趨走之恭,觕效塵露之報,第今謬恩,異昔冒叨,寧被連慢之罪,實無以承命。苟非然者,因此曠前之慶,荷此覃惠之澤,豈不知萬萬榮耀,而乃爲此區區崇飾哉?當日祇肅,雖緣循墻之無路,尙今懍恧,益悚鑽地而莫入。至若文駟之錫,田民之券,上賞也,殊典也。顧乏銖黍之勩,乃紆便蕃之賚,在臣廉隅,固不遑恤,其於聖朝嚬笑之政,恐或爲累。玆臚衷懇,仰干崇聽。伏惟我殿下,天地於臣,父母於臣,推覆育之仁,施生成之恩,亟收超級,以重公器,竝還諸賞,俾安私分,不勝千萬大願至祝。臣無任云云。答曰,省疏具悉。卿其勿辭行公。
同知朴定陽疏曰,伏以,惟天惟祖宗,默佑陰騭,我春宮邸下痘候平順,不日康復,慶溢宮闈,歡均區宇。臣於此際,適忝宮僚,趨隨於議藥之列,蹈忭之忱,尤倍餘人。迺於寢夢之外,恩誥忽降,授臣以嘉善之階,樞府金吾,除旨繼宣,臣聞命驚惶,誠莫知所以致此也。噫,車服金貂,古所稱命德之器,固不當人人濫受,而臣本知識闇劣,材器庸下,每自檢點,毫無可稱,特以遭際明時,厚蒙洪造,拔迹於橐筆之班,廻翔於喉舌之司,玉署·春坊,揚歷殆遍,涯分已踰,兢懼恒切。今玆謬恩,雖出於廣慶之聖意,而顧臣不才,其何以恬然承受,混處於卿月之班乎?不衷之災,猶屬臣私憂,而上以貽累則哲之明,諒非細故也。適在禁中,雖不得已章皇肅命,因仍蹲冒,終非義分之攸安。庸敢冒陳衷悃,仰溷崇聽。伏乞聖慈,俯垂鑑諒,將臣新授資級,亟命鐫改,以重公器,以安私分焉。臣無任云云。答曰,省疏具悉。卿其勿辭行公。
己卯十二月二十五日未時,上御重熙堂。藥房入診,春坊同爲入侍時,都提調李裕元,提調閔謙鎬,副提調李載完,原任直提學李載元,記事官姜友馨,記事官李起鍾·金炳吉,文學徐夔淳,說書鄭寅興,以次進伏,醫官李章赫·李兢柱·李海昌·高·李肯鉉進伏楹外訖。上曰,史官分左右。裕元進前奏曰,今日日候最溫和,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮諸節,連爲太平,而落痂今幾過半乎?上曰,多有落痂矣。裕元曰,醫官待令,使之入診乎?上可之。章赫等,以次診候,退伏楹外訖。裕元曰,脈候奏之。章赫等奏曰,脈候左右三部調均矣。上命醫官先退,仍命大臣入瞻世子宮。裕元入瞻退伏奏曰,體痂先落,面部稍緩,俱是吉祥,而顔色光潤,語音洪亮,尤切慶祝之忱矣。上曰,此爲皇天之陰騭,祖宗之默祐也。裕元曰,調攝之道,專在於食飮之節,少失其宜,蘇完稍退,所進之需,必詳審則可計日而復常矣。上曰,自內極愼調攝之方矣。裕元曰,自上檢飭,則自當不日平復,闥而軒而無礙行步矣。上曰,自經痘後,頗喜背負於人矣。裕元曰,此果痘時之例症矣。上曰,幼時經痘,果勝於壯年。裕元曰,閭巷之間,亦云如是。上曰,今日日候頗溫矣。裕元曰,立春纔過,溫氣微動,陽和漸敍於咫尺之天矣。仍奏曰,閱旬惟憂之餘,聖候不無有損乎?下情伏慮,不任憧憧。今日卽日次也。大方醫官,可以率入,而謹依下敎,今姑置之,而後日次則大方醫官率入,以爲診察,恐好矣。上曰,心甚嘉悅,故別無有損,何必率醫入診?卿其過慮也。裕元曰,臣等之頻承召接,俾察睿候,慶祝之忱,愈久愈深矣。上曰,卿等之心,安得不然乎?仍命史官就座,又命大臣先退,又命退,諸臣以次退出。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審夜間,聖體,若何?世子宮調攝中氣度,何如?臣等率諸御醫,趁早入診,詳察症候爲宜。臣等不任區區伏慮,敢來問安,竝此仰稟。答曰,知道。世子宮氣度平順,入診自內爲之,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
張時杓啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外。監察茶時之意,敢啓。傳曰,知道。
藥房口傳啓曰,朝者請診之啓,有不必入侍之敎,睿度益臻復常,可以仰揣,而臣等之率醫官診察,不容少緩,亟許入侍,千萬顒祝,惶恐敢啓。答曰,知道。世子宮氣度與朝一樣,卿等不必入侍矣。
閔泳奎以都摠府言啓曰,今十二月二十八日,仁政殿親臨王世子痘候平復稱慶頒敎陳賀敎是時,侍衛寶劍,當爲備員,而都摠管李載元·趙成夏內閣進,洪在鉉·朴來萬俱有實病,副摠管鄭雲翼在外,無以備員。令政院,稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以閔泳翊·洪淳馨·朴定陽·徐相岳爲都摠管,申桓爲副摠管。兵曹,副摠管單閔泳翊·洪淳馨·朴定陽·徐相岳。
傳于吳俊泳曰,高陽郡守之代,龍仁縣令鄭在英除授。
吳俊泳,以吏曹言啓曰,龍仁縣令鄭在英,高陽郡守除授事,命下矣。以前任陽城縣監·果川縣監,方在解由未出中,何以爲之?敢稟。傳曰,勿拘。
吏曹,高陽郡守單鄭在英除授事,承傳。
吳俊泳,以吏曹言啓曰,今此正朝祭祭官,當爲磨鍊,而除老病·公頉,實無推移排比之路,依近例刑官司饔院官員及年六十以上人,通瀜塡差以入,而其中時無職名人員,竝令該曹,口傳付軍職,何如?傳曰,允。
兵曹口傳政事,副護軍韓喆愚·徐鶴淳,副司果李贊洙,以上竝單付。
傳于吳俊泳曰,諮議宋秉璿,氷庫別提除授。
吏曹,氷庫別提單宋秉璿除授事,承傳。
傳于吳俊泳曰,政官牌招開政。
傳于吳俊泳曰,工曹堂上竝許遞,今日政差出。
傳于張時杓曰,法司堂上竝許遞,今日政差出。
傳于張時杓曰,刑曹判書·工曹判書加望以入。
朴容大啓曰,臣與左副承旨朴周陽,伴直矣,纔已許遞出去,伴直無人,同副承旨張時杓,卽爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
有政。吏批,行判書宋近洙牌招不進,參判閔台鎬牌招不進,參議李裕承進,右承旨朴容大進。啓曰,行判書宋近洙,參判閔台鎬,竝牌招不進,小臣獨政未安,何以爲之?敢稟。傳曰,只出緊任。以閔台鎬爲刑曹判書,鄭範朝爲工曹判書,李寅卨爲判尹,朴定陽爲刑曹參判,李冕榮爲工曹參判,李炳敎爲左尹,任孝準爲右尹,鄭元夏爲刑曹參議,李敎榮爲工曹參議,李豊翼爲判義禁,沈能肯爲監察,李兢柱爲楊州牧使。副護軍李載先,今加嘉善,宣傳官許璡,今加通政,已上加資事,承傳。
兵批,行判書金炳德病,參判尹榮信病,參議金載瓛病,參知徐鼎勳進,右承旨朴容大進。同知加設單李載先,同知單李根導,僉知三單,柳在魯·尙致元·李祖永,大護軍,洪在鉉·兪晠煥,護軍,申錫年·洪澈周·尹秉鼎·任應準·閔定鎬,副護軍,洪淳學·李根秀·南肅熙·朴周陽·許璡,以上竝單付。
傳于朴容大曰,見窠皆令差出。
吏批,再政。以李憲愚爲瓦署別提,安吉壽爲昭寧園守奉官,高爲龍仁縣令,左尹單任孝準,右尹單李炳敎,知春秋單閔台鎬。
以同副承旨張時杓牌不進罷職傳旨,傳于朴容大曰,只推。
傳于朴容大曰,左副承旨許遞,前望單子入之。
承旨前望單子入之,李應夏落點。
朴容大啓曰,明日傳香,禮房承旨,當爲齋宿,新除授右副承旨李應夏,卽爲牌招,何如?傳曰,允。
朴容大以議政府言啓曰,賀儀隔日,罷散人敍用,與未付軍職人,竝令該曹,口傳付軍職,使之參班,何如?傳曰,允。
又以禮曹言啓曰,今十二月二十八日,王世子痘候平復稱慶陳賀時,大王大妃殿·王大妃殿·中宮殿,百官進箋文表裏行禮儀註,直爲書入各殿之意,敢啓。傳曰,知道。
又以奎章閣言啓曰,閣臣品數,視本銜進二階,則檢校減下,載在閣志矣。檢校直提學趙寧夏·李載冕,資是從一品,竝依例減下,何如?傳曰,允。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審夜間,聖體,若何?世子宮調攝中氣度,何如?臣等率諸御醫,趁早入診,詳察症候爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳奎啓曰,來初一日輪封日次,而陳賀相値,頉稟之意,敢啓。傳曰,知道。
張時杓啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外。監察茶時之意,敢啓。傳曰,知道。
傳于李應夏曰,禮房承旨馳詣社稷·宗廟·永寧殿·景慕宮,奉審摘奸以來。
傳于李應夏曰,藥房啓辭問安,自明日間日爲之。
傳于李應夏曰,自明日,內閣·政院·玉堂問安,勿爲之。
傳于吳俊泳曰,都承旨李載完,同經筵除授。
吏曹同經筵單,李載完除授事,承傳。
傳于張時杓曰,放逐鄕里罪人趙秉昌·崔益鉉,被謫蒙放,鄭泰好·洪坑·趙秉式,竝蕩滌敍用,一體付軍職。
傳于張時杓曰,今番赦典,豈待諸道放未放上來後宥之乎?頒赦日,當直下處分矣。令各該道臣有旨祗受日,不必待該府該曹關,先卽星火擧行形止,狀聞事,令廟堂,卽爲行會於道臣,而京徒流案中,或有遣漏而未及一體疏放,又或有未及到配而見漏者,與道內定配者,令各該道臣,無一遺漏,一一後錄狀聞事,亦爲分付。
傳于李應夏曰,貢果來到柑製,再明日通方外爲之,試紙,用大好紙,丕闡堂,命官爲之。
傳于李應夏曰,吏曹參判有闕之代,前望單子入之。
吏曹參判前望單子入之,鄭稷朝落點。
傳于張時杓曰,右承旨許遞,前望單子入之。
承旨前望單子入之,趙秉世落點。
兵曹口傳政事,上護軍趙秉昌,護軍崔益鉉·鄭泰好·洪坑·趙秉式,以上竝單付。
兵曹口傳政事,副護軍朴容大,副司果崔奭奎·柳冕鎬,以上竝單付。
傳于李應夏曰,明日出宮門路,以協陽門爲之。
李應夏,以禮曹言啓曰,來正月初一日,王大妃殿寶齡五旬稱慶陳賀時,王大妃殿親上表裏儀註及大王大妃殿·王大妃殿·中宮殿百官進箋文表裏行禮儀註,直爲書入各殿之意,敢啓。傳曰,知道。
又以成均館官員,以行大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成申錫淵,直講卞鋈,典籍安敎熙,俱爲差祭,時無入直之員,以他郞官,姑爲代直,何如?傳曰,允。
又以奉常寺都提調·提調意啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
又以侍講院言啓曰,今二十八日陳賀權停例,行禮于重熙堂時,本院當爲全數進參,而兼文學宋道淳在外,無以備員,令政院,稟旨變通,以爲備員進參之地,何如?傳曰,允。許遞,前望單子入之。
兼文學前望單子入之,李軒卿落點。
李應夏,以侍講院言啓曰,新除授兼文學李軒卿,卽爲牌招察任,何如?傳曰,允。
工曹判書鄭範朝疏曰,伏以惟天惟祖宗,默垂眷佑,惟我王世子邸下痘候康復,賀儀將擧,於萬無彊之休,自今伊始。臣於昕夕,班綴進而與廷僚相賀於祥雲瑞日之下,退而與國人,共忭於歡聲協氣之中,玆際恩誥,自天渙降,授臣以工曹判書進階爲資憲大夫者。夫視本資超擬是職,不次之特典也,非常之異數也,雖施之於有才有德有聞望,有可以尉薦而登崇者,尙猶難愼,而斷不宜若是遽爾。況於如臣無似者乎?又況正卿之秩,卽周之謂六官,唐之謂八座,而地隆責重,非他等比者乎?臣於聞命之初,告喜臣父,臣父語臣曰,世受洪恩,與天無極,門闌輝爀,爲世所艶,而今又父子相繼,華顯至此,將何藉而報答此殊渥乎,又將何修而消受此過福乎?且汝庸碌無一能,抑又何才何德,而堪承此濫分之職乎?臣聞斯語,退而思之,一倍懍蹙,中夜耿耿。伏惟我聖上之眷臣愛臣庇覆臣者,不啻若慈父之於穉子,則安得不以終始生成之澤,疾呼冀幸於聖上之前也哉?玆敢不揆猥屑,冒瀆崇聽。伏乞聖明,察小器之不可大受,軫重爵之不可輕䙝,亟遞臣職,仍收臣資,則臣之如新受賜,猶屬己私,其於愼惜磨勵之政,亦不爲無補矣,臣無任云云。答曰,省疏具悉。卿其勿辭行公。
己卯十二月二十七日未時,上御重熙堂。藥房入診,春坊同爲入侍時,都提調李裕元,提調閔謙鎬,副提調李載完,直提學閔泳翊,記事官姜友馨,記事官李起鍾·金炳吉·洪英植,說書鄭寅興,以次進伏,醫官李章赫·李兢柱·李海昌·高·李肯鉉,進伏楹外訖。上曰,史官分左右。裕元曰,今日日氣頗溫,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮諸節太平,而落痂今至盡蒂耶?上曰,幾盡落痂矣。裕元曰,醫官待令,使之入診乎?上可之。章赫等,以次診候,退伏楹外訖。裕元曰,脈候奏之。章赫等奏曰,脈候左右三部調均矣。上命醫官先退,仍命大臣,仰瞻世子宮。裕元仰瞻訖,仍奏曰,今日按摩,詳察下情,不勝慶祝矣。上曰,每於慶會,屢次入參,事不偶然也。裕元曰,痘候之隨期捷應,今果初見矣。上曰,如是平順,果所初見矣。裕元曰,臣於四歲經痘,尙今昭然記得矣。上曰,何節候爲之乎?裕元曰,秋間爲之矣。上曰,上京幾日,有此入參耶?裕元曰,入城一旬,始聞睿痘矣。上命書傳敎曰,藥房輪直撤罷。裕元奏曰,臣等於筵中,伏承輪直撤罷之命,下情尤不勝慶幸,第伏念睿候夬臻平復,雖無湯劑之議定,其在保護之道,何可遽然退出乎?仍命臣等,依前輪直,何如?上曰,睿度今旣平復,不必輪直矣。出擧條上曰,輪直旣罷,則大臣亦當還第,此誠公私間莫大之慶幸也。裕元曰,此實宗社之慶,臣民之福矣。上曰,近日輪直以後,留宿於何處乎?裕元曰,雖承輪直之命,而不敢遽爾退去,故連爲留宿於禁衛新營矣。上曰,輪直今旣撤罷,則問安,當間日爲之乎?裕元曰,有逐日問安之例,有間日問安之例,惟在處分矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
藥房都提調李裕元,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳奎啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外。監察茶時之意,敢啓。傳曰,知道。
又啓曰,刑曹判書閔台鎬,除拜後過三日不爲出肅,依定式推考警責,仍卽牌招察任,何如?傳曰,允。
以文學李軒卿牌不進罷職傳旨,傳于閔泳奎曰,只推。
閔泳奎,以都摠府言啓曰,今日入直內三廳武兼禁軍及軍兵等,當爲中日習射技放,而仁政殿親臨王世子痘候平復後,稱慶頒敎陳賀相値,不得設行之意,敢啓。傳曰,知道。
傳于閔泳奎曰,侍衛軍兵毛具,從便爲之。
傳于閔泳奎曰,侍衛軍兵雨具,從便爲之。
李應夏,以禮曹言啓曰,王世子痘候平復之慶,旣已祗告廟社,頒赦八方,此誠國家莫大之慶,設科飾慶,乃是應行之典,而當此無前大慶,別設增廣,恐不可已,今番慶科,以增廣設行,何如?傳曰,允。禮曹,今此王世子痘候平復慶科增廣別試·進士鄕·漢城試初試,二月二十七日,生員鄕·漢城試初試,同月二十九日,文武科鄕·漢城試初試,三月十八日,雜科初試,同月二十八日,進士覆試,四月十六日,生員覆試,同月十八日,生進放榜,同月二十七日午時,文科講經,同月二十九日,文武科覆試,五月十六日,文武科殿試,同月二十二日,文武科放榜,同月二十九日巽時,雜科覆試,六月初四日,雜科放榜,同月十五日辰時,推擇啓。
李應夏,以禮曹言啓曰,今此王世子痘候平復頒敎陳賀時,諸道所封方物中,自京廳封進方物,依例看品內入,而各道方物,亦依前例,待其齊到,看品捧入之意,敢啓。傳曰,知道。
李應夏啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
又以吏曹言啓曰,在前頒赦時,有別歲抄書入之例,今番則何以爲之?敢稟。傳曰,別歲抄書入。
又以吏曹言啓曰,別歲抄書入事,命下矣。居中·居下削去仕籍,一體書入乎?敢稟。傳曰,一體書入。
閔泳奎,以兵曹言啓曰,別歲抄書入事,命下矣。永不敍用,一體書入乎?敢稟。傳曰,一體書入。
吳俊泳啓曰,吏曹郞廳來言,百官加下批政事,取稟。傳曰,當日爲之。
傳于李應夏曰,陳賀時各差備以下,別單書入。
傳于李應夏曰,陳賀時禮房承旨宣敎官·宣箋官,竝加資。
傳于李應夏曰,上護軍李源命,大護軍李鎬俊,副護軍韓喆愚·朴容大,竝百官加親授。
傳于李應夏曰,增廣文武科覆試,更爲擇入,放榜竝以八月擇入。
傳于李應夏曰,知宗正卿李載元,特爲加資。
傳于李應夏曰,開城留守趙敬夏,都摠管除授。
吏曹,都摠管趙敬夏,今超資憲除授事,承傳。
傳于李應夏曰,中官金鳳珞·姜禹錫,世子宮中官文有用·朴漢應,竝百官加親授。
傳于張時杓曰,兼弼善·文學有闕之代,前望單子入之。
春坊前望單子入之,兼弼善趙龍鎬,文學李命宰落點。
傳于閔泳奎曰,被謫蒙放秩金世鎬·韓兢愚·趙萬赫·李承愚·李起錫·李觀應·金度根·趙羲周·李熙春·趙漢益·李鍾德·安橓·趙駿九·金奭根·趙羲春·李容弼·鄭寅台·李秀殷·李秉奎·李澈·李恒儀·方孝隣·王昌鎬·李載晩·李建昌·裴翊承·李熙性·洪正厚·梁柱華·元世禎·黃顯默,禁錮秩,李羲性·李㦪·申相珪,奪告身秩,申相珪·元世澈·徐弘淳·李重允·趙秉業·尙禹鉉·朴文彬·趙儀顯·金駿鉉·李奎性·李康準·鄭機相·柳敦秀·沈英慶·趙璟淳·金善根·徐相祖·李奎遠·申奭均·趙冕夏·具允書·白鳳三·趙駿九·閔相能·李淸烈·成禹鎬·柳冀默·田世興·朴潤根·許璧·李周熙·許鍍·權秉曄·金命錫,永刊仕籍秩,安時協,削去仕版秩,裴翊承·安時協,勿揀赦典式,李獻耆,永不敍用秩,黃顯默,職牒還授秩,李起鎬·洪在升·李奎興·宋淳億·韓龍洛·韓鳳得·洪萬植·禹繼榮,譴罷秩,金世鎬,罷職秩,元世澈·李㦪·金度根·權用圭·金奭根·趙漢益·安橓·李觀應·方孝隣·李象先·王昌鎬·趙鍾純·鄭雲韶·朴慶壽·沈東瓚·柳百均·金顯澤·金善根·徐相祖·李秉綸·張應翰·金養麟·愼良琦·金麟相·金學鍊·金守觀·金命秀·金昌錫·高桂淳·金宜柄,居中秩,申塘·韓錫基·朴仁健·朴雲謙,居下秩,李元培,竝罪名蕩滌。
傳于閔泳奎曰,皇天祖宗,默佑陰隲,東宮痘候善復,而旣已告布矣,八域臣民懽忭之情,亦當無極,其在覃慶之義,宜有施惠之擧,諸道舊還及拯劣米未拯米,隨其所存,竝蕩減,市民繇役,限二朔,懸房收贖,限三十日,亦令蕩減。
以義禁府赦單子,傳于閔泳奎曰,尹永求·趙愿祖·申弘均·李有臣·宋奎灝·趙光淳·鄭勉洙·張皓根·金亨哲·崔柄大·李敏德·韓秉默·李承澤,放。
以義禁府徒流案,傳于閔泳奎曰,金鍾憲減等,定配趙龍翼·南廷胤·鄭弘祥·申禎爗·裵憲永·金鍾益,竝放。
以義禁府徒流案,傳于閔泳奎曰,金斗河·趙采夏·鄭顯德,竝減等,定配李萬治·李燮遠·李琪永·吳夏泳·李秉呂·金商龍·安時協·李載鳳,竝放。
閔泳奎啓曰,卽者檢閱李起鍾·金炳吉,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,原疏捧入。
傳于張時杓曰,前檢閱閔泳駿·李容稙,別兼春秋差下。
張時杓啓曰,左右史不可不備,前檢閱閔泳駿·李容稙,別兼春秋差下事,命下矣。竝令該曹,口傳單付,牌招,推移入直,何如?傳曰,允。
吏曹口傳政事,別兼春秋二單,閔泳駿·李容稙。
傳于張時杓曰,前檢閱李起鍾·金炳吉,別兼春秋差下。
傳于張時杓曰,黃柑待下敎。
閔泳奎,以禮曹言啓曰,傳曰,增廣文武科覆試,更爲擇入,放榜,竝以八月擇入事,命下矣。覆試旣爲退定,則講經殿試雜科覆試,亦當一體退定,故令日官韓應翼推擇,則文科講經,五月二十二日,文武科覆試,六月初二日,文武科殿試,同月十一日,雜科覆試,同月十九日,生進放榜,八月初二日巽時,文武科放榜,同月初六日巽時,雜科放榜,同月十一日巽時俱吉云。以此日時退定,原粘目中,改付標以入之意,敢啓。傳曰,知道。
又以漢城府言啓曰,朝官年八十應資老人,每年歲首,依法典陞資事,定式矣,令各該部搜訪,報來後加資人職姓名,別單書入,而輔國奉朝賀李敦宇,輔國判宗正卿李景宇,今年爲八十,旣已資窮,不得循例入錄之意,敢啓。傳曰,知道。
又以漢城府言啓曰,朝官年八十·士庶年九十·士族婦女年九十應資老人,別單今方修正以入,而幼學文翰修·崔奎翼,今年爲百歲,而前已遺漏於別單矣。相考年歲後,依例入錄之意,敢啓。傳曰,知道。
張時杓,以兵曹言啓曰,五衛將金潤行·鄭在瑊,俱以病難供職,呈狀乞遞。新除授全羅兵使李長會,以其母年今爲七十九歲,法不當遠離赴任,戶奴呈狀乞遞矣。閫帥之親年爲七十五歲以上者,許遞其任,載在法典,竝改差,何如?傳曰,允。
張時杓啓曰,注書有闕之代,被薦人宋圭元·金鶴善·申悳均薦狀,依例成送吏曹之意,敢啓。傳曰,知道。
有政。吏批,行判書宋近洙牌招不進,參判鄭稷朝牌招不進,參議李裕承進,行左副承旨李應夏進。啓曰,行判書宋近洙,參判鄭稷朝,俱以病不來,小臣獨政未安,何以爲之?敢稟。傳曰,只出緊任。以洪淳馨爲同義禁,李敎夏爲兵曹正郞,知宗正卿李載元,今加輔國,上護軍李源命,今加崇祿,大護軍李鎬俊,今加正憲,副護軍韓喆愚·朴容大,右副承旨李應夏,已上今加嘉善,兵曹正郞趙同熙,文學徐夔淳,已上今加通政加資事,承傳。
兵批,行判書金炳德進,參判尹榮信病,參議金在瓛入直,參知徐鼎勳病,同副承旨張時杓進。啓曰,全羅兵使,今當差出,而擬望之人乏少,他道守令竝擬,何如?傳曰,允。以朴容大爲同知,趙明濂·金漢鼎爲五衛將,金昌燮爲武兼,洪南周爲全羅兵使,鄭楫爲順天監牧官,金東赫爲晉州監牧官。僉知單,金潤行·鄭在璣,大護軍趙敬夏,護軍,韓喆愚·朴容大,副護軍,趙同熙·徐夔淳,副司果,李起鍾·金炳吉,以上竝單付。
吏批,再政。以鄭海崙爲同經筵,宋圭元爲注書,李元會爲豐德府使。判宗正卿單,李載元,行左副承旨單,李應夏,右副承旨單,閔泳奎。
兵批,再政。以景元明爲守門將。知事加設二單,李東國·異海晉,僉知單,趙明濂·金漢鼎。
張時杓,以議政府言啓曰,本府有司堂上閔泳翊,除拜摠管矣。職務相妨,所帶摠管之任,今姑改差,何如?傳曰,允。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍等處,乾犒饋分給之意,敢啓。傳曰,知道。
又以義禁府言啓曰,放逐鄕里罪人趙秉昌·崔益鉉,竝蕩滌敍用事,命下矣。趙秉昌·崔益鉉等,放送之意,敢啓。傳曰,知道。
敎中外大小臣僚耆老軍民閑良人等書,王若曰,六氣周流,眷靑邸而憂惟疾,百靈衛護,抃彤庭而翌乃瘳,爰颺十行之播脩,庸答八方之蹈舞。念寡躬業承艱大,幸繼體國有元良,名位正於貳儲,喜匕鬯之豫主,德行夙就於三善,嘉衣尺之漸長,玉裕金聲,允叶溫文之譽,龍章日表,克著岐嶷之儀,挺聰明睿知之姿,宗社之屬托素定,騰光輪輝潤之頌,臣民之愛戴普均,肆以恩勤鞠拊之心,深軫慈育保護之道。凡於起居飮食之際,戒在節宣,至于物誨藝游之間,勉以蒙養,沖年儼成德器,早遵保傅之諭敎,睿工擬開講筵,將接賓僚而問難,自致天保之單厚,所以神明之內腴。禮云帥初符睿齡於敎以方數,箕曰逢吉叶嘉兆於身其康彊,夫何西方流來之神,遽入東宮䆳嚴之地?始自周秦以後,有沴氣或與時行,放諸軒岐之論,伊源委不少槪見,雖聖人不免者疾,尙切同憂,推大易无妄之稱,固知罔害,何幸竟夕不寐之際,聿荷自天有祐之祥,奇徵著而根窠勻圓,宛明珠抱日之狀,眞元凝而膿靨光潤,若甘露回天之功,起歛之趁期靡差,蠟蒼蒂紫,動作之隨時遄復,雲捲霧消,糝餌芳醪,肅靈神而揖餞,街謠巷曲,藹輿情而頌揚,從此受福無疆,允矣勿藥有喜,誠展視膳,克追周世子之朝寢門,歡供含飴,冞仰漢太母之怡長樂,頌四朝聖痘餘慶,至今日而式休,啓萬年景運洪圖,猗大德之必得。玆當中外忭祝之日,詎緩告布之規,薦牲幣於廟宮,陟降悅豫,宣鳳綍於朝野,遐邇聳觀,天地泰回而盡在春風和氣,雷雨解作而皆樂草木群生,自本月二十八日昧爽以前,除謀反大逆·謀叛·子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚竊盜外,雜犯死罪以下·徒流付處·安置充軍·已至配所未至配所·已發覺未發覺·已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,吉祥之事竝臻,太平之象可見,迓駿命於升日恒月,四方仰离照之明,鞏鴻基於磐石泰山,萬民被咸和之化,故玆敎示,想宜知悉。藝文提學李源命製進
修撰李軒卿疏曰,伏以臣一眇末新進耳,稟性庸下,才識蔑裂,本不足備數於人,而遭値盛際,承藉先庥,早年策名,翺翔邇班,操觚瀛館,陪螭陛而陳就,濫竽雷肆,拚鶴駕而周旋者,五六年于玆,自速過福之災,酷被無前之辱,守臣啓聞,宣露無餘,大僚奏記,辭意峻嚴,罪重罰輕,止於刊削,臣錮門訟愆,惟大何是俟,曾未幾日,玉署除旨,遽降收敍之命,仁覆之天,若偏臣身,臣五官錯守,雙淚逬前,驚懍震越,病沈床席,徊徨踡跼,望斷駕屢,旋値慶賀之會,都闕起居之儀,頑然若罔聞知者,卽又兼文學恩點,忽下於夢想之外,一倍惶隕,不知攸措。噫,臣之所遭本末,已入聽卑之下,則今何敢張皇爲說,自歸辨明之科,而臣竊自有撫躬傷悼者,臣之屢世先壠,在於開城府地,子孫久闕往省,山麓漸至童濯,頃於瞻掃之日,欲戒翦代之人,而誠未格頑,始也毒手之往來,行不見信,終焉査案之縱橫,臣之一身爲僇,顧何暇恤?而上而玷累朝綴,下而忝隳家聲,身名一敗,萬事瓦裂,雖陽春回而萬物生輝,暖律噓而百荄俱蘇,已折之木,不能着花,旣朽之骨,何由傅肉乎?臣於其初,欲具疾痛之呼,自比無隱之義,而若於處分之前,私自推上,則無嚴不敬,尤非賤分之所敢爲,故隱忍苟容,趨走爲恭,晏然若內心不愧,外面無事者矣,事端先經發落,處置已作究竟,臣當退守鐵限,息黥補劓,苟或一向冥,進不知退,眞不如相鼠之有恥矣。今以殿下包荒之德,不追旣往,愛欲其生,拔之坑陷之中,置諸周行之列,臣若謂寵靈之可恃,甘笑罵而任他有,靦目復入脩門,則縱或同朝忠厚之風,憫憐而掩遮之,至於街遊而巷觀者,必將唾面而戟手,恥與之同路矣,其不亦重貽朝廷之羞乎?於是乎臣之去就判矣。玆敢不避猥越,略暴衷懇。伏望天地父母,諒臣言之有懷必達,哀臣身之若窮無歸,亟命選部,刊臣仕籍,仍令司敗,治臣辱朝忝先之罪焉。臣於請劾之章,何敢贅他?而帝王爲治之道,在於正心,心正意誠,則修齊治平,自可致焉,其要只在乎講學而已。伏願法唐·虞之精一傳心,體殷宗之終始典學,互爲表裏,前後一揆,則我東方億萬年無疆之休,實基於今日矣。惟殿下,懋哉懋哉。臣無任云云。答曰,省疏具悉。遂事不必爲引,爾其勿辭察職。尾附事,當留念矣。
檢閱李起鍾·金炳吉等上疏,伏以臣等,向伏見別單下者,有下番檢閱臣李容稙陞六之命矣。不許下番之徑陞,卽本館古規也。臣等忝在右位,顧不可替行下僚之事,固宜卽陳聯籲,而未敢仰瀆者,時値慶會,急於趨公而然也。今若蹲冒,則莫越之典式,由臣等而乖矣。玆敢聯陳短章,徑出禁扄。伏乞聖明,俯垂鑑諒,亟遞臣等所帶之職,俾存館規,仍治臣等擅離之罪,以昭法紀,千萬幸甚,臣等無任云云。答曰,省疏具悉。爾等亦爲陞六。
己卯十二月二十八日午時,上詣仁政殿。王世子痘候平復稱慶頒敎陳賀入侍時,都承旨李載完,行左承旨吳俊泳,行右承旨趙秉世,左副承旨閔泳奎,右副承旨李應夏,同副承旨張時杓,記事官姜友馨,假注書吳炳文,別兼春秋金學洙·金文鉉·趙秉升·朴斗陽·閔泳駿·李容稙,記事官李起鍾·金炳吉,提學金炳始,檢校直提學尹滋悳·鄭範朝·趙慶鎬,直提學閔泳翊,檢校直閣金永壽·尹用求·金興均·趙同熙,直閣洪英植,檢校待敎金演壽,待敎宋秉瑞,副校理黃益秀,副修撰朴齊聖,以次侍立。時至,通禮跪啓請外辦,上具布裹翼善冠·布袍·布裹烏犀帶·白皮靴,乘輿出宣化門。藥房提調閔謙鎬,副提調李載完進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿陞座。載完進前奏曰,百官今當就位,請出標信,開作門,何如?上曰,以已下標信擧行,可也。引儀引宗親·文武百官入就位,贊儀唱鞠躬四拜興平身,宗親·文武百官,行四拜禮訖,代致詞官入就當座前俯伏。贊儀唱跪,宗親·文武百官跪,宣敎官兵曹正郞趙同熙,宣訖。贊儀唱鞠躬四拜興平身,宗親·文武百官,行四拜禮訖,宣箋官文學徐夔淳入就案南。贊儀唱跪,宗親·文武百官跪,宣訖。贊儀唱鞠躬四拜興平身,宗親·文武百官,行四拜禮訖。典儀跪啓,禮物請付攸司,禮曹正郞捧箋文函,濟用監官員捧禮物函,以次跪進于領府事李裕元,裕元以次跪受。贊儀唱鞠躬四拜興平身,宗親·文武百官,以淺淡服,行四拜禮訖,裕元捧箋文函·禮物函,傳于大王大妃殿尙傳次傳,于王大妃殿·中宮殿尙傳,尙傳,以次跪受以入,出復位。贊儀唱鞠躬四拜興平身,宗親文武百官,行四拜禮訖。通禮跪啓禮畢。傳曰,侍衛軍兵與排立軍,令各其營乾犒饋。領府事李裕元,領敦寧洪淳穆,判府事韓啓源進前奏曰,冒寒勞動,聖體,若何?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮氣度,連爲泰平乎?上曰,寢啖之節如常,遊戲之度隨意,心甚嘉悅。仍敎曰,大臣先退。裕元等退出。上降座乘輿,出仁政門,由肅章門,入協陽門,至宣化門,兵曹判書金炳德,跪稟放仗,載完請出標信解嚴。上入宣化門還內,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿·世子宮,內閣·政院·玉堂·百官·奉朝賀,除夕單子問安。答曰,知道。
藥房都提調李裕元,提調閔謙鎬,副提調李載完啓曰,日吉辰良,縟儀誕擧,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝中氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿·世子宮,口傳問安。答曰,知道。
吳俊泳啓曰,議政府郞廳來言,今日賓廳日次,而領議政李最應有身病,左議政金炳國無時急稟定事,右議政未差,不得來會云矣,敢啓。傳曰,知道。
張時杓啓曰,行大司憲沈承澤,掌令李命宰·李呈辭,執義權仁成,持平朴衡東·宋益勉在外。監察茶時之意,敢啓。傳曰,知道。
李應夏啓曰,新除授注書宋圭元,卽爲牌招察任,何如?傳曰,允。
張時杓啓曰,同義禁洪淳馨,旣入闕中,不爲肅謝,直爲出去,事甚未安。推考,何如?傳曰,允。
傳于李應夏曰,禮房承旨馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于李應夏曰,孝徽殿正朝祭,攝行磨鍊。
以陳賀時各差備以下別單,傳于李應夏曰,展敎官兵曹佐郞嚴錫瓘·金永濟,展箋官禮曹正郞洪淳謨,禮曹佐郞白時洽,香官朴壽昌,左通禮趙益元,右通禮姜鐸,各兒馬一匹賜給,正書忠義李熙錫,贊儀黃觀周,階下典儀崔綸在,東西唱引儀李浩德·玄景運,宣箋目官假引儀鄭達容,各上弦弓一張賜給,致詞陪進官承文校檢林相僖陞六,日官韓應翼,察訪待窠擬入,其餘寫字官·奏時官·員役·工匠等,竝依判下施賞。
行左副承旨臣李應夏,同副承旨臣張時杓等啓曰,伏以臣等,卽伏見義禁府徒流案下者,有謀叛不道罪人哲均支屬緣坐中,放字書下,竄配罪人趙采夏減等定配之命矣。臣等相顧愕貽,竊不勝憂歎之至。噫,哲均之許多罪犯,係是劇逆,旣登白簡,公憤未洩,則雖其支屬,豈可與尋常雜犯之遇赦蒙宥,一例擧論?至於趙采夏,以若負犯,以若關係,臺啓尙此峻發,輿情去益齎鬱,其何可遽議於減等之典乎?迨此大慶之會,特垂曠絶之澤,大聖人好生之德,臣等非不欽仰萬萬,而誠以莫嚴者王章,莫遏者公議,豈可一任其蕩然無限節乎?臣等職忝惟允,不容泯默,相率聯籲。伏乞聖明,亟收成命,不勝大願,惶恐敢啓。答曰,日昨處分,其在覃慶之義,合有斟量而然。惟允之地,不當如是,卽爲頒布。
傳于李應夏曰,左承旨·右承旨·同副承旨,竝許遞,前望單子入之。
承旨前望單子入之,李承五·李僖魯·洪永禹落點。
傳于李應夏曰,明日出宮門路,以協陽門爲之。
行左副承旨臣李應夏啓曰,伏以臣俄於諸罪人處分之下,敢效徼還之義,冀降反汗之音,及伏奉批旨,益不勝抑鬱惝怳之至。關石和勻,王府則有何可以夤緣慶會,遽然低仰乎?王章莫伸,輿情愈鬱,臣非不知瀆撓之是懽,而成命之下,奉行無路,玆又冒昧申籲。伏乞更加三思,亟許收還焉,惶恐敢啓。答曰,已有前批矣,何爲而如是也?更勿持煩,卽爲頒布。
李應夏啓曰,右副承旨閔泳奎牌不進,伴直無人,新除授同副承旨洪永禹,卽爲牌招,何如?傳曰,允。
以右副承旨閔泳奎牌不進罷職傳旨,傳于李應夏曰,只推。
李應夏啓曰,左右史不可不備,前檢閱李起鍾·金炳吉,別兼春秋差下事,命下矣。竝令該曹,口傳單付牌招,推移入直,何如?傳曰,允。
吏曹口傳政事,別兼春秋二單,李起鍾·金炳吉。
李應夏啓曰,臣與同副承旨張時杓,伴直矣,纔已許遞出去,伴直無人,右副承旨閔泳奎,卽爲牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
李應夏,以議政府言啓曰,開城留守趙敬夏,移拜都摠管矣。該府事勢,近益凋瘵,而際此迎送之弊,有不可不念,特爲仍任,俾責成效,何如?傳曰,允。
又以宗親府言啓曰,左副承旨李應夏,今已陞資矣。宗正卿依例差下,令該曹下批,何如?傳曰,允。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以侍講院言啓曰,新除授兼弼善趙龍鎬,文學李命宰,竝卽牌招察任,何如?傳曰,允。
又以扈衛廳言啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
又以左右捕盗廳言啓曰,謹依武衛所知彀官朴允瓊口傳下敎,本廳在囚罪人唐守吉,移送秋曹之意,敢啓。傳曰,知道。
判宗正卿李載元疏曰,伏以皇天祖宗之所佑騭,神祗百靈之所扶護,我王世子痘候,不日平復,睿質益臻夙就,告布涓吉,褥儀誕擧,慶溢宮闈,歡均區宇,臣退自嵩呼之班,蹈舞忭祝,有倍餘人。千萬不自意,特旨恩資,忽及臣身,階臣上公,降誥煌煌。臣聞命震駴,不省何以致此於聖明也?臣本材器鹵下,知識淺劣,自檢平生,百不足備數,而特以遭際明時,厚蒙鴻渥,內外遍歷,涯分已踰,而驟躐階級,至無以加此焉。臣聞父母之愛赤子也,衣不使重煗,食不至過飽者,誠以煗之重則易致傷焉,飽之過則慮生痞焉耳。今臣之於殿下,仰之不翅若赤子之慕父母,殿下之陶甄臣,包容臣,不翅若父母之於赤子,而至於濫恩謬命,亦不翅如重煗衣過飽食,何哉?且臣門戶盈盛,懼深招損,以臣身言之,一朔之間,再蒙恩加,以臣家論之,一門之內,從昆弟三人,皆有進階,臣身之天惡人猜,猶屬臣私,聖恩之遍於臣家,豈非累則哲之明,而納四方之譏耶?至若名位躋三台,寅亮倣燮理,有不暇張皇說擧,自歸於飾讓,左右倚衡,承當無望,玆敢披瀝肝膈,仰塵黈纊。伏乞聖明,淵然深思,亟許收還臣新授輔國之階,俾公器毋䙝,私分獲安,不勝至願。臣無任云云。答曰,省疏具悉。卿其勿辭行公。
刑曹判書閔台鎬疏曰,伏以惟天惟祖宗,默佑陰隲,惟我王世子邸下痘候康復,賀儀載擧,於萬無疆之慶,實基於此,猗歟休哉。伏念臣外除雖畢,情理自如,名途榮次,無意復攝,而除旨洊降,憫蹙轉甚,刳瀝陳章,未蒙矜諒,趨走爲恭,冒眛出肅,瞻望魏闕,自疑夢寐,顧視周行,益慙形影,所叨銓銜,尤不稱當,方欲申懇,獲遂遞解。千萬不自意,恩誥誕宣,授臣以刑曹判書,超階爲資憲大夫者。臣聞命震駴,五內失守,殆不省容措矣。夫人臣之進此秩而就此列者,其才足以治六典,其德足以亞三孤,然後用之不次而無拂於物議,任之勿疑而無累於聖簡,其次則或有服勞茂績而論賞命爵者,又有錯寀慮憲而循資推遷者,此雖才德,不能兼備,顧其茂績,不可曰匪才,慮憲不可曰否德也。今臣所被寵命,設謂論賞而循資,以若不肖無狀,尙懼夫匪才否德,而況正卿特陞,不次之用也,加望恩數,勿疑之任也,其何以上副聖簡之隆,而下叶物議之公乎?噫,臣於邇來,銜恤靡依,疾病相隨,庶或有淵鑑之所燭照也。私心所蘄願者,姑此充備於下秩漫局,持寒門盈盛之戒,作昭代優閒之物,以畢餘生,庸爲不報之報已矣,今焉晏若固有,恬然出膺,則僥濫姑置無論,僨敗可立而待,此而不呼籲於天地父母之前,而何所因極乎?玆敢畢暴衷情,仰瀆崇嚴。伏乞聖慈,亟憐之深哀之,將臣新授爵秩,特許收還,俾公器無䙝,私分獲安焉。臣無任云云。答曰,省疏具悉。卿其勿辭行公。
同知朴容大疏曰,伏以惟天惟祖宗,默佑陰隲,春宮邸下痘候,不日康復,供殿闈之悅豫,副臣民之懽祝,吉辰載涓,縟儀誕擧,我東方萬億無疆之休,式自今伊始。臣於昨日,恭趨庭賀之列,及其公退,恩命特下,授臣以嘉善大夫者,臣驚惶震懍,誠不知措躬之所也。夫遇慶代加,雖有邦典,而至於親授,固是曠世之異數,今乃不少持難,畀諸人望之外,臣身榮寵,固無與比,其不有違於淸朝官人之政乎?且臣門地單寒,年紀鮮少,本不足備數於任使之末,而通籍以來,厚蒙洪造,邇密之班,步武不離,感龍光之昭回,愧駑才之蔑稱,居恒悸恐,如集于木,今玆誤恩,奚爲而至也?貳卿之秩,古所以命有德也,上不可以虛授,下不可以倖玷,必也望實俱優,勞勩夙著,或踐歷已遍,節次推遷。而於此數者,一無攸當,鶴軒鵜梁,㝠升冒據,以臣極無肖甚不似,濫竽其間,貽累則哲之明,厚招官方之譏,則有識憂歎,誠非細故,此尤臣不敢爲冒膺之計者也。參倚前衡,承當無路,玆敢披瀝衷懇,仰瀆崇聽。伏乞聖明,俯賜諒察,亟收臣新授資級,使公器重而微分安焉。臣無任云云。答曰,省疏具悉。卿其勿辭行公。
己卯十二月二十九日未時,上御重熙堂。藥房入診,春坊同爲入侍時,都提調李裕元,提調閔謙鎬,副提調李載完,直提學閔泳翊,記事官姜友馨,記注官梁禹濬,別兼春秋李容稙,輔德閔昌植,司書李輔榮,以次進伏,醫官李章赫·李兢柱·李海昌·高·李肯鉉,以次進伏楹外訖。上曰,史官分左右。裕元進前奏曰,瑞雪如是,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,世子宮諸節,連爲泰平,而盡爲落痂乎?上曰,面部盡爲落痂,而手足若干未盡矣。裕元曰,醫官待令,使之入診乎?上可之。章赫等,診候退伏楹外訖。裕元曰,脈候奏之。章赫等奏曰,脈候左右三部調均矣。上命醫官先退,仍命大臣入瞻世子宮。裕元入瞻,退伏奏曰,手足落痂之差遲,是爲祥吉矣。上曰,當此飾慶之會,宜有施惠之擧,故昨有拯劣米等蕩減之敎矣。裕元曰,廣慶之時有此處分,果是盛德事矣。謙鎬曰,各道拯劣未拯之米,自當依下敎蕩減,而至若船主輩所逋,本廳雖有詳定之例,蕩減與否,臣未敢擅便仰對矣。上曰,船主所逋爲幾何耶?謙鎬曰,幾至數萬石之多矣。上曰,何若是夥然乎?謙鎬曰,此非一年所逋,年增歲加,以至夥數矣。上曰,各邑舊米收,則以錢代捧,而若船主處,以本色責納,不無向隅之歎矣。謙鎬曰,聖敎至當矣。上曰,然則以詳定代捧,以示廣慶之意,亦爲傳布於戶曹及各營各司,可也。謙鎬曰,謹當退諭矣。上曰,此外別無他逋乎?謙鎬曰,無有矣。上曰,甲戌年拯劣米幾何蕩減乎?裕元曰,其時幾盡蕩減矣。上曰,史官就座,仍命大臣先退,又命退,諸臣以次退出。