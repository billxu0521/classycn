上在慶德宮。停常參·經筵。
答尙方草記曰,依啓。監司勿爲察之。
禁府,假都事朴雴,罪人拿來時,元斗樞與李游,到恩津相語,罪,杖一百贖,告身盡行追奪。啓功減一等。假都事朴由觀·李立身,罪人拿來,稽遲一日,罪,笞五十,解見任別敍。啓,功減一等。
平安監司書目,金差春信使等一行,二十四日到義州事。
以國忌齋戒,無所啓。已上出內下日記及故判書朴鼎賢日記
上在慶德宮。停常參·經筵。
傳曰,明日陳賀,權停例爲之。明日陳賀時,王世子出宮正時,辰初。
以國忌,無所啓。已上出古判書朴鼎賢日記
日出時,日色赤。申時,蒼赤雲如氣,起自乾方,漸移南方,良久乃滅。已上春坊日記
上在慶德宮。停常參·經筵。
答院啓曰,依啓。鍾城府使已爲擇差,不必遞改。宣傳官推考事。
答府啓曰,不允。遞差事,依啓。龍岡縣令李景夏事
答兵曹草記曰,知道。癸亥以前,皆以價布收,而回啓中通稱價米,故□。
傳曰,史官一員待命,騎馬三匹立之。內氷庫及昌慶·昌德兩宮內摘奸。已上出內下日記
侍講院啓曰,今日王世子陳賀時,大妃殿致詞禮物,各該官所當陪進,豫先排設於庭內。而王世子旣入幕次之後,再三催促,則致詞禮物,始爲進排,當該官員,終無形影。且百官陳賀,當在於王世子禮畢之後,禮貌官,例爲往復探知,無失先後之序。而王世子行禮未畢,百官賀禮,徑先罷出,顚倒,甚矣。當該官及禮貌官,竝從重推考,何如?先達後啓。答曰,依啓。已上春坊日記
上在慶德宮。停常參·經筵。
東宮誕日,二品以上問安。答曰,知道。
備忘記,産室廳都提調金瑬,提調李貴,副提調李弘胄,熟馬一匹,捲子官張維,醫官申得一·李希憲,半熟馬一匹,李惟聖·閔·金嗣男,兒馬一匹賜給。
弘文館啓曰,往年胡變之後,月課製述,亦爲姑停,已經二年。請今年春三朔爲始,被抄文官,竝令依前製進。傳曰,允。
義州府尹書目,本月二十四日春信使及胡差等,到本州留一日,二十六日越江事。
府·院前啓,以大祭齋戒姑停。已上出古判書朴鼎賢日記
昧爽,黑雲一道如氣,自乾方漸移天中,廣數尺許,長十餘丈,良久乃滅。申時,日暈。夕沈霧。
上在慶德宮。停常參·經筵。
有政。以吳端爲副修撰。
答校理李省身疏曰,省疏具悉爾懇。爾其勿辭,調理察職。
答院啓曰,已諭勿煩。李英達事
今此春享大祭,神酒味甚酸薄,不合祭用。極爲駭愕。當該官吏從重推考。
答兵曹粘目曰,依允。旗牌官乙良,其中功勞最重者兺施行。
答掌隷院粘目曰,當初屬公,必有其由。更爲詳覈處置。
答兵曹粘目曰,依允。裵仁吉乙良,準職的實與否,査考處置。
府前啓,餘丁價布事,李景夏罷職事,停啓。
開城留守書目,刷還唐兵一百三十二名,來到本府,差官率家丁十名,上京計料事。已上出內下日記及古判書朴鼎賢日記
上在慶德宮。停常參·經筵。
答禁府草記曰,知道。申鉉等亦爲從重推考。
答院啓曰,依啓。李英達遞差事
答備局粘目曰,依回啓施行爲乎矣,不爲貽弊者乙良,令置之。
答兵曹粘目曰,竝從重決杖,依他例定配下三道。
答捕盜廳草記曰,知道。同謀明白與否,更爲査覈處置。印僞造金廷翼事
答備局草記曰,知道。軍籍無未盡處,然後移送,宜當矣。
答兵曹判書李貴箚曰,省箚具悉至懇。卿其勿辭,從速察職。
昨日政事,以金元立爲注書,以鄭維城爲檢閱,羅萬甲爲持平,曺文秀爲持平,李敬輿爲大司成,吳端爲副修撰,吳達升爲文學,金壽賢爲刑曹參判,金榮祖爲掌令,崔惠吉爲禮曹正郞,金矱爲尙衣僉正。
院啓,鍾城府使李英達遞差,以曾經侍從擇差事。傳曰,依啓。已上出內下日記及古判書朴鼎賢日記
上在慶德宮。停常參·經筵。
有政。以金南重爲司諫,韓仁及爲鍾城府使,權濤爲司成,成汝寬爲兵曹正郞,兪伯曾爲僉知。
答李元翼箚曰,省箚具悉。賜物甚微,卿勿陳謝。
答大司諫鄭百昌疏曰,省疏具悉至懇。此時諫長,不可輕遞。爾其勿辭,調理察職。
答府啓曰,依啓。南部主簿金慶星罷職事,訓鍊僉正鄭國彬遞差事。趙希孟旣已除授,試可宜矣。
戶曹參判李景稷,承旨李景奭等上疏,父年八十,依法施行事,啓下。吏曹回啓,同知李惟侃,年滿八十,已經正職,而事係恩典,上裁。啓傳曰,加資。
京畿監司書目,朔寧呈,谷山來漢人向長湍事。以上出內下日記及古判書朴鼎賢日記
上在慶德宮。停常參·經筵。
答府啓曰,依啓。趙希孟事,不允。
成均館,正月初七日,儒生上旬輪次,居首三上柳道三,直赴會試,之次三中三師傅尹善道,幼學尹敕·金鼎夏,各給二分,三下三生員尹衡志,進士李海昌·崔益,各紙十卷·筆墨五柄賜給。
禁府,鄭尙古刑問二十三次,崔起星等各十八次,崔訥十八次,崔光遠七次,黃汝亨六次,姜信立·李應澤二次,李承男等各一次,不服,加刑。啓依允。
京畿監司書目,振威呈,沈遊擊·李千摠,率家丁,自全州離發上來事。已上出內下日記及古判書朴鼎賢日記
上在慶德宮。停常參·經筵。
答院啓曰,依啓。司諫金南重出仕,大司諫鄭百昌,正言沈東龜遞差事。
答府啓曰,勿煩。趙希孟事。
答兵曹粘目曰,今此査覈,似于不實,令該曹,當初文書,詳考處置。
答忠勳府粘目曰,云云。準品祿遞兒,量宜加磨鍊。
兵曹判書李貴箚子,爲湖南士類,伸理冤獄事。入啓。
有政。以鄭沇爲持平,朴日省爲注書,金克恒爲待敎,羅萬甲爲副修撰,李尙馨爲說書,蘇文振爲訓鍊僉正。已上出內下日記及古判書朴鼎賢日記
上在慶德宮。停常參·經筵。
謝恩,副修撰吳端。
御營廳射手居首,閑良李益民,直赴會試,杜方齊等十一人,各上弦弓一張。砲手居首,保人朴天億·玉丙男·黃璧等三,禁軍除授,私奴春己·趙順等,免賤,卞龍等五,各木三疋,禾奉等各木二疋,石乙卜等四十,各木一疋。殺手居首,權澤木三疋,金奉壽等六,各木二疋,李後山等十一,各木一疋,賜給。
答府啓曰,不允。趙希孟事。全克恒,遞差。
答院啓曰,依啓。京畿水使柳斐罷職事。李鍵旣已施罰,不必深治。
答禁府粘目曰,所謂四土兵等,旣已逃避,則現出無期兺不喩,其矣等逃避之狀,亦似可疑。更査,安徐議處。
答忠勳府草記曰,知道。絹羅·白金賜給爲當。令該曹斟酌磨鍊,啓稟施行。
答戶曹粘目曰,依回啓施行爲好矣。各道設屯事乙良,徐議施行。已上出內下日記
京畿水使柳斐,惟務徵斂,收布各卒,畿內各堡,盡被其毒虐。請命罷職。
待敎金克恒,爲人麤陋,本不宜秉筆之任,厭憚入直之苦,自作啓辭,詐稱領·監事之意,請移鄭維城,羞辱衣冠,甚矣。請罷職不敍。答曰,不允。金克恒遞差。以上故判書朴鼎賢日記
上在慶德宮。停常參·經筵。
謝恩,副修撰羅萬甲。
備忘記,虛實間旣曰謀逆,則爲人臣者似不當歇看。而今番治逆,有同兒戲,反不如尋常拿推,已極可駭。而兵判李貴,又從而上箚營救,其無謂,甚矣。元勳所爲如此,國綱之不振,無足怪也。所當罷推,以警後人,而今姑置之。政院知悉。
答刑曹粘目曰,竝拿推爲乎矣。申得滋段置,難免不遵法□濫用刑杖之罪,從重推治。
答戶曹粘目曰,一結四升,雖非重賦,年旣凶荒,又他道所無之役。從便變通,以紓民力,未爲不可,而不念至意,互相推調,殊甚不當矣。末端所陳貸用之說,尤極未安,勿施。
答兵曹粘目曰,李英耋,從其聞見,備陳軍民弊瘼及宮闕守直之事,可謂爲國有誠,能盡其職。本曹非但不爲採用,加以情外之說,使聞者解體,殊甚不當。今後□察爲之。
答院曰,不允。李貴推考。
答府曰,不允。出仕事,依啓。
忠勳府啓辭大槪,會盟後賜物,歷朝賞格,代各不同,惟在聖斷,敢啓。傳曰,羅絹·白金賜給爲當。令曹磨鍊,啓稟施行。
院啓,李鍵事,鞫獄之體,至嚴且重,眞僞虛實之間,上有睿斷,下有鞫廳,在外之人,不敢容議於其間。而李貴乃於獄事未究完之前,上箚陳列,揆之事體,殊極可駭。請罷職。答曰,不允。以上內下日記及故判書朴鼎賢日記
上在慶德宮。停常參·經筵。
有政。以蔡裕後爲正言,姜碩期爲大司諫,尹義立爲左尹特旨,尹暉爲星州牧使,鄭百昌爲禮曹參議,沈東龜爲工曹佐郞,趙希進爲刑曹正郞,李瑱儀爲京畿水使,金光煜爲僉知,李曙爲摠管。
答大臣推官啓辭曰,知道。勿爲待罪。
答戶曹粘目曰,該府査啓,似爲不實,更爲明覈處置。
院啓,鞫獄之體,至重且嚴,眞僞虛實之間,上有睿斷,下有鞫廳,在外之人,不敢容議於其間。而李貴乃於獄事未究竟之前,上箚陳列,揆之事體,殊極可駭。請罷職。答曰,推考。桃源察訪趙存中,伸理尹雲衢等上疏,呈政院。還出給。
院啓,李鍵削版事,鞫獄未完之前,投疏陳辨,前古所未有之事也。趙存中,以微末小官,敢將己見,與論獄事,請罷職不敍。答曰,拿推。
禁府,槐山罪人申汝逴·奇深·趙存中拿囚。啓。
答府啓曰,依啓。全克恒罷職。李貴已爲推考,不必罷職。
答司僕寺粘目曰,竝罷安徐,端川兺,依事目施行。牧場馬事
開城留守書目,差官王義承,率家丁十二名,若將發向西路而直走京城事。
刑曹啓辭,槐山衙門作亂人等推考公事。判付,竝拿推,縣監申得滋段置,難免不遵法令濫用刑杖之罪,從重推考。
左邊捕盜大將,李守一落點。已上出古判書朴鼎賢日記及內下日記
夜一更,白雲一道如氣,起自巽方,直指坤方,長竟天,廣尺許,良久乃滅。
上在慶德宮。停常參·經筵。
以私忌,兩司無所啓。
相當藥材及解事審藥,急速下送接伴使趙希逸病重事,平安監司狀啓判下。
答判中樞府事尹昉箚曰,省箚具悉。卿其安心,勿爲待罪。
春秋館以領事·諸堂上意啓曰,記事官鄭維城,頃爲注書時,諫院以其妻外祖李忠吉之故,至於越署經,進退狼狽,罔知所爲云。維城,年少新進,身無瑕玷,今以不當累及之事,防其前程,豈非可惜之甚乎?請使出仕察任,何如?傳曰,依啓。
院前啓,李鍵削版事。李貴罷職事,停啓。已上出內下日記及古判書朴鼎賢日記
上在慶德宮。停常參·經筵。
黃海監司書目,江陰□陳克一,居官貪虐,罷黜事。
以私忌無所啓。已上出古判書朴鼎賢日記
上在慶德宮。停常參·經筵。
答戶曹草記曰,依啓。馬匹不足,以白金題給便當矣。且十九功臣嫡長竝爲賜物等事,令勳府考例施行。
答禮曹粘目曰,依回啓施行爲乎矣。已減之物乙良,復設安徐。
禁府趙存中原情。判付內姑停刑推,獄事究竟後,依律處置。又申汝逴·奇深等元情。判付,刑推當否議啓。
答憲府啓目曰,依允。洪默乙良,除贖決杖。
答憲府啓目曰,功減一等姜孝吉等乙良,除贖決杖。
答憲府啓目曰,功減一等李省男乙良,棄。
答院啓曰,罷職。前郡守李溟運事。
答府曰,依啓。李貴罷職事。新除授外任守令,辭臺體赴任事。
答軍器寺草記曰,依啓。焰焇加送,可也。
答兵曹草記曰,知道。姑以能麽兒,敎鍊陣法,勿習部,可也。
答憲府粘目曰,依允。功減一等一名以下,分揀。已上出內下日記
辰時,有霧氣。
上在慶德宮。停常參·經筵。
答院曰,不允。前郡守李溟運事。
答禮曹草記曰,知道。賜爵與米,似爲宜當,前例相考施行。
禁府,槐山罪人李惟渫拿囚。
戶曹啓辭大槪,舊功臣及嫡長加資改正後,宣賜賞格,歷朝舊例。或以馬匹·皮革·綿紬·白綿布題給,盡以絹羅·白金題給,則極爲悶迫。依祖宗朝,白綿布·白紬·馬匹,參錯以給,何如?傳曰,馬匹不足,以白金題給便當。
黃海監司書目,牛峯權㠎居官貪鄙,罷黜事。已上出內下日記及古判書朴鼎賢日記
辰時,日暈。夜一更,有霧氣。四五更,月暈。
上在慶德宮。停常參·經筵。
校理李省身初度呈辭。給由。
答忠勳府草記曰,依啓。親功臣,毋論應受賞加與否,竝爲賜物事。其中以重罪不得參祭者,勿爲論賞,似可矣。且胡變時死節功臣,亦依生存人例題給,以示優異之意。
答刑曹粘目曰,依回啓施行爲乎矣,中間徵貢爲在姜屎,亦令本道推閱治罪。
答司僕粘目曰,堂上以上降資,堂下官乙良,連等越祿似當。議處。咸鏡道牧場馬事
答左相箚曰,省箚具悉。卿其安心,勿爲待罪。
答院曰,依啓。李溟運削去仕版,泰川縣監成戒愼越署經遞差事
禮曹啓大槪,平林君等六人呈狀,三寸叔母故監察李好敏妻李氏,是龍川君之女,康靖大王之三代孫也。今年百歲云云。似當有優老之典,敢稟。傳曰,知道。賜爵與米,似爲宜當,前例相考施行。
平安兵使書目,宣川·定州等地,漢人遍滿閭閻,作弊無窮,耕農時如是作挐,則民必不得安堵作農,誠爲悶慮事。已上出內下日記及古判書朴鼎賢日記
辰時,日有重暈,內暈有兩珥,暈上有冠,外暈上有戴,色皆內赤外靑。自巳時至申時,日暈。夜二三更五更,月暈。
上在慶德宮。停常參·經筵。
有政。以李行遠爲吏曹正郞,沈諿爲都承旨,吳百齡爲禮曹參判,李曼爲禮曹佐郞,尹履之爲兵曹參議,李慶全爲都摠管,高用厚爲吉州牧使,許稷爲刑曹佐郞,琴是調爲刑曹佐郞,李弘胄爲知事,金奉祖爲司藝,李惟侃爲僉知,李靖爲訓鍊都正,李胤吉爲訓鍊正,朴漪爲典籍,任賚之爲典籍。
答備邊司粘目曰,吳信男回還後,更議處置。
答右承旨洪得一疏曰,省疏具悉爾懇。爾其勿辭,調理察職。
答仁興君疏曰,省疏具悉。卿無罪過,宜勿控辭,安心行公。
北兵使書目,會寧報,者胡以不市牛隻,恐嚇日以益甚,馳往節度使及監司所住處,若不得請則仍向京師云云,苦待朝廷指揮事。
禁府,申汝逴刑推。啓。傳曰,依允。
禮曹,卒李效元弔祭擧行,別致賻,勿爲,何如?啓傳曰,依允。別致賻。已上出古判書朴鼎賢日記及內下日記
夜五更,有霧氣。
上在慶德宮。停常參·經筵。
校理李省身三度呈辭。入啓。遞差。
答刑房承旨啓辭曰,依啓。且臺諫所爲,亦甚不當矣。
平安監司書目,祥原呈,盲女仇乙於亦弑姑,令攸司處置事。已上出內下日記及古判書朴鼎賢日記
夜五更,月暈。
上在慶德宮。停常參·經筵。
今下弓矢,會寧府使許完,鍾城府使韓仁及,給送。
答忠勳府草記曰,知道。李重□等,亦一體施行。且嫡長中七十以上應受老職加資者,特賜賞加,以示優老之典,似或宜當,議處。
答漢城府粘目曰,依允。且其中所謂惠蘭買得家舍,則尤有所不疑之端。惠蘭若於丙寅年買得,則希度奴子,似無仍存其家之理兺不喩,洞內之人,亦無不知之理。回啓中所謂文卷明白云者,乃見欺於奸吏之弄術耶。事雖微細,欺罔之狀可惡,更良從公明覈處置。
答府曰,依啓。且臺諫所爲,未必盡公,故國綱日頹。今後察爲。
禮曹啓曰,李好敏妻事,傳敎矣。士夫間相傳,故參判李蘧母年百歲,其時入啓,優老之典頗厚云。賜爵賜物,令各該曹稟旨施行,何如?傳曰,依啓。
平安監司書目,龍岡縣令李景夏,酗酒廢事,居官不廉,罷黜事。已上出內下日記及古判書朴鼎賢日記
自巳時至未時,日暈兩珥。申時酉時,日暈右珥。夜四五更,月暈。歲星熹微不見。
上在慶德宮。停常參·經筵。
答戶曹草記曰,依啓。米太石數,似爲略小,量宜加磨鍊題給。已上出內下日記
辰時巳時,日有重暈,內暈有兩珥,內外暈上皆有背,色皆內赤外靑。自未時至酉時,日暈,暈上有背,色內赤外靑。夜五更,歲星熹微不見。
上在慶德宮。停常參·經筵。
答鞫廳啓辭曰,匡裕所告,虛實相間,不可謂之眞有是事,亦不可謂皆涉虛妄也。大抵以文案觀之,則此輩鋪張妖說,扇惑無賴,多發悖語,怨詈朝廷,似其實狀也。其情迹殊甚凶悖,以獄體言之,則似當嚴鞫得情,依律處斷。雖然,若開鉤問之端,則未免無辜橫罹,玉石俱焚之患,擧皆蕩滌,則不無任人網漏姦回無懲之弊,斷決此獄,可謂不易矣。予識見昏昧,不能明察,卿等從公議啓,須念惟明克允之意。
答院曰,不允。
答掌隷院啓目曰,依允。且十分明覈處置,勿爲見欺於姦術。
答鞫廳啓辭曰,知道。癸亥以後,逆獄屢起,事皆無文書之可據,似不當執此爲證也。其中表表可疑者,流竄,餘皆分揀宜當,分類以啓。且匡裕,亦當有處置之擧,議啓。
答備局粘目曰,官吏竝爲分揀,其時監司推考。吳大邦□擲奸。
史官一員待命,騎馬三匹,卜馬一匹,立之。
答鞫廳啓辭曰,鋪張妖說,怨詈朝廷,似非忠臣義士所可爲者,雖謂之逆臣,未爲不可矣。其所告之人,輕重間旣被罪罰,則匡裕依律處斷,實爲無據,宥赦充軍之罪,放釋。
答鞫廳啓辭曰,依啓。柳仁昌·閔顔·尹雲衢流竄事。崔弘誠所犯,亦似非細,一體流竄,其餘竝爲放釋。且許懿,似無身犯之罪,亦爲放送。
禁府,申汝逴·奇深,刑問一次不服,加刑。啓依允。又啓,李惟渫別無刑訊之事,直施流配之典,似爲宜當。上裁。啓依回啓施行。庭鞫罪人金地粹元情,入啓。傳曰,放送。
刑曹啓,祥原盲女弑姑,推考敬差官發送,何如?啓依允。推考敬差官,權濤落點。
院啓,都承旨,銓曹注擬之際,因循弊習,一從資級,其數過濫,見者皆駭。請該曹堂上·郞廳推考,各別擇擬,何如?答曰,不允。以上內下日記及故判書朴鼎賢日記
夜西方,有氣如火光。五更,月暈。
上在慶德宮。停常參·經筵。
答府啓曰,匡裕所告,虛實相間,不可謂之皆涉虛妄,如是論之,似乎過矣。遞差事。依啓。大憲洪瑞鳳事
答院啓曰,該曹別無所失,而爾等如是驚駭,此實異事也。若欲排斥異己,則直爲論劾,宜矣。勿如此不正之態,可也。
去夜庭鞫,罪人尹雲衢·柳仁昌·閔顔·崔弘誠,流竄。元斗樞·林垍·林㙐·蘇信生·李泑·趙平·柳善昌·宋興吉·〈林〉㙔·許懿·宋光裕,放送。龍夫·龍男,移送捕盜廳。禁府罪人尹雲衢富寧,柳仁昌甲山,崔弘誠明川,閔顔吉州定配。啓。
傳曰,尹雲衢極邊定配。尹雲衢慶興改定配。府啓,宋光裕本以悖逆之資,濟以兇狡之謀,平生心迹,有同鬼蜮。當初上變之時,所引之人,率多構怨之類,聖明旣已洞燭,幾盡滌蕩,則罪在誣告,合置反坐之律。請依鞫廳啓辭,依律定罪。答曰,光裕所告,虛實相間,不可謂之皆涉虛妄,如是論之,似乎過矣。禁府啓目,喪人李惟渫,其父致死後,縱其奴婢,突入槐山衙內作亂,罪杖一百徒三年。啓依允。
備局啓辭大槪,吏曹牒呈云云。永平合縣,實爲設營,今則設營已罷。依民願復設,何如?啓依允。已上出內下日記及古判書朴鼎賢日記
夜五更,歲星熹微不見。
上在慶德宮。停常參·經筵。
答府曰,已諭。宋匡裕事
答戶曹粘目曰,依允。且其中疊錄之事,則不可不速爲査處,以除民弊,更議施行。
答修撰韓興一疏曰,省疏具悉爾懇。爾其勿辭,從速察職。
答應敎崔葕疏曰,省疏具悉。爾勿控辭,調理察職。
答府曰,今此諫院所爲,事涉不直。此實君子之所羞惡,而至請出仕,未曉其意也。旣曰不正,則似難仍在臺閣,竝遞差。
答李弘胄箚曰,省箚具悉。此任,卿實合宜,勿辭。
禁府,李惟渫殷栗定配。啓。已上出內下日記及古判書朴鼎賢日記
夜五更,歲星熹微不見。
上在慶德宮。停常參·經筵。
答刑曹粘目曰,除刑推放送,令該曹,法例相考處置。
答刑曹粘目曰,依回啓,分揀安徐爲乎矣。本道監司及該邑官吏,竝只推考,以徵其不爲明査之罪。
答兵刑曹粘目曰,旣無屍親則憑覈無據兺不喩,以奴打主,亦似未妥,姑停刑推,議處。
答府啓曰,不允。宋匡裕事
答禮判徐渻疏曰,省疏具悉至懇。卿辭至此,當勉副焉。
禮曹啓曰,儒生巾服事,議于大臣,則尹判府事·右相議。大槪居齋之士,旣着巾服,大小試場,竝令巾服,恐爲無妨。左相議,儒生旣着巾服居齋之時,則何獨於科擧,尙着戎服乎?依該曹公事施行,無妨云。伏惟上裁。啓,依議施行。
平安監司書目,飢民等,思戀故土,還入以北者,項背相望。接濟生活之路,百計無策,極爲渴悶事。又書目,母病極重,乞遞上疏上送事。傳曰,下該曹回啓。已上出內下日記及古判書朴鼎賢日記
夜一更,東方有赤氣如火光。
上在慶德宮。停常參·經筵。
有政。以趙絅爲獻納,李弘胄爲大司憲,徐景雨爲大司諫,鄭弘溟爲司諫,沈東龜·趙錫胤爲正言,韓汝溭·邊潝爲摠管,徐渻爲知事,鄭應聖爲全羅兵使,金尙容爲判義禁,特旨,鄭百亨爲持平。
答府啓曰,依啓。宋匡裕事,勿煩。
答右副承旨尹墀疏曰,省疏具悉。爾其勿辭,調理察職。
答鞫廳啓辭曰,依啓。崔弘誠·閔顔,亦爲拿來。
答掌隷院啓目曰,依靖社例,加磨鍊賜給爲乎矣。應受奴婢,亦爲一體書啓。
答忠勳府草記曰,知道。金得元等,封君,可也。
答禁府啓曰,無更問之事,放送。金敬賢事
禁府啓曰,趙存中今者獄事,已爲究竟,何以爲之?傳曰,照律施行。全羅道下去書題金敬賢,入來密告。
傳曰,大臣·禁府堂上·兩司長官命招。聞金弘遠妾,貽書陳弘遠與尹雲衢等謀逆情節,故告變云。
傳曰,召對爲之。已上出古判書朴鼎賢日記及內下日記
上在慶德宮。停常參·經筵。
答判中樞府事尹昉箚曰,省疏具悉。卿其安心調理,勿爲待罪。
答刑房承旨啓辭曰,知道。金弘遠等,拿來後下鞫廳。
答兵曹草記曰,知道。限二年充軍,可也。南祉謀逆中逆罪。
答正言沈東龜疏曰,省疏具悉。爾無可避之嫌,勿辭察職。
答鞫廳啓辭曰,依啓。
去夜庭鞫,罪人金地粹拿來元情,都事一員·假都事二員出去。譯官張敬仁密告入啓。聞敬仁妻弟,卽金弘遠妾也。貽書其兄,言其謀逆事,與金敬賢所告相同云。尹雲衢·柳仁昌·閔顔·崔弘誠拿囚,雲衢元情。
院前啓,該曹官員推考事,停啓。
府前啓,宋匡裕事,獄事處置間,姑停。
勳府啓,會盟後,親功臣及嫡長之應受賜物者,年滿七十以上應受老職實加者,竝分秩,別單書啓,而其中金得元·尹晥則已授實僉知,應爲封君,與老職虛銜有異,何以爲之?傳曰,知道。金得元等封君,可也。已上出內下日記及古判書朴鼎賢日記
提調臣李□□引見時,李□□曰,御營軍中,私賤且多,皆無保單丁,騎兵則有保二三人,而十六朔立二朔,猶云苦矣。若令逐朔來立,則給餉難繼,如無給餉之事,則軍必難堪。上曰,議于備局定之,可也。李□□曰,臣當退去,公賤及有無役,各各分秩,別單以啓,以備睿覽之後,與戶曹相議稟施。已上御營廳謄錄
申時,日傍有靑赤雲氣,移時乃滅。
上在慶德宮。停常參·經筵。
有政。以吳端爲修撰,羅萬甲爲副校理,崔惠吉爲修撰。
答戶曹草記曰,知道。前例問于勳府,爲之,可也。
答院啓曰,依啓。正言趙絅乘馹上來事
答府啓曰,依啓。罪人押去都事稽留罪罷職事
平安監司金時讓,加資以送似當,問于大臣以啓。
答備局粘目曰,依允。且束伍軍加抄,似非其時,依前傳敎,待秋成擧行,俾無騷屑之弊。
答備局草記曰,依啓。且遠道則貽弊必多,勿爲分定宜矣。
答吏曹草記曰,知道。加資,平監金時讓。
史官一員待命,騎馬三匹立之。北營摘奸朴崙
府啓,尹雲衢等押去都事,今月二十四日拜辭,第三日始到楊州,不卽發去之罪大矣。請罷職。答曰,依啓。應罷。假都事尙衣別坐權偀,軍器奉事吳仁男。啓。
傳曰,接伴使加望。
平安兵使書目,義州報,漢兵多數越去,春信使之行,十分詳愼出來事,府尹處更爲申飭事。
備局啓辭大槪,接伴使趙希逸,病勢危重云。當此解氷之節,伴臣所當入島,而病勢如此,誠爲不幸。合有處置,以便公私。啓。傳曰,遞差。又啓曰,平安監司金起宗報,家母病極重,依願改差,何如?依允。
有政。洪瑞鳳爲禮曹判書,閔機爲戶曹參議,趙緯韓爲掌樂正,趙翼爲同成均,金時讓爲平安監司,鄭沇爲司書,吳端爲校理,金尙憲爲都承旨,李植·兪伯曾爲承旨,元振河·李尙馪爲禮曹正郞,閔光勳爲工曹佐郞,沈諿爲同知,李省男爲濟用正。以上內下日記及故判書朴鼎賢日記
上在慶德宮。停常參·經筵。
謝恩,校理吳端。
答院啓曰,依啓。沈東龜遞差事
答司譯院草記曰,知道。竝拿推。唐人不爲押領,使唐人作挐堅後曾
答義禁府粘目曰,無金雖曰繼先之子,身在遐方,其父面目,或有不知之理,可謂徒有父子之名,而實無父子之情者也。不知面目之人,照法處置,實爲矜惻,議大臣處置。
答兵曹草記曰,依啓。所告軍士給賞。藝文館廳直朴石偸取時進告。
答掌隷院粘目曰,旣無可據文跡,則不小良賤分辨之事,似難兺不喩,壬生前後變亂之狀,亦甚可疑,更爲察處。
答旗牌官梁殷壽疏曰,省疏具悉。深嘉爾誠。疏辭當令該曹採用焉。
答忠勳府草記曰,依啓。其中一等,加磨鍊賜給宜矣。
政院啓辭大槪,金起宗老母看病醫員來言,二十七日,再三氣絶,氣症又作,症勢極危云敢啓。傳曰,知道。金起宗使之除交代上來。
政事。金時讓今加嘉善。以吳達升爲正言,徐渻爲右參贊,沈東龜爲直講。接伴使加望。
洪靌·沈器遠·金自點。
傳曰,召對爲之。
觀象監,今月二十日,金星與木星合事。已上出內下日記及古判書朴鼎賢日記
上在慶德宮。停常參·經筵。
謝恩,修撰崔惠吉。
江原監司書目,平海報,去十二月三十日以正月初一日至,大風振作,揚沙走石,屋瓦皆飛,變異事。
忠勳府啓,功臣及嫡長賜物事,本府無可考前例。當初該曹啓辭,勿論功臣等第壽秩高下,一樣分賜,似爲宜當。上裁。啓傳曰,依啓。其中一等,加磨鍊賜給宜矣。已上出古判書朴鼎賢日記郞廳李弘稷校正。郞廳魏致亮書。
上在慶德宮。停常參·經筵。
禁府啓曰,平安監司啓本云云。逆賊李繼先子無金,都事發遣,本官守令,眼同處絞事。傳曰,無金雖曰繼先之子,身在遐方,其父面目,或有不知之理,可謂徒有父子之名而實無父子之情者也。不知面目之人,照法處置,實爲矜惻,議大臣處置。
國忌,無事。
答藥房啓辭曰,知道。所患不至大故,勿爲入診。
黃海監司書目,遂安·谷山等官報,毛差王蒙勝率兵丁作挐緣由事。已上出古判書朴鼎賢日記及內下日記
未時,日暈。申時,日有重暈,內暈有兩珥。外暈上有背,色皆內赤外靑。酉時,日暈。
上在慶德宮。停常參·經筵。
答藥房啓辭曰,症候頗似減歇,勿爲入診。已上出內下日記
夜一更,東方南方,有氣如火光。五更,流星出角星上,入西方天際,狀如拳,尾長三四尺許,色白。
上在慶德宮。停常參·經筵。
昨昏,腫處自潰,惡血間間流出,故腫勢稍歇矣。大抵此症,晝輕夜重,外寒內熱,刺痛之後,毒氣極盛,則皮軟自潰,而自前不至大段成濃,故餘毒未解,每有後患矣。
答藥房啓辭曰,症候漸歇,勿爲問安。且前日劑入之藥,已爲盡服矣。醫官不必入直。
答備局粘目曰,依允。南宮戭表裏一襲賜給,以示嘉尙之意。
答藥房再啓曰,依啓。且症勢已歇,不必施針。
答戶曹參判李景稷疏曰,省疏具悉。卿其勿爲待罪,安心行公。
答都體府啓目曰,依事目施行爲乎矣。居民中不願保聚者乙良,勿使抑勒移聚。
答禁府草記曰,知道。用法矜惻,姑捨之。逆賊李繼先子無金事。
答兵曹啓辭曰,依啓。軍官中可合人,亦爲敎訓。能麽兒事。
答鞫廳啓辭曰,末致兄敬仁之妻拿問,當初所送書札不納之由,亦爲嚴鞫。
答鞫廳啓辭曰,隱諱之狀,極爲兇詐,刑推窮問,敬賢放送。
禁府韓文斗,罪人金弘遠·唜致拿來推鞫,唜致,元情,者斤卜拿囚。唜致,弘遠妾,者斤卜,張敬仁妻也。以上內下日記
上在慶德宮。停常參·經筵。
答藥房啓辭曰,旣已差復,勿爲問安。
答鞫廳啓辭曰,姑停刑推,仍囚。金弘遠事。
答鞫廳啓辭曰,依啓。萬里等及趙平,姑勿拿問。
答鞫廳啓辭曰,除刑推分揀。者斤卜事。
答司僕寺草記曰,啓辭似當,依此爲之。雌馬,不無因此濫數出來之弊,國馬外一切嚴禁事,申飭。不謹官吏,自本寺聞見重治。
答掌隷院啓目曰,依此施行爲乎矣。其餘奴婢乙良,殘弊各司分給。逆家奴婢事
答刑曹粘目曰,依允。功減一等,李榮立等乙良,竝罷其職。
答戶曹草記曰,依回啓施行爲乎矣。勒定要功之類,亦爲一一覈出,從重治罪。
答戶曹草記曰,知道。與民爭利,古人所戒,其停之,可也。
答刑曹啓目曰,除贖充軍,張順得乙良,除刑推,決杖放送。
答刑曹粘目曰,依允。李廷翼乙良,姑停刑推,議處。
去夜,庭鞫,罪人金弘遠·者斤卜原情後,唜致與金敬賢面質後,唜致刑問二度,直招罪人者斤卜放送。尹雲衢·柳仁昌,刑問各三次,不服。
禁府啓曰,無金處絞事,議于大臣,則海昌君左右相議,旣爲繼先之子,則法應緣坐,情之有無,似不可論也。律文之外,不敢容議。李領府事在外,鄭判府事病不收議,領相服制。大臣之意如此,何以爲之?傳曰,用法矜惻,姑赦之。
咸鏡監司書目,會寧呈,胡差以不用牛犢,閣閣,出市恐嚇事。
禁府,申汝逴·奇深,刑問三次,不服加刑。啓,除加刑,議啓。已上出內下日記及古判書朴鼎賢日記
夜一更,南方有氣如火光。
上在慶德宮。停常參·經筵。
答義禁府粘目曰,以其罪之輕重論之,則此輩之罪,浮於惟渫是在果,姑從輕典,限年定配。
答左相啓辭曰,依啓。卿其勿待罪。
答太僕寺草記曰,依啓。先罷後推。
答刑曹粘目曰,依允。且死,人所共惡,而克明爲兄自服,此實仁人君子之所難爲,衰世薄俗之所難見,克明,可謂知其所惡有甚於死者也。事極可嘉,卽爲放送,令該曹實職除授,以彰其善。其兄克誠事
答禮曹粘目曰,依回啓施行爲乎矣。雖堂上以上,以紗段爲褻服者乙良,令法府一切嚴禁,以杜驕奢之習。
答金宗敏疏曰,省疏具悉爾誠。所陳之事,當令該司議處焉。
庭鞫,罪人柳仁昌·尹雲衢,加刑一次,壓不服,閔顔,原情後刑問三次,不服。
平安兵使書目,鐵山報,解氷則發軍兵分守龍·義,屯作於宣鎭等地,戰馬·軍糧求請事,遊擊毛有見,二月初二日,自椵島直往京城事。
江原監司書目,平康報,漢人假稱差官作挐事。
京畿監司書目,長湍呈,都督票下丁遊擊將軍指揮事,率家丁三十六名,本月初三日,自鐵山上去等事。
吏曹,毛差官接伴官成汝寬。啓。已上出內下日記及古判書朴鼎賢日記
上在慶德宮。停常參·經筵。
備忘記,平安監司,欲爲引見,而昔疾未盡愈,不果焉。卿往欽哉。凡事毋失機宜。平安監司金時讓處下直諭旨事
答藥房啓辭曰,瘡口雖未盡合,症候已差,勿爲問安。且服藥盡服,而丸藥未盡服矣。
答藥房再啓曰,依啓。議藥事
答平安監司金時讓啓辭曰,依啓。兵曹色郞廳推考。
唜致以微賤女人,爲國告變,誠則可嘉。雖然,以妾告夫,實關綱常,予甚惡焉。時當叔世,民風不古,此漸不杜,後弊無窮。此人置之重法,以重名分,以厚風俗,未知如何?卿等商議以啓。
答鞫廳啓辭曰,此輩累次受刑,而終始不服,無乃有抱冤之情而然。卿等必有所見,如有所懷,議啓。
答鞫廳啓辭曰,竝揀柳仁昌·尹雲衢·閔顔,受刑五六次,還發配所,在獄亦爲議啓。
書題金敬賢得聞兇言,趁則來告,其爲國之忠,極爲可嘉,令該曹論賞。
答鞫廳啓辭曰,金弘遠亦爲流竄,金地粹放送。
禁府啓曰,申汝逴·奇深等除刑照律,恐無不可,係于恩命,上裁。啓,以其罪之輕重論之,則渠輩之罪,浮於惟渫是在果,姑從輕典,限年定罪。庭鞫,罪人柳仁昌·尹雲衢,加刑二次,閔顔,加刑一次,壓沙火刑,不服。
毛遊擊接伴使成汝寬,出去。以上內下日記及故判書朴鼎賢日記
上在慶德宮。停常參·經筵。
有政。吏批,以崔惠吉爲校理,沈東龜爲文學,金孝健爲兵曹佐郞,張紳爲摠管,尹知敬爲僉知。
答禁府啓目曰,申汝逴定配於公州不當,他道改定配。
前兵曹判書李貴敍用,除授兵判。
答弘文館副校理羅萬甲疏曰,省疏具悉爾懇。爾其勿辭,調理察職。
府啓,答曰,依啓。且年老嫡長,特施優老之典,未爲不可,勿煩。宋匡裕事,已諭。
去夜庭鞫議啓,罪人金弘遠流竄,金地粹放送,崔弘誠還發配所。啓。罪人柳允昌·尹雲衢物故。刑曹公事,守命刺殺事,李克明招內,矣身殺人的實矣。兄克誠曖昧云云,依前啓覆施行。啓,判付內,依允。且死,人所共惡,而克明爲兄自服,此實仁人君子之所難爲,衰世薄俗之所難見,克明可謂知其所惡,有甚於死者也。事極可嘉,卽爲放送,令該曹實職除授,以彰其善。
禁府,罪人金弘遠富寧定配。啓。府啓,宋匡裕誣告之罪,決不可容貸之意,已曾論列,而近因獄事復起,究竟間姑停矣。今者前後上變之事,皆歸於無據,逮繫者已盡疏決,請依鞫廳啓辭,依律定罪事。功臣嫡長年滿七十者,竝有加資之命,秩陞金玉者,多至三十餘人,年老親功臣,尙不參增秩之中,請還收老嫡長之命事。兩湖其人木價米一疋之直,以七斗爲准,以市價言之,則不翅倍蓰,請量減其數事。答曰,依啓。且年老嫡長,特施優老之典,未爲不可,勿煩。
黃海監司書目,唐差兒守備稱名者,自椵島出來,本月初四日,至黃州上京事。
咸鏡道儒生設場試官,羅萬甲落點。以上內下日記及故判書朴鼎賢日記
夜五更,流星出天江星下,入箕星下,狀如鉢,尾長三四尺許,色赤。
上在慶德宮。停常參·經筵。
答兵曹判書李貴箚曰,省疏具悉卿懇。卿其體予至意,且念時事孔棘,更勿控辭,速出行公。
答戶曹草記曰,知道。木綿五十疋題給,可也。金敬賢事
答接待所草記曰,知道。自本所速爲接待。沈千摠接待事
答接待所草記曰,依啓。翌日宴,勿爲設行,可也。沈千摠事
答刑曹粘目曰,除刑推放送,詳覈處置。尹偰事
答院啓曰,不允。宋匡裕事,黃一皓推考。
答府啓曰,不允。且李克明事,所論似乎不察,更勿煩瀆,可也。
禁府啓曰,趙存中鞫獄未完前,投疏陳辨,顚妄猥越罪,決杖一百,徒三年,告身盡行追奪。啓依允。遂安定配。又啓目,唜致以妾告夫,罪關綱常,處絞。啓依允。
院啓,林川黃一皓,曾與宋匡裕相切,光裕偸奸金溝官婢,逃匿林川,一皓受而舍之,本縣至於具報憲府。其容奸匿逃之罪,不可不治,請罷職不敍。答曰,推考。
禁府,申汝逴咸昌改定配。
罪人唜致,堂古介處絞。啓。
開城留守書目,去月晦日三更量地震事。已上出內下日記及古判書朴鼎賢日記
日出時,日色赤。夜一更。流星出天棓星上,入北方天際,狀如甁,尾長二三尺許,色白。
上在慶德宮。停常參·經筵。
今下弓矢,朱乙溫·萬戶李大一處給送。
答接待所草記曰,知道。戶曹色郞廳,從重推考。
答刑曹粘目曰,功減一等,尹慶承等乙良,除收贖罷職。
答訓鍊都監草記曰,知道。畢操鍊後入來,可也。
答府啓曰,不允。且克明事,若無以堯·舜之行責望,則如是論之,猶或可也。然殊不知厲世勸善之道也。凡人有善行則褒其善處,勿言其前日之不善,似爲得體,而爾等如是强爭,與王烈遺布之意不同矣。
昨日李貴請對時,榻前所啓趙存中,照律杖一百·徒三年云,臣與存中罪一也。臣欲與存中同被杖矣。伏願雖未盡赦其罪,請減杖,何如?上曰,卿言如此,杖一百則減之。
大臣,備局堂上,兩司長官,金起宗,命招引見。
戶曹啓曰,金敬賢論賞事。上年許逌·安友善捕捉人,則各給木一同,曇華助捕人,則給木十五疋,而皆是承服逆賊也。與此不同,依何例題給乎?傳曰,木綿五十疋題給,可也。
榻前兩司長官所啓,宋匡裕事。上曰,匡裕所告,亦有可疑之事,非盡虛矣。論之以無賞無罰,可也。已上出內下日記及古判書朴鼎賢日記
上在慶德宮。停常參·經筵。
謝恩,校理崔惠吉。
答安夢尹上疏曰,給由,澆奠床備給。公淸道禮山掃墳事
答接待所草記曰,依啓。應信等,差官回去,復令該曹囚禁重治。
答院啓曰,依啓。黃一皓事,當觀緘辭而處之,勿爲更煩。宋匡裕事,昨日已諭。
答府啓曰,不允。出仕事,依啓。
答戶曹啓目曰,收議中所謂改貢案,似非其時之說,甚當,徐議施行。
答接待所草記曰,知道。各別厚待以送。
答校理吳端疏曰,省疏具悉爾懇。爾其勿辭,調理察職。
答戶曹粘目曰,依回啓施行爲乎矣。李淹等乙良,論賞。
昨日引見時,傳曰,兵判李貴,非但面責大臣,以不道被罪之人,爲臣子者,救解猶恐不及,極爲駭愕,從重推考。
體察使從事官南斗瞻,下去兩西。
吏曹,毛都督前別遣重臣。
李景稷·李曙·洪瑞鳳。已上出內下日記及古判書朴鼎賢日記
自巳時至酉時,日暈。夜一更至三更,月暈。四更五更,乾方有氣如火光。
上在慶德宮。停常參·經筵。
今下弓矢,渭原郡守李起築給送。
答戶曹草記曰,依啓。人蔘十斤加磨鍊,可矣。
答戶曹參判李景稷疏曰,省疏具悉。聞之者旣知其失,而諭之,則於卿尤無所損,勿辭行公。
亡命罪人嚴飭跟捕事,下諭,非止一再,而各道監司,視之尋常,無一人捕捉,極爲駭愕,諸道監司,竝從重推考,更爲下諭。
答院啓曰,不允。且近日朝廷,只知有雲衢而不知有國家。凡爲雲衢復讎伸救之事,無所不用其極,予竊怪焉。匡裕所告,雖涉誣妄,其中不無眞實之言,則無賞無罰,未爲不可。敬賢來告,實爲可賞之功其虛實不足論,而又以施賞爲非,是誠何心哉?予實未曉也。
答府曰,不允。且兩司長官,旣已入參,雖無注書之書送,足以預知矣。注書推考事
答兵曹草記曰,依啓。且今番所造弓子,殊極不精,尙衣院色郞廳推考。丙寅秋等進上弓子事
答校理崔惠吉疏曰,省疏具悉爾懇。爾其勿辭察職。
備局啓曰,昨日榻前,京畿水使移駐喬桐,而本縣姑爲停罷,令水使兼之事,已爲啓達蒙允。水使兼任喬桐則似當陞號,令該曹擧行,何如?傳曰,依啓。
府啓,宋匡裕事。老嫡長加資改正事。李克明事。不允。已上出內下日記及古判書朴鼎賢日記
上在慶德宮。停常參·經筵。
校理吳端,以壽職再疏,遞差。
答兵曹草記曰,知道。京中出身,爲先發送,其餘,更爲觀勢入送。
答張晩疏曰,省疏具悉至懇。卿其勿辭,調理行公。
答兵曹草記曰,依啓。且安川劍技除授,則不無苟充之弊,後勿爲例,可也。
答司諫鄭弘溟避嫌曰,金敬賢,掩匿其書,不爲來告,則雲衢輩得免再鞫。以此論之,則惡敬賢之受賞,宜矣。勿辭。
答正言吳達升避嫌曰,勿辭。且敬賢所告,若或眞實,則當受重賞,豈特木匹而已哉。
答戶曹粘目曰,李淹·李義傳,各半熟馬一匹,崔有海·金□各表裏一襲賜給。
答左相金瑬箚曰,省箚具悉卿懇。卿勿控辭,調理行公。
答兵曹參判南以恭疏曰,省疏具悉卿懇。卿其勿辭,調理察職。
備局啓辭大槪,京畿水使李鎭,年旣八十,恐精力不逮,新設之地,多有料理措置之事,速爲改差,其代極擇差送。傳曰,依啓。
吏曹,喬桐陞爲府使事。依啓。已上出內下日記及古判書朴鼎賢日記
申時,日暈兩珥,白雲一道如氣,起自乾方,直指巽方,長竟天,廣二尺許,良久乃滅。夜自二更至五更。月暈。昧爽,流星出艮方天際,入東方天際,狀如甁,尾長二丈許,色白,臨沒分三箇,如連珠之狀。
上在慶德宮。停常參·經筵。
有政。以金南重爲校理,金光爀爲修撰,金光炫爲副應敎,崔有海爲副修撰,金尙憲爲弘文提學,呂祐吉爲刑曹參議,閔栐爲理山府使,李弘胄爲兼春秋,鄭廣敬爲楊州牧使,崔葕爲宗簿正,張紳爲公淸監司,權濤爲輔德,邊潝爲京畿水使。
弼善呂爾徵,吏曹正郞李行遠,佐郞沈之源,修撰韓興一等,傳史治裝。
答戶曹參判李景稷疏曰,省疏具悉。疏辭甚當,議處焉。
府啓,答曰,依啓。兵曹正郞琴有調汰去事,注書推考事。且宋匡裕事,如是論之,勿赦前罪。加資還收事及克明事,不允。
刑曹啓辭,祥原弑姑之賊仇乙於伊,已爲承服,兇謀同參李永間,竝以移禁府處置,何如?傳曰,允。
公淸監司鄭文翼上疏,母病極重,遞改事。啓下吏曹,回啓遞差。已上出內下日記及古判書朴鼎賢日記
卯時,日有右珥。夜五更,月暈。
上在慶德宮。停常參·經筵。
答兵曹粘目曰,前監司軍官,今又發送,已極偏苦,而其中一人,以勢力獨免,則入往之類,尤有所不平之心,尹爓亦爲一體督送。
答提學金尙憲箚曰,省箚具悉至懇。卿實合斯任,勿辭察職。
答備局粘目曰,不遵禁令,任意買賣之狀,極爲駭愕,僉使金鎔拿鞫定罪。李德弘論以重律,以警後人,似當,議處。
答府啓曰,不允。且加資還收事,凡人年至七八十,則例有優老之典,今因會盟而加階,未爲不可矣。
答左相箚曰,省箚具悉。卿其勿辭,安心調理。
左相處,遣內醫看病。
答接待所草記曰,依啓。且如有違令者,一一拿鞫定罪。
答申景禛箚曰,省箚具悉。自古人臣,亂人邦國者,其道非一而護黨最甚,掩蔽聰明者,其術多端而拑制尤非。元勳所惡,人莫敢言,非國家之福,亦非人臣之福也。近年府院君李貴,忠誠有餘而禮讓不足,此予所以自前戒飭者也。其言不必與較,卿勿控辭。
義州府尹書目,春信使無弊渡江,金差率從胡七十餘名上京云云事。
明日儒生殿講,考官鄭經世·張維,參考官李楘·尹安國·尹煌·金奉祖,命官右相。已上出內下日記及古判書朴鼎賢日記
自卯時至酉時,日暈。夜一更,有霧氣。自一更至四更,月暈。五更,蒼白氣一道。起自坤方,直指乾方,長十餘丈,廣尺餘,良久乃滅,月暈。
上在慶德宮。停常參·經筵。
謝恩,副應敎金光炫,修撰金光爀。
御史,慶尙道十三邑韓興一,全羅道十一邑呂爾徵,公淸道十邑金光炫,江原道十邑沈之源,咸鏡道八邑李行遠。
答府曰,不允。答院曰,不允。前啓。
答慶平君啓辭曰,依啓。典籍朴悌生罷職事
答備局草記曰,知道。然則勿送無妨。
勿辭調理察職事,回諭江華府尹狀啓。
答慶尙道出身李仁男疏曰,觀爾疏章。予心惻然,所陳之策,令該司議處焉。
傳曰,殿講,居首論語通幼學李堜,直赴會試,之次周易略李瞋傳,給二分。書傳略生員權寏,詩傳略生員金有聲,大學略幼學崔文澳,周易粗生員李尙逸,給一分。孟子粗幼學鄭忠直,筆四柄·紙四卷·墨三笏賜給。
副提學鄭經世箚,請停李景稷之行,更令廟堂熟講施行事。啓下備邊司。已上出內下日記及古判書朴鼎賢日記
卯時,日暈兩珥。午時,日暈。
上在慶德宮。停常參·經筵。
日出時,日色赤。卯時辰時,有霧氣。未時,日暈。夜自二更至四更,月暈。暈上有冠,色內赤外靑。五更,月暈。
兪伯曾啓曰,毛都督問安使李景稷,卽刻下直單子來呈,而昨日副提學鄭經世箚子,啓下備邊司,數字缺回啓,其單子捧入乎?敢稟。傳曰,捧入。此下缺已上燼餘
備局啓曰,會寧胡通事李德弘,柔遠被擄人梁戒玄,牛隻私自許賣,僉使金鎔,不爲馳報,所當重治是白在果,捧招馳啓後處置,何如?啓。不遵命令,任意買賣之狀,極爲駭愕。金鎔拿鞫定罪,李德弘等論以重律,以警後人,似當,議啓,備邊司回啓,金鎔依判下拿來,李德弘等姑待本道捧招後處置,何如?啓依允。
以國忌齋戒,所啓姑停。已上出古判書朴鼎賢日記
上在慶德宮。以世宗大王國忌。停常參·經筵。
昧爽,蒼白雲一道如氣,橫在艮方天際,長可六七丈,廣尺餘,良久乃滅。卯時,日暈兩珥。有霧氣。自巳時至酉時,日暈。
李景奭啓曰,明日常參·經筵,及來二十一日,輪對日次,取稟。傳曰,停。
朴炡以都摠府言啓曰,今日入直軍士,當爲中日習射,而以國忌退行之意,敢啓。傳曰,知道。
傳于朴炡曰,李景稷一行,使之倍道馳往。
接伴使洪靌啓曰,臣以李忠謙寫字官帶去之意,曾已陳啓,而今聞承文院,謂非前規防啓云,臣竊念,西邊事機,大異於前日,多有呈文等事,雖無舊例,寫字官一人加帶去之事,別無弊端,而李忠謙非但能書,兼解呈文規式云,依前啓請帶去之意,敢啓。傳曰,不允。
朴炡啓曰,卽見義州府數字缺緝金兵撤去事狀啓,則乃本月十一日成貼,而十七日始爲入來。撥路稽滯之弊,近日益甚,事極寒心,一路撥將稽傳者,請令備邊司査覈重治。傳曰,依啓。
朴炡,以備邊司言啓曰,鐵山狀啓,陪數字缺奴中男,呈狀于本司曰,矣身胡亂時,以龍數字缺鄭鳳壽鎭下人,張士俊捕捉時及守城時,多有一等之功,而其他諸處偵探及呈文督府奔走之勞,亦爲甚多,戰功成冊時,以龍川人懸錄而至數字缺賞典。今又時急狀啓陪持,罔晝夜上數字缺呈狀云。中男戰功則令兵曹考諸成冊,依他論賞,而今此持狀啓上來,以日期考之則以二日半來到,當此撥路稽緩之時,乃能疾速馳來如此,實爲可嘉,令該曹還給米布,以爲勸勵之地,宜當。敢啓。傳曰,依啓。
朴炡以備邊司郞廳以都體察使意啓曰,前日西民之願屬府下者,稱以別隊,移送御營廳矣。頃日摠戎使臣李曙登對時,欲以西民爲屯田之計,自上有入送本土爲當之敎,數行缺何以爲之?敢稟。傳曰,國忌過後爲之。
朴炡,以都摠府言啓曰,都摠管龜川君睟,自十六日至十八日監膳,除標信司饔院進去之意,敢啓。傳曰,知道。
朴炡,以兵曹言啓曰,各門護軍等報于本曹曰,惠化門護軍鄭大鶴,今日受納時,閪失符驗云,極爲駭愕。鄭大鶴,令攸數字缺符驗,令政院速爲改造,何如?數字缺
朴炡,以都摠府言啓曰,都摠管龜川君睟,以啓辭事,除標信賓廳進去之意,敢啓。傳曰,知道。
慶昌君珘,龜川君睟啓曰,臣等俱以無狀,忝居有司之任,而本月十四日,郞廳朴□來議于臣等,左邊捕盜部將等移文缺事也。臣等答曰,部將徒是出身典簿,令該曹使之治罰,於事體不當云,則趑趄缺矣。緣臣等之言,竟被罷職,其間曲折如數字缺臣等未安于心。當此淸齋之日,敢來數字缺不勝惶恐之至。答曰,知道。
缺李景奭曰,朴悌生勿爲罷職,察之。
李景奭以典簿朴悌生罷職承傳事啓曰,朴悌生勿爲罷職事,命下矣。此承傳啓字爻周,且察之傳旨,罷齋後捧之之意,敢啓。傳曰,知道。
李景奭以禮賓寺官員以金人句管堂上意啓曰,今此胡差率來之數甚多,禮賓寺書員奴婢等時存者甚小,勿論免役·免賤·老除人,限金差回還間使喚,何如?傳曰,不允。
典設司別提通善郞臣趙夢翼疏曰,伏以,恭惟聖上,恩推善養,政必先施,老人之福也。臣同生兄臣夢賢,以辛卯年武科出身,曾經僉正,年滿八十,數字缺微末小官,不任兄弟之情,冒犯數字缺微誠。伏願數字缺犬馬之年,特授老職之牒,則生榮閭巷,死寫銘旌,足矣。臣不勝屛營之至。謹昧死以聞,啓下吏曹。此下缺
朴炡以京畿水使邊數字缺諭書啓曰,此諭書安印,請出寶及密匣。傳曰,知道。
初昏,蒼黑氣一道,起自北方,逶迤指坤方,長竟天,廣尺餘,移時乃滅。夜自一更至四更,月暈。五更,月暈右珥。夜一更,流星出艮方密雲中,入乾方天際,狀如鉢,尾長十八尺許,色赤。已上燼餘
上在慶德宮。停常參·經筵。
有政。
卯時,日暈兩珥。辰時巳時,日暈。
李植啓曰,明日常參·經筵,取稟。傳曰,停。
朴炡啓曰,伏見統制使李沆舟師水操事狀啓,錯字頗多,不察大矣。請推考。傳曰,勿推。
吏批,判書金尙容進,參判趙翼進,參議李楘進,左承旨李植進,以張紳爲奮忠贊謨立紀靖社功臣嘉善大夫德昌君,南以雄爲竭誠奮數字缺嘉善大夫公淸道觀察使春城君,尹名字缺爲通政大夫刑曹參議,金尙憲爲資憲大夫行承政院都承旨兼經筵參贊官藝文館直提學尙瑞院正,李景奭爲通政大夫承政院左副承旨知製敎兼經筵參贊官春秋館修撰官,兪伯曾爲通政大夫承政院右副承旨知製敎兼經筵參贊官春秋官修撰官,尹墀爲通政大夫承政院同副承旨知製敎兼經筵參贊官春秋館修撰官,洪得一爲通政大夫掌隷院判決事,權濤爲通訓大夫行司諫院司諫知製敎,鄭弘得爲通訓大夫行成均館司成知製敎,崔葕爲通訓大夫行世子侍講院輔德,李行健爲朝散大夫行兵曹佐郞,參外,將仕郞軍資監參奉金澕,將仕郞康院參奉崔益一字缺,李時孟爲通訓大夫行同福縣監。
兵批,判書李貴病,參判南以恭進,參議尹履之進,參知李基祚病,右承旨朴炡進。以朴慶業爲嘉善大夫同知中樞府事,沈諿爲嘉善大夫同知中樞府事兼五衛都摠府副摠管,李時英爲兼五衛都摠府副摠管,孫泌爲兼五衛將,楊秀津·邊彦璜爲兼五衛將,李曇·柳大鳴·趙孝男爲折衝將軍僉知中樞府事,洪以孝爲勵節校尉守五衛都摠府都事,李協爲勵節校尉守訓鍊院判官,外,李汝博爲折衝將軍行柔遠鎭兵馬僉節制使。
朴炡,以備邊司言啓曰,撥將稽傳者査覈重治事,傳敎矣。近日撥傳稽滯之弊,誠可寒心,而今此義州狀啓則凡七日始爲入來,其稽緩尤甚,極爲可駭。令三道監兵使,取考各撥傳授文書,其稽傳處摘發數字缺處置,宜當。敢啓。傳曰,依啓。數字缺承文院官員以都提調意啓曰,一字缺時本院提調爲承旨,則例爲減下,而都承旨金尙憲,今授弘文提學,自前提學,例兼本院提調,金尙憲依舊例,提調啓下之意,敢啓。傳曰,依啓。
朴炡啓曰,邊情軍務之不宜宣露者,勿出朝報之意,常加申飭,而如各司草記及留在本院文書,則奇別吏固不得任意謄書矣。昨日備局,副提學鄭經世箚子回啓,卽啓目也。備局吏授去之際,兩司奇別吏見受授置簿,私自謄書云,極爲過甚。兩司該吏,囚禁治罪,以懲其慢忽,何如?傳曰,允。
朴炡,以兵曹言啓曰,引見時申景禛所啓,造劍之事,今將始役,而但材力不足,聞賑恤廳,有用餘之米,而兵曹亦有餘丁價布,推移補用,似當矣。上曰,米布令該曹量宜給之事,傳敎矣。今以訓鍊大將申景禛磨鍊十二朔工役應用數餘丁布一百六同四十六疋,定奪于大臣,依數輸送之意,敢啓。傳曰,知道。
朴炡以兵批啓曰,文臣兼宣傳官元振河,以病不仕,改差何如?傳曰,允。
兪伯曾啓曰,今見開城留守飢民賑救事狀啓,則乃今月十五日成貼也。今日來傳,稽緩甚矣。陪持人推考治罪,何如?傳曰,允。
朴炡啓曰,卽見平安監司·兵使狀啓,則前日黃珀馳啓之辭,或出於恇㤼張皇之失。若果如此,而直向蛇浦之說,少涉過實,則都督前移咨一款,似當有更議以處之事。咨文齎去人,雖不可追止,而若以撥上作分付于本道監司,使之觀勢,或呈或否,則似爲便當,令備局數字缺議處,何如?傳曰,依啓。
掌令金數字缺啓曰,宋匡裕不可容貸之意,仰數字缺列已久,而尙未蒙允,實未曉聖意之所在也。雲衢等謀逆之狀,未有端緖而皆已疏決,則匡裕反坐之律,在所不已也。物情久而愈鬱,請勿留難,亟命依律定罪。功臣嫡長年老加資之命,雖出於一時優老之意,而其實則不然。親功臣,尙無隨年增秩之規,而其嫡長,反蒙異數,爵賞之顚倒,莫此爲甚,請還收嫡長加資之命。李克明不可除職之意,臣等論之盡矣,而尙未蒙允,臣等竊惑焉。以言其爲人則一難當職也。謂之與兄爭死,則前後異辭,實職之除,何所取於此人也。朝廷至尊也。名器至重也。不可以五刑之人,謂之善行而濫仄其間也。請還收除職之命。答曰,不允。
獻納趙絅來啓曰,伏以,謀反發覺者,苟延晷刻之命,則斯爲失刑之甚者也。告人謀反而其事不實者,獨能延時月之命,可乎?反坐之律,王府卽有歷代行之,未嘗或變。今殿下,乃於最凶人匡裕,疑之而不施,是殿下不信左右之說也。不顧擧國公共之論也。將變百王通行之大法也。此何爲哉?不審殿下,以匡裕果有一毫可記之功乎,果有一毫可宥之善乎?其陰賊着於心,邪譎賦於性,擧一虎攬之事,可見矣。雖有無瑕善人,於此如使匡裕逞嫌,則其巧詆援引,必不無一二辭之眩眞,況於無賴之雲衢輩乎?宜殿下之有疑於虛實之相半也。然而搆陷之迹已露,而謀逆之緖未著,則其可不治匡裕誣告之罪乎?此而不治,則誣告者殆無虛日,而驅萬民盡入疑懼之中也。亂數字缺自此始矣,可不懼哉?請亟正匡裕誣數字缺人心焉。伏以,爵以命賢,未聞優老也。數字缺嫡長三十八人,豈皆命爵之賢乎?爵賞一濫,名典隨輕,識者之寒心,豈有免乎?況勳府啓辭有曰,嫡長年滿七十,已行實職,四品及堂上官年滿八十者,則會盟祭後例受老職云,堂上官年未八十而加資者,實是祖宗朝所無之事而創於今日者也。且有因是而前後再度老職加資,以至封君者有之,則耗費祿俸,亦且不少,實啓後來無窮之弊也。請還收老嫡長加資之命。伏以,林川郡守黃一皓,不念掩姦爲藏之罪,而旣庇匡裕,又助匿逃,士大夫廉恥之心泯矣。請命罷職不敍。伏以,弘遠之妾,旣伏告夫之罪,則敬賢之無功著矣。無功而受賞於國,則國家之財不足遍施,而僥倖覬賞之徒不可止也。其爲後弊,亦且不細,請還收敬賢賞給之命。伏以,新除授司諫權濤,以推考敬差官,今在平安道祥原郡,請斯速乘馹上來事,下諭,依前例院書吏給馬下送。答曰,不允。下諭事,依啓。已上燼餘
上在慶德宮。停常參·經筵。
李景奭啓曰,明日常參·經筵,取稟。傳曰,停。
兪伯曾,以刑曹言啓曰,李志珀·南應信稱名人,私入椵島漢人處貸貨,至於成給文記,今番沈差官出來時,督徵貽弊,極爲過甚,差官回還後,囚禁重治事,傳敎矣。差官回還,卽時推捉,而南應信妻子則自捕盜廳捉送數字缺居住得知無路,問于差備譯官張數字缺告張得良以爲,當初傳言譯官透數字缺鐵,今李志珀·南應信,差官未廻還前,先自逃躱,極爲駭愕。張得良囚禁督現,李志珀·南應信,令捕盜廳嚴密跟捕,宜當,敢啓。傳曰,依啓。
朴炡,以都摠府言啓曰,副摠管李時英會同分軍事,除□標信,內兵曹進去之意,敢啓。傳曰,知道。傳于朴炡曰,今後自大妃殿賜送炭燒木勿禁事,言于兵曹。
李景奭以禮賓寺官員以金差句管堂上意啓曰,金差已過平壤,而黃海道尙無行到某地之報,入京期日,非但的知爲難,一行從胡之數及供饋輕重之別,亦未得知,不可不預爲探來,俾免臨時顚倒之患。依前例擇定伶俐禁軍,緊撥下送,使之急急問來爲當之意,敢啓。傳曰,依啓。
毛文龍送帖于平安監司金起宗曰,不佞坐鎭於此,實與貴國,唇齒相依。是以三尺之童,必愛之撫之,而切如傷之視,不過欲貴國同心而報皇明也。借令數年以來,貴國肯信不佞之心,垂聽不佞之言,邊疆寧爾傾覆之慘。何期主持者過多,柔奸者太險,陰懷二心,不思箕封之國千古難滅,反防天朝大將,有倒戈林木之殃。其如天網恢恢何?卽今虜使往來,不佞忿恨而商以發兵截殺,相爲防守。此爲屬國深遠計慮,其何以加?而執事猶爲羈縻之策,可以緩禍,而不知奴視麗爲包裹中物,取之不盡,其心不已。更有禍之最慘者在,莫謂今日不言也。且貴國壬辰之變,皇恩不爲不厚。玆見與奴無言不合,無物不與,來則虛心數字缺重兵護送,反與不佞,計議相左。苟圖堯數字缺此不惟無有報國之忠,而且自愚數字缺觀者。請竊自爲貴國含歎而道之,嗣後不得不以忠言自愛也。
朴炡,以備邊司言啓曰,伏見政院啓辭,傳曰,依啓事,傳敎矣。黃珀狀啓中,金兵百五十騎,到本府,得漢人先導,向蛇浦,又一枝不知其數過去云,而問於狀啓陪持人,則其言亦與狀啓無異。直向蛇浦之說,似是張皇做出,但不知其數之說,必是文字之誤,故臣等亦審其過實,於咨文中,以不記多少改之。今此咨文,雖是督府,恐無不可。但本道監司·兵使,皆以恇怯張皇爲啓,義州尙無馳啓之事,臣等雖虜由他路氷板,直到鐵山,則義州或未及知,而亦不能無怪訝矣。依政院啓辭,更爲分付于本道監司,審知虛實,或呈或否,觀勢善處事,撥上急急行移,爲當。敢啓。傳曰,依啓。
傳于朴炡曰,海西聚軍威嚴之狀,使毛有見見知,似合機宜,令備局撥上祕行會。
朴炡,以備邊司言啓曰,傳敎矣。毛有見已自載寧發向海州云,毛有見留駐本州之時,監司收聚近邑軍兵,一番操鍊,有若尋常鍊習者然,使有見見之,而其西邊之日,兵使亦聚兵操鍊於黃城,使有見見知,則亦是陰折之一助。依聖敎,海西監兵使處,祕密行移之意,敢啓。傳曰,知道。予意欲使有見,知其本道聞邊報聚軍之狀,以免他日引賊之言也。
朴炡,以備邊司言啓曰,卽見平安監司上送都督回帖一道,乃答前監司金起宗正朝禮單揭帖也。如此悖慢之言,自是都督常態,而臣等見之,不勝痛惋。此揭帖入數字缺之意,敢啓。傳曰,知道。
掌令數字缺來啓曰,宋匡裕不可容貸之意,臣一字缺論之備盡,而尙未蒙允,實未知聖意之所在也。匡裕所告,雖曰虛實相間,雲衢等謀逆之狀,未有端緖而皆已疏決,則其所告,不可謂之眞實,而反坐之律,在所不已。請勿留難,亟命依律定罪,以快人心。功臣嫡長年老加資之命,雖出於一時優老之典,而其實則不然。親功臣,尙無隨年增秩之規,而其嫡長,反蒙異數,爵賞之顚倒,莫此爲甚,請還收嫡長加資之命。李克明不可除職之意,論列已盡,而尙未蒙允,臣等竊惑焉。爵賞,命德之器也。今此克明,以言其爲人則一難當職也。謂之與兄爭死則前後異辭,實職之除,何所取於此人也。朝廷至尊也。名器至重也。不可以五刑之人,謂之善行而濫屬其間也。請勿留難,還收除職之命。答曰,不允。
獻納趙絅來啓曰,伏以,昏朝失政,不可殫論,而不曰誣告之罪,其失之尤者也。殷鑑不遠,可不戒哉?請命亟正匡裕誣告之辜,以快一國人心焉。爵賞濫而名器輕,金玉爛而倉廩竭,其病於國,莫此若也。請還收老嫡長加資之命。林川郡守黃一皓,曾爲全州判官,久於湖南,則匡裕爲惡,知之熟矣,而館而養之,助其爲奸,羞辱之端泯矣。請命罷職不敍。敬賢受賞微久,而臣等論之不已者,所關則大矣。此門一開,後弊難防。請收金敬賢賞給之命。答曰,不允。
夜一更,東方巽方,有氣如火光。已上燼餘
上在慶德宮。停常參·經筵。
下直,龍岡縣令池德海,抱川縣監任賚之。
李景奭啓曰,明日常參·經筵,取稟。傳曰,只晝講。
朴炡啓曰,注書朴日省,以妻母歸葬事,受由出去,假注書差出,何如?傳曰,允。假注書鄭復吉·奇晩獻·宋國準。
李景奭啓曰,下番翰林尹鳴殷,眼病苦痛,不得視物,上番金汝鈺,姑降下番,春秋館則以兼春秋上直之意,敢啓。傳曰,知道。
朴炡,以都摠府言啓曰,今日入直軍士,當爲中日習射,而以停朝市退行之意,敢啓。傳曰,知道。
戶曹參判李景稷辭職狀啓。傳于兪伯曾曰,只遞禁府堂上。
兪伯曾啓曰,今見公淸監司鄭文翼密陽前屯田別將李大信推考啓本,則大信前爲別將時,私用國穀正租三十石,而其罪以杖八十議律。使本院律官取考律文,則凡監臨主守,將係官錢糧等物,私自借用,或轉借與人者,雖有文字,竝計贓以監守自盜論云。計其所用之物,則其罪杖一百·徒三年似當錄案,而本道監司,如是輕照,且功議例爲啓稟,而徑自減等,難免不察之失,請鄭文翼推考,令該曹更爲照律。傳曰,依啓。
朴炡啓曰,各該司回啓公事,勿謂過限事,常加申飭,而近來怠慢日甚,少不動念。金宗敏上疏,今月十一日,啓下兵曹,而托以欲待判書之出,今始回啓。此習不可不懲,請當該郞廳從重推考,色吏囚禁治罪。傳曰,依啓。
傳于兪伯曾曰,近來,撥報日漸遲滯,已極寒心,而變生之後,亦不動念,尤爲駭愕。三道監司,竝從重推考,今後使之常常嚴飭,俾無滯傳之弊。
掌令金知復來啓曰,宋匡裕不可容貸之意,臣等論之備盡,而尙未蒙允,實未知聖意之所在也。匡裕所告,雖曰虛實相間,雲衢輩謀逆之狀,未有端緖而皆已疏決,則其所告,不可謂之眞實,而反坐之律,在所不已。請勿留難,亟命依律定罪,以快人心。功臣嫡長年老加資之命,雖出於一時優老之典,而其實不然也。親功臣,尙無隨年增秩之規,而其嫡長,反蒙異數,爵賞之顚倒,莫此爲甚,請還收老嫡長加資之命。李克明不可除職之意,論列已盡,而尙未蒙允,臣等竊惑焉。爵賞,命德之器也。今此克明,以言其爲人數字缺難當職也。謂之與兄爭死則前後異辭,實五字缺據,請勿留難,還收除職之命。答曰,勿煩。
獻納趙絅來啓曰,匡裕誣告之罪,左右卿大夫國人,皆曰可殺,而聖明疑難至此,每以不允二字,輒却兩司之論,此臣等之所不識也。豈日月之明,有所不燭歟。請亟正匡裕反坐之律,以快人心焉。親功臣年七十者,未有加資之例,而老嫡長,乃以七十而加資,則是國家待功臣,反下於嫡長也。豈有是理哉?請還收老嫡長加資之命。林川郡守黃一皓,爲全州判官,久於湖南,則匡裕之爲惡,必習知之,而猶且館而養之,資而送之,助其匿奸,其爲用心,士大夫之所羞也。請命罷職不敍。傳告夫之書者,豈可與捕捉眞逆賊者比哉?敬賢受賞,事甚無據,請還收敬賢受賞之命。目今西圉之無形,有不足言者,然苟有一將一卒,乘障守候,不可廢也。則彼之動靜出沒,豈有昧昧不知之理乎?乃者虜騎穿義·龍,綴於蛇浦,而義州馳報日子,反後鐵山,一曰,且自十四日至今,凡幾日字,而虜騎回到鐵山後,始有狀啓,此雖曰無傷我也。邊吏之無意於邊事可想,日後之事,良可寒心。其咎不獨在於邊郡,爲一道主將者,不能明軍律而嚴飭而然,請平安兵使尹璛,監司金時讓,從重推考,以警其慢。答曰,不允。平安監·兵使推考事,依啓。
正言趙錫胤啓曰,誣告之罪,王法所必誅而不可少貸者也。今此雲衢獄事,未得端緖,故聖明慮其抱冤,旣爲疏決,則匡裕上變之誣,斷然可知,兩司之交章請罪,實出於一國公共之論,非有一毫他意於其間。而殿下非但聽之邈然,反加以雷霆之怒,辭旨嚴峻,未少假借。臣未知殿下之容護一凶豎而牢拒公議,斥折言官,何哉?此非樂心和氣,舍己從人之道,而其弊必至於郡下畏縮,不敢盡言,則大非數字缺福也。臣於頃日,猥受恩由,歸見數字缺始還朝,雖不參論啓之日,而亦嘗與聞數字缺論之初矣。獨不可晏然在職。請命遞斥臣職。答曰,勿辭。
朴炡,以兵曹言啓曰,當日私奴李奉稱名人,自興化門入來,差備門外擊錚,極爲駭愕,令攸司囚禁治罪。同門守門將金汝孝,常時不能禁斷,以致闌入,亦爲非矣。請推考。傳曰,依啓。
朴炡,以備邊司言啓曰,本司郞廳工曹佐郞裵命純,奔走勤勞,已滿十五朔,依前例陞敍,捧承傳,何如?傳曰,允。
兪伯曾,以義禁府言啓曰,祥原弑姑罪人仇乙於等,已爲拿來,今日所當卽爲推鞫,而考諸謄錄,則往在己亥年宣祖朝,係于逆賊,三省交坐,則雖在停朝市爲之,他餘三省交坐,則過停朝市後爲之事,有傳敎。今此仇乙於等三省推鞫,適與停朝市相値,何以爲之?敢稟。傳曰,過後爲之。
朴炡,以備邊司言啓曰,傳曰,海西聚軍戒嚴之狀,使毛有見一字缺知,似合機宜,令備局撥上祕密行會事,傳敎矣。臣等適未及此,誤爲回啓矣。伏見聖批,如是爲之,實合機宜。今聞有見,自海州移住延安,等待金差之還云。使本道監司·兵使,傳令聚軍於有見所住及所經過處,以示各官聞鐵山之變聚軍待變之狀,爲當。以此意,黃海監兵使處,祕密行移之意,敢啓。傳曰,依啓。
朴炡,以備邊司言啓曰,備忘記,近來,撥報日漸遲滯,已極寒心,而變生之後,亦不動念,尤爲駭愕,三道監司,竝從重推考,今後使之常常嚴飭,俾無滯傳之弊事,傳敎矣。近來撥路滯傳之弊,誠如聖敎,極爲寒心。玆於副察使李景稷數字缺之別爲檢飭,且自本司屢加申飭,數字缺路之遲緩,猶夫前日,尤極痛惡。但念數字缺有別遣宣傳官摘奸之擧,而近來此事久廢,今宜差送宣傳官,摘發尤甚處,各別治罪之意,敢啓。傳曰,依啓。
朴炡,以備邊司言啓曰,蛇浦經變之後,雖有邊臣馳報,至於情形,未能詳知,被搶漢人多寡及殺戮之數,亦未得聞。今者宣傳官,以撥路摘奸事,將爲下去,仍令馳往,査得實狀來啓,宜當。敢啓。傳曰,依啓。
朴炡,以備邊司言啓曰,生變之初,未卽馳報,黃緝·安倜等旣爲請罪矣。但群議以爲,黃珀以生變之地守土之臣,顯有不能周旋善處之事,將致都督執言之患,難免其罪,亦爲拿治,何如?傳曰,依啓。
朴炡,以備邊司言啓曰,今此胡兵,不意闌入內地,此實莫大之變,而黃珀則事出倉卒,雖無取爲馳報,則亦能趁卽專人飛報,容有可恕矣。義州·龍川則在賊路初程,昧昧不知,累日不爲馳報,常時不謹瞭望之狀,據此可知。義州府尹黃緝,龍川府使安倜,竝拿來定罪,其代極擇差出,給馬下送,宜當。且盟約之後,兩國兵馬,不許越境一步地,明在於約誓之中,而今乃無端動兵,闌入腹裏,非但不言於邊臣,同來使臣處,亦不言及,有違約條,當初誓天之義,似不誠信。急差胡譯一人,騎撥馳往,與義州判官崔忠秀,同往胡將江邊結陣處,以前項事意,措辭詰問,則毛將聞之,亦必知我國之情。敢啓。傳曰,依啓。鐵山府使,亦不無所失,一體拿鞫。
尹墀,以戶曹言啓曰,金差所率從胡,自前有分數字缺增物之例,而今番出來從胡中,未知幾人爲數字缺幾人爲二等,已自接待所移文春信使,問其等一字缺,而迄無回報。金差之行,明明間當到云,必待其回報,然後始爲磨鍊啓下,則事甚窘迫,故贈給之物,爲先別單書啓之意,敢啓。傳曰,知道。從胡名數詳察磨鍊,俾無濫給之弊。
兪伯曾啓曰,明日當爲三省推鞫,委官,何大臣進去乎?且明日三省交坐之意,兩司城上所,命招言之矣。傳曰,知道。右相進去。
兪伯曾啓曰,闕門已閉,明日待開門,命招言之之意,敢啓。傳曰,知道。
兪伯曾啓曰,因備邊司啓辭,兩路擺撥,發遣宣傳官摘奸,請出標信及開門標信。傳曰,知道。
兼文學李昭漢疏曰,伏以,臣待罪宮官,常懷慙殞,而猥越是懼,不敢控辭。近得寒病,痛勢極重,頑痰塞胸,咳嗽喘促,全廢食飮,委頓床席,浹旬調治,藥餌無效。書筵重地,久曠職務,臣誠死罪,臣誠死罪。目今講院之官,或受由或奉命,多在於外,替直之際,方患不足,而帶病仍冒,惶悶益切,不得不仰首疾呼。伏願聖慈,曲加憐察。臣所忝侍講院兼文學,亟賜遞免,以便公私。踏啓字。
今月二十日夜一更二更,巽方有氣如火光。五更,月暈。已上燼餘
上在慶德宮。停常參,有晝講。
有政。
李景奭啓曰,明日常參·經筵,取稟。傳曰,停。
李景奭,以吏曹言啓曰,臺諫·守令有闕,政事,何以爲之?傳曰,當日爲之。
兪伯曾啓曰,臣今日三省交坐進去,下直。傳曰,知道。
朴炡啓曰,今日爲政事,命下矣。行都承旨金尙憲,左承旨李植,式暇,右副承旨兪伯曾,三省交坐進去,同副承旨尹墀,晝講當爲入侍,吏批則左副承旨李景奭,以代房當進,而臣獨在廳中,兵批進去,何以爲之?傳曰,兼進。
傳于朴炡曰,前領相卒逝後,備局之事,漸至怠緩,會坐不早,來參者亦少,今日國事,可謂寒心矣。其中仕日最少者,摘發推考,今後使之逐日早會,以爲百司之表準。
吏批啓曰,判書臣金尙容,三省交坐進去,參判臣趙翼,備邊司有司堂上進去,小臣獨政未安,何以爲之?敢稟。傳曰,仍爲之。
尹墀啓曰,政府無郞廳,左相箚子批答,遣史官傳諭之意,敢啓。傳曰,知道。
傳于朴炡曰,金兵撤還後,毛營遣官問慰,宜當。令備局議處。
朴炡,以兵曹言啓曰,本曹事極浩繁,倍於他司。正郞李士祥,以匠人餘丁,當該郞廳,逐日供職。而昨以兼春秋時方入番,各道收布捧上及諸處緊急上下,勢難兼察,以他兼官替直,何如?傳曰,依啓。
傳于尹墀曰,史官一員待命。
李景奭啓曰,王學勝開諭譯官權得仁來言,追及於新溪,則其所率漢人等,方與新溪縣令相詰作亂,渠以都督禁票之意,反覆開諭,責其作亂之失,則王學勝深以爲謝,取奪鳥銃等物,還爲出給,作亂漢人棍打,且曰,前頭雖一鷄,如或捉食,宜將我請罪於督府云云,仍前向遂安云矣。傳曰,知道。
掌令金知復來啓曰,宋匡裕不可容貸之意,臣等論之備盡,而尙未蒙允,實未知聖意之所在也。匡裕所告,雖曰虛實相間,雲衢輩謀逆之狀,未有端緖,而皆已疏決,則其所告不可謂之眞實,而反坐之律,在所不已,請命依律定罪,以快人心。功臣嫡長年老加資之數字缺於一時優老之典,而其實不然也。數三字缺尙無隨年增秩之規,而其嫡長,反蒙異一字缺爵賞之顚倒,莫此爲甚,請還收老嫡長加資之命。爵賞,命德之器也。今此李克明,本一無賴之賊,而其所謂與兄爭死者,不過陽爲救兄而陰欲自免之計,不可以如此之人,濫廁士夫之列也。請勿留難,還收除職之命。答曰,不允。加資還收事,依啓。
正言趙錫胤來啓曰,人君所當守者,常典也。所當從者,公議也。苟或蔽於偏係而有所撓改,狃於自用而有所違佛,則人心不服,國隨而亂,豈不可懼哉?今者雲衢輩謀逆之狀,未得端緖,而宋匡裕逞嫌之迹,昭不可掩,則施之以反坐之律,實百王之常典而一國之公議也。兩司交章,苦口力爭,而天聽邈然,兪音尙閟,臣等竊恐殿下或有所偏蔽而未之覺察也。不然,何惜一凶一慝之人,而不念壞法逆衆,馴致危亂之禍哉。伏願殿下,虛心洞察,亟正王法,以快群情。爵者,命德之器,不可以一時之恩,有濫施也。年老嫡長加資之命,雖出於優老之意,而實非愼惜爵賞之道。況祖宗朝所無之規,何可創始於今日乎?名器不可輕,謬例不可開,請加三思,還收成命。林川郡守黃〈一〉皓,容奸匿逃之罪,不可不懲之意,論列已久,而尙未蒙允,臣等竊惑焉。匡裕悖惡之狀,非不習知,而與之交結,館養於其郡,則此已可駭矣。加以其所偸奸之女,曲爲掩詖,至以褻慢之語,酬本道文移,而不肯刷出,其縱恣無忌之罪,豈可推考而止哉?請勿留難,亟命罷職不敍。功懋懋賞,古之明訓,豈可無功而施賞哉?敬賢之聞凶言來告,自是常事,固無可賞之功,況其所告之事,終歸數字缺旣施常刑於作書之人,則傳其書者,何數字缺捕捉賊逌之人哉?此物議之所以爲非,而臣等一字缺論執不已者也。請還收敬賢施賞之命。答曰,不允。加資還收事,依啓。
左議政金瑬箚曰,臣前以賤疾,再上辭章,自知濫越,恭竢嚴譴,至於特遣御醫,濟以藥物,感激鴻私,圖報無路。竊以臣之所患,積漸已久,非朝夕治療所可見效者也。臣於五六日前,聞邊上急報,輿疾進參于備局,累度受鍼之餘,脈絡俱虛,蹔觸風寒,轉至危劇。當此唐·胡兩差,交迹於途,目前事機,亦多可虞,料理策應,萬分緊急,備局諸臣,逐日開坐,臣雖無所有爲於其間,而忝在大臣之後,病伏私室,不得趨詣,身負罪戾,憂惱煎腸,鍼藥無效,漸至難醫之域,常懷惶悶,罔知所措。卽者伏見下備局之敎,怠緩之罪,臣實當之,尤不勝戰灼之至。伏乞聖慈,察臣前後危懇,本職兼帶,亟許遞免,以濟國事,不勝幸甚。答曰,省此具悉至懇,卿勿固辭,安心調理。
行大司憲李弘胄箚曰,臣年衰病劇,不堪供職,敢將悶迫之狀,三上辭單,而加由之命,出於規外。臣誠惶縮,無地措躬。臣雖欲含恩鼓氣扶隨行,非但精神筋力,有所不逮,積病纏身,呻痛日劇,臣之進退,實深狼狽。目今時事艱危,日甚一日,人臣分義,豈敢有就便之計,而臣之本職及兼帶內局,俱係重任,決非如臣癃病者,所可一日冒居,昧死陳瀆,不得不爾,實非虛讓,亦非避事。伏願聖明,曲垂矜念,本職兼帶,特許竝遞,俾得退伏調息以延餘喘,不勝幸甚。答曰,省箚具悉卿懇。卿其勿辭,調理察職。
以毛都督前慰問使望單子傳于尹墀數字缺問于大臣差送。
尹墀以司饔院官數字缺意啓曰,各道進上,旣皆停罷,只兩數字缺山漁。以前變換形勢,切不得如昔捉魚,以此封進之數,漸至略少,常爲悶慮。今者水營移設喬桐,所屬漁箭,想必閑曠,與安山漁箭,只隔一帶,各往來相看,勢甚便好,不煩公力,募民結箭,所捉生魚,除給箭民,小無民弊而民必樂從,自然進上加封矣。水營漁箭,請屬本院。本院安山漁箭之前,勢家捉魚私船,多數把截,以此海魚專不入箭,從前所無之事,而近來國綱不嚴,以致如此,極爲痛駭,令本道各別嚴禁,如有不從令者,一一摘發,報本院入啓推治事,移文知悉施行,何如?傳曰,依啓。
朴炡以訓鍊都監郞廳以大將意啓曰,今日軍兵中旬貫革六坐,排設試才,而第一貫革差備官訓鍊奉事全鳳揖,砲手未及放砲之前,徑進貫革之面,以手指穿貫於前日所中瘡穴塗紙處,遽以貫中付標。未知與某砲手相約,而作此用情之計矣。其爲用奸之計,則極爲痛惡。中旬試才,非例,然設行停止之事,若不嚴治則其弊難防,請令攸司,從重治罪,以杜後弊,何如?傳曰,拿推。
尹墀,以戶曹言啓曰,國綱解弛,各司官吏怠慢日甚,太平館修理,唐人來到時,每每爲之,而隨卽破毁,唐差往來無窮,本曹煩費,以此益甚,極爲痛心。頃日漂海唐人及沈守備到館時,恰纔修理矣。今者內外房舍窓戶障子,無一片塗紙,牕戶障子所塗之紙,則唐人等不無撤取之理,而至於班子塗壁之紙,數字缺尤爲痛駭,當官員從重推考,數字缺當,令攸司囚禁治罪,何如?傳曰,允。
傳于朴炡曰,賊兵想已撤還,如或仍在,則回還後拿來,俾無過人驚散之弊,下去都事處,言送。
左副李景奭,以備邊司言啓曰,傳曰,金兵撤還後,毛營遣官問慰宜當,令備局議處事,傳敎矣。毛營遣官慰問事,臣等已爲議啓,故今承聖敎,更不議啓之意,敢啓。傳曰,知道。
尹墀以禮賓寺官員以金差句管堂上意啓曰,頃以金差一行探來事,委送禁軍于春信使處,則當日回報內,滿月乙介·阿之好·朴仲男等,一樣差來,而仲男則以其給職之故,與差人竝肩連坐,小無異同,且從胡中一等八名,通事一名外,率胡二十九名,我國假胡五名,當於來二十三日入京云。贈給禮物,令該曹依此磨鍊,何如?傳曰,依啓。且仲男不可與差胡一體待之,議處,可也。
李景奭,以備邊司言啓曰,以平安監司金時讓狀啓,本司回啓,任世科處慰問之擧,似不可已事。傳曰,都督處亦令慰問宜當,斟酌指揮事,判實。蛇浦之變,出於意慮之外,雖任世科及軍兵,乘船走避云,而焚掠之禍,甚爲慘酷,至於椵島,亦必震驚,令本道兩處先爲慰問宜當。自上都督前,亦當有慰問之擧,急遣京官,修揭以送。任世科處,亦不可不問慰,而兩處兼送一人,似乎簡忽。任世科處。則令本道,擇送解事守令,稱爲京官,自京下去揭帖·禮單,分授以送爲當。使臣差出,禮單磨鍊,揭帖撰修等事,令各該司速爲擧行,何如?傳曰,允。
兪伯曾以委官意啓曰,仇乙於所供如此,當初本官同推時,則以爲五字缺辱,勢無支保,以粟二石木二疋數字缺人,潛除此姑,使無痕迹納招,厥後敬差官問時則入作人言於渠曰,陳田所出及木疋許與則汝姑處置云,若然則多幸之意答稱云,而今此招辭,三變其說,推諉於在逃入作人,有若不爲預知者然,情狀極爲凶詐。爲先刑推,宜當。傳曰,依啓。
兪伯曾以委官意啓曰,李永守於敬差官推問時,則仇乙於圖殺姑母之意,言於所宿處,永守欲爲發告,則仇乙於百般哀乞,故福時屍身與入作人,往置船所事,旣已明白納招,而今此招辭,又爲變說,推諉於在逃入作人,欲免同謀殺人之罪。竝與仇乙於弑姑之情狀而隱護,不爲直告,刑推得情,何如?傳曰,依啓。
兪伯曾以委官意啓曰,仇乙於刑問一次,諱不直告,極爲凶詐,請加刑得情。傳曰,依啓。
兪伯曾以委官意啓曰,仇乙於刑問二次,一向牢諱不服,請加刑。傳曰,依啓。
兪伯會以委官意啓曰,李永守刑問六度,得仇乙於假手弑姑之狀,始爲明白納招。其謀殺時同參之迹,則渠亦大槪吐實,而此則該曹自當照律處置,獄事究竟間,姑爲停刑仍囚,何如?傳曰,依啓。
吏批,判書金尙容三省進,參判趙翼備邊司坐起進,參議李楘進,左副承旨李景奭進。李景稷爲嘉義大夫戶曹參判,李時英爲嘉善大夫義州府尹,徐景雨爲知製敎,金壽賢爲嘉善大夫行司諫院大司諫,申敏一爲通訓大夫行禮曹正郞,李樹元爲通訓大夫行司憲府監察。□參外,奉訓郞行藝文館檢閱兼春秋館事,官,鄭維城。黃瀷爲通政大夫行慶源都護府使,池汝海爲通政大夫行數字缺都護府使,洪銊爲嘉善大夫行鐵原都護府使,金墩爲通訓大夫行靑陽縣監。
兵批,判書李貴病,參判南以恭三省進,參議尹履之病,參知李基祚進,左副承旨李景奭進。徐景雨爲折衝將軍行龍驤衛副護軍,金大孔爲折衝將軍行龍驤衛副護軍,趙夢賢爲折衝將軍行龍驤衛副護軍。
今二月二十一日夜二更,電光。自三更至五更,沈霧。已上燼餘
崇禎二年己巳二月二十一日晝講。入侍。同知事張維,特進官元鎤,參贊官鄭經世·尹墀,檢討官金光爀,記事官閔光勳,假注書鄭復吉,記事官金汝鈺。
午時,上御資政殿。讀前受音一遍。鄭經世進講書傳,自帝曰格汝禹,至時乃功懋哉,講章。
上讀新受音釋各一遍。經世曰,九十曰耄,百年曰期者,禮記本文也。耄者,昏忘也。期者,人生以百年爲期也。倦于勤者,舜旣衰,故倦于勤也。堯傳舜,舜居攝而至是舜欲傳禹,禹讓于皐陶。皐陶任刑,而云邁種德者,以常情言之,任刑之官,似不當種德,而當罪者一字缺之故云種德。維曰,堯·舜之臣稱禹·皐陶,以著於皐陶謨者觀之聖人也。經世曰,稱皐陶·稷·契而史官以大禹·皐陶謨稱之,而稷·契不與焉,朱子於中庸序云,皐陶·伊·傅·周·召,當時之臣,皐陶爲首。凡刑罰,出敎則入刑,出刑則入敎,契敬敷五敎,皐陶任不率敎之人而善於其職。維曰,邁種德者,皐陶之全德備而邁種德者一事耳。德則有全體。經世曰,維言是矣。上曰,然矣。刑者,事之極難者也。最有難分釋者。維曰,善用刑,不離於德。上曰,包含而言,可以刑論之矣。經世曰,名言玆在玆,允出玆在玆者,禹言百爾思之,無如皐陶者也。明于五刑,以弼五敎,期于予治者,民之不率敎者,以刑治之,初用刑者,終至於無刑,以其罪罪之,則懲一人而千萬人懼矣。呂刑曰,辟以止辟,亦猶是也。維〈曰〉,刑期于無刑,約而盡,可謂至極矣。上曰,刑者,初用刑者,本欲如是,而後世徒爲傷人之具矣。經世曰,刑罰過酷則非矣,而不罪當罪之人,則民益犯罪矣。喜喜而賞者,陽也。怒而刑者,陰也。刑者,聖人之所惡也。然雖曰喜喜賞而不能賞無功,雖曰惡刑而不能赦有罪,後世爲囚求生道,爲囚求生道則是矣,而有罪者亦不可緩之也。不罪有罪者則失出,失出失入,俱失中道。以今日之事達之,逆賊最緊,而誣告,極惡大罪也。此而赦之則人益犯罪矣。雲衢則或有譽之者,而本非可譽之人矣。前承聖敎發說不道之言矣。終無端緖,故聖上疏決,而宋匡裕誣告,分明構虛,匡裕則當用反坐罪矣。任之後以得凶書之故,數字缺反坐罪而今至於此,當用之刑不用,亦數字缺之人謂之陰德,任國之刑而多用私恩,一字缺冀後效者非也。維曰,冀陰德者,非天理也。其意赦無罪之人矣。上曰,設心如此,則心術不正矣。維曰,有罪者赦之而求陰德,則無據。上曰,或有如此之人,而如此之人,尤非可論也。維曰,皐陶之德所可法者,以不失天理也。後世或有私意容於其間,故不得歸於至當也。上曰,皐陶初命九官之人,而至是尙居其位,古之人當於其任,則久居其職矣。維曰,古之事簡約而事亦不煩,苟當其職,則終身居之。上曰,久居其位,自以爲安,故如此耳。今之人,必不安於其任。經世曰,百里奚曰,爵祿不入於心,唐·虞之臣,豈有心於其位?漢時惟有倉氏·庫氏,人人自愛而重犯法。苟不能犯法則不勝久任爲是,而必得其人,然後可以久任,不得其人而久居其位,不如遞而授他人矣。上曰,古則如此,而後世受任之官,席不暇暖,纔過旬月則輒生厭心,必曰妨賢,而期於脫出。其中或有可堪其任而謬習如此。維曰,或有自反而人器不相稱,則任重而不能擧職,欲爲辭退者,亦士大夫之不可無者也。漢時,猶有受將相之任而終身居之者。職任相稱則其道爲是,而不可以一箇論。上曰,古有患失者,又有難進易退者,以士大夫言之則爲是,而以國事言之則無實也。經世曰,維言是也。臺諫或避嫌,非盡必欲速遞,而或有所未安者,或有不勝其任者。若自上皆以爲自便而欲免則亦未安也。上意以爲,人人欲退則熟察其任乎?臣僚數字缺聖意,所當盡職,而士大夫五字缺不勝其任者,則徒爲竊祿,亦未安耳。上曰,大小之任,豈無相稱者,而皆不爲大小之位則弊習也。經世曰,自上咸以爲非,則臣僚或以爲上意未燭也。
張維進曰,西邊之事,本來艱危,而又於蛇浦遭意外之變,國家兵力不足,事勢難便,愛莫助之,坐見其變,豈有如此悶迫之事乎?賊兵時不捲還,而事過之後,毛將或以平日之禍心,爲執言之地,或有意外之事,大可悶慮也。上曰,不知其來而趁不通之,恐他日執以爲言也。義州防備疎漏,勢所然也。而黃珀之事,一枝兵馬戰馬持去之事,毛將知之則必執以爲言,不幸也。李景稷旣爲入送,在我之道,似修人事,而防備一事,廟堂尙未擧行。經世曰,惡人之情,不可以常情度之。春信之行纔渡,而變出意外,以平日疑訝之心度之則或以爲引來矣。維曰,作言之形似好,不當默也。經世曰,馬事若到毛將之耳則似不好矣。維曰,京畿水營,移設喬桐,似爲便好,而號令出於一處,可以濟事。京畿水使,江都留守,似不相爲號令,可以定奪矣。上曰,江華領陸軍,水使領水軍,似無節制之事矣。賊兵自水路來,則水使當之矣。維曰,水使力綿,江華不爲策應,則其勢孤單,自水路來時,專責水使,不爲應援則難以得力,外間亦以爲憂矣。上曰,賊來則江華發軍救之,水使給水軍後,可以救之。自古有水將·陸將,留守節制數字缺豈有益善之事乎?倉卒之數字缺水軍難以措備矣。維曰,四面皆水,賊下陸則人心疑懼,若防水路則賊必不來。上曰,沮洳之地,難以下陸出入云,而來則無處不可下陸,力不足而不可恃之也。經世曰,水勢悍急,難以使船矣。維曰,水勢緩急,客軍不習,難以行舟矣。經世曰,江華多置大砲,預備器具,脫有賊變,破賊之船,爲善下陸,則難以防禦矣。維曰,保障只有江華,而江華今非萬全之地,似爲悶迫矣。上曰,毛將不可以船隻多載軍兵。維曰,我國船隻,亦多有之云云。上曰,不可載馬矣。乘馬披甲,可以圖他國矣,非如倭也。鎤曰,都督之馬在宣川,陷沒於賊,只有六七匹,表表將官僅有馬,而軍士則無馬,島中無以飼馬,三千匹則必無之矣。上曰,三千匹則失實。降獺之馬,近間出來云。鎤曰,島中之言失實也。上曰,其島無大山之隔絶,而皆是可觀之地耶。鎤曰,山坂可以騎馬,上下不如南部洞口矣。維曰,不如三門外耶。鎤曰,不如慕華館之半而其山之阿半不如毋岳峴,四面人馬無可入之處矣。小臣以延慰使,甲子年入去,李尙吉言于臣曰,二十萬軍云云。臣曰,誤矣。三人同入見之,蛇浦之長,如於義洞僅千餘家,島中三分之一,其內不過二三萬云。南以恭往來之後,言于臣曰,所見是矣。小臣之意,不踰於萬,馬則分明無之,使臣無如小臣之久於其處者。島中多造船隻,小臣騎去之船,必欲買之。渠以爲無船則必死,故盡力措船。胡營軍出來數字缺二三百隻,泊於一洞矣。但其心本惡車數字缺沈諿往來之後,獨以爲疑矣。渠依恃數字缺國,圖其富貴,若侵犯我國,則無可依之地矣。維曰,其勢可以割據乎?經世曰,割據則必不爲也。鎤曰,深入則行商不得接中原,以爲深入而彈劾矣。上曰,深入則不可爲也。我國雖不可專呑,猶可割據,而形勢不可深入也。鎤曰,觀其人,則每爲僞,而實於雄偉之事,智慧不及矣。宣川則孟孝男,勤於其職,鐵山·義州則無形,人皆飢餒。鐵山府使狀啓,我國飢餒之民,僅得哀乞救解云。平安之力,十五邑全盛,分給皮雜穀六七十石,盡力耕作則國家可以無憂。前年入送之牛一匹,只有六七,羸瘦無形,今年農節,無以耕作,卽今不救,則無以救急矣。小臣往送金時讓見張維,張紳在其家曰,監司在淸川以北,然後事可爲矣。臣意大以爲然矣。置關西於無可奈何之地,淸川以北之民,某條顧恤,然後庶可爲也。從事官南斗瞻下去屯作,屯作則下人糜費必多,而收合皮雜穀數萬石,將用於何處乎?若以其力耕作則爲善矣。一年顧恤淸川以北之民,則庶可爲也。今年不得農作,則無以生活,其地爲空壤,則國家何以支持?必及今月救之,可以活民矣。上曰,屯田之事,兼欲賑救,故農糧耕牛,自體府磨鍊,彼言似好。穀米優送之意,言于備局。維曰,淸川以北之民失業,則雖有穀,無可用之地,必及農時,賑救治農,當今急務也。鎤曰,今年農作,過三月則無可爲之事。經世數字缺旣久,淹過時日則無可爲之事,其地之民數字缺窮則勢將奈何?上曰,屯田治農數字缺相助,屯田之外,爲之宜矣。鎤曰,屯田給糧,兩宜則大善矣。經世曰,鎤言着實。朝廷如救焚拯溺,則可以及期,本道之穀,可給移轉,則可以爲之。鎤曰,十五縣遺在元穀,可以活其民矣。平安富饒,甲於他道,餘在之邑,可以賑救,淸川以北之民,鐵山·龍·義最爲切急矣。經世曰,量敵之道,必知彼之所短所長,可以應變。毛兵以船出來,不可以馬軍出來,虜則無舟楫,馬軍所長也。毛將只領步軍割據則不可爲之,入他人之境,不可割據。壬辰之倭,至於平壤,不進一步地而敗,慶尙道七年屯住,毛將之兵,不及倭十分之一,不可割據也。倭賊言朝鮮難當之國也。昨日雖敗而今日復聚,最難也。其言爲是矣。我國武略不競一字缺稍知逆順,孤懸割據,必不服屬矣。但劉海在島中,毛將伶俐,必不見欺,而金人送劉海,彼諱之以爲逃來。今來汗書云,劉海多詐反覆,初背中原而來虜中,又叛而投毛營,雖有間言,不以爲信也。備局以爲劉海背叛而來云者,欺我國也。與毛圖謀之事,有其事之語,必是圖中原也。劉海雖有間言,不以爲信云,是則可疑。聞鎤之言,兵馬力素小,毛哥曾無可畏之事於虜中,而虜厭之者,助毛哥然也。渠以爲無憂也。上曰,遣劉海之事,分明行計也。不出今年,可以知之,相通文書,外邈爲之,非由內也。鎤曰,毛營事情,渠以爲自亂前通之矣。平心時言曰,貴國羈縻之勢,不可不爲。不平時擧理責之三字缺金起宗書矣。眞㺚千餘名在數字缺耶。九月出給戰馬調習,疑其形數字缺人,盜都督馬走,胡亂時盡爲廝殺,加次島所在者,驅而盡殺之,渠嘗厚待而送于中原,獻馘者屢矣。小臣在加次島,見其軍出來蔽海,而擄掠五十餘人率去矣。上曰,中原虛僞成風,非獨毛營,山海關亦然耳。鎤曰,房從哲捧勅簇子,以爲四十萬兵,控制一方,賊不敢進關外一步云矣。與權帖見其軍蔽海,翌日自椵島還爲入去,虛僞無形,不可揣度矣。中原給銀,一番至數千兩,錢則至十餘駄,虛僞莫甚。臣意以爲實事凶謀,不可爲也。渠非雄偉之人,奸詐欺人,乃其所長,無秋毫雄偉之事。甲子年入去,又以接伴使入去,則其軍太半見殺,衙門近處恒留者三四百,不及鐵山之民也。閭家椵島中一間二間之家,不過千餘家。全湜所見,獨以爲小,他人則以爲三四萬,而決不及也。今則會于一處,諸島所在之軍,不過一二千也。其人類禽獸,入於巖隙,軍士最小,馬軍坐北道之時,見之無形矣。我國無可恃之道,而以毛文龍形勢觀之,無割據之患矣。但恐與虜通也。上曰,時方來侵,其未交通可知。鎤曰,虜爲之則自爲,豈有爲他人來侵之理乎?墀曰,伏見平監狀啓,賊兵出來者,非護送者也。軍數千百,邊臣亦未詳知。前者送于都督咨文,護送之說,不爲似可矣。監司何以處之?或非軍兵護送則不爲之似可矣。上曰,我國之事不知而爲之,非害也。維曰,咨文中非決爲護送也。數字缺堂被選遷轉者多,時存甚小,極擇數字缺。維曰,小臣千萬不似,忝居文衡不察職,一字缺欲有所達而以邊警不敢言矣。今承傳敎,退而爲之。兵興尙武,雖非當文之時,而國家用文,不可偏廢,培養人才,不可已也。月課雖似虛文,而前已啓請矣。新進文士,不事文翰,弊習也。上曰,予意亦以爲然,故問之。入來時,言之矣。維曰,文臣庭試,自古頻頻爲之矣。且書堂無賜暇之規,有時別例製述,則不爲索莫矣。上曰,製述事近欲爲之,而時存甚少,欲待加抄爲之。文臣庭試古規,年年爲之耶?近日待賊退,差人往還後爲之,可也。經世曰,近來兩司論執者多,而累日持難,聽言之道似未廣矣,未安。其中宋匡裕事,人心憤鬱,伏願速賜快從。頃日嚴敎,臣意以爲未安,誰人肯爲雲衢乎?所親之人,不知其惡,或有所蔽,其餘則無譽之者,雲衢出入金長生家,而金長生書簡,亦無譽言,以爲輕妄,或一二人有所蔽耳。宋匡裕反坐之律不行,則自上失刑,後日或有因嫌告變,一二之言,與之相同,則謂之爲之,虛實相間,而不正其罪,則良民陷於刑辟矣。玉堂異於兩司,而亦可以言事之地,故入侍不得默然。上曰,非惜匡裕也。觀其所告,虛言亦多,而妖說敷衍,眩惑無賴,似爲實狀也。爲國之人,傳其實狀,尙不可爲也。豈有敷衍之理乎?招軍士於土賊,某某人擧兵之說,爲虛言而不用刑辟者,非盡是虛言故也。非開數字缺也。經世曰,聖德熟不知之,數字缺而一人爲虛則用反坐之律,雲衢缺養匡裕而元情則以他處相見爲言,面質之時,言語多塞,雲衢之死,渠之罪也。死不足惜,而匡裕所告,似歸於虛,以律文言之,必用反坐之律,人心似快,非有私憤,而人心同然矣。上曰,虛實相間,頗以爲難,敷衍妖說,眩惑無賴,其心不測,則其言似是,匡裕反坐,不知如何?前日如金廷立反坐者,非一二矣。已上燼餘
上在慶德宮。停常參·經筵。
今二月二十二日,自昧爽至辰時,沈霧。
李景奭啓曰,明日常參·經筵,取稟。傳曰,晝講爲之。
兪伯曾啓曰,臣三省交坐進去,下直,且請出推案。傳曰,知道。
李景奭啓曰,常時左右史,不得暫刻離次,而奉敎金汝鈺,今朝以本館公事,回告于大臣事,與入直兼春秋,任意相替,不待院中准許,徑先出去,極爲非矣。請推考。傳曰,依啓。
傳于李植曰,問慰使今日雖未發,數字缺日催促爲送。
兪伯曾啓曰,京畿前水使缺瑱所受密符還納,請出密通。傳曰,知道。
李植,以吏曹言啓曰,以毛都督前慰問使望單子傳曰,可合人問于大臣差送事,傳敎矣。問于大臣,則三公之意皆以爲,睦大欽未爲不可,且前嘗往來毛營,都督所知名之人,因爲差送,似當云。大臣之意如此。敢啓。傳曰,依啓。
正言趙錫胤來啓曰,匡裕誣告之罪,宜服反坐之刑,實百王之大法,一國之公議,而殿下之牢拒至此,何哉?臣等竊恐殿下有所偏蔽而未之覺察也。雲衢輩雖曰有橫行例送,謗訕朝廷之罪,指爲謀逆則其言已誣矣。況其他被告之人,率是構怨之徒,無一可疑之端,故當初旣皆疏放,則匡裕之構捏羅織,陷人大逆之罪,昭然不可掩矣。豈有負此罪惡而得免刑章者哉?此而不治,則王法廢壞,公議塞遏,國之亂亡,將無日矣。殿下獨不念及於此耶?請加三思,亟命依律定罪。林川郡守黃一皓,交結悖惡之人,加以豢養之恩,至於掩姦匿逃,不顧公議,士大夫廉恥之心泯矣,而縱恣無忌之罪,亦大矣。此臣等所以論執不已,而尙未蒙允,實未曉聖意之所在也。殿下謂一皓無可責之罪耶?如知其有罪,斯速罪之,豈必待緘辭而處之乎?上下相持,所損非細,請勿留難,亟命罷職不敍。自古明君,若不以愼賞爲重者,非惜其所予之物也。蓋施之於不當施之地,則勸懲不明,人心未服而大累於治道故爾。今此敬賢之聞凶言來告,自是常事,固無可賞數字缺其所告,終歸無據,作書之人,旣數字缺則傳其書者,何可受賞如逋捉賊逌之人哉?臣等之論執不已,實欲殿下愼惜賞典,毋至於缺人望而累聖治也。請還收敬賢施賞之命。答曰,勿煩。
金尙憲啓曰,注書金元立今日仕進,以臺官擧名避嫌之故,不敢晏然察任,卽爲出去。而大臣又以啓辭,來到賓廳,假注書鄭復吉,勢難兩處兼察,一處則姑令事變注書姜翯代察,何如?傳曰,允。
金尙憲以領·右相意啓曰,臣等俱以衰劣,待罪鼎軸,旣無才識,圖濟艱危,又乏筋力,未能夙夜供劇,尋常懍懍,若負罪戾。伏承昨日備忘,辭旨嚴切,尤不勝瞿然。諸堂上非敢怠慢,各有本職之務,其不能逐日趨衙,勢所然也。臣等則雖無所猷爲,日進備局,覆啓稟裁,乃其事也。而瘝曠至此,致勤聖敎,臣等之罪,益無所逃矣。敢來待罪。答曰,知道。安心勿待罪。
持平鄭百亨啓曰,引見時,凡干說話,注書抄錄,出之朝報者,只尋常擧行條件而已。至如軍國緊關,事涉祕密,則不出朝報,例也,而臺諫不可不預聞。故臣於本月初九日大臣以下引見時,欲聞其筵中梗槪,簡通於注書處,則注書終不答送,揆以事體,殊極不當。臣實發論,與同僚相議請推矣。今見注書金元立推考公緘,則張皇辭說,極加詆斥,一則曰創開新規,一則曰退在私室。簡通亦無前例,頃者諫院,以注書簡通,廢而不行,援引前例,論啓蒙允。臺諫雖無所問,猶當有事卽通,況問之而不答,似無是理。以此言之,則不可謂之創開新規也。數字缺啓之事,臺諫不可長在臺廳,坐起之日,則臺諫亦不可長坐本府,如有急缺緊關之事,出於臺諫不在臺廳不在本府之時,則其可謂不在臺廳·本府而不敢預聞乎?注書簡通,不必待臺諫之在臺廳·本府,而不時通知於所在,私室則臺諫之在方外,而簡通,有何不可?至於下人之囚禁,此實流來規例,非敢有侵督之意也。憤懥之言,雖不足與較,而被人醜詆,至於此極,臣何敢晏然在職?請命遞斥臣職。答曰,勿辭。
兪伯曾啓曰,持平鄭百亨再啓煩瀆,退待物論矣。傳曰,知道。
行副司直睦大欽疏曰,臣自本月旬後,重患面浮之症,鍼藥累日,尙未差復,而今差毛都督前問慰使。當此時,微臣身病,義不敢言。第念今日酬應毛將,事機莫大,非如循例問安之比,如臣疎闊,決難承當。伏願聖明,特命改差,以授可堪之人,不勝幸甚。答曰,省疏具悉。此任爾實合宜,勿辭。
兪伯曾回啓曰,以刑曹申得滋照律公事傳曰,此律不爲恰當,問于本院律官事,傳敎矣。使律官取考律文,則大明律不如法條云,凡官司決人不如法者笞四十,因而致死者杖一百,徵埋葬銀一十兩,註云,不如法,謂應用笞而用杖,應用杖而用訊,應決臀而決腰,應決腿而鞭背,大典濫刑條云官吏濫刑,杖一百徒三年,致死者,杖一百永不敍用。想必該曹,以不如法之律爲輕,而從大典議律矣。傳曰,知道。
持平曺文秀啓曰,臣濫受恩由,歸省老母,榮動蓬蓽,感銘骨髓。第以身臣到家嬰病,調治累日,奄過由限,臣之罪戾,固已積矣。況復所騎之馬,中途病蹇,勢難狼狽,計極窘數字缺所過之驛,惜騎一匹。執法之身數字缺他人有失,其可糾正。且宋匡裕按律之啓,臣同參矣。嚴旨之下,同僚旣皆引避,則臣安得獨爲晏然乎?以彼以此,決難仍冒,請命遞斥臣職。答曰,勿辭。
尹墀啓曰,持平曺文秀再啓煩瀆,退待物論矣。傳曰,知道。
掌令金知復來啓曰,宋匡裕不可容貸之意,臣等論之備盡,而尙未蒙允,實未知聖意之所在也。匡裕所告,雖曰虛實相間,雲衢輩謀逆之狀,未有端緖,而皆已疏決,則其所告,不可謂之眞實,而反坐之律,在所不已,請勿留難,亟命依律定罪,以快人心。爵賞,命德之器也。今此李克明,本一無賴之賊,而其所謂與兄爭死者,不過陽爲救兄而陰欲自免之計。如此之人,決不可濫廁於士夫之列也。請勿留難,還收除職之命。持平鄭百亨,以引見時說話,出之朝報者,只尋常擧行條件,而事涉祕密,則不出朝報,臺諫不可不預聞,故臣於本月初九日引見時,欲聞筵中梗槪,簡通於注書,則終不答送,事體不當,臣實發論,請推矣。今見注書金元立公緘,則一則曰創開新規,一則曰退坐私室,簡通亦無前例,頃者諫院,以注書簡通,廢而不行,論啓,則不可謂之新規也。注書簡通,不必待臺諫之在臺廳·本府,而不時通知於所在,私室則臺諫之在方外,而簡通,有何不可,下人囚禁,流來規例,非敢有侵督之意也。被人醜詆,至於此極,何敢晏然在職,引嫌而退。欲知筵中說數字缺注書,實是與聞,軍國重事之數字缺奏所不可,旣有簡通,則隨問隨答,例也,缺廳私室,非所論也。下人囚禁,亦出於糾正之舊例,非有督責之意,有何可避之嫌?不可以此輕遞臺官,持平鄭百亨請命出仕。答曰不允。出仕事,依啓。
尹墀以尙衣院官員以提調意啓曰,本院外方奴婢,其數甚多,而近年以來,或逃隱或投屬,而各官視爲尋常,全不推覈,以致日縮月減,將至空案,極爲寒心。方欲入啓推刷之際,報恩案付奴禮男,來告隱漏奴婢二十口,誠爲可嘉,宜加厚賞,以悅其心,而院中所有不贍,姑以木綿五十疋施賞矣。法典內亦有四口一賞之規,而渠則自願贖身,移文本道,令本官更爲査覈,知其的實然後,依其所願,以開陳告之路,何如?傳曰,依啓。
尹墀以義禁府言啓曰,仇乙於已爲正刑,所居處降其邑號,罷其守令。家財籍沒等事,令各該司及本道監司,依法例擧行,何如?傳曰,允。
李景奭以禮賓寺官員以金差句管堂上意啓曰,昨因本廳啓辭。傳曰,依啓。且仲男不可與差胡一體待之,議處可也事,傳敎矣。仲男自前出來者數矣。其所待接之事,已有定規,而但今則渠有其地給職之事,吳信男亦稱三差中其一,則仲男云以理推之,渠是本國之人,必不敢妄生加待之望,而抑慮頑品,深懷未滿之意,則接待酬應之際,未免有生梗之患,此臣等所以致念,未得適當之策也。臣等妄意,渠若挾三差之號,强欲其列待,則使之開諭曰,爾是本國之人,決不可坐椅,齒列於他差之中,只可比前例優給贈物,數字缺別接之意,似或得宜,而第未知的當,數字缺令廟堂議處指揮事,敢啓。傳曰,依啓。
朴炡,以備邊司言啓曰,金差之行,昨日到開城府,今日當到坡州之意,京畿監司因坡州牒呈,馳報于本司,而開城府尙無馳啓之事,吳信男所當連續馳啓,而過黃州之後,一不馳啓,尤爲慢忽,吳信男及開城府留守權盡己,竝爲推考,宜當。敢啓。傳曰,依啓。
李植,以政院言啓曰,因備邊司啓辭,毛將及任世科等處,修揭問慰事,允下矣。毛將處修揭問慰固當,而任世科似非欽差官,且是秩卑之人,是送御帖·禮物,令使臣措辭問慰,不必另爲修揭。係是國體攸關,後慮所存,惶恐,敢稟。傳曰,知道。啓辭似當。令備局更爲酌處。
李植,以備邊司言啓曰,當初金兵,到鐵山直向蛇浦事,只據黃珀馳報,大槪措辭移咨督府矣。續得平安兵使尹璛及義州前府尹黃緝等馳啓,則彼中發兵情形,及時日早晩,軍數多寡,皆與前咨內事意不同。且有賊兵再犯蛇浦,退屯良策之報,不可不連續馳通,使知賊情。今令承文院,備擧前後邊報,更爲移咨督府,似合事宜。敢啓。傳曰,依啓。
李植,以備邊司言啓曰,政院啓辭,因備局啓辭,毛將及任世科等處,修揭問慰事,允下矣。毛將處修揭問慰固當,而任世科似非欽差官,且是秩卑之人,只送御帖·禮單,令使臣措辭問慰,不必另爲修揭,係是國體攸關,後慮所存,惶恐,敢稟,答曰,知道。啓辭似當,令備局更爲酌處事,傳敎矣。任世科方在我境,親近變故,似不可闕六字缺啓辭時,請竝爲揭帖慰問缺卽見政院啓辭,甚爲得體,只送御帖·禮單宜當,且都督前揭帖,已爲啓下,而其中醜奴豨突等若干措語,萬一或有透漏之患,則不無可慮,參酌刪減,改付標,何如?傳曰,允。
李植,以備邊司言啓曰,金差接待所啓辭,昨因啓辭。傳曰,依啓。且仲男不可與差胡一體待之,議處可也事,傳敎矣。仲男自前出來者數矣。其所接待之事,已有定規,而但今則渠有其地給職之事,吳信男亦稱三差中其一,則仲男云以理推之,渠是本國之人,必不敢妄生加待之望,而抑慮頑品,深懷未滿之意,則接待酬應之際,未免有生梗之患,此臣等所以致念,未得適當之策也。臣等妄意,渠若挾三差之號,强欲其列待,則使之開諭曰,爾是本國之人,決不可坐椅,齒列於他差之中,只可比前例優給贈物,以示別待之意,似或得宜,而第未知的當與否,令廟堂議處指揮事,敢啓。答曰,依啓事,傳敎矣。仲男雖曰有彼地給職之事,而不可與他差一樣接待,依接待所啓辭施行,宜當,敢啓。傳曰,依啓。
尹墀啓曰,臺諫出去,請出開門標信。傳曰,知道。
尹墀啓曰,持平鄭百亨出仕事,命下矣。闕門已閉,明日命招之意,敢啓。傳曰,知道。
兪伯曾以委官意啓曰,仇乙於刑問三次,忍杖不服,極爲兇頑,所當加刑,而徑斃可慮,請明日加刑。傳曰,依啓。
兪伯曾以委官意啓曰,仇乙於刑問四次,缺忍不服,極爲凶詐,數字缺。傳曰,依啓。
兪伯曾以委官意啓曰,仇乙於假手弑姑之狀,今始承服,結案取招,正刑,何如?傳曰,依啓。
兪伯曾以委官意啓曰,李永守,獄事究竟間仍囚事,啓下矣。仇乙於弑姑事,旣已承服,李永守同參干犯之狀,大槪吐實,令該曹推覈處置,何如?傳曰,依啓。□晝講。入侍,知事金尙容,特進官李曙,參贊官李植,侍讀官金南重,檢討官崔有海,記事官閔光勳,假注書鄭復吉,記事官金汝鈺。
午時,上御資政殿。上讀前受音一遍。金南重進講書傳,自皐陶曰帝德罔愆,至惟乃之休。上讀新受音釋各一遍。南重曰,與其殺不辜之其字不釋,而閤門外相議而釋之矣。上曰,何以不釋耶?〈尙〉容曰,未知何以不釋,然其字當釋。南重曰,刑期無刑者,聖人涵育發生,用刑本情,行於其間,故好生之德,及於民生,而自然不犯于有司之法矣。御衆以寬,忠厚之極,而知而數字缺者,雖小必罪,徒以好生之德而不罪其罪,數字缺及害於仁德也。愆過也。於中道無過不及而合於缺道之謂也。有海曰,此章,三代用刑之大義也。萬世用刑之宗也。孔子曰,道之以政,齊之以刑。又曰,道之以德,齊之以禮。刑期無刑者,上之人,先施德化,禮以齊俗,然後民漸感化矣。民不犯法而上不用刑者,聖人如風之鼓物,故申言之。二章之意,一時言於帝前而應答也。上曰,與其殺不辜,寧失不經,旣曰不辜,則雖不殺,不爲不經,何以如此言之耶?南重曰,疑而殺之,則恐其或陷於不辜,此好生之德也。有海曰,罪人有重其罪名者,罪名之重者,難以輕縱,又不可殺不辜,故不辜雖有重罪,必示好生之德矣。上曰,大意則非不如此,而下字,可疑也。有海曰,御衆以寬,尤所當用於行政者也。寬其期限,而緊其工程,然後治道得宜,期限不寬,則少容足之地矣。南重曰,寧失不經者,寧字,未盡之意也。尙容曰,經,常也。寧失不經者,言聖人好生之德也。上之人用刑如此,則民自感化,自愛其生,不犯有司之法矣。上曰,刑故無小者,尤爲是,而後世故犯,不詳分釋,用刑不能如此,以此尤不可刑期無刑也。尙容曰,有罪者用刑,當原情定罪,先酌人情,雖有大罪,本情出於過誤則赦之,雖微細而故犯,則所謂怙終賊刑者也。聖人推測本情而用法矣。今之用法,察其罪犯之情狀,則不爲失刑也。曙曰,以律文觀之,文書改字之誤而不赦者,刑故無小之意也。上曰,推考公事,當分公私罪者,實此意也。今見法府公事,近於私罪,而或有以公罪論之,此則發於私耳。植曰,臣前在憲府見之,則雖或有私情,而已成流來規例,皆曰,此數字缺私罪,已定規例。以理觀之,則公少私多而多以公罪照律矣。上曰,守令或有私罪,而監·兵使無私罪,監·兵使豈盡無私罪?謬規已成,不爲私罪照律,非刑故無小之意也。曙曰,上官與下官罪同,而上官則於法典,有從輕之規矣。慢命致過,似私罪,而或以公罪照律矣。上曰,御衆以寬,其言至當,而然世道異古今,末世一向用寬爲宜耶?南重曰,此異上古,比之急催之政,則寬字爲善。尙容曰,寬者非解弛也。上曰,寬者非緊急也。南重曰,與刻迫異矣。上曰,相距遠也。尙容曰,促迫,則民不堪而擾亂。寬者,寬厚之意,非解緩之意也。有海曰,古人敎人曰,勤謹和緩,或疑其緩字,曰自古天下事,忙後,無不以忙爲誤者寬者,卽此緩字之意也。上曰,諸葛亮治蜀尙嚴,嚴寬隨時。古今異事也。尙容曰,勢時異也。蜀方亂,不可以一用寬政,故尙嚴也。寬者,聖人御衆之常法,諸葛亮事,一時審勢之權道也。上曰,其言,宜矣。古之人君云,寬猛何先,以今世言之,寬猛當何先乎?有海曰,寬其期限,而察其事,爲當。古之法,有當寬處,有當猛處,以規矩言之,則寬大其規,察其工程,而後事可成矣。曙曰,促其期限,使民奔走,則非實政,而又因此,退其期限則寬之病也。上曰,此我國之弊也。凡干命,令該曹,進定期限,使外方不及知之,豈有及期濟事之理乎?今朔之內,以爲急促,而以來月定之,則又退一月,故州·縣,亦爲恒式,不爲及期矣。尙容曰,不及其數字缺,當用重罰。南重曰,寬以制猛之意,數字缺定期限,則有司當蒙其罪,軍籍號牌缺一州邑吏,多匿三十餘人,而亦不蒙罪,太寬之弊也。無用其法,則騷屑怨咨,故止而不行,紀綱不振也。經界不正,早晩可以定之,而不罪軍籍故犯之吏,則無以濟事矣。上曰,此有司之事也。曙曰,各官所犯者多,而今年年凶,民不能安保,故屢度行會,使知有罪之意。十州之中,摘發一州尤甚者,使戍邊城,或用罰,助邊民之糧,爲當。欲爲大事,而不罪一邑吏,則邑吏各以其心爲之。上曰,畢竟斟酌重輕,論罪,可也。上曰,以上古君臣責望,則帝德罔愆云者,何如?南重曰,聖德雖極,臣下責望,愆字,非過也。合於中道也。有海曰,儆戒無虞者,人臣告其君視戒之辭也。罔愆者,似替差之言也。上曰,或有諂佞者,由於此耶。有海曰,諂佞者最不美,而程子事宋哲宗,一日在宮中,漱水避蟻,程子問曰,果有是乎,哲宗曰,然。程子曰,推是心於四海,則可以王矣。人臣聞其君之德,而欲其崇德之意也。罪疑惟輕,好生之德,功疑惟重,則或至於濫賞,此等事,下覽經傳而察之,然後得中矣。南重曰,故犯之罪,雖小亦大,而近日不罪此等人,難望刑期無刑也。
李曙進曰,前日引見時,京畿八邑哨軍飢餓者,小臣親往賑濟之意啓達矣。戶曹以爲,在倉之米,時無所儲,無以賑濟云。故今月內不得下去之意,敢達。上曰,其事速爲之,可也。退行則何時可行乎?曙曰,高陽·交河則一結五斗,已爲分賑,陽川·金浦·通津·富平,最爲悶迫,日暖則或可食數字缺而時方絶食,故雖皮穀,欲爲分給,而時無數字缺云,欲於三月初生,出去賑濟,更俸承傳於戶曹,何如?上曰,此意言于戶曹,以見存遺儲量給,可也。曙曰,本廳米納於安州,應入者二百石,難以分給。吳允謙亦言其事曰,只給束五軍,而飢民或臨時來訴,則以些少之穀,難以分給。賑恤廳穀二百石,欲爲持去,昨日移文戶曹矣。今聞江華·鳳翔等處,來到船隻,多載皮穀云,以此繼給則可以分賑。而戶曹云時無來到者,來月朔戶曹,亦患不足矣。前日戰馬調養事料理矣。軍官所給之馬,使渠輩難以備養。臣退與申景禛相議,六朔則放牧,六朔則以皮穀二千餘石,可以喂養五百匹矣。一年順得二千石,可以養馬,地廣陳田,令流民募入三四處屯作,則可出四五百石,得此則可以喂養矣。上曰,其言最當。已往給馬,將歸無實,一年爲半給料,則似着實矣。此言善思矣。出處何以處之?屯田一朝不易也。曙曰,武學·騎步兵·束五中,自願者,大邑六七,小邑三四,以其馬冬節閑遊時,具甲冑乘戰馬·射芻人取才,如砲手之放火,然後可以用於戰陣也。今給戰馬,而虛棄不養,則徒棄國馬也。臣與申景禛相議,欲設屯,而計不入手矣。上曰,他處無閑曠之地,而西邊則可以爲之矣。曙曰,近道三四處,得閑曠地,欲爲之矣。植曰,內地則無可合處矣。曙曰,陰竹則有之耳。植曰,黃海邊地,有牧場空棄處,而以毛兵,似難爲之矣。曙曰,大小間欲爲之矣。數字缺無措置事耶?曙曰,外方監牧官缺去時,使之盡心察職矣。長湍無地串之最爲缺處,而一年穀太,幷僅二百石來納。臣於前年,往開城府時見之,則陳田數小,必多落漏,故今日啓辭,遣判官,一如箭串之例,分給耕作,自司僕得穀,則可給馬料矣。上曰,司僕之官,必得人然後可以有爲,自前極擇久任事,傳敎矣。擇差與否,未知如何,而必擇得人,久任之後,始可爲也。曙曰,正尹煌,近來勤於職事。李培元,一年居官,收拾者多,同僚畏憚故也。馬籍,則僉正爲重而正則客也。外方馬籍,則一時爲之,判官爲任最重,失人則非官事之處,浮費甚多,人材則判官極重矣。近來官事虛疏,張晩爲提調後,會計所用,自正月後會計收拾,不欲使大器之地,同至無刑耳。尙容曰,小臣自小時,人物庸下,不如他人,而今則年紀缺多,加以衰謝倍於他人,精神半不如曩時,而如許重任,冒受未安。且吏曹用人,乃國家興亡盛衰所係。臣老矣,與人不相識,而忝冒此位,前日已盡不堪之意,自上以爲例讓,故不敢累煩,黽勉從仕,而萬不近似,決不可堪當矣。仍起而言曰,於小臣之身榮矣,而於國事,不得盡職,故非爲循例之讓,而出於至情。願遞小臣,擇授可堪之人,則公私多便矣。上曰,勿辭。更加盡心察職。尙容曰,當今用人,誠難矣。本不知人,而設或知人,太平時則擇德用之而才次之,亂世則亦不可舍才也。我國偏邦,人才不多,人才有些少微過,則其人仍爲廢棄之人,人豈盡無瑕疵乎?大聖以下,皆有過。顔子,不貳過,過於前者,不復於後。子路,人告之以有數字缺。顔子·子路以下,皆有過,過有大小而數字缺無過,今則有小過而一生防塞,人無改過自缺之路矣。人才各有所長,有長處有短處,今有短處,則舍長處而言其短處,故世無全人。或有望重之人,排衆議而用之,如臣望輕者,不得不徇時議,如臣者,難以用人也。上曰,時習誠如卿言,極爲寒心。矯弊之道,惟在於吏曹極擇郞官,而臺諫不用朋比者,則用人之路廣矣。郞官得人,則不至防塞人才,臺諫得人,則不爲私情彈駁。近來兵曹薦汰去者,其人未知眞可汰去者耶?大抵臺閣不用暗淡者,可也。末世之議,在於臺閣,當今之要,在於擇吏曹郞官及臺諫也。尙容曰,臺諫極一時之選。郞官擇差,如臣衰老之人,如聾瞽不知某爲可人,故難以察職矣。上曰,古有任賢使能之語,能者,棄其短處之謂。如此之時,若不棄短取長,則無以拯濟也。卿旣知如此,則徒不爲慨歎而已,着實爲之。植曰,臣曾聞癸亥年,命薦守令可合人,其人有罪,則擧主連坐事矣。在鄕時,又聞着實薦擧守令,今來見之,則守令擬望時,擧主無懸入之事,未知何如也?先王朝,有守令薦南·武則懸入,而尹起敷爲龍仁時,飮酒悖戾,先王命罷擧主李光岳矣。宋時擧主連坐似煩,而朝廷間毁譽失眞,初聞搢紳相譽之言,以爲可人,而其後居官,則不如其言者多,擧主警戒所薦之人,則庶可以盡職矣。上曰,其事爲好,自古有前規,李貴亦言矣。判書所擬則書以判書擬望,參判所擬則書以參判擬望,擧主之外亦然,則雖非寬法而數字缺名實不無所補。尙容曰,數字缺小臣素不知人,搢紳間或有人言,某人善爲其職則擬差,其後或有如其所言者,間或有名實各異之人。小臣居官未久,所差守令,未見其效,而身言或有可合之人,身言或有不似之人,不可以容貌取人,觀其實迹之後,可知矣。曙曰,歲首三品例薦守令,着實用之,其人或有犯贓,則薦者減等被罰,或有善於其職者,則用進賢受賞之賞,今後則懸錄,可也。上曰,以名官言之,使之治民後,民生疾苦弊端,可以知之,所謂名流,不宰一縣,或至卿相,外方治民,未嘗知之,位高號令之時,或有沓沓之事。凡事內外可一也。予意三司侍從,亦輪回差除守令,治績茂著,還爲召用,從前言之而亦不着實擧行,未善於吏治者,不合急急召還,急急召還,則是無賞罰也。尙容曰,臺諫侍從,差除守令,使之民瘼之後,還入臺侍,啓達民弊,彈駁隣近貪汚守令則爲好,而近來出去之後,無一人召入者,仍爲廢棄之人,此則未安,臺閣之人,如養木然,自少時培養之後,可以出入臺閣,而其後不爲收拾而棄置,故人才有限,每擬臺侍之時,常有乏人之患,臺侍輪回差除守令事,當爲奉承,而第出去者召還之後,方可爲也。上曰,其言宜矣。善治之人,速爲召還,似爲可惜,一二年或置之矣。尙容曰,故二相李直彦,自少以淸白著聞,士大夫間,淸修苦節著聞,身死之後,家無斗粟,一家今遭凶歲,無以供祭祀,聞來矜惻,如此表表之人,數字缺題給祭需,則國家褒奬淸數字缺名節矣。上曰,全不知如此矣。聞來可矜,令該曹周急。
上曰,當今守令,何人之治績,最於國中耶?尙容曰,監司在外聞見,可以知之,在京之人,難以聞知矣。上曰,漢時以善治守令,召爲京官,故人知國家之嘉奬,而功效最多,今日善治之人,入爲京官,可也。有海曰,臣素無時望,且累爲守令而不能治民,今承恩命,惶恐之至,自少時素無師受於先生長者,不意待罪經幄,惶恐惶恐。上曰,勿辭。已上燼餘
上在慶德宮。停常參·經筵。
尹墀,以戶曹言啓曰,伏見禮曹移文,今年進獻禮物中畫硯二面,亦有磨鍊矣。畫〈硯〉只産於平安道,而他無産出之處,不得已加數,竝三面急急精造,四月晦日內上送事,平安道監司處,下諭,何如?傳曰,依啓。
朴炡,以司僕寺言啓曰,長湍無地串,卽古之馬場,而今爲屯作之處,土品甚饒,數字缺若令能事者管察收拾,有數字缺本寺者不淺,而起耕多年,未免缺而不可仍置廢事。且前日收稅之田,亦多浦落處云,及此未耕之時,不可不詳細摘奸,漏落處及可減處,一一成冊以來,以憑處置,寺判官安埈下送之意,敢啓。傳曰,依啓。
尹墀,以戶曹言啓曰,本曹佐郞李公益,久病不出,本曹機務浩繁,不可久曠,李公益閑官換差,何如?傳曰,遞差。
朴炡,以吏批言啓曰,鐵山府使當爲差出,而問于體察使,則以方爲呈辭,不爲議薦,何以爲之?傳曰,知道。擇擬,可也。
正言趙錫胤來啓曰,匡裕誣告之罪,不可不治,實擧國公共之論,而殿下之牢拒至此,何哉?臣等竊恐殿下有所偏蔽,而不能虛心聽察也。雲衢輩雖曰有橫行列邑,誹謗朝廷之罪,謀逆之狀,未得端緖,聖明洞燭,獄情旣皆議決,則匡裕之構捏羅織,陷人大逆之罪,昭不可掩,安有負此罪惡而得免刑章者哉?物情齊憤,久而愈激,請加三思,亟命依律定罪。林川郡守黃一皓,交結悖惡之人,加以豢養之恩,至於掩姦匿逃,不顧公議,士大夫廉恥之心泯矣,而縱恣無忌之罪,亦大矣,決不可推考而止,請勿留難,亟命罷職不敍。金敬賢,不宜受賞之意,論列已久,而尙未蒙允,臣等竊惑焉。敬賢之聞凶言來告,自是常事,固無可賞之功,況其所告,終歸無據,作書之人,旣服大刑,則傳書者,何可受賞如捕捉賊逌之人哉?賞典失宜,勸懲不明,誠非細慮也,請還收敬賢施賞之命。六鎭近來蕩敗已極,守令若非其人,決難蘇復。慶源新府使黃瀷,前爲守令時,貪黷無厭,及爲北道虞候,缺作弊罔有紀極,一道之人,至今憤嫉。邊上重鎭,決不可付諸此人之手。慶源府使黃瀷,請命罷職,其代,極擇廉謹之人差送。答曰,不允。且黃瀷之體臣必取其長處而擬望,姑令赴任,勿爲煩黷,可也。
朴炡,以備邊司言啓曰,義州府尹李時英,今將下去。本府蕩殘無形,雖有緊急使喚,手下無驅使之人,欲得馬步兵丁五六十人,以備急時之用,着令本道兵使,安州該入有馬出身及他兵丁中除出,准數入送,使之調用,爲當。且本府爲接應胡·漢之地,守土之官,手中無取操之財,酬應周旋,無以爲計,令該曹量給若干銀·蔘以送。鐵山形勢,亦與義州無異,新府使下去時,竝令量宜給送,宜當,敢啓。傳曰,依啓。
朴炡,以備邊司言啓曰,今二月二十一日晝講時,特進官元鎤所啓,西方急務,在於大賑,淸川以北,使之耕作,而仄聞義州·龍·鐵之民,方有飢死,而又無農事,萬無耕作之理,失今不救,全廢農業,則自至漸將無可奈何,國家門庭之地,盡作空壤,則何以爲國,本道十餘邑完全,則道內亦有可救之穀,請命急急罄發,分給淸川以北尤甚之邑。且某條備給農牛,使民自盡其力,極爲宜當。上曰,屯田之事,兼爲賑救,農糧耕牛,自體府磨鍊,彼言如好,米穀優送之意,言于備局事,傳敎矣。淸川以北賑救勸耕之事,爲今日以第一急務,故臣等今方悉心料理,賑恤廳一萬五千石,督令運入於結城。且除出下三道所募米布,使之換貿農牛一百四十頭,咸鏡道所貿農牛六十餘頭,竝令入送關西農糧之用,體府從事官南斗瞻,番毒屯田事,已爲下去,而元鎤必未知此等曲折,如是數字缺龍·義·鐵三邑,尤甚創殘,孑遺數字缺迫於飢餓,若不別樣賑救,則勢將盡斃。或以江上流三邑之穀,船運等龍·義,而宣川所在唐糧牛換之米,移給鐵山,似爲便當,而遠地之事,不可遙度,惟在當事之臣,便宜處置之,如何?此意行會于本道監司·管餉使及體府從事處,着令急急擧行,毋致後時,宜當。敢啓。傳曰,依啓。
朴炡,以備邊司言啓曰,賑恤廳募得咸鏡道農牛六十三頭,移送關西事,曾已行會矣。泛然行文之事,外方例不及期擧行。農節已過,則農牛雖多,必無及矣。別定差使員,押領處付于平安道初面官之意,平安監司處,體府從事官,咸鏡監司處,竝以下諭,宜當。敢啓。傳曰,依啓。
金尙憲啓曰,注書金元立,今日以病不仕,假注書鄭復吉,明日式暇,當爲出去,事變假注書姜翯,姑令入直代察之意,敢啓。傳曰,知道。
朴炡,以備邊司言啓曰,鐵山爲今日極重之地,新除授府使洪銊,群議皆以爲不合此任,臣等以此意通于體臣,則亦言擬薦之時,未得洽當之人,曾聞該曹,以洪銊爲能麽兒堂上,方被薦用,故率爾首擬矣。群議如是,則不可仍送云。洪銊遞改,其代,極擇差出以送,何如?傳曰,依啓。
傳于李植曰,西邊守令,何日拜辭乎?問啓。
持平鄭百亨來啓曰,宋匡裕之告,以其爲謀叛大逆之事也。尹雲衢之死,以其有謗訕不道之語也。若使匡裕所告,只爲謗訕不道而發,則死者有罪,告者無罰,此乃當行之典,而雲衢輩謀逆之狀,未有端緖,則是誣告也。誣告者反坐,王法至嚴,斷不可有所撓改,誣告而被告者死,誣告者生,則法不信於民,而人無所措手足矣。況今時風漸惡,人心日偸,因嫌逞欲,謀欲陷數字缺不敢自恣,只以有反坐之律也。反坐之律又缺廢,則有所讎怨於人者,必謀叛大逆告之,自作缺怨之地,而告變適足爲陷人之穽。若此不已,誣告被告者,豈特匡裕·雲衢而已哉?日後無窮之患,有不可勝言。臣等實爲此慮,非有愛憎於雲衢·匡裕,而兩司交章,天聽逾邈。噫,一國人民,莫非殿下之赤子,而惜一凶匿之物,忍萬民之受誣以死,哀我民生,何罪何辜?請命依律定罪。
李克明,實有爲兄代死之心,則所當首先就獄,自服其罪,何故而逃避,何故而變幻其辭說,又何故而行奸用術,至此之極也?凡人有善,毋咎旣往,此乃用人之至訓,而克明則不然,以言其始則刺痕杖迹,狼藉於身上,以言其終則凶譎陰匿,罔逃於言外。有罪難赦,無善可旌,豈殿下之聖明,有所未盡洞燭而然耶?若使克明所爲,明白無疑,則賞之以官,礪砥末俗,甚盛德事也。臣等將順之不暇,何敢苦口力爭而不知止也?噫,爵人於朝,與衆共之,而衆人皆曰不可,則殿下何所取於克明,而大拂公共之論哉?請勿留難,亟收除職之命。持平曺文秀,以受由省母,到家嬰疾,調治累日,奄過由限,中途馬蹇,勢甚狼狽,所過之驛,借騎一匹。且宋匡裕按律之啓,臣亦同參,同僚旣皆引避,臣安得獨爲晏然?引嫌而退。嬰疾遲留,事勢固然,請罪匡裕,輿論所同,而但借乘馹騎,雖緣中途之狼狽,而國禁所在,不可謂之無失。持平曺文秀,請命遞差。答曰,依啓。匡裕·克明事,不允。
藥房提調臣李弘胄,副提調臣金尙憲啓曰,臣等因李惟聖·閔掆等,伏聞內殿有不安之節,不勝憂悶之至,敢來問安。且聞李惟聖等所言,則此是曾前所患之候,未袪數字缺不可不及時進藥,而且聞昨日追數字缺左邊髮落之症。臣等未得其詳,悶鬱滋缺會同醫官,與李惟聖·閔掆等,一倂商確,議藥以進,何如?答曰,知道。別無所患之症,勿爲議藥。
李景奭,以禮賓寺言啓曰,臣等以金差迎候事,來待慕華館,未時之量,同差等來到館所,而仲男本以我國之人,今番則以差官之名,備數出來,因備局分付,兩差則交椅,仲男則使之平坐,非徒仲男之致怒,兩差亦必有生梗之意。來路稟定於備局,則備局分付內,俱坐於地坐,可也,此意察爲云。使權仁祿開諭時,與仲男從容言,爾父母兄弟,皆在我國,爾不當與我國朝廷官抗禮事,言于兩差,地坐爲當云,而仲男若不聽其怒,則姑從其所爲,可也。故臣等使通事,將此事意,欲通仲男,渠等登程馳來,無路通情。備局別送解事譯官朴璇,適到其時,與之相議,則朴璇曰,中路通情,勢似非便,設依募館近處,稱以改服處,則必下馬其處。果爲下馬其處,朴璇寒暄之後,以我國之言,言于仲男曰,汝雖陞差出來,本以我國人物,他差一樣列坐,事甚不可,未知汝意如何,則曰,吾意不然矣,然平坐不可,吾則南行坐,可矣云云。故從其願,排設宴處,而與兩差俱到宴所,三人俱不坐,兩差言於臣等曰,仲男雖是此國之人,旣爲我汗之差,則不可如是異待云云。久立不坐。臣等再三相詰,略無動色。三者竝移時不坐,多有怒色,不得已許坐。仍爲設酌七巡之後,渠辭遠路驅馳,不堪杯酌,懇請罷宴,仍請停酌。臨罷之時,使權仁祿自家所言樣,開諭仲男曰,此則有同野次之宴,姑爲列坐,及到館所,則汝不當如是列坐足云,則勃然大怒曰,我父母兄弟,皆死於斬殺之中,不可數字缺令云云。故敢啓。傳曰,知道。
李景奭,以禮賓寺堂上言啓曰,卽刻令李膺·朴璇等,更缺仲男,多般開諭,持難未決之際,朴蘭英又爲入見,同辭力辨,則仲男答以我之於本國,有所令死無所辭,而出來時定奪于汗前,則汗曰,爾雖朝鮮之人,已爲我國之臣,朝鮮必見我一體待之,豈以本國人待爾也,今若見待差等,則當重得罪於汗前,朴景龍事可憑,決不可從令云。滿月介二差亦言,吾等雖欲從貴國之言,而汗前已爲牢定而來耳。多口可畏,如有漏傳此事,則皆受重罪,決難聽從。而蘭英等縷縷不已,萬無回惑之理。今已至昏夜,開宴之事,何以爲之?敢稟。傳曰,知道。明朝設宴,令備局速爲議定。
右承旨朴炡,以備邊司言啓曰,吳信男來言于本曹曰,在彼中時,力言今春開市,難以成形之意,則彼頗動聽,許停春市,約於秋間送人通市,信男問其日期,彼言日期不可預定,當臨時先報,客之固之入來,因出給小紙踏印文書,有開市必先報五字,若勘合之樣。持來呈納本司,故敢此入啓,待御覽還下付,與義州府尹李時英收藏,以待彼人之來,似爲宜當。朴景龍先目一度,略陳虜情,竝爲入啓之意,敢啓。傳曰,知道。
朴炡,以備邊司言啓曰,以接待所啓辭仲男接待事,傳敎矣。此事所關非細,不可任其所爲,一體待之。若據理力辨,則兩差雖甚冥頑,必有回聽之理,一邊令朴蘭英往見仲男,多般開諭,使渠自以己意言於兩差,俾勿生梗,宜當。敢啓。傳曰,依啓。
尹墀,以戶曹言啓曰,因以官餉使狀啓,備邊司啓下移文內,金差所齎人蔘,令該曹通議處置矣。續據管餉使移文數字缺則旣已捧置,而金差所求豹皮十餘張,水獺皮·紫黍皮各二十張,眞絲帶十條等物,作速備送云。故右件物等已爲措備,今將下送,自京至平山,載持馬一匹,令兵曹題給之意,敢啓。傳曰,依啓。
李植啓曰,卽刻宣傳官,以上敎問慰于金差,則差人答曰,來路飮食房舍安穩,故好爲上來,今又卽時下問,不知所達云矣。傳曰,知道。
傳于李景奭曰,金差入來後,凡干支待之過,依前例爲之,而俾無降殺之意,申飭。
李植,以禮賓寺言啓曰,臣等使譯官朴璇,先往于金差來路,備將仲男父母兄弟,皆在我國,決不可抗禮於朝廷宰臣之意,反覆開諭,則仲男初則勉從,到慕華館席次,退坐於南行,而滿月介兩差,久立不坐曰,俺等三人,一樣金差,坐立行止,固當一依貴國之指揮,然或坐於東,或坐於南,則決不可從,依前例介坐椅云。累次開諭,終不回聽,不得已從渠言行禮云。郊外旣如此,則到館之後,必不肯從,極爲不〈悶〉慮,此事所係非輕,雖至激怒,力辨與否,令廟堂更爲議處指揮,何如?傳曰,依啓。
李景奭啓曰,常參·經筵,取稟。傳曰,停。
朴炡啓曰,惠化門符驗已爲改造,今當書寫,請出內上符驗。傳曰,知道。
朴炡啓曰,邊臣受命,義當忘家,雖在閫鉞之職者,亦不敢以親病,任意棄官,況微末邊臣乎?近來國綱解弛,人無顧忌,誠可寒心。今見統制使李沆狀啓,則以虞候方琡,有父病偃然罷黜,其不識事體,大矣,請李沆推考。傳曰,依啓。
中殿問安。答曰,知道。勿爲問安。數字缺中殿問安。答曰知道。勿爲問安。
李植,以吏曹言啓曰,臺諫及鐵山府使有闕,政事,何以爲之?取稟。傳曰,當日爲之。
李景奭啓曰,接待所郞廳來言,金差自慕華館起發,將入所館處云。遣宣傳官之意,敢啓。傳曰,知道。
朴炡啓曰,政官出去,請出開門標信。傳曰,知道。
夜二更,艮方東方,有氣如火光。五更,天中有氣如火光。
李植啓曰,注書金元立,昨日以臺諫避嫌,擧其姓名之故,先爲出去,今日稱病不進,再三招致而不來,殊甚怠慢,請推考。傳曰,依啓。
吏批,判書金尙容進,參判趙翼式暇,參議李楘病,承旨李植進。韓汝溭爲兼判義禁府事,張紳爲奮忠贊謨立紀靖社功臣嘉善大夫刑曹參判德興君,鄭弘溟爲通訓大夫行議政府舍人知製敎兼春秋官編修官,李景曾爲通訓大夫行成均館直講,吳達升爲通訓大夫行成均館直講,李明漢爲知製敎兼校書館校理漢學敎授,許稷爲通訓大夫行戶曹佐郞,柳景緝爲通訓大夫行司諫院正言,韓耆英爲通政大夫行鐵山府使,車轉坤爲通訓大夫行結城縣監。已上燼餘
上在慶德宮。停常參·經筵。
下直,楊州牧使鄭廣敬,義州府尹李時英,龍川府使池汝海。
李景奭啓曰,明日常參·經筵,取稟。傳曰,停。
政院中殿問安。答曰,知道。勿爲問安。
藥房中殿問安。答曰,知道。勿爲問安。
朴炡啓曰,凡驛馬必有馬牌,然後許騎,或無牌而濫騎,則察訪隨現啓聞者,乃其數字缺法典之所載也。頃者臺諫引數字缺至於遞職,而當該馬官,寧無一言不數字缺異績,令本道監司査覈推考。且馬病借乘,雖出於中路狼狽之所致,而旣犯邦憲,不無後弊,直講曺文秀,竝推考,何如?傳曰,啓辭甚當,竝先罷後推。
傳于朴炡曰,今下弓矢,義州府尹李時英,龍川府使池汝海,給送。
朴炡,以都摠府言啓曰,都摠管金自點金差招見時所用銀器出庫事,除標信,尙衣院進去之意,敢啓。傳曰,知道。
以禮曹京畿監司回啓公事傳于李景奭曰,所謂四名日冬至云者,指臘享爲冬至耶?抑果是冬至耶?問于該曹。
李景奭啓曰,二昨朝,臣以先薦祭祝文受押事,詣香室時,藝文館下吏來告曰,政丞以公事招下番翰林,不得已與兼春秋相替暫出云。臣唯唯而去,飭令卽還。歸院聞之,則院中諸僚,實不知其緣由。蓋金汝鈺使下吏告之,而下吏以臣爲該房,只言於臣處,不告于院中。且實非大臣招之,乃以公事取稟於大臣事出去,而下吏妄稱大臣招之也。院中諸意以爲,翰林下番,不可暫離,雖或以公事出去,須待院中准許,而徑先出去,請推爲當云,故臣以該房請推矣。今者臺論重發,至於罷職。不告院中,雖是下吏之失,其出去之時,臣與聞焉,而不思禁止,臣不勝惶恐待罪。傳曰,知道。勿待罪。
傳于李景奭曰,春信使吳信男等,寒天遠路,艱苦往來,且有善爲周旋之事,令該曹論賞,以酬其功勞。
李景奭,以侍講院言啓曰,下番四員內,兼司書金堉,以賜諡官,慶尙等道下去,兼數字缺李尙馨,以子息成婚事,全羅道數字缺原地受由下去,只有司書鄭沇,方爲入直,而疾病事故,未可預料,書筵入番事緊,請說書李尙馨,斯速乘馹上來事,下諭。依前例,院書吏給馬下送。傳曰,依啓。
傳于李景奭曰,不允批答,所當卽日製進,而何至今不爲製入乎?且金差入來後,汗書親呈,而不爲取稟,久留無益,宜令速爲還歸。
李景奭啓曰,左議政呈辭不允批答,命下之後,卽爲分排,去夜製來,而多有改處,還給,今朝改來,而亦有當避諱之語。故又出給,方催促矣,金差招見之日,今日欲爲稟定,而未及爲之矣。何日招見乎?敢稟。傳曰,知道。明日招見。
朴炡,以備邊司言啓曰,京畿水使,旣兼喬桐府使。喬桐爲縣,彈丸孤島中,民戶僅爲百餘,而月串鎭亦在喬桐地,與縣治相去五里餘云。從前本道之民,或陳訴,或呈本司,願合一處者。蓋月串屬水軍,卽皆喬桐之民,兩處應役,不堪其苦之致。今則府使旣爲水使,鎭將之事,自當兼察矣。月串似當革罷。且花梁卽舊日僉使鎭也。亦當有復設僉使,俱守舊營之擧。竊詳月串與花梁兩鎭軍額,月串則通四番二百四十二戶,水營則通四番五百八十戶,月串屬二百四十二戶則因屬水營,而水營屬五百八十戶中,如南陽·水原·振威·陽城·利川等邑所在水軍二百四十戶,除給花梁僉使,其餘竝令因屬水營,則在軍兵,別無那移難便之事,令該曹稟旨施行,宜當。敢啓。傳曰,依啓。
朴炡,以備邊司言啓曰,以接數字缺啓辭傳曰,知道。明朝設宴數字缺速爲議定事,傳敎矣。明朝更令據數字缺諭,期於動聽,而若終始執迷則渠自失禮,獸心難責,宰臣設宴時,雖或勉從,自上引見之時,若欲仍用此禮,則大義所在,爾必得罪於天,我國諸臣,當以死爭之,決難許之之意,令朴蘭英等,嚴辭更諭,何如?傳曰,依啓。且禽獸不可責以人道,宰臣設宴之時,勿爲更謝,勉從,可也。
金尙憲以政院意啓曰,臣等伏見備局啓辭批答,禽獸不可責以人道,宰臣設宴之時,勿爲更謝,勉從,可也,臣等竊以爲不然也。禽獸固不可責以人道,而今此仲男等所爭一節,正欲以其國所定禮貌相抗,則不但禽獸之爲耳,我國獨不以名分責之耶?臣等竊聞,在祖宗朝,我國火者之入中朝者,奉使而來也。不欲抗禮,多有降屈之儀,況仲男爲隣國之所差遣者耶?若反覆開諭,堅示我國決不聽許之意,則渠雖禽獸,不無順從之理矣。凡事防之於微,猶恐後弊之難杜,今此一節,若不力爭,則將來悖慢之事,必有甚於此者,請依備局啓辭,更令宰臣據理力爭,期於動聽。傳曰,依啓。
金尙憲啓曰,金差明日招見事,命下矣。前日有承旨二員入侍榻前,亦有大臣待候于殿坐近處,以備答問講定之例,今則何承旨入侍榻上乎?大臣亦依前待候乎?金差呈書時,何承旨捧進乎?且金差呈書後,自上當有賜問之語,或別有開諭之事,竝令備局,預爲書數字缺稟處,何如?傳曰,依啓。都承旨與左承旨入侍,大臣勿爲來待。金人呈書後,該房承旨捧進。
李景奭以禮賓寺官員以金差句管堂上意啓曰,臣等竊瞯仲男氣色意欲,則其心惟幸於得差官之號,一以爲誇耀同類,一以爲大肆己志。其所執以爲,言者每托於汗,有若渠意,則欲爲將順,而拘礙於汗令之重而不得自由也,其爲凶譎,實不可測。臣等又令朴蘭英等,多般設策,至引前日劉海在江都時,過於講禮,歸受汗責,爾其不知乎?今爾以本國之人,徒爲自重,執迷不已,則當自朝廷,直斷行禮,汗若聞之,必以爾爲責,而但念汝必自悟聽從,如是相議云,則仲男聞此言,乍有難色,只諉於他差,而又言於滿月二差,則答曰,此在仲男之處置,吾輩似難指揮云,其意蓋怕仲男他日交構之患,不敢決言矣。蘭英等更言,仲男答以然則當從朝廷之令云,而其言似出於含慍不決不得已。以御前謁現時行禮事,反覆講定,則二差言仲男當立而傳語,只設繩床云,蘭英而慮其若設繩床,則不無臨時踞坐之患,更以別設方席地坐之意,强爭之後,二差方許云,下馬宴時坐次,則前後縷縷力爭,旣不得回惑,而開宴之事,決難遲滯,不得已依郊外時例,卽爲設行之意,敢啓。傳曰,知道。
李景奭啓曰,伏見金差句管堂上啓辭,招見時,仲男則以別設方席地坐之意講定矣。殿中賜坐,亦甚不當,以禮貌間多有非便,只兩差入謁,仲男則不必從入之意數字缺開諭,則渠等不無順之理,數字缺商議指揮,何如?傳曰,知道。賜坐無妨。數字缺
李景奭以禮賓寺官員以金差句管堂上意啓曰,去夜本所啓辭據,明朝設宴事,啓下矣。臣等卽當奉行,而第以宴席間禮貌未定,欲竢停當後設行矣。朝因朴蘭英等相議爭辨之事,久而不決,終未得回聽,僅以招見時,地坐之意,强而後得定,方欲設行,而伏見政院啓辭,更令據理力爭,此誠至論,但念大節目,幸已回惑,到關之後,餉宴尙闕,似是欠事,而又聞諸差,以不卽設宴,多有慍語,且仲男則鬱悒不平,不食而臥,譯官輩尋常說話,亦爲厭聞。今若辨覈不已,則非但不爲聽從,必致生梗。臣等無狀,叨此重任,旣不得使醜類感語,而又至於失其歡心,則臣等受任,終至僨事,罔知所處,一邊令朴蘭英等從容申辨,下馬宴設行與否,請令廟堂急急定奪,何如?傳曰,知道。依今朝所定,速爲設行,可也。又啓曰,卽者毛遊擊差備譯官來言,毛遊擊謂渠曰,俺偏蒙國王聖德,再賜存問禮物,不勝感激,汝今上去,須啓達此意云矣。傳曰,知道。
朴炡,以備邊司言啓曰,政院啓辭內,金差明日招見事,命下矣。金差呈書後,自上當有賜問之語,或別有開諭之事,竝令備局,預爲書啓以備稟處,何如?傳曰,依啓事,傳敎矣。金差行禮拜就坐後,自上宜問汗之安否,及渠等遠來勞苦,此外當問之事,恐不必自上親問,宜令接待宰臣,於相見時,從容說及,至於蛇浦之事,潛師深入我境內,大違約條,當據理詰問,而亦當令宰數字缺必論,接見時及之如此,恐數字缺敢啓。傳曰,依啓。
朴炡,以備邊司言啓曰,數字缺毛遊擊差備譯官張世宏之言,遊擊聞蛇浦之奇,頗懷憂懼,及見本道聚會各官軍兵于黃州,待變傳令,極爲驚駭,至欲乘船奔避云。奴兵猝至我國,亦恐其深入,果爲聚會軍兵,以爲備禦之計。續見邊臣飛報,奴兵再搶蛇浦,只擒漢人二名,十七日還渡鴨江結陣,翌曉撤歸等因節,續具咨于督府之意,急急飛報于遊擊前,使之安心留住,胡差不久當還,打散之後,待馳報卽爲上來事,爲遣武兼宣傳官一人告知,何如?傳曰,依啓。
李景奭以禮賓寺官員以金差句管堂上意啓曰,伏承依今朝所定速爲設行之敎,先使朴蘭英等,將政院更辨之意,反覆累陳,而萬無聽從之理,不得已排設行禮,則仲男先爲致言曰,不敢坐此,而以汗命之故,不得辭云,而卽爲就坐,略無難色矣。坐旣定,臣等問行路之苦,因言以禮貌未定,故循例宴慰,亦未趁行,心甚未安云,則答曰,以貴存宴禮而已,早晩何關?且言兩國相好,當享萬世之利,我等往來,實是好事。臣等答以兩國之好,誠如所言,但交際之意,必須誠信,然後可以鎭長,前者兵馬之突入我境,實出於約條之外,未知其故也。滿差曰,約條之說,誠是誠是,但漢人曾於金石山,有搶掠之變,尋常痛惡,而適値傳細人言,漢人出陸者多云,故在後兵馬,不意來襲而已。若告于貴國,則恐有相通之弊,故不得已諱之,貴國之驚訝,亦宜矣。臣等更以兵馬無數字缺終不通之者,信義安在?滿差數字缺出陸,貴國亦不言之,我國之不通,亦以數字缺,俺等實未知之矣。又問,唐將一人率三十餘名,行過鳳山云,今在何處?臣等答,以毛營船隻,漂到靈光地方,委送一差,要得付還,而來路聞其船已爲回到海西,卽爲迤向其處,必已登其船入去矣。差云,正如我所聞,不爲相諱,深謝深謝。且俺等欲爲速還,安州留置馬匹,使之別養,義州船隻,亦令預爲整待事,再三懇請矣。又言,率來人五名,要見其親屬,須令相見云。率來人,我國彼虜人也。臣等請見汗書,先爲啓知,則答曰,當依命先示云。而臣等罷出之時,令朴璇求見,則乍得開示,而不許謄書,其書有三件,而一件則朴景龍不爲許送事也,一件則諭春信使入送之事也。一件則開市待秋成退行之事,及毛文龍·劉海必行反間,請勿疑事也。行酒九爵,而其中二差,則似爲歡冾,而仲男則頗有不平之色矣。禮單及物件分給之後,罷出之意。敢啓。傳曰,知道。
左議政金瑬初度呈辭。不允批答。王若曰,共濟多艱,方擧國而屬子。偶緣微疾,遽奉身而乞閑。勉副如渴之懷,毋堅長往之志。惟卿,義同休戚,身佩安危。存宗社於將亡,果誰之力?正彝倫於旣斁,賴卿之勳,持責演綸,人服才全而德備,受脤調鼎,予冀爲霖而洗兵,旣夙夜機務之莫辭,宜心神憂悴之俱極,勿藥有喜之〈?〉,庶獲神明之所扶,棄我如遺,驚見辭辜之忽至,豈寡昧之不辟,便生望望之遐心,抑臣隣之乖和,而致嘵嘵之多口,面有靦於臨下,數字缺爲君,矧今殷憂多端,奈此邊警數字缺玆桑土之策,旣已付卿,方當折衝之時,豈缺袖手,臨辭去位,莫孤倚毗之素望,當事忘身,勉樹終始之偉績,苟非上下戮力,共切嘗膽之心,安得外內底平,以灑在莒之恥?進退若是乎重,去就奚可以輕?所辭宜不允。於戲,卿是何人?此誠何日?子房多病,縱欲追赤松之遊。安石未喪,從當爲蒼生而起。故玆敎示,想宜知悉。知製敎兵曹參判李基祚製進。
今二月二十四日,夜二更,電光。
持平鄭百亨來啓曰,宋匡裕誣告之狀,臣等論列已盡,聖明亦已洞燭矣。目今時風漸惡,人心日偸,因嫌逞兇,謀欲陷人者,猶不敢自恣,只以有反坐之律也。反坐之律,久廢而不行,則有所讎怨於人者,必以謀反大逆告之,自作報怨之地,而告變適足爲陷人之穽。若此不已,則誣告被告者,豈特匡裕·雲衢而已哉?日後無窮之患,有不可勝言。臣等實爲此慮,非有所愛憎於雲衢,而兩司交章,天聽愈邈。一國人民,莫非殿下之赤子,而惜一凶慝之物,忍萬民之受誣以死,臣等實未知聖意之所在也。請勿留難,亟命依律定罪。李克明實有爲兄代死之心,則所當自首招就獄,自服其罪,何故而逃避?何故而變幻其辭說?又何故而行奸用術,至此之極也?凡人有善,無咎旣往,乃此用人之至訓,而克明則不然,以言其始則刺痕杖迹,狼藉於身上,以言其終則兇譎陰慝,罔逃於言外,有罪難赦,無善可旌,豈殿下之聖明,有所未盡洞燭而然耶?若使克明所爲,明白無疑,臣等將順不暇,何敢力爭而不知止也?請勿留難,亟收除職之命。史局體面,至嚴且重,下番史官,雖有公故,不得出闕門之外數字缺而奉敎金汝鈺以下番史官,托以數字缺自替直於兼春秋,公然出去,此曾所未有之缺,極爲駭愕,請命罷職。中書乃堂下極選,非才望兼備,不可濫廁於其間,前通禮南宮㯳,信川郡守朴,昏朝被選之人,尙玷薦錄之中,淸朝之羞辱,極矣。請命汰去。新除授持平李景曾,覲親受由,時在公州牧,請斯速乘馹上來事,下諭。依前例,府書吏給馬下送。答曰,依啓。南宮㯳等仍存,可矣,不必汰去。匡裕·克明等事,已諭。
行大司憲李弘胄,執義趙邦直,持平鄭百亨啓曰,臣等伏聞昨日筵中,今見法府公事,近於私罪,而或有以公罪論之,此則蔽於私耳之敎,臣等不勝惶悚之至。臣等俱以無狀,見識不明,擬律之際,不能明辨公私,致勤上敎。身爲法官,負此蔽私之罪,決不敢抗顔仍冒,請命罷斥臣等之職。答曰,昨日之敎,乃是泛論,卿等勿爲煩辭。
正言趙錫胤來啓曰,宋匡裕誣告之罪,國人皆曰可殺,而殿下獨加容護,何哉?臣等竊恐殿下有所偏蔽,而未能虛心洞察也。雲衢輩雖曰有橫行列邑,誹謗朝廷之罪,而謀逆之事,未得端緖,則匡裕之所告,非誣而何?罪在誣告,而得免反坐之律,則王法廢壞,奸凶不戢,逞嫌陷人之徒,將接跡而起。臣等之論執不已,爲此懼也。請加三思,亟命依律定罪。林川郡守黃一皓,非不習知匡裕之悖惡,而與之親密,館養資送,已無士大夫羞惡之心矣。至於掩奸匿逃,不許本縣之推去,則其縱恣無忌之罪,尤極可駭,決不可推考而止。請勿留難,亟命罷職不敍。金敬賢,不宜受賞之數字缺,尙未蒙允,臣等竊惑焉。數字缺來告,自是常事,元無可數字缺其所告,終歸無據,作書之人,旣服大刑,則傳其書者,何可受賞如捕捉賊逌之人哉?賞典失宜,勸懲不明,誠非細慮也。請還收敬賢施賞之命。六鎭近年以來,蕩敗已極,守令若非其人,勢難蘇復。慶源新府使黃瀷,前爲守令,貪黷無厭,及爲北道虞候,汎濫作弊,罔有紀極,一道之人,至今憤嫉。拊摩疲氓之責,決不可付諸此人。請亟命罷職,其代極擇廉謹之人差送。答曰,如是堅執甚過。更勿煩瀆。已上燼餘
上在慶德宮。停常參·經筵。
有金差招見擧動。
下直,富寧府使權應命。
李景奭啓曰,明日常參·經筵,取稟。傳曰,停。
李景奭啓曰,金差招見時儀註,似有未盡處,請出儀註。傳曰,知道。
傳于李景奭曰,自前胡書先爲逞進,後行拜禮,儀註中,行拜禮後始呈胡書,今後則先呈胡書數字缺磨鍊。
李景奭啓曰,差備譯官來言,今日金差招見,胡差及從胡,竝還名詣闕云。且儀註內,金差由東門入來事,啓下矣。觀勢臨時更改之意,敢啓。傳曰,知道。入來時,依前由正門磨鍊。
李景奭啓曰,差胡處果盤,則例以提擧進止矣。仲男處,以譯官進止之意,敢啓。傳曰,依啓。
李景奭啓曰,今見接待所草記,則仲男止爲立,而傳語兩胡差,茶禮畢後,仲男處別賜茶禮,爲當。敢啓。傳曰,依啓。
李景奭啓曰,汗書下于備局矣。傳曰,依啓。速爲回答。
傳于朴炡曰,今下弓矢,富寧府使權應命處,給送。
朴炡,以御營廳言啓曰,本廳軍兵先運,則試射論賞以送矣。後運軍放送日子不遠,依前兵曹眼同,試射論賞之意,敢啓。傳曰,依啓。
掌令金知復啓曰,臣伏見同僚避嫌之辭,乃推考公事照律時,或以私罪爲公罪之事也。臣亦法官之一,而與聞於擬律之際,則其爲蔽私之罪,與同僚無異,而適於昨日,賤疾重發,不得偕避,臣之所失,至此尤大,請命遞斥臣職。答曰,勿辭。
掌令金榮祖啓曰,臣本以病人,去冬受由下鄕,冒寒往來,病勢轉劇,伏枕呻痛,虛汗如瀉,累呈辭單。輒被政院沮閣,屛伏私室,爲日多矣。昨日伏見同僚以照律蔽私之敎,皆引避,而臣有疾不能退,有嫌不卽避,其苟且逋慢之狀,極矣。臣猶知廉恥,物議謂何?請命罷斥臣職。答曰,勿辭。
掌令金知復來啓曰,宋匡裕誣告之狀,臣等論列已盡,而聖明亦已洞燭矣。末世人心,傾危成俗,日以陷人爲事,而猶不敢自恣者,只以有反坐之律也。此律廢,則民安所措其手足,而日後無窮之患,有不可勝言。請勿留難,亟命依律定罪,以快人心。李克明,實有爲兄代死之心,則所當首先就獄,自服其罪,何故而逃避?何故而變幻其辭說也?是不過陽爲救兄,而陰欲自免之計。實職之除,何所據也?請勿留難,亟收除職之命。中書乃堂下極選,非才望兼備,不可濫側於其間。前通禮南宮㯳,信川郡守朴,以昏朝被選之人,尙玷薦錄之中,淸朝之羞辱極矣。請命汰去。答曰,不允。
以戶曹特進官李曙所啓回啓公事傳于尹墀曰,其中傳敎之意,似爲未盡,其時入侍承旨入來後,草冊相考以啓。李景奭以禮曹言啓曰,京畿監司回啓公事,傳曰,所謂四名日冬至云者,指臘享爲冬至耶?抑果是冬至耶?問于該曹事,傳敎矣。取考私廟·園所祭式,則三年旣過之後,私廟冬至祭,自上年不爲磨鍊,而園所則四名日冬至外臘享,則與私廟竝不爲設行之意,敢啓。傳曰,知道。五禮儀,有臘享祭,而無冬至祭,更爲詳察爲之,可也。
以左議政再度呈辭傳于李景奭曰,不允批答。
毛都督副墨,不佞差官毛有簡,特馳貴國,蓋爲向疎問候,乃所以特遣通鄙衷也。頃聞不遵不佞之法,擾害貴國。不佞通問之心,爲何心,差官騷擾之狀,成何體?不覺髮指含恨,然事之眞僞,路遙遽難輕信。玆數字缺果有簡情狀,無禮數字缺速密示,以便警飭,況虜賊在境,賢王一字缺卽速令其蚤回,更得護送安然,尤爲感激。前咨馬匹·糧米等項,固係軍前緊急之需,亦聽賢王之力之便,不佞不敢强也。翹首瑤音,拱俟拱俟。名具正幅。左沖。通家侍生毛文龍頓首拜,副啓一通。
正言趙錫胤來啓曰,宋匡裕誣告之罪,國人皆曰可殺,而殿下尙此牢拒,何哉?臣等竊恐殿下有所偏蔽,而未能虛心洞察也。今番獄事,未有端緖,被告之人,率皆疏決,則匡裕之上變,非誣而何?罪在誣告而得免反坐之律,則王法廢壞,姦凶不戢,逞嫌陷人之徒,將接迹而起,民安所措手足乎?請加三思,亟命依律定罪。林川郡守黃一皓,非不習知匡裕之悖惡,而與之親密,館養資送,已無士大夫羞惡之心矣。至於掩姦匿非,不顧公議,其縱恣無忌之罪,尤極可駭,決不可推考而止。請勿留難,亟命罷職不敍。金敬賢不宜受賞之意,論列已久,而尙未蒙允,臣等竊惑焉。敬賢之聞凶言來告,自是常事,元無可賞之功,況其所告,終歸無據,作書之人,旣服大刑,則傳其書者,何可受賞如捕捉賊逌之人哉?賞典失宜,勸懲不明,誠非細慮也,請還收敬賢施賞之命。六鎭近年以來,蕩敗已極,守令若非其人,勢難蘇復。慶源新府使黃瀷,前爲守令,貪黷無厭,及爲北道虞候,汎濫作弊,罔有紀極,一道之人,至今憤嫉。拊摩疲氓之責,決不可付諸此人。請亟命罷職,其代極擇廉謹之人差送。再昨門外接待時,迎候之臣,不能嚴數字缺以服其心,重貽衣冠之羞,數字缺極寒心,不可推考而止。迎候官請命先罷後推。答曰,不允。黃瀷,遞差事。
兪伯曾啓曰,黃瀷遞差事,命下矣。臺諫方以罷職論啓,故遞差承傳,不得捧之之意,敢啓。傳曰,知道。
接伴使趙希逸處,毛都督副墨,不佞向承賢君臣情禮交嘉,有愧來而無往,故特差官毛有簡,齎書問候賢王,此不佞之意也。頃聞不守不佞之法,擾害貴國,不覺怒而髮指,然事之眞僞難知,特柬問之賢執事,有簡,果如生事,執事作速密密報我,況奴賊在境,望執事達於賢王,速速護送其早還,免致再生事端,前日移咨賢王,而爲馬匹·糧米等項,雖係軍前緊急之需,然亦聽王之力而便,不佞仍不肯强也。專俟回音翹首翹首。名正具。沖東知生毛文龍再拜。有副言。傳于尹墀曰,賑恤廳從事官,不用帖文,何以區處乎?問啓。
尹墀,以賑恤廳言啓曰,江原·咸鏡等道下去從事官權淰,全羅道下去從事官李尙伋,今已回來,江原道則幕得木綿一百七十餘同,咸鏡道則木·布竝一百七十餘同,及米·太·雜穀竝八千一百五十餘石,農牛六十三首,馬二十六匹,銀子七十餘兩,鉛鐵二百斤,人蔘十五斤,全羅道則木綿六百餘同,米·租竝三千五百餘石,而從事官齎去帖文中,加設影職各樣帖文,則應募者少,故還爲持來,老職通政帖,則願受者多,而未及分給之數,三道通共七百八十餘張矣,令該曹速爲成帖分送之意,敢啓。傳曰,依啓。
尹墀,以戶曹言啓曰,今月二十三日晝講,特進官李曙所啓,陽川·金浦·通津束伍軍,雖皮穀,欲爲分給數字缺戶曹,何如?上曰,此意言于戶曹,見存遺儲,分給,可也。又啓曰,本廳米二百石,只給束伍軍,而臨時飢民來訴,則以些少之穀,難以分給,賑恤廳穀二百石,欲爲持去,今聞江華等地,漕船到泊,皮穀亦多來到,以此繼給,則可以分賑事,啓達矣。本曹米穀,則解氷已久,時無一船來到,亦無見存遺儲之穀,三月朔都監軍料,方患繼給之無策,不得已等待米船上來後,移送摠戎廳矣。賑恤廳米穀題給事,則令本廳處置,何如?傳曰,依啓。
李景奭啓曰,今日金差招見時,漢譯李膺,當爲御前傳語,而不可無胡譯,權仁祿使之權着冠帶,隨參,何如?敢稟。傳曰,依啓。金尙憲啓曰,金差招見儀註內,司饔院提調,以鍾受茶,跪進殿下執鍾云,隣國使臣賜茶之禮,不宜竝進茶鍾于殿下,此雖前日已行之事,必是謬例。此一款,令禮曹更議,付標入啓,何如?傳曰,知道。此事已成前例,不必更議。
兪伯曾啓曰,仲男饋茶時,不可使提擧爲之,令通事行茶,何如?傳曰,依啓。
兪伯曾啓曰,自上執茶鍾時,仲男不可一時饋茶,茶禮罷後,仲男則隨後賜茶,似爲得體。敢啓。傳曰,依啓。
李景奭以禮賓寺官員以金差句管堂上意啓曰,譯官權仁祿言內,金差自朝聚會相議,仲男則雖設地坐,不爲就坐,只爲立而傳語云。敢啓。傳曰,知道。
李景奭以禮賓寺官員以金差句管堂上意啓曰,仲男自當出來者累次,例有別贈之物,而今此之行,適以禮貌數字缺不平之意,似當依前別贈,以慰其心,令廟堂議處,何如?傳曰,允。
李景奭以禮賓寺官員以金差句管堂上意啓曰,差胡欲貿各種彩色,且求叉魚鉤鐵十柄,所載涼福多只一件。鐵鉤及福多只則在前造作以給云,自此已爲分付,而彩色則令該曹,使之隨所有貿給,何如?傳曰,依啓。
李景奭以禮賓寺官員以金差句管堂上意啓曰,差胡所言,帶來我國被擄人等,求見親屬事,昨已書啓,而今朝更爲來請,臣等答以問于渠輩,親屬見在某處詳知,招來相見,則可也,而至於出送,則不可爲也。胡言然則今不相見無異,今欲出送尋見云,何以爲之?敢稟。傳曰,依所言施行。
李景奭啓曰,以金差句管所啓辭,我國被擄人等,求見其親屬事,依所言施行事,傳敎矣。伏見吳信男所錄,則我人到彼之後,其門禁極嚴,使不得任意出入,雖言語之際,亦令胡人參聽。防禁之法,在胡當然。今此被擄人等,任渠恣意出入,事甚不妥,以渠國門禁之嚴,執以爲言,只令其親屬等就見,似當,卽令備局議處,何如?傳曰,依啓。
李景奭以禮賓寺官員以金差句管堂上意啓曰,金差等使人出言曰,我等別無所幹,今當速還,而行中上下員役齎來銀子,通共千餘兩,欲貿各色段子·靑布及皮物·紙束等物云。其中應禁弓劍·弓角,則已爲牢塞,此外物貨,令該曹趁明日開市,許貿,何如?傳曰,依啓。
李景奭以司饔院官員以都提調意啓曰,今日金差招見時,金差處進數字缺郞廳司䆃寺主簿姜應世數字缺署別坐沈暄差定而姜應世等旣受榮數字缺激不親授,金差乃諸授通事使進之,以致進滯,假提調行副司勇朴寅亮無緣不進,極爲未便,竝推考,何如?傳曰,依啓。
李景奭以禮賓寺官員以金差句管堂上意啓曰,臣等卽行宴禮,稱送賜宴別餉之意,則金差等曰,纔蒙特待之意,感激方切。況此望外之禮,尤不勝感恩罔極之至。因爲勸酒,觀其氣色,極其歡洽,至於仲男,亦解慍氣,酒行九爵,分給禮單而罷出,別無所言,右意,敢啓。傳曰,知道。
李景奭以禮賓寺官員以金差句管堂上意啓曰,三差一樣致言曰,願得方絲紬各一匹,要作油衫及弓箭帽云,臣等答以此物,非我國所産,我國則例用白紬云,則其意不快,必欲得之,令該曹處置,何如?傳曰,依啓。
朴炡,以備邊司言啓曰,以接待所啓辭,仲男別贈給,令廟堂議處事,傳敎矣。自前金差之來,仲男例有別贈者,蓋以仲男以本國之人,不無居間周旋之事,故別施賞給,以慰其意也。今則仲男頑悖殊甚,至於榻前進現時,亦多無禮,縱不得治其悖慢之罪,豈合更加贈給?宜令接待所明言于渠曰,向來則爾不無恭謹致誠之事,故朝廷嘉之,例贈之外,常有前例贈給,而今則汝之處心,不類前日,至於殿內至嚴之地,亦多無禮,故朝廷之待汝,亦不能悉前例云,則其於事體,似爲得宜,而庶可以少折渠悖慢之氣,敢啓。傳曰,知道。仲男依前例待之,其父拿來治罪,而治罪之擧,下吏輩數字缺渠必忌憚,議處。
李景奭以禮賓寺官員以金差句管堂上意啓曰,金差要請,自前年,奉命入去之人,及被擄出來之人,使之一處聚會相見云,臣等答以此人等,或在外方,或有病故,似難一一招集云,則曰然則欲見朴葵英·姜璹輩,故使之知會來見矣,此意,敢啓。傳曰,依啓。
傳于兪伯曾曰,今番虜地入往之人,割絶絹帛,欺瞞胡人之狀,極爲痛惡,令該曹囚禁重治,以正風俗。
朴炡,以備邊司言啓曰,今此汗書,措辭之婉順,致意之款切,與前日不同,而其所言無相越疆,待秋開市等語,皆出於善意,今當嘉奬相勉之意,善辭答之,而其中劉海一款,則當云劉之來在島中,此間亦頗聞之而未得其詳,承示始知實,然我兩國,旣以誠信相交,孰敢拜辭其間,以爲交構之計?設或有之,豈有信聽之理?以此意修潤以答,爲當。敢啓。傳曰,依啓。且越境採蔘·畋獵人等更加嚴禁事,兩界監·兵使處,下諭。
朴炡,以備邊司言啓曰,政院啓辭,我國被擄人等,求見其親屬,以渠國門禁之嚴,執以爲言,只令其親屬就見,令備局議處事,傳敎矣。朝者句管堂上,來問此事,臣等之意,亦如政院所見相同,故如是言送矣,依此施行,宜當。敢啓。傳曰,依啓。已上燼餘
敎公淸道觀察使兼兵馬水軍節度使巡察使管餉使南以雄書,王若曰,委寄方面之重任,固難其人,拔擢國耳之藎臣,幸賴僉擧。惟良與我共理,此時捨卿其誰?睠玆百濟之舊邦,介於兩南之都會。山河表裏之形勝,自是天作之金湯,冠帶混竝之隩區,素稱人材之府庫。非惟民俗之殷富,亦且士馬之精强。國家賴其委輸,朝廷倚以藩翰。屬玆多艱之際,又値大無之年,有司之徵求,雖不倍於前日,生民之凋瘵,亦無甚於今時。峙糧調兵,欲及期而無失,官饕吏虐,或乘時而用奸,不免賦斂之偏多,恐有寇盜之竊發。以此旬宣黜陟之任,必得嚴明愷悌之人,不其重歟,無如卿者。惟卿,數字缺磊落,見識高明,往在昏亂之朝數字缺淸氷聳壑,淨乎涅而不緇,碧數字缺皭然泥而不滓。逮予臨御以後,每以收拾爲先。上國承綸,譯隷咸服其淸白,西關管餉,商賈亦知其公平。威聲振於觀風,畿輔肅乂,明斷著於聽訟,奸宄走藏。曾所歷揚,已效功績,玆以卿爲公淸道觀察使兼兵馬水軍節度使巡察使管餉使。卿其勉體予意,懋盡乃心。修城地繕甲兵,備莫忽於陰雨。興學校訪遺逸,敎當急於菁莪。自餘處置之宜,惟在更張之道。官通訓而自斷,罪大辟則稟裁。於戲,事急時危,內輕外重。江山雖隔,尙留麟閣之形。原隰載驅,豈無象闕之戀。我且召矣,汝往欽哉。故玆敎示,想宜知悉。知製敎趙緯漢製進
金差滿月介·阿之好·朴仲男招見,入侍,行都承旨金尙憲,左承旨李植,右承旨朴炡,左副承旨李景奭,右副承旨兪伯曾,同副承旨尹墀,記事官閔光勳,注書金元立,假注書鄭復吉,事變假注書姜翯,記事官尹鳴殷。巳時,上御崇政殿。金差奉汗書,由正門而入。李景奭捧汗書以進。金差行三叩三拜禮,坐于交椅,仲男於崇政門外依幕,坐於方席,入而立於金差之傍,從胡行再拜禮於殿階上,入而立於金差之後。尙憲傳上敎曰,國汗平安耶?金差曰,平安矣。金差奉貂皮以進。上曰,春日甚寒,而遠來勞苦,必多矣。金差曰,數字缺好,國家安寧,好馬溫突數字缺而來,有何勞苦之事乎?尙憲傳言曰,賜茶矣。差曰,到國則汗必問之,欲知國家平安之奇耳。上曰,以渠所目覩者言之,可矣。差曰,聞此平安之奇,則汗豈不爲喜耶?提調進茶盤于上前。金差招譯官,尙憲上達。上曰,往聽之。差曰,兩國和好,國人或有採蔘畋獵之事而殺之,則非和好之意也。尙憲曰,他餘事,言于接待宰臣,傳達,可矣,禮貌尊嚴之地,不可煩達。上曰,全不知有此事矣,然則或有越境如此事耶?下諭邊臣,當嚴禁焉。金差曰,當使宰臣傳達矣,但宰臣爲天朝,必不盡達,親達事,汗言之矣。差備持茶盤茶鍾而立。差曰,北道或有貂皮賣買之事爲重,故欲盡達耳。尙憲曰,自上已有嚴禁之敎,不可强達矣。上曰,渠國之俗,有懷不達則必爲落莫,欲有所達則使之啓達,可也。差曰,西邊及北道,有越境採蔘畋獵貂皮買賣之事,其事最重故達之,些少之事,不敢盡達。尙憲曰,自上已下嚴禁之命,何以更言耶?上曰,行茶禮,可也。提調奉茶鍾,進于上前。金差飮茶。差備傳授茶盤于兩差前,兩差啖茶果後撤盤出。上曰,仲男賜茶。譯官持茶鍾,傳給仲男。仲男云,飮茶猥濫矣,然下敎則尙飮矣。上曰,飮之,可也。仲男受而飮茶,立而作叩頭狀,譯官持盤給之。仲男執筯立,而作叩頭狀,啖茶果而撤盤,二行缺厚待,此外又何所望,何時還到汗處,言此厚待之意耶?差曰,自上引見,禮貌已畢,下直而退。上曰,宴享欲其從容喫之,送于所館處,往所館處,從容喫之。差曰,到所館宴享事,下敎,殿坐已久,請退。遂拜而自俠門出。上還大內。
上在慶德宮。停常參·經筵。
李景奭啓曰,明日常參·經筵,取稟。傳曰,只晝講爲之。
朴炡啓曰,今見毛都督慰問使睦大欽狀啓,則外面不書承政院開坼臣謹封等字,且不着名,難免不察之失,請推考。傳曰,勿推。
藥房提調臣李弘胄,副提調金尙憲啓曰,伏未知數日來,內殿玉候,何如?臣等不勝區區憂悶之至,敢來問安,數字缺矣。
藥房中宮殿問安。答曰,數字缺
數字缺啓曰,翰林上下番不備,每以兼春秋一字缺極爲苟且,請令藝文館速爲處置。傳曰,依啓。
傳于李植曰,鐵山府使何日辭朝乎?問啓。
李景奭啓曰,不允批答命下之後,促令當日製進而夜深來呈,有改處,還給改來,而亦有誤處還給,今始來呈矣。傳曰,知道。當該知製敎推考。
朴炡,以都摠府言啓曰,今日入直軍士,中日習射,請出標信。傳曰,知道。
行大司憲李弘胄啓曰,以兵曹判書李貴推考公事照律事,判下,而其緘辭中詆斥鞫廳,不遺餘力。臣亦參鞫之人也。擬律之際,勢難同參,請命遞斥臣職。答曰,勿辭。
兪伯曾啓曰,行大司憲李弘胄,再啓煩瀆,退待勿論矣。傳曰,知道。
執義趙邦直啓曰,伏見大司憲李弘胄避嫌之辭,以兵曹判書李貴推考照律公事,勢難同參事也。臣亦以次官累日參鞫,□被詆斥,其不可同參擬律,與李弘胄無異,請命遞斥臣職。答曰,勿辭。
兪伯曾啓曰,執義趙邦直,再啓煩瀆,退待物論矣。傳曰,知道。
朴炡以都摠府言啓曰,今日入直軍士中日習射事,標信啓請矣。日勢如此,退行之意,敢啓。傳曰,知道。
毛都督副墨,竊惟殿下,四座春風,一簾旭日,樹德已深,無物不欣欣而向榮矣。不佞塵冗倥傯,未遑一走奉賀新禧,反辱翰貺而專蘧使,感愧交集,其何以堪拜嘉謝諭?一縑苑褻,隨附於使乎執事者前,伏惟笑納,不宣,名具正幅,左沖,通家侍生毛文龍頓首拜謝。正謹具大紅段一端,官綠段一端,鵝黃段一端,月白段一端,銀紅段一端,柳綠段一段,數字缺一端,天靑端一端,大紅紗一端,天藍紗數字缺色紗一端,本色紗一端,金補一副,印綬數字缺牌一副,金屐一隻,綾襪一隻,蘇壺一對,桃盃一字缺漆盒一對,宮扇四柄,香袋四枚,奉申敬。通家侍生毛文龍頓首拜。
傳于兪伯曾曰,近來內藥房,怠慢日甚,凡啓下之藥,以不精之材,苟充劑入,時或置之,趁不擧行,極爲駭愕,當該官員,從重推考,以懲其慢忽之罪。
兪伯曾啓曰,以刑曹捕盜軍官李宗仁等公事,傳曰,此公事,照律事文,十九日判下,而何以遲滯累日耶問啓事,傳敎矣。問于本曹,則色正郞趙希進在外入來,二十一日肅拜,當日坐起,而新入之員,前後文書,未能詳知,二十四日坐起,始爲照律,趙希進未入來之前,則李慶恒爲代房,而二十一日前,不爲坐起,玆用趁未照律云矣。傳曰,知道。
李景奭以禮曹言啓曰,以禮曹京畿監司回啓公事,傳曰,所謂四名日冬至云者,指臘享爲冬至耶,抑果是冬至耶,問于該曹事,傳敎矣。取考私廟園所祭式,則三年旣過之後,私廟冬至祭,自上年不爲磨鍊,而園所則四名日冬至祭外,臘享則與私廟竝不爲設行之意,敢啓。傳曰,知道。五禮儀,有臘享祭而無冬至祭,更爲祥察爲之,可也事,傳敎矣。丙寅年,本曹與大臣同議啓下節目,魂宮園所,俗節四時臘享,皆爲設行矣。今者取考五禮儀魂殿俗節條小註,有曰正朝·冬至·寒食·端午·仲秋云,冬至祭則當初據此磨鍊,而臘享祭則卽今諸陵,皆不得行。故園所臘祭,亦在姑停之中,而冬至則俱與諸陵,一體設行之意,敢啓。傳曰,知道。
李景奭啓曰,永興數字缺定於三月初九日,弘文館官員數數字缺明日大提學命招,出題,何如?傳曰,允。
尹墀,以賑恤廳言啓曰,傳曰,賑恤廳從事官,不用帖文,何以區處乎?問啓事,傳敎矣。不用帖文,各道從事官,還爲捧來,而其後追報願受者或有之,故時未區處,待其畢給,不用之帖,當送該曹,使之燒火矣,敢啓。傳曰,知道。
以原溪君元裕男掃墳呈辭,傳曰,給由,澆奠床備給。
正言趙錫胤來啓曰,匡裕之當伏反坐,實百王通行之大法,一國同然之公議,而殿下尙此牢拒何哉?雲衢輩不無橫行列道,謗訕朝廷之罪,此殿下所以致疑於虛實相間,而欲宥匡裕者也。然而陷人於逆,罪莫大焉。反坐之律,至嚴且重,故大明律有曰,若告二事以上,輕事告實,重事招虛,或告一事,誣輕爲重者,皆反坐。且曰,其人以上,但有一人不一字缺者,猶以誣告論之。今以此律斷之,則匡裕之罪,無所逃矣。雲衢輩悖妄之罪,雖曰彰著,而謀逆之事,未有端緖,則此非輕事告實,重事招虛者乎,此非誣爲重者乎?設令雲衢輩數人,實有謀逆之狀,當初逮繫而卽蒙疏釋者凡幾人哉?誣告一人,猶服其罪,況今被誣者,多至十數人乎?反復論之,未見匡裕之有一毫可恕之道也。三尺之法,萬世所守,何忍到今日而遽壞之哉?斯法一壞,後弊無窮,殿下何惜一凶慝之人而不念乎此哉?請加三思,亟命依律定罪。林川郡守黃一皓,非不知匡裕之悖惡,而與之親密,館養資送,已無士大夫羞惡之心矣。至於掩姦匿逃,不許本縣之推去,其縱恣無忌之狀,尤極可駭,而論列累日,尙不允許何哉?殿下以臣等數字缺爲失實,則其時文報,具在憲府,如數字缺推考,豈足以懲其罪哉?公議至嚴,不可數字缺人之私見而有所違咈,請勿留難,亟命罷職不敍。金敬賢不宜受賞之意,已盡論列而尙未蒙允,臣等竊惑焉。敬賢之聞凶言來告,自是常事,元無可賞之功,況其所告,終歸無據,作書之人,旣服大刑,則傳其書者,何可受賞,如捕捉賊逌之人哉?賞典失宜,勸懲不明,誠非細慮也。請還收敬賢施賞之命。答曰,匡裕雖惡,旣非逆賊,則罪及於容接之人,實爲已甚。雲衢雖賢,爲國奔走之敬賢,不可不賞,更勿瀆擾。宋匡裕事,已諭。
掌令金知復來啓曰,宋匡裕誣告之狀,臣等論列已盡,而聖明亦已洞燭矣。末世人心,傾危成俗,日以陷人爲事,而猶不敢自恣者,只以有反坐之律也。此律一廢則民莫所措其手足,而日後無窮之弊,有不可勝言。請勿留難,亟命依律定罪,以一字缺人心。李克明實有爲兄爭死之心,則所當首先就獄,自服其罪,何故而逃避,又何故以變幻其招辭乎?是不過陽爲救兄而陰欲自免之計,除職之命,實無所據也,請亟收成命,以重名器。中選乃堂下極選,非才望兼備,不可濫廁於其間也。前通禮南宮㯳,信川郡守朴,以昏朝被選之人,尙玷薦錄之中,淸朝之羞辱極矣,請命汰去。大司憲李弘胄,以兵曹判書李貴推考緘辭中,詆斥鞫廳,不遺餘力,臣亦參鞫之人也。擬律之際,勢難同參,執義趙邦直,以臣亦以次官,累日參鞫,旣被詆斥,其不可同參擬律,與李弘胄無異,竝引嫌而退。雲衢輩不道之狀,非但國人之所共知,上年金地粹之揚言於士夫間者,數字缺,未幾匡裕以謀逆上變,則鞫廳數字缺其必不實而不爲請刑乎?及其鞫問云數字缺其怨上悖惡之狀,昭著於各人之招,而至於謀逆則未有端緖,故請加匡裕以反坐之律,鞫廳·兩司,深得治逆之體也。李貴徒知有雲衢而不知有朝廷,以雲衢爲士類,以鞫廳爲搆捏,至比於己卯之獄,言之不倫,有如是耶?大臣,一下萬上也,雖人主,常加敬憚,可生可殺而不可使爲辱,而李貴肆然慢罵於天威咫尺之下,則其詆斥臺諫,特其餘事耳。所失在彼而不在此,請大司憲李弘胄,執義趙邦直,竝命出仕。答曰,不允。出仕事,依啓。
朴炡以訓練都監郞廳以大將意啓曰,因傳敎,環刀打造之役,今將設局,而各樣應用之材,皆非自京辦備之物,不得已所産處備來,而雖不關之物,若令各道各官自備而送,則必以爲弊而不肯。前日啓請餘丁木,兵曹今始移送,應用雜物價本磨鍊,都監前武士押領,隨其所産處,分送載持一事,令兵曹題給,各道監·兵·水使處,亦速貿送之意,行移,何如?傳曰,依啓。
行大司憲李弘胄啓曰,臣忝冒內局提調,以庫中所儲材料之不精,常以爲慮,而許多各種,改色無路,劑入之際,或未免苟充。今日則藥房問安之後,仍爲引嫌退待,趁不劑入之由,全未聞知,致勤嚴敎。臣之不能察兼帶之失,大矣。請命遞斥臣職。答曰,勿辭。
尹墀啓曰,臺諫出去,請出開門標信。傳曰,知道。
傳于尹墀曰,史官一員待命,騎馬三匹立之。
傳于李景奭曰,胡人發賣之物,速爲發賣,其所求之物,亦速覓給,爲先發送。
金尙憲,以戶曹言啓曰,數字缺發賣之物,速爲發賣,其所求之物,亦速覓給,爲發送事,傳敎矣。發賣之物,若令數字缺換貿,則各廛市人收合備給之際,事不易就,而徒有市民之怨。故以本曹所在之物換給,而時方論價,今日內當爲完畢矣。其所求雜物中,方絲紬則已爲覓給,各種彩色則今方稱量以送。渠云欲爲貿得,而不關之物,捧價不妥,故不爲捧價,白給之意,令胡譯開諭矣,敢啓。傳曰,知道。
李景奭以禮賓寺官員以金差句管堂上意啓曰,金差言,前日朴蘭英入去時,被擄人到心贖還,未准債,尙不盡償,因示前錄之物,今欲畢推以去云。臣等問于朴蘭英,則到心,卽海州居鄭好問之子,未准之債,果有餘數,而不至於若此之多,好問亦已知此價之不可不給,而方往全羅道不來,其子來在安山地云。方爲督現,使之親辨於金差之意,敢啓。傳曰,依啓。
金尙憲啓曰,金汗處回賜物件內,有長劍三柄。此等物,渠若前爲懇求,則不得已而時或應副,猶可也,至於每巡贈給,有同土産凡物,甚爲不妥。請令戶曹,以他物代給,今後兵器禦敵之具,勿爲贈給,宜當。臣待罪該房,區區所懷,不敢不仰稟。傳曰,知道。今番勿送,可也。
李景奭以禮賓寺官員以金差句管堂上意啓曰,吳信男與金差作爲一行,入京之後,一番相見,似不可闕,今欲入見,何以爲之?敢啓。傳曰,知道。使之入見。
李景奭以禮賓寺官員以金差句管堂上意啓曰,前者無宴享之日,設饋茶啖,臣等對勸有例矣。今日金差使譯官來言曰,只爲入送酒饋幸無入來,以便彼此云,只入茶啖之意,敢啓。傳曰,知道。
李景奭以禮賓寺官員以金差句管堂上意啓曰,湳差使數字缺來言,欲以蒙賜白紙七十卷,各染五色持去云。臣等答以入染之際,多費日字,發行之前,必未及染,須減數染之爲當云,則只出三十卷,而仲男又出三十卷,亦欲染得,不得已依願,分付矣。且湳差·仲男,要得弓角二張所入,而此則開路爲難,多般防塞不許之意,敢啓。傳曰,知道。
尹墀,以戶曹言啓曰,政院啓辭內,金汗處回賜物件中,長劍三柄,每巡贈給,有同土産,甚爲不妥,請令戶曹以他物代給。傳曰,知〈道〉。今番勿送可也事,傳敎矣。他物代送事,雖無依啓之敎,而若去長劍,不爲代送,則物種似減於前度,故以他物,付標以入之意,敢啓。傳曰,知道。
尹墀,以備邊司言啓曰,以接待所啓辭,本司回啓,仲男不可別贈事,傳曰,仲男依前例待之,其父拿來治罪,而治罪之擧,使下輩言及,則渠必忌憚,議處事,傳敎矣。其父拿來事,則以子之無禮,罪及其父,於事理極爲未安。且仲男之言曰,吾承汗令,雖磔殺父母,不爲掛念。以此觀之,則雖罪其父,未必畏屈而徒益其怨恨,群議皆以爲未穩。而別贈與否,則或以爲別贈,所以嘉其爲本國周旋之功也。今其悖慢如此,有何可嘉而別贈乎?或以爲犬羊之事,不可深責,容而置之,依前贈給,爲當,或以爲龍胡之還,汗甚喜我國之厚待,吳信男等,亦比前優厚。今番汗書,去大金之大字,致書,改以奉書,又始稱殿下,措語亦頗遜順,在我亦當示其誠信,毋令生梗,可也。仲男以能解數字缺自初居間,不無周旋之力,汗之親信給職,數字缺第其爲人,奸毒無狀,反不如眞㺚之頑朴,今旣待之差等,而從前所給之物,又不別贈,則不無含恨逞憾之事,豈可與犬羊,爭一細故而生事於無事乎?別贈則依前別贈,而但於同坐時,令宰臣及朴蘭英諭之曰,汝以往來之身,蒙汗差委,是我國之德也。朝廷固當以汗差待之,汝則當知分義,而乃敢與宰臣抗禮,頑悖,甚矣,而朝廷置之度外,不復詰責,待之一樣云云,則仲男亦必愧服,而日後雖有懷嫌讒搆之事,二差等自當有說矣。群議如是不一,而後一說,差似得宜,依此施行,何如?傳曰,依啓。
左議政金瑬再度呈辭,臣矣段,伏蒙天恩,受由調治,所患前,有加無減,旬月之內,差復無期,臣本職及兼帶,竝以本差。答曰,不允批答。王若曰,嗚呼不弔,天降割于我家,庶事叢脞于內,凶猘將蠢于外,予方慄慄危懼,若涉春氷,卿何不求攸濟,棄予如遺?惟卿乃祖乃父,惟忠惟孝,世濟其美,惟乃益篤前烈,以遵守身,以廉克己,以禮正家。允成不器,越自先朝,擢在顯列,棘棘不阿,直聲振廷,纍印牧民,澤洽民髓,世期以社稷之臣。曁乎昏朝,彝倫已蠹,疇克敍之,宗社之蟊,疇克剸之。雖怵以剚刃,璧立不變,仰天矢心,鼓義正難,宗社不顚,惟乃之休。國如瘡痍,卿允醫之,朝議將岐,卿允鎭之,凶逆磨牙,卿允鋤之,妖孽跐境,卿允却之。予懋乃績,民其允懷。予雖日,三晉接,退而茫然,若大水無津,卿今求退,予罔知攸爲,律數字缺不誠歟,注意不專歟?宏猷不數字缺不以痛絶歟?卿曷不入告以實,輔予不逮,數字缺一時微疾,因欲引退,予念時艱,義難顧私,矧今疆域有狺如火將燃,信儀雖頻,壑欲難塡,卿不事事,疇炳其幾,百揆以墮,疇振其綱?嗚呼,義同休戚,身繫安危,神明有扶,勿藥有喜,卿其勿較少嫌,亟回遐心,允致榮懷,毋俾扤隉。予言不再,卿其自度,所辭宜不允。故玆敎示,想宜知悉。知製敎副修撰崔有海製進
酉時,下雹狀如豆。已上燼餘
上在慶德宮。停常參,有晝講。
李景奭啓曰,明日常參·經筵,取稟。且來初一日,輪對日次,而初二日國忌,初一日齋戒,故輪〈對〉,不爲取稟。傳曰,停。知道。
兪伯曾啓曰,今見掌隷院公事,逆賊李秀香捕捉人當賞與否,移文義禁府,査覈處置事,戊辰十一月二十日啓下,而今始回啓,其稽緩,甚矣。請色官員從重推考。傳曰,依啓。
下直,鐵數字缺韓耆英。傳于朴炡曰,今下弓矢,鐵山府使韓耆英給送。
金尙憲啓曰,臣昨進藥房問數字缺還坐政院,內醫院官,以啓下藥材出庫事來告,臣卽再進監出矣。內局舊規,藥材監捧,副提調不得預焉。庫中曾所貯蓄之材則臣不敢知,至於出庫之時,所當極盡揀擇,而臣素昧方技,一任醫手,未免苟充。且常時非進御之藥,則提調不爲監劑,故仍退政院,致令醫官等趁不劑入,至勤嚴敎。其不能檢飭之失,專在臣身,怠慢之譴,次第當及。怵惕屛竢,未敢自鳴。至暮伏聞在外提調李弘胄,以此辭避,臣之昏昧不卽引咎之罪,尤無所逃,不勝惶恐待罪。傳曰,知道。勿待罪。
正言趙錫胤來啓曰,匡裕之當伏反坐,實百王通行之大法,一國同然之公議,而殿下尙此牢拒何哉?雲衢輩不無橫行列道,誹謗朝廷之罪,此殿下所以致疑於虛實相間,而欲宥匡裕者也。然而陷人於逆,罪莫大焉。反坐之律,至嚴且重,故大明律有曰,若告二事以上,輕事告實,重事招虛,或告一事,誣輕爲重者,皆反坐。且曰,其告二人以上,但有一人不實者,猶以誣告論。今以此律斷之,則匡裕之罪,無所逃矣。雲衢輩悖妄之罪,雖曰彰著,而謀逆之事,未有端緖,則此非輕事告實,重事招虛者乎,此非誣輕爲重者乎?設令雲衢輩數人,實有謀逆之狀,其他被告而卽蒙疏釋者,凡幾人哉?誣告一人,猶服反坐之律,況今被誣者,多至十數人乎?反復論之,未見匡裕之有一毫可恕之道也。殿下何惜一凶慝之人,而遽壞三尺數字缺日後無窮之弊哉?請加三思,數字缺依律定罪。林川郡守黃一皓,容奸匿數字缺不可不懲之意,論列已盡,而聖批以爲匡裕雖惡,旣非逆賊,則罪及於容接之人,實爲已甚。臣等竊惑焉。一皓雖微末,亦有士夫之名矣,而親昵悖惡之人,館養資送,至於助其爲奸,不顧公議,其縱恣無忌之狀,自當有罰,豈以匡裕之罪而緣及於彼哉?且若使匡裕爲逆,而一皓容接之,則其罪豈止於罷其職哉?請勿留難,亟命罷職不敍。金敬賢不宜受賞之意,備盡論列,而聖批以爲雲衢雖賢,爲國奔走之敬賢,不可不賞。臣等實未曉聖意之所在也。敬賢之聞凶言來告,自是常事,元無可賞之功。況其所告,終歸無據,作書之〈人〉,旣服大刑,則敬賢之不可受賞,如逋捉賊逌之人亦明矣。謂敬賢不當受賞者,只懼夫賞典之失宜,勸懲之不明而已。有何一毫干涉於雲衢之事,而聖敎之若是,何哉?請還收敬賢施賞之命。答曰,已諭,毋煩。
朴炡,以御營廳言啓曰,本廳入番之軍,例於此月盡放矣。今年則解氷狀啓,時未來到,限來朔望前仍留,何如?傳曰,依啓。
掌令金知復來啓曰,宋匡裕誣告之狀,臣等論列已盡而聖明亦已洞燭矣。末世人心,傾危成俗,日以陷人爲事,而猶不敢自恣者,只以有反坐之律也。此律一廢,則民無所措其手足,而日後無窮之患,有不可勝言。請加三思,亟命依律定罪,以快人心。李克明,實有爲兄爭死之心,則所當首先就獄,自服其罪,何故而逃避,又何故而變幻其招辭也?是不過陽爲救兄而陰欲自免之計,除職之命,實無所據也。請亟收成命,以數字缺鐵山府使韓耆英,曾以麟山僉使,數字缺遇胡變,被擄於義州之境,拘留賊中與數字缺等一時出來之人也。鐵山乃唐胡往來要衝,以一字缺人差送,適足爲指點輕侮之資。請命遞差,極擇差遣,以重邊任。答曰,不允。韓耆英,其時雖被拘留,別無所失,且已爲辭朝,決不可遞易矣。
以副提學鄭經世掃墳焚黃事呈辭,傳于尹墀曰,給由馬,澆奠床備給。
玉城府院君張晩箚曰,臣積病轉劇,勢難供仕之意,日間冒昧陳達,未蒙聖允。前數日,强病扶曳,一赴備局之坐,適値風氣料峭,因致感冒,于今六七日,廢食呻痛,晝夜不歇,一向沈綿,殆不省人事。頃下備忘,極其惶恐,而猶不得一番隨參,日日惟以病懸頉。此時如有一分筋力,身忝機密,何敢退伏私室,病一字缺至此,坐帶虛銜,極爲未安。伏乞聖明,減臣備邊司堂上之號,使得安心調治,公私幸甚。答曰,省箚具悉卿懇。卿其安心調理,勿爲控辭。
朴炡以兵曹言啓曰,備邊司啓辭內,京畿水使,旣兼喬桐,月串鎭亦在喬桐地五里許。從前本島之民,陳訴願合一處者,蓋月串屬水軍,卽喬桐之民,兩處應役,不堪其苦之致。今則府使旣爲水使,鎭將之事,自當兼察,月串似當革罷。且花梁卽舊日僉使鎭也,亦當有復設僉使,俾守舊營之擧。竊詳月串與花梁兩鎭軍額,月串則通四番二百四十二戶,水營則通四番五百八十戶,月串屬二百四十二戶,則因屬水營,而水營屬五百八十戶中,如南陽·水原·振威·陽城·利川等邑所居水軍二百四十戶,除給花梁數字缺其餘竝令因屬水營,則在軍兵數字缺難便之事,令該曹稟旨施行,宜當。數字缺啓。傳曰,依啓事,傳敎矣。花梁僉使則後政當爲差出,而入防軍數,依備局啓辭分屬事,京畿監司及水使處,行移,何如?傳曰,依啓。花梁僉使權正吉移差。
朴炡以備邊司郞廳以摠戎使意啓曰,上年秋冬間,臣承命往來松都時,目見高陽等尤甚失稔,各色軍兵遑遑急急之狀,無非慘惻,而其中束伍軍則常時以正軍入衛,京城有變,先人迎敵,比他軍民,尤宜矜恤。且臣職兼摠戎,兩度軍興,與之同事,卽今飢餓之日,勢難恝視。卽聞全羅道靈巖居忠義衛金景參前後所納之穀,幾至七八百石,未蒙恩典,而五百餘石則監司尹履之時募納,留置本郡,還上分給,民多受惠,今方收齊云。請移此穀。且令景參加納,以備束伍軍種食之意,榻前陳達,則自上傳敎內,若本官所封私債,則捧上後必還給本主矣。問于戶曹事,傳敎。據考諸戶曹文書,則只有撫軍司所納租一百石,號召使所納米二十石云。故其時政院,以令該曹移文于賑恤從事官之意,入啓蒙允矣。今見從事官李尙伋報本廳公事,則有云金景參,往在胡變時,納正租一百石于撫軍司,納米二十石于號召使,戊辰春,又納正租五百石于管餉,又因摠戎使通書勸納,許以當納二百石云,則今此從事官所封租,竝正租一千石米二十石,而摠戎勸納租,在此無文籍,時未去處,管餉所納正租,則名雖納于管餉,而亦無可據文籍,管餉·摠戎所納租竝七百石,添用於賑恤何如云。以此觀之,曾前臣所啓請數字缺虛矣,且景參於本廳,亦有許納之租數字缺准過千石,爲本道最,必本廳依事目數字缺向前租七百石,依當初所啓,竝自本廳取來,八色束伍軍,種子分給,似或便當。飢民賑救,本非臣應管之事,而待罪戎職,目見軍兵塡壑之慘,不忍越視,不憚煩瀆,惶恐敢稟。傳曰,依啓。金景參令賑恤廳從速論賞。
李景奭以禮賓寺官員以金差句管堂上意啓曰,昨日開市時,金人則以傳來交易之價爲式,市商則以物價之高,稍索剩數,以此不決,到晩始得平定云,而大槪所持銀子不夥。今日當畢金差乘昏招譯官朴璇言,俺等特蒙厚待,鎭日醉飽,酒饌尙餘,欲爲娛遣,恨無作興之事,要見優人之戲,得以消日云。朴璇答曰,優人則本不居京下,多在遠外之地,今難招來。金差甚爲落莫,因言俺等自可取樂,爾第觀之,金差與其率來從胡等,排行列坐,拍手齊唱,搖頭亂舞,歡叫振動,備極醜態,入夜而罷。且言俺等已呈汗書,別無所爲,若完貿市,明日亦欲發行,此意預知考,凡事速爲整理之意,敢啓。傳曰,知道。依所言明日發送。
李景奭以禮賓寺官員以金差句管堂上意啓曰,本所啓辭,據依所言,明日發送可也事,傳敎矣。昨日金差之言,明日亦欲發行云者,蓋欲其急完市貿,速施求望之事而以示督發之意也。臣等亦料其如此,凡干交易應求之物,另加刻督。而昨日,分付諸胡所願貿得之物,一一開錄,以給於平市署,而市人尙不齊物,極爲稽緩,當該官員推考,何如?傳曰,依啓。
金尙憲,以戶曹言啓曰,金差仲男別贈給與否,備邊司數字缺當,故昨日汗處回賜禮物,書啓時數字缺倂磨鍊矣。今者備邊司,以依前贈給事,入啓,蒙允。故別單開錄以入矣。但前番,則土産等雜物別贈給外,又以銀子各五十兩別給,且以段子各一匹,花紬各三匹,句管堂上措辭以給。此外龍差處黃金五兩,仲男處銀子三十兩密給矣。今則別無周旋用力之事,密給前例,雖不可復用,而銀段別贈舊例,此胡等必藏在心中而希望矣。密給外,銀段別贈與否,令備邊司處置,何如?傳曰,依啓。
金尙憲以戶曹言啓曰,金差句管堂上啓辭內,上下員役齎來銀子通共千餘兩,欲貿各色段子·靑布及皮物·紙束等物云。其中刀劍弓角則已爲牢塞,此外物貨,令該曹趁明日開市,許貿事入啓蒙允,而各色段子·靑布·皮物·紙束,皆是本曹所有之物,故自本曹換給,而今日內當爲完畢事,昨日入啓矣。今日臣等仕進于本曹,問其發賣已畢與否,則下吏持胡差所求物件列錄小紙來示,乃各種彩色·五色眞絲·明具纓子·豹皮·羊皮·水獺皮·靑黍皮·乾柿子·生梨·丹木·白磻·胡椒等物發賣之事也。明具纓子外其他雜物,亦非難得之物。若使臣曹早知所求,則可以趁卽措備,而昨日早朝,自接待所,分付之事,平市之官,不卽來告于臣曹,亦不自本署措備,極爲駭愕,平市署當該官員推考,何如?傳曰,允。
李景奭啓曰,金差出去時,依前例遣宣傳官慰送之意,敢啓。傳曰,知道。
李景奭以禮賓寺官員以金差句管堂上意啓曰,卽刻姜璹入見數字缺仲男同在一房,令通事等皆退去。其意數字缺密語,而姜璹出來後問之,則曰只爲存問二字缺好在與否。且問劉海出來後,毛將入送北京云。渠答以只聞來在島中,入送與否,全然未聞矣。此外別無所聞,只以汗所送銀二十八兩傳給云。此意,敢啓。傳曰,知道。
李景奭以禮賓寺官員以金差句管堂上意啓曰,金差回還時,例有江上護送之官,令兵曹依例差出,何如?傳曰,依啓。
李景奭以禮賓寺官員以金差句管堂上意啓曰,此來被擄人求見親屬事,因廟堂覆啓,不許出外見之,故只令招致于館內,使之相見矣。金差使其通事傳言,兩國相好,尙不容下率輩,得尋其親屬家,則眞好之意安在,縷縷所懇,頗有未安之意,且多悖慢之語。臣等只擧國法牢拒,而抑慮堅執,致有生梗之端,則亦甚未安,更令廟堂議處,何如?傳曰,依啓。
李景奭以禮賓寺官員以金差句管堂上意啓曰,今見龍差出來時接待謄錄,則三差等別贈給外,加給銀子五十兩云。其時別有可給之事而有此別贈,臣等所未詳知,而但念湳差,曾與於三差之中,慣受此禮。今則未知何以處之,令廟堂議處,何如?傳曰,依啓。
李景奭以禮賓寺官員以金差句管堂上意啓曰,今此出來被虜人中,有義州假屬通引朴乭屎,連日密言於臣等曰,小人曾於朴葵英之行隨去,而因被剃頭作㺚矣。小人同類僅十人,而不係於天與得捉之比,若以此意請爲刷還,則汗許還,得爲故國之鬼,實切祈祝云。似是至數字缺敢此具啓。傳曰,知道。令備局議數字缺
李景奭以禮賓寺官員以金差句管堂上意啓曰,湳差使譯官來言,生梨·生柿,國汗所一字缺欲爲貿去,而柿非節物難得,不得已以乾柿子代貿,願得優數入送云。臣等已爲分付,時方督入,而係是國汗所求,似當有別示應求之物,敢啓。傳曰,知道。依前例貿給,可也。
尹墀以禮賓寺官員以金差句管堂上意啓曰,金差欲見原昌君,今日已晩,且有禮單之例,依前擧行,何如?傳曰,依啓。□□□□□□□□晝講。入侍,知事朴東善,特進官趙翼,參贊官鄭經世·兪伯曾,檢討官崔有海,記事官閔光勳,假注書鄭復吉,記事官尹鳴殷。午時,上御資政殿。讀前受音一遍。鄭經世進講,自帝曰來禹,至弗詢之謀勿庸。經世曰,諺解釋或有未盡,自前達之。莫與汝爭能者,莫者,無字之意也。必曰無然後意廣也。惟精惟一者,有先後之序,先精後一也。無稽之言,無所考處之言也。上讀新受音釋各一遍。經世曰,洪水之警,不在於舜,而開闢以後,水不得其所,堯治之數字缺後,其害不絶,故常存警數字缺存戒于己也。實心如此,故其言如此,禹數字缺又自勤儉不自滿假者,義似難知而思之一字缺,滿者,自足之意,假者,有虛假之言,不自矜誇,是不自滿假之意也。汝惟不矜,天下莫與汝爭能,汝惟不伐,天下莫與汝爭功,聖人立大功大德,而以爲己之當然,故不自矜誇,異乎後世之工夫,聖人自然而然,而天下莫與爭之矣。凡人先有物我,以爲勝於人,則人爭之,聖人以爲本分,無矜伐之心,故天下莫與爭之,舜欲禪位而極言禹之功德也。矜者,非惡德之甚,而聖人以爲矜則有浮薄之心,非實德,故預字見之似歇,而實則大也。顔子,亞聖也,言志之時曰,無伐善。原憲亦曰,克伐怨欲。憲常用功之人也,憲則用工夫而不能無心,故聖人不許仁也。謝良佐工夫在矜字,伊川點頭曰,此人之學,可謂切問近思矣。矜者害於實德,一字缺聖賢之言如此。翼曰,矜伐出於物我,人無物我,一字缺負之私,則地位高矣。聖人平生工夫無物我,其心大公者,聖人之工夫也。無矜伐,則無物我而大公,世人常有求勝之心,故種種非心出矣。有海曰,學問上工夫,聖人常有不足之心,然後進德。聖人言進德工程,堯·舜以上,允恭克讓,有不自滿假之意,自上雖有聖德,體得不自滿假之意,群臣亦危治世而憂明主,然後治道昭明矣。上曰,矜·伐,意則一也。有輕重乎?經世曰,似有輕重,矜者,言於能,伐者,言於功,伐則有張大之意。上曰,伐字重於矜者耶?翼曰,矜·伐,一也。分而言之則伐屬於功,古有伐閱之言,言其功勞耳。經世曰,人心惟危以下十二字,萬世心法之淵源,小臣進講中庸時,臣之所聞數字缺而自上曾已洞察者。又爲數字缺此註作中庸序二三年所出者也。蔡沈數字缺註而更爲勤精者也。中庸序有與此文小異處,此則虛靈知覺雖一,而發於形氣者人心,發於義理者道心,恐其以二事看也。本體一字缺無二理,堯·舜授受時,所發處善惡,或有此言,虛靈知覺心者具體用,則寂然不動者體也。聖人敎治天下之道,公私所分處,欲其克察,發於義理者,欲擴充之,發於形氣者,欲克去之,如食可食之食,衣可衣之衣者,道心也。人心指出於身者也,有物我之分,飢欲食寒欲衣,皆出於己也。爲己者,私也。人心易一字缺於私而亦異於人欲,人之所不可無者,而道不爲主宰,則食之不當食者食之,衣之不當衣者衣之。道心難明而易昧,聖人無査滓一字缺而凡人氣質溷濁,旣長之後,亦有欲心,所明者所昧者多矣。所發之處,察其人心·道心爲精,旣擇之後,固守者一。旣精且一,然後中道可執。古之人論人心·道心,指人心爲情,指道心爲性,性情有公私之分,遏人欲存天理者,性也。翼曰,人心·道心,公私之間耶?人有此心,雖愚惡之人,一端善心,亦未嘗泯滅。人心,爲私者也,道心,天地間公心也。不察是非而爲己,則無所不至。道心爲主,以事理爲主,則有殺身成仁,克己之私則合於事理,恰當於人心,人心·道心之分,有二字缺大惡之異,所由分者,在於人心·道心耳。上曰,其言,是矣。或不知義理之人,以私欲爲公道,是無道心也。翼曰,是則無精字工夫,義理工夫不明,古之人,以致知爲重者,此也。或有以非爲是,故數字缺以致知爲先,處天下事皆是數字缺敎至矣。不能窮理則以人欲作天理,數字缺爲子,以其最害者言之耳。今之學問之人一字缺處固難知,而無學識之人,或以非爲是。至以學問之人,詳知熟察公私·善惡精細處後,可知矣。聖人格物窮理,有明善·擇善·固執等語,知行分其先後,則知先而行後,若以輕重言,則行輕而知重,必惟精惟一,然後可一者固守也。翼曰,上敎以非爲是者,善思也。世上之人無識,以非爲是則公罪也,非欺心也。苟無知識,則不能無私心而以非爲是。是故惟精工夫,舜先言之,洙泗孔·孟學術,以致知爲先者,序不可辭也。經世曰,眞知之後,可以實踐矣。翼曰,眞知者固稀,而義理之實工力深,然後可以有實踐工夫。有海曰,古語云,人心出時,或出於形氣之私,漸入不善之地。又有一箇羞惡之心,從傍而起,善惡交戰之幾。周濂溪以幾字爲一字缺者,擴而充之,然後工夫着實。易,以幾爲重。朱子大學註,亦言審其幾矣。東善曰,人心道心,非學者之工夫,堯·舜·禹帝王相授之心法,各別下察。經世曰,上知亦有二端之心,二者竝行,人心勝則道心負,道心勝則人心負,一身之得失,天下之治亂,莫不係於二端之勝負。人君居九重之內,先治其心者,人所不知,而由至微之地,一時君德是非得失判焉,如影響,群形見於外。深居之中,不弛戒心工夫,燕閒時,洞察善惡之幾,道心常勝而人心爲道心之卒徒,則德無不修而國無不治,居深宮之中而其效見於外矣。有海曰,臨講之時,非徒講習人心道心,燕處時,體驗此道心此爲人心,則聖德益進,其效及於臣民數字缺微所係甚大。翼曰,此十六字數字缺源,允執厥中,則行事得其當,十六字數字缺義理盡包其中。經世曰,以天下之大聖,行天下之大事,其授受不過如此。無稽之言勿聽,言聽言處事之要,弗詢之謀勿庸,欲其詢訪,詢謀僉同,然後定其是而用之。苟有一二人以私言之而用之,則妨政害治,無有大於此者。謀之在衆而斷之在獨,必採取衆論,然後斷之,而弗詢之謀勿庸,必待衆論皆是,然後用之。上曰,凡事在於公私,雖一人爲之而公心則爲是,詢謀僉同而出於私則爲非,先治精一工夫,則此等事可以察爲。經世曰,精一工夫旣至,則雖一人言之,而爲是則是,雖衆人言之,而爲一字缺則非。然而察言之道,知其有稽於古,可也。下敎之言,似過高矣,然則有病痛矣。舜敎禹,次於精一心法,非歇後也。翼曰,傳天下而一字缺非不極盡,而以愚臣之意見之,則安危成敗得失一字缺計策施行,得其策則成,失其策則敗,必有依於古,然後事可信矣。天下之生久矣,其間聖賢豪傑非一,事跡則雖不如古,而其意必如古然後,可也。弗詢之謀勿庸者,聖人詢于芻蕘,好察爾言之意,必廣詢旁求,擇其好者而用之,以一人之私見,或有危事,此言亦至極也。經世曰,舜以洪水之災,以爲天儆懼于己也。近者天變屢見,天非徒以災異示之也。古人云,克謹天戒,則雖有其祥而無其應,災異屢現者,天心仁愛聖躬也。事事操心,使天變無其應,可也。太武·戊丁修德,故災異無其應,國家以興。近日之事,大可懼也,自上克盡畏天之實。古人云,怒予之天,猶可爲也,忘數字缺天,不可爲也。天之示警,仁愛聖躬也。自數字缺天心之道,懋哉懋哉則數字缺受福矣。災異之應,似非獨出於我國,而以已往見之。癸亥年,熒惑入南斗,無不見一字缺人,而有甲子播遷之變。丁卯胡變前,熒惑亦入南斗,小臣不得親見,而天象昭然,須加戒懼,修其德政焉。舜懼洪水之災者,以爲儆責予也。翼曰,天之所覆者廣,似非我國獨當,而以已往見之,則輒有其應,益盡祗懼之心,勿謂我國無獨當之理,則可也。東善曰,天變難知,而人心年年疑其有變亂,故逆變累出。上曰,天之視聽,自我民視聽,人心如此,致有天變耳。經世曰,國家無兵力,賊來則無坐守之勢,人心之疑懼,不足怪也。中興之後,再度播遷,人心何所恃而不爲騷動也?天下萬事,在於人君之一心,天下大根本所在處,願加祗懼。人心騷動,輒有事變,故皆以爲人心虛靈也。邊方有事則不能固守,勢所然也。上曰,予之所言,非言騷動也,言人心怨咨之意耳。人心騷動者,目前無可恃之事故也。劉備入蜀時,曹操來寇,云雖斬之而人心不定,無可恃之事也。經世曰,光海時疵政盡減,小民似無怨咨,而國運不幸,變怪累出,凶荒連年,故小民怨咨耳。東善曰,人心極惡矣。經世曰,小臣平時先王朝,亦與見焉,小民似無怨咨之言,而光海時,一年被拿,一年保放而見之,則閭閻小民,公然多發怨上之言,似譏弄隣人然,人心染惡十年,故人心極惡矣。然自上以爲斯民,三代之所以直道而行者也。極盡導率則民心懲戢矣。有海曰,小臣久在楊州,數字缺非不聞之,朝廷數字缺蠲減者多,咸祝聖德,而但有一數字缺道則以大同捧之,人蔘·粳米祭享所一字缺以所捧者充用,而京畿則不以宣惠廳米充用,以田稅條貢物捧之,若以江原道規矩施行則可以蒙德矣。上曰,宣惠堂上入侍,此言,何如?翼曰,如此則民弊可減,而今年所捧極減,廳中所用極少,田稅貢物,似不得一一納之,自本廳爲之則廳儲不足,所納之物,不得一一來到則難以充用,故防啓矣。年豐則可以施行矣。上曰,自本廳給之,則各司下人必厭之矣。近日之事,以小事言之,曩時貪官汚吏,或符同下人,厚其所給。而今若更改,則渠之所食者,多有所減,故有識人外,民心不悅。在京之人,以此怨苦,外方之民,亦未蒙實惠,故無歡樂之民矣。外方之民,天性質一字缺,在京之民,習性已然,減其所給則輒必怨咨,遠外之民,情態異矣。經世曰,自上深察之言也。外方之民,非如都民之怨咨也。都下之民則自初年聞之,所食之物,朝廷減省,故公然怨咨矣。翼曰,大同廳所設時,各司下人,頗以爲悶,而久則頗以爲便好矣。東善曰,宣惠廳初設時,民多厭之,而到今以爲便好矣。經世曰,自古皆然。上曰,吏習而民安之,從前所爲之事,不甚怨咨,而新規則雖便於渠,必厭之矣。伯曾曰,民心以號牌新法騷屑,而怨上者鼓動無根之言,故怨國者多矣。經世曰,必有凶人,做出虛言矣。東善曰,必有之矣。伯曾曰,外方之民,不知守令善治,今則內外同然,怨國必數字缺無根之言,徭役似重而數字缺翼曰,或有不治者而豈如前日耶?或數字缺逮而不能善治者,田結之役,不如曩時,民缺甚怒,而近來外方之怨,軍政初改,或有應軍役而落漏者,或不無騷擾。故或有難便曲折,外方之民不得安寧者此也。伯曾曰,光海時,田結之役甚重,民不聊生,近日則號牌軍籍,民心騷屑矣。東善曰,兵亂屢出,凶荒連仍,京中之民鼓動怨咨者多矣。伯曾曰,國勢將不能收拾者,人皆自便,落於他人之謀,故國勢微弱矣。經世曰,傳聞外方之言,而未聞朝廷公事,故無詳知而啓達矣。適於今日,言出筵中,還上纔納,歲時之食,民欲受出,自國家不給還上,民間以爲悶迫云,自朝廷無公事缺上曰,豈有是耶?作米之處或有之矣,豈有不給還上之事乎?經世曰,是故慮或有凶人做出也。上曰,理無之言也。伯曾曰,臣忝冒政院,未聞此事。上曰,大槪人心日非,聞好言則不以爲悅,國政之有害者,聞之則爭相傳播,蓋不善之政,渠輩受害,故傳之矣。頃日尹雲衢輩敷衍妖說,於渠豈有好事耶?人心難知矣。東善曰,人心極惡,故如此,言語敷衍增益之人,素或有之,而近來尤多矣。經世曰,好事則不肯揚言,事之貽害者,必傳言矣。上曰,妖言惑衆者,非匡裕所出之言,似有見相書者做出也。做出浮言,於國家爲大害,而於渠亦豈有好事耶?經世曰,上變時以諺書爲之,而非全不解文之人也。伯曾曰,此言是也。東善曰,非全不解文之人也。經世進曰,虜兵不意掩襲蛇浦,適與春信數字缺我國爲深疑,外間皆數字缺牙兵持狀啓來到,大臣招問,小臣亦數字缺,自蛇浦入來者,皆言朝廷人援引而來,票下數字缺,皆以爲朝鮮所爲,毛將雖似外言而以爲朝鮮人豈有援來之理乎?適有人自外來問之,則缺豈有其理乎?任世科在金石山作賊,故賊欲捉世科而來云。上前揭帖及趙希逸處所送書見之,則致謝毛有簡作弊,糧馬之請,出於軍前需用之急,而以待我國勢力之所及。上曰,毛將雖惡而奸黠之人也。島中孤弱,故欲爲鎭定而然也。若知我國不干預而賊兵自來之事,則必發悖慢之言矣。毛有見改簡字者,似無端故然耳。糧馬事,似畏我國,其人知我國不爲干預,則必辱之矣,難處也。伯曾曰,以島中搶掠見之,則與虜通和之事難知,似示勢缺我國也。上曰,以曲虎之事生梗未缺交通矣,眞㺚一人無執捉之理,而故落一人缺爲捉海而來捉眞㺚云者,非實捉也。劉海事,分明行計也。遣使者,欲實其事也。上曰,我國知之,則必往于彼,欲連臂通之也。翼曰,毛哥孤單,今番之事,必畏懼也。前日虜使出來時,欲爲捉獲,而今則似屈於我國。上曰,畏我國也。或幾於殺世科也。兵勢雖曰鍊兵而實不强盛也。經世曰,希逸之啓似過,元鎤亦言於榻前,而他人皆言不至於强盛矣。上曰,奸巧則極其奸巧,以爲我國豈有如此事乎?經世曰,以匹夫至此者,豈甚庸劣耶?鄭忠信以爲世科金石山事委缺世科也。忠信料敵然也。渠事若難則必數字缺世科果然,宣川人來言,毛將亦言數字缺至欲斬殺忠信數字缺胡人有憤心,而人言唐人出來云,故出來數字缺曰,九連城唐人入去之言,非虛也。經世曰,二字缺公然蹴踏我境,當初立誓,無相越疆云,而今番不意入來,以爲當責之,而今則缺度不可以曲直强辯。彼言毛兵不許上岸,而我國先不遵禁約云,若以爲必捉毛將,而告知我國則尤難,故答書中不爲言及矣。上曰,以言責之,可也,筆之於書則彼似有悖慢之言,不爲之,可也。彼將深入西方,故欲缺我國而卑辭也。翼曰,自其父時,無意於我國,常有西犯之志。經世曰,丁卯出來,欲交和我國而忘後憂也。仲男事,外人之心,不勝憤憤,豈有如此痛惡之人乎?至曰雖殺其父,以爲不關云,招見時,亦極不遜,答書中雖不添入,而別紙中諭以無禮,則仲男雖到彼構誣,見我國之書必缺不信矣。答辭中有依前待之,其父拿來之敎,備局以爲不可爲也。伯曾曰,招見時,非徒辭色悖慢,至於當前唾之矣。經世曰,天下悖惡之人也。上曰,其父,非實治其罪之意也。以爲渠必忌憚,故下敎而僉議皆以爲不可,故不爲耳。雖殺其父不關云者,佯示其壯,而實不然也。彼雖禽獸,豈有如此之理乎?經世曰,悖惡之人,無改過之事,而徒增其怨,則一韓潤也。小臣丁卯年,受由沐浴安東,上來時欲拜掃父母墳塋,而祭墓之日,仁居傳通下去,行祭而還。今年以原從,亡父得蒙恩命,不勝感激,欲焚黃受由,而在京宰數字缺受由出去,遠方之人數字缺行出去,故欲受由,姑待金差數字缺去,先呈辭單,而詣闕之後,聞鐵原國家有憂之時,濫呈辭單,惶恐惶恐。
上在慶德宮。停常參·經筵。有政。
下直,同福縣監李時孟,鴻山縣監李厦。
李景奭啓曰,明日常參·經筵,取稟。傳曰,停。
李景奭,以吏曹言啓曰,守令有闕,政事,何以爲之?取稟。傳曰,當日爲之。
朴炡啓曰,全羅兵使具仁垕所授密符還納,請出密匣。傳曰,知道。
兪伯曾啓曰,李德泂數字缺書以政廳寶安印,且李民宬敎書數字缺敎書爻周之意,敢啓。數字缺
金尙憲啓曰,今日翰林取才,下番檢閱數字缺政府合坐進去,藝文館上下番,俱以兼春秋二字缺之意,敢啓。傳曰,知道。
朴炡,以都摠府言啓曰,都摠官金自點,御營廳坐起晝仕,請出標信。傳曰,知道。
以左議政三度呈辭,傳于李景奭曰,不允批答。
兪伯曾啓曰,今見前全羅兵使具仁垕月課軍糧措備事,狀啓,則本月十六日成帖,而具仁垕入京肅拜之後,今日始爲來呈,極爲稽緩,陪持人請推考治罪。傳曰,依啓。
朴炡,以兵曹言啓曰,傳曰,春信使吳信男等,寒天遠路,艱苦往來,且有善爲周旋之事,論賞其功勞事。傳敎矣。朴蘭英時前例相考,則司果已出則陞敍,閑良則禁軍除授矣。以此推之,軍官前司果金漢一·李馨長缺應缺陞敍,閑良劉仁吉則應授禁軍,而缺譯官朱吉男已行正戰,似當高品付祿,司果缺希參則係是出身,亦當實職除授,驛吏金缺同等十一名,依例限三年免役。至於軍官方忠明,則已行折衝,春信使吳信男職在宰秩,自下不敢擅議,上裁施行,何如?傳曰,依啓。吳信男加資,方忠明實職除授,金莫同等限二年免役。
以京畿監司金差下去時夫馬定奪事書狀,傳于李景奭曰,此書狀速爲回啓。
傳于兪伯曾曰,禁府雜人嚴禁,勿使內外私通。
朴炡啓曰,傳曰,三稜牌所着烙印,以標信所着印之,亦似不當,未知前日所着者何印,而似當新造以印矣事,傳敎矣。前日所用印迹,旣無可據,考諸續錄,則符信條云,倭野人闕內供饋數字缺將領·軍士·雜人·掌役·奴子等出入,考數字缺例用信符乃四稜,而此則用數字缺符,而特用三稜以別之也。以此言之,今數字缺當着之以兵曹所用信符烙印,而但前日數字缺牌所印,明是篆刻,兵曹時用信符,則非篆云。今若新造,烙印以信符二字,爲篆刻以印,似爲便當,敢稟。傳曰,知道。三稜牌令內官更爲考見,則其印迹似是通符二字云,通符烙印用之,可矣。
掌令金知復來啓曰,宋匡裕誣告之狀,臣等論列已盡,而聖明亦已洞燭矣。末世人心,傾危成俗,日以陷人爲事,而猶不敢自恣者,只以有反坐之律也。此律一廢,則民無所措其手足,而日後無窮之患,有不可勝言,請加三思,亟命依律定罪,以快人心。李克明實有爲兄爭死之心,則所當首先就獄,自服其罪,何故而逃避,又何故而變幻其招辭也?是不過陽爲救兄而陰欲自免之計,除職之命,實無所據,請亟收成命,以重名器。鐵山府使韓耆英,在道而猝遇缺,與守土而被擄者,異矣。非以爲身有所犯而欲缺之計也。但鐵山爲邑,介於唐·胡往來之衝,則實關防重鎭,而非他閑慢內地之比也。鎖鑰之任,豈無他可合之人,而必以曾爲賊俘者差送,敵缺所視,豈不爲笑侮之資耶?赴任之差遲數日,有不足恤,請亟命遞差,其代極擇差遣,以重對壘之任。答曰,匡裕所告,虛實相間,論以反坐之律,不亦過乎?且克明事,其言甚善,除職激勸,未爲不可,如是固執,可謂責人太重,而不識激勵之道也。韓耆英事已諭。
正言趙錫胤來啓曰,匡裕誣告之罪,宜伏反坐之律,臣等備陳論列,而天聽邈然,兪音尙閟,實未曉其意之所在也。雲衢輩雖曰有橫行數字缺朝廷之罪,而謀逆之事數字缺匡裕之逞嫌構捏,固已明矣。況其數字缺卽蒙疏釋者又幾人哉?以律斷之,未見數字缺毫可恕之道,而尙使容息於覆載之間,殿下何惜一凶慝之人而壞百王之大法,逆擧國之公議哉?請加三思,亟命依律定罪。林川郡守黃一皓,親昵悖惡之人,館養資送,至於掩奸匿逃,不顧公議,士大夫羞惡之心泯矣,而縱恣無忌之罪亦大矣,決不可推考而止,請勿留難,亟命罷職不敍。金敬賢不宜受賞之意,論列已久,而尙未蒙允,臣等竊惑焉。敬賢之聞凶言來告,致有奔走之微勞,而所告之事,終歸虛誣,作書之人,旣服大刑,則其不可受賞,如逋捉賊逌之人,亦明矣。明主愼賞愛缺笑,豈可濫施於無功之人哉?請還收缺賞給之命。答曰,不允。且敬賢事,爾等徒知與捕捉逆逌之人同賞之爲惡,而不合國家深遠之慮,唐文之言,今日果驗矣。
李景奭以春秋館郞廳以領監事諸堂上意啓曰,左右史不備,兼春秋入省記,事甚苟艱,被薦之員,今已取才,當日爲政,速爲差出,何如?傳曰,依啓。
吏批啓曰,西北守令體察使,自前例爲擬薦,而慶源·朔州府使薦望事,曹郞廳進去,則以方在呈告中,不爲擬薦云,何以爲之?傳曰,知道。自本曹擬望,可也。
以刑曹金淑男照目,傳于兪伯曾曰,燒木非渠偸竊之物,此律與其罪不爲相當矣。
吏批啓曰,咸從縣令任絖戶奴,呈狀于政廳,上典素患胸腹痛,前冬陪箋上京時,數字缺觸冒風雪,又於正月自監營還縣時,數字缺骨不爲運身,露處經夜,數字缺晝夜呻痛,死亡無日,不得已醫藥數字缺曳上京,今則元氣大敗,莫保朝夕,決無待差數字缺之期,速爲分揀處置云。病勢如此,則勢難還任,當此西邊多事,春耕方急之日,守令不可一日廣闕,任絖請罷黜,其代速爲差出下送。傳曰,依啓。
傳于李景奭曰,史官一員待命,騎馬三匹立之。
朴炡,以兵曹言啓曰,當日司僕諸員黃大積稱名人,自開陽門入來,差備門外擊錚,極爲駭愕,令攸司囚禁治罪,同門守一將李詠,常時不能檢飭,以致闌入,亦爲非矣,請推考。傳曰,依啓。
朴炡,以備邊司言啓曰,以接待所啓辭,今見龍差出來時謄錄,則三差等別贈給外,加給銀子五十兩,其時別有可給之事,所未詳知,而但念滿差曾與三差之中,慣受此禮,今則何以處之,令廟堂議處,何如,傳曰,依啓事,傳敎矣。今例贈禮單外,因戶曹啓辭,本司復爲請給別贈給者,爲其例贈太簡,不無落莫之意故也。卽今事勢,與前殊異,別無加給之事,龍差出來時舊例,勿爲提起,何如?傳曰,知道。所謂別贈給,乃是紬苧雜物,非銀兩,而前後啓辭不同,似乎不察也。
朴炡,以備邊司言啓曰,以接待所啓辭,被擄人求見親屬之事,縷縷所懇,且多缺慢之語,抑慮堅執,致有生梗之端,更令廟堂議處,何如,傳曰,依啓事,傳敎矣。被擄人等,旣許親屬接着於所館近處,就見館中,敍其阻闊,通其饋餉,在我待之之道,固已極矣,決不可使任意行走於閭巷之間。且吳信男之行,雖加厚待,而被擄人等,一切不許入見館中,彼此防禁,固當各自謹守,而小無有害於數字缺以此辭緣,令接待所善爲開數字缺云,宜當,敢啓。傳曰,依啓。
朴炡,以備邊司言啓曰,以接待所啓辭,義州假屬朴乭屎請缺刷還。傳曰,知道。令廟堂議處事,傳敎矣。當初朴乭屎,乃是跟隨使行之人,其使朴葵英,旣已出還於兩國和好之餘,則爲其屬者,豈有不還之道?此人等去留,固無損益於彼此,而但以事體言之,自當如此,差人先歸,轉報汗前,許還事,令接待所措辭開諭事,差人等處事,爲他日使价往來時,刷還張本,宜當,敢啓。傳曰,依啓。
朴炡,以備邊司言啓曰,以戶曹金差仲男等別贈給與否,令備邊司議處,何如,傳曰,依啓事,傳敎矣。今番春信使之行,彼之見待,極其優厚,出來差人輩,想必因此,而希望之心,固不淺矣。若只以各項宴享所贈例物給之,則將無以充塞其望,而況月介等曾已來此,慣熟前日贈給之規。別贈一事,今不可遽廢,所給銀段,依前例磨鍊,宜當。且仲男處密給一款,不爲擧行,而一從差胡所給之例,施行亦當,敢啓。傳曰,依啓。
李景奭以禮賓寺官員,以金差句管堂上意啓曰,昨昏譯胡出言,金差欲於明日發行,而行李未盡收拾,明明九日定爲打發云。故臣等方督市貿及求請等物,約完於午前矣。今朝譯胡爲言,今日行原昌君宴,又行上馬宴,則日勢急迫,似難周旋,欲於明日行上馬宴,晦日退行云矣,其意蓋欲遲延引晷,姑爲留滯之計也。臣等答以事勢則然,任意爲之,可也,而但昨因爾等之言,明日發行事,已爲分付該官,整理夫馬,且數字缺知,今當以退行之意,更爲啓云,則譯胡數字缺俺當更定以來。臣等以爲,今若因數字缺有自此督發之意,此甚未安,切勿更數字缺言,昨昏俺已明言,今又更改,果極未便,少無缺催促之嫌,俺當有以處之。强爲入去,出來更言曰,俺等初則定發於明日,只難於一日疊受宴禮,欲爲明明日退行矣。更思之,日晷向長,明早受宴後,猶可及往於碧蹄,以明日定發云。臣等亦不爲勸退之意,敢啓。傳曰,知道。
金尙憲,以戶曹言啓曰,因臣曹啓辭,金差三人處,依前例別贈給事,備邊司覆啓,允下矣。前例則各給銀子五十兩,而本曹所儲銀子垂盡,前頭又有毛差接應之事,毛差所求則在銀子,金差所求則在靑布,彼方以銀子換靑布,以其所求之物題給,而在我不缺者則儲蓄,宜當。銀子五十兩代,各給靑布百匹,段子一匹,則價直實准五十兩矣。依此缺給,何如?傳曰,依啓。
傳于兪伯曾曰,鐵原賊黨缺爲拿來,而平康賊黨,何不拿來乎?此賊黨竝爲拿來事,言于禁府。
傳于兪伯曾曰,鐵原賊凶書,若在其處,則平康下去都事,持來事言送。
兪伯曾,以義禁府言啓曰。傳曰,鐵原賊黨,已爲拿來,平康賊黨,何不拿來乎?此賊黨竝爲拿來事,言于禁府事,傳敎矣。鐵原賊黨,則當初因京畿監司狀啓,而請爲拿來。平康賊黨,則不爲現出於京畿監司狀啓,江原監司狀啓,時未蒙下,平康賊黨囚禁與否,未能詳知,故不爲拿來矣。卽遣都事,急急拿來之意,敢啓。傳曰,知道。
李景奭以禮賓寺官員以金差句管意啓曰,前日金差入去之時,第聞我數字缺臣,故別無通事定送之事矣。今聞數字缺牒報於備局云。金差之數字缺一路各官,凡干支供夫馬等事數字缺勢,一依假㺚之舌,則接應調發之節缺不可言云。胡譯中權仁祿,最善傳譯,且缺差胡所重,似當與護行官限江上差送。敢啓。傳曰,依啓。
李景奭以禮賓寺官員以金差句管堂上意啓曰,平安監司狀啓據,備局回啓內,灣上贈米停當事,卽今朴蘭英·吳信男,對金差具陳曲折,則金差答以此則俺等來,已因春信使,聞灣上之米無儲。故今番輸送外,其餘未准數,則只令後日辦給而已。終若不爲酬給,則固未免生怒之患,而在今無可怒之理云。此意,敢啓。傳曰,知道。言于備邊司。
李景奭以禮賓寺官員以金差句管堂上意啓曰,卽刻原昌君與金差等相見設宴,則金差等寒暄之外,別無語及他事,行七盃後,以行李數字缺固辭而罷云,敢啓。傳曰,知道。
李景奭以禮賓寺官員以金差句管堂上意啓曰,今日三差,與朴蘭英·吳信男等接話,有言上年仲男出來時,刷還五名之外,其後逃亡者亦多,今俺等回還時,未知捉送幾人也。又言申景琥·朴蘭英出來時,刷還九名之贖價,何至今不償也?此二款,非但事在停當之後,且非汗書所乃,本不當提起,而臨行胡說至此,似是仲男爲此恐嚇之說,極爲痛惡。臣等因念,仲男惡人,待惡人之道,不當示深惡之色,而今此出來之言,多有未滿之意,旣不能威以治之,又不能好意缺之,則日後逞憾交構之患,不可不慮。似當別爲厚待之意,令廟堂更議處置,何如?傳曰,依啓。
朴炡,以備邊司言啓曰,以數字缺送所謂別贈給,乃是紬·苧·雜數字缺而前後啓辭不同,似乎不察也事,傳敎矣。臣等取考接待謄錄,則上年龍胡等三差出來時,有例贈給·別贈給之規,而此則只用紬·苧·雜物。至於加贈給,始用銀兩,故三差處各加給五十兩矣。臣等只見啓辭,以加給,錯認爲別贈給,致有前後之誤,極爲惶恐。今則仲男爲三差之一,別贈給·加贈給,當與二差一樣矣。但上年,則仲男處密給銀子五十兩,今亦依前竝給乎?敢啓。傳曰,知道。依前竝給,似可矣。
李景奭以禮賓寺官員以金差句管堂上意啓曰,仲男此行,殊不缺意,他日逞憾之患,難保其必無,不可不慮。臣等之意,固當厚遇如前,別給如例,而此數字缺馬尾·紅笠·藍段·天益·紅絲·廣帶·黑數字缺,別爲賜給,則此是舊例,胡人授爵,意數字缺,非但渠實感激,他差所見,亦必且榮且缺不無計上行計之益,令廟堂速爲議處,何如?傳曰,允。
金尙憲,以戶曹言啓曰,毛遊擊所率家丁之數,牌文與接伴官狀啓,互相牴牾,守備·千摠等接待事例亦未詳,移文接伴官,問其一路供饋之規矣。今見接伴官回報,守備夏雲蒸,千摠羅士倫,攝缺政曹邦僅,書字的占燈學,子姪毛永錫·缺士貴等七人外,家丁則三十四名,而夏守備等七人,則遊擊以爲稍優待之云。且前日禮曹啓辭內,守備·千摠,則贈禮之物,亦缺加定於諸家丁贈給之數云。故前啓下數字缺內付標之意,敢啓。傳曰,依啓。書字的數字缺
吏批啓曰,祥原郡弑姑賊數字缺律,又降其邑號,罷其守令,數字缺承傳移文,依承傳擧行之意,敢啓。傳曰,依啓。
兪伯曾啓曰,卽刻禁府郞廳以數字缺言來言曰,罪人入來已久,臣等會于備局,而推考之命未下,更爲取稟云,故敢啓。傳曰,今日勿爲。
李景奭以禮賓寺官員,以金差句管堂上意啓曰,卽以戶曹磨鍊啓下別贈給物件及加贈給靑布一百匹,段子一匹,各具單子,別錄書給,則滿差則跪受叩頭稱謝,阿之好·仲男等亦皆喜悅云,敢啓。傳曰,知道。
兪伯曾以備邊司言啓曰,以接待所啓辭,仲男此行,殊不得意,他日逞憾之患,難保其必無,不可不慮,臣等之意,固當厚遇如前,別給如例,而此外如馬尾·紅笠·藍段·天益·紅絲·廣帶·黑靴子,別爲賜給,則此是舊例,胡人受爵數字缺之具也。非但渠實感激,他差所見且榮數字缺不無計上行計之益,令廟堂速爲議處,何如?傳曰,允事,傳敎矣。啓辭中所陳,不無意見,依此施行,恐無所妨,姑令接待所,先爲探認渠意後,處置何如?傳曰,依啓。
兪伯曾,以備邊司言啓曰,以接待所啓辭,今日三差與朴蘭英·吳信男等接話,有言上年仲男出來時,刷還五名之外,其後逃亡者亦多。今此俺等回還,未知捉送幾人也。又言申景錫·朴蘭英出來時,刷還九名之贖價,何至今不償也,此二款,非但事在停當之後,且非汗書所及,本不當提起,而臨行胡說,似缺仲男爲此恐嚇之說,極爲痛惡。臣等因念,仲男惡人也。待惡人之道,不當示深惡之色,而今此出來之時,多有未滿之意,旣不能威以治之,又不能好意待之,則日後逞憾交構之患,不可不慮,似當別示厚待之意,令廟堂更議處置,何如,答曰,依啓事,傳敎矣。刷還一事,吳信男在彼中時,汗一番書示之後,不及强請。國書中亦不提起,而兩差臨行,忽發此言,必是仲男作弄所致,九名贖還之價,亦是已徑停當之陳語,而又此惹起,其情可惡。句管諸臣,旣已說破。彼若更爲言及,則答以前日刷送五名,揆之情理,大所不忍。顧以兩國交好之義爲重,勉强爲之爾,汗亦感此意,旋卽送還,此誠兩國之美事,豈可更爲援例,以啓無窮難繼之後弊,而壞了誓天交隣之好意乎,十分明白交辨,期於動聽,宜當。至於仲男,別示厚待之意,則諸差別贈之外,又密給五十兩,其所以待之者,可謂已厚矣。此外數字缺有方便,可以消其憾恨之毒,破其交構之計者,令接待所別樣思量,稟旨施行,宜當,敢啓。傳曰,依啓。
李景奭以左相不允批答啓曰,此批答安印,請出寶。且史官,以此批答齎去事,待令於闕門外,以隙出送傳諭之意,敢啓。傳曰,知道。
兪伯曾啓曰,出使中史,來到闕門外,請出開門標信。傳曰,知道。
左議政金瑬三度呈辭再蒙天恩,受由調治,素患前症,一向沈劇,差復無期,臣相職及兼帶,竝以本差。
左議政金瑬身病三度呈辭。不允批答。王若曰,用爲舟用爲數字缺倚毗之誠,至于再至于三,何果退休之數字缺疇懷,惟卿,餘事文章,數字缺社稷,明萬古之彝倫,身佩安危數字缺倚卿振肅,世道賴卿維持,何意引數字缺屢報注意之日?勤勞國事,縱有採薪之憂,賴神明之佑,庶見勿藥之喜,念時勢惟其孔棘,數字缺卿身何可丐閒?齊民載飢,發棠之責斯急,晉缺多湧,侵鎬之患彌深,是誠急急乎殆哉?豈缺望望然去也?棄予寡昧,雖不足與有意,當缺艱虞,抑何心於坐視?亟回若浼之志,用副如渴之望。於戲,黃閣謨謀,益殫大臣之責,綠缺歸去,恐非高臥之時,進退奚可以輕?委寄如此其重,毋思獨善,勉圖共負。所辭宜不允。故玆敎示,想宜知悉。知製敎崔惠吉製進
吏批,判書金尙容進,參判趙翼病,參議李楘式暇,左副承旨李景奭進。李英男爲嘉善大夫韓興君,尹東老爲嘉善大夫坡興君,金槃爲通訓大夫宗簿寺正知製敎兼世子侍講院弼善校書館校理,裵命缺爲通訓大夫行軍器寺僉正,李行遠爲通訓大夫行吏曹正郞兼世子侍講院文學校書館校理,尹仁演爲通訓大夫行忠勳府都事,金興祥爲通訓大夫行漢城府判官,閔光勳爲通訓大夫禮曹佐郞,鄭賓爲通訓大夫行工曹佐郞,李幼渾爲通直郞行宗簿寺主簿。參外,宣敎郞行藝文館檢閱兼春秋館記事官鄭太和,從仕郞校書館正字余尙珪,通訓大夫行軍器寺副奉事宋可臣,從仕郞行校書館副正字朴震弼。缺鄭復爲通政大夫慶源都護府使,金養□爲竭誠奮義振武功臣通政大夫行朔州數字缺爲通訓大夫行咸從縣令數字缺縣監,申景汶爲兼通數字缺爲宣敎郞居山道察訪兼校書館數字缺。兵批,兼判書李貴推考,參判南以恭數字缺堂上進,參議尹履之病,參知李基祚進,右承旨朴炡進。洪銊爲嘉善大夫行龍驤衛副護軍,魚大缺爲折衝將軍行龍驤衛副護軍,閔應恢爲禦侮將軍行龍驤衛副司直,吳成立爲進勇校尉行龍驤衛副司果。外,權井□爲嘉善大夫行花梁鎭水軍僉節制使者。已上燼餘
上在慶德宮。停常參·經筵。
李景奭啓曰,明日常參·經筵,取稟。傳曰,停。
兪伯曾啓曰,昨日推鞫勿爲事,命下矣。今日推鞫,何以爲之?且推鞫何處爲之乎?傳曰,推鞫禁府爲之,且金差句管堂上,則勿爲參鞫事,言之。
兪伯曾啓曰,今見掌數字缺黃氏奴婢辨覈公事,軍籍廳漢城府數字缺不過數日之間,而正月十六日判下公事數字缺則該曹例爲懸頉以啓矣。羽林衛將安數字缺十九日以母病相見事,白川地受由下去,而來三月缺入直單子中不爲懸錄,至於受點,不察甚缺,請兵曹色郞廳推考,色吏囚禁治罪。傳曰,依啓。
兪伯曾啓曰,小臣推鞫坐起進去,下直,且請數字缺後文書。傳曰,知道。
朴炡,以都摠府言啓曰,數字缺入直軍士中日習射,請出標信。傳曰,知道。
李景奭啓曰,左右史不備,兼春秋入直,事甚苟艱,新除授檢閱鄭太和今日內署經之意,兩司城上所命招言之,何如?傳曰,允。
朴炡,以都摠府言啓曰,副摠管金自點,內兵曹會同分軍及尙衣院坐起,除數字缺標信進去之意,敢啓。傳曰,知道。
兪伯曾,以禁府郞廳,以大臣意啓曰,今日推鞫事,命下矣。左議政金瑬,雖在呈告之中,鞫逆莫重數字缺不可不同參,請命招。傳曰,依啓。
兪伯曾數字缺言啓曰,推鞫時多有出使之事,禁府實都事不足,依前例假都事十五員,令該曹爲先差出,何如?傳曰,依啓。
朴炡,以兵曹言啓曰,來三月初數字缺直羽林衛將望單子,書啓時,本廳省記受由數字缺以無頉書呈,至於入啓受點,其慢不致察之罪,不可不懲,本廳色吏,令攸司囚禁推考,何如?傳曰,允。
正言趙錫胤來啓曰,匡裕誣告之罪,宜伏反坐之律,臣等備盡論列,而天聽邈然,兪音尙閟,實未知聖意之所在也。雲衢輩雖曰有橫行列邑誹數字缺朝廷之罪,而謀逆之事,未有端緖,則匡裕之逞數字缺構捏,固已明矣。況其他被誣,而竟蒙疏釋者數字缺十數乎?斷之以律,未見其一毫可恕之道,數字缺容息於覆載之間,殿下何惜凶慝之數行缺不懲之意,論列累日,而尙未蒙允。臣等數字缺惡惡,人之常情也。匡裕之巧出奸計,偸竊數字缺此人人所可惡之事,而一皓舍藏,其處發覺,數字缺猶不肯出,反以戲謔之語,答送移牒,士大夫數字缺惡之心泯矣,決不可尋常推考而止,請勿留難,亟命罷職不敍。答曰,不允。
掌令金知復來啓曰,宋匡裕上變之事,虛實相間,果數字缺聖敎,而但匡裕以謀逆上變,而雲衢輩謀逆之狀,未有端緖,皆已疏決,則告者之反坐,不易之定律也。此人心之所以久而不快,兩司之所以爭而不已也。請加三思,亟命依律定罪。李明實無救兄之心,而陽爲爭死之言,今若聽其言而不察其心,以除實職,則只足以中數字缺而激勸之道,恐不當如是也。請還數字缺命,以重名器。咸從縣令金益鍊,本以悖數字缺,曾爲守令,多有泛濫之事,西路臨民之任,何可付諸此人之手?請命罷職。延曙察訪申景汶,爲人泛濫,前爲高靈縣監,貪黷無厭數字缺於朝端,久矣。及授本職,物情皆以爲怯,請命罷職。本驛以初程殘站,凋弊日甚,其代各別擇差。答曰,不允。金益鍊·申景汶遞差。尹墀啓曰,金益鍊·申景汶遞差事,命缺臺諫方以罷職論啓,故遞差承傳,不得捧入之意,敢啓。傳曰,知道。
李景奭以奉常寺官員,以都提調·提調意啓曰,本寺係是數字缺向重地,典僕輩不許免賤免役之法,數字缺甲,經亂散亡之餘,數少典僕,或有因數字缺等功,身得參原從,遂至免賤數行缺原從免役之人,以本寺書吏五六字缺移差之意,竝爲分明捧承傳五六字缺至弛廢,今者吏曹不念捧承五六字缺依他有料公衙門書吏之例,使喚五六字缺陪香·陪奇別等事絡繹定五六字缺以軍籍廳査准,接待所書寫,種種數三字缺事,被侵萬端,非但無料食,一身兩役之數字缺萬無支保之路,使祭享重處,不成缺樣,極爲可慮。自今以後,依前承傳,一切勿許他役事,申明捧承傳施行,何如?傳曰,依啓。
兪伯曾,以刑曹言啓曰,以囚人別監金數字缺照律公事。傳曰,燒木非渠偸竊之物,此缺其罪不爲相當事,傳敎矣。金淑男當數字缺內,有燒木數駄載出之語,推問時供數字缺燒木云,而及其刑問,施爲次傳旨數字缺無辭遲晩。故照律時柴木一款,亦爲竝數字缺敎改付標之意,敢啓。傳曰,知道。
李景奭以禮賓寺官員,以金差句管堂上意啓曰,數字缺以今日定爲發行,而卽刻胡譯出言,行數字缺時未完,了當於明日早發云,而應入數字缺之數,不言實數,以此不得預爲知會,極數字缺㦖慮。敢啓。傳曰,知道。缺已上燼餘
上在慶德宮。停常參·經筵。
李景奭啓曰,明明日國忌,明日齋戒,此兩日視事缺取稟。傳曰,知道。
李景奭啓曰,數字缺出去時,依前例遣宣傳官,諭以好去之意,敢啓。傳曰,知道。
李景奭缺從胡十九名,仲男所送從胡一名,數字缺詣闕下,依例饋酒賜物之意,敢啓。缺
李景奭啓曰,從胡數字缺感激云而出去。數字缺
李景奭,以禮曹言啓曰,今此數字缺失火後盡燒燼,至於延及閣後,莎數字缺驚愕,慰安祭,似當不卜日急急設行,數字缺香祝自京下送,政府堂上及本曹數字缺觀象監·繕工監提調同往奉審。當數字缺李恒闕直不在,以致不及救火,令攸司數字缺罪。入番守僕黃業成等六名,俱以不謹上數字缺本官捉囚,而前山直禹元同等五名數字缺出之罪,雖曾無報本曹公文,而亦出於數字缺龍之致疑之詐,則不可不査覈以處,守數字缺業成·金永男,別上直韓數字缺,山直金春立·崔彦,前山直禹元同數字缺車忠·崔孔·崔書員·梁得龍數字缺禁嚴覈,何如?傳曰,數字缺護軍等竝爲拿推。
正言數字缺,匡裕誣告之罪,宜伏反坐之意,數字缺論列,而天聽邈然,兪音數字缺月之明,亦有所未燭歟?雲衢輩雖數字缺列邑誹謗朝廷之罪,而謀逆之事數字缺端緖,則律所謂誣輕爲重者,此也。數字缺卽蒙疏釋者,其數亦多,豈非律數字缺人被告一人不實,猶以誣告論者乎?以律數字缺亦可以虛實相間,而不用反坐之數字缺誣告,而不懼其罪,則因嫌陷人之徒數字缺不爲平,日後之弊,將不可勝言,請數字缺亟命依律定罪。林川郡守黃數字缺匿避之罪,不可不懲之意,論列數字缺蒙允,臣等竊惑焉,惡肯出乃以戲謔之語,答送四五字缺大夫羞惡之心泯矣,而縱恣無忌數字缺大矣。豈可略施推考而止哉?請勿數字缺亟命罷職不敍。答曰,勿煩。
李植以司饔院官員,以都提調意啓曰,濟州柑子進上五六字缺裁省廳四運啓五六字缺啓減元數十五運六七字缺運迄未封進,未知厥由。不少四五字缺極爲駭愕,請濟州牧使推考。咸鏡四五字缺魚薦新,亦過期不送,咸鏡監司缺推考,何如?傳曰,允。
李景奭啓曰,缺處遣宣傳官賜慰,則金差等曰數三字缺不勝感激云矣。傳曰,知道。
傳曰,缺雜人嚴禁事,金差護送宣傳官處。缺
李景奭以禮賓寺官員以金差句管堂上意啓曰,三差等以從胡十九名,往于缺叩謝云矣。臣等言,禮則然矣,比諸前例缺數太多,使之減送,則今此之來,蒙缺待,不勝喜歡,玆以增數往謝云,敢啓。傳曰,知道。
李景奭以禮賓寺官員以金差句管堂上意啓曰,仲男處四五字缺事,因昨日議定于大臣,以段子代缺事,傳敎矣。臣等反覆致念,試五六字缺更加察其氣色,則滿差輩以仲男缺本國之故,通官亦頻見仲男頗有猜妬之缺仲男聞此,極爲不安。至於流汗,此正行計缺矣。朴璇密爲致情於仲男,要給前言數字缺仲男曰,若以爾贈我之意給之,則當受數字缺,更議于大臣,則大臣亦言給之爲當,差數字缺若更爲入啓後給之,則似失機會缺朴璇只將衣帶,佯爲暗給,而他差已爲數字缺禮判曰,此衣何處可着而云云,此意,敢啓。傳曰,知道。
李景奭以禮曹言缺啓辭,胡差打發之後,待馳報卽爲四五字缺遣宣傳官告諭于遊擊矣。五六字缺發還後馳報事,令五六字缺金差,開城府,或不無六七字缺報于接伴官,接伴官亦使待五六字缺之意,竝令該曹密爲移會于開城府數字缺接伴官處,似或可矣。遊擊一日之淹留,其四五字缺事且未安,惶恐敢稟。傳曰,依啓事數字缺矣。金差發還後遊擊上來事,前日數字缺官已行開諭于遊擊接伴官,所當數字缺之過去,方可進前,似無卒然相値之數字缺,本曹隨例移會之事,每患遲滯,數字缺金差離發開城府後,便卽上來事,數字缺下諭于接伴官,使之相數字缺啓。
李景奭以禮賓寺官數字缺堂上意啓曰,金差等一行上下四五字缺馬外卜駄載持馬四十七匹,預爲四五字缺把,比諸前番之行,僅三分之缺傳曰,知道。
李景奭以禮賓寺官員,以金差句管堂上意啓曰,到心贖五六字缺終始責徵,臣等招到心同去五六字缺債果有之,已爲辨置牛隻于□州本缺臣等言於債主曰,到心之兄,僅辦牛隻,當數字缺付送,已令家奴往於黃州事,反覆言數字缺債主猶不解怒,期於盡捧,若如意則當數字缺其兄云。且諭且塞,猶不能結末。且崔數字缺妾贖還未收價,則其妾父得爲趁數字缺云,敢啓。傳曰,知道。到心事更爲。缺
李景奭以禮賓寺官員以金差句管堂上意啓曰,金差臨發求索之物數字缺後,卽刻發行之意,敢啓。傳曰,知道。
李景奭以禮賓寺官員以金差句管堂上意啓曰,金差要見朴景龍子,卽令招之,則數字缺見而出,別無所問云,敢啓。傳曰,知道。
李景奭以禮賓寺官員以金差句管堂上意啓曰,臣等以金差護送官,先往慕華館,與金差設餞宴,則金差曰,累次往來數字缺厚待多謝云云,酒行五爵後,行忙固數字缺罷去之意,敢啓。傳曰,知道。此下缺
朴炡,以備邊司言啓曰,以接待所缺三差別求檳榔·石榴根皮·黃連·南靈·缺薑·色絲·彩色等,些少微物,則自此覓給,缺仲男所請,最切於弓角,臣等使之終始數字缺又來言曰,弓角必欲得之,若怕他差效數字缺求之弊,則出去之路,一二張所入潛給數字缺何以處之,令廟堂指揮,何如?傳曰,依啓。缺。弓角一二張所入,不至大段,依所言缺給之,恐無所妨,敢啓。傳曰,依啓。
李景奭以禮賓寺官員以金差句管堂上數字缺所啓辭,渠雖疑訝,措辭給之數字缺議處置事,批下矣。此事係數字缺敢擅定,議于大臣,則以爲五六字缺探試試問之際,果生疑四五字缺不必强給云。依前啓辭,且給衣數字缺啓。傳曰,依啓。
李景奭以禮實寺官員以金差句管堂上意啓曰,臣等卽行上馬宴數字缺欲,滿差使譯胡傳言,除此宴則後難數字缺爲停盃,願以汗之分付告之,五人刷還之缺爲連續刷還之事,前夕說與吳·朴兩人數字缺臣旣已得聞,而果爲啓知乎,臣等有若不知而答曰,吳·朴未嘗言於我輩,況可以缺乎,滿差言上年貴國刷還五名,而數字缺特爲還送者,實出於和好之至意也。其時數字缺不更約其連刷之事,而其後逃亡者相繼數字缺不入於蒙古,不往於漢地,必爲之尋來,故數字缺貴國尙不以逃來通之。當初相信之數字缺臣等答曰,誠有所言,但跳出之輩五六字缺來之路,或斃於飢餓,或死於猛獸,五六字缺竟至得達者十無一二,雖或生還而數三字缺刷還之令,至死逃避之東之西,有四五字缺之,以逃還之事,說諸爾國,而其勢末數三字缺者,兩國方以好意相將,爾國不以因此數三字缺所致憾於我國,我國亦不以爾國不數三字缺刷而少弛刷還之念,此是和好之實情,數字缺區區於彼索此還之間哉,更勿言此云,則滿數字缺,俺等亦知和好之實,在於誠信。已往固數字缺論,前頭之事,尙加勉之。自今以後,凡係逃數字缺國雖不爲之强刷,貴國必須一一通之云。數字缺欲聽其肯諾,而爲他日執言之資,臣數字缺亦何據以通之哉,差曰,俺於路間數字缺謊說乎,今若率去五六字缺,此言雖是凡人狀貌五六字缺捉爲眞,則不但眞贋之難辨,四五字缺作弊者,此則決不可爲矣。且言今日數三字缺宴,以情相接,不宜有此雜談。且可銜不數三字缺何如,差等止鬧回嗔,微笑而答曰,宰臣之言數字缺俺等所言,亦致其和好之意耳。仍飮數數三字缺仲男又撑目力言曰,年前申景琥·朴蘭英數字缺人贖還之價,何至今不償也,臣等答以此則數三字缺非我等之所知,昨聞蘭英,已言其當初停數字缺意云,更與蘭英講定,可也。前日啓下朴數字缺等請還事,欲爲言及,而觀其氣色數字缺必因此,而漸作難處之言,仍其辭數三字缺單所付物件及汗前所答數三字缺傳將出,三差欲得倭劍長者各四五字缺防身之用。且言安州以西,多發軍四五字缺云。此意,敢啓。傳曰,知道。此意缺
李景奭啓曰,胡差打發之後,待四五字缺來事,向遣宣傳官告諭于毛四五字缺差,明日當發還後馳報事,數字缺預定以待,何如?且金差到開城府,或數字缺宿之弊,過後趁卽馳報于接伴官,接伴官亦須待其馳報,方爲上來之意,竝令該數字缺爲移會于開城府及接伴官處,似或毛遊擊一日之淹,其弊不貲,事且未安,惶恐敢啓。傳曰,依啓。
李景奭以禮賓寺官員以金差句管堂上意啓曰,金差來路缺平壤·安州等處,螺角切欲得去,納數三字缺懇請累度,而臣等以爲螺角數三字缺而監兵使處,則自古傳來五六字缺螺角萬無得路云,而五六字缺此急示知,何以處之,五六字缺亦爲牢拒,則第欲借去後數字缺臣等答以決不可得云矣。大槪差官缺出其毛兵之作梗,要備防身之資數字缺柄,此則前亦有給送之例,何以爲之?敢稟。傳曰,知道。只給槍柄,可矣。
朴炡以數字缺捕盜從事官以大將意啓曰,因刑曹啓辭,私入椵島漢人處,貸貨成文沈,差數字缺時,貽弊人李志珀·南應信,送于數三字缺,敢啓。傳曰,依啓。
兪伯曾以鞫廳大臣意啓曰,韓成吉,刑問一次,牢諱不服,數字缺凶詐,請加刑。傳曰,依啓。
兪伯曾,以大臣意啓曰,李忠慶,刑問一次,牢諱不服,問通簡宰相數字缺平城君爲言以爲報復之計,尤極兇詐。數字缺。傳曰,依啓。
兪伯曾啓曰,金應福數字缺事,往于其所住貞陵洞,則前年十月下去黃州東面云,故仍送都事于黃州矣。傳曰,知道。
問事郞廳,以推鞫廳意啓曰,數三字缺廳來言,李忠慶病勢危重,四五字缺恐爲失刑,請正刑。此下缺。已上燼餘郞廳李弘稷校正。郞廳魏致亮書。
上在慶德宮。停常參·經筵。
自卯時至巳時,日暈兩珥。午時,日有交暈兩珥,暈上有冠,暈下有履,左右有戟,色皆內赤外靑,白虹貫日。申時,日暈兩珥有交暈,暈上有冠,暈下有履,左右有戟,色皆內赤外靑,白虹貫日。
朴炡啓曰,三稜牌數字缺印,請出通符烙印。傳曰,知道。
李景奭啓曰,海昌君尹昉症候書啓來呈,而今日齋戒,故不得入啓矣。其中有當用之藥,何以爲之?傳曰,知道。令藥房劑送。
朴炡,以都摠府言啓曰,都摠管洪柱元,以監膳事,自初一日至初三日,除標信,司饔院進去之意,敢啓。傳曰,知道。
李景奭啓曰,汗書適有考見事,令承文院持來,則謄書一通持來,而不爲封識,有同閑漫文書。問之則此等謄書,別有封識之例云,殊甚非矣。汗書中語涉毛將,而如是宣覆,則流播之患,難保其必無。自今凡汗書·督府書及我國答書,雖謄書者,竝令封置櫃中。該院官員着名,親自開閉,以爲恒式,何如?但自院中分付,則不無中廢之患,敢啓。傳曰,依啓。已上燼餘
江原道暗行書目,寧越辛喜孫,小小沒干,徵捧過重,交結京商文參奉稱號者,留置衙下,自官供饋,朝廷處置事。
都事尹烓,平康罪人金承仁等五名,拿來。
所啓,以國忌齋戒,姑停。
府啓,金益鍊·申景復事,停啓。
禮曹庚午式年初試進士試,八月初八日,文武科二十二日,文臣庭試三月初十日。啓。已上出古判書朴鼎賢日記
上在慶德宮。停常參·經筵。
李景奭啓曰,明日常參·經筵,取稟。傳曰,停。
朴炡,以都摠府言啓曰,今日入直軍兵,當有中日習射,而有國忌退行之意,敢啓。傳曰,知道。
李景奭啓曰,數行缺今三月朔日,又有白虹貫日之變,一日數字缺穴抱珥諸咎畢見。臣等瞻顧駭慄,未知厥由。歷代史牒,屢書不一,前世之事,未暇擧論。以近世所親見者言之。甲子·丁卯元月,皆有此異,而變亂之作,曾不旬日。其警告之切迫,徵應之捷速,莫此爲甚,豈不大可懼哉?況今瘡痍滿目,疆域多虞虞,外而醜類恐喝,內而逆節屢萌,襏襫蔀蓽之民,皆欲干犯國家,嘯噭山澤,今之國勢人心,可謂岌岌殆矣。萬一不幸,燃眉剝膚之患,復有如前日之倉卒,則未知國家何以辦此?今者君臣上下,一向泄沓,虛文末飾,苟冀無事,簿書期會,且不能理。乃若自上,親接臣僚,察納論議,以趨時務之急者,固不容斯須弛慢。而近且朝講久廢,大臣罕接,廟堂訏謀,不過尋常奏覆而已。求以應非常之災,防不測之患,不亦難乎?伏願聖明,亟加惕勵,更恢振作,頻御外殿,延問臣隣,毋事淵默,毋安故常。軍政之未擧者,汲汲修明,民瘼之未祛者,孜孜講究。不尙虛文,惟務實效,使言路不絶,下情丕通,日以慰民心答天意者,念玆在玆。交修相勉,則所謂福至禍除,自然相符者,庶不誣矣。臣等,俱以無似,叨居數行缺闕內罷漏後,外則數字缺爲罷漏,此由坐更之卒,不謹傳漏而然也。其令兵曹摘發按治事。傳曰,依啓事,傳敎矣。各處坐更之卒,捉來推閱,則第三傳漏惠政橋軍士,明白傳呼,而第四傳漏專進防軍士鎭川正兵金戒生,不謹致察,以致罷漏遲滯,極爲駭愕。令攸司依法察之,何如?傳曰,允。燼餘
上在慶德宮。停常參·經筵。
李景奭啓曰,明日常參·經筵,取稟。傳曰,只朝講。
李植啓曰,假注書鄭復吉,病重不能察任,姑以事變假注書姜翯兼察之意,敢啓。傳曰,知道。
鞫廳啓曰,金承仁所供如此。與數行缺同謀兇逆之人,而若爲先告,則似當別有處置之事,更問於平康,得其實狀後處置。且其所引李承叔·李汝守·裵應善等,皆是李仁慶承服之招所引者,而至於再出,請竝拿來。韓成吉子及忠慶之弟所謂仁慶,亦爲拿來,何如?傳曰,依啓。汝水勿爲拿來,成吉之子,令本官捉囚,以待處置。又啓曰,李忠慶與金光益,未及對面之前,問光益何樣人,則忠慶言其貌色甚眞。面質時忠慶病甚,雖氣息奄奄,而明言往見同宿之狀。光益則氣色沮喪,多有窘態,素昧平生之招,殊甚不直。所當刑推得情,而姑待文仁哲拿來,憑問處置,何如?傳曰,依啓。又啓曰,崔大起·元應貞·唜福等所供如此。崔大起則李忠慶承服之招,最爲緊出,首謀兇逆之狀,昭著無疑,而未盡吐實,極爲兇詐。大元·應貞,皆稱忠慶奴子,隨入忠慶家,凡逆謀,必無不知之理,而殺馬祭神歃血之事,有若不爲參見者然,亦極兇詐,請竝刑推。唜福則忠慶等行路止宿處,謀奪崔彦龍牛隻,托言己奴,拘執隨行,愚蠢無知,似非參謀之人,姑爲仍囚,以待獄事結末,何如?傳曰,依啓。應貞·大元,姑爲仍囚,唜福放釋。
李景奭,以領議政言啓曰,右議政李廷龜,以齊陵奉審未還,左議政金瑬,亦爲朝講入侍,推鞫事體極數行缺未可預料,論思重地,事甚苟簡。請於後數字缺闕員,竝爲差出,何如?傳曰,允。
李植,以弘文提學言啓曰,本館書籍,散失殆盡,如筵中進二字缺書,亦皆不備,故經年令校書館用活字印出。又繼印詩傳,而旋因兵變停役矣。目今進講,不過冬間當畢,則頃當進讀詩傳,趁此天暖日長時節,其爲始役,及冬前粧䌙以進,宜當。國家經用,方患竭乏,治兵之外,固當百役俱停,而此則係于自上進讀功程,事無大於此者,而所用工匠糧料,不至浩大,紙地則校書館所捧者,亦有千餘貼。請令該曹,從速磨鍊印出,何如?問于領事,則亦以爲然,故敢啓。傳曰,姑徐。
李植,以侍講院言啓曰,自前弘文館書寫三人,本院書寫二人矣。頃者大駕駐江華,國用減省時,弘文館則仍存前數,本院則減下一人,本院逐日書筵,懸吐事務,倍蓰於弘文館,而只有一人供役,或有不得已疾病事故,則轉借他司,書寫懸吐,事極苟且,亦涉未安。請令該曹本院書寫一人,如前數加差。傳曰,不允。
李植,以侍講院言啓曰,上番六員內,兼輔德未差。弼善呂爾徵,兼文學李行遠,俱以暗行御史出使,兼弼善金槃,正月望間以病親呈辭受由,今在公洪道連山地。書筵入番事緊,請兼弼善金槃,斯速乘馹上來事,下諭。依前例院書吏給馬發送事。傳曰,依啓。
義禁啓曰,齊陵守護軍梁得龍,曾已自現囚禁,而黃業成等九人,今又拿囚矣。山直禹元同等,則豐德郡守牒報內,知奇逃躱云,極爲駭愕。上項禹元同,跟捕上送事,京畿監司處行移,何如?傳曰,允。
李植,以成均館言啓曰,今三月初三日儒生課試,三公有故,不得行之之意,敢啓。傳曰,知道。
以李光進祭文傳于李景奭曰,觀此祭文,則其中數句之語,殊甚不妥,今俗習可謂太薄矣。當該知製敎,所當禁推,今姑置之,政院知悉,今後各別察爲。
政院啓曰,伏見李領府事入來之意,下敎之旨,謙抑懇惻,丁寧如渴之意,溢於十行之外,不勝感動,何以加焉?玆就下敎爲諭辭,只於末端,略爲措辭之意,敢啓。傳曰,知道。
以備忘記傳于李景奭曰,昔商受無道,三仁去後,國乃滅亡。以此觀之,則仁人之國家,不啻如魚之有水,旱之有雨也。領府事李元翼,以先朝勳舊,忠貞茂著,淸德冠古,此實國之大老也,而望望然去之,無意於幡然上來,此寡昧無道誠薄之致也。噫,今國家數行缺群議所屈,中夜言念,不覺悲慘矣。其時數字缺移置之時,泛以妻子爲言。故其妻女及稚兒,俱未免移置,予實矜惻,不能暫忘也。其年長之子,則雖正數年,以待時事之稍定,而其妻女及稚兒,則勿爲拘禁,使之任意居住,毋傷於瘴毒,實合待親之道,議大臣以啓。
掌令金榮祖來啓曰,宋匡裕,以謀逆上變,而雲衢輩謀逆之狀,未有端緖,皆以疏決,則告者之反坐,萬古不可易之律也。凡告變之言,實則實,虛則虛,聖批所謂虛實相半者,臣等未之然也。此人心之所以久而不快,兩司之所以爭之不已也。請勿留難,亟命依律定罪。李克明,實無救兄之心,而陽爲爭死之言,今若聽其言而不察其心,以除實職,則適足以中其奸計,而激勸之道,不當如是也。請還收李克明除職之命。答曰,不允。
正言趙錫胤來啓曰,匡裕誣告之罪,不可容貸之義,臣等備盡論列,而聖明尙此疑難,何哉?雲衢輩雖有謗訕悖妄之罪,謀逆之狀,未有端緖,而旣蒙疏決,則不可以匡裕之上變爲眞實,而不用反坐之律,亦明矣。誣告而不服于罪,則呈嫌陷人之徒,何所憚而不行其胸臆乎?日後之弊,將不可勝言。請命依律定罪。數行缺平安監司金時讓,以其本道儒生崔訔等狀,牒報本司,而稱昌業孝行及補餉活民之功,冀達天聽,將爲勸奬之道,似當更除拜守令,以答士人顒望之意,敢此具啓。傳曰,依啓。
朴炡,以義禁府言啓曰,逆賊李忠慶,已爲承服正刑,破家瀦宅,籍沒連坐,罷其守令,降其邑號等事,依律文擧行事,捧承傳施行,何如?
李景奭,以奉常寺言啓曰,大小祭物,必須精潔,而中脯造作之際,例有殽雜不精之患,故法典私造之律極重,而聞自前封進之時,令各官刻其邑號,本道監司監封上送。經亂以後,舊規一廢,遂開方納之路,謀利之徒,冒犯私造之律,貪其重價,隱僻造作,淆以雜肉,而不無其弊,莫重祭物,極可寒心。捧上之際,雖欲詳愼,而造完之後,辨別無路。今宜一依舊例,令各道各官,精造擇封,刻其邑名。日後如有不潔現露者,官吏重究之意,下諭各道觀察使處,使之申飭擧行,且令法府,摘發私罪者,依律科罪,以杜姦僞之弊,何如?傳曰,允。
李植,以忠勳府言啓曰,今春等付祿時,親功臣罷散未付人,及嫡長決訟者,扈從忠義衛一未付祿·一番付祿之等,連次呈狀,而臣等有故,未及磨鍊矣。此類與數字缺不同,自前或有科後追後薦狀之規,追數行缺推考,罔晝夜督捧,而如有如前慢忽,則兩數字缺房營吏,捉囚京獄治罪事,行移,何如?傳曰,依啓。
尹墀,以戶曹言啓曰,近來年少郞官自尊不過,少有公事場檢飭之事,則輒決去就,自以爲高致。前者李公益,以不關之事,引入不出。今者正郞洪恕,又無端呈病乞遞。必以頃日胡差接待時,有仍事詰責之端故也。當此多事之時,引疾曠官者,遞差,宜當。敢啓。傳曰,知道。先罷後推。
尹墀,以戶曹言啓曰,都監三年糧,例於十二月以後乏絶。故每年京畿三別收米,當年內收捧補支矣。戊辰條三別收米,上年十二月內畢納事,入啓行會,而不被災數三大邑,專不上納。故守令推考督捧事,今年正月,又爲入啓,猶且不納。其後又以二月晦日內不納,則監司亦爲推考事,入啓行移。至於營吏捉來。乃以切迫之意,丁寧分付,有若私情者然,而水原·麗州·南陽等三別收一千三百餘石,無一不來納。都監軍士三月朔料,尙未分給。將有脫巾之變,極爲駭愕。右三官守令,爲先罷黜,其餘未收各官,則令本道監司,被災八邑外,從重推考。且上年本道監司狀啓內,以爲凶年捧米之擧,須在百穀初熟之時,稍遲則民公益窘,收捧未易云者,實是識務之言,而不爲嚴加催促,如前狀啓之意相左,監司,亦爲推考,宜當。大抵上年,則比常年所減,幾至萬石,前頭繼用之事,亡數字缺應捧之米,外方趁不收捧,視該曹之令,有數行缺臣等日夜憂煎,寢息不安,須有數字缺措然後,可以警動其怠慢之習。請令廟堂,竝丁卯以後田三稅未收最多者,論以重律。如上年數字缺尤甚不納各官之例,而別爲事目,頒布各道,宜當。不然則如臣等人微望輕者,雖口爛舌燋,無益於事,而只損國體,惶恐。傳曰,依啓。且近來守令之輩,不念國事,違道干譽者,比比有之。予實惡其爲人,此亦其類也。所當依啓辭罷黜,然如此農時,三官守令,竝爲遞易,其害不貲,姑先降資。
毛都督揭帖,海氷未判,戎務倥傯,不遑走一介以候新禧,歉也何似?昨因聞問賢王,差遊擊毛有簡,親齎尺牘,訊知滋擾驛遞,誠可恨也。惟執事,速令回來,不致稽留紊事,皆出高義薄雲天矣。肅此以達,庸耑布悃愚。不宣。名正具,左沖。
答院曰,不允。且黃一皓事,此時善治守令,不可以微事遞易,以貽迎送之弊,更勿煩黷,宜矣。
兪伯曾啓曰,小臣今日推鞫廳進去,下直,且請出推案。傳曰,知道。
自昧爽至辰時,有霧氣。酉時,白雲一道,起自坤方,直指艮方,長十餘丈,廣各尺許,移時乃滅。夜二更,黑雲一道如氣,起自西方,直指東方,長竟天,廣尺許,良久乃滅,已上燼餘
弘文館行副提學臣鄭經世,校理臣崔惠吉,修撰臣金光爀等,伏以,天人相感之理,捷於影響,以善感之,則和氣應,以不善感之,則戾氣應,其理甚明,不差毫髮。自古聖帝明王,莫不嚴恭寅畏,小心翼翼者,蓋愼所以感之者也。臣等竊見殿下卽祚以來,兢畏憂勤,罔或遑寧,以理言之,則和氣當應,而天災物怪,殆無虛月。頃日日虹之變,尤極驚慘,豈天道之不差者,獨差於今日乎?必殿下之所以感之者,猶有所未至也。臣等歷考前史,此變之生,多在於衰叔之世,而其占爲百殃之本。未論前代,且以殿下之所嘗遇者觀之。甲子·丁卯,皆有兵禍,豈不大可畏哉?善乎,董仲舒之言曰,天心仁愛人數字缺大亡道之世,盡欲扶持而全安之。胡氏亦曰,克謹天戒,則數行缺秋毫有所補裨聖德,而見目天變之慘,愈往而愈甚,畏懼之極,無他計策,只以兢畏二字爲獻。此雖腐儒常談,弭災側修之本,無有易於此者。伏願殿下,深加省念而實用焉。取進止。答曰,省箚具悉。深用嘉尙。箚中所獻兢畏二字,約而盡矣。予敢不書紳服膺,以副卿等之至誠哉?但遇災修省之道,亶在於改過遷善,卿等須盡言不諱,以補予不逮。已上燼餘
上在慶德宮。停常參,有朝講。
李景奭啓曰,明日常參·經筵,取稟。傳曰,停。
傳于兪伯曾曰,昨夕啓辭,有罪人大槪承服之語,而刑推後招,別無承服之語,啓辭與後招,何以不同耶?
毛文龍揭帖曰,仲春奴賊,襲鐵山從瀋陽,兩晝夜,卽過江,彼因我揚兵海上,故出奇而截我,非有意發兵者。沿江一帶邊臣·節制使,素稱忠順守職,一聞警而卽禁避我兵民,收藏我屯牧,皆保無虞。卽有一二被擄,乃玩法而自取之者,於邊臣何與焉?近聞殿下,歸罪邊臣,實出高誼,感佩奚勝?不佞不得不爲邊臣,開一面之網,令其益堅厥志,勉圖後效,各吏弁未有不知警而知感,思所以報國恩自新之也。情實事眞,可矜可原,特爲緩頰,伏惟炤亮。不宣。通家侍生毛文龍頓。
兪伯曾,以工曹言啓曰,今見禮曹移關,上年回還登極使韓汝溭等,齎來降勅,謝恩禮物,御前封進。油煤墨五十錠,預備十錠,竝六十錠依前例,以其所産黃海道精造,前期上送事,本道觀察使處,移文知委,何如?傳曰,依啓。
李景奭,以弘文館言啓曰,兩司全數避嫌,本館數行缺數年,以待時事之稍定,而其妻女及稚兒,勿爲拘禁,使之任意居住,毋傷於瘴毒,實合待親之道,議大臣以啓事,傳敎矣。議于大臣,則海昌君尹昉,領議政吳允謙,左議政金瑬,議伏覩聖敎,惻怛之旨,溢於言表,所當將順之不暇,宜不敢更容他議,而上年臺諫之終始苦口力爭者,實出於慮患之深意也。況今天之示變,極其慘酷,人心慄慄,有若莫保朝夕者然?恩命一下,或有日後難處之事,則今日之處置,恐不得爲保全之道也。臣等之意,若其妻女,則勿爲拘禁,使之任意居住,似無不可。至於稚兒,若非齠童之不知人事者,則固難容易擧行。伏惟上裁。領中樞府事李元翼在外,行判中樞府事鄭昌衍病不收議。右議政李廷龜,齊陵奉審未還。大臣之意如此,上裁施行,何如?傳曰,依議施行。男子中未封爵者,亦爲放釋。
右議政李廷龜,齊陵丁字閣燒火處奉審後入來,書啓曰,燒火處奉審,則只餘礎石鋪磚,而礎石亦有燒折者,滿目灰燼,極爲驚慘。陵下莎草,亦爲延燒,而不及於陵上,此則新芽方抽,似不必改易。竝圖形數行缺且曲墻頹塌處,初階砌動數字缺則功役不至重大,令該曹爲先修改。敢啓。答曰,依啓。
兪伯曾啓曰,傳曰,昨日啓辭,有罪人大槪承服之語,而刑推後招,別無承服之語,啓辭與後招,何以不同耶事。卽刻禁府郞廳,以大臣意來言曰,以今日不爲推鞫之故,不得回啓,明日推鞫時,當爲回啓云。故敢啓。傳曰,知道。
注書金元立,領中樞府事李元翼處敦諭後入來,書啓曰,臣承命往諭,則伏地而啓曰,上年之退來,以臣年已八十,死亡將迫,而出來之後,不赴驪江之舊居,逡巡於隔江之地者,誠以臣宗戚之卿,先朝舊臣,受聖上曠世之恩遇,必欲與國家同患亂之意也。前年春夏以後,連患腹疾,或作或止,而秋冬以後,至于今日,下部不收,長伏陋穢之中,四肢百骸,無處不痛,臥不能起,日夜呼痛。又心火大熾,神精昏亂。臣一息尙存,則義不可退死於林藪間,當忍死曳戴,與國家同患亂,是臣之素志也。今則病勢如此,寸步難致,朝臣亦多有知臣之病狀,而未及仰徹於聖鑑也。煌恐隕越,不知所裁云矣。傳曰,知道。
李景奭以禮曹言啓曰,政院啓辭,今日毛數字缺擊入來,遊擊不必久留,入來後接見之日,似數字缺定。傳曰,知道。明明日間接見事數行缺定之事,各官文報俱存,考閱則可知,而本數字缺則十七張,在於監營,其中一二丈,似是僞造,數字缺前蔘商之入北者,受木綿於本曹,而要免地數字缺必受公文而去。臣等矇不致察,循例成給,安知缺騙之徒,與守令同心,托以該曹貿易,而分定於民間耶?權淰處所報文書中,雖稱萬無此事,而此亦不可信也。令本道監司,十分廉察,如有托稱該曹貿易,而分定於民間者,從實馳啓,本曹前後所送公文,竝爲監封上送,以覈虛實,宜當。且頃日本曹算員二人,受木綿百同而去,此一百同,亦勿關由於官家,盡爲私貿易,如有憑公濟私,抑勒貽弊之事,則一一啓聞之意,本道觀察使處行移,何如?傳曰,允。
李景奭啓曰,今日毛遊擊入來後,依前例,令接待所郞廳,卽爲問安,間二日問安之意,敢啓。傳曰,知道。
李景奭,以接待所言啓曰,曾因戶曹啓辭,守備·千摠等贈禮之物,加定於諸家丁事。傳曰,書字的不必加給事,傳敎矣。卽刻接伴官成汝寬來言,書字的占燈學,遊擊待之之禮,與千摠等無異,不可差等云。占燈學禮物,依千摠例贈給,恐爲宜當。敢啓。傳曰,依啓。
李景奭,以戶曹言啓曰,毛都督前接伴使趙希逸,移文于本曹曰,都督·占燈學及諸將官,送禮物件,綵段十六匹及數行缺,敢稟。缺領受,可也。
李景奭以接待所郞廳數字缺宰臣右尹元鎤意啓曰,臣未明時啓數字缺享色郞廳,設宴具于慕華館待候,而未缺雨勢正急,毛遊擊之行,始踰沙嶺,臣使驛官,封名帖往呈于中路,則答以雨勢如此,勢難入參云。仍着鞭過去之際,驛官等,執馬鞚跪,請自前迎慰之禮,決不可廢之意,則猶不聽云。臣送言以請曰,國王名帖及禮單,亦在于此,俺亦奉命來此,請暫入行禮,則答以衣服盡濕,冠帶亦且先送,決不可入參云。驛官等,扣馬力請,則以鞭打執鞚之手,躍馬馳去,勢至無可奈何,終至廢禮,極爲惶恐。御帖及禮單,不得已送于接待所,使之呈納之意,敢啓。傳曰,知道。
李景奭,以接待所言啓曰,遊擊入來之後,卽爲臥睡,蓋在碧蹄,多飮燒酒而醉困,卽刻始起。令差備驛官張世宏,奉郊外迎迓禮單帖,措辭贈給,則答以旣不受宴,不當受禮云。臣等使之再三開諭,牢讓不受,出給璧謝之帖,故敢爲入啓,御帖則姑奉留本所矣。且請今日下馬宴,則言驅馳入來,身極疲困,日已向暮,天又下雨,不可受宴,無已則明日行之,不妨云云。驛官亦言其辭,出於實情,更無他意云。下馬宴,宰臣沈諿,以當依命數字缺而退,下馬宴,明日當行之意,敢啓。數行缺傳曰,知道。
李景奭啓曰,差備驛官數字缺毛遊擊入來云。敢啓。傳曰,知道。
李景奭啓曰,接待所郞廳來言,遊擊前問安,則答曰,多謝云。敢啓。傳曰,知道。
行大司諫金壽賢,獻納趙絅,正言柳景緝·趙錫胤啓曰,今日筵中,有叱辱元老之人,而以臺諫不論,至下嚴旨。司諫權濤,因此引避,臣等不言之失,與權濤無異,請命遞斥臣等之職。答曰,勿辭。
行大司憲李弘胄,掌令金榮祖·金知復啓曰,臣等伏聞今日榻前,因筵臣之啓,以叱辱元老者,臺諫何無一言爲敎。執義趙邦直,旣以此引避,臣等不言之失,與趙邦直無異。請命遞斥臣等之職。答曰,勿辭。
兪伯曾啓曰,臺諫全數避嫌,觀處,更爲下直,推案還入之意,敢啓。傳曰,知道。
兪伯曾啓曰,大司諫金壽賢,獻納趙絅,正言柳景緝·趙錫胤,大司憲李弘胄,掌令金榮祖·金知復,竝再啓煩瀆,退待物論云矣。傳曰,知道。
李植,以吏曹言啓曰,守令有闕,政事,何以爲之?敢稟。傳曰,明日爲之。數行缺
兪伯曾啓曰,兩司出仕事,命下矣。若有推鞫,則闕門雖閉,以門隙出命牌乎?敢稟。傳曰,明朝命招。
卯時,上御資政殿,朝講。入侍,領事金瑬,同知事洪瑞鳳,特進官沈悅,特進官尹昕,參贊官鄭經世,參贊官朴炡,執義趙邦直,司諫權濤,檢討官金光爀,記事官朴日省,記事官尹鳴殷·鄭太和。上讀前受音一遍。經世講舜典,自可愛非君,止正月朔朝受命于神宗,音一遍,釋大文一遍。上讀新受音一遍,釋大文一遍。經世講旨義曰,可愛非君者,言聖人受命於天,有天下所當戒愼,而不敢或怠之意也。必得民心而後,可以爲君,民心不服,則不得爲君,此所謂四海困窮,天祿永終也。惟口出好興戎者,言其不可放言也。唐·虞之時,君臣相與警戒,無所不至,此所以爲唐·虞之治,數行缺是而亦不可以一槪言也。雖以不得已事,爲數字缺有不便之者,設以目今事言之,毛兵之糧,不可數字缺之事,而民心皆以爲不便矣。金瑬曰,雖三代之世,而安有不煩民力者乎?必須節用輕徭,而常存愛民之心,可也。經世曰,三代時,歲用民力,不過三日,食以壯者之食,役以老者之役,此乃三代時愛民之意也。後世則不得如此,民之困苦,未有甚於此時。頃者安東之事,戶曹盡爲防啓,若民果苦之,則此等事,不可不勉從也。上曰,自古國家之危亡,必由於土木之役,或賣官鬻獄,而今則雖無此事,國勢日漸危亡,未知其故也。金瑬曰,只在自上,常常惕念,而顧見今日之勢,殆將岌岌矣。經世曰,亡者,保其存者也。若常以岌岌爲心,則庶乎保存也。朝廷之上,近無直言之氣象,此無乃使郡下,不得盡言而然耶?上曰,予意則欲其盡言,而或不無訑訑之色耶?經世曰,臣子之道,所當知無不言,而天威之下,如此者甚鮮,如小臣者,亦不得盡達所懷,難免不忠之罪。古人所謂,君出言,自以爲是,而卿大夫莫敢矯其非,此乃當戒者也。爲臣者,必如孔明之心,凡有所懷,少不陰諱,可也。上曰,此言至論也。君臣上下,不可泛聽也。金瑬曰,此等之事,皆臣等所自當者也。小臣忝在宰列,今已數字缺所失之事,豈至一二,而無人規正,臣罪大矣。數字缺失,則別無可指之事,而臣等或拘於私情,數行缺言者雖以公心,而聽者必以私意,輕相指點,數字缺爲聽信,反生疑阻,又或自上,亦有數字缺此,況在朝著之間,誰聽信責己之言乎?上曰,朝廷間相與和睦,不與相較,可也。聞人責善之言,卽爲聽信,豈非美風乎?金瑬曰,誰敢有相較之意乎?然不無自是之病,故捨己從人者,未有其人矣。經世曰,自有是非,人君若明斷而朝廷淸明,則是者歸於是,非者歸於非,是是非非,各得其所矣。若是非不明,而互相爭較,則甚不可也。上曰,若無朋黨之習,則是非何患不明乎?金瑬曰,若無私心,則是非安有不明者乎?天下萬事,皆以私字而歸於非矣。上曰,若有私字,則是非混淆,公論不行,此私字其果難去乎?金瑬曰,反正初,先欲去此弊,庶見和平之世,而今見朝廷,漸不如初,淸明之治,似難復見。雖以小臣一身言之,他人有非,則未嘗不知,而在己之非,則不能知之矣。經世曰,所謂私字,必無物我之間隔,乃可去此病也。自古去私不易,故古人曰,人心不如我心。彼此互相不合,自然成私,人君孰不欲去私,而反正後七年,雖無攻擊排擯之弊,而彼此間互相不合,古人所謂,徒知同己者之爲忠,不知異己者之未必爲小人,此乃明言也。金瑬曰,異己者,必欲排之,如此而遂成心迹之矛盾,朝廷間數字缺之懷,職由於此,今之朝廷,雖謂之亂,可也。上曰,此必有由矣。異己者,則事雖是而必非之。數行缺金瑬進前。上曰,今番獄事所見。數字缺曰,獄事明白現露,其爲情狀,不難辨矣。謀逆數字缺分明無疑,其間文書,想已御覽矣。其已被捉上來之類,則當死難宥,自上有樵夫戲談之敎,此亦然矣。然其謀逆,則明白無疑。金承仁·崔大起,此人等,皆是同謀之人。金承仁則被掠於平康,見其時文書,則其言極爲凶悖,雖曰首告,而事覺後,不得已發告,此亦同謀之人也。上曰,雖不可有賞,而亦當免死。瑬曰,崔大起則與李忠慶同謀的實,但臣等所疑者,安有只率飢民二十名,直向京城之理哉?無乃有內應者而未覺耶?以此累次刑訊,而時未得端緖。其招有曰,前鳳山郡守金瑱招之云,臣等以此請拿金瑱,而因上敎不爲矣。厥後訊問,則金瑱爲鳳山時,李忠慶以明火强盜,移文捉送。以此見之,則出於嫌怨,分明矣。上曰,鞫廳之事,未穩矣。申景禛則不爲請拿,而獨於金瑱,再度請拿,何故耶?瑬曰,非敢有私情,凡治獄,必觀其情,參酌緊歇,故然矣。上曰,非以爲申景禛不可不拿問,只以同出於招,而或請拿或不請,故以爲未穩耳。瑬曰,逆獄之事,知其不干,則棄之,若知其可疑,則豈可不爲請拿乎?惟在厚薄輕重而已。上曰,渠招雖曰二十餘人,而其外必有他軍,安有只率二十人而上京之理乎?數字缺曰,然矣。文仁哲拿來,然後可知其情矣。數行缺臣等惶恐,不知所爲。上曰,無非予寡德之致,豈由於相臣乎?瑬曰,天心仁愛,欲爲示警而然也。豈必皆有其應乎?但已往有天變,而明有其應,人心以此疑懼。上曰,季氏之虞,不在顓臾,在於蕭墻,外虞不足慮,所慮只在內虞。瑬曰,近來臣等寢食不寧矣。昨見李元翼處備忘,則辭旨懇惻,出於至誠,臣等不勝感激。元翼出去時,精神不至衰耗,近來則不知其爲如何也。反正初元翼自麗州入來,喜色滿面曰,朝廷擧措,多有好事,欲死於聖明之時,故率家入來云。今則精力必已衰耗,故如是退伏矣。然無乃自上相待之道,有未盡而然耶?上曰,卿言,是矣。不告而歸,此必上下相待之道,未盡而然也。瑬曰,人臣自處之道,各異其道,故或有奉身勇退者,或有呼來斥去者。如有不用其言,或有接待之未盡其道,此等事,只在上自思之如何而已。上曰,予之精神,不能聰敏,昨事今忘,卿之此言,必有所指,予於元翼,不聽何言乎?瑬曰,非敢謂不用其言也,特恐或有此事也。此後待之,若不以其道,則昨日備忘,必徒爲文具耳。經世曰,昨日備忘,爲元翼者,必欲忘生矣,其爲退伏,不過年旣衰暮,難於出入步趨而然也。今者上敎,出於至誠,元翼雖死,必欲上來矣。自上待之之道,豈有數字缺者哉?但年少輩言語之間,多有未安之事。數行缺曰,曾所不聞,若果如此,則豈非寒心乎?朝廷禮讓之壞,李貴之所爲也。士夫相敬之道全無矣。李數字缺旣老矣,而尙且如此之後,必無改過之期矣。朴數字缺曰,雲衢則所行無狀,不足更責。若李行進,則士流中好人也,如其果爾,則極爲駭異。必有聞知者,不可不訪問虛實,以懲其習。瑬曰,臣亦於江都,曾聞此言矣。今聞出於行進之口云,可駭。上曰,朝廷之待元翼,反不如待雲衢也。李行進,若有此言,則臺諫何無一言耶?如是而國事可爲乎?瑬曰,行進之發此言,臺諫必不能詳知矣,若聞則豈無一言乎?上曰,鼎鐺尙有耳。臺諫非一人,豈有不聞之理哉?瑬曰,行進之父兄,臣亦知之,而不知行進之如是悖惡也。上曰,極爲可駭,行進拿推。權濤進曰,臣雖聞此言,而不知出於何口,故不能發論,今承上敎,不勝惶恐。經世曰,筵中之言,偶然發也。更爲訪問,拿推未晩,若或不實,則在渠豈不冤悶乎?上曰,拿推而問之,則渠必有言矣。瑬曰,雖非實事,不可置之。權濤·趙邦直啓曰,不知出於何人之口,故不爲陳啓,臣等不無所失,請先罷臣職,以治其罪。上曰,臺諫非一人,爾等別無所失,勿辭。朴炡曰,經世之所陳,臣僚中若有聞知者,則臣等亦豈不聞乎?必有言根矣。上曰,自有數字缺矣。承旨,何如是救解耶?朴炡曰,臣素知行進數行缺僞之事,而得名者矣。雲衢之事,不須更數字缺論議過激,不足多責,而雲衢豈得爲士流數字缺中氣習,脅制監司,互相作黨,安有士流而如此之理乎?今聞雲衢之死,湖南人心,莫不快之云。經世曰,雲衢締結無賴,橫行南中,豈可以此爲士流乎?但自上答諫院之批,似不妥當,諫院,豈有救解雲衢之理哉?自上似未免怒甲移乙之失矣。上曰,若謂雲衢之當死,則宋匡裕,別無可罪之事,而臺諫論啓黃一皓,如是不已,不曉其意也。瑬曰,雲衢雖死,逆謀則未有端緖,匡裕難免誣告之罪矣。上曰,匡裕之言,不必皆虛,故如是持難矣。瑬曰,告變者若有一事不實,則難免誣告之律。今匡裕所告,未有一事之歸實,此則不可不罪也。上曰,匡裕當服反坐之律云者,此乃公論耶?經世曰,此乃公論之所共憤,當初臺諫,援引律文爲證,如此事,必正其律,不容或貸也。沈悅進曰,臣待罪度支,每以經費難繼之意上達,而語不新奇,徒爲瀆擾,極爲惶恐。近日戶部之事,漸至難處,唐·胡差官,不時來往,前頭策應,百計無策。米麪自前不足,而一年未敷之數,多至數萬石,而拮据支用,自己未年所減者甚多。近見外方應納之物,亦且過時不納,本曹無數月之蓄,數字缺之不納,非欲不爲國事也。民貧到骨,雖催科數字缺問,勢難徵捧。若每如此,則何能爲國乎?數行缺人等皆以米色不好爲言,不爲受去,軍人之數字缺臣待罪度支,處事不敏,凡事不能善處,惶恐待罪。上曰,目今多事,國計板蕩。若非卿二字缺難堪當,勿待罪。且軍人之事,殊極痛駭。目今外方之民,餰粥難繼,而軍人則至給朔料,在渠已足,而今以米色之惡,反欲不受,極爲過矣,大將推考。悅曰,此非大將之所知,中軍廳軍士,恐爲後式而如是云,大將推考,似爲未安。上曰,此乃軍人不信國家之意也。恐後日亦以惡米分給,故如是爲之,後日則擇米分給,可也。且凡事有綱領,大將旣不能善敎軍卒,若推大將,則次次有擧行之事矣。悅曰,頃日安東結數量減之事,則若從其請,則外方皆欲效此,若然則所減結數必多,後日處置似難。上曰,安東則頃因敬差官之勒定結數加等,故予意欲從其請矣。金瑬曰,姜遴爲敬差官時,多有勒定處,然非但安東爲然,他邑亦多勒定處,則亦皆盡減乎?上曰,嶺南則勅定處頗多云,本道必有文書,此皆姜遴之所爲也。悅曰,然則考其文書,然後可知也。上曰,然矣。察其曲折而爲之。悅曰,經費難支,而所縮甚多,督捧未收,則可以支過,而徵捧民間,亦甚不易,用度則難繼,可悶。上曰,外方守令,欲要譽數字缺凡應捧之物爲徵納,不知後來守令之偏受數字缺此甚可惡,朝廷處置,亦有未盡矣。干譽數行缺升分給,則不無疊受不均之弊。瑬曰,作粥數字缺敎允當,而聞作粥添水以饋,則飢腸捽喫,多數字缺云,故以米分給,而勢將難繼,此後則將欲如上敎作粥饋矣。悅曰,多設釜鼎,令郞廳檢察,則必無不均之患。上曰,必擇官員,可也。我國之習俗,賤任則例皆謀避矣。必擇有才局能幹者委之,則可也。且從事官中,何人善爲乎?瑬曰,速而勤者,莫如南斗瞻,民間且無稱冤者矣。上曰,見其終始,然後可知其能也。事結後,抄其能幹者,書啓。上又曰,上年凶荒,與己未年如何?悅曰,米價則勝於己未,而城中上下艱苦之狀,則有甚焉。上曰,賑恤之際,來食人口幾何?悅曰,今月初一日所給之數,兩西·都城·高陽等地飢民,竝一千餘名。上曰,然則前頭不可以些少之穀,分賑也。瑬曰,畿民雖非甚飢,而亦且來食,可悶。洪瑞鳳曰,自古軍興之際,需用無窮,故先理財貨。南宋時張俊·韓世忠,皆於外國興販。況此多事之日,尤當辦出財利,然後可以接濟也。各衙門皆爲貿販,此雖不可廢,而民窮財盡之時,一毫一粒,皆取於民,故民甚不便,貿販衙門,其數不一,民力不能支當。如非不得已事,則貿販一事,姑令停罷,以保民力,似爲便當。上曰,此事,頃者已爲下諭官數字缺管之事,例有民弊,故使之停罷,而只令私相數字缺矣。今亦尙有此弊乎?瑞鳳曰,不無憑公營私,數行缺給料,而夜間或不無譏察之事,故其中數字缺亦多繼糧不易,不得已爲此貿販之擧矣。上曰,雖不可停廢,而亦不可使之貽弊,此意更爲嚴飭于各道,可也。朴炡曰,賑恤從事權淰,自咸鏡道來言,商人私持木綿二百餘同,稱以戶曹貿易,貿蔘于本道,或持戶曹官員公文云,戶曹果爲下送與否,問于沈悅,則可知。悅曰,戶曹果有送木貿蔘之事,此則自前例爲,皆有公文之可據,必不至有弊。上曰,雖持公文下去,而必憑此營私矣。雖不得已貿販,而文書則不必成送,可也。弊生於所忽,須愼爲之。朴炡曰,分明僞造文書者有之云,此則不可不査覈處之。上曰,權淰所當卽言於本曹堂上,而何不言之,乃言於不當言之承旨乎?朴炡曰,以肅拜入來院中,臣等問其道事情,而言及此事矣。瑬曰,臣常時軀殼雖如此,而稟氣虛薄,積傷之餘,又得重病,醫官等聞言,病根已深,必須治療日久,可得見效云。臣身在重地,勢難治療,故不得已辭職,而至有遣醫賜藥之恩。臣獲荷天恩,今病少愈,而尙在相位,不能任意調治,切欲呈告,而不能再煩,惶恐之至。上曰,安心行公。瑬曰,臣又有一事,不得不達。臣雖庸陋,而職在相位,頃者自上,以李貴承責相臣爲敎。其時李貴,別無承責小臣之事,其日閤門外,李貴,多有折責臺諫之數字缺爲大臣,若被褻慢之言,而强顔行公,則事數行缺任,則尤不近似,臣黽勉行公,而至如賑恤數字缺則當初他無相推之處,故不得不勉帶矣。數字缺本廳之事,沈悅次知,臣則別無所管,請遞此任,使無事大臣兼帶,何如?上曰,皆有所主,卿旣帶此任,今不可遞改,仍帶勿辭,可也。尹昕曰,六曹郞官,必須久於其職,然後乃可責成,近來不然,遞改頻數,職事虛疎,久任置簿後,亦爲遷動,以致不能專意其職,可慮。上曰,自前使不數遷事,傳敎非一,而今尙如此耶?況久任置簿之後,卽爲遷動云,此尤可駭,該曹色郞廳推考。已上燼餘
上在慶德宮。停常參·經筵。
李景奭啓曰,明日毛遊擊接見,故缺事不爲取稟。傳曰,知道。
兪伯曾啓曰,小臣推鞫坐起進去下直,且請出推案。傳曰,知道。下直,何其晩也?回啓曰,半行缺
數行缺爲通訓大夫行弘文館副修撰知製敎兼經筵檢討官春秋館記事官。參宣敎官行奉常寺參奉兼校書館正字金養誠。外以李時白爲奮忠贊謨立紀靖社功臣通政大夫行水原都護府使,李明漢爲通訓大夫行南陽都護府使,金守玄爲通政大夫行寧越郡守,李惟恕爲嘉善大夫行雲山郡守,鄭賓爲通訓大夫行咸從縣令,郭天衢爲延曙道察訪,柳偉爲通訓大夫行咸悅縣監者。
兵批,兼判書李貴推考。參判南以恭推鞫廳進,參知李基祚進,左副承旨李景奭進。以張紳爲兼五衛都摠府副摠管,許曙·李克一爲兼五衛將,金孝潔·申弘馹爲兼司僕將,尹晥·黃瀷爲折衝將軍行龍驤衛副護司果。
兪伯曾,以都摠府言啓曰,都摠管龜川君睟,自初五日初六日至,監膳事,除標信司饔院進去之意,敢啓。傳曰,知道。
兪伯曾啓曰,今日入直軍士,當爲中日習射,而政事相値,退行之意,敢啓。傳曰,知道。
傳于李景奭曰,凡掃墳之規,自有年限,近來政院,不計年限,泛然捧入,事涉不當,今後察爲。
李景奭,以都摠府言啓曰,本府堂上一員未差,數行缺廳時,每日五兩通計,則亦至六斤餘兩,數字缺啓下藥用數十兩,庫中遺在乏少,前頭二字缺之策,極爲悶慮,令戶曹十斤許給價,預爲貿易,何如?傳曰,依啓。掌令金知復來啓曰,宋匡裕,以謀逆上變,而雲衢輩謀逆之狀,未有端緖,皆以疎決,則告者之反坐,古今不易之定律也。守此律如金石,猶有所挾憾而陷人者,況竝與其此律而亡之乎?此人心之所以久而不快,兩司之所以爭之不已也。請加三思,亟命依律定罪。答曰,不允。
正言趙錫胤來啓曰,匡裕誣告之罪,不可容貸之意,臣等備盡論列,而聖明尙此疑難,何哉?雲衢輩雖有誹訕悖妄之罪,謀逆之狀,未有端緖,而旣蒙疎決,則不可以匡裕之上變爲眞實,而不用反坐之律,亦明矣。誣告而不服其罪,則逞嫌陷人之徒,何所憚而不行其胸臆乎?日後之弊,有不可勝言,請加三思,亟命依律定罪。答曰,不允。
金尙憲啓曰,今日爲政事,命下矣。左承旨李植,吏批進去,右承旨朴炡,病不來,代房右副承旨兪伯曾,推鞫進去。廳中有小臣及左副承旨李景奭,同副承旨尹墀,而尹墀則與兵曹參議尹履之相避,兵批何承旨進去乎?敢稟。傳曰,左副承旨進去。
兵批啓曰,因摠府啓辭,數行缺事之如此,無足怪也。雖然,猶有所仰成,而數字缺懷者,先朝舊臣,多在故耳。昨者因予數字缺之懷,遣官敦諭,意以爲,卿必入來,毋負前言,而史官來啓之辭,似無幡然之意,予極缺然,無以爲心矣。卿之言曰,必欲國家同患亂云云,忠則忠矣,然不如魏徵願爲良臣之美意也。國亡則雖死無益,須速入來,以副至望事,領府事李元翼處,更遣史官敦諭。
傳于李景奭曰,領府事處敦諭,斯速爲之。
兪伯曾以軍器寺官員以都提調意啓曰,本寺官員中,僉正一員未差,副正李浚,備邊司別造鐵甲監造,僉正裵命純,以備邊司郞廳,逐日仕進,皆未能專察本寺之事。直長李國琛,病親呈辭,參奉崔春福,方被重推,不得行公,主簿鄭倜·參奉金彦琳,竝差義禁府假都事。雖有一二無故之員,設局之所各異,未得兼察,看役無人,事多疎漏,主簿鄭倜,假都事改差之意,敢啓。傳曰,依啓。
尹墀以司饔院官員以都提調意啓曰,凡自上宴享及他國差人接見時茶·酒禮節次,本院專掌爲之,而提調五員內,永安尉臣洪柱元,龜川君臣缺俱兼摠管,其餘只有三員,明日將有毛差接見之禮,提調三員,周旋察任,恐有不足之患,數字缺病事故,亦不可預料。擧動時,則不得已數行缺非該色官勤慢如何。前僉正金益鍊缺以後,其所監造者,鐵甲冑一百部,紙皮交造數字缺五百部,鳥銃一百二柄,環刀三百柄,且外方所造紙甲冑鈍劣,不合戰用者,亦皆擣鍊改造。直長李國琛,則本寺庫間改造之役,自初監董,丁·戊兩年,得以完造者,前退竝三十餘間。此雖該官職分中事,其昏晨往來竭力董力之事,則頗與閑慢之官不同,似當有勸徵之擧。惶恐敢啓。傳曰,知道。令該曹論賞。
李景奭,以禮曹言啓曰,以齊陵丁字閣燒火處奉審,書啓。傳曰,依啓事,傳敎矣。享祀·焚香等禮,旣不可露處行之,丁字閣之改造,不可以時屈役鉅,有所稽遲,所當急速磨鍊,卜日始役。而在前丁字閣重建時,或有排設都監之例,陵寢重事,自該曹不敢擅便,議大臣定奪,如何?傳曰,依啓。
李景奭,以禮曹言啓曰,齊陵丁字閣未得建立之前,享祀等禮,當設幕次而行之。脫有雨水之患,則防濕之具,亦不可不爲應用,帳幕及預備油遮日一浮,令典設司下送,何如?傳曰,依啓。
傳曰,史官一員待命,騎馬三匹立之。
李景奭,以接待所言啓曰,卽刻遊擊出給銀子二十五兩,求買各數字缺件,其所出票帖,別單謄啓矣,不數行缺無渠則不能知之云,莫重馳啓數字缺傳或否,極爲可駭。請令備邊司,査覈狀啓閪失處擺撥將,各別重治。且狀啓上來時,一路各官,私自開見者,比比有之,撥傳之淹滯,亦由於此,亦令備局嚴飭,如有如前開見者,摘發科罪,何如?傳曰,允。
李景奭啓曰,在前毛差接見時,自上出迎于西第二階,而今者禮曹,以爲非欽差之官,而禮數似過,以西階上磨鍊矣。且前日毛差之來,每有臨入爭門之弊,今此遊擊來詣時,依前例,令從正門入乎?敢稟。傳曰,知道。依前例爲之。
李景奭,以接待所言啓曰,下馬宴,當行於昨日,而退於今日,翌日宴以當次,退於明日,而有接見擧動,翌日宴,已爲過時矣。只念遊擊,從前往來,備諳我國接待之禮。翌日一宴,廢而不行,則恐或致訝,翌日宴,請行於明明日乎?敢稟。傳曰,知道。接見退定於明明日,翌日宴,明日設行。
李景奭,以接待所言啓曰,遊擊行中,有劉副摠率下李天祿稱名人,乃是追至於白川者,今日言于譯官曰,吾持劉副摠所送文書以來,明明日當爲躬往闕下,呈進云。敢啓。傳曰,知道。
李景奭,以禮曹言啓曰,明日遊擊接見時,所率千摠數字缺等,若隨行遊擊,同爲詣闕,則與家丁數行缺
李景奭數字缺啓曰,迎慰禮單,更爲開諭給之事,批下,數字缺令張世宏,措辭開諭贈給,則國王厚數字缺至此,不勝感激,不得不受云云。出送領謝之帖,缺靑布二匹,出給物件持納之人矣。敢啓。傳曰,知道。
李景奭,以接待所言啓曰,守備等旣受宴禮,不受禮物之意,已爲啓達矣。其下家丁等,見守備等之風色,所饋酒饌,亦不受喫,發怒作挐,甚爲紛擾,支應通事,至於亂打。蓋以贈物之不滿其意,而大槪今番此行,一路作弊,亦異於前日云,而入京之後,所望太高,實未知其意也。接待之事,自有前規,十分檢飭,小無所減,而嗔怒如此,極爲難處。惶恐敢啓。傳曰,知道。
李景奭以接待所郞廳以下馬宴宰臣同知中樞府事沈諿意啓曰,臣今日巳時,來進遊擊衙門,卽出受宴,先謝路,次遣官慰諭慇懃之意。臣亦以郊外不得設宴,下馬宴又不得設行於昨日,極爲未安云,則答云,緣俺路困,不承盛禮,益增惶恐。酒半,招通官曰,以奴酋之故,貴國不安,俺等每日軫念。臣答稱,昨年伺候于老爺,老爺每以此爲言矣。遊擊又曰,翌日宴,不須行也。但無速拜國王,有所陳達云云。臣再三請酒,七爵而罷。以段子二端,靑布四匹,小帽十頂,眞梳二十箇,分給驛缺下人·舞童·廚子等。臣進御帖,則一辭後受,缺出給謝帖。敢啓。傳曰,知道。
李景奭,以接待所言啓曰,數行缺禮帖,臣等不勝怪訝,令遊擊差備張世數字缺探曲折,開諭贈給,則渠輩群聚於遊擊缺房,皆以物件薄略爲怒,終不肯受云。大槪,彼輩,頑悍無識,只欲充溪壑之慾,待之甚難,今番則姑勿更給,此後禮單,令戶曹量加磨鍊以給,恐或無妨。敢啓。傳曰,依啓。
金尙憲啓曰,伏見毛遊擊接見儀註,其中如殿下出至階上迎接之禮,雖比前日稍爲降殺云,而猶似過重,且請行再拜禮,則與接待欽差王人之儀無間,尤爲過重,若有與都督相接之事,將何以加之乎?如欲厚待,則贈給禮物,隨時增益,固無所惜。至於自上行禮,關係甚重,請令該曹,勿拘已行謬規,更議妥當。傳曰,知道。儀註,難以拜禮磨鍊,行揖時頗多,姑依前例爲之,可也。
傳于李景奭曰,毛差入接處,雜人嚴禁事,曾已下敎矣。依下敎嚴禁乎?回啓曰,雜人嚴禁事,毛差未入來之前,十分申飭于兵曹及接所矣。入來之後,又爲申明分付,使之嚴禁矣。傳曰,知道。
巳時,午時,未時,日暈。
問事郞廳以大臣意啓曰,昨夕啓辭,有罪人大槪承服之語,而刑推後招,別無承服之語,啓辭與後招,何以不同也事,傳敎矣。凡罪人自言承服,盡爲吐實,然後方爲結案,而崔大起,則最爲兇詐,受刑之時,只言某某人,領率黃海道軍兵云,而不復明言事狀曲折,雖若承服,而實非輸情承服之招,故但於啓辭中,枚擧請刑,而於後招則不爲添出以入矣。敢啓。傳曰,知道。
又啓曰,文仁哲所供如此,取見當缺捕捉忠慶父汝海時,本官祕密文字,汝海屬公田數字缺打作入官牌字,及後考呈狀立旨,則與忠慶結數字缺因嫌構陷之狀,實有可據,似當分揀,而自下不數行缺德好·出身金春慶,此人等,竝爲拿來乎?敢稟。且韓成吉承服之後,假息已久,更無可待之事,數字缺正刑。答曰,依啓。所引應守等,竝勿問。
又啓曰,崔大起,刑門一次,大槪承服,而只言裵日守·莫同·李缺叔·六男·命伊·乞男等爲將,當率黃海之軍入來云,不爲明言曲折,未盡吐實,請加刑。且所引中李承叔,則已有拿命,此外各人等,竝拿來乎?敢稟。答曰,依啓。所引之人,勿問,可矣。已上燼餘
上在慶德宮。停常參·經筵。
政院,以世子嬪誕日,單子問安。答曰,知道。
李景奭啓曰,明日毛遊擊接缺故視事不爲取稟。傳曰,知道。
兪伯曾啓曰,罪人入來後推鞫之意,敢啓。傳曰,知道。
自巳時至酉時,日暈。數行缺
缺于兪伯曾曰,李行進叱辱大臣之言,鄭數字缺於何人乎?政院問啓。回啓曰,卽問于缺世,則以爲,臣始聞此語,心甚惡之,故久而能記。頃日筵中,因自上引咎之敎,敢陳所聞,至其傳說之人,則臣性素健忘,昨日事今日不記,況此數年前事,實不記某某人言之云。故敢啓。傳曰,知道。
金尙憲啓曰,自前逆獄推鞫之時,則大小官,不敢呈辭請告矣。近日凡以身病呈辭者,本院不爲捧入,而至如掃墳呈辭,雖或受由肅拜辭朝,自當觀勢進退。故秩高宰臣拜掃之請,不得一切阻還,不意呈單,太爲紛沓,殊甚未安。今後推鞫未畢前,雖宰臣掃墳呈辭,不得入啓之意,敢啓。傳曰,知道。
李植·朴炡啓曰,昨承聖敎,凡掃墳之規,自有年限,近來政院,泛然捧入,事涉不當,今後察爲。臣等按大典給暇條,覲親三年一次。掃墳五年一次,頃在甲子年間,臺諫申明法典給暇之規,又以親病呈辭頗紛紜,請勿給暇,依願遞職事,允下,定式矣。其後漸廢不擧,覲親·掃墳呈辭,多不計年限,而病親上疏,亦以一時恩命,不爲遞職矣。此後宜申數字缺此規,俾無越法曠職之弊,爲當。臣等待罪數字缺,因循謬習,不及致察,極爲惶恐。傳曰,依啓。朴炡以備邊司言啓曰,以政院數行缺司一路各官各撥等處,各別嚴飭,如有如前數字缺則一一摘發,啓聞重治事,行移,何如?傳曰,依啓。
朴炡,以備邊司言啓曰,本司郞廳兼宣傳官金子文,以參下官,仕滿十五朔,其苦倍他,依例六品遷事,令該曹捧承傳施行,何如?傳曰,依啓。
金尙憲,以賑恤廳言啓曰,飢民賑救事,一朔定其日次,以米穀分給,故郞廳一員,足以自當矣。頃於榻前,臣等親承上敎,今後作粥以賑事,已爲停當,逐日出納米粟,監煮饘粥分饋之事,非一人所可周旋,郞廳一員,極擇加出之意,敢啓。傳曰,依啓。
金尙憲,以宣惠廳言啓曰,廳郞廳前縣監李仁傅,已爲啓下,而時在散地,依前例,付軍職冠帶常仕,何如?傳曰,依啓。
掌令金知復來啓曰,宋匡裕,以謀逆上變,而雲衢輩謀逆之狀,未有端緖,皆已疎決,則告者之反坐,古今不易之定律也。守此律如金石,猶有挾憾而陷人者,況此竝與此律而亡之乎?此人心之所以久而不快,兩司之所以爭之不已也。請勿留難,亟命依律定罪。答曰,依啓。
正言趙錫胤來啓曰,匡裕誣告之罪,不可容貸之意,臣等備盡論列,而聖明尙且疑難,何哉?雲衢輩雖數字缺誹訕妄悖之罪,謀逆之狀,未有端緖,而旣蒙數字缺則不可以匡裕之上變爲眞實,而不用反坐之數行缺已迫渴悶,聞見,則宣惠廳丁卯·戊辰兩年司饔院漁夫價,及司僕寺草價米減餘,一千三百八十石零數,而備邊司前造鳥銃·環刀·甲冑所造時,所用之餘,尙有三百七十餘石,以此米姑爲取用,宜當。設局處所,則仁慶宮月廊前爲兵器都監排設處爲之,監董官,則都監右部千摠徐弼文兼察,守直之軍,令兵曹依例定送之意,敢啓。傳曰,依啓。設局處所,他處爲之。
金尙憲,以戶曹言啓曰,以本曹守備·千摠贈物加磨鍊草記,傳曰,依啓。人蔘贈給事,此路一開,則後弊無窮,更爲量處事,傳敎矣。遊擊標下之人,雖自稱千摠·守備,而不過家丁之類,如此之人,亦給人蔘,則非但有所難支,亦不無後弊。臣等固已慮之,而昨見接待所啓辭,渠等忿怒不受云,故欲於自上接見時,各給參斤矣。今承上敎,極爲允當。人蔘勿爲贈給,只以綿紬·苧布等物,加磨鍊宜當。敢啓。傳曰,依啓。
金尙憲,以戶曹言啓曰,以接待所啓辭,守備·千摠等十人禮單,量宜加磨鍊以給事,傳敎矣。在前守備·千摠稱號者,獨爲出來,則贈給之物從優磨鍊矣。今則爲遊擊率下,而缺名之數,至於十人之多,豈可盡爲優給乎?數字缺以爲將官,而意望在多,今乃怒其略少,不肯數字缺云,下馬宴以後,各宴所給,以綿紬·白苧布,數行缺答曰,依啓數字缺啓下矣。自上接見時,當以金差之故,迂數字缺想多勞苦,心常未安矣。蛇浦之變,出於倉卒,督府亦必驚動,深用驚慮,但任都司乘船得免云,此則多幸。此外如有糧馬船隻之請,則糧則本國創殘之餘,又値大無之年,軍餉民食,亦難收拾。至於貿得島中之米,此實督府之所知,而然亦盡力拮据,擬塞萬一,馬則我國之馬,本多産於兩西諸島,而到今蕩盡無遺,此亦往來諸將所目覩,本國軍兵持馬者甚鮮。他日督府奉揚天討迅掃虜氛之時,弊邦亦必有同仇偕作之擧,常恐缺乘,無以從事於戎行也。船則西邊糧運,朝天使臣之船,陸續制造,松材垂盡,難有些少餘材,而決不可一時盡斫,弊邦事情如此,不得用副盛意,無任歉負,以此措辭答之,而如有自己求請等事,則不必自上酬應,當令該司處之之意,令譯官傳說,似爲宜當。敢啓。傳曰,依啓。金尙憲以戶曹言啓曰,因接待所啓辭,夏雲蒸·李天祿兩人禮物加給事,允下矣。兩人所給,稍加磨鍊付標,且追到千摠董祚等家丁三名所給,因禮曹關磨鍊啓下矣。今聞其家丁等,落後不來云,故竝爲付標數字缺之意,敢啓。傳曰,知道。夏雲蒸數字缺加給,其餘勿爲加給,可也。
李景奭,以接待所言啓曰,卽刻唐人八名數行缺押解,人力不能制,以致直到館門,臣邊數字缺諭,一邊欲爲押出城外,渠以死牢拒,至欲數字缺得已,姑爲拘留於近處閭家,許令入見遊擊亦爲當。令該司處置,何如?傳曰,依啓。
夜一更二更,月暈。四更五更,乾方有氣如火光。
領中樞府事李元翼箚曰,伏以臣再蒙嚴諭,臣罪當死,不知所以仰達。臣本孱質,年逾八十,雖無疾病,神精筋力,已不可言。況臣之腹疾,非旬日間所作,自上年秋冬以後九八朔來,日就沈痼,今則下部不收,陋穢不可以近人,而四肢百骸,無所不痛,臥不能起,日夜號苦,常怪尙今不死,人壽自有限也。第以先朝舊臣,受聖上曠代之恩遇,國家有亂,則義不可竄死於林藪之間。近日中外騷動,訛言屢興,故臣以一息尙存,當忍死曳載,奔赴國難。今則病勢如此,寸步決難自致爲言,此是實情也。秋毫豈敢假飾於聖聽也?玆者伏聞延臣有云云之說,臣極驚駭,不得不略陳始末。臣當初陪東朝南下時,親承聖諭,保護避兵,以爲後計之意,非欲令東朝賊至搏戰也。以故臣每主議移避,而東朝行次,宮屬亦多,勢難倉卒發行,故臣每令預具缺裝束待令,臨機卽發矣。一道士人,皆倡言李缺任體察,不以禦賊爲心,每主移避,避入嶺數字缺頭,則又將何往?群議洶洶不止,臣困於群數行缺,以千萬意料之所不到,而筵臣以此爲言,數字缺之謬也。以不可知之飛語,而士大夫至於被數字缺誠震駭,罔知所裁。取進止。答曰,省箚具悉。予意昨已盡諭,須勿固辭,速爲入來,以上下之望。且李行進事,誠極可駭,今日被鞫,亦云晩矣,卿其安心。
朴炡啓曰,領府事李元翼處,箚子批答,牌招中樞府郞廳,使之往諭之意,敢啓。傳曰,知道。
朴炡啓曰,臺諫出去,請出開門標信。傳曰,知道。
行大司憲李弘胄,執義趙邦直,掌令金榮祖·金知復等箚曰,伏以莫仁者天,而莫威者亦天也,可恃者天,而不可恃者亦天也。莫仁也,故遇災修省,則天心可格,災咎可弭,此天意可恃也。莫威也,故不知修省,則神怒彌篤,天祿永絶,此天之不可恃者也。古之明王,不恃可恃之仁,而所畏者其威也,不畏可畏之威,而所修者人事也,人事不修而能格天心者,自古及今,未之有也。臣等竊觀,殿下卽祚以來,無畋遊盤樂之缺有典學緝熙之功,嚴恭寅畏,罔敢或怠,數字缺人心悅於下,天意應於上,和氣致祥,災咎數字缺而五六年間,天妖物怪,層出疊見,螢惑數行缺極耶?將棄殿下,而不欲扶持安全之數字缺愛殿下,而冀其恐懼修省耶?臣伏覩備忘記,一札十行,丁寧懇惻,深感殿下親親敦睦之義,任賢圖治之誠也。宋景一言,尙致退舍之應,況此大哉之王言乎?凡有血氣,莫不感激,聽卑之天,胡寧不格?雖然,天心享于誠,應天不以文,人君雖有善言,苟無應天之實,則亦何益哉?今玆之變,雖未知某事之應,而人事之失,則不一而足,臣等冒死極言之。書曰,天聽自我民聽,天視自我民視,天之視民,猶父母之視子也。未有其子濱死,而其父母不傷且念者也。亦未下民失所,而上天不震且怒者也。自生民以來,時之休咎,國之興亡,未嘗判於玆天人相與之際,豈不大可畏哉?嗚呼,今之民生,何如也?其困苦極矣,怨咨極矣。往在昏朝十數年間,財殫於聚斂,力竭於興作,環三百六十州之民,擧在塗炭之中,及殿下反正之初,民皆翹足拭目,跂惟新之化,而不幸重之以師旅,仍之以飢饉,常貢之外,賦斂煩興,逋欠之徵,猶存廢朝之色目,餘丁之布,督捧已散之逃民,以賦民重者爲良牧,催科急者爲能吏,以刑罰嚴酷者爲能辦事,損下益上者爲能奉公,哀我民生,寧不困且怨哉?賦斂之煩旣如此,而各司防納之弊,猶夫前日,數字缺牟利之輩,固不足言,而有司惟經費數行缺訑之色,馴致以言爲戒,循默成風,將使數字缺殿下腹心無所寄,耳目無所托,孤立億兆之上,數字缺萬幾之煩,事有可否,無人獻替。政有得失,無人缺逆。子思所謂國無類者,正爲今日道也。賞罰者勸懲之具也,賞非其功,則爲善者怠。罰當其罪,則爲惡者懼。古人明王,莫不以是爲重。惟裁以義理之公,不任其好惡之私,罪在當罰,雖權貴罔赦,功有可賞,則雖疎遠必加,誠以激勸之方,不可苟也。近來賞罰顚倒,輕嚬笑於一袴,任低昻於三尺。以近來言之,以一生難雪之賊,飾詐而蒙除職之恩,以萬惡俱備之人,誣告而免反坐之律,功罪同而賞罰異者,亦或有之,則今日觀徵之方,其果出於天理之公,而能服其人心乎?朝廷者,四方之根柢,萬民之表率也。唐·虞九官,濟濟相讓,文王多士,穆穆布列,百工和於朝,庶民和於野,天地交泰,日月光華,昆蟲草木,皆得以遂其性,寧有乖擧干於其間乎?逮至幽·厲之朝,臣工不和,互相非議,百姓失所,謗讟竝興,戾氣所感,日月薄蝕,山冢崒崩,旱乾·水溢·震電·霜雹之變,史不絶書,此非已然之明驗乎?國家不幸,士論携異,好惡生於親疎,賢愚判於同異,朝著無寅恭之缺士夫無禮讓之風,民俗之悖惡,乖氣之致異,無數字缺也。惟幸聖上,离明洞燭,恢王道而絶偏數字缺務公平而審用舍之道,太平萬世,庶數行缺由矣。臣等聞源潔則流淸,表正則影直,數字缺正心以正朝廷,正朝廷以正百官,正百官以正萬民。此言雖似芻狗,舍此則無別途,此朱熹之所以冒君上之厭聞,而進誠正之說者也。殿下誠能遇災,而懼修聖帝明王之德,以一心爲萬化之本,以一身爲萬民之表,自其身心之微,而行之宮闕之內,達之朝廷之上,無一不出於正,則臣等所陳數者之弊,特措置中一事耳。彼仁愛之天心,寧不格於殿下之一心乎?伏願更殫兢畏之心,益懋剛健之德,不徒出於言,必須求之於心,不徒求之於心,必須責之於事,久而不息,愈久而愈不息,則彼一時陰沴之氣,自當雲消霧散,而不足以病殿下之治矣。臣等待罪言地,目擊災異,敢將螢爝之微,冀助日月之明,更願殿下,矜其愚衷,深加省念,而實用力焉,則宗社幸甚,生民幸甚。答曰,省箚具悉。深用嘉尙,箚辭無非嘉言至論,予當置之案上,以比弦韋。且令該曹參商處置,毋負卿等之望,卿等亦以同寅協恭,盡言不諱。
行大司諫金壽賢,司諫權濤,獻納趙絅,正言柳景緝·趙錫胤等箚曰,嗚呼,天之於殿下,殷勤不已,故國將有亂,則必變懸象以當數字缺往日之事,昭昭可監。矧今虹犯太陽一日,而數字缺常可愕,斷非往日之比,苟非數行缺殿下惕念焉。嗚呼,殿下臨御以來,勤數字缺隱,恒切於中,惠民之政,便民之策,靡不畢缺,可謂愛民之深矣,而然其所以惠民者,不過曰減缺御供一物矣。其所以便民者,亦不過曰擇守令數人矣。小惠未遍,澤不下究,遐遠之民,安知聖念之勤恤至此哉?加以作法無常,號令多門,民莫適從,仍生騷擾,國家之不能取信於民,職由此也。況魚鹽山海之利,民所以共資而厚生者也。自夫折入於諸宮家各衙門,海畔居民,太半失業,束手嗷嗷。頃歲廷臣,咸言其不便,殿下排公議而蔽偏私。近年以來,大君農所之說,又起於畿甸之間,而殿下不之禁。其他若各衙門貿販管餉貿易餘丁價布之類,不可殫論,而皆足以害及於民矣,民安得不困且怨乎?然則殿下之切切然今日減御供,明日減祭享者,豈非惠民之虛文乎?伏願殿下務實焉。嗚呼。殿下自卽祚以來,未嘗罪一言者,未嘗絀一諫官,或溫綸以褒之,或陞秩以奬之,然而求其歸,則未聞其言致諸用也。此豈非聽諫之虛文乎?況數年以來,言者小拂聖意,則或下嚴旨以缺迫之,或靳恩點,以示好惡,以致言路日漸杜絶,直氣日漸蕭索,一人之身而朝處該曹數字缺啓辭上請,無不蒙允,夕移臺閣,論一數行缺屈伸不相知,而能爲一體者乎?是以古數字缺之待其臣也,相親密如一家,相應答如響應,日三晉接,而不以爲煩,出入臥內而不以爲嫌,缺乃不然,大臣宰相,非開筵則進現亦罕,其於引對之時,殿下亦不肯反覆論難,夬決軍國大事於一筵之上,君臣之間,恒有不能罄竭所懷者,卑卑循次鑿鑿儀式而已。況其他庶官之不能一望天顔者,則雖有經國之嘉謨,安邊之奇策,亦無由自進矣,此豈非接下之虛文乎?伏願殿下務實焉。嗚呼。賞罰,人主礪世之具也。惡可遍施於一世?賞一人而得其公,罰一人而得其中,則千萬人可勸可懲也。今殿下自卽祚以來,大失賞罰之公,比來尤甚,盟府藏動缺僥倖而得之者有之,御史劾贓,査覈而免之者有之。至於往年任之後之上變,爲其兄弟之驅迫而告之者,明白無疑,爲逆之狀,亦現於其兄之供招,而一無所問,使謀反而陷人之凶賊,至今容息於覆載之間,宜匡裕之接踵而起也。殿下尙不覺悟,而以臣等之論匡裕,或出於偏心,而莫之聽,此則今日賞罰,不特爲虛文而已也。伏願殿下務實焉。嗚呼。丁卯羯奴之數字缺言哉,爲我之道,當選將帥鍊甲兵,日以戰數字缺而自丁卯至今日,三年於此矣。數行缺宜敎鍊射,殊不知崩潰之心,猶未艾也,則數字缺巧騎射之神,特虛具耳。今之所謂束伍數字缺而其任三且四焉。上不能養其父母,下不能保其妻子,身且不免飢寒,而奔走服役,勞其筋骨,不能少須臾休息,是一毫爲國死長之心哉?然則今日鍊兵,虛文之甚者也。伏願殿下務實焉。嗚呼。紀綱之於國家,猶人之於督脈也。脈不病,人雖瘠不死,紀綱存焉。國雖衰不亡,今之紀綱,壞亂甚矣。豈非大可憂者乎?朱夫子上封事於孝宗曰,紀綱所以振,以宰執秉持而不能失,臺諫補察,而無所私,人主又以大公至正之心,恭己於上而照臨之。今者聖明,雖有大公至正之心,其所以行之者,未必盡出於大公至正。故群下效之,各欲遂其私,私之勝公,而紀綱亡矣。是以刑政雖嚴,而民不畏其上,糾察雖密,而吏不畏其法,姦益不勝,俗益不美,今不究其本而責其末,時或拿問一二守令,而亦不嚴正其罪,然則今日紀綱,不特爲虛文而已也。伏願殿下務實焉。凡此六者,爲國之最先務,而虛文如此,則雖謂殿下不能克享天心,可也。雖謂殿下不能撫養兆民,可也。民怨於下而天怒於上,則災異之現,其無足怪,而禍亂之作,必無日矣。殿下於是可不大可警動哉?變災爲祥,只在殿下一念之間矣。臣等俱以庸品,猥竊數行缺論,予當置諸案上,以比弦韋焉。已上燼餘
上在慶德宮。
以毛遊擊接見有擧動,停常參·經筵。
李景奭啓曰,來十一日,輪對日次,取稟。傳曰,爲之。
傳于李植曰,義州·龍川·鐵山三邑守令勿罪事,揭帖來之已久,似有回揭之事,何以不爲乎?問啓。
毛文龍揭帖曰,屢承訊問,慇懃具見乎辭,而不佞苦爲俗吏,勞人失遣,以通問闊悃,知王賢明,可能諒我形骸外也。然殿下之風彩神精,徒切想於夢寐,計王之福履,應與春日俱新矣。不佞與殿下缺相依,期以協力同心,圖雪不共之讎,勢不得數字缺彼此爾我者也。是以數年以來,感激數行缺賢王何聽一言之誤,而不原不佞之素情,數字缺封之心,不佞何心,而殿下之疑,却爲何疑?缺爲殿下涕泣而道也。然往事已矣,將來缺追,不佞時正屬抹兵馬,今歲或明歲,必疑完奴之局。惟願殿下與不佞,戮力相商,天下無難成之偉績,再願賢王,凡事自爲主持,毋聽臣下之搖惑。倘得賴我皇明,社稷之靈,賢王之福,一鼓而殲小醜,儘是賢王之功德,而麟閣丹靑,聖明寧肯後賢王後。玆特遣官,奉候興居,不腆以侑尺一,伏冀賢王俯納。外有咨文,所計馬匹糧米,殊係軍前緊急之需,殿下卽如咨中數,早爲催發。姑待餉至,不佞卽爲査算,請完而無後也。倘如咨內所開,竝各館逋欠者,恐未能頓湊,不妨末減,以應益仞高風。至懇眞切,草草不盡。
又帖曰,敝府東因禪院內,有華嚴經閣,蓋起於唐,重輝於宋,意貴國高賢實蹟碑記,疊疊可玩也。不佞,幼曾登臨,便切歲久傾頹之歎,而今又隔三十餘年,其經文·佛像,儘爲風雨侵矣。卽可悲夫。寺僧寧澄,客秋,持疏航海而來,轉浼不佞,乞王爲大檀越。賢王,存德素厚,積善固優,今復缺發歡喜心,啓玆北念,自爲他日菩提果證,缺數字暮,及於臣下相讚玉成,俾千年之緣迹煥然。數行缺襪一雙,金扇四柄,絲縧二副,鸞帶一數字缺座,奉伸敬。又大紅彭段,官牌彭段,天書數字缺白酋綺紗,白酋湖綾,京靑屯絹各二端,玉酋缺帶一束,龍補一副,寶劍一口,玉酋盃四巵,彫柒盃二巵,金柒酋盒一事,南京香袋四枚,京香二百珠,履鞋一雙,綾襪一雙,奉申敬。
李景奭,以接待所言啓曰,遊擊因上熱欲受鍼,求見醫官,而日已昏黑,待明招致之意,敢啓。傳曰,知道。
金尙憲啓曰,今日接見時說話,備局昨已啓下矣。但彼或於席上,以都督之意,遽發難對之言,則自上酬應之際,不可不愼重,令大臣來待于殿坐近處,以備臨時顧問,何如?傳曰,依啓。
李景奭,以接待所言啓曰,自南入來唐人八名,館門外近處拘留事,以爲啓達矣。卽刻遊擊家丁,聞其渠輩在外叫呼之聲,亂打把門軍人,領率以入,現于遊擊,遊擊卽令搬入行李于館內,仍令供餽矣。此是捉來逃兵,不可混處久留之意,令差備譯官,善爲開諭,從速發送,宜當。且唐人出入,跟隨·譯官,所當不離,而不能禁抑,把門捕盜軍官,亦不欄阻,竝推考治罪,何如?傳曰,允。
李景奭,以接待所言啓曰,今日明日宴時,守備等請行宴禮,則夏雲蒸托以數字缺肯起動,令譯官多般開諭,再三懇請,數行缺爲駭痛,此後更請贈給,非但事苟且數字缺受,姑爲留置,觀勢處之,何如?傳曰,依啓。
朴炡,以備邊司言啓曰,接待所啓辭,答曰,依啓事傳敎矣。解送唐人等,必欲入見遊擊,則勢不可止,亦不必禁也。使之入見,似爲無妨。但辭以都督之命,國內乞食漢人,使諸道搜括押送矣,過京聞遊擊之來,渠等欲入謁,故令見之云,似當。敢啓。傳曰,知道。
李景奭以接待所郞廳以翌日宴宰臣工曹參判尹昕意啓曰,臣當日午時,以翌日宴事,來詣毛遊擊所館處,遊擊方就枕午睡。故未卽呈名帖,姑爲留待。遊擊睡覺,呈名帖,遊擊出待,卽設宴。初進茶禮後,次行酒禮。一爵後,臣令譯官進言曰,國王重念大人,遠路跋涉,勞苦之甚,復遣俺設宴,修慰款之禮云,則遊擊曰,疊蒙國王繾綣盛意,復設此宴,感激拜上云。連進四爵後,臣因備局啓下內事意請曰,長湍留在唐人高明德,欲報前日捉送之嫌,將爲作弊,願大人軫念弊邦地方官悶切之情,先爲綁送島中,則弊邦受荷之多,何可盡喩云,則遊擊曰,俺之此行,專爲刷還逃軍而來,夙聞,長湍地,多接逃軍,至於百餘名。故今者歷過時,留此三人,使之一同太數字缺盡刷出矣。今若有因嫌作拿之意,則數行缺付刷還一事,本不能少忽云,則遊擊曰,數字缺遊擊更爲作色曰,今此刷還之事,貴國若不肯擧行,則俺歸報島中,至於題本,天朝終缺但已云,此則似恐嚇嚇之意矣。仍行五爵,遊擊辭曰,感國王委遣盛意,勉進多爵,不能堪酒,請辭。臣答曰,國王敬念老爺,委遣之意,專設慰禮,願大人復勉進一爵云,則遊擊許之。終至六爵而罷。遊擊仍出黑段·靑布·帽子等物,眼前分給樂工·舞童輩矣。遊擊將入內之際,臣因呈禮單,則遊擊曰,昨受國王厚禮,今又稠疊,心甚不安,再三請辭。臣曰,寡君禮接之意,願更體領云,則遊擊受之。遊擊入房後,卽差家丁二名,發送長湍,且出謝帖以付之意,敢啓。傳曰,知道。
李景奭,以禮曹言啓曰,在前唐差接見時,參遊以上,則有用樂之例,而丁卯變亂以後,則不爲用樂。故今番儀註中,略而不擧矣。或以爲丁卯十月差官出來之時,則乃是毓慶園三年之內。故不得用陳樂之例云。其用樂諸具,方此待候,何以爲之?敢啓。傳曰,知道。依舊例用樂,可也。
李景奭,以接待所言啓曰,今日接見時,遊擊所拜褥席,未能趁卽數字缺事甚顚錯。當該譯官,推考治罪,何如?傳曰,拿推。
李景奭啓曰,今日毛遊擊接見時,第四爵進饌時,差備譯官,不卽盡數登列,致有還出之物,所見埋沒,當該譯官,請推考治罪。傳曰,依啓。今後差備譯官,使之擇差。
李景奭啓曰,今日毛遊擊接見時,遊擊欲於開城府貿得銅鐵。自上答以當言于該官矣。今以此意,下諭于開城府留守乎?敢稟。傳曰,言于該曹。
朴炡啓曰,自前唐差,出崇政門下階後,正門,例爲卽閉,而今日差官出門,騎馬良久乃閉,事極駭慢。請兵曹色郞廳,從重推考,色吏,囚禁治罪。傳曰,依啓。
金尙憲啓曰,記事官朴日省,記事之際,失手落筆,點汚御袍,極爲可駭,請推考。傳曰,勿推。
尹墀啓曰,卽見公淸兵使李義培狀啓,非但多有誤書處,張褙亦不着名,殊無敬謹之意,請推考。傳曰,依啓。
李植,以吏曹言啓曰,守令有闕,政事,何以爲之?傳曰,明日爲之。
申時,日有左珥。夜一更,東方,有氣如火光。
上接見毛遊擊有簡于崇政殿。有簡騎馬入弘化正門,下于崇政門外,家丁則下馬于建明門外。有簡陞階,上出就階上。有簡呈名帖,上相與揖,就殿門前階下,相揖讓,陞階相揖讓。遂入殿,上自西門入,有簡自東門入,分立殿中央,皆北向相揖。有簡呈毛都督揭帖,上退立正東向,有簡差退立,似有不敢當立之色。上與有簡,相再拜良久,相揖讓而後,各就位。有簡呼通官,告上曰,若賜存問,所經各官,亦爲善待,多謝。仍呈禮單單子。上親自開見,上令通官語曰,蛇浦之變,起於倉卒,缺府大人,必爲驚動,其後獲聞,任都司無事得數行缺答曰,當初自胡中出來,姑爲安接之意,定數字缺府,其後督府,使之刷還,故幾盡刷送。今雖或缺後者,而豈至四五千之多哉?往來唐人,欲爲邀功,虛張其數,如是瞞告也。有簡曰,曾已刷還之人,多有島中,聞其言,則皆言同時來在貴國,而未得同被刷還者,其數尙多云,此不可不竝爲刷還也。貴國若不聽從,則無可奈何,而揆諸事理,似爲未穩。上答曰,弊邦自經兵患,餓莩塞路,我國民命,尙難救活,況此逃唐人,豈有容隱之理乎?前者幾盡刷送,雖有餘存者,必不多矣。今後當爲分付,使之一一刷送。且昨日自南中上來漢人八名,今將入送島中,此乃大人所親見。國中若有餘在唐人,則一一刷送,每每如是矣。有簡曰,主上雖使刷送,而在下多官,或不奉行,故不能盡刷,然此則已矣,其中李雲龍等十五人,乃俺族屬,此人不可不刷送也。上曰,此人姑留之意,前已稟定於督府,今雖在此,姑爲好在,未可留置耶?且凡刷還之人,弊邦則着意刷送,而入去未久,旋卽出來,自前多有此弊。故往來無常,而刷還不易,自今未可嚴禁此弊耶?有簡曰,事勢若然,則姜弘立所率,雖未刷送,李雲龍等,乃俺親屬,須卽刷送,如何?上令注書問于大臣曰,何以答之耶?對曰,旣無督府分付,刷送雲龍,似難承命,以此答之,似當。於是上依其言。數字缺有簡又呈一幅文書曰,慶尙道當刷唐人如是,數字缺上開見此文書。都承旨金尙憲進告曰,數行缺上解之曰,督府於大人處,雖有刷還數字缺而於我國,時無可憑公文,稍待後日督府文書來到,而後刷還,未爲晩也。仍請行酒禮。有簡曰,以軍糧船隻求請事,切欲面達。上答曰,旣請酒禮,從後徐議爲可。有簡曰,當勉副下敎。自茶床出後,樂作不止。於是行第一勺,舞童二人入殿舞。上執勺,有簡亦執勺相請。勺退果盤進,上擧箸相請,有簡亦擧箸,答請,果盤退。上令通官語曰,都督委送禮單,多感。有簡對曰,天朝與貴國,義同一家,貴國雖緣强弱不同,有此羈縻之計,而實非本情也。前頭凡事,不可不協力共濟,或戰或守,今欲面講而去也。且都督送碑文一軸,方欲進達而未及矣。上答曰,與都督終始協力,乃下國本意也。仍敎金尙憲曰,碑文則受置於禮單一處。有簡曰,非但軍糧船隻也。凡大小器具,貴國所有之物,盡力相資事,俺親承督府命令而來耳。上曰,過數勺後,更議無妨。金尙憲,以碑文冊進於上前,上開見後,還付尙憲。冊題則曰萬善同歸碑文,其封紙書曰,碑文六幅云。饌床進,行第二勺,舞童二人換入,樂又作,擧勺相請,如上儀,進果盤相請,亦如上儀。勺退。金尙憲啓曰,數字缺饋酒之意,令通官言于遊擊,如何?上飮之,通官缺于有簡。有簡曰,如是厚待,殊極感激,家丁則不數行缺從當竭力搜集,勉副貴意。通官言于有簡,數字缺色又請馬匹。上答曰,弊邦産馬之地,專恃數字缺而自經胡變,馬匹盡空,弊邦軍兵,無一人持馬者,缺都督如有西征之擧,則弊邦軍人,將以何馬從事於矢石間乎?雖有若干餘馬,勢難應副。有簡曰,非望永給也。只欲借用,而事定後,謹當一一還送,且非欲得數千匹之多也。今姑以略干匹得給,則可副都督之望。然給與不給,惟在貴國善處耳。上曰,弊邦之於天朝,皇恩罔極,豈有借馬而望其還送之理乎?事勢如此,故不得不盡情相答耳。有簡曰,雖不優給,從略應副,未爲不可。仍私語通官曰,胡人則盡爲搶掠而不敢有一言,於我國,則不從所請,未知其意也。多有不快之色,又請船隻。上曰,弊邦船材,今將殆盡,朝天使行及輸運軍糧,種種多有用船之處,故弊邦私用,尙患竭乏,何暇可及於他乎?有簡曰,馬匹·船隻,不可不從便得送,而器械則多少間,尤不可不應副都督之望。上曰,馬及船隻,則事勢如此,器械,則弊邦亦無所儲,似難相副,而大人如是言之,當從力應副。而弊邦與都督,情同一家,當爲與不可爲,當以實相告,可也。弊邦難副之事,旣已盡情吐露,其餘可爲之事,當令該曹酌處。有簡曰,俺之所言,貴國旣不允副,俺將欲下往開城府,貿得銅鐵,缺欲從速發歸。上曰,不可以五六匹馬·一二船隻,缺副厚意,故只言弊邦物力不贍之意耳。銅鐵缺言于該府。有簡曰,借馬之說,果非實情。數行缺上命金尙憲曰,此等說話數字缺答此意,令通官言之,有簡謂通官曰,不須更缺禮卽欲罷出。上令通官進解曰,弊邦遭缺亂,又値大無,物力蕩竭,不能盡情相副,不勝慙愧。有簡對曰,宴禮則止此足矣。督府前所送文書,須速修送,則俺欲爲速發。且李雲龍則牢定率去。上曰,大人來住不久,暫留歇息,容何傷乎?文書則雖當速成,而大人之來未久,徐徐起發無妨。有簡曰,何用加留乎?入島之後,多有所爲事,切欲速還。上曰,雖然,姑爲加留,如何?有簡曰,俺則不可不爲先速還,欲留俺所率二人,下送兩南,刷還逃軍。上曰,兩南逃軍,前日差官,已盡刷去,今又刷還逃軍,明將發送,何必更送專差乎?有簡曰,主上雖令刷送,而各官不卽奉行,至今逃兵,多在貴國,不食自己之糧,皆仰於貴國,貴國豈無貽弊之事乎?以玆切欲差送千摠,一一刷去。仍謂通官曰,李雲龍則不可不帶去。上不答。行第四勺,舞童二人換入,置鼓殿中而樂作,其儀同前。鼓出餠進,擧箸相請。行五勺,舞童二人入庭,其儀同前。有簡招通官告曰,勺數已多,固辭。上令通官,語以固勸之意,有簡又固辭欲起。上令通官語曰,此情無窮,請更行一勺。有簡曰,一路缺遣官相問,今又如是厚待,感謝無任,今已醉飽,請缺罷出。上令通官固勸,有簡曰,屢次固勸,數行缺還入大內。是日入侍,都承旨金尙憲,左承旨李植,右承旨朴炡,左副承旨李景奭,右副承旨兪伯曾,同副承旨尹墀,記事官金元立·朴日省,記事官尹缺殷·鄭太和。已上燼餘
上在慶德宮。停常參,有晝講。
下直,吉州牧使高用厚。
李景奭啓曰,明日常參·經筵,取稟。傳曰,停。
兪伯曾啓曰,小臣今日推鞫進去下直,請出推案。傳曰,知道。
朴炡,以都摠府言啓曰,副摠管張紳,刑曹坐起晝仕,請出標信。傳曰,知道。
朴炡,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
以備忘傳曰,須速入來,以副予至望事,領府事李元翼處,遣承旨敦諭。
李植以吏批啓曰,水原,國中精兵處,兼防禦使,與尋常除拜不同,令備邊司議薦,何如?傳曰,知道。問于大臣擬望。
兪伯曾啓曰,近來朝綱墜地,守令汎濫日甚,別遣暗行御史,訪問守令貪廉,其意豈偶然哉?郭希震贓汚之狀,浪藉於不法文書,不可以渠之飾辭,供招缺數饒貸也。禁府回啓,可據文書,取來憑缺云者,已極無據。自上知其不可,而有依回啓施行之敎,臣恐此敎一下,國法不數行缺刑,破家瀦澤,罷其守令,降其邑號,緣坐·籍沒等事,依律文擧行事,捧承傳施行,何如?傳曰,允。
傳于朴炡曰,誣告反坐人金廷立,照目覓入。
朴炡,〈以〉備邊司言啓曰,傳曰,義州·龍川·鐵山三邑守令,勿罪事,揭帖來之已久,似有回揭之事,何以不爲乎?問啓事,傳敎矣。臣等之意,三邑守令,旣有拿命,處置之後,當爲措辭回揭,故未及回啓矣。敢啓。傳曰,知道。
朴炡,以備邊司言啓曰,各道營將差出時,以三十朔爲限,未準朔前時,無遷動之人,而尙州營將鄭汲,該曹誤擬於慶源府使,至於受點。營將重任,決不可頻數遞易,慶源府使鄭汲,卽爲遞差,使之仍前察任,何如?傳曰,允。
金尙憲,以賑恤廳言啓曰,前縣令李聖淵,本廳郞廳啓下,而時無職名,付軍職冠帶常仕,何如?傳曰,依啓。
金尙憲,以賑恤廳言啓曰,前頭飢民,將爲作粥以饋,風雨之時,不可露處,當造假家,而材木無由覓得。南別宮外天使時假家造作,年久,柱根腐朽,且無蓋覆,將爲頹毁無用之物。此假家十餘間,撤毁移構之意,敢啓。傳曰,依啓。
掌令李知復來啓曰,綱常罪人,出於所館,則罷其邑倅,乃金石不易之典也。祥原郡守李浣,因弑姑之變,已爲罷職,而數行缺本月初三日承旨祕密啓辭,欲爲發數字缺不爲出給。此雖忘却之所致,其慢忽之狀,極爲可駭,先罷後推。
尹墀啓曰,臣承命往諭于領中樞府事李元翼,則以爲,自上不察臣病之至此,而至於別遣承旨,惶恐震慄,欲死無地,神昏氣急,倉卒間不得其辭仰達,當別上一箚,以陳下情云矣。傳曰,知道。
尹墀,以禮曹言啓曰,文臣庭試,以本月初十日,推擇啓下矣。目今毛遊擊,方在所館,酬應往復之辭,專在政院,而差出,差出假承旨察任之際,慮有難便之事,待遊擊西下後,改擇日行之,何如?傳曰,依啓。
兪伯曾,以義禁府言啓曰,誣告反坐人金廷立,照目覓入事,傳敎矣。取考其時推案冊,則只書金廷的只侤音,而不書照目。問其文書,則胡變時閪失云。故推案冊付標以入之意,敢啓。傳曰,知道。
李植以司僕寺官員以提調意啓曰,近見各牧場監牧官所報,場內牧子,耕食位田,或有勢家所執,或爲民結一樣作失。法典內牧子一名二結給復之法,廢而不行,緣此,牧子等疎散頗多,或投屬歇役,場內看養無人,奸人偸竊之患,惡戰囕殺之弊,處處同然云。其中陽城·槐台·吉串場內位畓,則廢朝數字缺於梨峴宮,今爲功臣賜牌。故其處居生五名,亦皆流散,時接于陽城·竹山等地,數行缺本役後所耕位田,一從法典,免稅給復,數字缺海等道觀察使處及戶曹·宣惠廳,竝捧承傳,知委施行,何如?傳曰,依啓。
李景奭啓曰,以禁府宋匡裕照本,傳曰,匡裕反坐,乃是逆謀誣告,何以亂言誣告之律照斷乎?問于政院以啓事,傳敎矣。令檢律取考律文,則大明律誣告條,至死罪所誣之人已決者,反坐以死云。大典推斷條,凡亂言者,啓聞推覈,杖一百流三千里,若干犯於上,情理切害者斬,籍沒家産,誣告者反坐云。律文中泛稱誣告條,別無逆謀誣告之條,禁府又以誣告條爲泛然,就推斷條所謂干犯於上,情理切害者斬,籍沒家産,誣告者反坐之律,而照斷矣。敢啓。傳曰,知道。雲衢亂言之狀,明白無疑,禁府以亂言誣告之律論斷,極爲痛駭。堂上郞廳中主張者,摘發推考,以懲其蔑法護黨之罪,此公事,還出給。
兪伯曾,以接待所言啓曰,守備夏雲蒸,下馬宴·翌日宴禮單,竝辭不受。故姑爲留置,觀勢處之事,啓達矣。昨日始受接見宴禮單,今日令譯官,周旋開諭,則前日所不受兩件禮單,皆竝受之耳。且昨日遊擊還館之後,其所率下人,闕下未饋酒饌,皆令入給。故卽依所言給之矣。敢啓。傳曰,知道。
兪伯曾,以接待所言啓曰,遊擊令差備譯官數行缺傳言,願得綿子三斤,六七字缺以白絲非我國所産,則其代欲送紬絲數字缺求之物,似難牢拒,令該曹覓給乎?敢啓。傳曰,知道。覓給,可也。
尹墀,以接待所言啓曰,卽者遊擊始出發賣物貨數目二張,其一督府所送,其一卽渠之所齎,二件竝爲謄啓矣。第念所錄物件,數目極多,厥價必厚,而皆非切於實用者,市民又不肯買,公家亦何能費許多之價,買無用之物乎?今此事勢,極爲悶慮,令該曹,商量善處,何如?傳曰,依啓。
尹墀,以接待所言啓曰,遊擊因翌日宴宰臣所言,初六日發送家丁二名于長湍府,一人今朝先還,其一率長湍留置千摠稱號者,卽刻入來。邑吏二人,亦爲捉來。蓋差人到彼,本邑乃言別無作弊之事云。故遊擊怒其誣報朝廷,項鎖色吏而入,盛加詰責,殆欲施杖,差備譯官張世宏及宰臣傳語譯官朴庚生,極力開諭,始爲解出,保付兩譯吏之啓知處置云,而其意似不在於必欲究覈。敢啓。傳曰,知道。
尹墀啓曰,伏見前日接待所草記,則李千摠,的是劉海率下,而今此戶曹單子中,毛遊擊率下云者,必是誤書也。使之改書以入之意,敢啓。傳曰,知道。
推鞫廳啓曰,金承仁數字缺兇逆之人,而若爲先告,則似當別有處置之事,缺問於平康縣,得其實狀,然後處置事,依啓矣。且成吉之子,令本官捉囚,以待處置事,命下矣。成吉之子,則時在平壤,平安·江原兩道監司處,竝爲下諭,何如?傳曰,依啓。
又啓曰,李仁慶承服招內所引崔大起·金承仁外,又有二人,而拿來與否,鞫廳未及取稟,何以爲之乎?敢稟。傳曰,勿問。
兵曹判書李貴箚曰,臣本愚戇,無所知識,惟知事君不欺,不能苟合取容,雖於君父之前,若事係朝家大是非,則每以犯顔强爭,欲尊君上,君上體承者,不過妄效古直臣風節,而事過之後,自反於己,前後妄言,雖悔曷追?聖上禮讓不足之敎,實中臣病,臣雖無狀,豈不知感激佩服之不暇,而但直道事君,聞於先覺者,久矣。幼學壯行,明有古訓,今遭聖明,餘日無多,雖欲斲方爲圓,曲從時議,以爲保全榮寵之計,吁,亦晩矣。與其彼此不及,曷若固守初心,毋負所學之爲愈也?抑又竊念,雖欲改過自新,以爲桑楡之計,而臣年紀衰耗,老妄日甚,發言處事,動輒得咎,主兵劇務,豈宜久冒,以招負乘之災乎?數字缺自上有箝制掩蔽之敎,此則數字缺當國作福作威者之極惡,人臣負此罪數字缺有一人,以肝膈之言,達於天理者,數字缺所以悶鬱而冒瀆不已者也。第臣之所恃而事缺殿下者,惟此病痛也。若竝與其所長而喪之,則將無以事殿下矣。臣亦未知從何計策,而有益於國,無害於臣也。到此地頭,臣欲退則聖明未忍便決,欲進則從他笑罵,廉恥掃地,臣之進退,實爲狼狽,臣之情勢,亦爲孔艱。伏願聖慈,察臣衷曲,憐臣至懇,鐫削職名,特許骸骨,使之退歸田野,杜門省愆,以保餘年,不勝幸甚。答曰,省箚具悉卿懇。卿其勿辭,速出行公。
夜五更,乾方巽方,有氣如火光。流星出天津星上,入乾方天際,狀如甁,尾長五六尺許,色赤。
午時,上出御資政殿。晝講。入侍,特進官具宏,同知事張維,參贊官李景奭,侍讀官崔惠吉,檢討官金光爀,注書朴日省,記事官尹鳴殷·鄭太和。午時,上御資政殿,上讀前受音一遍。崔惠吉進講,自帝曰咨禹惟時有苗弗率,止末章,音一遍釋大文一遍。上讀新受音一遍,釋大文一遍。惠吉講旨義曰,唐·虞時四夷來王,寧有不賓者,而獨此有苗,如是逆命昏暴甚矣。此如陽春和氣,流行天地,草木生動,而陰崖之間,日氣未照,則或有不知和氣,聖人之治,不但以仁,必有威武竝行,可以率伏不率者。張維曰,人固有下愚不移者,數字缺有苗在遐荒,其爲種類,有非常類,不數行缺征,似難逆命,而不服至於三旬,此必負强恃數字缺有不勝之理,而禹乃班師者,蓋往伐而勝之,若不服其心,將無益。故班師而益修其德,然後能致來格也。苗民者,竝與軍民而言也。有苗云者,只言其君長也。上曰,治莫如唐·虞,而地方甚狹,後世德不及堯·舜,而四民皆賓,幅員甚廣,其故何也?張維曰,聖人只欲明德新民而已,無意於開拓地方,非如後世好大喜功也。春秋之末,列國分裂,秦始皇,以威合竝開拓地方,中國幅員之廣,自此而始也。上曰,雖欲務廣土地,而若無才智,則不可得也。隋煬帝混一,未久而亡。以此見之,可知唐太宗才智,度越百王也。維曰,周時裂地分封,而中原之地不廣,後世則雖廣,而勢難封建,蓋衰周天子微弱,而列國强盛,此所以爭端蜂起,而兵戈不息也。上曰,然矣。封建井田則後世勢不可爲也。維曰,井田則尤難行也。但後世經界不均,富者田連阡陌,貧者無立錐之地,民之難治,尤在此也。講訖。
張維進曰,太白山實錄奉安處,以雨漏之。故史官將有奉審之行矣。曝曬事,三年一次爲之,載在法典,而今則廢之已久,聞前年江華實錄考出時,多有蠹損處云。以此推之,諸處實錄,莫不皆然,極爲未安。自今曝曬,不可不爲也。奉審日期,稍爲退定,令史官,善爲曝曬,如何?但曝曬時,多有徵費之事,今則務令省約,俾無他弊,甚可。上曰,依爲之。但勿循前規,從省弊,可也。維曰,實錄分藏處,非止一二,而時數字缺數不多,如赤裳·五臺·太白等山,則史官一員數行缺西路,方在危亂之中,棄而不考,似爲未安。合數字缺上曰,自前已有此議,但時事如此,力不能及,姑爲徐之。
數字缺毛將文書,臣則姑未得見,聞多索物件云。我國情勢,彼豈不知,而如是責出,此必將欲惹起鬧端也,甚可慮也。上曰,渠本悖妄,此必有所大欲,在於一物。故設此數多物件,以試我意耳,豈可盡從其欲乎?維曰,聞西邊往來人之言,則皆曰,毛將不足慮也,而以我國之道言之,不可不備,以防難料之變也。上曰,蛇浦變生之後,見其文書,則顚妄無倫,不足取信,以此見之,其爲人似不足慮也。
推鞫廳啓曰,李仁慶所供如此,而未原情之初,自言李忠慶,不知爲何許人,更爲鉤問,然後稱以八寸,流離乞食,偶然行到其家,與忠慶之母,相見仍留,而乃是忠慶出去之後,有若全無所知者然,情狀兇詐,請刑推。答曰,依啓。
又啓曰,裵應善所供如此,諱不直招,請刑推。答曰,姑爲仍囚,宜當,議處。
又啓曰,裵應善姑爲仍囚,宜當,議處事,傳敎矣。應善緊出於兩賊之招,名亦在官職之中,實非隨從之缺今雖仍囚,似無等待之事,群議皆以爲,依前啓請刑推,宜當云。敢啓。答曰,依啓。
又啓曰,裵應善·李仁慶,刑問各一次,不服,請缺答曰,依啓。
又啓曰,裵應善數行缺已爲知幾逃躱,情狀極爲兇詐,缺下諭于本道監兵使,窮極跟捕,爲當。金應善缺只是傳金鎭之書於文仁哲云,而金鎭·文仁哲,皆以李忠慶因嫌誣陷之人,已爲分揀。應福捕捉事,何以爲之?敢稟。答曰,依啓。應福勿捕。
行副司勇趙潝上疏曰,伏以臣先朝武夫,受國厚恩,親見主辱之禍,未效臣死之義,負愧棲棲,懷忠耿耿。今者奴賊雖退,壑慾未塡,又有毛兇,虛喝百端,輒興衷甲之謀,一國臣民,孰不有憂國之心,而思其禦敵之策乎?臣謹效一得,以達四聰,伏願殿下留神焉。臣去年三月,全羅道後營將除授下去,考見成籍,束伍軍兵,則出身及山尺·砲手之外。束伍之外,萬無對敵之路,一等之軍,只以運步,二等之軍,皆是老劣,豈有赴敵之理乎?京城砲手,雖逐日鍊習,或有難成其才者,況春夏秋三節,爲農廢習,只數字缺一二巡操鍊,豈有兼才者乎?束伍砲手數行缺邑皆厭而空手,客將所食苟且矣,以何數字缺卒而爲腹心乎?一從事目,明施軍務,則衆數字缺其爲客將者,安可扶持乎?老壯名籍之數,在於各官,若營將守令和協,一時同眼抄擇,則十官五六千之卒可得也。京中之民,有變,則自古抄其能射者,以禦其變矣。今則出於孔棘之變,而無一人擧抄,散在四方。若擇定明信之官,以戶籍無遺點考公私賤及觀象監·典醫監·惠民署·司譯院·戶曹等司,自號牌時避役付屬生徒等,年少一等者,竝爲抄出,給其官馬,逐日鍊習,則可爲一當百之軍也。不然則不惜武科,廣取大擧,帿箭一中取之,則精兵五六萬易得矣。此出身之軍,不可以庸,不可以逃,可以攻守也。使其束伍,分役軍餉,則農兵無爲而別也,不憂於糧餉矣。東西兩活人署巫籍之數,幾至一百名,而使一名價布一疋,或每朔捧授之數二百疋,一年二千四百疋也。且絃首之數又如此,每朔一疋捧授,則一年一千二百疋也。如此國用蕩竭之時,以補軍餉,急於今日,京外亦如此矣。伏願殿下察之。夫義州,不可不守也。昔以隋家之富强,唐家之盛武,猶且敗軍於其地,則顧不重歟?去歲失禦,不可追矣,而敢忽於今日之急乎?以山郡守令數字缺北軍授于良將,堅壁固守,則事可爲也。數字缺而幸有上年之變,則臨津可以塞守,數行缺九千六百四十八名也。城中居民雜色及數字缺江居民,竝爲入守,且添入京畿軍士,而自缺門至崇禮門,自光熙門至興化門,堅守之處,其餘少歇之處也。城外築其重城,重城之外,又掘坑子,而城上多排城郭,堅守放火,則寇不敢近矣。城中雖大,所守盈足,父母妻子,俱在其中,雖有緩忽之意,孰爲棄妻子離父母,而見其爲胡不掠乎?此所謂效死勿去也。京中居人,考其戶籍之數,勿論兩班,盡爲還入,而上自將,擇出四大將,定守四面,東殿親率江原軍士,入守南漢,而全羅以上舟師,竝守江都。諭敎八方,惕念思之,以收民心,則國勢堂堂,邊勢亦强,雖秦楚之兵,可撓矣。且京畿場市,竝出軍人結陣之處,則軍卒不飢,外方場市,各其邑門外出市,以補生民之道,而如其京市矣。凡場之中,無賴之徒,結倘來到,虛費所食,設飮酒肉而罷,寧不痛心哉?伏願殿下深思焉。四方農兵,爲胡所掠,我國歌樂,竝在胡中,使我國之人送差,而差者依胡勢,突出驕心,辱及君父,孰不慨然痛歎乎?昔越十年生聚,十年敎訓,以洗會稽之恥,我國軍兵,天下無雙,亦多炮兵,及此時而特下哀痛之敎,綏緝萬民之心,歸心共臥缺嘗膽,則豈不復讎乎?伏願殿下數字缺焉。夫將者,不擇尊卑貴賤而用之,必數行缺於漂母,而竝至於上將軍,漢高之得天下數字缺哉?今之爲將者,雖有小欠,待以上將之禮,則數字缺孔明者亦出矣。江都水操之時,不知遠近,水勢缺急一時擧碇,末以交戰,爲將者手生不察之故也。水陸之戰亦如此矣。伏願殿下裁擇焉。夫奴賊,犬豕之類也。而賞罰分明,軍法極嚴。故遠近散種,不期而雲集,憑馬橫行,或犯大境,豈無其由耶?我國則賞罰不明,軍法不嚴,故親上死長者,無一人出焉,豈不寒心哉?甲子之變,扈從者西班,竝至於堂上,皆是一功,而或有無功,豈非聖代之欠乎?王爵之祿,至公無私也。文武之中,雖有可用之才,無勢者則長在汩沒之中,聖上深居九重,豈能知之?如此危急之時,民蒙均恩,而嚴示國法,以重軍律,則有難而赴救之,如子弟之衛父兄,手足之捍頭目也,何難於此賊乎?伏願殿下留神焉。凡此數者,皆可謂迂也,而芻蕘之言,聖人擇焉,則豈非軍旅之一助乎?伏願殿下特加垂覽焉。答曰,省疏具悉。深嘉爲國之誠,疏辭,當令該司採用焉。已上燼餘
上在慶德宮。停〈常〉參·經筵。
李景奭啓曰,明日常參·經筵,取稟。傳曰,停。
兪伯曾啓曰,小臣今日推鞫進去下直,請出推案。傳曰,知道。
李景奭啓曰,所謂劉副摠率下李千摠者,來詣闕下,則必有帶家丁,而家丁例給之物,不爲磨鍊,令該曹磨鍊,何如?敢啓。傳曰,依啓。
兵曹判書李貴啓曰,臣濫陳辭箚,乞罷所職,而自上反下速爲行公之命,不勝感激之至。臣子分義,所當急趨君命,以報涓埃,而第主兵重任,非但老耗之臣,決難堪任,又有大段不可出者,請略陳之。臣曾與大臣,爭辨大議論者,雖似語涉不遜,而但所爭本意,只欲扶倫紀嚴討逆之也。事大則言不得不大,春秋之垂戒嚴矣。欲尊君上體面,則大臣有不可顧,古人已行之,其言之嚴正,理固當然。愚臣妄意國綱之振起以此,國脈之壽固亦以此也。臣旣蒙憂國成病之罪,而此時聖明,雖以改過爲敎,臣不敢承,順受以爲過者,曲在彼而直在臣,雖千萬人,臣固當往矣。今番所爭,原臣本意,亦不可謂不公,而臣妄以情外之言,非徒發行於衆座中,至榻前亦爲語侵相臣,此則曲在臣也。而終使大臣,不安其位,不得不屢度呈辭,雖緣老妄之臣心疾所致,其疑人不當疑之罪,不可恕其本情而赦之也。缺旣覺自失之後,雖欲負荊謝罪,無以贖臣數字缺罪。是以躬詣闕下,再暴愚衷,伏願數行缺之事,如是稽緩,極爲可駭,請陪持人囚禁治罪。傳曰,依啓。
掌令金知復來啓曰,綱常罪人,出於所管,則罪其邑倅,乃金石不易之典也。祥原郡守李浣,因弑姑之變,已爲罷職,而以邑民願借之故,還爲仍授。李浣雖有治聲,非尋常公事場見罷之比,國法至嚴,斷不可撓改,請命依法典罷職。答曰,已諭。
朴炡,以兵曹言啓曰,當日內奴金天信稱名人,自開陽門入來,差備門外擊錚,極爲駭愕,令攸司囚禁治罪。同門守門將金汝孝,常時不能禁斷,以致闌入,亦爲非矣,請推考。傳曰,依啓。
李景奭,以禮曹言啓曰,齊陵參奉李恒,曾已拿推,其代未出,而參奉金乃聲,昨日拿命又下。寒食祭迫前,而本陵無參奉,令該司今日內差出假官二人,及期發送行祭,而陵寢重地,不可以假官累日守直,後政改爲差出,何如?傳曰,依啓。
金尙憲,以戶曹言啓曰,左副承旨李景奭啓曰,毛遊擊接見時,遊擊欲於開城府,貿得銅鐵,自上答以當言于該曹矣。今以此意,下諭于開城留守乎?敢稟。傳曰,言于該曹事,傳敎矣。丁卯條公貿易銅鐵,則曾因慶尙監司狀啓,自東萊直爲斥賣缺公貿之價,而特送二三船,銅鐵則依前上納事數字缺矣,督府若寬其期限,則當取來以給,數行缺辦出無路,百爾思之,極爲難處,請令數字缺爲措辭,以我國兵火之餘,酷被旱乾之災,公數字缺立,人民飢餓,今此物貨諸種,勢難換貿之意,多般曉諭,如不得已,則減其數目,宜當。敢啓。傳曰,依啓。
金差同沙等十人,持汗書來義州鴨江越邊傳之,書曰,昨我兩國講好,恐毛兵復上岸,及防我國人逃故,留兵守義州。後王屢次求退守兵,言守兵如退,我守我强,逃人我自査送,毛兵必不容上岸,況先容毛兵,我國受禍,焉有復容上岸之理?若毛兵强上岸來,必與交鋒,如勢不能禦,必來報知,因將守兵退回。後屢拏毛兵,問其動靜,皆言毛兵上岸住種,及問貴國差官,皆言無有此理。恐毛兵有詐,故遣二百兵馬,去看虛實,果然都司姓金者,帶兵在鐵山住,已將住兵殺死,活拿都司一員問之,言毛文龍差毛有見往朝鮮,討取牛馬。以此觀之,王負前言,故容毛兵上岸住種,及我國逃人投毛者,皆縱容國中過去。兼先所得貴國人有逃回者,願言送來,迄今不見送還,如此違天背盟,是王之意耶?抑向南朝衆宰臣之意耶?卽王自度,與誓相違耶,抑與誓言相符耶?此番欲差人去,因前已差人,故不復差。謹瀆。
李景奭啓曰,李千摠,饋酒五酌罷,大臣處所送小紙書,辭數字缺日謄書啓知者也。令接待所郞廳送數行缺日,明告臣等,臣等換貿以給,而暮夜潛出,數字缺其間事情,令攸司推考處置,何如?傳曰,囚禁重治。
左議政金瑬,吏曹判書金尙容,禮曹判書洪瑞鳳,穆陵奉審後來啓曰,臣等承命,奉審陵所,則陵上後邊曲墻內階砌石下層,或暫退或動退,若過霾雨之節,則難保其必無頹圮之患,令該司擇日,始役宜當。大槪,後岡近壓墻外,凡有雨水,無流決之處,水氣滲漏,每致如此,必於山脊左右,疎鑿水道,然後可無後患。而且陵上左邊曲墻乾地,有石角破碎處,艮丑間有土石相離空隙處,夫瓦·女瓦破碎者二處,丁字閣月廊砌石一處有隙,而工役不至大段,左邊墻外補土處,雖似陷下,而時無崩頹之患矣。所當修改處,竝圖畫進呈,以備睿覽。敢啓。答曰,依啓。
李景奭,以接待所言啓曰,差備譯官劉誠立,朝來啓請推考矣。諸家丁等皆言,昨夜遊擊醉酒,令劉通官速出換貿,通官以暮夜不肯,至欲怒打,不得已出去,昨夜之事,遊擊之過也云。臣等不爲取信,卽刻遊擊,具名帖出送于臣等處,有曰,生速令通官劉誠立,赴外易換,以便回島,今遇貴館巡捕獲挐數字缺是生之過也,乞大人寬恕云云。係是唐官數字缺此具啓。傳曰,知道。陰囑數行缺書曰,拜違殿下尊嚴。雖然,已逾數字缺貴國君臣,一腔忠義,遇變愈眞,不肯感服,缺揚在口二載,猶如一日也。詎意皇天不佑弟缺多疑,二貝勒從中萋菲我短,疑不肖有反間之意?因是獲罪弟邦,橔鎖二月,自分必死,已難逃矣。猶幸罄千金之産,結權貴之人,倖免瓦全,賤弟兄俱已至皮島矣。但老母暮年,被繫將危,全家大小,失散殆盡,旣然不能盡忠,更且不能盡孝,但非不能爲人,反且不能爲己,人生大節,不幸皆虧。每一念及,痛哭搥心,未知殿下仁慈,亦垂憐不肖否耶?昨者逃難而來,道經貴國,目覩我國難民,作害麗人,情景難堪,深爲不忍,叩見大爺之後,首道貴國秉禮守義,終始不變,次述我兵,欺弱凌寡,屬國寒心,大爺聞知,怒髮衝冠,翻然更始,嚴諭將領官兵,無蹈前轍,倘若秋毫有犯,決以軍法從事矣。況不肖旣然得到王朝,忝受副摠兵之職,其一腔爲君爲國爲人爲己之心,決有少效分毫,密邇隣封,豈難調護?果有傷心,不妨明告。伏望殿下,忘怨推誠,悶心禦侮,早晩消息,彼此通知,毋以一時小忿而廢千古大義。此則不肖之所惓惓而望者,謹此專官代興祚,百叩殿前,不勝悚懼仰瞻之至。
朴炡,〈以〉備邊司〈言〉啓曰,得見咨內事意,所求急需糧五萬石,馬三千匹,船一百隻,盔甲三千,此是富强之國,亦難於一日可辦,況以小邦之創殘物力,其敢當哉?督府非不知我國事勢,萬分難堪,而猶且强請,至此之多,其意似非責望於必得。若至搪塞,不無執此而爲他日造言之地,此不可不慮也。宜曰,小邦,地脊民貧,素稱弱國,加以經倭備胡,師旅連興,國無一年之蓄,軍無一月之糧,重以凶歲飢饉荐臻,通兩西人民飢餒之狀,物力凋盡之勢,大人實所洞燭,非費一二談而可明。今此五萬粟·三千馬·百艘船·三千甲,雖在平時,固不可咄嗟以辦。況經亂之後,馬蓄船材,殆盡於焚掠,拮据米糧,亦難於賑救。以今日形勢言之,則自救之,亦不暇矣。其於急需之請,似難爲虛辭輕諾,有若可以奉副者然,實非誠心相告之義。如其糧糈力所可辦者,器械中弓劍等物,雖甚薄略,敢不隨力助呈。至如積久之貨,年前餉臣,計開叩算,對准無欠云。今承示及,實切怪訝,且所謂隱匿馬牛,則未知何時所出來,而何處容隱耶。若曰,各站所匿,則道路差役絡繹,豈有至今不推之理乎?此在高明諒照可知云。而以此等語,各別善爲措辭,回咨及揭帖,婉曲以答,何如?傳曰,依啓。
兪伯曾啓曰,初三日閉門後,逆賊韓成吉子,令本官捕捉事,通於入直同僚,啓請下諭。臣則在外,以成吉謀逆曲折及其子居住等因,折簡于金時讓,授諸院吏,率擢男有旨下送時付送事,再三分付矣。其啓辭久未允下,臣推其簡子,則已爲順付他公事之去云。臣卽施罰該吏,欲具由啓達,而慮涉煩瀆未果矣。今者金時讓,擧臣私書,至爲狀啓,觀其措語,則竝及成吉捕捉事,必是多事中不能詳察臣書故也。當初曲折如此,惶恐敢啓。傳曰,知道。
領中樞府事李元翼箚曰,伏以,臣受聖上曠代之恩遇,値此災慘時危之日,豈敢自安於退伏?聖上又推誠敦諭,前後不已,臣非木石,寧不感聳?第臣耄耋之年,氣息奄奄,百骸酸痛,日夜呼苦,此則有不暇顧,而經年腹疾,下部不收,陋穢不可近人,亦不可以近伏於闕門之外。朝臣亦多知臣之病狀,而不曾仰徹於聖聽,臣誠憂缺不知所裁。答曰,省箚具悉。卿雖老病,一數字缺昧,退臥京家,必不至不能堪任,願卿察予。數行缺
問事郞廳以大臣意啓曰,今日推鞫,臣等已爲齊會,而禁府堂上,以宋匡裕照律召事,方有嚴旨推勘,惶恐不敢出參,莫重鞫獄,不可因此停止,竝令參鞫,何如?答曰,依啓。
又啓曰,以張日守等請刑啓辭,答曰,竝絶島定配宜當,議啓事,命下矣。此乃同參逆謀之徒,斷無減死之道,而伏承定配之敎,咸仰好生之德,群議皆以將順爲當,或以爲分明結黨謀逆之賊,不爲鞫問正刑,實非按獄之體,此亦正論,敢此具稟,伏俟睿裁。答曰,蠢蠢飢氓,無所依賴,數字缺慶輩所誘,此上失其道,又値凶年,數行缺罪人張日守等十二名,皆是與李忠慶同謀結黨,橫行峽中,到安邊忠慶家,同參相與揷血,造成凶器之類,其從賊謀逆,直向京路事,已無可疑,實非一時脅從之徒,依前啓,請刑推得情,何如?答曰,竝絶島定配宜當,議啓。
又啓曰,安邊府所送李忠慶家立春四張,陋穢破碎,入啓御覽,極爲未安,而係是凶書,敢此封入。
又啓曰,裵應善,刑問六次,牢諱不服,請明日加刑。答曰,除刑,依他罪人例定配。
朴炡,以備邊司言啓曰,胡譯中金希三,最善胡語,數字缺伶俐,以此人齎持金汗回書,急急入送,而五字缺該曹從優題給,何如?傳曰,依啓。二行缺之不能禁制毛兵,毛兵之不遵我國四字缺之揣量也。至見毛遊見要索牛馬,亦其侵撓數字缺事,而我國有何物力,可以應求?今若以此有疑於兩間,則殊非誠信交孚之義云云,以此善爲措辭,急急回帖,送於滿月介等未渡江前,以破其疑,何如?傳曰,允。以上燼餘
上在慶德宮。停常參·經筵。
李景奭啓曰,明日常參·經筵,取稟。傳曰,只朝講。
兪伯曾啓曰,獻納趙絅,再啓煩瀆,退待物論云矣。傳曰,知道。
以備忘傳于李景奭曰,予不見卿,于今三載,不惟罪過日積,願見之心,不能暫弛也。前因災異,累度遣官,而卿不動念,予實慚懼,中夜無寐矣。噫,恝視宗社之將亡,不思格非之至道,似非仁人之所可爲,卿須念先朝之恩遇,察寡昧之至誠,速爲入來事。領府事李元翼處,遣史官,更爲敦諭。
朴炡,以備邊司言啓曰,平安監司金時讓牒呈于本司曰,冬至使船隻入送事,都督已爲准許,今當入送,而領將當自備局定送乎,自本道定送乎?領將則宜令本道定送,而船隻入送緣由,都督及登州衙門,當有咨文,令承文院速爲撰出下送,何如?傳曰,允。
朴炡,以備邊司言啓曰,督府移咨內,避亂遼民男婦及牛馬,要得査取,而繼之以各館潛留男婦,竝令押送云,胡變時避亂之際,非特遼民驚遁,我國之人,亦皆失所奔竄,何暇爲隱匿牛馬乎?其時散落漢人之數字缺則前後刷送,其數已多,今亦搜覓絡繹數行缺人之罪也。逾月而始擧其職。今此弑之綱常大變,宜殿下瞿然動念,而乃以一時容息之恩,欲施於民,而不顧祖宗世守常法,仍其邑倅,有若視爲尋常者然,臣等爲殿下甚惜焉。祥原郡守李浣,命罷職,以存國法。答曰,當議于大臣處置,勿煩。
正言柳景緝來啓曰,獻納趙絅,引嫌而退。近來下吏怠慢之習,日甚一日,非徒不卽來告,竝與羅卒而不來。臺諫體面,與庶官不同,不可無前導而行,以致差後,勢所然也。別無所失,不可以此輕遞言官。獻納趙絅,請出仕。答曰,依啓。朴炡啓曰,目今西路蕩殘之狀,有不忍聞,躬行目擊者,尤可動念,雖無朝廷禁令,奉使之臣,苟有思量,則自當十分謹飭,務從省約,凡貽弊害民之事,一切不敢萌于心,而今乃有不然者,國綱解弛,人不畏法。如駕轎之禁,不啻三令五申,而導守無人。近日益甚,責出夫馬,小無顧忌,敗邑殘驛,力所不堪,而地主·馬官不能言,方伯·閫臣,不能聞者,苟非牽於私情,則必是怯於威勢。前行旣然,後車踵轍,率以爲常,恬不知怪,驛路之疲弊,職由於此,豈不大可寒心乎?臣待罪該房,旣有所聞,不敢不陳達,而亦必終數字缺於無益,適足爲人冷笑之資也。然朝缺令不爲則已,旣以爲之,則豈可一任其數行缺
注書金元立書啓曰,臣承命,往諭于領中樞府事李元翼,則伏地而啓曰,承旨·史官交於道,聖諭嚴切懇迫,至於此極,臣罪當死,罔知所達,當別具一箚,仰訴下情云矣。傳曰,知道。
李景奭,以禮曹言啓曰,今此齊陵丁字閣重建時應行節目,其於前例,十分裁損磨鍊,庶幾除弊,而事目中郞廳一員稱以都廳者,雖專爲監董,而不必長在役所,以貽畿邑支供之弊,旣已始役之後,則往來檢飭,爲當。且此役所,不設都監,而多有責辦於畿甸之事,京畿監司崔鳴吉,兼管此事,宜當。大臣之意,亦如此,故敢啓。傳曰,依啓。
朴炡,以御營廳言啓曰,本廳軍兵曹眼同試才之意,入啓蒙允矣。今見兵曹移文,來十一日定欲行之,入番軍兵,依前例,除標信出送之意,敢啓。傳曰,依啓。
兪伯曾,以義禁府言啓曰,宋匡裕照律公事,還出給事,傳敎矣。臣等數字缺照律時,反覆參考律文,則大明律誣告數字缺誣告人,至死罪,所誣之人已決者,反坐數行缺此律之外,更無他比擬之律。今此雲衢數字缺言則明白無疑,若去亂言二字,只用干犯於缺理切害者斬,誣告者反坐之律照斷,則似當矣。臣等方承嚴譴,待罪不暇,而公事還下已久,不敢稽滯,冒昧議啓,伏候睿裁。答曰,知道。雲衢等受刑而死,與已決者無異,以大明律照斷,可也。
朴炡,以備邊司言啓曰,義州人民,相繼飢死,非但見於本道狀啓,凡承差往還者,其地之人,皆目覩而來言其慘不忍見之狀。計今死者已多,若復旬日,竊恐生者無幾。本州遺民,僅有數百,若盡爲餓死,則非但人命可憐,西門重鎭,將爲空虛之地,必須急急救活,不可一刻敢緩。管餉使穀船發送狀啓,已爲入來,而海路載運,專賴風便,難以程期,宣川所置之米,隨便入送事,行會已久,而本道狀啓,謂輸送極難,本州之民,命在旬日之內,而米穀入送,頓無其路,勢將坐見其死,而無以救也。豈非悶渴之甚者也?若得運送一二百石,則自可以延旬日之命,而待管餉穀船之至。運米之策,百爾思之,惟有一計。竊聞自前本道軍糧輸運,以赴防出身之馬載送者,已成規例。今者雖出身赴防,幾至三百,若令此出身等,一番載運,則二三百石之米,可計日而致也。使出身運米者,似未安,然曾有前例。且在渠輩則不過爲數字缺勞,在彼民則爲生死之判,其輕重數行缺暇論,而以守邊之臣,不告道主,擅用數字缺買賣有同潛商所爲,其泛濫縱恣之狀,昭著缺此則萬無更査之事,所當爲先推問。而此回啓結末,似爲泛然,係是備局啓辭,故仍爲捧入之意,敢啓。傳曰,知道。
以禮曹齊陵丁字閣重建事目傳于李景奭曰,堂上·郞廳·監役官以下所接假家,勿爲造排,以除民生一分之弊,似或宜當,令本曹參酌爲之。役軍,令宣惠廳雇立,勿用農民,宜當,亦令該曹酌處。
李景奭啓曰,接待所郞廳來言,毛遊擊處日次問安,則稱以多拜上,且物貨如不得發賣,願速得回答之意,須啓知云矣。傳曰,知道。
李景奭,以接待所言啓曰,卽刻遊擊出給銀子一百零參兩,且送物目票帖,要換各種物件矣。論以平價,不足充四分之一,極爲悶慮,令差備譯官,再三往復,多般開諭,則渠亦動聽,就其中減數太半,故所錄物目抹削,及項下改注應行之數,一依其票帖謄啓矣。投些少之銀,索許多之物,非但無理,我國物力,亦所不堪,而十分周旋,僅得減數,全然防塞,事勢實難,令該曹貿易以給,何如?傳曰,依啓。
朴炡,以備邊司言啓曰,以本司啓辭,胡譯金希參齎持金汗回缺,急之入送事,答曰,允事,傳敎矣。若金希參不及於金差之行,則當入至瀋陽。數行缺
朴炡,以備邊司言啓曰,金希參,自京至安州,以撥馬下送,自安州以後,則以驛馬入送,而慮或帶去商人中路遲滯,宣傳官一人,直至義州,見其越江而後回來,使無遲滯之弊,爲當。敢啓。傳曰,依啓。
李景奭,以戶曹言啓曰,瀋陽入往胡譯金希參所給盤纏,已爲啓下矣。因備局啓辭,加送李馨長,故李馨長齎去盤纏,付標以入。且備局之意,兩人衣資,皆以段絹備給,使彼人所見,不至埋沒,故衣資以段子磨鍊矣。敢啓。傳曰,依啓。
李景奭,以接待所言啓曰,發賣一事,更令譯官,從容開諭之意,昨日啓達矣。今日令張世宏·朴璇·朴庚生等措語開諭,再三往復,遊擊變幻其說,前後非一。最後雖都督所發錄中,抹減若干種,朴璇等欲更請損減,入話之際,勃然大怒,罵詈叱辱,無所不至,仍爲缺執朴璇,許多物件,盡爲勒授,閉門隔絶內數字缺通風色之惡,有難盡言,卽刻朴璇數行缺落,不得分付之意,敢啓。傳曰,知道。
自卯時至申時,日暈。酉時,日暈兩珥。夜五更,北方坤缺方東方,有氣如火光。
兵曹判書李貴箚曰,伏以,臣老怯日甚,過慮國事,每陳妄懷,極知煩瀆,而愚見所及,不敢不達。伏願聖明,勿以人廢言,無貽後悔如前日焉。今觀汗書,不過前所云云數件事,似無緊急之語,而彼若無執此生釁,以爲敗盟之計,則雖送朴蘭英十數,無益於成敗。如其提起若件事,以爲恐嚇之計,而我之應變無謀,轉輾相疑,不能通彼此之情,而終至於敗盟,則莫若急送蘭英,使之彌縫於出外之言,一以解其怒,一以通其情,在此一擧,臣之過慮,未嘗不在於此也。雖送他人,或可以無事,而不幸缺逆之語,有甚於今日,則此後雖欲送蘭英,恐數字缺矣。臣將此意,通于備局諸宰,則論數行缺噬臍,不勝幸甚。答曰,省箚具悉。卿其勿爲過慮。
工曹判書申景禛上疏曰,伏以,臣本頑鈍,數字缺一新,幸托肺腑之親,久典輦下之居常凜凜,惟以不副委托爲懼。至於與國休戚之心,天日可燭,人固不敢致疑於臣,臣亦未嘗自疑於心。不意頃日兇賊之招,擧臣姓名,臣自聞此言,心膽欲裂,置身無所。此賊旣爲臣子垓所捕,則報復中傷之計,固無足怪,然若使臣知止知足,早謝兵權,則渠雖兇狡,何敢以此言,加諸臣身乎?此則臣亦不免自取之道也。大槪無論虛實,名出賊口,則人臣道理,所當伏闕待罪,以俟朝廷處置。而竊念危疑之際,臣以握兵之人,先自驚動,則軍情益駭,禍機難測,故隱忍度日,有若專不聞知者然,臣罪至此尤大。伏乞聖明,遞臣訓鍊大將之任,治臣不卽引罪之失,一以重獄體,一以保微臣,不勝幸甚。答曰,省疏具悉。兇賊報復之言,不足介懷,卿其安心勿辭。
朴炡以軍器寺官員提調意啓曰,因接待所啓辭,遊擊三字缺子二十五兩,求買各種物件中,小快鎗十捍,竹數字缺頭川鋒一百枝,好弓二十張造給事,允下矣。快鎗·竹箭,則自本寺方爲別造矣。弓子,則不得已寺上外貢弓子給送之意,敢啓。傳曰,依啓。以上燼餘
上在慶德宮。停常參,有朝講·輪對。
引見,公淸監司南以雄。
自卯時至酉時,四方昏濛。
李景奭啓曰,明日常參·經筵,取稟。傳曰,停。
李景奭以公淸監司啓曰,此敎諭書安印,請出寶及密匣。傳曰,知道。
李植,以尹墀呈辭,數行缺
兪伯曾,以義禁府言啓曰,數字缺以大明律照斷可也事,傳敎矣。大明律誣告人,至死罪,所誣之人已決者,反坐以死云,若絞則反坐者亦絞,若斬則反坐者亦斬。今此雲衢等,仍杖致死,似當用絞,改付標之意,敢稟。傳曰,依啓。
金尙憲啓曰,祥原縣監李浣罷職事,因大司憲李弘胄啓辭,其罷職當否,下問于領相,則亦以遵法宜矣,爲啓,自上以一邑民生之苦樂,係守令之賢否,故予欲仍任矣。大臣之意,亦以爲宜罷,然則依法爲之事,傳敎。李浣罷職,捧承傳之意,敢啓。傳曰,依啓。
傳于李景奭曰,輪對官罷出時,所當從下出,而朝者從上出,今後從下出事,察爲。
李景奭,以禮曹言啓曰,齊陵丁字閣重建,勿用農民事,傳敎矣。今番役所諸事,務從省約,而至於所接家假,則以其董役之際,不可混處於齋室之內,役軍之徵調於畿邑者,亦有舊例,故竝依謄錄而磨鍊矣。今承聖敎,極爲允當,付標以啓之意,敢啓。傳曰,知道。
李景奭,以接待所言啓曰,今朝有一封文書,自撥上傳來,外面書自島中出來,稟帖監封,毛遊擊所住處傳送,自平安道兵營撥送云,臣等缺視之,乃遊擊手下傳報消息事也。卽爲數字缺遊擊,其稟帖二道謄啓之意,敢啓。傳曰,知道。
朴炡,以兵曹言啓曰,數行缺緩急之力哉?臣曾於筵席數字缺朝故事,令兩銓各薦人才,臨政書其所薦缺於被薦人名下,被薦之人,如犯贓汚敗常之罪,缺一如大典,竝坐擧主,以革循私滅公之弊。而但小小除拜,似難盡書其名,依大典常行薦擧之法,申明擧行,而至於兵·水使擬望時,各於其名下,書某人薦,以爲日後竝坐之地,則非但擬望之人,別加謹愼,奔競之風,亦且少弭。且儲養人才,非一朝一夕之所易辦得,必歷試,然後可見其能否。先達知名之人,幾盡衰老,其餘新進之人,雖有卓越之才,名望未著,則輕擬重任,有所不敢,設或差除,旋遭彈駁。臣曾於榻前,令備局申明祖宗朝舊規,不次擢用事,已捧承傳,而近因國家多事,迄未擧行。此兩件事,令廟堂商量,定奪施行,何如?傳曰,依啓。
朴炡,以備邊司言啓曰,督府將拿梟作挐等因,另爲移咨,不可不謝,宜以孑遺人民,苦被侵擾,徒切怨號,將不能胥匡以生,而特蒙大人痛恤之仁,有此禁勅之令,前承告示,刊行八道,庶有懲戢之幸,今此咨意,尤極嚴切痛快,不勝感謝之意,措辭回答,何如?傳曰,允。
朴炡,以備邊司言啓曰,督府咨送物貨,要換銅觔,其數極多,決難缺於一時取辦,宜以銅觔,本非我國所産,數字缺造器械所用,亦必貿得,今此許多物貨,數字缺勢必不能,姑以隨所有數行缺擇好換送,何如?傳曰,依啓。又以備邊司言啓曰,金汗回書齎持與數字缺往之人,以李馨長定送事,已爲稟定矣。李馨長,市井之人,不必更送,誠如聖敎。李馨長,勿爲差送,其代,以胡譯一人充送,而令本道監兵使,義州人伶俐可與偕往者一人,亦爲定送,只令傳書而已,宜當。敢啓。傳曰,依啓。
李景奭以接待所言啓曰,遊擊暴怒之狀,昨日槪已陳啓矣。夜來頗自解怒,出送家丁,慰諭〈譯官,今日〉,譯官李膺委來相見,諸譯亦隨以入,竝力開諭,極其懇切,始許減損昨日已抹之物,又減珠子八千餘介,所減之數,元單中付標以啓,其遊府所發云者,終不減一物矣。旣不送防塞,似當許賣,而只念初以難副爲辭,後以減數爲請,終致逢彼之怒,及其肆威刦授之後,發賣以給,則非但事體有傷,日後之弊,有不可勝言。臣等待罪接待,未知所處之宜,令備局詳量善處,何如?傳曰,依啓。
朴炡,以備邊司言啓曰,伏見劉興祚所送兩紙,其大帖則只自陳其情事,而末端言其調護彼此之意,小紙則有簸弄機關處,其主意所在,有難測知。在我回答,只當言,渠從前,以解紛釋難爲己任,消弭兩國兵禍,今又脫身歸正,至蒙朝廷恩典,又欲調停兩國,意氣津津,殊可嘉尙,中間略道其家累二字缺情事可矜,以致慰唁之意,而至其書數行缺聖意誠然,宜以銀子數字缺回帖,以我國在高麗時,崇信佛敎,故數字缺出家學法,以君國而施財建寺,自是其時數字缺如此,固不足怪,逮我祖宗開國以來,儒術興缺國俗大變,雖閭閻士族家,皆恥言奉佛,不穀嗣守家法,不敢失墜,豈於今日,變其所守,施佛求福,爲士民倡,此則風敎所關,決不可爲,而第以大人有請,不敢不副,故謹送略干銀子,而不出於卷子中云。如是則在我無大段害理,而都督之意,亦不至落莫矣。敢啓。傳曰,依啓。□□□□□□□
卯時,上御資政殿。入侍,領事吳允謙,大司憲李弘胄,同知事張維,特進官元鎤·趙翼,大司諫金壽賢,參贊官金尙憲,侍讀官崔惠吉,檢討官金光爀,記事官金元立,記事官尹鳴殷,記事官鄭太和,輪對官奉常正李莯,戶曹正郞權淰,司饔院主簿權澺,司䆃寺主簿姜應世,繕工監主簿禹大贇。上讀前受音一遍。崔惠吉進講,自曰若稽古缺止註未之有也。上讀新受音一遍,釋大文。惠吉講旨數字缺之戒下,曰欽哉,下之勉上,亦用愼字,數行缺情意相孚之意也。謨明然後,上下可以數字缺不擇矣,非則不可謂和矣。上曰,在上之人,若不得允迪厥德,則下不得謨明耶?允謙曰,豈其然乎?上雖不能允迪,下之人,豈不得謨明乎?上曰,君子在野,小人在朝,則雖有嘉言善行,不得用之,其可謂謨明矣乎?張維曰,人君若不迪德,則在下者雖有良謨,不得見施於世,必嘉言罔攸伏,然後方可謂謨明,豈有不允德而謨明之理乎?金尙憲曰,上所謂上不迪德,則下不得謨明之敎,至當矣。每事必慮其不迪,則豈不美哉?惠吉曰,所謂在知人在安民者,極言仁智之功用也。維曰,禹之曰吁之意,此乃未深然之意也。上曰,吁者,□辭而有難之之意也。翼曰,知人安民,言之易,而行之豈不難乎?上曰,國家治亂興亡,皆在於知人安民,此外何加焉?惠吉曰,難則難矣。愼厥身修,則可以知人,旣知人而賢者在位,則可以安民矣。維曰,此乃人主之所當着功處也。翼曰,知人甚難,人固有似□而非者,亦有朴野而質美者,辨別豈不難乎?上曰,自古雖桀紂之君,豈欲用不賢之臣乎?只缺而誤用之矣。允謙曰,其不然矣。人主若拘於數字缺以諂己爲忠,以拂己爲奸者,多有之,數行缺帝堯豈不知人乎?上曰,雖然,四凶在朝,以此觀之,則堯亦難之。□□曰,至如鯀者,若明知其不成績,則豈九載委任缺試可哉?上曰,旣云方命圮族,則已知其不合,而拘於僉擧而試可也。金壽賢曰,人情者,私也。堯舜豈拘於私而用人乎?上曰,四凶中驩兜,不爲黨惡矣。維曰,言三凶而不及鯀者,爲親者諱之云者,似非矣。上曰,爲親者諱之言,似不近理,此註誤矣。上曰,三代以下,知人善任之人君,稱其某耶?維曰,三代以下,知人善任者,漢高祖當爲首矣。漢高自揆之事,雖若平常,而屈群策而用者,後世無及也。壽賢曰,猶有所未盡者,功臣皆不得保全矣。尙憲曰,知其人而信任者,爲上,高帝則知人而信之不篤,昭烈則知孔明之賢而任之專信之篤,君臣遭遇,豈不灑落乎?上曰,昭烈則聞孔明之聲名有素,欲與之共事,委任如彼其專,而高帝則雖於亡卒之中,擢用其人,此後世之所不可及也。維曰,昭烈之知人,當次於高帝,而遭遇之隆,則後世無及矣。上曰,人或有欺世盜名,而擧世不知,此則何故?允謙曰,此無他,其不知者,所見之不明也。欺世者數字缺托以眩人之視聽者也。至如王安石數行缺維曰,欺世盜名,而皆不知之理乎?得名之後則去之甚難矣。上曰,知之者鮮,而見欺者衆矣。翼曰,以盜名者用於世,則國其危矣。允謙啓曰,汗書又缺而前日吳信男持來書,語意平順,而今番之書,則多有恐嚇之言,必聽中間之言,有此怒猜之意也。小臣之意則只欲送答書,以解疑惑,而或以爲,如朴蘭英輩,不可不送云,必送朴蘭英,臣未知其可也。蘭英,前以使臣往來,今以單身入送,似爲未安,而旣爲入送,則必有附來胡差。此亦可慮。上曰,李馨長似是市井之輩,如有挾貨牟利之弊,則必爲辱國,未知如何。允謙對曰,可合之人,不可易得,而李馨長,明知彼中之事,且爲伶俐,故欲送之矣。上曰,今番汗書之來,何意耶?允謙曰,意者,今番蛇浦之變,捉送漢人,聞其雜言,故有此送書也。上曰,然,不獨此也。初當以各守封疆爲約誓矣。蛇浦之事,雖爲搶掠,毛兵無緣入我疆土,故恐我國責其違盟,有此先發之言也。允謙曰,此後彼若曰,屯兵龍·義,防備毛兵云,則處之甚難矣。上曰,此則不然,不可以孤軍來屯,而彼亦爲羈縻之計,似無此患矣。允謙曰,劉海別數字缺之人,似當另爲待接以送矣。上曰,依爲之。允謙曰,今番數行缺上曰,更爲詳察爲之。允謙曰,毛差持來二字缺皆無用之物,市無肯貿者,臣昨與戶曹判書沈悅相議以爲,抄出其中之可用者,發賣給之,而其不可用者則還給,以某物白給,似當云矣。上曰,其意似好,依爲之。允謙曰,今番李景稷之行,金差已知之云矣。上曰,此必是假㺚輩聞見而告之也。我國之習,喜傳人語,此後,我國人被擄,隨金差還來,求見其家屬者,使其家屬,來見于所接處,而勿令被擄人,出入閭閻,此係防違之意,似不可以此意,預爲分付于外方,可也。上曰,三守令所犯非輕,都督雖如是言之,似不可不罪,何以處之?允謙曰,或答以其罪甚重,而大人請之,故姑施惟輕之典云云,或答以國法至嚴,不可撓改云,而罪之亦無妨矣。上曰,前言是矣,依此回答,可也。張維曰,毛將所言杭州造寺施助之事,何以答之?允謙曰,給與若干銀兩,非以爲可惜。第觀其卷子,則都督自書其名於第一紅籤,其下空紅籤次第列付,若書之曰朝鮮國王云云,則豈非重大之事乎?臣等不欲送物矣。上曰,此事不關,給之無妨。雖有所書,非數字缺書之,渠輩書之,有何關乎?且凡人數行缺獨於施僧之費,容易應諾,則彼數字缺怒之事,此亦不可不慮。上曰,此非我國之寺,雖送某物無妨。豈可以數字缺之事,失歡於彼乎?允謙曰,若有給,則彼必分明書之於勸善文,明知其必有此事而給之,未知如何也。上曰,雖書之,何關?彼意至欲使朝臣,盡爲施助,所望甚大,而斷然牢拒,則彼豈無憾恨也?尙憲曰,崔溥漂海錄中朝人□此有高麗寺,爾國越海造此寺於上國,其崇佛可知云,此甚譏之之言也。今若以國家施僧事,傳播天下,恐非美事也。上曰,予意則此事不關,給之無妨,而群議如此,依爲之。大司憲李弘胄啓曰,祥原縣監李浣之事,以議于大臣爲敎,而此時善治守令,雖已關重,國家金石之典,難可撓改,請依法典罷職。上曰,善治之吏,不可易得,故予欲姑從權道,而臺諫如是論之,大臣之意,何如?允謙曰,綱常之變,出於所管,則罷其守令,法意甚善。臣意則以爲,遵法宜矣。上曰,一邑民生之苦樂,係守令賢否,故予二字缺任,而大臣之意,亦如此,則依法爲之,數字缺曰,人主一心,貴在和平之域,頃於諫院,數行缺上曰,人之工夫到此,豈不難乎?常有惡數字缺革此弊,故予有此病痛矣。允謙曰,數字缺上必欲去偏黨之意,至矣盡矣,而但着意於惡黨,群下形迹間,必慮其偏黨,則亦有不然而疑其然者矣。古人有言,人君徒有惡黨之心,而不得明辨,則小人必乘時而作孽也。上曰,今之惡黨,與古有異,古之黨有君子小人,故先賢有言,不明而惡黨,則反有所害云,而今則名目已定,予意欲爲勿論彼此,擢用人才而已。允謙曰,上敎允當矣。臣意則自上若着心惡黨,則恐或有過中之擧,故敢此陳達。上曰,卿言是矣,所當體念。領事以下遂罷出。上曰,輪對官招入。注書金元立,承命出閤門外,招輪對官,奉常寺正李莯以下入侍。李莯進曰,貢物防納,反正之後,一切禁斷,而奸細之徒,尙不懲艾,本寺亦有防納之弊,請令廟堂,更加申明禁斷。上曰,依爲之。權淰進曰,小臣今番,以賑恤從事官,往北道,聞之則土兵過半逃亡,積年逋欠,尙錄於名下,侵督之害,及於隣族,以缺民間怨咨頗極,其□逋欠蕩滌,宜矣。上曰,前所蕩滌者,不爲不多,而今之弊瘼二字缺云,令該曹蕩滌。權淰進曰,數行缺以杜後弊,宜當。上曰,凡罪自有其律,而弊習已痼,數字缺本院所當銘心,摘發處置。姜應世進曰,本寺所納各官米太,限內皆不上納,最急者末醬,今至不納,催促上送事,各道監司處下諭,宜當。上曰,如此事,不可下諭,而令該曹催促,可矣。禹大贇進曰,本監匠人價布,丁卯·戊辰兩年價布,至今不納,催促上納事,別樣處置,宜當。上曰,言于該曹。輪對罷出。又引見公淸監司南以雄。以雄進曰,聞本道被災處頗多,貧者則已盡流散,其中稍有筋力者,眷戀本土,不去鄕閭,而到今春窮益甚,飢死者必多,賑恤廳從事官,下去本道,募合布粟云,以此賑救爲當。而被災之處,若只以其邑取募分賑,則厥數零星,山郡所募之粟,急急除出移給,兩麥成熟間救活,則餘民庶可保存矣。上曰,言于賑恤廳。以雄曰,此外切迫民生弊瘼,臣當下去,詢問啓達。上曰,依爲之。上曰,近來監司黜陟,不爲嚴明,貪官汚吏,不無其人,貽害於民生者甚多,監司之任,莫大於黜陟嚴明矣。以雄曰,小臣二字缺見,恐有所不逮,而今於榻前,親承聖敎,若拘於私意權勢,而有所數行缺
領中樞府事李元翼箚曰,伏以,聖明不察臣病之至此極,而又有此責諭嚴切懇迫,臣魂警魄散,直欲鑽地以入,而無從也。臣耄耋之年,氣力敗盡,已入死境,而上年以來,百病俱發,僵臥不起,四肢酸痛,少有所動,張口號痛,秋冬以後,腹疾大作,下部不收,長伏陋穢之中。種種諸症,近日尤劇,試欲運動致身於寸步地,而亦不得自由,又何得以入城趨朝乎?臣之病,一鄕之所共見,朝臣之所共知,第未及登徹於聖聽也。惶恐隕越,罔知所裁。答曰,省箚具悉。昨日之諭,辭不達意,卿勿辭。已上燼餘
上在慶德宮。
停常參·經筵。
李景奭啓曰,明日常參·經筵,取稟。傳曰,只晝講。
有政。
吏批,判書金尙容進,參判趙翼,參議李楘,左承旨李植進。
李植啓曰,守令多闕,當速差出,問于吏曹,則數行缺李貴爲奮忠贊謨立紀明倫靖數字缺國崇祿大夫延平府院君兼兵曹判書知經筵事,沈諿爲嘉善大夫刑曹參判,尹墀爲通政大夫承政院同副承旨知製敎兼經筵參贊官,宋碩祚爲通政大夫掌隷院判決事,車雲輅爲通訓大夫司饔院正,李省身爲通訓大夫濟用監正知製敎,申敏一爲通訓大夫行成均館司藝,韓汝德爲通訓大夫行司宰監僉正,許溭爲通訓大夫行戶曹正郞,許洙爲通訓大夫行工曹正郞,吳達升爲通訓大夫司憲府持平,李景曾爲通訓大夫行司諫院獻納知製敎,鄭良弼爲通訓大夫行成均館直講,趙絅爲中訓大夫行弘文館副校理知製敎兼經筵侍讀官春秋館記注官,金準爲通訓大夫行戶曹佐郞,朴弘先爲宣務郞守成均館典籍,李汝恒爲通訓大夫行司僕寺主簿。外,洪得一爲通政大夫行驪州牧使,朴慶新爲嘉善大夫行長興都護府使,申埈爲奮忠贊謨靖社功臣嘉善大夫三陟都護府使,盧守識爲通政大夫陽川縣令,柳益源爲通訓大夫行鎭安縣監,金坰爲中訓大夫行缺禮縣監,李緯國爲通訓大夫行祥原縣監。
兵批,判書李貴進,參判南以恭病,參議尹履之服制,參知李基祚進。數行缺爲折衝將軍僉知中樞府事,姜□爲禦侮將軍行世子翊衛司翊衛,李□爲敦勇校尉行世子翊衛司副率,趙□爲秉節校尉忠佐衛右部將,姜文星爲奮順副尉行世子翊衛司副率,李志裕爲定略將軍行世子翊衛司侍直,趙基遠爲秉節校尉行忠勳尉副司勇,李仁傅·李聖淵爲禦侮將軍行龍驤衛副司果。外,孫泌爲折衝將軍行慶尙右道水軍虞候,魚大振爲折衝將軍行三陟浦鎭水軍僉節制使,李廷彦爲禦侮將軍行蛇渡鎭管防踏水軍僉節制使,梁漌爲禦侮將軍行花梁鎭管濟物水軍萬戶,李敏武爲振武將軍行蛇渡鎭管鹿島水軍萬戶。
以毛都督前咨草傳于李植曰,上年毛鎭見奪船,乃二隻矣,今何以一隻爲咨乎?
朴炡,以備邊司言啓曰,傳敎矣。冬至使船隻毛鎭被奪者二隻,而其餘在登州者,尙三隻,雖送一隻,計或不爲不足,且都督所許,非還給所奪之船,只許以他船入送,而格軍船糧等措備,弊亦不細,故欲以一隻定送矣。今承聖敎,是只聞各衙門上年貿易物貨無船隻,至今缺載來者亦多云,二隻定送,何如?傳曰,依爲之。
李植啓曰,卽刻毛遊擊數行缺傳曰,知道。
兪伯曾以義禁府言數字缺匡裕處絞單子,已爲啓下,當有爲數字缺,而法典內,雨未晴,夜未明,不爲處絞云,今日雨勢如此,待晴處絞之意,敢啓。傳曰,知道。
朴炡,以兵曹言啓曰,凡外門開金,例於前一日朝,來納本曹,翌日四更末受去開門,而今日興仁門開金,天明後始爲受去,以致趁不開門,道路行人,莫不駭怪。當該護軍,難免慢忽之致,從重推考,何如?傳曰,允。
朴炡,以兵曹言啓曰,卽刻毛遊擊家丁二人,馳到闕門外驛馬立待處,奪驛馬十匹以去,些少驛卒,被歐逐不能禁止。唐人必不知我國驛馬所置處,而如是紛拏,必是差備驛官輩,潛爲指示,致有此事,極爲駭愕。當該驛官及隨來下人,令攸司推考治罪,何如?傳曰,依啓。
朴炡,以兵曹言啓曰,逆賊李忠慶等捕捉時,平康·鐵原守令及捕捉有功身下人,分輕重論賞事,傳敎矣。論賞一事,極爲重大,而功身輕重,自本曹未能詳知,令其道監司,明査啓聞,以憑處置,何如?傳曰,依啓。
以兵曹雲山力戰壯士論賞啓目,傳曰,其時論賞缺事覓入。
李植,以使曹言啓曰,傳敎矣。常時廣悍大倘捕捉守令,則法典內加資事,分明載錄,而逆賊捕捉,則論賞之數字缺恩命。賞典輕重,自下數行缺三月十一日,輪對官奉常寺數字缺防納之弊,各司皆然,而奉常寺所納則數字缺祭享重物,必須嚴禁防納,然後可以精潔,而本寺無嚴禁之路,請令廟堂,各別料度,以杜防納之弊。上曰,依爲之事,傳敎矣。各司防納,未嘗不嚴加禁制,而至於奉常寺祭物,亦在防納之中,則精禋之地,未免不潔之歸,極可寒心。第貢物一事,自是該曹之任,而治罪奸濫,則專在於法司,非本司所可糾察之事,令該曹申明檢飭,何如?傳曰,允。
兪伯曾,以賑恤廳言啓曰,本廳從事官李尙仍,全羅道下去募粟時,各官士人中,依事目擇其勤幹可堪者,都有司差定,使之勸諭募得。全州都有司幼學林萬立,幼學柳永進,募得之米,多至七百六十餘石,正租八十餘石,木綿五十餘同矣。依當初事目,令該曹賞職除授,其餘各官都有司,則隨其所募多少,用餘空名帖,自本廳分給,宜當。敢啓。傳曰,依啓。
兪伯曾,以賑恤廳言啓曰,公淸監司南以雄,榻前所啓,本道被災之處,若只以其邑所募分賑,則厥數零星,山郡所募之穀,急急移給,兩牟成熟間救活,則餘民庶可保存矣。上曰,言于賑恤廳事,傳敎矣。本道列邑中稷山·牙山·天安·溫陽·新昌·大興·禮山·德山·平澤等九邑數字缺災云,故本邑所募米布,盡爲留下數行缺程之理,而作拏至此,極爲悶慮。其意數字缺賣之,尙未停當。敢啓。傳曰,知道。
兪伯曾,以接待所言啓曰,遊撃自朝催人馬,極其擾亂,驛官等皆罔知所措,故極爲悶慮之意,啓達矣。因政院分付,令本所郞廳,進于館內,措辭請留,則始寢發去之言,仍騎所集之,馳往南關王廟,言明日當爲西下去云。敢啓。傳曰,知道。
朴炡,以備邊司言啓曰,以接待所啓辭,傳曰,依啓事,傳敎矣。毛差發賣物貨,初則意其未必皆無用之物,故欲量宜許貿矣。今聞其物貨,皆無所用,與瓦石無異,決不可强令市民,貿此無用之物。且今開端,後弊難防。彼雖生怒,不可從之事,則豈可必說?竊恐防之爲宜。令接待所以凡和賣之事,苟所不欲,不可脅勒,今此官賣之物,皆我國素所不用,市民得之,無異瓦石,皆不欲買,不可强之意,開諭防塞,爲當,敢啓。傳曰,知道。發賣之物,雖曰無用,不可全然防塞,其中可用之物許貿。
以備邊司劉興祚回帖草記傳曰,劉興祚處,送土産之物,以示厚待之意,似或宜當,令備局議處。
以御營軍兵本廳眼同試才單子傳于朴炡曰,射手居首閑良全義信,直赴會試,之次林起龍等四名,各上弦弓一張,砲手居首閑良金代金數字缺匹,之次金莫金等六名,各木綿二匹,數行缺入來之後,臣等亦知此意,凡於應接待數字缺進詣闕下時,贈給頗厚,渠深感喜云。數字缺更示優待,則回書給付之時,或有賜物,未知如何。敢啓。傳曰,知道。不必加給。
兪伯曾,以接待所言啓曰,遊擊卽刻出送回程牌文,使之發送,故牌文謄書以啓矣。且言于譯官,催納回咨督整之意,敢啓。傳曰,知道。
傳于李植曰,毛遊擊宴享時,家丁贈給單子入之。已上燼餘
上在慶德宮。
停常參·經筵。
李景奭啓曰,明日常參·經筵,取稟。傳曰,只晝講。
李景奭啓曰,今日罪人行刑,故晝講不爲之之意,敢啓。傳曰,知道。
朴炡,以都二字缺言啓曰,罪人行刑時,禁府堂上一人數行缺啓達之意開諭,則乃言,前日所求都督數字缺吾之私物,不可不貿去云,且索所用火藥五二字缺勢難違拒,且李天祿出送靑布三十疋,要買好倭刀四柄,弓子五張,此則價頗相稱,所求非大,竝令該曹處置,何如?傳曰,依啓。
李景奭,以接待所言啓曰,遊擊旣出牌文之後,今日督整夫馬,使其家丁,掠奪馬匹於閭家,驅迫下人,無數亂打,至於捉入色吏,棍杖二十,譯官輩亦不能支當。不得已令差使員,整齊夫馬,渠言,今當發行,將爲詣闕告辭而去云,方令譯官,多般開諭,期於停止,而慮或有徑詣闕下之患。敢啓。傳曰,知道。令譯官善爲開諭,期於動聽。
李景奭啓曰,卽者接待所郞廳來言,遊擊處開諭請留,則稱以多謝,且言,須於明日,俾得早發云矣。傳曰,知道。
傳于李景奭曰,遊擊欲爲發行云,令接待所郞廳,如昨開諭。
李景奭,以接待所言啓曰,前日遊擊出示都督箚付唐人刷還事,送于備局處之事。入啓,允下矣。張世宏,以遊擊之言來言,自本國差人于各邑,從速刷還之意,及於回咨中,則甚善,不然,吾當委送差官,刷出率來,玆欲速受回咨,見之云云。敢啓。傳曰,知道。
李景奭,以接待所言啓曰,卽刻有文書自撥上來到,外面,乃我國所封,臣數字缺視之,則紙匣中有一角文書,乃都督數行缺不卽調給,顧今日內,速爲立馬,則當往數字缺闕下而行云矣。傳曰,知道。
傳于李景奭曰,發賣一事,不可全然防塞,其中可用之物,使之許貿矣,不爲分付于接待所乎?草記有若全然不知者矣。回啓曰,卽爲分付于戶曹及接待所郞廳矣。
朴炡,以備邊司言啓曰,劉興祚處,送土産之物,以示厚待之意事,傳敎矣。旣有回帖,則不可無送物,以示厚意,而臣等慮未及此,不得啓稟矣。令該曹磨鍊以送,宜當。敢啓。傳曰,依啓。
傳于李景奭曰,毛差發賣一事,何以爲之?問于接待所以啓。
兪伯曾,以接待所言啓曰,發賣一事,該曹尙未停當,卽刻遊擊,分付于譯官曰,督府所發,吾當還載而去,吾之所齎,當委置而去云。令該曹速爲處置,何如?傳曰,依啓。
李景奭,以接待所言啓曰,劉副摠處禮單,令張世宏給付于李天祿,則吾已受劉爺分付,國王如有禮單之贈,汝須不受,只求好劍而來云,固辭不受。世宏措辭反覆開諭,然後始爲受之,其意欲得倭刀。世宏言,非我國所産,艱難貿購,以應遊擊之求,一柄猶或可得,則言多少缺在於國王裁處云。敢啓。傳曰,知道。令該曹覓給。
李景奭,以戶曹言啓曰,接待所啓辭。答曰,依啓事。數行缺已上燼餘
上在慶德宮。
停常參,有晝講。
李景奭啓曰,明日常參·經筵,取稟。傳曰,停。
李植,以吏曹言啓曰,承旨臺有闕,政事,何以爲之?敢啓。傳曰,當日爲之。吏批,判書金尙容病,參判趙翼病,參議李楘進,左承旨李植進。
兵批,判書李貴缺參判南以恭缺參議尹履之缺參知李基祚數行缺尹墀爲知製敎,尹知敬爲通政大夫承政院左副承旨知製敎兼經筵參贊官數字缺修撰官,李景奭爲通政大夫承政院右副承旨經筵參贊官春秋館修撰官知製敎,兪伯曾爲通政大夫承政院同副承旨知製敎兼經筵參贊官春秋館修撰官,徐景雨爲通訓大夫行戶曹佐郞,閔光勳爲通訓大夫行禮曹佐郞兼春秋館記事官,鄭沇爲通訓郞行司諫院正言,趙錫胤爲承議郞世子侍講院司書。外,申坃爲嘉義大夫鐵原都護府使,李明翼爲通政大夫行平康縣監,金景參爲嘉善大夫行龍驤衛副護軍,尹墀爲折衝將軍行龍驤衛副護軍,閔有慶·朴濈·成豐烈爲折衝將軍行龍驤衛副護軍。
金尙憲以院意啓曰,臣等詣闕時,市民塞路齊訴曰,唐差之物貨發賣,多有無理之事,自前已然,而未有如今番之甚。市民等入館之後,綁縛亂打,至用弓劍刀矢,或有致傷垂死者云,臣等招差備譯官問之,果如依訴。善待差官,雖是朝廷之美意,然豈宜使吾民,受其毒虐,若此之酷,而任其所咨,而不爲處置乎?請令備局及該司,斯速議妥。傳曰,依啓。
李景奭啓曰,檢閱尹鳴殷父尙衣院直長尹瑛,方入直,猝得重病,症勢危急,今日晝講時,鳴殷不得入侍,不得已以兼春秋入侍之意,敢啓。且左右數字缺不備,新除授檢閱尹坵數行缺傳曰,依啓。
李景奭以內醫院數字缺提調意啓曰,內酒房供上,自五月數字缺紅燒酒,自九月至四月用香醞,而閏月二字缺於其間,則自前有進退之規矣。今年四月有閏,大王大妃殿進上紅燒酒,預爲措置之意,敢啓。傳曰,知道。
傳于朴炡曰,御營軍及入直砲·殺手,明日當爲試才,言于該司。
金尙憲,以忠翊府言啓曰,本府堂上延平府院君臣李貴,已爲復職,仍前察任之意,敢啓。傳曰,依啓。
朴炡,以兵曹言啓曰,用劍爲短兵要用,近日申命勸勉於內三廳禁軍諸色軍及各衙門軍官御營軍,數月之內,入格者頗多。都下如此,則遠方必聞風傳學,自成國習,則强兵之策,莫要於此,而當初若自本曹,行移於八方,督令學習,則我國風習,上司之令,非但軍民蹙頞,守令亦先有不肯之色,徒爲怨民之資,無益於實效,故不爲行移矣。前黃海監司張紳,先請用劍敎步敎習管下軍官數百人,北兵使。公淸水使。全羅·慶尙監司,安東·水原·廣州,皆自請敎步,方爲敎習云,而至於忠原縣監李培元,則赴任之時,學劍成才者,成冊上送,則自曹當賞給,以爲勸奬之地事,言送矣。培元,今此到任之後,再度試閱,一邑之中,入格者十五名,成冊上送,缺大槪用劍新設之事,而外方入格之類,數字缺動之擧,則不無落莫之心,連朔上上數行缺木疋,優爲題給之意,敢啓。傳曰,知道。數字缺才學劍之人,因其守令所報,至於除授禁軍,似爲過重,金智慶等,亦給木疋,可也。
傳于李景奭曰,領府事李元翼處,遣內醫看病。
以平安監司書狀傳曰,勿待罪事,回諭。
金尙憲,以戶曹言啓曰,接待所啓辭,傳曰,依啓。發賣一事,該曹何以尙不停當乎事,傳敎矣。臣曹非不欲卽爲停當也。至今相持者,蓋有難處曲折。昨日備局,以發賣難許之意入啓,則聖批以不可全然防塞,其中可用之物,許賣可也,爲敎。臣等使次知譯官等,董率頭之市民,力爭於遊擊處,物貨元數一百三十餘種內,減其若干物目,而今之餘存者,亦皆無用之物也。與沙石無異,而折價太高,毛禿耳掩一部,折銀二十八兩,小腦一斤,折銀五十兩,珠殼草一萬斤,折銀五百兩,他物稱是,以此計之,則價銀之數,至於五六千兩。彼則必欲貴賣,市民則欲爲平價,爭詰之際,成一戰場,逢打致傷者甚多,渠亦閉門不出,以此定價之事,未及完了矣。今果自備局,招致發賣次知郞廳,分付曰,發賣物貨,擧皆無用之物,而折價太高,決不可許賣,當自本司,入啓處置,姑勿許賣,缺故今日亦未得停當。接待所非不知此等二字缺如是啓之,殊未可曉也。大抵數字缺發賣之時,例有抑勒之患,數行缺無用之物乎?五六千銀數字缺困之民,萬無辦出之理矣。自臣曹數字缺罄盡所儲,難備此數。臣等百爾思之,極爲難處,請令廟堂,更議處置,何如?傳曰,依啓。
李景奭,以接待所言啓曰,今日欲請上馬宴,饌床方爲陳設,而遊擊率諸家丁,乘馬馳出,勢如風雨,譯官亦不能接話挽止,已爲發去矣。留置物貨,令該曹速爲處置,何如?傳曰,依啓。
李景奭以接待所郞廳以餞宴宰臣菁川君柳舜翼意啓曰,臣以毛遊擊餞宴宰臣,今日早朝,先詣郊外,待候之際,遊擊出來,臣以餞尉之意,邀請於路左,遊擊不答過去,再三强請,終不顧見,促鞭馳去,不得設宴之意,敢啓。傳曰,知道。
李景奭啓曰,卽者接待所差備通事來言,李天祿行李,業已發送,身獨留在,求回揭甚急,追送郞官未還之前,勢將馳去云。果爾則其回揭追給,亦甚非便,令通事更諭以遊擊處已送官請留,姑待其還之意。然若不從而必欲馳出,則回揭給送之意,言送矣。敢啓。傳曰,知道。
金尙憲,以戶曹言啓曰,毛遊擊發怒,上馬宴及郊外餞宴禮單,不受而去,勸善文銀子二百兩,亦不齎去,禮單之物及銀子,咨文齎去人處,順付以送,令接伴使措辭傳給,宜當。敢啓。傳曰,依啓。
李景奭啓曰,劉興祚數行缺
李景奭啓曰,數字缺李天祿處開諭,則以爲,各有所幹,吾數字缺雖或還來,俺不可留云云,決意馳出,故回揭缺云矣。傳曰,知道。
傳于金尙憲曰,遊擊不意出去,上馬宴未及設行,令接待所郞廳,追往遊擊所至處,告以懇請還來之意。回啓曰,以傳敎之意,卽招接待所郞廳鄭之羽,使之走馬,追告于遊擊,則此刻回言,馳到弘濟院,遊擊已爲遠去。路人言過去昌陵隅,勢不及追至,不得已還來云。敢啓。傳曰,知道。追送于碧蹄,可也。
金尙憲啓曰,今此毛有簡之來,自上殊儀重幣,屈意厚待者,可謂過當,而無少未盡也。渠反貪婪無厭,不遜不禮,終乃不討文書,不受宴享,委棄所持雜貨而去。此必含慍蓄毒,誣毁朝廷,惹起都督之怒,欲爲居間闔闢之計也。若此情狀,固不可一一枚數,亦當俱陳曲折,或咨或揭,竝將所留物件,送于都督,俾知所失不在我,則縱難望懲戢之事,而或不無解釋之端,令廟堂議處,何如?傳曰,允。
李植,以備邊司言啓曰,以戶曹啓辭,傳曰,依啓事,傳敎矣。臣亦慮發賣之難,頃日俱由入啓,聖批以不可全然防塞爲敎,故着令該曹,擇其可用者,許貿缺許多物貨,皆是無用之物,而彼之折價數字缺重價物辦出之難,該曹啓辭數行缺
金尙憲,以戶曹言啓曰,承旨啓辭,傳曰,依啓事,傳敎矣。臣曹亦知市民之酷被毒害,而無可救之策,廟堂議處事,入啓蒙允。今方等待廟堂處置矣。敢啓。傳曰,知道。
李景奭啓曰,毛遊擊開諭,則入來云矣。傳曰,知道。今日出去,必以上馬宴之故,今後勿爲率爾,觀勢爲之。
李景奭,以接待所言啓曰,卽刻遊擊率千摠四員·守備一員·家丁二十一名,自碧蹄還來,故敢啓。傳曰,知道。
傳于李景奭曰,毛遊擊入來後,入來良喜問安之意,分付于接待所。
日出時,日色赤。午時未時,日暈。申時酉時,日暈兩珥。夜自一更至五更,月暈。
上,午時,御資政殿,晝講。入侍,特進官李曙,同知事洪瑞鳳,參贊官兪伯曾,侍讀官崔惠吉,檢討官崔有海,記注官權淰,注書朴日省,記事官鄭太和。上讀前受音一遍。崔惠吉講皐陶謨,自皐陶曰都六行有九德,止日宣三德夙夜浚明有家,音一遍,釋大文一遍。上讀新受音一遍,釋大文一遍。惠吉曰,上文旣言知人,故下文又言此以畢,其意蓋知人之道,當先觀其德行,而欲觀其德行,則必觀其處事之如何也。寬而栗以下,言九德之目也。分言則爲十八條,而若缺擧其一,則不得爲成德,故皆竝言其二,而爲九者之目。彰缺有常,此常字頗有意味,常之義,蓋眞積力,數字缺非但臣僚之事,人君亦當常厥德之,可也,故數行缺上曰,九德中數字缺敬,此敬字無處不包,無時不然,此乃變化數字缺聖之處也。書中以欽爲大旨,此敬字,最爲關重。數字缺以臣意,孰不爲重,而寬而栗,似爲最重。洪瑞鳳曰,偏寬則不得爲全德君子,其中似難拈出一事,以爲緊缺之條也。必就其中,益加兼進之功,然後可爲成德也。上曰,寬而栗,柔而立,此義異耶?惠吉曰,寬者寬弘而不能無莊栗之意,柔者善良之意,似爲不同。有海曰,寬則就德量言之,而兼指處事處也,柔則專指氣稟而言,似是不同。瑞鳳曰,寬就德量而言,柔就行事而言。上曰,寬必就待人接物而言,柔必就律己處事而言。有海曰,上敎至當。瑞鳳曰,三德六德俱備,然後可謂之成德君子。惠吉曰,三德,大夫之事,六德,人君之事,此言其德有大小也。非謂各有限量也。此言官人之事,人君必翕受衆而廣布於下,然後民被其澤。瑞鳳曰,九德兼備,於可爲成德,而如此之人,得之甚難,故人君不求備於一人,只取其長處而已。此所以有三德有六德也。惠吉曰,當時百僚師師,千載下可見其揖讓之風矣。撫于五辰者,歷象授時之事也。帝王資成天地之德,輔相天地之道,故春陽時萬物生意,則帝王亦順時而布德,秋成時萬物收藏,則帝王亦順氣而行政,此乃帝王順天地之氣,而資成輔相者也。惠吉曰,木火金水,分於四時,而土則寄旺於四氣,每於四時季月十八日,其氣旺盛焉,合十八日則二字缺七十二日。雖無全氣,而及其旺也,則與四行無異。數字缺
李曙進曰,御營軍分番事,曾數行缺不足,今朔料亦減半分給云。今年姑勿上番數字缺番如何?上曰,然矣。今年則勢難給料矣。數字缺曙曰,分爲十番,一番以二朔爲限,則二十月而爲缺四年而後二巡上番。上曰,常時上番軍,幾月輪還乎?曙曰,十四月還番。上曰,然則與前稍歇矣。其中私賤則似當有分揀事,閑良及公賤則番次雖頻數無妨,而私賤則有異於此,或閑良公賤二次上番,然後私賤則一巡上番,如何?曙曰,臣意亦然。且此軍雖給奉足一名,而渠輩不能得立,不過子息同生中得立奉足,近來則似聞稍多得立者云,若過數年,則漸能得立矣。若有奉足,則糧料亦可相助。但列邑之事,多有不同,或有得丁之邑,或有不得之處,未知其故也。上曰,只在守令勤慢而已。且御營軍,多有水軍,何以尙束於屯也?曙曰,金時讓,爲慶尙監司時,試才抄定,故水軍亦在其中矣。上曰,此則減之,似可。曙曰,忠淸水使亦言,本道水軍十八名,亦入於御營軍云,臣已令抄名上送,將欲處置耳。上曰,本廳雖無物力,其無多備鳥銃之路乎?本軍則能射者敎習弓矢,其餘則敎習鳥銃,似可。曙曰,臣前已給價貿來於平安道,故鳥銃則多有之,但火藥不足,中原行次入去時,三巡送銀子,使之貿來,而皆爲歸虛。可恨。近來令御營軍,試放五十餘柄,則與成才砲手,別無差等,雖有新得鳥銃缺試放數三柄乃可,而無火藥,可悶。上曰,數字缺難辦用矣。三穴銃則如何?絶心最易云。缺李貴亦言,三穴銃不可不用。二行缺上曰,不可用於城上乎?數字缺難用乎?
曙曰,今見賊情,必欲西犯,故數字缺送書于我國也。上曰,休息兵馬已久數字缺犯之計。曙曰,若然則江上,彼有策應之兵,而在缺無應變之事,甚可慮也。上曰,聞賊兵作家於車上,多治氊帳云,此必欲由寧遠衛前犯之路矣。瑞鳳曰,此路則泥濘莫甚,似難用車,三叉河上,雖又有大路,此亦泥闊,不得用車。上曰,然則必不出居庸關直北之路也。瑞鳳曰,喜封府在薊州正北,去帝都二日程,若由此路,則去帝都不遠。上曰,喜封府,西㺚近處耶?瑞鳳曰,必不遠矣。上曰,天啓皇帝時,土木有役,居庸之路始開矣。嘉靖時,此路亦開,有招邊遊,此必直撞之處也。天啓時居庸地震數百里,此乃莫大之變,虜兵今若直由此路,則可慮。瑞鳳曰,皇城樓櫓極高且狀,有若邊境,其高幾十丈,禦敵之且極備。上曰,皇城之高幾許,而城在平地乎?瑞鳳曰,城基在平地,臣等初入其城,久留而後,出由他門,不知其幾許,而大槪極廣且大矣。
李曙曰,毛有簡棄其物貨而去,所置物件,皆以都督所送爲言,此不無假托而來言也。然在我之道,不可不善爲彌縫,似當趁有簡未去之前,通知于都督,以知其虛實,此意撥上移文于接伴使,如何?上曰,宜矣。又送郞廳,使之開諭挽留,而渠必不肯入來矣。待郞廳還來後,令備邊司商議,先修帖文,送于接待所,急通于毛營。
瑞鳳曰,士大夫間年數字缺例爲陳疏,而請施優老之典缺何如?傳曰,依所啓爲之。以上燼餘
上在慶德宮。
停常參·經筵。
日出時,色赤。卯時,有霧氣。午時,日暈。
下直,花梁僉使權井吉,結城縣監車轉坤。
李景奭啓曰,明日常參·經筵,取稟。傳曰,只晝講。
朴炡,以都摠府言啓曰,因傳敎,入直砲·殺手,別中日習射。數行缺
以義禁府全應時·鄭琉·權仁祿等數字缺,傳曰,驛路有弊,回還後推鞫。
正言鄭沇來啓曰,氷庫別坐柳于墷,爲人狂悖,見棄於人,況其父柳潚,有難宥之罪惡,其子豈可齒於衣冠之列乎?柳于墷,請命削去仕版。水運判官鄭昌祖,爲人泛濫,居鄕不謹,冒占田結,民被其害,及授本職,物情駭異。如此之人,不可一日在官,使疲殘水卒,重受其弊。鄭昌祖,請命罷職。答曰,竝遞差。
持平鄭百亨來啓曰,毛差入城之後,怯奪馬還至於搜括閭閻,士大夫所騎之馬,亦皆掠取,行路奔波,爭相避匿,若不及今禁斷,任其所爲,則日後之患,有不可言。接待所不能無周旋檢飭之失,竝命推考,當該譯官拿推。長興府使朴慶業,以不謹居官,重被臺評,纔經數月,旋除湖南巨邑,物情深以爲怪,請命遞差。蔚珍爲縣,介在嶺海之間,久委武夫之手,凋弊日甚,將不可收拾。新縣令崔應善,爲人庸劣,不合臨民之任,請命遞差,其代,以有名望文官,各別擇差。答曰,依啓。譯官推考,文官擇送事,不允。
朴炡啓曰,氷庫別坐柳于墷,水運判官鄭昌祖遞差事,命下矣。臺諫方以削去仕版罷職論啓,遞差傳旨,不得捧之之意,敢啓。傳曰,知道。數字缺當該譯官推考事,命下。數行缺重治,同門守門將數字缺亦爲非矣。請推考。傳曰,依啓。
數字缺兵曹言啓曰,以曹草記,忠原用劍上上人禁軍除授事。傳曰,依啓。且外方學劍之人,因其守令所報,至於除授禁軍,似爲過重。金智慶等,亦給木匹,可也事,傳敎矣。用劍爲新設之技,欲爲聳動之擧,以勸八方,故優等入格者金智慶等三人,以加設禁軍啓請矣。若別遣使臣,或令監兵使試才,超等者,則禁軍除授,未爲不可,而因守令所報,除授禁軍,則果爲過重。依上敎,上項金智慶等三人,依近日御營軍試才賞格例,令戶曹本道應上送木各三疋,特爲題給,以勸其他,何如?傳曰,依啓。
以平安監司金時讓使臣駕轎者不卽啓聞待罪事書狀,傳曰,勿待罪事,回諭。
兪伯曾,以兵曹言啓曰,本曹郞廳所掌最要,故自前累有不爲遷轉之敎,而近來續續遷移,使軍務重事,不知首末,多有疎漏之事,極爲未安。令吏曹勿爲遷轉事,更捧承傳,何如?傳曰,知道。更捧承傳,有傷事體,令該曹今後切勿遷動。
兪伯曾啓曰,伏見慶尙監司洪霶昌原居內奴南命公私賤與否査覈事狀啓,則二月初六日來貼,而今日始爲來呈,其中淹滯之狀,極爲過甚。陪持人囚禁治罪,何如?傳曰,知道。
兪伯曾,以御營廳言啓曰,缺兵,限今月十五日立番事,數行缺令日官推擇,則本月二十數字缺日,兩日中某日行之事,上裁,何如?傳曰,知道。二十八日定行。
李景奭,以接待所言啓曰,遊擊入來後,傳言于譯官曰,今日欲詣闕下下直云,時方使譯官,多般開諭以不可往之意,而恐有徑先馳詣之患。敢啓。傳曰,知道。令譯官盡心開諭,期於動聽。
傳于李景奭曰,發賣事,速爲議處。
李景奭啓曰,毛遊擊家丁二名,來詣闕下矣。傳曰,知道。更留數日發行之意,措辭言送。
李景奭,以接待所言啓曰,有一封文書,自撥上傳來,外面書右稟摠鎭標下遊擊老爺毛小的毛士禮封云。臣等開視之,乃頃日先下去家丁帖報于遊擊者也。別單謄啓,卽爲入給之意,敢啓。傳曰,知道。
傳于李景奭曰,回揭速爲之。
李景奭啓曰,遊擊家丁,持遊擊揭帖來言曰,遊擊必欲其親獻于差備門外,使通官開諭,則又必欲親傳于政院,諭以格例不然,再三往復,然後始傳於接待所郞廳,且必欲卽得回報以去云。敢啓。傳曰,知道。
李景奭啓曰,遊擊自朝,催索回咨回揭,卽刻出送家丁立督之,至於拔劍刦脅張世宏。文書已具,則似當投給。敢啓。傳曰,依啓。
金尙憲,以戶曹言啓曰,以備邊司啓辭,傳數字缺爲開諭,平價換貿,可也事,傳敎數行缺依此數備給換買之意,敢啓。傳曰,知道。
李景奭啓曰,毛有數字缺督勒價抑賣,無理甚矣。而該曹前後揣數字缺欲以千餘兩銀子,備給充數,此雖出於不得已,日缺習狃加侵之患,亦不可不慮。臣意欲令該曹,直以平價給之,而以其數百兩,自上別遣官,致意措辭曰,物貨發賣,自有平價,市民窮乏,不能自買,此非官家所可抑勒,儞以都督公幹,遠來喫苦,所幹之事,又未稱副,使事落莫,予甚未安,故以此相贈,略表情意云。則渠或領受,而此後抑勒之弊,庶可杜矣。雖是等捐之物,而以此處置,似合機宜,區區所見,惶恐敢啓。傳曰,知道。啓辭誠有所見,然此亦不無後弊矣。
李景奭,以接待所言啓曰,今此唐人之作挐,前所未有,非但亂打下人,侵暴譯官,無所不至,發怒則輒以木頭箭射人,已爲可駭,今日至以鐵箭射傷,支應差備譯官卞承吉,流血滿面,極爲驚慘。差備譯官劉誠立,入訴于遊擊,則只答以當爲治罪云矣。敢啓。傳曰,知道。
李景奭,以接待所言啓曰,上馬宴,觀勢爲之事,傳敎矣。遊擊言于差備譯官曰,吾今日當發,上馬宴,何不設行於此時乎云,何以爲之?敢啓。傳曰,知道。設行可也。
兪伯曾,以備邊司言啓曰,毛遊擊以發賣事發怒作挐,其勢必不數字缺曹今當換買矣。其所謂督府所發之物,數字缺或於開城府·平壤等處,數行缺。傳曰,知道。
李景奭,以接待所言啓曰,譯官張世宏,持一角文書,示于臣等,纔數字缺追至奪去,不得覽過,而乃是都督箚付數字缺者也。世宏言。大槪,刷還逃兵之事云,且遊擊缺當發送家丁十五人于慶尙道,刷括逃兵云云,似是恐喝之言,而慮或實有是事。敢啓。傳曰,知道。措辭防塞,可也。
李景奭啓曰,南去漢人等,發遣譯官,使之開諭招來,又令各官,勿給人馬等事,依傳敎,卽已分付。而但旣以遊擊之令馳往,則似難以譯舌挽還。臣意令接待所,全羅·公淸道前後括送,逋散漢人及中途亡去,更令刷搜,一依都督全票,綁送交割等頂,狀啓明示遊擊,洞陳其雖不別送管下,我國旣已申明刷逋,次第將至,須卽追回差員,俾免轉增擾害之意,且言其不先告知不意發遣之非,且責且諭,則不無動聽之理,亦知我國着意刷送之事矣。惶恐敢啓。傳曰,依啓。
李景奭,以接待所言啓曰,卽刻守備夏雲蒸,千摠董祚,率家丁七人,馳馬出去,譯官等開諭挽留,略不動聽,勢如飄風,不知所向,問于遊擊,則分送全羅·慶尙兩道,刷還逃兵云云。想所到之處,其所作挐,不可勝言,極爲悶慮。亟令司譯院,擇定解事譯官,分路隨往,何如?傳曰,依啓。
李景奭啓曰,卽者接待所二字缺通事來言,守備·千摠各一員,率家丁數字缺南大門,直向漢江了,數行缺啓曰,臣受命毛遊擊所館處行上馬數字缺而罷,呈禮單,反覆稱謝。而第以發賣一事,二字缺慢悟,其間說話,未能盡達。敢啓。傳曰,知道。
傳于李景奭曰,發賣銀子給否,問啓。
回啓曰,問諸該曹郞廳,則價銀元數二千六百六兩備給,則遊擊以渠之稱子手自稱量,故縮數幾至七十餘兩,此刻內,必欲畢捧,發其家丁三人,毆打下人,困辱郞官,不得已將言于戶曹判書而處之云矣。且令接待所取全羅·公淸兩道之狀啓開諭事,依啓,命下矣。日已昏暮,故明早開諭事,言于接待所,如欲討見原狀啓,啓字大年號割去事,亦爲分付。而兩道狀啓中公淸道狀啓,有毛營毛差痛甚貪饕等語可避處,故解送毛營云者,以解送椵島,毛差,以差官,痛甚,以可駭,貪饕,以橫行改之之意,敢啓。傳曰,知道。已上燼餘
上在慶德宮。
停常參,有晝講。
李景奭啓曰,明日常參·經筵,取稟。傳曰,停。
李景奭啓曰,領府事李元翼處劑藥,依前令禁軍給馬齎送之意,敢啓。傳曰,知道。
金尙憲數字缺金元立晝講,當爲數行缺遞差而止哉?柳于墷,請命削數字缺。水運判官鄭昌祖,爲人汎濫,居鄕不謹,缺占田結,民被其害,及授本職,物情駭異。如此之人,決不可遞差而止,請命罷職。答曰,已爲遞差,不必深治。
李景奭啓曰,差備譯官來言,遊擊前令接待所郞廳問安,則答曰,多拜上云,卽爲出去矣。傳曰,知道。
李植,以吏曹言啓曰,守令多闕,政事,何以爲之?敢稟。
傳于兪伯曾曰,毛有簡物貨價,盡以戶曹銀子給之乎?問啓。
以全羅監司權泰一設鎭古群山回啓公事傳于尹知敬曰,此回啓中,似有未盡處,令本司更爲詳察回啓。
以戶曹李元榮等給祿事草記傳于兪伯曾曰,此草記中所付之人,似有前日忠勳府啓請公事,其公事覓入。
兪伯曾,以戶曹言啓曰,因兵曹啓辭,忠原縣用劍優等人,令戶曹木綿賞給事,允下矣。近日無前浮費之事,隨日以生,非但經用難繼。軍兵試才賞格之事,事體甚重。京則或命兵曹都監御營廳試才論賞,外方或遣御史試閱,或體察使巡察使試才啓聞後,隨其入格高下,差出論賞之規,則固有之矣。安有守令,自以爲能爲缺鍊,某人爲超等,某人爲優等,直報該曹,數字缺行賞者乎?臣等非敢惜數匹之木,數字缺事體不重,而列邑數行缺唐人十一名入來,其中四名數字缺許令任意居住,其七人,卽發送西路,數字缺還爲南下矣。敢啓。傳曰,知道。
李景奭,以接待所言啓曰,遊擊處,南送唐差,招回缺開諭事,今朝譯官權得仁,因政院分付來到,與差備譯官張世宏,持公淸·全羅兩道狀啓示之,以政院啓辭之意,多般開諭,則答言,此非我意,乃是都督分付,不敢擅便,且聞逃兵中有李國棟者,都督必欲求得用之,今番送人,專爲此也。小無擾害之事云云矣。敢啓。傳曰,知道。
李景奭,以接待所言啓曰,發賣銀子,今朝遊擊准數畢捧之後,卽便上馬,已爲發去矣。敢啓。傳曰,知道。
李景奭啓曰,全羅·公淸兩道狀啓,遊擊如或討見,啓字大年號割去事,傳敎矣。臣等相議,且招通事問之,則文書差有割處,不無致訝之端,雖不割去,似無所妨。敢啓。傳曰,知道。
李景奭以接待所郞廳以餞宴宰臣菁川君柳舜翼意啓曰,今日毛遊擊出去時,臣先詣慕華館,設宴行六酌,遊擊謂臣曰,漢人多在南方,俺前日出去時,忘未送差,昨日始送守備·千摠等,使之刷還,國王雖不欲送差,而俺則承都督缺命,不得不送,若貴國攔阻,使不得沒數刷還,都督必發怒,此意啓知國王,一一數字缺呈禮單,則遊擊數行缺以接待所言啓曰,昨日數字缺譯官,使之開諭招來事,傳敎矣。數字缺差備劉誠立,急往開諭,卽刻回來,言,缺夜二更,追及於果川縣宿處,措辭開諭,懇請回來,則言,旣受遊擊及都督分付,吾不得任意還去云云。適其時監司不給人馬,關文到縣,唐人聞知此事,卽發怒毆辱縣監竝劉誠立而繫項,今朝僅得脫來,唐人則已發向南路,言當往慶尙道云矣。敢啓。傳曰,知道。
李景奭啓曰,南去漢人等開諭事下去通事回言,果川不給夫馬,則至於毆打縣監,奪掠閭家之馬,恣意馳去,頓無防遏之勢云。一路各官,雖不給夫馬,其勢必復如果川之爲,若不別樣處置,則到處作亂之弊,不可勝言。或別遣的當武臣,帶同事知譯官,開諭押還,一邊具由移咨于督府,使之急速拿回,似當,令備局議處,何如?傳曰,依啓。
尹知敬,以戶曹言啓曰,發賣銀子給否,問啓事,傳敎矣。今午發賣價銀備給事入啓時,以二千三百兩,書啓矣,物貨點數授受之際,加出之數甚多,價銀通共二千六百六兩零矣。渠以身己缺持衡子,自爲稱量,極其高重,二千六百六兩之銀,欠縮多至八十餘兩矣。數字缺毆打蹴踏,俾不得開口,數行缺人等開諭事下去通事回言,數字缺至於毆打縣監,奪掠閭家之馬,數字缺去,頓無防遏之勢云,一路各官,雖不給夫馬,其勢必復如果川之爲,若不別樣處置,則到處作亂之弊,不可勝言,或別遣的當武臣,帶同事知譯官,開諭押還,一邊具由移咨于督府,使之急速拿回,似當,令備局議處,何如?答曰,依啓事,傳敎矣。今此毛差之南下去,必將遍踏南方,咨其所欲而後止也。今雖差送譯官,必不能禁遏其所爲,挽回其行李,依政院啓辭,令兵曹,擇定年少有才力官員一人,帶同該譯,急急下送,而且具由移咨督府,使之急速拿回事,令承文院措辭撰出,宜當。敢啓。傳曰,依啓。
兪伯曾,以戶曹言啓曰,毛有簡物貨價,盡以戶曹銀子給之乎,問啓事,傳敎矣。物貨及稱量時欠縮銀添給數,竝二千六百八十一兩四錢,盡以本曹銀子給之矣。敢啓。傳曰,知道。
玉城府院君張晩疏曰,伏以臣數十年前,忝受方面之任,巡行南徼,偏觸海颶于頭部,眼淚發流,殆將二紀,終至于甲子,左眼先枯,日來右目亦漸深痼,今則十步之外,不辨人面,頭腦沈痛,眼包浮腫,發作無常,廣施針藥,百方無效。且於七八年間,痰塊成腫,臍上作穴,經年不合其數字缺沐浴,以此而收效,自去冬再發之,數字缺未潰爛,痛勢日加無減,數行缺以續須臾之命,千萬祈懇。數字缺處處飢荒,臣當自齎私糧,無煩官數字缺害於郡邑,臣無任兢惶戰灼之至。謹昧死以聞。答曰,省疏具悉。卿勿久留,趁卽往來。仍傳曰給馬。
午時,上御資政殿。入侍,特進官沈器遠,同知事張維,參贊官尹知敬,侍讀官崔惠吉,檢討官崔有海,記事官金元立,記事官鄭太和,記事官尹址。講書傳皐陶謨篇。上讀前受音一遍。崔惠吉進講,自無敎逸欲有邦之章,止天敍有典之章上讀新受音·大文釋各一遍。惠吉講文義缺大禹克勤克儉,本無逸欲,而皐陶如是陳缺兢業之心,少有間斷,逸欲乘時而起,人君數字缺戒懼者也。一日二日萬幾云者,日用萬數字缺存,毫釐有差,亂亡隨之,數行缺可謂英明,而本是數字缺未免有始無終矣。張維曰,三代以後數字缺强作之,立明皇,明皇强作爲治,似非。夫德而學二字缺不明,故終流於逸欲,以致大亂矣。上曰,幾有二,而分公私甚,雖或有識見不明,不知其是非者,或有知其是非,而蔽於私,不能察者,若非至公至明,無以察其幾矣。張維曰,上所敎私勝而不能察者,亦不明之致也。上曰,明知其不可而故爲之者,或有之,以此論之,則私勝而然也。張維曰,非徒私勝,不能眞知其非而致誤者,亦有之矣。上曰,偏黨之事言之,則孰不知偏黨之不可,而猶且爲之,則是私勝而然也。張維曰,知其非而爲偏黨者,亦不可謂眞知其非也。崔有海曰,古人以眞知,比於傷於虎者,若能戒於物欲,如傷於虎而戒懼者然,則豈不美哉?上曰,此言眞可比於今之事也。以曾所經之事,有所戒懼而改革,則不亦宜乎?維曰,以皐陶一篇觀之,則天人一理之妙說,盡無餘蘊矣。若無聖賢之言,後人安知日用之事,皆由天理乎?上曰,其事不一其目,而其要專在於同寅協恭,若寅協,則萬事皆由此出。張維曰,事大交隣之文書,自前政院日記及春秋館史草,無謄缺之規,只藏置於承文院,不無遺失之患。數字缺時披聚印出,而未能完了。其時所印,數字缺在閭閻,則或有承文院數行缺特進官判尹沈器遠數字缺濯禁代,不爲着實而然耶?禁之數字缺何以至此?器遠對曰,四山定軍士,生松伐者,有衙日捉告之規,隨其捉告,或治罪或收贖。又時出別禁亂,使之捉告,而若頻出禁亂,則亦不能無弊端,爲此慮而緩之,則歸於解弛,適中實難矣。上曰,所見殊甚埋沒,各別禁斷,可也。尹知敬曰,近來天怒民怨,一至此極,所當講究其所以然之由,下以慰民心,上以答天譴者,乃今日之急務也。上曰,承旨近間久處閑散,必有所聞予之過失及朝廷擧措之乖當,宜悉陳之。知敬曰,臣非識務之人,不敢指某某事,而若問於諸大夫,則必有所以然之由矣。大槪天人一理,民怨則天怒。近來徭役雖減,而民無樂意,天災之出,豈由他乎?有海曰,今番其人貢物,自京衙門防納,而木一疋,至受七斗之米,故南方民心,以此亦怨云矣。上曰,其人價則使之從餘捧之矣。知敬曰,以臣之愚見,如以爲不可,則置之宜矣。如以爲可,則所當周詢在朝諸臣,究其所以然而經用其言,則民心可以慰悅,而天災亦可少弭矣。罷出。已上燼餘
上在慶德宮。
停常參·經筵。有政事。
下直,靑陽縣監金墩。
卯時,日暈兩珥。
李景奭啓曰,明日常參·經筵,取稟。傳曰,只朝講。
李景奭啓曰,來二十一日輪對二字缺取稟。傳曰,爲之。
李景奭曰,政事,當日爲之數行缺入直軍士,中日習射事,數字缺相値,退行之意,敢啓。傳曰,知道。
數字缺以兵曹言啓曰,今日政事,與武藝都試二字缺,請分司。傳曰,依啓。
兪伯曾,以戶曹言啓曰,卽接兵曹移文,副司果李元榮等十七員,或以親功臣,或以嫡長,或以扈從衆子忠義衛,或以童蒙訓導遞兒職,今三月十二日政,各各除授,今春等祿俸題給事,移文矣。頒祿之法,至嚴且重,科後除授者,切不給祿,此乃祖宗金石之典也。所謂退薦狀者,如三醫司工匠雜類等,其衙門提調有頉,或因屑曹有故,未及取才而然也。今此親功臣·嫡長·扈從忠義衛等,則春等祿薦狀,忠勳府旣已磨鍊啓下,移文兵曹,兵曹移送都目于臣曹,臣曹旣已頒給於文科之內矣。李元榮等十七員,不參於當初都目之時,則等待夏等,可也。豈可與三醫司等有故退薦狀者,一體追給乎?三尺之法,不可撓改,若曰,有功之人,飢餓可憐,則自賑恤廳,別給米石,賑濟,可也。至於天祿,不可法外題給。臣等待罪有司,惶恐敢啓。傳曰,知道。今番依啓下題給,後勿爲例。
兪伯曾,以備邊司言啓曰,以本司全羅監司權泰一古群山設鎭事狀啓回啓。傳曰,此回啓中,似有未盡處,令本司更爲詳察回啓事,傳敎矣。古群山當兩湖要衝,數字缺形勢之好,詳具於此狀啓,無異數字缺似便益,而臣等之意,數行缺防鎭將之號,僉使爲最,數字缺則當設一衙門,臣等之難於設鎭,以今日數字缺不及也。旣難於設鎭,則恐難改其官號也。二字缺攝近地舟師,則雖仍別將之號,旣委以事缺,又給印信,其體面,自與他別將不同,恐未爲不重也。戰船附近處,水陸軍外,更爲可抄兵丁與否,更爲詳度啓聞,而別將官號,不當改稱,以此意行移,爲當。原回啓竝爲入啓之意,敢啓。傳曰,知道。各官戰船射格,頃者本司,不許束伍之軍,今此回啓,又如彼云云,有同他國之語,故言之耳。
正言鄭沇來啓曰,柳潚主張廢母之論,有難宥之罪惡,其子雖賢,尙不可名玷政目,貽辱淸朝,況狂悖失性,見棄於人類者哉?物情齊憤,久而愈激,豈可遞差而已乎?柳于墷,請命削去仕版。答曰,已諭。
李景奭,以禮曹言啓曰,仁川地來泊王御史標下高參將邀致京中事,備局已爲覆啓允下,接伴官,今已出去矣。若或上京,則接待諸事,不可不措置以待,前日毛遊擊接待所,仍令排設,使之料理。入京後,下馬宴·翌日宴·上馬宴·門外迎餞慰宴,依例設行,爲當,各宴宰臣及禮單,令該曹預爲差出磨鍊,何如?傳曰,只行上·下馬宴似當,更議處置。數字缺以兵曹〈言〉啓曰,經國大典京數字缺官會坐,則正一品北數行缺之官,與大臣列坐於數字缺大臣列坐於北矣。以此觀之,京外官數字缺衙門高下與都堂都試,皆以品秩定數字缺北,亦推此可知矣。前日都試開場時,臣之本司,雖曰正一品,臣旣兼判書,以三公統六卿故,備邊司政府會坐時,前領議政臣李元翼,以兼判書之坐,始定於東壁,亦非法典也。人或謂,府院君實職,則一從大典正一品北之規,可也。統六卿與否,不必言也,不可以統六卿之故,定兼吏兵判之坐於東壁也。大槪,平時,只有大臣兼吏兵判之規,無府院君兼判書之規,而近來始有此規。故上年右議政臣李廷龜,以二相兼本曹判書,都試都坐時,其時四宰臣李睟光乃曰,今日都試,乃政府擧動也。不可與六曹同坐,當爲坐缺,工曹判書臣申景禛亦曰,四宰以正二品坐北,則我乃從一品也。不可坐於東壁云。相與爭辨,日勢已晩,其時本曹判書臣李廷龜,不得已皆許兩人坐於北。以正二品,竝列於正一品,一不可也。以三宰竝列於二相,二不可也。聞者,皆以爲非。厥後大司憲臣李弘胄爲四宰,坐於東壁,已成規例,而今日三宰臣徐渻,當會坐時,乃言曰,都試,政府擧動也。以臣爲府院君,而不可以北,不參而去。愚臣妄意,政府與忠勳府二字缺衙門也。以其從一品三宰之故,正一品之官數字缺會坐,而東壁,萬無此理,雖數字缺坐北,判書乃兼職也。數行缺從一品,則何以坐於西壁?數字缺古無此規,故如是爭辨。若以三公兼判書數字缺公本職,而以兼判書定坐乎?雖正一品而數字缺判書下批,則雖捨一典正一品北之言,而如是爭辨,亦或一道也。旣曰兼判書,而捨其實職,府院君而以兼判書,定爲坐次,與三宰同坐,寧有是理?都試莫重擧措,而東西壁皆執此爲言,終不肯來參,則今番都試,亦將廢而不行。雖都試,政府會坐,一從大典,勿論衛門高下,正一品坐北與否,令廟堂速爲定奪,何如?傳曰,依啓。
李景奭啓曰,仁川地漂到高參將稱名人,雖未詳的是何官,而旣送接伴官,則禮單似不可無。卽令該曹,照例磨鍊,何如?傳曰,依啓。
朴炡,以備邊司言啓曰,王按察差官接伴官,今將下去,必得引接差官到京矣。彼若不肯棄船登陸以來,則接伴官,當於宴慰談話之間,言及毛鎭差官水陸橫行作弊之事,逃散兵丁遍滿村里耗害之狀,毛有簡跳踉自恣抑勒市價及都督船馬糧械徵索太濫之弊,則其勢必至傳及按察之耳。倘按察聞而信之,發於論議之間,則我國雖堪實情,或有憐察之理,毛鎭行讒之日,亦不無以先入爲主矣。接伴官處,此意,分付二字缺何如?傳曰,允。
李景奭啓曰,數字缺咨草有曰,至將地方官,綁縛毆打,數行缺接待,入京後,下馬宴·翌日宴·上馬宴數字缺餞慰宴設行事。傳曰,依啓。只行上數字缺似當,更議處置事,傳敎矣。王御史差人,參將稱號,故依參遊以上接待之例,磨鍊入啓矣。今承上敎,更爲思量,則初非爲我國承差出來,而偶爾遭風來泊者,自此唯當津遣而已。不必以委差出來者,比而同之。但近年以來,中朝之路,隔海不通,各衙門差官,未有到此者,而高參將,今以諭賞劉海事,指向椵島,其於事機,不是尋常,另加厚待,以示慇懃之意,則渠必有望外感幸之心,御史聞之,亦不無嚮慰之念。各項宴禮,依前磨鍊設行,何如?傳曰,依啓。
吏曹判書金尙容病,參判趙翼進,參議李楘進,右副承旨李景奭進。
金尙績爲通訓大夫行刑曹正郞,尹墀爲通政大夫行南陽都護府使,柳舜翼爲嘉善大夫行長興都護府使,禹尙中爲嘉義大夫行樂安郡守,李尙伋爲通訓大夫行端川郡守,吳燦爲通訓大夫行黃州牧判官,金繼祖爲奉直郞蔚珍縣令。
行司憲府大司憲李弘胄疏曰,伏以,臣老病日劇,不堪共缺前後三辭,竝蒙例外之由,臣誠惶悚數字缺爲措,人臣分義,所當力疾趨朝,數字缺第念臣之情勢,不是數行缺過時月,則必至難醫,數字缺兼帶內局,俱非閑漫之任,決不可數字缺悶迫之至,不得不冒瀆宸嚴。伏乞聖明,曲察卑懇,本職兼帶,亟許竝遞,俾得安心治療,以延垂死之喘,不勝幸甚。答曰,只遞本職。已上燼餘
上在慶德宮。停常參,有朝講。
下直,水原府使張紳,柔遠僉使李汝博,鹿島萬戶李民武。
李景奭啓曰,明日常參·經筵,取稟。傳曰,只晝講。
李景奭,以吏曹言啓曰,臺諫有闕,政事,何以爲之?敢稟。傳曰,當日爲之。
吏批,判書金尙容數行缺張維爲奮忠贊謨立紀數字缺行司憲府大司憲兼弘文館大提學藝文館大提學知成均館事同知經筵春秋館事世子右副賓客新豐君吳端爲通訓大夫行成均館直講,柳浚爲承議郞司憲府監察,洪爲京畿左道水運判官。
兵批,判書李貴進,參判南以恭呈辭,參議尹履之進,參知李基祚式暇,左副承旨尹知敬進。
以李弘胄爲正憲大夫知中樞府事,吳信男爲嘉義大夫同知中樞府事兼內禁衛將,洪霙爲折衝將軍僉知中樞府事,金光燦爲勵節校尉行世子翊衛司洗馬。
以備忘〈記〉,傳于尹知敬曰,今下弓矢,柔遠僉使李汝博給送。
尹知敬以訓鍊都監郞廳以大將意啓曰,今後缺鍊之地,定於一處而爲之事,傳敎。自前定於慕華館操鍊,而近來則軍額頗增,地勢似爲狹隘,且時御所至近,號令節操之間,砲聲彭角喧動,事極未安。恒定一處,則軍兵等坐作之際,畫地爲標進退,如或移操於他處,頗甚生疎,以此弘濟院·露梁兩處,互相鍊操矣。春耕之後,則弘濟院民田,有蹂踐之弊,今後依前傳敎,定於露梁沙汀之意,敢啓。傳曰,知道。
兪伯曾以戶曹啓曰,水上漕運,一刻缺急,而水站判官鄭昌祚,被論見遞。其代差出,漕轉事緩,極爲悶慮。令該曹給馬發送,何如?傳曰,允。
數行缺倉主人役價米,每船十五石數字缺意也。而該曹回啓如是,必未詳察,數字缺入時,臣亦矇然看過,全未覺察。此公事還出給之意,敢啓。傳曰,知道。
兪伯曾啓曰,卽刻承文院官員,以大臣言來言曰,毛遊簡脅令發賣之事,及於夏雲蒸卽還咨文中,已爲依啓矣。但此二事,合爲一咨,頭辭措語似難,別爲一咨,似爲宜當云。故敢啓。傳曰,依啓。
以金承仁定配傳旨傳于尹知敬曰,承仁,初爲同謨來時見捉,則非觀各人招辭後知之,而措語未妥。殺牛之牛,非牛也,馬也。付標。
尹知敬,以兵曹言啓曰,臣等伏見忠原縣用劍優等人令戶曹木綿賞給事回啓所謂,或朝廷別遣御史,或巡察使試才啓聞後,自朝廷論賞云,此言誠爲至當。臣等之意,亦不無此意。故本曹啓辭中乃曰,若別遣使臣,或令監兵使試才,超等者,則禁軍除授,未爲不可,而因守令所報,除授禁軍,則果爲過重。依上敎,依近日御營軍試才賞格例,令戶曹應上送木綿,除出九疋,特爲題給,以勸其他云,本曹豈待戶曹啓辭而後始知?守令所報,不可一一施賞之意也。但用劍,宣祖朝雖曰已行,而中夏不擧,今欲復設,名爲兩班者,皆以爲賤技,而不缺始爲,故復設之初,先設於京中,使外方聞風二字缺,不可以空言責效也。故八道監兵使守令,數字缺乃以短兵相接,莫要數行缺爲敎鍊,某人爲超等,某人數字缺曹,而欲爲行賞云者,似非本情。大槪數字缺各有所掌,戶曹則惜浮費,兵曹則鍊技藝,缺相侵其任也。本曹自設用劍之後,前後賞格之木,幾至三同,若以戶曹啓辭言之,此亦可惜,而兵法云,重賞之下,必有死士,欲爲勸奬劍技,以助戰用,則雖費許多木,有何吝惜之心乎?今若以守令自爲眩能等語,傳播於八方,則八方監兵使守令,自請敎師,銳意敎劍者,必爲解體,豈非大可惜乎?不此之慮,而徒措數疋之木,以敗幾成之事,臣實悶之。忠原亦有本曹上納步兵價布未收者,雖以上納之木,亦爲除出用餘,以爲賞格之用,況以應上納之木,除出賞給,尤爲便當。令戶曹前公事勿爲施行,以此木除出九疋賞給事,行移于本道觀察使,何如?傳曰,不允。
正言鄭沇啓曰,臣頃忝憲府,以守令不見臺諫,徑先辭朝,有違古規論啓,而臣亦參之矣。今聞筵臣斥之以謬規,同僚旣以此引避,則臣何敢晏然在職?請遞斥臣職。答曰,勿辭。
尹知敬,以備邊司言啓曰,以兵曹判書李貴都試坐次令廟堂定奪啓辭,答曰,依啓事,傳敎矣。凡都試初終場,則三公進參,自當爲政府體面,兵判雖正一品,坐於東壁,宜矣。其餘都試,則三公不爲進參,且法典內,兵判訓鍊院數字缺官,同議政府諸曹堂上試才云,則其數字缺明矣。旣已政府主管,則數行缺義州雖或追及,其所數字缺來,仍與同往瀋陽,直傳於汗前,得數字缺事,平安監司及義州府尹處,急急行會,何如?傳曰,依啓。
尹知敬,以備邊司言啓曰,戶曹啓辭,毛有簡折價太高,有乖平均買賣之意,故未能準數發賣,勢雖使然,心實未安。以此意,善爲措辭移咨,則有簡之讒,不得行,而他日繼此發賣之弊,亦可祛矣。且夏雲蒸召還事,將爲移咨云,此咨文中,竝及發賣之事,似爲宜當。請令廟堂,從長善處。傳曰,依啓事,傳敎矣。上項兩款事,令承文院竝入咨中,撥上急傳於平安監司,使之替送於接伴使之意,敢啓。傳曰,依啓。
兪伯曾,以戶曹言啓曰,毛有簡據給無用之物,攫取累千之銀,非目下國儲蕩竭,效此者,必將接踵矣。日後之憂,誠爲悶迫。雖然彼之壑欲,得此而滿足,則彌縫善待,得其歡心,是一道。而竊觀有簡之爲人,實是無狀之人也。督府物貨則還爲齎去,只將自己之物,脅令發賣,而必欲以惡言,歸告督府矣。其所謂物貨,若非督府之物,則似不足慮,果是督府所發,則慍怒必矣。況有簡在館之日,以胡差發賣事,爲執言之地云,以此行讒,則激怒益甚,虛費許多銀貨,終未免逢彼之怒,則豈不痛哉?大抵旣曰發賣,則數字缺兩相交易之意也,而今此物貨諸積,皆無數字缺,饑饉之民,救死不贍,將何價物,貿此數字缺衣之物乎?加以折價太高,數行缺從長善處,幸甚。臣等數字缺傳曰,依啓。
午時未時,日暈。申時未時,日暈兩珥。夜一更,艮方巽方,有氣如火光。四更五更,月暈。
上御資政殿。朝講入侍,領事李廷龜,知事李貴,特進官李守一·金慶徵,參贊官李植,執義趙邦直,侍讀官崔惠吉,正言柳景緝,檢討官崔有海,記事官朴日省,記事官鄭太和·尹址。上讀前受音一遍。崔惠吉講皐陶謨篇,自天聰明自我民聰明,止大文一遍,釋大文一遍。上讀新受音一遍,釋大文一遍。惠吉講旨義曰,此承上章而言天人之一理,終以敬字結之。所謂兢兢業業,同寅協恭,皆言敬也。天人一理,故民心和樂,則上天應之缺,民心愁怨,則上天應之以災,天人相與之理如此。人數字缺敬天,則安民爲上,安民之要,不出敬字,數字缺安民之道,在於擇守令,數行缺要其歸則皆一也。大指則莫如數字缺於不息,則此乃誠也。惠吉曰,皐陶以贊襄數字缺人君必歙受敷施,然後臣下可得贊襄,故以迪數字缺其君。李貴曰,古者君臣之間,言則必行,蓋皆有實德實行故也。三代以後,少實而多文,故徒爲言語而無着缺之實。惠吉曰,必明德,然後可與天爲一,故曰,有天德,然後便可語王道,天德者無私意也。李廷龜曰,整齊嚴肅,主一無適者,敬之工夫也。此章所謂敬字,指人君臨事而愼也。有敬,然後可與天爲一,此乃知人安民之根本也。惠吉曰,初頭工夫,必常喚醒此心,可以語敬也。李貴曰,工夫之際,若有私欲,則必爲間斷,必無私,然後其心專一,人君豈可有私意乎?常存敬畏之心,然後心不放逸,而常存於中矣。三代之上,道學分明者,皆由此也。又必有敬賢之心,然後凡工夫,可以見效,今時雖曰無賢,豈無一二可稱者乎?人君必先敬此人,然後學者有像表之地,道學亦可明矣。不然則人不知敬賢,而道學不明,含風大振矣。近來士習如此,故人才不作。設以館學言之,大司成未嘗一到學宮,敎養之方,何自而立乎?童蒙訓導,亦不可不擇人,而今則置之尋常,士子無由向善,而氣習日趨卑下,無異於廢朝時,近日急務,莫如先正士習,不然而因循度日,則朝廷之上,無由更見淸明矣。講訖。
李廷龜進曰,金承仁,義禁府入啓正刑,而有分揀放送之敎,好生之德,雖曰至矣,而渠非告者,乃當初以牛盜二字缺見各人招辭,則做作兇書,殺牛祭天,皆此人主張數字缺也。設或使渠先告逆謀,而當功過相進,數字缺當初渠只稱大儻,而數行缺其大儻之狀,而不言逆謀數字缺全放也。其如後弊,何哉?李貴曰,适變時數字缺上疏,先告其變,而終未免死,如韓訢,亦被誅殺,況數字缺之凶,豈可輕宥乎?所謂脅從罔治者,旣得其魁,則二字缺迫同參之民,不必深治也。承仁則旣爲魁首,雖曰先告,而未得實狀,若或輕放,則其餘儻必有存者,豈無意外難料之變乎?且如此則日後凶謀之人,皆以爲,事雖洩漏,未必皆死云,而略無畏忌,此豈非可慮之大者乎?頃者臣略陳尹雲衢被誣之狀,因此而見過於聖上,所當隱無言,而李廷龜先發言端,故敢此陳達矣。今番獄事,臣極以爲慮,方爲被捉者,只十餘人,豈獨以此若干人而敢謀凶逆之事乎?此必有其中敎諉首倡之人,而隱匿不告也。臣軍官中可信數人每言,下三道,有荒唐無賴之輩,作儻往來,人言藉藉云,近來人心,汹懼如此,臣莫知其然也。逆珙妻子,旣令放還,臣不敢更有所容議,而但時事危疑,人心汹懼,此時何必急急放送,團聚於都城乎?況其豪奴悍僕,其數甚衆,不意之患,亦不可不慮也。前日李瀁之獄,多有承服者,而自上遽命放釋,其時臣力陳不可之意,而自上以爲旣放之人,不可還囚,而不用臣言,其後卒有李适之變。去年正月初三日,若無許之告變,此國豈能爲此國乎?有天命者,雖曰無可奈何,而豈可徒恃此言,不爲畏愼哉?謀國之事,缺可徒持仁心,而不爲嚴斷之擧也。凡治逆,必皆盡殺知二字缺人,以示嚴明之義,然後人心有所畏服矣。凡事數字缺逆賊亦不敢作矣。近來此典盡廢,數字缺爲國乎?逆珙妻子,姑置數行缺含默,金承仁則不可不數字缺送濟州等絶遠處,可也。廷龜曰,承仁則數字缺上曰,大臣之意如此,則使之定配。
金慶徵進曰,數字缺各官奴子,而樂生則以百姓抄定,爲役極苦,一年所捧之木二十疋,其他又多出米之役,一年役價,幾至三十疋,外方奴子,未有主人,立番上京時,雇賃之價,又不知其幾,以此皆不能支保,此當有變通之事,而李光庭身死後,提調尙未差出,若差出,則臣當相與議處。且大祭時應來樂工,不爲上來,生闕者,徵其闕價乎?上曰,若然則似爲脅徵,此乃法外之事,似難施行。蓋此事已爲巨弊,旣定樂生,則皆不能支當云,提調差出後,更爲議處。慶徵曰,聞下人之言,則皆曰,若不如是多徵,外方樂工,皆有不欲上番之意,不得已如是多徵,然後渠輩,稍有上來立役者云。李貴〈曰〉,一定樂生,則害及九族,故皆未免逃散云,此甚可矜。
金慶徵又曰,守令下直時,面辭臺諫之事,頃者憲府,已爲入啓蒙允矣,近聞此乃廢朝時所創之事也。其前則只辭於三公六卿兩司長官云。今因啓辭,必盡辭於兩司多官,臺諫遞易無常,旣辭之後,如或改差,則又往辭於新臺諫,如是之際,日字漸多,外方人馬,多有濡湍之弊,以此皆以爲悶云。上曰,此亦似然矣。李貴曰,廢朝時,李惺爲臺諫,始開此規,此乃謬例也。旣有大典,則一從其法,可也。執義趙邦直啓曰,守令下直于臺諫,已成近例,頃者有一守令,不見臺諫而去,議者皆以爲不可,故因此論啓,使之必爲數字缺筵臣如是陳達,臣方在諫官,豈敢數字缺仍冒乎?請命遞斥數行缺往傳致答書,似當。上曰,數字缺持書差胡,不及得見,故專差送去,以致答數字缺如何?上曰,依爲之。李貴曰,劉海逃在毛營,數字缺多計慮,汗固已疑其與毛同謀,此時又聞我國委送問安使于毛營,則汗必益生疑我之心,疑心一生,則賊謀不可測也。雖不出來義州等地,而送一枝兵于越邊,以示恐喝之意,則在我無可恃之勢。旣決之後,防塞極難,此時爲我之道,當遵以小事大之義也。莫如先送吳信男,多持禮單,入往汗處,先言秋信使朴蘭英亦將入來之意,則汗必釋疑,而信我益深矣。頃者小臣,亦以此意,言于朴蘭英,則以爲極合事宜云。且及今先期知委于商賈人,登時入送,以待物貨之出送,則汗雖向我懷怒,而必釋然不疑矣。此事似合機宜。廷龜曰,臣在外時,李貴此意簡通,臣亦以爲然。但汗之恐喝我國,常有此態,秋信使,先期入送,未知其可也。豈必輕動於虛喝之言乎?貴曰,事有輕重,故臣敢陳所見矣。先機應變之權,實在於此,彼之所欲,只在物貨,若多持禮單入送,則執盃之臂,必不向外,汗必信我無疑矣。彼此通情,莫如朴蘭英,雖送名公巨卿,而不如此人也。戰·守·和三策中,戰·守易,而和最難矣,多議則和必不成,必令一人主張,可也。與備局諸臣相議,則互相矛盾,如此可成和事乎?汗之本意,在於中原,我則坐此,只當固結其心,使無疑阻之情,可也。如此小曲折應變之事,則不爲有害,而爲之則別無所損,必將有益,一委於朴蘭英·朴景龍,則和事必可成也。國家處事,例不周密,數字缺以胡差出來,則豈必示爭,坐小節目,以數字缺比諸秦檜,而今日講和之事,數行缺槪汗之爲人傑傲,我之應變數字缺也。廷龜曰,上敎然矣。上曰,劉海之數字缺善也。其爲奸譎,必有所在。李貴曰,臣亦非不知其然,數字缺知李景稷之在毛,則必有疑我之心,故將欲先事彌縫缺機宜也。上曰,見中原文書,則頗有不信劉海之意矣。此人乃大奸慝者,若欲欺人,則人必見欺矣。廷龜曰,見表崇煥題本,則果有疑慮之意矣。貴曰,渠來此時,自比於子貢,無乃汗令此人,通信中原,有若張儀之於秦魏耶?且朴景龍,雖在虜中,其妻子,方在我國,似當題給食物,以慰其心。廷龜曰,李景稷入往島中,毛將回嗔作喜,至發米穀,賑救飢民,其意不可知也。毛將之示疑如彼,而毛有簡之作弊如此,其間情迹,有難料度,毛將題本中原,未知其何以措辭也。雖請糧于我國,以補軍餉,而彼豈有以實題本之理哉?上曰,我國雖給萬石之糧,毛將必不通知于中原,而只以詆毁我國爲事也。廷龜曰,如有詆毁之事,則自我將無辨白之路,前頭冬至使將爲入往,此行譯官,勿以尋常差定,必極擇以送。如有呈文辨白之事,則使之觀勢周旋,何如?上曰,如是爲之無妨。且中朝每有移鎭之議,毛將亦必疑慮,若果移鎭,則形勢必多難便。廷龜曰,此議之出,今已久矣,而今尙仍留不動,未知其故也。
李貴曰,頃日擬望單子中,所薦人名下懸錄以入事,傳敎矣。兵·水使名下則似當懸錄,而至於僉使,則何以爲之?上曰,守令·邊將,皆是一體,而僉使亦邊將,似不可不懸錄薦人也。李貴曰,然則數字缺名下,亦爲懸錄乎?上曰,萬戶則亦爲之,數字缺不必懸錄薦人也。貴曰,數行缺該曹者,以此懸錄乎?數字缺上曰,此亦然矣。李植曰,逐年守令薦,皆出於數字缺爲厖雜,薦者,亦忘其所薦之名,以此若被誤薦,數字缺則似爲未妥。今宜更令擇薦,以存詳審之意。上曰,凡薦必擇可合者而爲之,可也。不然而泛然論薦,則雖被罰,可也。但吏曹,自知其人擬望,而歸罪於薦者,則此亦未安。自今更爲新薦,未可矣,前薦豈盡未合之人乎?貴曰,守令薦冊,皆在吏·兵曹,凡備擬時,一從冊中所付人,此乃大典之法也。自今申明,各薦可合人,皆載于冊,該曹一從此冊名付人除拜,而自上亦置此冊一件,以爲考證。如有未稱職者,薦者亦一一被罰,若或有可用之人不得被薦者,則該曹從公論錄用,此亦無妨。李植曰,反正初,因沈器遠所啓,其時薦人,頗極愼重,如朴知誡·成文俊等,素有儒名,故能參其薦。厥後漸不如前,率多泛然薦送者矣。
柳景緝進曰,柳于墷,狂悖失性,爲人所棄,況以廢論主張人之子姓名,出於政目,物情莫不駭憤,不可尋常遞差而止。請命削去仕版。上曰,已爲遞差,何至於削去仕版乎?
李守一進曰,近來朝廷,專力於西路,故不暇念及北道,事多虛疎。本道乃胡地,幸爲我國地方,平時則朝廷爲其防禦之地,多入誤軍,且慮其寒苦,或狗皮衣,或衲衣·紙衣,優數入送,分給土兵禁軍甲士等,祿俸,亦爲入送,使之分給,而民猶數字缺安接,或有亡去者。比年以來,全不顧恤,逃散甚多,初數字缺中以月繼以日,今則以時相踵而出,北道將未免數字缺西路則已爲蕩殘之地,賊兵意謂數行缺上曰,萬戶之類數字缺則史官例伏於堂下官之上,此乃優待數字缺萬戶之類乎?上謂張紳曰,本府物衆地大,且多軍兵,前府使李時□治民鍊兵,各得其方,國家嘉今卿下去,凡事必勝於前,故予亦有恃無憂矣。如有所陳之事,悉陳無隱。張紳對曰,前府使,皆已善爲,臣則將欲守而勿失而已。然當下去,目見形勢,然後一一啓聞伏計。上曰,本府軍兵精銳,但前見器具不備,不可不措置也。對曰,物力不足,似難容易措備,此亦下去,見其形勢而爲之。上曰,本府之大,無異於江原一道,守令若能善爲料理,則豈不措備之路乎?對曰,本府多有難堪之事。蓋本府之事,治兵爲重,其待軍之道,當一如都監砲手,其中徭役,或賜差減,以示優恤之意,則似當。上曰,前府使亦陳此意,而但諸道軍兵,同是一體,不可有輕重於其間,故不副其請矣。此亦只在守令善爲護恤而已。對曰,其中三手糧,若或蠲減,以示聳動之擧,則軍情孰不感悅乎?但該曹每有難便之事,例爲防啓。上曰,軍數甚多,若一一盡減,則所捧之縮不少,故不能從其請矣。前府使爲人善良,頗得君心,臨急之際,又能善爲調發,卿亦下去,如是爲之。對曰,臣當下去,見其情勢,敢不竭力?上曰,其中鎗柄,不爲整齊,物力雖曰不足,某條措治改備。對曰,臣當下去,隨勢缺上謂李汝博·李民武曰,邊將之任,何事爲重耶?數字缺對曰,撫恤軍卒,修築城池,朝夕待變,此乃數字缺李民武曰,軍器不備,則某條加備數字缺臣之職任也。上曰,數行缺。已上燼餘
上在慶德宮。停常參,有晝講。
下直,三陟僉使魚大振。
兪伯曾啓曰,明日常參·經筵,取稟。傳曰,停。
朴炡,以都摠府言啓曰,副摠管尹義立會同數字缺事。內兵曹除標信進去之意,敢啓。傳曰,知道。
正言鄭沇數行缺獄間糞穢之物,二十年來,一不修掃,數字缺至與墻齊,非但囚人越獄之可慮,日暖之數字缺氣薰染,從前癘疫,因此熾發。女囚獄間,頹缺已盡,皆聚簷下一間,未能盡容,露處庭中,隆寒則痛苦之狀,慘不忍見。且本署典僕,死亡旣盡,癸亥以後,革罷皂隷,只以兵曹軍士十二名,罪人守直,常患不足,而刑曹·司憲府坐起,則許多罪人,只以十二名之軍,擁守往來,其中受刑不運步者,則負舁而行,至於掌隷院·漢城府·兵曹·訓鍊都監·左右捕盜廳,一時坐起,則周旋無路,每致生事,而今者十二名中,又減二名,獄中罪囚,看守亦艱,逃躱之患,未嘗不由於此云。本署衙門,雖甚微末,係是刑獄重地,今詳所陳,參以聞見之實,則誠如手本內事意。令各該司,量宜修理,且令兵曹,勿減二名,依前準給,何如?傳曰,依啓。
掌令金知復啓曰,頃者有一守令,不見本府長官而去,議者皆以爲,事體有不當然者。故凡守令下直時,必面辭臺諫事,完議以啓矣,昨日朝講,筵臣以謬例斥之,臣亦論啓時同參臺官也,同僚皆以此引避,何敢晏然在職?請命遞斥臣職。答曰,勿辭。
金尙憲以司饔院官員以都提調意啓曰,濟州別進上,九運,乳柑一桶一百介,洞庭橘數字缺介,柑子一桶五十介,二桶五十五介,三桶數字缺乳柑一百二十介,洞庭橘數行缺大王大妃殿柑子,九運,一桶七十七介,二桶數字缺一桶一百二十介,二桶一百三十介,十一運,一桶一百二十二介,二桶一百五十七介,十二運,一桶一百二十八介,二桶一百四十四介,中宮殿柑子,九運,一桶三十介,二桶五十二介,十運,一桶一百介,二桶一百介,十一運,一桶一百三十介,二桶一百四十介,十二運,一桶一百六十介,二桶一百介,世子宮柑子,九運,一桶三十九介,二桶四十六介,十運,一桶九十二介,二桶一百二十五介,十一運,一桶一百十介,二桶一百三十六介,十二運,一桶一百五十七介,二桶一百二十介等,盡皆腐朽,不合御供,海外進上,雖因風勢不順,以致如此,所見駭愕,牧使請推考。傳曰,勿推
金尙憲以漢城府〈言〉啓曰,京外各樣分付公事,一一關由於所管衙門及監兵使事,已捧承傳,非一非再,而卽見四山監役所報,則闕中闕外諸上司,以笞杖進排及花木栽植等事,多般侵責,數少山直,各處廣闊,諸山禁松一事,勢所難及,而其外雜役紛杳,或發牌字,或發使令,其難支之狀,不一而足,如笞杖進排花木栽植之事,非但無前例,其分付之際,不由本府而續續號令,甚非捧承傳申明之意,自今以後,笞杖則各其衙門自進排,花木栽植,亦勿爲例,而或有及時移植花木,則移數字缺次次知委,以杜橫侵之弊,而俾專禁數字缺捧承傳擧行,何如?數行缺以上四月·五月·六月·七月則三十巡,六十數字缺內連三次居首者,初次兒馬一匹,二三次弓數字缺又給兒馬,或因公,或因病,累次不參人員,準朔追射,歲抄通計分數,優等滿五百分以上加資,窮者臨時稟裁,之次三人,給一考,居首者同劃則別射一巡,以爲勸懲之擧,而近來百事懈怠,虛僞成風,被抄文士,不顧祖宗設法美意,平時專不操弓,臨試射僅中一矢,則不終定巡,而皆退去,無分者則圖畫而退去,試官莫敢誰何,聽其自任,無可奈何。文士如此,武弁何責?自今以後,文臣試射,令試官,使之各終其巡,一依法典,着實施行,以革弊習,何如?傳曰,允。
朴炡,以兵曹言啓曰,文臣庭試時,本曹參議·參知,竝爲入庭,假參知差出之意,敢啓。傳曰,依啓。
尹知敬,以刑曹言啓曰,內弓房所納黑角不納,通事〈玄〉璨·文義龍等,上年十二月初三日,因承傳囚禁矣。十二月初十日,依判下,玄璨,除刑推,仍囚,文義龍,則以正月十五日,定限保放,過限還囚,而今者內弓房移文本曹曰,弓角旣非我國所産,若非椵島貿易,則雖死難得,玄璨·文義龍等,姑爲保放,使之定朔徵納云。而無啓下之語,不敢擅放,敢稟。傳曰,知道。定限保放,使之備納。
兪伯曾,以戶曹言啓曰,以海運判官狀啓回啓,政院數行缺遑北事,久矣。然於寒苦之節,衣資數字缺則年年未嘗有闕送之時,而至於甲士祿數字缺亂後,亦已久廢矣。李守一陳啓之事,實出於備諳本道事情,其欲別加顧念,復古施行者,固非偶然,而目今西路蕩殘,亦未得料理,北道之事,勢難竝擧,凡係護恤之典,量時相勢,漸次擧行,何如?傳曰,知道。衣資雖曰每年入送,厥數甚少,今後優數入給,流徙之弊,亦令本道監司,各別禁革
李植,以備邊司言啓曰,卽見高參將接伴官金尙賓狀啓,毛將之事,不欲更擧,而其入京之期,欲定於再明云。以此觀之,則明日定爲入來,所當語及之事,待其入來之後,觀勢及之,而接待之事,宜令各該司,預先整齊待候,何如?傳曰,允。
朴炡,以備邊司言啓曰,今三月十八日朝講時,右相李廷龜所啓,毛將情迹,有難測知,題本中原之際,如自詆毁之事,則自我無辨白之路,前頭冬至使,將爲入往,此行譯官,勿以尋常差定,必極擇以送,如有呈文辨白之事,則使之觀勢周旋,宜當。上曰,如是爲之無妨事,傳敎矣。都督詆毁我國,以事度之,料其必然,雖曰時未有顯然之事,凡事不可不預定,如或有如是之事,則使臣一去之後,他無辨白之路,一行譯官,必須有解事能語之人,可以善爲周旋,數字缺司譯院極擇以送爲當,敢啓。數行缺
午時,上御資政殿,晝講。入侍,同參知事洪瑞鳳,特進官沈命世,參贊官朴炡,侍讀官崔惠吉,檢討官崔有海,注書朴日省,記事官鄭太和·尹坵。上讀前受音一遍,崔惠吉進講益稷篇,自今文古文皆有,至第二章,音一遍,釋大文一遍。上讀新受音一遍,釋大文一遍。惠吉講旨義曰,上篇皐陶旣陳其謨,故帝納其言,而又恐猶有未盡者,令禹又陳其意,聖人謹愼之意,可見矣,禹乃讓於皐陶,此亦聖人謙避之意也。其曰孜孜者,欲其不息而無間斷也。其下乃言治水之功,此非矜伐也。欲令帝知艱難勤苦而不忘也。治水之缺益則掌山澤,稷則播五穀,禹亦欲全其功而欲數字缺也。旣曰孜孜,則禹之勤苦,可見。上曰數行缺便是爲惡,蓋鷄鳴時萬慮未萌,志氣數字缺以爲善,大明文皇帝,鷄鳴必起,冠帶而坐,凡政數字缺於此時裁決,其言有曰,此時志氣淸明,故凡處事未有差誤,此可爲後世法。上曰,此時洪水滔天,鳥獸未産,民安能鮮食乎?此亦未穩。有海曰,水勢稍淺處則有林藪,鳥獸魚鼈亦必生息矣。瑞鳳曰,此時人文之備已久,豈無網罟之具乎?有海曰,所謂懋遷有無化居者,以通貨爲言,此則有此相資之意也。今則不然,凡支定之物,責出於不産之處,多有巨弊,設以黃栗柏子言之,嶺南則多産黃栗,而亦爲分定湖西,柏子亦爲嶺南之賤物,而又令分定於湖南,雖未知當初分定之意,而責出於不産之地,價甚騰高,防納者多有貽害之事,若不防此弊,則民不能支矣。上曰,土産有無隨時不同,或有前日至賤之地,而後或極貴,或有今年所産之土,而明年不産,凡樹木亦然,當初分定之意,雖未知其詳,而無乃慮有此弊耶?有海曰,非但此也。設以本土所産之物言之,當以其物,直爲上納,則庶無中間防納踴價之弊,而今則皆以價本磨鍊,如供上紙。乃湖南所産,而必以價本磨鍊,民弊極多。光州田結雖多,貢物則皆是本土所産,如油芚席子等物,其價極賤,而皆以防納之價磨鍊,一年所納,幾至木七十餘同,此甚可駭。上曰,國家本意,凡貢物必隨本土所産,而直捧其物也,豈有盡以價本支定之理乎?只緣中間守令,不遵國法而然也,此弊已久,似難猝革,數字缺得不以價本收捧處矣。朴炡曰,大邑則可以數行缺貢案,其來旣久,不可不變通也。沈命世曰,數字缺之黃栗,禮安·奉化之柏子,旣有卜定,而他物亦有卜定,數字缺若盡減他物,而只以黃栗·柏子上納,則豈不便當乎?朴炡曰,防納之事,勢難猝革矣。頃因韓興一啓辭,各令本道試之,而事多難便,其後未得施行。有海曰,醫國如醫病,隨其症而善治之,民可蒙實惠矣。若聽之而已,不爲施行,則非所以開言路之意,而必無其效矣。瑞鳳曰,權盼爲忠淸監司時,改一道貢案,頗極周詳,皆民所便之事,而但大邑則皆以爲不便,小邑則莫不便之,大邑守令,則品秩與監司相等,故易爲通情,小邑守令,則品秩隔等,不敢通情,便之者雖多,而終未施行云。上曰,經界不正,則雖改貢案,而必爲無實,或有陳棄,或有起耕,虛實不的,難免有疎漏之患,雖知貢案。不可不改,而事勢如此,尙不能爲矣。瑞鳳曰,監司恒用之案,各在於營門,一從結卜之數,而不分州郡殘盛,則必無失實之事,臣爲江原監司時,鄭賜湖云,一從結負,勿分殘盛,臣旣聞此言,到任之後,秩高守令,則皆欲分殘盛,臣不聽,令一從結負,小邑之民,莫不便之。命世曰,若不善爲變通,則似無依據,故爲監司之道,一從結負,可也。臣往來鄕里見之,安東田地,盡爲陳荒,結負則一如平時,晉州,則幾盡起耕,而結負甚少,如忠州,田地亦多陳棄,而結負甚多,以殘盛言之,則忠州不及淸州遠矣,而忠州雜役,十次爲之,則淸州則七次爲之云矣。上曰,方伯若不觀勢善爲之,則數字缺必多不均矣。惠吉曰,安汝止者,止於所當數行缺不爲發賣爲怒,其言曰,國王招俺數字缺接見,終不接見,至於咨文,趁不成送,故不得已令俺數字缺人親往推來。且洪武以後,上國人持物貨出來,數字缺還爲持去之時,雖千萬兩,盡爲發賣,俺之所持,則如是攔阻,國王則極爲善待,而此皆朝廷之過也。臣答曰,然則此意啓知乎,有簡曰,宰臣亦畏,戶曹安能啓知乎,其辭語,多有怒色。上曰,戶曹防塞之事,渠何以聞知耶?命世曰,譯官等,皆是頑愚之人,事事皆言之耳。
洪瑞鳳曰,國家何官不擇,而雖小官,若委折不才無良之人,則必有辱國之事。臣聞齊陵丁字閣火燒之變,極爲驚駭。參奉李恒,爲人不美,陵木斫伐之人,徵受罰木,開城府有夫之女,率置于齋室,其夫至於掛榜購捕,常言若逢間夫,必將射殺云,與人結怨如此,安能無燒陵之變乎?上曰,常時直宿于齋室云乎?瑞鳳曰,官員常時若能直宿,則下人必不離側,雖有火變,豈有如是盡燒乎?上曰,伐木之人,不得盡捉乎?瑞鳳曰,其中一人逃躱云,蓋燒火之變,非但以禁伐而然也,必出於結怨之人也。上曰,李恒罪犯,若果如此,則豈不痛乎?但有難處事矣。前日陵寢一月之內,兩處被火,此豈盡官員之罪哉?如是人心不淑之時,只罪官員,則不無以此甘心,若有小嫌,則輕犯陵所,此亦可慮。若以此不治官員,則如李恒之所犯,亦可痛惡,數字缺處置果難。瑞鳳曰,齊陵之役,雖因今年數字缺其役,而但下人輩,例以有事,得食爲業。數行缺臣與大臣相議,則皆以爲,不可不及時拔數字缺役,莎草則仍用故莎,不足則雖用他莎無數字缺上曰,國家凡事,皆如是疎漏矣,寒食則必令拔去蓬艾,所謂拔去,豈但去蓬艾而已乎?木根如此,則不可不去,但此時興役重難,就其中根査最深者,稍堀其近處,斫去其根,而還塡其土,以補其穴似當,自古此陵則不爲改莎,其意有在,莎草則似難改矣,今姑從便爲之,以從權道。瑞鳳曰,根之小者則去之必易,而雖根深者,若掘土而去其査,則萌蘖必不生矣,然則依上敎爲之。
沈命世〈曰〉,內贍奴婢案付一百二十名,而其中或爲砲手,或有賜牌,或以功臣免役,或以斜付投屬,其餘所存奴婢,僅十一名,本寺乃御供·膳物及差官·接待所管之地,而使喚如是不足,不能成形。聞頃者內資入啓,奴婢勿令斜付事捧承傳云,本寺奴婢,亦依此捧承傳,何如?上曰,所管官員則雖如是爲言,而但斜付事,減於此寺,則移於他司,處置極難矣。且各司無處不然,豈但內贍乎?以是爲難耳。命世曰,他司皆然,而本寺爲甚,奴子無一人,故以婢子爲庫直,安有如此體面乎?上曰,若然則一半減下,可也。
崔惠吉曰,以實錄奉審事,史官將往江華云,我國列聖之事,聖上必已盡知,但世祖朝以上事,則已悉於國朝寶鑑,以下事,未知有某冊,今者史官下去時,別送春秋館缺抄出世祖以下列聖言行·政事之可法,數字缺雖不能猝爲一冊,而書置坐隅,或作屛風,數行缺全羅道暗行御史呂爾徵書啓曰,臣承受封下傳敎,暗行各邑,由間路入其境,往來彼此村居,問其出役多少,觀其民情便否,察其守令治不治,各項不法有無爲白乎矣。民間毁譽,多有不足取實者,以毁譽之相近,聞見之的實者,次其優劣,一一條列爲白遣。經過之地,有所聞見,而取其最著及若干弊端,竝爲書啓爲白臥乎事。和順爲縣最少,登高則可望四境,田戶纔六百餘結,民戶亦少,易以爲治,縣監鄭世規,別無表表政績,而其醇正數字缺謹,終始如一,誠爲可嘉,治聲最優於諸邑數字缺。綾城縣監沈器周,薄斂省刑,得民歡心,數行缺。光山縣監李惟達,詳明莅政,頗有治名,而始勤終怠,缺約漸弛,多造平涼子馬鐵等物,貿穀於場市,以補久遠逋欠,以此謗言或行,而民情猶恐失之爲白齊。海南縣監具義俊,小心廉勤,盡力官事,不能制土豪爲白齊。長水縣監尹熻,薄賦無爲,得民稱譽,而官事不辦爲白齊。礪山,以路邊殘邑,民役最重,郡守李光春,爲政平常,不至虐民,而不能行簡以蠲省,衙奴七八,私馬六七,率其妾母,稱以大宅,與母竝養,而少無差等,非但濫率,事甚無倫爲白齊。光陽縣監安湜,循例居官,不至虐民,而率留孽屬閔書房稱名人,稱以中房,坐衙之時,與座首東西相對,分飯而食,所見駭愕,非徒大失體面,亦近於媚悅土豪爲白齊。樂安郡守趙亨遠,所犯不法,已具於前日狀啓中爲白齊。鎭安縣監宋淵,殿最居下,已修重記,離去本縣,旣被罪罰,又無可考文書乙仍于,不入而過爲白齊。右十一邑外所過之處,則南原府使宋象仁,嚴明淸苦,吏畏民懷,刑杖雖重,盜賊屛跡,政績最著爲白齊。高山縣監南銑,幹辨勤恤,百姓悅服,雖有近名,實惠亦周,治聲藉甚爲白齊。寶城郡守李尙規,到任未久,政跡未著,懲斂無藝,民數字缺到一村家,八結戶主,來督役價,取見所持數字缺多物數,亦濫爲白齊。數行缺邊將只見所到邑近處事,傳敎矣。十一邑境數字缺邊將鎭浦,道里亦無相近者爲白遣,所過靈岩地,有乫里浦·於蘭·梨津,而加里浦在海島最遠,於蘭則到任纔數日,惟梨津,距海南稍近,臣自海南往本鎭近處居民,問其萬戶之事,無料外侵虐之患,而近於水營,水使尋常檢飭云爲白齊。康津·長興所居水陸軍士,入防於會定浦·馬島者甚多,問其萬戶之事,則渠等只納價布,或代立土兵而還,未能詳知,而不聞科外加徵之弊。馬島前萬戶,撫恤軍卒,水營分定之物,自鎭措備,新萬戶亦有意舊政,而到任未久,不知終何如云云爲白齊。所過順天,有防踏,而在海島最遠,入防之軍,亦言僉使之善,今以瓜滿將遞云云爲白齊。以備局啓下公事,詳問水陸軍價布等事,則各帥缺定式,申飭,時無濫觴之弊,納布三匹,私代給價布二匹,糧米六斗,闕番退立之價,皆給本鎭,而主鎭則或捧贖木云云。但水軍則番價之外,有例納風席·草芚·熟麻·生葛等,所謂六物者,不能自備納其價本,乃是常規。而水使柳琳,勤幹辦事,修理戰備,敎訓鍊習,號稱難得,而六物之價,督捧高重,此外正鎭黑角及他軍器所用之物,分定督納,以此水軍多有怨苦之言爲白齊。水軍竝三名者,各立一朔,只有一保者,戶保添立,一朔單則獨當三朔,冤苦莫甚,若不得充定闕保,則願減番,洪水使以爲,渠等不自望定,不許變通爲白齊。各官餘丁,當初入籍者,多無根無實之人,年月數字缺固然,各官之不能推尋,多闕數行缺少之異,而無處不能,如光山冶匠,每朔一名,納鐵數字缺匠有衙日所納,光陽之甕匠,春秋有納,而皆爲官用,數字缺不至怨苦,光陽則時有使客,出站於其面,使站人供餽,乃是其地流來常規云,邑無禁斷之令,而到今似難摘發爲白齊。海南之民,居于水營底者,以土兵改戶,不許差役本官,分定於他民,水營之完護土兵,勢不可已,而本縣民役偏苦,莫此爲甚,皆願朝廷之變通爲白齊。康津民丁,居于兵營底者,稱以營四里,本縣不得差役,只收正供,而其他雜役·束伍等,不敢下手,有似逃役之民,厥數甚多,此則非如水營土兵,而庇護若此,本縣之民,以苦歇不均,爲冤爲白齊。海邊鮑作,以海採爲生業,而各衙門各營斜水之弊,難以形言,每當時節,各道差官與漁人偕往,爭相占奪,漁人空船而歸,俾失資生之路,怨苦徹天爲白遣。水使柳琳,又以軍糧貿販,分給米石,抑賣倍蓰,鮑作漢等,訴冤甚多爲白齊。驛路凋弊,近日尤甚,而各營軍官,因公往來,絡繹不止,多用刑杖,責立好馬,驛馬若無,則責立稅馬,或不無私事往來,亦稱公幹,濫騎便行,少無顧忌。驛卒不堪其苦,處處訴冤爲白齊。湖南民役,多有不均於大小之邑,如羅州·錦山之大處,樂安·礪山之殘邑,和順·光陽小縣,而或不分辨結多數字缺偏苦,此則不在守令賢否是白在果,以最歇者,數行缺。已上燼餘
上在慶德宮。停常參·經筵。
下直,驪州牧使洪得一。
李景奭啓曰,明日常參·經筵取稟。傳曰,只朝講。
朴炡,以兵曹言啓曰,今月二十二日,文臣庭試時,本曹郞廳,亦爲入庭,請假佐郞差出。傳曰,依啓。數行缺或內或外,禍運未絶,惡端已兆,兇機將發,數字缺告不翅諄諄。於此之時,罔存深戒,輕爲擧動,出宿閭閻,經夜乃還,豈體上天仁愛之心,副群下憂虞之念也?乞加睿思,姑命停止。臣等忝居近密,區區所懷,不敢不盡,不勝惶恐之至。傳曰,依啓。
傳于李景奭曰,暗行御史,抽栍各邑外守令賢否,亦爲書啓,御史不知前規而然耶,抑有前規乎?尹知敬回啓曰,凡奉命出使之臣,以廣詢博訪爲任,以此言之,雖在抽栍之外,苟有所聞所見,從實書啓,似無不可,而前規之有無,則本院皆不能知,敢啓。傳曰,知道。抽栍廉察,意在於往來迅速也,他邑竝爲詢訪,非予志也。雖然,呂爾徵,不久復命,可謂奔走國事,不顧其勞者也。
李景奭,以禮曹言啓曰,文臣庭試,曾以本月初十日,推擇啓下,而其後毛遊擊來在城中,政院多有酬應之事,假承旨差出,勢所非便,故請以二十二日退行付標以啓矣。今者王御史差人,亦當入來,而此則接應之間,自與毛差有別,仍前啓下,二十二日設行之意,敢啓。傳曰,依啓。
兪伯曾,以兵曹言啓曰,當日軍士金進連稱名人,自開陽門入來,差備門外擊錚,此則軍士有信缺常常出入,似守門將不察之失,而渠敢擊錚數字缺闕內至近之地,極爲駭愕。金進連,令攸司數字缺。傳曰,依啓。
兪伯曾以接待所郞廳以數字缺參判尹昕意啓曰,當日申時,臣來數字缺所館處,設下馬宴,初行茶禮,次爲酒禮,進數字缺令譯官進言曰,國王軫念大人,海路漂流勤苦諸況,委遣卑職,設宴而慰之云,則參將曰,一自奴酋跋扈之後,凡干險阻勤苦之狀,皆臣分內之事,何敢少有憚乎?酒三爵後,參將曰,路次跋踄之餘,氣候不平,且本不堪酒,請辭。臣曰,國王委遣設宴盛意,請加領略,勉進此爵。則參將曰,盛意綣綣如此,敢不盡飮乎,又行一爵而罷。臣進禮單,則參將曰,前於江頭,受此盛禮,又於郊外,連被洪惠,今又如此稠疊着實,未安不敢受。臣曰,宴後禮單,國王接客常例,願更無辭。參將曰,多拜上,多拜上。竟受之,仍出回帖兩度之意,敢啓。傳曰,知道。
李景奭啓曰,今日高參將入來,依例令接待所郞廳問安,日次問安,亦依例爲之之意,敢啓。傳曰,知道。
李景奭以接待所郞廳以迎慰宴宰臣行同知中樞府事韓汝稷意啓曰,臣承命迎慰于郊外,則參將初不料有此迎慰之事,知臣出來,改服入坐,多有悅喜之色。坐定後,臣問袁經略平遼之擧,當在何間,則答以,明年經略向東,毛帥向西,已有聖旨,故俺齎聖旨出來,到旅順,逢雹雨與風,漂到仁川地云。數字缺爵罷出時,仍呈御帖及禮單,則參將云,數字缺旣受厚禮,到此又受,未安云。再三辭數字缺敢啓。傳曰,知道。
自卯時,日色赤,日暈,暈上有冠,色內赤外靑。自辰時至申時,日暈。酉時,日暈,暈上有戴,色內赤外靑,日色赤。以上燼餘
上在慶德宮。停常參,有朝講輪對。
李景奭啓曰,明日常參·經筵,取稟。傳曰,停。
金尙憲啓曰,常時殿試·庭試試官,臺諫則不爲擬望矣。數字缺臣庭試課次時,大提學似不數字缺學張維,方爲大司憲,不得數行缺異平日,小臣留察本院之事,假官勿爲數字缺假官差出,而小臣入參殿中乎?敢稟。傳曰,知道。卿留察本院之事,假官勿爲差出。
金尙憲啓曰,明日庭試時,小臣則當依傳敎,留察本院之事矣。或以爲望桶出入之時,不可無承旨,且院中故吏等,亦言昔年文臣庭試時,都承旨以下,俱入製述,故差出假承旨兩人,一在院中,一入殿內,而但不能分明記得云,今亦假官一人差出,俾入殿內,以關出入之事,何如?此等故事,文籍散失,無由考據,未免煩瀆仰稟,不勝惶恐。傳曰,依啓。
今三月二十二日,崇政殿文臣庭試時,假注書二望。
義禁府經歷沈,義禁府經歷柳景紹,翊衛司副率姜文星。
翊衛司侍直徐擇履,洗馬鄭基豐,尙瑞院副直長金壽昌。
兪伯曾以尙衣〈院〉官員以提調意啓曰,自前諸處所用沙硯,例爲司饔院燔造輸送,則本院得以支用,上年平安道暗行御史書啓,據司饔院覆啓,沙器燔造,限今年停罷事啓下云,沙硯亦在停罷中,諸處所用,他無出處,極爲悶慮。自今後各處所用沙硯,限沙器所復設間,以內資寺·內贍寺·禮賓寺上沙貼,是代用,何如?傳曰,依啓。
兪伯曾以尙衣院官員以提調意啓曰,戊辰年春秋等別造弓各六十數字缺無所儲,故令戶曹給角造數行缺造弓之意,敢稟。傳曰,知道。
兪伯曾,以備邊司言啓曰,本司郞廳數字缺滿十五朔,依例陞敍事,捧承傳施行,何如?傳曰,依啓。
兪伯曾,以漢城府言啓曰,頃者判尹沈器遠,晝講入侍時,四山松木偸斫,嚴加禁斷事,榻前親承下敎,故卽分付各部及各道監役,眼同巡審,無論士大夫坊民家,各其附近山麓,依舊例量折分授,隨犯捉告事,申明知委矣。其後同知趙希逸家,亦在分授之中,捉得犯禁,靑龍稱名者一人,送于本府曰,成均館下人卅餘名,作儻伐松刈柴,稱以賂給該道山直徵收米,昨於各人處,卽送奴覘捉,則皆散走,只捉此一名云。聞來不勝驚駭。捧招詳訊,則引同類震同等十名所犯的實,故今方推治矣。但念成均館,多士所會首善之地,各司皆尊敬,而下人亦爲畏憚,因此館典僕輩頑悍成習,廣智門以北內外諸洞松木,恣意斫伐,往往雖或現捉,數少單弱山直,不能下手,尋常痛憎。當此別敎檢飭之時,若無懲礪之擧,則諸洞松木,無一條濯濯,然後乃已,只以本府徵贖笞罰,萬無徵戢之理。其中首倡罪重者,移送刑曹,各別科斷,而當道山直,亦不無受賂相應之跡,竝爲推治,自今以後,館後洞麓勿論,館典僕分授差定,使之禁伐,何如?傳曰,依啓。
李景奭,以接待所言啓曰,卽刻參將使數字缺詣闕下進呈云,雖再三數行缺官絲潞紬·醬色潞紬各一端竝十二端,數字缺金梨六十,雪糖四封,縉紳一冊,奉申敬。
朴炡,以備邊司言啓曰,今此高參將,非但官高,乃是王按察所送,奉旨査覈毛營之人,事體與毛營差官自別。若自船路,仍爲駕海而去則已,旣已邀請到京,自上一番請見,以示優厚,似爲宜當,敢啓。傳曰,依啓。
兪伯曾,以禮曹言啓曰,今見接待所移文,前日下去守備·千摠,及家丁十八名,逃兵十二名,宣傳官,一時上來,二十一日,當到龍仁。如此守備·千摠之輩,自前禮賓寺次知供饋,今亦依例禮賓寺供饋事,急速定奪施行事,移文矣。依前例,令禮賓寺供饋,戶曹·禮曹郞廳各一員,往來檢飭爲當。太平館,則高參將時方入接,此守備等,使之入接于司贍寺,何如?傳曰,允。
李景奭啓曰,高參將二十五日接見事,命下矣。此人久留,自多弊端,二十五日似遠,惶恐敢啓。傳曰,知道。其前乃是國忌,接見不可矣。
李景奭以接待所郞廳以翌日宴宰臣刑曹參判沈諿意啓曰,臣於朝日進聽大臣分付設宴時,告于差官曰,毛老爺,自前檢下,非不嚴明,而近日承差之人,不體老爺之意,擾害太甚,至於數年前漢人之托數字缺,散處京外者,前恭後肆,侵責民數字缺老爺多發告示,禁戢非一,數行缺果是一出於眞情,則必奏聞于數字缺秩爲副摠,則大有好事於三處云,所謂三處缺袁軍門·毛都督及我國也。且云,袁爺·毛爺·王缺合兵協擊此奴,則今年雖不討平,明年則必準大事矣。因出示一封書,乃王軍門送于劉海書也,臣卽於席上請謄書,則彼亦許之。五爵而罷,進御帖禮單,一辭而受之,其諭帖,敢此竝啓。答曰,知道。
朝講時,獻納李景曾啓曰,文臣庭試,已定於明日,此亦勸奬年少文臣之意,而但邊憂方急,天變疊現,此非吟風咏月之時,姑停此擧,而稍待後日爲之,似當。上曰,此乃勸奬之意也。諫臣之言如此,未知何如?左相金瑬曰,國家雖危,而詞文則不可闕也。況勸奬之意存焉,旣已定日矣,不必以天變而停止也。李景曾又啓曰,長興新府使柳舜翼,非但勳臣,年滿七十,長興乃瘴癘之鄕,差遣年老勳臣,於事體未安。且長興,屢經匪人,一邑蕩敗,秩高年老之人,求爲外補者,其意在於養病,養病自與治民相背,請命改差,以年少人差送。上曰,治民養兵,在於有才無才如何而已,豈可拘於年之老少哉?差遣不妨。
卯時辰時,日暈兩珥,暈上有背,色內赤外靑。自卯時至未時,日暈。申時,日暈兩珥,白雲二道如氣,起自暈上,直指艮方,長十餘丈,廣尺許,良久乃滅。酉時,日暈兩珥。
上御資政殿,朝講。入侍,領事金瑬,知事李貴,特進官具宏·南以恭,參贊官李景奭,執義趙邦直,獻納李景曾,侍讀官崔惠吉,檢討官金光爀,記事官朴日省,記事官鄭太和·尹坵。上讀前受音一遍。崔惠吉講益稷篇,自帝曰吁臣哉隣哉,止帝曰臣作朕股肱耳目章,竝註音一遍,釋大文一遍。上讀新受音一遍,釋大文一遍。惠吉講旨義曰,上文旣言其弼直,故帝善其言,而又言臣哉隣哉,此言臣隣之重也。天地交而萬物生,上下交而治道成,自古安有上下不交,而能成治道者哉?金瑬曰,天不能獨運而成歲功,況於人君乎?但數字缺不可不極擇於初,初若不擇,則難與共成。數行缺制禮之大者,出納五言者,作樂之先者,故數字缺樂等事,其時各有所主,而此則令禹摠治之也。上曰,飛禽中有文者非一,而何獨以雉爲言乎?李貴曰,雉則五色分明,故言之。南以恭曰,八卦離文最著,雉者屬於離,故言雉耳。上曰,古者君臣間互相規戒,其言是則捨己卽從,故治效易成,民蒙其澤,後世不然,上下勸勉,只爲空言,故時事漸非矣。金瑬曰,三代以後,都兪之治,未能得見,然稍稱治世,則莫不上下相孚,少無間隔,今日治效之未著,或由於上不信下,下或疑上,初因毫釐,而漸至彰著,此蓋爲下者,誠意不足,不獲信於上之致也。然自上亦不可不推誠信任也。李貴曰,三代以上,君臣相孚,固難容議,至於劉先主與孔明,誠意相孚,後世言君臣相得,必以此稱道。今日則不然,君臣間情意不通,漸生疑阻,當今雖無人,而豈無一二臣下可信者哉?然而上下相疑,互相否隔,宜乎時事之如此也。此蓋東西邊作之後,輕相色目,自上亦以邊黨疑下,下亦慮上疑己,不敢陳達其情,先正臣李珥,告於宣祖曰,君若以護黨疑臣,則臣亦疑君不信己,而不敢直白其情,因此漸成猜阻云。蓋旣以護黨爲疑,則臣下雖無心作事,而自上以有心見之,於是朝著矛盾,而是非不明,求所以去黨,而適足益其色目也。與其如此而挑禍,莫若從其一邊之言,雖柳永慶·朴缺宗在朝,而姑從其言,以重其權,勿使嘵嘵,數字缺售其胸臆,可也。孔子之聖,雖欲誅少正卯,數行缺護黨之意,而自上每以此疑臣,數字缺他人眞有護黨之心者,將謂之何如耶?自上數字缺黨,而適足以助其黨,非所以鎭定也。上曰,人君必有成德,乃可鎭定朝著也。貴曰,賢者直行其志,故事雖有不是處,而無害於國,小人則潛藏爲惡之心,而陽爲善言,逢迎人主之意,故人主不覺其惡,而終貽國家之害。今日自上以直諫無隱者,爲不賢,而以陽爲善言者,爲賢,此亦不可不深戒也。且大臣不能盡其誠,自上每有相缺之意,故大臣如有作事,則或臺諫駁之,年少輩毁之,終致朝廷不尊,體面有傷,如此而可爲國事乎?臣自少不能善君,如有所懷,直諫不諱,故人皆目笑之,有如廣通橋肓者矣。講訖。
金瑬進曰,近來時如此,臣雖不達,聖上必已洞察,旻天疾威慘酷之災,式日斯生,昨昨白虹貫暈,近見日光每有氛翳之氣,旻天註曰,仁覆悶下,謂之旻,蓋上天必欲眷顧民生,故示災,以警動之,此時君臣上下,仄身修省,以答天譴,則天必變災爲祥,如臣不才,安能當燮理之任哉?自古有災異,則必責大臣,今臣雖達此言,徒爲虛文,然臣之切迫私悶之情,豈盡達乎?且國家用人,當如用器,大小淺深,各有所宜,若大小不適,而以小責大,則事豈有可成之理乎?上曰,自古人君,如逢災變,則改過遷善,以答天譴,此乃着實應天之缺爲臣者,孰不欲與國同休戚,而卿等則以元勳數字缺位有異他臣,予之過失,宜無不言。數行缺未知其由,但自上所爲之事,似不數字缺不以其誠。凡疏箚啓辭之間,見上批答數字缺有情外之敎,與臣下所懷之意,大相不同,仍致上下阻隔,情意不通,此非細慮,君臣之間,雖末之官,而情意相孚,若家人父子,可也。如臣方在大臣之位,最荷寵眷,而咫尺天威之下,亦不能盡所懷,況不及臣者乎?須數數引見,臣僚盡情討論,可也。今則法筵相接,一年之間,不爲頻數,漸不如反正之初矣。且於細瑣之事,或察察之色,而一有罪過,則或有督責太過,或有廢棄甚久,且雖有見過之事,而有時含默不言,使其心不能自安,此亦非待臣以誠之道也。仁明武中,武亦不可去,而包容之量,最爲聖德之大,臣下所達,若出於無心,則雖不過棄而不問,若有心之事,則雖小事必治之,今則以小過而督過過當,此亦不可不察也。色能拒人於千里,況形諸文字者,與下情不同,則雖有所懷,孰敢盡陳哉?李景曾進曰,近來天變如此,不知厥由,而今者大臣之言,甚中時病,自上不可不另加體念也。文臣庭試,定於明日,此亦勸奬之意,而但賊兵在邊,天變如此,此非吟風詠月之時,稍待後日無妨。上曰,此乃勸奬之意也。仍謂金瑬曰,彼言如何?金瑬〈曰〉,國雖危亂,而詞文不可闕也。況勸奬興起之意存焉,日字已迫,不必以天變而憂之也。上曰,卿之所言,悉中予病,缺從此痛改,且予病,在於甚惡偏黨,故自下數字缺爲言者,而予之所見,似涉護黨,則必數行缺各存形迹,外貌則似相敬愛,而中心互相數字缺。上曰,近來用人,可謂不論彼此矣,外貌相和,則中心數字缺知,雖或稍存形迹,而若能止於此而已,不爲加盛,則豈不美乎?以唐文宗之賢,尙且難去,況今日乎?金瑬曰,小人君子之分,知之極難,故自古人君,莫不詳察於此。然誰欲見欺於小人,而未免終墮奸計,此甚可畏。且臣又以一事,冒昧陳達,尹煌爲御史時,以遊山事,橫被嚴譴,此甚冤抑。自寧邊經過之路,有普賢寺,此乃往來使星休息之地,蓋其間無人家,不得不歇馬于此。尹煌年已六十,有何筋力,而甘於遊山哉?且西路慘惻之狀,在此聞之,尙且不忍,況目見其狀,則以何心興,欲爲遊山哉?此亦自上過慮臣下也。以此輕加嚴譴,臣恐自下,或有窺度天意之淺深也。上曰,前日有以此事,言於筵中,渠亦直諫其事,予亦解之矣。但非遊覽之時,身奉暗行之命,至入山寺,以是爲未便耳。金瑬曰,臣頃往天磨山時,欲見大興洞,而聞經過朴淵,臣謂李景稷曰,我心不然,則人言何關?臣又聞必由朴淵,可到大興洞,不得不經過朴淵,入宿寺刹。上曰,予不知西路道里,意謂棄便道而遊覽山寺,今聞道里如此,勢果不得不入也。當初予果以憤懥發言,其後予亦悔之矣。但卿所謂情外之言,指何而言耶?李貴曰,頃以聖敎中,有爲雲衢復讎等語,此極惶恐,臣子數字缺哉?知其情涉冤枉,故不得不直諫所數行缺甚矣。沈諿如有不合,則擧名論啓,可也。數字缺而泛以擬望太濫論啓乎?其心術,深可痛惡,數字缺今不能解感也。李貴曰,發論之人,或公心或私心,數字缺可知,而但事之難明者,則自上宜示包荒之量,寧爲見欺,不可輕示淺深於人也。嚴批一下,下情莫不缺然。金瑬曰,沈諿,自前多擬都承旨之望,而曾無言者,至於今日,始發此論,自上必以此爲疑,而有此批也。上曰,雖微細事,而事涉私心,則此乃小人用心之事也。不爲明白直啓,而潛藏心迹,泛然排斥,此習極可惡也。所當痛懲,而難明,故不爲耳。原其情迹,則必不出於公心也。且當初發論,必在一人,而互相推調,不爲獨避,在同僚則似爲厚風,而在當身則尤爲不正矣。金瑬·李貴曰,此敎則至當。金瑬曰,尹煌之事,臣旣發言,請。又陳李尙伋之事,尙伋爲人,別無可非之事,其時事則臣不能詳知,而或於體貌間,微有差失,而此何足深責,而自上廢棄,如是之久,亦甚未妥。此不係心術之事,爲人憤懥,必有失於擧措間而已。只見所諫之事是非如何而已,豈可以此而永廢其人乎?其時事,非金自默·沈命世獨當爲之也。特以年〈少〉氣銳,故直陳所懷,而不覺觸忤天聽,尙伋若聞金·沈指嗾,則事甚過矣。不然,其時適同入筵中,偶然發論,不期而同辭,則尙伋別無所失矣。上曰,人臣諫君之道,當直陳吾心所懷,用之則其言行,不用則其言不行,缺龍逄·比干之直,必以自己所見而諫之也,豈待人之數字缺時事日子已久,不能記憶,而但偶記尙伋數行缺時,以無根着不堪爲軍役者,名之曰,數字缺所捧一年一疋,最是輕歇,而猶未免逃散,數字缺因此旣令蕩滌其未收之布,又令減去其流亡之數,則至于今日,各官皆文報,以爲逃亡者,前後相望,一時頉報,至有四十五十之多者,若因其所報而輒減,則元數將不日而盡,不得已因循題送,使之搜訪現出,其勢雖不甚徵督,而各官則不得不侵諸隣族及統主,緣玆怨苦,在在皆然,百爾思之,合有變通。上曰,何以則可耶?以恭曰,以臣愚意計之,國家之所收者甚妙,而民間之胥怨至此,誠非細事。幸今自上,軫念民生,至於御供,亦皆蠲減,而以此貧民編聚之故,偏致黎庶之不樂,反覆思量,若自上斷自宸衷,特令全罷,下諭八方,以施聖澤,似當。上曰,此事似爲當思,更爲商議,從長處置。以恭曰,然則隨其逃亡之數,而皆令減去,如何?上曰,若然則將不勝紛擾矣。金瑬曰,斷自宸衷,全數蕩減滌,未爲不可。
李景曾啓曰,長興新府使柳舜翼,非但勳臣,年滿七十,本府乃瘴癘之鄕,送此年老勳臣,於事體未安。且長興,屢經匪人,闔境蕩殘,秩高年老之人,求爲外補者,意在養病,養病自與治民相背,請命改差,而以年少之人差送。上曰,治民只在於有才無才之如何,豈可拘於年之老少哉?送之不妨。
李貴曰,昨見分發,政院以天災請退私廟親祭,此言數字缺臣意則不然,如文武試才習陣等有弊數行缺。李景奭曰,本院數字缺矣,當災變之時,於宗廟·私廟,益致誠意數字缺當矣,非以行祭爲未安也。但念目前天災慘酷,景象危懼,此時擧動,經宿閭家,甚爲未安,本院啓辭本意,不過如此。金瑬曰,過近日後,更爲擇日爲之,未爲不可,下情亦不可不循。
金瑬曰,近聞江華之民,慮上雖有變亂,而不入本府,以此所置之物,盡移他處云,此必頃有修築慶尙道山城,故自生疑慮也。經亂已久,而別無措備之事,可慮。上曰,國家別無歇看本府之事,而至於移設水營於喬桐,未知緣何而民心如是騷動耶?金瑬〈曰〉,訛言傳播,或曰毛文龍出來,或曰生亂則大駕將往安東,或曰將入南漢,以此驚疑,而如是擾屑矣。且江華與水營,不相統攝,江華船隻則水使不知,水營船隻則江華不知,事甚虛疎,似當變通,相與管攝,可也。上曰,旣近京城,凡事稟於朝廷,似爲易矣。若令管攝,則必改名號,豈可輕易爲之乎?金瑬〈曰〉,本府形勢,不可不多木柵。上曰,前見沿江形勢,無非卸船之處,若爲木柵,則盡設於四面,可也。只排於一面,則必爲無益,如欲四面皆設,則物力極難。且旣設之後,內藏鐵甲,賊若來時則突出擊之,可也。只設虛柵,而內無藏兵,則無益,前日沈友正木柵,其制如何?金瑬曰,眞長木,排設於卸船處,未能畢役。數字缺且朝水甚迅,難於運船,凡水戰數行缺鎭于此與喬桐,以爲猗角之勢,則事甚數字缺方爲相議。上曰,物力有餘,則角山當爲數字缺。但賊兵,似無乘路入來之理矣。具宏進曰,仁川漂到唐人,職是參將云,此乃遊擊之上也。昨日入城,自上似當接見,厚待以送。上曰,所謂參將,果未知眞職與否也,接見以送,似爲無妨。李景奭曰,若接見,則日子出外稟定乎?上曰,依爲之。罷出,
弼善呂爾徵上疏曰,臣素患身體萎苶,手足麻痺之病,尋常沈痛,自冬春之交,又得偏虛之症,左邊不仁,將爲風漸,病根極重,治療未易。去月之望,受暗行之命,夙夜驅馳,不敢閑漫稽留,暫時取便,飢寒風濕,觸冒交竝,輿疾呻痛,幾至顚仆,幸而得保軀命而還,而氣息短促,精神昏眩,百骸俱痛,四體不收,此非旬月可差之病,而決無供職之望,若不解職廢事,積月調治,則必將永爲廢疾之人,情理悶迫,不得不冒昧籲於天地父母之聽。伏乞許遞職名,俾得生全之路,不勝幸甚。答曰,給由。已上燼餘
輪對官都摠府經歷臣洪稙所啓,本府無句管之事,未有可陳之弊,而本府以闕內軍務衙門,堂上十員,郞廳八員,凡擧動差祭時,使喚下人不足,令該曹加定下人,以成衙門體面,何如?上曰,言于該曹事啓下矣。使喚不足之患,不但摠府也,各衙門所喚,皆減於舊數,均有不足之稱,而只以本曹所儲不敷,未免有此弊矣。今難續續加給,姑待後日議處,何如?傳曰,依啓。已上兵曹謄錄
上在慶德宮。文臣庭試爲之,停常參·經筵。
李景奭啓曰,今明日國忌缺日齋戒,故此兩日,視事不爲取稟。傳曰,知道。數行缺傳曰,庭試入格居首佐郞洪命耉加資,之次右副承旨李景奭,參議鄭百昌,各半熟馬一匹,舍人鄭弘溟兒馬一匹,修撰金光爀,豹皮一張賜給。仍傳曰,面給。
傳于金尙憲曰,唐將所館處雜人禁斷事,前已言之矣。更爲申飭,一切嚴禁。
傳于金尙憲曰,宣慰使齎去禮單事目,覓入。
金尙憲,以備邊司言啓曰,自有督府缺還之令,各道拿送,其數極多,而其能得達於平壤,轉入於島中者,未知其幾何,中間交替之際,亦未知盡數領去,徒聞其去,專昧下落,殊極未妥。自今以後,宜令平壤觀察使及接伴使,刷還交付之數,一一枚擧啓聞,且令受栗於督府,以憑各道入送之數事,行會如何?傳曰,允。
金尙憲,以備邊司言啓曰,宣傳官羅繼素,率來唐人,今明當到京城,理宜拿送,而但夏雲蒸等,係是千摠守備云,似難與常漢作挐者數字缺入送,今此無票文作挐等因,另具一咨,數字缺素仍爲押解于平安監司處,數字缺傳曰,依啓。數行缺公淸道暗行御史金光炫書啓,一,封書中,抽栍各邑,臣以冬件條目,出入廉問,一從民間所聞見,其政治之長短得失,民情之疾苦願欲,及所經各邑,雖不在抽栍之中,而有所聞見者,竝條列如左。大抵數字缺守令,各自謹愼,皆欲盡心,故道內善治者頗多,數字缺者過半,不治者甚少,而不治之類亦才智數行缺謗之興,蓋由於此,或以木强無變通叱之,或言吾數字缺充牣官庫,乃其性癖云云,而召役無滯,府庫盈濫,官事修擧,百具完備,若此者存之,則民情不快,去之,則必爲奉召者之戒是白齊。□一,沔川郡守李如圭,爲政不煩,差役平緩,志存滋復,務欲便民,雖無赫赫之聲,而民間亦無厭苦之意,此則治績平常之類云云是白齊。□一,文義縣令尹挺之,爲政剛明,居官廉簡,束吏惠民,吏畏民悅,一境之內。皆稱善治,處處木碑,頌其美政,但緩賦省役,悅民爲多,而奉公之意,未能兼盡爲白齊。□一,堤川縣監趙釴,爲政慈祥,待民平常,中之最優者是白齊。□一,淸安縣監趙潝,慈祥廉潔,自奉甚簡,凡干民役,任其爲民甚便之,稱善不已,皆以爲,若失此倅,吾何以生哉云云。但賦役多滯,官無宿儲,日用難繼,經過極艱云,蓋悅民之意爲主,而奉公之意未至,若此者去之,則民情缺望,存之,則官事無可擧之期爲白齊。□一,稷山縣監崔渷,差役出賦,不濫於科外,治民奉公,欲盡其心力,而只少幹辦之才,且當凶歉之會,路傍殘弊之地,未能着手收拾。已上各邑守令,長短不齊,得失參互,雖無表表聲稱,亦無大段過惡,故民情不至厭苦。目今春農已至,民事方急,若只據所短,直爲處置,而後來者或未數字缺迎送替代之際,恐反有貽弊之事,俱以所聞數字缺朝廷裁處爲白齊。數行缺。一,禮山縣監郭希震,爲人泛濫,頗有不謹之事,其父兄缺寓一息之地,駄載連絡,且爲造其家舍,以近面之人,備納材木蓋草等物,其妾亦在至近之處,貽弊頗多,分朝南下上來時,因支待卜定每八結收捧米四斗太二斗,禮山支供者,只崔瓘一人,而其餘所捧米太,民不知用於何處,以此人言亦多,臣封庫之時,官廳只有米二石,倉庫荒租米麥竝只有十二石,其板蕩可知,其用木綿,則以官廳所納大同米,因今年凶荒,每三斗木一疋捧上,將以此木還徵,而扶助及管餉等木,姑爲貸用云云爲白齊。□一,陰城縣監李原慶,本品昏庸,加以衰耗,十室殘邑,事務草草,而猶且淹滯,一任下吏之所爲,大同米再三加磨,此則蓋緣官中應入不敷,不能繼用於支供之事,民間亦以爲可憐,而不謂之貪虐,但聾聵又甚,不能聽理,民有控訴者,輒揮手而退之,或閉門而不納,以此民皆厭苦云云。已上各邑不治之狀,最爲著顯,故皆已狀啓爲白齊。□一,此外所經各邑往來出入時聞見,則或到任未久,治跡未著,或爲政平常,無甚善惡。而其中溫陽郡守兪是曾,慈祥明敏,幹局有裕,奉公如家,視民如子,百廢俱興,一境安堵,治績之茂,爲一道最。天安郡守鄭之經,爲政嚴明,治民寬恕,吏不容奸,人甚便之。成歡察訪崔振溟,明敏有才,盡心官事,莅任之後,廢驛復立者四處,驛馬備立者五十餘匹,數字缺刷還者二百餘人,路傍殘驛,頓成貌樣,數行缺久任,必無收拾之理,民間皆曰,雖出一結數字缺刷馬,而若送此倅云,則豈不樂赴云云,其厭苦之意可見。此等殘邑則例用文官中庸下者,差,不能鎭壓蘇復。今後則以有名望才局之人,極擇差送,其積年未收之役,別爲變通,不使新赴之官,因此有礙,則庶幾人不厭憚,而有蘇復之望爲白齊。□一,廉察條目中,國穀偸竊之事,多般聞見,而未有所得,蓋官元穀,其數不敷,守令亦不敢公然私用,雖非元穀,而如田稅收米大同等各樣官穀,自有定數,今年凶歉,收捧極艱,京中上納者則隨捧隨納,官中所用者則隨捧隨用,故官員自不能濫觴,而設或有間間私用者,無現露文簿,民間亦不得知之爲白在果。大槪雖無偸竊之弊,而國家儲蓄,在在空虛,臣行到道內,另加聞見,則列邑元穀,擧不滿萬石,大牧或八九千石,其餘郡縣或二三千,或二三百石,而每年所捧,尤爲鮮少,春來分給民間,則庫中無復遺在云。國家不幸,脫有軍興之事,列邑無放之糧,思之極爲寒心。往年胡變,以此數少之穀,已用於軍餉,其數益縮,而厥後更無添補之事,必須別爲料理,使有曾益之路,然後國用·軍餉,庶或不匱矣。常時元數,例有費耗,元數萬石則耗數千石,元數千石則耗數百石,此則守令私用之物也。各官旣有衙祿,又有官廳所納,爲守令者善爲節用,則亦足以支過,使各官自今爲始,以元穀之數,歲計費耗,添入於元穀,年年會報,則國家無橫斂民間之弊,元穀有歲增之益,雖不能永爲恒式,若行之五六年,則其所捧亦多矣。但各官元穀,有名無實,曩時守令,急於解由數字缺之穀,瞞報戶曹,有若收捧者,而其實則虛數行缺別遣使臣,飜庫點數,察其所捧之多少虛實數字缺反作瞞報之弊,此一款,商量變通宜當爲白齊。數字缺一事亦爲廉訪,則大抵各官,皆不修擧,聞其所爲,以年凶之故,百事皆艱,守令等拮据收拾,僅能牽補目前,不暇借手於他務,如軍兵鍊習之事,今有營將,守令似不必竝行是白在果,充定闕額歲抄等事,皆是不可已之擧,而亦因年凶,百姓飢困,恐添騷擾之患,姑不敢擧論,間或爲之,而亦不能盡數,此亦事勢似然,至於兵具,民間似不得詳知,而皆言軍器等物,未聞措置之事,前所留弓箭,亦皆不用破件云,村民之言,未必盡然,而各官軍器之虛疎,似爲尤甚。方今國家切急之務,惟在軍政糧餉,而儲蓄器械,盡爲無形,殊極悶慮。此亦另加申飭,使之精緻繕備,而元穀點數時,一體考閱,以察其勤慢,宜當。一,餓殍有無,亦爲聞見,則所經各邑之境,時未有餓殍,問於民間,則皆言今方阻飢,菜食者居多,其中稍優者,留儲些少種子,以爲農作之計,而飢困切迫,自言有生然後,可以農作,盡食所儲,種子姑爲連命,旣盡之後,則餓死丁寧,且旣無種食,擧將廢農,今雖不死,前頭萬無可生之路,不知將何以得活云云。其艱苦悶迫之狀,到處同然。今月初生,到淸安地,始聞里中有餓死者,各官守令,或有矜愍賑救者,而飢民甚多,而官無可賑之物,亦末如之何云云。公淸道賑恤廳所得之穀,二千餘石,雖不能盡缺一道,而其中被災八邑,飢民尤甚,若量宜除給缺之分賑,則垂民之民,或延旬月之命,而庶及於兩數字缺令本廳急速議處,宜當。一,接待私行數行缺廉問,則皆曰,近來缺外侵虐之弊,隣族數字缺之,至於上番時,色吏隊正等人情則今亦有之,而此乃數字缺吾等亦不可全廢,而渠等則隨所給循例捧之而已。絶不敢恣意徵捧,如向時之所爲,軍士等猶且多幸,不以爲苦,故近日軍士,未有以侵虐逃亡者,惟號牌時新定軍士,號牌罷後,多有出去者,皆是不定厥居之類,無根着可尋,無一族可問,而自京不論逃亡,竝督價布,不得已旅帥隊正等,自備徵納,若終不變通,則此乃前頭難堪之大患云云。一,兵營留防軍,每名一朔所捧價布,問于軍士,則皆言前規例,好木則二匹,常木三匹,米則一石,太則二石,而今番兵使到任後,以年凶之故,米一石減二斗,太二石五斗,且米太捧納時,例使監官捧之,一石所納,幾至二十餘斗,以此爲悶,而新兵使則親自捧之,不使過濫,軍士等皆以爲簡約而稱善云云。一,水營留防軍,一朔價布,問于水軍等處,皆曰,八升則三匹,常木則五匹或六匹,且各浦闕番者,只有徵布之缺而未聞有退立之規云云。各浦所屬水軍,亦水使計給本鎭所食及軍官等各項所給之數,而其餘則雖無斜付之稱,依舊例,自本營計數徵布矣。此水使則不自本營徵布,而使各浦收捧,如有公家需用之事,則使各鎭輸納其布,直不自捧於本營,而其不給各浦缺也云云。且沿海之邑,有水營浦戶主稱號者,魚物興産之時,給木半疋,貿納數百束,而魚物此非半疋之所可貿缺亦無獨辦之路,分作於鮑作,準數收納,竝與其數字缺還入,則後月又給其半疋,而亦如之,有同數行缺芒鞋,以示儉約,而近來頓無畏忌,非但徵布數字缺際,如不準式,則刑罰悖戾,極其嚴酷云,軍卒數字缺處怨苦。一,備邊司追送餘丁公事,臣還朝時,因本道新監司南以雄傳致,中路承受,而旣已畢行,似難爲此再往,然前此各邑廉察時到處所聞者,無非此弊,臣欲以聞見,亦將書啓矣。當初餘丁,非如正軍有定有根着之比,乃貧殘流離,不定厥居,不齒於齊民者也。因號之擧,無所逃身,不得已藉名於官府,國家姑爲羈縻之計,歲收一疋之木,而使輕其役,渠等亦以爲,旣已有役,而比他輕歇,故不至厭苦矣,號牌旣罷,缺行止去留,無所拘禁,而其貧殘則猶昔,一疋之役,雖曰輕歇,豈若無役之自便哉?其去而之他,勢所固然,罷牌之後,各官守令,以其成冊計名役使者,比比有之,此則誠爲痛惡,而但今餘丁,果皆逃散,十無二三,村巷之人,無不言之,雖欲侵責,亦不可得,若以前日使喚,使之流散之罪,罪其守令,則可矣。若以守令之可惡,而使徵無去處餘丁之布,則實爲無理。近因此事,守令之善治者,或至見罷,民間皆稱其冤悶。守令旣無可捧之處,則或分徵於號牌時統主,若一番則猶可爲之,而每每如是,則土着者,亦將不保云。或言餘丁遺在者,皆稍實之人,若罷餘丁徵布,以此使定闕額,無龜背刮毛之患,而軍額可得充滿云。餘丁一事,不可不商量變通。且匠人則行到諸處,罕得相値,未能缺詢,而曾到禮山,適入店問之,則以工曹餘匠納數字缺而本官一應需用,亦皆進排。且陰城數行缺蠲減之事,而本道被災尤甚八邑,則貢數字缺減,其他雜役,無異於稍實之邑,民情頗以爲數字缺稅收米,竭盡財力,纔得備納,而西糧及別收米,又缺督納,民間罄倒,不遺一粒,死則易矣,而萬得穀之路,貢物雜役,如不得裁減,則西糧米,姑待早稻,別收米未收,姑待麥秋,稍退期限,則朝廷軫恤被災之邑,似有差別,而百姓亦有容力之暇云。今此未捧之役,雖令督納,一二月內,其勢必不得捧之,姑令依願差退,以爲慰悅之地,似甚宜當。一,天安郡守鄭之經,政治之迹,已盡於上爲白有在果。臣上來時,行到天安,則本郡父老上下人員,挾路呈訴言,郡守因本官奸吏,百計誣陷,必欲中缺,頃日受由上京,仍爲棄歸之計,路傍殘邑,空官已久,不但官事廢墜,無以收拾,當此凶歲,百姓日望其來活,而自聞數字缺人皆缺望,無復樂生之意,願以民間悶迫之情,上聞朝廷,速令下送云。觀其辭意懇迫,出於至情,故竝此陳達。一,鴻山屬宿鴻驛子等,齊辭控訴云,本驛馬位田畓,竝六十餘結,而丁未量田時,五十餘結,則以馬位懸錄復戶,其餘十二結零數,則誤以私田懸錄,不在復戶之中,且事目內稅外雜缺一切蠲減云,而亦無擧行之事,殘驛吏卒,勢將流散。乞令該曹査考,一樣給復,雜役蠲減,亦令着實擧行云。此甚猥瑣之事,而係干殘驛民情,故亦爲陳達。已上燼餘
上在慶德宮。以昭憲王后沈氏國忌,停常參·經筵。
金尙憲啓曰,高參將二十五日接見事,傳敎矣。自上問答說話,請令備局預爲講定,啓下。傳曰缺。李景奭啓曰,卽者漢城府數行缺。傳曰,知道。
朴炡啓曰,凡恩賜缺有面給之命,則似當進來親受,而近來廢而不行,殊爲可欠。今番庭試入格禮曹參議鄭百昌,舍人鄭弘溟等,賞格馬匹,依舊例牌招賜給之意,敢啓。傳曰,依啓。
朴炡,以訓鍊都監言啓曰,都監所屬廣州地龍津陣及龍仁地屯田各穀,反庫後種子分給事,郞廳一員,依前例下送之意,敢啓。傳曰,知道。
朴炡,以兵曹言啓曰,輪對都摠府經歷洪植所啓,本府以闕內軍務衙門,堂上十員,郞廳八員,凡擧動差祭時,使喚下人不足,令該曹加定下人,以成衙門體面,如何,上曰,言于該曹事,啓下矣。使喚不足之患,不但摠府也,各衙門所喚,皆減於舊數,均有不足之稱,而只以本曹所儲不敷,未免有此弊矣。今難續續加給,姑待後日議處,何如?傳曰,依啓。
朴炡以司僕寺官員以提調意啓曰,文臣庭試入格右副承旨李景奭,禮曹參議鄭百昌,各半熟馬一匹,舍人鄭弘溟,兒馬一匹,面給事,傳敎矣。熟馬二匹,卽爲分賜矣,兒馬,寺無留養者,畿邑不遠之地,分送三四匹兒馬,取來卽給之意,敢啓。傳曰,知道。
李景奭啓曰,全羅道暗行數行缺。傳曰,依啓。
李景奭以數字缺夏雲蒸送家丁二人,叩頭參將前,數字缺其家丁一人,回諭矣。政院啓辭,作挐漢人數字缺府禁票,遣官押去之意,使譯官通諭,則答以知道云,敢啓。傳曰,知道。
李景奭,以接待所言啓曰,參將以迎慰·下馬·翌日等宴,宰臣及京畿監司處,欲送禮單云,卽使差備譯官,以前無此禮,不可創始之意,止之,則答稱,旣蒙厚遇,禮不可不謝云云。反覆開諭,終不聽從,各使其家丁,持些物分送之意,敢啓。傳曰,知道。
朴炡,以備邊司言啓曰,都承旨所啓,高參將接見時,自上問答說話,請令備局,預爲講定啓下事,答曰,依啓事,傳敎矣。海上遭風良苦之意,慰問之外,似無別樣缺話,至於漢人在之擾害之狀,則接宴宰臣,旣已開陳,自上不必提說,參將若先自發端,則從實酬答無妨,敢啓。傳曰,知道。
朴炡,以備邊司言啓曰,夏雲蒸等,昨已入來,咨文一時卽當發遣,押解于平安監司處,而第自京下去時,只率家丁七人,自公州還來時,合取各官刷還九人,逃兵十二名,至於製樹旗幟,以張其勢,今此押去時,當初所率人外,其餘附托奏合者,竝令差使員,依他刷還例,次次傳送,而所率家丁魏光禮等三人,俱係姜·朴數字缺爲其妻孥,在於湖南,稟狀督府數行缺送,而賂遺王學勝,還爲出來,肆毒數字缺托於毛有簡之行,日後夤緣督府承差數字缺,則其爲難處之患,有難勝言。今此夏雲蒸咨中,亦及明德罪狀,而枚擧列邑人民蹙迫曲折,嚴加鈐束,無容更來作虐,何如?傳曰,依啓。
金尙憲啓曰,伏見備局啓辭以爲,自上接見高參將時,慰問之外,無他說話云。臣竊意,高參將,乃王按察之幕下,而王按察,年前以毛營點兵事,來到椵島,其時問安使李景嚴,接伴使朴慶業,皆未及進去,按察已廻,今於接見時語及此事,以致歉愧之意。且以弊邦貢船,常由登州回來,使臣每言王按臺體恤遠人,銘感恒切之意,則未知如何?區區所懷,惶恐仰稟。傳曰,知道。依啓辭爲之,可矣。
午時未時,日暈。
李景奭啓曰,昨日文臣庭試時,無故不入及入庭不作人員,請依該曹事目,査出察之。傳曰,依啓。已上燼餘
上在慶德宮。停常參·經筵。
下直,漣川縣監李東榮。
李景奭啓曰,明日缺參將接見,故視事不爲取稟。傳曰,知道。
兪伯曾以慶尙監司處數字缺啓曰,此有旨齎去宣傳官授送數字缺,傳曰,知道。數行缺宣·郭·鐵·龍·義等處飢民分賑數字缺平山,或至於坡州,此足爲旬日之命,臣數字缺戀戀賑救之意,本道監司入管餉使處,竝爲移文上來矣。以牟種一事觀之,西邊之事,似甚緩忽,着令廟堂,移文該道及餉臣處,使之星火督運,爲當,敢啓。答曰,依啓。
又啓曰,臣與都督·陳繼盛·劉海等,酬酢說話,及島中聞見,具別單以啓。都督及陳中軍五人,俱有回禮於臣處,且都督聞臣有老親,以銀小爵一雙,繭紬二段,送之爲禮,辭不獲已,亦爲受來。其原草等,亦爲竝入,其物件及人情用餘白紬·苧布·紙扇·刀劍等物,竝爲輸送于該曹之意,敢啓。傳曰,知道。所送禮單,一一其領之。
問安使李景稷回還時,毛文龍回帖曰,不佞見愛於殿下,俄近十年,交非一日,相依唇齒,而圖報國,又在同舟賢王與不佞,眞一家也,一身而一心也,有何說於其間哉?不虞邊臣奸險,自釀禍端,今日一望荒涼,人烟蕭索,其爲殿下有賢王,而無忠良臣子之歎也。適承來敎,益敬王之賢而明,可勝感激。自來缺丁騷擾重示而輕綑打法,未嘗不嚴,數字缺聞不及之地,事終難知,故一示申飭,何數字缺之赤子一視也?第不佞,素性數行缺彭段·綠花彭段·黃花彭段·數字缺彭段·豆綠彭段·桃紅彭段·柳綠彭段·數字缺天藍彭段·油綠彭段·天靑彭段各一端,數字缺羯紫羯羢各二端,紅紵·羅綠紵·羅藍雲紗·月白紗·天藍紗·油綠紗·白花紗·沙藍紗·葱白紗·玉色紗各一端,牙笏一執,蟒補一副,印綬一品,蘇壺一對,琥珀盃一對,鼎爐一座,段靴一雙,羢襪一雙,朱履一雙,綾襪一雙,宮扇肆握絲縧一束,奉申敬。
李景奭啓曰,卽者東萊府使柳汝恪狀啓,所謂玄方者,已出來,稱以國使,果是國使,則接慰官名號,似當改稱,請令該曹,速爲處置。且接慰官趙絅,卽日發遣,何如?傳曰,允。
李景奭,以接待所言啓曰,參將出缺票帖坼見,則卽刻欲送家丁一名,竝譯官一員,于仁川修船處,取來文卷及賞物,督整快馬四匹。仍謂譯官曰,吾去時,不可更由海路,欲由陸路作行云。譯官開諭以陸路難便之意,猶不動聽,勢難防塞,何以爲之?敢稟。傳曰,知道。從其所言,可也。高參將接待宰臣韓汝稷·尹昕·沈諿啓曰,頃者高參將時,臣等或以門外宴宰臣,或以下馬宴宰臣,或以翌日宴宰臣,各日承命往參,而昨日參將,使家丁送禮單段·紬各四疋於臣等之家,臣等私受未安。此禮單數字缺用下,而唐人例有回禮之規,仍數字缺何如?傳曰,依啓。數行缺傳敎矣。今此玄方等,稱以國使,已爲出數字缺似當改稱以宣慰使,一二日內,當爲發送,而缺啓下禮單,趁今日,令該曹整備,令戶曹郞廳與本曹郞廳,眼同點檢,付送於宣慰使,明日發送。
以高參將接見儀註傳于兪伯曾曰,進花盤後,當爲擧筯,而觀此儀註,則擧筯在於進花盤之前,此必誤矣。
兪伯曾啓曰,夏雲蒸,朝已發程,不無行路作挐之弊,而咨文時未畢寫,押領宣傳官,先爲發送乎,咨文齎送乎?敢稟。傳曰,知道。咨文,速爲書寫齎送。
未時,日暈。申時,日暈右珥。酉時,日暈。夜一更二更,艮方有氣如火光。五更,月色赤。已上燼餘
上在慶德宮。停常參·經筵。
接見參將高登于崇政殿。
李景奭啓曰,明日常參·經筵,取稟。傳曰,停。
朴炡啓曰,卽見咸鏡監司李溟,走回唐人事,狀啓,缺油,殊無敬謹之意,請推考數字缺科次矣,但藝文提學鄭經世在外,行都承旨金尙憲與大提學相避,他試官似當數字缺何以爲之?敢稟。傳曰,依啓。
李景奭啓曰,試官命招來詣,請出咸鏡道試卷。傳曰,知道。
李景奭啓曰,二昨都承旨臣金尙憲謂小臣曰,前日毛差接見時禮曹儀註,則擧箸在於進花之前,司饔院前例,則進花於擧箸之前,自上亦嘗下問其是否矣,宜於罷齋後稟定,改其儀註云。臣欲於今朝稟定矣,昨日有聖敎,然後始改之,臣昏未致察,不勝惶恐之至。傳曰,知道。勿爲惶恐。
李景奭啓曰,高參將詣闕時,正門入之之意,敢啓。傳曰,知道。
金尙憲啓曰,今日高參將接見時,自上問〈答〉說話,別紙書啓,以備睿裁。傳曰,知道。稱以大人,似未妥當,此二字刪去,宜矣。且遭風未達之語,似非其時實狀,亦爲改之,留島日子甚少,故未及之意,添入爲當。
別紙曰,皇上萬福,海上遭風辛苦,貴體多勞,瀕海郡縣凋弊,館舍供具菲薄,深用未安,年前王按臺,臨閱皮島專差伴臣起居,按臺留島日字不多,未及達誠而還,有失敬禮,至今缺愧。自遼路阻梗,弊邦貢船,必由登州,數字缺稱王按臺,體恤遠人,蒙被德意,數行缺朴炡啓曰,數字缺殿坐後侍衛諸將,盡爲數字缺似擁鬱觀勢,使之或立殿外,何如?傳曰,日氣不至甚暖,依前盡入,而排行稍却缺無或疎或密或進或退之事。
以戶曹輪對官所啓燈油等事回啓公事,傳于兪伯曾曰,見印信甘結上下之規,始於何時乎?相考以啓。
以戶曹北兵使狀啓潛之固事回啓公事傳于兪伯曾曰,此回啓中馬匹一事,似乎不察,承旨考見後,言于該曹。
朴炡啓曰,以備邊司東萊府使狀啓稽傳事草記,傳曰,此狀啓中,似有專人齎送之語,而備局啓辭,以撥路稽傳爲言,無乃不察耶?政院考見事,傳敎矣。卽考東萊府使柳汝恪狀啓,則有別定陪持人馳啓之語,備局果不察矣,撥路摘發治罪事一款,不爲擧行之意,敢啓。傳曰,依啓。
高參將送禮單于京畿監司崔鳴吉以崔鳴吉狀啓傳曰,使之依他例領受。
以備忘傳于李景奭曰,當初御史發遣之時,邑名書下,意實有在,而不識予意,緩緩往來,他邑賢否,亦爲書啓,以致難處,可謂未盡矣。如此農時,許多守令,缺難輕遞,抽州縣外,其餘守令賢否,令數字缺爲擧論。
李景奭啓曰,數字缺乃持褥席待候數行缺司譯院掌務通事數字缺傳曰,依啓
金尙憲以司饔院官員以提調意啓曰,今日高參將接見時,缺調行先城副守信元,行原平副令珀,行副司缺李藻等,皆無緣不進,請竝推考。傳曰,依啓。
朴炡,以備邊司言啓曰,伏見東萊府使柳汝恪倭使出來事狀啓,今月十七日成給,而二十四日來到,其間八日也。如此緊急狀啓,遲滯至此,極爲寒心,其撥路稽傳處,摘發治罪,但南路撥傳,皆是步撥也,其稽滯之弊,勢亦然矣。倭使回還間,宜立馬撥,而當時農時,決不可責立於民結,姑令各驛,能走馬及急走人,各別撥立,待文書,到卽馳傳,俾無一刻稽傳之弊事,三道監司處,急急下諭,何如?傳曰,允。
朴炡,以備邊司言啓曰,曾因平安監司金時讓,以江界民人等,納蔘受米事狀啓,本司覆啓,判付內,水上米穀,不可濫用,前日磨鍊石數中一半,依此施行,其餘仍置本邑事,傳敎矣。以此事意,已爲行會矣。龍·義等各邑之民,旣得糶米分賑,足爲旬日之命。結城運入之船,必鱗次到泊,管餉使成俊耉,亦將爲糶米入島云。可以相繼賑活。而江界等處,去秋早霜,到今飢餓之勢,亦甚切迫。且江邊一帶各邑倉儲元數字缺江界·胃源·理山等邑移轉數行缺傳曰,依啓。
朴炡以備邊司郞廳數字缺啓曰,京畿通津等五邑束伍軍賑救次下去數字缺曾已啓下矣。今者戶曹,以大小米一百五十石,租百石,爲先輸去云,明日自領下去之意,敢啓。傳曰,知道。
朴炡,以備邊司言啓曰,戶曹參判李景稷啓辭,答曰,依啓事,傳敎矣。見此啓辭,西邊督運之事,極爲稽緩。龍·義·鐵等瘡痍甫集之,無上年耕種之穀,所望者只是賑穀,而三月旣望,尙無一船運入。李景稷所糶椵島米船差遲數日,則彼喁喁之民,幾爲枯魚之肆矣。景稷三月十三日,離發宣川,而春牟種,尙未到泊云,今年又失春耕,則明年又必如今年,邊上人民,何缺可以保聚乎?西運次全羅道移轉租,上年已到結城倉者,除郭山等三邑已輸入,及黃海道流落西民,康翎屯軍等賑救者,三百餘石外,尙有六千五百餘石,氷開卽時,載船發送,則三月之初,可及分賑,而發送形止,尙無來報,賑救一事,緩忽如此,極爲寒心。黃海監司及海州官吏,從重推考,同到倉穀物,星火督運,相繼分賑,發送及到泊日時,一一馳報,俾無如前緩忽之弊。全羅道未及輸送結城之穀,其數甚多,本道監司,亦爲推考,着令急急催運,其中尤數字缺遲者,令本道啓聞治罪之意,數行缺劣陳久不可用者過半,所見極爲駭數字缺推考,審察罷職,以爲他道之戒,何如?傳曰,允。
正言鄭允來啓曰,宣傳官權大德,爲人悖戾,處事狂妄,負罪在囚之女,竊負而逃,使其父母,重被其辱,聞者莫不痛駭。如此之人,不可齒在侍衛之列,請命罷職不敍。答曰,罷職。
尹知敬啓曰,權大德罷職事,命下矣,臺諫方以罷職不敍論啓,罷職承傳,不得捧之矣。傳曰,知道。
兪伯曾以司饔院官員以都提調意啓曰,安山漁箭,近來形勢變幻,海魚專不入箭,進上漸至略少,常懷悶慮之際,水營移設,故營屬漁箭,當初誤聞,空閑屬院事,入啓蒙允矣。壽進坊新缺宮奴朱海生呈狀內,啓下本宮移受已久云,不得已還給之意,敢啓。傳曰,知道。
兪伯曾,以兵曹言啓曰,政院啓辭內,典獄守直軍士,勿減二名事,傳敎矣。當初各司量定使喚多少,已爲定奪,入啓蒙允之後,勿許各司續續啓請添給事,捧承傳已久,而政院因手本,遽請加給,似難加給之意,敢啓。傳曰,知道。
兪伯曾,以兵曹言啓曰,軍器寺啓辭,前僉正金益鍊,直長李國琛,數字缺懲之擧。傳曰,知道。令該曹數字缺金益鍊則似當陞數行缺竝除本役,以此卽今立番者,數字缺常大砲亦不得藏放,其他各樣火具,傳缺無路,誠非細慮,所謂別破陣,原來以忠贊衛兼定之役,忠翊衛與忠贊衛無異,以別破陣忠翊衛口傳者,除忠翊之番,仍屬本寺,除赴防,使之敎訓新定之人,宜當,敢啓。傳曰,依啓。
朴炡以軍器寺官員以都提調意啓曰,所謂大砲,如天地字銃筒大中小,碗口大中小,震天雷·地雷砲等物,而自前流來者,皆置江都,京下則時無一位,季朔放火,亦不得試放,已送江都之物,還運亦甚非便,且其數原甚零星,武庫重地,無形莫甚。天地字則必用銅鐵以鑄,鑄之雖難,碗口震天雷則當以水鐵鑄之,而在京貿得不易,自本寺艱備若干木同,委定禁軍一員,押領下送,以爲待秋廣鑄之地,宜當,敢稟。傳曰,依啓。
李景奭以院意啓曰,憲府職是糾劾,凡官史官,如有過失,則隨輕重論之,可也。至於以官員所失,捉囚其下人,有若各司堂上之於郞廳,則事體不然矣。今日憲府,承受傳旨時,以注書所書,字劃稍大,又爲半草之故,注書缺使令次知捉囚云,臣等怪之,問諸老吏,則數字缺舊例,而乃光海時臺諫作俑之事,數行缺獨捨其父母兄弟而歸,情所不忍數字缺云,實是人情之所同,旣許其妻子,則其父母缺似難獨留,竝爲許送,恐或無妨,若竝與其父母兄弟而給送,則三人所屬,通共四十一名矣。一時入送,亦爲重難,何以爲之?敢稟。傳曰,知道。只給妻子,可也。
李景奭,以接待所言啓曰,參將差備譯官等二人,卽刻出牌,一人則跟隨前詣,一人則往仁川,催修坐船云,敢啓。傳曰,知道。
李景奭,以接待所言啓曰,卽刻參將,以夫馬各八的於二十六日巳時起馬事,發牌之意,敢啓。傳曰,知道。
李景奭,以接待所言啓曰,昨日仁川下去家丁,偕驛官取文卷,此刻入來之意,敢啓。傳曰,知道。
卯時至午時,日暈。
巳時,上接見高登參將于崇政殿入侍,行都承旨金尙憲,右承旨朴炡,左副承旨尹知敬,右副承旨李景奭,同副承旨兪伯曾,記事官金元立·朴日省,記事官鄭太和·尹坵。上出次殿西邊小次,參將下馬于殿門前,上出迎于殿門階上,相揖入殿,就拜席相揖立,相與揖讓後,上問皇上萬福。登曰,好好。上與參將,向北相揖,各就位。上令通官語曰,海路阻風,良苦遠來,而瀕海蔽縣,館舍凋弊,供具菲薄,深用歉靦。登曰,飄泊之餘,委遣陪臣致慰,且賜款接,缺謝之餘,不知所喩。進茶,上下交倚,登亦數字缺還就交倚,茶鍾各三啜而退。數行缺歉愧須以此意,煩大往傳之。於是數字缺舞童二人入殿舞,上擧勺相請,登三勺亦然,數字缺退,果盤進,上擧箸相請,進柏子,登亦然,果盤退,舞童退。進饌床于上及登前,進花尖揷蜜果,帖進紅袱鋪于上及登前。進麪。金尙憲進前,請上擧箸,上擧箸相請,登亦然,各進少許,然後擧箸相請,還置于床,行二勺禮如上儀,行亦然。金尙憲進曰,自前家丁,例有饋酒之事,何以爲之?上令通官,語以家丁饋酒之意。登曰,多謝。行四勺如上儀。上令通官語曰,須盡此勺。登曰,如是厚遇,當盡量飮之。行五勺。上令通官語曰,一自遼路阻梗之後,朝貢使臣,路由登州,皆缺按臺,每加體恤,深用銘感。登曰,按臺雖加體恤,而或有簡慢之事,每以此爲今者殿下如是言之,俺當以此意,歸達于按臺。上曰,弊邦鄙誠,無路暴達,願以銘感之意,歸達于按臺。登曰,俺專管軍餉一事,自前往來椵島,非一非再,毛帥亦賴貴國之力,俺無不知之,今者俺又來此,貴國如是厚待,可見貴國之誠也。俺若入去,則不但達於王監軍,至於諸處,亦當傳布貴國之誠也。行六勺。登招通官告上曰,設勺已久,且未善飮,請止。上還言曰,宴禮未盡,而情又不然,請更進一勺。登曰,飮旣多矣,請只行一勺而罷。行七勺,登招通官告上,旣因申數字缺矣,請止。上曰,情意未洽,更加一勺。數行缺上請入內,上揖讓三次,登數字缺上答揖,登降階一級又揖,上答揖。於是閉數字缺,登乘馬,上還入大內。
淸州進士李三俊等上疏曰,伏以,古昔聖王之御世,必以右文興化爲第一務,而家塾黨庠,無地非學,猶恐其不多也。降及後世,學政廢弛,而敎方大壞,則國學鄕校,僅侔存羊,而家塾黨庠之制寥寥,至使篤志願學之士,抱遺經而無所歸焉,往往擇勝地立精舍,一以爲鄕賢瞻依之所,一以爲群居講習之處,則於是乎有書院矣。蓋書院之與庠序,號名雖殊,義則同歸,其有關於風化也,爲如何哉?其在南宋,雖當百戰搶攘之日,而轉相慕效,處處創立,又以中朝一統志所載考之,書院之盛,摠千有餘所,而爲政者皆表而褒之,與國庠同其規,則此無非數字缺之所準則也。臣等扁額之請,其可已乎?竊念本州,乃數字缺鎭也。宏儒碩士,相繼輩出,舊俗遺風,猶有數行缺判書臣金淨,參判臣宋麟壽,竝數字缺但爲一鄕之可祭,而在百世可師者也。謹按慶心通數字缺學有淵源,孝心純至,天感孔多,閨門之內,斬然有截,隣里之人,皆化爲善,召入內殿,以忠孝爲對,而寵奬愈隆,賜與甚優,遂以遺逸被薦,拜爲尼山縣監。朴薰,稟質純粹,行己貞正,器局弘遠,志操端確,發憤力學,反躬踐實,其立朝也,士林方倚爲重,而一爲讒鋒所觸,終其身廢斥不用。金淨,莊重寡辭,沈潛經傳,終日危坐,學主精一,而立言行事,必以聖賢爲準,早被朝臣所薦擢,與趙光祖,同心國事,而卒爲奸凶所構,抱冤泉壤。宋麟壽,生而粹美,長益端重,硏精義理,篤信力行,聖賢之書,未嘗釋手,事君竭忠,立朝正色,必讜直不撓,爲平生用力地,而見嫉兇缺身且不保。噫,考之言行而無瑕尤,窺之閫奧而不見畛域,明白純粹,輝光日新者,惟吾四賢,而或生於斯,長於斯,或游於斯,葬於斯,遺塵剩馥,有可以使人興起,則至今一州之士,咸知好善而惡惡,子孝而臣忠,崇正道而倡後學者,嗚呼,是誰之功乎?夫聖哲之生也,雖世之去,千有餘歲,地之去,千有餘里,猶且觀瞻而感慕之,而況所居之地同,生之時,又不遠,而風聲氣習之相近者乎?此吾州之所以追尊四賢,而爲後生矜式者也。嗚呼,有是人,然後卽有是院,有是院,然後宜有是額,而上之所褒,下必榮之,一人所尙,一國慕之,不有褒之,孰從而榮之,不有尙之,孰從而慕之?以四臣道德之隆,以多士尊尙之勤,而數行缺殿下特降疏章,令該曹回啓之意,可謂至矣。該曹回啓之辭,又從而褒揚,數字缺之跡,則宜殿下之快從,而未卽允下,臣等滋切惑焉。癸亥之後日者丙寅秋也,丙寅之所待者今日,則今日乃臣等之所以懇懇,而不能自已者矣,臣等不敢知四臣之道學忠孝,有一毫可疑者乎?人口播之,信使傳之,炳炳乎昭昭乎,有若星日者然,殿下缺知其實,何不一取行狀而覽之?且成廟之於慶延,有賢人長者之稱,而又手書賜號曰徵君,仁廟復金淨之官,而明廟又贈其諡曰文簡,宣廟踐祚之初,卽復宋麟壽·朴薰之爵,則列聖之所以待遇褒贈者如此,其至缺特賜其美號,以表其所享之院者,玆非殿下之缺事歟?昔延和末朱熹重修白鹿洞,復以勅額爲請,缺啓迪群心,丕闡大猷之語,則是豈故爲無益之論,以煩君上之聽哉?誠以士風之汚隆,習俗之美惡,皆係於人君所導之如何,而有不可不務者也。然則本州之立院,非特如鹿洞之所自淺鮮,而四臣之賢,在古人,亦不易得,則豈可使終至於泯沒而無聞於世也?而況殿下,留心右文,追思賢範,遂於他邑書院,皆賜扁額以寵榮之,他邑所享諸賢,雖未知道德忠孝,果皆特異於四臣,而眷顧之恩,何其有厚薄之偏耶?方今民憂日急,邊患未殄,殿下不得怡,而朝廷以爲憂,則瀆擾天聽,固知未安,而先儒云,雖在干戈搶攘之際,學數字缺可緩也。臣等之眷眷,實出於此矣,伏願數行缺輸送該曹之意陳啓,而乃有領受之數字缺惶靦之至,毛將知臣有老親,以若干物爲禮,此亦義數字缺受而然,朝廷已知之,容或承命矣,至於回禮之物,則臣雖極無狀,稍有廉恥,實公物之不可晏然爲己有也。今臣之行,非奉咫尺之書,偶然起居毛將,而毛將亦偶然以若干錦段,爲之禮也,臣奉國家厚幣而去,臣亦厚爲之禮,故彼亦厚遺,而諸將皆一體贈遺,是臣以公家之物,易彼厚贈,此非公物而何哉?臣之廉恥有無,固不暇論,而揆之以理,其決不可受,明矣。伏乞聖明慈,俯諒臣至懇,亟命屬諸該曹,以需公用,不勝幸甚。取進止。答曰,省箚具悉。領受宜矣。卿勿固辭。
都承旨金尙憲上疏曰,伏以,臣自昨夕,前患眩暈,缺發,迨其甚也,開目視物,發言出聲,運身動足,則駕舟入海,怳惚難狀,三者皆不能,雖有氣息,實無生人之道,豈非可哀也哉?臣自少下血,頃間尤甚,衰年虛損,得此重症,旬月之內,差復無期。伏乞聖明慈,俯賜矜愍,亟遞臣職,以遂公私,臣所當循例呈辭,非欲陳疏濫瀆,而同僚受由在外,臣又累日休告,則朝夕出納之地,曠職必多,敢此冒昧陳乞,尤不勝惶恐隕越之至,謹昧死以聞。答曰,省疏具悉卿懇。卿其勿辭,調理察職。
司果具鳳瑞上疏曰,伏以,臣以年少新進,素無知識,缺蒙天恩,擢居言地,常懷感激銘骨,圖數字缺,近來朝廷之上,習尙日非,惟務媕婀,數行缺前臣在私處,先見政目,適與二三儕友,對數字缺多欲爲發論矣,隨聞之則不但士夫之間,訾議缺當日政席之上,執筆郞官,亦以太多爲言,不見採聽云,公議所在,不容噤默,故臣簡通同僚,構草論啓,而所欲減去者,果非一二,若欲一一擧名,恐涉紛紜,故但以過多爲言泛請推,若使臣之所論,專在於其時受點者,則擧名彈駁,有何所難,未落點之前,亦何以預料某人受點,而發言於衆會之中乎?臣之本情,事之顚末,如斯而已。及承嚴旨,臣預構避草,袖詣臺廳,歷擧其不合之人,欲爲獨避之際,在傍同僚,以爲未妥而力止,臣處事疏脫,未免循例聯避,至於其時,與坐中諸僚,完定再避之計,臣之漠然無心,據此可知矣。翌日嚴旨又下,繼有竝遞之命,臣於此時,始覺同避之非,而旣已遞職,陳暴無路,臣卽欲陳疏自列,而朋知之間,皆以猥濫爲言,缺無摘發施罰命,故趑趄未果,奄至今日,側聞筵中,自上以發論之人,終不自陳爲敎云,臣聞來驚惕,久而未定。臣以疎遠之臣,上無君父之深知,而初入臺閣,不學含糊,論事過當,誠淺薄,以致上下之間情意阻隔,不自覺其陷於黯昧之歸,臣之罪戾,萬死有餘。伏願聖明,亟正臣罪,臣不勝屛營之至,謹昧死以聞。答曰,省疏具悉。爾其安心行公。已上燼餘
上在慶德宮。停常參·經筵。
下直,雲山郡守李惟恕,防踏僉使李廷彦,咸□縣令鄭賓。
李景奭啓曰,明日常參·經筵,取稟。傳曰,只晝講。
持平鄭百亨數字缺凡推考傳旨,必細細成文,不數行缺旨察其精麤錯誤,如有誤處而不精,數字缺後,傳授者,非只以臺諫爲重,誠以數字缺可不敬也。今者承旨,旣不能檢飭,又不能詳察,視同尋常文書,而徒欲自尊其體面,臣亦未曉其意也。緣臣無狀,重被詆斥,臣何敢晏然在職乎?請命遞斥臣職。答曰,勿辭。
持平吳達升來啓曰,暗行御史發遣時,邑名書下,聖意雖有所在,奉使之臣,職在廉察,凡有見聞,不容不摭實上聞,業已刺得不治之狀,書啓於復命之日,若以不在抽栍之故,置而不問,揆之事理未妥,請一依該曹公事,以嚴黜陟之典。答曰,農時,許多守令,不可遞易,依下敎擧行,可也。
傳于兪伯曾曰,接伴官成汝寬,旣已入來,今又還送,似爲有弊無益,此意言于備局。
以咸鏡道製述儒生單子傳于兪伯曾曰,竝直赴殿試。
傳于兪伯曾曰,明日晝講,李景稷入侍。
兪伯曾,以侍講院言啓曰,上番六員內,輔德崔葕,掃墳受由在外,兼輔德未差,弼善呂爾徵身病,上疏受由,兼弼善金槃,方患眼疾,兼文學李行遠,以暗行御史未還,文學沈東龜,方爲入直,而疾病事故,未可預料,請兼輔德,後政差出,如何?傳曰,依啓
傳于尹知敬曰,推考公事,誤字多矣,今後政院,數行缺極爲惶恐,付標以入之意,敢啓。傳曰,知道。
李景奭以接待所郞廳以上馬宴宰臣東城君申景禋意啓曰,臣以上馬宴宰臣,承命詣參將所館處,設宴行三爵後,參將因行忙固辭,臣再三强請,又行二爵而罷,仍呈禮單,則暫辭受之後,出給謝帖之意,敢啓。傳曰,知道。
李景奭,以接待所言啓曰,參將旣受上馬宴之後,率其家丁八名,卽爲發還之意,敢啓。傳曰,知道。
李景奭以接待所郞廳以郊外餞宴宰臣瀛海君金起宗意啓曰,臣以高參將餞宴宰臣,先詣慕華館,待參將出來,設宴酒三行,參將以日晩行忙固辭,臣以寡君爲大人,令俺缺將門外,不可不盡歡而罷云,則參將曰,厚意不可孤,又行三酌而罷。臨罷呈御帖及禮單,則參將曰,累次設宴,又有厚禮,心裏感激,不勝多謝。因出謝帖二度,竝與謝帖入啓之意,敢啓。傳曰,知道。
朴炡,以備邊司言啓曰,魏光禮妻子,今當給送,而時在古阜·咸悅·扶安等地云,許多族屬中,必須只覈其妻子而來,若非伶俐譯官,必不能堪任,令該院,各別擇送之意,敢啓。傳曰,依啓。
日出時,色赤。自酉時至卯時,四方濛濛若下塵。已上燼餘
上在慶德宮。停常參,有晝講。
兪伯曾啓曰,明明日國忌,明日齋戒,此兩日視事不爲取稟。且來四月初一日,輪對日次,取稟。傳曰,知道。輪對停。
朴炡啓曰,本院機數字缺皆不可一刻曠廢,雖被臺論,若數行缺行都承旨金尙憲,身病陳,左承旨李植缺親未還,左副承旨尹知敬,雖爲直宿,而夜缺病未能出廳,右副承旨李景奭,病不來,廳中只有臣及同副承旨兪伯曾,而今日有晝講入侍,內局·賓廳,或有不時往來之事,則將無以備員,請李景奭,命招察任。傳曰,依啓。
持平鄭百亨來啓曰,暗行御史發遣時,邑名書下,聖意雖有所在,奉使之臣,職在廉察,凡有聞見,不容不摭實上聞,業已刺得不治之狀,書啓於復〈命〉之日,若以不在抽栍之故,置而不問,揆之事理,極爲未妥,不可以農月迎送而有所持難,請一依該曹回啓施行,以缺黜陟之典。答曰,已諭。
朴炡,以備邊司言啓曰,伏見從事官金堉書啓,盛稱金烏保障之形勢,而且慮其絶頂上入處人生理之艱,欲爲復結,其意固當。宜令本道,元稅及軍需外,各復一結,而分定於五官,則果似便當。至於編伍之弊,則已經前監司酌量充定,到今更改,非但難便,本道交隣付近編定之事,亦令秋成擧行,姑勿擧論,山城別將處,印信一顆下送。爲當,敢啓。傳曰,依啓。印信不必下送。
朴炡,以備邊司言啓曰,本司堂上金缺宗,曾以有司堂上啓下,而以其親病姑數字缺矣。今聞親病,比前差減,猶可數字缺之意,敢啓。傳曰,數行缺
李景奭以院數字缺見持平鄭百亨避嫌啓辭,其言數字缺呈承旨,承旨察其精麁錯誤,如有誤處數字缺精,則使之改書後,傳授者,非只以重臺諫,誠以君命,不可不敬也。今者承旨,旣不能檢飭,又不能詳察,視同尋常文書云云者,無非相規之意。臣等實受以爲過,臣等啓辭,所謂光海時臺諫作俑之說,特以聞諸老吏者陳達,使臺諫知其非古例而已,非敢有一毫相侵之意也。且注書所書字劃,若雜亂太過,則臣等亦不當放過,而大槪鄭百亨,責臣等之言,誠是臣等不能檢飭之失,在所難免,靜俟公議,今始陳啓,不勝惶恐之至。傳曰,知道。
兪伯曾啓曰,今日晝講時,特進官李景稷所啓,年少文臣中,不可不力勸漢語,不可尋常置之也。先王朝亦擇文官中可爲者,力勸之,使之學習,蓋唐人接待之間,但恃於譯官,而不知應對之如何,則事必有疎漏之患。凡接待一事,專在言語間詳盡曲折,不然則例多顚錯失誤,彼此有情意難通之弊,故漢語不可不着實勸習也事,無發落,取稟。傳曰,令該司,依前例,着實勸奬。又啓曰,今日晝講時,李景稷所啓,宣川人智得男,胡變時有軍功,已陞堂上,方爲缺山山城中軍,而只食單料,所着衣服,亦甚數字缺所見殘忍,且年□自體府試才時,得男數行缺姜翯,去二月初九日,差假注書,除本寺數字缺奉金養誠,在江陵地,時未肅拜,前頭宗廟朔望祭夏享大祭,各樣祭物及釀酒等事,監掌無員,極爲悶慮,直長姜翯,假注書改差,使之專意祭享,何如?傳曰,依啓。
以慶尙監司洪霶辭職書狀,傳曰,勿辭。調理察職事,回諭。
兪伯曾,以吏曹言啓曰,守令擬望時,各其名下所薦人姓名懸錄事,命下矣。常時守令可合人,法典內,例於各年正月,東班三品以上,西班二品以上,各薦三人,而丁卯以前薦擧單子,則見失於胡變,只有戊辰·己巳兩年薦單,其中所薦者,不過新出六品者及參下人而已。曾經守令及時任守令,則一切不缺薦擧,今若只以薦擧之人擬望,則五六品守令,猶可以此備擬,三四品秩高守令,則絶無可擬之人,雖非正月,自今爲始,更令議薦,何如?且文武官,自前無守令薦擧之規,今則似當竝爲薦擧,至於堂上以上官則薦擧事,何以爲之乎?事係新規,自曹不敢擅便,敢此竝稟。傳曰,知道。五品以上中守令邊將可合人,依各年正月例,使之別薦,宜當。且嘉善以上,則薦擧未妥,雖無薦擧,擇用,可也。
自昧爽至酉時,四方濛濛若下塵。日出時,色赤如血,高二三丈,數字缺光。日入時,色薄。
午時,上御資政殿。入侍,同知事張維,特進官李景稷,參贊官兪伯曾,侍讀官羅萬甲,檢討官崔有海,記事官朴日省,記事官鄭太和·尹坵。上讀書傳,前受益稷篇,自帝曰臣哉隣哉,止次大文,竝註音一遍。羅萬甲講自予違汝弼,止庶頑讒說章,竝註音一遍,釋大文一遍。上讀新受音一遍,釋大文一遍。萬甲曰,舜,大聖,寧有所違,而尙令禹弼之數字缺大聖,寧有面從,而尙以無後言數行缺謂有違,而如或有群臣規箴之語,數字缺後君臣上下,情意相孚矣。張維曰,虞廷都兪之治,千古莫及,然若以此爲式,君臣上下相與勸勉,則何幸如之,弼乃匡正之意也。萬甲曰,臣僚雖或入侍,而嚴威咫尺,不能盡達所懷,人君必開心見誠,使盡其言,然後君臣上下,可無未盡之懷矣。萬甲又曰,頑愚讒說,乃惡之大者也。所當卽置大罪,而猶且敎導如是,聖人於人,欲其改過遷善之意,至矣。如是,故三代時,人心善良,風俗敦厚,終至比屋可封。今則不然,一言之失,一事之過,上則有忤於君父,下則被斥於儕流,終未免不容於世矣,世間寧有每事盡善之人乎?雖有所失,而人君必須敎導之,使之改過遷善,可也。上曰,上古尙有頑愚讒說之人,況後世人心不淑之時乎?後世人君,德不如古,故雖欲敎導而末由也。且非但不能改過,又從而文之,此後世敎導之難也。萬甲曰,唐·虞之治,雖難猝致,而若敎導之,使自改過,則人安有終不能悔悟之理乎?君德之大,莫如先敎化也。張維曰,天地無棄物,聖人無棄人,上古至治之時,人無不善,雖有過失,聖人又從而敎導之,使開自新之路,有小惡,不欲深治,見寸長,未嘗或棄,此乃數字缺之世也。後世則世道漸澆,人心日薄,數行缺自省,朱子以爲,克己着實之道,數字缺上於應接之後,亦宜自記言行,以爲省察之資,缺有進德之益矣。且張橫渠,亦以精思自得爲務,每於夜氣淸明之時,深思義理,覺悟處則隨手記之,更思繹而玩味,其識見漸詣高明,此亦可法之義也。苟於燕閑之暇,潛思獨得,書於小冊,或於臨筵之日,擧而論問,則聖德日就高,明矣。上曰,人若識見不明,則明於責人,而暗於責己,行事之後,或有是非不分,以是爲非,以非爲是者多矣,雖自記言行,何能有益耶?必須予違汝弼,然後自有補益。有海曰,自上苟無自修之實,則群臣缺進弼違之言,必無進修之理,必於反身體察義□,深加警省,善則遷之,過則改之,然後可以博採衆善,日益進德矣。講訖。李景稷進曰,島中事情及大小聞見,前已無遺書啓,想已睿覽大槪,非但我國,疑於毛將,毛將之疑我國,亦甚於我之疑彼。頃日島中虛驚之後,又有蛇浦之變,故毛將方危疑不安之際,臣行適到,毛將甚有喜色,小無隱匿之事,一一吐露其心,言語之間,必曰,俺豈敢內懷異心,以到自敗之地哉,盡情吐露,唇口皆焦。觀其形勢,則軍勢甚單,反不如前日在蛇浦之時,見數字缺之時,軍人皆持三穴筒,無一人能中者,數行缺弓矢,今則新得降㺚,造弓者方爲數字缺不精,且未多造,衙門近處,當以健卒守護,而缺皆是疲殘,毛有傑分給饌物時,僅用生豬三四十頭云。軍士若多,則分豬安有如此之少乎?毛將之意,只在安坐島中,亨其富貴而已。遼民姑無依歸,不得已來投,而皆不心服,每奏僞捷于朝廷,處事多誤,故管下將卒,亦不屬心,以此見之,必無可虞之事也。上曰,渠之形勢,似難犯於他國,我國狐疑之說,無非過慮也。前聞島中多馬云,然耶?景稷曰,不多矣。往來衙門時,將官未有騎馬者,且中原人,例貪財貨,有價則得馬不難,而譯官等,以行步泥濘之故,多持價本,欲買馬匹,而不能得云,此可見無馬之實狀。上曰,劉海情狀,如何?〈景〉稷曰,劉海,前日來此時,言于臣等曰,俺尙在賊中者,以老母在賊中,故不得歸正云。今臣在島時,相與接話之間,常常有嗚咽之色,泫然流涕者多矣。以此見之,其爲歸正,似是實狀。上曰,毛之待劉海,何如?景稷〈曰〉,館置於大家,而似有輕侮之意,島中將士,言語接待之間,多有凌踐之色。上曰,劉海雖懷不測之心,而令人不得解見耶?景稷曰,難知矣。每有悲咽之色矣。數行缺。上曰,已有前例,援例防塞,可也。景稷曰,對馬島安託國王,而遣使討得,乃其實狀也。此必對馬島主,中間行計,以上京爲言,而欲得厚賂也。張維曰,自稱持國書而來,安能知其實狀乎?景稷曰,對馬島人,能假作國書矣。壬辰之變,對馬島多被其害,故常恐倭人有動兵之擧,只能據其勢恐喝,而不欲倭之出來于我國,蓋恐其本島有弊也。景稷曰,國禁不嚴,潛商任意往來,非但漏洩缺情,以此每致鬧端,臣之前日請作路引者,此也。上曰,此由藩臣不能善處也。且西路民情,如何?景稷曰,流離失所之民,貿貿於道路,雖欲還歸故土作農,而旣無官家依賴之勢,又無自己資生之路,飢餓顚沛之狀,慘不忍見。上曰,西路守令,何人善治耶?景稷曰,其中黃用正·徐遇申,皆竭力治郡。孟孝男,爲人少戆,而奮臂忘身,官事有模樣。平山縣監,亦善治,自前平山,以刷馬多有弊端,而今則多般料理,民甚便之,奸吏不能行其術。中和府使,亦竭力治郡。景稷又曰,臣行若遲數日,則龍·義·鐵之民數字缺臣自島出來時,令譯官邊成吉,數字缺善爲措辭,故問答之際,無所遺漏,數字缺力之事,且邊成吉,亦能於數日內運致,則缺其功可嘉。上曰,此兩譯官,令該曹論賞,且若非及時運穀,則民必餓死矣。兪伯曾進曰,自上因予違汝弼,至下丁寧懇惻之敎,聞來不勝感激。羅萬甲所謂在外時,雖有所懷,及入榻前,不敢盡達云者誠是,凡人,雖長者之前,不敢盡言,況天威尊嚴之地乎?近來人心,漸至離叛,紀綱漸至解弛,天變愈往愈甚,今缺臣詣香室時,日高已十餘丈矣。其赤缺深紅唐紙,此未知某事之應,而看來殊極駭缺。臣愚無計慮矣才智,但知國事萎靡之可□,而反正之初,功臣則讓於士類,士類則以爲功臣所當爲之事,吾等何敢爲之乎,因以相推,至于今日,可勝惜哉?近日朋黨,未有排擯攻擊之事,而只彼此情意,未及相通耳。自上每以朋黨疑群下,多以情外之言,加於言事之臣,至於政事之間,稍存形迹,若上下互相形迹,遠避嫌疑,則豈有國事可做之理乎?大臣若有擔當國事者,則必引接後進,通論議於搢紳之間而後,庶可爲也。而如是則自數字缺以朋黨疑之,破朋黨之道,只在數行缺然未嘗聞進一賢退一不肖,悠數字缺着實,國事之不可收拾,職此之由也。自上若不先自振作,規責大臣,丕變風俗,改心易慮,則終至於必亡而後已。金宣宗之諭,爲宰相樞密者,臨事相推,低言緩語,以爲養相體,苟且姑過,以度時日,此正今日之謂也。上曰,大臣豈不欲盡心於國事乎?然國事日漸如此,無非在上之人,德薄所致。伯曾曰,大臣旣在其位,若擔當國事,則其有缺有工拙,而國事安有如此解弛之理乎?自古人臣之號稱君子者,或犯顔牽衣,或直斥權奸,雖自流竄中復用,而不變初心,盡言缺今則士類,雖曰滿朝,而無一人敢言者,所數字缺者,果若是乎?蓋由殿下卽位七年,未嘗聞以直言論賞,而所擢用數字缺稜角之人,故含默自保,而馴致高位,言路之缺蓋以此也。且今日之事,有賞無罰,軍律數字缺,則不正其罪,而微功細勞,必施重賞。申鑑爲南原府使時,多有不廉之事,貢物則朝廷頻頻催促,而至瓜滿不捧,軍兵則無分付而措備,以致加資。前僉正金益鍊,監造軍器,直長李國琛,監造庫間三十間,或陞敍,或六品遷轉,此雖微細,缺賞之濫,名器之亂,亦可慮也。上曰,申鑑措備軍器,則未爲不可,而營數行缺秋漸高,或倦于勤,則此輩前日數字缺慮乎?昔宋仁宗朝,王德用,進女二人,王素數字缺仁宗曰,德用實進女,然已在朕左右矣。素曰,臣缺慮正恐在左右耳。仁宗,立命遣女,出宮後缺劉氏·黃氏尤驕,通請謁,御史中丞韓絳,密以聞。帝曰,非卿言,朕不知也。遂竝出二人。夫仁宗,能出寵愛之宮女,殿下獨不能出光海時宮女乎?上曰,表表者,皆已卽放,數字缺者,皆不關之人也。外人以爲,何如?伯曾曰,外人豈能知之,臣亦不知所出之多少,數字缺是敢啓矣。萬甲曰,自上雖欲求言,而未嘗。已上燼餘
上在慶德宮。停常參·經筵。
吏曹啓辭大槪,守令擬望時,所薦人姓名懸錄事,命下矣,年例所薦,不過新出六品者,曾經守令及時任守令,不爲薦擧。雖非正月,自今爲始,更令議薦文武官,似當竝爲薦擧,至於堂上以上,則何以爲之乎?竝稟。傳曰,知道。五品以上中守令·邊將可合人,依正月例,使之別薦,宜當。且嘉善以上,則薦擧未安,雖無薦擧,擇用,可也。
平安監司書目,都督時未發船云云,故乘船入島事。
觀象監,今月二十七日,四方濛濛若下塵,日出時,色赤如血,日入時,色薄,啓。
禁府,鄭尙古,刑問三十三次,崔起星等,各二十八次,崔訥,二十七次,姜信立·李應澤,各十二次,金鳳祥,三次,鄭希震,二次,申景深,一次,不服,加刑。啓依允。
鄭名振元情。判付,除刑議處。
宣傳官鄭琉元情。判付,除刑照律。且開城府買給之數,至於五十餘匹之多,極爲可駭,留守,亦爲從重推考。
東萊府使書目,本月十七日出來對馬島差倭玄方·平知廣等,稱以規外,不捧糧饌,執以上京爲言,不示書契事。
以國忌,無所啓。已上出故判書朴鼎賢日記
上在慶德宮。停常參·經筵。
江原道暗行沈之源入來。
明日有朝講。
平安兵使書目,唐差程朝甫,守備毛士樂,率軍兵,或稱偵探,造船,昌城越去事。
管餉使書目,毛有簡,來到安岳,逃兵等載船,有簡發向龍岡事。
以國忌,無所啓。已上出故判書朴鼎賢日記郞廳李弘稷校正。日記廳郞廳魏致亮書。
上在慶德宮。停常參,只朝講。
朝講。入侍,領事吳允謙,知事李貴,特進官申景禛·韓汝溭,參贊官尹知敬,掌令金榮祖,侍讀官趙絅,檢討官金光爀,正言鄭沇,記事官朴日省·鄭太和·尹坵。講書傳虞書益稷,自禹曰兪哉帝光天之下,至實則禹未攝位之前也。
府啓,暗行御史書啓,依該曹回啓事。上曰,雖非抽栍而若往來所經之邑,則隨所聞書啓,亦或無妨,而至於出入他郡,盡爲書啓,似非古規。且書啓中應遞者甚多,農時迎送之弊,亦不可不慮。予意如此,故尙未允下。大臣之意,則如何?領相曰,御史旣已書啓,則似當有結末,慮或有迎送之弊,不爲罷黜,而或從重推考,則事或便當。上曰,御史抽栍外,出入他邑,事涉不便,且書啓中應遞者甚多,故使不擧論矣。大臣之意如此,則姑用輕罰,可也。
院啓同事。上曰,御史之行,欲令守令不得覺察也。抽牲以送,自有其意,今則不然。道內守令,幾盡書啓,此乃規外之事,且泛聽道路之言,未必盡實,一從泛聽之言,盡爲書啓,則守令誰能保存乎?
自昧爽至酉時,四方昏濛。日出時,日色赤如血。自巳時至酉時,日暈。
上在慶德宮。停常參·經筵。
有政。以吳竱爲副修撰,李貴爲左賓客。吏曹佐郞洪命耉加通政,知事鄭光績加崇政,司直韓德遠加資憲,洪命耉庭試賞格,鄭光績·韓德遠,年滿八十,吏曹入啓加資也。沈命世爲原州牧使,尹是勇爲長興府使,李琪爲知事,金槃爲兼輔德,金光炫爲兼弼善,權潗爲弼善,崔拜善爲草溪郡守,姜晉昭爲平澤縣監,金光燧爲林川郡守,洪雴爲淮陽府使,孟世輿爲金山郡守,金矱爲鐵原府使,李敏樹爲陜川郡守,南烜爲河東府使,李浚爲咸安郡守,李時雨爲山陰縣監,金尙績爲義城縣令,李惟一爲刑曹正郞,呂爾徵爲相禮。
吏曹啓曰,江原道暗行書啓,云云,原州牧使黃敬中,督捧戶雉,侵虐軍卒,鐵原府使申垓,濫用刑杖,接待私行,淮陽府使李忔,貿販煩瑣,多有貽弊之事,狼川縣監金坰,督捧材木於飢民,沒干徵米,云云。竝只罷黜,春川府使李如璜,勤於職事,愛民以誠,褒賞事,上裁。啓。傳曰,依允。李如璜,表裏賜給。
慶尙道暗行書目,金山郡守李濯,政委下吏,弊及民間,山陰縣監吳允誠,病不聽政,吏緣爲奸,咸安郡守金虎生,大其斗斛,濫捧田稅,河東府使申天祿,餘丁役木,科外徵捧,陜川郡守李厚根,犒牛代馬,蕩滌抄捧,省峴察訪邊孝誠,移置驛馬,將廢傳命,竝罷黜事。
明日有晝講。
接伴使書目,逃㺚三十餘名,盡爲捕捉,及海西作挐漢人拿回事。
平安監司書目,冬至使迎來船隻票文,都督不許事。
吏曹啓辭,逆賊韓成吉平壤人,崔大起黃州人,平壤則庶尹應罷,黃州則牧使應罷,而平壤乃是舊都,黃州亦是兵營,若降號,則事多拘礙,議大臣定奪。啓。答曰,依允。
府院啓,御史書啓各官,依該曹公事事。答曰,其中尤甚一二人,抄出罷黜,其餘,依昨日定奪施行,可也。已上出古判書朴鼎賢日記
日出時,日色赤如血。卯時至巳時,日暈。自卯時至酉時,四方昏濛若下塵。夜五更,南方有氣如火光。
上在慶德宮。停常參,只晝講。
晝講。入侍,知事金尙容,特進官沈諿,參贊官朴炡,侍讀官趙絅,檢討官金光爀,記事官朴日省·鄭太和·尹坵。講書傳虞書益稷,自夔曰戛擊鳴球,至今皆不取。
禁府,樂安趙亨遠,拿囚。
院啓,御史書啓事。答曰,不允。
府啓,御史書啓事,林川郡貢物,以沿海作米,而京居人李自觀,因緣請囑,以本邑防納於戶曹。請令該曹捉囚重治,濫捧之價,一一追徵,戶曹當該郞廳,竝命推考。答曰,依啓。守令罷黜事,已諭。
管餉使書目,都司毛有道,出來安岳朽井沐浴事。
東萊府使書目,玄方問答緣由事。已上出古判書朴鼎賢日記
自昧爽至酉時,四方昏濛。辰時至午時,日暈。
上在慶德宮。停常參·經筵。
兩司前啓,答大臣啓辭曰,意非偶然。更勿煩論。已上出古判書朴鼎賢日記
兵曹啓曰,自前外方騎兵及諸色軍士上番時,各衙門下人奴虜,使之抑勒侵徵,軍卒不堪其苦。故新軍籍後,因本曹啓辭及臺諫所啓,凡干弊瘼,一切革去。至於上番都目懸錄事故,不得上送者,亦令追後來點,以杜收布之路,國家優恤軍卒之意,至矣盡矣。臣等所當遵奉之不暇,而第數年以來,以頉不爲上來者,其數漸多。逐番抄出,行會各道,頻頻催促,則本官審其篤疾,請爲收布上送者有之,或其親癘,裹布遠來,願爲代納,本曹擧皆却而不施。今則每番闕案置簿者,積成卷軸,而斷無上來之期,此必事勢有不得已之故。有此紛紜呈訴也。若一向侵督,則從前優恤之意,反歸虛地,本曹徒擁虛簿,亦爲無益。凡事不可膠守常規,似當隨時變通。今後騎兵及諸色軍士中,如有篤疾,不得上番者,守令親自看審,實難運動,則從自願收布上送,以備軍士苦處雇立之用,亦或一道,似不害於公私,而事係變通,惶恐敢稟。傳曰,不允。已上兵曹謄錄
自昧爽至酉時,四方昏濛。日出時,日色赤。
上在慶德宮。停常參·經筵。
備忘記,農桑,國之大本,民之所天也,而民不務本,予甚憂之。近來邦運不幸,連値大無,阻飢之民,急於救死,盡食種子,散而之四,則來歲之艱,必有甚於今日。其令諸道監司,嚴飭州縣,盡心勸耕,又使節用薄斂,無負朝廷委任之意。以大祭齋戒,無所啓。已上出古判書朴鼎賢日記
日出時,日色赤。自昧爽至酉時,四方昏濛。夜四更,流星出內屛星下,入軒轅星,狀如鉢,尾長三四尺許,色赤。
上在慶德宮。停常參·經筵。
慶尙監司書目,東萊府使與玄方接遇時,問答等項事。
京畿監司書目,安城郡守李俔,政令不行,民受其弊,罷黜事。
都督問安使睦大欽入來。
慶尙暗行御史韓興一入來。
以齋戒,無所啓。已上出古判書朴鼎賢日記
上在慶德宮。停常參·經筵。
明日有晝講。
禁府,前柔遠僉使金鎔,拿囚。
以國忌無所啓。已上出古判書朴鼎賢日記
上在慶德宮。停常參,只晝講。
晝講。入侍,特進官李曙,同知事朴東善,參贊官金尙容,侍讀官趙絅,檢討官金光爀,記事官金元立·鄭太和·尹坵。講書傳虞書益稷,自夔曰於予擊石拊石,至學詩者當自此始。
政事。掌令吳端,舍人趙廷虎,刑曹佐郞裵尙益,直講二,金世濂·金榮祖,安峽□□趙侙,咸安郡守許曙。
東萊府使書目,玄方等送禮〈物〉及米·太饌物回禮入給事。
來十一日輪對,取稟。傳曰,爲之。
院啓,義城□□金尙績,爲人柔懦,且無名稱,不合剸劇之任,請遞事。奉常判官曺倜,爲人庸瑣,籍田米租出納之際,多行麁鄙事,請罷事。咸鏡都事金慶厚,性本孱劣,處事昏謬,請遞事。答曰,依啓。
府·院前啓,抽栍外守令,依回啓施行事,停啓。已上出古判書朴鼎賢日記
上在慶德宮。停常參·經筵。
刑曹啓目,李景稷以問安使西下時乘駕轎,罪杖一百,告身盡行追奪。啓判付內,倍道馳往事,其時丁寧傳敎,而敢乘駕轎,緩緩下去,可謂方□□違法者也。所當依律施行,以徵其罪,但入島之後,善爲周旋,又有得穀賑民之功,今姑以功宥罪,以爲勸懲之地。
東萊府使書目,玄方必無國書,據此可知事,玄方上京事,待宣慰使下來,盡力周旋計料事。
吏曹啓云云。領相議,逆賊所居之地,罷其守令,乃是金石之典,降號則平壤是舊都,黃州兵營,似難輕議。左·右相議,降其邑號,罷其守令,雖難撓改,而平壤·黃州,俱是營門,降號恐未妥當。尹判府事議,關防重地,降號難便云。伏惟上裁。啓。傳曰,依議施行。已上出古判書朴鼎賢日記
上在慶德宮。停常參·經筵。
政事。京畿都事元振溟,咸鏡都事李慶恒,平壤庶尹許稷,刑曹正郞邊得一,佐郞李愈,南原府使宋象仁,今加通政。保寧縣監崔振溟,安城□□金守廉,義城□□許洙,礪山府使尹泂,寶城郡守裵命純,瑞山□□趙希進,載寧郡守李昌業。
東萊府使書目,玄方等上京爲期,故只從簡便之物,若干來獻是如事。
管餉使書目,三和□□崔應水,別備米一百石,論賞事。
慶尙監司書目,玄方不持國書上京一款,尤不可輕許,據例防塞,期於動聽事。
倭使宣慰使書目,本月初六日,到東萊,聞見邊情事。
吏曹啓,慶尙道暗行書啓,眞寶李榮仁,慈祥愷悌,昌原朴弘美,不用刑威,禮安金瑨,自奉淸簡,大丘李穧,政簡民平,此等守令,似當有褒賞之典。聞慶崔茂,勤幹有才,軍威蔡亨俊,治官以誠,尙州李廷馦,奉公盡職,柒原李忠顯,手段生疎,此等守令,似當無賞無罰,姑置勿論,何如?傳曰,依啓。朴弘美等,各賜表裏,李榮仁陞敍。
又啓,考閨御史抽栍外,不治守令,瑞山·保寧兩邑,而瑞山似當罷黜。保寧權省吾,爲人迂拙,聽理不明,比之瑞山,似有間,推考,何如?啓,依允。趙涑,所犯非細,難免重罰。然其淸白可嘉,姑勿論罪。權省吾,不治之狀,有甚於趙景禛,一體罷黜爲當。其中鄭孝成,自前盡心奉公,無意於要譽,與媚悅土豪,違道干譽者,不可同年而語也。如此之人,若爲攻治,則盡心奉職之類,必皆解體矣。趙釴,表裏,崔振溟,今政守令除授。
又啓,御史書啓反覆參商,則寶城李尙規,徵斂無藝,民不堪苦,泰仁曺行立,作事暴擾,民多怨咨,似當罷黜。靈巖林埬,不善撫循,役民甚煩,依大臣啓辭,從重推考,何如?啓依允。鄭世規·沈器周,賜表裏。曺行立則雖作事暴擾,似無大段不治之事,罷黜安徐,推考。宋象仁,亦爲論賞。宋象仁,以上裁回啓,加資。已上出古判書朴鼎賢日記
夜五更,沈霧。
上在慶德宮。停常參·經筵。
禮佐李曼,月課不作,罪笞五十,解見任,別敍。啓,功減一等。且越海之行,極苦且危,而數年之內,李曼父子,連差此任,國家使臣之道,實爲不均兺不喩,無兄弟有老親之人,送于危路,亦甚矜惻。令該曹改差,今後獨子及有老親之人,切勿差送。
黃海監司書目,毛有子等票文,四道謄書上送事,毛有簡船隻,永奪與否事。
禁府啓,柔遠僉使金鎔元情。判付,除刑,分揀放送。前樂安郡守趙亨遠公事。判付,除刑,議處。同府啓目,鄭尙古刑問三十四次,崔訥二十八次,崔起星等二十九次,李應澤·姜信立十三次,金鳳祥四次,鄭希震三次,梁得龍·申景深二次,不服,加刑。啓依允。已上出古判書朴鼎賢日記
夜二更三更,月〈暈〉。自昧爽至卯時,沈霧。未申時,日暈。
上在慶德宮。停常參·經筵。
有政。以羅萬甲爲持平,李昭漢爲校理,趙錫胤爲正言,申景禋爲黃海兵使,趙緯韓爲判校,姜籍爲大同察訪,李濟爲戶曹正郞,全以性爲刑曹正郞,沈爲佐郞,金南重爲掌樂正,韓絳爲同知,申得一爲同知,鄭百亨爲直講,鄭沇爲典籍,李厚培爲安城□□。
宣慰使書目,譯官等客使問答辭緣事。
平安監司書目,大同察訪田闢,使臣駕轎,不爲啓聞,罷黜事。
宣慰使書目,譯官等客使問答辭緣事。
東萊府使書目,玄方·智廣等,所送書簡及所答,竝以謄書上送事。已上出古判書朴鼎賢日記
上在慶德宮。停常參·經筵。
禁府鄭名振議啓公事。判付,分揀放送。
傳曰,領府事李元翼處,遣內醫看病。
院啓,平壤庶尹許稷,嗜酒顚妄,且無名稱,請遞差。答曰,依啓。
府啓,咸興判官李敬仁,潛奸邑婢,多有可駭之事,請罷職。答曰,依啓。已上出古判書朴鼎賢日記
申酉時,日暈。
上在慶德宮。停常參·經筵。
宣慰使書目,客使去留,當待朝廷指揮卽決事。
東萊府使書目,客使送書,謄書上送事。
慶尙監司書目,東萊呈倭使上京一款,一向恐喝,未知如何處置,極爲悶慮事。
憲府啓本,戶曹佐郞李碩基,濟用監貢物防納許捧,罪杖一百決杖,告身盡行追奪。啓功減一等。
兵判李貴箚子,擇送使臣兼察彼情事。已上出古判書朴鼎賢日記
政院啓曰,以兵曹慶尙道御史書啓粘目,傳曰,漕水軍,亦不無雜役云者,措語似誤。且書啓中召募陣一事,亦不回啓,事甚疎漏,政院察見事,傳敎矣。召募陣一事,問于兵曹,則備局當爲回啓云,而若漕水軍,亦不無雜役云者,則明是剩語,不當提起者也,聖敎允當。此回啓,還給兵曹,使之改付標以入矣。傳曰,知道。兵曹啓曰,所謂漕水軍,亦不無烟家雜役云者,非是剩語。御史書啓,匠人·餘丁,納布之外,又有雜役之侵云。臣李貴累經守令,曾前此弊,各邑民丁,身役之外,皆有烟家·田結之役。如漕水軍·樂工·樂生·皂隷,極苦,一年之內,一人之役,或徵三十匹,或徵二十匹。烟家·田結之役,不爲蠲減,極知冤悶,而不能變通矣。新軍籍時,匠人則一年木二疋,餘丁則只一疋,此役比於苦役,則甚歇,而但前則閑遊,而號牌時新抄徵木,故不定厥居之類,猶以爲苦,擧皆移避他境,御史之書啓,爲此發也。但匠丁收布,乃身役也。各邑新舊官刷馬,或出身役,或定民結,或量除官屬匠人田結,別爲復戶,以爲責應刷馬之役者,比比有之。臣等之意,徵身役一二疋之匠。今若流離他境則已矣,若有定居者,則當以身役徵木一二疋,而永減田結·烟戶之役乎?此非可繼之道,而當初備局,不知此間曲折,泛然以匠丁雜役勿侵,行會於八道矣。此所謂令之甚易,而行之實難者也。若如御史書啓,匠丁納布之外,田結·烟家雜役,使各官一切勿爲侵徵云。此則難行之令,莫若不令之爲愈也。此外如有巧作名目,科外侵徵匠丁者,令各道監司,摘發啓聞治罪事。回啓之際,辭不達意,致有措語似語之敎,不勝惶恐。敢啓。傳曰,知道。漕水,或復戶,載在法典,守令之不減雜役者,皆是違法侵民之徒。已上兵曹謄錄
夜五更,月暈兩珥。
上在慶德宮。停常參·經筵。
咸鏡監司書目,文川報,百姓金莫龍家,雌牛一時竝産三犢事。又書目,高山察訪李元樑,沐浴受由,無意還官,罷黜事。
宣慰使書目,客使等已爲裝束船載,將下海口待風,以俟朝廷回下事。
慶尙左水使書目,玄方等以上京不許之故,今方船載其卜物,撤歸計料,應變之機,請令廟堂急速定奪事。已上出古判書朴鼎賢日記
卯時辰時,日暈。至酉時,日暈。
上在慶德宮。停常參·經筵。
慶尙監司書目,南海圍籬罪人柳鼎立物故。啓。
宣慰使書目,客使等乘船次,不得已馳往開諭,還爲留館事。
慶監東萊書目,宣慰使倭使相接,婉辭開導,歸計停止事。
府啓,虜庭奉使之行,規利之徒,托跡於員役中,多齎物貨,以取什百之利者。不但在於市井下賤,前頭差人之往,如有現發者,其圖送者,入往者,帶去者,竝繩以重律。答曰,依啓。
院啓,賑恤廳募粟,從自願捧納,而湖南則或有勒定於民,囚次知督捧,有乖事目。本意自願者外,勿爲督捧事。答曰,令本廳酌處。
兵曹啓,公淸暗行書啓,水使奇宗獻,頓無畏忌,徵市過重,如或不准,則刑罰悖戾,極爲殘酷,軍卒驚駭怨苦,似難仍在,罷黜事,上裁,何如?啓傳曰,依允。已上出古判書朴鼎賢日記
兵曹啓曰,金城忠贊衛韓希,入番次上京,而旋稱母死逃還。欲審虛實,移文捉來推閱,則本以私賤,逃接金城,冒屬於忠贊衛,而今以入番上京,則上典聞奇,捉治計料,故不得已詐稱母死,逃還云云。果是私賤,則當初冒屬情狀,已爲可駭,而詐稱母死逃還之罪,尤極痛惡。令攸司囚禁,賤籍憑閱,依律科罪,何如?傳曰,允。已上兵曹謄錄
辰時,日暈。巳時午時,日暈,上有冠,下有履,色內赤外靑。自未時至酉時,日暈。
上在慶德宮。停常參·經筵。
院前啓,姑停。
吏曹啓辭,京畿都事元振河,與富平□□吳竣,異姓四寸,法當相避,吳竣以在下當遞。但守令曾已赴任,都事未及赴任,則或有遞差之時,上裁。啓。答曰,都事遞差。
禁府,前郡守趙亨遠,居官鄙瑣,多貿平涼子放賣,罪決杖八十,奪告身三等,錄案。啓。傳曰,依啓。錄案安徐。且崔訥·申景洙加刑。判付,除刑議處。又齊陵參奉李恒摘奸時,無緣干直,任意上來,罪決杖一百,流三千里,流刑公罪,以贖,奪告身三等。啓。傳曰,依允。又崔起星等六人代射罪,經年累受重刑,所犯用法各異,不敢輕議,上裁。啓。答曰,竝分揀,有職人乙良,罷職不敍。已上出古判書朴鼎賢日記
自昧爽至卯時,有霧氣。
上在慶德宮。停常參·經筵。
謝恩,校理李昭漢。
慶尙兵使書目,晉州營將許銓身死事。已上出古判書朴鼎賢日記
兵曹回啓曰,傳敎矣。斜付等處,至以餘丁木上下,果爲未妥。如此等處則似當勿爲上下。而至如鴨島刈薍之役,爲畿甸巨弊,責徵價布於黃海水軍處,以償畿民刈役。此實流來謬規。頃自胡亂之後,以餘丁布輸送于宣惠廳,募立役軍,句管刈取,一以除黃海水軍徵布之弊,一以除調發畿民刈取之役。而今若以餘丁木,不爲上下,則刈薍役價,依前徵捧於黃海水軍,亦甚難便。令宣惠廳,雖無餘木輸送之事,而依前募立刈取乎?伏惟裁處。傳曰,知道。已上兵曹謄錄
卯時,日有右珥。自辰時至酉時,日暈。
上在慶德宮。停常參·經筵。
吏曹啓目,平安監司書狀云云,逆賊韓望泰,推鞫時以平壤人供招,故依禁府移文,平壤庶尹罷職爲白有如乎。狀啓內韓望泰,本是中和人,實不干涉於平壤,待其詳査啓聞後,更議處置,何如?傳曰,允。已上出古判書朴鼎賢日記
禮曹啓曰,傳曰,賑恤廳近處,倭使入接未妥,此意言于該曹事,傳敎矣。各衙門中,倭使入接便當處所不易,稟議于大臣,則以古兵曹爲當。故事目磨鍊時,以此入啓矣。大槪,金差無時出來,則當舍於舊館兵曹,而古兵曹則與本兵曹相距稍遠,此不無可合之處。如不得已,則賑恤廳移設於他處,何如?傳曰,依啓。兵曹回啓曰,禮曹請於古兵曹接待倭使,固知出於不得已,而其間亦有不得不更爲煩稟者。兵曹,非他衙門之例。步兵封不動四百五十同,餘丁木一百餘同,其他皂隷·雜色米木及八道舊軍案文書,竝藏於古兵曹,而本兵曹則已爲金差接待所,又以古兵曹爲倭差接待之所,則許多米木,當此□定時,未知移置於何處乎?古兵曹米布,決無可移之處,胡差時無出來奇,倭差姑爲接待於本兵曹,未爲不可之意,敢啓。傳曰,令該曹議處。已上兵曹謄錄
卯時,有霧氣。辰時巳時,日暈。
上在慶德宮。停常參·經筵。
江原監司書目,京把摠金得憲,以私嫌,打殺珍富驛子金麻軍,依律定罪事。
憲府啓本,慰問使睦大欽,西路奉命駕轎,罪決杖一百,告身盡行追奪。啓依啓。決杖安徐。
高參將接待官金尙賓入來。
禁府啓目,平安監司啓本云云,逆賊韓望泰,本是中和人,降其邑號,罷其守令事,以中和擧行,前日罷職平壤庶尹乙良,令吏曹處置。啓依允。又啓,崔訥科擧代射,元非死罪,受刑三十次,一向發明,其間不無冤枉之情。上裁。啓分揀放送。
右相箚,針灸,病重,乞賜遞免,兼陳愚見事。入啓。已上出古判書朴鼎賢日記
上在慶德宮。停常參·經筵。
黃海監司書目,金郊察訪李久源,當爲問安使李景稷犯法乘轎,□□,而寧無一言辭緣,推考事。
傳于政院曰,典獄摘奸。
咸鏡道暗行書目,洪原□□金瑗,政委下吏,賦役煩重,穩城府使李掬,濫用刑杖,侵虐軍民,三水郡守李永命,居官貪鄙,濫徵人蔘,仁遮外萬戶劉大鳳,阿山□□崔衖,侵虐軍民,專事入己,朝廷處置事。已上出古判書朴鼎賢日記
夜一更,有霧氣。
上在慶德宮。停常參·經筵。
有政。以沈諿爲都承旨特旨姜碩期爲大司成,金慶徵爲刑曹參判,金榮祖爲副修撰,金南重爲副校理,鄭沇爲京畿都事,吳竱爲司書,宋英望爲公淸水使,李有謙爲工曹佐郞,沈爲戶曹佐郞,趙溭爲戶曹佐郞,鄭良弼爲禮曹正郞,元振河爲工曹正郞,金尙績爲刑曹正郞,尹晥爲僉知,李英達爲穩城府使□□爲中和縣監,呂爾徵爲禮賓正,尹煌爲應敎,李廷稷爲天安□□,金宗一爲禮曹佐郞,李永式爲平壤庶尹,蔡衡爲高山察訪,呂焯爲刑曹佐郞。
都承旨金尙憲上疏,病重乞遞。答曰,只遞本職,遣內醫看病
吏曹啓辭,暗行書狀云云。洪原□□金瑗,穩城府使李掬,三水郡守李永命,罷黜。啓。傳曰,依□。李永命,所犯非細,拿掬定罪。
府啓,豐陵守混,頃於門中喪事,來在於弔客之列,酗酒作惡,宗簿寺請推,不足以懲其傷風敗俗之罪,請削奪官爵。答曰,依啓。
刑曹啓,判下云云。向前,丁男持上言上來,而擧動之時,不得投呈,故爲主家周旋,冒挾於十月已捧上言之中云,則或似矣。若曰丁男謀陷主家云,則掌隷院發奸請罪,政中願欲,該院以兵曹公事,何用行賂於刑吏申擢男,中間掩匿乎?其間情狀,有未可知,丁男不現,鄭之經干預與否,憑覈無路。上裁。啓。傳曰,鄭之經母柳氏,有曰,同丁男,捉送京中,而自知其罪,不現刑曹,還爲逃躱云云。之經緘辭則以先囚京奴等語,歸咎該曹,母子之言,大相不同兺不喩,所謂丁男者,若與叛奴,同惡謀陷,則爲其主者,泛聽徒三年收贖之說,而不爲重治,似無其理。以此推之,則前後之言,皆涉修飾不直,甚矣。如此奸濫無狀之事,若不明覈嚴治,則後弊無窮。拿推與否,議啓。刑曹回啓,鄭之經,前後修飾不直之狀,誠如聖敎,拿推當否,自下不敢擅便。上裁。啓。傳曰,拿推爲乎矣。爲先罷職。已上出古判書朴鼎賢日記
酉時,日暈。
上在慶德宮。停常參·經筵。
禁府,鄭之經拿囚。
咸鏡監司書目,慶興馳報,胡人阿乙只乃等出來,會寧報,胡差者老出來事。
府啓,司僕判官安埈,爲人麤猾,曾有鄙濫可駭之事,請罷不敍。答曰,此人盡心職事,□□前愆,可矣。
都承旨沈諿上疏,病重乞遞事。答曰,暗昧之事,伐異之論,不足與較,宜勿辭行公。
申時,日暈。
上在慶德宮。停常參·經筵。
有政。以徐景雨爲承旨,尹義立爲咸鏡監司,任孝達爲相禮,金廷益爲工曹佐郞,金起宗爲戶曹參判,高傅川爲司䆃正,姜絪爲左尹,李顯達爲中和府使,梁有仁爲金郊察訪,金堉爲直講。
府啓,安埈事。答曰,不允。已上出古判書朴鼎賢日記
卯時辰時,日暈。夜五更,月暈。
上在慶德宮。停常參·經筵。
傳曰,大臣·備局有司堂上·兵判·三司長官命招。引見。
明日,有晝講。
慶尙監司書目,玄方等,島主處問安次留館,船一隻格軍九名,二十二日入歸事。
咸鏡暗行書目,咸興判官李敬仁,因民願願留事。
府啓,安埈事。答曰,已往之事,不必深治。勿煩,宜矣。
咸鏡監司尹義立,陳情乞遞事。答曰,廟堂之薦,意非偶然,卿勿控辭,從速往欽。
辰巳時,日暈。未申時,日暈。
上在慶德宮。停常參,只晝講。
晝講。入侍,知事徐渻,特進官具宏,參贊官尹知敬,侍講官尹煌,檢討官崔有海,記事官朴日省·鄭太和·尹坵。講書傳夏書,自夏禹有天下之號也,至示王者無外之意。
院啓,前郡守鄭之經母柳氏,上言冒挾投呈,盜踏啓字,其時內官,令內侍府摘發,拿鞫定罪。前郡守黃一皓,符同牟利之人,本郡應納白苧布作米,收合於民,而以年凶難捧之狀,欺□該曹。防納本邑,恣行奸計,請削去仕版。答曰,依啓。且鄭之經母上言,則其時追挾於未覽上言軸,以圖啓下,非盜踏字之事也。當該內官,從當處置,姑勿煩論。
禁府,鄭之經元情。判付,姑停。
府啓,安埈罷職不敍事。前咸興判官李敬仁,潛奸邑婢,貽笑遠近之狀,臺諫據實論劾,□爲罷職,而暗行御史李行遠,旣不能擧劾其罪犯,反以邑人之□□理請留,請從重推考。答曰,依啓。安埈事,不允。已上出古判書朴鼎賢日記
上在慶德宮。停常參·經筵。
謝恩,副修撰金榮祖。
明日,有晝講。
院啓,李英達罷職不敍事,上言追挾內官,摘發拿鞫事。答曰,已諭,李英達當觀緘辭而處之,更勿論執。
府啓,安埈事。答曰,不允。平安監司書目,鐵山□都督率軍兵三千餘名,二十二日發向登州事。
義州□自十七日至十九日,霜降事。已上出古判書朴鼎賢日記
上在慶德宮。停常參,只晝講。
晝講。入侍,特進官沈悅,同知事張維,參贊官李埴,侍講官尹煌,檢討官金榮祖,記事官朴日省·鄭太和·尹坵。講書傳夏書禹貢,自旣載壺口,至此則導汾水也。
賑恤廳啓辭大槪,副護軍黃性元,私儲正租一百五十石,願納本廳,以補飢民饘粥之用,所當依事目施賞,而親功臣與□士庶自別。上裁。啓。傳曰,依事目論賞,宜矣。
院啓,次知內官拿鞫事,李英達罷職不敍事。答曰,不允。
濟州牧使朴明榑,病重辭職上疏。傳曰,下該曹回啓。
府□□□埈罷職不敍事。答曰,罷職。
都承旨沈諿上疏病重乞遞事。答曰,遞差。已上出古判書朴鼎賢日記
上在慶德宮。停常參·經筵。
有政。以金壽賢爲都承旨,吳百齡爲大司諫,申達道爲直講,權潗爲北評事,沈器遠·鄭忠信爲摠管,沈諿爲同知。
濟州牧使書目,旌義貢物所載船致敗,漂流人物多至□□名事。
明日,有晝講。
咸鏡道御史李行遠入來。
院啓,□□□鞫□□□李英達罷職不敍事。答曰,不允。
接伴使書□□□□□□□□乘船,二十二日發向登州,臣一行出來宣川事。
平□□□□□□□□□甚,行會各官祈雨事。毛營兵丁,變服立撥,必□□□□□□□□□□□指揮事。已上出古判書朴鼎賢日記
酉時,日暈。
上在慶德宮。停常參,只晝講。
晝講。入侍,同知事洪瑞鳳,特進官金慶徵,參贊官朴炡,侍讀官趙絅,檢討官金榮祖,記事官朴日省·鄭太和·尹坵。講書傳夏書禹貢,自潭懷底績,至無所事於貢篚也。
明日有朝講。
宣慰使□目,二十六日宣醞設行事,又上疏奉使無狀,不覺自□□□□□□□□□席藁待罪事。答曰,省疏具悉,爾其勿辭。
慶□□□□□□□□呈,玄方島主處問安,入送□倭,本月二十六日出來事。□□□□□□□□□賜遞免事。傳曰,下該曹回啓。
北兵使□□□□□□□□□□□□賊兵千餘□□□□□□□納降事。□駐□□□□□□□□□□□□□□內官□□□□□□李英□罷□□□□□□□□□□□□□□□□□。
備局啓,朴明□□疏,上裁事。已上出古判書朴□□□□
□□□□辰時,有霧氣。申時酉時,日暈兩珥,暈上有背□□□□□。郞廳李弘稷校正。郞廳魏致亮書。
上在慶德宮。停常參,只朝講。
朝講。入侍,領事李廷□,□□□□□善,特進官韓汝溭·閔馨男,參贊官徐景雨,司諫權濤,持平□□□□讀官趙絅,檢討官金榮祖,記事官朴日省·鄭太和·尹坵。講書傳□□□□恒□□從,至以爲九門無□山也。
政事。掌令李省身,禮曹參判李景稷,弼善吳端,司書鄭百亨,吏曹參判鄭蘊,濟州牧使李眞卿,長淵府使安澈,濟用正金聲發。
禮曹朴□所啓云云。祈雨祭,來初三日三角等處,爲先設行,審理冤獄等事,依前例擧行,何如?傳曰,依施。
兵曹啓辭大槪,邊將取才時,李成吉等九人,盡爲與金庭麟·金圭星等同謀,塗擦簿書,僞□郞官署押,見捉於更考之時。色吏等,已爲捉囚,同謀武人李成吉等九人,令攸司依法定罪。答曰,竝拿推。
宣慰使書目,客使等,以伴從多少,時方爭詰,以此上京日期,漸至遲延事。已上出古判書朴鼎賢日記
輪對官刑曹正郞李惟一所啓,本曹,刑訟重地,素無使令,士大夫家奴來立,而無半布之給,纔經一日坐起,卽爲棄去。至於刑訊之時不成模樣,當爲變通,而自曹難爲。上曰,令該曹變通。兵曹啓目粘連,粘連啓下是白有亦。刑曹是詞訟重地,推考及禁亂徵贖等物,足以雇立下人。決不可以本曹軍需之木,爲騶債之用,創開無前之路,啓辭內辭緣,勿施,何如?崇禎二年閏四月初二日左副承旨臣徐次知。啓依允。已上兵曹謄錄
上在慶德宮。停常參,只朝講。
有政。以金榮祖爲掌令,李曼爲禮曹佐郞,許稷爲直講,李省身爲掌樂正。承旨李靖,以武臣加望事,傳敎。
朝講。因右相啓辭,上曰,金長生·張顯光,皆是宿德之人。自前雖或上來,不久還去,此必予之誠意淺薄而然也。政院,措辭下諭,使之上來。
平安監司書目,鐵山報,千摠韓報國,率軍兵三十餘名,義州立撥次出來。
明日有晝講。
禁府,李成吉等,拿囚。啓。
吏曹啓辭,咸鏡道暗行書狀,慶興府使崔震立,秋毫不犯,愛恤武卒,盡心國事,修擧軍政,明川府使韓璟一,仁明愛民,諳練治兵,北靑判官楊萬古,勤幹有才,淸簡恤民,似當依他例褒賞,而係干恩命,上裁爲白乎矣。慶源府使金大乾,稍有幹能,而在位三年,專不捧還上,今將瓜滿,一時督捧,頗有民怨,永興府使柳舜懋,治民練兵,稍有能聲,而但有不廉之名,且孽子悖惡,作弊民間,怨苦頗多云。令攸司推考,何如?傳曰,允。崔震立加資,韓璟一等表裏賜給。金大乾勿推。
宣慰使書目,客使行期,定於來月初六日,而伴從太少,乘轎難許,夫馬裁減等事,爭執不決,殊爲難處事。已上出古判書朴鼎賢日記
上在慶德宮。停常參·經筵。
持平吳達升來啓曰,永興數字缺□舜懋,從前居官,本無善狀,今以御史書啓觀之,非但有不廉之名,且其孽子悖惡,作弊民間,怨苦頗多云,然則所謂稍有能聲者,不過猾吏之虛譽耳。不可推考而止,請命罷職。答曰,旣已酌處,勿爲煩論。
金壽賢啓曰,今日晝講時,知事李貴力辭備邊司堂上,上曰,以兵曹判書不兼備局堂上,有前例乎,政院考啓事,傳敎矣。問于備邊司,則自古,兵曹判書例兼備邊司堂上云矣。傳曰,知道。
晝講。入侍,知事李貴,特進官南以恭,參贊官金壽賢,侍讀趙絅,檢討官金光爀,記事官金元立·鄭太和·尹坵。講書傳夏書禹貢,自濟河惟兗州,至宜其支離而不能得也。已上燼餘
北兵使書目,慶興報,胡書上送事。
備局啓,吏曹牒呈云云。尹義立,旣爲之蕩滌坐律,公議所係,別無異議,依該曹覆啓施行,何如?傳曰,允。
院啓,同副承旨李靖,前爲遂安郡守,貪饕奢汰,淫刑以逞,及居湖閫,又不改轍,墜失武望,騍仄重地,物情駭異,請遞差。答曰,傳聞未必盡實,勿煩宜矣。
上在慶德宮。停常參·經筵。
徐景雨啓曰,臺諫出去,請出開門標信。傳曰,知道。燼餘
府啓,慶平君玏,所行狂悖,不一而足。上年以無形之事,推徵財産於古阜出身鄭晟之子,井邑主人,橫被捉囚,至於累月之久,旣徵銀子八十兩,而猶未滿意,必欲足百兩之數,莫不駭怪。請罷職,縱慂事知奴子,令該曹囚禁,所徵銀子一一推給事。答曰,王子體面尊重,待之宜厚,近來朝廷輕視,事事爲咎,年年請罪,今日王子實所難堪也。啓辭所謂張應男者,前日摘奸單子中名無,以此觀之,則此事似是風聞,而未必眞實也。且慶平君,被論未久,恥心尙存,必無如此之理矣。爾等所論,殊極不當,更勿煩瀆。
明日有晝講。
宣慰使書目,再次客使生怒不受一路宴享,皆欲不受緣由事。
海運判官書目,田稅不納全州府尹李尙吉罷黜事。
院啓,李靖遞差事。答曰,此時人言,未必盡公,爾等,勿爲毁譽所動,可也。已上出古判書朴鼎賢日記
上在慶德宮。停常參,只晝講。
晝講。入侍,知事金尙容,特進官李曙,參贊官兪伯曾,侍講官金光炫,檢討官金光爀,記事官朴日省·鄭太和·尹坵。講書傳夏書禹貢,自雷夏旣澤,至草木亦得遂其性也。
東萊府使書目,昨日出來倭船島主臣處所送書契·別幅段,捧上,上送物件留庫事。
北兵使書目,會寧報,者胡等委送軍官,設宴贈物,善爲開諭,使之挽留事。
平安兵使書目,義州越邊㺚兵八九名,出來還歸事。
院啓,李靖事。答曰,不允。
禁府,鄭尙古刑問四十次不服,加刑。啓。除刑推議處。又啓目,黃緝,依前啓請刑推。啓。傳曰,允。
府啓,柳舜懋罷職事。慶平君事。答曰,已諭勿煩。柳舜懋,迎送有弊,不必罷職。已上出古判書朴鼎賢日記
上在慶德宮。停常參·經筵。
金壽賢啓曰,明日常參·經筵,取稟。傳曰,停。
夜一更,月暈。燼餘
禁府啓,鄭之經元情,當初冒挾之時,必有同謀之人,而旣無丁男,摘發亦難,係于疑獄,上裁。啓此事現露之後,疑其內官輩所爲,首實罪輕之意下問,則內官白大珪一一直告,厥罪雖重,容有可恕也。擧動前冒挾,則雖非渠本意,貽書內臣,曲逕圖挾之謀,實所難免,詳覈處置,以杜後弊。
慶尙監司書目,客使等,本月初六日,釜山離發事。
院啓,李靖遞差事。不允。
府啓大槪,全州判官申尙哲,頃爲田稅差使員,高重濫捧,以爲入己之資,加以酗酒驕妄,凌蔑上官,多有可駭之事,請罷職事。柳舜懋罷職事。慶平君罷職,奴子囚禁治罪事。答曰,不允。申尙哲,令本道監司,査覈啓聞。已上出古判書朴鼎賢日記
上在慶德宮。停常參·經筵。
朴炡啓曰,持平吳達升,再啓煩瀆,退待物論。傳曰,知道。燼餘
院啓,李英達宰臣家作挐之事,非但臣等所聞的實,南以恭,頃於備局坐中,具陳其可駭之狀,而臨門作挐,肆行憤罵,毆打其妾,幾至死境,塞街觀光者,爲之傾市。至於推考緘答,公然修飾,罪涉欺罔,請罷職不敍。答曰,所謂宰臣家先失其道,被人推詰,似是滄浪之自取也。旣不面詈,則厥失不至大段,勿爲煩論。
體察從事南斗瞻,入來。
賑恤廳,內擲奸。已上出古判書朴鼎賢日記
上在慶德宮。停常參·經筵。
兵批,兼判書李貴病,參判南以恭病,參議尹履之服制,參知李基缺進,右承旨朴炡進。以吳伯齡爲嘉善大夫行龍驤衛副護軍,李楘·尹安國·李靖爲折衝將軍行龍驤衛副護軍。
以成渾領議政追贈單子,傳于吏批曰,領議政追贈,似過。
李植,以賑恤廳言啓曰,副使沈悅,以八邑飢民賑救事,今爲下去,從事官弘文館應敎金光炫,欲爲帶去,係是經幄之官,故敢啓。傳曰,知道。
卯時,有霧氣。自辰時至申時,日暈。夜一更,月入太微垣。已上燼餘
吏批,承旨洪命耉,全州□□鄭文翼,吏曹正郞金堉,持平沈東龜·鄭百亨,吏曹參議李敬輿,刑曹參議李民宬,掌令呂爾徵,大司諫趙翼,副修撰羅萬甲,司書吳達升,禮賓正金榮祖。
咸鏡監司尹義立陳情乞遞事。傳曰,下該曹回啓。吏曹啓辭大槪,頃因其再疏,廟堂已爲覆啓定奪。今不可以一二人之言,輕許遞差,依前廟堂公事,催促赴任,何如?依允。
禁府,白大珪拿囚。
明日有晝講。
平安監司書目,上土僉使許謙,圖給還上,計收人蔘,罷黜事。
院啓,李英達事。答曰,已諭。
府啓,申尙哲罷職事。慶平君罷職事。柳舜懋罷職事。答曰,不允。
上在慶德宮。停常參·經筵。
傳于洪命耉曰,今初三日祈雨祭獻官執事,書啓。
洪命耉,以戶曹言啓曰,以備邊司啓辭,贖還人八九名價物,付送於朴蘭英之行事,傳敎矣。贖還之價,每口曾以靑布六十疋酌定,八名之價,幾至四百八十餘疋矣。自此載送,則畿甸·海西刷還之弊,亦爲不貲。本曹人蔘數百斤,方以靑布貿易事,送于椵島,以此靑布除出,朴蘭英過去時,給付以送,而如或未及換貿,則先將管餉所在靑布貸送,本曹貿易完畢後,還償,宜當。以此意管餉使處行會,何如?傳曰,允。
午時未時酉時,日暈。夜一更,月暈。
兪伯曾上疏曰,伏以,臣伏見近來宰臣臺侍呈告紛紜,見却於政院,則又陳疏請遞,瀆擾震聽,前後相繼。臣於本院,雖在席末,凡辭單之來,臣亦力贊其出給。今臣此疏,反未免今日之弊習,而猶不能止者,誠以病痛之極,不得不呼於天地父母之前也。臣之稟氣虛弱,素多疾病,濕脹風冷,上盛下虛,食上痰火諸症,是臣平生之疾,而人所共知者也。平日十分調攝,僅以支吾,自除本職以來,不顧賤疾,策勵駑鈍,夙夜供劇,以致添傷,種種諸症,乘時發作,元氣䓇苶,脾胃大敗,或飮或粥,入口輒吐,熱上則頭惱若破,熱退則四肢如解,粥飮無節,半日數椀,不得已冒呈辭單,而伏承出給之敎,兢遑悶迫,罔知所措,切欲。此下缺。已上燼餘
慶尙監司書目,本月初六日,客使玄方·平智廣,侍奉二人,伴從十一名,加率從倭四名,釜山離發,梁山止宿事。
備局郞廳以都體察使意啓曰,從事官南斗瞻,下去兩西,守令賢否,察訪枚報事,持啓下事目下去矣。伏見所報,平安道則平壤庶尹李永式,慈詳愷悌,大得民心。成川府使柳秩,剛柔竝用,吏畏民懷。定州牧使黃用正,設屯賑民,全活數多。永柔□□魏廷喆,築堰勤耕,田野日闢。熙川□□柳希培,雖無貪虐之事,而委靡頹惰,吏掾爲奸。黃海道則海州判官朴簉,居官簡約,治聲藉甚。延安□□申得淵,最有風力,政績茂著。遂安郡守權濬,百弊除去,一境安堵。安岳郡守羅德憲,自奉甚簡,撫摩盡誠,軍民之心,無不懽悅。鳳山郡守慶申復,盡心國事,賦役平均,官事修擧,民情愛戴。長連□□盧希聖,頹靡不職,民甚苦之云。柳希培·盧希聖,姑令本道査覈啓聞後處置,何如?傳曰,依啓。善治守令中,治績最著者,抄出論賞。
院啓,李英達事。不允。
府啓,柳舜懋事,慶平君事,申尙哲事。答曰,不允。
宣慰使書目,客使初六日發行,伴從一事,爭詰不回,不得已元定數外,許率四名,尤爲惶恐待罪事。
禁府議啓。判付內,鄭尙古削奪定配。
禁府審理冤獄單子。傳曰,李成吉·梁廷祉·鄭弘發·崔振立·金曇·朴挺立·李文郁·金應哲·李好仁·全鳳祥等,竝放送。
宗簿寺啓目,豐陵守混矣,唐恩夫人發行時,酗酒作亂罪,決杖一百,告身盡奪。啓只決杖,功儀各減一等。已上出古判書朴鼎賢日記
上在慶德宮。停常參·經筵。
賑恤副使沈悅,從事金光炫,通津等八邑飢民賑恤事,出去。
府啓,柳舜懋罷職事。申尙哲罷職事。慶平君事。答曰,不允。申尙哲事,詳査處置,未爲不可矣。
院啓,李英達罷職不敍事。李成吉等,符同奸吏,塗擦文書,少無可疑之迹,有何伸冤之事乎?請還收成吉等九人放送之命事。答曰,罷職。且李成吉等,色吏取服後治罪,未晩矣。
傳曰,祈雨獻官具仁垕·元斗杓·姜善餘·李禎慶·車雲輅等,兒馬賜給,典祀官王輔臣等,上弦弓一張,監察崔仁建等,賜上弦弓,祝史以下,不粧弓一張賜給。
政院啓大槪,獻官等賞給之命,似當還收。啓。答曰,啓辭不無所見,但此時點雨有關,略施賞格,無妨矣。已上出古判書朴鼎賢日記
上在慶德宮。停常參·經筵。
禁府啓,鄭之經冒挾上書之事,必有同謀圖挾之人,而內官白大珪已爲首實,之經貽書內官,曲逕圖挾之狀如是,依前啓,請刑推。啓。答曰,罪犯重大,難於自服,則循例稱冤而已。乃敢專攻有嫌之人,以爲脫身之計,渠意實出於愚惑予心也。其情殊甚不美,故不得已發奸推問,意豈偶然哉?雖然究厥私心,則不過識見不高,志在任便也。今若刑訊,是置人於死,而成人之惡,莫若以其初心,量施輕罰之爲愈也。予意如此,本府更加參商議處。又啓,內官白大珪原情。判付,身爲中人,交結外官,不勝其私,敢爲罔上,罪固當誅。然不可食言,姑從輕典,削職,決杖放送。
禁府,三水郡守李永命拿囚。
同府,鄭希震刑問十次,余大賢四次,黃緝·金圭成一次,不服加刑。啓依允。河崑發承服照律。啓依允。黃汝彭議啓,公事。判付,絶島定配。
同府,姜信立刑問二十次,加刑。啓除刑推,議處。
咸鏡監司書目,旱氣太甚,農事悶慮事。
接慰官書目,客使本月初八日,密陽離發,將宿淸道事。
備局啓辭,咸鏡監司尹義立,屢度陳疏,不得趁時辭朝,催促赴任,何如?傳曰,依啓。
府啓,慶平君事。申尙哲罷職事。柳舜懋事。答曰,不允。且慶平君,設有所失,不可每每施罰,今番置之,可矣。
院啓,李成吉等九人還收放送之命事。答曰,不允。李英達不敍事,停啓。
毛都督接伴使洪靌入來。
禁府,鄭尙古吉州,黃汝彭大靜定配。啓。已上出古判書朴鼎賢日記
上在慶德宮。停常參,只朝講。
朝講。入侍,領事金瑬,特進官沈光遠,同知事朴東善,特進官李景稷,參贊官李檀,執義趙邦直,獻納李景曾,侍讀官趙絅,檢討官崔有海,記事官閔光勳·朴日省·鄭太和。講書傳夏書禹貢,自海岱惟靑州,至因於兗也。
訓鍊都監祕密啓辭。入啓。封下禁府。禁府回啓,大臣命招推鞫爲之事。傳曰,依啓。本府,推鞫爲之。
政院啓,原任大臣,兩司長官,亦爲命招,何如?傳曰,依啓。聞砲手金禮正告變。渠與任景思及砲手六七人,歃血同盟謀逆,自其歃血處來告云,而大將捕捉同盟人問之,則不下一杖,而承服云。景思,卽任檣妾子也。
接慰官書目,初九日,客使淸道離發,止宿大丘,明日仍留設宴事。
朝講,榻前左相所啓大槪,北評事權潗,以弼善爲評事官,邑之高下懸殊,且年已六十,甚不合於此任,似當量其情勢而處之也。上曰,曾未知其老矣。然則改差。
執義趙邦直啓曰,慶平君罷職事。上曰,施罰不久,置之。又啓曰,柳舜懋罷職事。上曰,守令之事,例多毁譽,安知風聞必皆實乎?且有能名,姑置之,無妨。又啓曰,申尙哲罷職事。上曰,渠雖泛濫,而豈至於濫捧二十餘斗乎?以此使之査覈矣。若臺諫論啓而反令査覈,則雖曰,有損於體面,可也,而此則風聞,査覈處之,有何害乎?獻納李景曾啓曰,李成吉等還收放送之命事。上曰,旣已放釋,更問色吏而處之,可也。已上出古判書朴鼎賢日記
朝講時,李景稷所啓,臣待罪氷庫,詳知弊瘼。氷庫,平時則氷夫八十名,奉足八十名,係亦甚多,故所入極優。今則庫直只一人,而年幾七十,所謂書吏者,只有三人。現存位田,僅三十結,一年所收,僅爲三百餘斗。運氷之際,以此些少之物,雇立人馬,勢所未及,而兵曹只給九名,運氷之時,至於官員不得已以私人馬輸送,莫重御供之所用,殆不成模樣,似加給雇立之價。如此事,不可不量宜變通。上曰,言于該曹。兵曹啓辭,傳敎矣。御供氷丁進排之事,已成規例,給價之數,隨時而異,至於五六月氷丁多用之日,則自有加給之事,今不可又爲續續加給,以開弊端,依上年例施行,何如?啓依啓。已上兵曹謄錄
義禁府啓曰,訓鍊都監啓辭,卽刻別隊哨軍金禮正來告曰,有急急告變之事云。略問其大槪,則其言殊甚兇悖,告者金禮正及被告人任慶思,都監軍李善信·河義生·金龍林·朴春男等,自都監已爲拘留,令攸司推覈處置,何如,傳曰,依啓。政院啓曰,以都監草記,令攸司推覈事,依啓矣。卽招禁府郞廳,分付之意,敢啓。傳曰,依啓事,傳敎矣。金禮正所告,係于謀逆,命招大臣,卽爲推鞫,何如?傳曰,依啓。數字缺之已上燼餘
上在慶德宮。停常參·經筵。
謝恩,修撰羅萬甲。
校理李昭漢三度呈辭。遞差。
朝講,崔有海所啓,頃者成渾之追贈領相,自上有過重之敎,成渾德行卓異,生時已經高官,政承追贈,有何過重之事乎?上曰,非以政承追贈,爲過也。至於領相,則似爲過重,故言之耳。承旨李植啓曰,然則以左右間追贈之意,分付該曹乎?上曰,依爲之。推鞫罪人任景思·河義生,刑問一次不服,李善信刑問十四度承服,韓義立刑問十三度,朴春男二度,金龍林施爲次承服。
禁府,問事郞廳,金光煜·金堉·羅萬甲·崔有海。
慶尙監司書目,尙州呈,初五日金貞順·安金等,所騎牛馬,竝爲雷震致死事。
北兵使書目,會寧報,者胡等持所貿□隻二十首,初二日撤歸事。
去夜推鞫,告者金禮正元情。
吏曹啓,都體察使啓辭傳敎云云。以書啓參商,則庶尹李永式,鳳山□□慶申復,治績似爲最著,上裁。啓。傳曰,李永式陞敍,黃用正熟馬一匹,慶申復·權濬,表裏賜給。
府啓,李成吉等事,色吏刑推結末間,姑停。已上出古判書朴鼎賢日記
兵曹啓曰,宗廟望祭·五處三次祈雨祭,及倭使接應所築墻·丹靑等各樣修理軍,禁府逆獄守直軍等一時定送之數,多至四百餘名,雖除出各處軍士,猶患不足,不得已四空闕守直軍士等,量宜除出,推移使喚,事過後還送意,敢啓。傳曰,不允。前者軍士勿爲定送於役處事,啓下矣。兵曹,何以役處使喚事,啓請之,問啓。曹啓曰,傳敎矣。新軍籍時,軍士勿爲定送于役處事,明有事目,凡各司營造等處,定送軍士之事,一切勿爲擧行矣。今此接應所修理處,役事甚浩大,且日期急迫,所報之軍,多至數百名,若專不許,則必有緩不及事之患,若竝雇立則募得亦難,不得已留營軍中,除出若干,使之輪往助役矣。今承聖敎,臣等不能堅守定規之失,著矣。不勝惶恐。今後接應所修理軍,令繕工監雇立,留營軍,勿爲定送,何如?傳曰,依啓。且已爲定奪之事,如是柵送,殊極不當矣。已上兵曹謄錄
金壽賢啓曰,明日常參·經筵,取稟。傳曰,停。
洪命耉,以兵曹言啓曰,數字缺使接應所築墻·丹靑等,各十餘行缺將爲無馬之國,極爲寒心。已往之事,則數字缺參酌處置,今後則一依事目施行,痛革弊端事,啓下行移矣。日月已久,應推官吏査覈科罪之擧,或有無意擧行處,稽緩莫甚。其中尤甚,全羅監司推考,前行移相考斯速擧行之意,各道監司處,更爲行移,宜當。且考戊辰一年孶息及故失之數,通計査出孶息,或只錄孶息,而不錄故失之數。且其所錄孶息,無不無形,小無入啓申飭之意。此無他,近日本曹狃於尋常,孶息成冊,到曹之日,無意考覈,或多或少,任其所爲之致,外方有何所憚而不爲之虛僞乎?依前判付,戊辰年孶息數通考,連等未滿三十七疋者,監牧官當爲罷黜,而丁卯以上則上年已爲抄啓,方爲科罪,戊辰以後監牧則待一字缺年歲末通考後,依事目罷黜矣。此中尤甚數字缺京畿江華·南陽,全羅道順天,慶尙道數字缺黃海道海州等牧場兼監牧,爲先數字缺吏,一一科罪後,啓聞之意,敢啓。傳曰,允。
兪伯曾以承文院官十餘行缺事例不然之意,使之預知之,可也。數字缺使至於乘轎上來云,此乃古無之事,殊甚可數字缺城,則不可乘轎之意,預先言之爲當事,傳敎矣。頃日應接所謄來東萊宴享時牀排饌品,豐侈太過,此雖因循己酉·壬戌等年例,謬而用之,已極無謂。至於一路,則今日乃是開例之始,不可不痛矯前弊,以爲日後恒守之規。故以沿道各站宴享供饋之際,惟務精潔,不事豐侈。且勿使京外豐約有所懸絶,以致客人之見訝事,曾已撥上移文于三道監司及接慰官矣。至京則事例不然之意,誠如聖敎所及,以此行會於接慰官,令通事預先曉諭,而如乘轎一節,實是古無可該之事,自東萊固爭而所不得禁者,都城近處,則決不可依路上乘轎事,竝爲撥上,傳通于接慰官之意,敢啓。傳曰,依啓。
持平沈東龜來啓曰,柳舜懋之事,以御史書啓觀之,則能之一字,不足以贖其所犯,旣入於書啓中,則其可謂風聞之失實乎?貪五六字缺害於永興之民,則決不可仍置,數字缺罷職。慶平君玏,不畏國法,侵虐民八九行缺目覩,出於南中公共之言,豈待四五字缺實狀,請亟命罷職。答曰,數字缺
兪伯曾,以吏曹言啓曰,臺諫有闕,政事何以爲之?敢稟。傳曰,明日爲之。
同知中樞府事韓名字缺上疏曰,伏以,臣自上年十二月望,得胸腹痛,至于正二月,一向苦痛,三月初始得少差,四月念後,前症猝發,痛不可堪,數日方定。醫云若爲鍼灸,可知其根,臣受由鍼灸,僅數三次,胸痛及傷寒,又爲迭作,痛勢極重,久未發汗,一身轉輾枕席,不安不食,今已六日。臣方以爲曠職爲憂,國家不幸,逆變又起於禁旅,臣聞變驚駭,欲爲趨詣,起而復臥者,數三,竟未得進參於推鞫諸臣之後,豈有身爲禁府堂上,國有逆變而不爲參鞫在家者乎?不勝惶恐未安之至。臣本職及兼帶知義禁府事·都摠管,竝命遞改,以安愚分。不勝幸甚。答曰,只遞知義禁。
鞫廳啓曰,金禮正告變之招,如此。所引七人,而孫大順則都監捕捉時,已爲脫逃,令捕盜廳窮極跟捕,而韓義立則都監已爲捕捉拘留云,請拿來。傳曰,依啓。
又啓曰,李善信·韓義立·數字缺金龍林,已爲承服,請竝正刑。任慶思·河義生數字缺隱諱不服,請竝加刑。答曰,依啓。已上燼餘
上在慶德宮。停常參·經筵。
副校理金南重初度呈辭。給由。
罪人任景思加刑施爲次,河義生加刑三度承服。傳曰,告者金禮正放送。
禁府,韓義立·李善信·朴春男·金龍林·河義生·任景思,軍器寺前行刑。啓。
政事。知義禁洪瑞鳳,掌令金坽。全州判官李尙吉仍任,以監司狀啓也。穩城府使曺後益,贈左議政成渾,禮曹正郞元振河,直講李昭漢,尙衣正呂爾徵,文學崔有淵,北評事蔡裕後。
明日有晝講。
府啓,慶平君玏事,柳舜懋事,申尙哲事。答曰,不允。且慶平君事,措語太過,殊無尊敬之道矣。
咸鏡監司書目,吉州營將柳光春,處事顚妄,罷黜事。已上出古判書朴鼎賢日記
兪伯曾啓曰,明日常參·經筵,取稟。傳曰,只晝講。
徐景雨啓曰,小臣推鞫坐起下直。傳曰,知道。
持平鄭百亨啓曰,臣本無似,最居人下,而前後寵擢,出於夢寐之外,瞻顧兢惶,若隕淵谷。臣曾參講院,重患胸腹之痛,稽謝累日,冒昧呈告,恩遞纔下,新命繼至,臣是何人,叨蒙聖恩,至於此極?圖報埃涓,非敢望也。奔走職事,是臣至願。而顧臣所患,轉輾添傷,委頓牀席,欲起還仆,臣誠悶迫,無地自容。計不獲已。更呈辭單,二日三呈,政院退却,戰慄危懼,罔知攸處。不幸今者,逆變又起,揆以分義,亦不敢退伏,至如顚仆,有不暇顧,扶曳力疾,今始來謝,而罪在逋慢,合有邦憲。以此以彼,決難仍冒,請命遞斥臣職。答曰,勿辭。
傳于兪伯曾曰,咸鏡監司,何日辭朝?問啓。洪命耉回啓曰,咸鏡監司數字缺得病患甚重,未易發行云。敢啓。傳曰,使之從速赴任。
朴炡以兵批啓曰,十餘行缺謙啓曰,鏡城判官及北評事,自古必擇送者,其意有在,若極擇有名望者及曾經侍從者,差送,二字缺必有憚壓之勢矣。上曰,此後言于該曹,使之各別擇差。臣適於是日,入參筵席,得聞上敎。故向日政席,極擇有名望臺侍之人,而權潗之年滿六十。臣與權潗,交分甚疎,何能得知之乎?妄爲注擬之失,臣固當之,而無故而撤侍從左降云,則不亦冤乎?今政,北評事當出,而筵臣之所啓如此,自上雖有擇送之敎,侍從之人,則似難輕易注擬,何以爲之?敢稟。傳曰,知道。侍從中年少有名望者,擇送。
徐景雨,以義禁府言啓曰,金禮正論賞事,傳敎矣。令該曹各別擧行,宜當。敢啓。傳曰,依啓。慶思等捕捉人,亦爲照例論賞。
洪命耉,以兵曹言啓曰,孔子曰,國之大事,在祀與戎,孫子曰,兵者,國之大事,死生之地,存亡之道,不可不察也,至哉斯言。君不擇將,數字缺與敵,將不鍊卒,以其卒與敵。擇將之術,都數字缺算勝者,得算多也。臣等不敢輕議,數字缺鍊兵之要可乎?鍊兵有要,以一四五字缺益辦知分數而已。雖知分數,而不知八九行缺以取平壤之捷。以此觀之,劍術四五字缺術利於戰,故戚將,猶以一方之恒敎四五字缺以成俗習,而能變弱爲强,化劫爲勇,卒爲天下精兵,以禦倭寇。況我以千乘之國,不能習短兵相接之技,徒以望敵走避爲能事,可哀之甚也。故相柳成龍,於兵事頗留意,製進增損戰守圖十七策。成龍爲體察使,久在浙兵陣中,熟見劍術莫要於迫戰,故以劍術要用之策,告於宣祖。宣祖大然之,令禁衛將士竝習劍術,屢於禁中,親臨試劍,分等賞賜,或陞爵或賜馬,聳動一世,欲成國俗如浙江,以爲復讎之地。而不幸,成龍爲賊臣爾瞻輩所斥,竝與其所設劍術而廢之,此亦世變之可觀處也。數十年之後,臣冒忝本兵,首請以劍術先習於禁衛,使四方效之,人或以爲不便,而獨聖明許之,數月之內,不特京中多有成才者,外方學劍者,或有試劍於本兵,以望禁軍者。若因此成俗,使國之武士而年少帶劍者,勿論貴賤,數字缺劍術,則未數年內,不難爲浙兵,而加以我國數字缺下所無之長技乎?用劍不特利於數字缺時,固其筋骸之束,而又鍊其八九行缺
洪命耉,以兵曹言啓曰,數字缺軍籍時,軍士勿爲定送於役處事,明有數字缺凡各司營造等處,定送軍士之事,一切勿爲擧行矣。今此接應所修理處,役事甚浩大,且日期急迫,所報之軍,多至數百名,若專不許,則必有緩不及事之患。若竝雇立,則募得亦難,不得已留營軍中,除出若干,使之輪往助役矣。今承聖敎,臣等不能堅守定規之失著矣,不勝惶恐。今後應接所修理軍,令繕工監雇立,留營軍,勿爲定送,何如?傳曰,依啓。且已爲定奪之事,如是擅送,殊極不當矣。
李植,以戶曹言啓曰,今月十一日夜,盜賊自算員廳北窓越入,自其抹樓下,通入于版別書吏房,穿破版別柧壁,仍穿入應辦庫間,銀子一千兩入置櫃子,割其封鎖,偸取二百八十一兩五錢,而他餘物件,依數仍存。本曹,乃貨物所儲之地,有此穿窬偸竊之變。此雖出於不能典守之所致,而國法之解弛,人心之極惡,一至於此,委屬痛惋,數字缺時出入曹中,慣知形勢者之所爲,諸邑數字缺日上直人等,竝爲捉囚,一邊査覈,數字缺子處,督令生徵,而已過數日,尙無八九行缺御供氷丁進排之事,已成規例,給價數字缺至於五六月氷丁多用之日,則自有四五字缺可又爲續續加給,以開弊端,依上年例施行,何如?傳曰,依啓。
洪命耉,以侍講院言啓曰,新除授文學崔有淵,時在開城府任所。書筵入番事緊,斯速乘馹上來事,下諭,依前例院書吏給馬下送,何如?傳曰,依啓。
持平沈東龜來啓曰,守令有不廉之名,則其餘無足取也。衙屬作害于民間,則其他不須問也。柳舜懋之罪,御史得實於廉訪,該曹請罷於覆啓,臣等亦論之已盡,而聖批一向牢拒,是殿下欲以能猾之虛名,貸其貪縱之實狀也。曲貸貪縱之一守令,而御史·該曹·臺諫之言,皆不見信,則不亦損傷於體面乎?請命罷職。慶平君玏,侵毒閭閻,攘奪財産,愈往愈甚,而聖上之曲貸者,私恩也,臣等之强聒者,公法也。玏,外若愚狂,內實貪殘,今以私恩而置之,則其不畏公法也,益甚,小民抱冤而無訴,其爲害也,不止於今日也。請命罷職。宮奴作弊之尤甚者,令該曹囚禁重治。臺諫之論事,豈皆目覩而發?無非出於數字缺列論列,言必採納者,誠以重臺諫四五字缺一守令,反有覈處之敎,揆之七八行缺所,蒼黃走出,無地自容。臣於慶思四五字缺大順云者,丁卯冬,以都監砲手,赴臣陣下,數字缺善使刀,頗存顔色而遇之,及臣還城之後數字缺時來見。臣之於此,雖是夢寐外橫厄,而毋論緊歇,名出賊口,則是何等惡名,而一日默默晏然而已也?伏願聖明,亟命竝削臣所帶職名,使之屛伏待罪。不勝幸甚。憂惶情迫,徑冒震嚴,尤不勝惶懼隕越之至。答曰,省疏具悉。逆徒之言,殊極兇悖,可謂卿有厄矣。其言不足介懷,宜勿辭,安心行公。
夜一更,月暈右珥。自二更至五更,月暈。
鞫廳啓曰,任慶思,刑問二次施爲次,河義生,刑問二次·訊杖二度竝承服,請正刑。答曰,依啓。金禮正,放送論賞。
又啓曰,任慶思承服之招所引柳德澤·金九常,問其所居處,則慶思曰,柳德澤則金禮正知之,金九常則朴春男知之云。問于金禮正,則以爲慶思聞德澤之勇力,要與相見,而德澤與我雖是同哨之人,不爲相切,故終不開口,以此昨日告變時,不爲擧論云。問金九常於朴春男,則以爲慶思聞九常之勇力,要與相見,一番招致,使數字缺已,此事則全不傳說云。以此見之,則似四五字缺身出賊口,拿來事,何以爲之?。數字缺。已上燼餘
上在慶德宮。停常參,只晝講。
晝講。入侍,知事李貴,特進官金起宗,參贊官兪伯曾,侍讀官崔惠吉,檢討官金光爀,記事官閔光勳·朴日省·鄭太和。講書傳夏書禹貢,自海岱及淮,至所以志濟也。
政院啓,金禮正論賞事,傳敎。令該曹擧行,宜當。傳曰,依啓。景思等捕捉人,亦爲照例論賞。
院啓,申尙哲,憲府論濫猾之狀,而聖批乃令本道査覈。李尙吉年輩,在廷臣中甚高,尙哲以年少微末之人,且爲其下官,敢肆輕侮,且其田稅濫捧取怨道中之狀,非但憲府之臣聞之,臣等亦皆聞之。請還收査覈之命,亟命罷職不敍。答曰,此事,一司論之,足矣。勿爲過中之擧,可也。
府啓,前啓。答曰,不允。
開城留守書目,今月十二日,自巳時至亥時下雨事。已上出古判書朴鼎賢日記
下直,缺原縣監崔悌元,阿山萬戶趙宗伯。
兪伯曾啓曰,明日常參·經筵,取稟。傳曰,停。
落頭尙容·申景禛啓曰,以兵曹數字缺使所接處修理軍雇立事,允下矣。而近來法綱解弛,且値凶歲,各道各官,稱以數字缺監匠人價布未上送者,幾至半餘。常時諸營繕,工匠役價,每患不足,尙未准給,已過累朔,逐日呼冤,常以爲㦖矣。今者倭使所接處墻垣加築修理之役事,當刻期完畢,且接應所別工作,宴享處牀單,隨處輸運之役,極甚浩大。本監則自古無役軍出處,故例自兵曹定送矣。今以本監募立使役,客使入京日期亦迫,極爲悶慮。請令兵曹依規例題給價布,募立役軍,俾無生事之患,何如?傳曰,依啓。
傳曰,史官二員待命,騎馬六匹立之。
以刑曹春景等照目,傳于兪伯曾曰,此律是乎?問于本院律官以啓。
兪伯曾,以義禁府言啓曰,逆賊任慶思·李善信·河義生·金龍林·朴春男·韓義立等,已爲正刑,破家瀦宅,降其邑號,罷其守令,緣坐籍沒等事,令該司捧承傳擧行,何如?傳曰,依啓。
兪伯曾,以兵曹言啓曰,允二字缺當初慶思等諸賊,自都監捕捉,某某人數字缺功與否,本府無從査覈,令都監査數字缺人分等抄啓,何如?傳曰,依啓。
七八行缺誚,又縱孽産,作害民間,則固當斥黜,數字缺殿下,何惜於一貪縱舜懋,而留時引日,數字缺以傷論事者之體面乎?請亟命罷黜。慶平君玏,從前所爲,狂縱無比,到今作弊,罔有紀極。閭巷小民,不堪侵毒之患。臣等之論,亦因見聞慘駭而發,如欲隨其罪犯,逐一論之,日不暇給矣。啓辭中措語,亦云末減。今若容貸,益肆無忌。請命罷職,宮奴之尤甚者,令該曹囚禁重治。臣等,將全州判官申尙哲之罪,論之累日,未蒙允兪,臣等竊惑焉。尙哲濫捧田稅,播怨於列邑之民,酗酒廢事,驕妄於上官之前,南中公共之言,藉藉難掩,覈處之敎,只爲損傷體面之歸矣。請亟命罷職。新除授掌令金坽,時在慶尙道禮安地,請斯速乘馹上來事,下諭,依前例,府書吏給馬下送。答曰,依啓。慶平君事,予意已諭,毋庸更煩。柳舜懋·申尙哲等事,不允。
正言柳景緝來啓曰,憲府論全州判官申尙哲濫猾之罪,而聖批乃令本道査覈,至於論執累日,而尙靳一兪,臣等竊惑焉。臺諫論劾,出於風聞數字缺而妄論者,固或有之,此聖心所以不數字缺於言者之過實而不卽允許也。七八行缺吉年輩,在廷臣中甚高,雖朝廷四五字缺敬,尙哲以年少微末蔭官,且爲其下官,敢數字缺此風,甚不可長。且其田稅濫捧,取怨道內之狀,非但憲府之官聞之,臣等亦皆聞之。至於大司憲張維之啓云,親聞南方人之言,則其非道路傳聞之比,明矣。臣等竊聞外方之言,差使員濫捧者,一石加捧至十七八斗者,間或有之,至於捧二十斗者,蓋未有也。一石捧二十斗,則其加捧乃五斗也。以情理言之,則雖汎濫之甚者,宜若不至於此也。此殿下所以疑其不近也。然天下之爲惡者,豈皆近於情理乎?若近於情理,則人豈駭而怪之乎?惟其事乃常情之所不當然,故怨聲盈於一道,而至聞京城藉藉也。一守令論劾,非必兩司俱發。今此臺臣之言,決非出於一二人流聞虛實難准者也,亦決非出於一毫私愛惡也。而乃不得取信於聖明,至令査實,臣等竊恐所損非細,不敢默默。請勿留難,還收申尙哲査覈之命,亟命罷職不敍。答曰,此事,一司論之,足矣。勿爲過重之擧也。
卯時辰時,日有重暈,內暈有左珥。自巳時數字缺時,日暈。
午時,上御資政殿。晝講。入侍,知事李貴,特進官金起宗,參贊官兪伯曾,侍讀官崔惠吉,檢討官金光爀,記事官閔光勳,注書朴日省,記事官鄭太和。上讀前受音一遍。惠吉講自徐州止東原底平,音一遍。釋大文一遍。上讀新受音一遍·釋大文一遍。惠吉講旨義曰,徐州之地,春秋時乃宋地也。戰國時屬於楚,數字缺東南形勝之地。東連齊·魯,故多有文雅之風,數字缺趙·魏,故有雄傑豪俠之氣。金光爀曰,數字缺曰地,燕·趙則接界而已。惠吉曰,淮之水七八行缺今屬兗州。其澤甚大,一名南旺湖,四五字缺入京師,此乃澤中最大者也。講訖。數字缺曰,臣忝在本曹,今累月,別無料理之補於數字缺今雖在本兵之長,而軍兵凡事,皆自備局主管,兵曹則不得干預,脫有緩急,勢難處斷。只將官敎訓一事,則自曹爲之。故臣初入本曹,一以大典試才之規爲之,必入格者付祿,全不用請囑矣。國家重事,莫如鍊兵,如有討賊復讎之心,則上自人君,下至百僚,皆以激勵爲心,可也。范蠡相越,聚敎二十年而後能成大功。今則未有如范蠡者。旣見辱於胡人,倭情亦有可痛之事,而我國只持空拳,少無所恃。三國鼎峙之時,尙有四十餘兵,隋·唐之君,動天下之兵,來臨邊上,而尙未能得志。兵備若如今日之虛疎,則何能如是乎?兵書云,敎士三萬,則可以橫行天下。若得士卒心,則人皆欲死於國事,安有不濟之理?岳飛敎士時,盛土於袋中,令軍卒負疾走,只敎眼明耳聰之法,此可見敎鍊軍士各有其方也。且今日之弊,專在於各官守令,欲得淸名,又欲要譽於時,盡減官廳所納,且無元穀,倉庫日漸空虛,軍糧之不足,固其宜也。今之上策,莫如銳意於多聚數字缺如黃州·平山·江華·南漢等處,積峙待變,四五字缺之道乎?壬辰以前,軍糧之數,至於三四四五字缺其時,李珥上疏,尙以不及前日爲七八行缺際,不計兩班及庶孽,一切以充額爲六七字缺闕,則不問曲直,刻徵闕布,人心之渙散,五六字缺我國主兵者,不知用兵本意,故事皆虛疎。頃者數字缺昉爲首相,欲盡徵八道軍兵。臣語曰,若盡發八道軍兵,以何糧饋之乎?昉曰,出於倉卒,故未及思營,而如是分付也。仍令分二運上來。我國徒知有軍,而不知用軍之道。凡用軍,先知糧餉之多少,然後調發,可也。不然則是猶朝不繼夕之家,多請衆賓也。古者八家出一士,七家同出弓矢·衣資,以給一士,及其赴防,則七家或出糧米,或出刷馬。今亦一遵此制,有兵十萬,則以一萬人送防戍,九萬家同出其力,以爲資裝,則庶乎可也。今則不然,調發九萬,則九萬人,皆奔走,而邊民則疲於供饋,本軍則勞於久戍,終歸於無用,是猶有米而不知作粥作食之方也。古者李滿住往擊之時,只用黃海軍五千,而不徵遠道之軍。近來國家徒知得兵之多,而施爲之際,無非虛事。自上雖有欲爲之志,而臣僚間所爲之事,少無有補於國,此非爲不忠也,不知其要故也。如其計慮有補於國,則不拘職秩之高下,雖承文正字之微官,必超遷大用,可也。臣之言語不憚煩碎者,不二字缺忤,唯盡所懷故也。非不知自上厭聞,人亦數字缺,而臣如不言,則誰復有盡言者乎?自反正四五字缺言,則國事豈至於此乎?南以興,若令不七八行缺不及臣矣。況今則持兵者,作一事發一言,四五字缺齊斥而攻之,如此而可爲國事乎?欲委任四五字缺務之事,一從其言,不爲浮議所動,則此賊可伐,而今二字缺有一箇謀士,雖有而不得行其計,其何能有爲乎?臣今年老,氣力已衰,而公務之事,不敢或怠,慕華館試時,曉往暮罷,而不知其疲。昨日兵曹坐起時,郞廳四員,一時呈病不來,近來病患,偏萃於年少之人。國綱如是,而可能爲國乎?古者謝安不避私嫌,薦用謝玄,能成大功,今臣亦當不避嫌,而各言其子之賢不能矣。臣之子時白,勇力多而且有計慮,多得軍人之心,若選五六千軍兵,使之領率,則可當一隅,而他人豈無如時白者乎?多得如此人,或守山城,或守邊邑,或令犯斫,或令要擊,則可以禦賊矣。用兵非一道,或戰或退,隨勢變通,可也。今則或守令,或邊將,使守一城,而內無守兵,外無援軍,故守城之將,以死自盡,略不忘戰,此豈軍法乎?且凡事互相和協,可也。而臣雖爲本兵之長,動輒與備局不合,近來氣色,自上豈不知之乎?雖以大臣之尊重,其待下官,必有不能之事,然後不計六卿之位高,而招致詰責,可也。雖黃喜爲相,而必無無端數字缺事也。且凡事或初若迂遠而終能有成,田單數字缺牛之事,若令今日臺諫見之,必欲論劾,五六字缺者自有所見,豈可輕議乎?頃者臣欲七八行缺居之變,爲都訓導有功勞者也。凡寸五六字缺貴賤,渠以至誠學習,若能成就,則將欲四五字缺近見諸宰中李曙,能通兵書及兵法,其次數字缺知之,頃者示臣一冊,乃浙江兵法也。用劍之法,皆載其中。今盡誠於國事而解曉兵書者,李曙·權□也。臣之老妄,安能久居此任乎?須於兩人中,改授此任,使之責效,可也。兩人之外,崔鳴吉力量雖不大,而亦可堪任矣,一從其所言,渠所薦拔者,用之不捨,則可也。近來名士得名者,皆無可用之人,其中金光爀,最可用也。頃爲兵曹佐郞時,凡所捧之物,一一詳明爲之。今三軍色郞廳,乃洪翼漢也,凡事皆詳察爲之。富國强兵之本,皆在兵曹,若盡得金光爀·洪翼漢之輩,使之主管,則兵曹必有餘儲,而國用可足也。兵曹封不同之木甚多,庫間似狹,故今方加造數三間耳。近來本曹多有可觀之事者,亦賴尹履之之幹局盡心,李基祚之精詳勉力也。且勸奬軍人,興起其心,莫如賞格。先祖朝或有試射於禁苑,柳成龍爲體府,鄭忠信以試射賞格,受馬至於十匹之多。今如如是爲之,雖文臣亦時時試才,一以武字着意勸課,可也。都監軍,有才不成者,亦必多矣,所當常加勸奬,則臨急可以得力。壬辰之亂,全羅一道,多得選軍,斬獲衆賊。臣時爲數字缺得壯健軍四十名,以膽勇軍爲名,多捕七八行缺義立,旣是當坐之人,則以治逆之四五字缺壞其法也。雖張釋之復起,必執法不四五字缺立,多有才局,爲人可惜,故尙此置之矣。自上若問於執法之臣曰,予欲以權道用義立,於義如何云,則臣豈敢强執以爲不可乎?上不答。上曰,北評事頃已差出,而聞其人老病不合云,然耶?貴曰,然矣。年雖五六十,而氣力不衰,則豈不合爲評事乎?但權潗爲人,氣質柔弱,似不合於彈壓之官矣。臣頃承以侍從擇差之敎,披閱官案,欲以金堉·金世濂擬望,人皆驚訝。臣以爲欲重北邊,況有聖敎,雖淸流,豈難於差送乎?然物情終以爲未穩。臣欲以鄭百亨首擬,而適百亨與朴炡,以妾同壻相避,不得注擬,不得已以權潗擬受點矣。且用人之道,不可不均一。尹安國年旣六十,前者再巡赴京,今亦將爲赴京。此外豈無曾不赴京者,而獨安國偏受獨賢之勞。外議皆以爲未穩,而旣已差出,故自下不敢仰達。臣今因權潗之事,敢此竝啓。罷出。已上燼餘
上在慶德宮。停常參·經筵。
副校理金南重再度呈辭。加給由。
祈雨等處,內摘奸。
接慰官書目,客使十二日到善山,以雨留一日,十四日發向尙州事。
禁府啓,逆賊任慶思·李善信·河義生·金龍林·朴春男·韓義立等,已爲正刑,破家瀦宅,罷其守令等事,擧行,何如?傳曰,允。
明日有晝講。
院啓,申尙哲罷職不敍事。答曰,罷職。
咸鏡監司尹義立上疏,病重乞免事。
府前啓。答曰,不允。
慶尙監司書目,晉州呈,閏四月初六日雨雹大作,禾穀致傷事。已上出古判書朴鼎賢日記
下直,公淸水使宋英望。
兪伯曾啓曰,明日常參·經筵,取稟。傳曰,只晝講。
朴炡啓曰,公淸水使諭書安印,請出寶及密匣。七八行缺
持平沈東龜來啓曰,柳舜懋,貪猾於閫師之時,侵害於永興之民,則舜懋之以能得名,不過爲虐民之能也,貪財之能也。而殿下以能之一字,曲加容貸,臣等實未知聖意也。請亟命罷職。慶平君玏,從前所爲,狂縱無比,到今作弊,罔有紀極,閭巷小民,不堪侵毒之患,臣等請罪,亦出於不得已也。公法至嚴,恩不可以容貸,請亟命罷職。答曰,勿煩。
正言柳景緝來啓曰,劾一守令,兩司俱發,誠爲過重。然臣等之論,非獨爲一申尙哲發也。只爲臺官所論,明白無疑,而殿下不之信,至令査覈,其於待臺臣之道,實爲未安耳。尙哲濫猾之狀,播聞中外,人皆怪駭,臺臣之言,決非虛妄,未知殿下,緣何惜此一微末浮妄貪恣衆所共惡之人,而不信耳目之臣乎。言官所論,旣不可信,則本道所査,獨爲可信乎?竊恐自此言官,無不心闌意阻,不敢有所言,而驕妄奸濫之人,益無所忌憚也。請勿留難,還收申尙哲査覈之命,亟命罷職不敍。答曰。二字缺
朴炡啓曰,申尙哲罷職事,數字缺臺諫,方以罷職不敍論啓,罷職承傳,六七字缺。傳曰,知道。
洪命耉啓曰,常時政丞箚子批答,例以舍人傳諭矣。卽今領相箚子批答,當以舍人齎去,而舍人之家,在於門外,不得牌招,不得已以司錄傳諭之意,敢啓。傳曰,知道。
咸鏡監司尹義立上疏曰,伏以,饑蝨微臣,迫於危懇,瀝血封疏,屢叫天閽,罪合萬死。伏地戰慄,無自容。固不敢更之瀆浼,以速鈇鉞之誅。而臣不幸宿患腰脅之痛,卒然復發,日夜刺痛,不能屈伸,今已累月,鍼藥無效,一向告劇,旬月間,必無運身之理。當此北邊朝夕可虞之日,赴任無期,臣之狼狽,至此益甚。臣之分義,雖赴湯火,有所不辭,病勢如不至十分危篤,則何敢仰干宸嚴,以爲覬免之計哉?臣誠悶迫,罔知所出。伏願聖慈,特垂矜諒,亟命鐫免,公私幸甚。答曰,省疏具悉。數字缺殊極過矣。從速調理察職。已上燼餘
上在慶德宮。停常參,只晝講。
晝講。入侍,同知事張維,特進官洪,參贊官鄭經世·朴炡,檢討官羅萬甲,記事官朴日省·鄭太和·尹坵。講書傳夏書禹貢,自厥土赤埴墳,至亦可以通河也。
領相箚子。答曰,省箚具悉。往者李貴妄論大臣,厥失大矣。然志在矜伐,而無他心,其不擇言,亦是病痛,故置而不責也。其憤懥之言,不必與較,卿其勿辭,安心行公。
答尹義立疏曰,省疏具悉。如是固辭,殊極過矣。從速調理赴任。
賑恤使沈悅,賑恤後入來。
黃海監司書目,九月山城屬邑安岳等居民等狀,營將信川朴,從民願陞授防禦使,使之專守此城事。
兵曹啓,咸鏡監司書狀,營將柳光春,不待主將之令,擅自發兵,拿推定罪,何如?傳曰,允。
府前啓,慶平君事。柳舜懋事。答曰,不允。
院啓大槪,白大珪,於本律降等論罪,鄭之經,依禁府回啓,刑推得情,依律定罪事。答曰,已爲取決,更勿煩瀆。鄭之經事,不待議處,輕先請鞫,事甚不當矣。申尙哲事,停啓。已上出古判書朴鼎賢日記
下直,咸興判官李有謙。
洪命耉啓曰,明日常參·經筵,及來二十一日輪對日次,取稟。傳曰,數字缺輪對爲之。
朴炡啓曰,卽見黃海七八行缺捕捉事,捕盜廳移文于本府,本府卽數字缺關字,備錄容貌·年歲·所着服色,撥上傳數字缺西監兵使期於捕捉,而萬一逸越他境,則意外之患,尤極可慮。兩西監兵使及義州府尹處,將此事意,急急下諭,何如?傳曰,允。
洪命耉,以禮曹言啓曰,氷庫運氷之際,兵曹不爲准給負氷價布,以致該庫下人,將不得撑支之弊,前日提調臣李景稷,已達於榻前矣。今者西氷庫,牒報于本曹,常時進排,例以五月初一日爲始,而今以閏朔之故,本月十六日爲始,磨鍊進排,私馬雇運,更添半朔之弊,二三下人,力盡不得保存云。負氷軍一事,從前曾有變通之議,而兵曹以加給價布爲難,因循不改矣。今此閏朔半同之價,實是元定外之剩數,亦不係常年之援例,令兵曹量宜給價,以紓殘司一分之弊,何如?傳曰,依啓。
洪命耉以成均館官員以知館事意啓曰,儒生支供魚饌,在平時,司贍寺,月給木七同,而猶爲不足,故折受京畿富平·江華·喬桐,全羅道靈光·海南若干處科水補用,自祖宗朝已成規例。而壬辰之後,國儲蕩竭,司贍數字缺旣不爲題給,故只靠科水供用矣。丙寅年間,司饔院因漁夫所訴,富平地科水處入七八行缺顧此多士所供,盡革罷,自本館頓無數字缺用之策,又不可專責於貧寒典僕。故頃者數字缺員,以變通之意,略陳於輪對入侍之日,而該曹未詳本館事勢如此,乃以物力完復後更議事,防啓。國家養士之道,誠不可如是苟且。請令該曹或倣平時量給木綿,或魚箭處依前科水事,從長變通,俾無多士闕供之弊,何如?傳曰,依啓。
持平沈東龜來啓曰,咸鏡守令,武夫居多,北路之民,偏受其害,守令中如有不廉者,則所當亟加斥黜,以紓民怨,可也。柳舜懋,居官不廉,縱子侵民之實狀,御史旣已上聞,臣等論之已盡,而聖聽愈邈,公議益激,請亟命罷職。慶平君玏,從前所爲,狂縱無比,到作弊,罔有紀極,閭巷小民,不堪侵毒之患,臣等請罪,亦出於不得已也。公法至嚴,決不可容貸,請命罷職。答曰,不允。
正言柳景緝來啓曰,臣等伏見鄭之經·白大珪等元情公事判付云。白大珪,姑從輕典,削職決杖放送。鄭之經,今若刑訊,則是置人於死,而成人之惡,莫若以其初心,量施輕罰之爲愈,本府參商議啓。臣等數字缺焉。夫國家所以爲治者,唯在政刑,政刑壞亂,數字缺有國以來,自有法律,古今之所傳七八行缺納之路,某條周旋呈納云。其書中之辭,數字缺知,而其言云,觀武才擧動已過,某條數字缺擧動已過,而某條呈納,非謂追挾而何?白大珪,二字缺旣已首服,其罪當誅。雖以不可食言,而不處以本律,亦當用次律,豈可止於削職決杖而已乎?至於鄭之經,則交通內官,請囑冒挾,以成其欺罔,其奸匿極矣。之經旣甘爲此事,而又欲歸罪於他人,其凶譎不測,又莫甚焉。豈可謂之識見不高,而不以其罪罪之乎?凡天下之爲惡者,以其初心言之,皆出於識見之失也。若不論其所犯之大小,而皆以初心恕之,則天下豈有被罪者乎?且其罪應死,則何可不置之於死,其罪惡已極者,則豈待刑推而後,其惡乃成,不刑則爲無罪之人乎?夫罪之輕重大小,各有其律,人君用法,當一視夫律而已,不可着吾私意於其間也。所謂物各付物是也。若彼罪自輕而重之者,固私意也。彼罪自重而輕之者,亦私意也。之經所犯,必有其律,處此之道,亦律而已。不知何故,棄其律而施以輕罰乎?蓋古者用法,或法重而情輕,則有以其情而輕之者矣。如書所謂刑故無小,宥過無大,及所謂非眚維終,自作不典,厥罪少,乃不可不殺,乃有大罪,非終,乃唯眚災,旣道極厥辜,乃不可殺。諸葛亮治蜀,服罪輸情者,雖重必釋,七八行缺。答曰,已爲酌處,更勿煩瀆。且鄭之經事,不待議處,輕先請鞫,殊甚不當矣。
兵曹判書李貴箚曰,伏以,臣本愚妄,徒知有懷必達,措語之際,只以援引事理,冀悟聖聽爲主,妄效古直臣風節,不避忌諱,雖語觸天威,猶不暇顧,而聖量每加優容,以至今日,況其他乎?頃日筵席,非有他意,適因用人各取其所長等語,不覺自矜己能之失,而偶然語及大臣,致令大臣有所未安,而至於陳箚,臣之老妄顚錯,至此尤著,請命鐫削臣職,以戒妄言之罪。不勝幸甚。答曰,省箚具悉。卿其勿辭察職。
午時,上御資政殿。晝講。入侍,同知事張維,特進官洪靌,參贊官鄭經世,參贊官朴炡,檢討官羅萬甲,注書朴日省,記事官鄭太和·尹坵。上讀前受音一遍。經世講徐州章,自厥土赤埴墳,止浮于淮泗章音一遍,釋大文一遍。上讀新受音一遍·釋大文一遍。經世講論旨義曰,夏翟,以夏時之翟爲解,此乃誤也。夏者,五色之義也。所謂夏翟,乃五色之翟也。蠙珠者,珠出於蠙,非是蠙與珠爲二物也。玄纖縞,以諺解見之,當作纖縞之玄者,此亦誤也。數字缺與纖與縞三物也。上曰,貢賦之中,珠數字缺珠必與玉竝稱,玉則如圭璧·佩玉之類,七八行缺三四千矣。上曰,其氣色,如何?靌曰數字缺浦,都督多有危疑之心。及見臣等,頗有喜數字缺聞張大秋之言,則渠之疑我國,甚於我之疑渠,二字缺譯官,問接伴使之入來與否。以臣等所見,渠必無他意,雖有他意,力亦不及也。上曰,都督入往登州時,多率軍兵云,有何主意而如是耶?此甚可駭。對曰,島中亦有公論,以帶兵入往,皆以爲非矣。見其氣色,則欲留島中,以爲自全之計,故姑率軍兵入往,以示自强之勢,此必無他意也。上曰,帶去三四千兵丁云,島中留兵,幾何?對曰,都督去後,島中軍兵稀少。以此見之,兵必不多也。率去船隻,五十餘隻。上曰,其船有防牌制度耶?對曰,唐船則異於我國,制度皆齟齬矣。上曰,其制大耶?對曰,或有大者,或有小者,雖以彩色粧飾,所見可佳,而甚爲軟脆,如遇險阻,致敗極易。經世曰,都督所爲,人皆疑慮,而近聞島中形勢,則兵力不多,必無可慮之事,但渠若有提本自陳之事,單舸入往足矣。何用帶去三千兵也?五十船隻,浮入洋中,則登州近處必震驚,如此,則於渠事必不順。頃見西路狀啓,則濟南軍門,亦多疑慮云。渠若不往袁軍門,數字缺必將疑其逆命。勢雖不能拿去,而糧餉則必數字缺運給,如此則文龍,亦自知其罪,必將有困,七八行缺置之,其勢有同於古之藩鎭也。維曰,數字缺能制禦虜賊,而毛文龍若有不順形迹,則豈有數字缺問之理乎?況豈肯運給糧餉乎?袁經略,旣爲數字缺人,故渠不得不入往軍門也。經世曰,中朝前有移鎭之說,今之入往,無乃以此耶?上曰,萬無移鎭之理矣。靌曰,張大秋從門隙覘聽,則毛自云,若令我移鎭,則朝鮮必與奴賊,從海路作賊,以我在此故,無此患也云云。文龍爲人,詐譎叵測,安知反以此言,行間於中原乎?經世曰,渠在海島,手握重兵,天朝亦不敢制之。頃者天使出來時,都督聞欲爲點兵,公然敎管下人放砲驚動,使不得點兵。其爲氣色例如此,此極可駭。上曰,中原之事,亦可寒心。豈有聽其鋪張,而賞賜文龍,如是過濫之理乎?經世曰,頃見王夢胤提本,則褒奬毛,極其浪藉矣。上曰,毛之爲人及根本,何如云耶?靌曰,甚爲輕率。本是袁經略管下人,曾爲參將,經略甚爲愛信。臣在島中時,有徐璉者,自袁軍門來言,經略欲阻海路,都督發怒,極口凌辱。徐璉曰,何必老爺親往乎,俺當歸達經略,以解其意云。毛之爲人,本是躁率。維曰,我國若示可忌之形勢,則渠必有所畏憚,不能肆行其意矣。中原軍興累年,糧餉竭乏,袁經略處,尙難運繼,況此海外文龍數字缺則椵島運來之物,極其浩煩,虛費七八行缺乎?其爲人,非但能文,頗極豪俊,若能四五字缺而不然則極可慮也。在我之道,固當不失其四五字缺之,以見其末終,可也。上曰,島中人心,不疑劉海耶?靌曰,與都督,極其信愛。有毛有傑者,甚爲豪邁,主管買賣事,與劉海逐日相會,或射候。其間繆綢相切之狀,不可盡言。但陳繼盛則必稱劉愛塔乃人才也云。而未嘗以副摠稱之,見其氣色,則雖不出相短之說,而稍有未滿之意。都督於劉海,傾心尊敬,所言皆從,不以將官待之,一以尊客相接。且渠之所望過濫,望我國別遣使臣相問。前者李天祿來此時,劉海則意以爲旣爲渠差,自上必賜引見,而其後聞不爲招見,且聞毛有簡之潛說,多有忿懟之說。臣等入去後,力陳其有簡反間之言,則渠乃解悟稱謝,自言其失,至於指天爲誓,爲人反覆難信。上曰,島中多有糧餉云,所儲幾何云耶?靌曰,前則所儲甚多,自聞登州路阻之報,米價極高。李景稷力言西邊飢饉之狀,而欲爲貿米,都督不許,其後管餉使入往,然後始許三千石貿換。今之儲糧,毛有傑·陳繼盛,各有所掌,而其數極多云。公務之外,切禁私貿,故商賈之怨亦多,以此亦不無生事之端矣。經世曰,國家不幸,倭數字缺將上京,若開此路,則此後倭使必將數數出來,四五字缺致多事,民必難堪矣。玄方之必欲七八行缺。經世曰,國家體貌漸屈,故然也。渠等必聞數字缺待胡差,故欲以一體厚待而如是恐喝也。上曰,數字缺道路餓莩,幾何?靌曰,臣之入去時,道路流離者極多,出來時則別無餓莩,此必皆歸本地,漸有定居而然也。上曰,今年龍·義·宣·鐵間,開墾田野,與上年如何?對曰,宣川則有灌漑之水,故耕墾甚多。義州則前年全未起耕,今年則李時英入去之後,凡事善爲措置,種子亦多輸入,故民多還入耕墾。龍·鐵等地,亦多開墾,非往年之比也。若雨水適中,則豈不幸耶?上曰,道路所經,守令賑救處,幾何?對曰,往來取疾,未及詳知。但宣川府使孟孝男,修築劍山城,多造倉庫,還上盡捧於山城,故府民頗有所恃,賊雖出來,此邑之民則恃此無患矣。上曰,孟孝男,凡事果善料理措置云矣。靌曰,至誠爲之。漢人雖或作挐,而一一綁送島中,故漢人不能作弊於宣川地方,此亦可嘉。臣聞本道物情,則皆曰,雖築安州,而賊若更來,一日可到,莫若修築龍骨城,以爲保鄣之地,則賊雖來,民必有所恃,而可以死守云。上曰,朝廷固已有意,而力不及。將欲漸次爲之耳。靌曰,臣在島時,力陳漢人作挐之事,則都督成給禁牌,二字缺方持來,若又入往,則將欲以此牌禁戢矣。上曰,二字缺善爲之,如此而後,可禁其弊也。靌曰,臣本才智五六字缺性欲盡心爲之,人不取信。前頭又當七八字缺臣,情事悶迫,敢達。數字缺。已上燼餘
上在慶德宮。停常參·經筵。
副校理金南重三度呈辭。遞差。
明日有晝講。
傳曰,二十一日輪對爲之。
院啓,白大珪,於本律降等論罪,鄭之經,依禁府公事刑推得情,依律定罪。答曰,不允。
公淸監司書目,客使十七日到忠原,明日仍留宴享事。已上出古判書朴鼎賢日記
兪伯曾啓曰,明日常參·經筵,取稟。傳曰,只晝講。
傳于徐景雨曰,今番逆賊告變人金禮正論賞數字缺今不爲入啓乎?
金壽賢以司饔院官員以都提調意啓曰,氷庫氷丁,自七八行缺論賞公事,何至今不爲入啓乎,傳敎矣。逆賊告變人,方在東班實職者,數字缺論賞,方在軍職者,則自兵曹論賞,如有實職除授事別敎,則亦自本曹稟旨論賞,例也。今此金禮正則以砲手告變,而別無實職除授之敎,汎然以論賞事,政院分付于吏·兵曹,本曹則意謂兵曹當爲考例擧行,故不爲入啓矣,敢啓。傳曰,知道。訓鍊大將,熟馬一匹賜給。
兪伯曾,以刑曹言啓曰,譯官玄璨·文義龍等,內弓房弓角,過限不納,故還囚之意,已爲啓稟,蒙允矣。今聞以弓角貿來事,入往椵島,時未還來云,不得已右人等,次知囚禁督納之意,敢啓。傳曰,知道。姑勿囚禁,退定期限。
以祈雨祭官單子,傳曰,獻官,懷恩君德仁,蓬萊君炯胤,僉正安璥,通禮金岉正·金榮祖等,各兒馬一匹,典祀官兼大祝,典籍王輔臣,博士孫必大,佐郞李惟一,正郞金尙績,典籍崔身獻,監察朴由寬·李樹元·柳浚·沈澤·崔仁建等,各上絃弓一張,祝史以下諸執事,各不粧弓一張賜給。
正言柳景緝來啓曰,凡有罪下獄之人,辭服則斷之以律,不服則刑推推服,乃古今治獄當然之正理。其中如有情涉可疑者,則可議而處之,如書所謂眚災肆赦,流宥五刑者也。此則法外意也。若其罪犯極重,而其情五六字缺以法從事而已。更無議處六七行缺則先王三尺,可置之度外,而國中數字缺可以意而輕重之也。臣等竊恐法禁解弛,數字缺肆行,從此而始也。請白〈大〉珪,於本律降等論罪,鄭之經,依禁府公事刑推得情,依律定罪。答曰,不允。
持平沈東龜啓曰,臣性本魯鈍,處事生疎。當初請罪慶平君啓辭中,有事知奴子,令該曹囚治,及所徵銀子,推還本主等語,而臣意以爲此啓終得蒙允,則囚奴徵銀之下,旣悉於前日之啓,似當通前後啓辭而捧傳旨,故刪去而不及之矣。今日長官,以此招問下吏云,臣始覺其自刪要語,有乖論事之規。昏謬之失,大矣,請命遞斥臣職。答曰,勿辭。
大司憲張維,執義趙邦直啓曰,慶平君玏論啓中,有三件事,而城上所連啓時,只請罷職一款,其下兩款事,沒而不擧。蓋常時連啓,若以亟賜允兪等語,泛然結末,則自當該括許多語意,今則於三款中,擧其一而遺其二,有違常規。故臣等始致訝,詳問曲折,則非但昨日所啓,自數三日來,每每削去云。臣等泛看朝報,不能早自覺察,致有如許二字缺其失,不但在於城上所也。同僚以此引避,數字缺處置乎?請命遞斥臣等之職。答曰。數字缺。
兪伯曾啓曰,大司憲張維,執義趙邦直,掌令金知復,再啓煩瀆,退待物論矣。傳曰,知道。
兪伯曾,以吏曹言啓曰,臺諫有闕,政事何以爲之?取稟。傳曰,明日爲之。
夜四更,月暈。已上燼餘
上在慶德宮。停常參,只晝講。
晝講。入侍,特進官沈悅,同知事洪瑞鳳,參贊官徐景雨,侍讀官崔惠吉,檢討官羅萬甲,記事官朴日省·鄭太和·尹坵。講書傳夏書禹貢,自淮海惟揚州,至不震蕩也。
冬至使書目,本月初七日登州乘船,一行無事渡海,十四日到泊椵島,皇太子誕生詔勅齎來事。
政事。司諫趙廷虎,開城經歷吳端,工曹正郞許稷,弼善呂爾徵,司僕正權濤,直講金南重。
傳曰,十六日祈雨祭獻官,懷恩君·蓬萊君·安璥·金榮祖,各兒馬一匹,典祀官王輔臣以下,上弦弓一張,祝史以下,不粧弓一張賜給。
傳曰,逆賊捕捉訓鍊大將,熟馬一匹賜給。
院啓,鄭之經·白大珪事。答曰,鄭之經,徑請刑推,殊甚不當矣。白大珪,不可失信,亦勿煩瀆。
府啓,柳舜懋事。慶平君事。答曰,不允。已上出古判書朴鼎賢日記
兪伯曾啓曰,明日常參·經筵,取稟。傳曰,停。
傳于兪伯曾曰,今日晝講,戶曹判書入侍。十餘行缺
兪伯曾啓曰,持平鄭百亨,再啓煩瀆,退待物論。傳曰,知道。
徐景雨啓曰,憲府全數有故,以監察爲茶時之意,敢啓。傳曰,知道。
以兵曹草記,傳于朴炡曰,金禮正論賞公事,無照例之敎,何如是回啓耶?且所謂與李斗堅同賞之語,亦似不察矣。
傳于徐景雨曰,兵曹草記中所付逆賊捕捉人黃愛男,已出六品乎,未出六品乎?問啓。
正言趙錫胤啓曰,臣父今日政,除授司諫。在法當相避,請命遞臣職。答曰,勿辭。
徐景雨啓曰,正言趙錫胤,再啓煩瀆,退待物論。傳曰,知道。
朴炡啓曰,前公淸水使奇宗獻所授密符還納,請出密匣。傳曰,知道。
徐景雨啓曰,刑曹前學錄張熙載推考事,移文成均館數字缺處置公事,去三月二十日啓下,五六字缺啓,極爲稽緩。當該郞廳,七八行缺以杜將來逆謀,故半行缺回啓矣。今承下敎,斗堅則數字缺患,援以此例,果爲不察。但告者,封以不義數字缺意非偶然,禮正,似當依斗堅例陞堂上,而係是恩命,伏候上裁。傳曰,知道。陞堂上實職除授,籍沒家舍·田畓·奴婢賜給。
以內醫院全羅左水使啓本粘目,傳于洪命耉,採蔘人論賞與否,何不擧論於回啓中耶?
洪命耉,以吏曹言啓曰,頃緣政院啓辭,凡覲親·掃墳·病親呈辭,一依法典及甲子年例,申明擧行事,允下矣。考法典,則覲親三年一次,掃墳五年一次,而病親呈辭者,遠道七十日,近道五十日,京畿三十日,過限不還者,改差云。以此觀之,則病親呈辭者,過限不還,則當遞,而呈辭卽時遞職,非法典本意也。政院啓辭,必欲矯一時呈告紛紜之弊,而不詳考法文也。自今以後,掃墳·覲親則考其前日受由年月,而申明擧行,病親呈辭者,一依法典計其程道遠近,過限後改差,何如?傳曰,知道。前日政院啓請,似是規外呈告之事矣。
以兵曹倭使肅拜時事目單子,傳于徐景雨曰,各一把間數字缺手,何以戰服·戰笠書入乎?問啓。
洪命耉以內醫院官員以都提調意啓曰,數字缺凡藥中脾宣丹鬼七八行缺例以紅麩合劑,大違古方所論,自數字缺本方,必以白麪合劑,何如?傳曰,允。
以冬至使宋克訒待罪書狀,傳曰,勿待罪事,下諭。
徐景雨,以兵曹言啓曰,傳敎矣。各門把守·砲殺手,厥數不多,不必着戰陣時所用號衣·號巾。故依他軍士例着戰服·戰笠,使之列立門傍,禁雜人事。金差往來時,已依此擧行,今亦依此例磨鍊矣。傳曰,知道。
徐景雨,以兵曹言啓曰,慶思等捕捉人,亦爲照例論賞事,傳敎矣。近日人心不測,凶逆繼起,前後逆賊捕誅,皆由於告者,當此之時,若不重告者之賞,無以杜絶凶逆之謀。今番金禮正所告任慶思等六名,竝爲承服,旣已正刑,其功勞與李斗堅無異,所當依此論賞,而係恩命,自下擅便爲難,伏候上裁。逆賊任慶思首捕,捕盜軍官兼司僕黃愛男,助捕捕盜從事官前把摠李孝誼,逆賊朴春男首捕,捕盜軍官兼司僕黃愛男,助捕捕盜從事官前僉正張鵬瑞,逆賊李善信首捕,捕盜從事官出身金崇吉,助捕捕盜軍官前司果朴三四字缺河義生首捕,捕盜部將前判官梁七八行缺木布,以酬其功,而黃愛男則所捕三四字缺至於三名,所當破格論賞,而自下擅便亦難,上裁,何如?傳曰,依啓。黃愛男六品職除授。
徐景雨,以備邊司言啓曰,前日接伴使洪靌,以劉海所求船隻不可不給之意,具由馳啓,而臣等以爲從前都督及諸將,皆給價貿船,今若白給,則恐啓日後無窮之弊,故據例防啓矣。今聞洪靌之言,則劉海自言,島中生活,專賴船隻,新從虜地來時,無片舸,斷無生理,求之甚力,非如前日在島將官所求之比云。待劉之道,雖得懽心,似無大段得力處,而但其言懇切,意在期於必得,若不應副,則不無因成憾恨,以貽他日之患。此亦不可不慮,官船中覓給一隻,以副其所望事,平安監司處行移,何如?傳曰,依啓。
正言柳景緝來啓曰,凡有罪下獄之人,辭服則斷之以律,不服則刑推取服,此古今治獄當然之正理。其中如有情涉可疑者,或可議而處之,如書所謂眚災肆赦,流宥五刑,是也。此則法外意也。若其罪犯極重,而其情無可疑者,則惟當以法從事而已,更無議處之理。白大珪·鄭之經等罪犯,前古之所未聞,天下之極可數字缺大珪,旣已首服,則其情更無可疑者,半行缺當斷之以律。鄭之經,七八行缺刑推得情,依律定罪。持平沈東龜,大司憲張維,執義趙邦直,掌令金知復,持平鄭百亨,正言趙錫胤,竝引嫌而退。刪削前啓之辭,欲其文字之簡約,而至於所請結末歸宿處,則不通於同僚,而自爲減去,未免疎漏之失。凡達啓所請,例無異辭,不爲致察,勢所然也。及其覺察,疑而問之,則其失在彼而不在此。得病淹滯,勢雖使然,過限遞職,自是常規。病不能起,經夜不得處置,其勢固然,別無所失。相避之法,在下當遞。請大司憲張維,執義趙邦直,持平鄭百亨,出仕,持平沈東龜,掌令金知復,正言趙錫胤,竝命遞差。答曰,依啓。鄭之〈經〉事,徑請刑推,殊甚不當,更勿煩論。白大珪事,不可失信,亦勿煩瀆。
執義趙邦直來啓曰,柳舜懋不廉之狀,已著於御史之啓,該曹旣以罷職回啓,臣等論執,亦已久矣。此非泛然風聞之比,殿下何惜一武夫,而曲加容貸,至於此乎?公論久而愈激,請勿留難,亟命罷職。慶平君玏,狂縱作弊,到今愈甚,閭巷小民,不堪侵毒,怨聲徹天,臣等之論執,亦出於不獲已也。此而不治,則益肆其虐,而民無所措手足矣。公法至嚴,決不可容貸,請亟命削職,事知奴子數字缺所徵銀子,一一還給本主。五六行缺
午時,上御資政殿。晝講。入侍,特進官沈悅,同知事洪瑞鳳,參贊官徐景雨,侍讀官崔惠吉,檢討官羅萬甲,注書朴日省,記事官鄭太和·尹坵。上讀前受音一遍。崔惠吉講禹貢揚州章,自淮海惟揚州,止震澤底定,音一遍,釋大文一遍。上讀新受音一遍·釋大文一遍。惠吉講論旨義曰,揚州之地,古乃吳地也。在天下之東南。以天文言之,在斗星之躔,形勝最好。自古有王氣,五代時爲南朝,宋時爲應天府而爲南京。蓋自秦時,以有王氣,始皇埋金以壓之,謂數字缺或曰秣陵。上曰,埋金,則可絶王氣耶?羅萬甲曰,數字缺勝之事,臣曾往平壤見之,永明寺下埋金,四五字缺之,其雖不知以何事埋之,而七八行缺黃河潰決之後,長安無人才。數字缺彭蠡,乃西南大澤,一名鄱陽,一名窮庭,漢四五字缺此澤。以今考之,豫章·南康之水合于此地,爲數字缺。萬甲曰,江西,乃彭蠡所在之地,若江東之水,亦爲彭蠡,則其大可知。江東之水,必絶江而來,與江西水相合而爲此澤也。惠吉曰,其大六百里。上曰,豈有絶江來會之理乎?萬甲曰,江東在越邊,而乃曰江東·江西之水相合云,以此知其絶江來會也。惠吉曰,陽島攸居者,南方多湖澤,宜於棲息,故雁群多聚也。此時水患已息,故聖人功德,亦及於鳥獸,亦此可見功德之大也。震澤亦澤之大者也。周回五百里三萬六千頃。震者,水蕩之名。南方陽地,而不能鎭陰,此乃變異也。上曰,湖水乃含蓄之處,而何如是震耶?萬甲曰,水患未定,衆水來侵,故不能安定而爲震矣。水治而後,衆水各從其道,故此澤亦底定也。上曰,震澤之名,必水患旣出後,有此名也。必非本名也。我國亦有湖澤之大者耶?萬甲曰,嶺東多有之。上曰,以我國言之,此爲大澤,而若比於中原湖澤,則嶺東諸澤,豈曰大乎?瑞鳳曰,然矣。萬甲曰,我國三大池,堤川義林池·咸昌幺巨池,·延安南大池,四面皆不連水源,不知水從何處出而如是成大池。瑞鳳曰,鏡浦在我國最大。上曰,水通于海門云,然耶?瑞鳳曰,潮水出入矣。講訖。沈悅進,上曰,數字缺飢民事,下往畿甸,必詳知民事,所見如何?半行缺慘不忍見。當初臣知委于七八行缺三升分給,民皆涕泣曰,得荷國恩,庶將數字缺均一分給極難。臣過去時,取見田間饁食,則皆以二字缺交雜,未有穀氣。宋時范仲淹,進烏昧草,臣不知其爲何如之草,今往見之,此實烏昧之比也。上曰,處處皆然耶?對曰,尤甚者,陽川·通津·高陽·近京而且多柴草,故以此賣食,民稍賴之。江華則不在八邑之中,初欲不給,而前因摠戎使聞分賑束伍時,江華之軍,則未得與焉。以此民情,莫不懷憾,故臣以所持若干布同,每二名一疋分給。考本府飢民成冊之數,則一千九百名。喬桐飢民,則以賑恤廳所納穀來在燕尾亭者,使之分給,其餘近京之民,則使於京中就食矣。上曰,今年與己未年,何如?對曰,市價則勝於己未,而民間飢饉,則有甚云。上曰,市價若勝,則民之飢饉,豈甚於己未乎?道路有餓莩耶?對曰,壬辰·甲午年間見之,則道路顚仆而死者相枕,今年則姑未見矣。旱乾已久,凡穀皆將焦枯,頃者雨水小降,民皆喜悅矣。上曰,時未付種處,幾何?對曰,四分之一也。上曰,然則未付種處,多矣。今則節晩,不得付種耶?對曰,不能付種云矣。上曰,兩麥經雨後稍實云。雖不茂盛,可比於中年耶?對曰,不但勝於前年,亦勝於中年之麥也。上曰,飢民久未食穀氣,則肌膚必浮云,民無浮色耶?對曰,數字缺則多有浮者,其餘則別無浮者,故陽川七八行缺。上曰,漁夫則旣已復五六字缺之役耶?對曰,此必雇立他人,以答漁夫之四五字缺收捧其價也。上曰,已捧耶?時未捧五六字缺矣。古則有力,然後可缺漁夫。蓋春秋只四五字缺役故也。今則年凶如此,而雇立人等,不爲減捧四五字缺矣。上曰,稱冤宜矣。言于本院,使之變通。悅曰,黃海道爲甚旱乾,監司以賑救之意狀啓,上使金瑬,以本廳無儲穀故,運送木同云。但未知平安道旱乾,亦如何也。椵島事勢如此,登州米穀,不爲出來,此後若絶貿米之路,則西路賑救之事,極爲可慮。數日間下三道賑恤廳所納之穀,多數入來,若入送此穀千餘石,則可及賑救矣。此下缺。已上燼餘
上在慶德宮,停常參·經筵。
政事。掌令權潗,持平李性源,正言吳達升,禮曹正郞沈東龜,通禮姜善餘,刑曹正郞鄭良弼,司書趙錫胤,告者金禮正,折衝加設僉知。
平安監司書目,鐵山報,督府千摠王得功等,持汗書,自瀋陽由義州入往蛇浦事。
明日有朝講。
府前啓。答曰,不允。柳舜懋事,依啓。
行護軍金尙憲箚子,先講要務,亟革弊政,以紓民力,以養軍兵事。
院前啓。答曰,不允。
明日輪對官落點,校書校理李循,典籍鄭晳·趙熀,司評權信中,長興主簿金弘業。
禁府啓辭。大槪,鄭之經,送奴貽書等事,白大珪已爲吐實,不可以自己發明之言,遽議惟輕之律,依前啓請刑推得情。啓。傳曰,允。
冬至使書目,一行石多山到泊事。已上出古判書朴鼎賢日記
上在慶德宮,停常參,只朝講。
朝講。入侍,領事吳允謙,知事金尙容,特進官申景禛·朴鼎賢,大司憲張維,參贊官金壽賢,侍讀官尹煌,正言柳景緝,檢討官韓興一,記事官金元立·鄭太和·尹坵。講書傳夏書禹貢,自篠蕩旣敷,至猶包其南也。
答金尙憲箚曰,省箚具悉。嘉卿爲國之誠。箚陳之事,當議處焉。
禁府啓,鄭希震刑問十一次,黃緝·金武星二次,兪大賢五次,李應澤二十一次,不服加刑。許國·全中立,依判下分揀放送。啓依允。同府啓,河崑發,決杖一百,罷職充軍,告身追奪。啓依允。同府啓,李永命元情。判付,刑推當否。依啓。姜信立議啓。判付,依當初議決施行。
明日有晝講。
朝講,榻前,府啓,慶平君事。上曰,此後則必有懲戒矣,更觀其所爲而議之,非晩。院啓,白大珪事。上曰,自首而有可恕之端,則古人或有全釋者。白大珪旣自直告,量施罪罰,今又加以重律,則恐歸於食言,停論可也。鄭之經事,停啓。
榻前,朴□啓曰,今番軍籍時,兩湖列邑漕水軍子枝,投屬閑役者多,有之,故已爲査還本役,其代以閑丁充定,而至如砲手捧足,則不爲充定,都監令各官充定,故各官他無閑丁,不得已以年未滿兒童苟充以此列邑騷擾,而被定者多怨云,似當變通矣。上曰,言于軍籍句管堂上。已上出古判書朴鼎賢日記
上在慶德宮,停常參,只晝講。
晝講。入侍,知事徐渻,特進官尹昕,贊參官鄭經世·洪命耉,檢討官韓興一,記事官朴日省·鄭太和·尹坵。講書傳夏書禹貢,自江·漢,至人工有早晩也。
接慰官鄭弘溟,客使玄方·平智廣,漢江下陸,由崇禮門入于典醫監。
昨日朝講,知事金尙容啓曰,皇太子誕生詔勅,使臣齎來云。進賀謝恩使臣,前則別差以送,而今番則以冬至使兼差以送乎?何以爲之?上曰,兼差,似爲簡慢矣。領相曰,所當別差以送矣。上曰,別差以送,而兼陳詔使不來,小邦缺望之意,可也。且近來越海之行,甚苦且艱,不可使有不均之歎,該曹所當着念爲之。
禁府啓,逆賊任景思子番伊,漢城府捕捉囚禁。當依律處絞,而年未滿云,依近例定配,何如?傳曰,依啓。
接慰官書目,客使二十一日止宿奉安水站,明日入城事。
府啓,慶平君事。停啓。
院啓,白大珪事。答曰,已諭,勿煩。
平安監司書目,毛都督添抄諸島軍兵,似非虛語,而兵數亦難的知事。
禮曹,詔勅郊迎吉日,來五月初三日,習儀,初度今月二十五日,再度二十八。啓。
同曹啓前啓,皇子誕生頒詔勅翌日,有陳賀頒敎之例。今此頒詔後陳賀,依前磨鍊擧行,何如?傳曰,依啓。已上出古判書朴鼎賢日記
上在慶德宮。停常參·經筵。
答張顯光辭職疏曰,省疏。予心缺然。卿以宿德大老,學行超倫,上古衣冠,亦足以丕變侈俗,故予嘗敬歎,每欲同朝,而不可得,此豈非寡昧誠薄之致也?予欲以卿爲上下矜式,兼使敎訓世子,而不欲責之以職任,宜勿固辭,須速上來,以副予側席之望。且疏中所陳,無非格言至論,予當服膺而自警焉。
禁府,鄭弘溟拿囚。啓。
院啓,白大珪事。答曰,不允。
禁府,罪人河崑發安州,番伊珍島定配。啓。
鄭弘溟元情,備忘不出朝報。
昨日晝講,徐渻所啓大槪,旱氣如此,古者或有因旱決獄,而得雨之時,前日竄謫罪人,或量移,或放歸田里,而因臺諫所啓旋卽還配,更令大臣商議處置,未爲不可。上曰,前年大旱,今又如此,日夜憂悶矣。審理,議大臣處置。已上出古判書朴鼎賢日記
上在慶德宮。停常參·經筵。
有政。以權濤爲校理,申敏一爲持平,全湜爲吏曹參議,閔馨男爲永興府使,尹履之爲江原監司,鄭百昌爲大司諫,金宗一爲禮曹佐郞,鮮于震爲崇仁殿監。
院啓,白大珪事。答曰,不允。
傳曰,時方備局會坐,大臣以下堂上及原任大臣,命招引見。
禁府,接慰官鄭弘溟元情。判付,除刑推,以方命辱國之罪照律。
兵曹判書李貴箚子大槪,接待敵使,不失機宜事。已上出古判書朴鼎賢日記
上在慶德宮。停常參·經筵。
以禁府鄭弘溟照律公事,傳曰,此律是乎?問于政院檢律以啓。政院啓大槪,問之則方命辱國,律無正條,比擬用之,則此條之外,更無他律云。傳曰,知道。所照之律太輕,故言之耳。禁府,接慰官方命辱國罪,決杖一百,告身盡行追奪。啓功減一等。
明日有晝講。
吏曹,接慰官鄭弘溟拿囚代,李行遠。啓。
院啓,白大珪事。答曰,不允。
咸鏡監司書目,慶源呈,深處胡人鬼部落潛商朴愛生,美錢僉使李泰玉,朝廷處置事。
公淸監司書目,報恩等官,〈呈〉本月初四日雨雹交作,被災甚酷事。
咸鏡監司書目,道內農事形止,旱災祈禱事。已上出古判書朴鼎賢日記
上在慶德宮。停常參,只晝講。
有政。以崔惠吉爲持平,李昭漢爲校理。
晝講。入侍,特進官金自點,同知事朴東善,參贊官李植,侍讀官趙絅,檢討官韓興一,記事官朴日省·鄭太和·尹坵。講書傳夏書禹貢,自厥土惟塗泥,至期則便事而已。
禁府啓,議于大臣,則以爲丁卯見釋後,因臺諫所啓定配之中,沈宗道以上,則罪關倫紀,所犯極重,其時臺論,實出於公議,今不可輕議。鄭湛以下,則群議以爲此輩雖同被臺論,仍前定配,而所犯不至甚重,容有可議。且逆賊子枝,年未滿緣坐,本非令甲所載,放釋爲奴,未爲不可。各人名下,罪名懸錄,別單書啓,恭候上裁。傳曰,知道。鄭湛以下,竝分揀,沈宗道以上,亦爲依付標施行似可,更議以啓。
院啓,白大珪事。答曰,不允。
禁府,鄭希震刑問十二次,金武成·黃諿三次,余大賢六次,李應澤二十二次,鄭之經一次,不服加刑。啓依允。
禮曹啓,三次祈雨,已爲擧行,而旱氣太甚,巫女祈雨,及閭閻甁水事,來二十八日爲始,三日而止,五方土龍祭,擇日擧行,社稷·宗廟·北郊,遣重臣設行,何如?傳曰,依啓。
京畿監司書目,庚午式科擧,依近例咸聚京師事。已上出古判書朴鼎賢日記
上在慶德宮。停常參·經筵。
禁府啓,審理單子,傳曰,朴以章,當初以緣坐定配乎?問啓事,傳敎矣。朴以章,以逆賊弘耉三寸侄,以晉章·允章所爲,謂之妖論,非同參逆謀,明矣。依聖敎竝爲分揀,以知而不告之罪,興陽遠竄矣。丁卯二月見釋,因臺諫所啓,還爲遠竄,機張定配矣。傳曰,知道。此人請釋,則逆謀不告者,被罪之法,從此廢壞矣。已上出古判書朴鼎賢日記
上在慶德宮。停常參·經筵。
禮判洪瑞鳳,與倭使宴享時問答之啓,其所言數三條內一款云,中國人王良相,自南海往來日本,與關伯相親。此人言于關伯曰,遼東被胡所陷,本國自前通貢中原,今可與朝鮮毛文龍,合勢討胡,仍通貢路於遼東,故關伯欲依此言,對馬島主義成,慮本島受弊周旋,而關伯左右,濫毁島主,島主若不保,則小僧之行,止於此云云。彼中情形叵測,可慮可慮。
東活人署·賑恤廳,內摘奸。
院啓,白大珪事。答曰,不允。
備局啓,北兵使書狀云云。潛商人金愛男乙良,依律處置,首倡人,明査啓聞,按法處斷,而身爲邊將,邈然不知,美錢僉使李泰玉,罷黜。啓。答曰,依允。已上出古判書朴鼎賢日記
上在慶德宮。停常參·經筵。
公淸監司書目,淸州呈,前主簿沈俶,爲逆奴乭同所刃殺事。連山呈,副護軍金長生,老病不得上去上疏,上送事。
慶尙監司書目,固城等官呈,又被雹災,禾穀損傷,前頭民事可慮事。
備忘記,上年終歲旱暵,今又如此,積何不善,致此災殃。予嘗靜思,忝位以來,未有一毫功德,以福生靈,徒召災禍,貽害元元。大獄累起,未免玉石俱焚,生民塗炭,而不識左右之道也。罪實在予,誰怨誰尤?只自刻責而已。且減膳避殿,其於彌災之道,實是末事,然已避正殿,益自減損,令該曹減膳等事,察而擧行。遇災而節用緩刑,荒政之所務,其令京外申嚴禁酒,放釋輕囚,中外官吏,亦加恐懼盡職,以答天譴。
院啓,白大珪事。答曰,不允。
公淸監司書目,保寧呈,戊辰條田稅米太所載船,行到京畿,逢賊被奪事。旱乾甚酷,民事極爲可慮事。
全羅監司書目,旱氣如此,山川靈驗事,祈禱事。
閭閻祈雨所,內摘奸。已上出古判書朴鼎賢日記良廳,李弘稷校正。,魏致亮書。
上在慶德宮。以日食,停常參·經筵。
兪伯曾啓曰,明日常參·經筵,取稟。傳曰,只晝講。
兪伯曾啓曰,今日客使處,別下程入矣。傳曰,知道。
徐景雨啓曰,事變假注書奇晩獻病親呈辭,出去,請他假注書差出。傳曰,知道。
傳于徐景雨曰,朴數行缺沈宗道以上,亦爲依付標施行,似可,更爲處置事,傳敎矣。議于大臣,則以爲,付標啓下十一人。臣等反覆商議,則其中韓玉·黃中允兩人所犯,比他人最重,恐不可輕議。且更考律文,則逆賊子枝,年未滿者,只免處絞,至於遠竄或爲奴,則皆無免坐之文今此栗伊等十四人,皆是逆賊子若孫,法應爲奴,而遠竄則非其律也。依律施行,宜當其中韓明璉之子,其時法外加律,到今不可斷以常律爲奴,仍置配所,金鐸三寸姪天益,則於法亦當定配,仍前留置配所,宜當,缺以章,則雖有不爲同參逆謀之迹,而知而不告之罪,則固所難免,上敎誠爲允當,似難分數字缺臣等不能曉解律文,前日議啓時,妄以數字缺子枝,年未滿緣坐,本非令甲所載,上達數字缺之失,大矣。不勝惶恐之至。別單還入。敢稟睿裁。傳曰,依啓。且天益,雖曰於法當竄,逆賊親子,皆蒙宥赦,而渠獨仍配,似爲冤痛,一體放釋。
徐景雨,以義禁府言啓曰,本府啓辭,竄謫人,請令大臣議處事。答曰,依啓事,傳敎矣。議于大臣,則以爲,臣等取考罪案,抄出其中可議者二十二人,各其名下,開錄臣等意見,別單書啓,伏候睿裁。此外充軍徒年常赦所原之人,令各該司稟旨處置,何如?傳曰,依啓。別單·書啓之人,依付標施行。
徐景雨,以兵曹言啓曰,龍仁居金軾奴子,數行缺顚末,則果是李根永之所囑云。又數字缺永,亦無辭自首。李根永之因嫌誣人情狀,極其奸巧。若不隨見重治,日後之弊,漸至難防。李根永,令攸司從重推考,何如?傳曰,先罷後推。
兪伯曾啓曰,禮曹啓辭內,備忘中禁酒一款,令法府申明痛禁事,依啓矣。憲府城上所,命招言之之意,敢啓。傳曰,知道。
傳于兪伯曾曰,明日經筵,禮曹堂上入參。
傳曰,史官二員待命,騎馬六疋,立之。
以祈雨祭獻官單子,傳曰,何以無一處文官差定乎?問啓。
兪伯曾,以禮曹言啓曰,旱暵之災,連年示警,今年之旱,有甚上年,中外人心,擧切遑缺。伏睹昨日備忘記,其痛迫惻怛之誠,溢於文字之外,瞻聆所及,莫不感激,聽卑之天,必不缺於甘澍之靈貺。第以減膳·避殿,當在於諸處,祈數字缺終次之後,今者徑欲貶損之擧,則前頭祀典,所當依例節續擧行,而減膳節目,着令該曹磨鍊施行,至如節用緩刑等事,都在於有司盡心奉行之中,而禁酒一款,令法府申明痛禁,且以備忘事意,下諭八道,使外方一樣遵行,何如?傳曰,依啓。
以客使求請,傳于兪伯曾曰,令該曹量處。
洪命耉,以司饔院官員,以都提調意啓曰,全羅道各殿端午進上,亦爲封進到院。不減之膳,每下該曹,極涉未安,何以爲之?敢稟。傳曰,知道。下該曹,可也。
日有食之,數字缺虧,巳正三刻食甚,午初三刻復圓。數行缺
一行缺陵丁字閣重建監役官,牒呈于本曹數字缺事,三月晦間,下諭之後,今至累月,各官置數字缺常,趁不擧行,斫伐載運形止,邈然無聞,始役不易云。陵寢祭享,每每設幕行之,極爲未安。丁字閣設建,一日爲急,而公淸·全羅兩道監司,趁不督送,以致匠役之遲延,殊極未便,竝推考,何如?傳曰,允。
徐景雨,以朴由憲諭書啓曰,此諭書安印,請出寶及密符。此諭書,令禁軍齎送之意,敢啓。傳曰,依啓。
卯時·辰時,有霧氣。巳時,日暈。午時·未時,日食,日暈。申時·酉時,日暈。已上燼餘
上在慶德宮。停常參,有晝講。
下直,濟州牧使李眞卿,新溪縣令閔棡。
兪伯曾啓曰,明日迎勅,明明日頒敎,故此兩日視事,不爲取稟。傳曰,知道。
徐景雨啓曰,缺擲奸單子中,左相家有懸頉,而大臣數字缺不得捧之之意,敢啓。傳曰。缺
缺啓曰,兩驛馬,通共一百匹,而今初三日,迎勅擧動,應入之馬,至於八十餘疋,與諸處祈雨祭,相値,獻官·監察騎·卜,奠物·香陪馬,亦至三十匹,其中不足之數,勢難辦立,極爲悶慮。祈雨四處,獻官·監察·香陪·奠物馬,令京畿直把,以補不足,端午各陵奠物陪持馬,還宮後,以兩驛馬入把,何如?傳曰,依啓。不足之數,亦以京驛馬,隨使入把。
義禁府啓曰,府郞廳十員內,一員出使,一員客入接處禁亂,一員本司晝夜直,餘在郞廳七員。來初三日擧動,隨駕不足,假郞廳五員,依前例令吏曹差出,何如?傳曰,依啓。
備忘記曰,自古仁數字缺必先鰥寡孤獨,況爲國死節人之孤兒·寡妻乎?方今朝廷,竭心賑飢,而不念上臣之父母·妻子,此是欠事也。如此凶年,若不顧恤,則必未免飢餓失所之患,其令該曹前後死節人父母·妻子,限秋成,月給糧料,以周其急。
李植啓曰,注書朴日省,今日式暇,金元立,晝講入侍,本廳無史官,以事變假注書李惕然,兼察之意,敢啓。傳曰,知道。
正言柳景緝來啓曰,國家之所以維持者,賴有紀綱,紀綱之所以振肅者,在於守法,有法不行,則紀綱必紊矣。今者聖敎,加特恩於大珪,不處之以律,而略施薄罰,有若尋常缺罪,其信義之及人者,可謂至矣,奈法之不行,數字缺將順聖意,則常典,決不可數行缺敎矣。朴夤亮,前以納粟功,當爲除授,數三字缺知擬望,未蒙點下矣。今又除職事,數字缺姑待實職有窠除授,何如?傳曰,知道。事及前例相考施行。
吏曹啓曰,以祈雨祭獻官單子,傳曰,何以無一處文官差送乎,問啓事,傳敎矣。文官嘉善以上,除在喪·外任·老病·備邊司堂上·時任臺諫外,無故者若干人,前日祈雨祭,及前頭宗廟端午祭獻官悉爲差定,其餘無故者絶乏,故不得已以功臣·宗室交差矣。傳曰,知道。
以戶曹死節人家月給單子,傳曰,此單子所錄,無遺漏,盡爲之乎?且金天霖之天字,以大字誤書矣。
備邊司啓曰,朴蘭英以別使入送事,當初入啓,定奪矣。卽今秋節不遠,頻送使臣,亦涉煩擾,今此朴蘭英之行,稱以秋信使入送,而許以急於回報,缺書,差早入來,似爲宜當。敢啓。傳曰,依啓。
禮曹啓曰,以客使求請,傳曰令該曹量處事,傳敎矣。客使所求書冊·藥物·畜類及他雜物名目,種類甚多,各其名下,從不從書塡,別單書啓矣。藥材非我國所産,則皆不可覓給,而但渠等,已知我國貿用中朝,以此執以爲言,有欲得之意云,令兩醫司,就其應給之數,使之覓給,爲當。書冊則秩多難得者,及係于本國者外,亦令校書館,依所從覓給後,令該曹給價。其他雜物,或令該曹,或令本道,隨所有覓給,而其中如馬匹胡人弓劍等物,則令該曹數行缺
官金光爀,記事官金元立,記事官數字缺記事官尹坵,入侍。講尙書禹貢篇。上讀前受音一遍。金光炫進講,自荊·河惟豫州,止滎波旣瀦之章。上讀新受音一遍,釋大文。上曰,滎水,今塞爲平地云。滎水小故然耶?光炫曰,滎水非無源之小水也。濟水流而爲澤者也。瑞鳳曰,從河道而變易,故平陸或變爲水,川澤或變爲平陸矣。瑞鳳進曰,今番玄方所言,大槪已詳於書契中,而智廣之肅拜,自爲操縱,島主書契,則持來云矣。其書契未知何以爲辭,而以其自絶於禮,姑拒缺肅拜,今則自知其非,謝罪云,似不可終始拒絶,缺曰,島主君,誠事朝鮮,我雖失禮,島主書契,不可不受云矣。上曰,觀其所爲,若懇請缺之無妨。大槪玄方情狀,托其重大之事,斷數字缺其所欲者分明耶?景稷曰,臣則當初立見,以爲非其實情,故鄭弘溟下去時,言于譯官曰,今之出來,必非關伯之意,而中間操縱,求得物貨也。領兵出來之說,必是虛言也。瑞鳳曰,若聽關伯之言而出來,則必堅執而固請,不當如彼果謾發說,而乃謂曰在朝廷處置云。則其所以假托恐嚇之情狀,灼然可見矣。上曰,觀其氣色,所大欲在於上京加留,公貿之事,乃其次也。倭性好勝,故往來我國,得其禮接,歸誇於其國者,乃其本情也。瑞鳳曰,玄方,以爲缺遼等事,雖不許,欲得我國文書,而數字缺所求獺子弓劍·馬具·器翫等物,數三字缺鞍具則覓給,宜矣。上曰,令該曹貿易給之,可也。瑞鳳曰,所求馬匹,何以爲之?上曰,馬匹亦爲覓給,可也。瑞鳳曰,葦毛·月毛中二匹,皆爲覓給乎?上曰,二匹不皆盡給,覓給一匹,宜矣。瑞鳳曰,兵書亦求,武經七書中,或可覓給乎?上曰,給之無妨。遂退出。
行副護軍金長生疏曰,伏以,臣年踰八十,身嬰疾病,形骸雖存,筋力已竭,鍾鳴漏盡,待死朝夕。不意玆者,召命又下,辭旨丁寧,恩遇特加,臣是何人,猥叨此寵?當卽舁赴命,以仰望天日,缺旋諸大夫之後,是臣職分,死亦瞑目,而顧以數字缺地已迫,無路遠致,前此百執事之任,尙或庶缺而亦不能供職。況玆矜式之命,雖古大賢,罕能缺之,非臣空疎癃賤者,所可承受,以人器則不稱,以氣力則不逮。古人云,人各有能有不能,若此者,臣其可能之乎?奉旨以來,內顧慙惶,無地自容焉。竊聞侍臣奏御之際,辭不達意,以致睿鑑似有不相悉者,至有云云之敎,臣竊㦖焉。古之賢者,或有必待人君致敬盡禮後見者,此則尊德樂道內重外輕者之所爲耳。若臣賤品,何敢擬議於是?臣本微官,遭遇聖明,前後寵擢,位躋二品,屢入筵中,獲承玉音,絲毫皆上恩也。臣非木石,寧不知感?夫士之幼學壯行數字缺素志,而如臣老病,人鬼相半,自數行缺,矧今不如前時之萬萬者乎?欲勉承數字缺趨闕下,則不但聾聵昧昧,貽辱淸朝,缺且顚赴道路,軀命難保。微臣死生,縱不足恤,而無益有害,亦非聖上之所期也。如使臣得遂初服,以丐餘日,則優待老物,惠養終始之德,宜如何報,而豈不爲盛時之一美事乎?臣老且死,意迫情蹙,言不知裁,死罪死罪。答曰,省卿上疏。予心缺然。卿以國之大老,德行超倫,若來在都中,則非但爲士夫之矜式,必有啓沃之益,故予方側席而待,卿勿更辭,須速上來,以副至望。已上燼餘
上在慶德宮。有迎詔勅擧動,停常參·經筵。
朴炡,以內乘言啓曰,捲簾,取稟。傳曰,捲三面。
兪伯曾啓曰,明日頒敎,敎書,今日擧動後,大提學命招製進之意,敢啓。傳曰,知道。
卯時缺出宮,大駕到盤松池邊,數行缺上出次,行禮如儀。禮畢還宮後,政院問安。傳曰,知道。
玉堂問安。傳曰,知道。世子宮,政院問安。傳曰,知道。
奉天承運皇帝詔曰,朕紹承天序,統御萬方,凡在寰陬,咸均慶戴。矧爾三韓屛蔽,聲敎素孚。佩箕子之八條,夙稱秉禮。效華封之三祝,果應多男。嘉爾恭誠,宜同福喜。玆朕仰荷皇穹眷佑,祖德垂庥,於今年三月初四日,第一子生,爲皇后周氏所出。瑞溢長秋,恩覃函夏,星耀海潤,震祥遍諭于中邦。日照月臨,渙號環周于外服。爰頒闓渥,宣布德音。朕缺念徹遐邦,爾尙恪修藩職。神嵩錫鎭,主盟礪于王圖。鴨綠澄波,世朝宗于天派。特玆詔告,惟爾欽承。
勅諭,朕纘鴻圖,誕生缺,覃恩廣被,海宇均霑,念王東國世蕃,缺職奉貢,恪恭久著,賚予宜膺,復以多事之餘,恐滋煩費,卽將詔諭,發付陪臣順齎,竝賜王及妃綵幣文錦,王可祗受,以彰朕優禮悉之意,故諭賜給國王,紵綠十疋,骨朶雲六疋,大紅一疋,靑一疋,黑綠一疋,鸎哥綠二疋,翠藍一疋,素四疋,大紅一疋,靑一疋,黑綠一疋,鸎哥綠一疋,粧花絨錄四段,盒子葵花大紅二段,鎖子如意達毬花柏枝錄綠一段,纏枝金蓮寶相花柏枝一段,熟素絹十疋,木五疋,藍靑五疋。賜給王妣,紵綠六疋,缺四疋,大紅一疋,靑一疋,黑綠一疋,鸎哥綠缺數行啓曰,鄭湛·朴光先·柳震數字缺趙存道·李瞻·郭天豪·李淸·李堪缺,審理單子中,以分揀判下,此人等竝爲放送乎?敢稟。傳曰,竝放送,沈宗道,亦爲放釋。
徐景雨,以禁府言啓曰,迎勅擧動大駕還宮時,京營庫近處,名不知男人擊錚,極爲駭愕,請令攸司囚禁推考。傳曰,依啓。
正言柳景緝來啓曰,白大珪罪犯,決不可容貸,而論執累累,牢拒至此,聖意所在,臣等實未可曉也。常典決不可創毁,後弊亦不可不慮,若以自首而恕之,則缺流之弊,將無所不至,臣等竊恐內臣竊缺漸,自此而始也。請勿留難,亟許降等缺答曰,不允。
持平申敏一來啓曰,皇嗣缺生,誕降明詔,乃天下之大慶也。頃歲缺登極,詔勅之順付陪臣,出於聖旨,此特一時權宜之擧,而其時群情,猶以爲缺然。今者皇朝,雖或軫念我國殘破,又有順付之議,爲使臣者,只當恭竢朝廷處分,不宜有所希覬於其間,而冬至使宋克訒,惑聽禮部書吏之言,請前有弊之爲急,莫念國體之有損,周旋行計,順奉詔勅,以致二百年皇華頒慶之禮,一朝索然,其不識事理,率爾妄作之失,大。請冬至使宋克訒,書狀官申缺罷職。上通使拿鞫定罪,自上親臨缺莫重之禮,而當日崇政殿行禮數行缺,饔院所當減定納米之數,使漁夫數字缺體蒙惠,不能善處,以致漁夫等呼冤數字缺恤使處,至於陳達榻前之後,本院始覺其非,方便回啓,其不職歡願之責,在所難免。請當該堂上推考,郞廳罷職。濫捧之米,令本院一一査給。答曰,竝推考。且漁夫田結事,實是無心之所致,堂上·郞廳,不必推罷,其收米,旣已捧用,似難還給矣。
左議政金瑬啓曰,前月二十九日,臣家以祈雨甁花不設,見頉於內擲奸,雖無該部之知委,旣知有設行之令,則如臣家者所當先人擧行,而臣身爲家長,不能檢勅,臣之怠慢之罪,大矣。況多官,旣以被推,而臣獨免焉,尤極惶恐,措躬無地,敢來伏地待罪。答曰,知道。安心勿待罪。
徐景雨,以兵曹言啓曰,近來人心不測,下吏奸濫,日益滋甚,臣李貴陪吏咸忠復,與內禁衛金德男同謀,僞着臣名,圖擬兼習讀之職於訓鍊都正具仁垕處,今已現露,無辭自答,如此之類,不可不隨現痛治,以杜後弊,金德男·咸忠復等,令攸司依法科罪,何如?傳曰,允。
朴炡啓曰,卽見北兵使李愼土兵試才賞格開坐啓本,則滿紙汚濕,殊甚不敬,請令該曹撥傳人査覈推致。傳曰,依啓。
洪命耉啓曰,頃者通津儒數字缺以本縣革罷曖昧事上疏,似爲數行缺,而鐵則該色郞廳,今往載寧辦得,數字缺姑可與用矣,弓箭及刀鎗應造物色,甚數字缺一物無不私辦,以此用功十倍,事未易就,誠爲所慮。其中黑角與全漆,於該曹自有應儲,而一片角一合漆,不敢取用,每貿市上,事多苟簡,該司所儲角與漆,不用於此時軍物,而將焉用哉?自今以後,東萊年例公貿黑角,及工曹例納全漆中,參酌定數,移送都監,歲以爲式事,捧承傳施行,如何?傳曰,依啓。
通津居幼學鄭夢說疏曰,伏以,事有冤枉,則民庶之上言,儒生之抗章,豈〈不〉有之哉?瀝血陳疏於聖聰之下,欲蒙特恩於萬分之一也。今者通津,以逆賊父母之鄕,誤被降號,以至將有革邑之冤,故臣等千餘人,如此農月,舍我穡事,來叫九闕,號冤呈疏,政院拒以不納,此使下情莫達而抱冤難雪也。況此去歲之旱災,尙未消於今年,田野龜拆,至於此極,國人皆曰,冤氣上干之所致。然則使此民,冤壅於聖聰,鬱結不伸,可乎?去年之旱,殿下,反己自責曰,言路杜塞而下情不通歟?今日政院所拒,此非下情之不通也歟?嗚呼,九闕茫茫,天日邈邈,覆盆遺照,難得伸冤之路,臣當灑淚都門,納履而去,惟恐闢四門達四聰之路,由此而昧矣。臣不勝隕越之至,謹昧死以聞。答曰,疏事知道。已上燼餘
上在慶德宮。
以權停禮,頒敎·赦,王世子,率百官陳賀,停常參·經筵。
政院,大殿問安。傳曰,知道。世子宮問安。答曰,知道。藥房,大殿問安。答曰,知道。
洪命耉啓曰,明日常參·經筵,取稟。傳曰,停。
徐景雨啓曰,頒赦事。缺數行
朴景緝來啓曰,工曹佐郞李缺數字本不合郞署之任,及授本職,多行瑣濫之缺數字者,莫不唾罵,同列羞與爲伍,請命罷職。答曰,遞差。
朴炡啓曰,李瑾遞差事,命下矣。臺諫,方以罷職論啓,遞差承傳,不得捧之矣。傳曰,知道。
以兵曹·刑曹草記及審理別單照目公事,傳于徐景雨曰,此輩今此大赦,當爲蒙宥,此公事還下。
金壽賢,以內醫院官員,以都提調提調意啓曰,年例端午進上玉樞丹,合劑本院。故神農祭,設行於當日,依前例,祭物則奉常寺,祭文則令藝文館製進之意,敢啓。傳曰,依啓。
又啓曰,兩殿·兩宮日次酒,因傳敎停罷矣。菖蒲酒則乃是節日藥物,非日次之比,依屠蘇酒例,兩殿·兩宮進上之意,敢啓。傳曰,勿爲進上。
李植,以戶曹言啓曰,以本曹死節人家月給單子傳曰,此單中所錄,無遺漏盡爲之乎?且金天霖之天字,以大字誤書矣事,傳敎矣。死節人父母·妻子,書啓之時,一從前月給料文書入啓,而此外恐有遺漏之人,問于吏曹,則當初進贈之人,別無漏落云。而但甲子年文書,則蕩失於丁卯之變,只有立張給料,而傳書之際,金天霖之天字,誤以大字書塡,同爲入啓,難免不察之失,以天字改付標以入之意,敢啓。傳曰,知道。甲子年戰亡人中趙景訥等,數行缺宜,上年減膳磨鍊時,本曹以無文書數字缺率爾減損之意,入啓。令司饔院依所啓擧行事,下敎矣。今者戶曹復此推諉於本曹,則無可據文書,猶復上年令司饔院,依前例磨鍊擧行,何如?傳曰,依啓。
傳于徐景雨曰,欽賜色段,議政府一端,宗親府一端,儀賓府一端,忠勳府七端,正一品以上及經筵官六卿一端,三司長官承旨一端,賜給。
徐景雨,以義禁府言啓曰,審理移配罪人,所當發遣都事,押領交付于配所,而當此驛路瘦弊之時,許多各處,一時發遣都事,極爲有弊,依近例令本道別定差使員,次次交付事,各道監司處移文知委,何如?傳曰,允。
持平申敏一啓曰,皇嗣篤生,誕降明詔,乃天下之大數字缺頃歲登極,詔勅之順付陪臣,出於聖上,此特一時權宜之擧,而其時群情,猶以爲缺然。今者皇朝雖或軫念我國之殘破,又有順付之議,爲使臣者只當恭俟朝廷處分,不宜有所希覬於其間,而冬至使宋克認,惑聽禮部書吏之言,徒知省弊之爲急,罔念國體之有損,周旋行計,順奉詔勅,以致二百年皇華頒慶之禮,一朝索然,其不識事理,率爾妄作之失,大矣。不可尋常推考而止,請冬至使宋克認,書狀官申悅道罷職,上通事拿鞫定罪。自上親臨迎詔,乃莫重之禮,禮貌官,所當十分數字缺昨日崇政殿行禮時,誤唱數行缺米之數,使漁夫等,與凡民一體蒙惠,數字缺處,以致漁夫等呼冤於賑恤使處,至於數字缺榻前之後,本院始覺其非,方便回啓,其不職致怨之責,在所難免,豈可謂無心所致,而有所容貸乎?請當該堂上推考,郞廳罷職。濫捧之米,令本院一一査給。凡役之中,驛役最苦,故設置位田,以爲供役之資,祖宗立法之意,誠非偶然。伏見戶曹啓目公事,則貞淑翁主墓下奉安驛位田一結,賜給于其家事,下敎。臣等,固知特出於聖上親親之至意,而國法甚嚴,決不可以私掩公,況公族及士大夫墓山,在於畿甸,此路一開,則日後無窮之弊,有難勝言,竊恐隄防之壞,自今日而始也。請亟命缺給奉安位田,以重金石之典。答曰,冬至使宋克認等,所失非細,雖罷其職,固無不可,然已經缺赦,置之宜矣。且驛田事,厥數不多,以他田換給,未爲不可。經年之後,掇拾兵曹餘論,如是煩瀆,未曉其意也。他餘事,竝不允。
金壽賢,以吏曹言啓曰,頒赦後,別歲抄,例爲書啓矣。永不敍用,準期不敍,中下等竝爲書啓乎?敢稟。傳曰,依啓。
以禁府罪人應放秩單子,傳于朴炡曰,此中李永命,則輕重間贓汚之人,如是擅放,似未妥當。政院察見。洪命耉回啓曰,李永命,貪鄙肥己,濫徵人蔘,則其贓汚之罪,固不可赦,而禁府,或以永命無現捉文書,又有缺當否議啓之命,故如是混置於數行缺人家月給事。傳曰,五六人,似爲四五字缺之事,傳敎矣。甲子年文書蕩失無餘數字缺可考,使下吏往復于吏·兵曹,考出文書,則答以此外似無落漏之人云,故如是書啓矣。及承聖敎,一邊移文兵曹,一邊査問于其時領將,則趙景龍·崔夢龍·蔡宗榮·田俶·張得祥等五人,果爲不參於書啓中,故此五人加付標以入。而且安州城陷之日,孟山縣監宋德榮,以南城將爲賊所殺,或云屍在城外,或云矢窮力盡,不離信地而死。其被殺曲折,不爲分明,故本道死節人査啓之時,不敢輕議,尙未蒙褒贈之典,人多稱冤,此人妻子,一體給料,何如?傳曰,依啓。
赦文,王若曰,天旣眷祐聖人,用錫祚胤,帝乃寵綏藩服,誕降絲綸,玆缺海之同懽,爰與萬姓而稱慶,念惟景命,缺我皇朝,聖繼神承,延曆數於億禩,乾覆地載,均化育於八紘,屬當寶位之光臨,旋叶郊禖之昭應,匕鬯有主,賴陰騭於宗祊,瓜瓞綿休,覃慶澤於寰宇,深軫小邦之凋瘵,不欲重煩以餼牽,錫賚便蕃,悉遵依于舊典,詔勅宣布,仍順付于陪臣,已於五月初三日丁亥,親率百僚,郊迎詔勅,開讀訖,寵渥無前,遐邇胥悅,宜沛雷雨之澤,以彰殊異之恩,自本月初四日昧爽以前,除謀叛大逆,謀叛子孫,謀殺歐罵祖父母·父母,妻妾謀殺夫,奴婢謀殺主,謀故殺人缺毒·魘魅,關係國家綱常,贓汚·强竊盜數字缺死罪·徒流·付處·安置·充軍,以至配所數行缺知悉。
洪命耉,以禮曹言啓曰,數字缺貿易之物如是,令戶曹從市直貿易以給。傳曰,依啓。
朴炡,以都摠府言啓曰,今日入直軍士,當爲中日習射,而擧動相値,退行之意,敢啓。傳曰,知道。已上燼餘
上在慶德宮。停常參·經筵。
金壽賢啓曰,明日常參·經筵,取稟。傳曰,只晝講。
金壽賢啓曰,京外官覲親受由,自有規例,而茂長縣監吳暹,欲爲歸省,冒法陳缺至於辭職,猥濫甚矣。監司權泰一,捧疏數字缺有違法例,請權泰一推考。傳曰數字缺
徐景雨,以義禁府言啓曰,政院啓辭,李永命公事還給事,傳敎矣。李永命當初御史書啓內,以居官貪鄙,虐民肥己,濫徵人蔘,爲罪目,臣等,反覆參商,永命之罪,雖似係贓,而御史之啓,只出於道路之傳聞,無現捉可據文書,臣等之意,斷定贓,恐或過重,故以雜犯死罪之類,書啓矣。今承下敎,臣等不察之失,大矣。不勝惶恐。李永命付標以入。敢啓。傳曰,依啓。
持平申敏一來啓曰,皇嗣篤生,誕降明詔,乃天下之大慶也。頃歲登數字缺勅之順付陪臣,出於聖旨,此特一時權宜之擧,而其時群情,猶以爲缺然。今者皇朝缺或軫念我國之殘破,又有順付之意。爲使臣者,只當恭竢朝廷處分,不宜有所希覬於其間,而冬至使宋克認,惑聽禮部書吏之言,徒知省弊之爲急,罔念國體之有損,周旋行計,順奉詔勅,二百年皇華頒慶之禮,一朝索然,其不識事理,率爾妄作之失,事係非輕,不可以輕赦而置之。請冬至使宋克認,書狀官申悅道,罷職。上通事拿鞫定罪。自上親臨迎詔,乃莫重之禮,禮貌官,所當十分詳愼,而再昨日崇政殿行禮時,誤唱儀註數字缺失禮,極爲駭愕。不可推考而止,當該數行缺不能善處,以致漁夫等呼冤於四五字缺於陳達榻前之後,本院始覺其非,方數字缺啓,其不職斂怨之責,在所難免,豈可謂無心所致,而有所容貸乎?請當該堂上推考,郞廳罷職,濫捧之米,令本院一一査給。凡役之中,驛役最苦,故設置位田,以爲供役之資,祖宗立法之意,誠非偶然。伏見戶曹啓目公事,則貞淑翁主墓下奉安驛位田一結,賜給于其家事,下敎。臣等,固知特出於聖上親親之至意,而國法甚嚴,決不可以私掩公。況公族及士大夫墓山,遍於畿甸,此路一開,則日後無窮之弊,有難勝言,竊恐隄防之壞,自今日而始也。大槪,論事之體,只據事理數字缺不可而已。結數之多少,時日之久近,有不暇計也。臣等因該曹公事,得詳其曲折,敢陳執法之意,而殿下,反以掇拾餘論爲敎,臣等竊惑焉。驛田之不得以私恩折給,乃不易之法,該曹覆啓,不得蒙允,則豈可諉之餘論而含默不言,莫爲之捄正乎?臣等之意,實在於慮後弊而存大防也。請亟命還給奉安位田,以重金石之典。答曰,不允。且禮貌官事,已經大赦,亦爲置之,可也。
倭副差平智廣,率從倭八名,入來崇政殿庭肅拜,進上馬上鐵砲十挺,精奴鳥銃二十挺,硫磺一百斤,鹽硝三百斤,龍腦□斤,上令中使二人,饋酒于賓廳,缺以平智廣齎來對馬島主進上。數行缺
傳于徐景雨曰,遠道人所呈,雖違格四五字缺刑曹放未放單子,傳曰,此放未放磨鍊數字缺承旨察啓。
朴炡,以備邊司言啓曰,汗書之來已久,而尙無回答之擧,彼必以答書之遲爲疑怪。副元帥〈率〉偵探牙兵一名,及義州小通事一人,聽朴蘭英之言,先送于第八王子所駐甜水站,預通使臣入來之意,而朴蘭英入去時,抄送馬兵,至鳳凰城,依前護送事,平安兵使義州府尹處行移,何如?傳曰,允。
徐景雨,以刑曹言啓曰,常時京衙門定配·外方充軍·徒流人等,遇赦蒙宥者,皆自本道査啓,而頃日審理冤獄時,大臣啓辭內,充軍缺年常赦所原之人,令各該司稟旨缺置云。臣曹據此啓辭,自本曹定配·充軍·徒年,罪犯不重常赦所原之人,各其名下缺具錄,別單書啓矣。傳曰,此輩缺大赦,當爲蒙宥,此公事還下事,傳敎矣。此人等,依常規,待各其道處置,今此放未放單子中,不爲擧論之意,敢啓。傳曰,知道。已上燼餘
上在慶德宮。停常參。有晝講。
下直,三水郡守宋震善。
傳于朴炡曰,今下弓矢,三水郡守宋震善給送。又傳曰,三水郡守宋震善,遞去已久,而邑民至今不忘,可謂善治者也。令該寺,熟馬一匹賜給,以表予嘉奬之意。
金壽賢啓曰,明日常參。三四行缺
徐景雨數字缺言啓曰,百官加下批政事,何以爲之?取稟。傳曰,明日爲之。
洪命耉,以禮曹言啓曰,昨日使譯官,通諭客使以初七日設行禮曹宴之意,則玄方,出示海東記及五禮儀謄本曰,禮曹迎宴,曾已行之,今則當有正一品官押宴,承旨宣醞節目,而禮曹此宴,未有據例,參之無名云。且曰,在平時島主特送及諸巨酋使出來,以事機緊歇,差人輕重,或有接見之時,或有大臣押宴之時。今俺等出來之由,實係重大,而此等擧措,竝皆銷落。頗有小看爲嫌之色,當初節目中,以正一品押宴磨鍊啓下,而後有缺以一品押宴,禮曹仍行之議,故此一款入啓,改付標矣。渠今隱然以國王使自處,而且缺畠山以下諸殿,皆接見一次之謄錄,有此云云。廟堂,酌宜定奪,何如?傳曰,依啓。接見一事,今已定奪,勿爲更議。
徐景雨,以兵曹言啓曰,去夜三更,定虜衛金戒男,夢壓發聲,同類十餘人,一時夜驚,至於聲徹大內。此雖出於無情之事,而宿衛重地,如是驚動,極爲駭愕,金戒男等自本曹治罪之意,敢啓。傳曰,知道。
徐景雨啓曰,以刑曹放未放單子,傳曰,此磨鍊是乎?承旨察啓事,傳敎矣。單子成呈時,臣略加閱視,則其中或有可疑處,付籤還給而送言于本曹堂上曰,各人數字缺罪目,不爲明白懸錄,其磨鍊是非,未可知數行缺似而慶生,則只云僞造,而無偸食現四五字缺食之米,則非徒極多。臣曾爲戶曹參議,實知缺極重,其磨鍊所以不同也。三手糧白沙相雜者,若誤爲相雜,則所當蒙放,而多數偸食而以沙充數,似是犯贓,故未放。李漑旣在徒中,則實爲當放,而必以與貴福等之罪相同,故不置放秩。韓吉·金得男·康繼倫·崔春男等罪目,似輕而實係贓罪,必以此置之未放秩。至於咸忠復等所犯,殊極可惡,而必以非赦文之外,故置之放秩。大槪,罪之輕輕磨鍊是非必須詳見作文,然後可知,而未及取見,其是非未可詳知,只以臣之意見,敢啓。傳曰,知道。
以備忘傳于李植曰,減膳事下敎之後,該司只減飯米云,事甚不當,饌物亦缺減,俾不至歸於虛文,內資進排酒,亦令全缺
持平申敏一來啓曰,皇嗣篤生,誕降明詔,乃天下之大慶也。頃歲登極,詔勅之順付缺臣,出於聖旨,此特一時權宜之擧,而其時群情,猶以爲缺然。今者皇朝雖或軫念我國之殘破,又有順付之議,爲使臣者只當恭竢朝廷處分,不宜有所希覬於其間,而冬至使宋克認,惑聽禮部書吏之言,徒知省弊之爲急,罔念國體之有損,周旋行計,順奉詔勅,以致二百年皇華頒慶之禮,一朝索然,其不識事理,率爾妄作之失,事係非輕,不可以輕赦而置之,請冬至使宋克認,書狀官申悅道,罷職,上通事拿鞫定罪。去今年亢旱之災,近古所無,而畿甸數行缺之後,本院始覺其非,方便回啓,其數字缺責,在所難免,豈可謂無心所致而有所容貸乎?缺當該堂上推考,郞廳罷職。濫捧之米,令本院一一査給。凡役之中,驛役最苦,故設置位田,以爲供役之資,祖宗立法之意,誠非偶然。伏見戶曹啓目公事,則貞淑翁主墓下奉安驛位田一結,賜給于其家事下敎。臣等,固知特出於聖上親親之至意,而國法甚嚴,決不可以私掩公,況公族及士大夫墓山,遍於畿甸,此路一開,則日後無窮之弊,有難勝言,竊恐隄防之壞,自今日而始也。大槪,論事之體,只以事理之可不可而已。結數之多少,時日之久缺不暇計也。因該曹公事,得詳其曲折,敢缺法之意,而殿下,反以掇拾餘論爲敎,臣等竊惑焉,驛田之不得以私恩折給,乃缺之法,該曹覆啓,不得蒙允,則豈可缺之餘論而含默不言,莫爲之捄正乎?臣等之意,實在於慮後弊而存大防也。請勿留難,亟命還給奉安位田,以重金石之典。答曰,已諭。
徐景雨,以兵曹言啓曰,嘉善堂上以下,自祖宗朝,號爲運觀射,間或爲之,依此施行,試官令本曹堂上爲之,以爲身言書判事,頃已入啓蒙允,而近因多事未果,自今月二十日爲始,依前判下擧行之意。敢啓。傳曰,依啓。
徐景雨,以兵曹言啓曰,行司缺巡將受點之後,以下鄕稱奴缺數行其不修築處,監司下去時,使之明白日摘缺畏法,不敢不修,如此則民之蒙惠,豈不多乎?缺發落,取稟。侍讀官權濤所啓,貞淑翁主位田事,李貴縷縷陳達,而自上不爲發落,似爲未安。士大夫山所,自有步數之限,今此位田,若在步數之內,猶可賜給,若在步數之外,則豈可奪公田而賜給尉家乎?令京畿監司,量其步數而處之,似當。李貴曰,此言亦有弊矣。以法言之,則雖步數之內,而不可以私恩,賜給公田,步數之外內,不須論也。況此田則在於步數之外,尤不干山所也。檢討官韓興一曰重臣旣已陳箚,臺諫又爲論啓,尉家不必敢耕矣。事已如此,自上不可不允從也事發落,取稟。傳曰,知道。堤堰事,依所啓。
寅時有霧氣。辰時申時日暈。夜一更月暈。
吏曹參判鄭蘊上疏曰,伏以,臣自數年來,缺恩重疊,召命頻數,而或緣親病,或以身疾,一未趨謝,席蒿私室,日竢嚴譴之至。不意聖度含垢,不錄舊罪,又有新命,驚惶蹙蹙,無地措身。天官亞卿,乃我國官方極選,雖使高才宿德者當之,猶有所歉然者,況如臣無才蔑德駑劣最臣之下哉?非但於臣,有福過之災,於殿下用人之方,亦不無顚錯之失矣。臣雖欲貪戀恩榮,甘爲玉椀之穢,而一端羞惡,天賦未泯,從他笑罵,非臣素志,此臣之難仕之一也。臣母,今年九缺,竊念朝廷之上,大小之臣,有老親者,缺數行所不忍言者如是,而可以遠離而從仕,數字缺難仕者二也。臣亦犬馬之齒,六十有一矣。毛髮悉白,視聽昏矇,癃醜跛躄之狀,已如七八十之人,以臣事,惟有乞得一殘縣,以爲便養之地,而朝夕米鹽之役,非臣精力所能堪,故囁嚅而不敢發者,于今數年矣。此之不堪,而可以濫廁於銓選重地乎?此臣之難仕之三也。凡此三難,皆非誣飾之辭,國人之所共知,而殿下之所已洞燭者也。伏願天地父母,曲察情私,亟命鐫改職名,許臣安心歸養,使老母,無朝夕門閭之望,微臣有菽水終養之幸,則上下交孚,恩義俱悉矣。答曰,觀卿上疏,孝親之心,至矣悉矣。然今若捨卿,則未免失賢之歎,卿其頻往覲親,更勿控辭。
行副司正李胤男上疏曰,伏以,臣不識事體,缺疏本道,重犯僭猥,罪不容赦,席藁天日,缺聖批優容,欲採所陳,感泣之餘,無地自容,缺無狀,寧嫌鄙陋之賤,以負聖明罔極之恩哉?臣伏見,方今急務,固非一二,而最急數條,臣請陳焉。一曰,務間諜。間諜者,軍政之不可闕者也。兩軍相持,軍機至密,先探敵人之動靜,以爲吾軍之應變,則彼敵軍之所深謀者,了然於吾方寸之揣度矣。故古之爲將者,必先深結其敵國之所心腹者,以爲吾之心腹,而其密謀祕計之未動於事者,一以示吾,則變不難處,而勝可先定矣。缺國之於間諜,素不爲務,癸未之歲,山戎出缺莫先探之,壬辰之亂,倭賊泊岸,而數行缺彼,百戰百敗,理所然矣。今願晴暗如數字缺謀者,使其動靜謀計,奔告於我,則其動靜已知之,其謀也我已備之,先其變而有奪人之謀,豫其患而防未然之虞矣。夫焉有失措之患乎?二曰,復號牌。夫祖宗朝戶籍之法,卽今號牌之意也。昇平之時,民心淳朴,且有定居,入其縣之籍者,每籍於其縣,而家不隱丁,丁服其役矣。亂離之後,民各蕩析,且生奸計,今年寓此,則明年移某郡,無有定志,故不爲入籍。如或有入籍者,家籍一丁,例漏數人,若無人人之佩牌,則其何以知丁壯之多少,家戶之蕃疎也?頃年號牌之時,節目繁多,事涉悤擾,軍籍考講缺一時竝擧,至於州郡之徭役等事,或以汲汲以號牌案爲之。此則一時之欠缺矣。而四十缺脫漏逃役之民,一朝記名於軍案,其間雖不知厭憚之人,卽新政流布之際,何得每人以悅缺故民志,可與樂成,不可與慮始也。號牌之擧,有好之者。有惡之者,好之者,順受任役,不避身役之良民也。惡之者,百端謀計,欲避身役之橫民也。爲人之上,欲安良民乎,欲安橫民乎?法未一年,旋卽罷之。臣未知民之所怨,悉由於號牌歟,胡變之出,亦由於號牌歟。如或民之所怨,果出於此,而罷革之後,人人悅服,皆知親上死長之義,一應征戌倭役之擧,庶民子來,則革罷之擧,在所當爲也。今此革罷之後,軍丁日日逃散,士情缺怠,不得收拾,則所以革罷之意,果何數行缺功倍矣。伏願殿下,廓回朝缺舊籍,仍爲佩牌,使無恒産之民,有所依賴,而數字缺逃避,只錄丁壯之多少,知其總數而已。勿以他役侵之,一如不爲號牌之時,寬其小小節目,使得自容,軍籍考講之事,徐觀民心時勢而爲之。則民無流遷脫漏之患,國有籍戶點了之便,不待誅謬之刑,而萬夫一心,雖赴水火,卒不潰散,嚴威自立,丁不隱漏,不點不抄,而壯弱多少之數,昭然常在目中矣。且夫號牌一事,凡人創開設立,愚者千慮,必有一得,況當初設立之時,廟堂,豈不熟講而議定哉?百僚議定啓稟之事,一朝罷革,而無一人復立之議,此所以大小臣民扼腕之歎也。伏惟聖明,更加留神,特復號牌之命焉。三曰,分兵農。夫兵農固不可缺竝任之也。我國之兵,皆是畎畝之農,故無事之日,櫜弓藏劍,而終歲服田,安其田里,利其缺習以爲常,怨其動作,至於農隙之點閱,亦多煩擾之怨矣。一朝有急,編以爲軍,則荷鋤之人,不習軍旅之事,征戍之日,各懷去還之恨,雖從事行間,而其心實不在兵戈之間也。接刃交兵之時,素昧擊刺之節,而賊勢騰揚,兵氣單弱,無意抵當,先思退北,則此必是爲兵者不專於兵,而素安於農之故也。祖宗朝兵農之爲一,固是良法美制之意而當太平武嬉之時,則兵不足用而寓農也。及國家多亂之日,率田畝不習之民,將缺禦敵而制勝乎?今願簡其壯弱,分數行缺夫,焉有退挫之患哉?四曰,立缺其法律,鍊其士卒,使之耳習於金鼓缺聲,身諳於坐作退進之節,皆知畏我不缺敵之義,以進死爲榮,退生爲辱,然後可以禦外侮,可以壯國勢。方今將卒,不知軍令之極嚴,前鋒未交,望風先潰,徒知畏走之便,不念臣死之義,臣竊痛惋焉。惟我一隅偏小之國,昔在新羅,三分鼎峙,各保封疆,其一國之小,不啻滕之間於齊·楚,至於安市孤城,雖以唐家百萬之師,靖·勣智勇之將,摧鋒挫銳而歸,則兵之精强,莫我國若也。曾謂堂堂盛朝缺倍新羅之土地·兵甲,見侮於小醜一枝之兵,缺兵甲·城池之不足也。都在於軍令之嚴與不嚴中耳。古之督戰者,有以劍痕罪其小退者,夫缺接刃之際,進一步者賞之,退一步者罰之,勇缺不得獨進,劫者不能獨退,此良將之所以戰必勝攻必取之法也。是以旋踵之間,誅不少貸,則死一也。與退走而尙未免於誅戮之刑,不若進戰而寧死於敵,此所謂臨敵忘身者也。今者胡變之時,各處把守之退潰者,無一人被誅,而坐享田里之樂,則好生惡死,人之常情也。進有冒刃之難,退無誅戮之刑,則其孰肯捨生理而死於敵乎?故曰,畏我不畏敵然後可以制勝矣。伏願先而軍威,以嚴紀律,苟有臨敵退者,不貸拿戮之刑,樂以進戰斬敵者,寵賞而榮貴之,則缺且感,各自爲戰,勇氣自倍,是之謂數行缺數年,小無分寸之效,徒享富貴之樂,缺安之處乎?凡人之受惠於人者,雖一飯小恩,報效之。至於鳥獸·昆蟲之微,苟有受恩於缺者,未有不爲報之者。況臣特蒙異恩,名忝勳府,臣何敢惜其一縷之微命乎?臣之一死,少無輕重於國家,而顧臣無死,何以報國恩於萬一乎?臣夙遭愍凶,父母見背,事親之日,已矣。旣過丁年,事君之日亦短,若差過數年之後,雖欲征戌,何能出入於矢石之間,以制敵之死命乎?噫,在家不得事親盡孝,在國不得事君盡忠,缺地何顔?鬼神可畏。伏願殿下,特命征戌之役,使臣得死於死,以革裏尸,則愚臣志願可伸矣。臣心至此,不勝感激,不知所云。伏願亟垂察焉。答曰,令該司採用。啓下備邊司。
午時,上御資政殿月廊缺殿。晝講。入侍,知事李貴,特進官李守一,參贊官徐景雨,侍讀官權濤,檢討官韓興一,記事官朴日省,記事官鄭太和·尹坵。上讀前受音一遍。權濤講豫州章,自導苛澤被孟豬,止浮于洛達于河,音一遍,釋大文一遍。上讀新受音一遍,釋大文一遍。濤曰,苛澤,此則曰,出于濟陰,韻會則曰,在山陽,皆是梁·宋之地,而無乃到元時改地名,故如是不同耶?南濟,東過寃句縣,而導水不載南濟,此必濟水南分,而非別有他濟也。所謂周官載師,漆林之貢,二十有五者,考諸周園廛之征,二十而一,漆林則二十而五,小數行缺退審檢飭本官,置而不問,今若申明舊缺如無漆木處,則使之栽種,若有餘存漆木,亦數字缺則漆木必盛,而可無移賣民結之弊矣。上曰,此等事,乃守令職分內事,而如是廢置,不爲收拾,可謂無人盡職也。如此事,皆令該道擧行。李貴曰,非但漆田爲然,桑田亦皆廢棄。桑蠶,國家之所重,古者以是爲祭祀之服。我國亦於東西島,皆有桑田,今則皆爲民人及士大夫所占,盡墾作田,雖有餘存桑木,而皆被斫伐,日漸就禿。若自明春,各別申飭該司,更爲收拾,使不得公然作田,則似當。上曰,此言是矣。依爲之。且缺曹不爲定送守直軍,故如是云然耶?各別申飭,可也。貴曰,奉常寺籍田,在於開城府,一年缺餘石,而今則此田,亦爲士大夫私田,公不入多缺亦多爲私田。前日柳希奮折受之處,今皆缺臣之賜給,臣將欲一一還推矣。韓興一曰,缺堤堰,多至五十餘結,皆爲決潰,臣欲令修築,缺時,親往看審,別定監官,使之董役,而紀綱解弛,故民不用命。若能修築,則民宜蒙利,而如是不爲,可怪。貴曰,考諸法典,則堤堰司提調,領相例兼,乃所以重其事也。朝廷若有紀綱,則令戶曹及監司,另加檢督,時時摘奸,則修築豈不易乎?上曰,守令考績時,堤堰之事,亦在其中,而今則如是廢棄云,雖有堤堰之名,而徒爲虛事而已。貴曰,倭差之事,多有可缺關伯,必欲借平遼之名而出來,故島主數行缺送僧人,而臣意則別遣重使,亦無不可,缺欲助我國,其意甚好,而但旣與虜相和,缺與爾,背約往伐,則是失信也。事多難便云,則渠雖有此言,而若非直行情,則必信聽我言而不敢出來也。朴蘭英之行,不以倭言先通虜中,而虜若先聞,反責我以不卽以實相通,則將何辭以答耶?今若直以倭情,從實相通,且示自我解止之意,則此後倭若不來,虜必謂緣我解止而然也。信我必篤,設或不幸,倭雖出來,而虜必知我言之非誣而我可有辭也。且惟政弟子之法堅者,有泰能者,此兩人,皆能文而善詩,送入缺此等人於倭,一以爲信使,一以爲探知之計,則數字缺事機之關重處,凡事直則必無事矣。缺議皆曰,以倭差出來之情,通于中原,送缺虜中,而仍送使臣于倭中,探知情形,爲缺上曰,明日禮曹當爲宴享智廣,更聞其語而後缺知情形也。貴曰,此則然矣。李景稷之議則曰,倭人必無出來之理云,而但以形勢言之,渠之出來,頗有執言之地。今若不送回答之使,而玄方入往後,關伯聞知我國事情,又送使臣,則自我處之似難。玄蘇出來之時,或曰當告天朝,或曰不必先告,其時論議各立,持疑不決,畢竟告知爲當之議稍勝,委送使臣,一修諺書,一修眞咨,若中原,已聞倭情則使之告以諺書,若不聞則缺以眞咨事,言送于使臣處,其時琉球國,已數字缺情,而先通于中原曰,朝鮮與日本同謀,數行缺先通虜中,則此乃智謀之不可不爲,而四五字缺從辦也。上曰,卿意是矣。而但胡人,素性質朴,本多狐疑,今若以倭人不實之言,經先通知,則彼必反生狐疑,而謂我國與倭相通,又以難處之事,以爲執言,則自我處之似爲難便。前日誤聞訛傳之言,疑我國有動兵之擧,而頗有驚動云。如此之際,又通倭情,則其不信我國,必矣。貴曰,倭差之來,虜必無不知之理,自我不通,而渠若先聞,則是益其疑也。旣與相和,而不以實相通,則又有害於交隣之道,而盟變爲戰矣。朴蘭英,今日已爲下直,及今小寬行期,改修文書,其措語缺以爲關伯聞我國被兵,而對馬島主不卽馳通缺多致詰責,令島主,委送差人於我國,將數字缺道平遼云。我國答曰,旣與金人相和,交隣甚厚,不可更有他意,如此事意,天朝亦已數字缺云,而以嚴辭防塞之意,入於答書以送,則數字缺禽獸之類,必感我國之信義,相待以心也。且慮我國與倭相好,而亦不敢輕視矣。如此事,利害分明,須斷自聖衷,快決處之,極爲允當。上曰,雖或通之,豈可煩於文書中乎?以言語通之,可也。令廟堂更爲議處。貴曰,西道立撥之事,處之極難。前則以入防軍四五千或三四千,擇其中有馬者,派立各站,若過數月,則馬必瘦病,故更發他軍有馬者立之,此非長久之道。江原道雜色軍,多至四五百名,臣與大臣相議,以此軍入送立撥事,數字缺矣。若以南方馬軍,專責立撥之事,則數行缺非長久之計也。故臣於前年間,請於南數字缺一名,各捧木綿十二疋,以此運入西邊,募得數字缺業流民,設立屯田,使之入作,仍令立撥,而分給軍木,使之買馬,則流民有得所之路,國家有立撥之利,而南軍免難支之苦矣。如此則西路設屯處,漸成村落,而可爲長久之道。其立撥之規,則令二人而一則出馬,一則當身,立撥十朔爲限,若不然則一人持馬,減五朔立撥,則庶可也。凡待軍兵之道,必以可生之路,軍心不怨矣。上曰,金起宗遞來未久,必知利害,問於起宗則可知便不便也。貴曰,起宗亦言設屯而募民入作,且捧木綿於南軍,運入西邊,則可以立撥云,臣等將欲會于備局議處矣。貴曰,頃日奉安驛位田還給之事,臣據法陳啓。缺觸忤,但其間曲折,自上若詳聞,則可知臣缺矣。聞本道察訪之言,則其田畓,僅爲一結,而驛卒三人,方爲耕食,賴此資活而應役云。設立驛位者,欲令驛卒,耕食而應驛役也。若廢此法,則設驛之處,例多風水相宜之處,士大夫必欲奪占驛田而用墓山矣。近來諸處驛田,多被有勢者冒占,臣方欲一一推還矣。自上若欲賜給尉家,則以他田畓割給,而此位田,則仍令驛卒耕食,則法行而民蒙惠,自古未有以位田私給之時,今若還給驛卒,則諸道察訪,必曰,已賜尉家,而尙且還給,況其他乎?皆將據法還推被奪驛田,則諸驛所得,必不少矣。且頃者,自缺以臣爲憤懥。且曰,只在矜誇,此數行缺辦之際,語不大則其事不成,故臣之前後數字缺論,不過議禮及討逆之事,此乃重事,故臣數字缺無陰,或未免侵犯相臣矣。此則果出於憤懥。先王朝盧守愼爲相,而金誠一以事面責之,時議皆以誠一爲正直。大明律,面譽大臣,其罪極重。全羅道有一儒生,面譽鄭澈,其時幾陷重罪,若面責者則未聞有罪也。若以私事,如是面責,則雖被重罪,可也。而若國家重事,而出於公心,則雖大臣,豈可不爲面責乎?頃者臣入侍筵中,語及大臣,別無相害之語,而吳允謙,誤聞人言,將欲呈辭云,臣不勝未安。往見允謙,則曰,聞君以我不合相位云,我將欲呈辭,臣問其聞於何人,則曰,筵中入侍之人,來傳云。臣曰,吾只言今之相臣,恐不及黃喜事缺而已。不敢更有他言云,則允謙,知其誤傳,而數字缺一笑。金瑬,亦誤聞臣以善爲阿諂上達,而多有蹙蹙之意。臣又往言其不然,則金瑬亦笑而自安。臣每發一言,必得毁謗,事殿下七年,言不見信,臣自小天性狂疏,臣有子三人,皆不如臣之狂,頃聞自上有李貴之事,恐年少者效之云,臣聞來不勝惶恐。臣之諸子,尙不學臣之狂疏,有何年少者之學臣事乎?臣若當參筵席,則臣之諸子,每以言相戒,而臣本性狂疏,故雖於榻前,直陳所懷,小無隱情,故言或不愼而未免煩多矣。上曰,卿乃元勳重臣,故其言必重,因卿一言,而大臣皆不安其位,此亦可知數字缺之重也。予意欲卿愼於言語,而不欲其數行缺臣引用於論黨之語,恐上或未數字缺方欲陳箚辨明而未果矣。上曰,予數字缺知之,朱子豈有爲黨之心乎?但如或爲黨,則雖朱子之言,亦甚可惡,朱子以上則未有黨也。貴曰,願入於朱子之黨者,欲入於賢者之黨也。非以朱子爲黨也。小人之黨方盛,故欲攻其黨,而有此賢者黨之語也。聖敎雖是,而恐不知本意,故敢達。上曰,君子周而不比,此語如何?貴曰,此敎至當。〈當〉曰,君子周而不比,不當曰君子爲黨。宣祖所謂,願入珥·渾之黨者,亦欲矯一時之弊而發也。上曰,玉堂官員方在此。朱子此言,如何?權濤曰,朱子本意,必不如此,而以措語見之,則數字缺弊,且引用此語,當用於古人,而不可用於今人,數字缺也。古則君子·小人,各自爲黨,今則賢·愚相混,數字缺一邊,未必皆君子,而未必皆小人也。今之黨則數字缺業,不可以朱子之黨比喩也。貴曰,頃者許篈,數字缺以李珥爲小人,此則分明可知之事。故宣祖引朱子之言而攻破之,若得賢人而用之,則與其人爲黨,而小人必不敢相混,皆爲賢人之黨也。後世則不然。金孝元·沈義謙,互相詆斥,沈義謙雖外戚,而伸救李滉,故公義皆許之,金孝元則投入尹元衡,故終未免爲小人。今若投入於李爾瞻·韓纘男,則豈足曰黨乎?乃惡也。今若專任一介公心人,與此人,同心進退人物,則不論彼此,而賢者皆進,不賢者皆退矣。前上縉紳錄中,有一門生,問于李珥云者數字缺也。李珥一生惟欲破朋黨,而及爲吏判,數行缺此語予常有疑,故問于玉堂矣。凡君子遇數字缺行道而其道行於世,不遇則退而耕於野,乃其數字缺若有經營引群爲黨之心,則此非君子之心也。缺以予亦惡聞爲敎者,亦以此也。濤曰,朱子非有經營之心也。其時小人當道,善類皆廢,故朱子貽書留正,欲令引用善類,故有此言也。韓興一曰,朱子之言,自上致疑,亦或宜也。不究本意,而徒以措語見之,則其爲致疑,亦其所也。濤曰,朱子悶善類之沈癈,故有此言也。此出於一時矯弊之意也。然不可引用於今日之黨也。上曰,聖賢作辭,自有恰當底說話,豈必廢此後世有弊之言耶。貴曰,臣意亦欲此時皆用善類,故引用此語耳。自上先察朝臣中公私之心,如有數字缺濁亂朝廷之心,且有輕斥異己之意,則自上必洞察而痛斥之。就其中無一毫私意而公平持心者,推誠委任,則豈無丕變之機乎?興一曰,自上欲去朋黨,聖德至矣。然若每以此心,留着心中,則有時發於傳敎矣。未免有辭氣之太露。貴曰,此言是矣。然朝著之間,事多不公,故自上知其氣色,每有攻治之敎,此亦勢然也。自上旣疑群下,故臺諫雖欲有彈劾者,而恐上又以伐異爲疑,故不敢發言故其中豈無至公之事,而亦以此疑阻,漸成是非不明,雅正相混,近日法不行,人無畏戢者,皆是非不明之故也。古則淸議出於一人,所謂淸議,至公至正之論也。不得人人干預,故持數字缺人不敢動搖,雖以權奸之勢焰,亦不得數行缺人,莫不持身謹愼,而是非不明,徒以和數字缺無朋黨,又無貪黷之風,而士論携貳,有若官豬腹痛,國勢漸至如此,安能爲國乎?日後如有不缺之事,而國勢風靡,則誰能特立不屈,有如中流之底柱乎?反正之初,若能先興學校,激勸士習,則人才豈不多出乎?自鄭曄死後,館學未聞有通讀之擧,四學鞠爲茂草,通四學儒生只有三人云,如此而安能興起人才乎?必擇大司成,以爲師表,可也。古則大司成可合之人,通朝不過一二人,蓋其任極重故也。今則出入臺侍者,莫不循例爲之。殆非古者難愼之意也。今之可合者,莫如趙翼,爲人雖迂闊,而自少多讀儒書,若以此人爲師表,則儒生數字缺挾冊來集者矣。且多刊小學,藏置館學,以爲儒生講習之資,常常通讀,則士習必美矣。近來數字缺間絶,未聞責善之事,或有挾心經·近思錄等數字缺爲質問,則必相與嘲笑之。世道之汚,至於此極,數字缺正俗,只在人君轉移之如何耳。頃者,臣入侍東宮見之,學業比前加進,此極可幸,但讀書之際,語音似澁,無乃不爲勤讀而然耶。須得儒臣,置諸講院,待之以師友,使之及時輔導,則豈不好乎?去朋黨之本,亦不外於此也。成均館,近欲刊出小學云,臣曹方收合木綿二百餘同,兵書尙且印出,況小學乎?此木五六同,輸送校書館,使之刊出,如何?上曰,小學考講事,前已申明矣。近來未知申飭耶?缺校書館,刊出小學矣。使之更爲申檢。徐景雨曰,校書館則無物力,不得印出,李貴欲送兵曹木數行缺給,若在步數之外,則豈可奪公田而數字缺乎?令京畿監司,量其步數而處之,似當。李貴曰,此言,亦有弊矣。以法言之,則雖步數之內,而不可以私恩,賜給公田,步數之內外,不須論也。況此田則在於步數之外,尤不干于山所也。韓興一曰,重臣旣已上箚,臺諫又爲論啓,尉家必不安於耕食矣。事已如此,自上不可不允從。上又不答,罷出後,以堤堰事及位田事,無發落。取稟。傳曰,知道。堤堰事依啓。李守一曰,小臣前往統營時,以公洪·全羅等處舟師添防事,仰達,則自上以糧餉不足缺其事勢而爲之事,傳敎。臣下去見之,則舟師之事,極爲無形,糧餉亦無現載者,脫有事變,則何以成形乎?近來則倭差出來事,缺日,且留館之倭,凡於我國之事,無不知之數字缺事,若仍前棄置,則必爲虛疎,易致敵人之規覘,不可不及時措置也。上曰,此言,宜言于備邊司。
完豐府院君李曙箚曰,伏以,今來客使,名跡異常,初稱缺差,而未有國書,且其所請之言,藏頭不明。故人或數字缺國使,則萬無無書之理,必是義成借重恐嚇之言,數字缺爲傾信,輕壞恒式,以啓我無前之弊。且其假途之數字缺出於關伯,則或來或否,在關伯主張,必不在於待使之厚薄。況有動兵之擧,本島先我受害,萬無激成釀禍之理,宜守舊式,待見厥終而處之,愚臣所見,亦不出於此矣。今見該曹接待後啓辭,其所云云之說,頗似有據,且其求請別紙中,有關伯所請者,則恐非島主一任自缺之言,亦非玄方借重縱橫之說,明是將關伯指揮之言,窺占我輕重之意。且其所請中,亦有虜之弓劍缺示則似是欲觀器械利鈍,云云之說。抑安數字缺非孟浪底說話也。以此言之,待使之道,恐不可數字缺一則曰,致忠皇朝,意必不然,而言則有據,在我難許者,雖以大數字缺之,在彼赴援之說似當,隆致謝意,示之以赤心,未缺不可。日本雖我讎國,讎之者卽秀吉,滅秀吉無遺類之源氏,有何可讎之事乎?若以壬·丁之讎言之,雖傾東海之波,淪沒日本,無一人孑遺,豈足快於心哉?但古今天下,自無與其民竝讎之事,且帝王同仁之道,亦不無隨時權處之擧。卽今金差之來,待之於正殿,賜之以金帛者,豈出於情意之當然,亦不過權時輕重不得已之計也。然則待倭之權,何以異於待胡之權哉?島夷情性,雖甚巧詐,輕生好俠,不欲出於人下者,亦其習也。若使關伯,果有云云之計,而知我待渠之道,比他如是其懸殊,而二憾之誤說,有所激於其數字缺知無好勝之論,遂欲行於易視之心乎?此其可數字缺也。將計取計,卽兵家權謀上策。今彼所請,曰僧,曰數字缺云,文·樂之許,雖待二着,許僧一款,曾有惟政之往來,缺雖卽許之,不過爲以夷待夷之道,少無可疑也。抑有缺,彼有恐嚇之可疑。我無的見其實狀,則遣一信探其情,亦或有道,而彼又有請僧之說。彼旣遣僧而不持國書,不稱國使,則我亦遣僧而不齎國書,不稱國使,虛做准請之好,實有探視之益,而似合便宜。且其關伯所請,及關伯所言云云者,初雖詐言以惑我,我旣遣人,則其所請之物,齎去而傳之何處。其所答之說,聽去而報之何處。然則不待遣僧之行,在此亦可知其情狀處也。況今智缺未免持意,愚者以此惶㤼,京外洶洶,未或有荷擔而立者。若彼言旋之後,無自我明探之路,數行缺之,還爲探聽連絡之地,則在韓重秦之策,數字缺攻破不見之訛言,豈不有益乎?且玄方,則雖無缺而自稱關伯之命。故禮曹宴享時拜揖之禮,亦不以酋使待之,則是亦以關伯使許之者也。不可使其落莫而歸也。今宜以實洞言曰,初無國書,意謂島主之差,今聞爾言,始知關伯所使,加以一分之禮,優其接待之典。且於臨行。一番招見玄方,大視厚意,得令蠻夷之人,近瞻天日餘光,俾知大聖人一視之仁,無一物彼此之殊,則彼亦人也。豈無數字缺感遇之義哉?議者,必以前例爲難,臣意則不然。高祖之洗足見黥布,光武之岸幘迎馬援,亦是數字缺恢廓大度中事,何嘗以小苛禮爲大防數字缺所陳,實是軍國大計,非不知人人所敢容喙,以所患狗馬之疾,未得參於詢問備局諸臣之日,晩以區區之見,敢瀆於議完之後,臣無任冒濫僭越之罪。取進止。啓下備邊司。已上燼餘
上在慶德宮。停常參·經筵。
有政。
金壽賢啓曰,明日常參·經筵,取稟。傳曰,只朝講。又啓曰,來十一日,輪對日次,取稟。傳曰,停。
吏批,判書金尙容進,參判鄭蘊病,參議全湜未上來,都承旨金壽賢缺崔鳴吉爲奮忠贊謨立紀明倫靖社功臣數行缺春秋館修撰官,鄭良弼爲通訓大夫行刑數字缺兼漢學敎授,吳竱爲奉列大夫兵曹佐郞,缺緯素爲通訓大夫行工曹佐郞,申鉉爲通訓大夫行司憲府監察,黃孝儀爲通訓大夫行尙衣院主簿,奉直郞行藝文館待敎兼春秋館記事官鄭維城,承仕郞行校書館正字朴震弼,黃胤後爲通訓大夫行黃海道都事,李烓爲通訓大夫行鏡城都護府判官,李大夏爲通訓大夫行陽川縣令,盧守識爲通訓大夫行金城縣令者。
兵批,判書李貴進,參判南以恭進,參議李楘病,參知李□祚進,右承旨朴炡進。韓德遠爲資憲大夫知中樞府事,柳持敬爲兼羽林衛將,金起宗數字缺兼兵馬水軍節度使,柳永詢爲嘉善大夫龍驤衛副護軍,兪伯曾爲奮忠贊謨靖亂功臣折衝將軍龍驤衛副司直,鄭名振爲折衝將軍行龍驤衛副司直,羅繼素爲禦侮將軍公淸道兵馬虞候,李應徵爲禦侮將軍慶尙左道水軍虞候,朴應震爲折衝將軍行美錢鎭兵馬僉節制使,朴長生爲禦侮將軍行慶興鎭管撫夷兵馬萬戶者。
李植啓曰,注書金元立呈辭受由,請假注書差出。傳曰,依啓。
假注書,成台耉·李惟達·李后奭。首望落點。
掌令權潗來啓曰,皇嗣篤生,誕降明詔,乃天下之大慶也。須奉登極詔勅之順付陪臣,出於聖旨,此特一數字缺宜之擧,而其時群情,猶以爲缺然,今數行缺行計,順捧詔勅,以致二百年頒慶之地。一朝索然,其不識事理,率爾妄擧之失,不可以輕赦而致之。請冬至使宋克認,書狀官申悅道罷職,上通事拿鞫定罪。去今年亢旱之災,近古所無,而畿甸尤甚,朝廷量減民結收米,以施一分之惠,而漁夫田結,則在復戶之中,故初不擧論。司饔院所當減定納米之數,使漁夫等,與凡民一體蒙惠,而不能善處,以致漁夫等呼冤於賑恤使處,至於陳達榻前之後,本院始覺其非,方便回啓,其不職致怨之責,在所難免,豈可謂無心所致,而有所容貸乎?請當該堂上推考,郞廳罷職。濫捧之米,令本院一一査給。凡役之中,驛役最苦,故設置位田,以爲供役之資,祖宗立法之意,非偶然。伏見戶曹啓目公事,則貞淑翁主墓下奉安驛位田一結,賜給于其家事,下敎。臣等固知特出於聖上親親之至意,而國法甚嚴,決不可以私掩公。況公族士大夫墓山,遍於畿甸,此路一開,則日后無窮之弊,有難勝言。竊恐堤防之壞,自今日而始也。大槪,論事之體,只據其事理之可不可而已。結數之多少,時日之久近,有不可計也。臣等因該曹公事,得詳其曲折,敢陳執法之論,而殿下反以掇拾餘論爲敎,臣等竊惑焉。驛田之不得以私恩折給,乃不易之法,該曹覆啓,不得蒙允。則數字缺之餘論,而莫爲之捄正乎?臣等之意數行缺節使合爲一起。依丙寅年南以恭·金尙數字缺行爲當,大臣之意,亦如此。敢啓。傳曰,依啓。
洪命耉啓曰,以漢城府林成□等上言粘目,傳曰,誤爲回啓,政院察見事,傳敎矣。空閑之地,居民,旣已起耕之後,勢家稱以立案,互相侵奪,則其弊無異於曩時。當今本道監司,査覈其虛實,依法處置而已。但所謂更欲耕食,而勢家或稱無主處奪取頻頻,使諸民安心耕作之說,似非已爲見奪,實欲預防於將來者,然而泛然以田畓數字缺之事回啓,似未詳察矣。此公事還出給,如何?傳曰,依啓。
以兵曹全德秀數字缺言粘目,傳于徐景雨曰,此類科數字缺目中,不爲勿揀赦前乎?
以備忘記,傳于洪命耉曰,天之不雨,實由寡昧不能修德,親設祈禳,予所不敢也。然情迫于中,不能數字缺其令該曹,定日以啓。
洪命耉,以禮曹言啓曰,備忘記,天之不雨,實由寡昧不能修德,親設祈禳,予所不敢。然情迫于中,不能自禁,其令該曹,定日以啓事,傳敎矣。在前親祭祈雨,或於社稷,或於郊壇行之。卽令日官,推擇吉日,則今月十三日爲吉,而其前日字,絶無可合之故,當以此日卜之,而第未知先爲設行之所,敢稟。傳曰,知道。災變慘酷,勿爲卜日,先行於社稷。
洪命耉,以禮曹言啓曰,今此皇數字缺是天下大慶,別試取人之規,當依數行缺之比,又無書吏·書員定給之規,只以樂工數字缺伶俐者數人,稱以衙前,常時則使喚於院中,祭享則各以所業隨參者,其來久矣。自廢朝時,吏曹創開新規,勒定奇別書吏,樂工等,素無解文之人,每爲輪回出價,而至于今日,其弊殆甚,分定於吏曹·司諫院等處,萬端侵奪,計其一年之價,則幾至五十餘匹之多。貧寒之輩,本役之外,又有此役,辦出無路,逐日泣訴於臣等。大槪,樂工·樂生,專爲祭享而設,則書吏之役,本非所當。自今以後,諸處奇別及書吏·書員之役,切勿定送。使樂工專使祭享事,各別捧承傳施行,何如?傳曰,知道。令該曹舊例相考處置。
洪命耉,以缺館官員,以提調意啓曰,禮曹啓下缺內客使求請書冊十四樣,令本館覓給後,令缺價矣。上項十四樣內,周易啓蒙·牧陰集·通鑑數字缺風雅四樣,則廣求閭閻,絶無有處。啓蒙及數字缺集,全羅道有板本,通鑑則慶尙道有板本,數字缺使未發船前,印出粧䌙,追送東萊事,兩道監司處,下諭。靑丘風雅,則壬辰兵火後,更不開刊,不得覓給之意,令禮曹措辭開諭似當。敢啓。傳曰,依啓。
兵曹判書李貴啓曰,臣伏見備邊司回啓,臣昨日榻前啓辭廟堂諸宰,必算無遺策。老臣妄見,不可更爲煩瀆,而前後臣言,皆與廟堂立異者,非一非再。臣言缺不行於目前,必有悔於日後,臣亦自信所見,數字缺議論,忘身力爭,而今番倭使處置數行缺爲言,何不相告?交隣之義,果安在哉?爲數字缺局,將何辭而答之?又曰,前日朴蘭英之行,只數字缺差到京之奇,而曾不及平遼之言云,則備局亦何說而答之乎?果若備局所啓,平遼之言,雖只爲恐嚇,而我以今之實情先告而無事,則在我有相信之義,小無所妨之事矣。況賊謀叵測,安知此說非關伯本意乎?不幸有意外之擧,則彼必執以爲言,廟堂亦何以答之乎?謀國之道,遠慮爲難,若如備局之議,只救目前而不計後日之患,則天下安有難處之事乎?若失此機,則後無及,缺不知止。伏願聖明,勿以人廢言,斷自聖衷,無貽後悔,不勝幸甚。傳曰,知道。缺當善處,卿其退而俟之。
嘉善大夫吏曹參判臣鄭蘊,謹百拜上言于主上殿下。伏以,臣今之來,非有供職之意也。特以缺違命爲懼,欲一肅恩而退矣。今承聖批,反有未安之敎。臣是何人,得此不近之數字缺愧悚兼至,不知所以自處也。臣非木石,非有情理之不忍已者,則何敢肅謝之日,旋陳解歸之章乎?又安有一請不得,而再犯瀆擾之誅乎?臣聞有父母,然後有君臣,則君親之有先後,明矣。又聞移孝而爲忠,不聞移忠而爲孝,則忠孝又豈無先後乎?親年九十,諸子歸養者,乃祖宗金石之典也。以常情觀之,人臣旣已委質,宜不顧私親,而聖人以人情制法,欲其盡忠於君,故先許其盡孝於數字缺臣母年齡,已過九十,擧成數,則可謂數行缺君賞召切而疑其心,臣雖欲忘親事君,數字缺殿下疑其心,何哉?千里長途,不可以朝往夕返,雖欲頻往頻來,全忠孝,豈可得乎?噫,臣事親苦短,事君之日頗長,而若欲移苦短,而忝甚長之日,則古今天下,安有如此倫理哉?伏願聖明,監于先王法典,亟命歸養,以爲移忠之地,不勝幸甚。答曰,省疏具悉卿至懇。予意已諭,卿勿固辭。已上燼餘
兵曹啓曰,校書館所印扶助木五同,經筵館所啓,依判下題給之意,敢啓。傳曰,知道。已上兵曹謄錄
上在慶德宮。停常參,有朝講。
洪命耉啓曰,明明日國忌,明日齋戒,此兩日,視事不爲取稟。傳曰,知道。
朴炡,以備邊司言啓曰,禮曹啓辭,昨日使譯官,通諭客使以初七日設行禮曹宴之意,則玄方,出視海東記及五禮儀謄本曰,禮曹數字缺已行之,今則當有一品官押宴,承旨數行缺落,頗有小看爲嫌之色。當初事目中數字缺押宴磨鍊啓下,而後有不必以一品押宴,禮缺仍行之議,故此一款,入啓,改付標矣。渠今陰然以國王使自處,而且據畠山以下諸殿,皆接見次之謄錄,有此云云,令廟堂酌宜定奪,何如?傳曰,接見一事,旣已定奪,勿爲更議事,傳敎矣。國王使出來時,果有正一品宴押之規,而今此玄方等之行,則旣非國使,似難爲例。故此一款,付標不行者,其意有在。但渠輩雖非國使,謂是事機之重,稱以關伯之言,而陰然以國使自處,缺海東記巨酋使接見之禮,希望一品之押宴。缺若只以該曹迎宴,爲接待之禮,則非但渠爲缺望,在我亦欠款接之意,正一品押宴數字缺爲擧行,以慰遠人之心,似無不可。敢啓。傳曰,依啓。
以客使求請從不從單子,傳于洪命耉曰,生馴鶻,初以本道書之,缺自京中得給,而付標本道字乎?若自京中得給,則輸去有弊,何以如是乎?
朴炡,以備邊司言啓曰,以筵臣李貴所啓,倭差之來,虜必無不知之理,改撰文書,通於虜中事,上曰,雖或通之,豈可煩於文書中乎?以言語通之,可也。令廟堂更爲議處事,傳敎矣。李貴前後所陳,實出於憂深慮遠,而第胡人本來多疑,凡言語酬應之間,每因些少言端,必成疑訝。今若以恐嚇不實之言,經先通之,則數字缺以我籍倭而威脅,不無因生疑慮,數行缺我和好之意云,則其所以答之之難,數字缺有難勝言,而且彼虜自以謂無敵於天下,數字缺言,必將彪怒作氣,以示先動之形,或言資糧於我國,或言偵探於釜山,以種種難從之事,百端恐喝,又將何以處之,何以答之?所謂日後若聞倭差出來之由,則以不卽相通,爲執言之地云者,誠有意見,而第彼若不聞而先發,則疑在目前,問之而後應,則疑在後日,其所以致疑則一也,而亦不無先後之殊耳,隨問隨答,亦出於物來順應之意也。臣等之意,則以言語通之,亦似未妥。彼若問數字缺前日回啓之意,微通於接語間,似爲宜當。以缺付於朴蘭英之行,何如?傳曰,依朝講時缺施行。
洪命耉,以禮曹言啓曰,智廣缺宴,設行如儀。智廣等奉呈島主禮曹數字缺一道。其中又有進上物件計開一紙,肅拜缺未及進呈,今始來納云,故竝爲入啓矣。智廣數字缺言其所幹之事,臣等禮酌畢,平坐而問之,始言缺遼貢道等事,乃玄方所已言者。臣等答以頃於玄方相接時,聞之已悉,答之已詳,副官同在一館,必已聞知矣。智廣曰,有多少欲陳之事,而惶恐不敢云。臣等答曰,馬島之於我國,以誠信相待,豈有隱諱之事?宜盡言之。智廣,先以公貿減剋及一年未收不給之事,繼之以萬松院與流芳一體見待之意,未安。至於加留,則順理說道,似若不甚爭者,而橫缺豎說,無非含憾恐嚇底意思,亦不妄爲數字缺外視恭順,仍曰,此非島主之意,俺見數行缺實欲開陳此事而來。來此正官不四五字缺契中有未安之語,島主欲深治此人等云。臣等答曰,此非特儞人之或有所失,實由我人不能善待之致,禮曹書不過文字間措語如此,儞島何以此爲憾乎?智廣曰,島主之意,不敢不達云。臣等曾聞,島中以前日禮曹書中,有島主號令不能行於島中之語,及以待豐年出來事,大有憾恨,智廣等出來之後,亦有所云云矣。今以此縷縷言之,觀其辭色,要不出前日所料之圈套。臣等亦以婉辭,從容開諭曰,當初減剋,出於衷情,行之已久,今難卒改云,則智廣,又以專恃數字缺必有優待之恩,而反不如曩時云。臣等答以數字缺別無增減於前例,爾島敬事朝廷數字缺誠敬,則朝廷豈無優待之事?須勿爲數字缺言,可也。仍給贈物,智廣固辭而受之,拜謝而出矣,敢啓。傳曰,知道。
朴炡,以禮曹言啓曰,以客使求請從不從單子,傳曰,生馴鶻,初本道書之,今欲自京中得給,而付標本道字乎?若自京中得給,則輸去有弊,何以如是乎事,傳敎矣。生馴鶻,以一路輸送貽弊之,故初定于本道,使之隨便覓給矣。隨聞此物,多産於海西,而嶺南則罕有。官家及私家,絶無訓養之處,故渠之求請甚勤,而亦非京中難得之物,不計輸送之弊,而改付標以啓矣。今承下敎,仍前啓着令本道覓副,何如?傳曰,依啓。
洪命耉,以禮曹言啓曰,臣等以遇災減膳事,與戶曹堂上·司饔提調,會同相議,取考各司日供御膳物目,則數字缺三月裁減之後,凡干物膳,殆不成模樣。今又減之於旣減之後,則幾至於廢供,內資日下數字缺特減之命,亦出於不當減之中,此外臣等數字缺量,更無可減之物。敢啓。傳曰,知道。遇災而減食不兼味,古之禮也。厥數極少,難於又減,則更無可減之物,全數減除,俾不至有名無實。
以備忘記,傳于洪命耉曰,今此親祭時執事之官,令該曹極擇差出,且令沐浴齋戒,俾無陋穢不誠之事。
朴炡,以校書館言啓曰,因經筵官李貴所啓,除出兵曹木五同,送于校書館,印出小學事,命下矣。小學之書,切於初學,而京外印本無多,學者病之。本館每欲印出,而物力殘薄,不得着手,常以爲恨矣。今得兵曹所送五同綿布,卽爲計量工役,則不過兩朔,可得完畢。該用工匠數字缺及諸色備用之物,以五同之木,庶可數行缺字匠,都監所屬人中,多有此匠云,四五字缺借送,使之完役,何如?傳曰,允。
李植,以缺廳言啓曰,靑松居士人趙遵道,納租三百石,相當實職除授,義興居出身前部將張名號,納米五十石,邊將除授事,曾已入啓捧承傳,尼山居幼學朴訢,前後所納,至於千石,公州居嘉善大夫行司直朴寅亮,納租三百石,竝爲除職之意,入啓蒙允事,該曹無一人除授,許多私穀,白地取用,而未有酬報之典,安有是理?非但失信大矣,其於事體,亦極未安。該曹之迄未擧行,實所未曉也。請令兩銓依前啓辭,一一除職,宜當。敢啓。傳曰,依啓。當該堂上·郞廳,竝推考。數字缺曹龍骨山城戰功人金奉吉上言回啓,傳于朴炡曰,名在一等之人論賞時,此輩,何以落漏不參耶?問于該曹以啓。
徐景雨啓曰,缺曹全德秀等上言粘目,傳曰,此類科數字缺目中,不爲勿揀赦前乎事,傳敎矣。臣亦數字缺有誤,問于本院檢律,然後敢啓矣。今承傳敎,取考文書,則戊辰八月別試事目內,冒保者,果以勿揀赦前磨鍊啓下。其後十一月,兵曹啓辭據,備邊司回啓內節該,借射·代射,已蒙從本律論斷,得免廢朝所加之律。保擧人等,不過仍借射·代射者獲罪,其情犯本輕,依該曹缺事,減等論罪爲當。傳曰,依啓。本曹又缺覆啓,借射·代射者,依本律決杖一百,數字缺水軍而冒律,亦爲降一等事,捧承數行缺傳曰,此回啓似爲未瑩,承旨察見事,傳敎矣。玉奉等所訴冤主意,在於一身兩役,缺是私賤,旣已屬公,則本主不宜徵貢似當,申明禁止矣。若果如上言中辭緣。旣還奪其代給奴俾,而又禁止其徵貢,事涉冤抑,則豈無變通之道乎?兩役之中,公役爲重,則似當解其私侵之患,而今此回啓,果涉泛論,聖敎允當矣。此公事,還下該司乎?傳曰,知道。使之明白回啓,可也。
以刑曹姜文亮上言回啓,傳于朴炡曰,此回啓似誤,察見。
以刑曹林德龍上言回啓,傳于朴炡曰,籍缺婢推尋,已定年限,何如是回啓耶?
晝講。入侍,領事李廷龜,行大司憲李弘胄,同知事張維,特進官尹昕,特進官崔□,參贊官朴炡,司諫趙廷虎,侍讀官權濤,檢討官韓興一,記事官朴日省,記事官鄭太和·尹坵。卯時,上御資政殿月廊。以旱避正殿上讀前受音一遍。權濤講梁州章,自華陽·黑水,止和夷底績,大文竝註音一遍,釋大文一遍。上讀新受音一遍,釋大文一遍。上曰,潛·沱豈必盡屬於江·漢乎?濤曰,荊州乃江·漢所經,而沱·潛出焉。自此潛流而至梁州,又爲沱·潛,其源則一也。張維曰,江·漢支流,必稱沱·潛。上曰,蔡·蒙上合下開,其狀如何?濤曰,上則混合,而下似有數字缺,合字之義,無乃衆山相合耶?維曰,非衆山數行缺旅祭,而如龍門則用功最多,而數字缺蔡·蒙者,不知其意也。維曰,雖曰蔡·蒙旅平,而各因其州之難治處而言也,他州豈不旅乎?濤曰,岷山之水,其源若甕口,其下派流甚多難治,故治此而特言旅,此必此州難治之水也。講訖。李廷龜進曰,旱災如此,農事決望,國事之切迫,爲如何哉?似雨而不雨,又從而萋風連吹,川脈楛渴,閭閻之人,索水不得云,安有如此之時乎?昨見下敎,辭旨惻怛,尤爲煎悶。弭災之策,未知有何道,而自古遇災,則責在三公,臣等冒忝相職,連遭旱荒,無非臣等之罪戾也。上曰,因予一人有罪惡,而致一國之靡有孑遺,安有如此罔極之事乎?缺曰聞外言之言,則賦役不至煩重,而時事漸至數字缺知其故也。自古遇旱災者,或有疏決冤獄而數字缺時,頃者旣已審理,而到今災殄尙復如此,此後若缺餘不雨,則百穀必盡枯死,極可悶也。上曰,疏放不在多,雖一人而若疏可決之人,則必有感缺此時,無乃有至冤之未洩耶?廷龜曰,被罪者,多至數百,頃者旣多疏放,而但從禁府所錄書啓,故文書間或有以重罪而爲輕,或有以輕罪而爲重。若一一盡放,則雖似未穩,而一從文書,則不無失實之弊。上曰,罪必有緊歇,而文書則似難取實,疏決之際,當從公議而已。廷龜曰,朴自凝稍有可恕之道。故當初以輕律被罪,中間加罪時,至於圍置,今因審理,旣已撤圍,此則似當分揀。上曰,三昌數字缺矣。爲其子者,似不可輕議。故只令撤圍,而數行缺安有中道之罪而未蒙放之理乎?廷龜曰,數字缺乃朴弘耉之孫也。初則量移,而法當爲奴,故蒙缺當初歇施之,故中間遠竄。今尙未放,似爲冤抑。崔來吉曰,臣聞紺岳山位板,常時置于山直家,凡有祈祀,則臨其時,以藁索荷擔而往,所見可駭,如是而安有感應之理乎?聞古者凡位板,例於奉常寺奉安云。此位板,亦爲奉安於奉常寺,如何?上曰,事極可駭。未知古規之如何,而今者何如是褻慢耶?其然與否,更令査覈處之。且令考見古規而爲之。他山位板,亦爲一體施行。廷龜曰,北郊祭,數字缺致尊敬,近來褻慢莫甚,至於無香盒,故盛之於香爐之蓋,無幣帛,故奠幣於沙楪是,無缺故酌酒於鍾子,所見可駭。祭物則自有圖式,而數字缺是無形,極爲未安,令該司各別檢飭,何如?上曰,安有如是褻慢而可以格神乎?該司之官,難免其責,當該官推考,今後使之一一精備。來吉曰,數字缺如此,頃者雖已審理,而亦豈無抱冤可恕之人,缺至如館中儒生,以廢朝時連累之故,不論輕重,而至今被削者,其數甚多,此亦似冤。上曰,其有罪名,則似難輕議,而其中若有抱冤者,各別詳察分揀。上曰,人心和平,然後天心可回,有罪被謫者,則不能自知其罪,而宜或有怨望者,至於凡民,亦莫不怨恨國家云,人心之不和如是,未知緣何而然耶?廷龜曰,在前則民之得公之路甚多,今則國家淸明,務存節省,故得食之路漸艱,遊公之民,無路資生,安能無冤耶?弘胄數行缺爲罷黜,送迎之際,貽弊不少。若數字缺之人,則不可一日在官,而近來以儒名作宰者,必數字缺大段不治,而尙且數遞。監司旣主一道,必知其道守令之賢否,如非大段事,勿令數遞事,申飭于各道監司,何如?上曰,其言宜矣。或有善治之實,而以公事傷體面,罷黜者多矣。此後則雖有所失,或決杖,或用他罰,勿令罷黜。李廷龜曰,若決杖,則守令更何顔臨民乎?此罰未穩。上曰,旣不罷黜,又不決杖,只推考而已,則守令有何畏戢乎?李弘胄曰,監司旣主黜陟之柄,凡數字缺啓黜,不無其意。今若拘於數遞之弊,而不爲罷黜,則守令必無所畏,而公論不行,未知如何?上曰,若罪重難掩,則豈可不罷黜乎?但其中數字缺故爲罷黜,而守令亦或有自圖見罷者,此數字缺守令之所犯,或有公私之異,以私故罷者,數字缺令,皆未免其罪矣。上曰,近來旱災如此,缺不和,所以然者,雖未知其故,而人才或未免廢棄不用而鬱抑未伸者耶?廷龜曰,雖非旱災,而明揚側陋,乃爲政之急務,況於此時,若能拔擢,則豈非疏暢感應之道乎?來吉曰,雖有監司,而使民蒙惠,莫如守令之盡得其人也。上曰,京外之事同也,官吏便之,則小民必苦,官吏苦之,則小民必便,至於京衙門亦然,而今則不論京外,吏·民莫不愁怨,未知其故也。廷龜曰,遊食之民,坐而資生者,不得如前,故怨之。上曰,京民若無得食之路,則數字缺民役必歇,而何以曰無異廢朝時云耶?數行缺張維曰,都民怨苦者,乃向來數字缺而反正後,不能如前,故怨之。此則奸民也。若紀綱立,則自當消盡矣。但京各司下典之事,則外方貢物,不能一一上來,故不得支保,此則只在戶曹缺不作米。凡貢物盡還本司,則各司漸次成形,且下典皆歸斜付,故諸司漸空,若杜斜付之弊,則下典亦多矣。且外方結數所納名目甚多,一結所納,一年幾至三十餘斗,民安得不愁乎?上曰,貢物作米,非今斯今,其來久矣。廷龜曰,此亦戶曹之不得已而然也。蓋貢案不均,而歲入不多,數字缺則倍前而然也。必改貢案改量田然後,可也。來吉曰,諸衙門貿板之事,極有弊瘼於民間,故民缺之。弘胄曰,臣忝在惠民署提調,本局之事缺司中尤甚無形,曩歲本署提調會同數字缺堂上,宗親府·議政府·忠勳府·中樞府·禮曹等數字缺進排藥物數目斤兩,詳定啓下,定爲數字缺而近來上司之取用,罔有紀極,元貢則過半數字缺外方應貢之物,亦不以時來納,以此本署下人,不能支撑,議政府進排主人,擧家逃避,本署之事,更無可爲。今後詳定外,切勿侵責事,捧承傳,何如?上曰,不必捧承傳,詳定外切勿侵責事,自政院分付。趙廷虎曰,小臣一生,流落鄕曲,外方之事,非但耳聞而目見者多矣。外民之愁怨□矣。自上雖減御供及祭享,而各司貢物之弊,則無異於前。設以分養牛一事言之,數字缺唐津分養典牲所納之牛,以小黑牛數行缺燕山朝貢案之說不知之言也。今後屢度變數字缺廷虎曰,以此貢案,侵責於民,民安得不愁怨乎?朝廷雖已蠲減,而此外亦豈無可汰之弊乎?先淸其源,而又改貢案,祛其弊瘼,然後民可蘇復也。兩西貢物,皆移於下三道,各衙門貿販,皆出於民結,自上徒減御供,而何補於民哉?朴炡曰,當今之事,名實各異。設以藥材言之。朝廷則以本材徵納,而外方則本色之外,又有價木徵責之弊矣。趙廷虎曰,如缺米·稷米,本色之外,又徵價,其弊極多。廷龜曰,缺米·稷米則只徵本色,而何如是徵價耶?上曰,雖使只捧本色,而爲官員者,一從下吏之言,而朝廷本意不得行焉,此乃官員不察之致也。廷龜曰,京衙門所送公事,外方多不回報,此必閪失數字缺滯而然也。備局則自去年,分掌于郞廳及數字缺之一一考准,故此後則凡公事,不爲掩滯。上曰,其事須着實爲之,凡公事,例多廢閣,爲尋常棄置,則必不行矣。上曰,倭差事情,頃於朴蘭英之行,以實相通,兵判啓辭似是,而予意亦以爲然,備局則以爲不可,未知何以則可耶?廷龜曰,若自我不通而渠先聞知,則必生狐疑,而責我以不言,則在我似無所答,雖不可煩於文書,而以言語措辭相通,以示無隱,似當。張維曰,若自我先言此事,而胡人反疑我借倭恐嚇,則何以爲之?上曰,此亦然矣,而似是過慮也。朴蘭英,與虜數字缺善爲措語曰,倭人聞我與貴國,兵連數行缺不疑矣。且胡人或知壬辰之事,數字缺曰,爾國,何以與倭實態相交云,則不可不答數字缺氏,悉滅平氏,是源氏得志,悉滅平秀吉爲我復讎,故與相交通,此必天朝亦已知之,以此答之,可也。蘭英若不知如此曲折,則一一言送,可也。退與諸大臣議而言送。上又曰,此事雖不可直奏天朝,而似不可不通於毛營。廷龜曰,臣意則雖直通登州軍門,未爲不可。上曰,登州則不必通,只通毛營,可也。李弘胄曰,雖通之,不可以言語爲之,爲揭帖通之,如何?上曰,言語不如文書之有據,以揭帖通之,稍勝矣。缺帖若以今者對馬島主委送差人,請有面告缺事,朝廷召問其出來之由,則曰,聞貴國被缺胡人,關伯將欲借道雪恥,至曰以堂堂天朝之威,何不能制此賊云?幺麽倭人孟浪之言,數字缺雖不足取信,而所言如此,故不得不告,以此措語缺而其他說話,一如通胡之語,不可有異同,而平數字缺貢等事,則不須及也。且倭人到京之事,亂後今始缺開,毛營必疑之,其招來京中曲折,必善爲措語,可也。大抵此事,若以實相通,則不無生疑之患。若諱不先通,則亦或後日難處之變,此乃機關所重處,廟堂須爛熟議處。廷龜曰,旣通毛營之後,毛意所在,未可知也。上曰,毛則必樂聞此奇矣。其馳報中原,必曰,倭人借路朝鮮,欲爲入寇,將欲嚴備舟師,以待其患,以此奏聞,而欲爲邀缺之地也。廷龜曰,如此必不利於我國矣,直通缺上曰,袁軍門,旣疑我國數行缺計,多用賂物,終至順奉詔勅之數字缺簡,不可不罪,請宋克認·申悅道罷職,上通事拿鞫定罪。上曰,不無其罪,而已經大赦,置之宜矣。弘胄曰,去今年旱災,前所未有,而畿甸尤甚,畿甸之中,通津·江華爲最。故朝廷軫念民生,旣減收米,而漁夫則已在復戶中,故不爲擧論。司饔院所當減定納米之數,使漁夫等,與凡民一體蒙惠,而不能善處,以致呼冤於賑恤使處,及其啓達之後,本院回啓,反爲文飾,其不職斂怨之責,在所難免,豈可謂無心所致而容貸乎?請堂上推考,郞廳罷職。濫捧之米,數字缺通査給。上曰,漁夫等,當初旣不呼訴於本院,而賑恤使下去後,始爲訴冤數字缺或有可恕之事矣。且本院,乃王子衙門,不可輕易推考也。濫捧之米,旣已收捧,雇立數字缺還給矣。弘胄啓曰,驛位田,不可以私恩折給,明矣。臣等今者始見該曹公事,乃知奉安位田,賜給貞淑翁主此雖出於親親之至意,而國法甚嚴,不可以私掩公,堤防之壞,竊恐自今日而始也。結數之多少,有不足論,而此路一開,則後弊之難防,不可不慮也。請快從執法之言,亟命還給位田,以重金石之典。上曰,位田不多,而且在墳墓至近之處,故賜給矣。今已經年,更不必還給。此後用墓山於驛田近處者,未必數字缺常有之也。弘胄曰,藥房提調,乃近密之職,數字缺衙門所可兼帶也。前者李貴,以數行缺請遞一任。上曰,規例雖然,數字缺勿辭察職。弘胄曰,法制如彼,而事亦苟簡,缺仍在。上曰,刑杖衙門,則何以不兼耶?古例不可知也。弘胄曰,刑杖衙門,似是不潔故也。上曰,內局提調爲任甚重,不可不久任,故不欲遞卿之職耳。尹昕進曰,桑田設立本意,乃在親蠶,以其所出,爲祭享之服,癈朝時蠶桑,不能久爲者,以所費過於所出故也。癸亥裁省時,亦以此罷之,許民耕食,其來久矣。故侵犯桑土,耕墾爲田者,多矣。前年令本曹郞廳摘奸,使不得恣意數字缺故桑木稍有餘存矣。旣許民耕食,雖欲桑木之茂盛,得乎?上曰,許民耕食,必非數字缺本意,而亂後之弊也。農桑國之大事,今數字缺廢無形,故使之收拾矣。若桑木茂盛,則雖不蒙利,而閭閻採用,亦豈無補乎?須極缺拾。
朴炡以禮曹啓曰,今此島主書啓,稱以關伯數行缺守令事,允下矣。所居處問于禁者數字缺移文內,任度里·韓義立,京居人,朴春男數字缺李孝善,廣州人,河義生,金浦人,金龍林,通津人云。廣州則陵寢所在,自前不爲降號,依前例只罷守令,朔寧則降號,通津則革罷,守令竝依律文罷職,金浦則園所所在之邑,依他降號,似爲未妥,何以爲之?敢稟。傳曰,知道。爲此幺麽之賊,革邑罷守,殊未妥當,竝勿革罷,以除民弊。以上燼餘
上在慶德宮。
以國忌齋戒,停常參·經筵。
朴炡,以備邊司言啓曰,昨日筵臣所啓,不必移咨登州以揭帖通于毛營等事,議處事傳敎矣。倭情所係,虛實間不可不告知於天朝,而移咨登州,則無國書之可據,似難容易數字缺揭帖於毛將,雖似無妨,都督數行缺今當以聖敎之意言送,而臣數字缺議,則倭差所言平遼等語,若直言,則辭語間不無起怒之患,亦或有生疑之慮。倭使出來之事,宜輕缺說及,而其措語間,以爲我國自壬辰之後,視倭人爲百代之讎怨,絶不與之相通。自源家康得志,悉滅平秀吉之族,而來請修好。壬辰來犯,專是秀吉之事,家康旣夷滅秀吉之黨,則卽是爲我國復讎也。故許其通好,而只許開市於釜山,未嘗許其使至國中。今玄方等,據壬辰前二百年通好舊例,請親缺城,有所陳達,其請甚懇。故特召而來,其所請缺得儒士得文之人,及樂工解音律者,僧人知佛者,以敎習其國人,變其國俗,而其言端,又謂貴國被兵時,何不相通求救於我國乎?似無隣國相厚之義云云。答曰,金兵之來,初不爲我國缺毛兵,而毛營在海中,勢難得渡,而邊封失守,缺深入於數日之程。金人於我國,本無讎怨故,則缺和誓天,成納而去,自無可通之事云。如是言缺所問答,皆是旣往之事,自無生疑之慮矣。群議如此,以此言送,何如?敢稟。傳曰,知道。依昨日定奪施行。
朴炡,以備邊司言啓曰,以司啓辭,答曰,依昨日定奪施行事,傳敎矣。卽招朴蘭英,以此言送。敢啓。傳曰,知道。
朴炡啓曰,以刑曹姜文亮上言回啓,詳察上言內辭緣,則婢主尹召史,乃李永數字缺祖母同生也,非其直孫,明矣,而今數行缺都摠管李應順會同分軍事,數字缺信,進去之意,敢啓。傳曰,知道。
朴炡,以備邊司言啓曰,咸興以北,私賤奴則編諸束伍,輪回入防,婢則歲收貢米,用補軍需,其來久矣。朝廷,軫念私賤之供役偏重,凡本主之侵徵收貢者,一切禁斷,至於下諭于監司,別定差使員,俾絶此弊。其間雖有厥主之略故貢資者,此不過奴主間私相未忘之意也,國法斷不饒之,已成規例,實非一身兩役也。今若自朝廷,更議處置缺已,決難以一二人所訴,便許革罷。玆於上言回啓中,以此防啓矣。敢啓。傳曰,知道。
尹知敬,以禮曹言啓曰,以曹啓辭數字缺供御膳,今又減之於旣減之後,則數字缺廢供,更無可減之物事,傳曰,知道。遇災而不兼味,古之禮也。厥數極小,難於又減,則其中可減之物,全數減除,俾不至有名無實事,傳敎矣。臣等伏承下敎,更與戶曹·司饔院堂上會同,缺就各司日供物膳中,全減若干物種,別單書入之意,敢啓。傳曰,知道。
尹知敬,以禮曹言啓曰,今五月初八日朝講時,特進官崔來吉所啓,臣伏聞紺岳山位板,常時則置于山直家,臨時則以藁索荷擔而往,所見可駭,如此而安有應感之理乎?聞古者凡位板,例於奉常寺奉安云,此位板,亦爲奉安於奉常寺,如何?上曰,事極可駭,未知故事之如何,而今者如是褻慢與否,使之覈處。且令數字缺爲之,他山位板,亦爲一體數行缺置山直之家,因循褻慢此極,而不數字缺得聞德津·楊津·五冠山·松岳山諸神位板,亦皆留置於守直家,請令各其所在官,一樣奉安于淨家,不輕守直,臨時出板設祭行之,似爲宜當。敢啓。傳曰,知道。奉安于奉常寺,乃其舊規,則依前規爲之。
以吏曹押宴宰臣望,傳于尹知敬曰,吏曹判書金尙容差下。
尹知敬啓曰,吏曹判書金尙容押宴宰臣差下事,命下矣。金尙容善進幣數字缺官,明日當爲淸齋,何以爲之?敢稟。傳曰,罷齋後爲之,無妨。
洪命耉啓曰,右承旨朴炡,昨日朝講入侍罷出之後,以寒熱之症,去夜直宿,而不能察任。今數字缺出去,卽者書報曰,以勿遞守令事,下諭數字缺意,分明蒙允,而注書不書於擧行條件,身亦方得重患,精神茫昧,專未覺察,不能記得,須速書啓云,故書啓矣。傳曰,知道。已上燼餘
上在慶德宮。以太宗大王國忌,停常參·經筵。
尹知敬啓曰,明明日親祭,明日齋戒,此兩日視事,不爲取稟。傳曰,知道。
尹知敬啓曰,東方龍祭數字缺日,當爲傳香,而獻官日晩不進,數字缺連年亢旱,上下憂遑,數行缺監司,以守令差送,故半行缺前例,無守令論賞乎?問啓。以初八日,行數字缺祭獻官書啓。傳于尹知敬曰,獻官缺川君晬,錦南君鄭忠臣,判尹沈器遠,參贊朴東善,豐寧君洪靌,完陵君柳坡,各半熟馬一匹,典祀官兼大祝吳權·車雲輅·金孝建·朴震弼·呂焯,各兒馬一匹,監察金濤·崔仁建·朴由寬·李樹元·李浚·金綏善,各上弦弓一張,賜給。
徐景雨,以義禁府言啓曰,府郞廳十員內,一員,客數字缺□□接處禁亂,一員,本司晝夜直。來十二日社稷親祭擧動時,以餘在郞廳,隨駕不足,故假郞廳數字缺依前例,令吏曹差出,何如?傳曰,允。
數字缺以都摠府言啓曰,今日入直軍士,當爲中日試射,而有國忌,退行之意,敢啓。傳曰,知道。
金壽賢啓曰,明日以事變假注書李惕然守宮之意,敢啓。傳曰,知道。已上燼餘
上在慶德宮。以社稷壇親行祈雨祭齋戒,停常參·經筵。
上幸社稷壇。
朴炡,以內禁言啓曰,捲簾,取稟。傳曰,捲三面。
大駕詣壇所幕次。世子問安。答曰,知道。政院·藥房問安。答曰,知道。
傳于尹知敬曰。數行缺
壇所,擲奸。已上燼餘
上行社稷壇祈雨祭,卯時還宮。停常參·經筵。
尹知敬啓曰,明日常參·經筵,取稟。傳曰,停。
還宮時,朴炡以內禁言啓曰,捲簾,取稟。傳曰,捲三面。
禮畢後還入大次。世子問安。答曰,知道。藥房問安。答曰,知道。
還宮後,藥房問安。答曰,知道。
數行缺方啓之日,殊無擇差委遣之意,極爲不當,數字缺,依事目罷黜,他監牧差出,督令察任,何如?傳曰,允。
正言柳景緝來啓曰,臣等伏見憲府,以貞淑翁主墓下折給奉安位田,還給本驛事,論列已久,而尙未蒙允,臣等竊惑焉。設驛置田,載在令甲,若非應入於山陵者,則雖王室至親,不敢折給者,此實祖宗朝不易之完法也。今者乃以私恩,遽廢大防,臣等竊恐日後之弊,不但止於斯而已。三尺至嚴,公議益缺亟命還給。興陽縣監辛應望,率缺人,稱爲中房,多行鄙濫,貽弊民間,且酗酒數字缺杖殺邑婢,聞者莫不痛駭,闔境如在塗炭,而一隅稍完之縣,日就凋瘵,請命罷職。答曰,不允。辛應望,推考。
朴炡啓曰,辛應望推考事,命下矣。臺諫,方以罷職論啓,推考傳旨,不得捧之之意,敢啓。傳曰,知道。
持平崔東吉來啓曰,當此亢旱大無之歲,朝廷,旣已量減民結收米,則雖無漁夫等號訴之事,固當一體減捧,均施一分之惠,而況渠輩,至訴於賑恤使之行,則何獨不訴於本院乎?雖不訴於本院,豈有不訴於郞廳下去收捧之時者乎?不可謂無心之致而有所容貸也,明矣。其不職斂怨之責,實所難免,請當該堂上推考,郞廳罷職。濫捧之米,一一數三字缺。貞淑翁主墓下驛田賜給數行缺金石之典。答曰,不允。
數字缺曹言啓曰,以曹啓辭,紺岳山位板,置于山直之家,因循褻慢,請令各其所在官,一切奉安于淨室事,傳曰,知道。奉安于奉常寺,乃其舊例,則依前規爲之事,傳敎矣。外山川位板,奉安處所,臣曹下吏,則旣不能詳知,故卽招奉常寺事知典僕問之,則在前風雲雷雨·山川·雩祀等位板,例於行祭臨時自寺奉移,祭罷後還安寺中,至於外山川,則分置各處,不數字缺奉行奉還之規。且言宣祖朝李光數字缺德津獻官,見位板置在守直人家,埋沒塵中,褻慢已甚,親自洗滌,祭後復命,具由啓辭,而亦無奉還之擧云。據此更爲參商,數字缺等位板,旣係於外山川,則與遠道山川,無數字缺安于各其官,臨時出板行祭而已,至於褻慢數字缺責,專在於典守之不謹,畿內外山川位板,令數字缺各別奉安于淨室,無或小有不謹之事,以□數字缺巡行時摘奸啓聞事,行移,何如?傳曰,依啓。
尹知敬,以禮曹言啓曰,今月初八日朝講時,領事李廷龜所啓,北郊祭,古則極致尊敬,近來褻慢莫甚,至於無香盒,故盛香於香爐之蓋,無幣篚,故奠幣於沙楪,無酒爵,故酌酒於鍾子,所見可駭。祭物則自有圖式,而器具如是無形,極爲未安,令該曹各別檢飭。上曰,安有如是褻慢而可以格神乎?該司之官,難免其責,四五字缺今後則使之一一精備事,傳敎矣。數行缺所用祭器,如是無形,尤極驚駭,數三字缺寺所報,及各陵所報,祭用器皿,令該司缺整備,且典牲署該用犧牲,別養壯長,以重祀典事,竝捧承傳施行,何如?傳曰,允。已上燼餘
上在慶德宮。停常參·經筵。
尹知敬啓曰,明日常參·經筵,取稟。傳曰,只晝講。
傳于金壽賢曰,政事,當日爲之。
兵批無。
吏批,兼判書金尙容進,參判鄭蘊進,參議全數字缺未上來,承旨金壽賢進。以崔鳴吉爲戶曹四五字缺城君,金光煜爲司僕寺,數行缺
朴炡啓曰,待罪該房,凡擧動時,檢飭有司,禁止雜亂,乃其職耳。再昨社稷親幸時,洞路狹隘,臣缺有人馬闐咽之患。初嚴前,牌招兵曹及禁府郞廳,十分嚴飭,且令從官下馬時,另加禁戢,俾無喧聒之弊,而臨時尙復如前,臣不勝駭悚,屢於駕後親自揮禁,而猶不得止。其不能檢飭之失,臣實難逭,今承下敎,無任惶恐之至,伏地待罪。傳曰,知道。勿待罪。
朴炡啓曰,社稷祈雨親祭時,洞路狹隘,慮有人馬闐咽之弊,數字缺爲牌招,另加嚴飭,且令從臣,上·下馬時,十分數字缺,俾無喧爭之患,而小不動念,出·還宮時,駕後雜人喧聒,而不能禁止,極爲駭愕。請兵曹及禁府當該郞廳,竝從重推考。傳曰,數字缺後推。
傳于尹知敬曰,明日晝講時,禮曹堂上入侍。
傳于尹知敬曰,社稷親祭時所用香,數字缺其氣則非眞香,何以非眞者用之乎?問啓。回啓曰,卽招香室官問之,則社稷親祭所用,乃缺束香也。內局輸送于香室,受而藏之,隨時缺用,今番所用,乃天啓七年八月初二日自內局所送,其餘尙在云。卽令取來,會同內醫院官,燒小許試之,則其氣甚微,燒盡後微有正臭。若非年久失性,必是雜以假造,誠如下敎之意。此蓋中國所産,貿納之際,亦不無此弊,敢啓。傳曰,知道。缺捧醫官從重推考。
尹知敬,以禮曹言啓曰,倭人接待己酉約條,及各年數行缺木多小則不爲載錄,其一則辛亥以後,各年數字缺木上下井間冊,而前府使鄭基廣時所成,置缺,臣等取見天啓五年成䀡東萊府使洪得一狀啓,則曰,公貿木,丙辰年間,減省其數云,故臣等,以丙辰年所減,曾已陳達於榻前矣。見此井間所錄,自癸丑以下,皆以減載錄,不勝怪訝,更招其時次知倭學訓導康遇聖問之,則渠爲訓導於癸丑,遞任於乙卯,其時渠自講定以減癸丑條數字缺於甲寅,故癸丑爲始減定分明云云。以天啓□年成䀡對馬島主書契觀之,則萬曆三十九年及明年四十年則依約條領受,旣而以來數字缺也云。所謂萬曆三十九年,卽辛亥也,明年乃壬子也,以此計之,則與遇聖之言相符。但約條雖數字缺酉,各船出來,則始於辛亥,辛亥以前,則時未數字缺且無未收之物,而歲遣第二·第三船,應受數字缺,而二船則以四同四十匹,三船則以三同二十數字缺尺寸載錄。四船·六船應受六同者,而四船則數字缺同十九匹,六船則以九同三十疋匹載錄。第十一船·十二船·十三船·十四船·十五船應受四同者,而十一船則七同,十二船則四同九疋,十三船則五同十疋,十四船則四同四十六疋尺寸,十五船則五同十疋載錄,其文書淆亂,不足憑信,據此可知。必是廢朝時貪汚守令,汎濫下吏等,偸竊闊狹,恣其所爲,及其査覈之際,欲爲眩亂事實,以掩其迹,載錄文書,若是矇然,數行缺無從可考之意,敢啓。四五字缺京畿監司金起宗書,王若曰,翼數字缺方求藩屛之臣,拱衛京師,尤重邦畿之寄,缺膺選命,允屬勳賢。惟卿資識精明,智謀濬發,沈潛文學,素推華國之材,練達武經,夙負登壇之望。歷淸纏而蘊籍,試吏職而循良,佐幕運籌,紀功伐於彝鼎,臨戎贊畫,著威風於封彊。惟忠勤不貳險夷,而器能足仗缺急。頃値位西土之喪亂,受任方岳而驅馳,數字缺板蕩之時,方殫經理,糜爛瘡痍之後,數字缺撫綏,于今賴之,不忘嘉乃。言念時勢之孔數字缺被天災之荐臻,宵旰而惻怛疚心,朝夕數字缺憂溢目,承宣施措之得失,安危在玆,陟數字缺之異同,休戚攸係,非人罔乂,惟汝其諧。數字缺京畿觀察使兼兵馬水軍節度使開城數字缺府留守巡察使管餉使瀛海君,卿其往哉。數字缺偶爾,政柄兵柄,是叢于一身,田功康功數字缺斯二者,凡關理害,務合機宜,官通訓則缺裁,罪大辟則必稟。於戲,方玆共理,庶幾分憂,謨猷曁濟于艱難,求助益篤,贊襄無間于內外,勿替惟休。故玆敎示,想宜知悉。司藝呂爾徵製進
朴炡,以兵曹言啓曰,以曹龍骨山城戰功人金奉吉等上言,回啓,傳曰,名在一等之人論賞時,此輩,何以落漏未參耶,問于該曹以啓事,傳敎矣。龍骨山城戰功斬數字缺有功勞者,卽爲論賞,而數行缺之名,則初非是落漏之類,四五字缺論賞矣。此意,敢啓。傳曰,知道。
朴炡,以兵曹言啓曰,社稷親祭出·還宮時,駕後雜人喧聒,而何不禁止乎,問啓事,傳敎矣。凡擧動時闕外禁亂之事,雖是義禁府主掌,本曹亦同力十分嚴飭,而例於侍衛諸臣騎馬之際,以致紛畓喧聒之聲,良久不絶。雖另加呵禁,勢不能禁止,不勝惶恐,敢啓。傳曰,知道。今後不遵禁令,爭先騎馬者,一一摘發推治。
持平申敏一來啓曰,當此亢旱之歲,朝廷旣已量減民結收米,則雖無漁夫等號訴之事,固當一體減捧,均施一分之惠,況渠輩至訴於賑恤使之行,則何獨不訴於本院乎?雖不訴於本院,豈有不訴於郞廳數字缺捧之時乎?不可謂無心之致而有所容貸也。數字缺,其不職斂怨之責,實所難免。請勿留難,當該堂上推考,郞廳罷職,濫捧之米,一一査給。貞淑翁主墓下驛田賜給之命,雖出於聖上親親之至意,而國法甚嚴,隄防有截,決不可以私掩公,而壞祖宗之成法,結數之不多,時日之已久,非所當論也。臣等之意,實在慮後弊而存大防,請勿留難,亟命還給本驛,以重金石之典。答曰,不允。
正言柳景緝來啓曰,設驛置田,載在令甲,若非應入於山陵。數字缺雖王室至親,不敢折給者,此實數字缺不易之定法也。今者乃數行缺炭,使海隅稍完之縣,日就凋瘵,不可尋常推考而止,請命罷職。答曰,不允。且辛應〈望〉事,當觀緘辭而處之,勿爲煩瀆。
傳于尹知敬曰,堂上讀書堂,自下任意書啓,有前例乎?問啓。
朴炡,以備邊司言啓曰,本司有司堂上金起宗,移授京畿監司,其代以完城君崔鳴吉啓下,鷄林府院君李守一,老於邊事,本司堂上,亦爲啓下之意,敢啓。傳曰,依啓。
朴炡,以數字缺言啓曰,晝講時,參贊官鄭經世所啓,星州朴永緖,适變時,罵賊不屈而死,其子多數字缺慮,武藝超凡,如此之人,似當敍用,一以爲數字缺,一以爲激勸死節之意事。上曰,數字缺事,傳敎矣。臣等,更加訪問,則其父數字缺國,其子頗通文史,且有武藝云,實合隨才錄用,缺宣傳官·部將中,待闕差下,何如?傳曰,依啓。
尹知敬以京畿監司敎書啓曰,數字缺敎書安印,請出寶。傳曰,知道。又以京畿監司諭書啓曰,此諭書安印,請出寶及密匣。傳曰,知道。
以兵曹佐郞鄭晳等罷職承傳,傳于朴炡曰,假都事則勿爲罷職。
行大司憲李弘胄箚曰,伏以,臣忝在局內之列以刑杖衙門人矣。例不得兼帶之意,陳達於榻前,而未蒙允兪。退伏思惟,終有所不安於心者,不得不更瀆天聽,臣不勝惶恐之至。竊念內局,以出納數行缺衙門則一也。臣若仍循兼管,則自平時數字缺將自今而墜廢,豈非未安之甚乎?伏願聖明,曲察先朝官制,臣之本職·兼帶中,許遞一任,俾無職事相妨之弊,幸甚。答曰,省箚具悉。予意已諭,卿勿固辭。
大司成姜碩期上疏曰,伏以,臣猥以賤疾,累瀆天聽,僭越之罪,萬殞猶甘。第臣舊患漸痼,日就癃缺筋骸萎薾,氣力銷鑠,小失調攝,危症輒缺,前後除拜,必欲丐免,以便治療者,實出於缺悶迫之情也。近緣天氣酷熱,飮冷無節,脾胃大敗,食必嘔吐,虛火上攻,呼吸短促,言語否塞,精神昏憒,眩昏兼發,坐臥不便,轉展隨人,藥無顯效,末由供職。冒上辭單,未蒙垂諒之恩,遽承還給之命,警愕悚慄,罔知所措。師儒重任,臣實難堪,而病狀如此缺久,揆諸事理,決不可徒竊虛銜。臣於此際,數字缺煩瀆爲嫌,而不思所以自處之道乎?控疏申懇缺得不已。伏願聖慈,天地父母,察臣危悃,憐臣病重,亟遞臣職,以便公私。答曰,省疏具悉至懇。前日筵臣之言,實是泛論,宜勿固辭,調理察職。已上燼餘
上在慶德宮。停常參,有晝講。
尹知敬啓曰,明日常參·經筵,取稟。傳曰,停。
朴炡啓曰,前京畿監司崔鳴吉所受密符還納,請出密匣。傳曰,知道。
尹知敬數字缺宗廟望祭,今日當爲受香而數行缺。傳曰,知道。勿爲疊捧,可也。
持平申敏一來啓曰,貞淑翁主墓下驛田賜給之命,雖出於聖上親親之至意,而國法甚嚴,堤防有截,決不可以私掩公,而壞祖宗之成憲,結數之不多,時日之已久,非所當論也。臣等之意,實在於慮後弊而存大防也,請勿留難,亟命還給本驛,以重金石之典。答曰,勿煩。
司諫趙廷虎來啓曰,驛田之設,旣偶然也,擇其膏腴,取其便近,以給馬卒,偏數字缺二百年來,未有推移授受之擧,而今殿下,以私滅公,敢毁其常法,臣等竊缺殿下篤於親親,寧失於厚。乃曰,惟此一數字缺害於國家之事,臣等聞輕者重之數字缺之源也,謹守成憲,毫髮不差,是帝王爲國之道也,豈可創啓無前之事,以滋日後之弊乎?數字缺國家凌民,權貴戚屬之家,或不遵法度,冒缺田,專利魚鹽者,比比有之,而驛田之折受數字缺於今日,此臣等之所以累日力爭,不蒙允則不敢止者也。請加三思,亟賜一兪。興陽縣監辛應望,作弊民間,濫殺邑婢之罪,播於耳目,昭不可掩,臣等所論,自是實事,非泛然見聞之比也。如此之人,不可使一日在官,以斂闔境之怨,請亟命罷職。答曰,不允。且驛田事,結數不多,賜給無妨矣。
數字缺別歲抄書啓時,前興陽縣監鄭數字缺色吏不能詳察,漏落於書啓之中,極爲駭愕。色吏則自本曹治罪矣,鄭弘任,何以爲之?敢稟。傳曰,知道。亦爲書啓,可也。
洪命耉,以備邊司言啓曰,上年冬至使入去時,順付別咨,付送銀兩,請貿焰焇矣。今見兵部回啓咨,則照天啓五年事例,徑缺題請云,令承文院撰出題本,付送于今次數字缺使之行,何如?傳曰,依啓。
洪命耉,以數字缺廳言啓曰,前日本廳提調臣李暑數字缺時,御營軍有無役査覈,分八番立番數字缺,傳敎矣。傳敎之日,卽當分類書啓,數字缺初外方成冊之時,或有只以御營軍缺之,不書本役名者,故自前緊人抄出缺役之時,此人等,竝置閑良之中矣。厥後數字缺不書之,故本役未頉來呈者,甚多,且體數字缺牙兵之不書本役名於成冊者,亦多。行文査覈,則或以代定,而未報者,或移居他官,文移往覆,未易査出,以此累月不得擧行,不勝惶恐。不得已姑以現出役名,分類書啓,不書役名之人,則隨査隨正,次作爲一色矣。此中公賤,則小名成冊,移該曹免貢,餘丁·匠人,則移文軍籍廳,收布頉下,其他武學贊·別·翊·壯,新選樂生·醫生·日守·烽軍數字缺流,驛吏·鄕吏·鷹師·保等,皆是數行缺都數,體府牙兵,竝三千六百餘名,數字缺居各邑附近,作爲三十六哨,以此分作八番,則入番應立,當四百五六十名,雖或有頉,小不下四百之數。自今年十月爲始,二朔相替,輪次立番,以爲恒式,亦或便當,但念正軍則有保二三名,而此輩則皆無保率單丁,亦有私賤兩役者,番次與正兵同,而給餉之道不繼則缺得支保,不得已給餉,則四百五十名,每名九數字缺粮,一朔,當用二百七十餘石,通計一年數字缺千二百四十餘石,未知該曹可能支放,數字缺可慮。待該曹覆啓,番名啓缺之意,敢啓。傳曰,依啓。其數字缺軍保及驛卒,減下,樂生以下,鄕數字缺藝出類者外,其餘,竝令代定,可也。
數字缺以禮曹言啓曰,卽者接應所郞廳數字缺使意來報。今此請求中,花硯·獺鞍子數字缺馬,武經七書等物,新舊關伯,各皆求得數字缺只各一件,上項五種,各加一件,而良馬則欲爲以價買得,以副兩關伯之言。且石鱗一塊,欲爲給價求買,所贈鷹子,非所要殊毛之種,除去無妨云。其所請花硯·鞍獺·弓劍·石鱗等物,令戶曹貿給,馬匹,則亦令戶曹次知單價交易,而武經七書一件,則令校書館加給,何如?傳曰,依啓。
大司成姜碩期疏曰,伏以,臣數行缺公議同然,臣亦自知之審,常懷不稱之情。當初恩授之日,已料其不克承當,冒昧乞免,終不獲命,雖以瀆擾爲懼,黽勉出仕,而其於此任,非臣所懷也。設令未有人言,猶不可濫據虛席,以妨賢路,況今筵臣之言,實獲臣缺,此固愚臣之所欲自陳,而徊徨兢隕者也,豈缺賤疾危篤,不堪供務而已乎?朝家設官,必缺其人,其所不能,不强使爲,顧此師儒之長數字缺等責任,而委之於萬不近似之臣,以招數字缺以貽淸朝之羞乎。伏願聖明,數字缺□無所假飾,亟許鐫改臣職,以便公私。無任祈懇屛營之至。答曰,省疏具悉。爾之固辭似過,速出行公。
平安兵使數字缺伏以,臣夙以險釁,爲世所棄,流竄十年,數字缺伸,幸遭聖明,卽蒙天宥,使萬數字缺獲保命脈,前後榮擢,至此之大,眞所謂數字缺之恩也。撫躬銘佩,圖報涓埃,庶竭駑鈍以後已者,是臣之至誠也,是以曾忝諸道之任,或有疾故,而未嘗辭避焉。臣於丁卯之亂,自鄕領兵,在安州幾半年矣。旣爲腥穢之所觸,水土之所傷,病根有祟矣。自上年守此以來,土疾遽作,濕痰塡胸,食不下咽,引飮無節,腹痛沖脹,枝節澁脈,精神昏耗,莫保朝夕,尋常簿牒之間,猶不能視察,況於臨危策應數行缺伏乞天地父母,諒臣之危疾,亟許使狗馬殘骸,生還都門之下,幸甚。傳曰,下該司回啓。
夜自三更至五更,月暈。
晝講。入侍,同知事洪瑞鳳,數字缺景稷,參贊官尹知敬,侍讀官□數字缺官羅萬甲,假注書成台耉,記事官數字缺,記事官尹坵。午時,上御資政殿前月廊,同知事以下入侍。上讀前受音一遍。煌講梁州章,自厥土靑黎,止亂于河。煌讀大文注音一遍,釋文一遍。上讀新受音,釋各一遍。上曰,因大以見,以現作音乎?瑞鳳曰,以現讀,是也。缺曰,三錯之說,蔡注與諸說不同,未易曉破也。缺曰,三錯之說,蔡注與朱子有異,數行缺織爲乙皮,或織爲甲皮,吐釋兩出,諺解缺從何吐釋,乃爲的當耶?萬甲曰,織爲甲皮吐釋,差勝有理矣。瑞鳳曰,今時所用諺解,乃己丑年間所改諺解,當時諸名臣,會同刪定,經亂後,辛丑年間,周易諺解亦爲之,外方諸儒生,皆召來參考證訂,而亦不能着實講定,故如此同處,甚多矣。上曰,我國家凡事,若係公務,則例有不爲着實數字缺之病,何獨此事哉?上曰,我國亦有再易之田乎?瑞鳳曰,兩西及數字缺山峽近處,皆有之,所謂火粟田,似是矣。上曰,有大樹惡石處,亦爲耕種乎?瑞鳳曰,數字缺谷,高峯絶項,不擇木石,皆爲火數字缺薄則改耕他處,而其人,皆鐵匠甕數字缺輩,雜處山谷間,擇居山險樹密處,稍數字缺定厥居,專務火田爲食,山底居民,亦多數字缺,不如彼等之專力爲務也。所在郡縣,亦不使役,缺所業鐵物器皿,補用於官矣。煌曰,小臣,上年缺命出使西路,出入山谷間,所謂匠人各店,聞其本官缺使緊歇,大相不同,移來移去之事,在於郡縣役使之歇不歇矣。萬甲曰,貪汚之輩,以此輩,不入編戶,侵漁徵斂,倍於他民,故此輩不得安保居位,若以移居缺數,不定厥居矣。上曰,此言是矣。講訖。
洪瑞鳳進數行缺別書中數條,多有所答之事,缺而一品押宴,尙未施行,當待答辭之停當,開數字缺宴次,故今爲啓稟。明日欲爲開宴接話缺。上曰,渠等欲速還,則何不從速發送乎?瑞鳳曰,近仍擧動,未能講定啓稟矣。上曰,平遼之說,實是虛浪,而渠旣發爲依托,故必欲缺末而去矣。景稷曰,玄方乃島主之所尊敬,與智廣,相爲表裏,其作謀設計,有不可測,卽缺過欲成公務貿之事,至於加留事,則言甚數字缺現於辭色矣。上曰,公貿一事,減剋已久,當何的定?從速數字缺稷曰,現井間冊,則事甚可駭,所謂第數字缺事,不載於井間,倭人萬無不爭之理,諸數字缺大相不同。小臣在戶曹時,欲爲考見內外數字缺條辭首末相錯,極難考察矣。此皆東數字缺爲可痛,當擇送本曹郞官,査覈以來,可也。瑞鳳曰,此言至當,從今詳明査覈講定,以杜後弊,宜當。慶尙一道,物力過半,委於倭人之贈給,而若是缺擲於東萊一府,不爲査詳處置事,甚可痛矣。上曰,啓辭誠然矣。倭人以我國木綿,用於何處乎?景稷曰,其國布物似貴,軍人則自國中例給衣資數疋,渠貿店物,甚爲華美,而在野之民,則貧瘠極多,故取貿我國綿布,以爲衣資矣。瑞鳳曰,領相吳允謙數字缺倭情,亦爲公貿一事,不可不小從數行缺船隻數及接待,例於監司所送文書中矣。上曰,我國事爲着實者,本來鮮小,而東萊事,則尤缺形,其責當在東萊前後守令矣。景稷曰,倭人之敬缺我人,雖壬辰以後,不至全廢,而昏朝以來,累經貪缺爲彼所咤鄙,取侮至此,以啓此弊,自黃汝一爲府使,尤甚駭痛云矣。瑞鳳曰,自今以後,令戶曹詳定約條,且送剛明郞官,詳加査考,俾無此弊,如何?上曰,戶曹未知有剛明官乎。有則依爲之,可也。其數字缺所捧之數幾何,贈給之數幾何,未收之數幾何?數字缺可矣。至於萬松院平義智事,似難從定,曾有前數字缺前例,豈可從渠所欲而聽從乎?景稷數字缺公務及萬松院平義智事,渠甚爲緊,不可不從,數字缺於未故,則不可輕許也。上曰,三條中,渠所欲成,最爲緊重者,何事也?景稷曰,數字缺及萬松院平義智事也。上曰,未故則在何年乎?景稷曰,乙卯年事也。上曰,未故則不可擧論。二條中萬松院平義智事,渠之所數字缺得,當從其請,若干同許給,似當。但渠甚奸詰,旣遂所欲,恐有後弊矣。景稷曰,五六同則渠甚感也,從輕量許,如何?上曰,依爲之。詳察事情定從,毋有後弊,可也。景稷曰,昨日領·左相會于備局,今日停當,明日押宴時,開說講定矣。渠等所謂平遼之說,不可開說,至於數字缺儒師·僧人等事,當何以答送乎?數行缺精潔,故頗有感悅之意矣。玄方四五字缺畫等物矣。瑞鳳曰,海東記,於我國亦有要觀之書,渠輩則以此爲憑考處,執以爲前規,而亂後見其無存,近聞禮曹老吏家,有一件云。令校書館印出數件,置藏本曹,何如?上曰,近印小學,以其餘紙印出,可矣。瑞鳳曰,來明日缺晝奉□時,新接慰官,使之入見,何如?上曰,依爲之。
敎授江原道觀察使尹履之書,王若曰,任重方面,久難二千石之才,簡自數字缺共六邑之政,吾無憂矣。卿往欽哉。數字缺量超倫,高才識務,砥柱喬嶽之世數字缺三台,金雀·石麟之家祥,聯芳·雙璧,知數字缺無忝。旣資父而事君,考歷試而足徵,果然缺而從政幾年,外內之盡瘁,益見望實之俱缺纔遞湖師之分憂,雖曰坐席未暖,又値嶺外之告滿,奈此得人爲難?睠玆穢貊遣墟,實缺藩維重地,一方鎖鑰,當鐵嶺之北門,千里何缺接鷄林之南徼。雖俗薄而事簡,奈人貧而數字缺,祛弊蘇殘,誰與共事?設險數行缺卿偉績,隔晨昏於朞月,五六字缺勉原濕之驅馳,益殫叱馭之志。故玆敎示,想宜知悉。知製敎李基祚製已上燼餘
上在慶德宮。停常參·經筵。
尹知敬啓曰,明日常參·經筵,取稟。傳曰,只晝講。
以憲府時推人未蒙宥單子,徐景雨啓曰,李根永罪目,似當蒙宥,而以未蒙宥書啓。此數行缺親親之至意,而國法甚嚴,堤防有截,決不可以私掩公,而壞祖宗之成憲,法制缺壞,則紀綱日頹,將來之患,有難勝言。臣等之意,實在於慮後弊而存大防也。請勿留難,亟賜一兪。田當免稅,自有定制,若非法典所載,決不可規外給復,以啓無窮之弊。上年宣惠廳,以王子·公主不當免稅之意,具由入啓,諫院論啓,蒙允,而臣等伏聞安山·陽城數字缺官田結,或以二大君宮家買得,或以貞數字缺折受,竝爲免稅云。此乃違法之事,日後數字缺弊,不可不慮。請田結免稅,一依法典施數字缺之降號罷倅,乃金石不易之典也。數字缺思等,旣已承服正刑,則其卵育之地數字缺行,而自上特命,竝勿罷革。臣等數字缺聖上軫念民弊之意。第念三尺至嚴,不可數字缺弊,輕改憲章。若謂之幺麽之賊,而有所數字缺李忠慶等所居之鄕,亦已照例施法,數字缺等凶謀逆狀,浮於忠慶,前後用律,不宜異同,依該曹公事,應爲降罷之邑,斷以律文,以缺討逆之典。答曰,免稅之事,與復戶相缺流來亦久,不必如是煩論。且逆鄕旣已的處,姑缺權道未爲不可矣。驛田事,已諭。
獻納李景曾來啓曰,驛田之設,豈偶然哉?擇其數字缺取其便近,以給馬卒偏苦之役,數行缺國綱解弛,權貴戚屬之家,或不從法度,數字缺田,專利魚鹽,比比有之,而驛田之折受,復見缺今日,臣等之所以力爭,不蒙允則不知止也。請加三思,亟賜一兪。興陽縣監辛應望,帶率無賴,作弊民間,酗酒濫刑,濫殺邑婢之罪,播於耳目,有難可掩。臣等所論,自是實事,非泛然風傳之所聞也。如此之人,不可一日在官,以斂闔境之怨,請命罷職。答曰,不允。
尹知敬以軍器寺官員以都提調意啓曰,丁卯年冬至使行,焰焇貿得爲要,自本寺別破陣二名數字缺銀子七十七兩三錢入送矣。一人則假稱數字缺不納一錢銀。一人則所受銀子,無事持去,數字缺姜後望先來通事差定之後,利其落數字缺與別破陣吳大男,私相結約,代其身先數字缺納,焰焇五百斤,還來後納上事,明文成數字缺使臣前立旨後,今過兩年,尙未准納者,多缺百四十八斤,殘寺之力,萬無督捧之理,令漢城府囚次知嚴督之意,敢啓。傳曰,依啓。
尹知敬,以備邊司言啓曰,本司郞廳之人,倍於他司,故通計積在十五朔之後,則例爲入缺遷轉,而郞廳軍器副正李浚,前已仕滿,又以軍器別造之役,因循供仕,今者又數行缺矣。近聞西來之說,收稅官尙無形影,京外數字缺聞收稅之奇,及其收稅官未到之前,爭先下缺駄載銀參者,道路如織,以此京中參價極高,進獻人參一斤之價,雖給四十餘匹,亦不肯賣,缺爲痛惋,事目啓下之初,若似其解弛,其缺有終可知。管餉使從事官推考,一依事目,嚴飭擧行之意,管餉使及平安監司處,竝爲行移,何如?傳曰,依啓。
李植,以戶曹言啓曰,事有得已而不已者,又有不得已而爲之者,數字缺參貿易之事。若是臣曹閑漫之用數字缺開城府,則是已而不已者也。該府之防數字缺係干進獻,則事體極重,而數字缺甚緊急,輸送價物,換貿於所數字缺不得已而爲之者也。本府號爲參數字缺參者何限,而牟利之徒,敢生刁蹬之數字缺推府官,府官不諒事勢之緩急,張皇數字缺推諉於管餉使,極爲未便。留守權盡己,數字缺考參價前定四十三疋外,一從市直,加從數匹,急急准貿,本府當該郞廳,押領上送,以重進獻事體,而本曹前送算員,則還爲上送之意,撥上行會,何如?傳曰,依啓。
傳于徐景雨曰,憲府啓辭中,所謂免稅自有定制者,指何法而言?諫院蒙允者,亦指何事而言耶?旣曰免稅,則似非數行缺
俛鞭策,顚仆爲期,不敢言五六字缺將攝失宜,初因外感,積成內傷,寒熱往來,發作無常,今至三朔,證勢彌留,此非尋常感冒之比,專由積傷而然也。除非專意醫藥,積久調攝,則不敢望效,而出納重地,機務浩繁,一日不仕,猶且未安,況臣所患,非時日可瘳者乎?頃因苦劇,退臥私室者累日,適値擧動臨迫,不敢缺告,强起隨參,而到今厥證添重,情勢悶數字缺所措。苟不如此,則臣非木石,職是喉舌,數字缺側身憂遑之日,何敢不揣分義,徒爲自便,數字缺瀆冒天聽,實出於迫不得已。伏乞聖慈,特察至懇,亟命遞改,以便公私,千萬幸甚。答曰,省疏具悉爾懇。缺任,不可輕遞,勿辭調理察職。已上燼餘
上在慶德宮。停常參,有晝講。
尹知敬啓曰,明日常參·經筵,取稟。傳曰,停。
大司諫鄭百昌,司諫趙廷虎,獻納李景曾啓曰,頃因審理之命,應在缺者率多罪犯綱常,奸慝凶惡,數行缺憲府啓辭中,所謂免稅自有定制者,指何法而言,諫院蒙允者,亦指何事而言耶?旣已免稅,則似非給復之意,依法免稅之說,實有所據矣。予不識法文,諫院啓辭,亦未記憶,承旨察啓事,傳敎矣。法典內只官缺馬田·院田·津夫田·氷夫田·守陵軍田·缺行水陸田·祭享供上諸司數字缺·內需司田·惠民署種藥田,竝無稅云,而數字缺稅之田,憲府啓辭之有定制云者數字缺而言也。去年五月間,諫院以田結免稅數字缺宣惠廳公事,勿爲施行事,論啓蒙允,而宣惠廳公事中,安山·陽城田畓數字缺實爲主意,則亦必指此而言也。田畓數字缺,家戶則云給復,實爲二事,而近來田畓數字缺之言,公事場尋常用之,啓辭中數字缺知亦出於此耶。免稅一依法典云者,數字缺典之外,勿爲免稅之意也。臺論之意實數字缺知,而旣承察啓之命,敢啓。傳曰,知道。其措語似乎不實,故言之矣。
行大司憲李弘胄,掌令權潗,持平申敏一·崔惠吉啓曰,臣等俱以待罪言地,目見國事日非,邦憲漸壞,心常慨然。伏聞宮家田結之免稅,本非法典所載,而一入於免稅之中,則凡係缺貢賦,至於□使時出役等數行缺答曰,如是辭意似過,須安心勿辭。
執義趙邦直啓曰,宮家田結免稅,旣非法典所載,冒屬漸廣,民弊成痼,將至於滋蔓難捄之地。今日之論,只欲隨弊捄正,而反承未安之敎,不可仍冒,與同數字缺無異,而適有賤疾,不得偕避,所失尤大,請命罷斥臣職。答曰,勿辭。
獻納李景曾來啓曰,驛田之設,豈偶然哉?擇其膏腴,數字缺近,以給馬卒偏苦之役,二百年來,未聞有驛田折受之擧,而今殿下,以私滅公,乃毁其常法。臣等竊伏惟念殿下篤於親親,寧數字缺,乃曰,惟此一事,亦何害於國家之事,數字缺重之端,小者大之源,謹守成憲,毫髮數字缺爲國之道也,豈可以結數之不多,創啓數字缺,以滋日後之弊乎?近來國綱解弛,四五字缺之家,或不遵法度,冒占土田者,比比有之。數字缺折受,復見於今日,此臣等之所以苦口力爭而不知止者也。請加三思,亟賜一兪。臣等將數字缺之事,累日論列,而尙未蒙允,臣等竊未知聖意之所在也。應望之帶率無賴,作弊民間,酗酒濫刑,撲殺邑婢之狀,播於耳目,萬古如一,臣等之論,非泛然風聞之比,如此之人,不可一日在官。請興陽縣監辛應望,亟命罷職。頃因亢旱,聖上特軫欽恤之仁,審理疎釋數行缺歸,蔡有濟·羅萬記,身爲館數字缺言之說,歷數十條,通文八道,不加誅殛,已云失缺今豈可移置近道,以便其偃息哉?鄭湛等十缺中,就其尤甚者而言之,則鄭湛·朴光先·柳震缺·趙存道·李淸,或以逆臣爪牙,或以元凶族屬,任缺卵育,濤張氣勢,凡殺大君廢國母之論,終始擔當,方今在圍置者,其罪不必加於此數字缺遽爾全釋,豈非顚錯之甚者乎?國言數字缺愈激,人心所在,斷可知矣。請還收鄭碩儁缺田里,蔡有濟·羅萬記,量移,鄭湛·朴光先數字缺楨·趙存道·李淸,放之命。數字缺親祭時,龜興都正睒,醉酒入班偃臥,數字缺識,不敬甚矣。見者莫不駭愕,請命缺答曰,鄭碩儁等,蕩滌之後,還爲流竄,似未數字缺故議放,實非以爲無罪而釋之也。旣已數字缺必更爲論罪,勿煩可也。睒推考。他餘事數字缺以戶曹東萊事啓目,傳于李植曰,李景奭啓辭,倭船木綿同數及措語,是乎?措語則數字缺官草冊,同數則禮曹草記詳考,毋令牴牾事缺之。
李植啓曰,今日注書朴日省,以病不進,假注書成台耉,晝講當爲入侍,本廳無史官,以事變假注書李惕然,兼察之意,敢啓。傳曰,知道。
徐景雨啓曰,李根永事,言數字缺城上所,則答通曰,大明律當數行缺李明漢·李植等三人,然後及於堂五六字缺百昌,本年十二月,自吏曹別單書,獨爲啓缺以仍存事,傳敎矣。此則似是特因啓辭而仍存,非新揀擇時仍存者也。今番抄啓中,只據丙寅年單子,意謂堂下新抄時,堂上中缺仍存人,則可以一倂書啓,而此外舊例,未可考矣。傳曰,知道。今後舊規詳考,爲數字缺
尹知敬以宗簿官員以都提調意數字缺書璿源錄,當爲分藏於江陵及太白山,而數字缺奉安於山寺云。其處必有空間可藏之處,數字缺爲修掃,以待璿源錄下去後,奉安數字缺監司處行移,何如?傳曰,依啓。
數字缺曹言啓曰,倭使所求石鱗,只産於數字缺無,末由貿得。令黃海監司覓得上送之數字缺當,敢啓。傳曰,依啓。
徐景雨以數字缺啓曰,玄方所言中,如學樂·學書等事,因數字缺啓辭,以國書則方可議處爲答事缺聖慮所及,實非偶然,而臣等更爲商量,彼中數字缺是事,則聞國書之言,國使持國書出來,非難缺國書二字,勿爲提起,只以誠心求之,則方可議處之意,泛然爲答,似當,敢啓。傳曰,依啓。
尹知敬以禮曹郞廳以押燕官意啓曰,臣與禮曹堂上,接宴玄方以下如儀,臣先以館舍陜隘,旱熱特甚,久留良苦之意慰之,則答稱數行缺自古通和之國,而以秀吉之惡,至五六字缺今關伯三世爲交。朝鮮以信義見待,俺等目睹心感而去,況島主義成,本性淳和,以至誠敬缺朝廷。朝廷,島主,則視以東藩之臣,調興,待以缺內之人,則兩國之事,自然平好,雖千百年,可以無事矣。酒數行,玄方辭曰,旱災如此,聞自上亦有祈雨擧動云,動樂未安,請停止云。臣等曰,上雖已減膳撤樂,此乃別賜之宴,不可停止云,則至於再三固辭,卽令停樂,只行酒矣。玄方缺僧有所懷欲達之。臣等曰,如有所懷,須數字缺曰,小僧,玄蘇之弟子也,先師死後,承受數字缺,國厚恩多矣。但山人處於兩國,不受數字缺事周旋之際,自無所嫌,受此圖書,頗有數字缺上圖書。只恐東萊府及監司防阻,不爲數字缺豫達云云。臣等答曰,朝廷,以玄蘇有功,特給數字缺,死後仍爲傳授長老,長老亦往來兩國,數字缺之道云,則小僧,本是博多州人。久住馬島數字缺,且不及於先師。又無可傳之上佐山人,契闊數字缺島主,朝廷若厚待島主,足矣,俺去卽還上缺書云。臣等,竊瞯其意,渠以玄蘇死後,公務減缺之數,一年未收之船,從前力爭不已者,猝然缺還上圖書之請,其意不過有歉於此,而發此言也。且言六月望前,必還入島中,然後有及期所爲數字缺國之事,島主書,願速爲修數行缺知感乎云云。禮畢,因下雨五六字缺因給禮單。玄方,辭之至再而受之,智廣則下馬而受之矣。敢啓。傳曰,知道。
未時申時,日暈。夜自二更至四更,月暈。
晝講。入侍,知事李貴,特進官數字缺官鄭經世,參贊官洪命耉,檢討官數字缺甲,假注書成台耉,記事官鄭太和,數字缺午時,上御資政殿月廊,知事以下入侍。上讀前受音一遍。經世講雍州章,自黑水西河,至澧水攸同。經世讀大文注音一遍,釋音一遍。上讀新受音釋各一遍。經世曰,屬者,乃連續之意也。以屬其耆老而告之觀之,則音燭爲是,而此則讀以常音,如洞洞屬屬,皆是連續之意也。上曰,如是則文意與吐釋,似有異義,涇水向數字缺而去乎?經世曰,以主渭而言,觀數行缺爲是西域之說,似爲荒誕不實,五六字缺上曰,雍州有此水,的實乎?諸儒之說有現著缺據處乎?〈經〉世曰,程氏說有之。上曰,是不然。以我國江華觀之,西達大海,通于缺,弱水亦在西域近處,而繫于雍州也。恐有此理。缺世曰,弱水旣西之說,在前必雍遏。自禹疏導,乃曰旣西也。未可的料考據也。萬甲曰,數字缺諺解訛誤處甚多,不合進講,數字缺校釋,似好矣。經世曰,臣丙戌年登數字缺校正廳,多官會同校正,而不能詳數字缺舊,蓋無主張師儒,以致如此,故訛數字缺上曰,若然則殊非定官校正之意,徒數字缺,國家公事,每每如此,深可慨痛也。萬甲數字缺浩大,難可盡爲校正,甚訛難解處,姑數字缺講,似爲宜當。上曰,在本館書冊,姑爲校正刪改,待國數字缺,更加校正印出,似好也。講訖。李貴進曰,近日倭差當還,臣進備局,與吏曹判書相語,其意或有與臣意相合者,小臣缺此事不可歇看,甚似難處也。渠等平遼之說缺發出,而禮曹及諸道事,皆以不可大爲防拒渠之所言,以此一款從否,別爲一書,以給持去云,而作缺宴時不爲開說,昨昨日榻前,禮曹堂上數字缺停當之說,臣亦得聞矣。數行缺以不可從之義,猛爲拒却,而別六七字缺而來,甚合機會也。上曰,凡事不可豫料,而敵情則尤難遙度,至於此缺則予意不然,倭人甚詐,豈不知事勢乎?壬辰缺時,大敗於水胡,渠等亦不必輕看虜賊也。且欲缺擧措,而無一字文書言及,徒以口傳,似不如是缺公貿事,大欲所係,而渠情甚詐,不忍直發數字缺恐嚇之意,明若觀火。予則不甚爲慮,諸公數字缺慮也。徒聽口傳之言而送使,則於渠,似甚數字缺,國家未知作何樣擧措乎?不可聞諸隣國數字缺也。貴曰,使臣則不可輕送,而或差武人數字缺送僧人,如渠之請,探聽事情而來,數字缺爲善待而送之,而終無結末,則中外物情,數字缺搔屑也。上曰,上年冬副提學召待時,言及毛將數字缺黃道軍觀之,必無窺我之心,其後別無數字缺番以公貿一事觀之,彼亦恐攻我之數字缺渠等聞許公貿一事,而亦甚不爲喜色。數字缺上曰,智廣得聞許公貿一事,不知覺跣足下缺而竊聽云。渠欲隱情恐嚇,其心本在此缺終至現露,據此可知。經世進曰,敵情,遙難缺玄方每曰,國已□遣,而無文書可憑,言言每缺說,而有時還隱不發,乍出乍入,作譎極甚。以此缺對馬主相約,而來爲此言,分數行缺與胡人,頗有紀綱,渠國事六七字缺道難送差人,必不探聽而來也。經世曰,遣僧缺必其探聽事情,而定送之後,人心,倚以爲恃。不缺利,故貴之勤懇,實出於此也。上曰,僧人入送之事,已爲停當,渠亦知之,今不缺爲提起也。貴曰,壬辰年假道之說,初以爲缺而終至滔天,此等事,安知非不爲虛妄乎?數字缺鍊兵之賊,一聞此奇,必至踊躍思舊,乃有數字缺若不猛爲處置,持文書國王使臣,秋間數三字缺以處置,必及其未到之前,爲之處置,三四字缺矣。虛實間,送使人或僧人,甚爲合當。三四字缺則彼必送入其國都,若是不實,則四五字缺待其回還間,人心賴以爲安,豈是小事?四五字缺亦或有如臣意者,自上愼勿歇看,詳量處置,御敵之道三四字缺忽也。經世曰,使人則無可送之據,而僧人則數字缺妨於往來也。上曰,僧人入送,則可得平安乎?經世曰,別無數字缺而人心,必特爲鎭定矣。上曰,雖或送僧,而不可爲文書矣,渠言佛學缺師僧,則何必爲文書?貴曰,彼無文書,故不送數字缺,而玄方所言如是,故送僧如請,兼陳事情缺爲文,未爲不可也。經世曰,彼無文書,自我爲數字缺爲失策,此數行缺此愚臣之所以大憂極慮也。不幸六七字缺壬辰之變,率倭出來之說,無計可免,天數字缺生於所忽。今番只善待而送,示爲文書,探其缺若事出倉卒,國亡不可恤,天下後世疑議,何可得數字缺乎?愚臣之計以爲送武人或僧人,陳其玄僧之缺如是,而無國王文書,故玆別送差,探其虛實,缺痛陳不可從之義,則彼必答書,執彼之數字缺,後日生事之後,發明之資,可免後世公論數字缺議大臣定送僧人之外,別定武人如□數字缺例,持文書探聽而來,極爲允當。雖不四五字缺若爲文書,送于其執政大臣云者,待其回數三字缺日應變之道。毛營及胡差萬無四五字缺,若善待以送,而無明文可以爲證,則何六七字缺臣所以急言竭論,不覺重復煩瀆也。臣之數字缺指笑爲過度,不見採用,異日若有六七字缺思,而已悔無及矣。具宏進曰,李貴之言數字缺玄方等此言,恐非盡是虛張恐喝之言,而自數字缺上頗有歇看之色,中外之人,甚爲憂慮也。上曰,彼尙武之國,恒長殺伐之心,因我人漏通事數字缺細聞知,誇張大言,欲爲出來,擊滅示威云云。此等缺語,容或有之,傳播國中,流及諸島,或有此理,玄缺因此添飾,敢爲大言,欲成渠欲,托而以恐嚇,明白無缺若是,關伯實有是言,則對馬島主豈不形諸數字缺爲口傳乎?彼若實生此計,則數行缺怒色,則可知其虛張造出也。六七字缺設計而不必爲也。經世曰,南方武備,日漸頹廢,數字缺爲寒心,旣往不須言,及今倭奇如此,倘有四五字缺舟師,可以抵敵,整治舟師,收拾格軍,勵飭器機缺爲急,自朝家豫爲嚴飭,似爲當。上曰,此言極是,常時無事,所當飭鍊待變數三字缺玩揭緩忽乎?令備局從速議處。經世曰,數字缺得見赦文大沛之典,極是洪渥,無一人不三四字缺,獨有越等守令,不得參蕩滌之中,甚似不五六字缺士,當此連凶米貴之時,不得升斗之六七字缺等之人,非是貪汚不善之類,或因公故依法典數字缺恩典,尙不得蒙宥,甚是矜悶,而於事此下缺。已上燼餘
上在慶德宮。停常參·經筵。
有政。
吏曹判書金尙容進,參判鄭蘊進,參議全數字缺承旨尹知敬進。李時白爲奮忠贊謨立紀數字缺功臣嘉善大夫延陽君,李擢男爲輸忠奮數字缺昭武功臣嘉善大夫鰲山數行缺行司憲府掌令知製敎六七字缺行宜城副守,忠生爲明善大夫行益昌副數字缺爲明善大夫行商山副守,洪履一爲通訓大夫數字缺司僕寺僉正,忠元爲彰善大夫行延城令,兪數字缺爲通訓大夫行禮曹正郞,李䓲爲通訓大夫數字缺掌隷院司儀,金坽爲通訓大夫行成均館數字缺,趙絅爲中直大夫行成均館直講知製敎數字缺坰爲通訓大夫行成均館直講,珩爲彰善大夫行光山副令,終胤爲彰善大夫行鐵山副令,三四字缺善大夫行錦城令,垠爲彰善大夫行原三四字缺彰善大夫行晉山監,墩爲彰善大夫數字缺珀爲彰善大夫行永陽監,泳爲彰善大夫數字缺監,宗胤爲彰善大夫行常山監,數三字缺夫行鷄陵監,希良爲明善大夫行烏城監,數字缺爲通訓大夫行禮曹佐郞,黃㦿爲奉朝大夫行兵曹佐郞,鄭基崇爲通訓大夫行掌隷院缺評,金汝鈺爲宣敎郞守成均館典籍,趙數字缺義盈庫主簿,承議郞行承文院博士數字缺,宣敎郞承文院著作任有後,承訓郞行校書著作盧仁瑱,朝散大夫行承文院正字柳穎缺郞行奉常寺參奉兼校書館副正字李慶承,數字缺文爲兼安州牧使,申得淵爲通訓大夫行數字缺都護府使,吳竣爲嘉善大夫行延安都護數字缺永贊爲通訓大夫行慶安道數行缺雲湖爲嘉義大夫行龍驤衛副護軍,數字缺爲嘉義大夫行龍驤衛副護軍,柳應洞爲嘉義大夫行龍驤衛副護軍,申垓爲嘉義大夫行龍驤衛副護軍,崔惟吉爲嘉義大夫行龍驤衛副護軍,鄭斗源爲嘉善大夫行龍驤衛副護軍,李忔爲嘉善大夫行龍驤衛副護軍,安應亨爲嘉善大夫行龍驤衛副護軍,尹璛爲嘉善大夫行龍驤衛副護軍,數字缺爲嘉善大夫行龍驤衛副護軍,李缺爲嘉善大夫行龍驤衛副護軍,李琡爲嘉善大夫行龍驤衛副護軍,李掬爲嘉善大夫行龍驤衛副護軍,洪思斅爲嘉善大夫缺李尙規爲嘉善大夫行龍驤衛副護軍,慶業爲嘉善大夫行龍驤衛副護軍,數字缺爲嘉善大夫行龍驤衛副護軍,梁缺爲嘉善大夫行龍驤衛副護軍,李數字缺爲嘉善大夫行龍驤衛副護軍,權瑾爲嘉善大夫行龍驤衛副護軍,李孝信爲嘉善大夫行龍驤衛副護軍,姜偰爲嘉善大夫行龍驤衛副護軍,桂秀明爲嘉善大夫行龍驤衛副護軍,金德諴爲折衝將軍行龍驤衛副護軍,丁好善爲折衝將軍行龍驤衛副護軍,數字缺吉爲折衝將軍行龍驤衛副護軍,睦數字缺爲折衝將軍行龍驤衛副護軍,數行缺許垣爲折衝將軍行龍驤衛副護軍,鄭基廣爲折衝將軍行龍驤衛副護軍,金俊龍爲折衝將軍行龍驤衛副護軍,申光立爲折衝將軍行龍驤衛副護軍,金三達爲折衝將軍行龍驤衛副護軍,李慶餘爲折衝將軍行龍驤衛副護軍,缺慶業爲折衝將軍行龍驤衛副護軍,數字缺俊爲折衝將軍行龍驤衛副護軍,數字缺爲竭誠奮威振武功臣折衝將軍行龍驤衛副護軍,任忠幹爲折衝將軍行龍驤衛副護軍,趙元弼爲折衝將軍行龍驤衛副護軍,梁信容爲折衝將軍行龍驤衛副護軍,李厚根爲折衝將軍行龍驤衛副護軍,□天壽爲折衝將軍行龍驤衛副護軍,數字缺爲竭誠效忠炳幾寧社功臣折衝將軍行龍驤衛副護軍,李碩達爲折衝將軍行龍驤衛副護軍,方琡爲折衝將軍行龍驤衛副護軍,李根永爲折衝將軍行龍驤衛副護軍,鄭大鷲爲折衝將軍行龍驤衛副護軍,沈逸民爲折衝將軍行龍驤衛副護軍,缺伯爲折衝將軍行龍驤衛副護軍,李澧爲折衝將軍行龍驤衛副護軍,金元立爲禦侮將軍行龍驤衛副司正,鄭維城爲。數行缺
獻納李景曾來啓曰,國六七字缺近於葬地者何限,其膏腴良沃,權貴戚數字缺欲折受者何限,二百年來未聞有推移數字缺之擧者,誠以三尺至嚴,大防難毁也。今殿下,僻於親愛,以私滅公,創始無前之事,以啓日,後之弊,而莫之恤焉,一時私恩,可謂至矣。其奈祖宗金石之典,何哉?請貞淑翁主墓下田結,還給。興陽縣監辛應望不治之狀,播聞已發,數字缺亦非一再,而不卽論列者,慮或有萬一數字缺其遞易之有弊矣。苛政酷刑,久而益甚,數字缺人,藉藉傳說,萬口如一,臣等聞之無異目數字缺可恕之跡,臣等之於應望,何有嫉怨,而三四字缺迎送之弊乎?請勿留難,亟命罷職。數字缺之酷。特軫欽恤之仁,審理疎釋數三字缺第無辜而抱冤,則固足而感傷和氣數三字缺合置流竄之類,則豈可一體宥放,數三字缺邦憲哉?如此而欲弭災致傷,必無之理也。數三字缺儁,首倡凶逆之論,蝨附爾瞻,爲鬼爲蜮,數字缺,無不縱臾,圍置之律,亦在末減,而只緣當缺傳,以圖竊僞科爲案,故得蒙放歸,蔡有濟缺紀,身爲館學色掌,以不忍言之說,歷數十數字缺文八道,不加誅殛,已云失刑,今豈可移置近數字缺其偃息哉?鄭湛等十人中,鄭湛·朴光先·數字缺趙存道·數字缺,或以逆臣瓜數字缺故鄭碩缺放歸田里,蔡有濟五六字缺鄭湛等,放送之命。親祭社稷,是數字缺肅敬之地,而龜興都正睒,乃敢醉酒入班數字缺鼾睡,豈無識不敬之罪,豈推考而止哉?請命罷職。大司憲李弘胄,掌令權潗,持平申敏一·崔惠吉,以臣等目見國事日非,邦憲日壞,心常慨然。伏聞宮家田結之免稅,本數三字缺而一入於免稅之中,則凡係大小貢賦數三字缺詔使時出役等事,一切蠲減云。免稅給復數字缺旣爲免稅,則給復,亦在其中,以致冒數三字缺役偏苦,此實曩時之痼弊,今日之所三四字缺也。臣等區區之意,只在於隨事捄正,三四字缺君於無過之地,而辭不達意,反承未安之敎,決不可覼然仍冒,執義趙邦直,以宮家免稅,旣非法典所載,今日之論,只欲隨事捄正,而反承未安之敎,不可仍冒,與同僚無異,數三字缺疾,不得偕避,所失尤大,竝引嫌而退。宮家給復免稅,固非法典所載,貢賦之減縮,民生之失業,亶在於此,隨事捄正,納君無過,實持臺閣之風采,病不偕避,別無所失。請大司憲李弘胄,掌令權潗,持平申敏一·崔惠吉,執義趙邦直,竝命出仕。答曰,不允。出仕事,依啓。
持平申敏一來啓曰,設驛置田,其意有在,流三四字缺甚嚴。今殿下特數行缺亦論啓蒙允,而臣等伏聞六七字缺田結,或以二大君房買得,或以貞明公主房買得,竝爲免稅云。此乃違法之事,日後濫觴之弊,不可不慮,請一依法典施行。逆鄕之降號罷數字缺金石不易之典也。逆賊任慶思等,旣已承服正刑,則其育卵之地,所當按法施行,而自上數字缺竝勿罷革,臣等固知聖上軫念數三字缺至意,而第念三尺至嚴,不可以一時之權宜,數三字缺憲章,若謂幺麽之賊而有所輕重,則數三字缺等所居之鄕,亦已照例施行,前後用律數三字缺同,請該曹公事,應爲降罷之邑,數三字缺以嚴討逆典,因旱審理,乃缺枉答天譴之至意,第所謂審理者,數三字缺感傷和氣之謂,罪大惡極,神人共憤,數三字缺釋之中,斷無此理。伏見啓下禁府數三字缺放罪人中,鄭碩儁·蔡有濟·羅萬紀·沈三四字缺湛·韓惟翔·李淸等,俱以梟獍之性,爲四五字缺心腹,陰謀凶計,有不忍言。此乃倫紀之三四字缺之罪人也。頃歲猥蒙蕩滌,旋卽還配,輿論數字缺此可見矣。豈可以通天之罪,謂之冤抑,而處於寬典,使之自在偃息乎?請還故鄭碩儁,放歸,蔡有濟·羅萬甲量移,沈宗道·鄭湛·韓維翔缺放釋之命,以快物情。答曰,不允。
李植啓曰,今日政事,吏批,數行缺辰年五月十八日,本曹以金光六七字缺樣蕩滌事,移文本道,而無擧名啓下,缺招其色吏問之,則曰,只依他道逃軍蕩滌之缺送,初無單擧啓下之事云矣。傳曰,知道。如此罪重之人,混同行會,該曹所爲,極爲非矣。
洪命耉,以都摠府言啓曰,數三字缺沈器遠,漢城府坐起晝仕,請出標信,數字缺。傳曰,知道。
尹知敬,以禮曹言啓曰,四五字缺來言,客使催還,而回答書契,亦將撰出,三四字缺設行上馬宴矣。曾見書契中,有屢四五字缺冗務之間,未遑裁答之語,譯官等聞智廣數字缺主以下,含憾於書中之語,不欲爲答四五字缺云。威令不能行於島中之言,今不須四五字缺豐年出來一款,若不說破,則必不出來,四五字缺出來,則不無日後難處之事,明日接宴四五字缺間,不過如此,勿以此爲嫌,隨例出來之意,明三四字缺當,大臣之意,亦如此,故敢啓。傳曰,三四字缺例出來之說,先爲發端,似未妥當。渠若三四字缺則一年循例先送無妨等語,措辭言之,可也。
尹知敬,以禮曹言啓曰,客使催行甚急,又缺念前登道,十八日餞宴設行之意,敢啓。傳曰,知道。
傳于右副曰,玄方持去答書數字缺不爲製入乎?問啓。
李植,以戶曹言啓曰,缺東萊缺啓目,李數行缺木疋落二字缺付標以入之意,敢啓。傳曰,知道。
以東萊府使處,對馬島主所送禮物件單子,傳于徐景雨曰,送于該司。
以冬至使行次,問數字缺件,傳于李植曰,軍官崔效元,令該曹數字缺擧行。
折衝將軍行龍驤衛副司軍知製敎臣李景奭,誠惶誠恐,謹百拜,上言于主上殿下。伏以,臣遭逢聖際,道四五字缺後叨忝,俱非可堪,只自兢惶,黽俛隨四五字缺堂之選,萬不近似,初被抄啓,卽四五字缺例讓,不堪煩瀆,玆者伏聞新抄書堂,而四五字缺臣不勝驚愧之至。夫堂上之仍存,視新抄,尤四五字缺前重厥選焉,以臣不才,何得與此?臣少來,屢經數字缺精神耗損,遺忘之證,愈往愈甚,前言往牒,都數字缺得,憒憒昏昏,眞烟霧中人也。區區少技,無數字缺自知者明,何敢飾詐?才識之居臣右者非不多,數字缺後臣又二字缺臣雖欲貪榮苟此下數行缺。已上燼餘
上在慶德宮。停常參·經筵。
尹知敬啓曰,明日常參·經筵,取稟。傳曰,停。
掌令李省身啓曰,執義趙邦直,卽臣之婚姻家,法當相避,請命遞斥臣職。答曰,勿辭。
洪命耉數行缺力爭而不知止者也。請貞淑翁主墓下位田還給本驛。田畓免稅,自有法典,定制數字缺規外給復,以開後弊,王子·公主田畓,不可數字缺之意,宣惠廳,旣已具由入啓,諫院亦論啓,不能蒙允,而安山·陽城·陰竹等官田結,或以二大君宮家折受,或以貞明公主房折受,竝爲免稅云。此非法典所載,而日後之弊,有不可勝言,請田結三四字缺法典施行。逆賊任慶思等,旣已承服正刑,則其卵育之地,降號罷倅,自是金石不易之常典,勿罷革之命,雖出於聖三四字缺弊之至意,而三尺至嚴,決不可以一時四五字缺章。若謂幺麽之賊,而有所輕重,則三四字缺所居之鄕,亦已按法施行,前後用律四五字缺該曹公事,應爲降罷之邑,斷以律文,三四字缺典,仍旱審理,乃聖上伸冤枉答天譴之至意,第所謂審理者,無辜抱冤,感傷和氣三四字缺大惡極,神人共憤者,斷無疎釋之理。伏見啓下單子,則蒙放罪人中,鄭碩儁·蔡有濟·羅萬紀·沈宗道·鄭湛·韓惟翔·李淸等,俱以梟獍,爲爾瞻心腹爪牙,陰謀凶計,無不縱臾,以致綱常斁絶,宗社幾危,此乃倫之賊,而萬古罪人也。當初定罪時,合置重典,而止於流竄,輿情憤鬱,愈往愈激,頃歲蕩滌,旋卽還配,五六行缺田畓免稅,流來已久,非今創六七字缺亦無論啓蒙允之時,而如此多事之日,以不數三字缺提起不當論之事,屢日瀆擾,殊甚過矣。鄭數字缺等事,令廟堂參酌處置。驛田事及逆鄕革罷事,不允。
獻納李景曾來啓曰,數字缺綱紀之解弛,壞常憲啓弊端者,非一二數字缺屬之家,蔑法度占土田者,亦比比焉。猶未數字缺驛田推移授受,而卽今殿下創數字缺之事,以啓難防之路,有司執法,而推四五字缺爭之而不納焉。一時私恩,可謂至矣,其四五字缺公議何?請貞淑翁主墓下驛田還給本驛,而興陽縣監辛應望不治之狀,論列累日,尙未蒙一兪,臣等竊未知聖意之所在也。三四字缺弊民間,酗酒淫刑,撲殺邑婢之罪,豈可以一時推考,有所徵艾?一日在官,則將貽一日之害,請勿留難,亟命罷職。頃因亢旱之酷,數三字缺恤之仁,審理疎釋,甚盛擧也。第無辜數字缺則固足以感傷和氣,若罪犯綱常,合數三字缺之徒,則豈可一體蒙放,拂輿論而壞邦憲?數字缺人鄭碩儁,首唱兇逆之論,嘯聚無賴之徒,蝨付爾瞻,爲鬼爲蜮,陰謀祕計,陰謀無不縱臾,圍置數字缺亦在末減,而只緣當初承傳,以圖竊僞數字缺案,故得蒙放歸。蔡有濟·羅萬紀身爲三四字缺以不忍數字缺歷數十條通六七行缺合邦典,小快輿憤,豈有一毫未爲妥當?三四字缺旣知其非爲無罪,則決不可以曾蒙疎放,有數字缺復作謬擧。請還收鄭碩儁,放歸田里,蔡有濟·羅萬紀,量移,鄭湛·朴光先·柳震楨·趙存道·李三四字缺送之命。答曰,不允。鄭碩儁事,令廟堂酌處。
洪命耉以兵曹言缺安監司金時讓軍官啓請狀,傳曰,依前例十員帶率事,判四五字缺軍官自望,平安兵使三,南·北兵使各三四五字缺三人有前例,而西北監司,皆無帶率三四字缺至於體察使·都元帥,則臨戰下五六字缺禁軍,而多寡不定其數矣。監司五六字缺籍,散亂於兵亂,未得考出,但上年九月數三字缺送軍官成冊,只有軍官·禁軍五員四五字缺司皆不爲啓請,禁軍爲軍官,故三四字缺率禁軍五員,爲定數入啓矣。四五字缺許帶監司無前規,何以爲之?敢啓。傳曰,知道。如無前例,則減給不妨矣。
洪命耉,以備邊司言啓曰,因筵臣李貴,上曰,僧人不可入送,如不得已,則令譯官微言數字缺方曰,如此不小之事,旣已發言,朝廷爲文書數字缺關伯未知如何云,則渠等辭色,可知。其六七行缺客使旣往之後,彼中事情,漠然不聞,四五字缺心,必將久而益疑,亦甚可慮。且客使跋涉數三字缺島主形勢孤危,有難保之狀云。在我道理,數三字缺無一番相問之擧,今若全差一譯,隨送此數字缺問島主,以示相厚之意,而兼察事情,而三四字缺感悅,而在我亦可爲鎭定訛言之一助,恐數字缺,敢啓。傳曰,知道。
洪命耉缺碩儁等事,令廟堂酌處事,命下矣。方以還收成命論啓,令廟堂酌處事缺矣。傳曰,知道。
洪命耉,以都摠府言啓曰,都摠管龜川君睟,自十八日至四五字缺膳事,除標信,司饔院進去之意,敢啓。傳曰,知道。
通政大夫禮曹參議臣宋克訒五六字缺主上殿下。伏以,螻蟻微臣,敢以私事,仰瀆天聽,罪合萬死,而第緣悶迫,不得不冒四五字缺聖明垂察焉。臣素患疝證,暫或失攝,四五字缺萬里風濤,重傷瘴濕,症勢尤極,扶四五字缺得生還,入京之後,漸至危重,委頓床席,四五字缺單,懇祈遞改,而伏蒙天恩,至有數三字缺之命,驚惶踧踖,無地措躬。所當奔走供職之不暇,而所患前證,有加無減,專廢食飮,旬數字缺間,差復無期,加以奉使無狀,厚招物議,將數字缺復廁朝端乎?伏願聖明,天地父母,此下六七行缺。已上燼餘
上在慶德宮。停常參·經筵。
有政。
尹知敬啓曰,明日常參·經筵,取稟。傳曰,停。
缺沈東龜啓曰,臣才識最劣,百無一能,數三字缺據,常切惶懼,所當承命,卽謝奔六七行缺司憲府掌令知製敎,通訓大夫行成均博士金文杓者。
下直,永興府使閔馨缺傳曰,祈雨祭時祭官執事,及十七日祈雨祭缺官執事,書啓。
行大司憲李弘胄啓曰,臣於當日,以本府開坐事,上來之際,路遇數三字缺李廷龜於三間屛門近處,前導之率,數三字缺知,咫尺回避,未及下馬,身爲法官,虧損數三字缺難仍冒,請命遞臣職。答曰。缺
正言沈東龜來啓曰,走卒之役三四字缺子,故必擇良田美畓而分授之,缺定制,意非偶然。今此驛田授給之四五字缺田,近於翁主之墓,因勢授給,似無四五字缺則有所不然者,比年豪勢之家,奪四五字缺不至,而獨於驛田,不敢下手者,誠以四五字缺來已久,大防不可犯也。今若以一時私恩四五字缺路,則其流之弊,必至侵奪,恐不至於授給數三字缺之明君,弊袴尙愛,況此授田之擧,壞數字缺定制,啓無窮之後弊,此豈薄物細故,而數三字缺者乎?請貞淑翁主墓下驛田授給還收。興陽縣監辛應望,以軍少文官,不思分憂之重,到數字缺旋卽肆恣,縱無賴而侵擾民間,逞淫刑而數三字缺不治而聲,播聞遠邇,其罪不但推考六七行缺律懲武將之驕蹇。請命拿缺。答曰,不允。尹璛,罷職。
持平崔惠吉來啓曰,貞淑翁主墓下驛田,不可授給之意,臣等備盡論列,天聽愈邈,臣等竊惑焉。二百年祖宗金石之典,自殿下而壞之,則四五字缺葬地,將盡歸於權貴之私占,而後日五六字缺言,此非大可寒心處乎?請亟命四五字缺。宮家田畓免稅,本非法典所載,則豈四五字缺已久,而仍遵謬例,莫爲之捄正哉?上年四五字缺啓辭,以安山等地田畓免稅不當,爲主意,而四五字缺復等事,一依本廳啓辭,勿爲四五字缺啓請蒙允,則此非臣等鑿空說話也。五六字缺事之體,只在於法例之當否,王者爲治之道,問其事理之是非而已。設有措語之未四五字缺,實出於據法論執,則聖上之不卽數三字缺未安之甚者乎?請勿留難,亟賜四五字缺之罷革,不可易之定法,豈容以一時民弊,而數三字缺乎?慶思等所居之邑,請命依法施行數字缺逆之典。大司憲李弘胄,以臣於當日以本府開坐事,上來之路,遇右議政李廷龜於三間屛門近處,前導之率,趁未報知,咫尺回避,未及下馬,身爲臺官,虧損體面,勢難仍冒,引嫌而退。前導之率。此下六七行缺
缺以戶曹言啓曰,經筵官鄭經世數字缺國有大赦,而越等人員,獨未蒙恩,甚是不均,數三字缺落,取稟。答曰,令該曹考例處置事缺矣。自前國有大慶,大沛洪恩,至於雜犯數字缺亦皆蒙赦,而越錄之人,獨未蒙曠蕩之數三字缺曉,得非越等,乃是罰俸錢之類,而不錄四五字缺兩銓別歲抄書啓時,不得參而然耶?四五字缺之,則永不敍用,削去仕版,以至準期中下四五字缺滌,而越錄之人,獨不與焉,豈越等反重四五字缺等項之罪乎?以一事言之,則貢物不納四五字缺輕者解由時越等矣。罷職之人,則五六字缺受祿俸,而越等之員,則失祿時仕四五字缺均施渙汗之澤,而考以前例,則癸亥數三字缺初,因大臣之意,啓稟蕩滌者外,數三字缺文籍可考,伏候睿裁。傳曰,數字缺蕩滌,可也。
尹知敬,以禮曹言啓曰,數三字缺雖雨必欲行宴禮,臣等已意其有所以也。數字缺而已宴次,竊觀其意,欲見回答書契,以爲數字缺計也。酒數行,出示本曹答書,則玄方再三看數字缺於臣等曰,見此書契,島主不無因此含憾數字缺似猥濫,不敢不諫,上京一事,以爲島主之大數字缺言,不載於己酉約條云,其時宣慰使,以爲六七行缺使不得不上京之意開陳,則許令上京。此後又數字缺事,則可以許之。朝廷有故而不許,則不得上京,數字缺可諉以一時之特恩,至以不可援以爲例等語,書數字缺答書契乎?且公貿木,當初不當減而減之,缺例則凡所給之物,有罪則減之,有功則還數三字缺而減無故還給之事,今此公貿木,以其三四字缺而還給,明白出給,可也。只以知感等語爲數三字缺恐未妥當,島主雖不知書,當使小僧四五字缺以前日二書之事,方懷不平之心,性急四五字缺則恐無回感之心,至於小僧所陳之事,四五字缺國中無以爲辭云。臣等,以來使所五六字缺點示曰,此乃其一款云,則答曰,如是泛五六字缺以關伯三世通和等語,弁之書首,以小五六字缺使之上京,其所言之事聽悉,詳答以四五字缺之口云云,足矣。今此島主了書契混書四五字缺示諸國中云。臣等答曰,上京之事,二十年三四字缺事,只傳命境上,明有定約,豈以我國事數三字缺今此上京,爾等稱以國王使,懇乞上京,朝廷數三字缺,此豈非特恩,而豈可爲後日之例乎?公貿則數字缺小曲折,減在前時,而今因爾等懇請,特依約數字缺,此非島主之知感處乎?長老所言五件事,數字缺熟講,故書中亦如是書之也。玄方二字缺請於六七行缺欲聽朝廷指揮,入往周旋云,而今則因欲以數字缺中圖差出來。一則曰,國中或以差出國使云,與數字缺說不同,此則果出於誠信乎?玄方曰,小僧非不欲數字缺旋,第言事勢如此也。因曰,小僧山人也。非有求於數字缺,只以先師爲朝鮮盡心之人,而島主亦自乃數三字缺進者也,只欲周旋兩間,以成好事也。島主三四字缺事,多有背心,朝廷雖曰待以誠信,而所給之數字缺,至於能減之人,則必蒙賞職,島主豈不知三四字缺之誠信,可乎,況義成島主也,調興副官也,數三字缺芳說,一例待之。義成之未收一軍五六字缺調興則追給三軍之未收,義成則五六字缺諉以爲久,而調興則至給甲寅之久,調四五字缺易成,而義成則每事未準,非但義成有四五字缺,皆以此爲歉矣。小僧之意,義成·調興,不可四五字缺給之物,依前準給,則何敢不盡心力,以事四五字缺,且義成將率其妻子,往于江湖,所受之四五字缺活,若非赴遡於大國,則將安訴乎,大國四五字缺如此用救窮之典,甚當。島主率其妻子數三字缺,如有難支之事,則渠亦無如之何。不然則終數三字缺鮮盡心力者,非島主而誰,小僧反覆陳達者,數字缺爲島主也,實爲朝鮮也。小僧之意,義成·調數三字缺爲存恤,毋失歡心,可也。島中,不無以小僧不六七行缺許,非厚恤島主乎,未收之事,今不可更爲數三字缺方曰,小僧只當陳達而已,但如道春者,以國使出數三字缺書通議於毛將爲言,則朝廷將何以處之?臣缺爲發此言也,天朝之斥絶日本,何如,而敢缺之言,聞于毛將乎,此則切勿更言。玄方曰,數三字缺此事,小僧與島主,有周旋盡力之計,而三四字缺是事也。但別書須依小僧之言成給,然數三字缺於國中云。臣等答曰,長老,毋變初說,歸三四字缺誠信相待之意,使之終始敬事,可也。此數三字缺勘定,不可輕易改之。此書持去,則四五字缺意爲答於關伯也。別書一事,亦難四五字缺老之意,稟議廟堂也。智廣曰,公貿之事,數三字缺請,小人偶然言及,而得蒙準許,感激則有數三字缺中,小人,有若爲此事而來,決不可奉此書,三四字缺如不可改,則只以正官所請,別書給而已。三四字缺爲書給,則雖空往,此書不可持往也。且以薄三四字缺厚調興之意,再三言之者,皆如玄方之言,三四字缺信相待爲言,所給之物,漸至減落,至於東萊數字缺廣,以減加留,而受賞,送使來者,雖十人,一不得見,缺不過遠人不足見也,此豈誠信相待之意乎,臣等旣稱東藩之臣,回答書契,只當奉去傳給,汝數字缺言乎,東萊之或不相見,必是以病六七行缺事,皆好矣,但恐朝廷,不以誠信相待也。臣數字缺局啓辭,有委遣譯官事□知道之數字缺相待,欲遣譯官,慰問島主之意,適合語次,臣缺以爲今此送譯,雖無大段所益,而觀其所答,數字缺因以揣知其學書·學樂·遣僧等請,而情數三字缺以誠信待之,則朝廷至欲遣譯官,問四五字缺方等相顧曰,謂誠信相待,而不聽應聽之事,三四字缺問慰島主國中之行乎,恐是疑我,欲探三四字缺此實誠信相厚之意也,而反生疑訝,何以四五字缺乎,馬島去國中幾何,而欲探國中四五字缺方等,以夜深辭出矣。大槪自渡海四五字缺所言之事,旣許上京後,玄方所言四五字缺則只言爲島主事,入京後不爲肅拜,數三字缺各行者,然其自中奸計,已難掩跡,而四五字缺同聲合辭,半日所爭,皆是未收四五字缺重言複說,無非厚恤島主·調興等辭,四五字缺動於顔面,至於欲送譯官,則反以見四五字缺偵探。其所言平遼等語,不過爲恐動之言,數三字缺在於智廣所爭也。得準公貿之請,則以爲囊中數字缺便藏其感喜之色,更有所望於萬松平義智等事,溪缺決難充,至於回答書契,則以更難更改爲數字缺惟空往,不可持去云。所當依昨日所六七行缺至於遣譯之事,廟堂亦爲錯認,臣缺難免數字缺不勝惶恐。但此言出於倉卒,渠等亦錯愕數字缺巧計,只以見疑爲答,其情跡已露於辭色,數字缺敢啓。傳曰,知道。兩款事,竝令廟堂。數字缺
尹知敬,以禮曹言啓曰,今日說四五字缺其終廢,必欲罄其所蘊之懷,重言複四五字缺壑之慾,而至於島主答書,決不欲持去,四五字缺陳,渠以國王諭命出來曲折,爲其國四五字缺等苦口辨析,終不動聽。且以別差譯官數字缺行役之事言之,則玄方等,變色答之曰,四五字缺待島主爲言,而今此送譯,實探四五字缺從前誠信之意,恐不當如是云云。其四五字缺,夜深不得備,明日書啓之意,敢啓。傳曰,知道。譯官差送事,不爲允許而缺矣。
洪命耉,以備邊司言啓曰,客數字缺官差送事,昨日因群議入啓數三字缺之敎,臣等意謂,已蒙允許矣。卽數字缺曹之敎,臣等之見,錯矣。但業已發言數三字缺稟。傳曰,知道。勿送,可也。
尹知敬,以禮曹言啓曰,毛都督端午禮單,當爲下送,而政院,以都督遲速時未的知,故姑爲留置,欲待其還島數字缺此乃年例節物,非如別致禮單,六七行缺處,各有禮單,故竝此入啓矣。戶曹數三字缺贈例,以爲回禮之資,何如?傳曰,知道。數三字缺之回禮之物,令該曹速爲磨鍊題給。
政院啓曰,凡狀啓入來,則本院房直,去結裹數三字缺開拆,例也。今日閉門後,東萊府使倭三四字缺狀啓來到,其倭書凡十封,而狀啓三四字缺封不動之語,故臣等怪而問之,則房直,數三字缺紙及樻子·油紙等物,臣等不勝驚愕。四五字缺封內九封,納于樻子中,其外裹以倭楮四五字缺小一封,置之於其上,以靑小索,結裹其封數三字缺此,而今乃破裂開拆。事已至此。四五字缺男爲先囚禁,倭書則不得已待四五字缺堂商議後傳給,何如?傳曰四五字缺啓曰,倭使觸事生疑,今此倭書,雖其四五字缺亦必疑其開見,而不幸如此,將無以爲四五字缺臣始得見之,勢無所及,而以該房坐四五字缺下人,妄作如此,貽國家難處之事,四五字缺無知下人,請先治臣罪。傳曰,知道。爾其勿辭察職。
傳于洪命耉曰,社稷親祭缺史官等,亦爲書啓。
嘉善大夫行龍驤衛副護軍五六字缺拜上言于主上殿下。伏以,臣屢被召命,五六字缺疏陳達,實出於情勢之切迫也,而五六字缺未死之心,拜疏以來,重負天恩,四五字缺得着席寢息,味甘黎霍矣。至四五字缺恩批之降,尙仍不置之命。臣伏數三字缺旨敎,溫眷踰涯,奬寵出分,實非尋常數字缺萬一承冒者也。設令稍存人事,不甚老悖,數字缺之端,或未盡泯,則誠不敢致身自當,況數字缺荒,全無人事者乎?殿下六七行缺天日之光,而歸死六七字缺旨之下,不敢復顧廉恥,復料顚仆,數三字缺撥昏,指期戒行者,旣有日矣,而又復不幸歸路,舊疾劇作,心目昏眩,腰背硬痛,數字缺不見蘇歇,決非朝夕見差。支堪跋涉,數字缺此疾,少用私慮,强所不能,則發焉四五字缺。蓋是稟氣虛迫,乘耗作劇,憑暑數三字缺陳病,非止一再,固知復此言病之不敢三四字缺臣之今日情事,當作如何哉?今臣犬馬數字缺人所謂老與病相期者理也,而其數三字缺容自已哉?醫云,風眩麻痺五六字缺效。本道之內,有井數處,臣擬五六字缺免於時月之間殞盡,則尙庶幾五六字缺計也。臣不勝感激惶悸,委伏四五字缺以聞。答曰,省疏具悉。卿之五六字缺卿沐浴後,趁卽上來以副望。
嘉善大夫平安道兵馬節度使兼五六字缺謹上言于主上殿下。伏以,臣立仕三十餘年矣。自壬辰數字缺走戎馬之間,而未效涓埃之報,空負國數字缺懼者久矣。今者遽受本職,荐蒙數字缺罔措,不知死所。臣雖努劣,身旣六七行缺遞改,公私幸甚。傳曰,啓下備邊司。缺啓目,此時關西專閫之任,凡干應接,動與毛數三字缺,苟失其歡心,則不無難處之患。柳斐,以難處之事,至於拿鞫,引嫌陳疏,實出其情,數三字缺往,日月已久。西門重任,固不可人人而授四五字缺施,何如?啓依允。
嘉善大夫四五字缺軍兼同知成均館事臣趙翼,謹百拜上言于主上殿下。伏以,臣曾以賤疾,或呈告五六字缺天聽,非至一再,竊念猥蒙恩寵,五六字缺毫裨補,而每以狗馬之疾,瀆擾五六字缺戾,實合萬死。第臣之情勢五六字缺疾,蓋今十有一月矣。雖其間或六七字缺頻數發作,每一疾作,輒累日爲苦,四五字缺差歇,而微感風氣,或勤勞稍過,五六字缺由,其得疾已久,根本大傷,雖其不痛,四五字缺隨感輒發也。臣曾在銓曹諫院,皆以四五字缺局堂上,尙此兼帶。頃者證勢稍間,四五字缺當此多事之日,久於退伏,深所未安,乃復數三字缺證復發,方知病根猶在。雖或暫安,不遠爲沈綿委頓,差復之期,難料遲速。備局之劇務所係,其任極重,當此逐日開坐之時,臣數字缺又至累日缺此曠闕,罪負實六七行缺幸,而至於病根盡去,身力復强,五六字缺國,以無負其區區報效之志,而從缺老死數字缺非天地父母生成之恩也。伏願聖明,數字缺。答曰,省疏具悉卿懇。卿其勿辭,調理察職。
兼兵曹判書臣李貴,伏以,今聞倭差數字缺甚迫,一悔之後,事不可及,故復瀆天聽,伏願聖慈,更加三思焉。四五字缺渠之所傳爲辭,不爲答書,無辨數三字缺一款,則渠必曰,無信書,故無答書矣。數三字缺不久必來,其於一國人心之無以鎭定數字缺天朝及金人,必聞玄方之往來,四五字缺方之言,若無實,則送一譯於五六字缺曲折,而受其答書,以爲他日執言五六字缺得虛語,而受實利者也。亦權宜五六字缺有是事,而我力,雖不能止其凶計,亦數三字缺明證不與同謀之迹,則今日送使,有四五字缺有問有答,何患無辭?此所謂權四五字缺一大機會也。聖上終始牢拒,必三四字缺妄料,送使與否,實係安危,故冒死復數字缺三而不已,其情可謂慼矣。伏願聖明,三四字缺明,無貽後悔,不勝幸甚。取進止。答曰,省箚具悉。予意前日已諭,卿六七行缺報萬一,是臣之至願也。臣敢以私六七字缺天聽,極知猥濫,罪合萬死,而區區數三字缺陳,伏惟聖明之垂察焉。傳曰,遞差。
通政大夫行善山府使數字缺謹百拜上言于主上殿下。伏以,善山爲邑,介在嶺路之衝,數三字缺僅八十里,南北四十餘里,名雖爲府,其實數三字缺沿江,不甚磽瘠,居者安業,流移者或數三字缺稠,號牌入籍之數,九千有餘,當其籍數三字缺弊,至有今日之甚也。顧此難堪之役,難數三字缺黃·召·杜者當之,有去而已,無可奈何也。數字缺只在旬月之間,而所不可不急者也。莫重數三字缺騎·步·正軍,竝其保人之數,亂後不過三百數字缺於八百餘,無恒産浮寄之徒,不堪軍役,數三字缺四年,計其缺數,已至百三十名,蓋三年數三字缺年逃故,而隨充無缺之意也。各邑數年四五字缺十,而式年歲抄之閑丁,每患不足,今玆百四五字缺日抄日充,其可盡充,而許多閑丁,非募誘可數三字缺者,欲免一時之責,不以實聞,每當番期,惟以徵缺侵族侵隣,又徵於族隣之族隣,畢充乃已,該數字缺依數,何以知其實狀也?此已無可奈何。六七字缺水軍號牌時,水軍之數,至於三十八六七行缺缺隨充,而日亦不足,七哨六七字缺着三百之卒,何從而得充,以成七哨乎?六七字缺三種痼弊,乃今日軍政之大柄,有一於此,尙難爲數字缺軍兵,皆擁虛簿,曾爲本任者,率皆因循,而三四字缺以至于今日。臣之抵任,已三個月矣,非不知五六字缺免,而苟一日在官,不能盡一日之責,陰忍掩五六字缺以爲變通更張之擧,則身之不職,固不足恤,四五字缺之邑,一朝永爲棄地,則其爲國家之不幸爲如數字缺守令,循例陳疏,冀其僥倖之比。若非至於四五字缺冒昧陳達,而不知止乎?伏願殿下,特令廟堂議處焉。夫騎·步及正軍。此下缺。已上燼餘
上在慶德宮。停常參·經筵。
副應敎金光炫初度呈辭。給由。
吏曹參判鄭蘊,病母相見事,呈辭。給由出去。
傳曰,明日輪對,勿爲。
院啓,驛位田還給事。興陽縣監辛應望罷職事。尹璛拿鞫事。答曰,依啓。尹璛,不無其失,故已爲罷職,停論可也。驛田事,不允。
府啓,驛田事。宮家田畓勿爲免稅事。逆鄕罷革事。答曰,不允。已上出故判書朴鼎賢日記
上在慶德宮。停常參·經筵。
對馬島主所遣玄方·平智廣還下去,接慰官吏正李行遠,同行。島主平義成,修書契于禮曹,送僧玄方及平智廣等,到釜山,初不言所要,言有機密事,欲上京面陳。卽遣宣慰使舍人鄭弘溟,以接慰官,往諭前無上京之例,則玄方發怒欲捲還,弘溟累次馳啓。朝廷不得已許令上京。上京後,禮判洪瑞鳳行宴享時,玄方所言四條,稱以關伯諭旨,欲借路平遼,通貢大明,又欲率往高僧解樂人事。智廣所言,平遼通貢外,又頃加留事,公貿易事,流芳院·藥松院平義智,不可一體待之之意。旣無國書,而每稱以關伯之旨。此輩情形,有難測知,通貢一款,似是惹釁,欲踵壬辰玄蘇故智,而朝廷之上,謀議不一,有似道傍築舍,無一人擔當規畫,所言之事,不論輕重可否,竝不允許,使失望落漠而歸,國事可虞。弘溟之去,自上使之開諭,勿令上京,而不能周旋止其行,且有顚倒之事,入京,卽命拿推,令照以方命促事之律,奪告身,代以李行遠在路乘轎,往來皆由水路。
以親祭時祭官書啓,傳曰,終獻官領相吳允謙,鞍具馬一匹,增上執禮李景奭以上,各熟馬一匹,李景曾以上及承旨·祭侍·內官,各半熟馬一匹,增司·齋郞·祝史·史官·通禮,各兒馬一匹,諸執事·監察,各上弦弓一張賜給。十七日祈雨祭獻官經歷李嶷,熟馬一匹,大祝盧仁瑱,兒馬一匹賜給。
傳曰,親祭時侍講院官員祭侍內官,各兒馬一匹賜給。
院啓,驛田還給事。尹璛事。答曰,不允。
府啓,驛田事。免稅事。逆鄕罷革事。答曰,不允。且田畓免稅事,爾等欲掩不察之失,終始文過,殊甚苟且矣。已上出故判書朴鼎賢日記
上在慶德宮。停常參·經筵。
有政。以鄭經世爲大司憲,呂爾徵·趙絅爲副校理。
副應敎金光炫再度呈辭。給由。
兵曹啓大槪,武臣堂上試射,連三次居首金孝際論賞事。傳曰,加資。
戶曹啓大槪,因經筵官鄭經世所啓,大赦後,越等,獨未蒙恩事,答曰,令該曹考例處置事,傳敎矣。癸亥年反正之初,因大臣之意,啓稟蕩滌者外,其前舊例,無文籍可考,伏候睿裁。啓。傳曰,知道。一體蕩滌,可也。
院前啓。答曰,不允。
憲府,以避嫌無所啓。已上出故判書朴鼎賢日記
上在慶德宮。停常參·經筵。
兩司,以避嫌無所啓。出古判書朴鼎賢日記
未時至酉時,日暈。
上在慶德宮。停常參·經筵。
平安監司書目,差備譯官告目,都督時在百順口事。
以國忌,兩司無所啓。已上出故判書朴鼎賢日記
上在慶德宮。停常參·經筵。
有政。以崔葕爲執義,趙邦直爲尙衣正,方軾爲嘉山□□。
明日,有晝講。
院啓,驛位田還給事,逆鄕罷革事,免稅事。答曰,不允。尹璛拿鞫事。答曰,不允。
府啓,驛田事,逆鄕罷革事,免稅事。答曰,不允。秋信使朴蘭英書目,本月二十一日到安州一邊龍·鐵間,偵探毛兵出入,亦行文,近因淸川以北江水漲溢,未易入往事。已上出故判書朴鼎賢日記
自辰時至酉時,日暈。
上在慶德宮。停常參,只晝講。
晝講。入侍,知事金尙容,特進官李曙,參贊官沈詻,侍讀官趙絅,檢討官崔有海,記註官李士祥,記事官徐挺然·尹坵。講書傳夏書禹貢,自荊·岐旣旅,至珊瑚屬也。
禁府良女召史上言回啓備忘記,上年罪人子孫流竄時,朴自昌,年長旣久,實非年未滿稚兒之比,且其時之意亦非偶然,而禁府如是請釋,事極駭愕。所當推考,今姑置之。此公事還出給。
以刑曹朴東善乘轎推考照律,傳曰,此律是乎,問于政院·律官以啓。回啓大槪,以奉香祝駕轎,當爲照律,而法無正條,以祭享條犯法笞三十比用,他無可擬之律云矣。傳曰,頃日睦大欽有身病,無奉香之事,而以奪告身照律。今此朴東善所犯,比於大欽,則有重無輕,只以笞三十照律,殊極可怪矣。罪同罰異,若此之甚,可謂公道掃如,而私情大勝矣。當該堂上·郞廳,所當拿鞫,今姑從重推考。此公事還出給。
府啓,田畓勿爲免稅事。驛位田還給事。逆鄕罷革事。答曰,不允。
院啓,驛田事。勿爲免稅事。答曰,不允。尹璛事,停啓。已上出古判書朴鼎賢日記
侍講院啓曰,本院書吏等晝夜立番,小無休暇,九斗之料,勢難資生,逐日號訴,情理可矜。近者政院·玉堂書吏,或因啓辭,或因上言,題給價布,而本院之吏,則從前給之,而今反不給,極爲冤抑。請令該曹依前題給,書寫·粧冊匠等,亦依玉堂一體給之事,捧承傳施行。傳曰,言于該曹。曹啓,頃日因弘文館書吏,給價布事,枚擧傳敎,各司移文,切不擧行事,曰,若開一端,則各衙門下人,踵此呈訴,將不勝其紛紛事,入啓。判下內,玉堂與他衙門不同,依判下題給,可也。本曹不敢更爲煩啓,僅能施行,而今日又因侍講院啓辭,答曰,言于該曹,所當依弘文館書吏題給,而此外上司各衙門啓辭,相繼而出,以本曹有限之木,決難應無已之啓請,非徒無裁省之本意,前後判下之敎,反歸虛地,自此封不動之木,不得已破格出給,似非細故,何以爲之,敢稟。傳曰,知道。只給侍講院,可也。輦陪近杖事知訓導金唜男矣段,身矣臣亦事知訓導,以晴雨勿論,長立闕中,大小擧動時,小無餘暇,其苦極重,他無興飯資生之路乙仍于,隊卒時則隊卒一名題給,以俾其役爲白如乎,隊卒革罷之後,他餘各處,則布物以仍爲題給,而獨近杖訓導于如,不爲題給,極爲冤抑,一依舊例題給,保存身役爲白良結望良白去乎。大殿日傘捧持差備臣姜孝吉等,臣矣徒等亦非他軍役之比,五部正兵中壯健人抄定,常常敎訓,長待闕下,小無出他資生之路乙仍于,當番則除省記待令,下番則隊卒各一名式題給,各自保役,此乃非近年創開之規,自古流來是白去乙,節隊卒革罷之後,臣矣徒等了亦減損布物爲白臥乎所,身役則如舊,布物則今無,將爲飢死之地,極爲冤抑,依他各處例,布物題給,保存身役爲白良結望良白去乎。曹啓目,粘連啓下是白有亦,向前金唜男·姜孝吉等,或以輦陪近杖,或以日傘差備,曾有受食隊卒一名之規,而今已革罷,無路資活,如是稱冤爲白有去乎,渠等以侍衛之卒,得食之計,出於切迫爲白良置,隊卒革罷之後,不可援以爲例兺不喩,以闕下待令之故,當番則除番,以酬其勞,尤不可別立新規,題給布物,上言內辭緣,受理安徐,何如?崇禎二年五月二十日,右副承旨臣尹次知。啓。傳曰,依啓。已上兵曹謄錄
上在慶德宮。停常參·經筵。
李貴箚子大槪,附進朱子與留丞相正書於臣箚之末,辨明朱子引君爲黨之言事。昨日晝講,金尙容所啓,癸丑年間,崔有源爲大憲,鄭造·尹訒輩,始發大論,中學一會時,有源立異甚力。反正初,有追贈之恩命,而有源,以戊申年與於臨海獄事,在追奪官爵之中,未蒙施行,似當有處置事矣。上曰,職牒還給,宜矣。
賑恤廳啓大槪,兩麥成熟之後,則例爲停賑矣。飢民中尤甚老病,自願恒留幕中者,許令仍爲賑濟,其餘往來就食者,則六月初一日爲始罷遣之意,敢啓。傳曰,知道。
訓鍊都監啓辭大槪,初軍籍後,砲保,令各道都事,從實成冊,一齊上送事,以今年三月爲限,而過限旣久,尙無來到之道。江原道,則無一邑來到,本道都事,爲先罷職,何如?傳曰,依啓。
明日,有晝講。
院啓,驛位田還給事。諸宮家田畓勿爲免稅事。答曰,勿煩。
府啓,驛田事。宮家田畓勿爲免稅事。逆鄕罷革事。答曰,勿煩。已上出故判書朴鼎賢日記
上在慶德宮。停常參,只晝講。
晝講。入侍,同知事張維,特進官洪靌,參贊官李植,侍讀官趙絅,檢討官韓興一,記事官徐挺然·鄭太和·尹坵。講書傳夏書禹貢,自浮于積石,至恐蘇氏之說爲然。
傳曰,李元翼處,遣內醫看病。
府啓,驛田還給事。宮家田畓勿爲免稅事。逆鄕罷革事。答曰,依啓。且已爲賜與之地,盡還本驛,似爲太薄,百步內所在田畓,仍爲賜給,可也。免稅事,逆鄕事。不允。
院啓,驛田事。免稅事。答曰,驛田已爲酌處,更勿煩瀆。田畓免稅,實是祖宗朝規例,非今日創爲之事也。
大司憲鄭經世三箚。答曰,遞差。
全羅監司書目,古阜流寓士子李揚父子刃殺是如爲在叛奴愛男父龍承,其姪子敏,同黨奴乭卜等,捉囚窮問事。已上出故判書朴鼎賢日記
上在慶德宮。停常參·經筵。
有政。以權濤爲輔德,金尙憲爲大司憲,特旨李德洙爲持平,李明漢爲承文副提調,金光炫爲司成,沈器遠爲知義禁,鄭經世爲知經筵,崔惠吉爲直講,李顯英爲知春秋,全以性爲江原都事,楊時鼎·洪恕爲司藝,鄭經世爲右參贊,金榮祖爲校理,崔鳴吉爲宗簿提調,金壽賢爲平市提調。
答李貴箚曰,群而不黨,孔聖格言,割烹要湯,伊尹斷處。以此觀之,則朱子之言,不能無弊也。大抵,君子之處身,遇則行道,不遇則耕野而已。若有一毫有所爲之心,則便非天理也。且後世之人,不識朱子本意,徒以引君爲黨爲心,則其弊有不可勝言者,故予不敢默無一言矣。
刑曹,右參贊朴東善,紺岳山祈雨祭獻官,以老病乘轎,容或可恕,而至於奉香祝駕轎,則極爲未安,罪杖一百,告身盡行追奪。啓功儀各減一等。
院啓,驛位田百步外,盡還本驛事。諸宮家田結勿復事。答曰,已諭。
府啓,驛田盡爲還給事。免稅事。逆鄕罷革事。答曰,不允。已上出故判書朴鼎賢日記
未時申時,日暈。酉時,日暈兩珥。郞廳李弘稷校正。郞廳魏致亮書。
上在慶德宮。停常參·經筵。
下歲抄。
咸鏡監司書目,高嶺·種城,雨雹水災事。
接慰官書目,客使二十六日到忠州,不受宴享,不奉書契問答。二十七日發向聞慶事。
府院前啓。不允。
傳曰,今日來會備局堂上及在家大臣·三司長官,命招引見。倭使所請未收木六百餘同許給事,定奪云。已上出故判書朴鼎賢日記
未時,日暈。
上在慶德宮。停常參·經筵。
有政。以趙廷虎爲副應敎,李省身爲掌令,權潗爲軍資正,權濤爲司諫,柳汝恒爲刑曹正郞。
備局啓辭。大槪,金尙容所啓云云,守令薦,文武官竝薦,政體似不當如是。今後文武官勿爲薦望,何如?傳曰,所啓是矣。但薦擧未久,又令勿薦,有同兒戲,徐議處之,可也。其中堂上官則待薦擬望,果爲未妥,勿論薦之有無,擇用。
檢閱鄭太和,太白山實錄奉安事,出去。
府院前啓。答曰,禁耕百步,載在令甲,前日酌處,實合情法也。逆鄕革罷事,姑從權宜,以除民弊,少無不可,亦勿煩瀆。免稅事,已諭。已上出故判書朴鼎賢日記
自未時至戌時,日暈。
上在慶德宮。停常參·經筵。
府院前啓。答曰,不允。
李貴箚子。大槪,伏見聖批,不得不再辨愚臣一得事。已上出故判書朴鼎賢日記
自卯時至酉時,日暈。
上在慶德宮。停常參·經筵。
有政。以兪守曾爲持平,金南重爲執義,崔葕爲掌樂正,洪思效爲摠管,具宏爲慶尙右水使,柳應泂爲左兵使,李尙馪爲龍岡縣令。
府前啓。答曰,不允。逆鄕革罷事,停啓。
院前啓。答曰,不允。已上出故判書朴鼎賢日記
上在慶德宮。停常參·經筵。
憲府啓本,刑曹佐郞李愈矣,朴東善奉香駕轎罪,以笞三十輕照,杖七十贖,奪告身二等。判書權昐,參判金慶徵遲晩,上裁。啓竝罷職。李愈只贖。
接慰官書目,客使初一日尙州設宴問答辭緣事。
府院前啓。答曰,不允。已上出故判書朴鼎賢日記
上在慶德宮。停常參·經筵。
有政。以呂爾徵爲輔德,沈諿爲刑曹判書特旨,尹順之·沈東龜爲禮曹正郞特旨李顯英爲刑曹參判,吳竱爲正言。
崔鳴吉箚子大槪,辨誣奏聞添入他語,似未妥當事。批答封下。聞冬至使行言,袁崇煥題本,以本國媾倭之故,其辨誣奏聞中,欲及今此倭情,以此爲不可也。
院啓,驛田還給事。諸宮家田畓勿爲免稅事。新啓,黃性元之濫占勳籍,已多物議,今者納穀百五十石,自學生而躐取嘉善,其子縉又從而呈狀,至於封君,渠之濫越,固不足深治矣。其於明主愛嚬笑之道,爲如何哉?請還收封君之命。答曰,黃性元循例封君,未爲不可,宜勿煩瀆。其餘,不允。
接伴使洪靌西下。
府前啓。答曰,不允。已上出故判書朴鼎賢日記
上在慶德宮。停常參·經筵。
修撰金光爀初度呈辭。給由。
運判金德承不顧事體,棄其血氣之怒,乃敢於狀啓中,多發鄙倍之語,有若閭閻相鬪肆罵洩憤者然,損壞士大夫禮讓之風,大矣。請罷職。府啓答曰,苟有其失,故已爲推考,不必罷職。
備忘記,近因暑雨,廣室亦熱,□市之民,艱苦可想。秋節不遠,艱苦亦多,令該曹參酌變通,俾無怨咨。
禮曹啓。大槪,近年以來,得雨旣洽,則或有秋節前復市之擧。今此雨澤滂沛,七月初七日爲始,遷市肆·開閉門·勿擊鼓·避正殿·減膳等事,竝復常擧行,何如?傳曰,依啓。且寡昧不德,致此旱災,今雖得雨,後慮猶多。其中避殿·減饍·勿擊鼓等事則不可容易復常,勿爲擧行。
傳曰,典獄摘奸,輕囚放釋。
院啓,黃性元還收封君之命。田畓免稅事。答曰,諸宮家田畓免稅,流來旣久,此亦法典所謂內需司之類,今難卒革。黃性元事,已諭。貞淑翁主墓下驛田盡還本驛事,停啓。
府啓,牙山新縣監朴訢,發身財粟,人物庸劣,策應剸割,決不可堪,請遞差事。諸宮家田畓勿爲免稅事。答曰,朴訢,試可無妨,亦勿煩論。免稅事,院答同。驛田事,停啓。已上出故判書朴鼎賢日記
上在慶德宮。停常參·經筵。
答李貴箚曰,古昔聖賢嘉言至論,不爲不多,擇其無弊而行之,可也。
備局啓辭大槪,謝恩使李忔,冬至使尹安國啓辭云云。乘船處所,依前例使之乘船於石多山事,本道監司處行移,何如?傳曰,依啓。
運判書目,亟治臣罪,以快陷臣者之心事。
平安監司書目,昌城報,遊擊毛永福等五將,各率馬兵,五月二十五日,自仇玄上來事。
府啓,金德承事。勿爲免稅事。牙山縣監朴訢事。答曰,不允。
院啓,宮家田畓勿爲免稅事。黃性元事。答曰,已諭。黃性元事,措語不中,待勳臣之道,似不當如是太薄也。
禮曹,聖節兼謝恩使及冬至兼進賀使拜表吉日,七月初八日卯時,方物封裹,同月初五日,乘船,同月二十五日,改推擇。啓。已上出故判書朴鼎賢日記
上在慶德宮。停常參·經筵。
修撰金光爀再度呈辭。加給由。
訓鍊都監啓辭。大槪,哨軍朴應吉,甲子十月,赴防被抄,闕庭下直,纔出城門,遽卽逃亡。今者牢子林千卜,捉告采軍兵於敎場梟示事。傳曰,依啓。捉告人,照例論賞。
府啓,宮家田畓勿爲免稅事。金德承罷職事。朴訢遞差事。新啓,東萊所納各官稅木,取見前監司金時讓天啓七年啓本,則前後東萊官吏,無面及文書不明木布,多至一千五百餘同。請啓本名付守令拿來,嚴加鞫問,計額盡徵于東萊,身死者,亦依大典續錄勿許免徵,依律定罪事。宣傳官宣楫,爲人悖戾,請罷職事。答曰,依啓。朴訢,相當守令相換。東萊前後官吏,厥罪甚重,一一拿鞫,未爲不可,但昏朝時事,擧皆如彼,到今獨治此罪,似不妥當矣。宣楫,推考。免稅事,不允。
院啓,免稅事。新啓,太僕爲考牧之所,而各場所收諸貢價布,其數浩多,頃者有一判官,數月之內,折用官木,幾四十同,米幾二百石,請令本寺査覈,依律科罪事。黃性元事。慶尙左兵使柳應泂,家有悖行,人皆以狗彘視之,無少可試之才,實有可記之惡,請罷職不敍。答曰,不允。司僕判官事,依啓。已上出故判書朴鼎賢日記
自昧爽至辰時,霧氣。
上在慶德宮。停常參·經筵。
謝恩,副提學趙翼。
備忘記,寡人,不幸多子見厭於朝臣,貽弊於百姓,心甚愧焉。臺諫所謂二大君家田畓免稅,令該曹速爲革罷,以慰民心。
李貴箚子大槪,貞淑翁主墓下驛田事,臣曾於回啓時,旣請前日該曹誤捧承傳之罪,旣已責人,今又效尤,臣所不敢,請還收百步內仍給之命事。
禁府,李永命,刑問四次,李應澤,二十七次,鄭希震,十七次,加刑。啓依允。鄭希震,除刑議處。
政院啓大槪,伏見今下備忘記,相顧驚駭,心魂飛越,不料聖明之朝,有此不平之敎也。文字之間,辭氣太露,使滿朝臣子,擧皆蹙蹙惶駭。王言一下,遠近傳播,非細事也。臣等忝在近密,職是出納,謹昧死封還。傳曰,知道。該曹當爲擧行之事,如是還入,殊甚不當,從速分付。再啓答,末端數字,改書以下,斯速擧行,可也。
刑曹判書沈諿上疏,亟賜鐫改事。答曰,卿實合此任,宜勿控辭,速出行公。
兩司,以驛田事停啓事避嫌,無所啓。已上出古判書朴鼎賢日記
內醫院官員以都提調意啓曰,內藥房湯藥使令,在平時,以二十八名,分定書員·庫直·酒房·香匠之任,其餘則藥房入直,晝夜不離。又有看病·採藥·出使等役,奔走無暇,而只給料米六斗·步兵木一疋,役苦料薄,常常稱冤矣。亂後減去四名,江都時又減四名,今則只以二十名,分差各處,一人常兼數事,其勤苦比前尤甚,故裁省之時,一疋之木,亦不爲減給,而适變時,全減不給,上年只三朔題給之後,又爲蠲減,貧寒下人等,長立闕下,只以六斗單料,資生無路,盈庭號訴。臣等常所目見,果爲矜惻。闕內衙門,如玉堂·侍講院書吏等則九斗料米外,又有步木一疋云。令該曹依此例步木各一疋,仍前題給,俾得聊生供役,何如?傳曰,言于該曹。曹啓曰,言于該曹事,傳敎矣。臣李貴久添本院提調,非不聽下人等所訴,而已爲蠲減之事,似難仍其各衙門所請,以啓無窮紛紜之弊。若欲一一從請,則必盡復本曹前各樣所收之雜木,然後可應其請,姑待御前使喚·司鑰輩還給時,竝爲擧行,何如?傳曰,依啓。已上兵曹謄錄
禮曹啓曰,備邊司啓辭,麻浦氷夫位田居生人等,聯名呈狀於本司,極陳位田載氷之苦,其年稅畢輸納,則又以來年稅納,一人雇立,多至十六駄云。果如其言,則其難堪之狀,不可勝言,令禮曹詳加査覈,入啓處置,以解民怨,何如?傳曰,允事,傳敎矣。載氷一事,不待位田居生人等呈訴,臣曹亦詳問其本庫之難支,位田人之難堪,曾以負氷軍加給事,至於啓辭,未得變通。參判臣景稷,兼帶本庫提調,備知本庫之弊,再次進達於榻前,竭無□蘊,令該曹處置,而亦未得大段變通。五月所給軍外,只加給二名,通共九名也。六月進排氷丁,一日七十二丁,以二丁作爲一駄,則乃二十四駄,通計一朔,則當爲七百餘駄,而九名價布,僅二十七疋,以二十七疋之價,安得雇立七百餘駄之馬乎?不少御供及各衙門進排氷丁,無路輸入,不得已以位田居生人家則計其間數,田畓則計其結數,責立氷夫之馬,非但責出其年之稅,引用翌年而不足,又責其後年條,民人之稱冤,職此之由也。該曹若不另行變通,則位田居生人等怨望,終無少解之路,着令該曹詳量處置,何如?傳曰,依啓事,傳敎矣。本曹當初步兵設立時,擇其可爲分給處,詳盡磨鍊,故平時儲蓄步木,非只爲應各衙門需索而已,別儲封不動,以爲他日軍需而設也。且平時則步木之外,通八番軍士軍裝點閱時,以軍裝見頉,每名徵贖或一疋·或二疋·或半疋,隨其見頉之多少,一番點考,所收之木,多至數千疋。軍士老病,而不堪自立者,本曹親審,從願徵木。忠壯衛,頃日除番收木,以助軍需,黃延道老殘步兵,亦爲除番收布,明有舊例,故本曹步木外各邑所收之木,其路甚多,足以責應各衙門需索,而步木則別儲一庫,名曰封不動,其數多至數千同,所謂富國,亦指此等儲蓄也。脫有緩急,許多軍需,皆以此木,豈非長遠之計乎?頃者,軍士應立苦役處,皆令步木責立,亦爲難繼。祖宗朝上番軍士,令衛將所每朔分苦歇換送,其意有在,而不思不繼之道,只欲慰悅軍情,不亦左乎?不特此也。當初裁省廳設立時,參酌各衙門殘盛,又量其國力可支與否,或減或增,十分參商議定,而近日各衙門,只聽下人所訴,不計國儲虛竭,至於此極,每請加給,極爲不當,故本曹具由入啓,則判下內,各司所報,一切勿施爲敎矣。厥後各衙門不顧有此傳敎,而又爲紛紜,更請不已。殿下亦不勝其所請,至於御內使喚·司鑰之輩,特命勿給,而承政院下人,以其平時所無濫受,已極寒心,而弘文館·侍講院,又踵此而繼請,殿下又破格而特給。本曹不敢更爲論啓,殊非有司之所職,而奬順聖旨矣。今者禮曹多費辭說,至以二百年流來氷夫位田之役,乃欲徵責於本曹,極爲無理。又以各衙門輸納氷丁馬價,又欲徵責於本曹,闕內供上則猶可以步木運入,而各衙門用氷之處,自以各衙門之力輸入,已成規例,而又欲以步木輸入,只聽下吏所訴而不計國儲虛竭,難繼之道,其不思甚矣。若欲行各衙門無窮之請,則必待盡復前日本曹所捧之木,然後以爲可繼之策。今此氷丁運入價布,依上年例施行,勿爲加給之意,敢啓。傳曰,知道。本曹事勢,雖或如此,民怨亦不可不顧,先朝前例,詳考處置。已上亦兵曹謄錄
自三更至五更,沈霧。
上在慶德宮。停常參·經筵。
答弘文館箚曰,依啓。臺諫出仕事
答院曰,柳應泂雖有所失,累經大赦,且有爲國之誠,洗滌前過而用之,未爲不可矣。且昨日之敎,出於羞恥之心,實非嚴峻之言也。他餘事,竝不允。
府啓。答曰,依啓。朴沂,相換便當,更勿煩論。田畓免稅事及守令拿鞫事,不允。
答玉堂箚曰,省箚。卿等之言是矣。予識見不明,其中或不無疑惑。
玉堂箚子大槪,前日聖批,以朱子之言爲有弊,昨日備忘,且多未安之敎,不敢不陳辨事。答曰,卿等之言是矣。予識見不中,其中或不無疑惑之處,從當論難焉。
翰林取才,宋國澤,綱目略,李惕然,綱目粗。
憲府啓本,前參奉李廷楊,私廟婢子,作妾隱匿罪,杖一百贖,奪告身。啓除贖決杖。
大司憲金尙憲,執義金南重,掌令李省身,持平李德洙·兪守曾避嫌,泛見墳墓百步禁耕之文,而未詳耕墾在葬前勿禁意,相議論矣。今聞重臣,以不曉法典爲非,請遞事。掌令兪省曾,竝啓遞。已上出內下日記及故判書朴鼎賢日記
自昧爽至辰時,沈霧。
上在慶德宮。停常參·經筵。
有政。而以趙廷虎爲執義,羅萬甲爲持平,金南重爲副校理。
修撰金光爀三度呈辭。遞差。
答鄭忠信疏曰,省疏具悉卿懇。予意已諭,卿勿固辭。
答刑曹判書沈諿疏曰,省疏具悉至懇。卿勿固辭,從速察職,以副予意。
府啓。答曰,依啓。臺諫出仕及在鄕臺諫乘馹上來事。且驛田事,如是更論,似乎已甚,勿煩可也。東萊前後守令,今難追罪,然當問于大臣處置。免稅事及朴沂事,不允。
政院啓,今月十五日儒生殿講,取稟。傳曰,爲之。
諫院以避嫌無所啓。已上出內下日記及故判書朴鼎賢日記
上在慶德宮。停常參·經筵。
謝恩,副校理金南重。
江華圍籬守直交替事,內官魏忠誠下去,此意下諭于京畿監司及江華留守處。
答吉州居前萬戶金德龍疏曰,省疏具悉。深嘉爾誠。所陳之事,當令該司採施焉。
答院啓曰,無庸堅執。
答府啓曰,勿煩。前啓
答御營廳草記曰,依啓。金海等兩邑減下,俾無民弊。
答金長生疏曰,觀卿上疏,心甚缺然。卿勿固辭,秋涼後上來,以副予意望。
答刑曹粘目曰,實病的實與不,詳審處。已上出內下日記
上在慶德宮。停常參·經筵。
有政。以尹棨爲正言,吳竱爲副修撰,前僉知李隼,加嘉善,僉使韓天斗,加通政。
答刑曹啓目曰,竝姑停刑推,流來謄錄及今年功役,憑覈處置。
府啓。答曰,不允。
長番內官吳大邦,承傳色差下,政院知悉。
禮曹正郞尹順之上疏,聞命上來,惶恐不敢出謝,冒死陳情事。
明日儒生殿講時,試官二,李德泂·張維,參考官,姜碩期·兪伯曾·閔有慶·呂爾徵,命官,右相落點。
院啓,諸宮家田畓勿爲免稅事。黃性元還收封君之命事。柳應泂罷職不敍事。答曰,不允。已上出內下日記及故判書朴鼎賢日記
上在慶德宮。停常參·經筵。
答東萊居幼學宋永立等十一人疏曰,省疏具悉。條陳之弊,當令該曹議處焉。
答府啓曰,不允。朴沂事,不可失信,姑令赴任,察令能否而處之,未晩矣。
答兵曹草記曰,知道。本曹事勢,雖或如此,民怨亦不可不顧,先朝前例,詳考處置。
答尹順之上疏曰,今除此任,意非偶然,爾其勿辭,從速察職。
殿講試官李德泂病,代,金尙憲。
殿講儒生,生員金好德,易粗,進士尹珹,書略,幼學趙績,大學略。傳曰,尹珹等,給一分。
院啓,無城上所,姑停。已上出內下日記及古判書朴鼎賢日記
未時,白雲一道如氣,起自坤方,逶迤而指艮方,長十餘丈,廣尺餘,良久乃滅。
上在慶德宮。停常參·經筵。
答府啓曰,不允。出仕事,依啓。
吏曹,各司官員,大典考講。不通北部主簿崔大祥汰去。啓。答曰,依啓。已上出內下日記及故判書朴鼎賢日記
上在慶德宮。停常參·經筵。
謝恩,副修撰吳竱。
答戶曹粘目曰,云云,蒙學及都監貿課官乙良,仍爲定送。
答備局粘目曰,云云,令道從重決杖。
答戶曹草記曰,依啓。身死之人,勿懲可也。
府啓。答曰,不允。前啓
答刑曹粘目曰,從速依法處置,俾無民怨。
答兵曹草記曰,知道。謄書以入,無妨。
答刑曹啓目曰,下送于本道,使之査覈處置。
院啓,無城上所,姑停。已上出內下日記及故判書朴鼎賢日記
上在慶德宮。停常參·經筵。
答院啓曰,勿煩。諸宮家免稅,柳應泂·黃性元事。
答府啓曰,勿煩。
答司憲府啓目曰,所當依律施行,赴京臨迫,卽贖。
平安監司書目,高山里僉使具定,不報上司,越江送人,以致被擄,朝廷處置事。
接慰官書目,客使初十日上船宴禮,書契傳授事。
秋信使書目,本月十日渡鴨綠江事。
禮曹啓。大槪,秋節已屆,霖澍遍洽,請依舊事,凡干減省節目,竝令復常之意,敢啓。傳曰,知道。已上出內下日記及古判書朴鼎賢日記
卯時辰時,有霧氣。夜一更,流星出三台星下,入乾方天際,狀如鉢,尾長一二尺許,色白。
上在慶德宮。停常參·經筵。
答禁府粘目曰,黃緝,以受國厚恩之人,不思報效,厭憚邊地之板蕩,凡干國事,專不顧念,雖無犯贓之事,厥罪非細,而況兼有不廉之失乎?此而不治,國不爲國,依回啓施行。
答刑曹啓目曰,依允。功議各減一等爲乎矣。解由時,以無頉回報爲在司僕寺當該官吏,亦爲推治。
答掌隷院粘目曰,當初籍沒之時,不爲呈辨緣由,及今年二月,始爲推捉,的實與否,明査處置。
答刑曹草記曰,知道。僞造·欺罔等事,所犯非細,故言之耳。
答院啓曰,不允。柳應泂,遞差。
觀此疏辭,則安城郡守李厚培所爲,殊極可駭,姑先從重推考。陽陵君許疏不捧事
答陽陵君許疏曰,省疏具悉卿意。卿須勿固辭,從速上來,以副予望。
答府啓曰,不允。
答刑曹粘〈目〉曰,除刑推放送,令該曹詳覈處置。
全羅監司書目,本道水災·蟲災一時疊出,無望西成,民事可慮事。
備局啓辭大槪,具定生釁邊上之罪,不可不痛懲,拿鞫定罪,何如?傳曰,允。
禁府,鄭希震,其元情及其子有欽上言,竝稱以作紙用下云。一向稱冤,或有未暴實情,不敢輕議,上裁。啓削職定配。玉果定配。啓。已上出內下日記及故判書朴鼎賢日記
自昧爽至巳時,有霧氣。
上在慶德宮。停常參·經筵。
都目政事。以趙絅爲獻納。
答政院啓辭曰,該曹自當回啓,政院不必防塞。
答院啓曰,依啓。柳應泂旣已遞差,停論可也。免稅事·黃性元事,不允。
答訓監粘目曰,兩西走回人,許令入屬,似未妥當,此一款乙良,勿施。
答承文院草記曰,知道。依前例以殿下書塡,似可矣。
陽陵君許再疏。大槪,乞賜骸骨事上疏,安城郡守李厚培不捧上送,臣奴直爲上送事。傳曰,觀此疏辭,則李厚培所爲,殊極可駭,姑先從重推考。
政院啓。大槪,許上疏,旣已從速上來爲答,吏曹更無回啓之事,此疏仍置本院乎?傳曰,下禮曹,可矣。政院啓,許上疏,下禮曹可矣事,傳敎矣。臣等竊念大院君別廟一事,朝廷講之熟矣。自上抑至情循正論,以定大禮,輿情旣愜,群議旣一,今以一人之言,而令該曹更議,不可之大者也。伏乞聖明,更加深思,還寢下禮曹之命。傳曰,該曹自當回啓,政院不必防塞。已上出內下日記及故判書朴鼎賢日記
自昧爽至辰時,有霧氣。夜一更流星,出璧星上,狀如,尾長丈餘,色赤。
上在慶德宮。停常參·經筵。
都目政事。
答兵曹草記曰,知道。陞品,可矣。朴夤高實職事
答兵曹草記曰,知道。此時別遞兒,似難加出,姑依近例爲之,可也。
答掌樂提調李貴·徐渻等啓辭曰,依啓。且色吏濫捧之布,已往之事,勿煩,可也。已上出內下日記及故判書朴鼎賢日記
夜二更月出時,色黃赤。五更,月暈,有霧氣。
上在慶德宮,停常參·經筵。
答禮曹粘目曰,論此事者,非獨許而已,今以人無異言等語,爲鉗斥計,深可怪也。姑依回啓施行爲乎矣,今後乙良,更勿爲如此無忌憚之言。
答府啓曰,大君家免稅,已爲革罷,而猶不停論,逐日煩瀆,侵凌宮家,甚於曩時之說,無足怪也。堯·舜之治,亦以睦族爲本,今之所謂君子,薄待先朝子孫爲能事,未曉其意也。大抵人心,雖有譽言,如彼頻數,則必以爲厭困,而況侵奪之論乎?祖宗朝流來之事,到今革罷,萬無其理,爾等退而思之,更勿堅執。驛田事,不允。
答院啓曰,依啓。且免稅事,大君家田畓,已爲革罷,而猶不停止,如是煩瀆,侵凌宮家,甚於曩日之說,無足怪也。堯·舜之治,亦以睦族爲本,而今之所謂君子,以薄待先朝子孫爲能事,若此不已,則雖欲親之,不可得也。大抵人情,不甚相遠,雖使今日臺官當之,其不爲厭苦,未可必也。此事流來,旣久矣,非今日所可革罷。爾等退而熟思,更勿堅執。尹勉之,遞差。黃性元·柳應泂等事,竝不允。已上出內下日記及故判書朴鼎賢日記
自昧爽至辰時,沈霧。
上在慶德宮。停常參·經筵。
答刑曹啓目曰,近來習俗偸薄,大利所在,則仇讎亦忘,此弊不可不痛懲。然奴僕之讎與親屬有間,一人之死,亦甚關重,姑依前例施行,治罪安徐。
答禁府啓目曰,姑停刑推,發軍的實與否,査覈處置。慶悅事
答府啓曰,不允。且崔衎事,武官差送,意非偶然,勿爲煩論。許稷,遞差。
答侍講院草記曰,依啓。船隻覓給事,移文可矣,不必下諭。已上出內下日記
自昧爽至辰時,有霧氣。
上在慶德宮。停常參·經筵。
答掌隷院粘目曰,各年帳籍,相考處置。
答兵曹粘目曰,本官飾辭,不可取信,使之從速捉送。
答平安道居僉正朴愛箕疏曰,省疏具悉爾誠。條陳之事,當令該司採用焉。
答保人黃夢吉疏曰,覽疏,深嘉爾誠。疏辭,當令該司採用焉。
有政。以羅萬甲爲修撰。已上出內下日記
自昧爽至辰時,有霧氣。巳時,日有左珥。
上在慶德宮。停常參·經筵。
答院啓曰,不允。前啓,陽陵君許,門外黜送事
答備邊司草記曰,知道。已給之數,不至薄略,勿爲加給,可也。李忔盤纏事
答備邊司粘目曰,依允。且其中有軍功者乙良,趁卽頉下,宜當更議處置。
禁府以大臣意啓曰,鄭碩儁·蔡有濟·羅萬紀·沈宗道·鄭湛·韓惟翔·朴充先·柳振楨·趙存道·李淸等,因臺諫所啓,令廟堂參酌處置事,傳敎矣。兩司多官,因一時公論,有此論啓,依臺諫啓辭施行,宜當。傳曰,依啓。
院啓,陽陵君許,爲人輕妄,無一善狀,有何知識,可以議禮?丙寅年間,冒呈妖妄之疏,兩司俱發,請以遠竄,不意今者,挾勳自恣,復持前論,欲壞朝家已定之典禮。請削奪門外黜送。答曰,不允。
府啓,許削黜事。答曰,不允。已上出內下日記及故判書朴鼎賢日記
上在慶德宮。停常參·經筵。
宗廟薦新稷飯,多有細沙,極爲駭愕。當該官吏,罷齋後察之。內下日記
上在慶德宮。停常參·經筵。
□□□□永興之事,更爲思之,則頃年定奪,似甚便當。營將韓應男,姑勿下送,令備局更議處置。
國忌無事。已上出內下日記
自昧爽至辰時,沈霧。夜二更,流星出王良星下,入婁星上,狀如拳,尾長四五尺許,色蒼白。
上在慶德宮。停常參·經筵。
答李曙箚曰,省箚具悉。鄙夫之言,不足與較,卿勿待罪,從速察職。
平安監司·接伴使書目,偵探軍官,自宣川回來言內,毛都督,不得還鎭云云事。得見狀啓,則張大秋告目,宣川云,毛文龍爲袁軍門崇煥所誅,的報來到島中云。已上出內下日記及故判書朴鼎賢日記
上在慶德宮。停常參·經筵。
答禁府草記曰,知道。還送配所,勿圍宜當,更議大臣處置。
答統制使具宏疏曰,省疏具悉。統制之任,卿實合宜,更加盡心,以副予望。且所陳坐次,當令該司酌定焉。
答張晩箚曰,省疏具悉。李翟,以幺麽一蔭官,侮辱元勳,無所不至,此亦可以觀世變之處也。近來人心浮薄,名在勳籍者,則必以怪慝幺麽等語辱之,翟亦學得此習者也,其無狀之言,不足與較,卿勿控辭。
答賑恤廳草記曰,依啓。未上來木布貿穀,入送安州,以補軍餉,海邊各官所在米太,亦令入送,飢民散遺之時,量給木布,以爲蔽身之資,似爲宜當,議處。且旣令度支句管,則郞廳與使令,不必仍置,竝爲減下,自體府時之檢飭,可也。已上出內下日記
上在慶德宮。停常參·經筵。
島中凡干事情,一一探聽,連續馳啓事,平安監司金時讓處,下諭。
以齋戒,無事。已上出內下日記郞廳李弘稷校正。郞廳魏致亮書。
上在慶德宮。停常參·經筵。
備忘記,爲政之要,在於得人,安民之術,莫如崇儉,俱失其道,何以爲邦?予以眇躬,荷祖宗之靈,托臣民之上,憂勤夙夜,期底豊年,而事與心違,災與禍□,艱危日甚。用人之路漸狹,飢饉荐臻,奢侈之風不減,浮躁奔競,□□職之階梯,同寅協恭,人不知其何。事云者以曠職爲高致,以勤幹爲側陋,以數遷爲榮貴,□□任爲苟且。是皆寡昧,不能建極之致,實非臣隣有所自作之非。雖祛此弊不矯,□□無日。言念□□,不覺忘寐。噫,進賢退不肖,宰相之職,移風易薄俗,大臣之任。立賢無方,任人以器,豈□□詮之責,禁奢以公,使□□服,豈非憲府之事?盡職者登庸,何憂乎□□廢弛,朋比者斥黜,何□乎人心之不協?處置得宜,天怒可回,元首雖昏,股肱其良。天工人代,豈可徒餔啜而過日,地力有限,何以尙文具而濫費?目今國事,有同西日,漸退不進,予云艱悶。惟我卿相,莫非賢俊,其勿恝視,更加惕念。
答備局粘目曰,文龍伏誅之後,按律使徘徊於境上,似未妥當,使之仍爲上來。
政院啓辭。大槪,毛文龍以一品都督,專制一面,袁經略受聖旨致誅。監軍姓許者將爲出來,接伴·問安等使,急急下送事,令該曹處置,何如?傳曰,知道。極擇差出,以待的報,可也。已上出內下日記及故判書朴鼎賢日記
上在慶德宮。停常參·經筵。
答備局草記曰,知道。此時入送,似未妥當,其禮草,姑令留置平壤,更爲觀勢送之,可也。
答備局粘目曰,不稟之事,再三講論,極爲煩擾。勿爲如是仰定,使之依舊例施行。
答吏曹判書金尙容箚曰,省箚具悉卿懇。郞僚得人,則自無此弊,卿其留意,勿爲控辭。
答兵曹判書李貴箚曰,省箚具悉。卿用人無私,練將有法,予云嘉尙。此時兵務,卿不可不擔當,更勿控辭察職。
答備局粘目曰,依允。且其中以犯罪者充給一款,似未妥當,施行安徐。已上,出內下日記
上在慶德宮。停常參·經筵。
上曰,陳中軍處,貽書,問毛將被誅曲折,兼以中軍代領島衆,則小邦之幸,置國企望等語,善爲措辭,劉海處,亦爲致書,似可,令廟堂議處。
答備局草記曰,知道。媾倭款奴等語,甘受不辨,似甚不可,更爲熟講處置。
答備局草記曰,依啓。陣中軍,雖不得代領其衆,必不至於被罪。若無被罪之擧,則仍爲傳給,可矣。
答院啓曰,不允。前啓
答府啓曰,不允。前啓
答戶曹粘目曰,依狀啓施行,似爲公私兩便,更議處置。
平安監司書目,島中譯官張應仁等告目,徐副摠·劉通判出來牌文,謄書上送事。
兵判李貴箚子,以此形勢,以此筋力,何以久冒重地,自取僨事之患乎?況臣以議禮一事,前後苦口極論者,非一非再,雖力不能回天,而其言則實關倫紀,臣不能一日忘也。今見許之疏,卽臣頃日所陳之事,而臺論重發,擬以削黜之律,竝與同所見之人也。見同者,罪亦同,其敢曰不爲擧名,而晏然於心乎?以此以彼,決無在職之理。自反而縮,雖千萬人,吾往矣。然臺議如此,伏乞遞臣職名,以答物議,俾得退處散地,免貽冒恥籍祿之誚事。答曰,卿勿固辭,安心行公。已上,出內下日記及古判書朴鼎賢日記
上在慶德宮。停常參·經筵。
答備邊司草記曰,知道。其中措語,似難仍用,故言之耳。
答備邊司草記曰,依引見時定奪,施行。
答兵曹粘目曰,使之依例捧木,貿蔘於有處,似爲便當,更議處置。已上,出內下日記
上在慶德宮。停常參·經筵。
有政。
金壽賢啓曰,明日常參·經筵,取稟。傳曰,只晝講。
徐景雨啓曰,大司憲李弘胄,執義趙廷虎,掌令兪省曾避嫌,數字缺掌令申達道在外,持平二員未差,今日以監茶時之意,敢啓。傳曰,知道。
沈詻啓曰,明日晝講爲之事,五六字缺物封裹相値,明日晝講,何以爲之?敢稟。傳曰。缺
正言李德洙來啓曰,臣等以宮家田結免稅缺當事,論之旣久,而天聽愈邈,臣等實不知聖意之所在也。事有可已,則何必苦口力爭,上下相持,至於此極乎?請勿留難,亟賜一兪。黃性元封君之命,雖出於聖衷,而如彼其猥濫,則猶且力爭而改之。況乎其子縉謬數字缺李興畯之事,呈狀勳府,驟陞金玉之列,其欺瞞數字缺希冀恩澤之罪,尤極可駭。請還收黃性元封君之命。前兵使柳應泂,家行淫悖,見棄於人久矣。幸數字缺亂之際,猥陞金玉之班。竊分畿閫,貪虐放肆,移缺相府,侵辱大臣,重被臺評,卽爲罷斥,及搶攘數字缺曰,朝廷滌瑕而用之,所當思贖舊罪,以收新效,而復數字缺劫奸死節大將之妾,至此而人道滅矣。風敎所關,人情愈激,請命罷職不敍。陽陵君許,爲人怪妄,無一善狀,有何知識,可以議禮?頃於丙寅年間,冒數字缺佞之疏,敢干公共之論。其時兩司俱發,請以遠竄。數字缺値搶攘之際,未施投畀之律,輿情齊憤,久而愈鬱,豈意今者,挾勳自恣,復持前論,欲壞朝廷已定之典章?其熒惑聖聰,眩亂是非之罪,不可不深徵而痛治。請命削奪官爵,門外黜送。昨日榻前,兩司論啓,缺注書所記抄出朝報者,非徒疎漏顚錯處云多,數字缺山·陽城等地免稅田畓,僅數十結,而乃以五六字缺謬誤失實云矣。當該注書,請五六行缺陽陵君許怪妄無狀,國人之所共知。五六字缺論,投疏於喪制旣定之後,以爲壞亂之計,數字缺變亂,幸免邦憲,輿情憤鬱,愈往愈激。不意今者,更改前說,上以探試聖意,下以熒惑人聽,至以乞骸之請,敢逞要君之態,其心所在,斷可見矣。不可不深惡而痛絶,請命削奪官爵,門外黜送。答曰,不允。
沈詻以承文院官員以都提調意啓曰,以辨誣奏文,袁軍門前例咨外,別爲一咨,缺引對時,已爲稟奪矣。臣等更爲參商,則軍門數字缺,雖是循常之事。然其辨誣事情,實已洞陳,更無餘蘊,今若此外又爲別咨,則措語重複,眞成缺疊牀,似未妥當。若別具一揭帖,備陳本國冤枉之情,措辭之際,務令十分婉曲,則其於導達情□,反勝於公移之往來矣。敢此仰稟,且將奏文原本,再三參量,別無違拂之語,只有三處之未安。故商議刪改,付標以入。待改寫完畢,奏文官員差定,齎奉追送於使臣未乘船前,似當。敢啓。傳曰,依啓。
沈詻,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
金壽賢啓曰,今日政事爲之事,命下矣。臣待臺諫處置,方物封裹,當爲進去,左副承旨尹知敬,病未仕進,同副承旨洪命耉式暇,廳中只有左承旨李植,右承旨徐景雨,右副承旨沈詻,數字缺沈詻當進。吏批,何承旨進去乎?六七行缺使,何以爲之?敢稟。傳曰,知道。四五字缺無可換之處。然此時迎送有弊,遞差。
沈詻,以都摠府言啓曰,本月初四日,府郞廳邊數字缺所,監軍進去,軍士點閱,則全州正兵金應元·金德希兩人名矣。詰問去處,則巡廳書員金唜男捧價後放送云。軍士代立,尙且禁斷,況莫重巡檢軍士,公然捧價放送,以致闕立,極爲痛駭。巡廳書員金唜男,令攸司依律定罪,何如?傳曰。缺
傳于徐景雨曰,臺諫處置,實非難事,而玉堂趁不處置,以致方物封裹退行,極爲非矣。當該官員,從重推考。
吏曹啓曰,以賑恤廳啓辭,從事官南斗瞻,令該曹論賞事,傳敎矣。本曹無他可據前例。論賞重事,自曹不敢擅便,敢稟睿裁。傳曰,陞敍。
以備忘傳于沈詻曰,旣令改望,則所當以他人備擬,而今此吏曹佐郞首望,以前望偃然書入,極爲駭愕。當該堂上推考,郞廳罷職。
李植啓曰,吏曹當該堂上推考,郞廳罷職事,傳敎矣。郞廳只正郞李行遠一人應罷,堂上亦未捧行云,傳旨,政事姑爲罷出之意,敢啓。傳曰,知道。
沈詻啓曰,今日政未及下批之際,政官等因罷推之命,政事罷出。明日待開門命招,政事爲之,何如?傳曰,允。
以辨誣奏本傳曰,下語未的四五字缺當,更爲察見。
數行缺折衝將軍行龍驤衛副司果,姜紞爲折衝將軍行龍驤衛副司正,趙方立爲勵節校尉行忠武衛司勇,缺春元爲嘉善大夫行忠武衛副司勇,李貴達爲嘉善大夫行忠武衛副司勇,趙說爲嘉善大夫行忠武衛副司勇,尹順之爲禦侮將軍行忠武衛司勇,尹龜覺爲昭威將軍行忠武衛副司勇,□世輔爲禦侮將軍行忠武衛副司勇,李元一爲宣略將軍行忠武衛副司勇。
別兒。
鄭蘊爲嘉善大夫行龍驤衛副護軍,尹民□爲折衝將軍行龍驤衛副護軍,具橚爲禦侮將軍行龍驤衛副司果。
行弘文館副提學趙翼疏曰,伏以,臣以無似,濫蒙天恩,叨竊榮寵,報蔑絲毫,常懷愧惕,若無所容,不幸年歲以來,疾病纏綿,不能供職。每以紛紜嫌避爲事,徒積瀆擾之罪。蓋臣之疾,往來爲數字缺作無常,而自初夏以後,則病根已深,元氣至弱,缺其不痛之日,餘症常在,困悶度日。昨日榻前症勢猝發,寒戰遍體,如漬冷水,氣喘甚烈,身苦缺縛,殆不能堪。兵曹參判南以恭,禮曹參判李景稷,座在臣上,見臣疾作不可堪之狀,勸臣出去,臣不得已先爲出來。夫人臣獲近天顔,親承聖敎,豈非難遇之至乎?幸而臣以賤疾,終不能四五字缺聖謨,至於大臣未退,徑先六七行缺罷免臣職,以便公私,不勝幸甚云云。答曰,省疏具悉卿懇。卿其勿爲控辭,調理察職。
弘文館副校理臣金南重,副修撰臣崔有海等箚曰,伏以,大司憲李弘胄榻前以,許事論列,而兵曹判書李貴乃曰,未定之禮,臺諫乃以妄論已定之事,請罪許,是臺諫之面瞞也云,臣旣被面瞞之斥,決不可晏然在職,大司諫鄭百昌以,臣以數字缺,待罪言地,少無裨補,徒事瀆擾,一日之間,至於再缺臣罪萬死,柳應泂之行已悖惡,黃性元之不當數三字缺實是公共之論,而卽於榻前,顯被兵曹判書李貴之斥,且許怪妄無識,敢論大禮。雖不足以熒惑天聰,而至於欲售己見,眩亂是非之罪,則在庭之臣,孰不欲深惡而痛絶之也?李貴又極口醜詆,而有遺餘力,臣決不可强顔仍冒,掌令兪省曾以,臣缺城上所來在闕下,伏見大司憲李弘胄榻前避嫌大槪之辭,卽以許論啓事,旣被數字缺臣詆斥,臣之所失,小無異同,決不可晏然仍冒,數字缺義趙廷虎以,臣伏見大司憲李弘胄榻前避嫌之辭,以許論啓事,被斥於重臣也。筵中辭說,臣雖未及聞知,臣亦攻之一,而被斥則同,決不可仍冒,正言李德洙以,臣伏見大司諫鄭百昌□別避嫌大槪之辭,卽黃性元·柳應泂·許論數字缺也。臣亦忝在諫職,終始論列,而旣被重臣數三字缺,有罪無罪,不可仍冒,竝引嫌六七行缺依啓。
行戶半行缺無狀,不能隨事執法。上年伏承七八字缺驛田授給之命,爲有司者,惟當執之而已。數字缺暇計。而臣之妄意,竊以爲貞淑翁主以王室至親,卜葬之地,逼近於驛田,樵牧不禁,將有雍門缺悲,聖上之特命授給者,必以此也。臣將順聖意,未能據法爭辨,壞祖宗金石之典,啓後日無窮之弊。臣之瘦軟暗劣,無所執守如此,論列之罪,可勝誅哉?臣伏覩兵曹判書李貴前後啓箚,一則曰,該曹不爲防啓,許令冒占,難免不職之罪。一則曰,臣若今承傳旨,移文屬驛,則亦難免數字缺日該曹誤捧承傳之罪云。以此一事,兩司論執,公議久激。臣之姓名,雖不登於白簡之中,臣一味惶恐,置身無所,況重臣之言,如是其嚴截,臣何敢晏然仍冒乎?伏願聖明,亟命鐫削臣職,以爲人臣不能缺法者之戒,不勝幸甚。臺論方張之日,不能偃然缺章遲回悶默,今始自列,臣罪至此尤大云云。答曰,省箚具悉。卿無所失,勿辭察職。
玉城府院君張晩箚曰,伏以,臣數十日來,宿病添暑,方極沈綿,又患痢疾,氣息奄奄垂盡,昨者召命臨門,無計趨造,惶懼戰灼,席藁待罪,因念臣病勢如此,備局虛御在身,日以病書于進不進單子,揆以分義,極爲未安。伏乞聖明,特命減下,使之安心調治,不勝幸甚云云。答曰,省箚具悉。數三字缺安心調理。仍傳曰,遣內醫看病。此行三四行缺已上,燼餘
上在慶德宮。停常參·經筵。
有政。
自昧爽至辰時,有霧氣。
下直,豐德郡守權信中。
金壽賢啓曰,明日常參·經筵,取稟。傳曰,只晝講。
金壽賢啓曰,小臣今日方物封裹進去,下直。傳曰,知道。
司諫崔葕啓曰,臣自月初重患數字缺,熱氣上升,頭暈目眩,心腹刺痛,食飮幾至全廢矣。夢寐之外,恩命遽下,兢惶踧踖,罔知攸措。緣臣病勢彌留,累日不差,今始扶曳來謝,稽慢之罪,臣實難免。請命遞斥臣職。答曰,勿辭。
洪命耉,以工曹言啓曰,懿安皇缺前紅袱·紅筒改造事,封裹之日迫近,恐未及期。故令該曹董察處置之意,入啓蒙允矣。因數字缺啓辭,日期旣不得退定,莫重袱·筒,追後造送,改缺於中路,事甚未安,臣等分付該管郞廳,晝夜董役,恰纔畢工,今日以紅袱筒封裹之意,敢啓。傳曰,知道。
沈詻,以備邊司言啓曰,徐副摠之行,已到石城島云,似已來到島中矣。接伴使旣已差出,令承文院具御貼,戶曹則磨鍊該用盤纏等物,今明日內,急速發送,何如?傳曰,允。
以備忘傳于吏批曰,已遞郞官之薦,不必更用,缺番罷格,勿用前薦,以公正之人擇擬。
吏批啓曰,云云,傳敎矣。今此郞官之望,臣等昨因改擬之敎,十分商確議擬,實非已遞郞官所自薦者也。伏承勿用前薦之敎。本曹郞廳,乃一時極選,今若盡棄平日養望之人,而一朝卒辦苟充,則非但數三字缺瞻聽,恐有乖於聖朝用人之道也。臣數三字缺五六品名官中,其人公正與六七行缺確,一一指揮,且衙門大小將,欲六七字缺多是新人,情面未熟,必須隨便贈給,庶四五字缺歡心,而例送禮單,不可遍及於此,令該曹量度缺勢,別人情所用,從優磨鍊,日到彼之後,或有慮外之用不足之患,則勢難取用於該曹,以管餉缺儲,助給需用之意,亦令備局處置,何如?傳曰,依啓。
又啓曰,臣帶行軍官二人,已爲口傳,依前例竝給馬,何如?傳曰,依啓。
兵曹參判南以恭啓曰,臣於初四日引見罷出後,與冢宰退坐于殿廡之下,兵吏傳致判書之言於臣處曰,明日之政,俺當出往江舍,參判來參云。缺深訝其出江舍之言,親見判書于扈衛廳,則其言亦如之。臣答曰,以鄙意料之,別無出江舍之事,而然猶必出,則當出拜於江上云,而辭來矣。翌日缺下吏請臣于政廳,臣卽爲馳來卸馬,卽問判書來不來,則下吏曰,不來矣。臣旣聞判書之親話缺下吏所言,不復致意,只與參知朴炡,因爲之政。缺見判書李貴所陳箚子,則政日不爲更請之罪,雖缺於下吏,而臣亦下官也。無心放過,已極未安,而至以缺判書之政,盡爲差出闕員,前古所無之事云。臣雖愚劣,前後忝經本職十五年矣。古事則不暇援例,而姑以近事言之,入番之責,獨政之時,則只付數字缺而若參判以下參政,則循例隨闕塡差四五字缺使擬望之事,則必議於判書六七行缺老益斂縮,其待常人,未嘗以六七字缺官當敬之地乎?李貴尋常許臣以知己,臣數三字缺待之,不料因此規式之例事,有此千萬意外之言也。緣臣無狀,致有重臣之辭箚,臣不勝惶恐待罪。傳曰,知道。勿爲待罪。
沈詻,以兵曹言啓曰,臣南以恭久患暑癨,昨日僅得扶曳入來,參政之後,又因參知朴炡以接伴使,解直急出,臣不得已替直,而前證更發,漸至加重。參議臣李楘方詣方物封裹,判書臣李貴辭職,參知明當出去,他無替直之員,假參知缺出,何如?傳曰,不允。
沈詻,以備邊司言啓曰,以缺副摠接伴使啓辭,其言語問答,令廟堂指揮,所用別人情,令該曹從優磨鍊,如有不足,則以管餉助給之意,令備局處置事。答曰,依啓事,傳敎矣。其酬酢言語,則待其條陳,當稟奪指缺送矣。所用人情,則已令該曹磨鍊事,啓下矣。從優磨鍊及有慮外取用之事,則令管餉所儲數字缺之意,知會施行,何如?傳曰,依啓。
洪命耉以承文院官員以都提調意啓曰,本院書員等,當缺亂之初,前後詔勅及各年謄錄許多文書,缺自運轉,終始保全,功勞不貲,而他衙門扈從員役,其時竝皆付祿,此人等獨未蒙賞,似爲冤抑。本院曾有書員等受食司果一遞兒,此遞兒復數字缺衙門例,輪付一次,以均輸勞之典,似當。敢啓。傳曰,依啓。
以備忘傳于沈詻曰,今六七行缺如此免稅者,何以言之?今之當免六七字缺雖則稅入之縮,固不暇論,而近來人心不淑,數字缺奴之冒占,姦民投托,日滋月甚,將至於累千累萬而不已,豈不大可懼哉?殿下以先王折給,遽爾還奪爲未安,如是持難,噫,殿下遵奉先王之意,至矣盡矣。然而今之免稅處,豈皆先王折給處,而又不載令甲,則亦不可謂先王成憲,請加三思,亟賜一兪。黃性元封君猥濫之事,論列已久,而聖批一向牢拒,臣等所論,豈有數字缺意?所惜者,名器也。名器一紊,則其爲損傷,豈不大哉?請還收黃性元封君之命。前兵使柳應泂,家行陰悖,加以貪虐放肆,以其已著者言之,則侵奪大臣,劫奸死節大將之妾。有一於此,罷職不敍,亦云末減,況此等罪惡,咸萃其身者乎?物情久而愈激,請命罷職不敍。陽陵君許,爲人怪妄,無一善狀,有何知識,可以議禮?頃於丙寅年間,冒呈妖佞之疏,敢干公共之論。其時兩司俱發,請以遠竄,卒値搶攘之際,未施投畀之律,輿情齊憤,久而愈鬱。不意今者,挾勳自恣,復持前論,欲壞朝廷已定之典禮,其熒惑天聰,眩亂是非之罪,不可不深懲而痛絶。請削奪官爵,門外黜送。答曰,不允。
掌令兪省曾來啓曰,宮家免稅之弊,臣等旣缺,殿下亦已洞燭,而殿下六七行缺殿下之施與,不至於今之濫六七字缺爭如此。可以與則與,可以不與則不與,皆自缺人無我中來,其熟有憾於天之大乎?此臣等之愈久懇懇不能自止者也。請加三思,亟賜一兪。陽陵君許,怪妄無狀,國人之所共知。頃者倡爲怪論,投疏於喪制旣定之後,以爲壞亂之計,適値變亂,幸免邦憲,輿情憤鬱,愈往愈激。不意今日,更鼓前說,上以探試聖意,下以熒惑人聽,至以乞骸之請,敢逞要君之態,其心所在,斷可見矣。不可不深惡而痛絶,請命削奪官爵,門外黜送。答曰,不允。
司諫崔葕啓曰,臣與新除授執義趙邦直婚姻家,臣之〈子〉卽邦直女壻。臣之子雖出繼臣弟之後,考諸律文,無出繼不避之語。兩司通避,自有定式,請命遞免臣職。答曰,勿辭。
沈詻啓曰,司諫崔葕,再啓煩瀆,退待物論矣。傳曰,知道。
吏批,兼判書金尙容進,參判吳百齡未下批,參議李敬輿進,左承旨李植進。以金尙憲爲資憲大夫議政府右參贊兼弘文館提學同知成均館事,鄭經世爲正憲大夫禮曹判書同知經筵事藝文館提學世子侍講院左副賓客,吳百齡爲嘉義大夫五六字缺□文翼爲嘉義大夫慶州府尹六七行缺知製敎兼校書館校理漢五六字缺署醫學敎授,兪守曾爲通訓大夫成均館直講知製敎,李景曾爲通訓大夫行弘文館副校理知製敎兼經筵侍讀官,趙絅爲中直大夫行成均直講知製敎,韓德海爲通訓大夫行司憲府監察,鄭良弼爲通訓大夫行成均館典籍兼漢學敎授,李久澄爲通政大夫行靑松都護府使,金祴爲宣敎郞慶安道察訪,鄭雲翰爲通訓大夫行安陰縣監。將仕郞洛河渡丞嚴天祥缺兼兵曹判書李貴箚曰,伏以,臣本以妄輕之人,久忝主兵之長,加以昏耗日甚,不能糾檢下吏,雖摘發其一二奸濫者,移送該曹,而該曹亦不能依律定罪。故下吏之奸濫,比前尤甚,極爲寒心。昨日之政,下吏不以政事告臣,徑請他堂上·郞廳,聚會於政廳,未差摠管·衛將·經歷·權管及缺軍十餘員,竝爲差出之後,政吏日晩,以政草缺示於臣。臣問其不請之由,則答曰,意以爲大監出江舍,故不告云。流來舊規,吏曹則雖無判書,而佐貳一員獨政,則以獨政未安,入啓,受仍爲之命,然後敢爲政事矣。兵曹則前無獨政取稟之規,故判書未參之政,只付軍職,而數字缺則下吏不請於臣,同僚亦不問於臣,許多數三字缺之員,盡爲差出,是無判書六七行缺體,不勝幸甚。取進止。答曰,數三字缺卿其勿辭察職。
吏曹參議李敬輿疏曰,伏以,君臣,猶父子也。疾痛則必呼,君父,猶天地也。有欲則必從。今臣之情事,有甚於疾痛,而殿下體下之仁,卽同於天地,則臣不爲大聲疾號於天地父母之前,而更欲赴訴於何處乎?臣旣失所天,獨奉偏母,無他兄弟相依,缺生家世貧窶,惟恃祿養,辛勤契闊,僅保朝夕。再經變亂,蒼皇出城,當此之時,恩輕義重,未遑於母,顚沛道路,漂泊湖右,流離困頓之狀,尙忍言哉?幸蒙不數字缺擢,建節歸寧,事罕前古,榮溢一道,四五字缺相對涕泣,感祝恩榮,六七行缺明時,遲回至今,實爲孝理五六字缺願念錫類之下,倘矜恤,畀以一小縣缺,竭其駑鈍,庶副願忠之誠,養以專城,少遂反哺之情,於國於親,或可兩報。銓曹之官,爲親乞郡,亦有前例,玆不避鈇鉞之誅,僭干宸嚴,伏乞天地父母,特垂矜悶焉云云。答曰,下該曹回啓。已上,燼餘
上在慶德宮。停常參,有晝講。
尹知敬啓曰,明日拜表,初十日國忌,明明日齋戒,此二日視事,不爲取稟。且來十一日輪對日次,取稟。傳曰,知道。停。
傳于沈詻曰,數三字缺使具宏引見。六七行缺
摠戎廳啓曰,南漢山城餉糧備儲事,受命已久,而丁卯年用餘之穀,數甚零星,且値戊辰大無,轉販作米等事,不得下手矣。適於今年農事稍斂,儲糧之策,正宜料理。以布換粟,雖是兩便,而數至千百,則非徒湊合未易,轉販場市,亦煩耳目,百爾思之。難得其便。但聞兩湖沿海各邑,其人價布應納之數,缺百五十同,而戊辰條則自管餉給價作米,己巳條則賑恤廳江都分米換作云。來庚午條,上游缺邑,竝自本廳准給其價,依前從市直作米,輸致山城,以爲國家臨急備用之地,宜當。敢啓。傳曰,依啓。
沈詻,以備邊司言啓曰,我國戰具所用,莫急於火藥,而若不貿得上國焰焇,則無以繼用,前日由陸之行,各起所貿,無敢有缺,缺來者,所以重軍需也。近年以來幺麽譯舌之輩,亦不畏法,應貿鹽焇,無意貿來,齎去價缺,托以補用於人情,欺罔使臣,至於狀啓,其間情狀,極爲痛駭。此後如有如此之弊,則置之重律,略不饒貸,以爲懲一勵百之擧,使臣亦難免重責之意,知委施行,何如?傳曰,允。
正言李德洙來啓曰,宮家免稅一事,固是當今痼弊,缺累月論列,每以不允爲敎,臣等非不知四五字缺爲可,而國之利害,民之苦六七行缺典禮,其熒惑聖聽,眩亂是非五六字缺深懲而絶痛。請命削奪官爵,門外黜送。司諫崔葕以,臣與執義趙邦直婚姻家,臣之子雖出繼臣弟之後,考諸律文,無出繼不避之法,則似難仍在其職。司諫崔葕,請命遞差。親民之任,莫如守令,新除授淸河縣監趙之璧,孱劣昏庸,不合百里之任,請命遞差。仁同府使梁信容,曾爲守令·邊將,缺處見敗,驕妄貪婪,無所不至,今者遽授嶺南巨邑,物情莫不駭異,請命遞差,其代各別擇遣。答曰,依啓。免稅事及許事,不允。
掌令兪省曾來啓曰,臣等論免稅之事餘數月矣。日望庶幾之改,每下不允之敎,臣等辭竭意蹙,只益隕越。臣等所言公,當聽納而優容焉,所言私,宜痛斥之不暇,殿下猶不劈折缺非,相與持久,遠近聞之,中外傳之,謂殿下漸缺從諫也如此,謂臣等言不見信也如此,此豈盛世之美談也?殿下若平心借聽,夬決如流,則不但臣等之幸甚,抑亦國家之幸甚,亟賜一兪。陽陵君許,怪妄無狀,國人之所共知。頃者倡爲怪論,投疏於喪制旣從之後,以爲壞亂數字缺,適値變亂,幸免邦憲,輿情憤鬱,愈往愈激。不意今日,更鼓前說,上以六七行缺。答曰,不允。出仕事,依啓。
數三字缺就職而出。
未·申時,日暈,暈上有冠,色內缺外靑。
卯時,上御資政殿。引見統制使具宏。左副承旨尹知敬,假注書奇晩獻,記事官尹坵,宋□澤入侍。上謂宏曰,卿今受重任以行,有欲陳達之者乎?宏曰,小臣素無才識,遽膺重寄,恐有僨事之患,以負聖明之知,夙夜憂懼,不知所出。臣聞近來舟師不成模樣。此由於缺定之軍,亦不準數入送,無軍之船,尙安用哉?上曰,鎭堡定軍,各有其數,而近來守令不勤,數字缺故致有如此之弊,主將察之,怠慢守令數字缺也。防倭一事,所恃者舟師,六七行缺着實爲之,何如?上曰,依爲之。三四字缺若風高之節,則勢不能行船,今須善爲料數字缺使得不時運用,可也。宏曰,臣心則雖嚴冬,如春夏也。且聞東海氷澌,不至如西海,豈可使常泊,而不能運用乎?上曰,甲冑者,舟師之利也。用之馬上,則人或不以爲便,而至於舟中,則其堅如城,甲冑旣備,則必無傷人之理。各官力綿,難以措辦,自營堡爲之,可也。宏曰,小臣欲造短甲,而臣之軍官成瑾,備諳缺,嘗造甲於軍器寺。臣欲率去,而領相留之,不許帶去矣。上曰,明春料理爲之,可也。上曰,李舜臣所創龜船,其制極好,統營今有此船乎?宏曰,臨戰突陣,莫如龜船。今聞統營,只有一隻,及板屋四船。今臣赴任,欲爲加造,而只恐力不給耳。前則營中物力殷富,給料之數,至於七百石,而今則李守一減其數,李浣又減之。臣聞本營所儲,只一萬□千石,各道所儲,亦不過三萬石云,可謂耗損已甚矣。上曰,非但物力耗損,不得其人而然耳。宏曰,慶尙左缺邊將等,力盡於供倭柴炭,以此不得致意於戰船缺事矣。供倭之卒,反役於倭,此極可駭矣。上曰,此不可之甚者也。自平時然乎?宏曰,以臣愚見,合有變通。上曰,此與使邊將自食,同一意也。若取缺民,則民不可堪,故遂有此規矣。宏辭退。承旨以六七行缺以見導山治水施功次第之六七字缺在西北,禹之隨山,自西北以至于東南也。上曰,岍山之大幾許?南重曰,山勢自崑崙而分派,其大可知矣。尙容曰,中國之山,皆出於崑崙。我國則白頭爲衆山之頭顱也。上曰,中國大山,多在於西,故水皆東流,大槪,地形西北高也。我國東北高矣。上又曰,鳥鼠同穴,故名爲鳥鼠山。此何理也?興一曰,俗傳鳥化爲鼠,亦未可盡信也。尙容曰,蔡氏以爲同穴亦山名也。上曰,如此處不須强辨,且本註多有誤處。興一曰,古之儒者,多出於南方,故西北地名,或不能備諳,而詳記之也。又曰,三條四列,亦以陰陽分而言之,或出於術家之說,實未可知也。講訖。金尙容進曰,向日之政,銓郞有改差之敎,當別擇新人,以擬三望,而因以缺望,備擬以啓,此皆臣等之罪也。郞官坐罷缺獨免咎,聖恩雖出於罔極,而罪同罰異,臣誠惶悶。上曰,聞本曹弊風,皆出於郞官,故郞官施罰矣。尙容曰,小臣請陳其故。大凡堂下淸下淸望,必用郞官之薦,爲其一時同流,知之必熟,而擇之必精也。此非近規,自祖宗朝爲然。小臣亦於少時,忝爲本曹郞官,故三四字缺以言也。若曾經此任者,則非六七行缺非朝夕可期,必自出身之初,歷五六字缺入玉堂,以養其望,然後又問於先進,則先進從而可否之。然則雖曰,郞官之所薦,實則先進之同議也。今若諉以郞官之薦,而屛去不用,則一時人望,豈可無故而盡棄之乎?除此數人,別擇新人,則望實未著,名器可惜,雖使苟充其位,其人亦不敢晏然從仕矣。揆以政體,極爲難處,故小臣欲待新參判出仕,與之相議,且欲廣聚公論也。上曰,予欲一矯其弊,故使本曹堂上,從其所見,擇而用之也。古昔缺人心至公,公是公非,故年少之官,有所忌憚,以至用人,不及私暱,今則人心,異於古昔,不可膠守常規而已。堂上所見,豈不若數三浮薄郞官之所薦乎?且其所薦,豈皆恰好之人哉?始入郞位者,其心不公,則其所薦用,無非不公,若不廢革此弊,何時弊去乎?尙容曰,今之銓郞,不及古之人,亦皆一時之極選,豈有浮薄,如聖敎者乎?且勘薦之際,必聚取一時公論,不敢容其私意,今以已遞者之薦,而盡棄其人,則豈不可惜乎?昨政所擬趙絅以下,則郞廳同參議擬者也。若韓興一則方在時推中,故臣等相議啓請,然後敢擬,亦下勿用之敎,缺極惶悶。小臣前者亦一見如此事矣。在癸巳四五字缺都之初,申欽爲正郞,小臣六七行缺朴而章爲佐郞,搶攘之五六字缺故其人輩不得不行公,而畢竟未免被數字缺指笑矣。上曰,指笑乃浮薄者之爲也。銓郞之任,乃國家之公器,非一二浮薄者,所可專擅。以判書差郞官,何以指笑?尙容曰,其人亦不滿時議,故人或指笑矣。尙容曰,小臣聞見孤陋,當退與大臣,廣議爲之。但前擬之人,皆一時極選,若目之以浮薄而棄之,則非但人才可惜,國家用人之道,亦恐有欠也。李顯英進曰,當初戶缺時,良民之壯實者,則以充軍額,貧賤者則或定爲餘丁,或定匠人矣。至於號牌旣罷之後,餘丁收布及匠人價布,仍爲催促上納,當此民窮財竭之日,各官不得趁卽捧納,以此歸咎於守令,亦似冤抑,不得不一番蕩滌,然後民弊可祛矣。上曰,令軍籍廳議處。顯英曰,蔘乃江原所産,而近來人心不淑,至於數字缺亦不知爲重事,采取乾正之時,多般用詐。若內醫院捧上之時,折其半以見之,則民不敢用詐矣。上曰,雖不折半而見之,豈不知用詐之術乎?上曰,江原道民事,何如?顯英曰,土地磽瘠,人民鮮少,邑居蕭條,村落稀疎,一道同然,嶺西爲甚。幸賴前年農事,不至甚凶。又於今歲缺粟稍登,故民無飢饉之患矣。若値軍興三四字缺器械·糧餉,辦出似難矣。此下數行缺。已上,燼餘
上在慶德宮。停常參·經筵。
卯時,上行拜表禮于崇政殿,禮畢還宮。
沈詻,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
沈詻,以備邊司言啓曰,今見接伴使六七行缺因徐副摠接伴使啓辭,其酬酢六七字缺條陳,稟達指授以送事,入啓允下矣。今缺朴炡以其酬答之事,條陳來問於臣等,各其條下,以其酢答之意,別書以稟之意,敢啓。傳曰,知道。
李植,以弘文館言啓曰,上番見存者三員內,校理臣金榮祖,受由在外,只有副校理臣金南重·臣李景曾,而金南重以公淸道推考敬差官,將爲出去。李景曾當在直所,而疾病事故,未可豫料,請今政闕員,盡爲差出。傳曰,依啓。
沈詻,以備邊司言啓曰,全羅兵使鄭應聖,本司上送作戶成冊,落案軍爲先査定者及濫定末保一丁抽出作戶者,歲抄時虛位充定者,竝一百七十六戶。其中應上番各邑之軍,則各其番次未充字隊,使之充差上番矣。雲峯騎·步兵,以充其數,而所得新戶在沿海者不多,雖或缺之,率皆右道之人,不得已左道淳昌騎兵曾屬兵曹者六十九戶及新作戶興陽·順天·寶城·光山等四邑二十戶,合八十九戶,則雲峯步兵代,移屬於左水營,右道羅州·康津·海南·咸平·靈巖·茂長·珍島等官八十一戶,則淳昌騎兵移屬左水營代,令屬兵營,事甚便當。竝爲別單書啓。缺峯騎兵未換者,尙有七十六戶,六七行缺新除授注書趙公淑,時在忠原地,五六字缺下諭,依前例,院下人給馬下送,未上來前,假注書奇晩獻,仍前察任,何如?傳曰,允。
正言李德洙來啓曰,臣等將免稅一事,瀆擾天聽,數月于玆矣。殿下之所難者,祗以先王折給處,遽爾還奪爲未安,臣等之所爭者,國之存亡,民之向背,皆由於此。故苦口力爭,期於回天,而意窮辭竭,重言復言,亦知殿下之厭聞,而未蒙允之前,雖窮年而不能自止者也。請加三思,亟賜一兪。陽陵君許,爲人怪妄,無一善狀,有何知識,可以議禮?頃於丙寅年間,冒呈妖佞之疏,敢干公共之論。其時兩司俱發,請以遠竄,卒値搶攘之際,未施投畀之律,輿情齊憤,久而愈鬱。不意今者,挾勳自恣,復持前論,欲壞朝廷已定之典禮,其熒惑聖聽,眩亂是非之罪,不可不深懲而痛絶。請命削奪官爵,門外黜送。答曰,勿煩。
掌令兪景曾來啓曰,足國之道,無大於稅入,稅入之制,莫過於節愼。故草創多事,家國虛殘,而文帝節用厚民,屢賜田租,革車屢動,繼以災歉,而太宗愛惜民財,愼其賦稅。噫,太宗·文帝,漢·唐以下之主也。猶且爲國家生民慮,如此其深遠,不料殿下,方勵政圖治,而至於免稅一事,反欲居二君之後,臣等爲殿下惜之。臣數字缺屢月不避煩瀆者,斷無他意,請亟賜一兪。陽陵君許,怪妄無狀,國人之所共知。六七行缺及分明老病者外,無故不參人員,五六字缺結城爲縣,介於兩營之間,自前以文官差遣,其意有在。新縣監金光宇,爲人庸孱,決難堪任,請命遞差,其代各別擇遣。答曰,依啓。免稅事及許事,不允。
傳于沈詻曰,禁府審理冤獄事,議大臣公事入之。
沈詻,以備邊司言啓曰,丁卯胡變時,龍·義·鐵人民等,避入大小獐子島者甚多,此外我人之流入各島者亦多。前日榻前,本司堂上臣景稷,亦陳請刷之意,而未有發落。今缺島中譯官告目,亦有此語。移咨於徐副摠陳劉缺將處,使之一一刷還,宜當。令承文院撰出咨文,急速下送,周旋刷還之意,徐副摠接伴使處,亦爲言送,何如?傳曰,允。
卯時,日暈右珥。午時,日暈。
有政。吏批,兼判書金尙容進,參判吳百齡未肅拜,參議李敬輿進,左副承旨尹知敬進。崔葕爲通訓大夫承文院判校,趙廷虎爲通訓大夫行司諫院司諫知製敎,趙絅爲中直大夫行弘文館校理知製敎兼經筵侍讀官春秋館記注官,柳景緝爲通訓大夫行司諫院正言。奉直郞行承政院注書兼春秋館記事官,趙公淑。閔仁佶爲嘉善大夫行仁同都護府使,辛慶英爲輸忠奮義昭武功臣通政大夫行淸河縣監者。兵批,判書李貴査對進,參判南以恭病,參議數三字缺,參知朴炡接伴使出去,右副承旨六七行缺以來,衰憊轉甚,髮白齒落,諸五六字缺亦怪其早衰,而知臣不久於人世矣。前月之中,數字缺成腫,先於頭面,及於髮際,蔓延於四肢,人所共見,痛不可堪。頃者同僚,或奉使在外,或因病遞職。臣以病身,獨仕累日,因經大政,病勢越添。呈狀本曹,調治半月,而病根已痼,新證復出,食飮專減,氣力益微,差復難期,死亡無日,欲陳疏先遞講院兼官,而適承嚴敎,惶恐不敢,退伏私室,罔知所爲。昨日聞以政事之失,罷正郞李行遠,今又下敎,使勿用缺遞郞官之薦,臣又悚懍,尤覺置身之無所。臣於昨日,特因呈病不能參政耳。行遠之所擬,卽臣之所擬也。前後所薦之人,亦嘗與同議者也。行遠罷而臣以病獨免,豈有此理哉?殿下以行遠爲已遞之官,而不用其所薦,則是罪行遠之誤薦也。此非獨行遠之罪也,臣之罪也。罪同無罰,臣竊愧焉。伏願殿下,亟將臣本職及兼官而竝罷之,使得安分而死,不勝幸甚。臣不勝惶懼戰灼之至,謹昧死以聞。踏啓字以下。已上,燼餘
上在慶德宮。以元敬王后國忌,停常參·經筵。
下直,延日縣監琴是調,大靜縣監李球,旌義縣監崔仁建。
洪命耉,以都摠府言啓曰,都摠管沈器遠,會同分軍事,除標衣內數字缺之意,敢啓。傳曰,知道。
六七行缺正言柳景緝以,臣適患痢症,不得五六字缺昨日拜表之禮,方在應察之中,引嫌而退。旣在應察之中,則勢難在職,正言柳景緝,請命遞差。答曰,依啓。
洪命耉,以兵曹言啓曰,當日朴立稱名人,自興化門入來,李應立稱名人,開陽門入來,差備門外擊錚,極爲駭愕,令攸司察之,同門守門將金嶸·柳江,常時不能禁斷,以致闌入,亦爲非矣,請竝察之。傳曰,依啓。
尹知敬,以吏曹言啓曰,臺諫有闕,政事,何以爲之?取稟。已上,燼餘
上在慶德宮。停常參·經筵。
尹知敬啓曰,明日常參·經筵,取稟。傳曰,只朝講。
傳于尹知敬曰,政事,明日爲之。
傳于尹知敬曰,袁經略前呈文,已令製述以送矣。已爲數字缺問啓。
尹知敬啓曰,袁經略七八字缺問啓事。此下缺。已上,燼餘
上在慶德宮。停常參,有朝講。
有政。
辰時,日有左珥。自未時至酉時,日暈。
下直,泰仁縣監鄭基崇。
李植啓曰,注書朴日省,以病不仕,朝講間,姑以事變假注書李慶相兼察之意,敢啓。傳曰,知道。五六行缺
仁慶宮椒井沐浴吉日,抄擇以啓。
名字缺以都摠府言啓曰,都摠管沈器遠,漢城府坐起晝仕,請出標信。傳曰,知道。
持平崔惠吉啓曰,臣自前月,暑濕挾痰,轉成劇疾,頭疼眼眩,腹脅刺痛,委頓呻哦,症勢彌留。曾忝本職,冒昧呈遞,千萬意外,旋叨新命,惶感之極,措躬無地。惟當策努礪鈍,夙夜供職之不暇,而前病尙爾有加不減,縮伏私室,致稽肅謝,至於拜表大禮,亦未出參。罪涉逋慢,決難苟冒,請命遞斥臣職。答曰,勿辭。
李植,以戶曹言啓曰,臣等竊聞丁卯年春間,淸州作米載船流下之際,因變亂蒼黃,其米累百石,中間乾沒云。行文本州,丙寅以後,各樣作米納上尺文,一一收取以考,則其中尺文一張,顯有奸僞之迹,詰問本州色吏,則稱說忠原可興倉所居人宋春龍稱名人處。此作米移給,使之領缺,至於明文成置,厥後到江出尺之事,則宋春龍及該曹色吏當知云。故其時色吏,則方爲囚禁,而所謂宋春龍稱名人,急急捉送,以憑査覈之意,祕密行文于忠原縣,已過十餘日,而尙不捉送,不少國穀偸竊之人,査覈處置之擧,漸至稽遲,極爲不當。令本道監司,忠原縣監,推考,嚴加督送,別定都將刑吏,俾無中路逃躱之患事,移文知委,何如?傳曰,允。
沈詻,以兵曹言啓曰,承六七行缺減下,今爲承文院書員,復設司果遞數三字缺難行,而承文院都提調啓下公事,本曹容易缺防爲難,上裁施行,何如?傳曰,知道。然則姑徐,可也。
李植,以戶曹言啓曰,以摠戎廳啓辭,庚午年上遊各邑其人價布,從市直作米事,允下矣。臣曹急於經費,其人作米事,今年偶一爲之,而或不無民怨,況該曹與他衙門,事勢不同,恐有民不便之之患矣。然摠戎之臣,欲儲軍餉,如是啓請,臣曹何敢防塞乎?依啓辭,山城附近上流各官庚午年其人木,從市直作米事,工曹及該道監司處,知委,何如?傳曰,知道。此事不便於民,則勿施,可也。
沈詻,以兵曹言啓曰,東所衛將牒報于本曹曰,大妃殿別監金商立稱名人,闕內入直軍士頭髮扶曳,無數亂打,所管部將,招致軍士,問其曲折之際,金商立突入部將廳作亂,至發口不可道之言,如此之人,若不重治,後弊難防,入啓治罪云。且部將等擧一廳來訴本曹,極陳金商立詬辱之狀。大槪,部將係是衣冠之人,非別監所敢凌駕,而如是侵辱,事甚駭異。金商立令攸司,推考治罪,何如?傳曰,允。
沈詻,以能麽兒廳言啓曰,能麽兒設局後,諸武士勿論內三廳各衙門軍官,使之一朔定六巡來學缺各藝能通者八人,三四司能通者及一二司能通,數字缺上,竝爲從輕重論賞,聞風六七行缺仍存於凶年,亦甚不可。大王大妃殿數三字缺餘各殿,限明年秋成,竝爲停罷,以其酒米,用於京中賑救事,下敎矣。臣等竊念酒香醞,乃是內間服藥之用,故自前雖値年凶,不敢停罷,而自上軫念上年大無之災,特命停進,已周一年。今則秋成已迫,賑救廳亦已停罷,各殿香醞,自今封進之意,敢啓。傳曰,姑徐。
沈詻以左邊捕盜從事官以大將意啓曰,北道出身洪大鳳·金繼厚等,密告于本廳曰,本道豐山土兵吳忠一稱名人,逃來都下,冒入訓鍊都監砲手,而不久還逃,橫行京外,來接金繼厚主人家,見其所持之物,則只有裹衣服一袱,留數月之中,所着衣服,非常漢之衣,有色表衣,逐日改着,必有所由,疑訝之際,無出處人蔘·貂皮等物,將賣於昌廛近處市人家云。卽發部將·軍官等捕捉,則果爲人蔘與貂皮各一袋。問其出處,則不下一杖,箇箇直招,新門外閭家偸取之物也。杖問其結黨偸取之由,則搆虛誣引,終不直招,將至死境,而前僉使安信道稱名人呈狀內,前者渠靑布一桶,卜馬一匹,以反賣事,此賊受去之後,不知去處,今聞被捉於本廳,前項所給之物,願爲推尋云云而已。貂·蔘數字缺無見偸推尋之人。不少人蔘二十五斤,貂皮數字缺令,似難處置,送于戶曹,以補國用,六七行缺從市直貿穀,散置各邑,則可四五字缺之用,各道未收,則依前分付。仍令西運缺本廳遺在木綿三百同除出,二百同則運于關西,一百同則運于海西,使之派送於稍稔處,勿論米太皮雜穀,換貿積置上會事,知委于兩西監司,宜當。但許多布物,陸路輸運,則刷馬之弊,不可不慮。今者管餉使軍官,因公幹持船隻上來,其船回還時,順付以送,而令兵曹擇定禁軍一人,使之同力領去,亦當。敢啓。傳曰,依啓。
沈詻,以摠戎廳言啓曰,春初米貴之日,本廳欲貿唐糧,委定軍官李英耋等,用銀數千兩入送椵島,則米價極高,計不如意。不得已皆以靑布貿得,留置安州,陸運難便,尙未處置矣。今者李英耋移除本道守令,所貿之物,使之次知,今送本廳之船,須及風高前,監載出送事,移文于本道監司,宜當。且此許多之物,不可無押來之人,臣軍官訓鍊院習讀黃大辰給馬下送之意,敢啓。傳曰,依啓。
徐景雨啓曰,以刑曹巡廳書員金唜男照律公事。傳曰,此律是乎,問于本院檢律以啓事,傳敎矣。臣亦疑其太輕,已問于律官,則情雖可惡,而自前常用此律云,故入啓矣。今已日暮,明當更爲詳問以啓。傳曰,知道。
沈詻,以兵曹言啓曰,賑恤廳啓辭,郞廳與使令仍存五六行缺。傳曰,知道。限數朔仍爲定送,可也。
沈詻,以兵曹言啓曰,本曹常木無出處,只以錢缺,一應各司及科外新設之役,與軍士所役之價,缺爲責徵,本曹難堪之狀,已盡陳啓。而鴨島刈薍之役,自祖宗朝,以黃海水軍除出,或收木或當身立役,而胡變後遽除水軍收布,以餘丁木上下。而今年則備局所送餘丁木,用於軍需,猶爲不足。故備局分付內,以本曹錢木上下云。本曹所捧之錢木,各處逐朔上下之外,所餘零星,而如此無前之事,續續竝責於本曹,實非可繼之道。上年餘丁木上下之事,特出於一時救急之計,不可爲永久之計。刈薍軍一百名,十七日赴役,元非大段之役。令宣惠廳,限黃海道蘇復間,分定於京畿列邑,則不過大邑十餘名,小邑四五名,而如此些少之役,創開新例,竝責於本曹錢木,極爲難便。令京畿監司,商議於宣惠廳,以爲永久遵行之式,何如?傳曰,知道。姑依上年例施行。
沈詻,以戶曹言啓曰,卽接左道水軍判官牒報,則慶尙·公淸兩道田稅五運上納之後,無一石來納云。上年田稅,則勿論黍粟雜米,隨所備來納事,曾已知委,而多致未收,不爲畢納,極爲駭愕。兩道捧上差使員,從重推考,未收之稅米,刻日督納之意,兩道監司處,行移,何如?傳曰,允。
沈詻,以戶曹言啓曰。五六行缺
吏批,兼判書金尙容式暇,參判吳百齡未肅拜,參議李敬輿進,左副承旨尹知敬進。兵批,兼判書李貴進,參判南以恭呈辭,參議李楘進,參知朴炡以接伴使出外,右副承旨沈詻進。以尹棨爲通訓大夫行司諫院正言從仕郞行校書館副正字,朴思諴。外,金尙賓爲奉正大夫行龍城縣監,以李惟爲嘉善大夫同知中樞府事,黃身中爲兼五衛將,李象元爲嘉善大夫僉知中樞府事,尹應明爲折衝將軍僉知中樞府事,洪艗爲礪節校尉守五衛都摠都事,李義元爲勵折校尉守訓鍊院判官,鄭仁爲秉節校尉守訓鍊院判官,柳景緝爲禦侮將軍行忠武衛副司果,柳應泂爲嘉善大夫行義興尉司正,尹民逸爲折衝將軍行忠武衛副司猛,李惟性爲資憲大夫行龍驤衛副護軍,孫仁及爲折衝將軍行龍驤衛副護軍禮曹判書鄭經世箚曰,伏以,臣頃以浴椒調病事,蒙受恩暇,刻日將發之際,忽有新除恩命。供職未久,旋卽告行,極知未安,而第今秋涼漸重,椒氣方盛,若復遲延數日,則臣以虛弱羸疲之質,必不能耐苦。只念臣遠路扶病,難於跨馬,將欲買舟泝江,數字缺嶺以行計。沐浴調理,逶迤往返,五六行缺之也,較然矣。臣迂拙所甚,交遊又寡,凡數字缺實同聾瞽。不容如是,臣之衰朽癃病,不堪任使之狀,伏想天鑑,亦必洞燭於前後瀆陳,今不須更有云云。而近爲暑熱所惱,寢食失宜,宿患痢症,輒復發作。腹痛如刺,不能堪忍,頭疼目眩,寒熱迭乘,精神昏迷,氣息危憊。偏虛之症,乘時益甚,須人扶坐,卽專欹倒,食飮頓廢,迨不省事。適於是時,乃有新授恩命,一味驚惶,累日不止。揆諸彼此,實甚狼狽,參擧職務,固無可望,卯酉趨走,亦鈍不能。華緘雖榮,覆餗甚懼,自知亦明,人其謂何?臣竊念前後寵擢非一,每緣疾病,孤恩居半,臣豈不知其罪,而奈筋力所係,斷不可强能何?與其未安辭避,而速顚躋之禍,曷若取誅徒擾,而免癏曠之責乎?伏乞聖慈,俯察危懇,許遞臣職。不勝激切屛營之至,謹昧死以聞。答曰,省疏具悉卿懇。卿其勿辭,調理出仕。
卯時,上御資政殿。領事金瑬,特進官李德泂,同知事鄭經世,特進官崔來吉,參贊官沈詻,執義趙邦直,侍讀官李景曾,正言李德洙,檢討官吳竱,假注書奇晩獻,記事官鄭太和·宋國澤等,入侍。上讀前受音一遍。景曾講自導嶓冢,至詣南境之山。上讀新受音釋大文。景曾講論文義曰,博易,唐冊以敷陽叶音。竱曰,桑乾之乾,亦當以干音讀之。上曰,前講時亦如是讀之耳。經世曰,沁·潞諸川之川,當作河字。此兩邑相去似遠,以此可知爲河字也。上曰,今本以□字校正矣。景曾曰,神禹能勞身焦思,其身作缺天成,此一篇中大要也。若夫山川五六行缺言是乎?經世曰,不可詳也。瑬曰,廬山極高,數字缺原小山也。上曰,不應捨大山而言小山也。經世曰,此篇不可盡曉,自上當思禹勤勞治水之意,任土作貢之法而已。竱曰,事無細大,當使洞然於胸中可矣,而至如地名,則其土生長之人,亦不能詳知,況在偏邦,其何以盡記?且徒務於山川土地之名,則只爲博涉之歸,而無補於聖學矣。講訖。趙邦直啓曰,諸宮家不當免稅之意,前後陳達已盡,而兪音尙閟,若非大段利害,臣等何敢如是固爭乎?上下相持,已踰累月,人情愈鬱,請賜一兪。上曰,予意已諭。又啓曰,許爲人怪妄,小無知識可以議禮。頃年幸免邦憲,尙不懲艾,復持前論,探試聖意,熒惑群聽之罪,不可不痛懲。請命削奪官爵,門外黜送。上曰,勿煩。李德洙啓曰,宮家勿許免稅事,尙未蒙允,臣等悶焉。時才免稅者,已至二千,此而不罷,則日後滋蔓之弊,有不可勝言。臣等固知上下相持之未安,而所係至重,故如是煩瀆。許怪妄無狀,爲人所棄久矣。頃投妖佞之疏,敢干公共之論,適値變亂,未施邦憲。不意今者,復持前論,熒惑聖聽,眩亂是非,不可不深惡而痛絶。請命削奪官爵,門外黜送。答曰,勿煩。
瑬曰,小將猥受體察之任,今已三年,而一不得巡視西邊,前於榻前,啓請出巡,而自上有數字缺之敎。番往來,無益於國家,五六行缺惟在睿斷,固非人人所可容議,而臣四五字缺爲大臣之行,體面甚重,視邊之際,不無其弊,如缺等事,屬官可以巡視矣。上曰,予意亦然,故前請時,因令徐爲下去矣。瑬曰,臣在內列,無益於國事則一矣,而筋力所及,不容不盡,故敢稟。上曰,卿雖下去,速爲往來,可矣。上曰,袁經略前呈文事,曾已定奪矣。定文已爲製述乎?瑬曰,今已盡製,昨始正書矣。上曰,判中樞府事尹昉箚請奏聞,此則似難。當更議以處,而呈文則又似泛然。若爲移咨,則似有自彼轉奏之理,只爲呈文,未知,何如?瑬曰,外議皆以爲奏聞宜當,而文龍之事,今旣自經略處置,則但以其罪狀,至於奏聞,似未穩當。且文龍處置之方,經略想已料理,而今若移咨,請令撤兵,置之遼岸,則又似指揮袁帥矣。上曰,不可以此遽爲奏聞,而只爲呈文,亦似歇後,必不得轉達朝廷。故欲爲移咨,似當着實。瑬曰,移咨乃公事場文書也。不可以某某事請之。且袁帥威稜太重,亦未知其意以爲如何也。臣意則以爲中朝之臣,或不無救毛之議。故如是暴白,則袁帥必德我也。上曰,袁帥固不可指揮,且觀其爲人,似不溫順,頗爲氣勝,尤不可指揮也。瑬曰,氣勝之人,常恐欲推於己也。上曰,此則不然。暴彼之罪,則袁亦喜之。瑬曰,不可只擧其罪目,當復有所請缺云矣。上曰,文龍拔扈之狀,朝廷已盡知之,數字缺提起,但貽弊我國之事,亦甚痛五六行缺有限,棄極選四五人,而別無更擇,豈不數三字缺郞官所薦,豈皆盡出於私意乎?或有其間一缺誤薦之人,而若盡棄之,則恐乖於用人之道也。經世曰,自祖宗朝以來,直提學以下淸望,則皆用郞官薦,蓋一時名流,無非諸輩往來相從,必得其人。故必使郞官,擧其所知也。瑬曰,小臣聞諸耆舊,古者判書執柄之時,則郞官不得專薦,而退計五六十年之間,郞權始重,非但堂下淸望,至於堂上之職,亦參其議。及李潑得志之後,則郞官把握朝權。故李珥請罷郞薦,所謂郞薦者,非有以記錄之也。一擬其望,則是乃薦也。爲郞官者,若秉心至公,銓衡人物,稱望不差,則我所相善者,豈皆盡賢,而近來郞官,因其好惡,用捨不均,故馴致此弊矣。上曰,凡事古今異宜,宜於古而害於今者何限?古之郞官,薦用無私,故堂上之問於郞官,郞官之擧其所知,皆出於公心也。今則不然,蔑公以私,國事安得不至於日非乎?且郞官爲任,所係甚重,所用浮薄,則擧朝皆爲浮薄,所用公正,則擧朝無非公正,其機如此,顧不重歟?瑬曰,擧朝之人,豈皆公正,豈皆浮薄?惟在執柄者,能擇而用之而已。小臣前者,見忤於時議者,與時輩情義阻隔矣。大槪,近來年少之輩,造言於朝著之間,惹起不靖之端云,聞來極爲驚駭。上曰,爲此者誰耶?瑬曰,臣每欲陳達而不果矣。今以一二人用舍見之,亦數字缺與金世濂素昧平生,渠在廢朝時,五六行缺以爲曾所未聞云。臣以爲女無美惡,入五六字缺被斥,極可痛惜也。上曰,發言者誰耶?瑬曰,若擧其人,則必生鬧端。金尙容亦以持議和平,大失年少之望,近來朝間,亦有動撓尙容之言矣。上曰,前者金尙容上箚曰,恥言之風日息,吹毛之習日盛,必爲此而發也。瑬曰,聖上特問其發言之人,臣何敢諱也?羅萬甲,爲人浮薄,動輒多言,此人之合於銓郞,臣所未曉也。臣若自愛,則何敢發此言哉。上曰,此豈一人所獨爲之事哉?妄論是非,專擅取舍,終至於濁亂朝廷,決非一人之所爲,某某姓名斥言,可矣。瑬曰,近聞動撓銓長之說,臣以爲微末小官,何敢如此?大抵萬甲,愚而浮薄,自上擢用於補外之後,待之如舊,渠當感激天恩,改心易慮之不暇,而反自增其愚氣,朝著間論議,必欲擔當矣。上曰,此人頃年有所失。故施以薄罰,尙不悛改,至今如是耶?經世曰,小臣無盤連之勢,且不喜交遊,此等說話,曾所未聞。萬甲爲人,再三相接,大槪有風力,善於其職,而年少之人,或不無氣勝之弊矣。上曰,金世濂事發言者,不可掩置。卿旣發端,明言其姓名,可也。瑬曰,當初發言者,不知出於何人,而聞金堉在外朝時,聞此言云云,而堉則曰,不曾聞也。曾爲名官,已過終制,則例擬於三司,而世濂獨不復得擬,臣常怪訝,莫知其由。一日金堉來言,世濂脫喪之日,數字缺如此之言云矣。上曰,近間用人五六行缺與臣相切,只緣小臣處事失宜。故見棄數三字缺也。經世曰,小臣嘗聞尙容言,雖爲銓長,用人不得自望云。臣見而問之曰,有是說乎?曰,然。臣曰,郞官專擅而然乎?曰,不然。臣愕然曰,此外更有何等人,指揮吏曹堂郞乎?尙容曰,某亦不自知其所以然也。金世濂與臣名色相同,人必以臣言爲護黨也。然臣嘗見其人蘊籍甚多。在玉堂時,亦見其可用矣。至於云云之說,情實可原。所謂房中受弔云者,聞喪之日,大雨如注,弔客沓至,渠當荒迷之際,不省人事,仍於伏哭之處,以受其弔,若有餘地,豈不知下庭之爲禮乎?所謂翌日乃行之者,實於其席發去,而言者如是,亦已過矣。所謂守喪勝地云者,奔喪于江陵府地,僦屋於鏡浦臺邊,以安其凡筵,渠則更借他家而居之,此亦非情之說也。所謂奔喪乘馹云者,千里長程,不可徒步,蒼黃之日,人不借乘,李元翼乃以一驛騎,定給而送之,亦出於切迫,而不得不已也。發此言者金堉,而其時被推,緘答中具載其由,而蒙赦蕩滌,故此緘答不得上達矣。大槪,堉則以爲此人,何可棄耶?其同官又咎堉旣發言,而復有此說云云。大槪,世濂佳士,不可不用也。瑬曰,棄世濂而用萬甲,可謂有公道乎?經世曰,小臣冒忝經幄,最承恩遇,不勝感激,自上於命令施爲之數字缺有未穩之處,則小臣盡言不諱矣。頃見答數字缺連有未安之敎,臣嘗憂憫,五六行缺爲非則罪之,可也。至於他啓中批以幼學此數三字缺豈非不可之甚者乎?記曰,有所忿懥,則不得其正,誠恐聖意有不得和平而然也。聖人之心,當如空中,小無礙滯,然後可矣。如此之敎,所謂怒室色市也。且先王折給處,不可還奪之敎,則誠爲允當,但折給處小,而滋蔓處必多,此則不可不允從也。上曰,其時適有不平之心,過言之矣。免稅一事,本無滋蔓之弊。先朝折給之外,至於廢朝濫觴之事,則已爲裁減,此外有何濫觴之事,滋蔓之弊乎?經世曰,其間必有暗錄冒屬之弊矣。上曰,有戶曹焉,有本官焉,豈得暗錄?經世曰,方今聖明當宁,而天災地變,日生月出,此亦寒心,而況弑父弑母之變乎?頃者沔川校生,有弑母者。校生雖曰常品,其人雖曰失性,此實天地古今所罕有之變也。昔魏尙不憂凶奴,而憂世變,其意豈偶然哉?國家中興以後,專務於城池器械,而至於敎化一事,全然廢閣矣。區區敎化,雖不足以善俗,而聖明之治,不可不留心於敎化也。頃者李廷龜請刊小學,此意甚善。然旣刊其書,而無講誦之事,則所謂徒政也。近日館學儒生,或講心經,臣意以爲莫如先講小學。至於外方,監都事巡行列邑時,亦當以小學,勸課諸生,似爲宜當。上曰,古者雖有失性之人,至於父子之倫,未嘗斁絶。今則弑逆之變,數字缺以出,極爲寒心。小學勸課事,此言甚好,五六行缺其任,則乃出納王命之地也。自上或數字缺敎,則雖不敢種種陳達,而至如頃日下敎,大段之事,同僚相議,啓請還納,旣不得蒙允,則不得已分付該司,而王言一播,四方傳說,所關極重,使君上致有過擧之名,實由於臣等不職之罪,極爲惶恐矣。免稅一事,小臣亦曾爲守令時見之,廢朝餘害,至今尙存。宮家田結,或多投托,非但以此稅入減縮,其害波及於他民。臺諫所啓,誠出於公共之論,非特爲王子而發也。傳敎不出於和平,該曹奉行亦難矣。伏承鄭經世所啓發落之敎,中外聞之,孰不感動?旣有此下敎,前日所下備忘,今姑還收,以待臺諫論啓,究竟發落一樣,分付,何如?上不答,無發落,取稟。傳曰,知道。經世曰,小臣新授禮曹矣。四學儒生居接之數,平時則每學,各置十員,而适變之後,減爲五員,胡變之後,又減而爲二員,在國家養士之道,豈不太狹乎?今雖不得如平時復置十員,而請令加置五員,何如?上曰,令該曹議處。竱曰,勿許免稅之啓,實出於小臣曾忝重地之日,而微末之官,雖欲陳達,事係身上,不敢犯分矣。反復思惟,則嫌於出己,而悶默以退,則其於事君之義,亦非無墜缺,故敢此陳達。當初論啓,只欲使聖上,數字缺嚴旨旣下,一味惶恐。今承聖敎,五六行缺心適不平之敎,誠可感頌,而沈詻數字缺請,又不允從,則聖上今日,亦似有不平之心。景曾曰,本館書冊,前日校正之卷,已盡進講。今當又爲校正,而校理金榮祖在外,趙絅以慶尙道京試官,將爲出去,副校理金南重,以公淸道推考敬差官出去,校讎之事,未免孤陋,本館上下番闕員,請今政盡爲差出。上曰,依啓。諸臣皆退就其坐。上曰,大臣進。金瑬趨進。上曰,進退賢邪,大臣之責也。此人等何以處之,然後可以得宜乎?瑬曰,小臣雖在大臣之位,豈能盡大臣之道乎?今日則獨小臣入侍,領右相處,更爲下問,何如?大槪,小臣所懷如此,故不避人言,不恤身禍,敢爲陳達矣。雖然罪迹旣著,則罪之可矣。此則但有其微,迹則未著遽加重罰,亦似未妥。浮薄之人,姑令補外,使之自新,未爲不可,過此則所謂治絲益紛,不靖之端,無時而息矣。上曰,所犯重而輕治之,則何以徵後?且先朝之事,不可易議,而黨論始發,防禁不嚴,故末流之弊,以至於此。古語云,不塞不流,邪逕若不堅塞,將爲復開矣。瑬曰,補外亦不爲過輕,若加重則人心不平,人心不平,則又非鎭靜之道也。上曰,左相所論太緩,出與諸大臣相數字缺處。此非一人所爲,必有朋比者,亦必有魁首者,數字缺發罪之,可也。瑬曰,此豈長者所爲五六行缺念及後弊,此擧甚重,卿勿謂更無三四字缺與他大臣相議以啓。上曰,慈殿素患缺風,兩臂及手足,或有成腫之時,而今年則暑濕,異於常歲,尤以爲苦。聞仁慶宮有椒井,欲奉慈殿就沐,此水未知如何。瑬曰,內間有不安節之候,而未嘗下敎,故小臣待罪內局,不得登時得聞,誠爲惶恐矣。浴椒之事,閭閻之人,無貴賤爲之,但秋水甚冷,恐玉體加傷,臣當退議於醫官。上曰,醫官則各以其所劑之藥,例爲陳達而已。且慈殿浴椒,豈如閭閻之人,全身以沐乎?只欲洗其手足耳。瑬曰,如此則似不至於加傷。此井人有見之者乎?上曰,有之。往沐時擧動,亦當如魂宮擧動時矣。瑬曰,自武德門擧動,則何弊之有?上曰,政院問于日官,擇日以啓。瑬曰,藥物則不爲進御乎?上曰,前日劑進之藥,極以爲苦。今恐不能盡誠進御也。瑬曰,夏月進藥,亦似未安。上曰,只以此證,屢勸服藥,誠爲未安矣。已上,燼餘
上在慶德宮。停常參·經筵。
下直,慶尙左兵使金俊龍,碧潼郡守許天慶,安興僉使李浚,殷山縣監李英耋,旌善郡守金興祥,文化縣監李樹元。
午·未時,日暈。申·酉時,日暈兩珥。夜一·二更,月暈。
藥房問安。數三字缺答曰,平安。
藥房都提調金瑬,數三字缺日榻前慈殿沐浴于仁慶宮椒井事,臣親承聖敎矣。一番親行沐浴,擧措莫重,若只爲盥手,則雖無見效,必無大段利害,脫或沐浴頭部,而如有致傷之患,則豈非可懼之甚歟?且凡沐浴之後,必靜攝累日,然後可以無後患,而能見其效。今此擧動,如以見效爲度,則不可一二日而止,經宿處所,預爲修治事,分付于該司,速令擧行,何如?答曰,依啓。
獻納李昭漢啓曰,臣猥以無似,復叨匪據,惶殞踧踖,措躬無地。屬有賤疾,累日苦痛,未謝恩命,先上辭單,臣誠死罪,益無所容。稽謝之失,已難在職。且臣頃忝玉堂,入直之時,適値兩司引避,趁未處置,致有推考之命。雖緣遷職,不爲現告,顧臣罪犯,實與待勘之官,小無異同,決不可一刻苟冒,而病未出肅,今始來避,臣之所失,至此尤大。請命罷斥臣職。答曰,勿辭。
徐景雨啓曰,獻納李昭漢,再啓煩瀆,退待物論矣。傳曰,知道。
沈詻以備邊司郞廳以領·右相意啓曰,伏見筵中啓辭,有詢問臣等議啓之命。臣等俱以衰拙,公退臥病,罕與人接,朝論是非,昧昧無聞。年少之輩,雖有屋下說話,臣等未曾聞知。羅萬甲邈然後進,來往不熟,而其父數字缺隨出人,且是故臣鄭曄之壻,故臣五六行缺以譴罰,恐有傷於政體。姑令補外,使數三字缺云者,亦此意也。今若以言語之失,遽施譴罰,恐人心不安,亦非淸朝美事也。且金世濂事,未知曲折,旣有訾議,則姑停淸望,未爲不可。旋知其情實,則便是無瑕之人,因前收用,固無所妨。金堉之初自發言,而後言不可終棄者,亦出於前後所聞之異,似非大段罪過。惟當鎭定裁抑,以爲寅協之圖,實爲今日之先務。臣等所見如此,惶恐敢啓。傳曰,知道。
沈詻以司僕寺官員以提調意啓曰,時御所闕內內立,非徒地勢甚窄,馬廊間閣,亦不每間排立二三匹。故馬多廊窄未免有自相踶齧之弊。以此繫櫪迫促,使不得任意起臥,或病或故,無非緣此而發。寺中北邊,有五六間空代,欲於此處,加造四間,而闕內工作,不可不啓知。故敢此仰稟。所入材瓦工匠料布,令該曹磨鍊題給,役人雇價,則自本寺措備,四五日內完畢,何如?傳曰,依啓。
沈詻以司僕寺官員以提調意啓曰,諸道牧場無馬空閑之地,爲定別將,隨便設屯,定式收稅,以裕國用,意非偶然。差送別將等,越視公事,惟私是務,當初起耕之後,未有一處,逐年加起之報。缺其定式,租一斗所落之畓,米二斗七升,粟數字缺落處,收粟五斗云。南方一斗畓五六行缺右道,則寺判官安埈,全羅左道·慶數字缺道,則寺主簿金脩下送計料,而遠道之事,與畿邑不同,爲遣京官,不可無應行事目,事目成送之意,敢此仰稟。傳曰,依啓。
李植啓曰,以刑曹巡廳書員金唜男公事,更問于本院檢律,則自前多用此律,而但隆慶五年受敎內,凡軍士代立者,一名杖一百,二名杖一百徒三年,三名全家徙邊。兵曹書吏,自受其債代立者,不分名數多少,依元惡鄕吏條,全家定罪,本身則除倍數退立,濟州牧徒三年充軍云。以此見之,闕立重於代立。且巡廳書員,差異於兵曹書吏,而其在所任,自受其債,則無異,該曹所擬之律似矣,而實爲太輕矣。傳曰,知道。使之改照律,可也。
李植啓曰,所謂李庚生者,果無其罪乎?政院必能詳知,察啓事,傳敎矣。各人所供,竝諱實情,有不能詳知,而但昨見該曹公事,李庚生似不無其罪,而請刑蒙允,旋卽請放,似欠詳審,故以司謁略爲啓達矣。卽就前後公事參量,則庚生所供,雖曰,抄領二兒面付書員,渠則無章表不入闕云,而車應仁招內,其子加應之年幼,故與書員相議,初不入闕云。又招二兒及同點他兒問之,則二兒缺曰,曾不入闕云,他兒亦曰,比肩列立中,數字缺兒云。兒童之言,雖不可專信,而庚生五六行缺昨日榻前,以宮家免稅事,伏聞聖敎,數字缺至於濫觴乎?臣等之惑滋甚,而亦有所庶幾之望。田結一事,雖有定限,宮奴之冒占,姦民之投托,自不無濫觴之患,而旣無定限,則必至千結萬結而不已,何可謂不之濫觴,而聖慮如此,則憂其濫觴,在於不言之中矣。臣等亦知聖意之所在也。雖然殿下之所難,在於親私,其情私也。臣等之所論,出於公共,其心公也。公私之分,間不容髮,而末流之弊,將至於不可救矣,寧不寒心哉?請加三思,亟賜一兪。陽陵君許,爲人怪妄,無一善狀,有何知識可以議禮。頃於丙寅年間,冒呈妖佞之疏,敢干公共之論。其時兩司俱發,請以遠竄,卒値搶攘之際,未施投畀之律,輿情齊憤,久而愈鬱。不意今者,挾勳自恣,復持前論,欲壞朝廷已定之典禮,其熒惑聖聽,眩亂是非之罪,不可不深懲而痛絶。請命削奪官爵,門外黜送。獻納李昭漢以,臣猥以無似,復叨匪據,屬有賤疾,累日苦痛,未謝恩命,先上辭單,稽謝之失,已難在職,且臣頃忝玉堂,適値兩司引嫌,趁未處置,致有推考之命,雖緣遷職,不爲現告,顧臣罪犯,實與待勘之臣,小無異同,不可苟冒,引嫌而退。疾病人所難免,未卽出謝,勢所然也。旣已遷職,不在應推之中,缺無可避之嫌,獻納李昭漢,請命出仕。數字缺出仕事,依啓。
傳五六行缺塞,惟意所欲,使銓官不得措其手足,數三字缺心矣。主張此事者,必有巨姦,似非萬甲一人所缺獨爲。然此人罪犯先露,姑先削職遠竄。且金堉身爲銓郞,不念公道,構成罪目,排斥異己,黯昧之人,每擬於淸望。此亦不有君上,而無忌憚者也。其縱恣之狀,不可不問,拿鞫定罪。
掌令申達道來啓曰,諸宮家免稅,乃先王一時推恩之權宜,非祖宗三尺之法也。先王免稅之初,亦豈知其流之弊,至於此極也。國家稅入之數,未知其幾何,而費於胡,費於倭,亦不知其幾何也。砲手之糧,平時之所無有也。軍官之料,近日之所創設也。其他冗食,未有如今日之多,稅入無幾,而經費不足。臺臣之所以必欲罷免稅者,非故欲爲强拂於殿下親親之政,而樂於紛更也。殿下獨不見昏朝時事乎?其所以致亡之道非一,而免稅殆居於一,其曰,王子鎭也,淑儀鎭也,翁主鎭也,都監鎭也。處處相望,無邑無之,其所謂管鎭之宮奴,都監之差官,劫奪民田,橫占阡陌,折辱守宰,驅迫官吏,桁楊狼藉,人不堪命,奸細之民,叛主之奴,因緣請托,投入于鎭,奴而叛主者何限,民而免稅免役者何限,人心憤鬱,自底滅亡。殿下反正之初,革罷諸鎭,人心胥悅,如解倒懸,而至于今日,求治之誠,漸不如初,各處諸鎭,漸次復數字缺任其自爲,從而免稅,則將至於國不國,五六行缺穀之時,管鎭者,自食其八九,而輸其一二,數字缺宮家之所入甚少,而國家之所損甚多。設或先王,知有此日之弊,則豈肯折受於當日耶?殿下仁孝出天,每以不忍遽奪先王折受爲敎,瞻聆所及,孰不感泣?第以民生之巨瘼,無如免稅,經費之欠縮,無如免稅,而況今毛將伏辜,西邊事機,大異曩時,豈知前頭,不無徵兵討糧之擧也?此正君臣上下夙夜憂勤,同心協力,節財惜費,祛瘼剗弊,要使祖宗傳子傳孫之舊物,不至墜失,而公子公孫,不失世祿,則殿下孝敬之道,親親之仁,至此而盡矣。何必留時引日,上下相持,臺臣逐日,爲無益之啓,殿下逐日爲無益之批,安危大計,軍國重務,置之相忘之域,而悠悠泛泛,玩愒度日耶?臣等竊憂之,竊悶之。伏願殿下,更加三思,亟賜一兪。諸侯之禮,孟子之所未學也。逢迎之惡,人臣之大罪也。陽陵君許,怪妄無狀,安敢妄議大禮,而逢迎之態,人所共憤。頃倡怪論,幸免邦憲,而不意今日,更鼓前說,上以探試聖意,下以熒惑人聽,其心所在,誠可痛矣。請命削奪官爵,門外黜送。答曰,不允。
以兵曹全羅兵使狀啓,傳于洪命耉曰,此狀啓中所謂出身等四十三色計除後,十分之一改抄公事,出自何司乎?
洪命耉,以兵曹言啓曰,本曹平時,則各番軍裝見頉五六行缺減除步兵之移屬於御營廳者,則數字缺頉下之數,不爲不多,而新軍籍後,物故·流亡稱頉者,歲增月滋,極爲悶慮。欲防其流者,先壅其源,不壅其源,而欲防其流,徒勞無益。宮闕·廟社·諸陵寢修理之役,不得已責出於本曹者,則依舊例上下,其他上司各衙門修理之事,本衙門或有物力,或有貢物主人處,則令其上司各衙門,自爲修理,勿責於本曹。新軍籍事目內,築城·防川等,則令到防軍入啓定送,其他諸處之役,勿令軍士定送。使本曹計給役價。軍士立役之時,則猶爲定限之期,而給價之後,則計日收布,利在下吏,爭相引日,以捧其價,溪壑之慾,實難勝塞。若此不已,則已儲封不動之木,終不能爲軍需之用,盡歸於各司之需索,誠非細慮。自今以後,上司之使令·役軍不緊濫數者,各司修理之事,令繕工責立,匠人助役之軍,又令各司責立,則各司官舍,盡心守直,不至毁頹。宮闕修理·築城·防川大役,則依祖宗朝舊例,到防軍分送事,捧承傳施行,何如?傳曰,知道。常木無出處,則餘丁布,除出用下,可也。
洪命耉,以訓鍊都監言啓曰,廣州地雲吉山,則倭變以後,故相臣柳成龍缺陣于山下,自初備局,專管禁伐,而反正初,移屬於都監。故使龍津陣軍,燒木斫伐,焰焇煮取,至數字缺矣。不料今者,水鍾寺僧,謀屬內需司,五六行缺取之役,勢將停止,極爲寒心。如或因缺內願堂,不得已新設,則以寺基四方火巢缺定限立標,其巢內則寺僧禁伐,巢外則都監專管斫伐,依前煮取,何如?傳曰,知道。頃因慈敎,已爲定限云,依前日所定爲之,可也。已上燼餘
上在慶德宮。停常參·經筵。
洪命耉啓曰,明日常參·經筵,取稟。傳曰,只晝講。
沈詻,以都摠府言啓曰,都摠管李曙,軍器寺坐起晝仕,請出標信。傳曰,知道。
徐景雨以邊捕盜從事官以大將意啓曰,以本五六行缺軍器寺之意,敢啓。缺副摠興祚揭帖,不佞逃難歸來,道經貴國,目睹官兵,一切需索,以貽驛遞之苦。不佞痛心疾首,深所矜憐,一到皮島,具將此情,規諫鎭主。然猶恐其剛愎而難悟也。冒險具稟,督師袁老爺,諸不公不法,皆已備陳,而搔擾屬國,瞞昧忠心,尤所孜孜,而刻白者三。舍弟更加從旁申說,乘間調停,昨蒙督師,毅然正法,便斬元戎,不特數萬生靈,賴解倒懸,而一國疾苦,立使衽席矣。已曾修疏題奏,昭雪撫綏,更有啓付徐副將,轉達國王,講信修睦,從此之後,務謀戮力同心,共殲醜虜。誠恐懼罪餘孽,設計逃亡,凡有調用船隻,煩賞貨物,非不佞圖書印信,不可輕信,其直道事。登·萊撫鎭,議有成算,惟慮倭奴卒犯,未雨綢繆,就近舍遠,未易徇惟耳。不佞果晤督師,決當反覆條陳,陳聽其從便,未知人微言輕,果能回天反日否耶?此係喫緊着數,意欲差人通達,但恐賤役生事,故此乘便附聞,竝候興居也。不旣。名具正幅,左沖名帖。侍敎生劉興祚,頓首拜,恭候台福。副啓一通。
刑曹判書沈湒啓曰,凡干罪人,捧傳旨取招,缺逆則勿論罪之輕重,請爲刑推,例也。中禁數三字缺中部有司李庚生,本月初三日本曹五六行缺惶恐待罪。傳曰。缺
名字缺以兵曹言啓曰,以全羅兵使狀啓回啓,缺此狀啓中所謂出身等四十三色,計除後,十分一改抄公事,出自何司乎事,傳敎矣。狀啓所謂十分之一,體察使與備邊司,同議入啓蒙允。所謂出身等四十三色計除事,曾無朝廷分付。故問于前兵使具仁垕,則仁垕在本道時,與監司相議磨勘,分付列邑而已。未及狀啓,遞職而還云。敢啓。傳曰,知道。不有朝廷命令,限前輕先改抄,已極非矣。又以自己所見,不爲啓稟,擅減色目,極爲可駭。監司及前後兵使,竝從重推考,此公事勿施。
正言李德洙來啓曰,臣等以宮家田結免稅不當事,論之旣久,而兪音尙閟,每以不允爲敎。噫,殿下之所難者私也,臣等之所論者公也。公勝私則國以之安,私勝公則國以之危。公私之分雖少,而安危之機在焉,豈不大可懼哉?請加三思,亟賜一兪。陽陵君許,爲人怪妄,不齒於人類久矣。頃者冒呈妖佞之疏,敢干公共之論,其時兩司俱發,請以遠竄,適値變亂,未及施律,尙今輿情猶憤。不意今者,復持前論,欲壞朝廷已定之典禮,其熒惑聖聽,眩亂是非之罪,不可不懲。請命削奪官爵,門外黜送。臣等昨日備忘記,論羅萬甲之罪,極其嚴峻,臣等驚懼之至,不知數字缺。但人君用罰,貴得其中,輕重或差,五六行缺下手,寧有是理哉?渠以一微官,雖欲爲數字缺事,而誰肯聽其議論,受其指揮,爲渠專□之地乎?聖明在上,公議在下,雖有一毫私僞之事,猶無所逃,豈有大段禍祟孽芽於其間哉?殿下矯弊之過,用罰太重,使形迹未著之罪,遽被投畀之典,渠之抱冤不足言,而大非聖世之美事也。請加三思,還收羅萬甲遠竄之命。答曰,不允。且羅萬甲〈事〉如是煩論,殊極不當,更勿煩擾。
掌令申達道來啓曰,法久弊生,古今通患,弊之不救,何以爲國?諸宮家免稅,爲今病治之巨弊,民生之困苦,以此國計之欠縮,以此諫臣爭之,大臣言之,而殿下一向堅執,終始牢拒,臣等實未知聖意之所在也。殿下臨政願治,七年于玆,而萬事不競,如日下山,將至於不可救藥,玆豈非殿下因循姑息,皆襲秦故,不能革弊之致乎?大亂之餘,百弊俱興,如欲善治,必須更張,而更張之道,惟在於知其弊,而善救之耳。免稅之弊,殿下亦必洞燭,罷之則人心悅,而國計裕,不罷則民生困,而經弊縮。伏願殿下更勿留難,亟賜一兪。陽陵君許,怪妄無狀,安敢妄議大禮,而逢迎之態,人所共憤。頃倡怪論,幸免邦憲,而不意今日,更鼓前說,上以探試聖意,下以熒惑人聽,五六行缺著,用律過當,則人不服罪,疑懼轉甚,豈不大可慮哉?目今朝著之上,雖大官·重臣,猶不得擅弄朝政,萬甲以年少一小官,雖欲主張時論,進退人物,有何權柄之擅,而惟意所欲哉?設使萬甲有專擅之罪,則黜之可也。竄之可也,旣無其實,又無其迹,而勒定罪目,遽加重律,非但有駭於瞻聆,實爲聖明之過擧。臣等區區之意,非有一毫爲萬甲地也。只慮其用法之過當,而納吾君於無過而已。請還收羅萬甲遠竄之命。頃者捕盜廳捉得賊漢,則贓物貂·蔘,其數甚多,乃前慶源府使金大乾家所偸之物也。大乾遞任還家,纔有月矣,貂·蔘乃是北産,而其所齎來,若是其多,顯有贓汚之迹。而捕盜廳遲延日子,趁不處置,及其物議喧騰之後,乃始矇矓入啓,其容私庇護之罪大矣。請金大乾拿鞫定罪,當該大將罷職。答曰,不允。羅萬甲事,如是煩論,殊極不當,更勿瀆擾。捕盜大將推考。金大乾事,似不明白,更爲詳察論之,可也。
李植,以戶曹言啓曰,陰竹縣元田結數,令該曹考啓事,傳敎矣。陰竹縣收租案付田畓元數內,各項免稅·收稅·陳荒田畓,別單開缺,而此乃戊辰收租案現付之數也。己巳年則缺有新屬免稅之事,而收租案時,未上五六行缺待罪。仍念臣等雖無狀,備員大臣數字缺,鎭定朝著,裁抑浮薄,乃其職也。苟有朋比專擅之人,則豈不思深惡,而痛絶之乎?臣等老病昏瞶,未聞有如此之事。昨見筵中啓辭,亦曰,但有其漸,而迹則未著,不可遽施重罰,姑令補外,使之自省云。故臣等亦以此意覆啓矣。臣等以白首垂死之日,豈有私護一二小官,自陷於罔上之罪乎?自古未有以言語罪人,而能服人心者。蓋言語無形,非如事爲之有迹,苟不察言之輕重,而遽加重典,則其流之弊,有不可勝言,無乃聖上未之深思也耶?且伏覩備忘,有巨奸主張之敎。是擧疑朝廷也。聖明之世,安有此事?誠恐人人危懼,氣象阻喪,非細事也。伏願聖上,俯察群情,小霽嚴威,使臣隣和協,朝著鎭靜,不勝幸甚。惶恐敢啓。答曰,知道。卿等宜安心勿待罪。
傳于洪命耉曰,賓廳來在大臣引見。
李植啓曰,羅萬甲,大臣引見時,以中道時處事,命下矣。當捧承傳,而臺諫方以還收遠竄之命論啓,何以爲之?敢稟。傳曰,停啓後,捧之。
徐景雨啓曰,李守一推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
未時,上御資政殿。引見領議政吳允謙右議政李廷龜。入侍,左承旨李植,注書朴日省,記事官鄭太和·宋國澤。上曰,今番羅萬甲等事,極爲寒心。處之當嚴峻,而大臣之意,則不然,卿等所見何如是耶?吳允謙曰,若眞有立黨專擅之事,則臣等年雖老悖,罕與人接,而豈有不知之理乎?萬甲父兄,皆臣等所親者,故渠視臣等,常以父兄之執,而臣等視渠,亦以故人子弟。時時相接,見其爲人,則頗爲善良,又能好善惡惡,但其病在於言語支煩。曾爲兵曹郞官時,右相爲兵長,見其所爲之事,多幹局。臣等只知其可用之人,而所謂專擅朝權,干預於進退人物,則臣等曾所未聞也。五六行缺敢爲啓辭矣。李廷龜曰,人臣若專擅朝政,進退任意,則豈不痛惡乎?但萬甲之事,則恐不如是。臣與其父相切,素知其有行義。故萬甲時時來見,臣待之亦爲親切。見其爲人,則任怨不避,可以擔當國事。頃爲持平,禁亂一事,亦甚嚴峻。但其爲性,似有浮氣,言語過激,渠之儕輩,莫不以此相戒矣。近來人心,皆惡當路,孰敢欲干預朝政乎?況以萬甲之爲人,必無是理。渠之天性,決非邪人,乃虛心者也。動搖吏判之說,雖未知出於何事,而曾聞銓曹,以某人擬於淸望,萬甲言于吏判之姪曰,爾曹雖爲銓長,而不知朝議云。吏判聞知,偶以此言,發於一處,此乃萬甲言語間偶失,而若以此至於遠竄,則似非待侍從之道,而人心皆以爲冤抑,故臣等敢因公論啓辭矣。上曰,卿等豈不知近間之事乎?用人之路,漸不如前。頃者領·左相爲銓長時,用人之路甚廣。如有一才一藝,則莫不收拾。故其時謂公道稍存。近間則不然。用人之際,漸有形迹,所用未必皆賢。雖有疵累,而或有速通淸要者,雖有才德,而或未免沈廢下僚,予意常慮銓曹或有不公之事。其後見吏判箚子,乃知銓官亦不得任意。又見左相啓辭,則吏判之箚,亦非虛語也。予意亦以爲萬甲爲人,必不得主張時議,其中必有巨奸之專擅,萬甲則必非魁首,特爲付托者耳。若以萬甲爲非魁首,則可也,若謂不可以言語之失罪之,則甚不可也。渠雖多言,而若言其可言之事,則豈可施罰乎?今則政目數字缺吹毛求疵,眩亂國是,侵侮無罪之人,使不得行五六字缺而無害於國乎?廷龜曰,五六行缺而止哉?凡專權之人,豈必現有形迹?莫不潛滋數字缺頭藏尾,使人不能知其心計,而終至爲權奸,若不成其計,則或有失敗之時矣。進退人物,一從己志,使人不得任意,此乃大段奸巧處也。允謙曰,萬甲雖有浮氣,豈有分朋作黨,專擅朝政之理哉?如或有此,則豈有安保至今之理乎?今以難明之事,而有此遠竄之命,人心莫不驚駭。凡罪人必待罪目彰著,然後罪之,則群情莫不快之,不然則人情必爲未安。左相之意,亦不過曰,姑令補外,以懲其習也。上曰,萬甲必不得獨爲此事也。必有主張之人。若合於己,而銓曹不爲收用,則群聚而詆毁之,不合於己而見用,則亦相與誣陷,如此則雖銓曹,安能任意用人乎?今以金堉之事見之,做出不實之言,以金世濂之事,而初則曰,居喪不謹,後則又變前說。世濂若無實狀,則士夫間安有如是輕陷之理乎?以此見之,金效元·李潑等專擅之事,不足怪也。允謙曰,金堉之事,亦有曲折,當初舍人擬望時,被薦之人乏少。故不得已以世濂擬望受點,非欲塞銓郞之意也。且居喪不謹之說,雖未知金堉之聞於何處,而旣有所聞,則偶發於言端,不欲輕擬淸望者,亦是公心。及其詳聞不然之狀,而又變前說,不欲以此防人,此亦無私之意也。上曰,渠同往南方,若眞知其如此,則當初何不卽言,而到今始言乎?居喪不謹,人之莫大之罪,豈可不能詳知而輕言乎?允謙曰,言語不愼之失,缺有之,而此不過偶然之事也。廷龜曰,必非有意於欲塞銓郞也。允謙曰,自上有必有巨奸之敎,爲五六行缺事,而今則漸不能如是焉。設有爾瞻餘黨數字缺落而竊笑,則豈不可羞乎?允謙曰,只在自上以至公之心,挽回世道而已。臣等職在大臣,力贊聖化,大揭公道,無非臣等之職,而不能贊襄,每貽聖上陰憂於上,臣等之罪大矣。今以此言語之事,輕用重典,則此豈聖朝美事哉?上曰,然則卿等之意,欲如何爲之耶?廷龜曰,若以言於子弟之事,而反謂動搖銓長,則似非萬甲之實情也。上曰,氣習痛惡,故遠竄之典,猶以爲輕,今者大臣之意如此,則中道定配,可也。允謙曰,萬甲爲人,必非欲把握權柄,致誤國事也。不過本性浮虛,故過於言語也。廷龜曰,姑令補外,使之自省,亦國家陶甄之道也,左相之意亦然也。如此則物情,必以爲安矣。上曰,渠之所犯,必不曖昧。若謂非魁首,則可也。而其趨附撕弄之罪,則不可置之。近見朝著不靖,常以爲怪,今乃知此輩之所爲也。前日鄭昌衍以大臣入侍,其時有一人曰,東西旣分之後,東人則派分甚多,而西人則終始爲一,以此可見西人之心一也。鄭相曰,西人則不能執權故然也。東人則執權恒久,故易爲乖離也。其時予聞此言,頗以爲然。心以爲今之執權者,若旣久而未免如東人之爲,則必爲人笑矣,到今見之,將未免於此也。允謙曰,鄭相之言,必有所見。若執權旣久,則未免論議之相乖,派分之多,勢所然也。上曰,其時言者,有若作氣自誇然矣。允謙曰,爭名之地,色目必多。雖數字缺尙然,況朝著乎?近來則年少輩,別無分朋五六行缺儕流所推,此人亦有萬甲之病,輕於言論。故未免見忤於人,人或有吹毛求疵者。反正初被論於朴炡,自缺上意謂此則攻劾已敗之類,快從其論矣。臣其時言於人曰,若劾此人,則必盡去如此之類,然後可也。不然則孰無一事可言之疵乎?以此宣言,人或以臣爲扶護,希逸頗有毁謗。然臣之無他腸,朝廷旣能盡知。故幸免排擊。其後朴炡,嘗言當初不知世道之難爲,妄欲整頓,爲此擧措云,多有悔色,自以爲其時幾得分朋之名云。臣只經此事而已。今若有分朋之習,則非但臣得以聞知,雖大臣,亦豈不知乎?上曰,近聞政柄,皆在銓郞云,此實弊風。領相曰,政柄豈必皆在銓郞?上有判書及以下長官,郞官安得專柄乎?但淸望閉室,則自前一從郞官之議。上曰,每令大臣各薦可用人才,而不曾奉行,何耶?允謙曰,自上若令如此,則豈敢不爲乎?但其事不易,雖於臣心,知其可用,而或不滿於人意,故未敢輕薦矣。廷龜曰,先王朝盧守愼,薦鄭汝立,而終未免誤薦,守愼安知汝立之爲逆乎?上曰,若欲薦人,則當拔擢於巖穴之中,可也。允謙曰,近來培養之道,盡爲墜廢,極爲寒心。廷龜曰,頃者以人心貿貿之意上達,而請刊小學,館中旣刊一百數十件矣。若令數數通讀於館中,使多士聚會論講,則豈不有益乎?但館官如司藝·直講·典籍,不能久在其任,數遷他職,故敎訓不能專一,若令設爲兼官,雖缺職,而司藝以下館職兼官,則使之仍帶,則久於其數字缺導率之益矣。上曰,此事似爲便當。五六行缺。上曰,自前申飭矣。又問禮曹其爲與否。申數字缺。廷龜曰,童蒙訓導,爲任極重,敎訓童蒙,皆在其手,易所謂蒙以養正者也。近來爲此任者,未知皆得其人乎?此任不可不擇,古則有薦法,必以經明行修之士爲之,今則未聞有薦也。上曰,如此事依古爲之,大臣亦爲檢飭,方在其任者,如有不合之人,亦令一一汰去。
左議政金瑬箚曰,伏以,臣不量臣身之駑劣,不計世道之難回,徒欲仰體聖意,務爲鎭靜,乃於再昨筵中,妄陳所聞,而特下嚴旨,至於或竄或囚,臣誠錯愕惶悶,不敢復有所陳達。而第以流竄之典,乃所以施之於濁亂朝政者也。羅萬甲雖有浮躁喜事之迹,而時無濁亂朝政之事。今若遽加以重律,則殿下之欲爲靖之者,反歸於不靖,而亦非聖朝之美事也。且金堉則渠自造言之迹,未有所著,臣之所達,只出於愛惜人才,而憂世情缺薄惡,若以構成罪目爲斷案,則恐非數字缺也。凡用罰得其中,然後人心服焉,兩五六行缺。已上,燼餘
上在慶德宮。停常參,有晝講。
尹知敬啓曰,明日常參·經筵,取稟。傳曰,停。
沈詻,以都摠府言啓曰,相臣分付有議處事,不可不來參備局坐起云。故都摠管臣李曙數字缺標信矣。卽聞備局不坐云,除標信晝缺敢啓。傳曰,知道。
掌令申達道來啓曰,國置諫諍之臣,本欲數字缺糾謬也,論政得失也。國之安危,民之利病,人物之是非,凡國中之事,無大無小,無一不使之言,矯其枉而救其失耳。諫臣言之,而人主納之,諫臣言之,而人主拂之,存亡成敗,在古可見,臣等不必一一毛擧也。免稅之事,非國家存亡之所係,而今若因循不爲革罷,則國家存亡之機,未必不由於此矣。天下之事,未有不由微而至著,積小而成大。免稅之初,事甚微小,而今則滋蔓列邑,爲弊百端,或至於縣邑,不能成模樣者有之。縣邑不能成模樣,而國家獨能成模樣乎?臣等俱以無狀,待罪言地。免稅革罷,甚非難言之事,殿下從之,亦非難從之請,而留時引月,愈久愈執,大非聖上如流之美也。今日國事,如乘破船於風濤駭浪之中,其危甚矣。今日革一弊,明日革一弊,日日如此,至於終年而不已,則國其庶幾,而臣等誠意淺薄,言不見信。免稅之弊,聖明雖未能深知,亦未必不知,而猶且牢拒至此,況安危之未著,利害之不明,是非之難斷,聖明之所未能洞燭者乎?聖明之所以置諫臣,臣等之在言地,未免爲虛授虛員,無事而食人之食,只行呼唱於道路,逐日爲無益之啓,臣等竊恥之竊悶焉。伏願聖明,深思國家之大計,勿爲姑息之計,亟命革罷免稅。陽陵君許,怪妄五六行缺於無功,如鑑之空,如衡之平,本分之外,數三字缺毫末於其間哉?自古朋比之禍,未有不亡人之國,滅人之社,不惟殿下惡之,臣等亦惡之。殿下之處羅萬甲者,破朋比一念,先主於中,發而不中節,遽加以遠竄之律,昨因大臣之分疏,更有中道付處之命,乃知大聖人以物付物無我之盛心,出尋常萬萬也。然而萬甲未著朋比之迹,亦無專擅之事,則中道付處,亦非所以處萬甲之律也。有乖於聖人稱物平施之政,請還收羅萬甲中道付處之命。昨承聖批。以金大乾事不爲明白爲敎,臣等雖極無狀,論人以贓,是何等重事,而敢以不爲明白而暴著者,仰達於聖明之下哉?臣等聞捕盜廳所捉賊人言,渠與同儻三人,同入大乾家,偸得貂·蔘,而一人分占之數,貂皮五十領·人蔘二十五斤云。貂·蔘非人家常有之物。大乾慶源遞還之後,乃有如許物件,苟非貪贓,此物奚有於大乾之家哉?近日贓吏之受罪者非一,而未有現捉贓物,若此之明白者也。矇然入啓,容護之罪,亦甚大矣,豈止於推考?請金大乾拿鞫定罪,當該大將罷職。答曰,已諭,不允。且金大乾事,觀大將緘辭而處之,勿爲煩論。
獻納李昭漢來啓曰,臣等將免稅一事,竭誠罄言,累日連章,而數字缺一向堅執,臣等不勝悶鬱焉。此誠何等五六行缺未施投畀之典,輿情齊憤,久而愈鬱。今者數字缺挾勳自恣,復持前論,欲壞朝家已定之禮,其熒惑天聽,眩亂是非之罪,不可不深懲而痛絶。請命削奪官爵,門外黜送。臣等伏聞昨日引對,有羅萬甲減等施律之命,乃知雷霆,無竟日之怒,凡在瞻聆,孰不感仰?第人君用罰,須得其中,人心乃服。今此萬甲之事,若云實有是迹,當初遠竄之律,亦非過當,而以無形影未顯著之說,遽加以罪,則雖薄施輕罰,終未免冤枉之歸,而貽後日無窮之弊矣。請更加深思,還收羅萬甲中道付處之命。答曰,不允。
以成均館七夕上旬輪次單子。傳曰,生員南老星,直赴會試,進士裵尙虎給三分,兪榥給二分,幼學鄭昌胄·洪柱一,進士申徽,各紙十卷·筆五柄·墨五丁賜給。
以備忘傳于尹知敬曰,自前藥材及香材擇捧事傳敎,非止一再,而今此藥房所捧沈束及白檀,皆非眞香,極爲非矣。當該監捧官員,姑先從重推考。
沈詻,以兵曹言啓曰,慰悅軍情,爲兵政第一件事也。我國財力不足,不能激勸武士,重賞之下,必有死事之效,固不可望,而又不能隨才授任,以公用人之道,故亂後數萬出身之居遠方抱才能,而老死者甚多。近日本曹,試其才藝高下及身言書判,或付邊將,或除禁數字缺試才之時,遠方武士,聞風而裹糧,來試五六行缺敢啓。傳曰,依啓。
沈詻,以兵曹言啓曰,數字缺監啓辭,當初都監束伍軍中,各軍子枝,驛吏子孫,及各司典僕入屬者有之,而歲久成才,其中至有授職禁軍者矣。籍軍以後,各其所管,紛紜移牒,催督還役,此亦職司之所當爲,而然若一時竝許還役,則當此對壘之日,旣鍊之卒,一名有關,彼各處所得甚尠,都監之折欠甚多,揆諸輕重,不可不仍存,各人等姑勿許還,以重軍政,何如?傳曰,依啓事,傳敎矣。凡在軍役之人,苦歇懸殊,苦者長苦,歇者長歇,苦歇不均,爲軍政之第一廢瘼也。況水軍·驛卒,苦役中苦役也。百般逃避,十無一二人,世傳其任,出於不得已也。今者都監之軍一月受料,閑良則九斗,禁軍則十二斗,各有良丁奉足三名,若許水軍·驛卒投入都監,則孰不爲厭苦就歇乎?以此苦役者,投入御營軍·都監者,不可勝記,軍政之紊亂,至此極矣。都監啓辭內,旣鍊之卒,一名有關,各人等姑勿許還云,所謂姑字,限幾年而爲言乎?都監軍則投屬者甚多,水軍·驛卒則圖避者相繼不絶,揆諸輕重,不可不還屬其役,以革厭苦投歇之習。他軍之投屬都監者,一依祖宗朝法制,盡還本役,何如?傳曰,啓辭不無所見,令都監更議處置。
尹知敬,以禮曹言啓曰,今七月十一日朝講時,同知事鄭名字缺所啓,小臣新授禮曹矣。四學儒生,居接五六行缺。傳曰,依啓。
尹知敬,以禮曹言啓曰,今七月十一日朝講時,同知事鄭經世所啓,方今聖明當宁,而天災地變,日出月生,亦可寒心,況弑父弑母之變乎,頃者沔川校生,有弒母者,校生雖曰常品,其人雖曰失性,而此實天地古今所罕有之變也。昔魏尙不憂凶奴,而憂世變,大槪,中興以後,國家多事,專務城池·器械等事,而至於敎化一事,全然廢閣矣,區區敎化,固不足以化民成俗,而爲國之道,不可不留意於此也。頃者右相李廷龜,請刊小學,此意甚好。然旣令刊出,而無所講習,則所謂徒政也。臣意以爲當令中外訓導·學官,必須先講小學,至於外方,則監都事之巡行時,亦以此書考講,使之勸課,何如。上曰,弑逆之變,連年而出,極爲寒心。小學講習事,此言甚好,言于該曹,依爲之事,傳敎矣。頃日筵臣,請刊小學者,將以頒行中外,使之講習,而化民成俗之意也。依此啓辭內事意,令中外着實擧行,則其於丕變風俗,豈曰小補之哉?且小學則惟識字者,可以講習也。平時有五倫歌,以諺書刊出,頒行閭巷間,愚蠢之民,亦可感發其良心於觀聽之際。令校書館,搜得一本,亦爲刊印,廣布中外,何如?傳曰,允。
沈詻啓曰,今日晝講時,因完豐府院君李曙啓辭,出外具宏·申景禋·宋英望等軍官中,一料缺兒,令該曹移給於李曙營中事,命下矣。具宏等三人中,某人軍官遞兒移給乎?敢五六行缺案內,以免稅懸錄,此常行之規例也。然數字缺公文成給者,本曹之事也。覈其無頉與否,缺擧行之者,本道·本官之事也。若以免稅公文成給之故,不考收租案,而便謂之免稅,則中間虛僞之事,必多矣。試以一事言之,則上年四月分三大君房掌務手本據內需司牒呈內,梨峴宮所屬陰竹西面伏在田畓二十七結,移屬三大君房,依他免稅事,入啓蒙允,牒報。故臣曹循例行移于本道監司,一邊移文于宣惠廳矣。厥後陰竹縣,粘移于宣惠廳曰,梨峴宮所屬田結,廢朝時宮奴藉勢,冒占民結,癸亥反正之初,別遣宣諭御史,有主田畓,還給本主,其餘無主處十七結四十餘負,則甲子年分,貞明公主折受,時方免稅,三大君房,則未能折給云。以此觀之,則自本曹免稅公文成給之後,見阻於本道·本官,不得免稅者甚多,豈但大君房爲然哉?他衙門·他宮家,如此之類亦多。臣曹必欲據依收租案者,爲此故也。戊辰年間,已出免稅公文者,尙不懸錄於其年收租,況己巳年受公文者,則收租案未到之前,尤難詳知其實數,故前啓辭中,如是爲辭矣。措語未瑩,致勤上敎,極爲惶恐。其曲折敢此更達矣。敢啓。傳曰,知道。今後各衙門免稅,亦依內需司規,令本司入啓,數字缺可也。
吏曹判書金尙容箚曰,伏以,臣五六行缺金堉之罪,卽臣之罪,豈有郞僚被罪,而長官數字缺之理哉?況臣方忝禁府堂上。以同罪之人,一爲缺人,一爲推官,偃然行公,按問其罪,揆之事理,決不當然。伏乞聖明,亟命遞罷臣職,下臣司敗,竝與金堉,同受縱恣無忌之罪,則臣實甘心,小無所辭。且臣竊聞,筵上以前日臣箚中恥言之風漸遠,吹毛之習日盛,爲因羅萬甲等而發云,此則臣泛言末世衰薄之態,實非指斥某人者也。至於萬甲之以臣不知時議云者,萬甲與臣有世厚之分,此不過相親之間,欲臣廣忠益,集衆思,使之不拂於輿情,必非有意搖動之計,而以言語微細之失,展轉增加,終至天威大震,擧措過重,在庭之臣,莫不惴慄危懼,氣象慘然。此無非緣臣無狀,忝冒匪據,不能協和同寅之致,臣罪至此而尤大矣。臣不勝戰慄屛營之至。取進止。答曰,省箚具悉。此非卿之過失,安心勿辭。
午時,上御資政殿。特進官李曙,知事徐渻,參贊官沈詻,侍讀官李景曾,檢討官崔有海,假注書奇晩獻,記事官尹坵·宋國澤等入侍。上讀前受音一遍。景曾講自導弱水,止黑水二大文。上讀新受音·釋各一遍訖。景曾講論旨義曰,此章上下,皆詳記山川形勢,而此章獨不得詳言者,蓋地偏西北,本非中土,故雖博涉,亦不能遍知而然也。所謂弱水·黑水,大抵天地之間,物性有常有變,固不可盡知也。凡水無不浮,而弱水則弱不能浮,凡水無不淸,而黑水則淸,豈數字缺變者乎?上曰,此二水之說,未知如何五六行缺亦如此云矣。曙曰,長淵之沙,可以馳馬於其上,數字缺見之,則其沙流行矣。上曰,流沙不爲高飛乎。曙曰,然。景曾曰,北邊有氷山。臣曾於四月見之,巖石之間,尙有氷溜,至立秋後,其氷始泮云。上曰,其處樹木,則無異他山乎?景曾曰,草木則少無異常,但見山中,多有風穴,人近其處,寒氣透骨。上曰,其山高大乎?景曾曰,不至高大也。曙曰,臣嘗到甲山,見流川水黑,問之則曰,櫟葉積漬而然,蓋腐而水黑也。渻曰,臣自咸興逾黃土嶺,十里之間,此木參天,而未見其處之水,以此而黑也。至於三·甲,則水石皆黑矣。臣不能博見古書,嘗於小時,質疑於俱眼,遂成一書,今忘其冊矣。黑水發源於岍州,岍乃雲南之地,自胡元時,已爲中國之土,及至大明以後,仍爲版籍之地。張掖近於涼州,叢嶺在其東南。有海曰,滇池,乃漢武帝鑿昆明之處也。武帝窮兵黷武,盡力於各夷,則固無足可稱,而至其臨事,事皆着力爲之,故能闢地千里。且養魚於昆明之池,充用於宗廟祭享,及內供之需,更不取於民,此意甚好矣。上曰,豈其然乎?武帝,窮奢極侈之君也。鑿池雖大,豈但用池魚而已乎?有海曰,此說見於西京雜記。上曰,大凡閭閻之間,祭用及養親之具,莫若養魚。有海曰,范蠡殖貨,亦自養魚始云。曙曰,民事莫急於農,而東方之人,不肯盡力灌漑,一數字缺不及於中原之人遠矣。上曰,中原之人,五六字缺着實爲之,嘗聞五六行缺亦必有招怨之事。大槪,我國立法之初,則缺無厚斂之弊,紙·漆等物,皆責於匠人,不取於民,今則人心不淑,事不如古,貢物一事,爲當今巨害矣。曙曰,臣曾拜藍浦縣監,雖其邑賤産之魚,而貢物之價極高。若使登時,預捉沈醢進封,則民不費一斗之價,而過時之後,始徵於民,故其價不貲,民以怨苦矣。上曰,亦由於守令不得其人而然耳。渻曰,小臣曾爲京畿監司時,柳希奮之弟希聃,爲仁川府使,應納眞魚十二尾於京營庫,預通於臣處,請以本色捧之。臣旣許而適以私忌不坐,都事監捧,故下輩操縱點退,竟不得不以重價貿納。且臣爲戶判時,時時披見貢案,則我國貢法,近於貊道,取民之制,至輕且歇,而民猶以爲怨苦者,實皆防納之弊也。李元翼嘗以宣惠廳事,問於臣,臣答云,當以本色捧之,元翼以爲難行。且以席·紙等事言之,古者皆使匠人爲之,而今則盡爲貢物,此非古制也。若以本色捧之,民弊可去十分之一矣。且其人之役,古以官屬爲之,今則移定於百姓,民甚苦之。至如春川等,官貢物不多,若移此邑常貢於他官,而專責其人木,則土産眞檟木不難致也。元翼曰,以吾之力量,不能及此云矣。有海曰,中國則爲設折薪司,置同知等官,有柴在累千,斫柴於岑蔚之山,積置而用之,亦一良法也。但數字缺大學演義補曰,未知漢·唐之世,果如國朝數字缺云,無乃取蘆荻之而用之耶?上曰,豈用蘆荻數行缺兩司已盡陳達,此豈容護萬甲而發也?實欲使上喜怒得中,而不至於過擧也。萬甲之事,罪迹未著,特施重律,人心不安。相臣·臺官,相繼論列,而竝未蒙允,此亦聖上,狹於聽言之致也。臣等忝居玉堂,卽欲陳箚,而昨見大臣·臺官之啓,姑待發落之如何矣。公論所在,不可不從,伏願聖上快從焉。崔有海曰,一人施罰,雖非大段事,人君刑罰,必據其實狀而處之,可以得宜。若無實狀,而因言語無跡之事,遽加重罰,則非但後弊無窮,恐有損於君德矣。至於大臣·臺官,極力陳達者,非有私心,實出於公共之議也。且以金世濂事,特下嚴旨,其時臣以體察使從事官南下,與世濂爲同官,有所聞知者,故不敢不達。臣聞世濂遭祖母代喪,卽往弔之,則世濂已散髮矣。見其所寓極狹,房外更無庭除,而世濂已離其所住之房,別處他房,非如京中有內外之家,弔者,不告直入,往來相續,只見其面矣。凡初喪無受弔節次而此則出於客中人皆來見,非有一毫之所失也。卽欲發行而無馬,臣往言於體臣李元翼。元翼曰,當調給刷馬,而以今民力,有不暇給,姑以其所常騎行之驛馬,騎送無妨。且邊方將官等,或在官遭喪,則例給官馬,故如是給送,其日發去矣。小臣無狀,有若私借驛馬然,罪在臣身,非渠所知。大槪世濂,實非尋常缺人,皆以禮義責望,故同行之人,頗有後五六行缺。上曰,亂離之中,必得官馬,然後數字缺江陵路遠,苟無所乘,何以得達?此則給之者,未爲不可,騎之者亦無所妨。有海曰,世濂之事,臣始不能盡達,敢此更瀆。其迹可疑,故人言至此。且自上持服,克盡誠孝,而下無棘人之盡禮,故識者傷歎久矣。分朝往來後,武官亦且言之,而金堉等聞而致疑者,亦出於愼重,非有排斥異己之意也。李植在政院聞之,招見金堉而謂之曰,世濂之事,若問諸有海,則可知其非情云。堉問於臣,臣答如前。堉曰,若然則如此人才,豈可以此而棄之?近有校理之闕窠,當與同僚相議,以此人擬之云。其後堉等被推,具載緘答之中,而適有赦命,其緘答竟不得上達矣。昨者,大臣所謂旣有訾議,則姑停淸望,未爲不可。旋知其情實,則因前收用,固無所妨云者,亦此意也。李曙曰,前者,戰馬揀擇,自司僕寺備給馬料事,伏承下敎。臣與張晩相議,外方分養馬上來,則隨卽看品,擇其可合於戰馬者,放養於箭串。始則六十餘匹,而今則更擇爲五十匹矣。馬料則雜以黍粟備給,喂養過冬之資矣。逢授騎習之人,何以爲之?上曰,卿軍官中可合之人,擇用可矣。曙曰,臣軍官中可合者,僅二十餘人。退與兵曹判書相議,禁軍中可合之人,亦爲擇用,何如?且古有驍健之號,依此例,令兵曹別擇,亦似宜當。且於武將堂上嘉善中,擇爲數字缺,使之逐日馳騁鍊習,隨其最能者論賞,五六行缺。曙曰,臣所帶軍官六十餘人,其中給料者,僅數字缺餘人,而焰焇廳北營等處,皆以此輩充用。故常患不足,自本營別備給料者,又十餘人,而大槪料遞兒如是甚少。扈衛廳軍官竝一千人,而具宏·申景禋·宋英望等,今皆出外,三處中一料遞兒,移給,何如?上曰,一料遞兒,令該曹備給。上曰,今造甲冑,其制似薄,於卿意,何如?曙曰,唐甲·胡甲,臣皆見之。故量其輕重厚薄而爲之。但裝成之後,未知何如?胡甲則又有蔽胸,如胸褙者矣。上曰,蔽胸之物,加爲之,可矣。曙曰,小臣力弱,不能勝甲,而以爲主將不着,則無以先於士卒。故着之累日,則於身便矣。且捕盜廳人蔘,移送於本廳,實感聖上軫念之至此也。北道人蔘,其細如薺,而改量則十三斤也。將出賣而加造鐵甲,可至六百部矣。且司僕寺之事,臣實悶之。癸亥以後,不能修飭,下人之汎濫,官事之虛疎,比他司尤爲可慮。文書之樻,雖封而可開,庫亦自樞穴可開。前者得罪之人,不能歷歷以啓,自本司懲治之矣。近者黃海道諸員,老弱則收布,丁壯則定爲束伍軍矣。所捧不小,而文化郡色吏偸食其價,出給到付,而今始現露。治之則不可盡誅,置之則無以爲國,怨將不避,悶不可言矣。上曰,本司提調,皆位高之人,不親細事,而郞官亦不謹愼,事多寒心。今此判官所犯如何,而辱及於卿,無狀數字缺。曙起拜曰,此則臣不以介意也。之爲人,輕五六行缺可私用,而至如步兵價布折給下輩,則安有是理乎?雖有之,亦謬規也。上曰,然。大槪上官無所賞罰於下官。故以至如此,李所爲如此,而卿等不卽請罪,卿等,亦不免其責也。曙曰,臣於前箚,已盡此意。其年二月,爲判官,而自三月庭請發矣。當逐日三啓之時,不敢以他事瀆陳。臣之有罪,臣亦知之矣。又啓曰,軍籍一事,則外方歲抄,幾盡入來,空簿充定之數甚多,而京畿各邑,已爲充定者八百餘名,蓋前監司崔鳴吉,曾爲軍籍廳堂上,備諳顚末。故能檢飭各官,多數充定矣。開城府充定之數,亦至九十餘名,若使外方,效此充定,則豈難於盡爲充定乎?上曰,外方·畿邑不爲充定乎?曙曰,小臣今方査出其中尤甚之官,欲爲請推矣。上曰,兵曹之事,極爲寒心。雖曰,判書,不知軍士摠數,步木則單子入啓,而軍士摠數,則不爲入啓。今後欲以軍士摠數,別單書啓,隨其歲抄充定之數,懸錄耳。曙曰,自古有保充隊之法,而朴承宗廢閣不行。近來復設此法,而今者掌隷院越送於本廳者,只二名,極爲可駭。古者禁軍三生中才落者,皆爲定軍,此法亦廢。宜令該曹,申飭擧行,然後可充其逃故之數也。上曰,令該曹各別申明爲之。有海曰,本館書籍,累經變亂之後,散亡殆盡,餘存之冊,亦不得全帙,而至數字缺朝治平要覽,乃深加聖工,積年所就之五六行缺。有海曰,各官冊板,守令不能謹守,或致雨漏破朽,或刓缺不補,仍使不得印出,事甚未妥。今者本館書籍散失之後,不可不申飭。請令各道監司,點檢各官冊板,改正刓缺,修補闕失,多數印出,上送本館之意,知會,何如?上曰,依爲之。曙曰,南漢山城峙糧事,前年則適値歲飢,不能辦升斗之米,今年則轉災爲豐,一匹之價,將至七八斗云。小臣自承聖上憂國如家之敎,臣誠感激,豈敢一毫不盡心力哉?頃者貸送於秋信使及管餉使之物,若盡收合,則除前所備,可滿萬石,而以木作米,勢甚難便。玆以其人作米,相換事入啓,而戶曹之防啓,亦慮民弊,臣不敢更言,而大槪其人之木,必聚米於民結,求買於有處而來納。故有濫捧價米之弊。今若從市直作米,則似無弊端,設使小有弊端,萬石之穀,豈易得哉?況管餉使及江都,亦皆爲之,而此獨不許,誠爲可悶。上曰,卿勤勞至此,極爲可嘉,而但恐卿因此致疾也。予意則都民,必以爲怨苦,若外方則業已自納,除弊捧米,未爲不可。曙曰,都民亦以爲便矣。臣以若干銀子,三巡分給而作米,則渠輩必有呈狀而願受者矣。上曰,雖然,已令勿施之事,今不可通同爲之。但其中自願者,則爲之,可矣。曙曰,捧承傳施行,何如?沈詻曰,其人之木,外方之民,聚以木花,織成以納。若作米則一疋之價甚多。故各官或以作米爲便,或以此下數行缺。已上,燼餘
上在慶德宮。停常參·經筵。
下直,肅川府使李浣,赤梁萬戶金進,開雲萬戶邊以惕,井浦萬戶康明胤。
尹知敬啓曰,明日常參·經筵,取稟。傳曰,只晝講。
洪命耉,以吏曹言啓曰,臺諫有闕,政事,何以爲之?取稟。傳曰,缺。
沈詻以軍七八字缺啓曰,因傳敎,捕盜廳移送貂皮·人蔘,依數捧上,一一解見,所謂人蔘,乃胡蔘也。裹之以椵皮,雜之以老頭,去其雜物,實用十三斤四兩。意外之物,若是其多,竝與貂皮,某條轉販,添造略干部鐵甲,而造甲之際,所難得者衣表次畫布,此蔘送于管餉使,隨其所有,靑布,畫布中優數覓送之意,行移,何如?傳曰,依啓。
沈詻,以都摠府言啓曰,都摠管李曙,備邊司坐起晝仕,請出標信。傳曰,知道。
尹知敬,以禮曹言啓曰,今七月十三日引見時,右相所啓,自古凡士子入學時,必講小學而後,乃許入學,近來未聞有此事,無乃無冊之故而廢閣耶?上曰,非但入學時爲然,科擧時亦講小學矣。自前申飭,而今未知擧行與否,更問于禮曹,申飭可也事,傳敎矣。自祖宗朝以來,凡以儒爲名者,必爲小學考講,有照訖然後,方許赴擧者,豈爲文具而已?欲令講習,以爲學則之意,而今則竝與文具而亦廢,每於科擧事目,循例啓下,館學無着實擧行之事,極爲寒心。小學印頒之後,各別申明擧行,何如?傳曰,允。
傳于左副〈承旨〉曰,慈殿擧動時,百官隨駕則不爲矣。留宿處諸將,似不可無事目,磨鍊以入。
掌令兪省曾來啓曰,宮家免稅之弊,臣等不敢復有所陳達,而臣等之累累煩瀆,惟爲國家生民計也。此而不罷,則爲害益滋,今若五六行缺遠竄之典,初非大重,謂無其實,則中道之付,亦恐過當。臣等之區區仰籲,雖有一毫爲萬甲計,聖明在上,豈容小諱?惟爲其用法一過,流弊轉甚而已。此固非國家之細慮,淸朝之美事也。請還收羅萬甲中道付處之命。答曰,不允。
獻納李昭漢來啓曰,宮家免稅,爲當今第一痼弊,臣等論之已盡,殿下必知之已悉矣。或仍或罷,所關非細,殿下雖欲爲宮家地,獨不念民生之日悴,稅入之日縮乎?請勿留難,亟賜一兪。陽陵君許,怪妄無常,國人之所知也。有何知識可以議禮,而敢執前論,復投妖疏,欲壞朝家已定之禮,爲自己逢迎之地,其心所在,斷可知矣。不可不深惡而痛懲,請命削奪官爵,門外黜送。人君用罰,貴在得中,若諉以輕律,而施之於無罪之人,便未爲得中之擧,況以言語罪人?自古爲難者,誠以言語無形,非如文字之比。一傳再傳,或失其本志,則以此罪人,寧不冤乎?今此羅萬甲之事,旣曰迹則未著,則豈可遽加以罪?殿下矯弊之過,用罰失中,此臣等所以苦口力爭,冀回天聽者也。請更加深思,還收羅萬甲中道付處之命。答曰,不允。
左議政金瑬初度呈辭曰,臣事君無狀,構陷善良,欺罔聖明,臣罪已極而莫譴。又重自數字缺前,始患足瘡,視爲尋常,不得調治。穿五六行缺之人,言者以爲良善,是亦異事也。卿須勿辭,摘發巨魁,盡除根本事,遣承旨敦諭。
洪命耉啓曰,臣承命往諭于左議政金瑬,則惶恐感激,罔知所達云矣。傳曰,知道。
答吏曹判書金尙容身病初度呈辭曰,調理察職。
吏曹參議李敬輿疏曰,伏以,官無上下,旣爲同事,則罪無輕重,理宜均蒙。前正郞臣金堉,旣以暗昧之人,累擬淸選,至被拿推,判書臣金尙容,又以此事,上箚待罪。臣亦本曹堂上之一也。注擬之際,皆得與聞,而獨政之時,則臣實專之,豈容獨免晏然而已乎?伏乞聖慈,鐫削臣職名,俾得與金堉,同受罪罰焉。臣無任戰灼隕越之至,謹昧死以聞。答曰,省疏具悉。爾其勿辭。已上,燼餘
上在慶德宮。停常參,有晝講。
有政。
下直,康津縣監李仁立,薺浦萬戶田得秋。
尹知敬啓曰,明日常參·經筵,取稟。傳曰,停。
徐景雨啓曰,以戶曹黃海監司啓本粘目。傳曰,數字缺無之人,自下直請分揀,有前例乎事,傳敎四五行缺卽爲分付事,判書處八九字缺啓云耳。
尹知敬啓曰,今日爲政事,命下矣。吏曹參判吳百齡未肅拜,判書金尙容,參議李敬輿,俱以病不得入來,政事何以爲之?敢稟。傳曰,竝命招。
以兵曹大妃殿擧動時事目,傳于徐景雨曰,左右廂訓鍊都監軍兵數少,加磨鍊。且於外墻外扈衛,而惟設於夜,晝則勿設,爲當。左右設布帳事,勿爲磨鍊。
徐景雨啓曰,今日爲政事,命下矣。都承旨金壽賢,呈辭受由,左承旨李植服制,右承旨沈詻式暇,左副承旨尹知敬以代房,當進吏批,臣景雨晝講入侍,院中只有同副承旨洪命耉,兵批無進去承旨,何以爲之?且注書朴日省,以病不仕,事變假注書李慶相,姑令兼察,何如?傳曰,依啓。吏兵批兼。
傳于尹知敬曰,慈殿仁慶宮擧動時,承旨史官,當爲進去,政院預爲知悉。
吏批啓曰,安州判官當爲差出事,係是西邊守令,卽問于都體察使,則方爲呈辭,不得薦望云。何以爲之?敢稟。傳曰,令體察使薦望。
掌令兪省曾來啓曰,當今之弊可憂者多矣。惟免稅一事,最爲國家之害,生民之患,則殿下之所憂,當急乎民生乎,當在於宮家乎?國家危民生憂,而殿下憂之,則殿下之憂,宮家其亦有憂,國家安二字缺樂,而殿下樂之,則殿下之樂,宮家自五六字缺未知殿下相今之時事四行缺亂是非,其心所在,斷可見十餘字缺請命削奪官爵,門外黜送。臣等以羅〈萬甲〉事,累瀆天聽,不避擾擾者,豈有一毫他意於其間哉?惟其王者之用法,貴於得中,人君待下,必以誠信。苟於喜怒之發,一或差失,則其何以服衆心,而鎭物情乎?今萬甲之罪,實跡未著,則中道之罰,亦云過當。萬甲之被罪輕重,固不足言,而至於聖明之過擧,治世之有累,則臣等爲之痛惜焉。如非用法眞實,貽弊益甚者,則臣等雖極無狀,豈忍負殿下,而護一萬甲,自陷於妄言之罪乎?請殿下平心熟慮,還收羅萬甲中道付處之命。答曰,不允。
吏批啓曰,玉堂闕員,當爲差出,而被薦之人絶乏。且內外交差,其意有在,而一出之後,久不收用,亦甚未安,久任守令·評事及相避·時推人員竝擬,何如?傳曰,依啓。
以兵曹大妃殿擧動事目,傳于徐景雨曰,軍兵一千名,加磨鍊。此事目改書以入。
司諫趙廷虎來啓曰,臣等以宮家免稅一事,踰月連章,更有何說,復陳於殿下哉?但稅入日縮而國計空,民生漸悴而邦本弱,以此言之,則臣等力爭,亦出於不得已也。先朝之創開者,至今日而爲巨弊。若不及此時痛塞,則後日之滋蔓,有不可勝言矣。請勿留難,亟賜一兪。陽陵君許,怪妄無狀,有何知識,可以議禮,而缺前論,復投妖疏,壞朝家已定之禮,爲五六字缺地,其心所在,斷可知矣。四行缺實有比朋專擅之事,則十餘字缺者,實出於仁人能惡之意也。臣等何敢二字缺庇護,自陷於欺妄之罪哉?殿下矯弊之過,用法失中。此臣等所以苦心力爭,冀回天聽者乎。請更加三思,還收羅萬甲中道付處之命。答曰,不允。
徐景雨啓曰,政官出去,請出開門標信。傳曰,知道。
吏批,兼判書金尙容病,參判吳百齡進,參議李敬輿進,左副承旨尹知敬進。
以李弘胄爲兼知春秋館事,南以恭爲兼同知義禁府事,洪鳳瑞爲正憲大夫行司憲府大司憲兼知義禁府春秋館事同知經筵事益寧君朴炡爲知製敎,鄭百齡爲通政大夫兵曹參知知製敎,睦長欽爲通政大夫掌隷院判決事知製敎,全湜爲通政大夫司諫院大司諫知製敎,金光煜爲通訓大夫司僕寺正知製敎兼司憲府掌令,金槃爲通訓大夫行議政府舍人知製敎兼春秋館編修官世子侍講院輔德校書館校理,金光炫爲通訓大夫行弘文館應敎知製敎兼經筵侍講官世子侍講院弼善,趙絅爲中直大夫行弘文館校理知製敎兼經筵侍讀官春秋館記注官司憲府持平,兪守曾爲通訓大夫行成均館直講兼司憲府持平,洪䨥爲通政大夫行成均館直講,辛啓榮爲通訓大夫二字缺修撰知製敎兼經筵四五行缺縣監者。
吏批,兼判書李貴晝講入侍,參判未差,參議李楘進,參知鄭百齡未肅拜,左副承旨尹知敬進。
以李弘胄爲正憲大夫行龍驤衛副護軍,朴炡爲折衝將軍行龍驤衛副護軍,宋碩祚爲折衝將軍行龍驤衛副司直,李存輿爲折衝將軍行龍驤衛副司直者。兼吏曹判書金尙容箚曰,伏以,臣稟賦虛弱,例者夏秋之際,常患暴下之病,數日以來,其症重發,一夜之間,元氣大敗,伏枕委頓,殆不省事,不得已昨又呈告,冀蒙恩遞,而聖度如天,反下調理察職之敎,臣誠惶恐,只切感銘。不意玆者,以政官未備,同僚有故,宣召之命,遽及於門,臣義不俟駕,卽當趨詣,而第臣所患之疾,到今轉劇,精神氣力,萬無收拾,運動之勢,欲起還頹,竟未赴命,臣之罪戾,至此極矣。伏乞聖明,察臣病狀,亟命鐫罷臣職,以正人臣逋慢之罪,不勝幸甚。取進止。答曰,省箚具悉。卿其勿辭,安心調理。
行司憲府大司憲李弘胄,伏以,癃病微臣,不堪供劇,敢呈三辭,冀蒙恩遞,而加由之命。又出規外,臣誠惶踧,無地措躬。臣之衰朽垂盡之狀,非但朝臣之所共知,聖明亦已俯燭,臣不敢二字缺瀆陳,而百疾侵尋,羸衰已極,精神五字缺耗,雖欲策勵,餘四五行缺答曰,只遞本職。
午時,上御資政殿。知事李貴,特進官柳舜翼,參贊官徐景雨,侍讀趙絅,檢討官崔有海,假注書奇晩獻,記事官尹坵·宋國澤等入侍。上讀前受音一遍。趙絅講,自導河積石止,入于海一章,竝註釋大文。上讀新受音·釋各一遍。絅講論旨義曰,河水出於崑崙·積石之地,自雍西流來五千里,而入于海,元時所尋見之河源是也。上曰,然則河源去崑崙尙遠耶?絅曰,所謂于闐,在西域之地,則河源遠於崑崙尙矣。上曰,地圖則以崑崙爲河源矣。絅曰,地圖亦不可盡信也。上曰,河水源淸而流濁,何也?絅曰,水四字缺淸,而其流則名水之四五行缺沙石之地。故其水淸,至於八九字缺州黃壤混於河水,故濁。上曰,然雍州三四字缺皆如此。大槪,水之長流遠去者,莫如河也。絅曰,天下之大水也。有海曰,禹之鑿龍門也。非但自家勤苦,亦多用人力而就耳。臣見周子太極圖,其功不在禹鑿龍門之下。凡人當事撮要,若能如此,則何事不可做乎?貴曰,臣曾爲金堤倅時,見其處水澤深廣,蛟龍居之,築堰則可以灌水而漑田。故臣發郡中兵民,以兵法築之,其大如山,形止至今尙存。但不知置石爲水門,以之開閉。故厥後因大水而潰,害及他境,其邑之倅,報方伯請罷,臣亦不能爭。前者李曙所陳,卽此事也。緣臣疎略,不得其置門水口隨時開閉之方。故終不得就,若能精審料量,而善爲之,則此特一邑之力,而民可蒙利矣。近聞平澤新倅,亦築土爲堰,而未就見遞。故其水利,雖爲得廣被民田,而至今居民,汲取其水而飮之,是亦小補也。有海曰,李貴之說誠是矣。絅曰,大伾以上,無河快之患,而自此以下,水患常多矣。上曰,伾字釋以再成,何也?絅曰,伾蓋重字義也。一成曰,英,再成曰伾,謂重成之山也。又曰,洪水之災,非但河決而爲然,天下之水,皆失其勢,而爲有此患,禹之疏鑿,起於唐時所謂東受降城,以至於龍門云,此說亦恐無據也。上曰,鑿非新鑿之謂也。疏通其水,而使之順流,則便可謂鑿也。有海曰,龍門乃水道之經行處也。必鑿四字缺道乃通,故禹之所鑿四五行缺倫之變,必由於敎化不十餘字缺而至如江華·麻田·沔川,則去京師不遠,三字缺之變,相繼而出,誠恐聖明之世,敎化亦有所不行,豈可諉之舊染汚俗,而不思所以移易之方乎?南方則士子頗多,相聚講學。故未聞有如此之變,畿甸·湖西,則文風不振,俗習不美,爲今之計,莫如興起學校,另加申飭宜當。
講訖,崔有海啓曰,丁卯之變,西路愚民,不能預避,被擄而在湖中者,不可勝記,使其族屬,入往贖還,而彼人以此爲奇貨,或有入去者,則刁蹬索價,故不得贖還,誠可矜惻。臣意以爲,賑恤廳餘存木布,許入西邊,以補軍餉云,若以此物,贖還諸俘,則虎穴餘生,庶幾復見天日矣。上曰,此言甚善,令廟堂議處。又啓曰,自聖上卽位之後,所以修明倫紀,警飭臣民者,可謂至矣。而近來弑父弑母之變,相繼而出,此皆由於臣隣不能遵奉聖意,以致敎化不行於下然也。前日相臣李廷龜爲禮判時,撰出忠孝可紀之行,爲三綱行實書矣。及至李爾瞻冒錄其名,自旌其門,人皆唾鄙。故其時刊行之書,終爲廢棄。以此一兇人,終至於專廢,則其中亦豈無實行之可爲旌表者乎?更令各官,査覈論報後,詳撰刊行,似爲宜當。且各道各官旌門墜廢之處,亦令更加申飭,一一修改。且以其人實行,備錄於二字缺之中,以爲人人觀感之地,何如?上曰,四五字缺書中當去其權奸之四五行缺參,參判以下爲政,則十餘字缺不問於臣,至如僉使等官,盡爲差出,政畢之後,問於下人,則答曰,令監當出江舍。故不爲請坐云,此亦可謂判書乎?其後朴炡,則自咎而待罪,以恭則乃以爲,雖參判,兵·水使以下之官,無不可差除之理云,臣甚怪訝,問於張晩,則晩曰,此非例也。我亦當爲兵判,未出仕前,一日僚官盡出,卽欲囚治下吏事,終未果矣云。以恭若以未知前規爲言,則臣心釋然,而乃引謬規,謂有前例,臣欲更爲陳辨,而同僚之間,不可歸咎。且臣本性,不喜與人相詰,故止矣。上曰,自古吏·兵曹爲政,必須三堂上合坐,然後相議除拜,乃規例也。近來獨政之日,盡差厥員,余亦常以爲非矣。貴曰,以恭爲人,頗有才局,嘗許臣以知己,反正之時,臣多相救之事。渠若自謂待罪而已,則臣亦不以爲介意也。大槪,臣言非欲以深治以恭也。又曰,扈衛廳大將具宏,出外之外,其所帶軍官,分送於他大將處,使之入直,番次數回,不無怨苦。臣欲與李曙相議,姑定大將,使之管屬,以待具宏入來,然後更使仍前領率,何如?上曰,前則領率者多。故入直不至頻數,今則出外者多。故番次數回,似爲難支,依所啓施行,可矣。但將領可合之人,誰也?貴曰,元斗杓·崔鳴吉,皆可爲之。臣當備望以啓,在睿斷之如何耳。且兵曹參判當爲差出矣。小臣則雖扶持到今,豈能久在本職也?本曹之任,必擇三四字缺其在實合此任,參判四五行缺。已上燼餘
上在慶德宮。停常參·經筵。
午時,日暈。申酉時,日暈左珥,暈上有戴〈冠〉,色內赤外靑。
下直,靈巖郡守李坰,高山里僉使吳澈,江原道都事全以性。
尹知敬啓曰,明日常參·經筵,敢稟。且來二十一日輪對日次,取稟。傳曰,三四字缺藥院問安于中殿。傳曰,四行缺公事下敎之辭,臣八九字缺於囚推罪人,不爲依例請刑,徑有擅斷之一字缺揆諸事體,殊甚非矣。當該郞廳推考,何如?且其公事,似當還給,使之更處,而旣踏啓字以下,仍爲判付乎?,敢稟。傳曰,依啓。其公事施行。
以備忘傳于沈詻〈曰〉,今下弓矢,高山里僉使吳澈給送。
以備忘傳于沈詻曰,長番內官李燁,假承傳色差下,政院知悉。
沈詻,以都摠府言啓曰,今日入直軍士,當爲中日習射,而雨勢如此,退行之意,敢啓。傳曰,知道。
正言尹棨啓曰,臣猥以無狀,頃忝本職,莫效盡言之責,厚招曠官之刺,臣之所失,固已多矣。而況臣頃於命牌臨門之日,適遭妻喪,未得趨詣,逋慢罪積,賤疾又劇,冒呈辭單,得蒙恩遞,而臣之終始不職之狀,聖明亦已洞燭矣。不料今者,誤恩荐至,數月之內,再叨言地,臣誠惶懼踧踖,若無所容喙。臣服制未盡,遷延累日,今始肅謝,稽慢之失,至此尤著。請命遞斥臣職。答曰,勿辭。
尹知敬,以禮曹言啓曰,今此慈殿擧動時,自上王世子闕內,當有祗送·祗迎之禮,儀註今當磨鍊矣。若由武德門擧動,則自上王世子武德門內祗迎,非但地勢狹窄,自內至近之地,許多將士侍衛非便,祗迎儀註磨鍊,何以爲之?敢稟。傳曰,知道。當自內爲之,勿爲磨鍊。
尹知敬以尙衣院官員以提調意啓曰,四字缺內,南別殿參奉牒呈四行缺之意,敢啓。傳曰,依啓。
八九字缺司金屹等啓本粘目,傳于沈詻曰,啓本內有都訓導兵房等竝請治罪之言,而回啓中何不擧論耶?問啓。
傳于沈詻曰,凡干囚人,毋論罪之輕重,刑推啓請,乃是規例,近來該官,不識事體,敢以己見,徑先論斷,極爲不當,今後政院察爲。
持平吳達升來啓曰,臣等之請罷宮家免稅者,非有一毫他意於其間,實爲國家生民之至計,而殿下一向持難,久不允兪,臣等未知殿下之所憂,獨不在於國家生民乎?殿下之所難者私也,臣等之所爭者公也。公私之分,輕重懸殊,殿下安可以一時之私恩,强拂公共之論,至於此極也?請加三思,亟賜一兪。陽陵君許,怪妄無狀,國人之所共知也。有何知識,妄議大禮?而曾唱怪論,幸免邦憲,今者更鼓前說,眩亂是非,其心所在,斷可見矣。不可不深惡而痛絶,請命削奪官爵,門外黜送。王者用法,貴乎得中,人君待下,必以誠實,苟或牽於喜怒之發,罔念罪律之相當,遽以不當施之律,加於無罪之人,則其何以服人心,而行國法乎?今此羅萬甲之罪,實迹未著,勒定施罰,寧有是理?況以言語罪人,自古所未聞。萬甲之被罪輕重,固不足言,而其爲聖明之過擧,爲如何哉?此臣等所以累日論執而不知止也。請亟還收中道付置之命。答曰,不允。且羅萬甲事,爾等雖終年論執,決無允從之理,四字缺擾。
正言尹棨來啓曰,四行缺請勿留難,亟賜一兪。陽陵君許,怪妄無狀,有何知識,可以議禮?而敢執前論,復投後疏,壞朝家已定之禮,爲自己逢迎之地,其心所在,斷可知矣。不可不深惡而痛懲,請命削奪官爵,門外黜送。王者之待下,必須喜怒中節,而用罰得宜,然後可以服人心,而治國家矣。如或發不中節,而用不得宜,則雖欲圖治,是猶治絲而棼棼也,臣未見其可也。羅萬甲之罪,實迹未著,而至於中道定配,殿下之施怒,殿下之用罰,可謂中節而得宜乎?使萬甲實有專擅之迹,則臣等何敢連章瀆擾,自陷於欺罔之誅哉?萬甲之被罪輕重,固不足言,而其爲聖明之過擧,爲如何耶?請更三思,還收羅萬甲中道付置之命。答曰,不允。且羅萬甲事,爾等雖終年論執,決無允從之理,更勿瀆擾。
沈詻啓曰,以刑曹司僕書吏鄭義順等推考公事。傳曰,欲知三吏罪之輕重,則鄭義順段,今年三月爲始,同色色吏察任,則文書雖然暗入,而見覺文書中,行奸之事,必非義順所爲。若謂之受贈而同謀,則池·吳兩吏,俱是同任色吏,似無此理,寺中下吏等狀內辭緣,亦如此。故同等狀監封上送云。此似非官員所爲,□郞廳爲之乎,提調爲之乎,問啓事,傳敎矣。問于司僕寺,則因刑曹通關於本寺,本寺提調具草回牒印,成牒以送一字缺其牒呈草,取來考見,則果爲的實矣。傳曰,知道。
沈詻以弘文館四行缺令承文院措辭撰出,八九字缺啓。傳曰,依啓。
沈詻,以備邊司言啓曰,備邊司平安監司金屹事啓下粘目。傳曰,啓本中有都訓導兵房等竝請治罪之言,而回啓中何不擧論耶,問啓事,傳敎矣。都訓導兵房等,不當一體請罪,而未及覺察,致勤上敎,不勝惶恐,改付標以入之意,敢啓。傳曰,知道。已上燼餘
上在慶德宮。停常參·經筵。
大司諫全湜啓曰,臣於初八日拜表大禮,重患暑㿑,不得進參。方在應推中,決難忝冒言地,請命遞斥臣職。答曰,勿辭。
徐景雨啓曰,大司諫全湜,再啓煩瀆,退待物論矣。傳曰,知道。
尹知敬啓曰,明日常參·經筵,取稟。四字缺徐景雨啓曰,仁慶宮執禮四五行缺止一再,而今此藥房所捧,沈八九字缺非矣。當該監捧官員,姑先從重推考事,下敎。藥院之規,凡藥材監捧之時,提調及御醫以下人員,齊會看色,僉議歸一,然後捧之,例也。近來赴京貿易之材,尤其色劣,再三點退,或啓請囚禁,督令改備,亦未得其精,而因本局遺儲乏絶,不得已就其中擇其稍可者而捧之矣。今承監捧官推考之命,臣亦同參之人,不能擇捧之罪,與醫官無異,而近緣賤疾,連在呈告之中,今始來啓,尤增惶恐,伏地待罪。傳曰,知道。卿其勿待罪。
傳于沈詻曰,武德門,仁慶宮南門,自今日至卄一日開門。且興元門·武德門,明日罷漏後開門。
傳于尹知敬曰,慈殿擧動時隨駕承旨以下諸官,先詣仁慶宮以待。
尹知敬啓曰,假注書奇晩獻,卒得寒熱之症,痛勢甚重,不能行公,遞差,他假注書差出,何如?傳曰,依啓。
假注書望李夢徵·柳籌·李后奭。
議政府左議政金瑬箚曰,伏以,臣重觸時忌,衆怒叢身,屛伏竦息,方竢嚴譴,至遣承旨溫諭丁寧,不知無狀小臣,何以獲此於聖明?聖恩愈隆,臣罪愈重,誠惶誠感,益無所容。臣略聞昨日筵中有云,萬甲不爲出入於臣父子之門庭。故蓄感懷怨,乘時搆捏。且加臣以不測之惡名,辭說狼藉,無所不至云。臣聞來駴慄戰灼,直欲鑽地而入而無從也。臣本孤立無援,所恃者聖明,而萬甲稱譽之言,日入天聽,小臣危迫之情,無路自達,雖欲剖心以自明,刎首以謝人,亦不可得,懷忠二字缺忍痛悶默,待盡而已。臣之情四五行缺判書沈諿啓曰,凡干囚人捧招,十餘字缺推閱公事中,先爲決語。又請仍囚,大違常規,四五字缺臣之所失極矣。況此公事報草正書時,郞廳皆不干預,而政院只請推當該郞,臣內顧愧赧,尤無以自解,不勝惶恐待罪。傳曰,知道。勿待罪。
議政府領議政吳允謙,右議政李廷龜箚曰,伏以,臣等前承下詢,昏黑之後,來示筵中啓辭謄草,燈下眼暗,不得察見,翌朝馳詣備局,欲與左相相議回啓,而左相適在內局,久未出來,等待之際,政院因傳敎催促。臣等未暗此事之顚末,更詳筵中之啓,則左相啓辭有曰,迹旣未著,重施重罰,姑令補外,使之自新,可矣。臣則更無可議云云。臣等以爲,裁抑鎭定,固是好意,只請補外,亦爲得中,左相之意旣如此,雖未同議,可以簡通,構草垂畢,左相出來,覽過之後,臣等揀去數句而入啓矣。及聞竄囚之命,臣等妄意,以言語無迹之事,遽加重典,恐人心驚擾,朝著未安。區區過憂,實在於此,非以羅萬甲,爲無暇之地,病痛雖多,長處亦多。臣等所見如此。故旣承下問,不敢不以曾前所知者陳達,臣等妄論之罪,至此而無所逃矣。況左相呈告不出,已有日矣,臣等亦安敢偃然行公乎?伏願聖明,俯察臣等耄聵昏僇之狀,亟賜遞斥,不勝幸甚。取進止。答曰,省箚具悉。〈卿等〉宜安心勿辭,速出行公。
以公淸監司南以雄辭狀,傳曰,勿辭調理察職事,回諭。
沈詻,以兵曹言啓曰,本曹雜色常木多在之時,訓鍊都監山三字缺常木,因都監啓辭,近年上下,而今則各色常木,三字缺久,至如宮闕修理價,四五行缺出,便當。敢啓。傳曰,依啓。
八九字缺七月十六日晝講時,知事李貴所啓,前者柳恒新爲吉州牧使,而來見臣曰,本州有一前官偸取官穀,至於一萬四千餘石云。其後權鑊下去反庫,則五千餘石,果爲自取,其餘九千餘石,則亦皆費用於私濫之事也。至於妓工之輩一人所給,或至十餘石,其文書皆在本曹。故戶曹令其道監司狀啓,本曹回啓內,吉州倉穀無面之數,幾至萬石,極爲警駭,某某人爲牧使時,有此無面,令本道詳査啓聞,以憑處置·啓下行移,則爲監司者,虛實間所當卽爲査聞,而已過三年,尙不啓聞,自本曹累次催促,亦無黑白,事甚駭緩,依前啓下事意,趁卽覈啓之意,更爲申飭移文,宜當。敢啓。傳曰,依啓。前後監司及守令,竝爲先推考。
正言尹棨來啓曰,臣等以宮家免稅事,累月力爭,而天聽愈邈,一向牢拒,此豈聖明如流之美哉?當今稅入日縮,而邦本偏苦者,實由於此。殿下親親之意雖切,獨不念國家之存亡乎?失今不罷,則其流之弊,日滋月蔓,終至於國不爲國而後已。請勿留難,亟賜一兪。陽陵君許,怪妄無狀,有何知識,可以議禮?而敢執前論,復投妖疏,壞朝家已定之禮,爲自己逢迎之地,其心所在,斷可知矣。不可不深惡而痛懲,請命削奪官爵,門外黜送。王者之待下,必須施怒中節,用罰得宜,然後可以服人心矣。如或發不中節,而用不得宜,則雖欲圖治,是猶治絲而棼棼也。四五行缺終年論執,決無允從之理,十餘字缺殿下哉?請加三思,還收羅萬甲中道付置之命。
大司諫全湜,以臣於初八日拜表大禮,重患暑癨,不得進參,方在應推之中,則決難忝冒言地,引嫌而退,旣已不參大禮,在於應推之中,勢難在職,大司諫全湜,請命遞差。答曰,不允。遞差事,依啓。
掌令兪省曾來啓曰,臣等爲今日之事,保邦安民爲急,當深惟其利害,就其大者,可也,其曰免稅之害,殿下以爲非大者乎?殿下如欲保邦安民,諸宮之免稅,決不可許之也。假使出於地而無窮,必用之有節,然後財可足矣。況國家之稅入有限,宮家之所免無已,齊民之冒屬,田結之漸縮,州縣之受害,有不可勝言,則殿下何獨爲諸宮,而不爲國家生民計乎?噫,臣等言目睹之弊,則殿下敎以勿煩,言耳聞之事,則殿下猶恐失實,咫尺之下,情意不孚,進退之際,爲人嗤點,今日臺官,亦可愧乎?臣等雖無狀,殿下旣置之言地,則可用者快允從之,不可從者明言斥之,殿下何憚不爲,而徒引日相持,如是泛泛哉?今臣等之論執,至誠所在,斷無他意,請勿留難,亟賜允兪。陽陵君許,怪妄無狀,國人之所共知也。有何知識,妄議大禮?曾倡怪論〈事〉,幸免邦憲,今者更鼓前說,眩亂是非,其心所在,斷可見矣。請命削奪官爵,門外黜送。臣等昨承聖批,雖終年論執,決無允從之理,臣等誠未上孚,言不見信,而有此下敎焉。臣等相與慙懼,不知所達。苟殿下之四字缺過中,則雖晷刻暫時之間。四五行缺
洪命耉,以吏曹言啓曰,八九字缺爲之?敢稟。傳曰,明日爲之。
校理趙泂上疏曰,臣誠惶誠恐,頓首頓首,謹百拜,上言于主上殿下。伏以,臣今者猥除京試官,將下嶺南,宜若歸覲老母,而顧試所則左道榮川,臣家則右道居昌地也。榮川之去居昌,幾乎三日程,於法決不可枉道往來。臣之私情,姑亦不足言者,第念臣母,自春喪女,沈痛成疾,常在床褥云。今若聞臣來在同道,則朝夕之望,必倍於前,而病必有因是而轉劇者矣。臣之私慮,豈有旣乎?伏願聖明,俯察臣懇,許臣畢事後,卽自其地而歸省病母,則天地之恩,不啻厚重。且臣母孤寄他鄕,衰病日甚,加以與臣離違,常抱戚戚之懷,臣之此計,實切於將母而來也。嶺路間關千里于畿,日字遲速,誠難逆料,臣恐不免於復命後時之罪也。臣誠怵迫,敢昧萬死以聞。傳曰,依願施行。已上燼餘
上在慶德宮。停常參·經筵。
沈詻啓曰,明日常參·經筵。取稟。傳曰,停。
有政。吏批,兼判書金尙容病,參判吳百齡進,參議李敬輿病,左副承旨尹知敬進。
吏批啓曰,判書臣金尙容,參議臣李敬輿,俱以病不來,小臣獨政未安,何以爲之?傳曰,仍爲之。
沈詻啓曰,慈殿四五行缺
傳于尹知敬曰,擧動時刻,五六字缺洪命耉曰,近來政事紛紜,極爲不當,分明實病外,托病圖遞之類,竝勿捧入。
以禮曹慈殿擧動時刻付標單字,傳于洪命耉曰,退定。
傳于洪命耉曰,漆原挈家乎?問啓。問于吏曹,則漆原縣監,不得挈家云矣。
徐景雨啓曰,榻前啓辭,如有擧行條件,則罷出後,注書卽爲抄書,呈于其日入侍承旨磨勘,承旨仍爲分付于各該司。故惟擧行條件,出于朝報,其他所陳說話,雖緊重之事,自前不出于朝報矣。近來入侍之臣,或以其所啓之辭,通于注書,使出朝報,而新進注書。且未解前例,出于朝報,傳播中外,雖非當按之事,實無嚴密之意。況其文字間或有未瑩處,以致外人疑訝,亦甚未妥。今後則如非擧行條件,凡筵中啓辭,依舊例勿出朝報事,捧承傳施行,何如?傳曰,依啓。當該注書推考。
左議政金瑬再度呈辭。不允批答,王若曰,卿何恙請急之章,至於再耶?卿之秉心之公,予知之矣,卿之矯弊之志,予知之矣,卿之爲國任怨者,予知之矣,卿之卓然自樹立,不爲流俗所移者,予知之矣。予之知卿,可謂周而深,卿胡不思坐鎭之道,而遽效匹夫倖倖之迹耶?噫,予自忝位以來,刺見朋黨之可惡,必欲罷之,必欲塞之,廷臣之微有偏心者,欲發而罪之,政事之或徇私者,欲擧而革之,俯察臣隣曰,其誰能體予意,而以正我朝廷耶?卿於是作予股肱,而無一毫或貳予極者,予欲罷朋黨之計,庶幾十八九成矣。予之任卿之專,倚卿之重,其不在玆乎?雖有人言之百車,胡得焉?矧今五六字缺主我事機之變,朝夕而四行缺館校理趙絅製進。四字缺擧動擇日,何至今不爲入啓乎?
以二三字缺擧動改擇日單子。傳曰,二十三日後擇定。
洪命耉,以摠戎廳言啓曰,本月十四日晝講時,因臣所啓承傳內,特進官李曙所啓,前者戰馬看擇,司僕寺備給馬料事,伏承下敎。臣與張晩相議,外方分養馬上來,則隨卽看品,擇其可合於戰馬者,放養於箭串,始則六十餘匹,而今則更擇爲五十匹矣。馬料則雜以黍粟備給,喂養過冬之資,分投騎戰之人,何以爲之,上曰,卿軍官中可合之人,擇用可矣。李曙曰,臣軍官中可合者,僅二十餘人,退與兵判相議,禁軍中可合之人,亦爲擇用,何如,且古有驍健號,依此例,令兵曹別擇,亦似宜當。且於武將堂上嘉善中,擇爲大將,使之逐日馳騁鍊習,隨其最純者論賞,着實爲之,何如,上曰,若數多則可以驍健別擇,而今則其數不多,姑以卿軍官及禁軍中可合者爲之。且定將亦宜精擇,如柳孝傑之勇猛可以臨亂先登之人爲之,馬亦不能盡爲善走,擇其善走者爲之。且卿軍官亦未必盡爲可用,不可用者,則不可爲也。且出外大將等軍官中抽出用之,可也。又傳敎內,在京他衙門軍官中,亦爲抄擇事,傳敎矣。所給馬匹,則已令司僕寺,多定養馬,出送箭串,而輪回調馴矣。騎馬壯士,則不可不極擇以授,臣軍官中可合抄者,只是十七員,其餘各廳軍官,則雖有勇力之人,二字缺聞見難的,同等衙門,題名抄擇,事體未安,三四字缺從其有無,多少間指四五行缺日馬料題給之意,敢啓。傳曰,依啓。其中驍勇,卿亦聞見抄出。
持平吳達升來啓曰,宮家免稅之弊,臣等論之已盡,而殿下拒之愈固,未知殿下以爲宮家之稅,〈不〉必當免,而國家生民之利害,不在於此耶?抑雖知其可罷,而拘於私意,不得自由耶?臣等不勝悶鬱,不勝痛歎焉。凡事有公私有輕重,臣等之所爭者公也,殿下之所難者私也。公私之分,輕重懸殊,殿下安可以私掩公,强拂群情,至於此也?請勿留難,亟賜一兪。陽陵君許,怪妄無狀,國人之所共知,有何知識,可以議禮?而曾倡怪論,幸免邦憲,今者更鼓前說,眩亂是非,其心所在,斷可見矣。請命削奪官爵,門外黜送。臣等將羅萬甲不可施罰之意,論列已盡,而尙未蒙允,臣等竊惑焉。凡人有罪,必得其實狀,然後以其罪罪之,安有勒定罪目,遽加重典於形跡未著人者哉?臣等非敢有一毫爲萬甲地,只爲聖明之過擧,不得不匡救,國家之用法,不至於過中也。請亟還收中道付處之命。答曰,更勿煩瀆。
正言尹棨來啓曰,臣等以宮家免稅事,累月力爭,而天聽愈邈,臣等實未曉聖意之所在也。方今稅入多漏,經費日匱,加之以師旅,重之以飢饉,與數三字缺太平之時,大相不同。設令四行缺有所親愛而僻焉者乎?失今七八字缺亟賜允兪。陽陵君許,怪妄無狀,有何知識,可以議禮?而敢執前論,復投妖疏,壞朝家已定之禮,爲自己逢迎之地,上以探試聖意,下以熒惑人聽,不可不深惡而痛懲,請命削奪官爵,門外黜送。臣等以羅萬甲事,累日連章,極知其瀆擾,而不能自已者,實爲殿下之用罰,或失其中正之道也。用罰不中,則人無所措手足,而啓後來無窮之弊。萬甲之被罪輕重,固不足言,而其爲聖明之過擧,爲如何哉?臣等所論,非敢有一毫他意,只欲納吾君於無過,而聖批牢拒,一至於此,此豈聖明如流之美哉?請更加三思,還收羅萬甲中道付處之命。答曰,更勿煩瀆。
傳曰,漆原縣監,他邑守令相換。
吏批,李植爲知製敎,徐景雨爲通政大夫承政院左承旨知製敎兼經筵參贊官春秋館修撰官,尹知敬爲通政大夫承政院右承旨知製敎兼經筵參贊官春秋館修撰官,李景奭爲通政大夫承政院右副承旨知製敎兼經筵參贊官春秋館修撰官,李顯英爲嘉義大夫行司諫院大司諫兼同知春秋館事,柳景緝爲通訓大夫行司憲府持平。外,李岦爲通訓大夫行漆原縣監,南斗極爲通訓大夫行龍安縣監者。
兼兵曹判書臣李貴箚曰,伏以,臣本愚妄,苟有所懷,輒陳無隱,非徒聖明之所洞燭,亦國人之所共知也。臣與左相金瑬,雖四五字缺有些少相爭之事,豈可四行缺爲窮源之論,敢以羅萬甲七八字缺陳啓之際,自不覺其有責備大臣之語,小臣區區之慮,只冀朝著之和平而已。豈有一毫他意於其間哉?今者相臣,引臣所啓之辭,以至辭免,而措語極嚴,臣罪至此尤大,請亟正臣罪,以安大臣之心。答曰,省箚具悉。卿其安心行公。
行弘文館副提學趙翼疏曰,伏以,臣自前秋以來,以犬馬之疾,仰瀆天聽,不知其幾,非不知瀆擾之爲罪,誠以疾病之沈痼,職事之不可曠也。殿下屢下加由之命,亦非不知臣之有疾也。徒以不知臣之無似,猶欲置之朝列,而不忍以疾病棄之,令其更得數月之暇,而調治之也。臣以至庸極陋,最在人下,而天眷至此,犬馬被人之憐,猶能知感,人臣得此於人主,其感激當如何哉?非臣滅身所能仰報。臣自蒙加由之命,不敢更言病,欲待其稍歇,黽勉出仕,豈料前症未差,而新症又生?自七八日來腫發臍傍,初則似非甚重,謂其自當消散,三四日來腫勢漸重,膚堅色赤,至如一掌之大,時時刺痛,屈伸牽引,坐臥不能任意,其勢必至成膿,差復之期,難望於旬日之內。竊念臣之病伏,今已累日,而意外新症,其重又如此,帶職退伏,使職事常廢,雖在凡官,尙且不敢,況經幄之重,不可一日曠者乎?非但於臣私分,罪戾日深,在於聖明無曠庶官之道,豈容如是?伏願聖明,察臣疾病連仍,供職無期,而經幄之重,不可久曠,亟命遞免臣職,不勝幸甚。臣無任悶迫惶恐。謹昧死以聞。踏啓字。已上燼餘
上在慶德宮。停常參·經筵。
下直,吉州牧使崔衎,乫坡知僉使韓震英。
沈詻啓曰,明日常參·經筵,取稟。傳曰,停。
行大司憲洪瑞鳳啓曰,臣年來疾病,種種侵尋,殆不得自支,數日前跌仆傷足,三四字缺方劇。夢寐之外,特紆三四字缺悚惶感激,靡所自容,義當三行缺
持平柳景緝啓曰,頃於八九字缺臣適有狗馬之疾,不得進參,方在應推之中,決難冒居,請命遞斥臣職。答曰,勿辭。
徐景雨啓曰,大司憲洪瑞鳳,持平柳景緝,再啓煩擾,退待物論。傳曰,知道。
以慈殿擧動改擇日。傳于沈詻曰,太遠,更以稍近日抄擇。
沈詻,以禮曹言啓曰,以慈殿擧動改擇日。傳曰,太遠,更以稍近日抄擇事,傳敎矣。問于日官,則二十二日不吉,自二十三日至二十六日,俱有所忌,二十七日外無吉日,只二十一日平吉云,而觀此雨勢,明日開霽,似不可必,雖或開霽,積雨之餘,道路泥濘,必不便於擧動,何以爲之?敢稟。傳曰,知道。然則定於二十七日。
傳于徐景雨曰,今下弓矢,乫坡知僉使韓震英給送。
掌令申達道來啓曰,臣等聞知無不言,臣之忠也。聽納如流,主之明也。聖明置臣等於言地,臣等亦以言爲責,旣知免稅之爲弊,不得不極言力爭,而聖批一向牢拒,此豈如流之美哉?三思一兪,爲臺諫啓達之恒譚,不允毋煩,乃聖明批下之常規。下以虛文而爲供職之能事,上以虛文而爲制治之良圖,以此謀國,其何能濟?萬事之不競,無足怪也。國事之委靡,勢使然耳。昔吳起戰國之一名將耳。要爲富强,捐不急之官,罷宗族疎遠者。宗族猶可以罷,況於免稅耶?目今染齒伺釁,南徼有可憂之幾,奴賊恐喝,西關無可恃之兵,只憑財二三字缺無事,而又況毛營易將,事幾異前,徵兵六七字缺必至,而民窮已極,財力殫竭,四行缺作逢迎之態,誠可惡矣。請命削奪官爵,門外黜送。臣等將羅萬甲事,連日陳啓,瀆擾之罪,在所難免。殿下之於萬甲,用罰失中,以致物議紛然,轉輾相仍,巖廊之上,鼎席不安,殿下求以淸朝著,而適以擾之,此豈淸時之美事哉?使萬甲實有朋比專擅之罪,則處以流竄,誰曰不可?惟其罪逆未著,而遽加重律,大非聖人稱物平施之道,而日後無窮之弊,有不可勝言。請還收羅萬甲中道付處之命。大司憲洪瑞鳳,以年來疾病,種種侵尋,數日前跌仆傷足,浮痛方極,特紆新渥,拜謝之不暇,而未堪步趨,冒昧呈告,病勢稍減,今始出肅,逋慢之罪,實在身上。本府之官,不得仍兼禁府,而臣之曾帶知義禁府事,時未減下,不可苟冒,引嫌而退。跌仆傷足,仍爲呈告,病勢稍減,旋卽出肅,少無逋慢之失,兼帶知義禁,雖未減下,自當有處置之規,尤無可避之嫌,大司憲洪瑞鳳,請命出仕。持平李景緝以拜表擧動時,有病不參,決難冒居,引嫌而退。適有疾病,不參擧動,勢雖使然,而方在應推之中,不可出仕,持平柳景緝,請命遞差。答曰,不允。出仕事及遞差事,依啓。
正言尹棨來啓曰,臣等將免稅事,累月連章,陳列已盡,而殿下拘於親愛之私,强拂公共之論,臣等相與抑鬱焉。夫免稅之事,不爲定限,而任其所爲。故宮家二三字缺占土地,而獨享殷富者,固無足怪,而齊民之五六字缺因緣冒屬者,如水就下,四行缺不可不深惡而痛懲,請命削奪官爵,門外黜送。臣等以羅萬甲事,逐日陳章,極知其瀆擾,而終不能自已者,誠爲殿下之用罰,或失其中正也。用罰不中,無以服人心,人心不服,無以鎭國家,起端雖微,流弊必大。今此羅萬甲之罪,旣曰實迹未著,而至於中道定配,用罰不中,孰大於此?請更加三思,還收羅萬甲中道付處之命。答曰,不允。
洪命耉,以吏曹言啓曰,臺諫有闕,政事何以爲之?取稟。傳曰,明日爲之。
洪命耉以左議政金瑬呈辭不允批答啓曰,此不允批答安印,請出寶。傳曰,知道。
議政府左議政金瑬身病,三度呈辭。不允批答。王若曰,大臣之職,百責所歸,綱紀朝廷,欲其調劑鎭定,經綸邦國,欲其協和平章,審權衡而序群倫,謹繩墨而裁庶物,嚴而有制,知無不爲,作其股肱心膂,屹如棟樑柱石。惟卿實膺圖任,惟予庶幾仰成,顧倚毗毗,誠於斯爲重,而進退之義,容可自輕?矧艱難扤捏之時,佩休戚安危之義,方注意而共濟,胡引疾而累辭?雖潔身之風,可激浮俗,奈許國之志,忍棄眇躬?至懷已罄於前言,遐心兼回於今日,所辭宜不允。故玆敎示,想宜知悉。知製敎侍講院輔德呂爾徵製進。
徐景雨,以都摠府言啓曰,今日入直軍士,當爲中日習射,而雨勢不霽,退行之意,敢啓。答曰,知道。
以進賀兼謝三四字缺忔書狀,已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
有政。
吏批,兼判書金尙容進,參判吳百齡進,參議李敬輿病,都承旨金壽賢進。
兵批,兼判書李貴進,參判崔鳴吉未肅拜,參議一字缺楘進,參知鄭百昌進,左承旨徐景雨進。
吏批三四字缺大司憲洪瑞鳳曾兼知義禁府三行缺勿拘常規,鐵山府使爲先薦望,四五字缺勿拘常規,鐵山府使爲先薦望之意,郞廳卽往二三字缺體察使處,則非但呈辭,方在待罪中,不敢薦望,惶恐戰慄,罔知所措云。敢啓。傳曰,知道。不可久曠,自曹差出。
傳于吏批曰,新豐君張維,羅州牧使除授。
吏批,朴鼎賢爲兼知義禁府事,南以恭爲嘉善大夫戶曹參判兼同知義禁府事,崔鳴吉爲奮忠贊謨立紀明倫靖社功臣嘉義大夫兵曹參判完城君,李溟爲嘉義大夫刑曹參判,洪瑞鳳爲奮忠贊謨靖社竭忠效誠炳幾寧社功臣正憲大夫行司憲府大司憲兼知春秋館事同知經筵事益寧君,李基祚爲通政大夫禮曹參議知製敎,姜碩期爲通政大夫弘文館副提學知製敎兼經筵參贊官春秋館修撰官,金聲發爲通訓大夫宗簿寺正,李昭漢爲通訓大夫行弘文館副應敎知製敎兼經筵侍讀官校書館校理漢學敎授惠民署醫學敎授,柳昌文爲通訓大夫行戶曹正郞,金奉祖爲通訓大夫行司憲府持平,李景曾爲通訓大夫行司諫院獻納知製敎,崔惠吉爲中訓大夫行弘文館副校理知製敎兼經筵侍讀官春秋館記注官,閔汝纘爲通訓大夫行社稷署令,鄭維誠爲奉直郞行禮曹佐郞,柳景緝爲通訓大夫行成均館典籍。外,張維爲奮忠贊謨立紀靖社功臣資憲大夫行羅州牧使新豐君,金得振爲通政大夫行鐵山都護府使,一字缺慶胤爲奉正大夫行保安道察訪。
兵批,趙二字缺爲嘉善大夫行龍驤衛副護軍,三行缺以臺諫之言,爲不必從歟?旣知七八字缺旣置言官,則言不可不從也。知其弊而四五字缺言官而不用言,臣等竊怪之竊惜之。自古天下之危亡,未有不由於弊積而不能祛也。言切而不能用也。臣等逐日陳啓,非樂於紛擾也,庶幾改之,惟日望之。伏願殿下,深惟遠大之計,勿爲姑息之政,亟命革罷免稅。陽陵君許,怪妄無狀,國人之所共知也。有何知識,可以議禮,頃倡怪論,幸免邦憲,而今者更鼓前說,熒惑聽聞,眩亂是非,逢迎之態,誠可痛矣。請命削奪官爵,門外黜送。罪有輕重,律有輕重,罪重而處之以輕律,固不可也,罪輕而處之以重律,尤不可也,輕重易處,罪非其律,則人心不服,而將無所措手足矣。羅萬甲之罪,實迹未著,而遽加重律,殿下於此,可謂處失其當,而輕重易處矣。臣等極知瀆擾之未妥,而不欲使聖明之世,有此過中之擧,啓後日無窮之弊耳。請還收羅萬甲中道付處之命。答曰,不允。
正言尹棨來啓曰,臣等將免稅事,累月連章,陳列已盡,而殿下拘於親愛之私,强拂公共之論,臣等竊爲殿下惜之。夫免稅之數,不爲定限,而任其所爲。故宮家之廣占土地,而獨享殷富者,固無足怪,而齊民之欲逃賦役,而因緣冒屬者,如水就下矣。如今不罷,漸至滋蔓,終至於國不爲國,則殿下雖欲盡親愛之道,而免宮家三行缺削奪官爵,門外黜送。臣等以羅萬甲事,逐日陳章,極知其瀆擾,而終不能自已者,非敢有一毫私意二三字缺用罰不得其中也。夫用罰不重,無以服人心,人心不服,無以鎭國家,起端雖微,流弊必大。今此萬甲之罪,旣曰實跡未著,而至於中途定配,用罰不中,莫大於此,而天聽邈然,一向堅執,其於改過不吝從諫如流之道,恐不當如是也。請還收羅萬甲中道付處之命。答曰,不允。
以備忘傳于徐景雨曰,本月晦間,欲爲親臨閱武,此意言于該曹。
徐景雨,以扈衛廳言啓曰,前則領率者多,故入直不至頻數,今則出外者多,故番次數回,似爲難支,依所啓施行事,傳敎矣。大將具宏及堂上申慶䄄·宋英望外任之後,皆未代出,今當代出,而靖社功臣中可合之人,竝爲別單,伏候聖揀。傳曰,知道。堂上勿爲加出,功臣中可合人數員,稱以別將,屬于左相·兵判等處,使之輪回入直,可也。
徐敬雨,以備邊司言啓曰,七月十六日晝講時,檢討官崔有海所啓,丁卯胡變時,我國愚民,不能預避,多被搶擄,今在賊中者,不知其數。朝廷使其族屬,各自贖還,故有持其族屬之書信而入去者,則胡人以爲奇貨,先索于價,極其刁蹬,以此不得一一贖還,誠爲矜惻臣意以爲,今者賑恤廳餘木千餘同,輸入于二字缺邊,以補軍餉云。此固急務,而若以此米布,與胡人成約,二字缺使之贖還被擄之民,則虎穴餘喘,庶幾復見三行缺右議政李廷龜所啓,近來成均館官大司成,則極擇名望俱隆者,故今之大司成,則二字缺其職矣,其下如司藝·直講,則或以侍從差出,未久旋遷他官,不能久在其任,何暇責其有勸課士子之效哉。若自今後,爲兼官,如司藝·直講諸官中各一員,以兼職設置,極擇名官爲之,雖遷他官,而兼職則仍帶,使之久於其任,專意敎導,則庶有益矣。上曰,此事似爲便當,更議爲之事,傳敎矣。司藝·直講中各一員,以兼職設置,雖遷臺侍,兼職則仍帶,使之久任,專意敎導,其於勸課士子之道,似甚便益,而但事係新規,自本曹不敢擅斷,議大臣定奪,何如?傳曰,允。
沈詻以宗簿寺官員以都提調意啓曰,璿源錄加書二件,分藏于江陵及太白山事,啓下後,自今年四月始役,今已完畢,寶牒亦當別件謄寫,一時分藏,而本寺元無草冊,只正案一件,藏在江華本寺,郞廳給馬下送,謄寫以來,宜當。而史庫至重,非該司官員,所〈不〉敢獨爲開閉,春秋館官員,亦爲一時發送,似當。敢啓。傳曰,依啓。
沈詻以司僕寺官員以提調意啓曰,各道場馬,三年一次驅點烙印,自是恒規。而黃海道則癸亥年點馬後,丙·丁·戊三年,連有事故,不得驅點,事甚疎漏。且有馬匹捉出分賞之典,點馬別監,前期差出,卽時具事目發送,宜當。公淸道則今年亦當驅點,而道內場馬,非徒元數不多,以三四字缺田擲奸事,判官安埈方爲下去,又令點馬,六七字缺之弊,今姑停行,專責監牧官。此下缺。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,只晝講。
行大司諫李顯英啓曰,螻蟻微臣,遭遇聖明,六七年來,屢冒匪據,終蔑絲毫,厚招物議,罪大四五字缺居常凜凜,不意今者,三四字缺涵,復申寵命,仰慄俯愧。三行缺
洪命耉,以扈衛廳言啓曰,堂上七八字缺臣中可合人數員,稱以別將,屬于左相·兵判等處,使之輪回入直可也事,傳敎矣。別將差出事,問于左相金瑬,則方在呈告中,不能爲之云。待左相出仕後,差出之意,敢啓。傳曰,知道。
洪命耉,以工曹言啓曰,本曹各殿進上諸上司進排之價及曹中所需,專靠於匠人價布,其該用木綿,一年通計,則多至八十九同零數,而丙寅條價布,全數蕩滌,已捧者移施行於戊辰之條。故自春以後,絶無來納者,逐朔之用,將至匱乏。臣等竊伏惟念,收捧一年之價布,僅繼一年之用度,旣有蕩滌之令,今難更議,而本曹所需,則不可以蕩滌而廢闕,辦繼無路,極爲悶慮,合有變通之擧,令備邊司斯速處置,何如?傳曰,依啓。
傳于沈詻曰,明日晝講,完豐府院君李曙入侍。
徐景雨,以兵曹言啓曰,備忘記本月晦間,欲爲親臨閱武,此意言于該曹事,傳敎矣。令日官擇日,則來八月初一日爲吉云。依此施行,而郊外若設習陣,則觀武才當於罷操後設行,而觀武才應入之員,似當出試官初試入格者,書啓,而宗室·文臣,亦爲入射乎,何以爲之?敢稟。傳曰,依啓。宗室·文臣,亦令入射。
徐景雨啓曰,左副承旨李景奭同姓七寸叔前兵使李惟誠身死,服制已爲四日,出仕,何如?傳曰,依啓。
正言尹棨來啓曰,三行缺欲逃賦役,而因緣冒屬者,如水就下矣。四五字缺怨歸公家,失令不罷,弊將安救?請勿留難,亟爲革罷。臣等以羅萬甲事,逐日交章,極知其瀆擾,而終不能自已者,誠爲殿下之用罰,不得其中也。用罰不中,無以服人心,人心不服,無以鎭國家,起端雖微,流弊必大,今此萬甲之罪,旣曰實迹未著,而至於中道定配,用罰不中,孰大於此?請還收羅萬甲中道付處之命。官爵之高下自懸,內外之輕重亦殊,而昨以新豐君張維,特授羅州牧使,除目一下,朝野共駭,衆言汹汹,咸謂坐論羅萬甲一箚。臣等相顧回惶,亦不敢不以爲言也。仍念張維,策勳盟府,受委文衡,際會之盛,迥出臣隣,感激不世之遇,知無不言,言無不盡,是維之所蓄積也。今此羅萬甲事,大臣建白,慮在防微,只請補外,而以形迹未著之事,遽下遠竄之命,刑章失中,人心不寧,職在輔導之臣,焉能默默而已也?維之上箚,固其所也。勳臣辰告之章,曾未批下,竟至中寢,其於待重臣之道,已爲落莫,而千里南荒,反下左貶之音,原箚未下,雖未知措語之如何,要其微意,不過納吾君於無過,使國家擧措,歸於中正而已。寧有一毫私意,有所左右也?眷注如維,不得一言匡救,則在廷之臣,孰敢爲殿下敷其心腹哉?誠信未孚,疑阻先形,大非二三字缺之美事。請亟還收張維補外之命。保安四五字缺慶胤,行己悖戾,曾通仕籍,三行缺羅茂松事,依啓。
徐景雨啓曰,臣六七字缺調,去六月朔,江原道二字缺殿進上監捧,則各種物件,或欠或腐,而至於餘項魚,不滿其數,所見極爲駭愕,具由請推矣。今見本道監司尹履之公緘,則有曰,欠縮事,似無其理,而持去人或不能善爲周旋,以致如此,遂使藩臣赤心享上之意,反歸不謹云云,其意以爲,無所欠所腐,而持來之人,不能私圖於本院,以致生事也。臣以監捧之員,不勝慙悚,伏地待罪。傳曰,知道。其言過矣。勿爲待罪。
掌令申達道來啓曰,繼治世者,其道同,繼亂世者,其捄異。今之免稅處,卽昏朝時所謂諸鎭,而爲弊甚鉅。殿下龍潛之日,獨不聞諸鎭之弊耶?殿下承大亂之後,必須痛掃其迹,大爲更張,然後乃可爲國,而獨於免稅一事,堅執至此,民生困而莫之恤,國計縮而莫之念。此臣等之所以逐日籲呼,不得請則不能已也。伏願殿下飜然改圖,勿許免稅。罪有輕重,而律有輕重,罪重而處之以輕律,固不可也。罪輕而施之以重律,尤不可也,輕重易處,罪非其律,則人心不服,而將無所措手足矣。羅萬甲之罪,實迹未著,而遽加重律,殿下於此,可謂處失其當,而輕重易處矣。臣等極知其瀆擾,而不欲使聖明之世,有此過中之擧,啓日後無窮之弊耳。請還收羅萬甲中道付處之命。三行缺自陷於欺罔之理哉?維若有十餘字缺當降明旨而切責之,使維知過服罪之不暇,四五字缺臣僚亦得以相警也。今者旣無罪狀之可名,而殿下遽施降黜之典,朝野瞻聆,莫不竦駭,臣等深恐人心轉益不安,而鎭定無期也。請加三思,還收張維羅州牧使除授之命。新除授持平金奉祖,今在慶尙道安東地,請斯速乘馹上來事,下諭,依前例府書吏給馬下送。答曰,不允。張維除拜外任,未爲不可,更勿煩瀆。書吏下送事,依啓。
洪命耉啓曰,李慶胤遞差事,命下矣。臺諫方以罷職不敍論啓,遞差承,傳不得捧之矣。傳曰,知道。
傳于洪命耉曰,慈殿寶外匣,無於亂離時,趁擧動前造入。
議政府領議政臣吳允謙,右議政臣李廷龜箚曰,伏以,臣等伏聞昨日以張維,特除羅州牧使,臣等竊不自勝其惜才之心也。臣等昏耗,不能知人,嘗以張維之文章才學,爲今之第一流,謂宜朝夕經帷,常備顧問,不料遠補湖外之命,遽出於群情之所不到也。以方任大學士,降宰百里,此前未聞之擧也。抑張維合有罪過,可以行遣,而無所顧惜乎?臣等實未知聖意之所在也。況近年以來,事三四字缺隣之撰,盡出其手,備諳事機,明白通暢,當此二三字缺虞之日,陳辨酬應,辭命爲重。臣等區區五六字缺不但在於政體之失宜以下缺。已上燼餘
上在慶德宮。停常參,有晝講。
沈詻啓曰,明日常參·經筵,取稟。傳曰,停。
左議政金瑬四度呈辭。傳曰,勿辭。從速出仕事,遣承旨敦諭。
尹知敬啓曰,臣承聖旨,傳諭于左議政金瑬,則以爲屢承遣近臣敦諭之二三字缺感激聖恩,不知攸達,賤疾一向沈痼,三行缺入直軍士,中日習射,請出標信。傳曰,知道。
洪命耉,以兵曹言啓曰,兵法曰,香餌之下,必有死魚,重賞之下,必有死士,振作士氣,使之親上死長,豈無聳動之方乎?祖宗朝振作士氣之擧,載在法典,猶可祖述擧行,而宣祖朝各樣才藝各別勸奬之規,昭在謄錄,抄出而成冊,二件依上敎入啓之意,敢啓。傳曰,知道。
洪命耉,以兵曹言啓曰,今此觀武才規矩單子,五技落點矣。今當預爲初試入格者,使之入參,而初試規矩,亦例以啓下單子中技藝試取矣。今則五技竝入後許試乎?雖一技入格者,亦令許試乎?何以爲之?敢稟。傳曰,依前例爲之。
洪命耉,以兵曹言啓曰,今此郊外習陣時,訓鍊都監軍兵,專數先詣敎場,水原軍兵二千名,今月二十八日本曹逢點,前後射隊事,左防禦使處,兵符標信下送之意,敢啓。傳曰,知道。
洪命耉以備邊司郞廳以摠戎使意啓曰,畿邑束伍軍,甲子年改團束後,連有事故,一未點閱今年則臣與本道監司中〈間〉不可不一番點視之意,榻前陳稟,則卿可往審,日期則臨時進退事,傳敎矣。卽今農務已畢,秋事尙早,乘此民閑之隙,來月初旬前擇日出巡計料矣。旣已出巡,則不可循例歷二三字缺官軍器及軍官私持軍裝機械,一一點閱,且有試二三字缺操鍊等事,其勢不得不遲延,畢巡之際,恐奪收穫二三字缺亦甚可慮。先往水原點視本府四行缺臨時更稟往審,宜當,六七字缺便云,故惶恐敢稟。傳曰,依啓。
正言尹棨來啓曰,當今痼弊,莫大於免稅,臣等論之已盡,而殿下拒之愈固,殿下之國事將日非矣。此路之開未久,而已至於數千結,則日後之滋蔓,據此可知,利入私門,怨歸公家,失今不罷,弊將安捄,請勿留難,亟命革罷。臣等以羅萬甲事,逐日交章,極知其瀆擾,而終不能自已者,誠爲殿下之用罰,不得其中也。用罰不中,無以服人心,人心不服,無以鎭國家,起端雖微,流弊必大。今此萬甲之罪,旣曰實迹未著,而至於中道定配,用罰不中,孰大於此?臣等所論,實出於公共,而聖批牢拒,愈往愈甚,其於改過不吝從諫如流之道,恐不當如是也。請亟命還收羅萬甲中道付處之命。官爵之高下自懸,內外之輕重亦殊,而以新豐君張維,特授羅州牧使,除目一下,朝野共駭,臣等實未知聖意之所在也。仍念張維,策勳盟府,受任文衡,際會之盛,迥出臣隣,感激不世之遇,知無不言,言無不盡,是維之所蓄積也。今此羅萬甲事,大臣建白,慮在防微,只請補外,而以形迹未著之事,遽下遠竄之命,刑章失中,人心不寧,職在輔導之臣,焉得默默而已也?維之上箚,固其所也,重臣辰告之章,曾未批下,竟至中寢,其於待重臣之道,四行缺請亟命還收張維補外之命。前察訪李慶胤,行己悖戾,曾通仕籍,累被重論,及授本職,物情共駭,豈可遞差而止哉?請命罷職不敍。傳曰,不允。李慶胤旣已遞差,不必罷職。
掌令申達道來啓曰,臣等將免稅之事,論列已久,辭已竭矣,意亦盡矣。不知更有所達,而亦不能自止者,誠以稅之免不免,而民生之苦歇分焉。國計之嬴縮係焉。殿下奈何不念民生之利害,國家之大計,牽於區區之小仁,而堅執至此耶?日望庶幾之改,不避煩瀆之嫌,請命亟罷免稅。臣等將羅萬甲事,連日陳啓,瀆擾之罪,在所難免。第人主之喜怒,不可以偏重也,賞罰,不可以過中也,殿下之於萬甲也,怒之偏重,而罰之過中,臣等竊恐人心不服,而將無所措其手足也。請還收羅萬甲中道付處之命。臣等昨蒙聖批,以張維除授外任,未爲不可爲敎,相顧錯愕,莫知其由。張維重臣也,自以受知聖明,際遇不世,有懷必達,言無不盡。頃日不避出位之嫌,有所陳啓者,蓋由於念及遺闕之致,豈有孤恩濟私,自陷於欺罔之理哉?原箚未下,雖未知措語之如何,而若其可斥之罪,則殿下當降明旨,嚴加峻責,使維知過服罪之不暇,在廷臣僚,亦得以相警也。今者旣無罪狀之可名,而殿下遽施降罰之典,人將曰,二三字缺之眷遇張維如此,張維之受知三四字缺而張維之無罪如此,三行缺以訓鍊都監言啓曰,二三字缺閱武之期不遠,軍兵等亦以盛暑連三朔免操,四五字缺進退之際,不無生疎之弊。自明日各將官,率旗隊總,時時敎習於慕華館,而金鼓吹打之聲,必徹入於大內,故敢啓。傳曰,知道。敎習於他處,可矣。
自昧爽至辰時,沈霧。申時,日傍有靑赤雲氣。夜五更,月暈沈霧。
兵曹參判完城君崔鳴吉疏曰,伏以,臣數年以來,屛迹避謗,公坐之外,絶不見人,朝家論議,邈不聞知,近日連接朝報,似有鬧端,而臣旣未詳顚末,何能與論是非?但見昨日政目,大提學張維,乃蒙特旨補外,臣於此不得不爲世道發長吁也。維之爲人,似無適時才用,而文章節行,冠絶儒林,求之古人,亦不多得。幸遭明時,致身卿相,政秉文衡,隆顯極矣。而旽旽退讓,自同布衣,門無雜賓,望高一世,可謂人間瑞物,席上儒珍,天固爲殿下生此人,而殿下用之不卒,反投之蠻瘴之鄕。維素多疾病,不耐煩刻,四五字缺撓吏事,他日生還,誠所難必。四行缺察臣情事,鐫臣職名,得令七八字缺齒丘壑,臣亦無憾。臣不任激切懇祝之至。謹昧死以聞。答曰,省疏俱悉。卿之辭職,似爲無據,勿煩可也。
吏曹參判吳百齡疏曰,伏以,臣之衰病,種種難堪之狀,難編以疏擧,而左邊偏虛,腰脅交痛之症,尤其最焉。頃者患痢臥痛,殆一旬餘,此等症候,乘時叢發,肅謝之後,作意運動,則半邊不仁,酸疼痲痺,日甚一日,殆不能支,多般治療,略不食效。人言,白川地有溫井,浴者多驗云,深欲一往以浴,幸其萬一之效,而浴必從容,可期見差,受由有限,難更遲留,況臣職名,又非閑漫之比,決不可一日曠者乎?伏願天地父母,特垂矜惻,解臣職名,俾得趁時下往,任意留浴,則不但微臣,庶有蠲除痼疾之望,抑亦聖上,實有恫瘝之仁,公私幸甚。答曰,省疏具悉。卿其勿辭,往來。
午時,上御資政殿。知事李貴,特進官李曙,參贊官洪命耉,侍講官金光炫,檢討官韓興一,記事官趙公淑,記事官尹坵,記事官李惕然入侍。上讀前受音一遍。光炫曰,上求大伾,下得碣石下,尤可考也之尤字,乃猶字也。上曰,似是尤字也。若然則校正時,何不改以猶字乎?光炫進講,自嶓冢導漾,止入于海。上讀新受音·釋各一遍。光炫曰,漢水南入于江,則此後缺江水也。至於東滙澤以下之說,以理勢觀之,則皆江三四字缺其說似然矣。然江·漢則大水也。禹不親往六七字缺不應如此謬誤也。東爲四行缺勢,則江·漢之水,各自入海,而以七八字缺或有所未盡也。光炫曰,以江·漢朝宗于海觀之,則似在兩水之各于海,而其實則漢入于江後入于海也。上曰,古人凡事,皆信實如此,天下之大,山水不應以傳聞誤記。古今彭蠡之名,或有不同耶?光炫曰,禹貢皆載大水,不獨彭蠡獨誤記也。上曰,漢行之源,行幾里入于江耶?光炫曰,漢出於嶓冢,江出於岷山,會於楊州之境,則必是千里之外矣。貴曰,左隴·蜀右彭蠡,則所謂彭蠡,在何地耶?上曰,此言三苗之險也。講訖。貴曰,束伍軍乃大段兵政,當趁此時爲之,下問大臣,如何?上曰,前日已定之事,不必今日更議。曙曰,取見甲辰年軍籍,則通八道十三萬,而雜色軍兵十二萬也。今之束伍,通軍士奉足而言也。國中軍數,色目混雜,不能詳知也。貴曰,兵農異制,則徵兵之際,農自輸糧,事甚便好也。上曰,因慶尙監司狀啓,京畿正軍事,亦議之矣。曙曰,近因騷屑,兩南姑停之矣。上曰,嶺南之附近作隊,勢未可易爲之,而至於湖南,則又大誤,四十三色,先爲抽出,甚不可也。曙曰,全羅之軍戶一萬六百,而合出身新選定甲,則萬四千矣。上曰,出身則不在數內矣。貴曰,三國則兵强矣。今之兵弱者,三四字缺盡投於私家也。丁酉年間金堤之人生存者,盡錄三四字缺小臣搜出二千餘名矣。其後許筬爲監司,五六字缺欲更令査出他邑軍矣。四行缺從事官下去時,以免講事,多失軍矣。貴曰,三四字缺可講校生而已。上曰,爲慮此事,定爲別規送之,其後更令査覈,則以無啓之矣。貴曰,二十餘年無推才,而雖以私賤,爲兼司僕,過二等之後,則更以他人代之,七百餘遞兒,爲飢民所食之資,至於原從功臣,亦無數,甚鉅弊也。曙曰,諸軍人必取才而後,升定虜衛,可也。貴曰,必射百二十步,定禁軍,不以關節爲之,而必依大典可行矣。鄕居品官,絶不爲軍保,必大立紀綱,以案付軍士,定爲正軍,以雜色軍爲束伍,以勇健者爲戶首,使之各其番習陣,徵兵時則正軍上來,爲當,而今制則不然。上曰,無綱領而然矣。當初徵兵時,案付正軍,竝爲抄送事,亦當下諭。而其時只知束伍,不及於他軍也。別作隊伍,似爲非便,從當議定。上謂曙曰,畿邑之軍,卿操鍊已久,而國家多事,尙未能一番視閱,今於農隙,欲一試之矣。曙曰,小臣之受此任,久矣。營將已作隊,今可以閱習,而親臨之擧,異於常時,習陣衣服旗幟,不可不鮮明也。坐作進退之節,亦不可不習也。八月初一日似爲太迫,更加閱習,十月望間,畢聚于京師,與都監軍合操,何如?上曰,日短之時,似不及一時合操,一分試於前,一分試於後,可也。江華·水原之軍,先令上來,而他邑軍士,則待秋收後視閱。水原軍已經李時白之鍊習矣。然必試之大處,一字缺知向方矣。上曰,水原·江華兩軍,合五千餘人,合操之乎?各試之乎?五六字缺設陣開營,遇賊擊賊,四行缺時白累年整頓,今雖上來,必不生疎矣。三四字缺張紳年雖少,人才也。必能善爲之。貴曰,扈衛廳領率軍官別將功臣中加出事,蒙敎矣。具宏等三人軍官,何以爲之乎?上曰,卿則李時白有將才,以時白爲之,而軍官則不爲加出,以三廳軍官,分屬各將,可也。曙曰,下三道則雖有水災,而或有豐稔處矣。六鎭則雨雹爲災,農事無形,北道之事,極可慮也。聞諸李溟,則一道如長蛇,輸糧極難,物力極蕩,大異於湖南云矣。上曰,不聞而可知也。曙曰,必勞北顧之憂矣。上曰,江原道之糧,已輸運而去矣。曙曰,蔘商人收買道內牛隻,轉賣於胡地,故李溟爲監司時,一切禁斷,使不得入境,至於管餉使所貿,亦不許刷馬。而新監司到任之初,不知首末,至於狀啓,而許給六七匹,所給雖小,爲弊甚大,此後切勿許給,何如?上曰,此乃及時除弊之事,更令廟堂議處。上曰,胡人以牛蓄爲財産,則此乃胡地之所産也。今乃切求牛馬,何歟?曙曰,北道之人,殺牛而禳病,胡俗亦然,至於捕貂時用之,婚娶時亦多用之,故如此切求也。貴曰,昨見領右相箚辭批答,則及於小臣事,小臣前日欲陳所見,而辭不達意,今此之事,聖上何以知之?大臣經筵官,皆以無朋黨爲言者,非爲欺罔也,以其實迹未著而言也。小臣之前所箚陳者,慮二三字缺朋黨之有漸也。所謂有漸者,年少之人,有出入三四字缺門者,或有不往者,不往者則四行缺直人也。聞慶徵殺人事,往于左相家曰,明日四五字缺出而果駁之,趙希逸又以風聞駁之,同儕之事,不爲庇護如此。南以恭雖是左相所薦,而百昌心腹之人也。不可不駁,故駁之也。羅萬甲使吏判不得措手足之語,乃交構之說也。吏判與萬甲,皆如一家,豈有疑阻之心乎?大槪此事,不過付之一笑,左相疑萬甲太甚,屢隱而後發之,上必以爲罪人斯得矣。聞左相亦悔之。見權濤曰,吾不知此事之至於此也。大槪,此一邊人久用事,而今至騷擾。張維之陳疏,非特爲一萬甲也,恐其有偏重之害也。在廷之臣,皆懷憂懼,小臣之前言朋黨者,慮其漸也。而張維言無朋黨,殿下必以維爲欺蔽也。張維前日請小臣罪,尹煌亦請臣罪,而二人來見臣,臣心釋然無芥滯也。李珥爲吏判時,大開門庭,廣迎賓客,錄其才品而用之。柳永慶當國,亦任意用人。李爾瞻專權,朝士之無恥者皆歸之,其後士大夫恥之不往權門,至於吳允謙及小臣之家,亦無往者矣。左相之意必以爲,見忤於士類,故士類不來見也,而亦無疑張維之心也。以大學士爲州牧,前所未有之事,小臣則狂言不足採,吳允謙·李廷龜及臺諫,豈皆萬甲之黨也?殿下之意,必以爲萬甲權重,故有此申救也。當此國家多事之日,乃勳舊一心圖濟之秋也。二三字缺不問朋黨,而以公道用人,可也。一小人出外,則國家之四五字缺誤知之,以稍知持身之人,而罪四行缺知而盡言不諱也。渠則奉母便養,固無四五字缺用法過中矣。許葑·宋應漑,則雖以言語被罪,在三四字缺惜,此則與此大不同也。萬甲與光炫·光爀乃死友也,豈有朋黨之理乎?光炫曰,萬甲動搖吏判之說,實不然也。臣父雖在政府,而臣不能問之父,父亦不言於臣,今後臣始聞之。頃者備局坐起時,三公在坐,臣父亦往,三公問於臣父曰,南以恭·李景稷,乃有才之人也,何不通於淸望乎?其後政,擬南以恭於大司諫,萬甲言於光爀曰,大監爲銓長,何不知物議乎,以恭之擬諫長,甚不可也。仍擧臣之字曰某也,何不以如此之言,達於大監乎?光爀以此言,言於臣父。其後又往備局,則三公問曰,前日所通之人,何以更塞之乎?臣父答曰,物議以爲不足,故不敢更擬矣。因以所聞光爀之言,言之,左相之意,必以爲吏判,不得任意爲之矣。臣入於講院,則萬甲亦言於臣曰,吾之前所言,只爲大監地,非以動搖也,此意宜通於大監云。臣答曰,君意吾豈不知乎?萬甲之實情,非爲動搖吏判而發也。貴曰,此事臣當先發之,頃見政目,李景稷·南以恭,擬於諫長,小臣曰,古則出入於權奸之門者,終身廢棄矣。今雖欲收用,而防之者,亦一道也。景稷,孝子也,於臣亦似子弟,而臣在謫中,誤聞景稷主張廢論,心甚駭然。今聞大臣薦之,故臣使時白言於左相曰,大監誤薦矣。厥後聞景稷之言,則聞徐渻將被重罪,往探于爾瞻。李爾瞻曰,李偉一字缺將陳疏,此意言於鰲城云,錯愕之際,朴自興適至二三字缺聞此言而後,始知其情也。尹元衡雖擅國柄,而二三字缺不得干與,賢如李珥,而亦不得四行缺未知金堉之心,有私嫌而發也。或出於公心三四字缺慕華館,可以容兩邑軍之合操乎?曙曰,軍數幾三四字缺百官及扈衛軍亦多,必不容也。三四字缺江華之軍姑徐之,水原專數徵兵,合操於慕華館,可也。興一曰,小臣位卑言賤,而忝在近侍,不敢不達。因一小官羅萬甲之事,而遽黜大官,瞻聆極駭怪也。上意則必以張維黨於萬甲也。臣則絶不聞維與萬甲交遊之態,以萬甲浮薄之事,而罰及於維,則豈能服人心乎?上曰,朝廷不尊,則雖文士滿朝,而國不爲國,故略施其罰矣。興一曰,雖或下問某臣,而必不言維朋黨之迹矣。近觀備忘,則有偏係之心矣。左相非以萬甲不往其門,而有所陳啓也。聞其浮薄之風,慮有後日之弊,欲爲補外者,實爲得中,而殿下過思之也。上曰,以箚中一事言之,給馬載其母去,而箚云,與其母永訣,亦是二事也。古之被謫者,不得與父母妻子同往者,畏國之法也。若盡挈其家屬而去,則豈云謫居之苦乎?貴曰,其母目盲,欲追隨而去,臣目見其狀,欲給一馬云。維曰,吾亦給馬云矣。上曰,其母之偕往與不偕往,非關張維事也。大槪告君之辭,當以實言,而給馬而云永訣,可乎?貴曰,若以此爲告君不實,則實冤也。臣非爲維遊說也。二三字缺此擧非納汚藏疾之量也。維之箚辭,雖非十分三行缺寬恕也。李德泂爲希奮陳疏,四五字缺嘗奬而用之,今也三四字缺之所爲如此,此後何人,爲殿下盡言乎?臣則雖蒙竄黜,而不得不盡言矣。李時白之過失,臣亦不爲之隱,維與萬甲之過失,臣豈敢隱蔽乎?今者朝廷,皆重足而立,殿下欲祛朋黨之害,當擇可信之人,行以公正之道,乃可爲也。上曰,卿言善矣。以萬甲一事言之,一施薄罰,而全不知改,復入而如前朋比,如此則何時改之乎?貴曰,沈義謙時,金孝元爲富寧府使,李珥上疏,伸救西人,以珥爲非,至作絶交書。萬甲事實無形迹,而張維事尤爲冤悶也。待侍從·待勳舊·待大臣,各有其道。今此六七人,淸流也。今黜其人,而何以充其代乎?求之於南乎,求之於小北乎?士論則雖至死而不變,豈徇大臣之意,而有所變更乎?小臣氣力,必不能支,願罷兵柄,而退閑於家。伏願殿下,更思張維事,而善處焉。興一曰,上意必以張維爲朋黨也。今以兵判之言,而以維爲欺罔,則甚不可也。小臣之父,與羅級相切,且在洞內,目見母子號哭之狀,人皆爲之慘惻,維之此言,實出於此。若以此爲罪而斥遣,則豈聖德事乎?光炫曰,前日國朝寶鑑覓進事,下敎矣。求之閭閻,而未能得矣。今聞藝文館有三件,二三字缺於江華云。史官下去時,竝令取來,何如?傳曰,允。光鉉曰,四五字缺以上事實,具於寶鑑,已下則以下缺。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
金壽賢啓曰,羅州牧使張維下直單子,來呈矣。臺諫方以還收成命論啓,故此單子不得捧入之意,敢啓。傳曰,知道。
李景奭,以內三四字缺言啓曰,今明日東西道旗軍洗馬爲之云,敢啓。傳曰,知道。
李景奭以訓鍊都監四行缺李曙啓曰,合營而陣,則優劣難分,四五字缺書之法,本無此規,臣退與都監大將申景禛,相議磨鍊,稟旨定奪之意,陳達矣。臣等卽與諸將官相議,且考舊規,親臨習陣時,都監軍兵,則例於信地,前期成列,以迎大駕,水原軍兵,自闕門先後射隊,侍詣陣所,分立於左右山腰,還宮時則都監軍,分前後侍衛,水原之軍,則仍於外陣處,遣標信罷陣云。今若合軍而用,則大駕出宮時,他無侍衛之軍,大駕陣所殿坐之後,亦無外陣排列之軍,勢甚難便。依前笏記,先閱都監之軍,而稟收營節操,至不點旗吶喊,都監之軍,則分兩邊排換於左右山腰,水原之軍,則待彼軍替立後,聽臺上號令,回軍下營,一如常操之規。而黃門旗作門,稟放升帳砲,稟升旗節操,則係是殿坐初節次,不可再行,只行稟聚官旗,聽發放以下節操。操畢後,大駕還宮時,則都監之軍,分先後侍衛,而水原之軍,則於其陣處仍陣,待標信罷送,似乎宜當。敢此仰稟矣。或者以爲,兩軍分操,日勢向晩,觀武才節次,恐未及擧行,但以常時操罷之時觀之,兩陣畢操,似不過午未間,前笏記中付標以入之意,敢啓。傳曰,知道。兩軍分操,則日勢必晩,水原軍兵中,除出千名,以爲侍衛之兵,其餘合操,可也。
沈詻,以禮曹言啓曰,今七月十六日晝講時,檢討官崔有海所啓,今自二三字缺卽位之後,所以修明倫紀,警飭臣民者,可謂至矣,而二三字缺弑父弑母之變,相繼而出,此皆由於臣隣不能導五六字缺敎化不行於下而然也。前日相臣四行缺宜當,且各道各官旌門墜廢之處,亦令更加申飭,三四字缺改,且以其人實行,備錄於懸板之中,以爲人人觀感之地,何如?傳曰,三綱行實有是冊者,當去其權奸之名而覽之,可矣。然更撰以刊事,令該曹議處。且旌表事,前例限三年修改以立矣。今宜更加申飭,使之不爲泯滅事,傳敎矣。歷代以來所錄三綱行實,不過二冊,而昏朝所印,多至十八卷,其間冒錄旌門者,豈獨賊臣而已乎?臣景稷曾忝玉堂時,取見禮曹所儲文書,內則五部受洞內手本,呈漢城府移文本曹,外則各道監司,因各邑呈報啓聞,啓下本曹,自壬辰以後,文書極其浩大,而今皆散失,雖欲更令中外,査覈詳撰,其勢末由。反正後別無勿用此書之令,依上敎去其賊臣之名而覽之,實爲宜當。旌表則,申飭各部各官,使之限三年修改,俾不至於泯滅,何如?傳曰,依啓。
沈詻以承文院官員以都提調意啓曰,寫字官之設,專爲事大文書,爲役比他最苦,平時則四等付祿,又有月俸丘史,此外時有別樣勸奬之擧。亂後百事草創,而參上料步木題給之規,則雖癸甲年亦皆不廢,至昏朝宮闕之役,遽爲蠲減,而猶不至今日之薄略。今則只有參上參下料遞兒,而其斗數又減三之一,本院比諸司,淸寒尤甚。自海路朝二三字缺凡干各樣文書,皆具二本,役事之浩大,倍蓰於前,三四字缺已屬之人,皆懷退免,隷習者絶小,殊極寒心。令六七字缺雖不得盡依平時料遞兒,四行缺已盡,而三四字缺拒之愈固,殿下之國事將日非矣。此路之開未久,而已至數千結之多,日後之滋蔓,有不可勝言者矣。利入私門,怨歸公家,失今不罷,弊將安救,請勿留難,亟賜允兪。王者之待下也,用罰不中,無以服人心,人心不服,無以鎭國家,起端〈雖微〉,流弊必大。今此羅萬甲之罪,旣曰實迹未著,而至於中道定配,用罰不中,孰大於此?庶幾之改,惟日望之,而聖批牢拒,愈往愈甚,其於改過不吝從諫如流之道,恐不當如是也。請亟還收羅萬甲中道付處之命。官爵之高下自懸,內外之輕重亦殊,而以新豐君張維,特授羅州牧使,除目一下,有駭瞻聆,臣等所爭,實出於公共,而兪音尙閟,輿情愈鬱,此臣等所以日籲而不知止者也。張維策勳盟府,受委文衡,感激不世之遇,知無不言,言無不盡。頃日陳箚,只欲納吾君於無過,寧有一毫私意哉?原箚未下,雖未知措語之如何,而曾未批下,旋命補外,其於待重臣之道,不亦薄乎?眷注如維,尙且以言獲罪,則在廷之臣,孰敢爲殿下盡言匡救哉?誠信未孚,疑阻先形,大非聖朝之美事,請亟還收張維補外之命。答曰,不允。
掌令申達道來啓曰,臣等將免稅之事,論列已久,辭已竭矣。意亦盡矣。不知更有所達,而五六字缺者,誠以稅之免不免,而民生之四行缺難免,第人主之喜怒,不可以偏重也。刑罰,不可以四五字缺之於萬甲也。怒之偏重,罰之過中,臣等竊恐人心不服,而將無所措其手足也。請還收羅萬甲中道付處之命。君臣猶父子也,子不容有隱於父,臣不容有隱於君。張維自以受知聖明,際遇不世,豈有一毫私意,有隱於君父哉?頃日不避出位之嫌,有所陳啓者,蓋由於念及遺闕,知無不言之致,寧有孤恩濟私,自陷於欺罔之理哉?原箚未下,雖未知措語之如何,而若有可斥之罪,則殿下當降明旨,嚴加峻責,使維知過服罪之不暇,而今者旣無罪狀之可名,遽施降黜之典,人將曰,張維之無罪如此,殿下之降黜如此,人心轉益不安,而鎭定無期矣。請還收張維羅州牧使除授之命。答曰,不允。
洪命耉,以吏曹言啓曰,試期臨迫,平安都事差出,政事何以爲之?取稟。傳曰,明日差出。
洪命耉,以禮曹言啓曰,八月令公淸道宗廟薦新松茸一百八十本內,擇其中僅可者八十七本,而餘皆腐爛,封進官吏及道主,不謹封進,極爲未便,竝從重推考。以可用松茸,雖減前日薦新之數,推移薦新乎?雖差退日子,令本道更爲准數封進後薦新乎?敢稟。傳曰,依啓。厥數雖小推移。
李景奭,以兵曹言啓曰,前因全羅兵使鄭應聖狀五六字缺十分之一加抄加減等事覆啓,四行缺趁此農隙,一時擧行。且聞慶尙道,則前監司六七字缺十分之一抄定後,時監司洪霶,以附近作隊之計,春間二三字缺之際,因朝廷分付,中道而止,故於新於舊,皆無頭緖云,尤不可速爲完定。十分之一加抄正軍,與束伍分哨,附近作隊等事,依京畿例施行,皆似便好。請令廟堂,詳加熟講,略成事目,頒布各道,無使一國兵制,有所異同,便當。敢此仰稟。傳曰,依啓。
李景奭,以兵曹言啓曰,皇子誕生別試文武科初試吉日,自禮曹前已推擇,行會各道矣。但取考禮曹事目,則當依宣祖朝癸未年例行之云。癸未年規矩,文籍蕩失,考出無據,問科擧規矩於其時參榜鷄林府院君臣李守一,則騎射一次,六兩二矢,俱入百步,而騎射未知幾矢入格,而自己則以五中參榜云,會試片箭,五矢五巡,四書兵書中,自願一冊粗以上,殿試騎射,一次片箭,三矢一巡。京中初試入格數八百內,一所四百人,二所四百人,外方則未能記憶云。此外更無可問之處,何以爲之?前日因科擧用情之事,下敎曰,凡科擧不定元數,故有濫冒之事,今番別試初試,預爲定數,以防奸濫之意,敢稟。傳曰,知道。參酌定數,可也。
沈詻啓曰,以禮曹草記,傳曰,三綱行實,國家初無刪去之令,刪去二字,與傳敎有異,且旌表事,似以前例,限三年修改事,爲傳敎而已。二三字缺各官限三年修改之意,則誤矣事,三四字缺其日入侍假注書,曾已遞去,承旨亦適病不仕,五六字缺取考草冊,則大槪於其所記中,四行缺當以戎服爲之,而何以常時戎服磨鍊乎,問啓事,下敎矣。此則循例取稟,而致勤下敎,不勝惶恐。臣等亦念閱武觀武才擧動,異於常時擧動,故具由取稟草記,昨日巳時成置,而今日下吏來言,郞廳托故不來,未得呈納云,極爲未便,當該郞廳推考,何如?傳曰,依啓。
沈詻,以禮曹言啓曰,來八月初一日親臨閱武後,觀武才事,已爲判下,今當磨鍊儀註,而在前閱武擧動,則自上出宮時,翼善冠·衮龍袍輦坐,百官黑團領隨駕矣。今此擧動,則閱武後仍爲觀武才,儀註何以磨鍊乎?敢稟。傳曰,知道。以馬坐磨鍊,可也。
洪命耉以尙衣院官員以提調意啓曰,觀武才擧動時,大殿·世子宮進御胸背畫造泥金,當入一兩半,而上年赴京之行,貿易之金,戶曹以爲本曹多有所儲,不爲貿易,而至今不送。本院打造泥金之役,非數三日所可爲,令戶曹極擇泥金,及時輸送,俾無生事之患,何如?傳曰,依啓。
洪命耉以內醫院官員以提調意啓曰,回還冬至使行次貿易唐材,至今猶未畢納,而要藥二三字缺前期定日,督令備納,非至一再,而納者韓彦協三四字缺每以曾前退黜之材,塞責來納,尋常督令六七字缺極爲過甚。若此不已,准捧無期,四行缺其下如司藝·直講,則或以侍從差出,未久七八字缺不能久在其任,何暇責其有勸課士子之效哉,若自今一二字缺爲兼官,如司藝·直講諸官中各一員,以兼職設置,極擇名官爲之,雖遷臺侍,而兼職則仍帶,使之久於其任,專意敎導,則庶有益矣。上曰,此事似爲便當,更議爲之事,傳敎矣。司藝·直講中各一員,以兼職設置,雖遷臺侍,兼職則仍帶,使之久任,專意敎導,其於勸課士子之道,似甚便益,而但事係新規,自本曹不敢擅斷,議大臣定奪,何如,傳曰,依啓事,傳敎矣。議于大臣,則領議政臣吳允謙,右議政臣李廷龜議,此事便好之意,臣等曾於榻前,已盡陳達,無容更議,依該曹啓辭施行,宜當,伏惟上裁。判中樞府事臣尹昉議,此時官員,每患數遷,難責其效,試依此施行,以觀成效,似當,領中樞府事臣李元翼,左議政臣金瑬,判中樞府事臣鄭昌行,病不收議。大臣之意如此,上裁施行,何如?傳曰,依議施行。
李景奭,以兵曹言啓曰,今此觀武才規矩,五技單子落點矣。今當預爲初試入格者,使之入參,而初試規矩,亦例以啓下單子中技藝試取矣。今則五技竝入後許試乎,雖一技入格者,亦令許試乎,何以爲之,敢稟。傳曰,依前例爲之事,傳敎矣。考諸謄錄,則上年三四字缺觀武才時,三技中一技入格者,許試矣。五六字缺道,一技入格,則一技許試,二技入格四行缺挾私陷人,擺弄機關,擅作威福,皆是六七字缺罪,而李貴前後啓辭,極其狼藉,一節深於一節,二三字缺目之以衮·貞·元衡·爾瞻,此豈人臣所忍聞者乎?臣旣不能造淸室而請死,又不敢吐一辭而自列,當初鎭靖之計,反爲刻身之歸,命之罔極,亦知窮矣。尤可痛心者,臣與李貴結義之日,貴之身卽臣之身也。不幸則一團血肉,事成則同受其福,當此之時,豈有一毫相害之意哉?由臣無狀,轉輾至此,皆所自取,尙誰怨尤?臣嘗觀東史,有人兄弟同行,得金於路上,而投之江中曰,篤愛之情,恐或因此而有替也。今日之事,亦可執此而喩之,臣竊一恥而一悲也。儻蒙天日回光,留照覆盆之下,賜以弊帷,歸骨松楸,則臣死且不朽矣。若命有司,明正臣罪,東肆之以爲戮,則臣亦死且不朽矣。伏乞聖明憐察焉。取進止。答曰,省箚具悉。兵判之言,乃是泛論,卿勿介懷,速出行公,以副予意。
自昧爽至卯時,沈霧。申時,日暈左珥,暈上有冠,色內赤外靑。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
金壽賢啓曰,事變假注書李慶相,覲親受由在外,改差,他假注書差出,何如?傳曰,依啓。事變假注書望,△鄭復吉·李夢徵·奇萬三四字缺
吏批,判書金尙容進,參判吳百齡四行缺自丙寅以後,十餘字缺積滯,郞官注擬之際,每患乏人,請依前例三四字缺本曹郞廳,當爲差出,而擬望之人乏少,外任竝擬,何如?傳曰,依啓。
吏批啓曰,本曹郞廳加差出事,傳敎矣。擬望之人絶乏,勢難卒辦,不得已苟充,未愜人望。前日擬望之人,皆一時極選,無故不用,亦甚未安,前日擬望中相避人員外,只有二人,竝擬差出,未知如何。事勢悶迫,惶恐敢稟。傳曰,不允。
吏曹,金榮祖爲通訓大夫內資寺正,李昭漢爲通訓大夫行弘文館副應敎知製敎兼經筵侍講官世子侍講院文學校書館校理漢學敎授惠民署醫學敎授,崔有海爲通訓大夫行弘文館校理知製敎兼經筵侍講官春秋館記注官,閔應恢爲通訓大夫行世子侍講院文學,趙緯韓爲通訓大夫弘文館副校理知製敎兼經筵侍讀官春秋館記注官,崔惠吉爲中訓大夫行吏曹佐郞,金元立爲通訓大夫行禮曹佐郞,李尙馨爲朝奉大夫行司諫院正言。參外,朝散大夫行承文院著作柳穎。外,鄭承澤爲通政大夫行安城郡守,南瀞爲通政大夫行韓山郡守,宋行吉爲通訓大夫行平安道都事,丁彦璜爲承議郞行幽谷道察訪,李俶爲通訓大夫行保安道察訪,曺挺生爲兼魚川道察訪者。
兵曹,黃瀷爲兼五衛將,李禎慶爲禦侮將軍訓鍊院正,鄭應井爲禦侮將軍行都摠府都事,邊以賢爲二字缺郞校尉忠武衛部將,金九鼎爲折衝將軍行龍驤衛副護軍,崔有淵爲禦侮將軍。
兵批啓曰,都摠府都事呂慶承病,三四字缺依法典改差,何如?傳曰,允。
兵批啓曰,文臣兼宣傳官沈之源戶奴,呈狀于本曹曰,暑症方重,萬無行公之理,改差云,遞差何如?傳曰,允。
李景奭,以兵曹言啓曰,當日政事,與軍士點考相値,請分司。傳曰,依啓。
李景奭,以兵曹言啓曰,昨夕良人韓俠稱名人,自興化門入來,差備門外擊錚,極爲駭愕,令攸司囚禁治罪。同門守門將尹壎,常時不能禁斷,以致闌入,亦爲非矣。請竝推考。傳曰,依啓。
李景奭,以兵曹言啓曰,凡擧動時禁喧,闕內則本曹主之,動駕就路之後則義禁府主之,而侍臣上下馬之際,例多喧競紛沓之弊前日則都監將官領率後射隊軍兵,與本曹·義禁府,一同禁斷,而許多人馬,爭先叫突,至於上司下人,則不有禁令,唯有囂聒,常未免生事之患矣。今此閱武擧動時,都監軍兵,皆先詣敎場,先後射隊,皆以外方迷劣軍卒爲之,禁喧一事,比前日尤極可慮。別定部將二員,多率軍士,分左右列立,侍臣上馬之時,各別禁斷,而且令隨駕諸將,大駕稍遠之後,一從次序上馬,俾無喧聒。如有不遵禁令,如前紛擾者,一一摘發,從重推考,下人則勿論三司上司,或自本曹治罪,或囚禁重治事,各其衙門,捧承三四字缺行,何如?傳曰,依啓。且從次第乘馬等事,令政院分付,可也。四行缺
李景奭,以兵曹言啓曰,親臨觀武才時,堂下官服色,皆以紅衣·羽笠隨駕事,自禮曹已爲定奪啓下矣。但念紅衣·羽笠,非猝辦之物,而在京武夫家計貧薄,數日之內,供備無路,亦爲可慮。宣傳官外禁軍及射官等,如不得紅衣·羽笠,則以常着戎服入參,亦似無妨,以此意定奪施行,何如?傳曰,依啓。
李景奭以尙衣院官員以提調意啓曰,擧動日子已迫,大殿·世子宮胸背及肩龍畫造之役,極爲緊急,掌務畫員,所當躬率善手,督役及期,而非但掌務畫員不來,昨日定送畫員高義男·崔岌,偃然不來。畫役未易,勢將生事,極爲怠慢,令攸司囚禁推考,何如?傳曰,依啓。
李景奭,以兵曹言啓曰,當日私婢蘭玉,良女小陽今等,自興元門入來,差備門外擊錚,極爲駭愕,令攸司囚禁治罪。同門守門將金汝孝,常時不能禁斷,以致闌入,極爲非矣。請竝推考。傳曰,依啓。
李景奭,以禮曹言啓曰,義成·調興·玄方等圖書改造以送事,曾已入啓蒙允矣。今已造成,將爲下送,以行用新件,舊圖書還送之意,令承文院撰出書契以送,何如?傳曰,依啓。
李景奭,以禮曹言啓曰,反正之後,國家不幸,連有變亂,加之以歲凶,非但二三字缺朔膳,至如二三字缺之物,盡爲權減,享五六字缺極其埋沒,凡在臣隣,常切未安之心。近見四行缺及節物,依例封進,以展群下享二三字缺禮,爲當,大臣之意亦然,故敢啓。傳曰,姑徐。
沈詻以侍講院意啓曰,本院之官,多有闕員,而前頭擧動臨迫,陪從之際,殊甚埋沒,今政盡爲差出,何如?傳曰,依啓。
傳曰,習陣後觀武才,則片箭·柳葉箭·用劍·拳法·偃月刀·藤牌等藝,勢不及盡爲之,此六技過觀武才後,依前例,於崇政門視閱。
正言尹棨來啓曰,當今痼瘼,莫大於免稅,臣等論之已盡,而殿下拒之愈固,臣等相與閔鬱焉。此路之創開未久,而已至數千結之多,日後之滋蔓,有不可勝言者矣。失今不罷,弊將安救?請勿留難,亟命革罷。王者之待下也,用罰不中,無以服人心,人心不服,無以鎭國家,起端雖微,流弊必大。今此羅萬甲之罪,至於中道定配,用罰不中,孰大於此?臣等日望庶幾之改,不避瀆擾之嫌,請亟還收羅萬甲中道付處之命。臣等將張維補外一事,叫閽累日,天聽邈然,臣等之惑滋甚焉。官秩之高下,內外之輕重,姑置之,而目今國勢削弱,外多侵侮,應對周旋,惟文字焉,取辦大小辭命,非維莫可,則雖在疎遠之地,猶當召置左右。詎宜撤文衡之柄,畀芻牧之任哉?抑有顯然可棄之罪,不以之才之學而恕之乎?四方旣已無憂,更無煩於翰墨歟?以一人之譽而召臣,以一人之毁而去臣,古人猶謂之不可。七年帷幄,倚之如手足心膂,一朝以言三四字缺差,棄之如弁髦三四字缺臣僚之義,果如何耶?萬甲遠竄四行缺日,萬甲之將母維之釋驂,非當初所料也。五六字缺事不符言,非敢爲欺蔽也。以此罪之,能無冤乎?請更加三思,亟賜一兪。傳曰,不允。
掌令申達道來啓曰,臣等將免稅之事,論列已久,而不知自止者,誠以稅之免不免,而民生之苦歇分焉,國計之贏縮係焉。殿下奈何不念民生之利害,國家之大計,牽於區區之小仁,而堅執至此耶?日望庶幾之改,不避煩擾之嫌,請命亟罷免稅。臣等將羅萬甲事,逐日陳啓,瀆擾之罪,在所難免。第念人主之喜怒,不可以偏重也,賞罰,不可以過中也。殿下之於萬甲也,怒之偏重,罰之過中,臣等竊恐人心不安,而將無所措其手足也。請還收羅萬甲中道付處之命。君臣猶父子也,子不容有隱於父,臣不容有隱於君,張維自以受知聖明,際遇不世,豈有一毫有隱於君父哉?頃日不避出位之嫌,有所陳啓者,蓋由於念及遺闕,知無不言之致,豈有孤恩濟私,自陷於欺罔之理哉?若有可斥之罪,則殿下當降明旨,嚴加峻責,使維知過服罪之不暇,而今者旣無罪狀之可名,遽施降罰之典,人將曰,張維之無罪如此,殿下之降黜如此,人心轉益不安,而鎭靖無期矣。請還收張維羅州牧使除授之命。近來國綱解弛,贓汚二三字缺吏無一伏法者,民生困於侵漁,日就流散,無足怪四五字缺慶源府使金大乾,官滿歸家,四行缺策應之難,有倍於他邑,新府使金得振六七字缺與否,未能預知,而目今袁督帥新除毛將,事機三四字缺金景瑞之俘辱虜中,一字缺朝所知,不可使其子當此重地,以貽無人之譏,金得振請命遞差。答曰,不允。金得振他邑守令相換。金大乾事,依啓。
徐景雨啓曰,鐵山府使金得振,他邑守令相換事,命下矣。臺諫方以罷職論啓,故相換承傳,不得捧之之意,敢啓。傳曰,知道。
李景奭以承文院官員以都提調意啓曰,本院書員等,胡亂前後詔勅及各年謄錄,私自運轉,功勞不貲,依他例一番付祿,以均酬勞之典事,兵曹回啓,以祿遞兒復役爲難。傳曰,然則姑徐,可也事,傳敎矣。亂後各衙門下人些少功勞,竝有賞典,兵曹備邊司書吏等,亦皆有付祿遞兒,至於三醫司閑漫之輩,亦或有付祿者。此人等當變亂蒼皇之際,許多緊重文籍,終始保全,其功實爲不少,獨未蒙賞,果似冤悶。況此一番輪回付祿,亦非復設遞兒,永爲定式之比,依前啓辭施行,俾無不均之冤,似當。敢啓。傳曰,依啓。
李景奭以備邊司言啓曰,今七月二十三日晝講時,特進官李曙所啓,六鎭近來蕩殘無形,而今年雨雹,農事不實,北道之事,極可慮也。蔘商之人,收買道內牛隻,轉賣於胡地,前監司李溟,禁不許入境,至於管餉使貿易,亦不許刷馬,新監司到任之初,不知首末,至於狀啓,許給六七匹,所給雖小,爲弊甚大,此後一切勿許,四五字缺及時除弊之事,更令廟堂議處事,四行缺管餉使亦不題給之意,三四字缺傳曰,知道。
李景奭啓曰,卽因二三字缺取考其日入侍注書草冊,則書之以及時爲之之事,而問諸當該注書,則其時忙遽誤聽,未能詳悉記之云。依傳敎付標之意,敢啓。傳曰,知道。
徐景雨啓曰,本月十一日朝講及十六日晝講時,筵臣啓辭,多出於朝報,臣意以爲,擧行條件外,凡筵中說話,前例不出朝報,況措語未瑩,外人致訝,事甚未安,將捧承傳檢飭,與同僚相議啓達矣。今見其日假注書奇晩獻推考公緘,則有曰,呈稟于承旨,承旨分付然後,乃出朝報云云,所謂承旨卽指臣也。朝講時事,臣旣非之,又於十六日閤門外,與筵臣李貴言及,而亦言其不可出朝報,晩獻亦爲參聞,則足知臣之意矣。及其筵罷之後,晩獻列書李貴所陳說話,將出朝報,令下人問于臣,臣答以前日之事,已爲非矣。今何問乎?一二應出事外,竝勿使書出矣。今反歸咎於臣,實未曉其意也。抑晩獻於多事之中,未及詳聞耶?第臣以無狀忝冒,見侮於郞官至此,不勝惶恐待罪。傳曰,知道。勿待罪。
弘文館副提學知製敎臣姜碩期疏曰,伏以,舊疾漸痼,新恙又作,將攝逾旬,蘇歇無期,頃忝泮職,冒死呈告,未蒙鐫改,還給辭單,惶懼悶蹙,屛伏累日。不意玆者,二三字缺加,精魂散越,益無所措。仍竊伏念,經幄長官,四五字缺重,苟非一時儒臣通經術負雅望者,四行缺書多有讀不知句,句不通義。若使臣强其不能,二字缺就列,則所謂策罷駑以千里之程者,猶不足以喩此也。臣之決不敢承當,不在多辨,而天地父母之仁,或庶幾俯燭,而有所愍憐者矣。抑臣又有私懇,不得不竝列焉。臣本多病拙訥,不喜交遊,而到今形迹,又與平昔自別,故深居窮巷,罕與人接,至於慶弔造請,置之相忘久矣。而竊聞頃日筵臣,有擧臣姓名,以爲言者,臣聞來悚惕,實未曉其言之所由來也。雖然何敢以自無實狀,而從他恬然,不畏人言乎?以彼以此,情勢迫隘,略將危懇,干瀆天聰。伏願聖明,諒臣愚樣無所修飾,亟命遞臣新授職名,以安愚分。臣無任祈懇戰灼之至。謹昧死以聞。答曰,省疏具悉。爾實合此任,勿辭察職。已上燼餘
上在慶德宮。停常參·經筵。
下直,慶州府尹鄭文翼。
沈詻啓曰,明日一字缺殿擧動,故視事不爲取稟。傳曰,知道。
李景奭,以都摠府言啓曰,今日入直軍士,中二三字缺射,請出標信。傳曰,知道。
徐景雨啓曰,以義禁府慶悅公事,四行缺畢講後當講之冊,十餘字缺宜當云。論語今已畢講,以此進講之意,敢稟。傳曰,知道。
以備忘傳于金壽賢曰,此時體察之任,非一字缺不可暫曠,一字缺殿擧動時,藥房都提調退在未妥,卿勿以護黨之言介懷,速出行公,以副予望事,左議政金瑬處,遣承旨敦諭。
沈詻啓曰,臣承命往諭于左議政臣金瑬,則伏蒙復遣承旨,下諭丁寧,聖恩愈往愈隆,臣誠感激罔極,而微臣蹤跡,漸至狼狽,且臣賤疾,日益沈痼,未卽出謝,罪當萬死,伏地惶恐,不知所達云矣。傳曰,知道。
掌令申達道來啓曰,人主以一心而應萬變,以一身而當萬機,智有所不及,事有所難知,故置諫諍之臣,使之言得失利害,其意豈偶然哉?臣等俱以無似,忝居言地,旣知免稅之爲弊,不得不極言力爭,而殿下一向牢拒,至於此極,殿下旣置臣等於言地,而不欲使之言耶?留時引月,上下相持,臣等竊悶焉。倘非民生利害之所係,國計贏縮之所關,臣等何敢堅執之至此哉?請勿留難,亟命革罷。刑罰,人主之大柄也,一輕一重,人心所係,當重而輕,當輕而重,均失於中,而人不服矣。殿下之於羅萬甲,有偏繫期待之心,遽加以重律,此臣等之所以連日陳啓而不能已也。律如是輕重,竊恐人心不服,而將無所措其手足也。請還收羅萬甲中道付處之命。臣等竊念張維叶贊三四字缺存四行缺事勢之適然耳。雖在微末小官,尙不忍欺蔽,三四字缺維以帷幄重臣,何心何顔,忍至於此?降一明旨,嚴垂睿詰,一曲一直,情狀自露,有罪無罪,何難明辨?殿下何憚而不爲辨明,無情可罪,無罪可名,而遽加以降黜之典耶?人心轉益不安,而鎭靖無期矣。請還收張維羅州牧使除授之命。答曰,不允。
正言李德洙來啓曰,免稅一事,兩司論列已久,而兪音尙閟,臣等悶鬱焉。今之免稅,已至二千餘結,則日後滋蔓之弊,有不可勝言者矣。失今不革,後將難救,請勿留難,亟命革罷。人君用法,必以其罪罪之,可以服人心立紀綱,不然則起端雖微,流弊必大。今此羅萬甲之罪,形迹未著,而至於中道定配,物情久而愈鬱,請還收羅萬甲中道付處之命。臣等將張維不可補外之事,交章累日,敢陳公論,而天心已痼,逆言難入,伏承聖敎,心膽墜地。嗚呼,有臣如張維,而未免退斥,得君如聖明,而亦有是事,臣等伏地痛心,不知國事之將如何也。維之爲士林之所推重者,久矣。有德有行,有學有才者,實乃聖明所敎於維者,則德行才學,固已兼備於維身矣。安有德行才學之兼備,而有過失乎?亦安有德行才學之兼備二字缺有欺蔽也哉?維之恬靜自守,門無車馬,國人所共知,則二三字缺爲朋比,亦明矣。而臣等苦口力爭,期回二三字缺亦以維之進退,實係於國家之輕重,四五行缺矣。更勿煩瀆。
沈詻八九字缺得封進缺乏之事,群下皆有未安之心,不敢一刻忘之,二三字缺因大臣之言,臣曹敢爲稟奪,而有姑徐之二三字缺敬天恤民,務自儉省之意,至矣盡矣。所當體行之不暇,而第閭閻間士夫,亦得食節物,而獨於御供,節物不得封進,豈非大可駭者也?朔膳雖自明年爲始封進,而節物則不費民力,只當隨其所産封進,自八月令爲始,節物依例封進,何如?傳曰,不允。
李景奭以修城禁火司官員以提調意啓曰,崇禮門南邊體城,丁卯年潦雨時崩頹,其年七月,卽爲修築,而今年又頹,有此一處,,修築未久,累致頹落。大槪城所以守地也。古者修基址築城時,着錐不入後乃城,故歷年愈久,無一傾頹,而近來當該之官,徒知速成,不勤董監,隨築隨頹,極爲寒心。其時監董官員,從重推考,以懲後日,何如?傳曰,先罷後推。
李景奭,以兵曹言啓曰,卽聞有喧聒之聲,極其擾亂,捉致詰問,則別監李克昌稱名人,與司僕書吏相鬪云。別監與各司下人不同,本曹不得擅治,戒飭放送,則纔出曹門,亂打其吏,流血滿面,所見驚愕。若不重治,後弊難防,別監李克昌,令攸司囚禁推考,何如?傳曰,允。
洪命耉,以戶曹言啓曰,近來本曹郞廳,頻數遞易,未得久於其職,本曹之事,極爲可慮。新除授正郞柳昌文,以管餉使從事官,遠在平安道,非但上來遲速難期,椵島收稅之事,朝廷別立事目,差委於昌文,今方料理擧行。設法之初,遞改主管之人,則事必虛疎,柳昌文閑官換差,使之仍察收稅之事,宜當。敢啓。傳曰,依啓。
左議政金瑬身病三度呈辭。五六字缺意已諭,須勿固辭。
洪命耉啓曰,舍人四行缺等,尙不來到,十餘字缺檢勅之失,四大門獻官等及當該郞廳,請竝四五字缺依啓。
洪命耉啓曰,禜祭獻官,齊詣闕門,二三字缺陽門留門入之,受香出去,興化門及西夾門留門,請出開門標信。傳曰,知道。
兼兵曹判書臣李貴箚曰,伏以,臣狂直之性,老而益甚,唯知事君無隱,不知其他,而言語支離之病,不但國人之所知,抑亦聖明之所洞燭也。近因相臣啓辭,生事於無事之中,一代名流,相繼斥逐,而餘皆洶洶危懼,莫保朝夕,此非細憂。故旣承下問,不敢不以所見爲對,而言語之間,泛引國朝以來往迹之可戒者,冀以杜其將來之漸,實非有所直斥者也。伏見左議政金瑬箚辭,過爲自疑,多有急切之語,此豈知臣本情者哉?然相臣旣以此累呈辭章,臣亦何敢晏然於心乎?伏乞聖明,亟遞臣職名,以安大臣之心,不勝幸甚。取進止。答曰,省箚具悉。勿辭。
夜二更,流星出貫索星下,入西方天際,狀如甁,尾長丈餘,色蒼白,光照地有聲。已上燼餘
上在慶德宮。停常參·經筵。
洪命耉啓曰,明日常參·經筵,取稟。傳曰,停。
洪命耉啓曰,來八月初一日輪對日次,而擧動,故不爲取稟。傳曰,知道。
辰時二字缺幸仁慶宮,藥房問安。答曰,平安。政院問安。傳曰,平安。
傳曰三四字缺承旨問安。
傳曰,明朝當親往問安,二三行缺答曰,平安。四五字缺安。答曰,知道。椒水爲之。
徐景雨啓曰,四五字缺宮注書,以事變假注書鄭復吉,爲之之意,敢啓。傳曰,知道。
徐景雨,以義禁府言啓曰,來八月初一日慕華館閱武擧動時,大駕隨駕及東宮考喧,府郞廳十員內,本司晝夜直一員,餘在郞廳九員,隨駕不足,例前例假郞廳三員,令吏曹差出,隨駕何如?傳曰,允。
傳于李景奭曰,明日擧動,以小輿由武德門事,察爲。
傳于李景奭曰,觀武才初試,各技入格數,書啓。
李景奭,以兵曹言啓曰,傳曰,習陣後觀武才,則片箭·柳葉箭·用劍·拳法·偃月刀·藤牌等藝,未及盡爲之,此六技,觀武才後,依前例崇政門試閱事,傳敎矣。崇政門試才,觀武才翌日,勢未及爲之,改擇日爲之,何如?傳曰,依啓。
李景奭,以兵曹言啓曰,明日自擧動時,以小輿由武德門作路事,命下矣。前日則武德門擧動時,侍衛諸將,不爲差出,只闕內入直官員隨駕矣。今則何以爲之?且仁慶宮西北墻外扈衛軍士,因傳敎,使之夜則直宿,而晝則姑爲撤退矣。明日自上擧動後,亦依此爲之乎?敢稟。傳曰,依前例爲之,勿爲扈衛。
正言李德洙啓曰,臣於昨日,論張維不當補外之事,拈出實狀,添入新語,,則簡通同僚,例也,而臣矇然不察,未及簡通,以致三四字缺斥臣職。四五字缺徐景雨啓曰,正言李德洙,再啓煩瀆,退待六七字缺傳曰,知道。
持平吳達四行缺不念民生之利害,國家之大計,十餘字缺執至此耶?日望庶幾之改,不避煩瀆之嫌,請二三字缺刑罰,人主之大柄也。一輕一重,人心所係,當重而輕,當輕而重,均是不中,而終不能服人心矣。殿下之於羅萬甲,未見可罪之跡,而遽加流放之律,當輕而重,莫甚於此,此臣等所以連日論執而不知止者也。律如是輕重,竊恐人心不安,而將無所措其手足也。請還收羅萬甲中途付處之命。臣等竊惟張維,協贊神謀,功存社稷,際遇之隆,迥出尋常,備股肱之任,承渥澤之私,有懷必達,有聞必陳,乃其分也。頃日陳啓,蓋由於念及遺闕,知無不言之致,設有措語失當,事不符言,祗緣前後事勢之有異耳。豈有孤恩濟私,自陷於欺妄之理哉?旣無罪狀之可名,而遽加以降黜之典,臣等竊恐人心漸益不安,而鎭靖無欺也。請還〈收〉張維羅州〈牧使〉除授之命。答曰,勿煩。
行大司諫李顯英啓曰,凡啓辭,長官許文,而連啓之辭,則城上所沿襲初啓而啓之,如有添入之辭,則簡通相議者,自來規例也。昨日羅州牧使張維論啓中所添之辭,雖非大端,不爲簡通,臣慮同僚或未諳規例,略爲通問,同僚至於引避,臣不敢自以爲是。請命遞斥臣職。答曰,勿煩。
徐景雨啓曰,大司諫李顯英,再啓煩瀆,退待物論矣。傳曰,知道。
洪命耉以親臨觀武才初試所差備官以試官意啓曰,觀武才初試入格數,書啓事,傳敎矣。各技人員,分秩別單書啓之意,敢啓。傳曰,知道。
李景奭,以義禁府言啓曰,凡擧動時,闕門三四字缺本府,例爲禁喧,而四行缺率十餘羅卒,十餘字缺勢,自前以此每致生事,極爲悶慮。今後侍臣數三字缺未出宮前,預先整齊,以次排立于陣內,只牽馬一人,從人一名許入,其餘下人,一切使不得入,承政院·都摠府·內侍府,則大駕進發稍遠後,以次上馬隨駕,俾無如前紛爭喧聒之弊事,各其衙門捧承傳施行,何如?傳曰,知道。前因兵曹啓辭,已令政院,預爲檢飭矣。
獻納李景曾來啓曰,免稅一事,論列已久,而尙閟一兪,臣等不勝悶鬱焉。今之免稅者,已至二千餘結,則日後濫觴之弊,有不可勝言矣。請勿留難,亟命革罷。人君用法,必以其罪罪之,斯可以服人心,苟或失中,起端雖微,流弊必大矣。今此羅萬甲之罪,形迹未著,而至於中道定配,物情久而愈鬱,請勿留難,還收羅萬甲中道付處之命。臣等將張維不可補外,叫閽累日,天聽邈然,臣等竊惑焉。張維策勳盟府,受委文衡,際遇之盛,迥出臣隣,感激不世之遇,知無不言,言無不盡,是維之所蓄積也。今玆上箚,不過欲納吾君於無過,使國家擧措,歸於正中而已。寧有一毫私意,有所左右於其間哉?誠信未孚,疑阻先形,大非聖朝之美事,請亟還收張維補外之命。正言李德洙,以臣於昨日,論張維不當補外之事,拈出實狀,添入新語,而矇然不察,未及簡通,以致物議非之,所失大矣。大司諫李顯英,以凡啓辭,長官許文,而連啓之辭,則城上所沿襲初啓,而如有添入之辭,則簡通相議,例也,昨日四五字缺論啓中所添入之辭,雖非大段,不爲簡通,四行缺正言李德洙十餘字缺答曰,不允。出仕事,依啓。
李景奭啓曰,請三四字缺監旗鼓官來言,仁慶宮扈衛處,今夜擊柝懸燈事,敢啓。傳曰,知道。
酉時藥房,大殿問安。答曰,平安。二品以上問安。答曰,平安。
李景奭啓曰,明日擧動,開陽門·武德門·仁慶宮南門,罷漏時留門,臨時請出開門標信。傳曰,知道。
議政府右參贊臣金尙憲箚曰,伏以,臣,以乞解兼帶弘文館提學事,前後陳懇,未蒙特命,深懷悶蹙,久益慙懼,不得不更瀆天聽,臣罪萬死。臣自前年來,頓覺衰憊,精神氣力,日以昏耗,朝之所忘,夕已忘之,夕之所爲,朝已忘之,應接事物,忽然茫昧,軀殼雖存,實同土木。又自去月落傷之後,重失神魂,不能定志,怔忡驚悸,眩仆度日,尋思舊學,怳如夢寐,如此而尙可虛帶華銜,苟榮一身,有若可堪其任者哉?夫設官任人,將以待用,無用之官,謂之尸位,詩人伐檀之刺,深可戒也。況今才華物望,迥出臣右者,不爲不多,擧而畀之,寔允公議。伏乞聖明,俯諒愚衷,匪出外讓,亟命遞臣提學之任,公私不勝幸甚。答曰,省箚具悉卿懇。卿其勿辭察任。已上燼餘
上在慶德宮。停常參·經筵。
有擧動。慈殿·中殿在仁慶宮。
藥房問安。答曰,平安。
王世子遣兼說書鄭太和問安。答曰,平安。
政院問安。答曰,平安。
卯時二字缺乘輿由武德門,至仁慶宮,問安於慈殿,王世子亦隨。
政院問安。傳曰,知道。四行缺訓鍊都監郞廳,十餘字缺臣等伏見水原防禦使張紳狀啓,據兵曹六七字缺事意,本府軍兵,另請別操者,非徒欲試其才,中部之兵馬軍,過半分割難便,有此狀啓矣。兩軍分操,本來臣等之意,今更請施,有違於判付中日勢必晩之敎,分作兩陣,一時習操,則敎場狹窄,勢難容衆,操日且迫,軍令已出,隔夜還令,亦甚重難,依前啓下擧行,似乎便當,而親臨視閱,事體至重,自下不敢斷之,伏惟睿裁。傳曰,依啓。
沈詻以司僕寺官員以提調意啓曰,凡濟州年例歲貢進上等馬,到京之後,不卽區處,許多馬匹,未能善養,仍致倒損者甚多,以有用之物,竟作無用,誠爲可惜。今者己巳條歲貢馬一百匹內六十二匹,今日到,而一匹在康津閪失,一匹到公州斃失,實數六十匹,臣等詳細點納,而禾少之馬,千里長途,各官不謹喂養,擧皆瘦瘠,其中骨立將斃者,且有十餘匹。今若等待後運之齊到,方爲處置,則不多日內倒斃者,必當相繼。稍健可合戰馬及國用者,放于箭串,待秋深分養各官,其餘尤甚瘦瘠者,趁卽分給帖子,授以各人,則或可救活,不至倒損。後到之馬,亦依此例,隨到隨處,公私兩便。第念自前馬匹上來後,必經睿覽,乃得分給,禾·毛色開錄單子投進,伏候睿裁之意,敢啓。傳曰,依啓。
徐景雨以備邊司郞廳以摠戎使意啓曰,各色軍兵,秋後親臨視閱之意,卽爲分付各營,使之申飭待候矣。近見三四字缺將所報,軍伍闕額及軍中器械,守令四行缺畿邑守令,如非秩高十餘字缺營將無以奉行。如無朝廷專責守令之六七字缺萬無修治之理。且臣出巡之日,軍兵技藝之生疎,二三字缺不習者,軍兵私持器械,不精不齊者,專責營將,闕一字缺未充官,軍器未修理,旗幟機械,不爲措備者,專咎守令,啓聞科罪之意,更令本道監司,前期申飭,以明軍中三令五申之法,宜當。敢啓。傳曰,依啓。且私持軍器之不精,不必深責,可也。
徐景雨以備邊司郞廳以都體察使意啓曰,訓鍊都監軍兵及水原軍兵,明日合操于慕華館矣。旣罷之後,水原軍兵,則臣與摠戎使臣李曙,仍爲排陣,見其坐作之節,兼察軍容之意,敢啓。傳曰,依啓。其中如有自願試才者,書啓。
徐景雨,以兵曹言啓曰,水原府使狀啓,何以今始回啓乎,傳敎矣。凡回啓公事,判書構草,回示諸堂上後,入啓,故以致晩暮矣。傳曰,知道。當該郞廳推考。
李景奭啓曰,還宮時靑扇差備忠義衛無去處,使兵曹吏代奉,所見極爲驚駭,忠義衛則兵曹旣請囚禁治罪,而兵曹亦難免不能檢敕之失,請當該郞廳推考,色吏囚禁治罪。傳曰,依啓。
李景奭,以兵曹言啓曰,還宮時諸事,預備命下之後,靑扇差備忠義衛,千呼萬喚,竟無形影,至使他人代奉,極爲駭愕。當該忠義衛,令攸司囚禁推考,何如?傳曰,依啓。
沈詻啓曰,今日擧動時,二三字缺洞口自五六字缺處,通禮所當跪請降輿,而立而請之,殊失禮四行缺臣等不勝悶鬱焉。今之免稅七八字缺後無窮之弊,有不可勝言矣。請加三思,亟賜一兪。臣等將張維不可補外之事,叫閤累日,天聽逾邈,臣等竊悶焉。張維策勳盟府,受委文衡,際會之盛,迥出臣隣,感激不世之遇,知無不言,言無不盡,是維之所蓄積也。今玆上箚,不過納吾君於無過之地,使國家擧措,歸於中正而已。寧有一毫私意,有所左右於其間哉?誠信未孚,疑阻先形,大非聖朝之美事也。請加睿思,亟收成命。答曰,不允。
掌令申達道來啓曰,爲國有三計,有萬世之計,有不終月之計,萬世之計,固非季世之所望也。一歲之入纔足以供一歲之用,此亦一時之計也。至於最下而無謀,取之益多,而用之不給,乃所謂不終月之計,而將非其國矣。國家累經變亂,稅入不足,凡衰世苟且之政,無不爲之,而度支常有不足之虞,今日之計,可謂不終月矣。稅入不足,國不爲國,而諸宮家獨爲免稅,貽弊於公私極矣。臣等連月論列,而殿下一向堅執,豈殿下未能深思其弊,而抑不知民窮才竭,則國不能爲國耶?倘非利害之所係,存亡之所關,臣等安敢煩瀆之至此也?請勿留難,亟命革罷。人君之進退臣僚,一付之公議而已。國人皆曰賢,國人皆曰不可,然後從而用之斥之。張維之不可黜外,不惟臣等爭之,大臣亦言之,公議之所在,斷可見矣,而殿下拂人之情,乃至於此,三四字缺悠遠,莫測端倪。殿下之於張維,風雲之會,迥出千古,豈尋常君臣四行缺遽以一箚之故,十餘字缺不驚駭。雖在庶官,不以罪罪之,人心尙且不服,四五字缺經幄重臣無罪之可名者乎?待維如此,其他可知,人心疑懼,轉益不安,此豈淸時盛德事耶?請還收張維羅州牧使除授之命。答曰,不允。
以慶尙監司書狀,前慶州府尹權怗身死事,傳于洪命耉曰,令所經各官喪柩護送事,下諭于三道監司處。
慈殿椒水後,藥房問安。答曰,平安。
行判中樞府事海昌君臣尹昉箚曰,伏以,張維之去朝廷,實爲聖世之疵政,相臣啓之,臺諫爭之,而天意未回,如臣已老,無容一喙。臣未知張維之箚,作何辭說,而聖明過之深歟?若以維爲植黨招權,則罪之是矣,孤恩負國,則罪之是矣,維亦何辭,人亦何惜?不然而以箚中之言不相應之故,而有此疏斥之擧,則其於聖明待臣下之道,無乃有失耶?臣與維年輩不敵,素非相習,自反正之後,相與周旋於公州·江華之難,見其爲人,直道不回,一心循國,加有稽古之力,文學才華,世罕其比,聖明擢置銓衡文衡之任,常服大聖人知人之明,有非常情所可及者,而委任未終,有此擧措,臣竊爲朝家惜之。目今邊事不靖,民生失寧,士心不安,寅協無日,中外凜凜,無一可恃,而賢才去國,朝野缺望,恐非國家之福也。深願聖明之小賜寬容焉。仍記臣於反正之初,入侍經席,仰陳人君建極之義,口占箕疇數語而奏之,聖明不以爲無稽,命儒臣繕寫全篇以進,以爲觀三字缺其後日月旣多,變亂再經,萬機之暇,四行缺之不祛乎?臣竊覵五六字缺應事接物之前,先有惡黨欲去之心,故鑑空衡平,而旣有一毫係着之失,以致政令之僨,至於如此。臣恐殿下於建極之義,或有所未盡,故復申前說,終始惓惓焉。臣猥以無似,曾忝大臣之末,受恩旣深,死亡無日,誠不敢以不在其位,而自外於聖明之下,敢進瞽言,不勝悚恐。取進止。答曰,省箚具悉。朝廷不尊,欺蔽成風,則國不爲國,故略施薄罰,此非過擧也。箚末所陳,予雖不敏,當體念焉。
辰時巳時,日暈。夜一更,流星出天江星下,入天市垣,狀如甁,尾長丈餘,色赤。已上燼餘
上在慶德宮。停常參·經筵。
慈殿·中殿在仁慶宮。
藥房,慈殿問安。答曰,平安。大殿問安。答曰,知道。
政院,慈殿問安。答曰,平安。大殿問安。傳曰,知道。
三四字缺遣文學閔應恢,慈殿問安。答曰,平安。五六字缺答曰,知道。
下直,四行缺進去,下直。傳曰,七八字缺性本疎迂,學未知方,遭遇淸時,猥蒙聖恩,久忝書筵重地,恒以瘝曠爲懼,夙夜兢惶,以待嚴譴,而言責重任,又出於夢寐之外,如蚊負山,措躬無地。當此國事渙散,人心危疑之日,上格宸衷,下達輿情,決非空疎新進所可堪任。加以素患胸痛,近來轉刻,恩命旣下,稽謝累日,逋慢之罪,至此尤大。請命遞斥臣職,以安愚分。答曰,勿辭。
李景奭,以都摠府言啓曰,今日入直軍士,中日習射,請出標信。傳曰,知道。
李景奭,以都摠府言啓曰,都摠管韓汝溭分軍會同事,除標信,內兵曹進去之意,敢啓。傳曰,知道。
李景奭以備邊司郞廳以摠戎使言啓曰,前因臣與都監大將申景禛相議此下缺。已上燼餘郞廳李弘稷校正。郞廳魏致亮書。
上在慶德宮。停常參·經筵。
慕華館親幸習陣。
答府啓曰,勿煩。前啓。內下日記
卯時辰時,日暈。自午時至申時,日暈。夜三四更,巽方有氣如火光。
上在慶德宮。停常參·經筵。
慈殿,遣承旨問安。
傳曰,今下弓矢,穩城判官李詺立給送。
答府啓曰,依啓。當該堂上·郞廳,竝推考。免稅事及張維事,不允。
答院啓曰,不允。
答兪伯曾疏曰,省疏具悉。旣非無端折受,則不必如是待罪。爾其安心。已上出內下日記
上在慶德宮。停常參·經筵。
李景奭,以都摠府言啓曰,今日入直軍士,當爲中日習射,而雨勢不霽,退行之意,敢啓。傳曰,知道。
傳于李景奭曰,再昨閱武時,都監軍兵,器械精利,旗幟鮮明,與前頓異。此實大將盡心國事之致也。殊甚可嘉。大將申景禛,熟馬一疋賜給,以示予嘉悅之意。
李景奭啓曰,小臣觀武才進去下。傳曰,知道。
藥房,慈殿問安。答曰,平安。中殿問安。答曰,平安。二品以上單子問安。答曰,平安。政院,慈殿問安。傳曰,平安。中殿問安。傳曰,知道。
掌令申達道來啓曰,臣等免稅之弊,論之悉矣,諍之久矣。殿下一向牢拒,豈以臣等之言,爲不足聽從歟?抑或未能深慮其弊而然歟?諫臣言之,而爲不足聽,弊瘼甚鉅,而爲不足革,則臣等竊恐言路益絶,而爲弊轉深,將至於國不國矣。古人云,有言責者不得其言則去,臣等可謂不得其言,而旣不能去,逐日陳啓,有若循例塞責者然,臣等之情,可謂蹙矣。請勿留難,亟命革罷。張維之不可補外,不惟臣等數字缺,大臣亦言之,公議所在,可以見矣。孔子曰,君使臣以禮,數字缺重臣也。昵侍經幄,蓋有年矣。一朝至此,毋乃待之六七字缺今罔惑,辨則罔冤。惑莫甚於逆詐,而六七字缺於見疑而不獲辨。使維果有可疑之迹,可六七字缺明旨,詰其曲直,辨其情僞,有罪則罪之,無六七字缺理明白,維亦何辭,而臣等亦何言也?今者五六字缺著也,情僞未分也,遽以一箚之故,加以無前之五六行缺。答曰,勿辭。
正言李尙馨來啓曰,免稅五六字缺臣等論列已久,而天聽愈邈,尙未允兪,不勝悶鬱焉。濫觴之弊,今至數千餘數字缺,歲增月益,末流何防?國計之欠縮,民生之偏苦,姑置數字缺,聖意必以爲親愛九族之道,當如是也。然而君數字缺以正,不以姑息。今之免稅,於義未安,於法無據,大非聖人敦睦之道也。況殿下旣知其弊,罷於大君,而不罷於諸宮家,是則殿下愛宮家,不如愛大君也。請加三思,亟思一兪。無偏無黨,王道蕩蕩者,皇極之體,無作好惡,遵王之道者,皇極之用,未有作好惡,而能無偏黨者也。故聖人之心,當如明鏡,物各附物,未嘗偏繫,因人之可好而好之,因人之可惡而惡之,所以怒不遷過不貳也。今見殿下欲破朋黨,而先作好惡,先失下功之地,何以立皇極之體?以殿下聖學高明,非不知此,而惡黨之心,先勝於內,故始數字缺無形迹之事,終疑於無瑕疵之人,所謂之所惡而僻焉者也。張維性本恬靜,不喜交遊,逮至宰列,門無雜客,六七字缺遇,知無不言,言無不盡。今玆上箚,亦欲七八字缺之地,而使國家刑章,歸於皇極至中五六字缺一毫私意,阿其所好,而四五行缺伏願半行缺亟賜兪音,還收成命,半行缺
啓曰,掌令申達道,再啓煩瀆,待物論矣。傳曰,知道。
議政府右議政臣李廷龜箚曰,五六字缺老益沈痼,小失將攝,輒至危域,舊患四五字缺復作,而伏承試閱之數字缺將進,忽自去夜,添得泄痢,暴下不止,衰殘氣力,數字缺盡,不得已以今日則未得進參之意,告于政院,明數字缺冀少歇也。緣臣狗馬賤疾,至於上達天聽,改命他相臣進去,臣誠惶恐,伏地待罪。取進止。答曰,省箚具悉卿懇。卿其勿爲待罪。安心調理。仍傳曰,遣內醫看病。
弘文館副應敎臣李昭漢,校理臣崔有海,副校理臣趙緯韓,副修撰臣吳竱等,伏以,君臣之間,貴在情意相孚,賞罰之際,要須輕重得宜,苟或不然,疑阻先形,譴責隨至,則君誰與共理國事,臣安措其手足乎?臣等於殿下近日之擧,恐未免爲情義未孚,而賞罰失宜也。試以數字缺所爭者言之,則張維之於數字缺拔擢之寵,際遇之盛,果如何耶?在維之道,固當知三四字缺無不盡,殿下亦宜平心恕察,言若可用,則四五字缺則置之而已。豈料不察本情,轉生疑四五字缺典,不納廷諍之論乎?維以忠信自牧,篤四五字缺欺爲樂生事君之義,積年近侍五六字缺學力之所造,而到今以欺蔽獲罪,則半行缺維於尋常儕輩之間,造次十餘行缺維得君如殿下,而誠意之不相孚如許,日後殿下,雖有過擧之大於此者,孰肯爲殿下,發一言以正之乎?以堯·舜之聖,猶且捨己從人,而今殿下凡於兩司之啓,一向牢拒,辭意落落,使下情不通,公論益鬱,此豈臣等所期望於殿下者哉?況今日御經筵,稽古方急,通明經學之士,罕有維匹,交隣事大,辭命是賴,委任專掌之責,咸萃維身,維雖在外,固宜召還,豈可以一言忤旨,遽加降黜之典乎?臣等俱以無狀,待罪論思之地,非不欲卽陳所懷,而尙冀雷霆四五字缺朝,日月之更,庶幾咸仰,一日二日,三四字缺得不仰陳一言於冕旒之下,伏願五六字缺還收張維羅州牧使除授之命,不勝幸甚。答曰,予意已諭于諸大臣矣。
洪命耉以江原監司處有旨啓曰,此有旨齎去宣傳官授送,請出標信及兵符皮囊。
洪命耉啓曰,以今下開門標信,武德門則當爲閉門矣。仁慶宮南門,則已爲閉門,明早出標信,永爲閉鎖之意,敢啓。傳曰,知道。
以水原軍兵等觀武才試射入格單子,傳于洪命耉曰,哨官崔晩得職品,懸錄以啓。已上燼餘
上在慶德宮。停常參·經筵。
沈詻啓曰,明明日數字缺視事,不爲取稟。傳曰,知道。
傳于徐景雨曰,數字缺軍兵等入格人賞給馬匹,今日內面給,弓子則數字缺內弓房矣。該司勿爲,分付。
傳于沈詻曰,領議政吳允謙處,遣內醫看病。
以備忘傳于沈詻曰,近來漏器數字缺時刻每致差違,而觀象監置諸尋常,專不檢飭,極爲非矣。當該官員從重推考,自擊匠囚禁重治。
傳于沈詻曰,數字缺督師前問安官望,問于大臣爲之乎?問啓。
沈詻,以禮曹言啓曰,今此齊陵丁字閣重建之役,無異創設,工役浩大。當初監役,以匠人·募軍,應役名數料布,磨鍊上下次關報本曹,本曹量減原報之數,移文戶曹·兵曹及宣惠廳矣。匠役價布,則當初事目內,以戶·兵曹,依前題給事,啓下,而兵曹推於繕工監,本監則推於兵曹,監造·監役下去已久,今見其數字缺前月二十六日始役,而木手六人,募軍三十名,許多數字缺未易運入劈練。且數字缺石下階石,丁字閣前後左右階石,盡爲頹圮燒火,數字缺無一完全之石,許多石役,三名石手,難以完役,本曹數字缺遣,看審知其虛實後,匠役軍人,加數定送,且其數字缺非繕工監案付匠人,皆是京中艱得募來者,而四五字缺逐日訴怨,將有潰散之患,該用釘·蒙同·礪四五字缺用等物及匠人供饋饌物,亦無一物輸送,將數字缺如此陵所莫大之役,視之不啻秦越。數行缺
□啓曰,今此諸宮家免稅,旣無三四字缺凡在大小縣邑,合而計之,已足寒心,況日後無窮之弊,孰能禦之?如是而望國用之不竭,民生之不困難矣。殿下明知其然,而只牽於親親之私,因循四五字缺執,臣等之悶鬱,尤不能自抑。請加三思,亟賜一兪。張維之不可補外,大臣啓之,三司爭之,數字缺陳達,不能自止者,無他,恐數字缺於心,而害於政也。殿下以爲今日諸臣,皆欲罔數字缺蔽視聽者,則已,不然,聖明所臨,日月所照,無微數字缺無隱不察,則誰肯護一張維,徒以言語文字,自陷於欺殿下之罪乎?今維之貶黜,無大小皆曰不可。臣等爲殿下之耳目,旣聞公共之論,諱而不言,是實負殿下也。伏願殿下平心聽覽,還收張維羅州牧使除授之命。親臨閱武,是莫大之擧,爲該曹者,所當熟講應行事目,不容臨時失誤。而武士初試入格者規矩稟啓中,以一技入格,一技試之,二技入格者,二技試之事,數字缺降,不啻丁寧,該曹之官,只宜敬此遵行,分彙別類,數字缺殿坐後,照名視閱而已。漫不省察,徒信吏胥之言,以致文書顚亂,不成模樣,使就試者雜進,而無所憚,考數字缺欲査而無所據,不職甚矣。將焉用哉?不可推考而止,請當該堂上·郞廳,竝命罷職。掌令申達道,以昨日親臨閱武時該曹失誤之罪,以罷職入啓,而自上特爲推考,所當簡通于同僚,或停或啓,而只將免稅數字缺啓,該曹罷職事,全然忘却,昏謬不職,甚矣。半行缺通議同僚,待其歸一,然後半行缺今此不爲簡通,旣出於忘却,數行缺給次,使之拈來,則竝於今曉數字缺以爲之五六字缺本府使之分給,可也。弓子亦爲一體下送。
徐景雨以觀武才試所差備官以命官意啓曰,伏見觀武才日,兼司僕李士男,羽林衛孫義及等草案,則數字缺兩·騎芻入格書之,而兵曹書呈數字缺單子,則以六兩·片箭二枝懸錄,不錄騎芻。且於草數字缺騎芻懸錄處,似有異書之迹,故卽於榻前具由,數字缺則以削去,命下矣。今者試取,初試長冊,與數字缺初試榜參考,則六兩·騎芻,入格分明,必是兵曹,誤書於御覽單子中。似是還用其騎芻,故敢稟。大槪親臨試閱,乃是莫大擧措,該曹及初試試官等,不能致察,付諸下吏之手,各件文書,舛錯雜亂,考訂査整之際,事勢不易,從當畢査入啓,稟旨處置之意,敢啓。傳曰,依啓。
徐景雨啓曰,水原將官等賞給馬匹,本寺下人牽去,則似必有貽弊之數字缺況弓子,無持去之人,竝送于京畿監司,差人領送本府,使之分給,何如?傳曰,允。
沈詻,以禮曹言啓曰,數字缺秋收後當爲拜園,此意言于該曹事,數字缺令日官推擇吉日,則來九月十九日·二十二日·二十八日爲吉云。此三日中以何日,定爲擧動乎?敢稟。傳曰,以十九日定行。
沈詻以內醫院官員以都提調·提調意啓曰,慶尙道八月令靑竹,尤甚體少且短,殊無敬數字缺進官吏,從重推考,監司亦不檢飭,竝爲推考,何如?傳曰,允。
兵曹判書李貴掃墳呈辭。傳曰,給由馬,澆奠床備給,食物亦令優給。
正言李尙馨啓曰,免稅一事,爲當今痼弊,臣等論列已久,而天聽愈邈,尙未允兪,不勝悶鬱焉。宮奴仍爲囊橐,奸民遂作淵藪,而歲增月益,已至數千餘結,則日後之弊,有不可勝言矣。國計之欠縮,民生之偏困,姑置勿論,而深恐聖明所見,猶有未到於至善之地也。古之君子,愛人以正,不以姑息,而處己待物,本無彼此。今之免稅,於義未安,於法無據,大非聖人敦睦之道也。況殿下旣知其弊,罷於大君,而不罷於諸宮家,是則愛宮家數字缺愛大君也。宮家之輕重,初不係於免稅與否,而倖門數字缺,貽弊無窮,害于而國,凶于而家,滅義廢法,莫此尤甚,數字缺三思,亟賜一兪念。無偏無儻,王道蕩蕩者,皇極之體,無有好惡,遵王之道者,皇極之用也。未有作好惡,而能無偏數字缺聖人之心,常如明鏡,物各附物,未嘗偏係,因人之可好而好之,因人之可而惡而惡之,所以怒不遷過不貳也。數行缺先作好惡,旣失於用功之地,何以立皇極,數行缺惡儻之心,偏勝於內,故始怒於無數行缺瑕疵之人,所謂之所惡而僻焉。四五行缺疑之,臣等大恐殿下本原之地,猶未能虛,數字缺無過失而疑之至此,則在庭之臣,孰有四五字缺朝庭無完人,四五字缺上下疑阻,庶事叢脞,此睽孤亂亡之道也。五六字缺欲知公論所在,而未悟於本原之地,則必察於四五字缺與論,所以刑賞,恒得其中,而無過不及之弊也。今上自大臣,下至國人,皆曰張維不可黜斥,伏願殿下,舍己從人,采納公論,亟賜兪音,還收成命。答曰,勿煩。
弘文館副應敎臣李昭漢疏曰,伏以,臣父臣廷龜,自再昨之夜,重得暴下之疾,度數極數,臣於昨日,決難離側,而緣有本館一會,臣若不來,旣會還罷云,故不得不來參。初欲暫時拜箚,旋卽還出,適値侍講院數字缺文學閔應恢,以觀武才試官出去,講院他僚,謂番缺在臣,且以臣方在闕內,不肯入替。屢請往復,日勢已暮,臣旣入來,勢難闕直出去,情理雖切,不可徑情犯法,故不缺因爲直宿矣。卽聞臣父所患,與昨無減,添有感暑四五字缺而莫請,諸僚猶不來替,滯在直所,悶煎于中,數三字缺首疾呼於天地父母之下。伏願五六字缺悶迫之情,先遞臣兼文學,俾臣脫直,歸見父六七字缺。答曰,爾其勿辭,出見。
沈詻,以吏曹言啓曰,五六字缺而明明日四五字缺日齋戒,政事何以爲之?取稟。六七字缺
沈詻啓曰,今日侍講院上番,無六七字缺之員,請推考。數行缺下等,則各年帖子分給矣。今六七字缺進上馬八缺,三名日進上馬六十匹,又爲入四五字缺中康津·大興·牙山各一疋,病留,三疋到衿川六七字缺共六十二疋,提調臣張晩與內乘李震六七字缺等看擇,則上等二十二疋,中等十四疋,下等二四五字缺單開錄投進,以備四五字缺病之狀,與先運無異,病斃之數,反加於先運數三字缺色吏不無不謹之罪,自本寺略加笞罰矣。所經各四五字缺動念,不給芻草處甚多云,極爲不當,令各道數字缺査出,所經各官色吏,捉致營門重治,守令推考,數字缺聞,以懲後日之意,行移,何如?傳曰,允。
缺昌郡守李有慶原疏缺。答曰,省疏具悉爾誠。疏辭當採用而體念焉。已上燼餘
上在慶德宮。數字缺祭齋戒。停常參·經筵。
徐景雨以備邊司數字缺以朴蘭英渡江日子計之,以前日各起往來日限,則不過回還之期,而尙無聲息,不勝鬱鬱。令本道缺使募差牙兵中,熟諳那邊道路者,或曾所往來者,半行缺急入送偵探出來,消息若數行缺之意,實爲宜當。使臣之行,已於本月初一日,發船於大同江,若非風順快行,時未及回泊,三四字缺事意,急急移文於使臣之行,雖或未及撞遇三四字缺使徐副摠接伴使,報知於副摠,使知專差回三四字缺或於往來之便,亦必先通,雖或無便,可通副三四字缺意,亦爲便好,兩使臣及徐副摠接伴使處,竝爲三四字缺知會,何如?數字缺
傳于沈詻曰,本月旬間,欲爲親行秋享祭數字缺廟,此意,言于該曹。
沈詻,以備邊司言啓曰,以數字缺贖還難便事草記。啓曰,昔唐之太宗,諸軍所擄麗民,愍其離散,贖以錢布,況我民之陷於虎穴者乎?啓辭中所謂三不便者,誠有所見,然以其木布,易以輕貨,致書請贖,則似或無煩於耳目,而赤子得以生還故土,更議處置事,傳敎矣。臣等伏覩數字缺特軫吾民之淪陷賊中,欲使之生還故土,惻怛之意,數字缺外,凡在瞻聆,孰不感激?但軍國之事,一着失誤,數字缺有日後無窮之患,作事之始,不可不長慮善處,數字缺無厭,溪壑難充,彼以我國所擄爲奇貨,一口四五字缺靑布六十餘疋,今若計口贖還,則大利所四五字缺甚矣。目下賑恤嬴餘之木,元數一千同,除却兩五六字缺同,實在之數,僅止七百餘同,以此布木,何能五六字缺人口乎?一開贖還之路,而或贖或否,則彼五六字缺索,何以當之哉?惹起釁端,委屬可慮。況銀五六字缺輕貨,而此物皆是胡中賤用之貨,今若貴買半行缺必無多,換貿輕貨,亦恐難數行缺宜當。敢啓。數字缺
沈詻,以禮曹言啓曰,備忘記,本月旬間,欲四五字缺享祭於私廟,此意言于該曹事,四五字缺令日官推擇,則望前無吉日,只初十日·十二日爲四五字缺日,則非祭祀日,十二日則非四五字缺所妨,望後則十九日爲平吉云。敢稟。數字缺
李景奭,以觀武才差備官·試官意啓曰,臣等數三字缺榜目,參以初試長冊,則前主簿李得春,六兩·片箭入格,而誤錄於騎蒭,判官金俊元·趙安行,主簿陳欽數字缺等四人,初試長冊名無,而置之於初試榜目,羽林衛金成男片箭呼不,騎蒭元不射,而誤錄於騎蒭,閑良安孝恭,渠自來告曰,初不射騎芻,而出於呼名云,取考長冊,則與閑良張秋日,聯名書之,而誤以秋日之入格,移書於孝恭之下,故於初試榜目各人等名下,付標以入矣。大槪初試試官及差備官等,有情無情,雖不可知,其不能致察,則固已可駭,而該曹亦不詳覈,一從其所爲,矇然入數字缺不察之失,當該官摘發,竝從重察之,何如?數字缺
李景奭,以備邊司言啓曰,袁經略前咨揭,今將專數字缺,此一款,添入於回揭中爲當,且專差以送,則不可數三字缺令該曹磨鍊,何如?數字缺
沈詻以數三字缺官意啓曰,大祭所用羊口,以皮毛外觀之,則數三字缺故捧入熟正,則後脚有痕莫重數字缺羊口仍用未安,不得已預差代用,退件羊口,令數字缺處置,何如?數字缺。已上燼餘
上在慶德宮。以社稷秋享,停常參·經筵。有政。
尹知敬啓曰,明日常參·經筵,取稟。傳曰,只晝講。
吏批,判書金尙容進,參判吳百齡受由在外,參議李缺輿服制,都承旨金壽賢進,以趙翼爲嘉善大夫六七字缺,崔葕爲通訓大夫承文數行缺司憲府掌令,申達道爲通訓大夫行世子侍講院弼善兼春秋館編修官,任絖爲通訓大夫行戶曹正郞兼春秋館記注官,數三字缺爲通訓大夫行司諫院獻納知製敎數字缺館記注官,崔有淵爲通訓大夫行數三字缺院文學,崔惠吉爲中訓大夫行吏曹佐郞數字缺春秋館記事官,李瑾爲通訓大夫行司憲府監察,崔身獻爲奉訓郞司憲府監察,朴日省爲奉直郞行成均館典籍,鄭太和爲承訓郞成均館典籍,柳景緝爲通訓大夫行世子侍講院司書兼春秋館記事官,兪大儞爲中訓大夫行通禮院司儀兼漢城府參軍,沈琬爲通訓大夫行內資寺主簿,宣務郞行議政府司錄兼成均館學諭,李明傳爲朝奉大夫行內贍寺奉事,成台耉,宣敎郞行廣興倉副奉事李後奭,務功郞行濟用監參奉鄭道亨。外,朴廷琦爲嘉善大夫行明川都護府使,柳持敬爲通政大夫數字缺山都護府使,李尙伋爲通訓大夫行端數字缺兼春秋館編修官,姜渭載爲通訓大夫行數三字缺,韓敏達爲通訓大夫行安州牧判官,五六字缺大夫行三登縣令,金濤爲通訓大夫四五字缺縣令,趙松年爲宣敎郞獒樹察訪者。
兵批,無政。
李景奭啓曰,兵曹郞廳來言,摠管箇滿代及衛將·宣傳官·邊將窠闕多半行缺堂上方在被論中,時未現告。數行缺
洪命耉,以備邊司言啓曰,以兵曹判書李貴問安官稱號未安事箚子回啓公事。傳曰,旣無咨文,而稱以齎咨官,殊爲未妥,數字缺施行事,傳敎矣。聖敎允數字缺揭官稱號,何如?傳曰,依啓。
李景奭,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
以左議政金瑬京畿安山地掃墳呈辭。傳于洪命耉曰,給由馬,澆奠床備,食物亦令優給。
掌令兪省曾來啓曰,今此諸宮家免稅,旣無定限之法,則多少田稅,比邑連州,所免之稅,幾至累千,況日後無窮之弊,何以勝算?目今邊籌策應,有異於前昔,國用罄渴,無甚於此時,則殿下之所急,宜急於宮家乎。殿下非不洞燭,而只牽於私情,堅執不已,臣等切悶焉。請加三思,亟賜一兪。凡人主待下之際,誠信或虧,則百事無不紕謬,數字缺一起,則郡下莫不憂懼,必虛心以聽其言,平意數字缺情,物無滯壅,事皆辨明,然後方可服人心,數三字缺得宜矣。臣等竊念張維之於殿下,際遇數字缺大勳,經幄累年,獻替盡誠,則義雖數字缺父子,父子之間,寧有一毫所諱。假使維數字缺亦有可恕,況維旣知萬甲之母,號哭無數字缺悲慘,則維之進言,非獨爲一萬甲,亦出於恐六七字缺。其言可尙也,其情可恕也。特於先六七字缺適符於此會,維之誠懇,反數行缺喜怒之發,誠信或失歟?三五六字缺不從,是不信大臣之言也。兩司交章,而不數字缺信諫官之言也。玉堂上箚而堅執,是不信近數字缺。噫,今日在廷臣僚,豈爲一張維,擧皆欺數字缺殿下?疑維之心,未能自克,轉至於此,此數字缺待下之道也。下情因玆而益阻,國事由數字缺,臣等之所悶慮,而屢屢陳瀆,不得不自止,數字缺他意於其間也。請平心聽覽,還收張維羅州牧使除授之命。親臨閱武,是莫大之擧,爲該曹者,所當熟講。應行事目,不容臨時失誤。而武士初試入格者規矩稟啓中,以一技入格者,一技試之,二技入格者,二技試之事,明旨下降,不啻丁寧,該曹之官,只宜敬此遵行,分彙別缺以備殿坐後,照名試閱而已。漫不省察,徒信下吏之手,終致文書顚錯,不成模樣,使就試者雜進,而無所憚,考試者欲査,而無所據,其不職,甚矣。豈推考而止哉?請當該堂上·郞廳,竝命罷職。答曰,不允
正言李尙馨來啓曰,免稅一事,爲今日之巨弊,臣等論列已久,而天聽愈邈,尙未允兪,臣等悶鬱焉。宮奴憑爲囊橐,奸民投作從容,數字缺益,已至數千餘結,則日後之弊,有不可勝言。國計之欠縮,民生之偏苦,姑置勿論,而深數字缺明所見,猶有未到於至善之地也。古之君子,愛缺以正,不以姑息,而處己待物,本無彼此。今之免稅,於義未安,於法無據,大非聖人敦睦之道也。半行缺其弊,罷於大君,而獨不罷於數行缺用也。未有作好惡,而能無偏黨者也。故聖人之心,常如明鏡,物各附物,未嘗偏係,因人之所好而好之,因人之所惡而惡之,所以怒不遷過不貳也。今見殿下欲破朋黨,而自作好惡,數字缺用功之地,何以立皇極之體乎?聖學高數字缺此,而惡黨之心,偏勝於內,故始怒於無數字缺事,終疑於無瑕疵之人,所謂之所惡而僻焉者也。張維性本恬靜,不喜交遊,逮至宰列,門無雜客,而際會聖明,感激恩遇,知無不言,言無不盡,今玆上箚,亦欲納吾君於無過之地,而使國家刑章,歸於皇極至中之道,豈有一毫私意,阿其所好?而殿下以欺蔽疑之,臣等大恐殿下本原之地,猶未能虛明無我也。雖無過失,而疑之至此,則在廷之臣,孰有自安者乎?自此朝廷無完人,殿下無信臣,而上下疑阻,庶事叢脞,此睽孤亂亡之道也。況古人聖人,缺知公論所在,而未悟於本原之地,則必察於國人數字缺,所以刑賞,恒得其中,而無過不及之弊也。今數字缺,下至國人,皆曰張維不可黜斥,伏願四五字缺人,採納公論,亟賜兪音,還數字缺。答曰,不允。
洪命耉以訓鍊都監意啓曰,都監弓箭色所用全漆,無路數字缺不得已以工曹全漆,每年定式取用之意,入啓蒙允矣。今工曹只送一斗漆,軍缺所造長片箭竝一千部及箇兒·環刀等物,半行缺以三斗定式,移送之。數行缺
議政府左議政臣金瑬,伏以,法典內,掃墳受由,五年一度,而無他兄弟,終鮮子孫,臣不往,則香火絶矣。故情事切迫,冒昧請暇,而旣已許遂其私願,又從以特賜祭需,榮及泉壤,天恩罔極,而賜給公物之命,出於夢寐之外,尤增感激,罔數字缺刑推。大臣退處鄕曲,則雖或有是擧,亦出數字缺特恩,不可援以爲例,況畿甸咫尺之地,數字缺數日,官家供饋,亦無不足,何可濫膺分外數字缺殘邑之弊?伏乞聖明,亟收成命,以幸公私,不勝幸甚。答曰,省箚具悉。卿其安心,勿辭。
通訓大夫行弘文館副校理知製敎兼經筵侍讀官臣金南重,謹上言于半行缺忝冒,絲毫無補,徒以犬馬之數行缺腫極重廢公委頓,旬月之間,萬無差痊之望,當此逐日開筵,且有前頭擧動,而缺之職名,殊非閑漫,經幄重地,不可久曠,伏乞聖慈,曲恕煩冒,命解臣職,公私幸甚。答曰,省疏具悉。爾其勿辭,調理察職。
數字缺大夫承政院左承旨知製敎兼數字缺官春秋館修撰官臣徐景雨,謹上言于主上殿下,伏以,臣猥側近密之地,庶幾夙夜以供數字缺氣力屢衰,疾病易侵。昨在直廬,寒戰交作,缺申而徑退,及還私室,頭痛遽重,四肢百骸,從而牽痛,此緣感冒之中,勞熱乘之也。服藥發汗,猶未見效,達曙呻吟,睫不暫交,證勢漸劇。雖在常日,出納之地,不可暫曠,而況擧動之日,只隔一辰?臣之病勢,實爲悶迫,不可因循呈告,敢將危懇,仰瀆天聽。伏乞聖明,亟賜遞改,以便公私,不勝幸甚。答曰,省疏具悉。宜勿控辭,調理察職。已上燼餘
上在慶德宮。停常參,有晝講。
沈詻四五字缺擧動,故視事不爲取稟。四五字缺日,輪對日次,取稟。傳曰,知道。爲之。
李景奭啓曰,事變假注書鄭復吉,病重不能察任,請他假注書差出。十餘字缺差乎?回啓曰,注書趙公淑十餘字缺將至五日,今日有數行缺慕華館親臨觀武才時,將士等初試入格成冊,混雜開錄諸試官未能詳察,伏地待罪之際,臣以參考官,同參隨後四五字缺請命遞臣職。答曰,勿辭。
李景奭啓曰,掌令閔應恢,再啓煩瀆,數三字缺論矣。傳曰,知道。
李景奭,以三四字缺啓曰,傳曰,片箭步數不足,則以柳葉箭步數爲之事,傳敎矣。片箭步數,未爲不足,故已爲尺量築臺,依例啓下,兩箭俱試之意,敢啓。傳曰,知道。
正言李尙馨來啓曰,免稅一事數字缺爲當今痼弊,臣等論列已久,而天聽愈邈,尙未允兪,不勝悶鬱焉。宮奴憑爲囊橐,奸民投作淵藪,而歲增月益,已至數千餘結,則日後之弊,有不可勝言矣。國計之欠縮,民生之偏苦,姑舍勿論,而深恐聖明所見,猶有所一字缺到於至善之地也。古之君子,愛人以正,不以姑息,數字缺己待物,本無彼此。今之免稅,於義未安,數三字缺大非聖人敦睦之道也。而況殿下,旣知數三字缺於大君,而獨不罷於諸宮家,是則親愛四字缺愛大君也。宮家輕重,初不係於免稅與否,軍門一開,貽弊無窮,害于而國,凶于而家,滅四五字缺此爲大,請加三思,亟賜一兪。無偏無黨,日道蕩蕩者,皇極之體,無作好惡,遵王之道一字缺皇極之用,未有作好惡,而能無偏黨者也。故聖人之八九字缺物,未有嘗偏係,因人之可好而好,數行缺惡而僻焉者也。張維性本數字缺,不喜交遊,逮至宰列,門無雜客,而際會聖明,感一字缺恩一字缺,知無不言,言無不盡,今玆上箚,五六字缺君於無過之地,而使國家刑章,歸三四字缺至中之道而已。豈有一毫私意,阿其所好?四字缺下以期蔽疑之乎?臣等大恐殿下本三四字缺未能虛明無我也。維無過失,而疑之至數三字缺,則在廷之臣,孰有自安者乎?自此朝廷數字缺人,殿下無信臣,而上下疑阻,庶事叢數字缺此睽孤亂亡之道也。況古之聖人,欲知公論所在,而悟於本原之地,則必察於國人輿論,所以刑黨,恒得其中,而無過不及之弊也。今上自三公大臣,一字缺至國人,而皆曰張維不可黜斥,伏願聖明,一字缺已從人,採納□□,亟賜兪音,還收成命。答曰,勿爲堅執。
掌令兪省曾來啓曰,今一字缺諸宮家免稅,如非國家之巨患,生民之大害,臣等何必苦口力爭,以瀆天聽,至於此也?一字缺以臣等所言,或有裨益,則優容聽納之不數三字缺邈然牢拒,有若相持者哉?臣等三字缺鬱焉,請夬賜兪允。張維之不可三四字缺論之已久,而殿下尙靳一兪,臣等數三字缺,豈有他哉?實恐殿下之擧錯,數三字缺事,害於政而已。今維之貶黜,豈獨臣等之言?無大小皆曰不可,請平心察之,亟收張維羅州牧使除授之命。掌令閔應恢,以慕華館八九字缺才時,初試入格成冊混雜,諸試官數行缺啓曰,本寺數字缺十斗,然後可以繼用,而本寺艱得四斗,今已絶乏,勢將一字缺役,極爲悶慮。竊聞工曹年例全漆遺儲,四字缺六斗取用之意,敢啓。傳曰,依啓。
五六字缺洪命耉曰,明日擧動,三嚴卯正,二嚴當在未四五字缺爲明燭事,參酌爲之。
晝講。入侍。同知事洪瑞鳳,特進官南以恭,參贊官李景奭,侍講官金光炫,檢討官韓興一,假注書成台耉,記事官宋國一字缺,記事官李惕然,三四字缺政殿,知事以下入侍。四五字缺音一遍。瑞鳳曰今自數三字缺而番字或以播陽作音爲是云,所謂四五字缺大捷陳友諒於播陽湖者,是也。數三字缺然矣。前日進講時,以番字作音,故依所講讀之矣。光炫曰,諸韻以番出音,故依音進講矣。六七字缺音,何義也?瑞鳳曰,以番字四行半缺之世,川瀆枯渴,流鑿築防,水道改易,不與古昔同,後人所注,辭義抵數字缺,難道暢分明易曉也?瑞鳳曰,趵突泉水三四字缺水路,使臣自登州作路齊·魯,故皆數三字缺水,根源甚大,活流爲湖云矣。數三字缺爲涌出流下乎?瑞鳳曰,涌出乎平地,流澆歷數三字缺澤,其地有歷城,乃帝舜所耕之地云矣。數字缺之水乃出於是乎?必有竅穴矣。興一曰,大數字缺一統志記其出源,而或出於東山,或出於黃山,一字缺下云,極難的曉也。光炫曰,水勢涌,於風土亦然,多有項癭之人,而非徒人也,木石亦多癭節云矣。瑞鳳曰,其水雖淸烈,實味重故,人多癭疾。我國則山水淸一字缺而不至緊重,故人無此疾,蓋土風使然也。興一曰,我國南方人多水腫,北方則不然,無異於中華,南北之風土,無間於中華與我國也。數字缺我國風土,黃海道雖在西,水亦甚不好矣。瑞鳳曰,誠如聖敎矣。數三字缺國界內亦有如突泉之水乎?以恭曰,長淵數字缺之水,出於山底,而伏流云矣。成川沸流水數三字缺涌出云矣。數三字缺觀朴淵,其源至廣大,而流勢甚遠,四五字缺,此等泉淵,亦處處有之矣。上曰,瀑布之水,味異於他水云,然乎?瑞鳳〈曰〉,中原人善別水味之輕重,故有分別水性之說,而實未易的知,八九字缺不甚好云,然耶?瑞鳳曰,小三四行缺自何地,而外作界限乎?數字缺曰,考諸地誌,以意度節,則三叉河以東,皆爲所有一字缺而金·一字缺·海·蓋等州,皆在境內矣。四字缺廣遼,高麗所據之地,多於中國乎?瑞鳳三四字缺地似多矣。三叉河入于海處,爲旅順口,而五六字缺城在其境內云,而未可的實也。以恭曰,安市三四字缺失其名,中國則以楊萬春傳之,而出於雜三四字缺信實矣。瑞鳳曰,高麗有遼東地方,三四字缺於三國,隨·唐之所不能就勝。其地平原廣闊,一望數字缺形如此,故多出雄豪之人,如麗史所稱蓋一字缺文者,雖是簒逆之賊,亦是梟雄無敵之人。唐太宗與群臣,論當世雄傑,而蘇文在七人之中,可想其爲人矣。上曰,蘇文之才,似不下於曹操矣。今奴賊所據有,皆一字缺地乎?瑞鳳曰,三叉河以東,皆爲所據,此皆高麗一字缺有之地矣。二字缺我國文獻,不如中原,不知安市城之在何地,而又不知一字缺城主爲何如人。篇冊短缺,不能傳記,使當時守城三四字缺一國之忠義雄豪,名字泯滅無傳,其可歎三四字缺。講訖。
洪瑞鳳進啓曰,袁軍門數字缺,廟堂已爲商確處置矣。臣之意則咨文九四五字缺也。揭帖則私相通報之簡牘也。大衙門旣三四字缺則以簡帖回報,未知於體面如何。廟堂相二字缺商處置,而臣之愚意,不敢不達五六字缺國王。以此觀之,似諭於國中六七字缺於國中臣民,而自朝廷四五行缺欲爲別咨,以回報,亦於事體二字缺臣想漢人之在我國者,尙多,以收拾漢人之二字缺書中,以爲別咨,未知如何。數三字缺實擧行刷送,而先具於文書中,三四字缺爲咨之意,則似好,令廟堂議處,可也。瑞鳳一二字缺書其通諭來咨大義於中外臣民之意,而一二字缺處緊歇事機,則難爲遙度而措辭矣。二三字缺意則袁軍門處,只送官問安而已。別無一字缺,送重臣似過矣。雖送重臣,軍機祕密,事之緊歇,何以知來乎?以恭曰,不在官之高下,前日楊經略在廣寧時,亦有南以雄等往來之規矣。漢人刷還之事,摠戎大字曙,亦以爲差官未送前,近處列邑,卽當行會,搜得合集,送于椵道,而具於文書中,便當云矣。別咨別送,則咨中之辭,以揭帖之意,答送乎?上曰,以揭帖之意爲辭,則是報答來咨之文書也。數字缺意,善爲措辭,乃爲別咨也。漢人若收拾爲實,三四字缺依憑之處矣。退與廟堂爛熟議處,可也。數三字缺近日自數三字缺羅萬甲·張維等事以來,朝著震恐,而四五字缺小無過重,群情驚惑,不得平安。羅萬甲數字缺藐然少年,雖不慣識親密,而亦不知三四字缺時也。爲人浮浪,不自愼重,言語之間,或有五六字缺無他腸。專擅之狀,實無形跡,十餘字缺從其指揮。方今數行缺特甚爲驚駭,而至於轉及一二字缺,尤極未安。誰非不知萬甲之爲人,而其意數字缺鎭靜朝著間搔擾之端也。臣未及見箚,三四字缺借馬一事,似出於目見一時情事,欲使三四字缺,不忍之政也。臣與張維,年歲雖不相數字缺銓曹,有日月,相接頻數,其操心和數字缺事信實,無一毫私底心,豈有偏係萬甲數字缺私情,而忍爲欺蔽乎?自二字缺平心詳量處置,宜矣。上曰,南方大邑,人或有求之,而不易得者,一番出補,未爲不可。至於萬甲之事,則極可痛惡。前以排斥異己,作爲鬧端,爲渠之過失,末減補外,以示懲戒之意,不使更爲朋比之迹,不是過擧矣。已還之後,少無悛改,朋比主張,無所不至,放恣極矣。如此之人,雖一番竄黜,終無改革飭勵之理矣。瑞鳳曰,萬甲年少浮浪,不信言語,雖有今番一字缺言不擇之失,而其心節節無他,臣豈敢一毫欺瞞陳達乎?至於張維之事,渠之本情,自數三字缺平心處置,似爲允合群情矣。維奉老親三四字缺養之,於渠幸莫甚矣,而揆以朝廷體數三字缺判曾經之重臣,出補州牧,甚駭聽聞。四五字缺先正臣李彦迪,爲親乞郡,四五字缺除授,而其時臺諫,以經幄重臣,不當數字缺敢啓不送云。今番之事,體貌所關二字缺不達矣。七八字缺曹判書一家之人,有某數行缺大段差謬,則從而改革二字缺矣。此不過一字缺所爲甚多過失,以至於此。三字缺下情何敢如是?自三四字缺至過重,則群下將順之不暇,豈敢如是三字缺不勝惶恐無地矣。金光炫進曰,詩傳三字缺進講之冊,而尙未印出。胡變前將爲數字缺鋟,而因變亂中止矣。今當始役,而物役二字缺,未易印出。南方物力稍完,正書一件,下送于全羅道,使之分卷,布送于各邑刊出,似便易矣。治平要覽,前在本館者,遺失不帙。欲爲書出,近來募得散失卷篇亦多,而尙未畢得,以其所擬傳書紙地,先爲正書詩傳下送,分布刊出似好。敢稟。上曰,一番刊出,可以永久觀覽,而但國家自西北變亂以後,緊急多少事務,專責於南方,目今多有弊端,若非關重之事,量度徐爲二字缺。光炫曰,經筵進講冊子印出事,似數字缺歇,而京中物力,不可始作,南方則稍完,如是數三字缺陳達矣。三四字缺各官所刊,必不正矣。興一曰,自京書送數字缺不正之事矣。三字缺我國凡事,若係私事,雖至浩大,辦數字缺而公家事務,雖極些少,必張四五字缺弊不貲,故若非關重急務,則所以持十餘字缺可以印出乎?興一曰,闊字六七字缺稍完之邑,分送數卷,則數行缺則量宜爲之,可也。數字缺效忠炳一字缺翊命寧社功臣嘉義大夫數字缺臣許,謹上言于主上殿下。伏以,臣去六月二十八日,祗受有省疏具悉。卿須勿辭,從速上來,以副予望,安城郡守李厚培所爲,殊極可駭,姑先從重推考,卿其知悉。數字缺感泣,當不俟駕行,而旣以疾病,不得赴召,三四字缺奉疏以陳矣。其後兩司交章請罪,不敢冒進矣。今始陳上,稽慢之罪,實難逭矣。臣伏承二三字缺意勤懇,尙不許乞骸,沈痼之中,罔知攸爲,四五字缺亦至於斯,惶駭悚仄,無所自容。然愛君二三字缺,愈往愈激,玆敢更進一言,以益其罪。伏願數字缺殿下下臣疏于該曹,十餘字缺是也。該曹旋爲數行缺保其國家者,未之有也。五六字缺此人倫之大節乎?初下臣疏于該曹,三四字缺可追尊也。其後依該曹之議施行者,數三字缺可追尊也。終不允。兩司之論啓者,以數三字缺尊也。以父母生我育我昊天罔極之恩矣。數字缺以尊之也。明日則謂不可以尊之也。又明日則謂數字缺尊之也。爲人子愛親之道,固不當若是也。爲人三四字缺道,固不當若是也。殿下於人倫之大節,猶尙四五字缺政乎?是非之混施,莫此爲甚,以此而欲望三四字缺國家,不亦難乎?夫古之聖人,如禹·湯·武王,及大位追有鯀·冥·文王,蓋已爲君,不可一刻置父母一字缺子之列,此所以明我父子之倫也。今殿下則不然,二字缺父子之倫,一字缺幾乎明矣。明日渙味之,又明日渙明,二字缺不定二字缺泯泯而無餘矣,是誠何心哉?臣竊爲殿下痛惜之。臣反覆思惟,始知聖心之所在也。夫謬議之膠固,蓋始於世所推重之人,大臣臺閣,靡然和倡,殿下亦黽俛而强從之,至於臣等所論,皆出於一字缺所輕易之人,而如臣者世之尤賤惡者也。雖籲呼不已,三四字缺而違棄焉。是殿下待父母之心,在於四五字缺重,不由於天賦之誠孝也。古之明君,則不然,凡數字缺吾心之剛斷感發,而不在於論議人之輕重,不棄二三字缺言,而感發快行,故咸稱其美,則感發剛節,惟三四字缺則論議人之輕重哉。今殿下旣以其人之輕重,量取膠固之謬議,輕棄臣等之論,此宜兩司之攻臣,不數字缺殿下旣不採臣言,則是可以罪,而又不之罪焉。七八字缺又不得受罪,殿下以臣爲數行缺不忍置人臣之列,激天賦二字缺斥人一字缺謬誤之言,則感發之自深,而剛節之自三四字缺所沮抑也。臣反覆論辨,尙未能感發三四字缺是已見而不自覺其非也。夫自是其非,敢論四五字缺罪不容誅。伏願聖明,考前後數字缺啓辭,亟施竄黜之典,是所甘心。臣無任悚懼之至。答曰,省疏具悉。卿宜安心,速爲上來。
兵曹判書李貴,伏以,臣伏見答判府事尹昉箚,朝廷不尊,欺蔽成風,則國不爲國,故略施薄罰,此非過重也。又答左議政臣金瑬箚曰,張維不直之言,非維一事,末減施罰,未爲不可矣。此事初議,臣知無不言,而有此未安之敎,不勝惶恐之至。臣曾於筵席,因上敎,略陳此事二字缺末,而辭不達意,未蒙採納,又承嚴敎。臣之於君,猶父之於子,父之有惑,子不能解,則不可謂父子之道其情也。君之有疑,臣不能辨,則亦不可謂君臣之無所間也。父子君臣之間,情意有所不通,則此所謂天地不一字缺而上下否塞也。焉有上下不通,而能成天下之務哉?臣實未知殿下所謂欺蔽者,具指張維而借馬事乎?四五字缺張維不直之言,非特一事,臣未知此事之外,更有三四字缺直也?而此事之不爲欺蔽,臣請得詳陳曲折焉。四五字缺罪之明日,臣出往門外視之,則萬甲之母,盲不能見,一字缺萬甲獨子也。其母之從往謫所,而人馬不備,不能偕往,三四字缺其母呼哭,悲動四隣。臣語萬甲曰,君母追往一字缺量取足云,吾將以數馬助之云。俄張維來,臣以此言語四五字缺亦以一白馬借之。曾於筵席,如此之言,不必陳七八字缺冀回天聽,悉陳無隱。數行缺則母子相離之言,豈爲欺蔽數字缺日時可考,而其時慰客滿座,共聞此言,臣何敢爲二字缺欺罔之言乎?緣臣辭說煩多,及其借馬之事,遂數字缺臣何心坐默,不一言以明之哉?伏願聖明,少霽雷威,特垂恕納。取進止。答曰,省疏具悉。張維之言,借馬之外,亦有不直之事,卿數字缺可知矣。已上燼餘
上在慶德宮。親臨崇政門觀武才。
卯時,崇政門殿坐後,兵房承旨李景奭,以視射,取稟。上曰,鐵箭先射二字缺量,取稟。上曰,知道。上命侍衛諸臣,數字缺中貫革,呼名始射。
李景奭五六字缺觀武才時,宗室·文官,則以數行缺追入參射,似爲無妨,敢稟。數字缺
李景奭啓曰,東貫革西邊一字缺城都正,第五矢邊中,而差備官徑爲擊鼓,數字缺爲擊鼓,難免不能整齊之失,請推考。數字缺
李景奭啓曰,宗室·文臣擧案,一二字缺已爲啓下,而今見兵曹啓辭,修三四字缺一,入直玉堂,自願入射云。追錄無妨之意,敢啓。上曰,依啓。
李景奭啓曰,伏一二字缺鐵城副守等四人,曾爲擧案,而下吏遺棄,更書願爲入射云,更稟。上曰,依令入射。
李景奭啓曰,宗室已爲入射垂畢,而向前四人追錄單子,未及入來,何以爲之?敢稟。上曰,使之催促入來,若不易則文臣先令入射。
李景奭啓曰,柳汝垣以試官入射,而渠之射一字缺當前,下去之意,敢稟。上曰,知道。
李景奭啓曰,鐵箭畢射,片箭當射,尺量,取稟。上曰,知道。又啓曰,片箭貫八分邊四分,前例數字缺敢稟。上曰,依前例,分付。
掌令兪省曾來啓曰,數字缺將免稅一事,竭其所聞,罄其所懷,咫尺數字缺難欺,而日承聖批,每下不允,以爲臣等之言,淺近無用歟?抑以爲臣等之事,塞責文具,七八字缺於至愚,威加海內,而屈於匹夫,六七字缺芻蕘尙可採擇,況數行缺諸宮家方在飢餓中,五六字缺今時則大不然,殿下雖四五字缺親之私,其若害民何,其若病國何?臣等之三四字缺淺近,臣等之懇,實非文具,而殿下終不數字缺,是殿下虛設臺官,臣等徒欲榮軀,數字缺豈願如此?此臣等所以不避煩瀆,久而不止者。數字缺亟命勿許諸宮家免稅。張維之不可補外,臣等之論已盡,而殿下尙靳一兪,臣等一二字缺區區累陳,豈有他哉?實恐殿下之擧措,一字缺未免害於事害于政而已。今維之貶黜,豈獨臣等之言,無大小皆曰不可,請平心察之,亟收成命。答曰,不允。
正言李尙馨來啓曰,免稅一事,爲當今痼弊,臣等論列已久,而天聽愈邈,尙未允兪,不勝悶鬱焉。宮奴憑爲囊橐,奸民投詐淵藪,歲增月益,已至數千餘結,日後之弊,有不可勝言矣。國計之欠縮,民生之困苦,姑舍勿論,而深恐聖明所見,猶有所二字缺於至善之地也。古之君子,愛人以正,不以姑息,而處一字缺接物,而無彼此。今之免稅,於義未安,於法未據,大非聖人數字缺道也。宮家輕重,初不係於免稅與否,而三四字缺聞,貽弊無窮,害于而家,凶于而國,滅義數字缺,莫此爲甚。請加三思,亟賜一兪。五六字缺,皇極之體,無作好惡,皇極之用,未有作好惡,而能無偏黨者也。故聖人之心,常如明鏡,七八字缺所以怒不遷過不以貳也。今見十餘字缺先失於用功之地,何數行缺而已。豈有一毫私意,阿其所好?而殿下以欺蔽擬之,臣等大恐殿下本原之地,五六字缺無我也。況古之聖人,欲知公論所在,必數字缺輿論。今上自三公大臣,下至國人,皆曰張維數字缺,伏願聖明,舍己從人,採納公論,數字缺親臨觀武才,事體重大,雖在初試,不可不詳察爲之。而名無者得參,呼不者得參,一字缺片箭入格,而誤錄於騎蒭,甲者得中,而移錄乙者,種種顚錯,不一而足。必有奸僞之情,請觀武才初試,各該差備官,拿鞫定罪,試官矇不致察,竝罷職。該曹一任試所之爲謬,漫不覈正,堂上·郞廳,竝推考。答曰,不允。新啓事,依啓。
徐景雨啓曰,初試時各該差備官·試官,該曹堂上·郞廳,竝推考事,命下,而臺諫方以差備官拿鞫,試官罷職,該曹郞廳亦爲罷職,堂上推考承傳,不得捧之意,敢啓。答曰,知道。
諸試官進啓曰,武臣堂上官等,二字缺似當預爲擧案,以次入射,而今乃續續伏地請三四字缺猥濫矣。宣傳官等,亦當初試時入格後,四五字缺射,而今又伏地願射。若開此端,則入侍諸數字缺皆願入射,必至於紛擾,以致冒濫之患,自此以數字缺入格人外,更勿許伏地願射人之意,敢啓。上曰,依啓。
李景奭啓曰,問于伏地人,則乃禁軍四五字缺射時一字缺賜馬匹,皆瘐瘠老病之馬,旋七八字缺賜給馬匹之命,而該數行缺啓曰,宣十餘字缺命下矣。今宗室五六字缺箭一矢者如此,而亦爲更射乎?上曰,如此則不必更射矣。
李景奭啓曰,射技已數字缺技,先試何技乎?上曰,數字缺先試。
李景奭啓曰,防牌等技試二三字缺監,事目爲之乎?上曰,事目爲之。
李景奭啓曰,試才已畢,卽三四字缺出榜乎?上曰,依爲之。
沈詻啓曰,今日擧動時,宗宰海崇尉尹新之,臨時以病不來,故單子入啓,吉城尉權大任,改□落點,而亦稱以遠在,趁未入侍,終致宗宰一員未備,極爲非矣。請竝推考。傳曰,依啓。尹新之勿推。
宗簿寺官員以都提調意啓曰,本寺非他小各寺之,糾檢宗室,撰錄璿源,所關極重,而使喚下人,只有書吏若干名,料食甚薄,百般巧避,故自前每令給價布一人,而上年兵曹以年凶裁減,數少殘吏,每懷逃散之心。今年則稍豐,依前布物七八疋題給爲當。且本寺,乃決訟用刑衙門,例有定送皂隷,數字缺反正後革罷,如有用刑之事,借用於他司,三四字缺甚,他用刑衙門,則皆爲復立,而本寺則不復數字缺不當,依舊例,數三名還爲設立,俾成衙門體數字缺。傳曰,言于該曹。
弘文館啓曰,本官下番見在三員內,修撰臣辛啓英在外未上來,副修撰數字缺只有修撰臣韓興一,時方入直,八九字缺明日政闕員,以在京無故之人,數行缺。已上燼餘
上在慶德宮。停常參·經筵。
有政。
下直,二字缺縣令洪植。
沈詻啓曰,明日常參,取稟。傳曰,停。
吏批啓曰,判書臣金尙容病不來,參議臣吳百齡受由在外,小臣獨政未安。何以爲之?敢稟。傳曰,仍爲之。吏批,參八九字缺金壽賢進。以閔應恢爲數行缺參判崔鳴吉進,參議李數字缺,左副承旨李景奭進。以懷恩君德仁爲五衛都摠府副摠管,李榏爲兼五衛都摠府副摠管,崔晩得爲兼羽林衛將,奉瑛爲禦侮將軍數字缺都摠府經歷,李慶餘爲折衝將軍宣傳官,李三字缺副尉宣傳官。別兒,韓璟爲折衝將軍行龍驤衛副護軍,金得振爲折衝將軍行龍驤衛副護軍,崔晩得爲折衝將軍行龍驤衛副護軍,柳昌文爲禦侮將軍行龍驤衛副司直,池德海爲禦侮將軍行龍驤衛副司直,閔光勳爲禦侮將軍行龍驤衛副司果。崔致聖爲昭武將軍行義州鎭管玉江兵馬萬戶者。
李景奭,以備邊司言啓曰,昨日因筵臣啓辭,只以揭帖回報未安。若以刷還搆一字缺則不能着實擧行,似爲虛文,善爲措辭,以爲別咨,令廟堂議處事,傳敎矣。原咨則旣以不必回答,入啓定奪,而憑刷爲咨,亦甚難便,臣等方以此爲慮。今者督師新咨適到,以此爲答,正合事宜。二字缺原咨中語意,已具於揭帖中,彼必不以不答,爲三四字缺之咨,事體當然,請令承文院,就此新來數字缺爲措辭,撰出以送,何如?傳曰,允。
李景奭,以兵曹言啓曰,因繕工監啓辭,齊陵丁字閣改造軍人役價,自本曹題給事,四五字缺陵丁字閣修改營造之役,無歲無之,而未有價布題給之規,以前例言之。上年光陵丁字閣數字缺修補,而太半改作,工役甚重,然皆繕工監五六字缺自本道會減題給,此乃流數行缺陵寢重役,非敢推調。數字缺令本監,依各年例,修理施行,宜當。敢啓。傳曰,知道。改造重役,不可推諉數字缺,自本曹題給,宜矣。
李景奭,以兵曹言啓曰,今月初八日崇政門親臨觀武才時,兵房承旨數字缺啓,問于伏地人,則禁軍等前日遠射,得蒙數三字缺而皆瘐瘠老病之馬,旋卽斃死。今番又有三四字缺命,該司所給,又恐有如前之患,故敢爲陳達云。傳曰,知道事,傳敎矣。當日臣等數字缺豐府院君臣李曙,會于本司,同議此事,則今番所給之馬,皆自司僕寺,擇其壯健可合戰馬者,以備給則,必無如前瘐瘠之患,渠等所訴,似出於過慮矣。敢啓。傳曰,知道。
李景奭以司僕寺官員以提調意啓曰,京畿無馬,各場放養雌馬,今次歲貢中,計數捉送。又以本州應捧遺·故失馬價除出,貿得雌馬上送之意,行會于本州矣。己巳年歲貢馬中二十八匹,以雌馬代送,十一匹二字缺父雄馬送來,木疋貿得雌馬三十匹,合雌馬數字缺雄馬十匹,昨日到寺,而比前各運馬,今不四五字缺。當草衰之節,雖放于牧場,數旬之內,勢未數字缺嚴冬積雪,必多殞斃,分養于近京各場,一二字缺二三月取來放牧,宜當。敢啓。傳曰,知道。
李景奭,以兵曹言啓曰,本月初八日崇政門親臨觀武才時,兵房承旨所啓,問于伏地人,則內禁衛李馧,曾爲江都扈從,備八九字缺,斬級之功,同列多蒙數行缺傳曰,知道。七八字缺
沈詻,以禮曹言啓曰,三四字缺親祭擇日草記,來九月十九日定行事,命下矣。臣等更爲商量,以秋收後擇日數字缺敎,其爲民慮弊之意,至矣。今年久旱之餘,數字缺最晩,穀熟節晩,開月十九日前,似無滌場之理,數字缺損之患,恐傷聖上恤民之至意,與日官數字缺議,則十九日外,只有二十八日·九日,而八日最吉云。數字缺親祭經宿江外,莫重擧動,故臣等不得具由更稟。傳曰,知道。然則退定於二十八日。
沈詻以監試初試二所應辦官以試官意啓曰,當日未時,有一擧子,踰墻之際,現捉於軍士,問其姓名,則李景益。卽爲囚禁,令攸司推考治罪,何如?傳曰,允。
以濟州漂流唐人入來事,入啓。傳于沈詻曰,使之厚待。
傳于李景奭曰,觀武才入格分數單子入之。且別試定額草記覓入。
以八月初五日觀武才入格單子及初八日親臨觀武才入格單子,二字缺李景奭曰,試射入格者,合數計畫,別單書啓。數字缺
李景奭,以兵曹言啓曰,以曹草記,齊陵修改,繕工監,依各軍修理例,施行事,數字缺改造重役,不可推諉於殘司,自本曹題給宜矣事,傳敎矣。陵寢之役,自祖宗朝,繕工監擔當修改,未有自本曹題給價木之規,雖二字缺之時,亦且如此。況今不敷,所儲無雜木,一開新例,後弊難防,臣曹何敢推諉於殘司乎?今此五六字缺不得已依前傳敎,以餘八九字缺何如?傳曰,知道。數行缺殿下非不洞燭,而只牽於五六字缺此,臣等竊悶焉。請加三思,夬賜一兪。人主聽言之道,必虛心以察其情,平意數字缺其行,然後擧措得宜,人心悅服矣。今此張維之數字缺自以遇殿下明聖,無一毫所隱諱,則是維數字缺無他,而殿下於聽覽之際,或未能虛數字缺,情僞未着,疑阻先形,加以無前之罰,施以貶黜之典,瞻聆所及,莫不惶惑,此豈淸朝之美事也?維之爲人,殿下非不洞燭,而有此過擧。臣等之不避煩瀆,久而不止者,恐殿下擧措之失中而已。非爲一張維地也。請還收羅州牧使除授之命。陽陵君許,前後投疏,妄論禮制,擧國之人,莫不深惡其所爲,而其時兩司之交章請罪者,不過斥其妄論而已。今者臺墨未乾,復此揶揄,滿紙張皇,無非詬辱君父,脅制朝廷之語。爲人臣者,負此縱恣㹀瀆之罪,施以禦侮之典,亦云末減,請命遠竄。
正言李尙馨來啓曰,免稅一事,爲當今巨弊,臣等論列已久,而天聽愈邈,尙未允兪,不勝悶鬱焉。宮奴憑爲囊橐,奸民投詐淵藪,歲增月益,數字缺數千餘結,則日後之弊,有不可勝焉,四五字缺縮,民生之偏苦,莫甚於斯,深恐聖明,猶有數字缺察也。宮家輕重,初不係於免稅與否,而幸門數字缺不堪。滅義廢法,莫此爲甚。請加三思,快賜一兪。無偏無黨者,皇極之體,無作好惡,皇極之用,六七字缺無偏無黨者也。殿下欲破朋黨,七八字缺地,何以立皇極之體乎?張維數行缺孤亂亡之道也。古之聖數字缺知公論所在,則必察於國人輿論。今上自三公,下至國人,皆曰張維不可黜斥,伏願聖明,舍己數字缺,亟收成命。親臨觀武才,事體重大,數字缺初試,不可不詳察爲之。而長冊名無而得參者,四五字缺而得參者有之,片箭入格,而誤錄於騎蒭,數字缺中而移錄於乙者,種種顚錯,不一而足,必有奸僞之境,不可推考而止。請觀武才初試,各該差備官,拿問定罪,試官矇不致察,竝罷職。該曹一任試所之數字缺,漫不覈正,色郞廳罷職。陽陵君許,曾以異論,公議再發,而堂堂國家典禮,必不以一怪見之說,有所輕重也。仰體聖上包容之德,姑置之矣。彈墨未乾,復上妖疏,辭說悖慢,語氣恣肆,之爲人,益可見矣。之爲此論,非徒輿情之所深憤,亦議禮者之辱也。臣等不欲掛之齒牙,而滿紙張皇,無非侵辱君父之語,必欲激動聖聽而後已。如此之人,不可不屛諸四裔,請亟命遠竄。答曰,不允。
兼兵曹判書李貴,伏以,臣伏見備局前回啓臣箚啓辭,其所論說,大與臣意矛盾,不得不更爲陳辨。伏願聖明,勿以衆多爲是,而以獨見爲非,一字缺兩端而折衷焉。天下之事,欲擧大綱,則小小節目,不視焉。臣之所論,大綱也,備局之所重,節目也。當今之時,我國數字缺倭之間,脫有緩急,中國之救援不可望,如干數字缺經略專任東路,新誅毛將,威振天下,殄滅胡虜,三四字缺自,我國安危,在經略處置之如何,與毛將在數字缺,事勢頗異,前頭難處之事,不一而足。我國旣與四五字缺於不得已,而積致誠意於經略,預通彼我之情,然後臨其急難,吾意易入於彼耳,而成吾所欲,三四字缺又先及於我,而我當先送大官,講論六七字缺彼先移咨,而拘於些少一二文字,數行缺此亦不思之言也。經略七八字缺官往探莫重軍務乎?其啓辭又曰,前日密雲事,則亦以兵部尙書兼之,而齎咨官數字缺以堂下官差送,無堂上稱使往來之時,此必嫌於無數字缺義,而只稱齎咨往來云,此說亦未免誤料軍數字缺。壬辰年事,與今時不同,是時則天將方住我邦,三四字缺事,皆決於各陣,而又無與胡構和之事,數字缺我國少無嫌隙,雖不送大官,與之講論軍務,可也。今則經略,專摠東路,便宜從事,我國與天朝隔絶,軍務重事,不可稟議於天朝,而稟于經略矣。且嫌於私交之說,尤似不近,經略若去天朝,則以此爲言,猶或可也。經略旣以欽差,出鎭東路,脫有緩急,我國策應,必稟於經略,以我國軍務事,遣大官講議於經略,有何私交之嫌乎?若以私交爲嫌,官與吏何別?此臣所謂備局之所重者節目也。臣之後箚回啓內,觀其咨意,似出於通諭國中數字缺擧。又咨下。旣不曰國王,則有違移咨格例,二字缺將此意,只及揭帖云,此說亦徒知節目而不知二字缺也。臣意此不過中原之人,措語之際,或失於疎略,有此違格也。以事理言之,寧有此咨,只泛諭於國三四字缺敢聞□王乎?不必以此爲慮,而乃敢改咨四五字缺重衙門乎?臣實未曉其意也。其後箚回啓,數字缺揣其師期之遲速,時無督師之分付,而自我往報,非但大違事機,日後難處之患,所係非輕云,此亦不察臣箚本意,而有此云云也。臣箚所謂一以探十餘字缺四事中之一也。彼移咨中,有十餘字缺探軍機而來,亦錯誤間一事,數行缺相臣柳成龍,有遲難之意,初特以李恒福爲右相送之,卒辨其誣。臣意今此一字缺關至大至重,安危存亡,必係於經略。若以泛海爲難,臣雖老衰,時無疾病,可以往還,此臣之至願也。此事所關二三字缺大,何必如是冒瀆?且回啓所謂天朝將數字缺國內者,則隨其衙門高下,接待之臣,亦爲之高數字缺禮出於何典禮乎?臣意只以事之輕重,爲使臣之高下,故登極使,自古必以大臣差遣也,而今不行之,豈可以在天朝地方,則送小官,在我國境內,則送大官乎?此恐不思之言也。廟議如是,臣竊悶焉。伏願殿下,謀國大計,不拘於小節目,預救燃眉之急,不勝幸甚。取進止。答曰,省箚具悉。箚陳之事,廟議已定,今難更改矣。已上燼餘
上在慶德宮。停常參·經筵。
沈詻啓曰,二字缺常參·經筵,取稟。上曰,停。
傳于沈詻曰,明日輪對,停。
徐景雨,以備邊司言啓曰,崔有海之行,以齎六七字缺,曾已啓下矣。今則當有回咨,十餘字缺。傳曰,允。
數行缺未出身及未出六品之人。數字缺
傳于徐景雨曰,內禁衛崔慶信·金淵,此輩已出六品乎?皆已出身乎?問啓。
沈詻,以兵曹言啓曰,當初啓下本曹全羅監司狀啓,濟州漂流唐人黃汝城等捧招,監封馳啓,數字缺招,不下臣曹,故以入來後,捧招具咨,押解爲四五字缺捧招別紙,已下備局,令承文院,依此具咨解送,且於發程前,令禮賓寺一番饋餉,以示厚待之意,依舊例擧行,何如?傳曰,允。
洪命耉,以兵曹言啓曰,以宗簿寺啓辭,書吏價布及皂隷數三名,依舊定送事,傳敎矣。宗簿寺書吏,受料外價布,曾無規例,而上年以本寺啓辭之故,一二番題給,而旋卽停止,不可援以爲例,況當國儲蕩竭,不可創立新規。皂隷則因裁省廳事目,旣已量減,勢難撓改,姑待國計稍完,徐議施行,何如?傳曰,知道。
沈詻以內醫院官員以都提調意啓曰,桑寄生十兩以上採納者,論賞事,曾已下諭矣。今者統制使李沆,十二兩封送,其覓得審藥方時發,依他例,令本道施賞之三字缺何如?傳曰,依啓。
掌令申達道來啓曰,二字缺將免稅事,丁寧反覆,論列已盡,而殿下數字缺一至於此,臣等竊恐殿下,未能洞知其弊,略陳其槪,伏願聖明,深究其源,而勇革焉。國家自壬辰之後,稅入之數,未半於平時,而食者之衆,殆八九字缺也,軍官料也,西邊米也。五結布十餘字缺支,有匱竭之虞,民間數行缺宮奴之竊取,實入於宮家者,七八字缺民結稅入而言之,終年一結之出,幾至米貳斛,以此推之,則千結之米,貳千斛也。竝計奸數字缺言,則不知幾千結也。公家之所失甚大,而宮家之所得甚微,得失利害,不啻觀火。頃日自三四字缺陰竹縣田結,臣等意謂必有更張之擧,而到今數字缺焉,豈臣等所論,或失其失歟?陰竹縣免稅處數字缺田,殆居於半,反偶類推,可以知稅入之欠縮,而國不可爲國矣。請深思經遠之策,勿爲姑息之政,亟數字缺罷。張維之不可補外,不惟臣等爭之,大臣言之,朝廷惜之,公論所在,可以見矣。張維之於殿下,義君臣恩父子也。雖在疎賤庶官,尙不忍欺蔽天日,況於維乎?殿下處維於經幄,今幾日月,處心行事,亦可以知其人矣。殿下惡朋比一念,先主一字缺中,遽以欺蔽疑於維,施以貶黜之典,此豈待臣子以一字缺使之以禮之道耶?情志多壅,上下不親,殊非令猷,數字缺冀典刑不濫於淸時,君道免虧於聖德,夬賜一兪,還收成命。陽陵君許,前後投疏,妄論禮制,擧國之人,莫不深惡其所爲也。而其時兩司交章請罪,數字缺不過斥其妄論而已。今者彈墨未乾,復此捓揄。臣等得見元疏,則滿紙張皇,無非詬辱君父,脅制朝廷之語,臣子之所不忍正視也。人臣負此悖慢之罪,二字缺禦魅之典,亦云末減,請命遠竄。答曰,毋庸煩瀆。
正言李尙馨來啓曰,免稅五六字缺臣等論列已盡,而天聽愈邈,七八字缺。宮奴之囊橐,奸民之淵藪,而數行缺乖隔,而能不亂亡者,八九字缺上自三公,下至三司,連章累牘,急言竭論,而天聽愈邈,是則殿下皆以數字缺爲張維救護,爲殿下欺蔽也。上下乖隔,數字缺於此乎?維以才行言之,則完人,以職位言之,則重臣也。設有失誤之事,而以一請疎斥之,其於委任賢數字缺大臣之道,何如也?況維恬靜自守,少無朋黨之迹,而一箚血誠,反成車鬼,罪目未名,人心不厭,大非淸朝之美事也。請賜兪音,亟收成命。親臨觀武才,事體重大,雖在初試,不可不詳察。而名無於長冊,呼不而在參者,四五人,或片箭入格,而誤錄於騎蒭,或甲者得中,而移錄於乙者,種種顚錯,不一而足。顯有奸僞之情,不可推考而止,請初試時各差備官,拿鞫定罪,試官矇不致察,竝罷職,該曹一依試所之謬誤,漫不覈正,色郞廳罷職。陽陵君許,曾唱異論,公議再發,堂堂國家典禮,豈容一怪見之說,有所輕重也?仰體聖上包容之德,姑置之矣。今者彈墨未乾,復上妖疏,辭語悖慢,意氣自恣,非徒輿情之所共憤,亦議禮之者辱也。臣等不欲掛數字缺,滿紙張皇,無非侵辱君父之語,求其心四五字缺激動聖聽而後已,如此之人,不可不屛裔,請亟命遠竄。答曰,依啓。免稅及張維·許等事,不允。
沈詻,以備邊司言啓曰,今見朴蘭英狀啓,則胡差阿之胡等十一名,作爲七八字缺,凡干支待之事,必須預爲十餘字缺接對時宰臣,亦爲數行缺竝令該曹,各別計數付送。且今八九字缺格糧格須優給,用備過冬之資,此意本道監司處,竝爲行移,何如?傳曰,允。
今八月初十日酉時暮,白雲一道如氣,起自乾方,橫截數字缺指坤方,長十餘丈,廣尺許,良久乃滅。夜一更,月暈。數字缺更,黑雲一道如氣,起乾方指巽方,長竟天,廣三四字缺,良久乃滅。三更,巽方有氣如火光□,啓。已上燼餘
上在慶德宮。停常參·經筵。
沈詻啓曰,今日常參·經筵及來十五日儒生殿講日次,取稟。傳曰,停。
李景奭啓曰,宣傳官元大健,以赴西撥軍定額,將發送八九字缺之處,兵符齎去矣。今見其十餘字缺矇不致察,極爲非矣。請推考。數行缺
洪命耉以監試初試二所應辦官以試官意啓曰,昨日有一人來呈試卷,而觀其形狀,不似擧子,問之,則自言私奴秋金云。卽爲捉囚,令攸司推考治罪,何如?傳曰,允。
李景奭以兵曹意啓曰,傳曰,內禁衛崔慶信·金淵等,已出六品乎,皆出身乎,問啓事,傳敎矣。金淵數字缺出六品,前僉使崔慶信出身,加設主簿矣。答曰,知道。
以吏曹假郞廳望,傳于金壽賢曰,實郞廳,使之出仕,假郞廳,勿爲差出。
沈詻啓曰,卽者忠勳府來言,振武功臣前兵使李靖,病勢極重,命在朝夕。自前勳臣,有如此危急之病,則具由入啓,有藥物題給之時,載在謄錄云,故敢啓。傳曰,遣醫看病,相當藥物賜給。
掌令申達道來啓曰,國之所重,在於稅入,而稅入不敷,國不可爲國矣。今日稅入之欠縮,實由於免稅弊,臣一字缺旣知其弊,不得不盡言極陳,殿下亦未必不知其弊,而一向堅執,臣等竊悶焉。方今天步艱難,一字缺此閑暇之日,必爲峙糧之計,以爲緩急之需,而殿下便有燕安之心,行此姑息之政,殊未知國家安數字缺自有常祿,不至貧窮,而國家危則三四字缺有粟焉,得以食之。此理甚明,請亟賜兪允。人臣之進言,不一其道,而人主之聽納,其原其數字缺周昌桀·紂之喩,似近於彰君之惡,魏徵獻陵之對,亦涉欺君之歸,如使不原其情,徒以言語而罪之,八九字缺之顯戮矣。然二君知其愛君十餘字缺今此張維之箚,本四行缺事實也,非不直也。若以此七八字缺天高日遠,情未上通,猶有一字缺於天地之大也。且維久侍經幄,斯謂重臣矣。進退之間,猶且有禮,豈可以一朝疑怒,而貶斥至此?國體虧損,人心未安,請賜兪音,還收成命。陽陵〈君〉許,前後投疏,妄論禮制,擧國之人,莫不深惡其所爲也。而兩司交章請罪,不過斥其妄論而已。今者彈墨未乾,復此揶揄。臣等取見元疏,滿紙張皇,無非詬辱君父,脅制朝廷之語,臣子之所不忍正視也。人臣負此悖慢之罪,施以禦魅之典,亦云末減,請亟命遠竄。答曰,如是堅執,似過,更勿論。
正言李尙馨來啓曰,臣等將宮家免稅一事,殫誠竭論,非日非月,而殿下一向牢拒,臣等未知聖意之所在也。豈不以親愛宮家,不忍薄切,而猶未能深思其義,遠慮其弊歟?以義言之,公室安然後,宗族永賴,猶木之根本盛,而枝葉茂。數三字缺之道,苟私目前,是婦人姑息之政,非聖人敦睦之義也。以弊言之,起於些少,漸至濫觴,宮奴憑爲囊橐,奸民作爲淵藪,宮家之稅入,至爲零星,初無輕重於宮家數字缺奸究之偸竊,豈不痛哉?當今邊憂孔棘,糧儲一二字缺私蕩盡,苟不先杜此弊,則蘇殘之策,足食之方,二字缺而已。古之强公室杜私門者,不計煦煦之小仁,屑屑〈之〉小義,況此免稅,於義未安,於法無據,罷之爲公正,不思數字缺,是非輕重,不啻千里,請加三思,亟賜一兪。六七字缺而治道得,故易以上乾下坤,爲十餘字缺不一,而究其所治亂,則未四行缺不厭,滿朝之臣,皆不自安,七八字缺也。請賜兪音,亟收成命。陽陵君許,曾唱異論,公議再發,而堂堂國家,莫重典禮,必不以一怪見之說,有所輕重,仰體聖上包容之德,姑置之矣。彈墨未乾,復投妖疏,辭說悖慢,數字缺恣肆,非徒輿情之所共憤,亦議禮者之辱也。臣等不欲掛之齒牙,而滿紙張皇,無非侵辱君父之言,必欲激動聖聽之後已。如此之人,不可不屛諸四裔,亟命遠竄。答曰,如是堅執。更勿煩論。
尹知敬,以兵曹言啓曰,曹啓辭,朴寅亮,初因納粟,陞嘉善後,又納正租三百石,考見事目,則三百之數,特爲同知而已。此外加資,非本曹擅便,惟在上裁,啓。傳曰,陞品,可也事,奉承傳矣。朴寅亮曾授嘉善,今若超陞正二品,則似爲過重,嘉義之敎,成給似當。敢啓。傳曰,依啓。
洪命耉以司僕寺官員以提調意啓曰,黃海道各場,點馬別監下送,驅點之意,入啓,已爲差出點馬矣。年前啓下兩西武士,則給次戰馬五十匹,當令數字缺後,體府以濟州義馬,亦有分送處云,故或有三四字缺前頭當捉之數,更報于體府,則體府移文海州數字缺場馬五十匹捉出事,已爲啓下,年歲飢荒,姑爲停止,依此數捉出,以爲賞給之用云。本道癸亥數字缺後六年,今始驅點,而元數不多,椒島·席島兩場數字缺爲毛兵所殺,今無一匹,勢難依前廣捉,元數其八九字缺捉出,其餘五處,使之參酌定規,十餘字缺敢啓。傳曰,知道。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
沈詻啓曰,昨日前兵使李靖處,遣醫看病事,命下,卽時招惠民署官員分付,而書八九字缺極爲駭愕。請掌務官及看五六字缺。傳曰,竝拿推。遣內醫四行缺李時挺羽林衛黃適,閑良七八字缺上護軍李得男,邊將除授,出身安淳實職除授,兼司僕李士男,司果崔弘達,內禁缺前判官金潗,上護軍朴廷健等,各熟馬一匹數字缺金緝,折衝孫仁及,中軍安穎男,羽林衛孫二字缺,司果崔成甲等十三,及習讀官吳孝男,內禁數字缺各半熟馬一匹。把摠柳福男,兼司僕鄭數字缺,內禁衛金國及·邊義吉以下十一,內禁衛李季榮,各兒馬一匹。折衝梁廷祉等六及出身安孝男等二十一,兼司僕李之龍等四,各上絃弓一張長箭一部。折衝尹衍之等三,及內禁衛鄭忠元等三十一,內禁衛朴虎男等二,各上弦弓一張。內禁衛金夢龍等十九,各不粧弓一張賜給。又馬上才羽林衛金佶,炮手池莫孫等,守門將除授。鞭棍手韓得吉等三人,竝直赴會試,閑良林英男·金太玄,禁軍除授,炮手金士男,偃月刀安唜男,部將除授。各技上上兼司僕鄭者斤同等五,鞭棍三中金孝生等三,各木綿三疋。上中崔應濕等三,鞭棍二中李時男等六,炮手朴繼生等八,各木綿二疋。數字缺張海龍等十三,鞭棍一中鄭仁等三,炮手林得中等二,各木綿一疋賜給。又居首龜興都正睒,副摠管柳汝恒加資,蓮城都正李夢虎,松井副正彦數字缺副守元忠,星山監希信,昌山監希賢,丹山監數字缺,永陵監琉,前察訪崔衢,各兒馬一匹賜給。一行缺房上下,此賞格中未盡處,及落十餘字缺李靖處,看病醫四行缺傳敎矣。査見八九字缺柳福男騎蒭一中,片箭邊中,兼司僕李之龍,六兩二矢十八步,二矢十七矢,用劍數字缺似當合計論賞,而柳福男則一載於兒馬賜給數字缺,一載於上弦弓賜給之類,李之龍則疊三四字缺賜給之類。敢啓。傳曰,知道。數字缺兒馬一匹,勿給疊賞。
李景奭啓曰,數字缺傳敎內,炮手朴繼生等八云,此乃炮手之類,而考見單目,則二中者只七人,故第八鄭應一字缺則書於一中之首矣。且上中崔應濕等則三云,而崔應濕之上,有藤牌手洪德男,上中竝計,則四人,以此奉承傳之意,敢稟。傳曰,知道。鄭應男貫中,故入於二中之類矣。
李景奭,以備邊司言啓曰,金差入來時,碧蹄接對宰臣一員,募華館二員,武弁中各別擇差事,令該曹擧行,碧蹄饋餉之物,令本道照例措辦,如無前未及之患,如何?傳曰,允。
李景奭,以備邊〈司〉言啓曰,今此金差之行,專爲探得本國數字缺來云,其接待之事,不可不各別款厚,以破其數字缺所館處,以兵曹修掃待之,無以人少而致忽之意,各司申飭擧行,何如?傳曰,允。
李景奭,以備邊司言啓曰,今此監試初試落幅紙,趁未寒入送西邊,可及爲軍卒禦寒之具也。伏聞訓鍊都監,亦爲啓請云,此則不過爲火具之八九字缺可以分用,京中兩所收卷,十餘字缺之意,知委施行。四行缺呈稱,滿紙哀辭,乞八九字缺之物及給糧遞馬等因,給糧遞馬,自是應行事,而渠輩不知有此,告訴也。如綿襖二字缺等,令該曹量宜給送,何如?傳曰,允。
掌令申達道來啓曰,當今國家之憂,在於經用之數字缺用之不足,由於稅入之弊。臣等極言殫論,日月數三字缺未安,非不知也。瀆擾之爲罪,非不知也。誠以稅之爲數字缺費之嬴縮係焉,民生苦歇分焉,此所以必期三四字缺不能自止也。伏願聖明,翻然覺悟,深思數字缺亟命革罷。天高地下,勢甚隔遠,而天氣下降,地氣上升,故能化生萬物,而歲功成焉,君尊臣卑,勢甚隔絶,而君道下濟,臣道上行,故能情志交孚,而治化成焉。臣等竊見聖明,智出庶物,聰明冠焉。自任英睿,獨御萬機,居高臨下,眇視臣隣。今此張維之不可補外,大臣言之,諫臣爭之,朝野惜之,而殿下一向堅執。上下之情,可謂不孚,治道之誠,不亦難乎?且維昵侍經幄,久荷恩榮,可謂殿下之視臣矣。一言忤旨,遽加貶斥,棄之如遺,豈所謂視臣以禮之義之,而情志之相孚耶?伏願聖明,數字缺,亟收成命。陽陵君許,前後投疏,妄論禮制,擧國之人,莫不深惡其所爲,而其時兩司之交章請罪者,不過斥其妄論而已。今者彈墨未乾,復此揶揄。臣等取見元疏,則滿紙張皇,無非詬辱君父之語,臣子之不忍正視也。人臣負此悖慢之罪,禦魅之典,亦云末減,數字缺治道之道,罰貴大賞貴小,位高十餘字缺今此補外之擧,少四行缺以義言之,公室安五六字缺本盛而枝葉茂。不思永安之數字缺自前,則是婦人姑息之政,非帝王敦睦之道也。數字缺言之,起於些少,漸至濫觴,轉爲宮奴之囊橐,奸民之淵藪,宮家之得租入者零星,而郡縣之失田結數字缺初無輕重於宮家,而盡歸虛牝,豈不痛哉?數字缺孔棘,軍儲內竭,公私蕩盡,苟不先杜此弊,數字缺爲蘇殘之策,足食之方,皆苟而已。古之强公室杜私門者,不計煦煦之義,屑屑之仁,況此免稅於數字缺,於法無據,罷之爲公正,不罷爲私恩,是非輕重,不啻千里。請加三思,亟賜一兪。天地交而歲功成,上下交而治道得,故易以上坤下乾爲泰,上乾下坤爲否。自古治亂非一,而究其所以治亂,則未嘗不由於此也。張維之不可補外,上自三公,下至兩司,連章累牘,天聽愈邈,是則殿下必以在廷之臣,皆爲張維之護,爲殿下欺蔽也。上下否隔,豈有甚於此者乎?維以才行言之,則完人也。以職位言之,則重臣也。設或數字缺而以一靠疏斥之,其於委任賢才,進退重臣之道,何歟?張維恬靜自守,少無朋比之迹,而一箚血誠,反成缺無名,人心不厭,大非淸朝之美事也。請亟收成命。陽陵君許,曾唱異論,公議再發,而莫重典禮,必不以一怪見之說,有所輕重,仰體聖上包容之德,姑置之矣。終無悛心,復上妖疏,彈墨未乾,邪論復起,非徒輿情之所共憤,五六字缺臣等不欲掛之齒牙,而滿紙張皇,無非詬辱君父數字缺其心術,必欲激動四行缺本府都事金弘翼六七字缺所,而承文博士姜翯,以入門四館,缺不爲起動之故,至於停擧。禁亂官與四館各數字缺少無管攝之事,而以自己私怒,王府任事之官數字缺停擧,使不得察任,其不顧事體,驕恣妄作之數字缺爲駭愕,姜翯從重推考,何如?傳曰,依啓。
沈詻,以兵曹言啓〈曰〉,武經七書,已爲印出,或頒布二三字缺,或敎訓京中武士,而武藝諸譜一冊數字缺敎訓技藝時,諺書翻譯,以傳習之計,而四五字缺只得一件,印出百餘冊,欲爲內外傳習,故御覽三件,粧潢進上之意,敢啓。傳曰,知道。
中訓大夫行吏曹佐郞兼世子侍講院司書春秋館記事官臣崔惠吉,誠惶誠恐,謹百拜上言于主上殿下,伏以,小臣駑劣,最出諸臣之下,而猥荷鴻私,歷玷臺閣,黽勉尸素,厚招官謗,千萬夢寐之外,遽叨天官郞,臣誠惶赧,無地自容。臣於此任,萬不近似之狀,固不待煩說,而今此忝竊,實非循例薦擬之比,數字缺人望謬及於至愚極陋之臣。苟充備員,羞辱二字缺臣雖欲貪榮冒恥,强顔供職,人謂何哉?自聞除拜,如負重罪,屛縮私室,恭俟物議,不意玆者,致勤二字缺臣之狼狽,到此益深,悚懼悶蹙,不知所以自處也。初不知微末小官,偃然控辭,極其僭越,而廉恥所係,決難數字缺萬死。伏乞聖慈,察臣情四五字缺不勝幸甚。四行缺免焉。玆敢冒昧塵瀆,七八字缺極選,自非儲養之才,不可以一數字缺也。今者書舍一時之人望,而倉卒備擬,實出規外,物情已不恢矣。況又謬及於如臣者哉?臣以年少新進,百無可取,尋常職務,尙懼不堪,惟此忝竊,萬萬不似。以臣愚昧,自知則明,公論攸在,人謂斯何?臣恐數字缺恩榮,强顔供職,而播聞遠邇,嗤笑必多,以臣顚躓,固不足道,而其如玷辱名器何?此臣所以干冒天威,不得不盡其辭者也。伏願聖明,察臣兢惶悶蹙之懇,亟許鐫改,以重銓選,以安公私,幸甚。傳曰,下該曹回啓。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
徐景雨以禮賓寺官員以金差句管堂上意啓曰,金差等或有自持馬,則馬槽·馬草等物,亦七八字缺,令該司知委擧行,何如?傳曰,知道。四五字缺禮賓寺官員金差句管四行缺令司驛院,定送郞廳,五六字缺金差回還,除本司仕上直,勿送數字缺,凡公會勿參,各所掌書吏四名,書寫一人,且前日金差員多故,未入京前,使令五名,入京後加五名使喚矣。數字缺員役不多,未入京前四名,入京後三名加定,足以使喚,兵曹依此定送,各該司書吏,慢不用命者,用數字缺直囚家僮事,竝依前日接待時啓下事目,施行,何如?傳曰,依啓。
尹知敬啓曰,觀武才賞格單子,更爲詳査,則內禁衛金天男,片箭各正中而落漏,內禁衛蔡大男,六兩一矢數字缺,一矢十步入格,而應授上弦弓一張·長箭一部,而數字缺上下,疊授上弦弓一張,何以爲之?敢稟。傳曰,知道。添入落漏之人,蔡大男則依他例,兒馬賜給。
傳于沈詻曰,前後直赴之人,竝令今番別試許赴。
傳于沈詻曰,秋夕差祭王子,給馬。
以觀武才賞格數字缺沈詻曰,姓名疊書處及誤書處,使之付標。
以兵曹京畿狀帖,傳于徐景雨曰,世子不爲隨駕,侍講院·翊衛司入接處,勿爲磨鍊。
傳于徐景雨曰,觀武才賞格弓子,當內下,應受之人,明日待開門,入來受去事,預爲分付。
徐景雨,以都摠府言啓曰,都摠管李應順,受由下鄕,尙無還期,副摠管李榏,方在公淸道公州地,亦無上來之期,都摠管一員作闕。數字缺事緊,前頭擧動臨迫,李應順·李榏竝改差,請令該曹,其代及闕員,斯速差出,何如?傳曰,允。
掌令申達道來啓曰,求瘼救弊,八九字缺事有弊而莫之救,何以爲四行缺敎以勿爲堅執,臣等竊七八字缺宴安之志勝,而姑息之政行也。免稅之弊,殿下非不洞知,而臺臣逐日論啓之言歸於虛,此無非臣等誠意淺薄之致,而人將曰,免稅之爲弊如此,臺臣之請罷如此,聖明之拒諫如此,可不大可惜哉?古之興王,從諫如流,曰可曰否,痛辨利害,趨利避害,片言而決,豈有相持不決,若此之甚哉?臣等如不得請,決不可止,伏願聖明,勿爲堅執,而亟賜兪音。臣等昨論張維事,聖批有曰,罰貴大賞貴小,今此補外,未爲不可,下臣數字缺竊謂不然,當論罪之輕重,豈論官之高下,數字缺爲欺蔽爲不直,貶之可也,斥之可也。使維無欺蔽無不直,以疑而補外,則無乃傷於以禮遇下之義,而日月之明,或未照於覆盆之下耶?維之不爲欺蔽與不直,大臣分疏矣,三司陳啓矣。下至廝賤,亦知其不數字缺伏見殿下,謀呑衆略,有過愼之防,明察群情,有先事之察,疑人於不當疑之地,加罪於不當加之人,此臣等之所以逐日論列,而不能已也。請還收成命。陽陵君許,曾唱異論,妄議禮制,擧國之人,莫不深惡其所爲,而其時兩司之交章請罰者,不過斥其妄論而已。今者彈墨未乾,復此捓揄。臣等取見元疏,滿紙張皇,無非詬辱君父之語。人臣負此悖慢之罪,決不可不治。請亟賜兪音,以快輿情。答曰,已諭,毋煩。
正言李尙馨來啓曰,缺免稅事,竭誠殫論,而殿下每六七字缺臣等固知强聒之未安,瀆四行缺失田結者居半,權輿起五六字缺從可知矣。古之强公室杜私門者,不顧煦煦之小仁,屑屑之小義,況此非法非義,則罷之爲公正,不罷爲私濫。悟漆器之碁弊,而若決江·河,則虞舜之所以明聖也。迷象著之萌禍,而恣肆無忌者,商受之所以促亡也。伏願聖明,洞燭公私之分,夬數字缺之幾,亟加三思,快賜兪允。聖人刑賞之道,猶春生秋殺之井井分明,各隨其時,故輕重得失,而治道成也。堯·舜以生知之明睿,豈不知四凶之奸,而流放竄殛,必待三考,至於九載之久者,蓋欲明著其罪,然後罪之,故天下悅而萬姓服也。張維之不可補外,上自三公,下至三司,連章累牘,而天聽愈邈,只以位高而免罪,官卑而無報,則何以爲國,爲敎,至是而臣等之惑,滋甚焉。凡刑之輕重,各隨其罪之大小,而有罪,不可以重臣而輕之,無罪,不可以小臣而重之也。今維之事,則不然,一生恬靜,少無朋比之迹,而躬行血誠,反見車鬼,罪目無名,人心不厭,其於進退重臣之道,何如歟?自此朝廷無完人,殿下無信數字缺上下疑阻,滿朝不安,後雖有衮職之闕,誰敢爲殿下進言者乎?以疑阻黜舊德,以欺蔽疑廷臣,大非聖人敬大臣體群臣之道,請賜兪音,亟收成命。陽陵君許,曾唱異論,公議再發,而莫重典禮,必不以一怪見之說,有所輕重,仰體聖明包容之德,姑置矣。今者彈墨未乾,復投妖疏,五六字缺非徒輿情之所共憤,抑亦議六七字缺滿紙張皇,無非侵辱君父數行缺
奉直郞行保寧縣監臣崔振溟,謹百拜上言于主上殿下。伏以,臣本以遐儒,幸登科第,入仕未久,履歷甚一字缺待罪馬官,方俟尸居之誅,而猥蒙聖上過知,除拜守令之任。臣受命以來,感激洪恩,踧踖罔措,敢竭駑鈍,欲效涓埃,苟可以蘇殘祛弊,缺民生一分之力,則身被僭越之罪,亦所不憚。是以忘其庸陋,冒瀆天威,伏願殿下少察焉。保寧爲邑,僻處湖右,西南濱海,盡爲斥鹵之場,東北背山,皆是沙确之地。縱橫境土,未滿一息,而田結之數,殆至二千。地少而數字缺土瘠而民貧,加以水營巨鎭,據本縣十里,他官所無之役,輻湊於此縣。軍興以來,民窮財竭,賦役煩重,七八字缺雖使龔黃之輩,臥而治之,事多無八九字缺宰遞易,至於八員,送舊迎新,四行缺今日之急務,莫先於更張,而六七字缺其目前最緊者七條,爲數字缺伏願殿下採納焉。臣請言絶戶之弊。本縣田畓通共二千六百餘結,除各樣復戶,時用一千八百四十餘結。而經亂之後,流亡絶戶,多至四百餘結,而二字缺則田稅·三手糧各項收布,一依量田結數磨鍊,本縣不得已以四百餘絶戶,分徵於見存之民,此冤呼之所以徹天者,竟亦至於盡散而後已者也。壬戌以前流亡絶戶,未捧還上皮麥一百十三石·眞麥八十石·太八十四石·米一百七十五石,皆不入於蕩滌之數,侵徵之患,及於隣族,隣族不得保其生,散去者不知其幾百戶矣。八九年前流亡之戶,更無可徵之處,地部徒擁虛簿,本縣不過爲逐民之歸矣。伏願殿下,令該曹裁處焉。臣請言作米之弊焉。因戶曹分付,小各司貢物,沿海則作米上納,而當初戶曹詳定之數,則諸各司所納作米,通共二百五十二石十一斗。各司詳定之數,不可一一枚擧,而試以數字缺所納言之,馬鐵一部價木十四尺,馬衣一領價木二疋,三甲所一巨里,每價木一疋半,而作米以十斗磨鍊矣。馬鐵一部之價,必不至於十四尺而木,馬衣一領之價,必不至於六一字缺之木,三甲所一巨里之價,必不至一疋半之木,如是詳定者,亦人情·作紙通融磨鍊之故也。戶曹行移內,各該曹作紙私數字缺人價·船運價,自本官依舊例磨鍊上納云。人情等價旣入於貢案詳定之中,而又有別磨鍊之擧。一司之弊,旣如此,各司之弊,推此可知。窮民之冤,寧有紀極?況當初戶曹一疋十斗之磨鍊,乃豐年之市價也。上年及今年,連値大無,一疋之六七字缺則一依豐年之規捧督,而只戊十餘字缺米,足當三疋之木,而又有人四行缺束伍之弊。本縣軍籍之數,六七字缺三十名,騎兵三十七戶,其他驛吏數字缺匠人等若干名,此則皆不爲束伍之役,只有步兵十七戶,而其中老殘逃故居半,號牌餘丁則徒擁虛簿。十室之縣,人物鮮少,士夫家使喚,盡爲搜出,未充其半。一二烏合之輩,雖在平時,以逃匿爲能事,脫有緩急,寧有赴難之理乎?本縣束伍元數一百八十名,而苟充時存,僅至八十缺名,其餘則百爾思之,萬無充數之路。不特此也。本縣以水營地方之邑,戰船等役,限三年改槊,限十年改造,格軍百餘名,射手·炮手,竝三十餘名,常常整待,以備不虞。海隅殘邑,人丁有限,一以充束伍,一以充舟師,雖斲木爲軍,縳草爲卒,不堪支當。若使特除束伍之役,使之專意於舟師,則非但民受其賜,於軍務亦且得宜矣。束伍·舟師,俱是莫重之事,而勢不兩完,束伍一百七十名,朝廷若以全減爲難,則作闕難充之數,得免除減,不亦愈於不減乎?伏願殿下,令該曹裁處焉。臣請言收布之弊。當初戶曹分付數字缺結收布,以甲子時起數,乙丑年爲始上納,而本縣則乙丑年一字缺七同四疋,以甲子條納上受尺文。甲子條則他官,皆無上納之事,而本縣獨爲上納,事涉冤抑,以他年條所納移施,則公私便當。伏願殿下,令該曹裁處焉。臣請言全漆之弊。工曹全漆,自前以有漆園,各官卜定,而本縣漆園,自亂離以後,荒廢已久。每年之修,累報枯損,該曹文籍,數字缺工曹別卜定全漆六升四合,勒定本縣,不得已以民數字缺此實近古所無之役。自今以後,本縣漆園,將爲六七字缺長成,漆園栽長間,姑停別卜定之規,八九字缺,伏願殿下,令該曹裁處焉。四行缺使喚則庶可成形,民間五六字缺,伏願殿下,令該曹裁處焉。臣請言數字缺弊。本縣號牌時諸色匠人八十九名,餘丁五十一名,而罷牌缺旋卽逃亡。旣無一族,又無切隣,許多價布,收捧無處,不得已逃亡餘丁三十六名,當此財竭之時,自己之役,尙云難支,而非族非隣之價布,徵出於年年,怨呼徹天,瞻聆所及,莫不慘然。有根着元數字缺民勢將相繼而盡逃。國家所得之價布,則些少,稍存餘民,將竝見失,其爲輕重大小,如何也?伏願殿下,令該曹裁處焉。嗚呼,今玆七弊,無非目前之急,而數字缺民弊已痼,已到十分地頭,若不及時而變通更張,則不出數年,縣之不爲縣邑,可待而見矣。伏願殿下,亟命有司,從長揆畫焉。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
徐景雨,以兵曹言啓曰,本曹堂上四員內,判書臣李貴,今方受由在外,參判臣崔鳴吉以掃墳呈辭,參知臣數字缺昌服制,參議臣李楘時,方入直,十餘字缺假參知差出,何如?四行缺,拈目公事,勿施事五六字缺取之官,例於式年前秋發遣者一字缺爲其預斫乾正,待式年春夏間,輸致繼用故也。以近年事言之,甲子式年,則癸亥秋,主簿臣梁亨遇。丁卯式年,則奉事臣崔振溟,丙寅秋發遣矣。今此庚午式年當前,故本寺只據舊例報該曹,而該曹未諳舊例,粘目內,有今後各別節用,必待式年斫伐之語,有若濫用經乏,創開新規者然,致有勿施之敎。若必待明春遣官,則非但有違常規,遠道巡歷斫乾輸致之間,又當經年,極爲可慮。況一年斫取恒數,元數字缺條,而丙寅年崔振溟下去時,適値胡變,未及竣事,蒼皇復命,所斫伐只二百條,比之恒數,僅五分之一也。十分節用,遺在極小,必有前頭絶乏,倉卒難辦之弊,不得已具由啓稟,令該曹照舊施行,何如?傳曰,依啓。
沈詻,以兵曹言啓曰,因曹啓辭,內禁衛李馧,斬級的實與否,詳考處置事,傳敎矣。李馧斬級有無,問于都體府,則體府移文內,李灠與閔灠等,自願出戰,至於斬賊而來,故論功啓下單子內,名存的實云。以此觀之,斬級之功,亦未顯著於承傳中。同參之狀,雖或不虛,如此之類,似難盡施賞典之意,敢啓。傳曰,知道。
掌令申達道來啓曰,矯革弊瘼,爲國之先務,從諫如流,帝王之盛節。今此免稅之擧,數字缺而殿下莫之革焉。臺臣之陳啓,連日五六字缺殿下未能深知其弊而然歟?抑十餘字缺諫臣之言,爲不足從歟?四行缺願賜兪音,以革積弊。六七字缺不可以無功而妄加,刑不可以無罪而數字缺。今此張維事,無迹可罪,無罪可名,而一言忤旨,遽加貶斥,此臣等之所以連章累牘,逐日陳啓,而不自已者也。人君刑賞,惟視公議之如何,國人皆曰,維不可黜,則外間公議,亦可見矣。伏願聖明,亟循輿情,還收成命。陽陵君許,前後投疏,妄論禮制,擧國之人,莫不深惡其所爲,而其時三司之交章請罪者,不過斥其妄論而已。今者彈墨未乾,復上妖疏,縱恣之狀,已極憤惋。而臣等取見元疏,則滿紙張皇,無非詬辱君父之語,臣子之所不忍正視也。此而不治,邪佞得志,諂諛日進。遠竄之請,亦云末減,請賜兪音,以快輿憤。傳曰,不允。
正言李尙馨來啓曰,臣等將宮家免稅,竭誠殫論,而殿下每以更勿堅執爲敎。臣等固知瀆擾之未安,而能不自止者,深憂過計,不獨此免稅也。王霸義利之分,亦公私而已。公者天理,私者人情,而私之匿于心者難辨,私之著于事者易知。故聖人之用功,多在於愼獨,而至於事爲彰著之處,則沛然克一字缺不至固滯也。古之諫漆器·象箸者,以常情觀之,似爲細一字缺,而實欲防微杜漸也。今之免稅,非義非法,爲國家一字缺弊,爲生民巨害,豈特漆器·象著之比?而殿下一字缺於私情,未能深察,此臣等之所以逐日叫籲,不罷則數字缺。先儒謂天德,便可與誩王道,所謂天德者,只五六字缺亦行於政事,則乃王道也。十餘字缺人慾淨盡,而天理四行缺平天下,一以貫之也。如此彰著七八字缺害政之細微處,何以防之?就一事論一事,亦臣等之所恥,故重言複說,不憚支離,請加三思,亟賜兪允。王者刑賞之道,猶春生秋殺,井井分明,各以其時,故賞不僭而刑不濫,輕重得中,終底於道也。堯·舜於四兇之罪,猶不輕棄,必待三一字缺,蓋欲明知其罪,故天下悅而萬姓服矣。聖人之用刑,是其詳愼,待小人亦然,則待君子可知矣。今張維之事,上自三公,下至三司,及國人皆曰,不可黜斥,而殿下堅執,至以罰貴大賞貴小,補外之擧,小無不可爲敎,臣等之惑,滋甚焉。凡刑之適輕適重,各隨其罪之大小而已。豈以官職之高卑,而有所輕重也。大抵聖人一字缺善長而惡惡短,故功疑惟重,罪疑惟輕,不論功罪之實,而只隨貴賤大小,其賞罰非聖人好生無私之心也。今維之罪名,出於疑似。古有亡其斧,疑其隣人,一字缺悟竊斧也。顔色竊斧也。行止擧動,無一非竊斧也。一字缺矣。易惑而難悟者,疑之一字也。不然則天高日一字缺聖意難測,而刑賞之間,抑揚太過,以操持一世,駕御人心者,乃霸王之餘習,非所望於聖明純王之學。以此以彼,皆非聖人執兩端用中之義,而又乖王者刑賞公天下之道,請賜兪音,亟收成命。陽陵君許,曾唱異論,公論再發,而莫重典禮,必不以一怪見之說,有所輕重,仰體聖上包容之德,姑置之矣。彈墨未乾,復投妖疏,辭說悖慢,五六字缺輿情之所共憤,抑亦議禮者之辱也。臣等取見其元疏,滿紙張皇,無非侵辱君父之語也。四行缺
通政大夫承政院同副承旨知製敎兼經筵參贊官臣洪命耉,謹上言于主上殿下。伏以,螻蟻微臣,忝竊非分,驟陞寵秩,致身於喉舌重地,夙夜踧踖,只切災生之憂,供職之餘,疾病乃作,痰喘極重,疝氣又發,呼吸俯仰,苦不可堪,而不敢言病,猶以顚仆爲限。自今月初十日,頭腦深痛,寒熱相攻,以爲感冒之證,多用發表之藥,小不減歇。又自十二日,頤上毒浮,勢將成腫,一字缺吻牽引,語食難便,呻痛直房,不能行公,出直二字缺又闕仕進。出納重地,致曠累日,逋慢已極,心數字缺。況復前頭擧動日迫,僚員有故,廳五六字缺供職之勢,豈敢以賤病,仰瀆六七字缺,疾痛之極,必呼父母,情數行缺。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
傳于沈詻曰,仲男仍令平坐可否數字缺議,似當,言于句管所。
左參贊徐渻,禮曹四五字缺啓曰,今秋夕中宮殿物膳單子內,六七字缺臣等不能詳察,至於入啓,惶恐待罪,十餘字缺都摠府言啓曰,今日入直軍四行缺弼善·說書·兼說書八九字缺事甚埋沒,行祭時執事,不四五字缺令該曹,斯速盡爲差出,何如?傳曰,依啓。
掌令申達道來啓曰,矯革弊瘼,爲治之先務,從諫如流,帝王之盛節。今玆免稅之爲弊甚大,而殿下莫之革焉。臺臣之陳啓連月,而殿下莫之從焉。豈殿下未能深知其弊而然歟?抑或知之而爲不足革歟?且以臺諫之言,爲不足從歟?旣知其弊,則弊不可不革也。旣聞諫言,則言不可不從也。數字缺革,其於爲治何?諫而不從,其於君德何?日望庶幾之改,不避煩瀆之嫌,請勿留難,亟賜一兪。刑賞人主之大柄也,賞不可以無功而妄加,刑不可以無罪而橫及。今者張維,無迹可罪,無罪可名,而一言忤旨,遽加貶斥,下至廝賤,莫不爲維冤之惜之,此臣等二字缺連章累牘,逐日陳列,而不能自已者也。伏願聖明,俯循輿情,還收成命。陽陵君許,前後投疏,妄論禮制,擧國之人,莫不深惡其所爲,而其時兩司之交章請罪者,不過斥其妄論而已。今者彈墨未乾,復此揶揄,縱恣之狀,已極痛惋。而臣等取見元疏,滿紙張皇,無非詬辱君父,脅勒朝廷之語,臣子之所不忍正視也。此而不治,佞臣得志,諂諛日進。遠竄之請,亦云末減,願殿下,以快輿憤。答曰,不允。
正言李尙馨來啓曰,七八字缺竭誠殫論,而十餘字缺固知瀆擾之未安,而四行缺細瑣,而實欲防微三四字缺,所謂格非之大人也。今之免稅數字缺國家痼弊,爲生民巨害,豈特漆器·象著之比,而殿下牽於私情,未能深察,此臣等之所以逐日仰籲,不罷則不止者也。先儒謂有天德,便可語王道,所一字缺天德者,只是無私而已。以此無私之心,而行於政事,則乃王道也。殿下加意於精一工夫,使本源之地,一字缺欲淨盡,而天理流行,則公私之分,了然自別,不待臣等之言,而自無私恩害政之弊也。今聖明非不知此,而獨於大君,不罷於諸宮家,數字缺有畦畛,而私意未盡處也。聖意必以爲利之歸於己者爲私,施於人者非私,此乃大不然。古之聖人,心行一致,處己待物,本無彼此,所以自格致誠正,至平天下,一以貫之也。如此彰著之事,尙不能痛革,則生心害功之細微處,將何以防之?就事論一事,亦臣等之所恥,故重言複說,不憚支離,請加三思,亟賜一兪。天道無私,陰陽得其常,故春生秋殺,各以其時,而歲功成,聖人無我,喜怒得其平,故一賞一罰,皆協于中,而治道成也。堯·舜亦一天地,而全體大一字缺皆合中和,故其罪四兇,亦不遽怒,必待三考,始用典刑,一字缺以罪得其情,刑得其平,而天下悅萬姓服也。聖人之用刑,如是其詳愼,待小人亦然,則待君子可知矣。今張維之罪無可名者,上自三公大臣,下至國人,皆曰,不可黜罰,數字缺罰貴大賞貴小,補外之擧,少無十餘字缺所輕重也。大抵聖人四行缺聖意難測,而刑賞八九字缺馭人物者,乃霸者之餘習,數字缺純王之學也。以此以彼,皆非聖人執兩端用中之道,而又乖王者刑賞公天下之義,請賜兪音,亟收成命。陽陵〈君〉許,曾唱異論,公議再發,而莫重典禮,必不以一怪見之說,有所輕重,仰體聖上包容之德,姑置之矣。彈墨未乾,復投妖疏,辭說悖慢,意氣恣肆,豈徒輿情之共憤?抑亦儀禮之所羞。臣等不欲掛之齒牙,而滿紙張皇,無非侵辱君父,慢侮朝廷之語,不可諉之於各陳所見也。求其心術,必欲激動聖聽,得售己見而後已也。如此之人,不可不屛諸四裔,請陽陵〈君〉許,亟命遠竄。答曰,不允。
徐景雨,以義禁府言啓曰,李公事,判付內,姑停刑推,詳査處置事,命下矣。各他衙門文書,未諳顚末,而眞僞混雜,造次之間,勢難取證,故以致日子遲延。今纔査出,略有頭緖,而判義禁金尙容受由在外,不得磨勘,待其入來,啓稟處置之意,敢啓。答曰,近日本府之事,殊甚稽緩,極爲非矣。已上燼餘
上在慶德宮。停常參·經筵。
沈詻啓曰,今十九日私廟親祭,明日明明日齋戒,兩日視事,不爲取稟。答曰,知道。
沈詻以禮賓寺官員以金差句管堂上,七八字缺傳曰,仲男仍令平坐四行缺譯官前往碧蹄等七八字缺廟堂商議指揮,何如?傳曰,允。
李景奭,以備邊司言啓曰,今此朴蘭英狀啓,金差一行,過平壤·中和,十三日宿黃州云,而平安·黃海等道,一不馳啓。京中接應事,則句管所已爲整勅以待,而外方慢忽,極爲駭怪。平安監司·黃海兵使,竝推考。且上年金差一字缺來時,坡州·高陽等官,不卽馳送探候,使京中接應數字缺窘迫,此來金差所經官長湍·坡州·高陽等邑,各別申飭,卽卽馳報,俾無如前之患事,京畿監司處行移,何如?傳曰,依啓。
兵曹判書李貴啓辭,近日國事,到十分地頭,危機一字缺症,疊見層出,而殿下恬然坐而待亡,有如危巢幕上,臣竊悶之。當此之時,臣以老妄之人,忝居主一字缺之長,雖有一段見,動與廟議相左,不見施行。數字缺箚陳辨,而留中不下,臣之不能有無於四五字缺智者而可知。伏願聖明,命進筵席,數字缺死,老臣得盡愚衷,萬死猶甘。答曰,知道。卽欲引見,而有故未果。前日所陳箚辭,從當更缺
沈詻,以禮曹言啓曰,以私廟親祭儀註。傳曰,時祭不可獨行於一室,依上年祔祭例磨鍊事,傳敎矣。所當依傳敎磨鍊以入,而上年祔祭時,以不可竝祭於仁嬪四五字缺而有一依五禮儀爲之可也之敎,六七字缺磨鍊,以爲申稟,使殿下四行缺其職矣。旣不得職,則斯可去矣。數字缺之異,亦未能納履而去,逐日公車徒陳數字缺啓,臣等進退,至此而狼狽極矣。殿下如罷斥臣等之職,請命亟罷免稅。刑賞人主之大柄也,賞不可以無功而妄加,刑不可以無罪而濫及。今者張維,無迹可罪,無罪可名,而一言忤旨,遽加黜斥,下至廝賤,莫不爲維冤之惜之,臣等之所以連章累牘,逐日陳列,而不能自已者也。伏願聖上,快循輿情,亟收成命。陽陵君許,前後投疏,妄論禮制,擧國之人,莫不深惡其所爲,而其時兩司之交章請罪者,不過斥其妄論而已。今者彈墨未乾,復此捓揄。臣等取見元疏,滿紙張皇,無非詬辱君父,慢侮朝廷之語,臣子之所不忍正視也。人臣負此悖慢之罪,遠竄之請,亦云末減,請亟賜一兪。上曰,勿煩。
正言李尙馨來啓曰,臣等將宮家免稅事,竭誠殫論,而殿下每以更勿堅執爲敎。臣等固知瀆擾之未安,而猶不能自止者,深憂過計,不獨爲免稅而已。王霸義利之分,亦公私而已。公者天理,私者人慾,而私之匿於心者難辨,私之著于事者易見。故聖人之用功,多在於愼獨,而至於事爲彰著之處,則沛然克去,不至固滯也。古之諫漆器·象著者,以常情觀之,似爲微細,而實欲防微杜漸,遏人欲於初萌,眞所謂格非之大。今之免稅,非義非法,爲國家痼弊,爲生民巨害,豈特漆器·象著之比?而殿下牽於私情,四行缺罷於大君,不罷於宮家,五六字缺而私意未盡處也。聖意必以爲施於己者爲私,施於人者非私,則此乃大不然。聖人心一字缺內外一致,處己待物,本無彼此,所以自格致誠正,至數字缺天下,一以貫之也。如此彰著之事,尙未能痛革,則數字缺害政之微細處,將何以防之?就一事論一事,亦臣等之所恥,故重言複說,不避支離,請加三思,亟賜一兪。天道無私,寒暑得其常,故春生秋殺,各以數字缺成,聖人無我,喜怒得其平,故一刑一賞,皆數字缺中而治效著也。堯·舜亦一天地,而全體大用,皆合一字缺合中和,故其罪四兇,亦不遽怒,必待三考,與衆共棄,所數字缺罪得其情,刑得其實也。而天下悅萬姓服也。聖人之三四字缺其詳愼,而待小人亦然,則待君子可知矣。今者張維無迹可罪,無罪可名,上自三公大臣,下至國人,皆曰,不可黜斥。而殿下一向堅執,至以罰貴大賞貴小,補外之擧,小無不可爲敎,臣等之惑,滋甚焉。凡刑之適輕適重,各隨其罪之大小而已。豈以官職高卑,而有所輕重也?大抵聖人好善長而惡惡短,故功疑惟重,罪疑惟輕,可見好生之心,與天地同其一字缺天下無一物不得其所也。古人有亡其斧,疑其隣人,數字缺顔色竊斧也。行止擧動,皆竊斧也。無數字缺冤,不幸近之歟?天高日遠,聖意難測,而刑賞之間,抑揚太過,以操持一世,驅策人物者,十餘字缺聖明也。抑有說焉。四行缺重臣在外,亦可召入,況四五字缺請加三思,亟收成命。陽陵君許,曾唱異論,公議再發,而莫重典禮,必不以一怪見之說,有所輕重,而仰體聖上包容之德,姑置之,而彈墨未乾,復投妖疏,辭說悖慢,意氣恣肆,豈徒輿情之所共憤?抑亦議禮者之羞也。臣等不欲掛之齒牙,而滿紙張皇,無非侵辱君父之語,求其心術,必欲激動聖聽而後已。如此之人,不可不屛諸四裔,請亟命遠竄。答曰,所論過矣。更勿瀆擾。已上燼餘
上在慶德宮。以私廟親祭齋戒,停常參·經筵。
洪命耉啓曰,來二十一日,輪對日次,而國忌,故不爲取稟。傳曰,知道。
李景奭,以備邊司言啓曰,五六字缺今已寫完,所當卽爲發行,半行缺姑待金差回程後,令數行缺。
洪命耉以禮賓寺官員以金差句管堂上意啓曰,金差入來後,凡有問答之意,只缺臨機酬酢,固難預定,而至於本國之所以接軍門,軍門之所以咨會本國者及椵島軍缺代將誰某,去留形止,彼若發問,則將何以答之?令廟堂定奪指揮,何如?傳曰,依啓。
李景奭,以備邊司言啓曰,金差句管所啓曰,仲男仍令平坐可否事,預爲議定,似當,言于句管所事,傳敎矣。今年二月仲男出來時,以平坐缺,反覆開諭,而終不回惑,至於抗禮而後已。今此蘭英之去,以汗言謂仲男,去送不爲許坐云者,非謂宰臣·相臣之例,必指招見時言,此則決不可許之。未入京前,令解事譯官,前往碧蹄等店,以決不可之意,溫辭開諭似當,令廟堂指揮,何如?傳曰,依啓事,傳敎矣。臣等反覆商量,仲男特一禽獸之獰惡者,難可以人理責之。二月來時,諭以此事,則至以磔殺其父母爲言,以示不可從之意。況今蘭英之行,以汗言致其丁寧云,其不可以言語開諭者明矣。今若爭之,而反激其怒,於不得已後許之,則不若許之於初曰,汝雖爲彼人,本是我國人物,招見時許坐,斷不可爲,而旣以汗差出來,缺汗許坐云,則治之以不治,待以禽獸之意,實在其中。臣等所見如此,敢啓。傳曰,依啓。
傳于數字缺私廟親祭,念後退定。
洪命耉以禮曹言啓曰,私廟親祭儀註。傳曰,十餘字缺祔廟祭禮磨鍊,數行缺親祭儀註,亦六七字缺祭禮極重,不可不愼,議大臣施行,何如?傳曰,依啓。且別祭與時祭不同,乙丑年例,可用於時祭矣事,傳敎矣。議于大臣,則判府事尹昉,領議政吳允謙,左議政金瑬,右議政李廷龜以爲,禮,時享則奉祀之人,當爲主獻,殿下之數字缺祀於私廟,恐未合宜。霜露旣降,聖情缺惕,特爲別祭,是則以義起者也。仁嬪同在缺室,稱以別祭,而竝行奠禮,亦或一道也。謂之時祭,缺於私廟,猶不可主獻,況於仁嬪乎,無於禮之禮,臣缺輕議,惟在禮官參酌節文,稟裁處置,伏惟上裁。領中樞李元翼在外,判中樞鄭昌衍病不収議,缺臣之議如此,伏惟上裁。傳曰,依啓。
李景奭,以都摠府言啓曰,本府堂上十員內,三員缺闕未差,都摠管臣綾原君俌,私廟差祭,臣缺曙以點兵事出去。時存五員內,一員守宮,四員寶缺則此外更無侍衛之人。未差三員,今日內,令兵曹差出,何如?傳曰,知道。後政差出。
傳于洪命耉曰,陳·劉兩將處,重九禮單,磨鍊以送,似當。〈禮〉缺房承旨察爲。
洪命耉,以禮曹言啓曰,自兩式年以後,或因殿講,或因科製,得恩賜分數者,今將分送漢城試兩所矣。漢城試兩所,元額通四十人,而以恩賜分數當赴者,多至二十二人內,二數三字缺七人,一分十四人。一分者,雖在於立落之間,製述六七字缺上,未可必也。以此計之,則製述十餘字缺之盛擧,極爲埋沒。數行缺
洪命耉,以禮曹言啓曰,數字缺榻前啓辭,本曹覆啓,數字缺印出,五倫歌,亦令繼此印出矣。今聞右相李廷龜言,擊蒙要訣印頒事,亦陳於榻前云,而缺一款,不出於擧行條件,臣曹不知,未得覆啓缺。此書實切於蒙養之學。此板在於全羅道順天府,海西石潭書院云。而張數不多,印出不至工役之浩大,令本道各數百件印出上送,宜當。敢啓。傳曰,依啓。其時注書推考。
洪命耉,以禮曹言啓曰,以本曹私廟親祭禮,議大臣收議上裁事,傳曰,依議事,傳敎矣。大臣收議中,情文備缺。時祭·別祭名雖殊,而其於追慕展誠之禮,少無間隔。儀註中,以別祭付標,仁嬪前,竝令奠禮事,儀註中磨鍊以入,何如?傳曰,依啓。
洪命耉,以禮曹言啓曰,傳曰,陳·劉兩將處,缺九禮單,磨鍊以送,似當,該房承旨察爲事,傳敎矣。毛將已死,陳·劉兩將,爲島中之首領,節缺禮單,似當爲之,而頃見島中之報,劉將則當與徐副摠偕往云,徐副摠若遄反於九日之前,則劉亦缺之,劉若仍在,則徐亦或未還也。獨爲禮單於陳,未知如何。以此,秋夕禮單,亦不爲磨鍊矣。何以爲之?敢稟。傳曰,知道。只送於陳·劉兩將,無妨矣。
掌令申達道來啓曰,人君以一身,寄乎四五字缺運乎茫茫之中,智有所不周,見有所不六七字缺得失利病,有以矯其失,而救其半行缺言地,旣知宮家免稅,數行缺因其旣厭而止之,則易半行缺難爲功。今殿下盛怒數字缺勢不可回,臣等非不知之,而逐日公車論列數字缺者,誠以聖度包容,卓越千古,不敢以衆人好惡之常心,望於殿下。且恐國家刑章,因缺而失中,日望庶幾之改,不避煩瀆之嫌,伏願殿下,平心察理,亟收成命。陽陵君許,前日投疏,妄論禮制,擧國之人,莫不深惡其所爲,而其時兩司之交章請罪者,不過斥其妄論而已。今者彈墨未乾,復此揶揄。臣等取見元疏,則滿紙張皇,無非詬辱君父之語,臣子之所不忍正視也。缺而不治,邪伶得志,諂諛日進。遠竄之請,亦云末數字缺賜兪音,以快輿憤。答曰,勿煩。
正言李尙馨來缺啓曰,臣等將免稅一事,竭誠殫論,缺時月,而殿下一向堅執。臣等固知强聒之未安。而猶不能自止者,深憂過計,不獨爲免稅而已也。自古國家治亂之本,亦義理公私而已。公者天理,私者人欲,而私之發於心者難辨,而著於事者易知。故數字缺用功,多在於愼獨,而至於事爲彰著處,則沛然缺去,未嘗固滯。今之免稅,非義非法,而殿下缺於私情,未能深察,臣等所以鬱悶者也。如此彰缺事,猶不能快革,則獨幽之中,細微之事生於心,害於政者,何以察之。何以防之?請加三思,亟賜一兪。數字缺不可補外,乃一國之公論也。三公重臣,陳箚七八字缺,至於輿賤,皆以爲冤惜,而數行缺而能不亂亡者,未之六七字缺亟收成命。陽陵君許,〈昌異論〉數字缺公議再發,而堂堂典禮,必不以一怪見之說,有所輕重,仰體聖上包容之德,姑置之矣。彈墨未乾,復投妖疏,非徒輿情之所共憤,抑亦議禮之數字缺也。臣等不欲掛之齒牙,而滿紙張皇,無非侵辱君父之語,不可諉之於各陳所見也。求其心術,必欲激動天聽而後已。如此之人,不可不屛諸四裔。請亟命遠竄。答曰,勿煩。
劉副摠揭帖,不缺從虎狼叢中,逃難歸國,豈敢自侈才智,損缺己?不過熱血未淺,爲宗社求安,爲生靈除害,缺蒙督師英毅,有此奇擧也。因委不佞,安撫缺孽,目今人心感服,頓異往昔,然不特爲島民去缺稱快,貴國邊庭,從此無騷擾之弊,亦深幸缺但慮逆奴往來王疆,疾係腹心,不佞不得不缺杞憂,是以縷縷傳牘,王臣無非欲講信修缺共殲醜虜,紓兩國之憂恨,永兩國之缺而已。不佞竭蹙勉圖,王寧無意乎貢道缺?近雖聽廟議,不佞西謁督臺,不妨乘間缺之,未識可能回天否。典貺拜嘉,外具缺申謝,幸惟丙照。大紅彭段壹端,官綠缺一端,天靑彭段一端,月白彭段一端,皂靴缺地榮一封,息香一封,奉伸敬。侍敎生劉興祚數字缺
辰時,有霧氣。啓。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
李景奭啓曰,平安監司金時讓,以數字缺船隻事狀啓,而姓下不署,殊無四五字缺。傳曰,勿推。
沈詻半行缺遣宣傳官致問。十餘字缺
李景奭,以備邊司言啓曰,數行缺去留形止,彼若發半行缺以答之?令廟堂指揮,何如?傳曰,依啓事,傳敎矣。金差若問此等事,以數字缺誅殺事,軍門咨會來到,及徐姓人出來,島缺點閱軍兵,或撤回或仍留云,而皆是道聽之言,未能的知云爲當。令句管所,以此答之,何如?傳曰,允。
洪命耉,以戶曹言啓曰,金差缺人九名贈給之物,從胡例磨鍊啓下矣。今日接待所移文內,八高山親家丁各一人,阿之好軍數字缺依前日八將差胡贈給之例,改磨鍊之意,敢啓。傳曰,知道。
禮賓寺官員以迎候官行司果申誠立·李義元意啓曰,臣等進往慕華館,金差申時來到,卽時設宴,行六酌後,金差固辭,再三更勸,加二酌而罷之意,敢啓。傳曰,知道。
洪命耉啓曰,金差來到,兵曹缺問慰宣傳官遣送之意,敢啓。傳曰,知道。
洪命耉以禮賓寺官員以金差句管所堂上意啓曰,兩差處,以自上遣宣傳官慰問之意缺之,則卽爲出謝於大廳云。敢啓。傳曰,知道。
洪命耉以禮賓寺官員以句管所堂上意啓曰,卽刻行下馬宴,臣等先勞其行,渠等亦問上候。五酌後渠等固辭,强勸二酌,凡七酌而罷,別無說話矣。敢啓。傳曰,知道。
洪命耉啓曰,金差處,宣傳官問慰,則答以道中諸處,七八字缺遣官致問,不勝感激云矣。敢啓。數行缺
左副李景奭數字缺啓曰,來二十一日,庚子式年文武科初試時,府郞廳十員,竝爲赴試,本司當直,晝夜直缺員,公事回告郞廳一員及文科三所,武科兩所禁亂官各一員,假都事八員,依前例,令吏曹差出,何如?傳曰,依啓。
以私廟親祭終獻官望,傳于沈詻曰,以義昌君爲實差。
沈詻,以禮曹言啓曰,仁嬪前竝行奠禮儀註,當磨鍊矣。親行別祭時,大院神主缺當奉行於正寢。祭禮·奠禮,不可先後,當一時缺行仁嬪前,如宗廟親祭時,遣官祭永寧殿之儀,以親屬行奠禮,甚爲宜當。以此磨鍊儀註之意,敢稟。傳曰,依祔廟祭磨鍊,擧行,可也。
沈詻,以禮曹言啓曰,齊陵丁字閣,今方始役,而兩參奉及監役官,俱以式暇受由,以忠義衛假官差送。不小陵寢,缺不可無監董之人,本郡守亦以赴擧上來云。開城府在不遠之地,本府經歷,急速馳往,不離監董之意,本府留守處行移,何如?傳曰,允。
以缺兩將處禮單單子,傳于洪命耉曰,人蔘缺磨鍊。
正言李尙馨來啓曰,臣等將宮家免稅事,竭誠殫論,已經時月,而殿下一向數字缺固知瀆擾之未妥,而猶不能自止者,深憂五六字缺自古治亂之幾,判於公私而已。十餘字缺自昏朝廉恥掃地,利數行缺親戚,私於故舊哉?我半行缺不滿中州之一縣,而國家公屯,數字缺諸宮家冒占之場,已遍四境,免稅之田,幾缺一邑,則可哀齊民,何所措手足乎?往年臺臣論之而不得,今又爭之而不得,則國家宿弊巨害,無一可去,而公道之行,不可望,稍康之期,永無日矣。請加三思,亟賜一兪。張維之不可補外,乃一國公論也。三公陳箚,兩司·玉堂論啓,至於國人輿賤,皆以爲冤,而殿下一向堅執。三公重臣,殿下股肱,而忍欺殿下歟?兩司·玉堂,殿下之耳目,而忍欺殿下歟?國人衆庶,殿下之赤子,而忍負殿下歟?公論所在,昭數字缺見,而九重深究,猶未之察,是必以國人之公論,爲不足信也。自古及今,未有公論不售,而能不亂者也。請加睿思,亟收成命。陽陵君許,曾唱異論,公議再發,而必不以一怪見之說,有數字缺仰體聖上包容之德,姑置之矣。彈墨未乾,復投妖疏,豈徒輿情之共憤?抑亦議缺之者辱也。臣等不欲掛之齒牙,而滿紙闔闢,無缺侵辱君父之語,求其心術,必欲激動天聽而後已。如此之人,不可不屛諸四裔,請亟命遠竄。
掌令申達道啓曰,頃日筵中,兵曹判書李貴,詬辱左議政金瑬,無所不至,三四字缺。使瑬果有爾瞻之罪,則貴之言是也,半行缺也。貴之言誣也,則貴安敢一四五行缺俱有旋天浴日之半行缺則一也。而殿下旣以瑬數字缺貴安敢挾勳驕恣,構誣相臣,至於此極也?昔哀公問政於孔子,孔子對以敬大臣,孔子言豈偶然哉?大臣者,百責所萃,處一人之下,而位百官之上,人主之所以倚爲治者也,朝野之所恃而得缺者也。是古人君,得其人而置其位,信之篤也,任之專也。小臣無得而間之,讒言無得而入之。故朝廷尊焉,治化成焉。自古及今,未有大臣見輕,而能免於數字缺。今者李貴之詬辱,甚矣,金瑬之被侮,極矣。朝廷之不尊,無大於此,其於敬大臣之道,果何如也?國勢之不振,無足怪也。臣職係言地,卽欲糾缺而僚議不一,尙此遲延,臣之不職,甚矣。請命罷斥臣職,一以警臺諫不能糾官邪之罪,一以缺國家敬大臣之義。答曰,勿辭。
洪命耉啓曰,卽今兵曹郞官來言曰,本曹堂上,皆被憲府之推,判書·參判則以上裁,參議·參知則以收職帖,進來缺故參知鄭百昌,不敢仍在直所,退在闕門外待命,而判書李貴,以臺諫避嫌,自內曹罷坐,缺參判崔鳴吉,以接待堂上,方在接待所,參議數字缺鄭百昌,同在進來之中,必不入直,假參數字缺使之入直云。假參知差出,何如?數字缺。
數字缺趙邦直啓曰,今日十餘字缺席上,欲論兵曹數行缺實跡,彼亦有辭,半行缺如是,欲尊朝廷之意,反歸數字缺往之事,不須提起爲言,相與商確。少缺持難立異之意,只以前啓詣闕,不料以缺於引避。臣之疲軟不職之罪,無所逃矣。不可仍冒言地,請命罷斥臣職。答曰,勿辭。
李景奭啓曰,執義趙邦直,再啓煩瀆,退待物論矣。傳曰,知道。
李景奭啓曰,臺諫出去,請出開門標信。傳曰,知道。
夜自三更五更,月暈。啓。通政大夫弘文館副提學知製敎兼經筵參贊官春秋館修撰官臣姜碩期,謹上言于主上殿下。伏以,臣猥蒙恩暇,旣極榮幸,而澆數字缺給之命,遽出規例之外,拜辭之日,寵貺又及,眷遇之隆,夐超尋常,臣誠感激,益自兢惕。墳塋修改之後,所當趁速上去,而風濕交侵,痢瘧復作,轉輾數日,證狀漸極,頭腦如破,腸肚缺換,飮食輒吐,氣力俱危,多方調治,未見顯效,種缺患,根抵之深,旬望之間,差復難期。親祭擧動日子,前頭迫近,而賤疾如此,無計隨班,遙望天五六字缺。經幄重任,尤不可一日曠闕,臣六七字缺鄕庄,不思所以自處之道乎?十餘字缺仰瀆天聽,數行缺言語顚妄,尋常酬應,六七字缺專籌之責,謬當身上,臣實惶悶,四五字缺有越海之役,不敢辭避,恐於日後,必有數字缺憂,臣自悶默而已。且念行期漸迫,風勢漸高,國命之傳,只憑木道而已。熟路水工,堅緻船舶,盡入於缺之行,若不別樣嚴飭,則必無及期整理之事,尤極悶慮。而一行員役,雖若不多,過冬糧資,其數亦優。儻有數字缺機關,有先送差人之事,則若無輕迅他船,必有事機缺差。請令本道,加備一船,分載一行,俾無顚倒之患。數字缺今日事機,十分緊重,而我國使臣新到經缺衙門,問答之際,必有難處之患。彼此通情,專賴於象胥之舌,若非精熟漢學,則聽之不明,傳之不詳,應有生事之弊。今臣帶行譯官朴庚生,雖曰缺知,外人公議,皆以爲莫如張禮忠云。禮忠雖缺病,當此莫重國事,安敢厭避?請令該曹,知委擧行,幸甚。若有呈文之事,則吏文·寫字,亦須極缺,可得應用之才,吏文學官權侙,寫字官朴缺亦令該曹,知委差送。且往來軍門,不無中缺水賊之弊,京砲手四五名,擇出帶去,軍器等物,亦令該曹給送,幸甚。聞前日楊經略新缺東,李慶全爲問安,熊經略新到時,金緻爲缺其時磨鍊禮單之數,極爲浩大,而倭劍亦數字缺去云。其他諸將官相見禮單,竝爲齎去,亦四五字缺該曹考前例施行。且聞乘船於五六字缺得達椵島,亦幾過數十日云。半行缺本道治船,使之艤待。此下數行缺。已上燼餘
上在慶德宮。停常參·經筵。
沈詻啓曰,明日常參·經筵,取稟。傳曰,停。
沈詻啓曰,陳·劉兩將處揭帖,順付于數字缺去譯官事,命下矣。揭帖五六字缺後一員落在,揭帖齎封數字缺。傳曰,依啓。
金壽賢啓曰,金差明日招見事,命下矣。前日有承旨二員榻前之例,今則何承旨入侍乎?金差呈缺時,何承旨捧進乎?且金差呈書後,自上當有賜問之語,或別有開諭之事,令備局卽爲書啓,以備稟處,何如?傳曰,依啓。榻上,都承旨·左承旨入侍,金書,同副承旨捧進。
沈詻以禮賓寺官員以金差句管堂上意啓曰,卽者金差等書出藥材,唐·鄕竝四十九種缺要覓給云,令兩醫司隨其有無,量宜給之,如何?傳曰,依啓。
沈詻以禮賓寺官員以金差句管堂上意啓曰,前日金差招見時,凡金差所言數字缺官,聽仲男之言,傳達於御前,而折衝一人隨其後矣。今則仲男自爲差人,御前譯官,當直聽其言而傳達御前,譯官可以傳達。而且胡譯可合入侍之人,只令權仁錄·申繼黯等,數字缺差之後,使之參聽其言,何如?傳曰,依啓。
洪命耉,以備邊司言啓曰,政院啓辭中,金差招見事,命下矣。金差呈書後,自數字缺問之語,或別有開諭之事,令備局預四五字缺稟處事。傳曰,依啓。
數行缺奸兇,以比擬之,相臣有四五字缺何可一刻仍在於鼎軸?不然則構陷之罪,不可不治也。今日之所可扶者,國綱耳。貴之勳勞,數字缺當論,欲劾李貴,未知如何。臣答曰,大臣處一人之下,而在百寮之上,君上之所致敬者,人之辱及此,則朝廷仍而不尊,掌令之欲爲糾劾,以經缺言之,不外於此矣。但李貴本不擇言,其於善惡之缺,其心亦不能自裁,人亦以此不之恤焉。況復耄及,數字缺發,雖有無倫之說,有不足深責。且近日朝著之間,氣象不佳,惟宜靜而鎭之。此等論啓,慮缺騷擾之弊,不可不思量處之。達道曰,同僚亦有掃墳出外者,入來後更爲議處云而去矣。昨日本府坐起,達道復發前說,臣亦以前意申之。且前日所謂掃墳同僚,適以病不來。故以待齊會,完定商確,未數字缺爲罷席,而達道以前啓,詣闕之際,數字缺避嫌之幾矣。今見其避嫌之辭,則有曰,論議數字缺尙此遲延,不能糾官邪云,皆由臣忝居長官,疲軟不職之致,不可仍冒。請命罷斥臣職。答曰,昔藺相如,不畏秦王,而屈於廉頗者,爲國缺。兩人不爲和睦,則非惟爲廉·藺之罪人,抑亦取數字缺朴餘黨矣。安有如此怪恥之事乎?目今苟數字缺黨,濁亂朝政之漸,則毋論大臣·重臣,四五字缺可。頃日兵判之言,則出於泛論。且半行缺道疑其有情,可謂過矣。數字缺
徐景雨啓曰,大司憲洪瑞數行缺論劾兵曹判書李貴半行缺論議不一,有曰,相與商確,四五字缺之幾,有曰掃墳同僚,以病不來,待其齊會而完定云,席上之議,臣果不預焉。同僚旣以齊會完定爲言,而諉之以論議不一,則臣之疲軟數字缺,不爲有異於其間,據此可知。況本府規例,城上所缺故,則次官當代其任,而持平吳達升,方在服制,數字缺奉祖,在外未上來,掌令申達道,引嫌退待,則臣以缺官,當爲前啓,而非但病勢如此,諸僚先後引數字缺日且垂暮,兩司莫重之論議,臣闕啓,臣之逋慢不職,甚矣。以此以彼,不可仍冒,請命罷斥臣職。答曰,勿辭。
徐景雨啓曰,數字缺外死囚,例於秋分後啓覆處之矣。京獄所數字缺六名內,李克成則該曹曾報政府,已爲詳覆,數字缺餘五名及外方罪人六名,則報政府時,未詳覆缺。罪重之人,淹置未便,李克誠則爲先啓覆,數字缺十一名亦令議政府,速爲詳覆,毋使罪數字缺逭刑章,何如?傳曰,依啓。他罪人,詳覆後,數字缺啓覆。
傳曰,明日領府事處,遣內醫看病。
內醫院官員以都提調意啓曰,內酒房數字缺專爲內間服藥之用,不可一日闕供,而停廢三四字缺之久,極爲未安。依前封進事,頃日數字缺上以姑徐下敎,不敢更爲陳五六字缺禾穀旣登,御供藥六七字缺各殿日次,自九月半行缺啓。傳曰,知道。
數行缺以公則治,率以私則亂,半行缺滅公之弊,已至十分地頭,則洗四五字缺責,其不在殿下乎?當今幸門,莫三四字缺弊,亦莫如免稅,而殿下牽於私情,未能缺革,此,豈王者至誠治天下之義乎?殿下先私於家,則何以責臣民之私於妻子,私於親戚,私於故舊哉?往年臺臣,論之而不得。今又爭之而不得,則國家之痼弊巨害,無時可去,而公道之行,不可望。稍康之期,其將無日矣。請加三思,亟賜一兪。張維之不可補外,乃一國之公論也。三公重臣陳箚,兩司·玉堂論啓,至於國人輿論,皆以爲冤,而殿下一向牢拒,以勿煩爲敎,臣等固知誠意淺薄,未能回天,而不忍自止,逐日叫閽者,欲以一國公論,必達於宸聰而已也。三公重臣,殿下之耳目,而忍欺殿下歟?兩司·玉堂,殿下之耳目,而忍欺殿下歟?國人衆庶,殿下之赤子,而忍欺殿下歟?公論所在,昭然可見,而九重深遠,猶未之數字缺是以一國公論,爲不足信也。自古及今,未有公論不行,而能不亂亡者也。請加睿思,亟收成命。陽陵君許,曾唱異論,公議再發,而必不以怪見缺有所輕重,仰體聖上包容之德,姑置缺彈墨未乾,復投妖疏,辭說悖慢,豈徒輿情數字缺,亦議禮者之所羞也。臣等不欲掛之齒牙,而數字缺詬辱君父之語,求其心術,必欲五六字缺不可不屛諸四裔,請亟七八字缺筵中兵曹判書數行缺言於席上,欲論兵曹七八字缺臣意以爲大臣尊重,若果四五字缺正未爲不可,第筵中說話,全未聞知,四五字缺語,而已往之事,不須提起爲言,相與商確,少無持難立異之意,不料以此,至於引嫌,臣之疲軟不職之罪,至此而無所逃矣。大司憲洪瑞鳳以,數日前掌令申達道來言於臣曰,李貴詬辱大臣於榻前,歷擧缺兇以比之,欲劾李貴,如何,臣答曰,大臣君上之所敬者,而詬辱及此,則朝廷不尊,欲爲糾勅,以經四五字缺於此。但李貴本不擇言,其於善惡之出也。缺亦不能自裁,人亦不之恤焉。況復耄及,乘忿亂發,有無倫之說,有不足深責。且近來朝著間,氣象不美,惟宜靜而鎭之,不可不思量處之,昨日開坐,達道數字缺前論,商確未久,便爲罷革,而別無立異避嫌之數字缺見其避嫌之辭。有曰,論議不一。有曰,不能糾官邪,數字缺由臣忝居長官,不能糾正之致。掌令兪省曾以,昨數字缺參,臣伏見同僚引嫌之辭,乃論劾李貴詬辱大臣之事也。諉以論議不一,則臣之疲軟,不爲有無缺間,據此可知,況臣以次官,當論前啓,而諸僚缺後引嫌之際,日且垂暮,莫重之論,緣臣闕啓,臣不職,甚矣。竝引嫌而退。兵曹判書李貴詬辱大臣金瑬之語,雖不詳傳於外間,許多辭說,未必四五字缺欲守經常之見,糾官邪而尊朝廷者,自四五字缺風。相與商確,少無持難,不害於論半行缺慮有騷擾之弊,意在思量,十餘字缺席上之議,旣不聞知,數行缺申達道竝命出仕,四五字缺待開門命招之意,敢啓。數字缺
徐景雨啓曰,刑曹公事,北道數字缺越江採蔘之罪,以隨從照律,兩界及黃數字缺全家徙邊事,命下矣。律文之意,實未缺知而但念北道,我國之絶塞,居民之生理,極數字缺罪重之人,屛流于此,雖設關嚴禁,而潛逃入來者,數字缺近來國綱解弛,逃亡尤多,將至空虛。今以金缺生等全其家屬,移之內地,則非徒適遂其願,而似三四字缺意,其於實邊之道,亦甚左矣。令該曹數字缺量處置,未知,如何?惶恐敢啓。傳曰,知道。使之定配於本道極邊,可也。
通政大夫承政院右承旨知製敎兼經筵參贊官春秋館修撰官臣尹知敬,謹上言于主上殿下,伏以,臣重病之後,迫於數字缺夜行公,今復四箇月矣。右邊手足,澌數字缺聞浴廣州椒水者多驗云,而品秩旣數字缺呈辭,欲於祭後,陳疏乞暇,今者祭日退定,若又過後,日氣漸寒,決不可得缺伏乞聖明,遞臣職名,俾得往浴,以活餘命,不勝幸甚。惶恐屛營之至。答曰,省疏具悉。爾其勿辭,安心往來。已上燼餘
上在慶德宮。停常參·經筵。
沈詻啓曰,明明日國忌,明日齋戒,來二十五日數字缺二十三日·二十五日齋戒。故此五日視事,不爲取稟。傳曰,知道。
沈詻五六字缺招見儀註,傳曰,十餘字缺今年二月金差數行缺無異,未知何以六七字缺。傳曰,知道。一體賜茶,進止譯四五字缺
掌令申達道啓曰,臣疾五六字缺供職之外,蟄旅寓,門外之事,數字缺瞽最晩,始聞筵中說話,備悉李貴數字缺奸兇,詬辱相臣。瞿然若驚,往見大司成四五字缺悉陳臣意,其間曲折,已盡於洪瑞鳳,四五字缺不必縷縷陳啓,而日昨完席,臣數字缺執義趙邦直曰,李貴老妄,言語無倫,不足數字缺曰,李貴,本不擇言,出於其口,亦不能自數字缺發言,而所答亦如之。臣立朝未久,不識數字缺論議不同,爲立異,而不知論議不同,便卽起數字缺坐談移時,罷席而出,同僚所謂以前此下缺。已上燼餘
上在慶德宮。幸大院君私廟,缺祭。停常參·經筵。
李景奭,以備邊司言啓曰,回答使金大乾,當與金差,一時數字缺應帶軍官四人,使之自望率去,譯官亦須擇數字缺言之人,而留京胡譯,他無可送者,權仁錄數字缺情,以此差送。且一行盤纏及到彼應用禮單,亦從優磨鍊以給,何如?傳曰,依啓。今番贖數字缺之,切勿帶去。
傳于李景奭曰,回答使往數字缺問答,令廟堂一一言送,俾無失對之患。
李景奭,以備邊司言啓曰,前日金差回還數字缺本道竢過鐵山,通于島中,而今則島中事數字缺有異,徐將未離發,玆無具咨之意,敢啓。數字缺無此具咨之例,亦依前日令本道以通缺
李景奭,以都摠府言啓曰,今日入直軍士,當爲中日習射,而以親祭齋戒,退行之意,敢啓。傳曰,知道。
李景奭,以兵曹言啓曰,本曹郞廳八員內,一員呈辭,去在遠地,二員未差,一員東堂試官,一員金差伺候,無故者只有三員,而內外司上直計除,則今日擧動隨駕之人,只一員,侍衛·禁喧等事,極爲虛疎。假郞廳差出,使之守宮,何如?傳曰,依啓。
李景奭啓曰,內乘來言,捲簾,取稟。傳曰,捲三面。
金壽賢啓曰,假承旨洪名字缺擧動臨時,托故不進,極爲駭愕,請察之。傳曰,依啓。
金壽賢啓曰,假承旨閔有數字缺促而家在稍遠之地,似未及入來,本院不數字缺臣衛將侍衛入來者差出,使之守宮,數字缺敢稟。傳曰,依啓。又啓曰,數字缺差出之意,敢啓。傳曰,知道。此下缺·已上燼餘
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
上在慶德宮。以親行別祭,幸大院君私廟。停常參·經筵。
有政。吏批,兼判書金尙容進,參判吳百齡數字缺,參議李敬輿病,都承旨金壽賢進。數字缺嘉義大夫行龜興都正,趙翼爲嘉善大夫行成均館大司成,崔葕爲通訓大夫行司憲府數字缺,趙邦直爲通訓大夫行成均館司成,閔名字缺爲通訓大夫行世子侍講院弼善,安時賢爲奉缺郞行成均館典籍。參,承訓郞行校書館博士缺徵,奉直郞行藝文館待敎兼春秋館記事官世子侍講院說書尹坵,通仕郞行成均館學錄缺洗金。外,李厚輿爲通政大夫行金海府使者。兵批,判書李貴病,參判崔鳴吉胡差所進去,參議李楘進,參知鄭百昌進。左副承旨李景奭進。缺舜懋爲兼五衛都摠府都摠管,洪靌爲兼五衛都摠府都摠管,申垓爲五衛都摠府副摠管數字缺趙濈爲折衝將軍行龍驤衛副護軍,數字缺爲折衝將軍行龍驤衛副護軍,朴深爲數字缺大夫行龍驤衛司直。
傳于李景奭曰,朝下公事,何至今不爲回啓乎?洪命耉啓曰,朝下公事,何至今不爲回啓乎,下敎矣。問于備邊司,則朝下公事中,別無回啓之事,故不爲回啓云矣。傳曰,虜中缺答文書,趁不出入之由下問,而傳者誤傳矣。
沈詻以金差句管堂上意啓曰,兩差數字缺於臣曰,鐵山以西,漢人立撥云,如有相害之缺可無防身之物,而贈給倭刀似短,長劍二柄要缺云,令該曹覓給,何如?傳曰,依啓。
沈詻,以金差句管堂上言啓曰,卽刻設行上馬宴,酒酣,渠等提起刷還事曰,將何以歸報於汗?數字缺辨其無從刷出之意,則渠等曰,然則以不爲捉數字缺乎?臣等答曰,不爲捉給云者,知其逃還,而不數字缺謂也。一自刷還之後,逃來者絶無,雖或有數字缺之意,藏踪匿形,本國何從而得知乎?四五字缺情事,目覩而去,不須更言,當初携十餘字缺爾國不信奸言,七八行缺。傳曰,知道。
沈詻以數字缺啓曰,京外科擧榜目,世子宮例爲入數字缺公淸右道試官,初試榜目,不爲上送,事甚數字缺試官推考,何如?傳曰,允。
洪命耉數字缺言啓曰,平安道觀察使狀啓據,木數字缺同下送事蒙允,啓下矣。本道每以數字缺不好云,不無中間換納之弊。今此輸送時,數字缺擇定禁軍,押領交付,載持馬竝爲磨鍊,給送,何如?傳曰,依啓。
行大司憲洪瑞鳳,行大司諫李顯英,司諫趙廷虎,掌令兪省曾,執義李景曾,正言李德洙·李尙馨啓曰,臣等俱以無似,待罪言地,以宮家免稅,平民弊瘼,不可不缺。許之輕妄,國人之同嫉,不得不遠竄之意,論列已久,天聽愈邈,皆由臣等誠未格天,語缺切,逐日籲呼,有若塞責者然,物議非之,勢難仍冒,請命遞斥臣等之職。答曰,勿辭。
持平名字缺啓曰,今日兩司,以宮家免稅,許遠竄,論列已久,有若塞責,專數避嫌。臣亦兩司中一人,塞責之失,少無異同。而臣頃遭從弟之喪,數字缺而出仕單子,未及啓下,故不得與數字缺,所失尤大,請命遞斥臣職。答曰數字缺
沈詻數字缺從胡六名以下,來詣闕下,依前例饋數字缺給矣。傳曰,知道。又啓曰,數字缺言,從胡等言,恩澤罔極,不勝感激云矣。傳曰,知道。已上燼餘
兵判李貴箚。袁經略軍門酬應事意,一爭二爭三爭四爭五爭,至於六爭,而不允於請對,不批於陳箚,不知聖明,以臣所爭,爲不足爭而强爭乎,抑不必憂而爲憂乎?臣撤食而晝思,却枕而夜度,朝以危夕以懼,憂心如焚,而不知淵衷之所在也。臣於國事,見虜情則必爭,見倭情則必爭,期於動天,而所爭之中,未有大於此爭。家國事勢,如救火追亡,猶有後期之悔,況此事,實係於危急存亡者乎?伏願聖明,勿以廟議爲得計,勿以臣言爲失計,而臣之所陳六箚,與廟堂逐箚防啓之計,參其義理,酌其事情,以臣前後所陳,胡·倭之情,已驗之言,今日將來之效,則孰爲得而孰爲失乎,孰爲非而孰爲是乎?以此推之,今之臺諫,謂臣耄及無倫之言,未必有補於謀國明倫之大計也。若用臣計,則將永有辭於天下萬世,而必無一朝事急,噬臍無及之患矣。顚倒之後,思欲用臣言,不可及矣。臣昧死復瀆,伏冀聖斷事。已上出古判書朴鼎賢日記
上在慶德宮。停常參·經筵。
持平吳達升,正言李尙馨來啓曰,民之出粟米數字缺田稅也,供一國之經費者,田稅也。帝王給民租者,缺於與天下公共之澤,未嘗以私恩假貸也。國家典章,亦無宮家免稅之文,祖宗敦睦之意,缺至也。卽以民之正供,國之經用,不可輕也。雖有數缺免之時,特豐亨之時,些少之典,豈若今日之濫觴歟?國計之欠縮,民生之偏苦,已到十分頭地,莫不此爲之出缺。目今强寇壓境,西方騷擾,居無積倉,行無裹糧,數字缺之呼,方急燃眉,宮家亦晏然而已乎?七年數字缺變亂,此正無忘在莒之時,事在疵政則雖數字缺朝溯例,猶可及今鼎革,況見數十年痼弊數字缺而莫之恤乎?實係蒼生之利病,國家之數字缺不得請則不敢退。請加睿思,亟下一兪。陽陵君許,本一怪妄人,未知人事,焉知禮數字缺論,公議屢激,而治之以不治,未克卽請七八字缺滿紙張皇,無非侵辱七八行缺之人圖,蓋本任率其數字缺弊,至於放散軍人,營辦私事,府官數字缺虛疏,諭以前規,則捉致府吏,棍打示威,數字缺無忌之狀,極爲痛惡,請命削職,令該曹數字缺擇送。執義崔葕,今在全羅道南原地,請乘馹上來事,下諭。依前例,府書吏給馬下送。傳曰,依啓。罪人移配事,令廟堂議處。
正言李尙馨來啓曰,北邊土瘠寒苦,生理實難,必賴朝廷多方顧恤,而自有西事以來,未遑及他。竄謫之輩,多率遊食之徒,分其衣食,官有仰缺規,公私俱困,負罪栫棘之形,亦不可使商缺之,請北方定配罪人,悉令移配南方絶島,以除北民一分之害。答曰,令廟堂議處。
李景奭啓曰,臣待罪該房,日閱烽燧單子,則缺山烽燧,每以不擧爲報。考見六月以後,峨嵯數字缺擧矣。雖曰雲暗,數朔中未必無晴明之時,數字缺處烽燧,置諸尋常,謾不候察,平安數字缺斷絶,誠可寒心。安邊·淮陽等烽軍,雖已數字缺之後,亦復如前。若無別樣檢飭,警四五字缺,無以懲勵也。惶恐敢啓。數字缺遣宣傳官,摘奸治罪,可也。
李景奭啓曰,持平金奉祖,再啓煩瀆,退待物論矣。傳曰,知道。
辰時,日暈,至申時,夜一更,有霧氣。啓。奮忠贊謨靖社功臣嘉善大夫咸鏡道兵馬節度使咸寧君臣李沆,謹上言于主上殿下。伏以,臣本駑劣,未有才能,殿下特加拔擢,累畀閫帥之任。在臣分義,所數字缺竭力,圖報國恩之萬一。而顧臣才數字缺不稱職,報蔑絲毫,罪積丘山。海閫瓜滿,數字缺鉞,不意今者,又叨重寄,實深負乘之懼,數字缺之憂。竊念北閫,最重於諸帥,雖擇威數字缺以授之,尙難撫綏兵民,鎭壓邊陲,況數字缺者武臣之缺哉?臣曾忝重鎭,未效薄勞此下數行缺。已上燼餘
上在慶德宮。停常參,有晝講。
金壽賢啓曰,明日常參·經筵,取稟。缺
洪命耉,以內醫院,以都提調意啓曰,本院所儲龍腦乏絶,前頭藥用及臘劑,數字缺得無路,極爲悶慮。伏聞管餉使成俊缺處,椵島出來物貨中,龍腦多數留儲之數字缺上送,以濟藥用之意,成俊耉處言送,何如?傳曰,依啓。
以備邊司慶尙監司狀啓回啓。傳于李景奭曰,觀察使缺東,統制使坐于西云者,何異於其時公事?
掌令兪省曾,正言李尙馨來啓曰,民之出粟米事上者,田稅也,供一國之經費者,田稅也。古之帝王,給民租或半租者,出於與天數字缺之澤也,而未嘗以私恩假貸也。國朝典章,亦無宮家免稅之文,祖宗敦睦之意,非不數字缺民之正供,國之經用,不可輕也。雖有數結數字缺此特豐亨時,些少之典,豈若今日之濫觴歟?數字缺雖曰,至矣。獨不念擧國之顚連,皆吾數字缺强寇壓境,西方搔屑,居無積倉,行七八行缺聖聽而後已。遠竄之請,數字缺,請亟賜允兪。答曰,不允。
掌令兪省曾來啓曰,持平金奉祖以,數字缺風證重發,召命遽下,未卽趨謝,稍數字缺今始來詣,逋慢之罪,無所逃矣。行至忠數字缺道,載疾以來,沿路各邑,無意出待,反加數字缺臣無狀,以致虧損體面,不可苟冒,引嫌數字缺抱積病,不卽登途,稍蘇之後,始爲來詣,事勢使然,而筋力漸盡,乘舟取便,實出於不得已者,缺弄之語,責有所歸,但使命往來,自有郵程缺水路,事目申明,身爲法官,未免犯禁,勢缺職,糾正他人,請持平金奉祖遞差。各司數字缺監,體面甚重,軍器寺判官閔寅亮,曾缺寺請臺時,面辱臺監,極爲駭愕。請命罷職。明川朴廷琦,年衰多病,不合水缺請命遞差。金海府使李厚數字缺丁卯之變,爲德川郡守,賊兵遠在,先數字缺一走而抵京邑,至今人皆嘲笑,不可授數字缺府之任,請命遞差。傳曰,依啓。
徐景雨啓曰,臺諫出去,請出開門標信。傳曰,知道。已上燼餘
上在慶德宮。停常參·經筵。
金壽賢啓曰,明日常參·經筵,取稟。傳曰,停。
大臣二品以上,單子問安。答曰,知道。中殿問安。答曰,知道。大殿單子問安。答曰,知道。
掌令申達道啓曰,近來綱紀日壞,朝廷不缺。兵曹判書李貴,詆辱相臣之罪,不可不論,缺大司憲洪瑞鳳相議構草,詣闕之後,僚議不一。決難仍冒言地,請命遞斥臣職。答曰,勿辭。
李景奭啓曰,掌令申達道,再啓煩瀆,退待物論矣。傳曰,知道。
持平吳達升啓曰,臣頃以服制在家,得接數字缺伏見掌令申達道引嫌之辭,以言論劾兵曹判書李貴詬辱大臣之罪,而僚議數字缺在職。臣私自語曰,此事在於前月念數字缺月之後,始有云云,無乃有別樣所數字缺厥由,疑訝度日矣。今見同僚簡通數字缺罪李貴事也。臣竊念大臣者,人主之所敬,百僚之所瞻仰,苟有一毫詬辱七八行缺請命遞斥臣職。答曰,勿辭。
李景奭啓曰,持平吳達升,再啓煩瀆,退待物論矣。傳曰,知道。
李景奭,以兵曹言啓曰,數字缺之憂,有倍前日,而新除授北兵使李數字缺已久,托以疾病,尙不拜辭,極爲未便。數日內,使之催促發送,何如?傳曰,依啓。
金壽賢,以禮曹言啓曰,伏聞新生大君阿只氏卒數字缺驚慮。雖未成殤,異於未踰年之喪。停朝市缺禮及禮葬諸事,似當卽爲擧行,而無可據之禮,何以爲之?敢稟。傳曰,竝勿爲,可矣。
午時,日暈□。啓。已上燼餘
上在慶德宮。停常參·經筵。
行大司憲洪瑞鳳啓曰,請罪李貴數字缺一再發,而臣之不從者,非以李貴爲無可數字缺也。一時是非,自有論,而靜而鎭之,亦權數字缺道也。故相持不決者已多日矣。昨日申達道避嫌就職後,來見臣曰,前事體面所關缺則朝廷不尊,言甚切至。臣卽與相議構草缺同僚,則持平吳達升,答以筵中說話,未知其詳,勒加罪名,似涉未妥云。凡人屋下說數字缺有四知之明證,開筵引接,是何等地,而缺十目十手之嚴者乎?其時說話,外人皆知,而缺獨未知聞,抑何故歟?其曰勒加云云□旡無實缺脅致構成之謂也。其實與否,臣不暇多辨,數字缺所斥,不可仍冒。且緣所患□痛,猝處數字缺不得與同僚偕避,所失尤大,請命罷斥臣職。答曰,勿辭。
名字缺以禮曹言啓曰,大君阿只氏所藏之數字缺設於光山,而今則異於常例,依丙寅數字缺安葬之時,埋葬於一處,似爲宜當。敢啓。傳曰,依啓。
行大司諫李顯英啓曰,臣以問安,趨詣闕下,則正言李尙馨缺啓連啓事,方在臺廳。以阿只氏卒逝缺啓當否,問于政院,則無前例可考云。臣數字缺是未成殤之喪,於禮於法,雖無可考,以數字缺之,則自上親遭悲悼之慘,煩以公爲數字缺未妥,一日姑停,亦非大段闕事,日且昏暮,數字缺往復一邊,以姑停之意,通于院僚,兼數字缺。今見掌令兪省曾避嫌之辭,姑停數字缺察云,兩司合啓之事,不爲通四五字缺姑停之失,專在臣身,不可仍冒,請命罷斥臣職。答曰,勿辭。
司諫趙廷虎,獻納李景曾啓曰,合啓姑停之擧,臣等之意,數字缺以謹悉書送矣。今者同僚,以不數字缺憲府率爾姑停引避。臣等之失,少無異於同僚,不可仍冒處置,請命罷斥臣職。答曰,勿辭。
正言李德洙來啓曰,卽見大司諫李顯英以下避嫌之辭,乃兩司合啓,不爲通議,輕先姑停事也。臣有左邊不仁之證,累呈辭單,而還爲出給,故退居私室,凡同僚簡通,不爲酬答矣。今者同僚,以此引避,則臣亦諫官之一也,何敢偃然仍冒於同僚乎?請命罷斥臣職。答曰,勿辭。
徐景雨啓曰,大司諫洪瑞鳳以下,大司諫李顯英以下,再啓煩瀆,退待物論矣。傳曰,知道。
以備忘傳于沈詻曰,醫官申得一,近日怠慢益甚,數字缺事,誠心擧行,漸不如前,極爲駭愕,數字缺推考。
徐景雨,以備邊司言啓曰,府數字缺定配罪人,其數甚多,率皆不事耕作數字缺而糊口,耗費邊穀,種種貽弊之端,不數字缺,邊土事機,有異於前,商差胡出沒境數字缺耳目所接,實多難便之事,請竝數字缺絶島邊遠之地。院啓,北邊土瘠寒苦,數字缺,必賴朝廷多方顧恤,而自有西事以來,不遑及他,竄謫之輩,多率遊食之徒,分其衣食,缺有仰給之規,公私俱困,負罪栫棘之形,亦不可缺來商胡相接,請悉令移配南邊絶島,以除北民一分之害事。答曰,竝令廟堂議處事,傳敎矣。伏見臺諫啓辭,北邊罪人數字缺邊,意非偶然,令禁府分輕重,或送于數字缺南邊事,稟旨擧行,何如?傳曰,依啓。已上燼餘郞廳李弘稷校正。郞廳魏致亮書。
上在慶德宮。停常參·經筵。
政院啓辭大槪,大君之喪,雖在未殤之前,事體重大,斂殯之事,不可只以歸厚署官員句管,禮曹郞官一員,使之主管,似當。敢稟。傳曰,依啓。備局啓,伏見臺諫啓辭,北道罪人移配南邊,意非偶然,令禁府分輕重,或送于絶島,或送于南方邊遠事,稟旨擧行,何如?傳曰,依啓。府啓,敬大臣,乃是爲天下·國家大經,惟我祖宗,服膺前聖之訓,莫之或替,以至今日。若使人得以辱之,人得以間之,詎可以隆棟樑之寄,而展股肱之效哉?兵判李貴,曾於登對之日,因其忿恨,詆辱左議政金瑬,極其狼藉,及其□□非之,難□其迹,則乃復陳箚,接以泛論,殊不知自陷於欺慢之歸,朝廷之不尊,孰大於此哉?其蔑侮大臣,毁壞體面之罪,不可不懲,請罷職。答曰,李貴之言,有意於構陷,則只罷其職,亦或輕歇,但其時所陳,似涉無情,不必如是論罪。已上,出古判書朴鼎賢日記
上在慶德宮。停常參·經筵。
有政。以李顯英爲副提學。
申時,日有右珥。
上在慶德宮。停常參·經筵。
上在慶德宮。停常參·經筵。
禁府啓,臣等取考,本府罪人一百十三人內,圍籬十八人,遠竄九十三人,徒年一人,充軍一人。以此分輕重,則圍籬之人,所當移配于絶島,遠竄之人,似當分配于邊遠諸道矣。但南方絶島,只有濟州三邑及珍島·巨濟·南海六處,而前日定配者,濟州十八名,旌義四名,大靜六名,南海十四名,巨濟十七名,珍島七名。以此觀之,則彈丸孤島之中,已爲定配者,其數亦多。今若移北邊圍置十八人,分配于六邑,則絶島各邑,勢不能支保,亦甚可慮。雖非絶島,極邊殘堡,量數分配,未知何如。且罪人分配時,圍籬罪人,則五人,竝都事一人,押付配所,其餘遠竄人,則令本道別定差使員押領,交付于鄰道初面,次次替送,何如?傳曰,依啓。已上,出古判書朴鼎賢日記
夜四更,黑氣一道,起自西方,直指艮方,長竟天,廣尺許,良久乃滅。
上在慶德宮。停常參·經筵。
傳曰,試官早會事,前有傳敎,而今何以晩會耶?問啓。出古判書朴鼎賢日記
夜五更,流星出狼星下,入天節星上,狀如鉢,尾長四五尺,色蒼白。
上在慶德宮。停常參·經筵。
晝講。入侍,知事金尙容,特進官朴鼎賢,參贊官尹知敬,侍讀官趙緯韓,檢討官辛啓榮,記事官宋國澤·尹坵·李惕然。講書傳夏書禹貢,自五百里甸服至故圭以玄云。
政院啓大槩,試官員數甚多,不能一齊卽會,有最暮始來者,知其病故後,望單子入啓,故以致晩暮矣。傳曰,最晩詣者問啓。回啓。舍人尹煌,佐郞尹棨,最晩病頉,內贍正林頲,軍器正成時憲,最晩來詣矣。傳曰,竝先罷後推。已上,出古判書朴鼎賢日記
上在慶德宮。停常參·經筵。
未時申時,日暈,暈上有冠,色內赤外靑。酉時,日暈兩珥。
上在慶德宮。停常參·經筵。
巳時午時,日暈。
上在慶德宮。停常參·經筵。
召對。入侍時,參贊官沈詻,侍講官李昭漢,檢討官辛啓榮,記事官宋國澤·尹坵·李惕然。講書傳夏書甘誓,自甘地名至豈爲過哉。
夜一更,流星出天中密雲中,入巽方天際,狀如鉢,尾長五六尺許,色白,光照地。自三更至五更,電光。
上在慶德宮。停常參·經筵。
有政。
上在慶德宮。停常參·經筵。
兵判李貴箚子大槩,文科一所,以皇朝袁督帥,謝不治擅誅毛文龍之罪,仍賜奬喩,出表題,以多士而傳播遠邇。以體面言之,則皇朝督帥,專掌東路,新誅毛帥,威振天下,則藩邦試官,乃以陪臣,敢擧其姓名,以擅誅等語,出題於科場,督帥聞之,則於其心將安乎?設使不知,而待天朝督帥之道,果如是乎?此事於小邦事大國義,大有所損,而大臣·臺諫,皆無一言,請依宣祖朝古事,亟治出題試官,以重尊敬方岳之體。答曰,觀卿箚辭,試官所爲,殊甚不當矣。出古判書朴鼎賢日記
上在慶德宮。停常參·經筵。
謝恩,副提學李顯英。
夜五更,流星出南河星下,入星星下,狀如鉢,尾長三四尺許,色白。
上在慶德宮。停常參·經筵。
夜自一更至二更,月暈。
上在慶德宮。停常參·經筵。
禮曹啓,李貴箚子云云,我國科場,出題之時,援引皇朝事績,非至一再,其來久矣。今此表題,實用經略移咨中,不待題奏,便宜處置,至蒙奬喩等語,似非構出虛無說話,妄議中朝大官也。況以文勢言之,凡製述之辭,皆歷數毛文龍之罪惡,贊揚聖天子委任方岳之盛德,設使播傳遠邇,未爲不可,而李貴箚中,至以袒胸受箭爲題時試官爲比,此則頗不近似。至於欲治試官之妄作,以免一國均受之責,亦似出於慮之太過。箚內請罪試官一款,該曹擅便爲難,上裁。啓。今此表題,與先朝之事,雖不近似,事甚未安,試官難免其責,然所失,不至大段,置之。出古判書朴鼎賢日記
辰時,白雲一道,起自南方,直指艮方,長竟天,廣尺餘,良久乃滅。自午時至酉時,日暈。夜一更,月暈,有霧氣。
上在慶德宮。停常參·經筵。
巳時未時申時,日暈。夜自一更至五更,月暈。五更,沈霧。
上在慶德宮。停常參·經筵。
有政。
自昧爽至辰時,沈霧。
上在慶德宮。停常參·經筵。
謝恩,校理趙緯韓。
召對入侍時,參贊官金壽賢,侍讀官趙緯韓,檢討官辛啓榮,記事官趙公淑·尹坵·李惕然。講書傳夏書五子之歌,自五子至不可知也。
兵曹啓曰,來二十日禁軍及忠義衛等戎器,盤松亭良中,都摠府一同點考爲白乎矣。有故則退行,何如?以上,兵曹謄錄
自辰時至午時,日暈。
上在慶德宮。停常參·經筵。
夜一二更,月暈。
上在慶德宮。停常參·經筵。
召對。入侍時,參贊官尹知敬,侍讀官金南重,檢討官辛啓榮,假注書李夢徵,記事官尹坵·李惕然。講書傳夏書胤征,自胤國名至俶擾天紀者乎。
上在慶德宮。停常參·經筵。
掌令閔應恢,持平柳景緝避嫌。卽見兵判李貴推考緘答,則有曰,臺諫不知孟子所謂莫如我敬王之義。又曰,相臣所失,非徒臺諫不敢自言,又從而抑遏人言,使不得上聞。又曰,臺諫之以殿下爲曲護矣身者,亦不知指何事乎。又曰,近日臺諫年少官微者,辱重臣則不以爲怪,而爭相和附。其他種種侵侮之說,不一而已云。竝退待。出古判書朴鼎賢日記
上在慶德宮。停常參·經筵。
副提學李顯英初度呈辭。給由。
召對。入侍時,參贊官沈詻,侍讀官金南重,檢討官辛啓榮,記事官趙公淑·尹坵·李惕然。講書傳夏書胤征,自惟時羲和至戒懼而用命也。
上在慶德宮。停常參·經筵。
兵曹啓辭,傳曰,信使朴蘭英及有功勞人,書啓事,傳敎矣。問于蘭英,則軍官李長馨·譯官申繼黯,人物贖還時,最有周旋之功云。傳曰,朴蘭英加資,李長馨等陞職。慈殿諺書傳于三公·六卿曰,聞明年將爲壽宴云,極可驚也。一則本厭絲竹之音,一則往年飢饉,今春至於賑恤。今年農事,雖不至全棄,而似不爲豐稔,纔經飢饉之民,責出豐呈所用,甚不可也。且經胡亂未久,國家方在兵革中,東西應敵,軍餉措備,該曹苦心料理以爲用,此時豐呈,殊極不安。主上雖以至誠爲之,姑徐以待豐年,未晩也。卿等以明年不可行之意,極力啓達,以期還收傳敎。出古判書朴鼎賢日記
上在慶德宮。停常參·經筵。
副提學李顯英再度呈辭。加給由。
賓廳,左相金瑬,工判申景禛,戶判金起宗啓,明春豐呈之進,實出於慰悅慈殿之至意,物力之豐約,時勢之可否,有不可計。而伏覩慈殿下臣等之敎,滿紙丁寧,辭意懇至。聖上之克盡誠孝,慈聖軫恤民事,固爲兩至,而無間然矣,臣等不勝欽昂感激之至。第以今年農事,雖不至大無,而創殘飢餓之民,餘喘未蘇,今若仰遵慈旨,退行於明年秋成之後,則似爲無害於養志之道,而不至於全廢盛禮矣。群下之情如此,故惶恐敢啓。答曰,不以天下儉其親,古人之至論。且應行盛禮,久廢未安,卿等措辭回啓,可矣。
政院啓,大臣啓辭批答,有卿等措辭回啓之敎,而大臣以爲,自前無直啓慈殿之規,不敢回啓,故敢啓。答曰,知道。已上,出古判書朴鼎賢日記
夜五更,流星出軒轅星上,入井星下,狀如鉢,尾長三四尺許,色赤,月暈。
上在慶德宮。停常參·經筵。
義州府尹書目,軍官丁大己等,甜水站至,偵探回告事。聞狀啓辭緣,大己等,隨回答官金大乾之行,到同站,逢胡人之迎候胡差者,胡差密言,陵巨里之軍,不利而還,袁經略修築廣寧城池,軍兵甚盛,不久有來渡之患,收合諸處之兵,以爲城守之計云,而朝鮮亦與天朝合勢云云。出古判書朴鼎賢日記
上在慶德宮。停常參·經筵。
副提學李顯英三度呈辭,加給由。
大司憲南以恭,三度加由後,上疏陳情乞遞事。答曰,近日之事,人自爲怪,於卿何損?宜勿固辭,速出察任。出古判書朴鼎賢日記
夜四更,有霧氣。五更,流星出五車星下,入柳星上,狀如鉢,尾長四五尺許,色白。有霧氣。月暈。
上在慶德宮。停常參·經筵。
自昧爽至辰時,沈霧。夜一更,流星出危星下,入坤方天際,狀如拳,尾長三四尺許,色白。四更,月入太微垣。
上在慶德宮。停常參·經筵。
自巳時至申時,日暈。
上在慶德宮。停常參·經筵。
金浦園所親祭。
上在慶德宮。停常參·經筵。
大駕還宮。
上在慶德宮。停常參·經筵。
有政。
府啓,朴蘭英乃敗俘負罪之人也。幸因和議,得蒙蕩滌大恩,充備使价,今番之行,別無周旋之效,而又有賞加之命,請改正。答曰,今番亦有周旋之事,加資酬賞,未爲不可。出古判書朴鼎賢日記郞廳李弘稷校正。郞廳魏致亮書。
上在慶德宮。停常參·經筵。
兵曹啓,今月二十三日,乃國忌也。禁刑載在法典,而入直佐郞柳碩,使酒決罰,書吏金承吉笞十五介,使令棍杖六十度,而三日內,承吉致死。令攸司推治,何如?傳曰,此人難免殺人之罪,拿推以警後人。禁府,柳碩拿囚。出古判書朴鼎賢日記
上在慶德宮。停常參·經筵。
政院啓大槪,以露梁過涉船摘奸單子傳曰,船隻數書啓外,何如是之多乎?問啓事,傳敎矣。問于該曹,則初以六十隻書啓,而容入之數不足,故從略加定二十餘隻云矣。傳曰,近來國習不美,告君不以實,上命亦不聽從,殊極寒心矣。此習不革,國不爲國。當該堂上,姑先推考,色郞廳罷職。慈殿以諺書,傳于三公·六卿曰,豐呈事不可之意,頃已盡諭。自內亦於主上,懇通停止之意矣。卿等須更爲稟達,期於必停。若以至誠不得已,則爲之於明年秋節,而勿用舊時橫間,凡靡費與文具之事,減而從略,毋使弊及民間。備忘記,貞和翁主,癸亥年卽當釐降,而連有病故,到今未行吉禮。厥疾雖未快瘳,王女不可無配匹。令該曹依例捧入駙馬單子。
答鄭經世疏曰,卿久在經幄,啓沃功多,予嘗嘉歎。今辭至此,心甚缺然矣。卿所帶本職,旣已遞改。勿生退休之志,速爲上來,以副予意。
慶尙監司書目,南海罪人趙挺身故事。刑曹啓目,備邊司有司堂上崔鳴吉,越境潛商之歇後回啓。罪杖六十贖。啓罷職。已上出古判書朴鼎賢日記
上在慶德宮。停常參·經筵。
有政。以愼天翊爲副校理,金光爀爲副修撰。
府啓,頃日王世子出迎門外時,入乘之馬,亦未整待,遑忙苟遽之狀,聞見莫不駭怪。請該官罷職,提調推考。答曰,竝推考。已上出古判書朴鼎賢日記
夜三更,電光。
上在慶德宮。停常參·經筵。
賓廳領議政·六卿啓辭大槪,昨日慈敎,又爲下敎於臣等。伏覩前後敎旨,丁寧反覆,出於尋常萬萬,臣等尤不勝感歎之至。聖上奉養之至情,雖不念及於他,而慈殿省費恤民之意,亦甚懇惻。伏願聖上,以養志爲重,將順秋節退行之旨,則其間遲過日月,只是三夏一節耳。大禮不至於久稽,而亦可以慰悅慈殿之心矣。臣等之意如此,惶恐敢啓。答曰,予意已諭,不可退行之意,回啓于慈殿,可也。禮曹啓,傳敎云云。駙馬單子,自某歲至某歲捧入乎?京中則本月十五日,外方亦定限捧單事,行會何如?依啓。自十七歲至二十七歲爲限,而外方勿爲行會。回答使書目,虜中事情及金差出來緣由事。兵判李貴箚子,大槪,備局徒知承順慈殿之旨,而未察承順之反爲未安,乃以退行入啓。臣反覆陳辨,竟不得施而先出矣。伏見答賓廳,回啓于慈殿,可也。臣固知殿下已定之意,臣復如是眷眷者,以殿下之誠孝,終不得不動於賓廳之啓,則恐或有傷於孝理之治事。答曰,箚辭甚當。嘉卿識見過人。已上古判書朴鼎賢日記
夜五更,沈霧。
上在慶德宮。停常參·經筵。
謝恩,副修撰金光爀。
前完城君崔鳴吉上疏大槪,善類受誣,不勝悶鬱,在罷散,敢此冒陳箚本事。出古判書朴鼎賢日記
自昧爽至巳時,沈霧。
上在慶德宮。停常參·經筵。
巳時辰時,有霧氣。
上在慶德宮。停常參·經筵。
李貴箚子大槪,凡事預則立,不預則廢。方今人皆以西方爲慮,而臣則南憂將迫於來春。袁軍門移咨通諭之意,至爲懇惻,而廟謨皆無一毫動念,以待緩急,閱月窮年。問其實效,則茫如捕風,如是謀國,古未嘗有也。人或有意見及於軍務,則或以搔擾,或以徐議爲答,上下恬然,無異於燕巢幕上。如臣耄及狂謀謬算,動乖時議,請亟遞臣本職,擇授年富才智可堪者,與備局凡事共議便否,則實宗社之福事。出古判書朴鼎賢日記
兵曹啓曰,典牲署犧牲牽去宗廟祭所二十餘名軍人,無一名起送,日勢已晩,尙未牽去。不小祭享之事,分軍衛將·部將等,怠慢至此,極爲駭愕。請衛·部將竝命察之,下吏令攸司囚禁重治,何如?傳曰,依啓。兵曹謄錄
辰時,有霧氣。自巳時至午時,日暈。
上在慶德宮。停常參·經筵。
答李貴疏曰,省疏具悉。卿辭似過,速出行公。
禮參李景稷上疏。陳情乞遞事。答曰,省疏具悉。情外之言,不必相較,宜勿辭察職。已上出古判書朴鼎賢日記
兵曹啓曰,本曹一應各處上下之木,罔有紀極。平時則凡各處役事,使軍士定送,而今則雖築城·宮墻大役及諸處營繕,皆以步木上下,實爲難繼。平時則上番軍士點考時,軍裝見頉徵贖及老殘實病軍看審,從自願收木。此外忠壯衛·忠順衛·忠贊衛等自願納布者,竝爲收木,以補其用。故步木用餘,別貯一庫,曰封不動,以爲不時之需,而今則常木頓無出處,各司上下,皆以步木代用,步木難繼,則必將引用封不動,而宿儲將罄,新辦無路。如有不時之需,責應實難,誠非細慮。騎兵中老病及有廳軍士等,依平時例,各從自願收布,以補其用,而稍存步木之贏餘,俾置封不動,以濟他日軍需之急,何如?傳曰,令廟堂酌處。已上兵曹謄錄
辰時,有霧氣。申時,日有左珥。
上在慶德宮。停常參·經筵。
諫院箚子大槪,特旨補外,不合調劑鎭靜之道事。答曰,去黨,唐文所難。予之昏庸,甚於文宗,而欲去之,可謂迂矣。雖然樹黨護黨之類,不爲斥黜,則必底滅亡而後已,故不得不爲。爾等勿以爲咎。箚末所陳,當留念焉。出古判書朴鼎賢日記
卯時,虹見乾方。
上在慶德宮。停常參·經筵。
陳副摠接伴使書目,副摠咨文揭帖謄書上送事。總兵楊肇基,代毛文龍出來事。禁府啓本,修撰辛啓榮,副應敎李昭漢,應敎金光炫等,癸亥年日記至今不修。罪杖一百贖,公罪。啓。辛啓榮·李昭漢,除收贖罷職。出古判書朴鼎賢日記
上在慶德宮。停常參·經筵。
下直,龍媟萬戶李庭聘。
洪命耉啓曰,明日常參·經筵,取稟。來十五日,儒生殿講日次,取稟。此下缺已上燼餘
禁府,柳碩照以濫刑,決杖一百,盡奪告身,永不敍用。
答鄭經世疏曰,省疏具悉至懇。除拜此任,實在辭疏未到之前。卿勿以爲嫌,須速上來,俾無久曠之弊。慈殿諺書備忘三公六卿。豐呈不當爲之意,自內再三陳之,而主上以停寢爲悶,似是沮抑孝誠,所當置之,而大槪年運不豐稔,故兩殿物膳進上,至今廢之矣。如此之時,予之受豐呈未安,決不可爲之之事也。徐待各道進上如前之後,爲之未晩,而且便安也。不得已再三言之,必須依予請周旋,以來年秋成爲之。已上出古判書朴鼎賢日記
備邊司啓曰,以兵曹騎兵中老病及有廳軍士,依平時例,各從自願收布事,啓辭。傳曰,令廟堂酌處事,傳敎矣。本曹步兵之外,他無常木出處,而諸處用木,皆責出於本曹,其匱乏難支之患,勢所固然。此收布之請,誠出於不得已,第騎兵捧木,事甚不當。若一開其端,則冒稱老病,圖免上番者必多,此則似難輕許。至於有廳軍士,則與正軍不同,從自願收布,似爲無妨。依此施行宜當,敢啓。傳曰,依啓。已上兵曹謄錄
上在慶德宮。停常參·經筵。
備忘記,刑以補治,聽訟息爭,爲政之道,莫此爲大也。但刑獄之事,得情最難,失中尤易,與我共理者,想必留心。然許多州縣,豈無用刑過當,聽斷不明者哉?無辜者繫獄,有罪者得脫,片言可決,或至經年,則足以病吾民而傷和氣,予甚軫慮。其令諸道監司,曉諭守令,凡干獄訟,毋酷毋滯,虛心明決,用副予至意焉。守令中非軍令,而用棍杖者,摘發啓聞。賓廳三公六卿啓辭大槪物膳進上。今年已爲垂盡,農事雖不得處處豐登,亦不至凶歉。臣等相議,令該曹考限啓稟,依例復設矣。卽者慈殿諺書備忘,又下於臣等,豐呈退行秋成事,則前日已承聖敎,不敢更達。慈敎有曰,物膳進上,至今廢之,豐呈決不可受,此實慈殿至情所發也。父母之於子,飮食居處得其常,則心安焉,不得其常,則心不安。殿下於各道物膳進上,減之又減,而至於全廢,亦已三年矣。常時御供菲薄,有不可言,至如閭閻間賤用之節膳,獨於御供闕焉,安有如此未安之事乎?慈殿亦豈能安於獨享乎?伏願聖明,上體慈敎之懇切,下念群下之悶迫,速許復常,使豐呈盛禮,不至延退。答曰,知道。國家以養民爲務,不可以口腹累人。復設之期,亦在不遠,卿等安心勿煩,可矣。已上出古判書朴鼎賢日記
御營廳啓曰,明日爲始,訓鍊院習陣爲之事,草記。答曰,依啓。且城內操鍊,殊未妥當,門外爲之可也事,傳敎矣。年前有本處操鍊之事,故如是妄料矣。今承下敎,不勝惶恐,南伐院退行之意,敢啓。答曰,知道。已上御營廳謄錄
上在慶德宮。停常參·經筵。
徐景雨,以都摠府言啓曰,今日入直軍士中日習射,請出標信。傳曰,知道。燼餘
夜一更,月暈。申時,日暈。
上在慶德宮。停常參,有晝講。
未時,白雲一道如氣,起自坤方,指艮方,長十餘丈,廣尺許,良久乃滅。
洪命耉啓曰,明日儒生殿講,故視事不爲取稟。傳曰,知道。
晝講。入侍時,特進官李曙,同知事洪瑞鳳,參贊官李顯英·徐景雨,檢討官金光爀,假注書李後奭,記事官尹坵·李惕然。講書傳,自商書至亦可以觀世變矣。
徐景雨,以兵曹言啓曰,傳曰,運觀射賞格,前例入之事,傳敎矣。運觀射,曾於宣祖朝爲之,厥後久未擧行,賞格前例,經亂後文籍蕩失,未得考出之意,敢啓。傳曰,知道。
洪命耉啓曰,金差入來之後,依前例,遣宣傳官賜問之意,敢啓。傳曰,知道。
備忘記,貞和翁主吉禮,當行於明年正·二月間。凡吉禮所用之物,令該曹預缺已上燼餘
兵曹判書李貴箚子大槪,軍務十七條,料理陳啓。伏願聖明,勿以人廢言,斷自聖衷,毋貽後悔事。出古判書朴鼎賢日記
上在慶德宮。停常參·經筵。
有政。儒生殿講。
洪命耉啓曰,明日常參·經筵,取稟。傳曰,只朝講。
掌令兪守曾,正言鄭太半行缺法典之所載,而爲今日之巨弊也。所當及時變數字缺民力,而論列已久,兪音尙閟,豈但臣等之悶鬱?中外之缺望,甚矣。未蒙允兪,決無停止之理,請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,彈墨未乾,復投妖疏,必欲激動天聽,售其師缺而後已。其前後情狀,殊極痛惡。請勿留難,亟命遠竄。答曰,不允。
以梁山郡守望單子,傳于吏批曰,武臣中擇擬。
傳于吏批曰,綾原君俌,頃年已陞顯祿,而綾昌君〈佺〉,當初只贈嘉德。兄弟職秩不同。佺正一品追贈,俾無高下相殊。
洪命耉以禮賓寺官員以金差句管堂上意啓曰,金差等已爲來到所館處之意,敢啓。傳曰,知道。
洪命耉以禮賓寺官員以迎候官行司果臣閔沆,行司果臣邊彦璜意啓曰,臣等金差事,慕華館馳進,申時瑩與金差接宴,懇勸則至缺酌而罷,敢啓。傳曰,知道。已上燼餘
上在慶德宮。停常參·有朝講。
辰時,有霧氣。巳時午時,日暈兩珥。未時,雷動。申時,雷動雨雹,狀如小豆。
金壽賢啓曰,明日常參·經筵,取稟。傳曰,停。
傳于尹知敬曰,史官一員待命,騎三匹,卜馬一匹,立之。
洪命耉啓曰,大司諫李植,榻前啓辭後,退在臺廳,再啓煩瀆,退待物論矣。傳曰,知道。
朝講。入侍時,領事吳允謙,知事李貴,特進官金起宗,大司憲南以恭,特進官趙翼,大司諫李植,參贊官洪命耉,侍讀官趙緯韓,檢討官金光爀,記事官柳穎·尹坵·李惕然。講書傳,自仲虺之誥,至疑有脫誤。
南以恭·李植合啓曰,諸宮家免稅,法典之所不載,其弊無窮。兩司論執,已過半年,兪音尙閟,物情尤鬱。戶曹雖有免稅案,是古案,而諸宮家免稅,年年爲之,戶曹亦安得以知之?必考諸各道導行帳,査覈然後可知。諸家免稅之外,甚至於立案海澤,殊極無數字缺不得兪音,臣等決不敢半行缺一事,別無他弊,只減縮,經半行缺先朝所賜,今何可改之,半年半行缺事勢如此,玆不允許。
命耉曰,近來士習,極爲寒心。然國家所以培養者,亦未缺當。臣聞平時殿講,必以三經·語·孟講之,今則多以庸·學爲曾時讀。昨日殿講時,臣入參見之,則以庸·學講之者多矣。雖或口誦,而實不解文義,以此或蒙恩賞,事似未安。此外勿令書入大學,何如?上曰,大學亦不可廢。但古者不以庸·學爲曾時讀,而今番如此矣。此後庸·學二書,勿令俱書於曾時讀,可也。已上燼餘
傳曰,殿講居首李成厚,直赴會試。之次幼學李粲漢·李卓立各給一分。尹絍·田馪,各紙四卷·筆四柄·墨三笏賜給。明日崇政殿,金差招見,三嚴巳正。已上出古判書朴鼎賢日記
上在慶德宮。停常參·經筵。有金差招見擧動。
洪命耉啓曰,明日常參·經筵及來二十一日輪對日次,取稟。傳曰,停。
徐景雨啓曰,正言李尙馨·鄭太和,再啓煩瀆,退待物論矣。傳曰,知道。
掌令兪省曾來啓曰,宮家免稅,非法典所載,而爲今日巨弊,則所當及時變革,以紓民力,而論列已久,兪音尙閟。豈但臣等之悶鬱?中外之缺望,甚矣。未蒙允兪之前,決無停啓之理,請加三思,亟賜一兪。陽陵君許本怪妄之人也。有何知識,可以議禮?曾唱異論,重被臺評,彈墨未乾,復投妖疏,必欲激動天聽,售此下缺
政院啓曰,黃海監司上送擊蒙要訣,何以處之乎?傳曰,依出數字缺啓辭爲之。
吏曹參判吳百齡,參議名字缺啓曰,伏聞昨日筵中,以侍講院官員勿四五字缺,曾有下敎,而昨政多數擬望,可謂無數字缺臣等聞命驚懼,若無所容。臣等於再昨政廳,伏承下問,率爾回啓,驚惶失措。卽考前日備忘記前月初二日政,有今後侍講院官員,極擇差出,切勿遷動之敎,而臣等未及詳察,只知三司講院,本缺通擬,循例備望,至於薦望,則雖非出於本曹,而缺臣等昏不致察,致勤聖敎,不勝惶恐待罪。傳曰,知道。勿待罪。
以司僕寺馬分給單子,傳于沈詻曰,戊辰十月以後,熟馬之數,似不至如此之多。前後馬分給單子,相考以啓。
尹知敬,以備邊司言啓曰,仲男出來時,留蔘義州之事,非但目今難爲貿給,日後之弊,有不可勝言。義州板蕩之狀,金差等所自目覩,數百斤蔘,不得貿給之意,渠等豈不料度?數字缺近於椵島,前此亦豈不知,而數字缺發賣之數字缺未有也。今此之行,卒然有此。臣等已疑其奸數字缺之輩,或有要利於此,致有如此之弊。臣景稷數字缺大乾則曰,到義州之日,初無留一日之意,而數行缺某人所爲,而府尹以其人蔘稱量,授之二人四五字缺匠稱號郭姓人,一則面縛,黃缺而自安州入數字缺州人相言,此人等初出潛商之計,終至於數字缺之旣逢授,此人則其間曲折,必無不知之理,令數字缺細覈出,繩以重律,然後可杜奸細之弊。觀察使及義州府尹處,竝爲移文,急急嚴密査覈啓聞,以憑處置,何如?傳曰,依啓。
洪命耉以司饔院官員以都提調意啓曰,今日金差招見時,假提調行司勇韓應男,假郞廳訓鍊院主簿金義哲·參軍李長基,無緣不進。假提調數字缺亨忠,行原平副令珀,行司果李義四五字缺頉不進,請竝推考。傳曰,依啓。
洪命耉啓,金差當招入。上曰,依爲之。
仲男持汗書以進,洪命耉受書,進于榻前。仲男等二差,一拜一叩頭於楹外,從胡則拜叩頭於階上。仲男曰,交椅坐前缺有規,而今後數字缺爲惶恐。上曰,依例爲之。上曰,國汗平安否?仲男對曰,缺國則德數字缺皆平安矣。數行缺。上曰,賜茶。於是賜茶。上曰,所獻貂皮,不爲進呈於御前,徑置於三四字缺官員推考。於是,譯官復持貂皮跪呈數三字缺榻前而後,復置於前置處。此下缺已上燼餘
上在慶德宮。停常參·經筵。
金壽賢啓曰,明日常參·經筵,取稟。傳曰,停。
以備忘傳于金壽賢曰,近因科擧,外方儒生,必多聚京中。令禮官擇日廷試,數字缺傳于尹知敬曰,近來各該司,凡公缺限內趁不回數字缺不當。今後政院各別檢飭。
徐景雨啓曰,大司諫李植,再數行缺以紓民力,而論列已久,兪音尙閟,豈但臣等之悶鬱?中外之缺望,甚矣。未蒙允兪之前,決無停止之理,請加三思,亟賜一兪。陽陵君許,本一怪妄之人,有何知識,可以議禮?曾唱異論,重被臺評,彈墨未乾,復投妖疏,必欲激動天聽,售其肺肝而後已,前後情狀,殊極痛惡。請勿留難,亟命遠竄。答曰,不允。
尹知敬,以吏曹言啓曰,守令有闕,政事何以爲之?取稟。傳曰,明日爲之。
尹知敬,以兵曹言啓曰,特進官金起宗所啓,近來關西一路,百役蠲減,而民情猶有所未足者。在先王朝,駐駕義州,頗以西民而得力,及前者變亂時,亦不無周旋之功,而武士未蒙奬勵之典。文官厥數雖少,然平壤等邑則多有之,此等人似當收用。且北道數字缺丁卯之亂,千里來赴,雖無斬獲之功,其志可嘉。其數字缺克壯,勤勞莫甚,其表表者,可以收用。或曰于數字缺揀拔,有功勞者,則緩急可以得缺矣。上曰,未經變亂之時,西北人收用事,各別傳敎數行缺方之人皆以爲重,可以除授矣事,傳敎矣。近日本曹兩界邊將除拜之時,或以軍數字缺監·兵使所薦,隨闕隨差,而其中智慮·才藝過數字缺將領者,令本道監·兵使,二·三人超薦啓聞事,捧承傳行移,而北道則已爲啓聞,當隨闕塡差之意,敢啓。傳曰,知道。
尹知敬,以兵曹言啓曰,今別試殿試,片箭·騎蒭兩技中,一技不入格,如或自願用劍,則入格者取之事,傳敎矣。常時訓鍊都監及本曹,用劍以上下以數字缺依此施行,何如?傳曰,依啓。尹知敬以摠戎廳言啓曰,畿邑軍數字缺措備之意,曾已啓知,而今年農事,雖不數行缺畓多之處云,此則從直換貿,是計矣。如南陽數字缺利川等畓多田少之處,則米直最貴,一石之米數字缺貿,計不如意,深以爲悶。至於開城府,則非徒軍數字缺他最多,西路初程,方乏一斗之糧,尤爲切急。本廳數字缺大砲,販得好品銅鐵一萬六千二百餘斤,而難備炭石,今不得起役。請以此先送于本府,或大·小米,或豆·太中,從市直換貿,別庫入置,所貿石數,開錄啓聞之意,本府留守處,行移宜當。但本府自以爲京衙門處之,凡干號令,不卽擧行,些少留儲之糧,未免於該官貸用,今若如前以處,不爲着實,數字缺本廳終年苦心,措備之計,歸於虛地,勿數字缺各別擧行事,竝入於行移中,何如?傳曰,允。
金壽賢以禮賓寺官員以金差句管堂上意啓曰,金差等,今日發賣之意,敢啓。傳曰,知道。
金壽賢以禮賓寺官員以金差句管堂上意啓曰,金差接待之事,戶曹郞廳,最多句管數字缺差來,戶曹佐郞沈,二十日當赴殿試,他郞廳令該曹差送,代察,何如?數行缺前日彼中所聞之說,更爲發端問之曰,此乃吾數字缺於爾國,爾等亦所聞知,回答之行,意謂洞知數字缺諱之云,則仲男等,顯有厭聽之色云。此必彼數字缺之意也。敢啓。傳曰,知道。
金壽賢以禮賓寺官員以金差句管堂上意啓曰,金差使譯官來言,欲貿各種彩色·水獺皮·弓角·全佐皮·環刀·豹皮·白紙·丹木·胡椒·白磻·各色彭段·靑黍皮·紅柿·生梨等物云。當令該曹貿給,而弓角·環刀則係是禁物,自前不爲貿數字缺亦多般防塞不許之意。敢啓。傳曰,知道。已上,燼餘
政院啓辭大槪,冬月之雷,變之大者,而近者連歲而作,昨又聞轟轟之聲,發此十月之交云云。伏願殿下,留心中正之道,小加剛克之功,以法天行,以盡天德,則不言而服,不怒而威於鈇鉞,號令自肅,天變可應。惶恐敢啓。答曰,因予無德,變異至此,益增慙懼,無以爲心。且所陳剛毅不足云者,實中予病。當以卿等之言,比之弦韋。已上,出古判書朴鼎賢日記
上在慶德宮。停常參·經筵。有政。
巳時,有日暈。夜自一更至四更,月暈。
洪命耉啓曰,文科殿試罷場間視事,不爲取稟。傳曰,知道。
尹知敬啓曰,明日武科殿試命官,何大臣進去乎?傳曰,領相進去。又啓曰,武科殿試,兩司長官進去之意,城上所命招言之,何如?傳曰,知道。傳于洪命耉曰,召對爲之。
尹知敬,以兵曹言啓曰,以武科殿試數字缺子,傳曰,今番殿試,規矩輕重,如何?問于該曹數字缺事,傳敎矣。片箭·騎蒭,皆武藝之難者,片箭三矢二巡一中,騎蒭一次一中,雖非甚難,此時擧子,能此者必少,果爲似重。臣等固慮其如此,今承聖敎,敢此仰稟,上裁何如?傳曰,知道。此規似爲不重,依啓下施行。
沈詻啓曰,春秋館·香室,殿試罷場間,除省記之意,敢啓。傳曰,知道。
徐景雨啓曰,大司諫李植·掌令兪省曾·兪守曾,持平柳景緝,再啓煩瀆,退待物論矣。傳曰,知道。
沈詻啓曰,持平鄭百亨,再啓煩瀆,退待物論矣。傳曰,知道。又啓曰,臺諫出去,請出開門標信。傳曰,知道。
尹知敬啓曰,武科殿試試官行司果柳□泂,本院下人,持命牌進去,則不在其家,終數字缺覓,竟不能得。若在京中,則必能聞見,追到數字缺進來。以此之故,仍致日暮,請推考。傳曰,數行缺司官,來在臺廳,不得趁時出接,極爲未安。數字缺推考,藝文館掌務書吏,囚禁治罪,何如?傳曰。缺
傳于洪命耉曰,臺諫,速爲處置。
以祭享單子傳于洪命耉曰,文城郡夫人,何以府夫人書之乎?
洪命耉,以弘文館言啓曰,兩司專數避嫌,必須今日內處置,明日殿試時,臺諫可以進參,而闕門已閉,在外人員,未能入來。請留門牌招,使之同參。傳曰,依啓。
沈詻,以戶曹言啓曰,卽接全羅監司權泰一移文,則前頭有豐呈大禮,本缺經費極爲浩大,道內木·布,辦出無計。近日數字缺措備木綿三十同,爲先上送云。當此曹四五字缺有此備送木綿之擧,係是別備之物,捧四五字缺用於缺之意,敢啓。傳曰,依啓。
徐景雨啓曰,司諫崔葕,大司憲南以恭,再啓煩瀆,退待物論矣。傳曰,知道。
尹知敬啓曰,諫院無城上所,故大司諫李植進參缺科殿試之意,直爲命招言之,何如?傳曰,允。
洪命耉啓曰,因弘文館啓辭,金南重·韓缺·蔡裕後·金光爀牌招,則皆以病不來云矣。傳曰,知道。
洪命耉以禮賓寺官員以金差句管堂上意啓曰,自昨日,市人等持物貨,以數字缺渠等所持人參,皆品劣不好,渠等欲以銀子,准兩計用,市人則以爲過多。且匹段之價,彼此所定多少,大相不同,以此相持,多缺恐嚇,極爲難處。方今譯官等開諭折定,而略無低昂之意云矣。且昨日今日,方爲貿賣,不欲與臣等相接,數字缺入給茶啖之意,敢啓。傳曰,知道。善爲開諭,俾無抑賣之弊。
洪命耉以禮賓寺官員以金差句管堂上意啓曰,姜璹入見金差,則寒暄後,只問劉海去處,以不知答之云矣。敢啓。傳曰,知道。
洪命耉以禮賓寺官員以金差句管堂上意啓曰,參價以銀准兩折定之後,略無低昂之意,多發恐嚇之言,稱給人參二斤三兩,曰,他物數字缺雖不可爲,以此貿給柿·梨云,書之意,敢啓。傳曰,知道。
尹知敬,以備邊司言啓曰,金國所缺書中,春秋·易經·禮記,乃易得之書,博數行缺所得,貿送何如?傳曰,依啓。
尹知敬,以備邊司言啓曰,臣等聞朴蘭英之言,金差等於一疏所經下數字缺處,啗以飮食,多所鉤問微細之事,亦皆聞知云。曾缺事,申明嚴飭,非至一再,而各道·各邑無意奉行,數字缺驚駭。金差下去時,各別嚴禁,雜人切勿許出入,房守下人等,亦另加申飭,俾無如前之弊事。京畿·兩西等道監司,開城留守處,竝爲行文知會,而金差之行,亦當有至義州汝送之官,竝爲言送,何如?傳曰,依啓。此後如有違令者,使之摘發啓聞。
吏批,判書鄭經〈世〉在外未上來,參判吳百齡進,參議數字缺漢進。都承旨金壽賢進。四五行缺召對。入侍,參贊官尹知敬,侍讀官金南重,檢討官吳竱,記事官柳穎·尹坵·李惕然。未時,上御資政殿,講書傳仲虺之誥篇。上讀前受音一遍。金南重進講,自簡賢附勢,止道不降也。上讀新受音·釋各一遍。
竱曰,篇題先後刑罰之先字,當以上聲讀之。矯誣之矯字,當去聲,誣字平聲也。兆字亦去聲。寔字,韻會或以是爲訓,或以實爲訓,唐板則曰,寔,實也。
南重講論旨義曰,湯之德,不容於桀,言足聽聞,故,不邇聲色,不殖貨利,乃本原之地也。若有聲色·貨利之事,則本原不必澄澈,蓋以君德言之也。
竱曰,古聖人之言,言數字缺好,此篇之中,不邇聲色,不殖貨利,是要道也。數字缺然看之,則此二者似是歇後,而天生有欲數行缺淫之事,一切殄絶,則非但身心上私欲淨盡,數字缺治,無不合宜矣。
南重曰,自古人君,以此二者亡國,數字缺不可忽也。
竱曰,此註然此本原之地,吐以是懸之,以數字缺陳雅言之言觀之,當初校正,以此懸之,以心言之,數字缺間,必有上所云云。若論心則當直言心字,不當以本原之地似藏頭也。純乎天德以下,文勢如此矣。上曰,是言不無所見。
南重曰,合倂爲公,指用人·改過二者而言也。
南重曰,人主所當爲,此章之外,更無他事矣。上曰,功懋云者,非尋常之功,有大功者,則必才能過人矣。若此則不可以賞施之。竱曰,分功·德者,大槪言之也。以商言之,伊尹相湯伐桀,豈有功而徒施賞也?上曰,以伊尹言其功·德,則缺德不及於功也。古人立言若此,一時之功,當以賞也。數字缺德官功賞,是常道也。有大功者,必有大才德,則可拘於此也。至於伊尹,孟子已有定論,雖不如孔子,幾至聖域,故先儒亦言伊尹可與權,此言聖也。數行缺上曰,漢光武亦功懋懋賞也。尹知敬曰,漢光武數字缺不爲之官,而施賞得中,終始恩遇,得全富貴,數字缺謂功懋懋賞也。以卓茂爲太傅褒德侯,此德數字缺官也。如鄧禹輩,不任職事,恐廢法也。然後世之數字缺或非之,漢高祖則不然矣。上曰,此懲於漢高祖然有大功者,識見·才德不可謂無。但恃功驕恣,故以唐太宗有尉遲敬德事也。尹知敬曰,人有告敬德反者,敬德於太宗,前數字缺痍,然後太宗感悟矣。上曰,以廢法之故,光武不用一代人材,此雖待功臣之道似矣。然用人之道,恐未盡也。高祖則處置缺當。予意人君不以光武爲法,人臣則不爲數字缺可矣。尹知敬曰,至公無私,是爲要道,人君不數字缺別也。竱曰,以兩君之事言之,寧學光武之數字缺臣,必有學力然後,富貴不爲移其志七八字缺,人主又委權柄,則鮮有不驕者矣。五六字缺好,然若此則恐遺一時之材矣。重曰,功臣或數字缺驕恣者,然未必皆然。
竱曰,此等事,言之甚數字缺惟艱,人主辨別極難。以今日見之,功臣甚多,豈皆數字缺後有功,爲人上者,必用功於心上,如明鏡止水然後,可以辨別。凡人必治大根本然後,及於他事,況人主乎?上曰,本源所治之事,卽此大文所謂,不邇不殖,是要道也。竱曰,上敎至當。如此之故,仲虺首言之。上曰,功臣有大功業,亦自負其功,上之所待亦厚,若任之以官,有罪而罪之,則是待之薄也,若廢之則法不行也。尹知敬曰,上敎允當矣。
竱曰,官爵非人主任意用之之器,缺古云天爵,一從臣下之才能·功業之優劣而用,數字缺者之間,所當明別,功臣中,豈盡無德,豈皆數字缺此乃聖鑑之所洞燭,若有德者則數行缺,治日常少,亂日常多。苟能是,豈有不治之數字缺曰,豈可以中世之君,上期聖明,堯·舜知人,數字缺,亦由於惟精惟一也。上曰,人之氣稟,昏明强弱,漢高雖不學問,能知人,後世之君,從數字缺道,未必知人。竱曰,漢高之知人,雖用三傑,然以待功臣,缺之,可知,不可以眞知人論之也。學問之功,不可誣,中庸所謂,雖柔必剛,雖愚必明,此也。上曰,後世之君,天賦不古若,而必學而後能之,爾言宜矣。竱曰,聖敎至當,日新而又日新,實國家之幸也。
輔德臣呂爾徵,誠惶誠恐,頓首頓首,缺主上殿下。伏以,臣濫蒙異恩,累叨匪據,五六字缺積矣。夙夜隕越,罔敢怠慢,顚仆爲期,以奉職事,而數字缺無所逃矣。臣素有偏虛麻痺之病,自春初轉加,將有風缺爲終身之患,而閱夏徂秋,虛薾尤甚,前月之望,重感風寒,久未發表,彌留累日,而及値擧動之時,强起供仕,行坐呻痛,人皆知抱病之深矣。乃於月晦,卒然再感,病根已深,遽至危急,數日之間,幾死而蘇,而氣息如綿,委頓枕席,咳痰不止,失血無禁,腰脅關疼,手脚拘攣,宿病新恙,替見交攻,日三下藥,不可勝治,未知厥終之如何,差痊之望,難以時月期也。曠廢其職,已至此久,而退伏養病,虛帶職名,揆之公私,斷無是理。臣之病勢,一向沈痼,臣之情勢,十分悶迫,循例缺未白危懇,不得不籲呼於宸嚴之下。伏願天地父母,亟許數字缺不勝幸甚。臣無任激切屛營之至,謹昧死以聞。傳曰,省疏具悉。爾其勿辭,調理察職。
副護軍臣金大乾,誠惶誠恐,頓首頓首,謹百拜,上言于主上殿下。伏以,臣無狀,奉使虜庭,不能稱揚國命,感順虜心數字缺得情而來,臣罪合萬殞。虜汗謂以臣爲國使,及其幹事,缺以具鞍白馬匹·白金五十兩·貂皮十令爲贈,此出於敬國命,而非厚於臣也。命下該〈曹〉以備國用之萬一,不勝幸甚。缺復命之後,旋得胸腹痛,病勢極重,今始冒濫陳懇。臣不勝惶懼濫越之至,謹昧死以聞。傳曰,省疏具悉。爾其依他例領受焉。已上,燼餘
上在慶德宮。停常參·經筵。
夜二更,月上下有黃·紅二氣,如柱直立,長可三四丈,廣如一匹布,移時乃滅。
下直,興陽縣監黃㦿,北評事金榮祖。
洪命耉啓曰,大司憲未差,今日武科殿試,以次官進參之意,敢啓。傳曰,知道。
尹知敬啓曰,臣今日,以武科殿試進去,下直。且先試取稟。傳曰,知道。數字缺
洪命耉,以吏曹言啓曰,臺諫有闕,數行缺耉曰,駙馬單子,何一番捧入之後,不爲加捧,數字缺掌令兪守曾來啓曰,宮家免稅,非法典之所在,而爲今日之巨弊。經費之減縮,由於此,賦稅之不均,係於是,所當及時變革,以紓民力,而論列已久,兪音尙閟。豈但臣等之悶鬱?中外之缺望甚。未蒙允兪之前,決無停止之理,請加三思,亟賜一兪。陽陵君許,本一怪妄之人也。有何知識,可以議禮。曾唱異論,已極無謂,而不恤公論,復投妖疏,必欲激動天聽,售其肺肝而後已,前後情狀,殊極痛惡。請勿留難,亟命遠竄。答曰,不允。
名字缺以軍器寺官員以都提調意啓曰,四五字缺別造長·片箭,竝限六千部造作計料,數字缺物力不足。容入片箭竹,卜定於下道各營,而先造者已盡,且多不送之處,停役已久,完畢無期,極爲悶慮。已造五千部,今當粧鏃編結,該用直索,亦無出處。竊聞該曹有前排擔注乙云,若以此取用,則似甚便易,而該曹所儲,不敢私取而用之。粧鏃之役,亦不可雇人使喚,依前四營留直之軍,除晝省記,量宜除出,使之一時粧鏃,以待不虞,宜當。敢此竝稟。傳曰,依啓。
洪命耉,以禮曹言啓曰,以祭享單子傳曰,文城郡夫人,何以府夫人書之乎事,傳敎矣。文城郡夫人,以府夫人書啓事,退考曹上啓下單子,則天啓六年丙寅十月,崇禎元年戊辰四月,數行缺必因其前下啓目,承訛襲謬之致也。當初數字缺觀象監當該官員,請推考,啓下單子中府字,改付標以入之意,敢啓。傳曰,依啓。
洪命耉以武科別試殿試差備官以命官意啓曰,咸鏡北道擧子李適春·李乘春·金麗海,呼名不入,故以呼不已爲上冊矣。俄頃伏地曰,取弓矢事,暫往主人家,未及於入庭,呼不爲冤云。北道絶塞之人,與他道擧子,情事不同,何以爲之?敢稟。傳曰,許試後勿爲例。
沈詻,以戶曹言啓曰,國綱解弛,人心日惡,冒法恣行,乘時射利之弊,愈往愈甚。近日金差出來時,禁斷潛商之令,非不嚴明,而視爲尋常,略不知戢,委屬痛惋。今聞彼人之刁蹬價,每以西路留參所折之價爲證云。留參義州缺前所未有,因一二商賈犯法行奸,致有此弊。此缺於商賈專利之計,而義州府尹李時英數行缺禁商人,依前日朴信孝例,置之極律,以爲懲一勵百之地,而今後所經一路,各別禁斷,俾無此患事,三數字缺司處行移,何如?傳曰,允。
洪命耉以禮賓寺官員以金差句管堂上意啓曰,臣等設茶啖,入接金差,金差等始發逃還人之說。臣等答以詳在國書云,則金差等曰,國書則答汗書也。汗有以言缺之事,吾等以何說,歸言於汗也?臣等曰,設有逃還缺不忍捉送,而況自前日刷送以後,或有生還者,數行缺還者,爾等必欲刷給者,豈不以爾所捉去天□數字缺也?爾之捉去者,雖曰天與,且其逃還者,獨非天乎?爾缺以天爲言,而何不計此亦天也?渠等辭窮,則反生恐缺之言。臣等以爲,汝等之以汗命來言者,亦其任也。吾等以上命接待汝等,以國書所答,非所擅也。但當飮酒,可也。金差等曰,吾等以汗命爲重,非爲飮食而來也。臣等勸酒五盃而罷出。大槪見其辭色,以買賣一事,執此爲嚇。茶啖前四五字缺璇,或遜言或嚇言,現有自爲請得之計,前數字缺行中所不知別贈之例,今亦令該曹斟酌贈數字缺狼慾之心,何如?傳曰,依啓。
洪命耉以禮賓寺官員以金差句管堂上意啓曰,卽刻把門哨官來言,數行缺草,而受由纔還,未及貿給,昨被仲男叱辱,不缺稱貸,靑布一匹,將爲入給云。此與雜人,雖爲有缺旣已犯禁,極爲可惡。令攸司推考,何如?傳曰,拿推。已上,燼餘
府啓,前司諫崔葕,乃敢傅會異議,不欲參論,先自引避於合啓方張之日。其偏守己見,不爲公論之罪,不可不治,請罷職。答曰,別無可罪之事,勿爲煩論。已上,出古判書朴鼎賢日記
上在慶德宮。停常參·經筵。有政。
夜一更,流星出天津星下,入河鼓星下,狀如鉢,尾長二三尺許,色赤。五更,月犯軒轅第四星。
尹知敬啓曰,小臣,武科殿試進去,下直。傳曰,知道。
金壽賢啓曰,今日當爲政事,而小臣吏批進參,兵房承旨尹知敬,武科殿試進參,代房承旨徐景雨,文科殿試進參。兵批,何承旨進去乎?傳曰,左副承旨進去。數行缺傳敎矣。駙馬單子,漢城府一番捧送之後,更數字缺事,本曹各別知委,而至今無一張捧送,極爲非矣。漢城府當該郞廳,爲先推考,何如?傳曰,依啓。且已捧單子,皆以微官子弟,苟充以入,亦甚非矣。
尹知敬,以兵曹言啓曰,儒生庭試,已爲判下,武科亦爲之乎?敢稟。傳曰,依前例爲之。
尹知敬,以兵曹言啓曰,新除授慶尙右兵使文希聖,以全州營將,時在任所,朝數字缺任事,斯速上來之意,行移何如?傳曰,依啓。
朴弘美,以兵曹言啓曰,武臣堂上以上,厥數雖多,可合將領者無幾,而上司衙門別將·軍官所屬者,則不得擬望於營將,許多營將注擬之際,常患乏人。自今以後,上司衙門軍官缺之,定額入啓,額外人,本曹隨才擬差,何如?傳曰,缺道。中軍·別將外,其餘擬差,可也。
傳于朴弘美曰,數行缺前例,武士竝爲試取,而但別試武科殿試,來數字缺前,必未能畢試,何以爲之?傳曰,畢試後爲之。
洪命耉以禮賓寺官員以金差句管堂上意啓曰,市人·金人,相持三日,而今日亦不得定價。參價,金人則必以銀准兩,市人則初以折銀十兩,今以十二兩折定,彼此更不低昻,以此欲爲發賣於平安道云,而但此白紙·彩色·水獺皮·靑黍皮·豹皮·羊皮等物,必欲缺此貿去,其價參將以准兩計給,反覆開諭,缺聽從之理。伏見該曹啓下公事,欲令臣等開諭,缺下其價,而臣等亦末如之何。敢啓。傳曰。數字缺
洪命耉以禮賓寺官員以金差句管堂上意啓曰,今日,乃間三日宴缺臣等設宴入接,別無說話,勸至七爵而罷出之意,敢啓。傳曰,知道。
洪命耉以禮賓寺官員以金差句管堂上意啓曰,以仲男之行回禮事,有相臣分付,卽招朴蘭英相議,入見仲男,探試其意,卽爲回報相臣,其問答曲折,詳於備局啓辭之意,敢啓。傳曰,知道。兵批,兼判書李貴進,參判趙翼進,參議李楘進。參知鄭百昌,試官入參,左副承旨沈詻進。許啓英爲兼五衛將,文希聖爲嘉善大夫慶尙右兵使,白賢民爲禦侮將軍行五衛都摠府經歷,韓榮爲禦侮將軍行五衛都摠府都事,南以恭爲嘉善大夫行龍驤衛副護軍,鄭廣成爲折衝將軍行龍驤衛副司直,鄭太和爲正勇校尉行龍驤衛副司果,辛商賚爲折衝將軍行數字缺左道兵馬虞候,任龍海爲禦侮將軍行臨淄半行缺已上燼餘
傳曰,駙馬單子,何一番捧入之後,不爲加捧以入乎?出古判書朴鼎賢日記
上在慶德宮。停常參·經筵。
巳時午時,日暈。
尹知敬啓曰,小臣,武科殿試進去。傳曰,知道。
以司僕寺兒·熟馬分給單子傳曰,與前單子,承旨相准。
朴弘美,以都摠府言啓曰,今日入直軍士,當爲中日習射,而殿試相値,依前例退行之意,敢啓。傳曰,知道。
持平鄭百昌啓曰,臣本愚陋,無所知識,而事之不安於心者,則惟知悉陳無隱。陽陵君許,數行缺顧忌,迹涉規避,言甚苟且。故臣先發言,與同數字缺論啓矣。昨承聖批,極嚴且峻,臣誠惶懼,若無所容。噫,杜塞箝制,乃人臣之極罪,而顧臣本情,實數字缺此心,亦無是迹,而含冤抱痛,不得自別於天日之下,則臣之情事,不已戚乎?且臣家在僻隅,昨見同僚引嫌之辭,前導旣散,招呼之際,日已昏黑,經夜之後,今始來避。逋慢之失,至此而尤大,決不可一刻仍冒,請命罷斥臣職。答曰,勿辭。
兼大司成趙翼啓曰,殿講時,本館及四學儒生願講者,掌務官從自願受擧案,列錄成單子,示長官後,呈于政院,例也,而四學儒生,多寡本不同,且從其願講者而錄之,其或多或小,理或然也。頃者,殿講前一日,色吏持單子來視,臣取視其單子,以爲此乃依例爲之者也,不復致疑於用情也。伏見昨日臺諫所啓,則掌務官之事,極爲可駭,而臣以長官,不察之失,在所難免,不勝惶恐待罪。傳曰,知道。勿待罪。
朴弘美,以兵曹言啓曰,庭試,武士試取,殿試數行缺稟旨定奪,何如?傳曰,依啓。
以禁府內擲數字缺傳于朴弘美曰,有頉處察推。
洪命耉,以禮曹言啓曰,儒生庭試,初未知有武科對擧之事,外方擧子,過殿試後,將盡爲下去。故欲及其未散前設行,以二十四日推擇,入啓矣。今見兵曹啓辭批答,則武士試取,殿試畢試後爲之事,命下。若然則儒生庭試,似當竝爲退行,何以爲之?敢稟。傳曰,依啓。
傳于洪命耉曰,全羅兵使軍器上送事公事,覓入。
洪命耉啓曰,掌令兪守曾,持平鄭百亨·柳景緝出仕事,命下矣。闕門將閉,明早命招之意,敢啓。傳曰,知道。
朴弘美,以備邊司言啓曰,今此仲男之行,乃以秋信回禮爲名,而出來者也。朴蘭英之行,旣有秋信賜物,金大乾之行,又有賜物,是賜物者再,而今始爲回禮也。今者仲男之還,雖無回賜之物,可也。臣等之意,固已如此,而蘭英之言,亦如臣等之意。然欲試仲男等之數字缺蘭英見仲男言曰,今此爾等之行,乃爲秋信回禮數行缺物,則欲爲輸去,而義州那邊,無以致之,我到數字缺以給付節物,而不得輸來之意,言之於汗云。其意缺其無回禮之物也。更以此意,言送於仲男,而賜物則優爲磨鍊,以付春信使之行,似爲宜當。敢稟。傳曰,依啓。已上,燼餘
上在慶德宮。停常參·經筵。
未時,日暈。夜四更,月入暈太微垣。五更,月入暈太微垣,流星出鉤陳星下,入扶筐星,狀如鉢,尾長五六尺許。
尹知敬啓曰,小臣,武科殿試進去,下直。傳曰,知道。
洪命耉啓曰,不着名不書臣上言十五張,文字間違格上言十九張,請啓字爻周。傳曰,其中不爻周五丈,用之。又啓曰,胡書回答文書,當爲安印,請出寶。傳曰,數行缺到崇政門外,未及入云。自前雖有故不得入,數字缺紙,則例爲書於榜末。但此人則追到未及入,亦依前例書於榜末乎?敢稟。傳曰,似有後弊,勿爲可也。傳于朴弘美曰,前日有軍器上送,而有論賞事乎?有則覓入。
司諫金南重,持平柳景緝來啓曰,宮家免稅,非法典之所在,而爲今日之巨弊也。經費之減縮,由於此,賦役之不均,係於是。所當及時變通,以紓民力,而論列至此,尙未蒙兪,豈但臣等之悶鬱?中外之缺望,甚矣。請加三思,亟賜一允。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動四五字缺肺肝而後已,前後情狀,殊極痛惡。請命遠竄。答曰,不允。
獻納趙絅啓曰,無狀小臣,奉使未返,誤恩又下,義當竭蹶趨朝,不敢一日自暇,而扶持病母,冒寒越險,一日行役,僅數里而止,以致復命後時,至於此也。恩命稽謝,又至於此也。逋慢之罪,臣何所逃?臣始受命下南時,妄論數字缺牧使李時昉埋沒待臣之事,及見該曹回數行缺猶可免其官以贖厥愆,矧惟糾謬之地乎?決四五字缺,請命遞斥臣職。答曰,勿辭。
朴弘美啓曰,獻納趙絅,再啓煩瀆,退待物論矣。傳曰,知道。
尹知敬,以兵曹言啓曰,庭試,武科竝擧事,已爲允下矣。近例武科庭試,或爲初試,蓋古無此規,丙寅年,玉城府院君張晩爲判書時,始入啓爲初試。其意以武士觀試者,其數甚多,而其中亦多雜類,故先爲試取其入格者而覆試之。此乃精擇之意也。今亦依此爲之乎?敢稟。傳曰,依啓。
沈詻啓曰,以黃海數字缺送擊蒙要訣,何以處之乎,取稟,而依當初啓辭之事,傳敎矣。八月十六日禮曹啓辭大槪,右議政李廷龜,以擊蒙要訣印頒事,陳於榻前,此板在於全羅道順天府及黃海道海州石潭書院云。令兩道各數百件印出上送,使之頒行內外,以爲觀感之地,該道則印送道內各邑,使之敎訓宜當事,依啓允下矣。以此啓辭見之,則似當分給於京中館學及外方列邑鄕校,使之頒布敎習,而五六字缺二百件上來,全羅道時未上送,姑以已六七字缺及外方某某處,爲先分送乎?敢稟。四五字缺頒送,可也。
以金差護行官望傳于朴弘美曰,擇差乎。
朴弘美以禮賓寺官員以金差句管堂上意啓曰,金差等,明日必發,而早晩難定。慕華館方設殿試,令該曹議處,何如?傳曰,依啓。
朴弘美以禮賓官員以金差句管堂上意啓曰,臣等伏見備局,請給金汗所求書冊事啓辭,六書中,以春秋·易·禮記爲易得,史記則通鑑·史略中覓給云云,而金差等日日催入,臣等亦日日督納,而卽刻校書館人,只持通鑑·史略而來。此則雖不可也,而至備通·史兩件,春秋·易·禮記無一數行缺給以送,何如?傳曰,先罷後推。
朴弘美以禮賓寺官員以金差句管堂上意啓曰,上馬宴設行之意,已爲啓達矣。卽刻入接設行,勸酒七爵,金差等固辭,仍給贈物罷出矣。旣得買馬之請,現有喜色。臣等曰,今番則爾等以那邊無輸運之路,深以爲悶云,故朝廷罷格特許,今後切不可爲例,爾等知之。反覆開諭,則答稱,吾等亦知此意,謹當如命云矣。敢啓。傳曰,知道。此意行會于三道監司處。已上,燼餘
御營廳啓曰,今月二十四日,習陣日次,而南伐院則地勢傾危,不合敎場,故東大門外沙乙阿里,聚軍操鍊,而入直將官及軍兵等,依前除標信出用之意,敢啓。答曰,知道。已上,御營廳謄錄
上在慶德宮。停常參·經筵。
申時,日暈。
尹知敬啓曰,大司諫李植,武科殿試病不進,以次官進參之意,敢啓。傳曰,知道。又啓曰,金差過去後,設場事,命官議定矣。敢啓。傳曰,知道。
尹知敬,以兵曹言啓曰,護行官,武臣兼宣傳官蔡先容,卽刻依聖敎招見,視其容貌,聽其言語,實爲可合矣。敢啓。傳曰,知道。
傳于尹知敬曰,武科初試數,似是一千,以片箭數字缺剩於千數,何故而然乎?問啓。
持平鄭百亨來啓曰,宮家免稅,本非法典之所載,而爲今日之巨弊也。經費之減縮,由於此,賦役之不均,係於是。所當及時變革,以紓民力,而論列旣久,兪音尙閟。此豈但臣等之悶鬱?中外之缺望,甚矣。未蒙允兪之前,決無停止之理,請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肝肺而後已,前後情狀,殊極痛惡。請勿留難,亟命遠竄。答曰,不允。
洪命耉,以禮曹言啓曰,儒生庭試,以今月二十七日改擇日,啓下矣。今見兵曹啓辭,則武科對擧,依丙寅年例,先爲初試,取其入格者,覆試事。允下。二十七日前武科初試,必未及出榜,儒生庭試,退定於來月初生,似爲便當。敢啓。傳曰,依啓。
朴弘美,以摠戎廳言啓曰,七月十四日晝講時,特進官臣李曙所啓,爲南漢餉糧,辦木百餘同,而以木作米,勢甚難便,玆以數行缺不無濫捧之弊,今若從市直作米,則有便四五字缺有些少弊端,辦此萬石之穀,安得無所爲而自至也?管餉使及江華府亦旣爲之,而獨此,本廳不許,誠爲可悶。上曰,卿勤勞至此,極爲可嘉,而但恐卿因此致病也。予意之慮其民怨者,都民所食之物,年年自公家爲之,以此爲怨苦矣。若外方則業已以收米收合,則以米捧之,未爲不可,雖然已令勿施之事,今不可通同爲之,只於其中自願者,爲之可矣事,傳敎矣。畜糧山城,雖是急務,都下世八九行缺宜當。敢啓。傳曰,依啓。
洪命耉啓曰,金差出去時,依前例,遣宣傳官,賜問之意,敢啓。傳曰,知道。
洪命耉以禮賓寺官員以金差句管堂上意啓曰,下直從胡十四名,當詣闕云。敢啓。傳曰,知道。
洪命耉啓曰,從胡十四名,以下直事,將來詣闕下云,使接待所,依例饋酒贈物之意,敢啓。傳曰,知道。又啓曰,從胡十四名,來詣闕下之意,已入啓矣,十五名來詣,加一名來詣之意,敢啓。傳曰,知道。
洪命耉以禮賓寺官員以金差句管堂上意啓曰,卽曉仲男,要見朴蘭英彼中往來時所帶軍官李馨長云,招見數行缺傳命,聞其所謝之言以去之意,敢啓。數字缺
洪命耉啓曰,金差處,遣宣官使問,則金差謝曰,蒙國家之德,乘好馬飽食而去云矣。傳曰,知道。又啓曰,從胡等處,各饋酒三爵,贈物之後,皆言,不勝感激國恩云,而因爲出去矣。傳曰,知道。
洪命耉以禮賓寺官員以金差句管堂上意啓曰,金汗所求書冊,雖不及於其書中,而正書冊名,挾於其書以來,則自此所送冊名,亦缺依此,書之別幅小紙,挾送於國書中,似當,所送書,有易經·春秋·禮記·史略,各一件,覓送之意,敢啓。傳曰,依啓。五六行缺
朴弘美啓曰,臺諫出去,請出開門標信。傳曰,知道。已上,燼餘
上在慶德宮。停常參·經筵。有召對。
夜一更,流星出畢星下,入巽方天際,狀如拳。尾長四五尺許,色赤。
洪命耉啓曰,明日常參·經筵,取稟。傳曰,停。
尹知敬啓曰,小臣,武科殿試進去,下直。傳曰,知道。
金壽賢,以吏曹言啓曰,臺諫有闕,政事何以爲之?傳曰,明日爲之。
傳于洪命耉曰,召對爲之。
金壽賢啓曰,注書趙公淑,以病不仕,數行缺時,臣之妄意以爲,稽謝新命,勢固使然,四五字缺傷體面,則前後所爲,似無所失。故臣與同僚相議,請缺矣。昨承聖批,以遞差爲敎。臣之處置乖當之失,著矣。且臣昨承聖批,卽當引避,而夜已深矣。恐涉瀆擾,今始來避,所失尤大。不可晏然仍冒,請命遞斥臣職。答曰,勿辭。
持平柳景緝啓曰,昨日同僚,以前獻納絅請缺之意,簡通於臣。臣意亦以爲然,故答以謹悉矣。卽見同僚引避數字缺處置乖當之失,臣亦難免。不可仍冒,請命遞斥臣職。答曰,勿辭。
執義金槃啓曰,許論啓,實出於一國之公議,而前司諫崔葕,乃敢傅會異議,不欲參論,先自引嫌於合啓方張之日。其偏守己見,不有公論之罪,不可不懲。請命罷職。持平鄭百亨,以獻納趙絅處置之時,以爲稽謝新命,勢固使然,具由狀啓,缺傷體面,則前後所爲,似無所失,故相議數行缺以爲然,故答以謹悉,處置乖當之失,四五字缺引嫌而退。奉命入境,未免飢餒,具由馳啓,欲存體面,則處置請出,自是循例之事,似難以此輕遞多官。請持平鄭百亨·柳景緝,竝命出仕。
朴弘美,以侍講院言啓曰,本院之官,上下番皆有闕員,而前頭有望闕禮擧動及本朝陳賀。陪從之際,殊甚埋沒,今政盡爲差出,何如?傳曰,允。答府曰,不允。出仕事,依啓。
朴弘美啓曰,臺諫出仕事,命下矣,闕門數字缺命招之意,敢啓。傳曰,知道。
召對。入侍,參贊官朴弘美,侍讀官金光爀,檢討官吳竱,記事官柳穎·宋國澤·李惕然未時,上御資政殿,講書傳。上讀前受音一遍。侍讀官金光爀進講,自佑賢輔德,止可畏如此哉。上讀新受音,大文釋各一遍。光爀講論旨意曰,自此章,以爲人君之道而勉之也。推亡固存等語,乃善善惡惡,然後國其昌也。以人君用人之道言之,先明善善惡惡,然後國治。竊見前史,知善人而不用,知惡人而不去,則未或不亡矣。德日新以下,其戒尤切。志自滿之病,雖匹夫不可言,況人君乎?以湯之聖,猶有此說,人臣之進戒,固如是矣。能自得師之自字,甚要切,蓋不待於人而自覺云者。古昔帝王,舜大聖人也。而不恥下問,禹拜昌言。以史記觀之,自聖自滿之病,數行缺或有未盡處。玆敢推衍以達,湯猶有慙德數字缺爲學,故言之。日新不已,則萬邦惟懷,驕盈數字缺九族乃離。其繫身心者,若此。中者,不偏不倚無過不及之謂。湯誥所謂降衷于下民,子思所謂天下之大本,程子所謂人受天地之中,是也。人莫有是中,而氣質各有偏駁。故爲君師者,先立在我之中,使人取法焉。洪範曰,皇建其有極,孔子所謂率自中等語,亦此意也。然人君所以建中者,無他,義·禮而已。蓋天下之理糾紛,以義制之,則千頭萬緖,各得宜於動處省察。此所謂無過不及之中也。一心之思慮叢雜,以禮制之,則克去私慾,盡吾所爲於靜處思省,如此則垂裕後昆,非但懷萬邦而已。能自得師以下,繼志自滿而言之。義·禮雖足以建中,然誠心得以不爲驕矜,則可以王天下矣。蓋虛心好問,則天下之善,歸於己,慢人自用,則一己之智有限,終至於亡國,非但九族乃離而已。湯大聖人,而仲虺猶若是其勸勉,況後之人君,可不勉乎?殿下撥亂反正之事,正類成湯,而獨建中之道,可不如湯乎?以近來事言之,弑父弑母之變,不幸繼出。由此以觀,恐殿下建中之道,有所未盡也。殿下聰明天縱,聖學高明,在廷之臣,誰堪爲殿下師乎?雖然以湯之聖,豈必不如伊尹乎?然而爲之師者,有以也。舜之好問,禹之拜昌,皆亦此類。人君,雖一善一能,取之於人。殿下於臣僚中,或可以爲師者,則誠心篤信,建中之道,有如成湯,則一國大治,德化大行。伏願殿下留心焉。
光爀曰,師道之不明,久矣。蔡沈〈之〉時,亦云如此,近來世道之至此,亦師道道不明也,以閭閻事言之,月異而歲不同,士人於學問上用功者則數行缺一動一靜,有違於天,非也。天變,因人事而作,必須因變敬畏。雖在宴閑,必對越上帝,況有變,則可不思所以敬畏之道乎?以近日觀之,殿下夙夜孜孜願治,朝廷亦無大段闕失,而頃者有十月之雷,甚可畏也。惟當十分敬畏,然後方可以弭天災矣。竱曰,殖有禮覆昏暴吐,恐未洽當,紬繹而見之,則似不然矣。此豈非以使湯爲此也。天道乃殖有禮覆昏暴,言湯有禮而爲天所殖,不當昏暴而爲天所覆也。此篇中有深意,爲人上者知乎此,則豈有亡國之君乎?上曰,吐之說所見是矣。此吐,分明非矣。光爀曰,懸吐之時,必誤懸矣。上曰,兼弱云者,何耶?光爀曰,爲惡者,亦弱而後不能自振,以至亂亡矣。竱曰,弱字,弱然後數字缺語似未瑩。勢力不能自振,則是爲聖人之所矜數字缺兼之之理乎?此言初非可弱之人,而爲惡而至於弱矣。上曰,其言亦宜。然弱字,非如亂亡二字,聖人之興滅繼,恐未盡也。竱曰,小臣亦嘗紬繹考之,所謂興滅繼絶云者,非若此也。若堯·舜及諸聖王後則不可絶祀,故可以興繼。以湯事言之,使伊尹,五就湯五就桀,使之爲善而不得,然後湯伐之。葛伯不祀,使老弱往耕,而厥惡不悛,然後伐之。是不得已之擧,不敎而先兼之,非聖人之道也。是幸人之惡也。此則可無疑於此文字間矣。
光爀曰,自爲不善,應有可亡之道。是乃天道,豈有一毫私意於其間哉?上曰,侮,傷也,傷之之義,安在?光爀曰,傷之於彼也。上曰若此,如何?光爀曰,不善至於亡,則不得已伐之。如此而若不伐,則非聖人之中也。故惟仁者能愛人能惡人。傷字,卽取之之義也。竱曰,似是傷敗。上曰,此似是慰湯之言,天子之待諸侯數行缺已絶,人心已去,而不有湯之擧措,則違逆天人也。光爀曰,言有所見,必不得已然後征之。此章無疑矣。
竱曰,此章之意,以釋慙故如此。然中庸所謂,傾者覆之云者,乃天之道也。豈可致疑於其間乎?上曰,以義制事,以禮制身,此言最爲切。當今日君臣上下,可以服膺矣。竱曰,聖敎至此,不知所達。爲學工夫,莫過於此,以人臣言,固不待上之人振作,以人君言,詩云,遐不作人,苟能振作,爲草上之風矣。
光爀曰,建中云者,如表正影直,建之義大矣。上之人,必有立然後,人從之矣。
竱曰,雖無文王,猶興豪傑,則然矣。然自古豈皆上品之人,中人甚多,君上躬行,則下之人成風,家家戶戶皆然。近日學問,蔑如貿貿至此,國之治道,可知矣。自上躬行而振作,則庶可以有爲,此一數字缺爲着心,幸甚。已上燼餘
上在慶德宮。停常參·經筵。有政。
夜五更,黑雲一道如氣,起自巽方,長竟天,廣尺餘,良久乃滅。
下直,昌原府使黃敬中,巨濟縣令梁應漑,永春縣監徐貞履。
金壽賢啓曰,明日常參·經筵,取稟。傳曰,停。
尹知敬啓曰,小臣,武科殿試進去,下直。傳曰,知道。
吏批啓曰,判書臣鄭經世,在外未數字缺,參議臣李明漢病不來。小臣獨政未安,數行缺出,而史官·注書,則備擬除授之後,目六七字缺旋卽還授。故欲於後政,與參議擇擬,數字缺未及差出矣。傳曰,知道。
朴弘美啓曰,今見義禁府假都事金義哲狀啓,罪人崔應虛病勢緊歇,雖未得知,而自穩城本月初一日離發,至於十七日,始到吉州。其爲稽滯,極爲可駭。且於狀啓外面,不書謹封,有違格例。請推考。傳曰,依啓。
以吏批知義禁望入啓傳于金壽賢曰,洛興君金自點,除授。
正言吳達升啓曰,臣適有狗馬之疾,未卽出謝恩命。玆呈辭單,庶冀遞免,而政院牢拒,終始不受。臣誠狼狽悶蹙,今始扶病來詣,逋慢之罪,實所難免。不可仍冒言地,請命遞斥臣職。答曰,勿辭。
持平柳景緝,正言吳達升來啓曰,宮家免稅,未法典所載,而爲今日之巨弊也。經費之減縮,由於此,賦役之不均,係於是。所當及時變革,以紓民力,而論列旣久,兪音尙閟。此豈但臣等之悶鬱?中外之缺望,甚矣。未蒙允兪之前,決無停止之理,請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡。請勿留難,亟命遠竄。答曰,不允。
朴弘美,以兵曹言啓曰,上番軍士,昨日與都摠府會同點考,而天安正兵尹戒鶴呈狀言,其身上來,而其名漏落於都目中。取考本道都目,則果無尹戒鶴名。莫重軍兵都目,至有落書者,其不察,甚矣。榮川軍兵逃病者,以其同戶或一族代送,而其文狀,初不擧名成貼,使數字缺任意書塡者,多至十餘名,極爲數行缺〈雀〉舌茶,十一月令,生天鵝,六月令,西八九字缺等物,曾於甲子年,大臣·戶禮曹·兩司同議,數字缺減矣。其中天鵝,則捉得極難,故代以生雁封進,而雀舌茶·西果·眞果,則民間至賤之物,雖使封進,其弊不至大段,而至今仍減其數,揆之情理,極爲未安。今則朔膳進上,自明年正月爲始,依例封進,此等薦新之物,亦爲依數封進,宜當。且黃海道宗廟薦新,丁卯後限事定間,亦爲姑減矣。此亦明年爲始,依前封進之意,竝爲移文知委,何如?傳曰,依啓。天鵝亦令封進。
朴弘美以司僕寺官員以提調意啓曰,本寺長湍無地串別將鄭沃,今月二十一日政,忠壯衛將除授,今當上來矣。其處屯作田畓,竝一千數百日耕,所管非細,正當秋收之日,不可付諸生手。限來朔仍留,畢收齊,知數上來,宜當。將此辭意,移文兵曹,何如?傳曰,允。
吏批,判書鄭經世在外,參判吳百齡進,參議李明漢病。金自點爲奮忠贊謨立紀明倫靖社功臣正憲大夫洛興君兼知義禁府事,朴瑺爲竭誠奮威出氣振武功臣正憲大夫務寧君,沈器遠爲奮忠贊謨立紀明倫靖社功臣資憲大夫漢城府判尹靑原君李植爲知製敎,洪霙爲通政大夫工曹參議,李楘爲通政大夫司諫院大司諫知製敎,金聲發爲通訓大夫承文院判校兼春秋館編修官,高傅川爲通訓大夫宗簿寺正知製敎兼春秋館編修官,金奉祖爲通訓大夫濟用監正,金南重爲通訓大夫行司諫院司諫知製敎兼春秋館編修官,鄭良弼爲通訓大夫行通禮院相禮,任孝達爲通訓大夫司憲府掌令,權淰爲通訓大夫行世子侍講院弼善兼春秋館編修官,羅緯素爲通訓大夫行戶曹正郞兼春秋館記注官,任絖爲通訓大夫行禮曹正郞兼春秋館記注官,李景曾爲通訓大夫行兵曹正郞知製敎兼世子侍講院文學,成汝寬爲奉正大夫行兵曹正郞,洪翼漢爲通訓大夫行兵曹正郞兼春秋館記注官,鄭百亨爲通訓大夫行司憲府持平兼春秋館記注官,蔡裕後爲朝散大夫行司諫院獻納知製敎,兪守曾爲通訓大夫行成均館直講,崔有淵爲通訓大夫行世子侍講院文學兼春秋館記注官,申悅道爲奉直郞行戶曹佐郞,趙絅爲中直大夫行弘文館副修撰知製敎兼經筵檢討官春秋館記事官。外,文希聖爲兼晉州牧使,沈爲通訓大夫行通津縣監者。
兵批,李植爲折衝將軍僉知中樞府事。已上,燼餘
上在慶德宮。停常參·經筵。
夜二更,火星退犯五諸侯第五星。五更,沈霧。
洪命耉啓曰,明日常參·經筵,取稟。傳曰,停。又啓曰,來十一月初一日,輪對日次,取稟。傳曰,停。
金壽賢啓曰,今日,冬至望闕禮初度習儀,小臣與右副承旨洪命耉,進去下直。傳曰,知道。
名字缺啓曰,小臣,武科殿試進去,下直。傳曰,數行缺道,現報未至,而應推之人,卽是臣身,須數字缺前後冒死呈單,非特狗馬病。又此移忝言地,彌切悚悸。不可暫或僥冒,請命亟罷臣職。答曰,勿辭。
徐景雨啓曰,獻納蔡裕後,再啓煩瀆,退待物論矣。傳曰,知道。推考棄。
徐景雨啓曰,獻納蔡裕後,推考棄事,傳敎矣。此意,憲府城上所,命招言之之意,取啓。傳曰,知道。
正言吳達升來啓曰,獻納蔡裕後,以臣北道試官時,實有誤上成冊之失,關咨本道,現報未至,而應推之人,卽是臣身,決不可暫或僥冒,引嫌而退。旣在應推之中,則具由引避,勢所固然,而其時推考,特命棄之,則別無所嫌。獻納蔡裕後,請命出仕。答曰,依啓。
持平柳景緝來啓曰,守令之民結收布,必待公家大段需用然後爲之,不敢以自己私事,任意收捧。牙山縣監鄭以其子喪事,缺然收布於民結,以爲歸葬之資,而其數極多。其縱恣無忌之狀,極爲可駭,請命罷職不敍。邊邑之險挈眷,其意有在,而濟州判官金瀅,率其妻子,乃敢接置於海南,與濟州只隔一水之地,多有泛濫不謹之事。其不畏國法,縱恣無忌之狀,極爲痛駭。如此之人,不可一日在官,以貽海外殘民之害,請命罷職,其代極擇差遣。答曰,依啓。
持平柳景緝,正言吳達升來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是。所當及時變革,以紓民力,而論列旣久,兪音尙閟。此豈但臣等之悶鬱?中外之缺望,甚矣。未蒙允兪之前,決無停止之理,請加三思,亟賜一兪。陽陵君許,數行缺後已,前後情狀,殊極痛惡。不可七八字缺竄。答曰,不允。
以全羅監司辭狀,傳曰,數字缺理察任事,回諭。
答知義禁金自點箚曰,省箚具悉。卿合此任,宜勿控辭。原箚見下
朴弘美,以戶曹言啓曰,本曹事務浩煩,非如他司之比,該掌郞廳,必須久任責成,而頃日之政,正郞任絖,移拜禮曹正郞,昨政,佐郞沈除授通津縣監。沈所掌,乃是版別房,非但勤幹熟諳。且有從前料理措處之事,若不及收拾,事必渙散,而新除授佐郞申悅道,遠在嶺南,上來遲速,未可預料,該掌之事,極爲可慮。請沈通津縣監改差,仍察本職,使所掌之事,不至虛疏,而今後本曹郞廳,切勿遷動事,捧承傳施行,何如?傳曰,依啓。
尹知敬,以備邊司言啓曰,曾因咸鏡監司尹毅立狀啓,銃藥·甲冑,令該曹量宜入送事,覆啓蒙允矣。卽聞六鎭各邑·各堡,流來軍物,不爲不少,而積置庫中,實合戰用者不多云。朝廷停廢月課,修補舊儲之令,竝歸虛地,極爲寒心。該曹所上軍器成冊,使之抄出,則吉州以北各鎭·各邑,所在軍器,會錄之數,如是浩大。若使此物,趁卽修補,皆可爲合用之物,則雖不加送,自無不足之患。適於今者,新評事金榮祖,將爲入去,吉州以北各鎭堡所在軍物,無遺點檢,其中可用與不可用,分類成冊上送,一邊監·兵使同議,各官物力有裕處,則各其本邑,使之一一修置,如山堡及殘邑,物力不敷處,則分定都會,招集工匠,刻日修補,容入物力,則自營門,措備入送,期於畢修補後,還數字缺成冊啓聞,以憑處置之意,已爲分付於數字缺處。監·兵使處,亦爲一體行數行缺。已上,燼餘
上在慶德宮。停常參·經筵。
自昧爽至巳時,沈霧。
洪命耉啓曰,明日常參·經筵,取稟。傳曰,停。
尹知敬啓曰,小臣,武科殿試進去,下直。傳曰,知道。
傳于朴弘美曰,從速出仕事,左相金瑬處,遣承旨敦諭。
朴弘美,以都摠府言啓曰,今日,入直軍士,當爲中日習射,而殿試相値,退行之意,敢啓。傳曰,知道。
朴弘美數行缺云矣。傳曰,知道。勿待罪事,遣史官〈傳〉諭缺數字
吳達升來啓曰,西路餉臣,主管糧道,拮据數字缺救目前之急,隨其地産之貴賤,取其倍蓰之利,實出於不得已之擧。但咸鏡一路,貿參之弊,近來尤甚,無賴奸細之徒,爭占其利,圖出公文於管餉使,托以差官,稱以免稅。官貿有限,私齎過半,搬運之際,民力不堪,交易之時,雜亂亦甚,其流之弊,有不可勝言。請管餉使成俊耉,從重推考,以杜圖出公文之弊。且令咸鏡監司,嚴立科條,凡公衙門貿易之外,因緣攀附,私自通販者,一一摘發,論以潛商之律。答曰,依啓。
持平柳景緝,正言吳達升來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是。所當及時變革,以紓民力,而論列旣久,兪音尙閟。此豈但臣等之悶鬱?中外之缺望,甚矣。未蒙允兪之前,決無停止之理。請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡。請勿留難,亟命遠竄。答曰,不允。
朴弘美啓曰,臺諫出去,請出開門標信。傳曰,知道。已上,燼餘
齎資使書目,今月二十八日,來泊石城島,猝遇大風,幸得保全,將過冬後得達辭緣事。出古判書朴鼎賢日記
上在慶德宮。停常參·經筵。
右副承旨尹知敬啓曰,明日常參·經筵,取稟。傳曰,停。
尹知敬啓曰,小臣,武科殿試進去,下直。傳曰,知道。
洪命耉,以吏曹言啓曰,臺諫有闕,政事何以爲之?取稟。傳曰,明日爲之。
持平柳景緝·正言吳達升來啓曰,數行缺未蒙允兪之前,決無停止之理。請加三思,亟賜一兪。答曰,不允。
以御營廳全羅道軍器上送事草記,傳于徐景雨曰,如此公事,意其或在於政院問之,而非問於本廳之事。此草記,還出給。
以兵曹北道初試入格人略試才藝以充禁軍事草記,傳于徐景雨曰,今番上來者,五十餘人中,入格者亦累人,而以無一人入格爲啓,啓辭誤矣。頭辭詳察爲之。已上,燼餘
謝恩,副修撰趙絅。
府啓,用人之際,不可以私恩,僇加於匪人。禮參洪霙,名稱未著,人望素輕,別無可用之才,而遽爾擢授,除目一下,瞻聆駭異。豈意聖明之世,有此大段僇擧,名器至重,請命改正。答曰,洪霙除拜此任,未爲不可,更勿煩論。已上,出古判書朴鼎賢日記
上在慶德宮。停常參·經筵。
有政。
吏批啓曰,今日政事,命下矣。判書臣鄭經世,在外未上來,參判臣吳百齡式暇。小臣獨政未安,何以爲之?敢稟。傳曰,仍爲之。
洪命耉啓曰,明日常參·經筵,取稟。傳曰,停。
尹知敬啓曰,小臣,武科殿試進去,下直。傳曰,知道。
徐景雨以司饔院官〈員〉以都提調意數字缺日,全羅道十一月朔大王大妃殿進上數字缺魚食醢,饍狀則以食醢書塡,而所封乃鹽銀口魚也。殊無致謹之意,監司權泰一,請推考。傳曰,依啓。
金壽賢,以吏曹言啓曰,今秋三朔決等,刑曹·掌隷院·開城府·江華府則依例來呈,而漢城府則限年運稍稔間,徵債一事,不爲聽理,訟詞稀罕,不得考准事,移文本曹,故不得一時書啓之意,敢啓。傳曰,知道。
朴弘美,以戶曹言啓曰,外方錢穀會計,雖有差遲日子,而必於限內上送,以爲考准之地,而慶尙·公淸兩道,夏等會計,尙不上送。莫重錢穀會計,遷延至此,委屬未便。兩道監司,請推考,夏等會計,斯速上送之意,行移何如?傳曰,允。
洪命耉以內醫院官員以都提調提調意啓曰,回還數字缺使行次,醫員·通事等,貿來砂糖等材,尤甚品惡,不合御用。故頃日枚擧入啓,囚禁督捧,非止一再,無意改備。以此,慈殿日次進上五味茶和次砂糖,闕供未安,不得已擇其稍可者劑進,而臣等一向催督,則渠輩以身方被囚,無路改備云。臣等商議入啓,姑令放送,使之改備,而猶不備納,極爲駭愕。醫員韓彦協,通事洪慶俊,更爲囚禁次知,令渠多方改備准納。且此輩之所納砂糖,近因用度浩大,續續捧用,而未捧之數,亦云不多。前頭日用,不可不預爲別備以待,數字缺曹二十斤,量給價貿易繼用,何如?傳曰,數行缺洽招內,女壻楊復榮,戊辰年八月,不知去數字缺,未能的知,故嫡長祿牌,遂納于忠勳府,數字缺若納于忠勳府,則勳府付祿時,必當減去其姓名,而取考勳府祿擧案,則楊復榮之名,固在其中。勳府之不能致察,雖不可知,而李大洽,以其女壻以死爲生,冒受其祿,其奸巧泛濫之狀,已極痛駭。如此之類。若不繩以重律,則許多嫡長給祿之際,必有虛疏之弊。李大洽,令攸司依法推治後,冒受三等祿米,一一生徵,以杜後弊,何如?傳曰,允。
掌令任孝達啓曰,臣以無似,猥蒙寵擢,屢叨匪據,補蔑絲毫,常懷慙靦,只俟罪譴。不意新命。又出於夢寐之外,驚惶踧踖,無地自容,感激鴻私,圖數字缺,臣自殿試罷出之後,重患寒疾,痛咳嗽,服藥調治,尙未快蘇。今始扶曳出謝,逋慢之罪,在所難逭,且臣與掌令兪省曾,婚姻家,法當相避。以此以彼,決難仍冒,請命罷斥臣職。答曰,勿辭。
掌令兪省曾啓曰,臣在試所時,同僚以崔葕請罪,趙絅出仕之意,前後簡通,臣俱以謹悉答送,臣之所論,小無異同。臣旣負嚴旨之譴,旋有乖當之失,而身不自由,不得與同僚偕避,其惶蹙狼狽之狀,至此極矣。强顔有日,慙懼彌增,不可晏然仍冒。而且掌令任孝達,卽臣婚姻家也。揆法當避,在下應遞,請命罷斥臣職。答曰,勿辭。
答左議政六度呈辭曰,安心調理。
答吏曹判書鄭經世疏曰,省疏具悉。卿固合此任,須勿更數行缺曰,渠類五十餘人中,片箭入格者七八人,數字缺盡不參云。臣妄據其言,不問於試所,遽以數字缺格,書啓。臣妄啓之罪,固所難免,而但聞宣祖朝,如此之類,特爲禁軍除送云,而亂後謄錄,未易考出矣。此類皆是壯士,而又有勤苦從軍之功云,雖不更爲試才,依宣祖朝舊規,竝爲除拜禁軍,以慰其心乎?略施才藝之後爲之乎?敢稟睿裁。傳曰,知道。渠輩才拙落榜,非國家之所知也。然遠人之心,不可不慰,試才,其中分數多者,依啓辭施行。
朴弘美以奉常寺官員以都提調·提調意啓曰,本寺三所掌中,酒庫所管,甚數字缺〈直〉長姜翯,今差假注書。前頭宗廟朔望祭,各陵冬至祭,物及釀酒等事,無數字缺之官,極爲悶慮。請直長姜翯,假注書改差,使數字缺祭享。傳曰,依啓。
以殿試試缺,傳于徐景雨曰,落書處,或有不爲安寶數字缺如是乎?回啓曰,改書及落書處,使之一一安寶,而夜深悤遽之際,或有未及安寶處矣。
假注書,△成台耉·李慶相·朴敦復。
徐景雨啓曰,掌令兪省曾·任孝達,再啓煩瀆,退待物論矣。傳曰,知道。
執義金槃來啓曰,掌令任孝達,以重患寒疾,今始扶曳出謝,逋慢之罪,在所難逭。且與掌令兪省曾,婚姻家,法當相避,以此以彼,決難仍冒。掌令兪省曾,以旣負嚴旨之譴,旋有乖當之失,而數字缺自由,不得與同僚偕避,强顔有日,慙懼數行缺際。凡有特授之命者,或出於才器之數字缺出於人望之表著,不可以一時之私恩,而謬加數字缺也。禮曹參判洪霙,名稱未著,人望素輕,別無可用之才,而遽爾擢授小宗伯之任,除目一下,瞻聆駭異。況宗伯爲任,地望淸峻,決非此人所可冒居?豈意聖明之世,有此大段謬擧乎?名器至重,公論可畏,請命改正。答曰,依啓。且洪霙除拜此任,未爲不可,更勿煩論。
執義金槃,正言吳達升來啓曰,宮家免稅,非法典所載,而爲今日之巨弊也。經費之減縮,賦役之不均,皆由於此。所當及時變革,以紓民力,而論列已久,兪音尙閟。此豈但臣等之悶鬱?中外之缺望,甚矣。未蒙允兪之前,決無停止之理。請加三思,亟賜一兪。陽陵君許,數行缺答曰,不允。
徐景雨啓曰,殿試試卷中改書處,一一安寶,其意有在。今此試卷挾書處,多不安寶,極爲非矣。當該尙瑞院官,員請推考。傳曰,依啓。
尹知敬啓曰,今此殿試,參榜之數,一百五十三人內,片箭·騎蒭俱入格者,五十四人,兩技中一技入,而以用劍得參者,六十人,直赴殿試,數字缺觀武才一人,江陵九人,永興三十人,合四十人,數行缺啓曰,去夜四更,巡軍執捉犯夜而問之,則數字缺使令,辨其眞僞,卽爲放送矣。被捉使令缺政院捉致巡廳書員及軍士,至於決笞。禁斷犯夜人,乃邏卒之職任。而若以此受笞於上司,則此後雖有假稱橫行者,孤單邏卒,將不得下手。法典夜禁條,雖堂上以上,直提學以下,皆執捉,而以其執捉政院使令之故,政院決笞巡廳書員及邏卒,前所未有之事,極爲缺七八行
吏批,判書鄭經世在外,參判吳百齡式暇,參議李明漢進。都承旨金壽賢進。洪霙爲嘉善大夫禮曹參判,鄭百昌爲通政大夫兵曹參議知製敎,姜名字缺爲通政大夫兵曹數字缺知製數,崔葕爲通訓大夫行成均館司成,柳昌文爲通訓大夫數行缺李祥慶爲通訓大夫行司甕主簿,此下,十餘行缺。已上,燼餘郞廳李弘稷校正。郞廳魏致亮書。
上在慶德宮。停常參·經筵。
上在慶德宮。停常參·經筵。
昨日政事,典籍鄭斗卿,文壯,東部主簿金孝男,武壯。府·院啓,洪霙改正事。答曰,洪霙以有用之器,爲世所棄,惜其才,而嘉其不爲附勢也。非特私恩而已。從速勿爲已甚之論。出古判書朴鼎賢日記
上在慶德宮。停常參·經筵。
有政。
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
傳曰,入直各處軍士,空石題給事,傳敎矣。今當番諸邑軍士及禁軍等,過冬空石,移文戶曹,已爲分給之意,敢啓。傳曰,知道。兵曹謄錄
未申時,日暈兩珥,暈上有背,色內赤外靑。夜一更,東方有氣如火光,良久乃滅。
上在慶德宮。停常參·經筵。
上在慶德宮。停常參·經筵。
禮曹啓,伏聞三大君卒逝,雖未成殤,喪葬之禮,與一二歲之喪有異,停朝市·禮葬等事,似當擧行,而無可據之禮,何以爲之?且殮殯諸事,亦當有看檢之人,本曹廊廳一員,歸厚署官員一員,使之領率各該司官員,主管檢飭,何如?依啓。禮葬勿爲,可也。出古判書朴鼎賢日記
上在慶德宮。停常參·經筵。
上在慶德宮。停常參·經筵。
上在慶德宮。停常參·經筵。
日出時,日上赤氣直立,長十餘丈,廣尺許,良久乃滅。
上在慶德宮。停常參·經筵。
有政。以閔應恢爲修撰。
廷試書題,平蚩尤頌,榜出。李尙質爲文魁,吳希哲爲武魁。廷試入廷儒生數九百二十人,限未時,收券數六百六十四丈。出古判書朴鼎賢日記
上在慶德宮。停常參·經筵。
府啓,慶尙右兵使文希聖,以防禦使領兵出征,不思金應河之效節,反與弘立等而投降,其偸生辱國之罪,不可勝誅,而國家無法,尙保腰領。今者至授節鉞專閫之任,不可使聞於隣國,除目一出,輿情益駭,請罷職。答曰,文希聖其時之事,罪在主將,才器亦甚可惜,還爲收用,似爲無妨。出古判書朴鼎賢日記
上在慶德宮。停常參·經筵。
謝恩,修撰閔應恢。
上在慶德宮。停常參·經筵。
禮曹,玉城府院君張晩卒逝。啓。出古判書朴鼎賢日記
夜四五更,月暈。
上在慶德宮。停常參·經筵。
李貴箚子大槩,臺諫啓辭,不但論希聖,至斥該曹用人之失,其辭甚峻。臣老妄日甚,知人又非所長,處事顚錯,每被臺評,主兵之長,決難堪任,請免臣職,以快公議事。出古判書朴鼎賢日記
申時,日暈,暈上有背,色內赤外靑。
上在慶德宮。停常參·經筵。
有政。以趙廷虎爲副應敎。
上在慶德宮。停常參·經筵。
府啓,禮曹正郞睦性善,前日上疏,以逆珙爲無罪,以處珙爲陷君,以熒惑太白,皆爲珙竄逐而出云,以上年逆變觀之,則性善等難免申救逆首之罪,銓曹乃反汲汲引進,屢擬淸要,物情莫不駭異,請睦性善罷職不敍事。寧邊府使李一元,敗軍降賊,甘受蒙養,幸得還俘,而虜人視此輩,猶奴役也。今者至授西路重鎭,虜若聞之,其謂我國有人乎,請亟命罷職。答曰,其時有意營救,則性善之罪,實難容誅,若無別情,而只出於愛君之誠,則到今被罪,事涉冤抑,更勿爲已甚之論。且李一元除授此任無妨,亦勿煩瀆。
院啓,管餉使成俊耉,性本弛緩,不善檢下,無賴之徒,圖出公文,憑公濟私,罔有紀極。頃日之論,欲使俊耉,覺悟審察,以杜一分之弊,而乃於公緘未下之前,偃然狀啓,逐條自列,其不識事體,輕朝廷蔑公議之罪,不可不懲,請罷職。答曰,推考。
以刑曹判書沈諿呈辭,傳曰,觀此呈辭,則士夫所爲,殊甚可駭。令憲府摘發推治。已上,出古判書朴鼎賢日記
夜自一更至三更,月暈。未時申時,日暈。
上在慶德宮。停常參·經筵。
有政。以金光炫爲舍人,趙絅爲副校理。大提學洪瑞鳳·鄭經世·金尙憲·張維·李安訥·李好閔。
吏曹啓曰,全羅監司宋象仁,欲爲除授,可合與否問啓事,傳敎矣。問于大臣,則皆以爲,宋象仁前後出宰雄藩,皆以才能著稱,抑强剸煩,無出其右云矣。敢啓。傳曰,知道。已上,出古判書朴鼎賢日記
上在慶德宮。停常參·經筵。
假都事書目,慶尙移配罪人陳命生所告,及兇書監封上送事。傳曰,大臣及判義禁命招。
府啓,睦性善事。答曰,睦性善上疏,出於愛君之誠,斷無可疑之迹,爾等以營救箝制等語,勒定罪目,事極不當矣。再昨所謂已甚之敎,實非泛然之語,更勿爲情外之論。出古判書朴鼎賢日記
上在慶德宮。停常參·經筵。
謝恩,副校理趙絅。
大憲金尙憲避嫌大槩,昨日論啓睦性善,批答以箝制營救等語,勒定罪目爲敎。昨日之事,臣實發言,啓辭文字,亦臣所構,勒定人罪名,亦有罪焉,請罷臣職。答曰,退待。執義金潗,掌令高傅川,持平任絖,亦避退待,持平柳景緝啓請出仕。答曰,金尙憲遞差。
政院啓,卽刻禁府都事來言,罪人入來,而必先問告者而後,可以鞫彼告者云。推鞫,何以爲之?傳曰,告者入來後,爲之。禁府都事李裕基,罪人梁景鴻拿來,景鴻自北道移配珍島,行到板橋,被拿而來。已上,出古判書朴鼎賢日記
巳時午時,日暈。申時,日暈右珥。
上在慶德宮。停常參·經筵。
持平柳景緝避嫌,臣於昨日處置多官之時,敢請竝爲出仕矣。及承聖批,則大司憲金尙憲特命遞差,處置乖當之失著矣,請命遞斥。答曰,其時上疏謂之有心,則非罷職之罪,若謂之無情而置之,則其措語,似不當如彼已甚也。勿辭退待。諫院處置憲府之際,欲請出仕,獻納蔡裕後避嫌,以憲府論性善,再啓之辭,未免過緊,疑其迹而罪之,固非美事。臣本以疏蹤,性又拙弱,而惟此妄見,與同僚不同,請命罷斥。答曰,爾言甚當,勿辭退待。已上,出古判書朴鼎賢日記
上在慶德宮。停常參·經筵。
禁府,梁景鴻等推鞫事,避嫌臺諫處置後,二更末,承旨始來,達夜推鞫,梁景鴻與陳命生,面質後,刑推事,判下,而參坐臺諫大司諫,李楘,執義金槃,以避嫌詣闕,無臺諫罷出。元情現出辭連人李克揆·張世哲·任器之·李傳芳·崔拜善·曺道等拿來,慶源前府使金大乾,李瑞麟,判官金溧亦拿來,此人等在官時,令圍籬罪人,擅自出入也。槪陳命生告,梁景鴻與本土人梁繼賢,稱爲同姓,使通于虜中,令擧兵出來,使渠嚮導云,而景鴻發明不服,其元情出張世哲等名,不至打緊,克揆則出於命生之招,繼賢少時,被擄在胡中,其父嗣福在本土。江華別將書目,書狀一度上送事。槪韓明璉之妾與女子等,交嫁本府人,居于圍籬不遠處,故捉囚事矣。都事尹堈,罪人陳命生拿來,政院啓,罪人入來,推鞫何以爲之?傳曰,本府推鞫。已上,出古判書朴鼎賢日記
夜四五更,月暈。
上在慶德宮。停常參·經筵。
大司諫李楘,亦以裕後事避嫌。答曰,鞫逆方急之時,不顧國事,如是瀆擾,發論之人,可謂權重矣。勿辭退待。出古判書朴鼎賢日記
辰時巳時,日暈兩珥。未時,日暈。
上在慶德宮。停常參·經筵。
有政。以趙廷虎爲司諫,趙絅爲持平。
禁府,陳命生與梁景鴻面質後,景鴻刑推,訊杖三度承服。其所爲,槪韓玉·鄭雲白製兇書,李克揆書寫,給衣服木丁,授前日被擄居胡中慶源人梁繼賢而授送,與其謀者,申尙淵·鄭希立·韓會等云。以右人等拿來事,假都事五員出去,繼賢父嗣福亦拿來,命生令解枷杻,景鴻奴無里元情,景鴻已爲承服,當卽行刑,而追後逮來,者必有面質者,姑爲仍囚事,啓達。江華留守書目,逆賊韓明璉妾承進,及其夫春孫子女竝四名,捕捉囚禁事。傳曰,宋熙業,以王子夫人之父,降資之後,還爲學生,至今沈置,殊甚不可,六品實職除授。傳曰,永安尉洪柱元,慈殿敎訓累次,不爲遵行,殊甚非矣。推考。已上,出古判書朴鼎賢日記
夜四更,月暈。五更,月暈左珥。
上在慶德宮。停常參·經筵。
罪人申尙淵拿來。罪人李克揆·任器之·申尙淵,朝已拿來,當爲推鞫,而臺諫以睦性善事,紛紛避嫌,待候處置。兩司竝見遞,卽爲政命牌肅拜。又爲避嫌退待。大司憲趙翼,持平趙絅,掌令兪守曾,不爲來詣,大臣·推官皆會待,四更罷出。鞫逆重事,不容少緩,而大臣以下,夜會夜罷,有同兒戲,國事可歎。
吏判鄭經世,在外入來,箚子大槩,本職及大提學請免事。傳曰,罪人陳命生放送,獄事究竟間,令該曹給料。玉堂箚子,大司憲朴東善,大司諫李楘,執義金光炫,司諫趙廷虎,竝遞差。答曰,依啓。且今番府啓,措語非,三尺童子,亦可知之,而挾憾之論,尙稱公議,中正之言,謂之迎合,是不有君上,而只知倘與也。君上之言,若不悖理,則承順之,人雖目之以迎合,無愧於心也。不正之論,有駭於聽聞,心知其不可,而强稱公論者,予見其病于夏畦也。營救一人,不知欺蔽之非,鞫逆之重,是誠可駭之甚者也。其中持平趙絅,少無所失,勿爲遞差。已上,出古判書朴鼎賢日記
自辰時至午時,日暈。未時,日有重暈,內暈有珥,外暈上有戴,色內赤外靑,白雲一道如氣,起自乾方,直指外暈上,長五六丈,廣尺許,移時乃滅。申時,日暈兩珥。
上在慶德宮。停常參·經筵。
有政。以韓興一爲獻納,趙緯韓爲司諫。
上在慶德宮。停常參·經筵。
推鞫,李克揆·韓玉·任器之·申尙淵·鄭希立元情。出古判書朴鼎賢日記
辰時,有霧氣,日暈。自巳時至辰時,日暈。
上在慶德宮。停常參·經筵。
太白見於巳地。郞聽李弘稷校正。郞廳魏致亮書。
上在慶德宮。停常參·經筵。
上在慶德宮。停常參·經筵。
有政。
吏批,判書鄭經世進,參判未差,參議李明漢進,右副承旨鄭基廣進。兵批,判書李貴推鞫廳進,參判數字缺差,參知姜碩期進,右承旨尹知敬進。
吏批,名字缺爲資憲大夫吉川君,金慶徵爲奮忠贊謨立紀靖數字缺嘉義大夫順興君,金壽賢爲嘉善大夫吏曹參判,崔鳴吉爲奮忠贊謨立紀明倫靖社功臣嘉善大夫缺曹參議知製敎,沈詻爲通政大夫刑曹參議數字缺嘉善大夫行承政院都承旨兼經筵參贊官數字缺館修撰官藝文館直提學尙瑞院正成均館數字缺成,宋駿爲通政大夫掌隷院判決事,李敬□通政大夫弘文館副提學知製敎兼經筵數字缺參贊官春秋館修撰官,金光炫爲通訓大夫缺議政府舍人知製敎兼春秋館編修官世子侍講院弼善,申達道十餘行缺曺明勖爲通政大夫數字缺川郡守。兵曹,李瑱爲正憲大夫行龍驤衛副護軍,韓汝復爲資憲大夫行龍驤衛副護軍,李元爲嘉義大夫行龍驤衛副護軍,鄭廣敬爲嘉善大夫行龍驤衛副護軍,缺璛爲嘉善大夫行龍驤衛副護軍,安倜爲嘉善大夫行龍驤衛副護軍,睦大欽爲折衝將軍行龍驤衛副護軍,洪達爲折衝將軍行龍驤衛副護軍,數行缺
備忘記,今下弓矢,訓戎僉使金繼道玉江萬戶數字缺
尹知敬,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
以注書趙公淑呈辭單子傳曰,此非呈病之時,還出給,如此呈辭,勿爲捧入。
司諫趙緯韓,持平柳景緝來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允。豈但臣等之悶鬱?中外之數行缺不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。
司諫趙緯韓來啓曰,王獄事體至嚴且重,鞫逆之擧,尤爲緊切,糾察缺常不容小弛,而今者使罪人鄭雲白,自刺其頸,數字缺殊,事極可駭,請當該都事罷職,守直廳將軍數字缺竝命拿鞫。
答合啓曰,不允。
答院啓曰,依啓。
尹知敬,以備邊司言啓曰,漢城府啓辭,每式年戶籍,例以子午卯酉爲之,而去丁卯戶籍,與號牌相値。故其時因本府及戶號牌廳啓辭,至於議大臣定奪,姑爲停罷,待後式年更議數字缺蒙允矣,來庚午年。又爲戶籍當次,祖宗朝金石法例,似不當廢閣,若復舊設行,則遠近必須預先行會,然後庶得詳盡而無顚倒急迫之患,事係重大,令廟堂更爲商議,稟旨施行,何如?傳曰,依啓事傳敎矣。式年戶籍,乃數行缺
尹知敬,以刑曹言啓曰,內弓人上言回啓,前月二十六日,臣諿坐于本曹,正書之後,臣言于色吏,缺啓辭中有裁省廳蠲減之事,間或復舊等語,必欲議數字缺復舊若干事,然後方可入啓云。不察其未着數字缺前,徑先啓達矣。此公事旣經御覽,着署還入之意,敢啓。傳曰,知道。
吏批啓曰,本曹參判,今當差出,而擬望之人乏少,承旨中職秩相當人竝擬,何如?有前例,故敢啓。傳曰,依啓。
又啓曰,韓玉·李克揆·申尙淵·鄭雲白,各刑問一次,忍杖不服,請加刑。傳曰,依啓。推鞫廳啓辭
韓會與梁景鴻缺之言如此,其參謀同事之狀,已爲現著。韓會請依前啓請刑推。且梁景鴻數字缺北三日,雪塞還來事,及牛隻·布端·粟石·耳掩等物,令其缺無里載送,以資繼賢之行,其間必多有隱情。梁景鴻數字缺承服,似當刑推嚴問,何以爲之?敢啓。傳曰,依啓。韓會與梁景鴻面質之時,言景鴻之妾,前父曺聖缺景鴻相鬪之時,唱言吾若一言,汝當死矣云。名出賊招,數行缺敢稟。傳曰,勿問。已上燼餘
夜一更,流星出天囷星下,雙行入南方天際,皆狀如鉢,尾長五六尺許,色赤。
上在慶德宮。停常參·經筵。
傳于朴弘美曰,禁府來會大臣·推官,當爲引見,命招。
尹知敬,以備邊司言啓曰,慶源前府使·判官,俱被拿來,本地民情,無可係着,不可不速爲鎭定之策。新府使徐弼文,判官申時豪,令該曹急速督發,給馬下送,何如?傳曰,允。
朴弘美,以義禁府言啓曰,當此鞫獄數字缺之日,本府郞廳一員有闕,令吏曹今日內數行缺督發事,允下矣。卽爲分付于該曹,則府使嗣福數字缺日,加資肅拜後卽往,而判官申時豪,則兩司未署經,數字缺卽時發去云矣。傳曰,知道。使之速爲署經。
司諫趙緯韓,持平柳景緝來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。答曰,不允。
以歲抄單子傳于權鑊曰,察訪棄官,則無准期不敍之事乎?
權鑊以吏曹言啓曰。傳曰,棄官守令,似爲竝書於歲抄中,何以如是乎?傳敎矣。守令之以病棄官者,無論輕重,皆不抄啓,其中三登縣令金迪,當初亦以准期,不爲抄錄,而外議皆以爲,三登是西邊內地饒邑,金迪以微末武臣,似數字缺棄之理,本道監司狀啓,亦以奔走策應數行缺之。
鄭基廣以內醫院官員以都提調·提調意啓曰,進上蠟劑所入唐藥材,自前嚴加督促,而數字缺延拖,至今不爲畢納。至於龍腦,太半不足,將不得數字缺和劑,極爲悶慮。納者韓彦協·洪慶俊等,各其首一族囚禁,使之急急督納,何如?傳曰,依啓。
鄭基廣啓曰,慶源判官申時豪,速爲署經事,命下矣。明日兩司城上所命招言之之意,敢啓。缺
鞫廳啓曰,申尙淵姑爲仍囚宜當數字缺事,傳敎矣。伏承聖敎,仍囚宜當,敢啓。答曰,依啓。
又啓曰,韓玉·李克揆·鄭雲白,各刑問三次,韓會二次,牢缺不服,所當加刑,而一日之內,已受刑二次,不無徑斃之患,請明日加刑。傳曰,壓膝。
又啓曰,李克揆刑問三次,壓膝一次,只言韓玉作兇書,韓會書發其端,而終不盡吐,尤爲兇詐,請加刑。傳曰,依啓。
又啓曰,梁景鴻·申尙淵,以窮兇極惡之人,承服之後,假息累日,群情極爲憤惋。況受刑之人,如此極寒,徑斃可慮,請正刑。傳曰,依啓。
又啓曰,韓會刑問二次,壓膝施爲缺服,請正刑。數行缺
又啓曰,李克揆已爲承服,請正刑,其數字缺〈鄭〉希立,以所居相近之故與知云,鄭希立請刑推。傳曰,依啓。
入侍,行判中樞府事尹昉,領議政吳允謙,左議政金瑬,右議政李廷龜,判義禁李貴,知義禁洪瑞鳳,知義禁金自點,知義禁朴鼎賢,大司諫鄭百昌,承旨朴弘美,執義趙邦直,假注書崔煜,記事官宋缺澤,記事官李惕然。上御資政殿,推鞫數字缺引見。上曰,今番獄情,何如?吳允謙對曰,獄情知之實不易,而今之獄事,臣等之意,似是梁景鴻之所爲也。兇徒不自知渠等之罪,徒懷怨國之心,樂禍之輩,有以致之也。上曰,此則然矣。而渠之言各異,何也?其中一人必有魁首者,缺之,而此則諸賊之招,各異矣。吳允謙曰,誠如聖敎矣。韓會所招,景鴻入去三日雪塞,耳掩等物所送數字缺其言果不虛矣。上曰,任哥可疑之端有之乎?吳允謙對曰,北道兇書數行缺病,退伏私室矣,自近日來見鞫廳,則果然矣。朴數字缺中,往來之後,任哥所爲之事,亦播於都下,觀其所招,數字缺兩岐,然亦非一虛而一實也,皆實矣。金瑬曰,當初朴數字缺出來之後,金自點來見小臣曰,今番事,必是任哥之數字缺日,都下兇書,處處投之,小臣家亦投之,皆一人氣迹,一丈半缺先王朝吉雲節,以善山人入濟州,誑誘愚民,謀爲不道,欲殺牧使成允文。其時適有官女之告變者,得免焉。吉賊當初預作告變書,事數字缺成,則觀變欲告矣。官女告變之後,知事缺成,反自告變,數行缺金尙憲以校理,宣諭而還,今之遣使,亦數字缺事體乎?六鎭平安道江邊,則御史不得暗行,必先文巡行,古例也。暗行御史入去,使之宣諭,如何?上曰,相議處之,可也。下諭事爲先爲之。吳允謙曰,六鎭,其民蠢蠢無識,十四行缺上曰,北道非徒絶遠,被王化稍遠,其俗蠢蠢,守令若不能撫恤,則易爲難治之民矣。其道守令,各別擇送,可也。金瑬曰,豈有不擇之時乎?小臣患不知人耳。上曰,宜得淸簡之人送之。金瑬曰,士夫間淸簡之人,誠不易得,武士中表表淸簡者,何以盡知乎?崔缺立,年已七十餘,前爲鏡興府使時,稍有淸簡之稱,年雖老矣,亦可使也。鄭名振,數行缺亦有才者也。人皆知之,故差爲防踏僉使矣。數字缺咸鏡南道則不至失稔,而北道則凶荒云。今番御史時,多發賑恤還上之穀,以賑之,何如?上曰,此則守令必爲之矣。上曰,若遣御史,則誰可者耶?吳允謙曰,趙絅可矣。且有治裝之命矣。金瑬曰,臣意則趙廷虎可遣也。上曰,二人中誰最可者?金瑬對曰,趙絅年少,而未經事,趙廷虎處事謹密,缺練事情,此人可矣。上曰,然則以暗行兼十餘行缺等猶飮粥物,而此賊等則一切不飮,如此隆寒,已爲受刑,恐徑斃之患,欲將言之,而百昌已先言之,百昌之言,是矣。鄭百昌曰,受刑之人,杖毒上則死無日矣,禁府下人等,亦皆言必久不生存云,請於今日正刑。上曰,出而處之。朴弘美曰,下諭事,急先爲之何如?上曰,以此意政院措語爲之,可也。已上燼餘
上在慶德宮。停常參·經筵。
朴弘美啓曰,宣諭御史當爲發行,而齎去敎書,循例分排,則不無遲滯之患。知製敎命招,使之急急製進,何如?傳曰,依啓。且敎書當付送于暗行御史,缺以宣諭爲名,可也。
鄭基廣啓曰,傳曰,命招缺官,各道相避有無,書啓事,命下矣。問于趙廷虎,缺八道皆無相通,趙絅則尙州牧使宋碩祚同生數行缺呈辭之敎矣。今日又何爲捧入乎?承旨詳察爲之。
名字缺啓曰,傳曰,頃日注書呈辭還出給,而因有勿爲捧入呈辭之敎矣。今日又何爲捧入乎?今後政院詳察爲之事,傳敎矣。延陽君李時白則勳臣,呈辭還出給未安,而應敎尹煌則旣知其實病極重,故臣等相議捧入矣。今承聖敎,不勝惶恐。傳曰,知道。
鄭基廣,以吏曹言啓曰,傳曰,察訪棄官,則無准期不敍之事乎事,傳敎矣。守令棄官者,法缺准期不敍之文,而察訪則無之,雖未知法意所在,數行缺用此法矣。但聞今年五月,高山察訪李元樑,以准期入啓云,必是北路厭憚之地,而又非參下計仕之官,故其時數字缺此定奪矣。傳曰,知道。
鄭基廣啓曰,傳曰,金世濂雖遞實職,何不付軍職乎?問啓事,傳敎矣。問于吏曹,則堂上以及三司官遞差者,則有送西之規,而金世濂數字缺而居中遞差,故無付軍職之事云矣。傳曰,知道。此事極爲不當,色郞廳推考。
朴弘美啓曰,北道宣諭事,命下矣。敎書製送乎?何以爲之?敢稟。傳曰,依前例爲之。
傳于朴弘美曰,咸鏡道罪人拿來事下去邑名問啓。
鄭基廣,以吏曹言啓曰,臺諫有闕,政事,何以爲之?敢稟。傳曰,□□。
權鑊數行缺傳曰,知道。馬牌事,依前例爲之。
推鞫廳啓曰,數字缺立,刑問二次,牢諱不服,請加刑。傳曰,依啓。
推鞫廳啓曰,鄭希立刑問一次,微發言端,而不爲吐實,極爲兇詐,請加刑。傳曰,依啓。已上燼餘
上在慶德宮。停常參·經筵。
自辰時至午時,日暈。申時,日暈兩珥。
尹知敬,以都摠府言啓曰,今日入直軍士,中日習射,請出標信。傳曰,知道。
朴弘美啓曰,自明日臘享大祭齋戒,推鞫,何以爲之?敢稟。傳曰,姑停。
朴弘美,以義禁府言啓曰,逆賊鄭雲白·申尙淵·梁景鴻·韓會·李克揆等,已爲正刑,依律文緣坐數行缺以至愚極陋,遭逢聖世,前後歷揚,無非誤恩。感激鴻私,只期陳力就列,以效涓埃之報,第臣有七十老病親,無他兄弟,未忍遠離從仕,累辭職名,心常恐懼。頃因迎醫問藥,適到中路,聞逆變又起,疾馳以來,道遇風雷,重感寒疾,扶曳入。六七行缺答曰,省疏具悉。爾宜勿辭察職。
司諫六七字缺元立來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允。豈但臣等之悶鬱?中外之缺望,甚矣,請加三思,亟賜一兪。陽陵君許,本一怪妄之人也。有何知識,可以議禮?曾唱異議,重被臺評,而不恤公議,復投妖疏,必欲激動天聽,售其肺肝而後已,前後數行缺人浮雜,嗜酒顚妄,前後居官,多有不謹之事,如此之人,不可復試之以營門重地。請命遞差,其代極擇差遣。答曰,依啓。已上燼餘
上在慶德宮。停常參·經筵。
以臘享大祭齋戒。六七字缺
備忘記,今下弓矢,慶源府使徐弼文,判官名字缺給送。
以義禁府罪人移配單子傳于朴弘美曰,濟州三邑,勿爲移配。
朴弘美,以義禁府言啓曰,本月初三日引見時,缺臣榻前啓辭,移配數字缺可置於東萊·釜山等地近處,數行缺竝爲移配他處,別單書啓之意,敢啓。傳曰,知道。
慶源府使徐弼文,判官申時豪,下直。已上燼餘。
罪人崔拜善拿來。出故判書朴鼎賢日記
上在慶德宮。停常參·經筵。
以臘享大祭齋戒六七字缺
備忘記,宰臣中年老之人,令該曹依上年四五字缺衣資磨練題給,以表予優老之意。
朴弘美以義禁府意啓曰,今此移配罪人禹弼舜·崔濩·李衎·閔貴數字缺垍等五人,發遣假都事,各其配所處圍籬,數字缺餘遠竄罪人,依前例令本道,別定差。數行缺
五六字缺啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允。豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮,曾唱異議,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。已上燼餘
謝恩,副提學李敬輿。
上在慶德宮。停常參·經筵。
未時,太白見於〈?〉。巳時申時,日暈。
上在慶德宮。停常參·經筵。
夜一更二更,月暈。
有政。
備忘記,綾昌君數字缺時,令該曹別致賻。
尹知敬,以都摠府言啓曰,本府褒貶臨迫,而副摠管有闕未差,今政盡爲差出,俾及於褒貶之時,何如?傳曰,允。
徐景雨啓曰,今日爲政,而兵房承旨尹知敬,承命出去,都承旨趙翼,內醫院進,左副承旨數行缺傳曰,左承旨進去。
以備忘記傳于尹知敬曰,數字缺寒,典獄摘奸,輕囚分揀。
尹知敬以兵批意啓曰,以都摠府啓辭,副摠管闕員,今政差出事,允下矣。判書臣李貴,推鞫事急,雖不得來參政席,已與相議,故擬望之意,敢啓。傳曰,知道。
徐景雨以備邊司意啓曰,五六字缺〈鄭基〉廣啓辭,差送譯官于缺中,初非我意,其止行,一由玄方之口,今者同載以送。又因差倭之言,回還之時,無船可騎,其勢進退遲速。又在於渠。數字缺事體節節未妥,豈可以一船之格爲有弊,而爲此苟簡之擧哉?且臣於春夏間,病伏田廬,傳聞玄方臨時,許復數字缺公貿木云。臣雖未得其詳,而臣在東萊時,數行缺所給,只三十六兩,蓋禮無定式,似若以銅蠟數字缺多少而撥給。壬子年李昌庭爲府使時,不勝其相爭低昻之弊,始爲狀啓,缺定大中小船隻之規。以此觀之,癸丑所給,明是定規也。而玄方所言,至於八十六同云,則多於辛亥年之數,未知何所據而言。言十五六行缺〈方欲陳啓。而今見該房承旨啓辭,果如臣等所見。數字缺依前分付,別具一船入送爲當。且減落公貿事,則鄭基廣熟諳倭事,歷擧年歲所給之不同,而欲以辛亥之數爲定規者,不無意見,而但朝廷旣因渠輩之請,爲之快許復舊,今若更爲提缺追減元數,則非但渠輩感悅而心變,爲數行缺何定規,致有此異同之數,至於特送第一船缺給一百五十同,次船則一百三十同,而厥後加給二十同,癸亥以後亦依此數,三船皆給一百五十同矣。不必以此一事,更爲爭詰。自今以後,以此定給之數,永爲恒式,庶無復增加之弊爲當,敢啓。傳曰,依啓。且八九行缺
尹知敬以備邊司意啓曰,明年春信使,今當差出,數行缺啓曰,前日晉州判官差出時,本司之意,本欲專委治民,數字缺但爲營下支應之官,而措語未瑩,乃以不爲營下支應之缺爲辭,入啓蒙允矣。今者兵使當赴任,判官若以此數字缺解,則上下官不成體貌,誠非細事。一依寧邊·北靑·鏡城判官例施行爲當,以此知委,何如?傳曰,依啓。
以訓鍊都監缺永立公事傳曰,此忠順判付軍籍廳事目公事,覓入。
尹知敬啓曰,以禁府玄極等粘啓公事傳曰,今此査覈啓本中,公私所用,分類懸錄,似爲矇矓,何以不爲分明措語乎?且末端所謂一一懸錄,亦數行缺往來之際,無有了期,而王府公事事體,不當出給數字缺啓矣。以下敎之意,招本府郞廳言送,何如?傳曰,依啓。
朴弘美啓曰,小臣推鞫進去,請出推案缺下直。傳曰,知道。
鞫廳,罪人崔拜善,刑問一次,又一度承服。李傳芳刑推。已上燼餘
上在慶德宮。停常參·經筵。
自辰時至未時,日暈兩珥,暈上有冠,冠上有戴,暈下有履,色皆內赤外靑。
傳于鄭基廣曰,駙馬初揀擇,來正月十一日爲之,而俾無一人稱頉者,使之盡詣。
徐景雨以義禁府意啓曰,假都事二十員內,十三員出使未還,餘存只有七員,而或年或有故。假都事五員,令吏曹加出之意,敢啓。傳曰,依啓。
尹知敬以御營廳意啓曰,御營軍當番數行缺
尹知敬以都摠府意啓曰,別中日十二日爲之事,命下矣。明日乃元中日,依例爲之,而別中日則依命下當爲之,而十二日乃本府褒貶也。何以爲之?敢稟。傳曰,褒貶退行,可矣。
朴弘美以義禁府意啓曰,逆賊崔拜善已爲正刑,依律文緣坐籍沒,破家瀦宅,降其邑號,罷其守令等事,捧承傳施行,何如?傳曰,依啓。
趙翼以吏曹意啓曰,義禁府移文內,正刑罪人梁景鴻所居咸陽,李克揆靈光,申尙淵淳昌,韓會陜川云,已上四郡守令,依法罷職,降其邑號,數行缺傳敎矣。遷葬時別致賻,曾無可據之例,而但遷葬數字缺用正一品謄錄,則似當依此磨鍊,故以一品別致賻缺錄磨鍊,別單以入之意,敢啓。傳曰,知道。
朴弘美啓曰,罪人任吉復。自北道移配泗川,則必有所由之路,爲都事者,所當次次尋問其缺而中路相違,以致稽滯,極爲可駭。請假都事洪晛推考。傳曰,依啓。
推鞫廳數行缺傳曰,依啓。
又啓曰,崔拜善所供如此,陳命生數字缺若專出於嫌怨,而渠則全然不知者。然顯有飾詐不直之狀,請刑推。傳曰,依啓。
又啓曰,崔拜善刑問一次不服,請加刑。傳曰,依啓。
又啓曰,李傳芳刑問一次不服,請加刑。傳曰,依啓。
又啓曰,李傳芳刑問二次,牢諱不服,請加刑。傳曰,依啓。
謝恩,修撰李省身。已上燼餘
上在慶德宮。停常參·經筵。
巳時午時,日暈。
尹知敬,以都摠府言啓曰,今日入直軍士,中日習射,請出標信。傳曰,知道。
傳曰,鄭基廣啓辭及回啓公事,勿出朝報。
尹知敬以訓鍊都監言啓曰,都監軍兵一年所持砲保價布,元數不多,而其中無奉足者,太半。諸道雖無遺畢至,推移給之際,號訴盈庭,未受者居數行缺道,今年條價布,不爲及期收捧上送,而冬深數字缺後,始爲緩之來報曰,水道不通,以明春待解氷載運云,其於軍心缺望,爲如何哉?莫重軍需之物,慢不及時,致令輦轂觀兵,未免凍寒,事極駭異。其道都事,姑先從重推考,何如?傳曰,允。
尹知敬以訓鍊都監意啓曰,各道砲保,乙丑以前逃故雜頉,依廟堂覆啓,今方査覈蕩滌,丙寅戶牌以後雜頉之代,使之本定,事已爲行會矣。缺念,哨軍給保之擧,始於庚子,其時事目,非不嚴明,而法立年久,狃於尋常,怠慢成習,多不奉行,保額之縮,歲加月增,而充保之期,極爲可慮。今若循例分付,則似無着實擧行,數行缺仍官吏,依事目畫一推治之意,知委各道,另加申飭,何如?敢啓。傳曰,依啓。
朴弘美以義禁府意啓曰,政院啓辭內,以禁府玄極等粘啓公事。傳曰,今此査覈啓本中,公私所用分類懸錄,似不矇矓,何以不爲分明措語乎?且末端所謂一一懸錄,亦似煩䙝,承旨察見而傳敎矣。臣於此公事入啓之際,初亦以爲難,今番査覈,頗似數行缺送,何如,傳曰,依啓事,傳敎矣。凡數字缺覈事體,無面穀數,某穀官廳用下,某穀使客用下,某穀天使支待用下,某穀物貨貿易用下等項,撮其總數,以爲私用懸錄,而不爲分明懸錄,泛稱私用云,何待私用之中,不有公私之分。臣李貴聞於當初査覈官柳恒之言,物貨貿易帖子,所用極多云,而數字缺査覈,泛稱私用於公費之中,雖曰私用,若實有用下,十數行缺成冊,非也,崔衎査覈時,散在成冊,是也,權鑊反庫時,無面懸錄,非也,臣等之欲爲更査者,此也。且見崔衎査覈本意,玄極等私用之穀,以非元穀爲主,而不知法典,守令私用缺計贓之時,勿論元穀與耗穀,故許多私用之穀,欲歸於耗穀,費盡許多說話。臣等之意雖曰,耗穀若用之於公費,則容有可恕,或私貿物貨帖文尙在,則乃私用中之私用也。不可以用數行缺重事,而徒以遲延査覈爲慮,而不據明白文書,則何數字缺而議獄乎?臣等之意,不過如此,故敢請更査,而今承聖敎,不勝惶悚之至。傳曰,知道。崔衎之營救,方缺之不察,俱極非矣。推考。更査,未爲不可,但其措語及末端一款未妥,故下敎耳。
又啓曰,任吉後所缺如此諱不直招,極爲兇詐,請刑推。其所引崔景禧·權誼請拿來。傳曰,依啓。權誼等,勿問,宜當議處。
又啓曰,任吉後刑問一次不服,請加刑。傳曰,依啓。
又啓曰,李傳芳刑問五次不服,所當加刑,而徑斃可慮,請明日加刑。傳曰,依啓。推鞫廳啓辭
又啓曰,任吉後拿來假都事,迂路下去,緩緩入來,請拿鞫定罪。答曰,依啓。已上燼餘。
上在慶德宮。停常參·經筵。
有政。
吏批啓曰,判書臣鄭經世,參議臣李明漢,俱以病不來,小臣獨政未安,何以爲之?敢稟。傳曰,仍爲之。
權鑊,以都摠府言啓曰,今日入直軍士,別中日習射,請出標信。傳曰,知道。
徐景雨啓曰,假都事洪晛書狀,初八日在忠原,缺貼撥上傳送,而今始來到,極爲稽滯。令備邊司數行缺地,病重不能上來云。當此鞫獄方張之日,不可一日曠務,令該曹今日政,以在京無故人差出,何如?傳曰,允。
徐景雨啓曰,今日爲政,而兵房承旨尹知敬病不進,都承旨趙翼內醫院進,左副承旨朴弘美推鞫廳進,右副承旨鄭基廣吏批進,院中只有臣景雨及同副承旨權鑊,兵批,何承旨進去乎?傳曰,左承旨進去。
□□□以刑曹意啓曰,以淸安縣監趙潝等强盜捕捉論賞公事,本曹回啓,進告人得數字缺似爲落漏事,傳敎矣。當初回啓時,進告人所當爲先擧數字缺臣抄出得允。厚成等姓名,方爲構草詳考數行缺爲竝入於其中矣。今承聖敎,更考法文,則受敎內,有雖非三告,折半給賞之語,而臣只據大典,不得缺此一款,竝爲陳稟,終致落漏,未免疏漏,惶恐敢啓。傳曰,知道。
正言洪來啓曰,人臣而謀逆,罪在罔赦,苟有聞知,所當發告之不暇,而會寧判官崔景禧,聽尙淵不測之言兩三段,傳於缺人權誼云,而不報監司,不卽發告,請崔景禧·權□竝拿鞫定罪。靈光在湖右饒邑,貪官汚吏,數行缺答曰,宋克認若不合於一縣監,則勿差赴京之任,可也,而勒送險路,不許一縣,朝廷事體,似不當如此也。崔景禧等已旨鞫廳議處,竝勿煩論。
夜,傳曰,史官一員待命,騎馬三匹立之。
徐景雨啓曰,注書趙公淑式暇,注書崔煜引見入侍,其間事變假注書尹謙兼察之意,敢啓。傳曰,知道。
權鑊啓曰,臺諫出去,請出開門標信。傳曰,知道。
下直,全羅監司宋象仁。
吏批,判書鄭經世病,參判數行缺大夫行豐陵守,尹煌爲通訓大夫行議政府舍人兼春秋館編修官,蔡裕後爲朝散大夫行司諫院獻納知製敎,吳竱爲奉列大夫行弘文館副校理知製敎兼經筵侍講院。此下數三張缺
上在慶德宮。停常參·經筵。
掌令兪省曾來啓曰,今此缺逆,萬古所無之變,稍有血氣者,孰不五六字缺臣者,小有聞及,則當疾行渴報,奔告汲汲,而數字缺徒惡言,聽若尋常,私相傳說,不卽馳報者,已極六七字缺權,宜乎其情所在,誠不可測,請會寧判官五六字缺拿鞫定罪。答曰,已諭。
正言洪來啓曰,人臣而謀逆,罪在罔赦,數字缺知,所當發告之不暇,而會寧判官崔景禧,聽尙五六字缺數,傳於罪人權誼云,而不報監司,不卽發告。四五字缺測之言,有何謀爲曲折,而掩置時日,只傳於權誼乎?知情不告,卽有其律,此而勿問缺於罷推,則非所以嚴討逆之典也。請崔景禧·權誼,竝拿鞫定罪。親民之任,莫如守令,任非其人,民受其殃。靈光數字缺於湖內,今雖降縣,素稱難治,縣監宋克認,性本數字缺無剸數字缺臣等相議啓達,實欲爲官數字缺命改差。答曰,已諭。
朴弘美以吏曹·禁府數字缺傳曰,近日假都事啓下之後,稱頉紛紜,此亦公不勝私,數字缺事甚不當,今後政院察爲。
鄭基廣以兵曹意啓曰,備邊司草記,政院啓辭,假都事洪晛書狀,初日在忠原成貼,撥數字缺今始來到,極爲稽滯,令備邊司次次査覈,推考治數字缺傳曰,允事,傳敎矣。撥路滯傳,六七字缺非本司所爲,令該曹査覈處置,何如?傳曰,允事,傳敎矣。撥路之設,專委飛十餘行缺
鄭基廣以禮曹意啓曰,數字缺時都廳,依前例,以掌樂院正呂爾徵具送,揆數字缺傳曰,依啓。
鄭基廣以戶曹意啓曰,國家經費之竭乏,各司員役之太多,未有甚於數字缺年雜〈頉〉上下之數,罔有紀極稅入日益減,經費日益增,目今京倉所儲,太半不足,於缺年二月之支放,極爲渴悶。曾在丁卯之變,各司員役缺備邊司隨其元額數,營宜裁減,到今三年,未聞各數字缺役之不足,缺外,有可減之員,無可增之理,而諸數行缺其後算員減額者二十員,省費數字缺自臣曹爲始,臣曹所減員役,明年亦勿復設,而諸各司所減員役,亦依丁卯年備邊局裁減數,切勿續續復進,以除浮費之弊事,捧承傳施行,何如?傳曰,依啓。且捧承傳數字缺
權鑊以戶曹意啓曰,諸上司各衙門,紙數三字缺用之數,非平時日增月益,自前入啓禁數字缺嚴明,而缺吏之操弄,該司之受弊,罔有紀極,此豈在數字缺該用小,而在最後,則數字缺多而然乎?紙地筆墨以缺色徵納,猶此難堪,數字缺本色,而徵之以人情者乎?曾在丁卯之變,或裁四五字缺降等紙品,到今三年,仍成規例,其間六七字缺此非祭享缺御供應爲復舊之類,依丁卯數三字缺等例,仍爲行用,以除一分之弊事,捧承傳施行,何如?傳曰,姑依啓辭施行。
鄭基廣以左邊捕盜從事官以大將意啓曰,本廳從事官部將軍官等所捕大儻十三名,皆以獷悍,殺數三字缺徒儻,散在於京畿·黃海·平安等道,而其中表表者,幸數字缺捕,其他諸賊,聞風潰散,雖未及捕捉,亦將跟尋期捕,而此賊等,砥平地前牧使權洽·楊州泉川士族李孝諶·內官朴數字缺漢江女人一名·何赤峙男人缺名·女人一名·高陽地男女數字缺口,積城等地,竝皆殺數字缺財物,至於都城內,譯官朴茂容·金禮運,書四五字缺醫員尹蘭等家,持劍突入。作賊之由,一一直招,數字缺被死之人有妻有子者,滿庭呼訴曰,食肉寢皮,此賊等,非但外處,輦轂之下,恃其倘衆,劫掠財物,小無忌憚,安有如此之賊乎?其中賊人琴注叱世·琴注叱金·李花守·張奉數字缺皆稱將帥,多率徒倘,恣意殺人,衝火作賊,鄭數行缺以洩,被殺人父母妻子之憤,何如?傳曰,知道。琴注叱世等四賊,爲先依啓辭施行,可也。
朴弘美啓曰,臣推鞫廳進去,請出推案,且下去。傳曰,知道。
鄭基廣啓曰,因本院啓辭,守令署經齊坐,今明日爲之事,允下矣。兩司城上所命招言之矣。傳曰,知道。
推鞫廳啓曰,韓得福所供如此,其數字缺元非係于逆謀,令數字缺處置,何如?傳曰,依啓。且張世哲分揀宜當,議啓。
又啓曰,任興後刑問二次不服,徑斃可慮,請令加刑。傳曰,依啓。
又啓曰,金數字缺所供如此,諱不直招,極爲兇詐,請刑推。傳曰,依啓。
又啓曰,任興後刑問五次,一向牢諱不服,請加刑。傳曰,依啓。
又啓曰,張世哲分揀宜當,議啓事,傳敎矣。群議皆以爲,張世哲初無與知兇謀之迹,又於韓得福之招,明言其送其妻子,勸使數字缺依上敎分揀,恐未爲不可云,敢啓。傳曰,依啓。無里亦爲放釋。
又啓曰,鄭雲瑞所供如此,大槪發端,而不爲輸情盡吐,極爲兇詐,請刑推。且三四字缺好古。請拿來。傳曰,依啓。
又啓曰,任吉後刑問六次不服,請明日加刑。傳曰,依啓。
又啓曰,鄭雲瑞·金以一,各刑問一次不服,請加刑。傳曰,依啓。已上燼餘
上在慶德宮。停常參·經筵。
午時未時,日暈兩珥,暈上有冠,色皆內赤外靑。申時,日暈。夜自一更至三更,月暈。
尹知敬,以都摠府言啓曰,今日入直軍士,中日習射,請出標信。傳曰,知道。
趙翼,以掌樂院言啓曰,豐呈日期未遠,各樣呈才郞官,逐日坐起調習,僉正金尙安,除授淳昌縣監,代以他人,非但手生。尙安盡心供職,頗有頭緖,而且與前數行缺
權鑊以數字缺意啓曰,本府堂上五員內,領事·判事未差,知事臣金尙憲,都正臣李惟侃,俱以身病,時未肅拜,只有同知事臣洪憙。僚員不備,今秋冬等褒貶,限內不得爲之之意,敢啓。傳曰,知道。
議政府啓曰,本府褒貶,例於望前磨勘,而目今鞫獄方張,殆無空日,且郞廳雖已差出,病勢甚重,趁未出仕,不得已退行之意,敢啓。傳曰,知道。
尹知敬啓曰,京畿水使邊潝,兵數字缺盡爲燒火,該曹數字缺推矣。閫帥之臣,不可一日無密符,內上密符爲先下送,諭書亦改書以送之意,敢啓。傳曰,依啓。
傳于尹知敬曰,薄衣軍士,冬節例給襦衣,今冬亦爲擧行乎?問于該曹以啓。
尹知敬以承文院官員以都提調意啓曰,本院褒貶退行事,命下矣。限內不得爲之之意,敢啓。傳曰,知道。
尹知敬以兵曹意啓曰,傳曰,薄衣軍士,冬節例給襦衣,今冬亦爲擧行乎?問于該曹以啓事,傳敎矣。上番軍士,冬衣題給,本非應行之例,特因一時恩命,時時題給而已。未有傳敎之前,自下不敢任意擧行矣,敢啓。傳曰,依前例題給。
以戶曹年老宰臣歲饌題給單子傳曰,前數字缺十以上抄啓,今亦依此爲之乎?問啓。
尹知敬以軍器寺官員以都提調意啓曰,本寺各道貢物,或入於作米作布之中,或多權減,時方本色來納之處,通各道僅過五十餘郡縣,因此寺中該用全㓒·中幅紙·筋膠等物,無不乏絶。他作米之處,雖不得容易處之,慶尙道貢物,甲子年權減之後,尙未復設,不可因以永革,當此數行缺
掌令兪省曾正言洪來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。答曰,不允。
掌令兪省曾啓曰,景禧以守土之臣,聞不測之說,居中掩匿,不卽發告,是何等罪狀,而泛然罷推,以待渠緩數字缺哉?國家用罰,雖在常時,不可小忽,況此凶逆窮天地亘萬古所無之變乎?今日之討逆,尤不可不嚴,而凶徒賊儻,幾盡就戮,完獄之前,數字缺及時拿問,請會寧判官崔景禧,亟命拿鞫定罪。答曰,依啓。
正言洪來啓曰,人臣而謀逆,罪在罔赦,苟有聞知,所當發告之不暇,而會寧判官崔景禧,聽尙淵不測數字缺兩三段,傳於罪人權誼云,數字缺報監司,不卽發告。不知兩三段不測之言,數字缺爲曲折,而掩置時日,只傳於權誼乎?知情不告,卽有其律,此而勿問,止於罷推,則非所以嚴討逆之典也。請崔景禧·權誼,竝拿鞫定罪。答曰,依啓。權誼似爲無罪,不必拿問。
朴弘美啓曰,小臣推鞫廳進去,請出推案,且下直。傳曰,知道。
推鞫廳啓曰,鄭雲瑞·金以一,各刑問二次不服,請明日加刑。數行缺啓稟矣。推案再下,未承發落,臣等不勝惶恐之至,敢啓。傳曰,知道。興後似是能者,非庸怯失對之類也。
又啓曰,任興後最爲緊出於尙淵承服之招,所當嚴刑窮問,期於得情,而群議皆以爲,渠之招辭,自稱與黃繼彦·李英南七八字缺至於姓名亦初聞云,且一向渴口呼六七字缺亦與他罪人不同,姑待黃繼彦等五六字缺現發後數字缺或未晩,而渠亦無辭矣。數字缺體言之,則加刑命下之後,如是稟達,在所不敢,而但旣已受刑二次,若又加刑,則徑斃可慮,群情如此,惶恐敢稟。傳曰,依啓。
又啓曰,鄭雲瑞·金以一,各刑問三次,一向牢諱不服,請加刑。傳曰,加刑當否議啓。
又啓曰,鄭雲瑞·金以一,加刑當否議啓事,傳敎矣。鄭雲瑞行兇歌之會,同數字缺大槪承服,而不爲輸情盡吐,金以一非但緊出於崔拜善承服之招,鄭雲瑞亦言其共參於兇歌飮酒之會,所當加刑窮問,敢啓。傳曰,依啓。已上燼餘
上在慶德宮。停常參·經筵。
備邊司啓曰,朴蘭英今將入往瀋陽,循例貽書之外,似當以今此兇書逆徒就誅之意,具別紙以送,使彼中曉然知之似當。其措語,以得罪國家流配之徒,無意懲戢,反懷怨懟之心,造作無形不測之語,以爲作亂兩國之計,因梁繼賢密通于韓潤等數行缺兇逆,因邊民來告,悉捕諸賊,通書曲折數行缺而仍致謝意爲當,令承文院依此撰出,何如?傳曰,知道。貽書未妥之意,前日引見時已諭。
數字缺繼盛揭帖,纔見金舒籬圃,又着玉遍岡陵,懷思桂殿風淸,仰瓊宮日麗,正當走一介以寄意,何期來百朋而缺情,不能爲酬,竊自歉也。聊以將敬,實滋愧焉。統希鑑茹,小慰同舟之誼,尙徒數字缺弗吝東壁之光。附使處告,托函致悃,不宣。謹缺色彭段八端,各數字缺紬八端,倭段靴一雙,眞羢襪一雙,朱履一雙,數字缺一雙,牙笏一執,印綬一品,金補一副,息香二百,寶鼎一俱,銀船一雙奉伸。
陳副摠揭帖,霜箋之貿□不歉,而卽允售之。開視其精華潔白,且與階前六花增秀麗矣。受言藏之,永識佳妙,數字缺情愛已辱過當,何復惠以豐隆珍貝錯落?欲使寒谷春回,不禁驚咤。自謂高厚難堪,於理又不可却,謹對使登缺此鳴謝,別容布希,不宣。
權鑊以中樞府意啓曰,本府今秋冬等褒貶啓本中,塗擦處三庫之意,敢啓。傳曰,知道。
權鑊以奉常寺官員以都提調意啓曰,本寺典僕數字缺以後,死亡殆盡,比諸全數字缺十分之一。若値大祭之時,熟手一人兼察,數數字缺艱苦缺之狀,已極寒心。前者閭閻私熟手,令五部抄出,該官躬親領來交付事,至於捧承傳,而歲月已久,該部之官,視之尋常,慢不奉行,極爲駭愕。明年正月爲始,各陵五享大祭復舊,熟手定送之數甚多,依前例令各部年少善手者,一一抄出交付事,申明擧行宜當。且各祭熟手定送之際,諸上司威力捉去者亦多,不少數行缺
尹知敬以備邊司意啓曰,舒川郡守睦敍數字缺先陳疏,果爲未便。今承聖敎,極爲允當,睦敍欽從重推考。而第其合操之擧,必有海邑軍民難支之弊,臣等之言令各其本道合操,非特因敍欽之疏而發,依前覆啓施行,似爲宜當,敢啓。傳曰,不允。
徐景雨以戶曹意啓曰,七八字缺歲饌題給單子傳曰,五六字缺啓,今亦數字缺爲之乎?問啓事,傳敎矣。七八字缺上題給,而本戶無戶籍,不能詳知,故移文漢城府,一從本府單子計開之員,書啓矣,敢啓。傳曰,知道。
尹知敬啓曰,水軍合操之事,統制使已爲講定,睦敍欽身爲管下守令,徑先陳疏,誠如下敎之意,所當依備局啓辭推考,而備局啓辭,以不允判下,睦敍欽推考事,何以爲之?敢稟。傳曰,知道。睦敍欽抛棄軍政,尸居度日,及聞合操之奇,罔知所措,陳弊圖免,此誠可駭之事也。若論其罪,則不但推考而止,姑爲置之。
以禮曹藏氷主梗單子傳于權鑊曰,何以微末官間或差定乎?問啓。
傳曰,陳副摠所送匹段三四字缺八疋,下該曹。
朴弘美以義禁府意啓曰,推鞫廳啓辭,韓得福令禁府處置事,允下矣。陳命生拿來時,到淮陽府,梁景鴻等兇書通虜之事,密告於得福,而不卽狀啓,張世哲勸得福,使之速爲狀啓,遲延三日,行到狼川,始爲狀啓。其稽緩辭緣,捧傳旨推鞫,何如?傳曰,依啓。
掌令兪省曾,正言洪來啓曰,宮家免稅,非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異議,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。答曰,不允。
正言洪來啓曰,數字缺凶黨親切罪重數字缺得聞尙淵能通雜術,遁甲藏身之言,而數字缺門,始傳於吉後,當初交通謀議之狀,不可不問。請亟命拿鞫,以嚴討逆之典。江陰縣監李大純,卽逆賊雲白之妹夫也。以凶逆一家之人,不可仍置路傍臨民之官,請命罷職不敍。答曰,不允。李大純遞差。
以吏曹粘目傳曰,洪州等官中,還現視最多處,擧名回啓,似當矣。
尹知敬以備邊司意啓曰,前者仲男之行,不爲禮單者,以將有春臨之行也。今此蘭英之行,非但爲春信,亦有致謝之事,所賜之物,似當優數磨鍊以送,敢啓。傳曰,依啓。
權鑊以禮曹意啓曰,珍島漂流唐人,曾因備邊司啓辭,使之從水路還去,判下矣。卽見數字缺譯官通文,則去月二十日五六字缺員,從人十一名率領上去云。此必數字缺備局公事,而徑先上來也。不待朝廷處置,任意率來,極爲非矣。押解譯官,令攸司推考。計其日子,則其唐人想已到京畿·公淸地境,今難還爲下送,令備邊司更爲議處,何如?傳曰,依啓。
權鑊以禮曹意啓曰,本曹郞廳六員內,正郞柳昌文以管餉使,數行缺聖節望闕禮習儀時,司香郞廳不足,令吏曹假郞廳差出,何如?傳曰,依啓。
權鑊以禮曹意啓曰,藏氷都廳,以呂爾徵啓下矣。今以問事郞廳,方在鞫廳推鞫,未畢之前,勢難往來看檢。請改差以金槃差送,何如?傳曰,依啓。
尹知敬以軍器寺官員以都提調意啓曰,數字缺年焰焇者,以取時,該用雜物器械,則數字缺本寺各別措備料理已具,待時擧行計料矣。其中所難繼者,鹹數字缺行用本寺事目,自有毋論,諸各在上司衙門,勿禁許掘,至於閭閻士大夫家,匠人到卽許入家內,看審掘取之規,而近來人心不古,匠人到門,非徒不卽許入,或不無叱折之弊,如無別樣處置之事,必致停役之患。解氷卽時,寺官員一員與漢城府該官,一同逐日往臨該部,一從戶籍置簿,逐戶掘取,而若有違令不許之家,朝官則長入啓推考,常人則移文刑曹,笞五十決罰,斷不饒貸之意,捧承傳施行宜當,敢啓。傳曰,依啓。
權鑊以禮曹意啓曰,以禮曹藏氷主梗單子傳曰,何以微末官間或差定乎?問啓事,傳敎矣。藏氷主梗官,例以本司官員差定,他數字缺以長官及次官中六品官數字缺司宰監則僉正韓名字缺,遭妻喪未成服,主簿六七字缺出仕,只有直長·參奉兩人,此外無他無故,不得已以直長·參奉差定,廣興倉則主簿金振聲年少,新除副奉事李俊奭文官,故雖似微末而亦爲差定矣。傳曰,知道。
推鞫廳啓曰,鄭雲瑞·金以一各刑問四次,一向不服,請明日加刑。傳曰,依啓。
又啓曰,鄭雲瑞·金以一各刑問五次不服,請加刑。傳曰,依啓。已上燼餘
傳曰,軍士給衣事,傳敎矣。何無給之之言乎事,傳敎矣。上番軍士冬衣題給,本非應行例,特因一時恩命,時時題給而已。未有傳敎之前,自下不敢任意擧行矣,敢啓。傳曰,依前題給。
□曹啓曰,因傳敎,分遣郞廳,點名看審,則尤甚薄衣者二十六名,別單以啓,令該曹依上年例造衣分給,何如?傳曰,依啓。速爲擧行。
麻浦氷夫位田結幕居生人安彦獜等上言內,所居家代氷夫位田,以開國初始化家間,多少結卜磨鍊,年年收稅,或三四升,或五六升,其中極多者,不過一斗,歲末收捧,子子孫孫流來恒規是白如乎。反正之初,同氷庫亦都案冊閪失是如,別坐改爲打營,或浦落處竝爲時檥,探以置簿,在前三四升稅則二三斗,五六升稅則四五斗,一斗稅則多至七八斗,刻徵爲白如可,過二年之後,則又創開新規,稅米一斗良中,供上氷二駄式,督令輸納爲白乎等用良,自麻田至西氷庫程道十里之地乙仍于,一駄雇馬價米一斗許給爲白良置,馬主不肯爲白去等,一斗二駄,以官威勒定,冤悶莫甚爲白齊,七八斗稅米則雇馬多至十六駄,從市直,一駄稅馬價米一斗至計,則多至十六斗是白沙餘良,加之以今年稅物三斗輸納,則又以引用於翌年之價,一年載氷兩年之條,加于刻骨痛㦖爲白齊,大槪元田稅則一結四斗,一結田則間數多至三百餘間,以此觀之,則雖曰江村愚氓,豈不冤悶是白齊,如此事情。呈備邊司入,啓下禮曹,禮曹回啓啓下兵曹,曹防啓爲白良置,傳敎內本曹事勢,雖或如此,民怨亦不可不顧,先朝前例詳考處置事,啓下敎是白乎矣。兵曹又防啓乙仍于,臣矣徒等亦,終不蒙天恩,以待上言之日爲白如乎。今如聖明之時,右良事情,備細分揀革新,依舊前例收稅事,曹回啓粘連啓下是白有亦,載氷之價,自本曹不可添給之意,前者啓達,非一二番矣。自前氷夫位田居生之人,能行此役,而位田猶在,其田不空,則所居之人,自當載氷是白去乙,向前安彦獜等是如,呈訴欲責價於本曹,亂後給價助役,亦是謬例,今不可因其所訴,輕開難繼之道,上言內辭緣受理安,何如?崇禎二年十二月十五日,右承旨臣尹次知。啓,所訴的實,則果似冤抑,前例相考處置爲良如敎。曹啓目,粘連判下是白有亦,更爲相考爲白乎矣。祖宗朝所設立氷夫,又給位田,以爲運氷之地,與本曹絶不相干爲白如乎,經亂以後,氷夫散亡,只有位田,江上之民,或私自耕食,或作家居生爲白乎等用良,遂以氷夫之役,責諸江上之民。本非身役,而徒以位田之故,替行氷夫之事,其稱冤宜矣。但渠等實有難堪之苦,則撤而不居,舍而不耕,孰得以驅迫之哉?其不能然者,亦必有其故,似不可以自已呼訴之故,輕開費財之路乙仍于。今年夏間,因庫提調及禮曹啓辭,已爲再次回啓,量宜加給爲白有去乙,今又呈上言,煩瀆不已,事甚猥濫爲白齊。況旀本曹旣有逐月題給之例,而今年又爲加數給之,則初非專責於渠等者,而但以所給之數,比廢朝時,稍有所減。故渠等必欲還復廢朝時舊例,如是呼訴,似不當盡從其言,依近例施行,何如?崇禎二年十二月二十五日,右承旨臣尹次知。啓依允。已上兵曹謄錄
上在慶德宮。停常參·經筵。
辰時申時,日暈。
以禮曹參判洪霙呈辭傳曰,調理出仕。
副校理吳竱呈辭傳曰,還出給。
掌令兪省曾,正言洪來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異議,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。
答合啓曰,不允。
正言洪來啓曰,權誼以凶黨親切罪重之人,得聞尙淵能通雜術遁甲藏身之言,而移到梁門,始傳於吉後,當初交通謀議之狀,不可不問,請亟命拿鞫,以嚴討逆之典。前江陰縣監李大純,以凶逆一家之人,當此討逆方嚴之日,不可齒在仕版,罷職不敍,亦云末減,豈但數字缺止哉?請命罷職不敍。答曰,毋煩。
刑曹參判沈諿啓辭,逆賊鄭雲白,卽臣亡兄謙之外孫也。今此逆狀之兇慘,前古之所未有,孰不痛心切骨,而臣則兼有近出臣族之嫌,欲自席蒿陳列者久矣。昨日諫院啓辭,江陰縣監李大純,以兇逆一家之人被論,而臣亦一家人也。不可晏然在職,請命罷斥,以嚴討逆之典。答曰,知道。卿無所嫌,安心勿辭。
以長生殿黃腸木敬差官給馬單子傳曰,給馬事則依此爲之矣。木手則必前官員已爲帶去,缺今又何以書啓乎?
尹知敬,以備邊司言啓曰,朴蘭英數字缺賜物優數磨鍊事,已爲啓下矣。更思之,則今若加數於原賜物,則恐遂爲成例,缺弊難支,加賜物件,別單書送,以寓致謝之意,何如?傳曰,依啓。
權鑊以戶曹言啓曰,備忘記先王後宮衣纏,亂後殊甚涼薄云,令該曹量加磨鍊,以表優待之意事,傳敎矣。元數內加磨鍊數,別單書啓之意,敢啓。傳曰,知道。
尹知敬,以備邊司言啓曰,因禮曹數行缺敎矣。此唐人等從水路還送事,本司已爲稟旨行會矣。譯官等不能開諭,旣已登途,今難中止,使之上來,何如?傳曰,依啓。
副摠陳繼盛揭貼,不佞存心至謹,天日可鑑缺下,頗亦尙嚴,未嘗敢苟且,姑從滅法之輩,妄誕肆數字缺因寧餉,未到登津,米糧不繼,軍士嗷嗷,無可奈何。數字缺借貸商貨布疋之類,差官往貴地,五六字缺燃眉之急,臨行時再三叮嚀,務在公七八字缺騷擾軍數字缺敎,諄諄囑咐,不啻數四。今接殿下來咨,云有擾害地方情弊,不勝切齒忿恨,或有汰沙,棍徒逃竄,貴地指稱不佞者,亦未可知。統惟殿下,哀此孑遺流離失所,暫容厚缺俟開凍照數邂過島來,以便送往南岸就食,其奉差官兵,除守分公平者,乞令地方,安插得所,以避不虞其生事詐客,騷擾地方官兵,按名刷送,不佞定以軍法重處,以警將來,決不姑息。伏乞殿下,炤原寬宥,俾不佞愚分小安,感佩不淺矣。
尹知敬啓曰,假都事張名字缺以罪人韓好古拿來事出去,昨日初昏入來,肅拜單子差晩來缺不及於諸單子入啓之時,極爲非矣,請推考。傳曰,依啓。
權鑊啓曰,延陽君李時白肅拜單子入啓後,無緣不來,極爲非矣,推考何如?傳曰,允。
朴弘美啓曰,小臣推鞫廳坐起進去下直,且請出推案。傳曰,知道。
徐景雨啓曰,小臣聖節望闕禮習儀進去下直。傳曰,知道。
推鞫廳啓曰,韓好古·盧敦武所供如此,諱不直招,數行缺緊出之類,竝爲議啓。
又啓曰,鄭雲瑞·金以一各刑問六次,請明日加刑。傳曰,依啓。
又啓曰,韓好古刑問一次不服,請加刑。傳曰,依啓。
又啓曰,梁嗣福所供如此,韓潤處通書之事,大槪發端,而不爲輸情盡吐,極爲兇詐,請刑推。傳曰,今此傳書之事,不過貪財妄傳,似非有意於害國也。蠢蠢愚氓書中兇言,安得而知之哉?以此觀之,則不無可恕之道,議啓。
又啓曰,子爲父隱,情理當然,以子缺父,亦甚不可。敦武之名,又非緊出缺類,竝爲議啓事,傳敎矣。今此韓好古之請刑,非爲問其父之逆謀,渠旣同參於雲白家兇歌飮酒之會,似當與鄭雲瑞·金以一等,一樣訊問,請依前啓,請刑推。盧敦武初非緊出,而其後諸賊之招,亦無現出之處,姑爲仍囚,以待端緖現發後處置,何如?傳曰,依啓。韓玉亦參其會,故言之耳。
德山縣監宋熙祚上疏,伏以臣濫蒙天恩,遽受字牧之任,實踰微分,思效心力之殫。第聞本縣蕩殘,年來日甚,幾爲弊邑,號爲難治。及見下吏所納若干文書,始知邑弊民瘼不日而足也。臣俱深難堪,私自悶默,而人臣供職,不擇燥濕而安,弊瘼多端,或有保完之術。故拜命辭朝,及期到任,先閱留官簿籍,次察居民情態。缺其板蕩無形殘敗難保之狀,果若人所云云者。臣來尸數月,憂慮日夕。思所以祛弊捄瘼,靡不臻極,而弊痼者莫醫,瘼深者難便,必將上負聖恩,下孤民望,故姑擧其大者,而略陳其槪焉,伏願小垂省察也。夫郡國倉穀之儲者,備水旱軍兵之需也,田稅之入者,充經費制祿之用也,貢物之納者,有祭享進御之供也,則此三者之捧於民,不容緩其令,數行缺剝割,境民散亡,逋欠殆盡,而邑宰尸居,徒掌空簿。我聖上反正之後,乃下流亡蕩滌之敎,則民生庶有蒙澤,流散亦可還集,而似聞當時爲倅者,査覈絶戶之缺校計蕩滌之數,則多至四千七石四斗三升,方報知缺道,粘移戶曹,而朝家蕩滌之令有期,本官査覈之事未及,朝牒緩報,定限已過,寢而不施。自此縣官頻數遞易,皆有因循之擧,未免姑息之歸,本縣之數字缺未蒙蕩滌之惠,故所謂流亡未還,絶戶數字缺之數,亦爲流來,民間散在之數,臣到任之初,卽閱往年文籍,且問其時鄕所色吏,欲治其罪,則歲月已久,民旣身故,或爲逃亡,無一人存者,無憑可考,至於授食之戶,亦皆流亡,只有空簿,上所謂四千七石四斗三升之無面,實由於此也。反正以後未捧者,二千十一石八斗八升,則連値凶歉,一境空墟,勢難督徵,逐年反作,恐非守令慢忽而然者,雖未能一年盡捧,或可以從便得徵也。所謂田稅之數,則自戶曹視歲豐凶,有上下折定之令,每年米太之出本稅之外,又出載船及作紙·人情之價,則一年所納七百餘石,而數字缺未收之米太,竝六百五十四石十四斗,癸亥·甲子·乙丑·丙寅·丁卯·戊辰等年作米·收布未上納者通計,則米三千四百四十二石四斗四升,木四十五同八匹,壬戌·癸亥各司流亡奴婢身貢未收米,五十一石五斗,皂隷價未收米,一百二十三石,其人未收木十二同二十二匹,癸亥·甲子條宣惠廳未收米,七百九十七石,而本縣田稅加耕,竝元數二千一百七十四結十九負一束也。以此二千一百七十四結十九負一束,一時徵出,如許數字缺米布,則一結所出,將至幾許?米布初若使捧數行缺戶曹,凡各司應貢之物,折定計價,有作米作木之缺定,而亦有本曹作紙,該司及私主人徭役船馬等價矣。如本縣沿海之官則例以作米船運,故賤産易得者,雖一二介之物,其價動至數十石,而或貴産多數者則必至數百石之多,而自癸亥至今年秋,各司當納之條,闕而不捧,年年積在,故摠計作米之數,將有三千四百四十二石四斗四升,五六字缺矣。凡此之徵,皆自殘氓而出,雖浚膏血,五六字缺矣。嗚呼,數字缺之無面如是,田稅之未捧如是,貢物之不納又如是,若推其本,則莫非當初守令之不及時,而縣民慢不應役之致也。細考其由,則近緣邑宰數易,連値失稔,當捧之時,飢饉荐至,使之待後年豐以納,而遷延度歲,姑息爲安,不覺積多難支,將以賣田舍沒其身而不足也。蓋以一夫所耕耘之穀,但應一年所當納之貢賦,猶患不贍,艱難卒歲,食債東西,父子兄弟不得相保,況累年積在未收之物,其可竝七八行缺九石二斗而已。作米及皂隷價米之未收者則數字缺已捧八十石,十月載船,而雨雪浹旬,風勢不順,數字缺置浦口,以待風殘欲發,而忽値氷凍,還數字缺當待解氷,卽爲上納,還上之捧,方數行缺據戶曹秋前捧上之令,僅合升數字缺半,已於京倉,納其一年之未收,而其民間艱數字缺態實,惻於所見,雖徵未收少許,而其不能從令數字缺者如此,則況臣所上陳累全未捧之數,已成難支之勢者乎?臣所以暫試此田稅之捧而知其難也。臣始聞年前失業之民,猶自忍飢作農,久旱之餘,幸得時雨,力四五行缺方伯,方伯想已上達而所慮者,若將無特施之恩典,而例比他邑之完實,則不過有待豐收納之令,或移徵其役於邑中稍稔之處,則安有轉將弊之邑,而得暫蘇之策乎?還上之無面,作米之未收,未有甚於此縣者也。此臣所以區區煩達,而不能已者也。若夫掌樂院數字缺樂生之役,比諸他役,其苦萬萬,而樂工則必以缺收充定,樂生則必以良民充定矣。樂工樂生數字缺年役價,而數字缺十五匹,雖使富居有根着者當之,不過數年,必至家破流散而後已。本院又以立役於京中爲令,而貧殘官屬窮餒村民,新入應役者,每有所徵,了無可賴,尤不能自堪。强令起送,或中道旋逃,以此〈以〉彼皆不得支撑,故今年充定,明年遁避,此一邑同有此弊,而充定多少,必隨人物之殘盛,數字缺本縣官奴見存者,老弱竝七名,充定之數,多五六字缺使喚不成貌樣之患則固不足恤,數行缺民結別一,無前之役,其能一一備納於年數字缺若不爲變通,則縣民波及之患,其有極乎?伏望下令於方伯,考其列邑官奴之多少,以均充定之數,缺使民結浩繁之役,小免價木之多徵,則幸甚幸甚。臣伏聞本院有一提調議以爲,樂工一名之役價,率以年年十五匹爲準,以爲永式,而別定差員,及期捧納,以祛其侵漁難保之患,而其提調見遞遂寢,不缺凡此之弊,不革不保,不止不堪,缺今之革否,數字缺縣蘇保與棄廢之一大機也。數字缺自爲更張,則實非距心之所得,爲立而視其死,則孟子之深譏也。臣安得不陳列而稟之乎?臣伏念殿下之於民,天地其仁,父母其愛,猶恐一夫之不獲,豈置一縣之難保乎?伏願特垂憐惻,亟命該司,乃以還上之穀,因初年蕩滌之敎,而減其四千石無面之多,田賦數字缺米,則計累歲逋欠之數,免其積在當輸之半,而數字缺各種未及缺納,間或捧本色,或爲作木,而勿爲作米,則輸數字缺價輕,而載船沈敗之患絶矣。所謂作紙人情等費,亦限數年,一切減除禁斷,則上無煩徵侵虐之患,下有容力備償之望,庶不至督擾渙散,而可見保持完聚之期矣。臣將承滋聖澤,宣布德音,昻答九閽之分憂,俯慰百里之抱冤者,是臣所大五六字缺毛之弊,猶可容臣周旋,而此下缺已上燼餘
上在慶德宮。停常參·經筵。
權鑊,以兵曹言啓曰,玉果縣監蔡忠晉推考公事,依數行缺當該水使之摘發啓聞,意非偶然,而降缺之罰,至爲輕歇,不足以徵其稽緩之罪。令本道監司拿致營門,決杖後啓聞,以爲勵百之地宜當,敢啓。傳曰,依啓。
推鞫廳啓曰,韓好古刑問三次不服,請加刑。傳曰,依啓。已上燼餘
摠戎廳啓曰,別抄武士所持戰馬,卽日訓鍊院聚會點閱,其中肥澤善養者,自廳略給隨身軍物以賞之,尤甚瘦病者,分等棍罰後,有之鈍劣不合戰用者,亦竝換給矣。不瘦而物死者,有四匹,徵之則似冤,棄之則太歇,不得已因換皮肉兒馬帖二張,使之貿物,而以他馬代給矣。但此武士五十三員中,實差禁軍十九員則自有本縣遞兒,閑良二十三員則以軍官遞兒料,每朔六七斗分給,此已略略,預差禁軍十二員則十月等無祿,故三朔所食,只是兵曹例給價布一匹,連日試射,且有熟馬論罰之事,而未免本仕上直,所勞者多,所食者無,少無別抄優待之意,預差禁軍十二員,加給朔布宜當,敢啓。傳曰,依啓事,傳敎矣。預差禁軍,每年十月,本曹別給木匹者,以其無祿故也。然此非祖宗朝舊法,朴承宗爲本曹判書時,本曹所捧常木多儲,故以爲一時施恩之計,似非可繼之道。而到今常木無出處,故除出步木以爲應給之規,又非可繼之道。而如此別給之事,則令戶曹別樣題給,則猶可繼給,而本曹則近日科外用木,其數不些,受馬禁軍,自本曹又加給木疋,以爲恒規,則難繼之中,又爲難繼,啓辭內辭緣,勿施,何如?傳曰,知道。厥數不多,依前啓下施行。已上兵曹謄錄
上在慶德宮。停常參·經筵。
未時,太白見於巳地。
下直,慶尙右兵使李榏,河陽縣監李祥。
備忘記,今下弓矢,慶尙右兵使李榏給送。
傳于尹知敬曰,明日御營軍別中日爲之。
以汗處別賜單子傳于徐景雨曰,靑布·霜花紙加磨鍊,缺以春信使盤纏單子傳于徐景雨曰,靑布缺紙加磨鍊題給,後勿爲例。
尹知敬,以備邊司言啓曰,數行缺故擬望受點矣。今者渠自來言,前爲廣州營將,今年夏等褒貶居下云,臣之昏不致察之失大矣。不勝惶恐之至。請黃善□改差。傳曰,依啓。
尹知敬,以禮曹言啓曰,陳副摠差官楊都司,持缺節禮單上來牌文,平安監司送于備邊司,不久當爲入來。差備譯官急速差定下送,依前例別設接待所,應缺諸事,預爲整齊以待,宴禮則只上下馬宴·翌日宴設行,接待所堂上及陪宴宰臣,令吏曹速爲差出,何如?傳曰,依啓。接伴官亦爲前例相考差送。
尹知敬,以兵曹言啓曰,舊闕後苑禁伐,數字缺近來人心極惡,小不畏戢,景福宮後苑果木斫伐,半行缺巡審捉得,推問犯人,半行餘缺同月夜自持斧子,三更量,偸四五字缺三日偸斫,未及負去之際現捉,極爲痛惡。上項沈業同捉囚,令攸司依律科斷,徵一勵百,何如?傳曰,拿推。
朴弘美,以禮曹言啓曰,珍島漂流唐人,不久當爲入來,依近例令禮賓寺各別接待,而入接處所則似當於太平館爲之,而但陳副摠差一時相値,則不無艱便之事,接置於司譯院,宜當,敢啓。傳曰,依啓。
數行缺減縮,由於此,賦役之不均,係於是,所當及時變革,以紓民役,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。答曰,不允。
司諫趙緯漢來啓曰,權誼以凶黨親切罪重之人,得聞其能通雜術遁甲藏身之說,而移到梁門,始傳吉後缺交通謀議之狀,不可不問,請亟命拿鞫,以嚴討逆之典。前江陰縣監李大純,曾以鄭遵之胥,濫竊科第,卽削仕板,及爲馬官,亦卽論罷。今者雲伯謀逆之狀,已盡首供半行缺云末減,豈但遞差而止?請命罷職不敍。答曰,不允。李大純罷職。
朴弘美啓曰,以本司金汗處別半行缺答曰,貽書未妥之意,前半行缺傳敎矣。臣等曾於榻前,親承聖敎,非不知聖慮所及出尋常萬萬,而臣等反覆思量,凶賊交亂之計,雖未及售,而搆禍情狀,彼旣知之,幸因上變,諸賊悉得誅磔,則彼又無不知之理,宜以奸謀才敗,讒不得行者,實由貴國篤行信義之所致,兩國和好,自此益數字缺
傳于朴弘美曰,陳副摠差官處數字缺至今不爲出送乎?
傳于朴弘美曰,陳副摠差官,接待官及差備譯官,明日早爲發送。
朴弘美以吏曹郞廳以三公意啓曰,議政府褒貶,以推鞫退行之意,曾已啓達矣。目今遠方罪人,時未入來,數字缺鞫,明日當爲褒貶,而舍人尹煌病勢甚重,久未出仕,本府無郞廳,不得爲合坐。請令該曹,今明日內缺政,未差郞廳,速爲差出之意,敢啓。傳曰,依啓。
朴弘美,以禮曹言啓曰,數字缺葬時缺曹致祭乎事,傳敎矣。法數字缺以上卒逝,則初喪,有遣官致祭,禮葬之喪則發引時,有門外路祭,而移葬時則該曹無致祭之例矣,敢啓。傳曰,知道。雖無前例,別爲致祭似當,參酌爲之。
朴弘美啓曰,臣推鞫廳進去下直,且請出推案。傳曰,知道。
朴弘美啓曰,李大純罷職事,一行缺傳曰,知道。
推鞫廳啓曰,韓好古刑問二次不服,請明日加刑。傳曰,依啓。
又啓曰,今此傳書之事,不過貪財妄傳,非有意於害國也。蠢蠢愚氓,書中凶言,安得以知之哉?以此觀之,則不無可恕之道,議啓事,傳敎矣。伏承聖敎,極爲允當,臣等數行缺意,何如?傳曰數字缺
又啓曰,韓好古刑問四次不服,請加刑。傳曰,傳啓。
又啓曰,韓好古刑問五次不服,請加刑。傳曰,依啓。已上燼餘
上在慶德宮。停常參·經筵。
申時,太白見於〈?〉。未時〈?〉。
尹知敬,以都摠府言啓曰,今日御營軍別中日習射,請出標信。傳曰,知道。
徐景雨啓曰,今日爲政,而都承旨趙翼呈辭,右副承旨鄭基廣病不仕進,右承旨尹知敬缺當進,左副承旨朴弘美推鞫廳進,院中只有臣及同副承旨權鑊。吏批,何承旨進去乎?傳曰數字缺。
權鑊以數行缺矣。門外迎餞慰之擧,事體重大,故自前參遊以上缺迎餞慰,都司守備以下則無迎餞慰矣。毛文龍陞爲都缺之後,以其衙門尊重故,其所差送之人,雖官卑者亦爲門外迎餞,蓋出於一時尊敬都督,而厚待之意也。今此出缺楊永華,職是都司,而且副摠衙門,與都督衙門,品秩數字缺差等,接待其差官,不可無別,故門外迎餞節次,不爲磨鍊矣,敢啓。傳曰,知道。
司諫趙緯韓,掌令兪省曾來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異議,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。答曰,不允。
藥房都提調臣金瑬,提調臣洪瑞鳳,副提調臣趙翼啓曰,司僕寺正李惟聖,以藏氷都廳,方在氷庫,議藥甚重,令政院牌招,使之急急馳進,何如?傳曰,依數行缺臣非其時該房,而只以衙門事體,同僚會坐之處,缺致詰問,親聽其所言,具由請罪矣。今見其元情之辭,則稠缺之中,上下所同聽之言,孝元自以爲不出其口。臣以喉司近臣,重辱衙門體面,不勝惶恐待罪。傳曰,知道。勿待罪。
藥房都提調臣金瑬,提調臣洪瑞鳳,副提調臣趙翼啓曰,臣等卽將下敎謄錄,更與李惟聖數字缺聖候自前有肝木旺半行缺病,無非肝火之所使,七八字缺部分受病,脅下有停飮之氣,若淸肝火,則數字缺自散。宜以當歸龍薈丸作湯一兩重,加柴胡·天南星炮·薑汁·炒羌活各一錢,穿山甲屑臨服調下,杜沖炒去絲各七分,荊芥穗五分,皆以井花水缺升,生薑一角作片,大棗三枚同煎,至八合,不拘時空心進御五六貼宜當云。臣等試觀醫官等,則主治一身缺瘀血,而李惟聖則專治肝火,所見大相不同,臣等數行缺答曰,知道。明日更會詳議以定。
藥房都提調臣金瑬,提調臣洪瑞鳳,副提調臣趙翼啓曰,臣等伏覩下醫官謄錄,不勝驚遑憂悶之至,卽與醫官等相議,則皆以爲痰挾瘀血,遂成窠缺如此之症,或變作腰痛,或流注經絡而爲癰腫,此所謂痰腫也。若不急治,則後患可慮,宜以芎夏湯,加當歸尾·白芥子炒硏·桃仁泥·蒼五六字缺連翹·穿山甲·蛤粉各五分,倍白五六字缺進十餘貼,消散其積聚,七八字缺姑待李惟聖進來,更爲商議數字缺答曰,知道。李惟聖入來後議定可也。
權鑊以接待所意啓曰,楊都司所率員役不多,故本所使喚下人缺前堇減書吏三名·庫直一名·使令五名,令該曹,依例題給料布,何如?傳曰,依啓。
權鑊,以禮曹言啓曰,以曹啓辭,綾昌君移葬時,無致祭之例,敢啓。傳曰,知道。雖無前例,別爲致祭似當,參酌爲之事,傳敎矣。遷葬時致祭,雖無可據禮文,而別爲遣官致祭,揆之情禮,似爲合當,數字缺藝文館製進,應行祭物執事,亦令本四五字缺意,敢啓。傳曰,依啓。
名字缺啓曰,小臣推鞫廳進去下直,且請出推案。答曰,知道。
權鑊,以吏曹言啓曰,舍人差出,政事何以爲之?傳曰,當日爲之。
政院問安。答曰,知道。
有政。
吏曹下批,洪瑞鳳爲奮忠贊謨靖社竭誠效誠炳幾寧社功臣正憲大夫議政府右參贊兼知義禁府事春秋館事經筵事世子左副賓客益寧君,鄭經世爲正憲大夫吏曹判書兼弘文館大提學藝文館大提學知製敎數行缺侍講院輔德知製敎,金光炫爲通訓大夫行議政府舍人知製敎兼春秋館編修官世子侍講院弼善,金尙容爲通訓大夫行掌樂院僉正,尹棨爲中訓大夫行吏曹佐郞兼春秋館記事官,李尙馨爲朝奉大夫行禮曹佐郞,安時賢爲奉直郞行禮曹佐郞兼春秋館記事官,參外宣敎郞行校書館博士,尹汝徵〈爲〉從仕郞行校書館副正字,郭瀜外數行缺
推鞫廳啓曰,韓好古刑問六次不服,氣息奄奄,似有垂絶之狀,請待差加刑。傳曰,依啓。
又啓曰,韓好古刑問七次,忍杖不服,請加刑。傳曰,依啓。已上燼餘
上在慶德宮。停常參·經筵。
夜五更,月入太微垣。
尹知敬,以兵曹言啓曰,今日入直軍士,當爲中日習射,而御營軍別中日未畢缺習射相値,退行之意,敢啓。且御營軍別中日習射,請出標信。傳曰,知道。
尹知敬,以都摠府言啓曰,都摠管沈諿,會同缺軍事內兵曹,除標信進去之意,敢啓。傳曰,知道。
四五字缺啓曰,新除授輔德半行缺地,書筵入番事緊,斯速乘馹上來事,下諭。依前例,院書吏給馬下送,何如?傳曰,依啓。
權鑊,以侍講院言啓曰,書筵前二刻,禁漏官員,例爲入達於世子宮,差備缺而昨日不爲入達,事極駭愕。請令攸司,禁漏官員推考,何如?傳曰,依啓。
藥房都提調臣金瑬,提調臣洪瑞鳳,副提調臣趙翼啓曰,伏未審夜來,聖候何如?伏極憂悶之至,敢來問安。且證錄雖是詳悉,而必須缺候然後,可無未盡之意。李惟聖及御醫鍼醫等竝令入侍,何如?答曰,依啓。別無痛處。數字缺
名字缺啓曰,李惟聖及醫官等所見,已盡於入診之時,更無所達,而臣等更與諸人等反覆商確,參用二議,就芎夏湯,加柴胡·草龍膽酒洗各一錢五分,白芥子炒硏·羌活·桃仁泥各一錢,穿山甲·蛤粉炒·黃蓮酒炒·黃柏鹽酒炒各七分,白缺靑皮,宜用十餘服云。此藥治痰濕,治瘀血,治肝火,可以兼濟,而似無一偏之差,以此劑入,何如?傳曰,依啓。
入診,李惟聖一行缺傳曰,知道。勿爲問安。
大臣·二品以上問安。答曰,知道。
掌令兪省曾,正言洪來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異議,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。答曰,不允。
以兵曹·宗親府書吏給布事草記傳曰,宗親府草記則只擧三人之名,而以賑恤時所減還給之意爲啓。兵曹草記則六人給布云,又以裁省時已減之布,泛然書啓,兩草記措語,何以不同乎?
禮曹啓曰,卽見西氷庫牒呈,去夜二更,司僕寺梗,不意出缺適値風烈,不能撲滅,一梗盡燒云,極爲驚駭。主梗官員,不爲愼火,致有此變,難免其責。請推考。數字缺燒火形止摘奸後,所入蓋七八字缺入進排,修理軍人,亦令兵曹,多七八字缺何如?傳曰,允。
朴弘美啓曰,五六字缺照目。傳曰,洪俔稽留,似不至五日之多,承旨察見事,傳敎矣。洪俔以任吉後拿來事,本月初二日出去,十一日始爲入京,而公淸道安保驛相逢拿來。以安保驛程道計之,則七日稽留,以星州至枉道虛行程途通計,則三日稽留矣,敢啓。傳曰,知道。此意言于禁府。
權鑊,以兵曹言啓曰,以摠戎廳啓辭,預差禁軍十二員,加給朔布事。傳曰,依啓事,傳敎矣。預差禁軍,每年十月,本曹缺給木疋者,以其無祿故也。然此非祖宗朝舊法,朴承宗爲本曹判書時,本曹所捧常木多餘儲,故以爲一時施恩之計,似非可繼之道,而到今常木無出處,故餘在步木以爲應給之規,又非可繼之道,而如此別給之事,則令戶曹別樣題給,則猶數字缺給,而本數字缺科外用木,其數不些,受馬禁軍,數字缺又加數字缺以爲恒規,則難繼之中,又爲難繼,啓辭內辭緣勿施,何如?傳曰,知道。厥數不多,依前啓下施行。
權鑊以接待所郞廳以下馬宴宰臣行司果柳應泂意啓曰,臣承命進往于差官所館處,設下馬宴坐定,慰日氣甚寒路上辛苦之事,則差官答曰,一路太守,皆爲厚待,此是殿下恩典,多謝云云。酒半,使譯官傳言曰,俺之來也。陳將授以一部禮一封書曰,儞必爲親呈叩謝云云,明日早朝,欲爲詣闕,此意啓知云云。臣答曰,親數字缺舊無此例,至於大人,必欲行之者,何也?使家丁等,依數字缺呈,似爲宜當云。則差官答曰,然則然矣。親呈之事,缺分付之命也,啓知無妨云矣。酒行六爵而罷,數字缺單,則暫辭而受,極稱多謝之意,敢啓。傳曰,知道。
朴弘美以義禁府意啓曰,李景瑞·繼香等公事判付內,以加刑允下,而李景瑞母金氏上言回啓判付則以更爲査覈處置,爲允當。令本道監司詳査啓聞,而加刑與否,何以爲數行缺
下直,半行缺价川郡守任用賢。
朴弘美啓曰,臣推鞫廳進去下直,且請出推案。傳曰,知道。
鄭基廣啓曰,延祥詩製述,二十一日當爲,而議政府合坐,承文院褒貶相値,二十二日聖節等習儀,二十三日國忌齋戒,製述未安,二十五日爲之乎?敢稟。傳曰,依啓。
鄭基廣啓曰,數字缺入京,依例接待所官員,問安三日,敢啓。傳曰,知道。
鄭基廣啓曰,數字缺來言,差官所館處入來云,敢啓。傳曰,知道。
鄭基廣啓曰,差官處,令接待所問安,則答曰,多拜上云,敢啓。傳曰,知道。
推鞫廳啓曰,韓好古刑問八次,一向牢諱不服,明日加刑。傳曰,依啓。
又啓曰,韓好古刑問九次不服,請加刑。傳曰,依啓。已上燼餘
上在慶德宮。停常參·經筵。
未時,太白見於巳地。
藥房都提調臣金瑬,提調臣洪瑞鳳,副提調臣趙翼啓曰,伏未審夜來,聖候何如?敢來問安。答曰,氣候平安,勿爲問安。
朴弘美啓曰,卽刻禁府都事,以大臣意來言曰,今日大臣以議政府合坐,推鞫不得爲之云,敢啓。數行缺例,問于承旨以啓事,傳敎矣。法典內旣參原從功臣,則勿論公私賤,竝爲免賤,已成規例。故本府皂隷梁達海,應爲免役事,回啓矣。因下敎,更問前例,則得參原從者,絶無不得免賤免役之缺云,何以爲之?敢啓。傳曰,知道。
傳于鄭基廣曰,過數字缺都司數字缺察爲。
以宣惠廳言啓曰,本廳郞廳前縣監朴大華,時在罷散中,使之付軍職,冠帶常仕,何如?傳曰,依啓。
鄭基廣以接待所意啓曰,楊都司齎來禮單物件,別單書啓之意,敢啓。傳曰,知道。
鄭基廣啓曰,卽刻珍島漂泊唐人入來云,其職秩高下,雖不詳知,明是衙門差官,似當優接以送,而依漂流人例,以接司譯院,事多涼薄,令該曹更議各別優待,何如?傳曰,依啓。
朴弘美以義禁府言啓曰,左副承旨啓曰,以義禁府數字缺照目傳曰,洪晛稽留,似不至五日數字缺傳敎矣。洪晛以任吉後拿來數字缺出來,十一日始爲入京,而公淸邑安保驛相逢拿來,以安保驛程途計之,則七日稽留,以星州至枉道虛行程道通計,則三日稽留矣,敢啓。傳曰,知道。此意言于禁府事,傳敎矣。凡罪人拿來,自有程限,本府不計其修飾招辭,而只考程途之限,推計稽留照斷,例也。延豐距京四日程,數行缺以此計程,則稽留五日,故照啓矣。今見政院啓辭,則星州枉道虛行通計,只以三日稽留入啓,伏缺上裁。傳曰,知道。不無可恕之道,以三日稽留照律,可矣。
尹知敬以軍器寺官員以都提調意啓曰,承政院甘結內,內弓房所用樺皮五百丈缺送事,捧甘結矣。本寺應納樺皮,本無元定之數,逐年封餘,不過千餘丈,上年七八字缺之擧,已盡用下,用餘不多,而且皆七八字缺物,不可以入,新樺皮數千丈,急速四五字缺兵使處,數字缺何如?傳曰,依啓。
掌令兪省曾,正言洪來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。答曰,不允。
陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肺肝而後已,前後情狀,殊極痛惡,請勿留難,亟命遠竄。答曰,不允。
正言洪來啓曰,新及第選補槐院七八字缺仕路發軔之初程也。揀擇之際,所當愼重,而今番圈數字缺舍顚倒,才俊之士,多不見參,其循私意滅公論之罪,不可不懲,當該行首掌務官,請命罷職。寺監之正,乃古九卿之職,摠理一司,爲任極重,近來官不擇人,闒茸竝進,士路之混濁,莫甚於此。司饔正車雲輅,年紀衰耗,且多汚衊,尙衣正趙元範,爲人愚庸,內數字缺南撥,行已麤鄙,皆不合長官之任,請竝。數行缺
鄭基廣以內醫院官員以都提調·提調意啓曰,院月令劑藥官逐日來仕,凡啓下丸服藥,盡心劑造,其苦倍他。自先朝仕滿六朔,勤苦劑藥,則本衙門高品付祿,其意有在,而今者典醫監醫員李惟吉·金夢聖,惠民署醫員李成福·韓繼男,皆仕二十四朔,其劑藥勤苦,有倍尋常。依舊例,令本衙門高七八字缺捧承傳施行,何如?數字缺
五六字缺曹意啓曰,以宗親府書吏五六字缺傳曰,宗親府草記則只擧三人五六字缺所減還給之意爲啓,兵曹草記則六人給布云,又以裁省時已減之布,泛然書啓,兩草記措語,何以不同乎事,傳敎矣。宗親府書吏,自前本無價布題給之規,但於去戊辰年宗親府啓辭內,有前日步兵三名定給而還收之語,故傳敎內,以書吏還給價布事,令該曹依他例施行爲敎。臣曹其時所當據例防啓,而亦涉煩瀆,故不得已限一朔上下,此非舊例,亦非久行之計也。今者宗親府啓辭所謂,前日所給缺兵,因賑恤裁省云者,大是失實,十餘字缺此時爲甚,御前司鑰及務緊衙門十餘字缺不得不權宜裁減,況宗親府無事之地。自前元無給價布者,以上年因上敎一番題給之故,授以爲例,遂成永久之規,則恐非節用省費之道也。至於本府啓辭中,以扈從書吏三人,他無施賞之路,欲以此酬其功勞者,尤極未安。各衙門扈從書吏,厥數甚多,朝廷特念其勞,竝付軍職,別無題給價布施賞之事,令數字缺例於宗親府,則他衙門扈從書吏,必將繼此紛數行缺時,多事之中,未及覺察,措語差誤,致勤聖敎,不勝惶恐,敢啓。傳曰,知道。宗親府必不爲失實之言,更爲詳察以啓,可也。
鄭基廣,以接待所郞廳以翌日宴宰臣行司直鄭斗源意啓曰,臣承命往宴于唐差所館處,先言夜來風雪,館舍荒涼,廚供且惡,國王委遣不佞,略以小酌,以慰六七字缺深謝國王厚恩。仍行七爵,而五六字缺國王厚貺至此,不勝感拜云云。數字缺傳曰,知道。
鄭基廣,以禮曹言啓曰,司僕寺梗燒火處,發遣郞廳摘奸,則高柱缺椽木皆可用,椽木二介不可用,西缺乙長木一百九十介皆可用,其餘皆不可用,外門完全,中門及缺草盡燒,氷丁則缺爲消瀜云。其餘各梗竝爲摘奸,則爲缺積氷,東氷庫數字缺氷三分之一云矣。燒火梗所入雜物,令該司依前啓辭,急急督令修理之意,敢啓。傳曰,依啓。
鄭基廣以禮曹意啓曰,珍島地漂流唐人王道隆等十名,今已入來,令承文院撰出咨文,別定譯官,依近例押送板島,衣資十餘字缺稱號者則令本曹郞廳,一番設五六字缺傳曰,允。
鄭基廣以禮曹意啓曰,數字缺啓辭,卽刻珍島漂泊唐人入來云,其職秩高下,雖未詳知,明是衙門差官,似當優接以送,而依漂流例,入接司譯院,事缺涼薄,令該曹更議各別優待,何如?傳曰,依啓事,傳敎矣。今此漂流唐人王道隆,職是守備差官稱云,朱缺則雖未知職秩,而皆是軍門差官,接待之事,不可與漂流之人例爲之,而入接處所,則太平館,副摠差官方爲入接,一數行缺戶曹·禮賓寺,依前日漂流毛營千摠尹先玉數三字缺各別優待爲當。禮賓寺官員只有二員,皆以接待所郞廳啓下,故不得往顧他處云。接待所則戶·工曹郞廳及堂上專數字缺飭,雖無一員,不至欠闕,其中主簿吳允誠,使之專管漂流唐人接待之事,不離看檢,何如?傳曰,允。
鄭基廣啓曰,頒賜小學安印,請出寶。傳曰,知道。
尹知敬啓曰,承文院行首掌務官推考事,命下矣。臺諫方以罷職論啓,故推考傳旨,不得捧之,敢啓。傳曰,知道。
推鞫廳啓曰,韓好古刑問十次不服,氣息奄奄,有垂絶之狀,請待差加刑。傳曰,依啓。
咸鏡道北靑居前訓鍊院奉事臣金義勳,前司果臣裵弘德,咸興居前權管臣任命擇,前訓鍊院奉事臣魏懋樹,文川居前訓鍊院奉事臣崔世敏等上疏,伏以臣等遐荒窮漠之地,坐井管見之賤也。小不可以論大,淺不可以論深,雖然臣等早添出八九字缺務,何敢恝然?是以不遠千里,數字缺天聽之下。惟彼北方邊四五字缺衛國,如一身有右臂也,人無右臂,則何容焉?國失北地,則誰與爲哉?以臣等一得之愚思之,則不可不刷法之重也。近年以來,雖有嚴明刷法,固無一卒之刷還,惟恐國法之嚴重,而不以任意而出南乎?民心散亂,昨之居民,今日亡去,今日之居民,又明日亡去,數行缺史,擇遣巡撫北道,以嚴刷法,而是乃御史之長策也。第有說焉,都下富商大賈等,或稱管餉貿易,或依勢家稱念,傾家載貨,時入邊邑者,不知其數。至於與胡虜潛貿人蔘,交通虜情,使彼人探知我國之虛實也。非徒此也。胡虜本以貪利爲事,四行缺後日自然更不作於此,故缺矣。何以置之尋常而不急嚴禁也哉?又有缺焉。北方道路絶遠,異於他方,其中有功無功有才不才之將士,虛老窮荒,其誰知之而收用於聖明之朝也?是北方將士之抱冤也。有國家急亂則先登力戰,而功無顯典,有西邊胡亂,則以將官領率軍兵,終始待缺執殳風霜,徒勞而無功,臣等常切痛者也。以武士勤苦,平安五六字缺咸鏡監司臣南以恭,論功數字缺榻前啓達,捧承傳已久矣。小無收用之端,遠道之人,朝廷必不知某某姓名某某功勞,而令武士虛老於將官之名,何以別利器於盤根哉?臣等每恨草木之同腐,恐未免溝瀆之死矣。伏願聖明,下燭臣等之抱冤,以伸鬱抑之情,不勝幸甚,無任激切屛營之至,謹五六字缺下備邊司。已上燼餘
上在慶德宮。停常參·經筵。
未時,太白見於巳地。
權鑊以備邊司意啓曰,伏見義州府尹及平安監·兵司狀啓,差胡所傳之說,似出於缺詡恐動,雖難準信,聞來極可驚駭。令本道秘加詳探,毋使透漏,期於得實,作急馳啓事,監·兵使及義州府尹處,星火下諭,且令接伴使詳細探問於椵島,何如?數字缺
掌令兪省曾,正言洪來啓曰,宮家免稅,本非法典所載,而爲今日之巨弊也。經費之減縮,由於此,賦役之不均,係於是,所當及時變革,以紓民力,而論列至此,尙未蒙允,豈但臣等之悶鬱?中外之缺望,甚矣。請加三思,亟賜一兪。陽陵君許,本一怪妄之人也。有何知識,可以議禮?曾唱異論,重被臺評,而不恤公議,復投妖疏,必欲激動天聽,售其肺肝而後已。前後情狀,殊極痛惡,請勿留難,亟命遠竄。答曰,不允。
掌令兪省曾來啓曰,榮川郡守曺明勖,爲人庸瑣,持身不謹,前後爲政,多有貪鄙之事,不容於公議久矣。且其在安東令,本郡接境,必多貽害,請命遞差。安城郡守鄭承澤,本一愚妄之人,到任以後,專事苛虐,縱恣無忌,闔境騷然,流亡相繼,不可一日在官,重貽民弊,請命罷職。近來各司之官,多有庸六七字缺心,而其中北部主簿文郁,司宰監主簿六七字缺不合衣冠之列,請命汰去。答曰,依啓。鄭承澤到任已久,六七字缺別無不合之失,竝勿煩論。
正言洪來啓曰,新及第進補槐院,實取年少聰敏之人,乃仕路發軔之初程也。揀擇之際,所當愼重,而今番圈點,取舍顚倒,才俊之士,多不見參,其循私意蔑公論之罪,不可不懲,當該行首掌務官,請命罷職。寺監之正,乃古九卿之職,總理一司,爲任極重,而近來官不擇人,闒茸竝進,仕路混濁,莫甚於此。司饔正數行缺竝命遞差。答曰,不允。當該行首掌務官,觀其緘辭而處之,亦勿煩瀆。
權鑊啓曰,都目政事,二十五日爲之事,吏曹郞廳來言,故該房承旨泛然入啓矣。退行之意,明日吏曹郞廳早招言之,何如?傳曰,依啓。
權鑊啓曰,明日齋戒,明明日國忌,推鞫何以爲之?敢稟。傳曰,過國忌後爲之。
缺傳于權鑊曰,廣州定配。
以司缺傳于權鑊曰,旣以照律啓下,今何以又五六字缺
以訓鍊都監意啓曰,砲保缺中賞職人,卽爲頉下,數字缺酌處事,判下矣。賞職之人,本役還缺事體實爲未安,依上敎,卽爲頉下之意,敢啓。傳曰,知道。
以吏曹意啓曰,〈本〉曹啓辭,伏見義禁府啓下移文,則承服罪人崔拜善,乃平安道中和縣人,數字缺監,則當依律文數字缺矣。惟降號一款則似雖容易,三四行缺極爲可慮矣。格外變通之事,自曹不敢擅便,議大臣定奪,何如?傳曰,允事,傳敎矣。議于大臣,則海昌〈君〉臣尹昉,領議政臣吳允謙,左議政臣金瑬,右議政臣李廷龜議,中和旣以逆鄕,降而爲縣,今若又降,則當爲革罷,而但本府在於兩西交界,綰轂關西,數字缺形勢有難革罷,誠如該曹數行缺收議大臣之意,上裁何如?傳曰,依啓。
以訓鍊都監意啓曰,都監火藥色郞廳蘇文震,除授本任,頗勤職事,其所料理措備之物甚優,故曾於榻前,已陳其梗槪矣。今者秋冬等褒貶坐起之日,丁卯八月以後所措之物,及今年此下數丈缺
罪人韓好古刑問二次,黃繼彦等六人元情,皆與所引申尙淵有嫌怨,黃繼彦·許謙則納可考文書辭緣,請刑。除刑議啓,判付。又以不實回啓,竝命分揀放送。已上燼餘
上在慶德宮。停常參·經筵。
吏曹啓曰,三曹見在郞官中,表表數三人外,其餘亦皆知名擧職之人,不得已就其素無名稱者一人汰去之意,敢啓。傳曰,知道。近來多用蔭官,故士族中業武者絶無,非但有違前規,弊實不貲也。今此臺論,誠爲允當,而只汰一人,以爲塞責之地,本曹所爲,不亦非乎?朝家事體,似不當如是苟且,更加汰去之後,依前下敎,文武交差。吏曹蔭官汰去,刑佐李文憲,吏曹三曹郞官加汰去,戶佐朴澈,刑佐申洬,工佐沈器重。已上出故判書朴鼎賢日記
戶曹啓曰,闕內各處斜付價題給之擧,非古也。自前以各司典僕□□矣。曾因八道大同設立之初,以米布磨鍊題給事,創立事目,而厥後大同革罷之後,因存米太題給之謬例,此實難繼之道,然自乙丑以後,行之已久,似難以經費之不贍,有所更改矣。第上年因旱災,裁減不緊處略干名,明年亦仍用裁減之數,姑勿復設,而其中應給之類,則與兵曹分半題給事,亦依上年例施行,何如?傳曰,依啓事,傳敎矣。斜付之價,自甲子以後,皆自戶曹題給,已成恒式,而上年以年凶之故,因戶曹判書沈悅箚子,始有限凶年戶·兵曹分給,議其時臣曹慮有後弊,其由入啓,自上以目前之急,亦不可不救,限明年題給爲敎,故不敢更爲防啓矣。到今戶曹,不念前日聖敎,遂欲援以爲例,事甚未妥。不但本曹用度浩繁,決無支撑之望,傳敎之事,若至中變,則實爲未安之甚,依上年傳敎,過今年後,自戶曹依前例題給,俾無失信之歎宜當,敢啓。傳曰,依啓。已上兵曹謄錄
未時,太白見於巳地。四五更,月暈。
上在慶德宮。停常參·經筵。
平安監司書目,金差多仁主等,留置靑布載持,十九日還歸事,此胡等言,金汗率兵十萬,不由寧遠,以蒙古向導,自長城入薊州,薊州等七邑,望風投降,盡爲剃頭,方圍通州云,此言不可信,而不無所慮。已上出故判書朴鼎賢日記
上在慶德宮。停常參·經筵。
鞫聽啓曰,仍囚罪人任器之·任興後·梁嗣福·盧敦武。傳曰,竝分揀。梁嗣福絶島定配,任興後還發配所珍島,器之靈岩。
院啓,亂臣賊子,何代無之,謀爲之慘,未有甚於今。玆逆賊者其中韓玉實爲渠魁,而凶忍不服,□正典刑,請追施典刑。答曰,議大臣處之。已上出故判書朴鼎賢日記
未時申時,日暈兩珥,暈上有冠,色內赤外靑。
上在慶德宮。停常參·經筵。
都目。以李昭漢爲副應敎,李景曾爲副校理,愼天翊爲修撰,韓興一爲獻納。
禮曹啓曰,今此逆徒,通書虜中,陷國請兵,其謀爲情迹,極其凶慘,凡有血氣,莫不痛心切齒,以其謀逆之狀,告于宗廟,播示,似不可已,議于大臣,則大臣之意亦然,敢啓。傳曰,依啓。已上出故判書朴鼎賢日記
自昧爽至辰時,有霧氣。未時申時,日暈兩珥。
上在慶德宮。停常參·經筵。
都目。以趙絅爲校理,李省身爲副校理,蔡裕後爲修撰。
政院啓曰,卽刻當直都事,以門隙來傳封書曰,當直大廳,有投石之聲,驚怪而視,乃封書也。拆而見之後,不能掩置來呈云。臣等與史官聚會觀之,末端書姓而著名,所告之辭,頗涉兇逆,入啓乎?傳曰,燒火,槪聞告,李仁立稱名人及妻弟蘭伊·唜卜,其女愛順,而事涉廢主韓玉云。府啓,大槪梁嗣福通書虜中,請兵謀逆,萬古所無,而飾詐隱情,雖不吐實,而通書之狀,昭著無疑,請嚴刑得情。答曰,梁嗣福所犯,非但貪貨,不識書中兇計,今此定配,未爲不可矣。已上出故判書朴鼎賢日記
自辰時至申時,日暈。
上在慶德宮。停常參·經筵。
謝恩,副校理李景曾·李省身,修撰蔡裕後。
未時,太白見於巳地。
上在慶德宮。停常參·經筵。
謝恩,應敎李昭漢。
上在慶德宮。停常參·經筵。
有政。以韓興一爲副修撰。
李貴箚子大槪,陳命生依告逆者勳功舊制請命錄勳,以杜謀逆之路,初發兇書告變指示之功,當在朴蘭英矣。請令廟堂議處事。已上出故判書朴鼎賢日記
未時,日暈右珥,暈上有冠,色內赤外靑,白雲一道如氣,出自左珥,直指艮方,長十餘丈,廣可尺許,良久乃滅。申時,日暈兩珥。郞廳李弘稷校正。日記廳郞廳魏致亮書。
