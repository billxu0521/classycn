上在昌德宮。停常參·經筵。
辰時巳時,日暈。
政院·玉堂問安。以上內下日記
醫官鄭後啓·趙徵奎·安景昌·柳德澤·金□□·金尙誠·尹後益·崔有泰·辛德淸·朴頵·南應琛·□□□·朴生榮·權愉·辛器碩·金立誠·崔興勃·□□□·柳諶·金慶華·梁濟臣·李祉述·趙時稷·李東馨·金萬直·趙□式·金顮·孫承孝·金有鉉·崔迪,大王大妃殿·王大妃殿·大殿·中宮殿問安。答曰,知道。藥房日記
上在昌德宮。停常參·經筵。
自卯時至辰時,有霧氣。酉時,下雪。夜二更,流星出北斗星下,入艮方天際,狀如鉢,尾長三四尺許,色白,光照地。
答右相鄭維城疏曰,省疏具悉卿懇。辭已竭矣,復何多誥?安心勿辭,從速入來,以副至望。內下記草
上在昌德宮。停常參·經筵。
藥房問安。答曰,知道。
府啓。答曰,不允。下諭事依啓。內下記草
藥房都提調左議政元斗杓,副提調行都承旨南龍翼啓曰,獻歲發春,伏未審此時,聖候,何如?咽喉不安之候,今已平復乎?臣等憂慮未弛,敢來問安。大王大妃殿·王大妃殿·中宮殿問安。以上備局謄錄
以賓廳坐起進不進單子,傳曰,初五日使之來會。備局謄錄
有政。以李袗爲兵曹參知,李後晟爲監察,權諔爲瓮津縣令,宗簿直長任慶昌,尙衣直長呂顔齊,相換,學正崔鎭南,學錄柳松齊,校書副正字李尙悌竝單付。
上在昌德宮。停常參·經筵。
夜二更,下雪。
府前啓。答曰,勿煩。
大司憲兪棨上疏。入啓。答曰,卿其勿辭,從速察職。
黃海道儒生吳復延等疏。答曰,爾等勿爲瀆擾,退修學業。
右副承旨姜瑜上疏。入啓。答曰,爾其勿辭,從速察職。
吏曹判書洪命夏上疏。入啓。答曰,卿其勿辭,從速察職。
獻納李翊上疏。入啓。答曰,勿辭察職。
右議政鄭維城疏。答曰,省疏具悉。卿其從速入來,安心調理。仍傳曰,遣內醫看病。內下記草
政院,以義禁府言啓曰,順天弑夫罪人春代等,旣已拿來。事係綱常,依法例三省推鞫之意,敢啓。傳曰,知道。
政院啓曰,罪人春代·難生等三省推鞫事,命下矣。委官,何大臣進去乎?敢稟。傳曰,左相進去。
又啓曰,罪人春代·難生等三省推鞫事,命下矣。今日闕門已閉,兩司城上所,明日待開門,牌招言送,何如?傳曰,允。竝禁府謄錄
上在昌德宮。停常參·經筵。
辰時,日暈兩珥。
傳曰,風勢如此,溫堗狹窄,大臣·備局堂上,只爲引見。備局謄錄
政院啓曰,今日三省推鞫事,命下矣。省鞫事體甚重,禁府堂上,不可不備員,故去夜禁府郞廳,以委官之意來言,判府事洪□時未出仕,同知事權□受由在外,一員未差,洪□□卽爲牌招,有頉之員,亦爲趁卽差出之意,入啓定奪云,敢稟。傳曰,依此趁速擧行,可也。
又啓曰,禁府堂上趁卽差出事,命下矣。今方開政差出,差出之員,卽爲牌招肅拜,使之進參,何如?委官之意如此,敢啓。傳曰,知道。
又以省鞫時委官言啓曰,罪人春代,與奸夫難生同謀,剌殺本夫旕金,行兇節次,旣已承服,結案取招,照律施行,而難生則旣非綱常罪人,移送刑曹,何如?依啓。
又以禁府堂上言啓曰,弑夫罪人春代之奸夫難生,旣非綱常罪人,當爲移刑曹處斷,故豫爲分付該曹郞廳,使之來待,押去罪囚矣。以委官啓辭,難生移刑曹事,允下之後,卽欲奉行,該曹郞廳,終不來待,事甚駭異。當該郞廳,姑先從重推考,何如?傳曰,允。
又以禁府堂上言啓曰,以推考敬差官啓本,刑曹粘目,溫陽縣殿牌偸出罪人生伊,旣已承服,移義禁府處置事,允下矣。係是綱常罪人,依例發遣都事,拿來,何如?傳曰,允。竝禁府謄錄
邊永淸書啓,右議政鄭維城病症看審,則自數日前,重得傷寒,卽爲發表,而取汗未洽,熱候頗盛,四肢酸痛,氣息萎苶,咳嗽喘促之症,夜則尤劇,痰火上升,終宵不得假寐。此乃年衰氣虛之中,風寒所感,趁未盡解,以致彌留,姑先用淸肺湯,加黃連七分,柴胡五分,四五貼宜當之意,詮次啓達。答曰,此藥材送之。藥房日記
有政。以吳挺一爲同知義禁府事,徐必遠爲大司成,李萬徽爲康陵參奉,李枝茂爲承文判校,閔熙爲刑曹參議,趙啓遠爲漢城判尹,前郡守朴慶應,前郡守朴煥,前庶尹尹益元,竝已行四品,年八十,依法典加資。
兵曹判書金佐明上疏。入啓。答曰,卿其勿辭察職。內下記草
癸卯正月初五日,大臣·備局堂上引見入侍時,領議政鄭太和所啓,譯官金謹行,似無實情,而旣被定配之律,他無可使之人矣。上曰,金謹行放送。工曹判書李浣所啓,闕內所用鉛丸,軍器寺進排,而貢物凋弊,無路辦出,餘丁木十五同,移用,何如?上曰,依爲之。備局謄錄
上在昌德宮。停常參·經筵。
府前啓。答曰,不允。
院啓,答曰,不允。遞差事及下諭事。依啓。內下記草
政院,以義禁府言啓曰,弑夫罪人春代,旣已承服正刑,破家瀦澤,降其邑號,罷其守令,子息爲奴等事,令各該司依律文施行之意,捧承傳,何如?傳曰,允。禁府謄錄
吏曹判書洪命夏上疏。入啓。答曰,卿其勿辭,從速察職。
上在昌德宮。停常參·經筵。
藥房都提調左議政元斗杓,左承旨權坽啓曰,伏未審數日來,聖候調攝,何如?再昨登對時,仰聽玉音,猶未淸亮,咽喉不安之氣,或未盡平復而然耶?臣等不無憂慮,敢來問安。答曰,知道。失音頗甚,咽喉有時微痛矣。藥房日記。
府前啓,答曰,不允。遞差事,依啓。
兵曹判書金佐明上疏。入啓。答曰,卿其勿辭察職。
吏曹判書洪命夏上疏。入啓。答曰,卿其勿辭察職。
右議政鄭維城上疏。入啓。答曰,從速入來,安心調理。竝內下記草
有政。以吳斗寅爲副修撰,盧文漢爲密陽府使,李殷相爲大司諫,金世鼎爲盈德縣令,朴之墉爲金海府使,曺挺融爲禮曹正郞,申厚載爲典籍,實錄廳謄錄官陞敍事承傳,南宮鈺爲慈仁縣監。
上在昌德宮。停常參·經筵。
卯時辰時,日暈。夜一更,月入畢〈星下〉。內下日記
府前啓,鳳山郡守吳熽遞差事,慶翔龍事。答曰,不允。慶翔龍事,依啓。
院啓,又啓曰,請副司直柳俊昌罷職不敍,諉以酒失,置而不問,請其時憲府之官竝罷職。答曰,不允。末端兩款事,依啓。
玉堂書啓,答曰,覽箚已悉,而語意勤懇,誠忠可觀。予當存心而惕勵,爾等勿以塞責而遺本志也。
右議政鄭維城疏批答。缺傳曰,遣承旨敦諭。內下記草
上在昌德宮。停常參·經筵。
藥房都提調左議政元斗杓,副提調行都承旨南龍翼啓曰,伏未審數日來,聖候調攝,何如?失音與咽喉不安之氣,尙爾無減乎?再昨問安之批,有頗甚微痛之敎,臣等憂慮未弛,敢來問安。答曰,知道。咽喉微痛之氣稍減,而失音之候愈甚矣。藥房日記
傳曰,史官二員待命,騎馬六匹立之。宗廟·永寧殿內摘奸。內下記草
上在昌德宮。停常參·經筵。
自卯時至酉時,四方昏蒙,若下塵。
宗廟春享大祭。內下日記
傳曰,今下弓矢,阿吾地萬戶朴厚騫處,給送。
右議政鄭維城疏。答曰,省疏具悉卿懇。從速入來,安心調理。
兵曹判書金佐明,吏曹判書洪命夏上疏。入啓。答曰,卿其安心勿辭,從速察職。
大司諫李殷相上疏。入啓。答曰,爾其勿辭察職。內下記草
有政。以洪萬容爲正言,工曹正郞柳頲,兼春秋館記注官,禮曹佐郞尹遇丁,兵曹佐郞李世華,兼春秋館記事官,李有相爲副校理,趙汝秀爲順天縣監,宋時喆爲掌令,鄭晳爲司諫,鄭萬和爲兵曹參知,禹昌績爲兵曹佐郞,鄭德謙爲監察,各司久任官員,兵曹佐郞尹深,漢城府判官李仁□,承文院判校李枝茂,司䆃寺主簿尹善得,惠民署主簿張忠侃。
上在昌德宮。停常參·經筵。
未時,下雪雨雹。內下日記
院啓,答曰,不允。處置事,獻納李翊出仕事依啓。
府啓,答曰,不允。處置事,掌令宋時喆出仕事依啓。
右議政鄭維城上疏。答曰,省疏具悉卿懇。已諭予意於前後之批矣,又何多誥?勿爲控辭,從速入來,以副上下之望。內下記草
院啓。以義禁府言啓曰,溫陽殿牌偸出罪人生伊,今已拿來,事係犯逆,依法例推鞫之意,敢啓。傳曰,知道。
政院啓曰,以義禁府草記,罪人生伊,推鞫事,命下矣。推鞫廳,排設於何處乎?敢稟。傳曰,本府爲之。禁府謄錄
上在昌德宮。停常參·經筵。
自未時至申時,日暈。夜四更,月暈左珥。五更,月暈。內下日記
傳曰,今下弓矢,永宗萬戶南得華處給送。
右議政鄭維城上疏。入啓。答曰,從速入來,安心調理。
開城府居生員金尙絅等三十二人上疏。入啓。答曰,已諭于館學儒生之批矣。
府啓,答曰,不允。末端事,依啓。院啓。答曰,亟停勿煩。內下記草
政院,以義禁府言啓曰,罪人生伊,旣已承服正刑,依律文緣坐,妻子爲奴,籍沒家産,破家瀦澤,罷其守令,降其邑號等事,令各該司,捧承傳擧行,何如?傳曰,依啓。
傳〈曰〉,定配罪人金謹行放送。禁府謄錄
上在昌德宮。停常參·經筵。
辰時,日暈左珥。午時,日暈。夜自一更至三更,月暈。
仁獻王后忌辰齋戒。內下日記
藥房都提調元斗杓,副提調南龍翼啓曰,春寒尙峭,伏未審近日,聖候調攝,何如?失音之候,加減,亦何如?臣等不無憂慮,敢來問安。答曰,知道。失音·咽喉等症,無加無減,彌留至此,言語食飮,艱苦頗甚矣。又啓曰,臣等卽伏承問安之批,有失音·咽喉等症,無加無減,彌留至此,言語食飮,艱苦頗甚矣之敎,不勝憂慮。與諸御醫商議,則皆以爲,加減涼膈散,加玄蔘一錢,黃連酒炒·牛蒡子炒硏·防風各七分,天門冬一錢半,連進五六貼,以瀉心肺之熱,自當收效,且一日再進宜當云。此藥五貼,卽爲劑入,何如?答曰,知道。藥房日記
傳曰,今聞寅平尉山所,役已疊矣,不可無顧見之事,擔持與役軍,參酌量宜題給事,卽爲分付京畿監司。
右議政鄭維城上疏。答曰,省疏具悉卿懇。予之辭意,亦已竭矣,夫復何言?從速入來,安心調理,以副渴望。內下記草
上在昌德宮。停常參·經筵。
自辰時,雨終日。夜五更,雷。內下日記
仁獻王后忌辰。
院啓,答曰,依啓。正言洪萬容出仕事
上在昌德宮。停常參·經筵。
夜五更,月暈左珥。內下日記
傳曰,今下弓矢,楸坡萬戶姜瓊立〈處〉給送。內下記草
藥房都提調左議政元斗杓,提調兵曹判書金佐明,副提調行都承旨南龍翼啓曰,伏未審數日來,聖候調攝,何如?再昨劑入湯劑,已進幾貼,而咽喉不安與失音之候,尙爾無減乎?臣等憂慮未弛,敢來問安。答曰,知道。咽喉微痛之氣無減,而失音之候稍減矣。藥房日記
府啓。答曰,不允。
府箚。答曰,不允。誡誨之事,辭意切實,可不留心而服膺焉。畿甸春收米量減事,當令廟堂議處焉。且非本府所發之論等語,似非予下字之意,後日當面諭焉。
院啓。答曰,不允。末端事,兩西官軍蠲役變通依啓。
開城府生員金尙絅等三十二人上疏。入啓。答曰,爾等勿爲煩瀆,退修學業。
右議政鄭維城上疏。入啓。答曰,從速入來,安心調理。內下記草
有政。以李夏爲京畿都事,安宗悌爲知禮縣監,安㙫爲玉果縣監,洪瑑爲驪州牧使,趙遠期爲兵曹佐郞,林一儒爲戶曹佐郞,李袗爲大司諫,李徽祚爲軍器僉正,鄭河爲禁府都事,崔孝騫爲安山縣監,趙億爲司宰主簿,許欽爲瓦署別提,李碩揆爲丹城縣監,李殷相爲兵曹參議,任義伯爲漢城左尹,元格爲監察,李有淐爲右通禮,姜瑜爲黃海監司,承旨望單子落點,李殷相,左副李殷相,右副鄭榏,各司久任官員四,司評李德益,司評李,軍資判官鄭始昌,軍器判官李時彬·安德文,高敎養官李慶承·咸定永,敎養官金弘一,江邊等敎養官金應亨,平安道檢律高復一,漢江渡丞林茂生,竝單付。司宰僉正南斗極,繕工僉正兪汝諧,相換,兼春秋記注官李有相,與記事官李翊相,兄弟相避,記注官減下。吏曹望單
上在昌德宮。停常參·經筵。
右議政鄭維城疏。答曰,云云。已諭予意矣,從速入來,安心調理。內下記草
承旨三員,持公事入侍。內下日記
刑曹啓目。答曰,李中建乙良,定配罪人逃來京中事姑爲堅守,令本道査覈啓聞後處置。內下記草
上在昌德宮。停常參·經筵。
夜二更三更,月暈。四更五更,暈上有冠,色內赤外靑。內下日記
藥房都提調左議政元斗杓,提調兵曹判書金佐明,副提調行都承旨南龍翼啓曰,春寒未解,出御便殿,引接移時,伏未審夜來,聖候調攝,何如?湯劑今已盡御,而失音之候,視前,亦何如?臣等不無憂慮,敢來問安。答曰,知道。與昨無異矣。藥房日記
傳曰,今下弓矢,茄乙坡知僉使劉廷烈〈處〉給送。
府前啓。答曰,勿煩。院啓。前啓及金海府使安鏡拿問事答曰,勿煩。
刑曹啓目。答曰,廳上差備官乙良,除徒爲旀,其時監察乙良,推考爲乎矣。其時試官之不責監察,亦甚不當爲置,推考,可也。
兵曹粘目。答曰,爲兵使而不念軍政,朝家委送之意,安在?事極痛駭。拿問定罪,以爲懲一勵百之地。內下記草
政院,以備邊司言啓曰,以憲府箚子,畿甸春收米量減事,當令廟堂議處事,命下矣。近年以來,每因農事不實,議減收米,有若年例之事,今又減捧,事體未妥,而方有量田之擧,民間所費,亦甚非細。臣等相議,欲爲稟定矣,憲府陳箚之意,又如此。京畿春等收米八斗內,減其二斗似當,以此意分付該廳,何如?備局謄錄
開城府生員金尙絅等三十二人上疏。入啓。答曰,爾等勿爲煩瀆。
右議政鄭維城疏。答曰,省疏具悉卿懇。卿之固辭至此,而予之不得允從,決矣。復何多誥?安心勿辭,從速入來,臥閤論道,以副上下之望。
右贊成宋時烈,行副護軍宋浚吉等聯名上疏。答曰,一覽卿等之疏辭,誠意藹然,誡誨懃懇,不翅若尋常章疏之比。予雖不敏,可不書紳而服膺焉?且春日漸和,予疾少間,開筵一款,自可循行,而至於開陳古聖之訓,如非卿等難任此義,何惜乎一幡然,而不之恤乎?風和日暖,舍今日而更待何時?以予不足與有爲則已,不然,奚爲而堅持遐心,若是不改耶?此誠誠意已不孚,知心猶未盡也,予竊歎慨,深愧於古人矣。卿等體此如渴之誠,速圖幡然之意,趁此作行,以副企望。且湖南大同收米量減一款,當議于廟堂處之,卿等安心勿辭,從速上來,毋負渴望。內下記草
有政。以閔熙爲右副承旨,禹昌績爲黃海都事,鄭榏爲兵曹參知,朴世橋爲工曹正郞,李敏迪爲舍人,尹衡聖爲工曹佐郞,許纘爲禁府都事,崔爲禁府都事,朴安悌爲兵曹參議,朴世堅爲直講,金徽爲漢城左尹,任義伯爲右尹,典涓司直長李承善,奉事楊三輝,參奉金大一,內需司典需朴良臣,副典需崔應亮,典會任成國,典穀李有點,典貨朴義男·朴敏,掖庭署司謁門得三,司鑰千三重,副司鑰李之元,司案金忠輔·卞澤壽,副司案金胤宗·愼果·車應浩·愼禽·李孝生,司案韓尙裕,副司案許誠。竝單付
上在昌德宮。停常參·經筵。
院前啓。答曰,毋庸瀆擾。府前啓。答曰,毋庸瀆擾。
右議政鄭維城上疏。入啓。答曰,從速入來,安心調理。內下記草
上在昌德宮。停常參·經筵。
院前啓,答曰,不允。
右議政鄭維城疏。批答。缺傳曰,遣承旨敦諭。內下記草
政院,以備邊司言啓曰,以右贊成宋時烈,行護軍宋浚吉等上疏,湖南大同收米量減一款,當議于廟堂〈議〉處之事,命下矣。臣等會坐本司,相與論難,而論議不一,後日登對時,面稟定奪,何如?答曰,知道。
又以備邊司言啓曰,中江開市,例在於二月十五日,依前商賈,豫爲整齊,多持物貨,及期入送,俾無埋沒之弊事。兩西監司及開城留守處,知委擧行,何如?答曰,允。備局謄錄
上在昌德宮。停常參·經筵。
藥房都提調左議政元斗杓,提調兵曹判書金佐明,左副承旨李殷相啓曰,伏未審近來,聖候調攝,何如?失音之候,亦何如?臣等不無憂慮,敢來問安。答曰,知道。症候當言于醫官矣。
又啓曰,卽伏聞醫官等處,有議藥受鍼之敎,仍與諸御醫商議,則皆以爲,微感汗解後,餘煩之候,猶未盡祛,左邊眼胞微浮,內外眥亦紅爛,上唇又有浮氣,而藥則加減涼膈散,加麥門冬一錢,黃連酒炒七分,連進二貼,以瀉其煩熱,而受鍼吉日,卽令鍼醫,依方推擇,則今二十二日平吉,二十五日最吉,二十一日·三日·四日,皆有拘忌云。加減涼膈散,卽當劑入,而受鍼之日,兩日中以何日爲定乎?敢稟。答曰,知道。以二十二日爲之,可也。藥房日記
右參贊洪重普,都承旨南龍翼上疏。入啓。答曰,卿其勿辭察職。
戶曹參議金始振上疏。入啓。答曰,爾其勿辭往來。
黃海監司姜瑜上疏。入啓。答曰,卿其勿辭,速往欽哉。內下記草
上在昌德宮。停常參·經筵。
府啓,答曰,不允。趙汝秀遞差事。依啓。院前啓,答曰,毋庸堅執。
都承旨權堣上疏。入啓。答曰,卿其勿辭,從速察職。
護軍李惟泰上疏。答曰,爾旣上來,職之緊歇,何用相持?所辭之職,當勉副矣。爾其勿辭,從速入來。
傳曰,前參議李惟泰,旣已遞職矣,口傳付軍職。內下記草
有政。以洪萬容爲兵曹佐郞,吳斗寅爲執義,宋之濂爲引儀,趙嗣文爲禁府都事,李鳳齡爲祥原郡守,吳挺桂爲刑曹佐郞,承文博士金,兼春秋館記注官禹昌績,竝單付。權諿爲司䆃正,朴承健爲掌令,元萬石爲刑曹參議,宗簿正閔點,淑寧翁主嘉禮時,都廳加資事,承傳,趙見素爲求禮縣監,南九萬爲應敎,閔重魯爲兼大同察訪,李有相爲正言,沈梓爲持平,鄭榏爲左副承旨,安後說爲同副承旨,權堣爲都承旨,左承旨李殷相,右承旨閔熙,右副李延年。
上在昌德宮。停常參·經筵。
藥房都提調左議政元斗杓,提調兵曹判書金佐明,副提調行都承旨權堣啓曰,伏未審數日來,聖候調攝,何如?失音與眼胞上唇微浮,內外眥赤爛之氣,視前加減,亦何如?今日當爲受鍼,而時刻則定於巳正,鍼穴則入診後議穴,仍爲受鍼似當,臣等敢來問安,竝此仰稟。藥房日記答曰,知道。
傳曰,今下弓矢,釜山僉使李竚處給送。
右議政鄭維城疏。答曰,安心調理。
吏曹參判朴長遠上疏。入啓。答曰,卿其勿辭察職。
忠淸道幼學柳沆等七十三人上疏。入啓。答曰,已諭于館學儒生之批矣。記草
受鍼入侍時,都提調元斗杓,提調金佐明,副提調權堣,史官三員,醫官鄭後啓·趙徵奎,執鍼尹後益,點穴崔有泰。受鍼穴處,面部,迎香,左右穴,手部,合谷·尺澤,竝右邊,足部,內庭·絶骨·大衝,竝右邊。
受鍼後,朝廷二品以上·三司長官·藥房·政院·玉堂問安。答曰,知道。藥房日記內下日記
藥房又啓曰,臣等退與諸御醫商議,則皆以爲,自上左眼之胞微浮,白睛赤氣等症,皆由於肝經之熱上升而然。加入四物湯,去本方熟地黃,代乾地黃酒炒,連進四五貼宜當云。此藥三貼,爲先劑入,何如?答曰,依啓。
醫官鄭後啓·趙徵奎·柳德澤·金藎誠·金尙誠·尹後益·崔有泰·辛德淸·尹弘任·朴頵·南應琛·朴升馨·朴生榮·權愉·金立誠·崔興勃·邊永淸·崔聖任·柳諶·金慶華·李東馨·李術迹·崔迪·趙宗式·金顮·金有鉉,問安。答曰,知道。藥房日記
上在昌德宮。停常參·經筵。
夜一二更,艮方·東方·南方,有氣如火光。五更,月暈,回木星。內下日記
府前啓。答曰,不允。院前啓。答曰,不允。內下記草
藥房都提調元斗杓,提調金佐明,副提調權堣啓曰,伏未審受鍼後,夜來聖候調攝,何如?眼胞上唇微浮,內外眥赤氣,視昨加減,亦何如?今日當爲受鍼,時刻,依昨日定於巳正乎?臣等敢來問安,竝此仰稟。答曰,知道。醫官問安。答曰,知道。藥房日記
受鍼入侍時,都提調元斗杓,提調金佐明,副提調權堣,史官三員,醫官鄭後啓·趙徵奎·尹後益執鍼,崔有泰點穴。受鍼穴處,面部,迎香·絲竹空,竝左右穴,手部,合谷·尺澤,竝右邊,足部,內庭·絶骨·大沖,竝右邊。
政院·玉堂·藥房·二品以上·三司長官問安。答曰,知道。醫官鄭後啓等問安。答曰,知道。藥房日記內下日記
上在昌德宮。停常參·經筵。
院前啓,答曰,亟停勿煩。府啓,答曰,不允。出仕事,依啓。
戶曹判書鄭致和上疏。答曰,卿其勿辭,從速察職。
右議政鄭維城疏。答曰,云云。安心調理。
忠淸道儒生柳沆等上疏。答曰,勿爲煩瀆。內下記草
藥房都提調元斗杓,提調金佐明,副提調權堣啓曰,連日受鍼,伏未審夜來,聖候調攝,何如?眼胞微浮,內外眥赤氣等症,有漸減之效乎?今日亦當受鍼,時刻則依昨定於巳正乎?臣等敢來問安,竝此仰稟。答曰,知道。醫官鄭後啓等問安。答曰,知道。藥院日記
巳時受鍼入侍時,藥房都提調元斗杓,提調金佐明,副提調權堣,史官三員,醫官鄭後啓·趙徵奎·尹後益執鍼,崔有泰點穴。受鍼穴處,面部,迎香·絲竹空,竝左右穴手部,合谷·尺澤,竝右邊足部,內庭·絶骨·大沖。竝右邊
受鍼後,藥房問安。答曰,知道。醫官鄭後啓等問安。答曰,知道。內下日記藥房日記
傳曰,右議政鄭維城家,遣趙徵奎看病。
趙徵奎書啓,右議政鄭維城症勢看審,則歲前感冒之餘,症勢少無蘇醒,咳喘達夜不止,若有惡心,則卽有惡心嘔吐之症,此乃脾肺之虛也。六君子湯,加黃芩酒炒·黃連酒炒各一錢,神曲·砂仁各七分,竹茹三分,連用十五貼,一以補元氣,一以治咳喘宜當之意,詮次啓達。答曰,此藥材竝送之。藥房日記
上在昌德宮。停常參·經筵。
夜二更,東方有氣如火光。五更,有氣如火光。
下直,益山營將金重明。內下日記
院啓。答曰,不允。遞差事,司諫鄭晳依啓。府啓,答曰,不允。
忠淸道儒生柳沆等疏。答曰,爾等勿事瀆擾,退修學業。
刑曹判書許積掃墳呈辭。傳曰,給由馬。內下記草
〈藥房〉都提調元斗杓,提調金佐明,副提調權堣啓曰,三日連次受鍼,伏未審夜來,聖候調攝,何如?眼胞微浮,內外眥赤氣,視昨漸次消減乎?臣等憂慮未弛,敢來問安。答曰,知道。醫官鄭後啓等問安。答曰,知道。藥房日記
上在昌德宮。停常參·經筵。
院啓,前啓及尙衣別提金悌健遞差事答曰,毋庸瀆擾。府啓。答曰,毋庸瀆擾。
刑曹判書許積上疏。答曰,省疏具悉卿懇。意非偶然,卿其安心,勿辭往來。
禮曹判書金壽恒疏。答曰,卿其勿辭。調理察職。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?受鍼後諸症,日漸有減乎?臣等憂慮未弛,敢來問安。答曰,知道。眼澁之氣,比初稍勝矣。藥房日記
政院,以備邊司言啓曰,北兵使朴敬祉,前任統制使時,分養馬一匹瘦瘠,全南左水使兪椗,分養馬一匹瘦瘠,以前例言之,應爲降資,而降資則兩人皆當遞任。東萊府使李星徵,前任綾州時,分養馬三匹故失,應爲罷職,而閫帥及邊徼緊任,則或有變通之事。朴敬祉等,依堂下守令用罰之規,竝令該寺,從輕重越其祿俸,何如?答曰,允。備局謄錄
上在昌德宮。停常參·經筵。
夜三更四更,艮方·巽方,有氣如火光。內下日記
院啓。答曰,不允。處置事,依啓。
右議政鄭維城鍼灸呈辭。答曰,給由。內下記草
傳于政院曰,右議政鄭維城家,遣內醫看病。
醫官金立誠書啓,右議政鄭維城病症看審,則以年衰宿病之人,歲前感寒,和解之後,咳嗽喘急,雖似差減,而惡心嘔吐,腹中憒亂,上下唇吻,氣血俱虛,飮啖言語,顯有艱澁不利之症。前頭慮有風痺之患,故時方中脘施灸,或爛臍計料,前日看病時,啓下湯藥加入六君子湯十五貼,亦爲逐日煎服,而此藥十五貼,難以快收其效,十五貼連次加用,宜當云云。答曰,此藥材竝送之。藥房日記
戶曹判書鄭致和上疏。答曰,云云。卿其勿辭,從速察職。
忠淸道幼學柳沆等上疏。入啓。答曰,爾等勿煩。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?今日受鍼,何以爲之乎?臣等敢來問安,竝此仰稟。答曰,知道。受鍼則明日爲之,可也。藥房日記
有政。以李湜爲尙瑞副直長,金興祉爲楊口縣監,李萬最爲昌陵參奉,閔維重爲副校理,兪柲爲司評,鄭晳爲修撰,金濬爲典籍,黃震耉爲假監役,吳尙爲兼三道海運判官,李行進爲禮曹參判,李程爲司諫,丁昌燾爲北靑判官,兪棨爲兼大司成,徐必遠爲兵曹參知,尹世章爲歸厚別提,淑寧翁主嘉禮時監役官陞敍事,承傳,卞榥爲順天縣監,李爲靑山縣監,南龍翼爲兼同義禁,尹絳爲判尹,各司久任官員四,工曹正郞柳頲,工曹佐郞尹衡聖,內贍主簿沈若溟,濟用直長鄭時亨,奉常直長金,校書博士金時輝,承文正字金璁。竝單付
上在昌德宮。停常參·經筵。
自卯時至未時,日暈。初昏,雨達夜。內下日記
府前啓。答曰,不允。院前啓。答曰,不允。
領議政鄭太和箚〈子〉。答曰,省箚具悉卿懇。卿其安心勿辭,亦勿待罪。因傳曰,遣趙徵奎看病。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?今日當爲受鍼,時刻則依前定於巳正乎?臣等憂慮未弛,敢來問安,竝此仰稟。答曰,知道。
巳正受鍼。入侍,都提調元斗杓,提調金佐明,副提調權堣,史官三員,醫官鄭後啓·趙徵奎·尹後益執鍼,崔有泰點穴。受鍼穴處,上同。受鍼後,藥房問安。答曰,知道。醫官鄭後啓等問安。答曰,知道。內下日記藥房日記
趙徵奎書啓,領議政鄭太和病症看審,則遠路行役之餘,連遭切迫之喪,行素過多,以致內傷,冒寒供仕,不得休息。今有眩暈昏仆之症,詳察其脈度,則熱勢頗盛,惟思冷漿,從前有左邊,麻木不仁之症,多服二四湯,得見藥效。卽今又有左邊麻木之漸,根源深重,固非一朝一夕,所可服藥責效者,先用加減涼膈散四五貼,以治其虛熱,繼以加黃連·黃芩·羌活·防風各七分,二四湯久久連用,以治左邊麻木之症,宜當云云。答曰,此藥材及二四湯二十貼材,竝送之。藥房日記
上在昌德宮。停常參·經筵。
終日雨。內下日記
院前啓,答曰,毋庸堅執。
忠淸監司李弘淵疏。答曰,云云。不必多誥,卿其勿辭,速往欽哉。
傳曰,前郡守尹後益,僉知除授,無闕則作闕差除。
慶尙監司李尙眞上疏。答曰,省疏具悉卿懇。宜遵前旨,毋曠職事。
大司憲兪棨疏。答曰,云云。卿其勿辭,從速察職。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?雨勢不霽,日氣沈濕,今日受鍼,何以爲之乎?臣等敢來問安,竝此仰稟。答曰,知道。今日日氣陰濕,受鍼,明日爲之,可也。醫官鄭後啓等問安。答曰,知道。藥房日記內下記草
有政。以金徽爲觀象監提調,李穉爲戶曹正郞,朴世柱爲繕工假監役,李爲仁川府使,尹遇丁爲兵曹佐郞,李柙爲兼三道海運判官,洪受河爲繕工監役,李秞爲掌令,兪瑒爲禮曹參議,鄭河爲宗簿主簿,吳尙爲正言,李震夏爲直講,趙遠期爲平安都事,李廷夔爲吏曹參議,朴承健爲宗簿正,李尙達爲活人別提,尹塏爲司僕正,金宇亨爲副修撰,李英馦爲保安察訪。
上在昌德宮。停常參·經筵。
宣祖大王忌辰齋戒。
傳曰,史官一員待命,騎馬三匹立之,穆陵忌辰祭摘奸。內下記草
藥房都提調元斗杓,提調金佐明,右承旨閔熙啓曰,伏未審夜來,聖候調攝,何如?雨勢雖歇,日氣陰濕,且是晦忌,今日受鍼,何以爲之乎?臣等敢來問安,竝此仰稟。答曰,知道。今日受鍼爲之,可也。
巳正受鍼。入侍,都提調元斗杓,提調金佐明,醫官鄭後啓·趙徵奎·尹後益執鍼,崔有泰點穴。受鍼穴,面部,迎香·攢竹,竝左右穴,手部,合谷·尺澤,竝右邊,足部,三里,左右穴,絶骨·大沖,竝右邊。
受鍼後,藥房·政院·玉堂·朝廷問安。答曰,知道。醫官鄭後啓等問安。答曰,知道。郞廳金廷鳳校正。郞廳南德老書。
上在昌德宮。停常參·經筵。
卯時辰時,日暈兩珥。巳時,日暈兩珥,暈上有冠,色內赤外靑。午時,日暈。未時,日暈兩珥。申時,日暈。
仁祖大王忌辰。
藥房都提調元斗杓,提調金佐明,副提調權堣啓曰,伏未審夜來,聖候調攝,何如?今日當爲受鍼,時刻則依前定於巳正乎?臣等敢來問安,竝此仰稟。答曰,知道。醫官鄭後啓等問安。答曰,知道。
巳正受鍼。入侍,藥房都提調元斗杓,提調金佐明,副提調權堣,醫官鄭後啓·趙徵奎·尹後益執鍼,崔有泰點穴。受鍼穴,面部,迎香·攢竹,竝左右穴手部,合谷·尺澤,竝右邊足部,三里,左右穴絶骨·大沖。竝右邊受鍼後,藥房問安。答曰,知道。醫官鄭後啓等問安。答曰,知道。
上在昌德宮。停常參·經筵。
下直,平安監司鄭知和。
傳曰,今下弓矢,將軍坡萬戶黃得秋〈處〉給送。
院啓。答曰,不允。下諭事,正言吳尙依啓。府啓。答曰,勿煩。
吏曹參判朴長遠上疏。入啓。答曰,疏上不必煩瀆。卿其勿辭,從速察職。
領議政鄭太和初度呈辭。答曰,安心調理。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?今日受鍼,亦依前時刻爲之乎?臣等敢來問安,竝此仰稟。答曰,知道。醫官鄭後啓等問安。答曰,知道。
巳正受鍼。入侍,藥房都提調元斗杓,提調金佐明,副提調權堣,醫官上同,受鍼穴處上同。
受鍼後,藥房問安。答曰,知道。醫官問安,答曰,知道。藥房日記內下記草
政院,以備邊司言啓曰,各道束伍軍闕額,因歲飢流離,未還者頗多,一時充定,則不無民間騷屑之弊,故一半則上年十一月內,一半則今春操前充定,開錄成冊,上送本司事,啓下分付矣。慶尙前左兵使金鏡,過限久不擧行,本司請罷之啓,至有兵使拿問之命矣。今又全南道成冊,尙未上來,臣等疑其新舊兵使交遞之際,有此遲緩之弊,取考該曹兵使望單子,則新兵使差出,在於十月十五日,辭朝在於十二月初三日,而前兵使朴以㫥,瓜滿遞職,未及交代之前,仍爲行公,自有朝家通行法例。以此觀之,充定成冊,過限不送之責,在於朴以㫥,而但其罪,與金鏡之在任,公然不擧行有間,亦不可全然置之,以壞軍政。朴以㫥,罷職,何如?答曰,允。備局謄錄
上在昌德宮。停常參·經筵。
夜一更二更,東方·南方,有氣如火光。三更四更,南方,有氣如火光。內下日記
傳曰,今下弓矢,別害僉使李時諿,訓戎僉使洪餘吉,豐山萬戶安忠善,仇寧萬戶李濟大處給送。
院啓。答曰,不允。遞差事。司諫李程依啓。府前啓,答曰,不允。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝何如?臣等憂慮未弛,敢來問安。答曰,知道。藥房日記
以賓廳坐起進不進單子,傳曰,初六日使之開坐事,分付。
政院,以備邊司言啓曰,副護軍趙復陽,本司堂上差下,仍察有司之任,何如?答曰,依啓。
又以備邊司言啓曰,禮曹啓辭,前頭陳賀兼謝恩使行表文方物,以尊崇·進賀及賜物謝恩,兩起磨鍊,而取考承文院表咨謄錄,則曾在癸巳年,以平安道越境採蔘人等赦宥事,因刑部回咨,謝恩表文方物,順付使臣之行矣。上年義卅犯越人等赦宥之事,旣有禮部回咨,則似當依癸巳年例,有謝恩之擧,令廟堂稟處,何如?傳曰,允事,命下矣。癸巳年前例如此,依禮曹啓辭施行之意,分付該曹·該院,何如?答曰,允。備局謄錄
上在昌德宮。停常參·經筵。
巳時午時,日暈。夜一更,東方·南方,有氣如火方。二更至四更,南方,有氣如火光。
大殿誕日陳賀,以權停禮擧行。內下日記
政院·玉堂·二品以上·兩司長官問安。答曰,知道。內下日記
藥房都提調元斗杓,提調金佐明,副提調權堣口傳問安。答曰,知道。醫官鄭後啓等問安。答曰,知道。藥房日記
府前啓。答曰,亟停勿煩。院前啓。答曰,亟停勿煩。內下記草
上在昌德宮。停常參·經筵。
自辰時至申時,日暈。酉時,白雲一道如氣,起自坤方,直指艮方,長竟天,廣尺許,良久乃滅。內下日記
院前啓。答曰,不允。府前啓。答曰,不允。內下記草
藥房都提調元斗杓,提調金佐明,副提調權堣啓曰,春寒猶峭,伏未審夜來,聖候調攝,何如?左邊眼胞微浮,白睛赤氣,日漸消散否乎?臣等憂慮未弛,敢來問安。啓曰,知道。眼澁之症,彌留至此,明日爲始,受鍼更加四五度,可也。藥房日記
領議政鄭太和再度呈辭。答曰,安心調理。
咸鏡道幼學韓晉遠等九人上疏。答曰,已諭于館學儒生之批矣。內下記草
上在昌德宮。停常參·經筵。
藥房都提調元斗杓,提調金佐明,副提調權堣啓曰,春寒如臘,伏未審夜來,聖候調攝,何如?今日受鍼之時,依前定於巳正乎?臣等敢來問安,竝此仰稟。答曰,知道。春日猝寒,脫着失宜,又有外感之候,今日受鍼,姑爲退定,可也。
又啓曰,卽伏承問安之批,有外感之敎,與諸御醫商議,則皆以爲,小柴胡湯,加黃連酒炒·山梔炒各七分,蘇葉·荊芥·乾葛各一錢,連進三貼,趁卽和解宜當云。此藥三貼,卽爲劑入,何如?答曰,知道。藥房日記內下記草
前縣監河弘度上疏。入啓。答曰,爾以草野之士,陳誡勤懇,語意切實,惓惓之誠,深用嘉歎,可不留心焉。爾其勿待罪。內下記草
上在昌德宮。停常參·經筵。
院啓。答曰,不允。內司該官,令該曹囚禁,査覈曲折後處置,出仕事。大諫李袗依啓。
領議政鄭太和三度呈辭,答曰,安心調理。
全南道進士韓養吾等三百四十八人上疏。答曰,云云。已諭于館學儒生之批矣。
咸鏡道幼學韓晉遠等上疏。答曰,云云,勿爲來煩。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?昨入湯劑,已爲進御,而猶未和解乎?臣等憂慮未弛,敢來問安。答曰,知道。藥房日記內下記草
有政。以宋時喆爲獻納,以李光稷爲兼三道海運判官,閔維重爲吏曹正郞,李壽徵爲社稷參奉,洪宇遠爲掌令,金益煉爲典獄參奉,李克誠爲密陽府使,金厦樑爲鳳山郡守,李時淵爲造紙別提,鄭載厚爲刑曹佐郞,南天漢爲淸道郡守,韓後相爲禁府都事,申厚載爲禮曹佐郞,李端夏爲兵曹正郞,李翊爲副校理,戶曹佐郞魚震翼,禮曹佐郞申厚載,竝單付,兼春秋館記事官。吏曹望單
上在昌德宮。停常參·經筵。
夜一更,月入東井星。
傳曰,史官一員待命,騎馬三匹立之,社稷祭內摘奸。內下記草
藥房都提調元斗杓,副提調權堣啓曰,伏未審夜來,聖候調攝,何如?湯劑已進幾貼,而外感之候,猶未快解乎?臣等憂慮未弛,敢來問安。答曰,知道。與昨稍減矣。藥房日記
江原道幼學元錫珩上疏。入啓。答曰,所進御筆,敬奉欽玩,深嘉爾爲國之誠。
傳曰,此人敢進御筆,其誠可觀,令該曹相當職除授,以示予嘉悅之意。內下記草
上在昌德宮。停常參·經筵。
夜自一更至四更,月暈。
藥房都提調元斗杓,提調金佐明,副提調權堣啓曰,春寒未解,伏未審聖候調攝,何如,和解之後,別無餘煩之候耶?臣等憂慮未弛,敢來問安。答曰,知道。頗有煩熱之候矣。
藥房再啓曰,卽伏承問安之批,有頗有煩熱之候矣之敎,仍與諸御醫商議,則皆以爲,此是感冒汗解後虛煩之例症,加減涼膈散,加麥門冬一錢,黃連酒炒·知毋酒炒各七分,生地黃一錢半,連進三貼宜當云,此藥卽爲劑入,何如?答曰,知道。
申時,差備招鄭後啓,傳曰,左手外側腕骨穴間,猝生少癤,形如榛子大,似是毒腫,此意言于提調,聚會諸醫,以議治療之方。
都提調元斗杓,提調金佐明,副提調權堣啓曰,卽伏聞鄭後啓處下問之敎,左手外關腕骨穴處,有小癤,仍與諸醫商議,則皆以爲,入侍診察,可知其症情云。卽與鄭後啓·尹後益·崔有泰及解脈者李祉述·孫承孝等,入侍診候,議定鍼藥,何如?答曰,治小癤,似不可少弛,症候詳言于醫官矣,議定後入侍,可也。
傳曰,醫官只四員入侍。
都提調元斗杓,提調金佐明,副提調權堣,醫官鄭後啓·尹後益·崔有泰·孫承孝入侍,當處受灸四七壯。
傳曰,鄭後啓·尹後益別入直。
受灸時,都提調,以承傳色口傳啓曰,今日提調一人直宿之意,敢啓。答曰,不至大段,勿爲直宿。藥房日記
政院·玉堂·朝廷·三司長官問安。內下日記領議政鄭太和四度呈辭。答曰,安心調理。
玉堂箚子。答曰,依啓。內下記草
上在昌德宮。停常參·經筵。
卯時,日暈右珥,暈上有冠,色內赤外靑。自辰時至申時,日暈。內下日記
藥房都提調元斗杓,提調金佐明,副提調權堣啓曰,伏未審夜來,受灸後氣候何如?今日趁早入診,或議藥,或加灸,或鍼不病邊,臣等憂慮之至,敢來問安,竝此仰稟。答曰,知道。
都提調元斗杓,提調金佐明,副提調權堣,史官三員,醫官鄭後啓·趙徵奎·尹後益·崔有泰·孫承孝入侍。當處受灸二七壯。受灸後,藥房問安。答曰,知道。醫官鄭後啓等問安。答曰,知道。藥房日記
玉堂箚子。答曰,不允。末端事,知道。
禮曹草記。答曰,以開月初旬間,定於獻陵,可也。
咸鏡道幼學韓晉遠等疏。答曰,云云,爾等勿事瀆擾,退修學業。
全南道儒生韓養吾等疏。答曰,省疏具悉。爾等勿爲來煩。以上內下記草
上在昌德宮。停常參·經筵。
院前啓。答曰,已諭,勿煩。府啓。答曰,不允。下諭事,依啓。
領議政鄭太和五度呈辭。答曰,安心調理。
全南道儒生韓養吾等疏。答曰,已諭,勿煩。記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?受灸處差歇,而別無煩熱之候乎?臣等憂慮未弛,敢來問安。答曰,知道。症候已言于醫官矣。醫官鄭後啓等問安。答曰,知道。藥房日記
有政。以金澄爲兵曹正郞,李有相爲副校理,韓友琦爲靈岩郡守,金佐明爲繕工提調,尹深爲持平,兪棨爲兼同義禁,南龍翼爲大司諫,吳斗寅爲修撰,尹塏爲掌令,尹順之爲判尹,元萬里爲持平,南九萬爲執義,李觀徵爲正言,閔應協爲大司憲,大司成兪棨,司業尹宣擧,竝單望啓下,校書博士田,京畿檢律李以岌,江原道檢律林春蕙,竝單付。吏曹望單
上在昌德宮。停常參·經筵。
辰時至申時,日暈。夜一更至五更,月暈。
下直,慶尙監司李尙眞。內下日記
院啓,答曰,勿煩。
領中樞李景奭掃墳呈辭。答曰,給由馬,澆奠床備給。
大司憲閔應協疏。答曰,云云。卿其勿辭,從速察職。
東昌尉權大恒上疏。答曰,卿其勿辭往來,給由馬。
吏曹參議李廷夔上疏。入啓。答曰,爾其勿辭,從速察職。內下記草
藥房都提調元斗杓,提調金提調金佐明,副提調權堣啓曰,伏未審夜來,聖候調攝,何如,灸處付膏藥後,引出惡汁乎?臣等憂慮未弛,敢來問安。答曰,知道。症候已言于醫官矣。藥房日記內下記草
上在昌德宮。停常參·經筵。
卯時至未時,日暈。申時至酉時,日暈兩珥。夜一更,月暈。內下日記
領中樞李景奭箚子。答曰,省箚具悉。循例之事,何用辭爲?卿其勿辭,安心往來。
領議政鄭太和六度呈辭。答曰,春日漸和,更加安心調理。
同副承旨安後說上疏。入啓。答曰,予已洞燭矣。何用辭爲?爾其勿辭,從速察職。內下記草
藥房三提調見上啓曰,伏未審夜來,聖候調攝,何如?灸處惡汁盡出,生肌有漸乎?臣等憂慮未弛,敢來問安。答曰,知道。灸處爛破,時未向差矣。藥房日記
政院,以備邊司言啓曰,得接衙門兩道移咨,則以歲幣物種見頉貂皮犯禁之事,招去使臣於衙門,至於反覆詰問,辱國甚矣。皇帝雖已寬免,在我之道,不可尋常處之。且江上搜檢之際,不能着實嚴禁,致有挾持禁物潛商,現露於彼中之患,亦甚可駭。該曹堂上,今姑推考,次知郞廳,先罷後推,使臣呂爾載·洪處大,書狀官李端錫等,竝先罷後搜,搜檢官義州府尹李,亦爲從重推考,犯禁人安奇立,依潛商之律科斷,從人應山·春金等,令本道移囚他邑,爲先三次嚴刑後啓聞,以憑處置,何如?答曰,依啓。
又以備邊司言啓曰,歲幣見頉貂皮犯禁之事,皇帝特許寬免之意,兩道咨文來到,在我不可無謝恩之擧。令該曹·該院,方物及文書,豫爲措備撰出,以付前頭使臣之行,何如?答曰,允。
又以備邊司言啓曰,慶源犯越人姜太立,曾以採蔘之罪,受刑定配,今又首唱再犯,情狀痛惡。因本道啓聞,以梟示警衆之意,覆啓定奪,而前牙山萬戶宋繼宗元情公事,有覈處之命,故姑令堅囚,以待結末矣。今則宋繼宗査覈啓本已到,更無憑問之事,姜太立邊上梟示事,分付本道之意,敢啓。答曰,知道。
以賓廳進不進單子,傳曰,大臣·備局堂上,引見。備局謄錄
上在昌德宮。停常參·經筵。
府啓。答曰,不允。末端事,李挺漢先罷後推事依啓。院啓。答曰,毋庸瀆擾。
傳曰,淑寧翁主應賜奴婢,依他考例賜給。內下記草
藥房三提調見上啓曰,伏未審夜來,聖候調攝,何如?昨御狹隘之所,引接移時,不瑕有煩熱添傷之候耶?灸瘡爛破處,今有生肌收斂之漸乎?臣等憂慮未弛,敢來問安。答曰,知道。寒熱之候,稍加於昨日矣。藥房日記內下記草
右議政鄭維城上疏。入啓。答曰,省疏具悉卿懇。卿其安心往來。因傳曰,給由馬,澆奠床備給。
同副承旨安後說上疏。入啓。答曰,乖平之論,不必爲嫌。爾其勿辭,從速察職。
修撰吳斗寅上疏。入啓。答曰,省疏具悉。爾其勿辭,救護母病。以上內下記草
上在昌德宮。停常參·經筵。
辰時,日暈。未時申時,日暈。夜一更,月暈,南方有氣如火光。內下日記
傳曰,史官一員待命,騎馬三匹,卜馬二匹立之,英陵忌辰祭摘奸。
府啓,南九萬遞差事答曰,依啓。內下記草
藥房啓曰,伏未審夜來,聖候調攝灸瘡生肌,何如?寒熱之候,雖不止大段,寒氣止則必有煩熱之候,詳知卽今症情,方可議藥。臣等憂慮未弛,敢來問安,竝此仰稟。答曰,知道。煩熱之候,猶未止息,以此議藥,可也。
藥房又啓曰,卽伏承問安之批,有煩熱之候,猶未止息,以此議藥可也之敎。仍與諸御醫商議,則皆以爲,加減涼膈散,加麥門冬·黃連酒炒各一錢,連進二貼宜當云,此藥卽爲劑入之意,敢啓。答曰,知道。藥房日記內下記草
右議政鄭維城箚〈子〉。答曰,省箚具悉卿懇。循例之事,何用辭爲?卿其安心勿辭焉。內下記草
上在昌德宮。停常參·經筵。
世宗大王忌辰齋戒。
藥房三提調見上啓曰,伏未審夜來,聖候調攝,何如?灸處已向收合,而湯劑進御後,煩熱之候,有減歇之效乎?臣等憂慮未弛,敢來問安。答曰,知道。症候已言于醫官矣。藥房日記內下記草
傳于掌務官曰,別入直醫官,自今日晝則待候,夜則出去。藥房日記
上在昌德宮。停常參·經筵。
申時,日暈左珥。酉時,日暈。內下日記草
世宗大王忌辰。
藥房啓曰,伏未審夜來,聖候調攝,何如,灸瘡幾分收合,而煩熱已盡減歇乎?臣等憂慮未弛,敢來問安。答曰,知道。與昨無異矣。藥房日記內下記草
上在昌德宮。停常參·經筵。
傳曰,左右道均田使及備局堂上,明日使之來會事,分付。備局謄錄
院前啓,明川府使許遂罷職事答曰,不允。末端事,盈德作變品官,令本道明査處置事依啓。府啓。答曰,不允。
刑曹粘目,答曰,刑人至重,不可太緩太重,觀此物故單子,則受刑二次之罪人,因杖毒致死云,國家用刑之意,豈如是哉?事涉驚駭。堂上·郞廳,竝推考,以警他日。
戶曹判書鄭致和上疏。入啓。答曰,卿其安心勿辭。從速察職。
戶曹參議金始振疏。答曰,云云。爾其勿辭。
領議政鄭太和八度呈辭。答曰,安心調理。
大司諫南龍翼上疏。入啓。答曰,當初陳達之意,別無他腸,予已燭矣,卿何爲嫌?卿其勿辭,從速察職。
判敦寧尹絅疏。答曰,省疏具悉卿懇。今玆之命,猶未洽於優老之典,卿何辭爲?卿其安心,勿辭領收。
淸風府院君箚〈子〉。答曰,省箚具悉卿懇。卿其安心勿辭。
行吏曹判書洪命夏箚〈子〉。答曰,云云。卿其安心,勿辭調理。內下記草
藥房三提調見上啓曰,伏未審夜來,聖候調攝,何如?灸處與煩熱,視昨,何如?臣等憂慮未弛,敢來問安。答曰,知道。與昨無異矣。藥房日記
有政。以李震夏爲戶曹正郞,元萬里爲兵曹正郞,吳始壽爲修撰,沈梓爲持平,李敏迪爲司諫,金弘振爲戶曹佐郞,南九萬爲副應敎,金宇慶爲連山縣監,金宇亨爲應敎,李時楳爲歸厚提調,鄭孝俊爲知敦寧,李慣爲戶曹正郞,申厚載爲兵曹佐郞,柳頲爲禮賓正,吳始壽爲吏曹佐郞,宋之濂爲和順縣監,趙䃏爲平壤牧判官,李䎘爲吏曹佐郞,黃澤爲引儀,曺致中爲工曹正郞,金宇亨爲執義,朴靖爲典籍,元樀爲典籍,李文淸爲長興主簿,宋以鉉爲禧陵參奉,尹衡聖爲工曹佐郞,禮曹佐郞權迪,單付,兼春秋館記事官前經歷安慶直,今加通政,曾經四品實職年八十,依法典加資事,同知敦寧府事鄭孝俊嘉善,今加資憲,五子登科加資事承傳,前僉知李時聃,今加嘉善,年八十加資事判下。
上在昌德宮。停常參·經筵。
下直,忠淸監司李弘淵。
院啓。答曰,不允。郭齊華事,斷無還收之理,爾等雖閱歲爭執,必無允從之事矣。府啓。答曰,不允。下諭事,依啓。內下記草
藥房都提調元斗杓,提調金佐明,右承旨閔熙啓曰,伏未審夜來,聖候調攝,何如?灸瘡及煩熱之候,昨日問安之批,有與昨一樣之敎,臣等憂慮未弛,敢來問安。答曰,知道。與昨稍減矣。藥房日記內下記草
以賓廳進不進單子,傳曰,賓廳來會之員及均田使引見。備局謄錄內下日記
政院,以備邊司言啓曰,昨日傳曰,左右道均田使及備局堂上,明日使之來會事分付事,命下矣。與常時日次坐起有異,而來會之員只二人,殊甚埋沒,除公故實病人外,稱病不進之人,竝從重推考,何如?答曰,允。
又以備邊司言啓曰,笠巖山城糧餉米三萬三千七百五石零內,壬寅所捧米一萬八千七百石零,未捧一萬四千九百石零,太二千一百石零內。已捧一千一百石零,未捧一千六十石零,正租四百七十石零內,已捧三百十九石零,未捧一百五十石零矣。大略計之,則已捧僅過一半,上年農事稍稔,而連歲凶歉之餘,民人等所食公私債,比常年數多,勢難一時責納,故陳達榻前。往年分給之穀則折半收捧,壬寅條則沒數收捧之意,自該曹啓下,分付於各道,笠巖山城米太租未捧之數,本司行文本道,開錄成冊,使之上送,而敢考則金堤·咸悅·萬頃·臨坡四邑,全數不納,其爲事狀,殊甚痛憎。以其罪犯言之,當該守令,似當拿推重治,以懲違越朝令之罪,而臨農之時,一時遞易,則非但民弊不貲,遞歸之後,付諸他手,累年未收之穀,勢難査正收捧,四邑,自上年十月至十二月在任守令,令道臣拿致營門,從重決杖,實座目戶房等,則累次嚴刑啓聞,以爲抛棄職事者之戒,何如?答曰,四邑守令之所爲,俱極痛駭,不可決棍而止,從重決棍後,本城充軍,自京差出其代,從速下送,待秋刻期畢捧,而如未畢捧,則加等用罰之意,嚴明申飭,可也。備局謄錄
上在昌德宮。停常參·經筵。
夜三更,月出時,色赤。內下日記
院啓。答曰,不允。許遂事及遞差事。依啓。府啓。答曰,不允。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?昨於狹隘之所,久御酬酢,不瑕有所害乎?臣等不任憂慮,敢來問安。答曰,知道。別無所傷矣。藥房日記內下記草
領議政鄭太和九度呈辭。答曰,安心調理。內下記草
傳于政院曰,領議政鄭太和家,遣趙徵奎看病。
趙徵奎書啓,領議政症勢看審,則頭目眩暈,火熱上升,左邊麻木等症,大槪與前一樣,而眩症則比前稍減。眼疾自七八日前,尤爲苦劇酸澁,不能開見,午後熱盛之時,則視物不明,兩眼上下胞,皆有赤浮之氣,羞明最甚,必以手巾掩目以過。病根都在於膈上之火,必湏息思慮,絶應接,久久靜攝,而用養血淸火湯二十餘貼,則降其上升之火,二百味花草膏,爲先頻頻點眼宜當之意,詮次啓達。答曰,此藥材竝送之。內下記草藥房日記
左議政元斗杓,以獻陵改莎草進去。內下日記
上在昌德宮。停常參·經筵。
府前啓。答曰,勿煩。院前啓。答曰,已諭,毋煩。
史官二員待命,騎馬六匹立之,監試試所棘圍摘奸。
禮曹草記,答曰,舊疾未瘳,新恙又劇,難望行步趨進之勢,不得不待秋擧行,予心尤切感怵之懷矣。獻陵展謁事
戶曹判書鄭致和上疏。入啓。答曰,卿其勿辭,速出察職。內下記草
藥房提調·副提調見上啓曰,伏未審夜來,聖候調攝,若何,往來煩熱之候,尙未快止耶?臣等不任憂慮,敢來問安。答曰,知道。時無快效矣。藥房日記內下記草
傳于掌務官曰,醫官等,自今日勿爲待候。藥房日記
上在昌德宮。停常參·經筵。
夜二更,流星出軒轅星下,入坤方天際,狀如拳,尾長二三尺許,色赤。內下日記
院前啓。答曰,亟停勿煩。府前啓。答曰,亟停勿煩。
領議政鄭太和十度呈辭。答曰,安心調理。
均田使金始振草記,答曰,尤甚邑楊州牧使鄭樸,拿問其罪狀,其餘長湍等四邑守令,竝拿致本廳,從輕重決杖後,趁卽査正,而如或終至違令,或有避職之擧,則拿推之外,更爲別處置,以杜後習,可也。
均田使閔鼎重草記,答曰,尤甚楊根·果川兩倅,姑先拿問其罪狀,其餘衿川·廣州·龍仁等三邑守令,從輕重拿致本廳決杖後,趁卽査正,而如或終至無狀,或有避官之事,則拿鞫之外,別樣處置,以杜後習,水原·振威等邑守令,姑先從重推考。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?昨日問安之批,有煩熱時無快效之敎,臣等不無憂慮,敢來問安。答曰,知道。今後勿爲逐日問安。藥房日記內下記草
有政。以兪瑒爲右承旨,閔暹爲陽智縣監,金尙重爲平山府使,鄭晳爲修撰,金志顔爲金堤郡守,李袗爲大司諫,李徽祚爲利川府使,成熙績爲振威縣令,金壽海爲明川府使,朴靖爲萬頃縣監。吏曹望單
政院,以義禁府言啓曰,以刑曹啓目,前判官金纓後,濫騎驛馬之罪,移義禁府處置事,啓下矣。金纓後,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
院啓。答曰,不允。量田定奪事及處置事,依啓。府啓。答曰,不允。內下記草
政院,以備邊司言啓曰,冬至使入往北京時,旣以禁物潛商生事,則其時灣上搜檢之官,似當與使臣,一體請罪。而中江開市,在於本月十五日,適於此時,府尹罷官,則大小酬應之際,必多難便之事,故末減請推矣。臣等更爲思量,則眼同搜檢書狀官李端錫,先罷後推,揆以事體,有難異同,群議亦以獨免爲未安。義州府尹李,依李端錫例罷黜。且使臣被罪,則帶去員役,亦不可全然棄置行中,首役及上通事,竝令攸司科斷,何如?答曰,依啓。備局謄錄
有政。以李晉爲砥平縣監,宋昌爲正言,金寅亮爲平壤判官,權佾爲活人別提,李楚老爲漢城庶尹,鄭萬和爲禮曹參議,閔熙爲楊州牧使,趙錫祿爲司議,李泰培爲果川縣監,權侙爲抱川縣監,仁山都正瑀明善,今加正義,副護軍金孝健,今加嘉善,已上,年八十加資事判下,學錄李馣,平安道檢律金祉男,竝單付。吏曹望單
上在昌德宮。停常參·經筵。
卯時辰時,日暈兩珥。內下日記
院前啓,又啓曰,請廣州府尹金壽興,還收決杖之命。請金堤郡守金志顔遞差。答曰,不允。府前啓,又啓曰,請萬頃縣監朴靖遞差。答曰,不允。
領議政鄭太和十一度呈辭。答曰,安心調理。內下記草
政院,以義禁府言啓曰,臣等今日開坐本府,月令蔣有英來告,果川縣監沈檍,素患胸腹痛,自昨發作,呼吸不通,勢難捧招云。被囚諸人,旣皆捧招,沈檍所患,亦難的知,依他拿致廳下,則沈檍所患果重,不省人事,不得捧招,使月令救療之意,敢啓。傳曰,知道。禁府謄錄
藥房提調·副提調見上啓曰,伏未審數日來,聖候調攝,何如?臣等憂慮未弛,敢來問安。答曰,知道。上唇之瘡,爛破已極,言語飮食,十分苦劇矣。
再啓曰,卽伏承問安之批,有上唇之瘡,爛破已極,言語飮食,十分苦劇之敎。臣等不勝憂慮,卽與諸御醫商議,則皆以爲,柴胡淸肝散,加白芍藥·知母各一錢,黃連酒炒七分,石膏煆二錢,連進三貼,以潟胃熱宜當云,此藥三貼,劑入,何如?答曰,知道。
傳于掌務官曰,進上黃茋膏,入䕡茹劑入。藥房日記批答。又見內下記草
副司直閔鼎重上疏。入啓。答曰,今日用罰,爾無干豫之事。爾其勿辭,從速察職。
右參贊洪重普上疏。入啓。答曰,卿其勿辭,調理察職。
領府事李景奭箚〈子〉。答曰,省箚具悉卿懇。嗚呼,君臣之間,所貴者知心也,卿何不諒若是乎?曩日之言,豈有他哉?竊爲開釋其不然而然也。卿何未安至此?予甚愧歎,繼而不安于心矣。決杖事,卿辭至此,姑觀量事結末之如何而處之焉。內下記草
上在昌德宮。停常參·經筵。
午時,雨達夜。內下日記
府院啓。答曰,不允。末端事,更加詳察處之。內下記草
藥房三提調見上啓曰,伏未審夜來,聖候調攝,何如,上唇浮爛處,湯藥進御後,尙無減歇之漸乎?尹後益則以爲,浮爛處受鍼則可以收效。趙徵奎·孫承孝·李祉述等則以爲,此等治症,鍼勝於藥,而當處受鍼,醫家所忌,決不可施之於至尊之處,入診後,經絡受鍼,似當云。且臣斗杓·佐明等,使承孝,累度施鍼,其術頗精,士夫中亦多使承孝施鍼者,而皆稱其術,試以此人施鍼,未知如何?臣等憂慮未弛,敢來問安,竝此仰稟。答曰,知道。入診後受鍼,議定,可也。
巳初入診。入侍,藥房三提調見上醫官趙徵奎·尹後益·崔有泰·李祉述·孫承孝,史官三員,史官竝見內下日記受鍼穴處,面部,人中,一穴迎香,左右穴尹後益執鍼,崔有泰點穴。
受鍼後,三提調問安。答曰,知道。醫官趙徵奎等問安。答曰,知道。藥房日記內下記草
政院,以吏曹言啓曰,義州府尹有闕,依近例,令備邊司議薦,何如?傳曰,允。備局謄錄
上在昌德宮。停常參·經筵。
雨。內下日記
府啓。答曰,不允。末端事,依啓。
領議政鄭太和十二度呈辭。答曰,缺仍傳曰,遣承旨敦諭。內下記草
藥房啓曰,伏未審夜來,上唇浮爛與昨痂處,視昨,何如?臣等憂慮未弛,敢來問安。答曰,知道。症候已言于醫官矣。醫官趙徵奎等問安。答曰,知道。藥房日記內下記草
政院,以備邊司言啓曰,司諫院啓辭,均田之擧,王政之大者,得其均則民受其賜,其不均則民受其害。且百年廢政,一朝擧之,又豈可苟焉目前,爲架補之計而已哉?朝廷旣以等數多寡,罪其守令,而仍令改定等數,嚴命之下,州縣唯急於奉令,而期限促迫,未暇詳覈,必且以多得爲務,則民情益駭,大失聖朝均田之本意矣。且地之膏瘠,尋丈特異,而今欲不出田野,按簿坐定,則高下皆失其序,監色得以用奸,凡所以數月憂勞於上,奔走於下者,大紊亂而只招民怨矣。若令逐田踏野,一如打量時,則當此窮春,供億之費,民必不堪,春耕又急,牟麥早禾,次第當種,民棄穡事而日就於田間,則農民之時,不奪而自奪矣。臣等愚意,打量之政,旣已斷手,今雖以高爲下,以下爲高,不過以尺數,筭出其等數而已。今宜急下明旨,以農務姑停,而待秋成後,使守令各率監色,逐畝看驗,採取公論,以定等數,則高下必不至大紊,而農民亦得安意於耕作矣。玆事體大,令廟堂及均田廳,同議一處,急速定奪。答曰,依啓事,命下矣。臣與諸堂上及左右均田使,反復相議,則臣積·臣命夏·臣致和·臣壽恒等以爲,今此均田之擧,打量則已畢,而等數之未及釐正者,不過若干邑,均田使出巡,雖曰有妨農節,莫重之事,垂完旋停,不但事體顚倒,待秋更擧,亦難必其詳盡,仍爲完役,似爲得宜云。閔鼎重·金始振等以爲,打量已畢,釐正垂完,今若還停待秋,則其弊反甚,似當趁今速完,而奉職無狀,致有臺啓,惶恐之至,不知所達云。而臣斗杓之意,則今此量田,田尺數之精不精,姑置不言,當初事目磨鍊時,去一二三等,以四等爲首,六等爲末者,專爲畿輔民生,役繁賦重,而各邑守令,不體朝家本意,不從地品膏瘠,或以應爲五六等者爲四等,或以應爲四等者爲五六等,因此民怨朋興,中外藉藉,此時傳說,雖未盡信,其爲不均,從可知矣。今聞均田使,方欲出巡,親自看審,其間遲速,有難豫知,而大邑必費七八日,小邑亦難盡檢於二三日之內,其勢,夏月之前,恐難竣事也。卽今春分已過,寒食又迫,穡事方殷之節,均使出入田疇,農民廢業待候,則臺臣奪時之慮,誠有所見也。今姑停止,徐待農歇,使均使,丁寧曉諭守令與事知監色,一從土品高下,陞降定等,然後均使從容看檢,一一改正,雖未得十分精詳,猶勝於今日之促迫打了,太無領緖也。然事體至重,不敢自信已見,詢問諸大臣,孰講處之,俾無事過之悔似當,上裁,何如?答曰,議于諸大臣以啓。備局謄錄
護軍李惟泰疏。答曰,省疏具悉爾懇。爾之上來,今已久矣,而予之疾病無間,不得相接,深用不安矣。唇瘡暫愈,言語稍成,則卽當面諭焉,爾其安心留在,毋思長往之計,以副予望。
護軍李惟泰疏。答曰,省覽爾疏,不勝慨歎也。予之所謂面諭云者,蓋此也。豈示邈然之色然哉?誠欲面議處之也,何用以此引嫌,深且固也?爾其宜遵前旨,體予至望。內下記草
上在昌德宮。停常參·經筵。
院啓。答曰,已諭,毋煩。府啓。答曰,不允。
掌隷院草記。答曰,依先朝賜給崇善君例,賜給。淑寧翁主賜牌奴婢事內下記草
藥房啓曰,伏未審夜來,上唇爛瘡,猶夫昨日乎?臣等憂慮未弛,敢來問安。答曰,知道。與昨無異矣。
傳于掌務官曰,靑皮燒存性作末,封入。藥房日記內下記草
上在昌德宮。停常參·經筵。見內下日記下倣此
院前啓。答曰,不允。府前啓。答曰,勿煩。內下記草下同
藥房啓曰,伏未審夜來,聖候調攝,何如?上唇浮爛,尙爾無減乎?臣等憂慮未弛,敢來問安。答曰,知道。症候已言于醫官矣。
又啓曰,卽伏承問安之批,與鄭後啓及諸御醫商議,則以爲,口唇浮爛,皆由於心胃熱上升而然。五苓導赤散元方,去肉桂,加黃連七分,白芍藥一錢,連進三貼,且立效散,入黃蠟膏,塗付當處宜當云。此兩藥,卽爲劑入,何如?答曰,知道。藥房啓辭批答,見藥房日記,批答兼見內下記草,下倣此
政院,以備邊司言啓曰,傳曰,今見平安監司狀啓,必是勅使出來,應爲擧行事,急急分付于各該司事,傳敎矣。今此接待一事,果爲急迫,京各司則分付戶曹,使之嚴飭京畿·兩西,則自本司別爲行文,撥上下送之意,敢啓。答曰,知道。
又啓曰,觀此平安監司·義州府尹狀啓,則將二員,通使四人出來云。彼中之人,雖大官,例以將帥稱之,以此推之,似是勅使,而在前皇帝喪傳訃,或有博氏出來之時,奉勅與否,未能的知,殊甚鬱鬱。臣等之意,遠接使徑先差送,非但事體過重,二品以上,除老病人員外,其餘,其任甚緊,且有在此接應之事,或以從二品中,稱以接伴使,各別擇送,詳知其勅使,然後臨時變通,似或得宜。今此接伴使,以從二品差出,何如?答曰,允。
又啓曰,接伴使,明日待開門,當爲下直,而京畿各驛夫馬,決難及期聚會,接伴使以下員役所騎夫馬不足之數,姑以兵曹留待者,給送,何如?答曰,允。
又啓曰,所謂傳訃之將,急速出來,則平壤以西迎慰使,其勢決難及到,且詳知勅使,然後當有迎慰之使,令政院黃州以上三處,爲先差送,何如?答曰,允。
又啓曰,今此接伴使齎去名帖,以參判書塡,而若或奉勅以來,則倉卒之際,不無顚倒之慮,一件,以正二品假銜成送,似合機宜,以此分付,何如?答曰,以狀啓觀之,則渡江之報,當到於夜半曉頭,接伴使外,遠接使亦爲差出,以待明朝觀勢當送,可也。備局啓辭,皆見備局謄錄,下放此,末端批答,見內下記草
領議政鄭太和箚〈子〉。答曰,省箚具悉卿懇。奉審之際,自可推移,卿何辭爲?安心勿辭,益加善攝,臥閤論道,以副予望。
右承旨兪瑒上疏。入啓。答曰,爾其勿辭。從速察職。內下記草
上在昌德宮。停常參·經筵。
院前啓。答曰,不允。府前啓。答曰,不允。
領議政鄭太和十三度呈辭。答曰,客行將到,事多議處,如此之時,豈可無首相?安心勿辭,竢病少間,速出論道,以副渴望。
傳曰,長番內官李舜壽,承傳色差下,政院知悉。內下記草
藥房啓曰,伏未審夜來,聖候調攝,何如?上下唇內外浮爛,視昨別無所減乎?臣等憂慮未弛,敢來問安。答曰,知道。入診爲之。
入診入侍,三提調見上史官三員,史官則只見內下日記醫官鄭後啓·尹後益·崔有泰·李祉述·孫承孝。
入侍時,進御升麻·葛根湯劑入事,榻下下敎。
入診後,藥房問安。答曰,知道。藥房日記
政院,以備邊司言啓曰,禮曹啓辭,今聞淸將,以皇太后喪事出來云。應行諸事,卽當磨鍊,而取考五禮儀,則只有爲皇帝擧哀成服之禮,而皇太后·皇后之喪,則擧哀節目,未有現出之處。係是變禮,不可不熟講處之,令廟堂議處,而接伴使,卽將出去,儀注服色,所當急速定奪,雖是應爲成服之喪,未及傳訃之前,則與彼人相接時,以常服去胸背施行,似無所妨。大臣之意亦如此,以此意分付接伴使,何如?答曰,允事,命下矣。今此延勅時服色,自有辛丑皇帝傳訃時前例,今不必更議,而但取考五禮儀及大明集禮,則皇太后·皇后之喪,擧哀節目,皆無可據之文,似不當創始於今日,而彼人欲重此行,其意想不尋常,若無變節之擧,則必多落莫無聊之色,且待彼之道,不可以禮律相持。開勅之後,以素服擧哀而止,似合於處變之道,以此詢問于領議政鄭太和,而領府事李景奭·右議政鄭維城,今日亦皆還朝云。竝爲廣詢稟處,何如?答曰,允事,命下矣。問于諸大臣,則領議政鄭太和議,皇太后·皇后之喪,擧哀節目,曾無已行之例,而今於勅使傳訃之後,不可無變常之擧,素服擧哀,在所不已。備局啓辭,施行似當,彼於未入京之前,如或問及成服之事,差備譯官輩,以皇帝與皇太后之喪,禮文懸殊,自古無服之意,快卽答之,毋示疑難之色,亦合事宜。右議政鄭維城議,旣爲傳訃之後,全無變節之擧,似未妥當。畢勅後,仍以素服,一番擧哀,似不可已,伏惟上裁。大臣之意如此。答曰,依議施行。
政院以禮曹言啓曰,今此皇太后之喪,擧哀一款,令廟堂議處事,旣已啓下矣。待其定奪,當爲磨鍊儀注,而其餘應行節目,則依近例直爲擧行之意,爲先分付各司,何如?傳曰,允。
又以備局言啓曰,取考本司謄錄,則辛丑正月,皇帝傳訃勅使出來時,上候未寧,不得郊迎之意,先遣刑曹判書許積,開諭於開城府,而彼不肯許,故繼遣領議政鄭太和,往諭于碧蹄,終得周旋。今番亦依前例,待西來狀啓,參酌彼行前來遠近,先遣許積,而若不聽許,則臣斗杓出往,又爲開諭,期於動聽宜當,豫爲稟定後,可免臨時顚倒急迫之患。此外別遣中官,惟在聖明量處,竝此仰稟。答曰,今日之事,與前有異,令遠接使,善爲措辭,以疾病苦劇,足瘡又重,不能運步之故,不得郊迎之意,傳言通官輩,以爲定奪之地,可也。
又以禮曹言啓曰,問禮官旣已出去,而齎去儀注,以擧哀一節,時未定奪之故,未及磨鍊付送矣。待廟堂議定後,卽令承文院繕寫儀注,別定禁軍,罔夜追送於問禮官處,何如?傳曰,允。
政院啓曰,遠接使以下,齎去御帖及名帖,朝者,皆以靑籤磨鍊矣。今承御敎,未傳訃前,付以靑籤,果未妥當,開城府迎慰使及承旨齎去御帖及名帖,則卽以紅籤改付,而遠接使及問安官名帖,中路問安假承旨,黃州迎慰使,則御帖及名帖,已爲齎去,改以紅籤之意,遠接使處下諭,且送紅籤,使之知委各處,改以紅籤,何如?傳曰,知道。
備局,武郞廳尹昌元,啓下。
又啓曰,以本司啓辭,迎勅時擧哀當否,問議于諸大臣,而領中樞府事臣李景奭,自郊外未及入來,故不得一時詢問以啓矣。本司郞廳,往問于中路,則以爲,臣蒙恩受賜,榮奠先塋,感極幽明,益增銘骨。觸傷風寒,扶曳登途,途中逢着備局郞廳所傳啓下辭意,客行之忙出,爲傳凶問也。臣精神迷闇,無以爲對,而若待抵洛,勢必晩暮,時急之事,不容留晷,玆敢卸鞍杜撰。此事,古今禮制,俱無可據,往在己丑致祭也。依五禮儀,壓尊不敢哭之文而爲之,致彼之怒,今若依五禮儀而無所爲,則其怒之倍於前,不見可知。待之之道,旣出於權宜,則權宜之擧,似不可煩論,惟在禮官啓達定奪,伏惟上裁,敢啓。答曰,依議施行。
義州府尹薦望,金宇亨·南九萬·李程。備局謄錄
有政。以金宇亨爲義州府尹,都愼與爲金堤郡守,南一星爲引儀兼漢城參軍,姜時儆爲典籍,蔡之沇爲戶曹佐郞,金得臣爲工曹佐郞,任耋爲恩津縣監,金萬基爲應敎,趙䃏爲萬頃縣令,郭硏爲典籍,吏曹參判朴長遠,今超資憲,遠接使差送事承傳,李㒖爲興德縣監,成均博士崔鎭南,承文副正字趙昌期,竝單付,金萬基爲執義,同義禁朴長遠,兼知義禁啓下,李延年爲鐵原府使,以吳挺緯·元萬石·趙胤錫爲承旨。
政院,以禮曹言啓曰,今此勅使,以傳訃出來,則入京後各宴,似不必受之,而彼或提起,則不無顚倒之患,令都監臨時觀勢,稟處,何如?傳曰,知之。
又啓曰,今此勅使,雖以傳訃出來,接見之時,例行茶禮,似不可廢。令都監及各該司,依例待候之意,分付,何如?傳曰,允。迎接都監都廳儀軌擧哀草記見上備局謄錄郞廳金廷鳳校正。郞廳南德老。
上在昌德宮。停常參·經筵。
藥房都提調元斗杓,副提調權堣啓曰,伏未審夜來,上下唇浮爛與作痂處,視昨加減,何如?臣等憂慮未弛,敢來問安。答曰,知道。症候,已言于醫官矣。藥房謄錄內下記草
政院,以禮曹言啓曰,勅使處所儀注,則依傳敎,以常時迎勅之禮,改磨鍊下送,而開勅後素服擧哀一款,旣已議大臣定奪,依此擧行之意,豫爲知委,俾無臨時窘急之患,何如?傳曰,允。
又以兵曹言啓曰,勅使時都監立待馬,例爲分定於下三道矣。但念今番勅行,似不久留,遠方郵卒,不無虛來虛往之弊,館所留待馬,比前半減,以軍營馬相替定送,而在前都監都廳郞廳,有時違法濫騎,至於使令輩,亦授草記,給馬往來,事甚可駭。今後則令都監嚴飭,勿令因踵謬習,而亦有違法官吏,則隨現摘發,從重科罪,何如?傳曰,允。迎接都監都廳儀軌
又以備局言啓曰,量田停不停,問于諸大臣,則領府事李景奭以爲,臣於田政,未詳其首末,而以臺啓觀之,慮其農務之失,且憂促迫之未盡,蓋世間甚事,不因忙後錯了,以此言之。待秋從容之說,得矣,而第見備局之啓,均田之擧,打量則已畢,等數之未及釐正者,若干邑云云。均田使閔鼎重·金始振,亦以爲,釐正垂完,必非躛言,爲今之計,均田使,更加嚴飭各邑,使之毋敢勒定,務得其實狀,然後出巡左右道,親自看檢。其中守令之尤甚失察,監色之不謹者,竝置重典,均田使,亦不能詳審,致有錯誤,則論以重律之意,申明擧行,俾無垂畢旋輟之弊,似或得宜,淺見如此,伏惟上裁。領議政鄭太和議,京畿列邑地面打量之役,則無不完畢,而只以定其等數,擧皆從下,故使之陞加之際,未免有更審田疇,貽弊民間之事,此則守令,初不着實擧職之致,隨其輕重,參酌論罪,在不可已。至於因此而竝棄旣量,秋後復擧,以臣淺見,未知洽當也。等數高下,雖曰有所不均,率多當高而爲下,未聞有當下而爲高者,摠而言之,置諸四五等者亦少,可謂之失之太緩,而結負加現之數,猶勝於未量之前矣。臣之愚意,中輟待秋,終果詳盡善完,有不可必,而其時騷屑,安知不如今日也?宜卽出令各官監色,勿出田野,均田使,停巡在京,姑以畢量文書,一從時現,趁速修正以用,徐觀事勢,從容改量,恐或無妨。臣病久神昏,遇事茫然,而旣承下詢,不敢不對,伏惟上裁。右議政鄭維城議,畿邑打量,皆已畢役,等第釐正,亦已垂完,而只以均田使,未及巡審檢飭之故,爲慮民弊,姑令停止,待秋更擧之論,實非得宜。大槪,各邑度田,非出於一人之手,其間緩急緊歇之不齊,勢所固然,雖令累度改正,只益民間弊端,終必無十分精詳之理。莫重之役,幾盡完畢,無端旋停,則事體顚倒,雖不足恤,而日後更擧,民間騷屑,甚於初度,等第之不精,猶夫前日。臣之愚意,決不可姑停,左右均田使,急速出審後,量案促令修完,似或得當,伏惟上裁。諸大臣之意如此,敢啓。答曰,從多議施行。備局謄錄
有政。以李觀徵爲戶曹正郞,鄭漢驥爲豐川府使。
上在昌德宮。停常參·經筵。內下日記下皆放此
自辰時至申時,日暈。酉時,日暈兩珥。內下日記
藥房都提調·副提調見上啓曰,伏未審夜來,聖候調攝,何如?上唇內外浮爛與作痂處,漸向消滅乎?臣等憂慮未弛,敢來問安。答曰,與昨無異矣。藥房日記
政院,以備邊司言啓曰,今番勅書,傳于便殿,則當有應行節次,令該曹依辛丑傳訃之例,豫爲磨鍊,俾無臨時窘急之患,何如?答曰,允。
又以備邊司言啓曰,政院啓辭,勅使接見時酬酢說話,循例書入,而此外未盡之語,令備局商度定奪,以備睿覽,何如?傳曰,依啓事,命下矣。歲弊見頉貂皮犯禁事,勅使似不提起,而如或言及,則答以誠意淺薄,奸民冒犯,竟致生事,而大朝包容,務從寬免,眷遇冞隆,莫知攸謝云云。此外說話,不能豫料,似當隨問隨答,敢啓。答曰,知道。
勅使接見時說話,上曰,今此皇太后之喪,出於意外,不勝驚慟。以何病患,至於崩逝乎,皇帝哀痛中氣候若何?勅使云云。上曰,疾病苦劇,足瘡又重,不能運步,郊迎之擧,未能如儀,在予情禮,欠缺極矣,且切未安。勅使云云。上曰,諸王及輔政大臣,皆平安耶?勅使云云。上曰,僉大人之行,倍道驅馳,不無所傷,氣力若何?旣無先來牌文,又且急遽,儐接之臣,未及馳進於灣上,凡一路接待供億諸事,必多齟齬,慙愧慙愧。勅使云云。
政院又啓曰,卽見平安監司,勅使平壤止宿狀啓,則二十九日戌時成貼,而今日未時入來,勅使時則撥馬,例有加立,而時急狀啓,稽滯至此,極爲可駭。稽傳撥軍,使之査出治罪,何如?傳曰,允。備局謄錄
政院,以義禁府言啓曰,今此勅使入京後,所館處南別宮內外把守假都事五員,令該曹依例差出,何如?□□□。禁府謄錄
政院,以司饔院官員,以提調意啓曰,今此勅使入京日,仁政殿接見時,禮行茶禮,整齊以待之意,禮曹移文來到矣。諸事一依謄錄,令各該司擧行,而今番則日期臨迫,勢難備具三度習儀之規。今月初三日迎勅習儀後,仁政殿一度私習儀,俾無臨時失儀之患,何如?傳曰,允。
又以禮曹言啓曰,備邊司啓辭,今番勅書,傳于便殿,則當有應行節次,令該曹依辛丑傳訃之例,豫爲磨鍊,俾無臨時窘急之患,何如?傳曰,允事,傳敎矣。便殿受勅及百官外庭行禮儀注,依辛丑年傳訃之例,今將磨鍊,而辛丑年則依五禮儀,爲皇帝擧哀之儀,以白袍行禮矣。今此皇太后之喪,有間,旣無成服之擧,變服擧哀,出於權宜之道,當有降殺之節,自上以黲袍·翼善冠,烏犀帶行禮,勅使接見時,仍御䵥袍,百官及接見時,從臣以下諸官,亦以淺淡服·烏紗帽·烏角帶行禮似當,大臣之意亦如此,以此磨鍊,何如?傳曰,允。
又以都監言啓曰,常時勅使詣闕時,例設茶啖,今番勅行,雖與常時有異,便殿接見之際,或不無設行茶啖之擧,不可不豫備以待,依辛丑年例,以素饌備待之意,分付擧行,何如?傳曰,允。
又以都監言啓曰,兵曹啓辭內,勅使時都監立待馬,例爲分定於下三道矣。但念今來勅行,似不久留,遠方郵卒,不無虛來虛往之弊,館所留待馬,比前半減,以軍營馬,相替定送,而在前都監都廳郞廳,有時違法濫騎,至於使令輩,亦授草記,給馬往來,事甚可駭。今後則令都監嚴飭,勿令因踵前習,而如有違法官吏,則隨現摘發,從重科罪,何如?傳曰,允事,傳敎矣。在前勅使時,都監員役,無不騎驛馬,而近來則爲慮驛路之凋弊,下三道驛馬,減數立待,故譯官以下所騎,則給價雇立,官員則只堂上都廳及軍色郞廳·日次郞廳外,皆不得騎驛馬,已成近例,而至於呈草記之書吏,及馳告勅使動止之捲帳譯官,事勢緊急,故例騎驛馬,此驛馬之不得不立待者也。旣以軍營馬,減半立待,以此立待者,當依前例,推移入把於應把之處,而其中官員及下人等,如有不當騎而濫騎者,則依兵曹啓辭,隨現從重科罪,何如?傳曰,允。都監儀軌
有政。以閔燾爲工曹正郞,尹遇甲爲工曹佐郞。
上在昌德宮。停常參·經筵。
夜一更三更,艮方·巽方,有氣如火光。五更,艮方,有氣如火光。內下日記
藥房啓曰,伏未審夜來,聖候調攝,何如?上唇浮爛與作痂處,亦何如?臣等憂慮未弛,敢來問安。答曰,知道。症候已言于醫官矣。
提調左副承旨鄭榏再啓曰,卽伏承問安之批,且伏聞醫官等之言,自上右邊股後外臁,生小癤,內有結核,外有血暈,以手按之,頗有烘熱,慮有成濃之候。隔蒜灸,不可不趁卽爲之,消散毒氣,諸醫之見皆如此,卽爲施灸,何如?答曰,知道。
巳時入診時,提調見上左副承旨鄭榏,醫官鄭後啓·尹後益·崔有泰,股後外臁當處,隔蒜灸五七壯。
受灸後,藥房問安。答曰,知道。醫官鄭後啓問安。答曰,知道。藥房日記內下記草
府啓。答曰,不允。
均田廳草記。答曰,從多議施行。內下記草
左議政元斗杓,弘濟院出去。內下日記
政院,以備局言啓曰,卽刻因遠接使馳啓,刑曹判書許積,急送中路之意,已自政院陳啓矣。大通官輩以爲,旣不自上郊迎,則不必止宿於弘濟院,今日當爲入京云云。此言雖出於恐喝,許積進去時,一依辛丑年例,先爲傳勅於便殿事,使之措辭開諭,俾無顚倒之患,而遠接使處,亦以此意,從撥行會,言及許積下來之由,更加探得彼情,馳啓宜當。以此分付,何如?答曰,允。
傳曰,大臣領議政鄭太和,右議政鄭維城,刑曹判書許積,引見。
政院,以禮曹言啓曰,卽見問禮官李秞狀啓,則勅使處所示儀注,以常時儀注磨鍊之故,不受還給云。儀注則卽爲改磨鍊下送,而問禮官未呈儀注之前,徑先上來,事甚未妥,使之仍留,儀注傳給後,上來之意,撥上分付,何如?傳曰,允。備局謄錄引見事兼見內下日記
政院,以都監言啓曰,今日慕華館習儀時,都監軍士排立一節,不爲擧行,事甚可駭。當該將官,竝從重推考,何如?傳曰,允。都監儀軌備局啓辭禮曹啓辭見上備局謄錄
政院,以義禁府言啓曰,以刑曹啓目,前營將安鏡,移本府處置事,啓下矣。安鏡卽爲拿囚之意,敢啓。傳曰,知道。
又以義禁府言啓曰,以刑曹啓目,前抱川縣監金庭謹,移本府處置事,啓下矣。金庭謹卽爲拿囚之意,敢啓。傳曰,知道。禁府謄錄
有政。以孟胄瑞,單付奉敎,丁時傑爲司饔主簿,蔡之沇爲直講,鄭萬和爲判決事,閔點爲同副承旨,右副承旨安後說,朴烶爲司僕正,趙嗣基爲直講,朴世堂爲持平,韓時重爲禁府都事,李殷相爲禮曹參議,兪棨爲吏曹參判,權坽爲刑曹參議。吏曹望單
大臣·刑曹判書引見入侍時,右議政鄭維城所啓,臣之行期,當以前定日發程,而只以白綿紙未及措備,爲慮矣。上曰,然則白綿紙新備者,必未及期,何以爲之?領議政鄭太和曰,新備者則勢必未及,而彼國咨文出來,久未催促,下三道改備之際,必致遲延,故不得已以曾前所備者,仍爲持來之意,措辭言說於彼國,爲當矣。右議政鄭維城曰,臣行齎去四起方物,白綿紙多至八千卷,而冬至使見頉咨文出來後,旋卽發行,勢未及改備,以前在紙地封褁之意,曲盡措辭,移咨該部,到彼後,觀勢進呈宜當,令該院速爲撰出,何如?上曰,依爲之,而每每增加其長廣,則後弊可慮。今番使行到彼之時,或呈文禮部,或首譯輩通諭於衙門,詳定其廣狹尺寸及紙重斤量爲當,自廟堂分付,可也。見備局初六日謄錄
上在昌德宮。停常參·經筵。
自辰時至申時,日暈。夜一更二更三更四更,艮方·巽方,有氣如火光。內下日記
院啓。答曰,不允。末端事,均田事應正者·釐正民怨者査正,可也。府前啓。答曰,不允。
藥房啓曰,伏未審夜來,聖候調攝,何如?上唇內外浮爛及作痂處,昨日受灸處,亦何如?臣等憂慮未弛,敢來問安。答曰,知道。與昨無異矣。醫官鄭後啓等問安。答曰,知道。藥房日記內下記草
政院,以備邊司言啓曰,勅使松都離發狀啓,尙不入來,撥路之無形可知,分付該司,懲治可也事,傳敎矣。今番勅使之行甚急,自松都離發之日,當到弘濟站,則郊迎節次,往復定奪,一刻爲急,而京畿監司朴世模,不能嚴飭撥路,致令開城留守金南重離撥狀啓,未免稽滯,殊甚不當。朴世模則政院旣以此推考矣。稽傳撥將,使之嚴査重治,而軍官營吏,自本司捉來,治罪之意,敢啓。答曰,知道。
又以備邊司言啓曰,禮曹啓辭,今此皇太后之喪,旣無成服之節,百官一番擧哀之後,似無仍着淺淡服之道,而見官禮,則不可以常服入見,以淺淡服行禮,都監官員及差備譯官等,與他官有異,限三日仍着淺淡服似當,而此亦出於一時權宜。臣曹不敢擅定,令廟堂議處,何如?傳曰,允事,命下矣。今此變服之擧,旣是無於禮之禮,該曹之啓,參酌適宜,依此施行,何如?答曰,允。備局謄錄,此草記,又見都監儀軌
政院,以都監言啓曰,勅使到迎恩門,蹔入幕次,撤去轎子日傘,仍爲騎馬前進之意,敢啓。傳曰,知道。
又以都監言啓曰,勅使卽到迎恩門,勅書奉安龍亭後,仍爲詣闕之意,敢啓。傳曰,知道。
又以都監言啓曰,卽刻勅使來入館所之意,敢啓。傳曰,知道。都監儀軌
辰時,勅使入京,熙政堂迎勅,自上至下,以淺淡服行禮,受勅後擧哀,不行茶禮,只問慰而罷。勅使仍陪勅書,進熙政殿傳勅,歸館所。內下日記
政院,以都監言啓曰,次通官張孝禮,自行路重患頂腫,卽刻願得見鍼醫安禮,而安禮乃是御醫,不敢擅許,何以爲之?敢稟。傳曰,依願招見,可也。
又以都監言啓曰,大通官,以勅使意傳言,俺等以傳訃出來,不可依例受喫茶啖,自今日日次,茶啖竝勿排入云。依其言勿設之意,敢啓。傳曰,知道。
又以都監言啓曰,自前勅使入館後,則不緊差備軍,卽爲放送矣。今亦依前例,差備軍中八十三名,爲先放送之意,敢啓。傳曰,知道。
又以都監言啓曰,勅使以房守別監,着紅衣隨行,爲不當,使之改服白衣,故依其言分付之意,敢啓。傳曰,知道。
又以都監言啓曰,百官見官禮,令差備譯官,依例請行,則勅使答以百官旣已迎勅,不必又行見官禮,權停宜當云,敢啓。傳曰,知道。
又以都監言啓曰,卽者,勅使出示回還路程記,以初七日京中離發,其日宿坡州發程,第十一日抵義州磨鍊。似當有依例請留之擧,敢啓。傳曰,都監依例請留。
又以都監言啓曰,卽刻大通官等,令差備譯官朴而截·尹孝金,送言曰,今日便殿傳勅之時,非但上候未寧,不能極盡行禮,勅使到差備門,承旨往復之際,又致久立,故勅使似有未安之意。至於喪禮,若不從厚爲之,則不無勅使疑訝之患,未知只變服白衣而已乎云,臣等答以凡喪禮,一依禮文擧行,有非一時所可增減。今此皇太后之喪,本國則擧哀變服之外,更無他節云,則大通官等以爲,禮若如此,今不可更改,而勅使上來之時,則事勢急遽,站官皆以吉服迎勅,殊甚不當,豫爲分付,使之一體變服宜當云。稱以勅使之意未安,又爲詰問喪禮,隱然有恐喝之意矣,站官變服一款,依其言知委乎?敢啓。傳曰,各站變服,事未穩當,議于備局處之,可也。此傳敎又見記草
又以備邊司言啓曰,迎接都監啓辭,卽刻大通官等,令差備譯官朴而截·尹孝金送言曰,今日便殿傳勅之時,非但上候未寧,不能極盡行禮,勅使到差備門,承旨往復之際,又致久立,故勅使似有未安之意。至於喪禮,若不從厚爲之,則不無勅使疑訝之患,未知只變服白衣而已乎云。臣等答以凡喪禮,一依禮文擧行,有非一時所可增減。今此皇太后之喪,本國則擧哀變服之外,更無他節云,則大通官等以爲,禮若如此,今不可更改,而勅使上來之時,則事勢急遽,站官皆以吉服迎勅,殊甚不當,豫爲分付,使之一體變服宜當云。稱以勅使未安,又爲詰問喪禮,隱然有恐喝之意矣,站官變服一款,依其言知委乎?敢稟。答曰,各站變服,事未穩當,議于備局處之可也事,命下矣。勅使回還時,站官變服,雖似未妥,傳勅之後,方爲變服,而未入京之前,則站官皆用吉服,未嘗有一番變常之節,今於傳勅回還時,彼人所見處,以素服相接,恐不至於不可。因此一款,又復爭辨,彼有恐喝然後施行,則反有所損,依其言知委無妨,敢啓。傳曰,知道。又見初五日備局謄錄
又以都監言啓曰,卽刻大通官等,令差備譯官朴而截·尹孝金等送言曰,俺等之行,與常時勅行有異,回還之時,軍威軍等各色儀物,竝爲減去,只令旗手軍牢前導,七處宴享及各站茶啖,亦令勿設,餞慰使勿爲下送云。此出於大通官等,周旋云矣,依其言,開城府及京畿·兩西監司處,卽爲行文知委之意,敢啓。傳曰,知道。
又以都監言啓曰,臣等卽詣館所,以自上請留之意,令差備譯官等,措辭於大通官,使之傳言於勅使,以爲自上請留之意。雖極感激,俺等爲傳訃騎撥馳來,不可一日留滯,故不得承命云矣,敢啓。傳曰,依例遣大臣請留。都監儀軌
勅使便殿引接後,提調·副提調問安。答曰,知道。藥房日記
上在昌德宮。停常參·經筵。
辰時巳時,日暈左珥。自午時至酉時,日暈。夜一更,月暈。內下日記
府啓。答曰,不允。院啓。答曰,不允。末端事,量田事昨日十字之批,已盡無餘,何必逐條云云也哉?內下記草
藥房啓曰,昨御便殿,接客行禮,伏未審夜來,聖候調攝,何如?唇瘡與作痂處,再昨受灸處,亦何如?臣等憂慮未弛,敢來問安。答曰,知道。症候已言于醫官矣。藥房日記批答又見記草
政院,以備邊司言啓曰,東萊小通事金達,被倭人刃傷致死,而館倭等不卽處置,故撰出東萊府抵島主之書,差送譯官事,已爲啓下定奪,而更加思量,則書契,旣是東萊府使書契,而譯官則自朝廷差遣,事體不當。文書撰完之後,令禁軍齎送于東萊府使,使之另擇其管下伶俐解事之人及本府小譯,詳細指敎入送,火速傳致于問慰譯官金謹行處,則謹行自當持此書契,據理陳辨,改以此意分付,何如?答曰,依啓。
又以吏曹言啓曰,江華留守有闕,依近例令備邊司議薦,何如?傳曰,允。
江華留守薦望,趙復陽·權堣·任義伯,落點權堣。兼兩西運餉使,義州府尹金宇亨。備局謄錄
政院,以都監郞廳,以領議政言啓曰,臣卽刻來詣館所,令差備譯官等,傳諭承命請留之意,勅使答以俺等,爲傳訃音,馳撥而來,不可稽滯,故昨自都監請留,而不得依副矣。今又委遣大臣,如是懇請,終始違命,亦所不敢當,加留一日云矣,敢啓。傳曰,允。
又以都監言啓曰,卽刻領議政,來詣館所,措辭請留,則勅使以爲,昨日都監,以上命請留,而俺等爲傳訃,騎撥馳來,不敢稽滯,未得依命矣。今又遣大臣請留,將加留一日云矣,敢啓。傳曰,依例遣近臣請留。
又以都監言啓曰,七站餞慰使勿爲下送事,昨已啓達矣。取考辛丑年謄錄,則只弘濟院,大臣·承旨出往,開城府,亦有別遣宰相問安之擧,令政院稟處,何如?傳曰,允。
又啓曰,以迎接都監,開城府問安使,令政院稟處事草記,傳曰,允事,命下矣。中路問安假承旨,當自本院啓下,問安使,自前吏曹差送矣。今亦令吏曹,依例差出,何如?傳曰,允。
又以都監言啓曰,取考辛丑年謄錄,則勅使不受宴禮,似涉埋沒,故大臣來詣館所,請行茶禮,今亦依此例,請行茶禮似當,何以爲之?敢稟。傳曰,依爲之。
又以都監言啓曰,勅使留館之時,空日則例爲入給別雌牛矣。今日以依例入給之意,問於大通官,則勅使以爲,今番則勿以牛隻入送,自外宰殺,分入各房云。故依其言分付之意,敢啓。傳曰,知道。
又以都監郞廳,以右議政意啓曰,臣卽刻來詣館所,令差備譯官,承命請行茶禮之意,措辭傳言于勅使,則兩勅答曰,自上軫念,再三下問,已感款遇之禮,而至於遣大臣,別爲請行茶禮,尤不勝感激。但俺等,以傳訃之人,身着素服,出受茶禮,心甚不安。欲爲全然不受,則亦取〈所〉不敢,床排分入各房云。依其言卽令入給,仍呈御帖後,退出之意,敢啓。傳曰,知道。
又以都監言啓曰,卽者右議政,來詣館所,措辭請行茶禮,則勅使以爲,自上軫念至此,委遣大臣,別請茶禮,雖甚感激,持服之人,出廳行禮,竊有所不安於心,辭而不受,亦涉未安,床排分入各房,便當云。依其言入給,呈御帖罷出之意,敢啓。傳曰,知道。
又以都監言啓曰,卽者上·副使使大通官,往復相議之後,仍令差備譯官,傳言於臣等曰,昨日傳勅之時,俺等目覩上候未寧,所患非輕,心甚爲慮,擧哀之際,或致添傷,未知夜間上候,與昨一樣之意,措辭回答,則大通官,在勅使前以爲,此言只都監堂上回答而已,別無啓知之事乎?差備譯官等答言,一邊啓知,一邊回答云,則勅使聞而點頭,其意實在於使之上達,以示憂慮之意也。似當有遣中官稱謝之擧矣,敢啓。傳曰,知道。
又以都監言啓曰,路程記中,弘濟院站,不爲磨鍊,而無明白越站之路,故令差備譯官等,詳細探問於大通官,則答言弘濟站則當爲不入,站官竝勿待候,大臣·承旨,亦勿出來,本站應給枝三等物,追給於碧蹄站宜當云。依其言分付之意,敢啓。傳曰,知道。以上迎接都監謄錄
上在昌德宮。停常參·經筵。
自辰時至酉時,日暈。內下日記
府啓。答曰,不允。末端結語,韓山郡守徐弘履罷職事事涉乖舛矣。院前啓。答曰,毋庸堅執。內下記草
政院,以備邊司言啓曰,今此皇太后之喪,當有陳慰進香之擧,使臣差出禮物,措備文書撰出等事,令各該司照例擧行,何如?答曰,允。
又以備邊司言啓曰,迎接都監啓辭,因禮曹啓辭,都監官員及差備譯官等,限三日仍着淺淡服事,備邊司覆啓定奪矣。今日已滿三日之限,明日則當着吉服,而第欲竊觀彼人氣色,初以不爲成服爲訝,據禮文開說之後,彼雖不爲强詰,猶有所不釋然之色,今若遽以吉服,與彼相接,則必有難處之患,不但一時致詰之爲可慮而已。當初變服,旣出於權宜之道,則譯輩仍以素服隨行,恐無所妨。至於勅使回程之日,祗送百官服色,亦不可不熟講定奪,令廟堂參酌稟定,何如?傳曰,允事,命下矣。今番百官變服之擧,旣非禮有可據,實出於一時權宜,而傳訃之行,留館日數不多,都監陳啓,誠有意,館所伺候,與彼相接之人,則仍用淺淡服,百官亦於勅使回還時,祗送班列,權着淺淡服,俾無致詰之端,似爲宜當,敢啓。答曰,知道。備局謄錄又見都監儀軌
又以都監言啓曰,勅使先文以初九日辰時發程書塡出送,故卽刻發送之意,敢啓。傳曰,知道。都監儀軌
藥房都提調元斗杓,提調金佐明,副提調權堣啓曰,伏未審夜來,聖候調攝,何如?唇瘡及作痂處受灸處,漸就減歇乎?臣等憂慮未弛,敢來問安。答曰,知道。與昨無異矣。藥房日記又見內下記草
知中樞府事朴長遠上疏。入啓。答曰,卿其勿辭,從速察職。
執義金萬基上疏。入啓。答曰,爾其勿辭察職。內下記草
都監啓曰,因禮曹啓辭,都監官員及差備譯官等,限三日仍着淺淡服事,備邊司覆啓定奪矣。今日已滿三日之限,明日則當着吉服,而第念竊觀彼人氣色,初以不爲成服爲訝,據禮文開說之後,彼雖不爲强詰,猶有所不釋然之色,今若遽以吉服,與彼相接,則必有難處之患,不但一時致詰之爲可慮而已。當初變服,旣出於權宜之道,則譯輩仍以素服隨行,恐無所妨。至於勅使回程之日,祗送百官服色,亦不可不熟講定奪,令廟堂參酌稟處,何如?傳曰,允。都監儀軌
上在昌德宮。停常參·經筵。
藥房都提調元斗杓,提調金佐明,副提調權堣啓曰,伏未審夜來,聖候調攝,何如?唇瘡作痂,尙爾未落,而受灸處,已盡平復乎?臣等憂慮未弛,敢來問安。答曰,知道。唇瘡浮氣稍減,而瘡處作痂,不能運用,別無顯效,受灸處猶未平復矣。藥房日記批答又見記草
政院,以都監言啓曰,大通官等,多少間當有密贈之擧,而差備譯官,恐不能善爲周旋,令首譯張炫·趙東立等,開諭停當,何如?傳曰,允。
又以都監言啓曰,都給禮單,今日依例入給之意,令差備譯官,言于大通官,則大通官,稟議於上·副使之後,答以今此傳訃之行,與常時勅使有異,禮單不可依例受之。只物目都單子,當爲持去,禮單雜物則依辛丑年例入送,以待處置爲當云。所謂辛丑之例,勅使回還之後,別定譯官,押領入送於牛家庄矣,敢啓。傳曰,知道。
又以都監言啓曰,卽刻大通官,使差備譯官送言曰,今番使臣,以何人差出乎?願聞其姓名云。以使臣時未差出之意,措辭爲答矣,敢啓。傳曰,知道。
又啓曰,都監,因勅使所言,弘濟站官,竝勿待候,大臣·承旨,亦勿出去事,定奪矣。大臣·都承旨,亦爲出去弘濟院之意,敢啓。傳曰,大臣雖不出去,承旨則進往坡州,可也。都監儀軌
刑曹判書許積,戶曹判書鄭致和請對,引見。內下日記
迎接都監堂上行刑曹判書許積,戶曹判書鄭致和,請對引見。鄭致和所啓,待彼之物,莫切於銀貨,而我國則端川歲貢,不過千兩,此外雖有所産之處,而亦甚零星,國中所用,只倭館所出之銀而已。近年以來,倭銀亦不出來,繼用誠難,若無變通之道,則前頭之事,極可慮也。自今必湏申嚴搜銀之法,使國內銀貨,切勿流入他境,然後可無乏絶之患,而紀綱解弛,人不畏法,若不各別嚴飭,則必不着實擧行。請令廟堂另加申飭,一切痛禁,何如?上曰,依爲之。備局謄錄
上在昌德宮。停常參·經筵。
院前啓,答曰,不允。
刑曹粘目。答曰,依回啓施行爲乎矣。其時理山郡守乙良,拿問處之。內下記草
藥房啓曰,伏未審夜來,聖候調攝,何如,唇瘡之痂,尙爾未落乎?臣等憂慮未弛,敢來問安。答曰,知道。與昨無異。藥房日記
政院,以都監言啓曰,勅使明日發行時,以初吹寅時,二吹卯時,三吹辰初書出矣,敢啓。傳曰,知道。
又以都監啓曰,卽者差備譯官,以勅使意傳言曰,明日回程時,別監·軍牢·羅將·令旗手外,其他軍威,勿爲排立云矣,敢啓。傳曰,知道。
又以都監言啓曰,卽刻大通官兩人,稱以大官所切求,欲得倭鳥銃各二柄。臣等,以非我國所造,得之甚難之意,措辭開諭,而彼不回聽,督責益急,勢難終始防塞。備邊司所在前日用餘鳥銃四柄,取來以給,何如?傳曰,知道。都監儀軌備局謄錄
藥房都提調元斗杓,提調金佐明,副提調權堣啓曰,伏未審夜來,聖候調攝,何如?唇瘡之痂,尙爾未落乎?臣等憂慮未弛,敢來問安。答曰,知道。與昨無異。藥房日記
上在昌德宮。停常參·經筵。
院啓,答曰,不允。處置事,正言宋昌出仕事依啓。內下記草
藥房都提調元斗杓,提調金佐明,副提調權堣啓曰,伏未審夜來,聖候調攝,何如?問安之批,連有與昨無異之敎,臣等憂慮未弛,敢來問安。答曰,知道。唇瘡落痂,僅三之一,而言話間運用難便,猶未平常,且自數日來,小有微感之候,猶未快愈矣。
又啓曰,卽承問安之批,有自數日來小有微感之候,猶未快愈之敎,臣等不任憂慮之至。必湏詳知症候,然後可以議藥,卽與醫官等入診,何如?答曰,發汗猶未快解,而餘熱未盡,以此議藥,可也。
又啓曰,卽伏承再啓之批,仍與鄭後啓及諸御醫商議,則皆以爲,加減涼膈散,加乾葛·麥門冬各一錢,黃連酒炒七分,連進三貼,微感快解,餘熱盡瀉云。此藥卽爲劑入之意,敢啓。答曰,知道。藥房日記
政院,以都監言啓曰,卽刻勅使,館所離發之意,敢啓。傳曰,知道。
又以都監言啓曰,去夜大通官金巨軍,使差備譯官送言曰,密贈之物,初欲親自持去,行中挾持,勢有所不便,令張炫追後入送宜當云。在前亦有如此之規,依其言施行之意,敢啓。傳曰,知道。
又以都監言啓曰,卽刻勅使,使差備譯官,送言于臣等曰,俺等今將發行,欲爲就辭於便殿,而調攝之中,恐煩接應,不得如意,心甚缺然,且未知夜間上候何如云。臣等,以如是軫念以問,不勝感激。當以此意啓知之意,措辭回答矣,敢啓。傳曰,知道。
又以都監言啓曰,勅使及大通官所求倭劍四柄,僅得充數入給,而達夜點退,使之改備。臣等,以好品則決難覓得之意,十分開諭,終不回聽,至以如不得好品,則不必覓給,自戶曹任意區處云。此是不平之語,不得已將爲改備追送,而近來倭劍絶乏,雖給重價,無處可貿,不但今番之被詰而已,前頭之事,極爲悶慮之意,敢啓。傳曰,知道。
又以都監言啓曰,勅使到迎恩門,百官祗送之班,使之除禮回班,及到沙峴底,臣等依例祗送,則亦令回班,大通官等,下馬稱謝而去矣,敢啓。傳曰,知道。都監儀軌
有政。以朴信圭爲咸平縣監,申濡爲淮陽府使,羅以俊爲掌令,權迪爲萬頃縣令,李海寬爲開寧縣監,尹深爲持平,韓翊周,單付學正,仁山都正瑀,爲仁山君,備邊司江華留守薦望,趙復陽·權堣·任義伯,以權堣爲江華留守,朴承健,單付兼掌令。各司久任官員六,戶曹正郞李慣,戶曹佐郞權世經,繕工僉正南斗極,奉常主簿張世良,司宰主簿趙億,禮賓主簿兪瑾,金潤璋,單付成均學正,養賢主簿金韶夏,養賢奉事吳命說,中學分差兼敎授金濬,西學分差兼敎授郭硏,東學分差兼敎授姜時儆,南學分差兼敎授元樀,中學訓導李馣,竝單付。以柳元之爲掌樂主簿,以沈梓爲兵曹兵郞,尹坤爲引儀兼漢城參軍,吳尙爲掌令,金載顯爲栗峰察訪,任義伯爲都承旨,元萬里爲正言,金萬基爲應敎,兪瑒爲判決事,兼春秋編修官李枝茂,兼春秋記事官權讓,竝單付。鄭晳爲執義,李惟泰爲同副承旨,左副承旨安後說,右副承旨閔點,內需司書題廉義翼,內醫院書員朴孝建,司鑰張來吉。吏曹望單
司僕寺粘目。答曰,使本府經歷主張,趁速修築,而如或趁農節未築,以至經過今夏,則經歷難免罪責之意,嚴明申飭,可也。內下記草
上在昌德宮。停常參·經筵。內下日記
院前啓。答曰,亟停勿煩。內下記草
藥房都提調元斗杓,提調金佐明,右承旨吳挺緯啓曰,伏未審夜來,聖候調攝,何如?昨入湯劑,已進一貼,而微感餘煩症,視昨,亦何如?臣等憂慮未弛,敢來問安。答曰,知道。與昨無異。藥房日記
政院,以備邊司言啓曰,陳慰正使任義伯,今將依例借銜,而義伯久在西路,爵秩姓名,大通官輩,無不知之,或有彼中執言之端,任義伯,勢難仍送,自前宗室·駙馬,見重於彼人,雖在從二品之班,以此差送,似合今日事宜,群議如此,敢稟。答曰,依啓辭施行。備局謄錄
都承旨任義伯,吏參兪棨疏。答曰,云云,卿其勿辭,調理察職。
修撰吳斗寅疏。答曰,爾其勿辭,救護母病。內下記草
上在昌德宮。停常參·經筵。
五更,流星出北斗星下,入乾方天際,狀如鉢,尾長二三尺許,色赤。未時,暈。內下日記
院啓。答曰,不允。處置事,依啓。內下記草
藥房都提調元斗杓,提調金佐明,右承旨吳挺緯啓曰,伏未審夜來,聖候調攝,何如?湯劑連進,而微感猶未快解,餘煩亦未盡減乎?臣等不無憂慮,敢來問安。答曰,知道。外感已爲和解,而餘熱猶未盡除矣。藥房日記
政院,以都監言啓曰,勅使在館時,問進香使職姓名,以未及差出之意,措辭回答矣。卽接伴送使移文,則大通官等,欲知進香使,以某員差出與否而去。急速回移,以爲言及之地云,今則進香使,已爲差出,以其姓名及假銜爵秩,言於大通官之意,知委伴送使,何如?傳曰,允。備局謄錄
上在昌德宮。停常參·經筵。
卯時,日暈左珥。辰巳時,日暈。夜四更五更,月暈兩珥。內下日記
□啓。答曰,不允。處置事,依啓。內下記草
藥房都提調元斗杓,提調金佐明,副提調任義伯啓曰,伏未審夜來,聖候調攝,何如?餘煩之候,視昨,亦何如?臣等不無憂慮,敢來問安。答曰,知道。與昨無異。藥房日記
江華留守權堣疏。答曰,云云。卿其勿辭,從速察職。內下記草
上在昌德宮。停常參·經筵。
日出時,日色赤。未時申時,日暈。夜自一更至四更,月暈。五更,月暈兩珥。內下日記
副護軍李惟泰疏。答曰,□□爾懇,昨者之辭,予已許矣,今日之辭,予豈持難乎?但近密之職,豈可比於他哉?美職之嫌,似無其理,每令勿辭,趁今從速入來,以副面諭之意。
應敎金萬基疏。答曰,省疏具悉。爾無勿辭,救護母病。
藥房都提調元斗杓,提調金佐明,副提調任義伯啓曰,伏未審夜來,聖候調攝,何如?湯劑已盡進御,而餘煩尙無加減乎?臣等不無憂慮,敢來問安。答曰,知道。與昨無異矣。藥房日記批答又見內下記草
傳曰,備局堂上,引見。備局謄錄
有政。宣川府使洪舜民,今加嘉善,李晩吉爲兵曹正郞,鄭晳爲副修撰,李袗爲兵曹參議,金始振爲大司諫,李翊爲副校理,閔宗道,單付檢閱,南龍翼爲兼知義禁府事,金萬均爲修撰,吳斗寅爲執義兼春秋館修撰官,閔點,與記事官宗道,父子相避,減下,趙胤錫爲戶曹參議,金萬均爲司諫,南龍翼兼同義禁。
上在昌德宮。停常參·經筵。
府前啓。答曰,不允。院前啓。答曰,不允。內下日記
藥房都提調元斗杓,提調金佐明,副提調任義伯啓曰,伏未審夜來,聖候調攝,何如?昨日引接時,窓戶開闔之際,不瑕有襲寒致傷之患乎?臣等不無憂慮,敢來問安。答曰,知道。與昨無異矣。藥房日記
刑判許積,禮判金壽恒,刑參李時楳疏。答曰,省疏具悉。用罰之道,宜有差等,卿等安心勿辭,從速察職。
大諫金始振疏。答曰,爾其勿辭察職。內下記草
上在昌德宮。停常參·經筵。
自三更至五更,月暈。內下日記
領議政鄭太和,寧陵奉審事,下直。內下日記
藥房都提調元斗杓,提調金佐明,副提調任義伯啓曰,春澤潤物,伏未審夜來,聖候調攝,何如?昨日問安之批,又承與前無異之敎,臣等憂慮未弛,敢來問安。答曰,知道。今後勿爲逐日問安。藥房謄錄
副應敎南九萬上疏。入啓。答曰,爾等何辭?從速察職。內下記草
吏曹判書洪命夏箚〈子〉。答曰,省疏具悉。卿其愛君之誠,予用感歎矣。內下記草
判決事兪瑒呈辭,答曰,近來呈辭紛紜,似涉未妥,而本院,何以曲從捧入耶?還出給。內下記草
同副承旨李惟泰疏。答曰,□□爾懇。爾辭至此,予當勉副焉。爾其安意久留,毋生長往之計。內下記草
傳曰,前承旨李惟泰,明日來往事,分付。內下記草
吏曹粘目。答曰,司奴婢身貢等公事,則在前直發,而如此田畓等公事,則例報該曹,而徑先發送,事甚可駭。當該官吏,令攸司囚禁査處爲乎矣。此後奴婢身貢外,其餘大小事,直發勿施事,依回啓施行。內下記草
有政。吏曹參判兪棨,承文提調差下,各司久任官員三望,工曹正郞曺致中,工曹佐郞尹遇丁,司饔院主簿丁時傑,尹順之爲漢城提調,左通禮李時省,滿三十朔,依大典陞堂上,權迪爲江原都事,金世行爲典籍,金光烒爲韓山郡守,朴靖爲監察,趙復陽爲右尹,呂聖齊爲校書校理,元樀爲監察,安德文高,〈?〉敎養官金鈗單付。
上在昌德宮。停常參·經筵。
府啓。答曰,不允。凡人之稱職,必浮輕而後稱,魯質則棄而勿用耶?予實未曉也。處置事,依啓。
院啓。答曰,不允。處置事,依啓。
傳曰,昨夕猝得寒疾,趁不和解,至今未汗,以此氣甚不平,難以引接,前承旨李惟泰,過私忌後來待,分付。內下記草
藥房都提調元斗杓,副提調任義伯啓曰,卽伏聞下政院,有猝得寒疾,趁未和解之敎,臣等不勝驚慮。趁卽入診後,方可議定當劑,敢來問安,竝此仰稟。答曰,知道。症候已言于醫官矣。
又啓曰,卽伏聞醫官等所傳之敎,與趙徵奎·安慶昌·朴頵·權愉·崔聖任·李祉述等商議,則皆以爲,九味羌活湯,加金銀花·荊芥·蘇葉·乾葛·黃連酒炒各一錢,連進二貼,趁卽和解,宜當云。此藥卽爲劑入之意,敢啓。答曰,知道。藥房日記
領中樞府事李景奭箚〈子〉。答曰,省疏具悉卿懇。卿其安心勿辭焉。內下記草
上在昌德宮。停常參·經筵。
下直,義州府尹金宇亨。內下日記
藥房都提調元斗杓,提調金佐明,右承旨吳挺緯啓曰,伏未審夜來,聖候調攝何如?湯劑昨已進御,而微感之候,和解否乎?臣等憂慮未弛,敢來問安。答曰,知道。症候已言于醫官矣。
又啓曰,卽伏承醫官等所傳之敎,仍與諸御醫商議,則皆以爲,感冒雖已和解,餘熱猶存,加減涼膈散,加麥門冬一錢,黃連七分,連進二貼宜當云,此藥卽爲劑入之意,敢啓。答曰,知道。竝藥房日記
有政。以金萬基爲執義,李袗爲同副承旨,李端夏爲持平,尹塏爲掌令。
上在昌德宮。停常參·經筵。
藥房都提調元斗杓,提調金佐明,左承旨元萬石啓曰,伏未審夜來,聖候調攝,何如?煩熱之候,湯劑進御後,臣等憂慮未弛,敢來問安。答曰,知道。症候已言于醫官矣。藥房日記
傳曰,史官四員待命,騎馬十二匹立之。
府啓。答曰,不允。推考事,依啓。兵判金佐明,使酒罵坐,大失禮敬,有駭聽聞,請推考
左尹金徽上疏。入啓。答曰,卿其勿辭。調理察職。內下記草
上在昌德宮。停常參·經筵。
未時申時,日暈左珥。酉時,日有左珥。自三更至五更,月暈,廻木星。內下日記
府啓。答曰,勿煩。
藥房都提調元斗杓,同副承旨李袗啓曰,伏未審夜來,聖候調攝,何如?感冒後餘熱,湯劑連進,猶未減歇乎?臣等憂慮未弛,敢來問安。答曰,知道。症候已言于醫官矣。
又啓曰,卽伏聞醫官等所傳之敎,感冒後餘熱,猶未盡祛,加減涼膈散,依前加入,加進二貼云,此藥卽爲劑入之意,敢啓。答曰,知道。藥房日記
有政。以鄭榏爲禮曹參議,徐必遠爲大司諫,南得明爲茂朱縣監。吏曹望單
上在昌德宮。停常參·經筵。
自辰時至午時,日暈。三更,雨。
下直,赴京正使左議政鄭維城副使李曼,書狀官朴承健。內下日記
院啓。答曰,不允。末端事及處置事。依啓。內下記草
藥房都提調元斗杓啓曰,伏未審夜來,聖候調攝,何如?湯劑進御後,煩熱之候,尙爾無減乎?臣等憂慮未弛,敢來問安。答曰,知道。與昨無異矣。藥房謄錄
上在昌德宮。停常參·經筵。
夜一更二更,巽方坤方,有氣如火光。內下日記
院啓。答曰,毋庸瀆擾。府啓。答曰,不允。處置事,依啓。內下記草
藥房都提調元斗杓,右承旨吳挺緯啓曰,伏未審夜來,聖候調攝,何如?湯劑連進,而煩熱視昨無減乎?臣等不勝憂慮,敢來問安。答曰,知道。煩熱之候少減矣。藥房謄錄
備局文郞廳,司成鄭繼胄差下。備局謄錄
上在昌德宮。停常參·經筵。
院前啓。答曰,亟停勿煩。內下記草
藥房都提調元斗杓,右承旨吳挺緯啓曰,伏未審夜來,聖候調攝,何如?煩熱之侯,視昨漸有所減乎?臣等不無憂慮,敢來問安。答曰,知道。與昨無異矣。藥房謄錄
有政。以朴世堂爲兵曹正郞,李敏敍爲持平,南宗標爲監察,洪處厚爲兵曹參知,魚震說爲司錄,李殷相爲大司諫,洪處厚爲兵曹參議,兵曹參知鄭榏。吏曹望單
傳曰,副護軍李惟泰,上來已久,前給食物,難以繼用。令該曹食物更爲題給。內下記草
上在昌德宮。停常參·經筵。
昭憲王后忌辰齋戒。
夜五更,月暈右珥。內下日記
府啓。執義金萬基·掌令吳尙遞差事答曰,依啓。院啓。臺諫處置事答曰,依啓。內下記草
藥房都提調元斗杓,右承旨吳挺緯啓曰,伏未審夜來,聖候調攝,何如?煩熱,亦何如?昨日問安之批,有無異之敎,臣等不無憂慮,敢來問安。答曰,知道。症候已言于醫官矣。藥房日記
有政。以南龍翼爲禮曹參判,尹深爲正言,徐必遠爲禮曹參議,朴烶爲掌令,李敏迪爲執義。
上在昌德宮。停常參·經筵。
自辰時,日有右珥。夜四更,巽方,有氣如火光。五更,月暈左珥。
昭憲王后忌辰。內下日記
藥房都提調元斗杓,提調金佐明,右副承旨安後說啓曰,伏未審夜來,聖候調攝,何如?煩熱之侯,視昨無減乎?臣等不無憂慮,敢來問安。答曰,知道。別無顯效矣。藥房日記
右議政鄭維城疏。答曰,省疏具悉卿懇。帶職往還,自有前規,卿何辭爲?卿其安心,無事往來。內下記草
上在昌德宮。停常參·經筵。
申時,雨。
卯時,日暈兩珥,暈上有冠,色內赤外靑。辰時巳時,日暈。內下日記
領議政鄭太和,英陵奉審,下直。內下日記
院啓。答曰,不允。下諭及遞差事。依啓。持平李端夏,掌令尹塏事
副護軍李惟泰疏。答曰,云云。爾之歸救母病,情理之當然,而不可不一番相接而去,從速入來,以爲面諭之地。竝內下記草
藥房都提調元斗杓,右承旨吳挺緯啓曰,伏未審夜來,聖候調攝,何如?煩熱視昨,尙無減乎?臣等不無憂慮,敢來問安。答曰,知道。與昨無異矣。藥房日記
政院,以備邊司言啓曰,今三月二十五日引見時,副護軍李惟泰所啓,京畿量田之後,民怨大起,此乃深慮處矣。上曰,當初量田之意,非爲歲入之多,旣量之後,將有便民之意也。李惟泰曰,量後必如湖西大同法,然後守令可支,小民可保,前日聖敎中,民怨者査正五字,極爲至當。六等加等之類,盡令出給,以示德意,多得民心之意,臣見均田使時,亦爲言及矣。右承旨吳挺緯曰,不但惟泰之言如此,均田使巡歷之際,雖甚省弊,監官田夫待令,其弊何言,至於失時,亦極可慮。領相之仍其文書修正,左相待秋之意,皆知其如此而發也。上曰,當此農時,出入田疇,殊極可慮,卽還當否,議于廟堂。上曰,李惟泰所言,京畿徭役,一如兩湖事,後日登對稟處,可也事,命下矣。議于諸大臣,則領中樞府事李景奭議,畿民結役之頗緩,言之久矣,而種種不時應急之役,實他道之所無,尙賴結役之稍歇,得以枝吾畿甸根本也。理宜優恤,量田增結,逐結增賦,則決不可堪命,寬其力均其役,則可以支保之意。量田議發之初,臣反覆言及於故領相金堉及故戶曹判書李時昉處,至以諺說所譬一張紙,對擧,則輕之意言之,卽今時相處,亦以此意陳說,皆以爲然。均田,本出於均役,初在一二三等,民以大悅,謂朝政之寬大,及有加等之擧,失信大矣,招怨甚矣。旣在一二三等,則結數之縮,理所必然,然而其數則尙云倍矣,旣量之後,使加其等,此非勒定而何?於是小民等,皆謂之朝家此擧,惟在於得結之多,收稅之增,孰復知其均役之意乎?臣於向者之獻議也,均田使,先爲申嚴戒飭,使之毋敢勒定,務得其實狀,均田使從而巡歷審察,則似或有裨於解冤辨僞,故以此爲遠矣。均田使閔鼎重出去時,來見臣言之曰,逐畝計量,勢所不給,巡審時,各邑中東西南北深谷僻野,出沒縱橫,如風飛電掣之爲,則莫敢測知,或鮮欺漏云云,則鼎重答言,南畝西疇,一一當審,臣竊多其勤而慮其難矣。今者聖敎,有召還之意,出於不奪農時也,軫念至矣,而旣出還入,垂整旋輟,則目前姑息,似或可也,日後增弊,獨不之慮乎?今日急務,尤在於前日下敎中民怨者査正,乃均田使所當益加盡心盡力處也。臣愚以爲,仍令完了,似乎得宜,伏惟上裁。領議政鄭太和議,臣於前日獻議,果以待秋不可,宜速修正,已捧文書之意,陳達矣。今則不然,均田使旣巡列邑,已過之處,亦不無査辨解冤之事,而尙多未到之邑,今若中輟而召還,非但擧措顚倒,不均之患,恐益甚也。聞守令,近頗警動,且諳頭緖,改呈文書,非復當初之紊亂,臣之愚意,均田使,不必逐邑巡審,只就其中最可疑之處,略加覈正,有如抽栍摘奸之爲,趁卽完畢而還,似爲宜當,伏惟上裁。左議政元斗杓議,頃者下詢之時,適有奪時傷農之弊,今姑停止,待秋整頓之意,備盡陳達,到今有何別意,伏惟上裁。諸大臣之意如此,敢啓。答曰,依領議政議施行。
上在昌德宮。停常參·經筵。
初昏,流星出南方濁氣中,入乾方濁氣中,狀如甁,尾長四五尺許,色黃,光照地。夜三更,流星出亢星下,入翼星上,狀如鉢,尾長三四尺許,色赤。內下日記
院前啓。答曰,勿煩。內下記草
藥房都提調元斗杓,右承旨吳挺緯啓曰,好雨知時,萬物含生,伏未審夜來,聖候調攝,何如?煩熱視昨,尙無所減乎?臣等不無憂慮,敢來問安。答曰,知道。今後勿爲逐日問安。藥房日記
弘文館上下番請對,引見。內下日記
政院,以義禁府言啓曰,禁推之擧,曾在先朝,始行於久廢之餘,其時本府,以推考元情抗拒之類,則勿拘爵帙高下,啓稟裁處,堂上以下遲晩之類,則直爲照律入啓事,入啓定奪矣。今此鄭德謙·李夏等推考元情,皆爲抗拒,故依前稟啓之意,敢啓。傳曰,知道。禁府謄錄
有政。以鄭晳爲執義,李震夏爲禮曹正郞,洪萬容爲持平,李惇熙爲禮曹佐郞,金益廉爲掌令,南龍翼爲大司諫,吳挺一爲都承旨,徐必遠爲右承旨,李殷相爲左副承旨,趙胤錫爲右副承旨,同副承旨閔點·慶川君金南重·完原君李曼,延安府使林葵,爲延安縣監。殿牌見失,降縣事啓下
上在昌德宮。停常參·經筵。
府啓。答曰,不允。處置事。正言洪萬容依啓。
禮曹草記。答曰,若無明白受下敎之事,則諫院不敢書受敎,明廟朝受敎,旣在仁祖朝下敎,豈無可考之理乎?似未詳覈,問啓。內下記草
上在昌德宮。停常參·經筵。
辰時巳時,日暈。內下日記
貞熹王后忌辰齋戒。
藥房都提調元斗杓,左副承旨李殷相啓曰,伏未審夜來,聖候調攝,何如?煩熱之候,猶未盡減乎?臣等不無憂慮,敢來問安。答曰,知道。別無加減矣。藥房日記
上在昌德宮。停常參·經筵。
昧爽,下霜。卯時辰時,日暈兩珥。巳時,日暈兩珥,暈上有冠,冠上有戴,暈下有履,左右有戟,色皆內赤外靑,白虹貫暈指日。自午時至酉時,日暈。夜三更,黑雲二道如氣,起自東方,直指南方,長各十餘丈,廣各數尺許,良久乃滅,流星出小微星下,入乾方天祭,狀如鉢,尾長二三尺許,有光色白。內下日記
貞熹王后忌辰。
院啓。大司諫南龍翼遞差,持平元萬里出仕事答曰,依啓。內下記草郞廳金廷鳳校正。郞廳南德老〈書〉
上在昌德宮。停常參·經筵。
午時,雨。內下日記
藥房都提調元斗杓,提調金佐明,副提調吳挺一啓曰,天時已屬首夏,伏未審數日來,聖候調攝,何如?煩熱之候,今旣盡減乎?臣等不無憂慮,敢來問安。答曰,煩熱之候,比前稍勝矣。藥房日記
傳曰,金宇亨,以憲府時事,已令罷推矣。到今更思,龍灣邊上重地,不可朝除暮遞,姑先從重推考,勿罷其職,仍令察任。內下記草
謝恩,護軍安後說。
副摠管金汝水初度呈辭。入啓。給由。
院啓。山海折受請罷之論,閱歲爭執,而頃日榻前啓達之批,至以折受,非創於今日,革罷亦何必於今日爲敎?臣等尤不勝悶鬱焉。罷與不罷,惟在事之當否,創設雖久,弊瘼已極,則何可以事在久遠,而不罷於今日乎?方今邦運杌揑,民生困悴,惟當務盡懷保之方,痛絶侵虐之弊,豈可使宮家,專封山海,占民生業而莫之恤乎?夫粟米麻絲之橫歛,水邊漁戶之侵暴,宮差之憑藉刧奪,有甚於剝膚搥髓,而罔念窮民傾生破産,安在乎,聖上字惠之德,而不悖於先王撫綏之政乎?惟彼宮家,獨享富厚,哀我小民,怨咨山積,而任其病民,因循不罷,則竊恐民之向背,國之安危,未必不辨於此,殿下可不惕然驚悟,亟許革罷,以盡保民之道哉?請諸宮家火田·柴場·漁場折受等處,令該曹·各道,一一査出,竝爲革罷。禮有經制,萬世不易,倫序至重,難容私意。繼後承重,定式來後,則何獨旣往,不難可知,而況仁祖朝受敎,自可爲萬世法,而猶且不適於今日,則今之定制,亦安知夫不□於他日乎?人倫大法,斷不可乖舛,請令禮曹,仁祖朝受敎以後,有違法例者,一一改定。安鏡罪狀,備盡於前後之啓,今不敢更爲煩達,而該府擬律,甚合法文,除徒之命,實是意外,遠邇聽聞,或以爲事涉宮家,有此寬貸之典,以殿下至公之德,宜無偏倚之私,而惟此擧措,未免爲失當之歸,臣等竊悶焉。殿下雖以不然之意爲敎,而今若不從臺臣之請,則終難解群下之惑,此臣等之所以苦口爭執,而不知止者也。請安鏡,依當初照律施行。
政院啓曰,伏見憲府三月朔坐不坐單子,一朔開坐,只是二次,招問本府下人,則連因官員之不齊,以致如此,雖出於事勢之固然,而推勘之積滯,未有甚於今日。臣萬石,今日進去政廳,三司擬望之際,輒以推考拘礙,事甚苟簡。新除授憲府在京之員,卽爲牌招,今日內使之開坐,何如?傳曰,允。
院啓。答曰,毋煩。
謝恩,執義鄭繼胄。
應敎李敏迪,副修撰鄭皙,牌招肅拜。
府啓,國家限田之制,本爲抑兼竝恤編戶,故我朝經國大典,以大君二百二十五結,君一百八十結,定爲限制者,可見祖宗立法之本意。及至今日,諸宮家,侵占太廣,免稅太濫,今我聖上,深知其弊,議令定限,孰不欽仰殿下節損裁抑之盛意,而第其限制逾古,群情不愜,其所爭執,實出於扶公抑私之心,此固殿下平〈心〉恕察處也。至於撕捱輾轉,激惱宸衷,前所定數者,竝爲還寢,則此豈平日所望於聖明者哉?噫,宋臣畢仲游,告哲宗曰,今日之患,只在大室田制太無限,宜酌周官授田之數,無使貴者有餘,貧者不足,要之不至於兼竝則善矣,此乃古今不易之至論也。今此諸宮家免稅之田,太無限量,則以酌數定式爲言者,實此意也,況已定之制,昭在國典者乎?殿下若於此論,一向牢拒,則不特病國害民之端,無時可袪,亦非大聖人中正和平之道。請還授收諸宮家免稅,勿爲定限之敎,更收廷議,一依國典,酌定結數。山田海澤無主陳荒之處,許民耕食,乃是國法,而近來形勢之家,稱以無主,廣占橫侵,罔有紀極,有主之田,太半見奪,民將無以爲生,國將無以爲國,不可不痛革其弊,以爲小民安保之地。請諸宮家·各衙門·士大夫,山田海澤陳荒立案處,害及生民之弊,詢問諸道,盡爲革罷,自今以後,新設庄土之處,無論諸宮家·各衙門·士大夫,竝令嚴禁斷。新除授持平李世翊,時在咸鏡道高山任所,請斯速乘馹上來事,下諭。答曰,亟停勿煩。下諭事,依啓。
注書崔商翼,牌招肅拜。
右尹趙復陽上疏。大槪,乞解職名,歸省父母墳塋事。入啓。
領議政鄭太和箚子。大槪,夏享大祭,又未進參,乞遞職名,以便公私事。入啓。答曰,省疏具悉卿懇。少年疾病,猶不能免,況如卿年老乎?安心善攝,勿爲控辭,以副予意。仍傳曰,遣內醫看病。
玉堂箚子。大槪,仁祖朝□事,受敎該曹,終不得考出以啓,敢進疑禮問解一冊,以備睿覽事。入啓。答曰,省箚具悉。覽此投進之冊,予未曉今日引證之意矣。諫院朝報
有政。以金徽爲戶曹參判,李行進爲兵曹參判,李敏迪爲掌樂正,吳挺緯爲戶曹參議,崔商翼爲注書,李袗爲大司諫,義州府尹金宇亨,仍任事傳敎,昌山監希賢,在喪終制,承文著作金璁,成均學諭李英甲,鄭東望,竝單付,鄭繼胄爲執義,南龍翼爲禮曹參判,姜栢年爲禮曹參議,李敏迪爲應敎,吳尙爲海州牧使,金壽恒爲兼知義禁,李煦爲兵曹佐郞,白瑞翰爲長興府使,李世翊爲持平,洪宇遠爲修撰,南龍翼爲兼同義禁,義州譯學訓導金時良,濟州審藥玄禹成,忠淸道審藥周伯,竝單付。
上在昌德宮。停常參·經筵。
謝恩,戶曹參議吳挺緯,禮曹參議姜栢年,司僕正金萬基。
忠淸監司書目,結城縣監羅萬葉罷出事。
弘文館啓曰,新除授修撰洪宇遠,時在京畿安城地,經筵入番事緊,請斯速乘馹上來事,下諭。傳曰,允。
政院啓曰,持公事入侍事,臣萬石,曾於引見時,親承下敎,而近緣僚員不齊,且値國忌,不得取稟矣。今日都承旨吳挺一,雖以式暇,不爲仕進,下敎之事,不敢久稽,故敢稟。傳曰,持公事,入侍。
玉堂上番南九萬,同爲入侍。
府前啓,請還收諸宮家免稅勿爲定限之敎,更收廷議,一依國典,酌定結數,請諸宮家·各衙門·士大夫山田海澤陳荒立案處,害及生民之弊,詢問諸道,盡爲革罷,自今以後,新設庄土之處,無論諸宮家·各衙門·士大夫,竝令嚴明禁斷。
伴送使朴長遠入來。
假注書趙有期改差,代鄭樍。
司諫金萬均啓曰,故相臣崔鳴吉,以繼後事,陳達於榻前,卽蒙允依,此實朝紳之所共知,故本院啓辭中,以受敎爲言矣。禮曹回啓,無可考文籍云,文籍之經亂蕩失,固無足怪,而卽伏聞筵中,自上不卽引避爲非,臣何敢晏然乎?請命遞斥臣職。答曰,勿辭。退待物論。
府啓。答曰,毋庸堅執。
大司憲宋浚吉疏。答曰,省疏具悉卿懇。予誠已竭,卿意邈然,深用慚愧,不知所以爲諭。卿何不諒予情,若是耶?須體予前後之意,速圖幡然,趁此和暖之時,從速作行,以副渴望。且卿之所辭本職,卿辭至此,今姑勉副矣。卿其安心勿辭,速改遐心,毋負日望之意。疏中所陳越國公李泂事,當令依疏辭議處焉。諫院朝報,大憲疏批,內下日記及朝報,而朝報則見於初三日
政院啓曰,卽者持平李敏敍,以月課不作,方在應推之嫌來避,而敏敍子女,時患拘忌之疾,衆所共知矣。臺諫應推,勢當引避,而子女所患,非如家內泛然奴僕之比,其啓辭,雖使注書傳書,至於入啓,極涉未安。似當有規外變通之擧,敢稟。傳曰,然則遞差,可也。
正言元萬里所啓,臣以新進之人,未諳引見舊例,進詣閤門之外,不待注書之招,與他員倉猝入侍,致勤下問,無非臣顚倒失儀之致。何敢晏然苟冒於臺閣乎?請命遞斥臣職。上曰,勿辭。退待物論。諫院朝報
政院啓曰,玉堂下番鄭晳推考公事,今方捧入,故不得入侍矣。傳曰,玉堂之官,雖無故,今後則一員入侍,可也。
持公事入侍時,右承旨徐必遠所啓,臣考見禮曹五子登科之人,厥父母若生存,則逐年賜米矣。近來五子登科,只有鄭孝俊·元海宏兩家,而鄭家則賜米五石,元家則賜米三石云,恩賜之數,不宜異同,此後則元海宏家,似當一樣賜給矣。上曰,從五石賜給,可也。諫院朝報
刑曹啓目,吳挺彦罪狀,依義禁府處置,何如?啓依允。諫院朝報
義禁府啓曰,以刑曹粘目,長興府使吳挺彦罪,移義禁府處置事,允下矣。向前吳挺彦,時在任所,依前例,府羅將發遣,拿來之意,敢啓。傳曰,知道。禁府謄錄
上在昌德宮。停常參·經筵。
申時,日暈右珥。夜三更四更五更,有霧氣。內下日記
下直,江華留守權堣,謝恩,知義禁金壽恒,禮曹參判南龍翼,長興府使白瑞翰,戶曹參判金徽,承文著作金璁。
藥房都提調元斗杓,提調金佐明,右承旨徐必遠啓曰,伏未審數日來,聖候調攝,何如?煩熱之候,今旣盡減,而更無餘氣之升降乎?臣等不無憂慮,敢來問安。答曰,知道。藥房日記
副摠管金汝水再度呈辭。入啓。給由。
禮曹啓曰,以本曹啓辭,命下矣。明廟朝受敎,則昭載於詞訟類聚中,而仁祖朝受敎,則本曹文籍,盡爲蕩失於兵亂,凡係丁丑以前受敎之事,皆無謄錄,故自前不得考出。今此繼後受敎文書,亦無詳覈之路,敢啓。傳曰,知道。
獻納宋時喆啓曰,臣伏見同僚避辭,以昨日筵中,有不卽引避之敎爲辭,臣不勝瞿然之至。故相臣崔鳴吉之繼後後有子,而以繼後子爲嫡之事,啓達蒙允,此實朝紳之所共耳聞而目見者也。該曹文籍,蕩失於兵亂之餘,先王成命,以致後世無傳,而故儒賢纂註之書,以受敎二字,至於刊行中外,故本院啓辭中,亦以受敎爲言矣。今承嚴旨,所當與同僚偕避,而臣頃入試院,重觸風冷,素患胸痛,復發苦劇,累日委頓,呈單見阻,上衝之時則殆不省事,稍待痛勢乍降,今始扶曳來避,所失尤大。請命遞斥臣職。答曰,勿辭。退待物論。諫院朝報
知事朴長遠上疏。大槪,敢冒萬死,更申前懇,冀收新起重加,仍令治臣試官時榜目落字不察,及復命後春秋館殿最病不得進參之罪。入啓。
兵曹,武科殿試規矩,柳葉箭一巡落點。諫院朝報
傳曰,政事,明日爲之。諫院朝報
知事朴長遠疏。答曰,省疏具悉。卿其勿辭,調理察職。諫院朝報
傳曰,備局堂上,引見。內下日記
入侍時,執義鄭繼胄所啓,國家限田之制,載在國典,近來諸宮家免稅太濫,聖上深知其弊,特令定限,而不卽定限,有踰舊制,故臺諫論執,實出於扶公抑私之心。而自上還寢定數之命,此非大聖人和平中正之道,請還收諸宮家免稅,勿爲定限之敎,更詢群議,一依國典,參酌定數。上曰,已諭,毋煩。又啓曰,山田海澤,近來形勢之家,稱以無主,廣占橫侵,至於有主民田,太半見奪,民將無以爲生,國將無以爲國,請諸宮家·各衙門·士大夫山田海澤陳荒立案,害及生民之類,詢問諸道,盡爲革罷,自今以後,一切禁斷。上曰,自今以後,一切禁斷事,依啓。又所啓,正言元萬里·司諫金萬均·獻納宋時喆,竝引嫌而退,臺諫入侍,已成近規,而隨他趨進,出於倉卒,則雖承聖敎,有何可避?該曹文籍,雖失於兵亂,儒生,以纂註之書,有受敎之語,則引以爲證,實有所據,嚴旨雖下,未必爲嫌,請竝命出仕。上曰,依啓。
左議政元斗杓所啓,書狀官沈梓,以頃日臺諫時事罷職,所當卽爲差出,而萬里行役,亦是用罰之道,自前亦有雖在被罪中,仍爲發送之時,何以爲之?上曰,此非華行,勿罷仍送,可也。諫院朝報
備邊司啓曰,渡海譯官金謹行等,還到釜山,以到彼問答手本上送矣。係是島中,故謹此封入,以備睿覽之意,敢啓。答曰,知道。
又啓曰,今見譯官金謹行手本,則年前島中失火時,賜米三百石事,島主願得添書於禮曹文書,以爲傳告江戶生輝之地云。此則從其言施行,亦似無妨。以朝廷曲加軫念,令東萊府特給米三百石之意措辭,而塡以其時年月,卽爲下送宜當。以此意,分付該曹·該院,何如?答曰,允。
又啓曰,倭館船倉修築事,已自年前分付該道,而趁未擧行,致有倭人移館之請矣。今見譯官金謹行手本內辭意,則倭人中,亦言姑當改築舊倉,以爲安泊之地云云,不可不及時修築,俾無此後,又有難處之患,令本道監司,該入物力及調用役軍,從長料理,令東萊府使·釜山僉使,眼同監董,必趁今夏畢役,無復如前前之遷就宜當。以此意行會,何如?答曰,允。
又啓曰,代官·館守·送使等所接房舍及庫間頹落,欲爲重刱,材木蓋瓦,分付于所産處,須及今年五六月前,使之許貿云。倭人願以其價貿用,則有難不副,依其言施行事,分付該道,何如?答曰,允。
又啓曰,倭館基址狹窄,南邊墻垣,稍加退築之言,曾前屢發於館倭之口,而不爲聽施矣。金謹行,還自島中,又以彼言,如是手本,此事如無大段難便之勢,則從其言施行,未爲不可。令東萊府使·釜山僉使,看審地形,量度便否,枚擧啓聞後,議處似當。爲先以此意,行會慶尙監司處,何如?答曰,允。竝備局謄錄
上在昌德宮。停常參·經筵。
謝恩,兵曹正郞洪萬容,韓山郡守金光烒。
應敎李敏迪辭職上疏。入啓。答曰,省疏具悉。爾其無辭察職。諫院朝報
昧爽至卯時,有霧氣。內下日記
司諫金萬均,獻納宋時喆,正言元萬里就職。
政院啓曰,弘文館入直上番南九萬,以修改都監都廳,移安閣所奉審事,出去在外,應入之員,尙有二人,所當卽爲替入,而終始不來,以致闕直,事極駭然。請應入之員推考,牌招入直,何如?傳曰,允。
明日殿試文科,讀卷官三,領府事李景奭·金壽恒·兪棨,對讀官,安獻徵·吳挺緯·金萬基·南九萬。武科參試官,金佐明·李浣·柳赫然,參考官三,權諿·慶一會·趙時一。
正言元萬里啓曰,伏聞再昨筵中,聖敎以諫官之終不自處爲非,同僚相繼引避,臣誠驚惶隕越,不知置身之所,而有嫌則避,臺閣常事,臣雖無狀,亦豈不知?第其該曹之啓,只以經亂文書,不得考出爲言,本院啓批,亦無別敎,臣之引嫌,終不自悟。及至玉堂箚批,有予未曉今日引證之意之敎,然後本院前啓,始爲改搆,以明受敎之有據,而臣之昏愚,終亦未知其□於引避也。及詣閤門,失儀顚倒,袖中之啓,未得上達,而倉黃出來,前後曲折,不過如斯而已。抑臣有慨然者,繼後承重,人倫大法,著於禮經,其義甚明,初非疑惑難知之事,仁祖朝,旣因相臣崔鳴吉之請,至於聖旨允依,許其主祀,儒生金長生,所以纂疑禮問解中,亦引註爲證,而有受敎之語,豈非今日之可據者乎?其後朝臣之間,亦多有遵行者,此尤足徵當時制式之有定也。噫,禮有常經,不可家家而異同。國有定制,亦不可人人而輕改,諫臣區區之意,只欲遵聖祖已定之敎,使一國倫序,大同一出於正,而有光乎聖上繼述之道耳。至於受敎之不得考出,抑亦有說,大典續錄之刊行,在於嘉靖二十六年,則去今殆至百有餘歲,其後列聖受敎,皆缺成書之可考,而況仁祖朝下敎文書,缺經兵燹,蕩失無餘,該曹之終缺考出,又何怪乎?然在人耳目,昭然可徵者,未有如此事之著明,而猶以文書之無見者,終至廢墜不行,則豈不有歉於監先王成憲之義乎?如臣無狀,忝竊言責,而無一言裨益治化,寂寥轉輾至此,無非臣不見信於君父之致,決難一刻苟冒。請命遞斥臣職。答曰,勿辭。退待物論。
平安道生員尹隣等上疏。大槪,文成公李珥·文簡公成渾兩賢臣,請文廟從祠。答曰,省疏具悉。已諭于諸生之批矣。
政院啓曰,明日武科殿試時,命官,何大臣進去乎?敢稟。傳曰,左相進去。
司諫金萬均,獻納宋時喆啓曰,臣等見同僚避辭,乃臣等之所引嫌者也,何敢處置乎?請命遞斥臣等之職。答曰,勿辭。退待物論。
禮曹佐郞李惇臨,收議事,懷德等地出去。
政院啓曰,明日武科殿試,兩司長官,當爲進參,各其城上所,牌招言送之意,敢啓。傳曰,知道。
府啓。人君聽言之道,不可不秉公而遠私,亦不可不從其序缺輕,今此諸宮家免稅定數之請,乃缺共之論,而殿下一向牢拒,伏未審聖心,一出於公,而無所偏係之私歟?抑又不知國家定限之制,私門濫入之稅,孰重而孰輕歟?況此宮家廣占之弊,已至於病國害民,不得不據法而痛革者乎?凡干是非,亦有一毫偏係之處,必不得其情,況此前所定數,竝爲還寢之敎,未免有偏係之私,激於聖心者乎?噫。宮家之欲其富,生民之受其害,輕重公私,辨然無疑,殿下若平心恕察,則臣等所論,必不無憣然覺悟之端。請還收諸宮家免稅,勿爲定限之敎,更收廷議,一依國典,酌定結數。又所啓,請諸宮家·各衙門·士大夫,山田海澤,稱以陳荒,設庄害民之類,詢問諸道,盡爲革罷。措辭見上竝引嫌而退,其論執,明有證據,而同僚旣出,則不必引嫌,而不敢處置,勢有所固然,請正言元萬里,司諫金萬均,獻納宋時喆,竝命出仕。答曰,不允。處置事,依啓。
政院啓曰,試官望單子,啓下牌招後,待其畢至,還入望單子更懸,故單子之還入,在於畢至之早晩,在前規例,終到員請推,以懲緩緩來到之習。近緣此例墜廢,承召之人,多不早入,有乖於不俟駕之義,事極非矣。今日戶曹參議吳挺緯,最後入來,以致望單子還入啓之遲延,請吳挺緯推考,今後牌招時,晩到者,査出推考,以應古例,何如?傳曰,允。
司諫金萬均,獻納宋時喆,正言元萬理就職。
院啓,請諸宮家火田·柴場·漁場折受等處,令該曹·各道,一一査出,竝爲革罷。措辭見上又啓曰,禮有經制,萬世不易,倫序至重,私意難容,繼後者承重,已有仁祖朝定式,則今日所執,實是明人倫遵聖敎之方,而天聽邈然,一兪尙靳,臣等竊不勝悶鬱焉。爲人後者爲之子,天地之常經,古今之通義也,著於禮經,其說甚明,誠不可一毫舛差於其間也。是以,聖王立法,天敍有秩,而父子兄弟之統,尤加嚴焉。此故相臣崔鳴吉之請於仁祖,必引故東國故事爲訂者也。洪惟聖祖,洞察禮制之昭著,深慮統□之惑亂,允依其請,以繼後子主祀,而其後朝臣之間,遵行此禮者,固非一二,則豈非當時成式之可懲乎?噫。禮有經常,非家家而異同,國有定制,非人人而輕改,臣等區區之意,只在聖上,明先王已定之敎,正一國倫紀之紊,有光乎繼述之道耳,惟彼經亂文籍之考與不考,又何足疑乎?人倫大法,斷不可乖舛,先王明敎,亦不可廢墜。請令禮官,仁祖朝受敎以後有違者,一一改正。又啓,請安鏡,依當初照律施行。措辭見上答曰,亟停勿煩。諫院朝報
有政。以南宗標爲結城縣監,閔應協爲大司憲,李觀徵爲持平。
上在昌德宮。停常參·經筵。
謝恩,海州牧使吳尙。
司憲府照本,全南都事朴純,矣前任假注書時,日記不記,事極可駭。罪笞五十,解見任,別敍。啓依允。
政院啓曰,武科殿試,兩司長官有故,以次官進參之意,敢啓。傳曰,知道。
吏曹判書洪命夏箚子。大槪,略陳所懷事。入啓。
府啓,事有根於人心,而萬口同然者,乃一世之公議也。是以,公議旣定之後,自古人君,有不得沮抑者,何則?蓋公議不行則人心背,私意反勝則國是亂,此實危亡必至之勢也。今此宮家免稅,以古制言之則是僭矣。在昔聖帝明王,何嘗有爲親分,國土,使私門專其稅者乎?雖以我朝,成憲言之,大君及君,次第定限,而且有收捧還給之文,此實祖宗之良法美制,豈非後嗣王克遵勿替者乎?噫,卽今宮家則不然,已占法外之免稅,而免稅之猶不足,又從而濫其數,濫數之猶不足,又從以侵奪民田,使怨聲歸於國家,富利入於私己。嗚呼,國事胡乃至斯?臣等之終年論執者,不特根人心同萬口而已,則聖上之牢拒不許者,亦豈但嘆惜悶鬱而已也。噫,宮家,殿下之私親也,結數,國家之田土也,以私親潛占國稅,則不獨私親之罪,其國可知己,公論不伸於朝廷,則不獨臣等之罪,殿下之過益矣。設令此請,不涉宮家,上下相沮,已非聖朝之美德,矧玆宮家濫稅,不是小事,而輾轉相激,竝寢前定之數,今日朝野,孰不以偏私,疑殿下哉?先儒有言曰,克己須從性,偏難克處克將去。竊伏見殿下,難克之私,每係於宮家,若此不已,終至於病國家失民心,則其何以救其急乎?殿下若平心恕察,則公私輕重之間,不自覺其取舍之明斷,請還收諸宮家免稅勿爲定限之敎,更詢廷議,一依國典,酌定結數。山田海澤,無非陳荒之處,許民耕食,乃是國法,而近來形勢之家,稱以無主,廣占橫侵,罔有紀極。有主之田,太半見奪,民將無以爲生,國將無以爲國,不可不痛革此弊,以爲小民安保之地。請諸宮家·各衙門·士大夫,山田海澤,稱以陳荒,設庄害民之類,竝令諸道査出,盡爲革罷。答曰,不允。院啓,山海折受請罷之論,閱歲爭執,而頃日榻前啓達之批,至以折受非創於今日,革罷亦何必於今日爲敎?臣等尤不勝悶鬱焉。罷與不罷,推在事之當否,創設雖久,弊瘼已極,則何可以事在久遠,而不罷於今日乎?方今邦運扤揑,民生困悴,惟當務盡懷保之方,痛絶侵虐之弊,豈可使宮家,專封山海,占民生業而莫之恤乎?夫粟米麻絲之橫歛,水邊漁戶之侵暴,宮家之憑藉劫奪,有甚於剝膚椎髓,而罔念窮民傾財破産,則安在乎聖上子惠之德,而不悖於先王撫綏之政乎?惟彼宮家,獨享富厚,哀我小民,怨咨山積,而任其病國,因循不罷,則竊恐民之向背,國之安危,未必不判於此,殿下其可不惕然驚悟,亟許革罷,以盡保民之道哉?請諸宮家火田·柴場·漁場折受等處,令該曹·本道,一一査出,竝爲革罷。禮有經制,萬世不易,倫序至重,私意難容,繼後者承重,已有仁祖朝定式,則今日所執,實是明人倫遵聖敎之意,而天聽愈邈,一命尙靳,臣等竊不勝悶鬱焉。夫爲人後者,爲之子,天地之常經,古今之通義也。聖王立法,天敍有秩,而父子承繼之統,尤加嚴焉。此仁祖所以因大臣崔鳴吉之請,特賜允依,而爲法於天下萬世者也。其後朝臣間,亦多有遵行者,當時制式之已定,豈無足徵乎?噫,天倫有定,非家家而異同,聖旨明嚴,非人人而輕改,臣等所望,只願聖上,奉承聖祖之敎,一正已亂之倫,而有光乎繼述之道耳,惟彼經亂文籍,考與不考,又何足疑乎?人倫之大法至嚴,先王之明敎如此,請令禮官,仁祖朝受敎以後有違者,一一改定。請安鏡,依當初照律施行。措辭見上答曰,不允。
慶尙道進士黃尙中等上疏。大槪,請故文成公臣李珥·文簡公臣成渾,從祀文廟事。入啓。
副摠管金汝水三度呈辭。遞差。
陳慰兼進香使,朗善君俁。諫院朝報
永寧殿修改都監草記。答曰,知道。奉安四祖於浥和堂,似無可據之意,奉四祖神位於靈慶堂,次次奉兩翼室神位於浥和·資政等殿,似合於以西爲上之義。內下記草
上在昌德宮。停常參·經筵。
藥房提調金佐明,副提調吳挺一啓曰,天時已屬夏令,凄寒之氣,有似深秋,伏未審聖候調攝,何如?煩熱升降之候,猶未盡祛否乎?臣等憂慮未弛,敢來問安。答曰,知道。近日又有微感之候,而不至大段矣。
又啓曰,近日日氣,寒暖不齊,閭巷之間,亦多感冒之患,臣等固已有區區之慮。卽伏承問安之批,不勝憂慮之至,微感之候,雖不至大段,不可不趁時和解,卽與醫官等入侍診察,議定當進之劑,何如?答曰,知道。症候已言于醫官矣。
又啓曰,臣等卽伏承下醫官所傳之言,仍與商議,則皆以爲,餘煩之候,猶未盡祛,加減涼膈散,加黃連七分,麥門冬一錢,連進二貼宜當之意,敢啓。答曰,知道。藥房日記
謝恩,仁山君瑀,兵曹佐郞李煦,司饔參奉楊雲擧,結城縣監南宗標。
承文院官員,以都提調意啓曰,前博士李達意·前正字朴相馨,俱在罷散中,依例肄習官啓下,付軍職冠帶常仕,何如?傳曰,允。
全南監司書目,南原府使閔光,二月受由,奉其祖母上京,發程三日,其祖母重得風病,留滯營下已過一朔,症勢漸加,決無還任之勢,不可等待其差病,不得已罷黜事。又書目,順天前府使金厦樑·李球,濫捧魚物,珍島前縣令薛觀德,疊徵雉鷄,不可以事在旣往而置之,令該廳從輕重論罪,以警新到事。
吏曹啓曰,新恩政事,取稟。諫院朝報
慶尙道進士黃尙中等疏。答曰,已諭于諸生之批矣。記草
上在昌德宮。停常參·經筵。
謝恩,持平安慶直。
藥房都提調元斗杓,提調金佐明,副提調吳挺一啓曰,伏未審夜來,聖候調攝何如?昨入湯劑,已爲進御,而煩熱之候,尙無所減乎?臣等憂慮未弛,敢來問安。答曰,知道。與昨無異矣。藥房日記,諫院朝報竝見,下放此
司憲府照本,儀賓都事李迪矣,吏曹巡檢時闕直,罪笞二十,收贖,依大典罷黜。功減一等。
慶尙道進士黃尙中等疏。批答。依內下日記,已見初五日竝諫院朝報
上在昌德宮。停常參·經筵。
卯時至申時,日暈。酉時,日有重暈,內暈上有冠,色內赤外靑。夜一更至三更,月暈。
夏享大祭齋戒。內下日記
藥房都提調元斗杓,提調金佐明,副提調吳挺一啓曰,伏未審夜來,聖候調攝何如?湯劑今已盡御,而煩熱之候,猶夫昨日乎?臣等不無憂慮,敢來問安。答曰,知道。別無加減矣。藥房日記
永寧殿修改都監草記。答曰,爲今無所未盡之道論之,舊材通用,前造四間之殿,盡爲撤毁,堅固地正,竝皆新造之後,着以丹靑,則新舊之木,不能辦一新之功,大矣,依此依之。內下記草
海運判官書目,康津縣監鄭叔周罷黜事。
政院啓曰,來十一日,專經文臣殿講日次,取稟。傳曰,爲之。
黃海監司書目,安岳郡守權儁,受由上京,兩目俱昏,累度辭狀,還任無期,罷黜事。
傳曰,史官一員待命,騎馬三匹立之,宗廟祭所內摘奸。諫院朝報
備邊司郞廳,以左議政意啓曰,臣忝叨都監提調後,一未進參於習陣時,殊無當初設置本意,明日欲爲進參,而自前都提調參操,則例有賞給之擧。且軍中之事,若無賞格,不但埋沒莫甚。軍情亦必落莫,而糧餉色所儲不敷,勢難遍及,備局所幹餘丁木十同取去,添補施賞,何如?答曰,允。備局謄錄
上在昌德宮。停常參·經筵。
卯時辰時申時酉〈時〉,日暈。內下日記
下直,開寧縣監李海寬。
謝恩,大司諫李袗,萬頃縣監李馥。
掌令朴烶辭職上疏。踏啓字。
大司憲閔應協初度呈辭。入啓。給由。
政院啓曰,左副承旨李殷相,妻母前參議朴安悌妻淑夫人鄭氏身死,服制已行四日,出仕,何如?傳曰,允。
藥房副提調吳挺一啓曰,伏未審夜來,聖候調攝何如,餘熱猶未盡祛否乎?不勝區區憂慮,敢來問安。答曰,知道。今後勿爲逐日問安。
慶尙道進士黃尙中等上疏。大槪,請文成公李珥·文簡公成渾,從祀文廟事。入啓。
大司諫李袗啓曰,近以受敎一事,本院俱避,而臣曾參是論,頃以不赴郊班,率皆査推,而臣亦在其中,則肅謝自列,不容少緩,而慘遭膝下之痛,喪出拘忌之疾,出入闕內,有所不敢,陳疏見却,虛帶日久,臣之狼狽,至此已極。今則服制之限旣過,安敢一向退伏,推帶應遞,嫌有當避,以此以彼,俱難暫冒,請命遞斥臣職。答曰,勿辭。退待物論。
平安道生員尹隣等再疏。大槪,文成公李珥·文簡公成渾兩賢,竝命文廟從祀事。入啓。
憲府箚子。大槪,請勿以李惟泰之已去,棄其言,與諸臣商議稟定,以遠待賢不誠,有始無終之嫌事。入啓。
府啓,臣於宮家免稅,更議酌定之論,經年爭執,而殿下一向牢拒,臣等悶鬱焉。宮家免稅之太濫,聖上深知其弊,議定其限,孰不知殿下節損裁抑之盛意,而第其限數過多,群情不愜,其所爭執,實出於公共之論,此固殿下平心恕察處也,至於撕捱輾轉,激惱宸衷,前所定數者,竝爲還寢,此豈平日所望於聖明者哉?蓋國法所載職田之法,雖與今日免稅之規有異,而旣曰結數過多,則不可不依倣國典,以限其制,請更收廷議,參酌定數。請諸宮家·各衙門·士大夫,山田海澤,稱以陳荒,設庄害民之類,竝令該道査出,盡爲革罷。措辭見上
獻納宋時喆,正言元萬里啓曰,伏見長官引辭,其一款,卽受敎事也。臣等曾以此引嫌,則今何敢處置同僚?請命遞斥臣等之職。答曰,勿辭。退待物論。
憲府箚。答曰,省箚具悉。自當議處矣。
府啓。竝引嫌而退,受敎一款,雖不必爲嫌,而推勘在身,則勢難在職,不敢處置,勢所固然,請大司諫李袗遞差,獻納宋時喆,正言元萬里,司諫金萬均,竝爲出仕。答曰,依啓。
司諫金萬均,獻納宋時喆,正言元萬里就職。
儒生黃尙中等疏。從祀疏答曰,省疏具悉。勿爲煩瀆。
儒生尹隣等疏。從祀疏答曰,省疏具悉。勿爲煩瀆。
院啓,請諸宮家火田·柴場·漁場折受等處,令該曹·各道,一一査出,竝爲革罷。措辭見上請令禮官,仁祖朝受敎以後,有違法例者,一一改定。措辭見上請安鏡,依當初照律施行。措辭見上答曰,亟停勿煩。
舍人李端相上疏。大槪,永寧殿修改之制,請令大臣·禮官及儒臣,更爲議定事。入啓。諫院朝報
備邊司啓曰,陳慰進香之行,與他使有異,發行之期,不可太緩。考諸辛丑謄錄,則勅使到京傳訃,在於正月二十九日,而使臣二月二十日登道,以此觀之,則今番之行,亦已稽遲,令該曹從速擇日,而如路費雜物,外方輸送,勢有所未及,依辛丑年例,先以戶曹所儲,磨鍊給送,俾無不足之患,各邑所送之物,則自戶曹收捧,以償其數宜當。以此分付,何如?答曰,允。備局謄錄
上在昌德宮。停常參·經筵。
下直,淮陽府使申濡。
謝恩,持平李觀徵。
大司憲閔應協再度呈辭,加給由。
禮曹啓曰,本曹郞廳六員內,正郞金尙儁,以永寧殿修改都監郞廳,除本司,正郞李震夏,除授已過累日,而病未肅拜,佐郞尹衡聖,身病甚重,久未行公,佐郞李惇臨,以收議事,出去忠淸道,佐郞一員未差,只有正郞曺挺融,獨爲曹司之役,苟簡莫〈甚〉。且前頭英陵改莎草始役時,及慕華館莎草浮取時,雜科覆試時,郞廳各一員,當爲進參,而他無推移之路,各陵修理處摘奸事,啓下已久,而亦因郞廳不齊,尙未擧行,事極未安。正郞李震夏,佐郞尹衡聖,卽爲改差,其代及未差佐郞一員,令該曹竝後政,以在京無故人差出,何如?傳曰,允。
慶尙監司書目,晉州牧使鄭始成,親年七十,令該曹照例處置事。
持平李觀徵啓曰,邇來諫院,以受敎事,相繼引避,臣於春間,亦參是論,則肅謝自列,不容少緩,而家有拘忌之疾,不敢出入闕內,累呈辭章,終始見阻。風憲重地,虛帶日久,狼狽悶蹙,罔知攸處,不得不冒死來避,臣罪尤大。請命遞斥臣職。答曰,勿辭。退待物論。
政院啓曰,朔書不書者,初次則囚家僮一名,再次則囚家僮二名,三次則推考,乃是流來規例,而所謂囚家僮,本無日限之定,故旋囚旋放,有同兒戱。往在先朝辛卯年十月二十一日,傳曰,朔書不書人,每稱囚家僮,而囚徒中何以一不見之耶?本院承此傳敎,始爲今後申明之啓,而又無定限囚禁之事,故乍囚乍放,猶夫前日,以致廢閣成命,仍念每朔楷字各百字書進。元非大段難爲之事,公然不書,事極駭異。且關國體,今後家僮被囚者,各限七日囚禁,限滿後放送,而朔啓中某日囚某日放,一一懸錄之意,分付典獄署,擧行,何如?傳曰,允。
備邊司啓目粘連。全南監司啓本云云。臨陂·咸悅兩邑之事,責在其時兼官,沃溝縣令柳挺輝罷黜,之次咸悅兼任龍安縣監曺敬,爲先從重推考,年久還上未捧之數,使之減半,糧餉元不擧論,難免不察之失,監司趙龜祥,推考,何如?啓依允。
明日專經文臣殿講時,考官金壽恒·兪棨,□考官李廷夔·李敏迪·權諿。
政院啓曰,明日專經文臣殿講時,何大臣進去乎?敢稟。傳曰,領相進去。
院啓。請諸宮家火田·柴場·漁場折受等處,令該曹·各道,一一査出,竝爲革罷。措辭見上請令禮官,仁祖朝受敎以後有違者,一一改定。措辭見上請安鏡,依當初照律施行。措辭見上答曰,不允。
府啓,請更收廷議,參酌定數。措辭見上請諸宮家·各衙門·士大夫,山田海澤,稱以陳荒,設庄害民之類,竝令諸道査出,盡爲革罷。措辭見上持平李觀徵,引嫌而退,受敎一款,未必爲嫌,雖有家內拘忌之疾,旣無近密直宿之事,則不可以此輕遞臺官,請命出仕。答曰,不允。處置事,依啓。
政院啓曰,修改都監堂上領府事李景奭·戶曹判書鄭致和·禮曹判書金壽恒請對。傳曰,引見。引見時,傳于同副承旨閔點曰,政事,明日爲之。
持平李觀徵就職。
禁府照目,前理山郡守朴宗杓,矣莫重全家罪人妻子,當初不爲着實搜出,子女婢子乙,無一口懸錄,以其正妻,瞞報於監司,任其代送,欺罔朝廷之狀,罪決杖一百,徒三年,告身盡行追奪,私罪。啓依允。諫院朝報
上在昌德宮。停常參·經筵。
夜一更,坤方,有氣如火光。內下日記
謝恩。護軍兪㯙。
大司憲閔應協三度呈辭。入啓。遞差。
藥房都提調元斗杓,右承旨徐必遠啓曰,伏未審數日來,聖候調攝,何如?餘煩之候,猶未盡祛乎?臣等不無憂慮,敢來問安。答曰,知道。勿爲問安。
禮曹啓曰,永寧殿修改都監啓辭,修改時各項吉辰,禮曹旣已啓下,而奉遷及豎柱上樑之日,一則自五月十二日,十五日,至六月廾四日,廾五日,各擇兩日,一則,自七月十一日,十七日,至八月十四日,廾二日,亦各擇兩日矣。臣等相與商確,霖雨早晩,雖未可豫知,以時言之,則六七月,常多潦雨之時,開基定礎,必於未潦之前,然後可保其堅牢,而如是則奉遷,當以五月十二日,十五日。非但時月太久,若過秋享,則三所分庭他事,姑不論,樂奏之具,亦甚難備。七月秋享過後奉遷,則時月不甚久,且無此等難便之事,而如値霖雨初頭,築基之未固,日後傾側之可慮,勢所難免。以此言之,奉遷雖久,築基宜豫,惟其秋享時難便之事,非一二。此一款,令禮曹,議大臣稟處,何如?傳曰,允事傳敎矣。議于大臣,則領議政鄭太和,左議政元斗杓以爲,趁五月吉日奉遷,以至秋晴後營造,則非但移安之所,時月太久,至於秋享行禮,尤極難便。臣等愚意,七月·八月,俱有吉日,秋享過後,始爲奉遷,潦雨開霽,未及寒凍之間,董完工役,亦似可爲,伏惟上裁。大臣之意如此,上裁何如?傳曰,依議施行。
平安道生員洪時萬等上疏。大槪,文忠公鄭夢周書院請額事入啓。
府啓,請更收廷議,參酌定數。措辭見上請諸宮家·各衙門·士大夫,山田海澤,稱以陳荒,設庄害民之類,竝令諸道査出,盡爲革罷。措辭見上答曰,勿煩。
諫院箚子。大槪,請兩賢臣從祀文廟事。答曰,不允。
院啓,山海折受請罷之論,閱歲爭執,而誠未格天,尙靳一兪,臣等不勝悶鬱焉。曾因儒臣陳達,特罷關東柴場,繼因御史書啓,又罷湖西漁場,是殿下固已知折受之病民矣。苟能因是而推廣其懷保之德,則山林川澤,與共其利,而八路生靈,寧有彼此異同之歎乎?嗚呼,今日小民,被困宮家,殆有甚焉。粟米麻絲之橫斂,柴木漁鹽之徵奪,宮家之憑藉刧掠,罔有紀極,而猶不加禁抑之方,使窮民日破生業,宮家獨享富利,則臣等竊恐生民失所,邦本漸搖,終至於國不爲國,豈不大可寒心乎?殿下若以事在久遠而持難,則抑有不然者。雖先王成憲,弊生則改,況一時創設之事,爲害已著,而豈可一向因循,莫思改革之道乎?請諸宮家柴場·漁場折受等處,令該曹·各道,一一査出,竝爲革罷。請令禮官,仁祖朝受敎以後有違者,一一改定。措辭見上安鏡事,停啓。答曰,已諭毋煩。諫院朝報
有政,以柳仁聲爲儀賓都事,宗廟直長南夢星,司贍直長朴元度,文科第二第三人例授,趙渭叟爲宗廟奉事,姜允亨爲右通禮,白弘祐爲禁府都事,朴烶爲掌樂正,姜時儆爲禮曹佐郞,宋基厚爲全南都事,申弘望爲江原都事,李有淐爲左通禮,李碩堅爲童蒙敎官,高斗平爲禮賓參奉,柳冕爲金泉察訪,李曾賢爲司畜別提,金時郁爲監察,柳之發爲軍器主簿,申厚載爲持平,南二星爲典籍,李悅爲掌樂僉正,李敏敍爲修撰,李之翼爲安岳郡守,安應昌爲南原府使,鄭道應爲工曹佐郞,朴長遠爲大司憲,典籍權震翰,文甲科第一人,軍器主簿朴弼聖,武甲科第一人,竝單付,權俒爲刑曹佐郞,李叔達爲兼高山察訪,趙䃏爲康津縣監,金振瀗爲熊川縣監,權廸爲沃溝縣監,金善英爲戶曹正郞,兪㯙爲左尹,李觀徵爲掌令,蔡之沇爲禮曹正郞,趙啓遠爲開城留守,朴靖爲禮曹佐郞,金壽興爲大司諫,李東泌爲監察,兼春秋館編修官李枝茂,與記事官鄭晳,異姓三寸叔姪,相避,編修官減下,溫陽郡守朴由東,復郡事判下,承文著作朴仁基,承文副正字姜弼周,校書副正字李尙悌,成均學諭李三錫,竝單付,典涓直長宋義俊,奉事朴而彰,參奉韓弼周,內需司典需崔應亮,副典需朴大男,典會姜渭南,典穀任成國,典貨吳誠立,張來吉,掖庭署司謁李之元,司鑰尹成憲,副司鑰李孝植,司案金忠輔,池達海,副司案卞澤壽,愼果,李孝生,愼禽,車應浩,司案許誠,副司案韓尙裕,竝單付。吏曹望單
吏曹啓曰,廣州府尹有闕,其代依近例,令備邊司議薦,何如?傳曰,允。
備邊司,廣州府尹薦望,洪處尹,元斗樞,閔維重。備局謄錄
上在昌德宮。停常參·經筵。
謝恩,禮曹正卽蔡之沇·佐郞朴晴·姜時儆·南原府使安應昌·僉知金伸光·全仁男·金汝溫·軍器主簿柳之發,校書副正字李尙悌。
下直,咸平縣監朴信圭。
備忘記,居首兵曹佐郞申厚載,半熟馬一匹賜給。專經文臣殿講
院啓,請諸宮家山田·柴場·漁場折受等處,令該曹·各道,一一査出,竝爲革罷。措辭見上,請令禮官,仁祖朝受敎以後有違者,一一改定。措辭見上新除授大司諫金壽興,時在京畿廣州任所,請斯速乘馹上來事,下諭。答曰,不允。下諭事,依啓。
府啓,請更收廷議,參酌定數。措辭見上請諸宮家·各衙門·士大夫,山田海澤,稱以陳荒,設庄害民之類,竝令諸道,盡爲革罷。措辭見上答曰,不允。諫院朝報
上在昌德宮。停常參·經筵。
謝恩,左通禮李有淐,戶曹正郞金善英,典籍南二星,監察李東泌·金時郁,康津縣監趙䃏,高山察訪李叔達,刑曹佐郞權俒,禁府都事白弘祐,護軍金始振。
大司憲朴長遠,牌招肅拜。諫院朝報
酉時,日有重暈,內暈有兩珥。夜自一更至五更,月暈。內下日記
以賓廳進不進單子,傳曰,大臣·備局堂上,引見。備局謄錄
大臣·備局堂上引見時,大司憲朴長遠所啓,如臣無似,最居人下,尋常職務,猶懼不稱,況此風憲之長,決難承當,而年前忝冒,見斥物議,今又更叨,益復悶蹙。已試無用之人,不可虛帶其任,請命遞斥臣職。上曰,勿辭。又所啓,請更收廷議,參酌定限。措辭見上上曰,不允。又所啓,諸道設庄之弊,論執已久,而一向牢拒,臣未知聖意之所在也。形勢之家,稱以無主,而廣占有主之田,太半見奪於橫侵,民將無以爲生,國將無以爲國,不可不痛革此弊。請諸宮家·各衙門·士大夫,山田海澤,稱以陳荒,設庄害民之類,竝令該道,一一査出,盡爲革罷。上曰,不允。獻納宋時喆所啓,請諸宮家火田·柴埸·漁場折受等處,令該曹·各道,一一査出,竝爲革罷。措辭見上上曰,不允。山火田革罷事,依啓。又所啓,請令禮官,仁祖朝受敎以後有違者,一一改定。措辭見上上曰,竝停勿煩。諫院朝報
備邊司啓曰,釜山船艙修築之役,決不可又爲遷延,以過今夏,農時民弊,有不暇顧,急速董役築完之意,旣已啓下行會矣。仍念役軍中,各其鎭浦入番當次者,則自當裹糧,至於非番次而赴役之類,當此民間穀貴之日,必有口食難辦之患,欲以官家米穀計給,而該入役丁多少,及某樣穀題給便否,自此有難遙度,令本道監司詳量磨鍊,啓聞後施行宜當。爲先以此知委,何如?答曰,允。備局謄錄
大臣·備局堂上引見時,吏曹判書洪命夏所啓,山城留置木綿元數內三十同,或腐朽或鼠破,此則移送該曹,以該曹所儲木,准數換送,何如?戶曹判書鄭致和曰,不謹看守,以致腐敗之後,移送本曹,則非但事理不當,亦關後弊,決不可換送矣。左議政元斗杓曰,鄭致和之言,是矣。典守監色,不可不論罪,以懲後日矣。洪命夏曰,今此木綿腐破之事,曾在年前洪重普爲守禦使時,已爲啓達,令該曹處置,而該曹尙未擧行,到今追罪監色,似未妥當矣。上曰,其時定奪與否査出,後日登對時稟處,今此腐破木,則依數換給,而此後如有如此之弊,則典守監色處分徵,改色充上,永爲定式,可也。鄭致和曰,南漢·江都,一體施行,似當矣。上曰,依爲之,而行會文字,使之付壁擧行,可也。備局謄錄
引見時,上謂左副承旨李殷相曰,日氣甚旱,且値農節,永寧殿改建之役,姑待一二年擧行事,分付都監。應敎李敏迪所啓,宮家結數更爲酌定事,臺臣經年爭執,未蒙允兪,臣不勝悶鬱。今日大臣·諸宰·三司之臣,盡爲入侍,伏願快賜乾斷,參酌定限。上曰,此與職田有異,何所依倣而定限耶?吏曹判書洪命夏曰,當初更定之論,蓋因結數之太濫而發,今日大臣,盡爲入侍,何不商定結數,而更爲定限耶?上曰,然則定以四百三十結,如何?領議政鄭太和曰,無寧以四百結定限耳,三十結有何大關係乎?洪命夏曰,當初定限之時,臣固欲以四百結爲限矣,以四百結定之,則實爲合宜矣。上曰,大君·公主則四百結,王子·翁主則二百五十結,爲定限,可也。吏曹判書洪命夏所啓,熊川縣監金振瀗,以都監哨官,末擬受點矣。今聞殿最居中云,臣難免不察之失,不勝惶恐,金振瀗,改差,何如?上曰,依爲之。諫院朝報
上在昌德宮。停常參·經筵。
昩爽,有霜氣。卯時,日暈右珥。辰時,日暈。三更,白雲一道,起自巽方,直指月傍,長數丈,廣尺許,良久乃滅。內下日記
恭惠王后忌辰齋戒。
謝恩,金泉察訪柳冕。
左承旨元萬石上疏。大槪,兒息患拘忌之疾,不可仍在邇列,乞遞職名事。政院啓曰,卽者左承旨元萬石,上疏到院矣。觀其疏辭,則家有奴婢,數人相繼患拘忌之疾,旋卽出送矣,兒息又爲傳痛,決不敢仍在邇列云。元疏雖不敢捧入,而似難出入近密之地,合有變通之道,敢此仰稟。傳曰,然則遞差。
吏曹啓曰,承旨有闕,政事,取稟。傳曰,過國忌後爲之。
傳曰,史官一員待命,騎馬三匹立之,順陵祭所內摘奸。諫院朝報
上在昌德宮。停常參·經筵。
夜一更,月暈。二更,月暈兩珥,廻木星。內下日記
恭惠王后忌辰。
謝恩,左尹兪㯙,宗廟奉事趙渭叟。
政院啓曰,廳注書崔商翼,不敢仕進,今已累日,假注書鄭樍,又以摘奸出去,廳中只有注書趙聖輔,假注書姑爲差出,使之察任,何如?傳曰,允。
以田爲假注書。
禮曹,陳慰兼進香使拜表吉日,來五月十二日卯時,方物封褁,同月初九日推擇。啓。諫院朝報
戶曹啓曰,繕工監貢案付材木之數不多,一年所捧,不能支一年之用,故不得已自水上流下材板,令該監官員次知,收稅補用於各處營繕事,曾於癸巳年,入啓定奪,遵行累年,人不敢生意於圖免其稅。近來諸上司·各衙門,稱以公廨造成,材板勒令流下,使該掌官員,莫敢下手,而其間亦多有夤緣冒濫之弊,若此不已,則終至於全無所收,當初啓下之意,歸於虛套,事極寒心。自今以後,勿論該上司·各衙門公私材板,竝爲一一收稅,以補國用宜當。申明捧承傳施行,何如?傳曰,允。備局謄錄
上在昌德宮。停常參·經筵。
謝恩。司畜別提李曾賢,掌樂僉正李悅,主簿柳元之,沃溝縣監權迪。
兵曹參判李行進初度呈辭。給由。
謝恩,左承旨徐必遠。
院啓,臣等,以諸宮家山海折受革罷事,閱歲爭執,而幸賴天鑑孔昭,火田一事,先賜允許,殿下恤民之德,察邇之明,孰不欽仰?第柴場·漁場,尤爲病民之痼弊,宮差之憑藉橫斂,貧民之破産失業,罔有紀極。豈可不爲禁抑,任其侵漁,怨歸於邦家,利專於私門,而終莫之恤乎?況頃年柴場·漁場之在關東·湖西者,次第革罷,惠鮮之澤,民生鼓舞,則尤不可不一體施仁,使無不均之歎。請諸宮家柴場·漁場析受等處,令該曹·各道,一一査出,竝爲革罷。繼後者承重,禮經昭訓,而又有仁祖朝定式,則今日所執,實是明人倫遵聖敎之意,而天聽逾邈,一兪尙靳,臣等竊不勝悶鬱焉。聖王設敎,民彜是敍,而父子承繼之統,尤加嚴焉,此仁祖朝所以爲法於一國,而垂訓於萬世者也,朝臣之奉而遵行者,亦多有之,當時制式之定,已可知矣。經亂文籍之考與不考,又何之疑乎?請令禮官,仁祖朝受敎以後有違者,一一改定。南原,物衆地大,介於湖嶺,其爲難治,爲一道最。新除授府使安應昌,旣乏地望,又無廉聲,請安應昌遞差,其代,極擇差遣。新除授金堤郡守都愼與,莅郡政拙,已著於少壯之時,要邑剸劇之責,決難付之於旣衰之後,請都信與遞差。答曰,不允。
府前啓,宮家免稅事,山田海澤侵奪害民之類革罷事,停啓。諫院朝報
備邊司啓曰,仁川紫燕島設鎭處,往來船隻,例泊於太平岩,自此下船,由一條細路,入往本島,而其路一日之內,僅得兩度相通,人馬不得竝行,蓋潮滿則不通而然也。此路石築而稍使高廣,然後可免緩急軍馬阻絶之患。招問本島萬戶南得華,則若得役丁二百餘名,赴役四五日,可以完了云。此時民丁,決不可調用,畿甸僧軍,准此數,趁五月初旬前,調發赴役,似爲便順,以此意分付道臣,使之及期分定以送。且僧人文哲,鳩集財力,官廨五十餘間,一時丹靑,其勞不可不償,故曾於己丑年,啓稟此意,已給通政空名帖,使之仍令守護其寺,而若不重其事,則僧徒必不肯募入於絶島生利艱窘之處。文哲,稱以僧將,仍給僧將輩所用長印,以爲終始守寺之募僧之地,何如?答曰,允。
京畿兼防禦使廣州府尹元斗樞。備局謄錄
有政。以元斗樞爲廣州府尹,李世長單付檢閱,李惇臨爲兵曹佐郞,柳頲爲安岳郡守,李爲熊川縣監。鄭萬和爲左副承旨,左承旨徐必遠,右承旨李殷相。
上在昌德宮。停常參·經筵。
卯時至午時,灑雨。內下日記
藥房都提調元斗杓·同副承旨閔點,大殿·中宮殿,口傳問安。答曰,知道。又啓曰,卽伏聞醫官等所傳之言,元子所患,猶未快愈云。臣斗杓,率御醫等,直宿之意,敢啓。答曰,提調勿爲入直,只醫官直宿。藥房日記
謝恩,右承旨李殷相,檢閱李世長。
左副承旨鄭萬和上疏。大槪,敢陳危懇,冀蒙鐫遞事。入啓。
慶平君啓曰,庸愚陋臣,忝居宗班,三樂己缺,十手且怕,前若虎履,后同氷步,身係紫陌,志栖綠水,頃緣疾遘,久稽問候。本府,尊在上司·錄事,他上司,幾盡設置,本府獨無,王子進遏,隻盩多吊,請本府錄事差定,令各該曹,米布題給,一望龍墀,四念猶極,座載禮影,立慈神魂,頞蹙膽煎,精爽心隕,靦傷惶□,敢徠瀆啓。答曰,當令所司,依啓辭施行矣,卿其安心焉。
院啓,請諸宮家柴場·漁場折受等處,令該曹·各道,一一査出,竝爲革罷。措辭見上請令禮官,仁祖朝受敎以後有違者,一一改定。措辭見上請南原府使安應昌遞差,其代,極擇差遣。請金提郡守都愼與遞差。措辭竝見上答曰,不允。兩倅遞差事,更加詳察處之。
大殿·中殿,政院·玉堂問安。答曰,知道。諫院朝報
上在昌德宮。停常參·經筵。
夜五更,有霧氣。內下日記
藥房都提調元斗杓·副提調吳梃一啓曰,雨後陰凉,伏未審聖候,何如?元子所患之候,夜間視昨,亦何如?臣等不勝憂慮,敢來問安。答曰,知道。無事。元子所患與昨無異,中宮殿問安。答曰,知道。藥房日記
下直,韓山郡守金光烒。
謝恩。安岳郡守柳。
大殿·中宮殿,政院·玉堂問安。答曰,知道。
兵曹參判李行進再度呈辭。入啓。加給由。
義州府尹·平安監司書目,進賀使使行,十四日到柵門,書狀官朴承健,病重落後事。
院啓,請諸宮家柴場·漁場折受等處,令該曹·各道,一一査出,竝爲革罷。請令禮官,仁祖朝受敎以後有違者,一一改定。措辭竝見上南原爲邑,吏猾民頑,素稱難治,苟非地望已著,才局有裕,莫宜當之。安應昌,人微望輕,別無表著之績,曾莅嶺邑,亦多不廉之誚。其爲不稱,更無詳察之事,請新除授南原府使安應昌遞差,其代,極擇差遣。都愼與,爲人疎迂,本非剸繁之才,曾任字牧,旣以政拙見稱,及授本職,屢發完席,今日此論,已極詳察,請新除授金堤郡守都愼與遞差。答曰,不允。金堤郡守都愼與遞差事,依啓。
憲府箚子。大槪,請亟許兩賢臣從祀文廟事。入啓。
忠淸監司書目,丹陽郡守韓明遠罷黜事。
憲府箚子。答曰,不允。諫院朝報
上在昌德宮。停常參·經筵。
自昩爽至卯時,有霧氣。午時未時,日暈。內下日記
大殿·中宮殿,政院·玉堂問安。答曰,知道。諫院朝報
藥房都提調元斗杓,左承旨徐必遠啓曰,日氣凉冷如秋,伏未審夜來,聖候何如?元子所患,視昨亦何如?臣等不勝憂慮,敢來問安。答曰,知道。元子所患,與昨稍愈云矣。中宮殿,口傳問安。答曰,知道。藥房日記
都承旨吳挺一上疏。大槪,女病猝劇,症涉可疑,決不敢仍在近密之地,冒死陳情,乞遞職名事,呈政院。
政院啓曰,卽者都承旨吳挺一上疏到院,觀其措語,家間奴僕,曾有可疑之疾,卽移避他家,五六日前,女息患得感寒,初不疑慮而供仕矣。自昨夕,濕熱猝發,痛勢轉劇,症涉可疑,雖不與之同處,而至情所在,不得不相通,當此憂遑問安之日,決不敢仍在近密之地云。元疏雖不敢捧入,合有變通之道,敢此仰稟。傳曰,然則遞差。
禮曹啓曰,以永寧殿修改都監啓辭,都監姑爲停罷,年月吉辰,令該曹推擇啓下,以爲擧行之地事,命下矣。卽爲招集日官,使之推擇年運,則自甲辰至丙午,三年皆爲不吉。丁未年最吉,而自四月至八月,皆是吉朔云,□爲吉年,似當依此擧行矣。丁未,尙隔數年,吉辰推擇及都監更設等事,臨時觀勢稟處,何如?傳曰,允。
咸鏡監司書目,高原郡守李慶□病重,罷黜事。
院啓,請諸宮家柴場·漁場折受等處,令該曹·各道,一一査出,盡爲革罷。請令禮官,仁祖朝受敎以後有違者,一一改定。請新除授南原府使安應昌遞差,其代,極擇差遣。措辭竝見上答曰,亟停勿煩。諫院朝報
左副承旨鄭萬和疏。答曰,省疏具悉。爾其勿辭察職。內下記草
上在昌慶宮。停常參·經筵。
自昩爽至卯時,有霧氣。卯時,日暈。夜一更,流星出角星下,緩緩入坤方天際,狀如甁,尾迹散落,色靑,光照地。內下日記
藥院都提調元斗杓·左承旨徐必遠啓曰,伏未審聖候,何如?元子所患,漸就平安否?臣等憂慮未弛,敢來問安。答曰,知道。元子所患,時無顯效矣。中宮殿,口傳問安。答曰,知道。
又啓曰,臣等,伏見鄭後啓·梁濟臣等前後書啓,渠等所見,尙在於疑似之間,因此中外群情,未免疑惑,臣等憂慮亦不淺淺。曾在宣祖朝,王子·翁主患痘役之時,擇定故醫官李絡,用藥看護,李絡,仍作治痘之醫,名於世四十餘年矣。今此鄭·梁兩醫之術,昩於痘疫。且濟臣,輕妄近怪,言多不實,莫重所患,決不可付諸此等之手。朴振禧,以治痘得名,今已數十年,使此人入診,則虛實可以立辨,設或可疑,與純謹御醫一人,仍爲入直,時時診察,隨症用藥,濟臣則姑令退去,似爲便好。非但臣等愚見如此,諸醫及群下之意亦如此,敢此仰稟。答曰,予之所見,未曉啓辭之本意也。定醫一款,自本院任意爲之。
謝恩,同知權井南,左副承旨鄭萬和。
大殿·中宮殿,政院·玉堂問安。答曰,知道。
應敎南九萬初度呈辭。入啓。給由。
政院啓曰,臣等,卽伏見京畿監司朴世模上送修撰洪宇遠疏辭,其中一款,卽尹善道請放事也。善道情狀,聖上旣已洞燭,臣等愚昩之見,無容更贅,而第於其中,有不可不痛辨者,故敢陳一二。善道前日之疏,止於論禮而已,則亦可謂人各異見,不可苟同之致,而顧乃造爲宗統·嫡統之說,要以上惑天聰,下撓群情,而斷爲宋時烈之罪案,其造意之陰慘,果何如哉?善道之爲此疏者,本欲使聖上,驟聞發怒,一網打盡之意也,物情之駭憤,正在於此,而宇遠乃以爲明白的確不可易之論,又以爲豈有搆禍士林之意,噫,人之昏蔽,乃至於此乎?朞年定制,國典有據,斷爲三年,禮經無證,宋時烈之終始持難,蓋以此也,寧有一毫他腸而然哉?服制與宗嫡之統,本不相涉,而善道乃以議服從輕,指爲亂宗嫡之歸,此說若行,則其流之害,豈但爲時烈一身之禍而止哉?人心易惑,所關非細,故前後臺臣之苦口力爭者,蓋欲循公議而定國是也,宇遠,乃以爲爲時烈覆蓋所失而然,噫,人之不淑,又至於此乎?善道此意,本爲搆誣宋時烈,而考其歸,則實關宗社,貸死投荒,無非好生之盛德,而宇遠乃以爲敢言獲罪者然,吁亦異矣。臣等待罪近密,出納惟允,乃其職也,而藩臣上送之疏,不敢退却,一邊捧入,竝達所懷,敢啓。答曰,知道。
平安監司書目,書狀官朴承健,十五日上來,而未定死生事。
兵曹參判李行進三度呈辭。入啓。遞差。
諫院箚子。大槪,更申前請,冀許兩賢臣從祀聖廟事。入啓。答曰,毋煩。
院啓,請諸宮家柴場·漁場折受等處,令該曹·各道,一一査出,竝爲革罷。請令禮官,仁祖朝受敎以後有違者,一一改定。措辭竝見上南原爲邑,吏猾民頑,素稱難治,自非地望已著,才局有裕,莫宜當之。安應昌,人微望輕,本無表異之績,曾爲醴泉郡守,亦以政欠簡廉,徵稅過濫,終至坐罷,此其已試之迹,寧可再誤於今?其爲不合,更無詳察之事。請新除授南原府使安應昌遞差,其代,極擇差遣。答曰,毋庸瀆擾。
兵曹判書金佐明上疏。大槪,本職兼帶,竝賜鐫改,仍治使酒凌轢之罪,以肅朝綱,以謝人言事。入啓。答曰,省疏具悉卿懇。年少輩無節之言,何用爲嫌乎?卿其安心勿辭,從速察職。
傳曰,政事,明日爲之。諫院朝報
上在昌慶宮。停常參·經筵。
謝恩,典籍權震翰,軍器主簿朴弼聖,宗廟直長南夢星。諫院朝報
藥房都提調元斗杓,左承旨徐必遠啓曰,伏未審夜來,聖候何如,元子所患之候,視昨亦何如?臣等憂慮未弛,敢來問安。答曰,知道。元子所患,比昨稍減云矣。中宮殿問安。答曰,知道。藥房日記
應敎南九萬再度呈辭。入啓。加給由。
大殿·中宮殿,政院·玉堂問安。答曰,知道。
政院啓曰,以憲府鄭世衡等照律公事,傳曰,功臣付標處,不爲察見缺則如是爲之,而本院初不察之乎事傳敎矣。臣等泛然看過矣,今承下敎,更爲察見,則愽川郡守鄭世衡,以其八代祖摠,祖父崑壽兩功臣現告,而該府付標之際,名字則書其八代祖摠,功臣則以其祖崑壽功,誤爲懸錄矣。臣等待罪出納之地,不能致察,致勤聖敎,不勝惶恐之至。且此公事還出給,使之改入,何如?傳曰,知道。
咸鏡監司書目,德源呈,以正言尹深病不上去上疏,上送事。
院啓,請諸宮家柴場·漁場折受等處,令該曹·各道,一一査出,竝爲革罷。請令禮官,仁祖朝受敎以後有違者,一一改定。請新除授南原府使安應昌遞差,其代,極擇差遣。措辭竝見上答曰,不允。
執義鄭繼胄,掌令金益廉啓曰,頃於本府之坐,前郡守鄭世衡照律公事,其先世有兩功臣,而不可竝懸,故依古例只書其一之時,有換書之失,而臣等泛然看過,不能覺察,致勤聖敎,何敢晏然仍冒?請命遞斥臣等之職。答曰,勿辭。退待物論。
大司憲朴長遠啓曰,卽伏見下政院之敎,乃鄭世衡推考公事,功臣誤錄事也,臣於此,不勝瞿然之至。頃於鄭世衡照律公事,其先世有兩功臣,而不可竝爲懸錄,故依例只書其一,而有換書之誤,非不詳審,而終未覺悟,致勤聖敎,不察之失,在所難免。且於兵曹判書金佐明推緘覈處也,卽以佐明緘辭中,旣曰罵坐淩轢,不知指何人,而但與禮曹判書金壽恒,作一場戱語云云,則別無更覈之端,臺諫所論,亦難追覈之意,□于僚席,而惟以臺論凌轢之說,必指此而發,此外無可覈之缺他無所言,則彼以戱語,此乃指爲凌轢,臺論之不實,不言可知,故以此措辭書入矣。今見金佐明上疏,則以儱侗,有若護過爲辭,當初覈處曲折,如右所陳,無容更贅,而謂之護過,而缺則臣實未曉其意也。至於斥以儱侗,則抑臣辭不別白之致,臣何敢覼縷,有若相辨者然哉?夫以酒席之間,戱言小失,至發於臺效,已涉太過,而佐明身爲卿宰,緘答抗拒,至爲三度,臣竊兩惜之。缺如臣疲劣,忝長臺憲,照律而有不察之失,覈處而有儱侗之斥,揆以彼此,決難仍冒。請命遽斥臣職。答曰,勿辭。退待物論。諫院朝報
上在昌慶宮。停常參·經筵。
下直,萬頃縣監李馥。
謝恩,司贍直長朴元度。諫院朝報
藥房都提調元斗杓,右副承旨趙胤錫啓曰,伏未審夜來,聖候何如,元子不安之候,亦何如?臣等憂慮未弛,敢來問安。答曰,知道。元子所患,與昨無異云矣。中宮殿,口傳問安。答曰,知道。藥房日記
政院啓曰,正言尹深,方在其父任所安邊府,辭職陳疏,道臣上送,卽刻到院,所當捧入,而第其疏中,有自去冬至今日,衙門眷聚,連有病患,至有死亡,轉輾奔避,隨處蔓延等語,渠身雖僅倖免,此疏旣自病處封進矣。雖經累日,且踰遠道,直爲捧入,有所不安,何以爲之,敢稟。傳曰,遞差。
領議政鄭太和,禮曹判書金壽恒,繕工提調許積,觀象監提調金徽,英陵奉審事,出去。
政院啓曰,卽者都承旨金徽,受點,左承旨徐必遠,以婚姻家相避,同副承旨閔點,妻同生相避,皆在應避之中,其代二員,今當差出,而缺承旨鄭萬和,俱以式暇,不爲仕進,臣胤錫□守廳。且於吏批,有相避,政廳無進去之員,鄭萬和,今已行祭云,牌招參政,何如?傳曰,允。
院啓。請諸宮家柴場·漁場折受等處,令該曹·各道,一一査出,竝爲革罷。請令禮官,仁祖朝受敎以後有違者,一一改定。請新除授南原府使安應昌遞差,其代,極擇差遣。措辭竝見上答曰,不允。遞差事,依啓。
副應敎南九萬三度呈辭。入啓。遞差。
府啓。竝引嫌而退,付標換書,雖欠詳察,而推勘照律,不因此而有所輕重,宰臣引咎措語缺而從實覈啓,判然無護過之意,所避之嫌,元不大段,儱侗之斥,不須介意。請執義鄭繼胄,掌令金益廉,大司憲朴長遠,竝命出仕。答曰,依啓。處置措語,殊涉曚矓矣。
持平李世翊啓曰,臣以無似,新入臺閣,旣乏見識,且昧體例,今當處置同僚,只知言官之不可輕遞,不覺措語之未能明□,至承矇矓之敎,臣誠惶悚,置身無地。旣有所失,決難仍冒,請命遞斥臣職。答曰,勿辭。退待物論。
執義鄭繼胄·掌令金益廉就職後,啓曰,臣等不察誤書之失,在例應遞,而同僚之請出,實是慮外,至有處置措語矇矓之敎,則臣等之不敢仍冒益著矣。況長官引避之辭,其一,乃兵曹判書金佐明疏中儱侗之斥,臣等亦旣同參於覈處之時,元來此事,本非難知,故以臺論必摘戱語之意,措辭回啓,實未知此外明白可覈者,復有何事也。今此儱侗護過之斥,亦未知其故也。第於覈處之時,長官以臺論緘答,俱涉太過之意,欲及於回啓中,臣等愚意以爲,自上旣覈處,則覈其事之虛實而已,臺論緘辭之得失,缺商確搆草矣。缺之儱侗護過,則失實在於臣等,以彼以此,決難苟處,請命遞斥臣等之職。答曰,勿辭。退待物論。
謝恩,右承旨鄭萬和。諫院朝報
有政。以趙復陽爲兵曹參判,尹世喬永平縣令,曺挺融爲高原郡守,尹遇丁爲正言,元檝爲丹陽郡守,林夏儒爲監察,金徽爲都承旨,吳挺一爲戶曹參判,尹深爲兵曹佐郞,李翊爲副修撰,安獻徵爲瑞山郡守,尹遇甲爲靈山縣監,鄭輔漢爲唐津縣監,李楚老爲金堤郡守,兪錫爲左副承旨,安後說爲同副承旨,左承旨李殷相,右承旨鄭萬和。
上在昌慶宮。停常參·經筵。
夜四更,流星出房星上,入亢星下,狀如鉢,尾長四五尺許,色白。內下日記
謝恩,同副承旨安後說。諫院朝報
藥房都提調元斗杓,右承旨鄭萬和啓曰,伏未審夜來,聖候何如,元子所患之候,視昨漸就平安乎?臣等憂慮未弛,敢來問安。答曰,知道。元子所患,今纔向差矣。中宮殿,口傳問安。答曰,知道。
申時,醫官趙徵奎·崔有泰·李東馨入侍。傳敎內,自去後,頗有寒縮之氣,右耳下忽然結核浮高,寒熱往來,此意言于藥房,卽爲議藥。
藥房啓曰,卽伏聞醫官等所傳之敎,仍與商議,則皆以爲,荊防敗毒散,加黃連·梔子炒各七分,惡實炒硏一錢,連進二貼,趁卽和解,則耳下浮氣,可以消散云。此藥二貼,卽爲劑入之意,敢啓。答曰,知道。藥房日記
左副承旨兪瑒上疏。大槪,缺情勢,決難缺出納之地,冒萬死缺免,以礪廉隅,以重名器事。入啓。答曰,省疏具悉。爾其勿辭察職。
大司憲朴長遠啓曰,疲劣如臣忝長臺憲,噤默隨行,悶愧已多,至於推考公事特其少者耳。誤錄而不失,覈處而見斥,所失不一,理宜鐫遞,而處置請出,出於意慮之外,其所措語,苟且無據。聖批矇矓之敎,固已下燭,循例依允,召牌反降,臣誠惶汗,不知所措。臣子分義,惟當行不竢駕,而以此情勢,旣難冒進,且其處置之官,旋引乖當之避,則臣於應遞未遞之際,一邊就職,非但廉隅所關,其於臺閣體面,何哉?缺賤疾,今始來避,臣罪至此而尤大矣,何敢一刻仍冒乎?請命遞斥臣職。答曰,勿辭。退待物論。
玉堂箚子。大槪,伏見政院捧入修撰洪宇遠上疏啓辭,不勝區區之慮,敢陳所懷。伏乞痛辨深斥,明示好惡事。入啓。
院啓,請諸宮家柴場·漁場折受處,令該曹·各道,一一査出,竝爲革罷。請令禮官,仁祖朝受敎以後有違者,一一改定。措辭竝見上洪宇遠疏本,時未批下,而臣等竊聞其槪,造意陰秘,立論回譎,攻斥贊成臣宋時烈不遺餘力,至以善道之兇疏,謂之明白的確,讚揚其平生,或稱氣節敢缺或謂之公論所在,焉可誣也。終以缺動朝廷,吁,人之不淑,言之不良,胡乃至此?固知天日之下,魑魅魍魎,終不能遁其情狀,而竊爲世道痛心也。當初善道之疏,外借禮說,內售禍心,陰陷宋時烈·宋浚吉等於不測之地,勒加人臣所不忍聞之罪,其計之凶,殆有甚於袞·貞,幸賴日月照臨,快賜卞釋,凶人抵法,國是乃定。其後雖有一二嘗試之疏,而終乃自露,數年之間,奸人破膽,凶徒歛迹,少見朝著之靖矣。不意今者,宇遠,潛懷覬覦之心,更售未遑之禍,公肆詖淫之說,不復顧忌。嗚呼,宇遠亦人耳,戕害善類,自附凶人,豈人之情哉?顧其所營缺苟不以此爲言,則缺愛悅,而不得於公議者,又將何以懲之耶?敢以邪侫之心,欲濟蔽日之計,然則其言,雖護善道,而其意實不在善道也。善道以嫁禍之心,借禮說於前,宇遠以善道之心,護善道,前後一轍而同歸,心應而罪均,揆諸王法,斷不容貸,請修撰洪宇遠,削奪官職,門外黜送。答曰,亟停勿煩。末端事,國家之待言者,不可如是,言雖過中,不可深罪之也。雖以大體言之,亦不可每每紛紜群起,作一閙端,使不得靖寧,尤爲不安之歸,量之以彼此,與予意不同,不允。
司諫金萬均啓曰,憲府之官,本院當爲處置,而其所引嫌,初因兵曹判書金佐明,推緘覈啓之事,則當初請推佐明之臺官,卽臣之從弟也,嫌不可否,在例當然,請命遞斥臣職。答曰,勿辭。退待物論。
大殿,政院·玉堂問安。答曰,知道。
玉堂箚子。答曰,省箚具悉箚辭,知道。予意已諭于諫院矣。
修撰洪宇遠疏。答曰,省疏具悉。爾其勿辭,調理上來。諫院朝報
傳曰,卒全昌君柳廷亮禮葬,依例題給事,言于該曹。內下記草
上在昌慶宮。停常參·經筵。
謝恩,□徐必遠·閔點·左承旨李殷相·金堤郡守李楚老,高原郡守曺梃融,靈山縣監尹遇甲。諫院朝報
藥房都提調元斗杓,右承旨鄭萬和啓曰,伏未審夜來,自上右耳下浮氣,湯劑進御後,有和解消散之漸乎,元子所患,視昨加減亦何如?臣等不勝憂慮,敢來問安。答曰,知道。予之所患,言于醫官矣。元子所患,與昨無異云矣。中宮殿,口傳問安。答曰,知道。藥房日記
大殿,政院·玉堂問安。答曰,知道。
政院啓曰,都承旨金徽,以觀象監提調,今方進往英陵,斯速乘馹上來事,下諭何如?傳曰,自當上來,勿爲下諭。
政院啓曰,左副旨兪瑒疏批旣下,而今日亦不仕進,廳中位不齊。出納之際,事多苟簡,左副承旨兪瑒,牌招察任,何如?傳曰,允。左副承旨兪瑒,牌招不進。
吏曹參判兪棨上疏。大槪,忝任國子,敢陳愚見,請亟下兩賢臣從祀之議,令廟堂·禮官·儒臣,會議停當事。答曰,省疏具悉,疏辭知道。
江原道原州進士韓用明等上疏。大槪,高麗國子進士元天錫書院請額事。入啓。
院啓。請諸宮家柴場·漁場折受等處,令該曹·各道,一一査出,竝爲革罷。請令禮官,仁祖朝受敎以後有違者,一一改定。措辭竝見上洪宇遠事,臣等備盡論列,而聖批不惟不允爲敎,十行開諭,滋起臣等之惑,臣等聚首相顧,竊不勝心寒而氣短也。夫所謂言者,忘身殉國,至誠惻怛,或言人主之過,或斥廊廟之失,其言雖涉過深,其心則無他,若此之疏,惟當褒奬之缺宇遠則缺其平生謂之缺痒痛其投畀缺以殺士之言,而要其心則不出疑惑天聰,眩亂是非,傾陷忠良,拯濟私黨。若是而猶謂之言者,不加痛辨,不爲深斥,使君子反有所畏,小人反有所恃,其國家幾何不缺且危也?苟有愛君之心,憂國之誠者,安忍坐視其然,而袖手旁觀,不爲之明白辨別哉?此前後左右之臣,所以不憚紛紜之勞,不避起閙之嫌,終始竭論,而不知止者也。君子小人,比之陰陽晝夜,此長彼消,必然之理也,自古人主,孰不欲扶正抑私,而君子難進而易退,小人易進而難退,殿下之所嘗倚毗而禮敬之者,今已日遠於朝,而媢嫉陷害之言,又從以乘間而抵隙,換面而迭進,其勢誠急矣。當此之時,雖奮發乾斷,明示好惡,猶不能安其顚頓狼狽之心,而顧乃務爲調停之擧,以當其寧靖,臣等缺朝著之爻象,已極不佳,而殿下亦嘗□懷于此耳,豈宜依違彼此,置諸度外,使賢路崎嶇,邢黨增氣乎?善道投荒於前,而趙絅繼起於後,趙絅被罪於後,而宇遠又發於今,蓋其表裏之相應,緣絡之相連,一時之譴罰,不足以懲其心,而況寬假而優容之,則繼之者,未知幾善道,競起而亂殿下之朝廷乎?今玆擬律,亦云末減,請修撰洪宇遠,削奪官爵,門外黜送。竝引嫌而退,立論遣辭,雖欠詳悉,而多官請出,實無他意,一事先避,長官旣出,到今立落,宜無異同,處置措語,已何與焉,而牌召不赴,在例應遞,事關一家,於法當避,則嫌不可否,其勢固然。請持平李世翊,執義缺答曰,不允。處置事,依啓。
左副承旨兪瑒上疏。大槪,情勢悶蹙,未赴召命,惶懼益深。不得不冒萬死更陳危懇,伏乞聖明,先治臣罪,以正違慢,仍削臣職,以礪廉隅事。入啓。答曰,省疏具悉。爾其勿辭察職。
兵曹判書金佐明上疏。大槪,藥房問安,一未進參,情勢悶蹙,冒死更籲,本職及兼帶,亟許鐫改,以正臣罪事。答曰,省疏具悉卿懇。已諭予意於前疏之批矣,卿其安心勿辭,從速察職。諫院朝報
上在昌慶宮。停常參·經筳。
夜三更,流星出氐星上,入北斗星下,狀如甁,尾長五六尺許,色白,光照地。五更,月暈。內下日記
藥房都提調元斗杓·右承旨鄭萬和啓曰,伏未審夜來,聖候調攝,何如?湯劑昨已進御,而耳下浮氣,尙未消散乎?元子患候,視昨亦何如?臣等憂慮未弛,敢來問安。答曰,知道。症候已言于醫官矣。中宮殿,口傳問安。答曰,知道。
又啓曰,卽伏聞醫官等所傳之言,耳下浮氣,雖似消減,咽喉尙有赤氣,風熱猶未盡降而然,加味四物湯,加連翹一錢,連進三貼,自當收效云。此藥卽爲劑入之意,敢啓。答曰,知道。藥房日記
院啓,答曰,已諭,毋煩。府啓。答曰,不允。召牌不進,顯有圖避,非此兩人而已,爲國振綱,奚其遲也?內下記草
上在昌慶宮。停常參·經筵。
政院視事,頉稟。
卯時辰時,日暈兩珥。自巳時至未時,日暈。內下日記
藥房都提調元斗杓,提調金佐明,右承旨鄭萬和啓曰,伏未審夜來,聖候調攝何如?耳下浮氣,喉間赤色,湯劑進御後,漸就消減否乎?元子氣候,今何如?臣等憂慮未弛,敢來問安。答曰,知道。予之所患,比昨消減矣。藥房日記
院啓。答曰,毋庸瀆擾。府啓。答曰,不允。內下記草
備邊司啓曰,卽見咸興判官李晸,今月二十三日成貼馳報,則觀察使徐元履,十四日爲始,重患傷寒,一向添劇,當日卯時身死云,事極驚駭,而本道都事,以瓜滿上去云。本營時無留在之官,殊甚可慮。都事果已瓜滿,則其代,令該曹急速差送,瓜期未准,徑先上來,則爲先推考,罔夜還送宜當。以此分付,而新監司亦卽差出,數日內發送,何如?答曰,允。
吏曹啓曰,咸鏡監司有闕,依近例令備邊司議薦,何如?傳曰,允。
咸鏡監司薦望,金徽·徐必遠·李廷夔,以金徽爲咸鏡監司。備局謄錄
傳曰,今觀備局草記,則咸鏡監司徐元履身死云,聞來不勝驚慘。徐元履,以先朝潛邸師傅,故待之亦異矣,今聞客死嶺外,予甚慘然。其令本道兵使,所經各道各官,另爲看喪護送事,卽爲下諭于諸道監·兵使等處。內下記草
上在昌慶宮。停常參·經筵。
藥房都提調元斗杓,提調金佐明,右承旨鄭萬和啓曰,伏未審夜來,聖候調攝何如?前入湯劑,已進兩貼,而耳下喉間,外浮內赤之氣,視昨漸就消減乎?臣等憂慮未弛,敢來問安。答曰,症候,已言于醫官矣。藥房日記
有政。以金徽爲咸鏡監司,金始振爲判決事,郭有欽爲監察,朴純爲兵曹正郞,沈若溟爲監察,具益昌爲雲峯縣監,鄭何爲戶曹佐郞,金壽恒爲大司憲,趙嗣基爲密陽府使,朴烶爲南原府使,安後昌爲咸鏡都事,趙復陽爲開城留守,咸鏡道觀察使兼咸興府尹金徽,以南龍翼爲都承旨。吏曹望單
缺臣等之啓,所謂其言雖護善道,而□意不在於善道者,蓋指此耳,今以厚載之言見之,蓋可驗矣。臣等欲正黨凶陷賢之罪,反被意外之斥,何敢一刻苟冒?請命遞斥臣等之職。答曰,勿辭,退待物論。
玉堂箚子。大槪,持平申厚載遞差,執義鄭繼胄,掌令金益廉,司諫金萬均,獻納宋時喆,正言元萬里·尹遇丁,竝命出仕。入啓。諫院朝報
上在昌慶宮。停常參·經筵。
夜五更,流星出牛星下,入艮方天際,狀如鉢,尾長六七尺許,色赤。內下日記
藥房提調金佐明,右承旨鄭萬和啓曰,伏未審夜來,聖候調攝,若何?前入湯劑三貼,當盡於昨日矣,卽今諸症,果能收效否乎?臣等不任憂慮,敢來問安。答曰,與昨無異矣。
又啓曰,卽伏承問安之批,有與昨無異之敎,臣等憂慮之至。聖候未寧,已至多日,熱候猶未盡祛,此由於湯劑未及奏效之致。與諸醫商議,則加味四物湯,依前加入,更進二貼宜當云,此藥劑入之意,敢啓。答曰,知道。藥房日記
玉堂箚子。答曰,頃者趙絅之疏上也,無紛紜群起之答,而其時論議,意見之參差,猶夫今日,而亦出於臺閣之上。然則厚載之避,豈由於紛紜等語而至哉?今者顯有不平底意,爾等隱爲侵弄之計,乃敢亦不可不任其責等語,下意焉,予亦在於處置之間,予當何處置也。大凡處置之規,明其彼此之是非,定其立落之如何而已。今乃以予之言詰之者,予實未曉其意也。如欲不得已陳之,亦有所懷之箚,處置事。依啓。
政院啓辭。答曰,處置則處置,責望於君上則責望於君上,何敢混同下語,若是耶?末端所謂亦有所懷之箚,意有在焉。
政院再啓。答曰,已諭矣,何用煩瀆耶?
都承旨南龍翼疏。答曰,省疏具悉。卿其勿辭,從速察職。
左議政元斗杓箚子,答曰,省疏具悉卿懇。卿其安心勿辭焉。仍傳曰,遣內醫看病。內下記草
謝恩,開城留守趙復陽,咸鏡監司金徽,戶曹佐郞鄭何,唐津縣監鄭輔漢。
大殿,政院·玉堂問安。答曰,知道。
政院啓曰,以司憲府長連縣監李東老等照律粘目,傳曰,功臣付標處,何以不察耶事命下,而臣誤認爲□不錄之事,以此仰達矣。更承下敎,仔細考察,則色吏亦在照勘之中,似當有餘外功臣議親之語,而只於李東老,各議親懸錄。臣旣有初不詳察之失,不勝惶恐。此公事還出給,使之改入,何如?傳曰,允。
大司憲金壽恒上疏。大槪,兩司之長,兄弟不可竝據,冒陳危懇,冀蒙恩遞事。入啓。疏批見下
注書趙聖輔受由,代以崔鎭南爲假注書。
左議政元斗杓箚子。大槪,眩症猝劇,今日問安,不得進參,兼帶內局都提調,爲先遞差,〈以便〉公私事。箚批見上,諫院朝報
上在昌慶宮。停常參·經筵。
卯時辰時申時,日暈。夜五更,有霧氣。
政院視事,頉稟。內下日記
藥房提調金佐明,右承旨鄭萬和啓曰,伏未審夜來,聖候調攝,何如?湯劑連進,而浮氣等症,未盡消散乎?臣等不任憂慮,敢來問安。答曰,知道。別無顯效矣。藥房日記
傳曰,卽觀元萬里避辭,則張皇說辭,怒氣盛大,深加侵凌之意,一則曰,卽不能明辨於初,馴致厚載岐貳之論,一則曰時君世主,不能痛辨而嚴斥之耳,今則不然,其於辨別之際,照察無餘云,上下之語意不同,若是之甚也。且時君世主等語,顯有侵凌之意,反有反於正大之態,事極痛駭。正言元萬里,姑先遞差,以杜後弊。
應敎李敏迪,副修撰李翊等疏,答曰,省疏具悉。爾等勿辭察職。
政院啓辭。答曰,遣辭本意,豈專在於明是非也?盛怒於予而侵侮。明矣,爾等之護,何其甚也?
政院再啓。答曰,勿爲煩瀆也。內下記草
謝恩,判決事金始振,掌令李觀徵,監察沈若溟,副摠管李翊漢,訓鍊僉正尹行得,內禁將李廷沃,群山萬戶金誠立,臨淄僉使吳起洙,密陽府使趙嗣基,咸鏡都事安後昌,□將柳命祐。
政院啓曰,臣等卽伏見玉堂之批,以隱爲侵弄之計,予亦在於處置之間,予當何處置等語爲敎。臣等竊謂箚子本意,不過責望於聖上,而辭不達意之致,今此下答之敎,殊非優禮平穩底意。臣等區區所懷,惶恐敢啓。批答依草記見昨日
又啓曰,伏承啓辭之批,聖敎諄諄,無異慈父之詔子,臣等奉讀未了,不勝感泣之至。第儒臣所陳,雖有過當之語,在聖上包荒之量,但當優容,不當示以不平之意。今此聖批中數款語,有乖大聖人和平之發,至於隱爲侵弄之敎,尤是萬萬情外,而決非臣子所堪聞者,曾不料大哉之言,一至於此也?臣等忝在出納之地,遭此過中之擧,而不能捄正,則□在乎惟允之義也,不得不冒死更稟。伏願聖明,平心察納,刪去末端之敎,不勝幸甚。批答,依記草,見昨日
大殿,政院問安。答曰,知道,
吏曹判書洪命夏三度呈辭。入啓。加給由。
掌令李觀徵啓曰,臣家有忌疾,閱月不熄,身患感冒,累日彌留,蟄伏稽謝,虛帶此久,臣罪萬死。且本府,亦論修撰洪宇遠事,洪宇遠,卽臣同姓五寸叔母夫也。雖無相避之法,旣有一家之嫌,則設使臣之意見,與同僚同,不宜隨參於請罪之論,況有未同者乎?至如趙絅,目以奸邢,斥爲凶徒,噫。絅而豈有是哉?臣斷知其不然也。當此論議方張之日,不可列諸臺席,請命遞斥臣職。答曰,勿辭。退待物論。
應敎李敏迪,副修撰李翊上疏。大槪,伏承嚴旨,至有臣子不敢聞之敎,驚惶罔措,不知置身之所。伏乞聖明,先削臣等之職,仍治臣等之罪事。批答見上
執義鄭繼胄,司諫金萬均,獻納宋時喆,掌令金益廉,正言元萬里,尹遇丁就職。
正言元萬里,伏以臣等處置之批,辭旨之嚴,有非人臣所敢聞者。臣奉讀未了,心魂震惶,不能自容也。玉堂之箚,其命意措辭,只欲痛辨邪正,快斷好惡,使陰凶不得售其奸,忠貞不至受其誣,而尤眷眷於聖上,當消長之幾,任轉移之責,則其赤心白意,斷斷無他。蓋人主一身,代缺物,責兼君師,一國之治亂是非缺輔導之臣,引君當道者,安缺此爲言也。況申厚載除授之缺已數日矣,一向引入,顯有觀望之意,及其本院啓批,有紛紜起閙之端,而始乃出而立幟,其情態有不能自掩者。今其處置,自不得不據其實狀而言,寧復一毫有激於其間,而敢懷不平之心乎?夫侵責君父,人臣極罪,而至加於經幄近密之臣,蒼黃奔出,待命闕下,氣象愁慘,遠邇俱惑,缺竊不勝痛惜也。嗚呼,殿下旣不能明辨於初,而馴致厚載歧異之論,今又摧折正言之土,益被此輩伺釁抵隙之心,臣未知繼今以往,復有幾厚載,覬覦聖心之淺深哉?大抵是非邪正,不啻白黑,而自古邪而勝者常多,正而勝者常少,其所缺由時君世主,不能痛辨而嚴斥之耳。今殿下則不然,則其所辨別之際,照察無餘,前此投畀之典,不正之敎,孰不欽仰,而今乃因儒臣一二措語之不槪於聖心者,有此過中之敎,扶陽抑陰之盛意,終未免權輿之不承,臣於此,重爲聖朝慨然也。今此嚴批,實因處置臣等而發,臣安敢晏然?且伏見掌令李觀徵避嫌,大槪其語意,亦一厚載也,營救之論一□至於聖敎之下,儒臣推本之言,臣不敢多咎也。以此以彼,俱難仍冒,請命遞斥臣職。傳敎見上
司諫金萬均,獻納宋時喆,正言尹遇丁啓曰,臣等伏見玉堂處置之批,辭旨極嚴,有非人臣所敢聞者,臣等驚愕震悚,不知所出。夫人之所見,雖各不同者,然於其中邪正是非之截然,大害於國家者,則斷不可缺所見之不同,而不爲之明辨痛缺善道之凶謀,厚載旣□陰秘缺此則是非之有所不能已者,而缺宇遠之疏,顯有營護之計,豈不缺其所愛悅者,同歸於善道之陰凶,而爲傷痛切迫,有此出力拯救之意耶?此臣等所以不得不痛辨,而玉堂之所以極言備論者也,今殿下□箚中措語,有此情外之敎,使昵侍經幄之臣,倉黃竢命,氣象愁慘,則臣等何敢晏然?且卽見掌令李觀徵避辭,其所分疏,亦與厚載一般,以此以彼,缺難仍冒,敢命遞斥臣等之職。
執義鄭繼胄,掌令金益廉所啓,臣等伏見玉堂處置之批,不勝驚惶憂悶之至。嗚呼,頃者答諫院之批,聖意只在於調停,必不以宇遠之言爲是,昨日下玉堂之敎,實有責於措語間而已,亦豈以厚載之言,爲缺而第其伺隙之徒,鼓吻而起。今殿下以言者,許〈以〉宇遠,玉堂以處置承嚴旨,缺可以乘矣。欲逞其陰計,則殿下欲缺而益致紛亂,欲鎭定而反招缺此必然之勢也。夫如是,則善道之缺不放而自放,宇遠之言,不立而自立,已去之儒賢,不斥而自斥於千里之外,而缺至於堅氷之至,蔓草難圖,則殿下雖悔,尙何及哉?臣等之極言備論,冀殿下明示好惡,快定國是者,蓋缺此耳,玉堂諸臣之責望於聖明者,亦以此耳。殿下於此,若加深思,則必缺覺悟之端,而臣等誠意缺未格,同僚傍起而侵斥,缺臣等將何顔面,復立缺且觀掌令李觀徵避辭,缺亦一厚載。臣等之所能處置缺況於長連縣監李東老缺付標之下,有落字之處,而臣等矇不覺察,致勤聖敎,前旣換書缺落字而不察,再誤缺請命遞斥臣等之職。
答司諫以下曰,勿辭。退待物論。
政院啓曰,弘文館上下番應敎李敏迪,副修撰李翊,昨承嚴旨,不敢在直,竢命於闕門之外,校理李有相□鄭晳,或缺或呈單缺推移入直,何如?傳曰,旣已批答矣,牌招缺諫院朝報
上在昌慶宮。停常參·經筵。
夜三更,流星出牛星下,入須女星,狀如拳,尾長□□尺許,色白。內下日記
藥房提調金佐明,副提調南龍翼啓曰,伏未審夜來,聖候調攝,何如?前入湯劑,當盡於昨日,必須詳知卽今症候,然後可以更議當進之劑,臣等不勝憂慮,敢來問安,竝此仰稟。答曰,知道。症候已言于醫官矣。藥房日記
左議政元斗杓箚子。答曰,省箚具悉卿懇。鄕其安心勿辭,從容善攝。
大司憲金壽恒疏。答曰,省疏具悉。卿其安心勿辭,從容察職。
玉堂箚子。答曰,依啓。內下記草
上在昌慶宮。停常參·經筵。
下直,咸鏡監司金徽。
政院·玉堂問安。答曰,知道。
藥房提調金佐明,副提調南龍翼啓曰,伏未審夜來,聖候調攝,何如?昨入湯劑,已卽進御,而左右耳下結核與浮氣,漸向消減否乎?臣等不任憂慮,敢來問安。答曰,知道。結核之處,與昨無異矣。藥房日記
傳曰,欲兩不兩,乍雲乍散,凄風連吹,日氣涼泠,旱乾已成,涸轍將至,若此不已,哀我民生□□□近止,靜言思之□□□□□□十分地頭,而後□□□□□□□□無及矣。祈□□□□□□。內下記草
上在昌慶宮。停常參·經筵。
寅時,日有左珥,白雲一道如氣,起自艮方,直指巽方,長竟天,廣數尺許,移時乃滅。自辰時至酉時,日暈。內下日記
藥房提調金佐明,副提調南龍翼啓曰,伏未審夜來,聖候調攝何如,湯劑連次進御,而耳下微浮結核之處,尙無消減之效乎?臣等不任憂慮,敢來問安。答曰,知道。別無差減之效矣。藥房日記
左議政元斗杓箚子。答曰,省箚具悉卿懇。卿辭至此,內局提調之任,當勉副焉,卿其安心善攝。
傳曰,史官五員待命,騎馬十五匹立之,初次祈兩祭所摘奸。內下記草
上在昌慶宮。停常參·經筵。
夜一更,始雨,至五更或雨或晴。內下日記
藥房提調金佐明,副提調南龍翼啓曰,伏未審夜來,聖候調攝何如?前入湯劑當盡於昨日,而結核微浮等症,時無向歇之候,則今當加劑以入,臣等不任憂慮,敢來問安。答曰,知道。與昨無異。藥房日記
傳曰,史官一員待命,騎馬三匹立之,寧陵忌辰祭摘奸。內下記草
孝宗大王忌辰齋戒。
上在昌慶宮。停常參·經筵。
藥房提調金佐明,副提調南龍翼啓曰,伏未審夜來,聖候調攝,何如,喬山將事之日,輒有甘雨之貺,伏想聖慕,此時冞切。臣等通宵耿結,敢來問安。答曰,知道。時無顯效矣。今後勿爲逐日問安。藥房日記
孝宗大王忌辰。
上在昌慶宮。停常參·經筵。
夜四更,流星出河皷星下,入西方天際,狀如拳,尾長七八尺許,色赤。內下日記
府啓。答曰,不允。末端事依啓,而朝家之已給職帖,今不可還收矣。
院啓。答曰,不允。內下記草。
備邊司郞廳,以領·左相意啓曰,刑獄之淹滯不決,在平日猶不可也,況如今夏旱之時乎?禁府堂上二員有窠,久不差出,判義禁洪命夏三度呈辭之後,又上辭疏,時未批下,同知事兪棨,以病不仕,本府廢坐,爲日已多,前頭開坐,未有其期,闕員,令該曹卽爲差出,在告之員,亦使之速出行公,疏決罪囚宜當。且禮曹判書·參判,皆有闕未差,當此祈雨本曹多事之日,不可久曠其任,竝速差出,何如?答曰,允。禁府謄錄,備局謄錄
兵曹啓曰,禁軍及別軍職等,自四月至九月六朔馬草價,依例磨鍊,則禁軍所持公私馬,竝五百七十匹,別軍職馬六匹,每馬各給三匹,通計應給木三十四同,二十八匹矣。一半則順贊木,一半則餘丁木,依前題給,何如?傳曰,允。備局謄錄
吏曹判書洪命夏疏。答曰,省疏具悉。卿其勿辭,從速察職。內下記草
有政。以洪萬容爲持平,吳挺一爲同義禁,徐必遠爲戶曹參議,李行進爲禮曹參判,鄭致和爲知義禁,李景奭爲內醫院都提調,宋昌爲兵曹正郞,李翊漢爲右尹,郭聖龜爲掌令。
上在昌慶宮。停常參·經筵。
祈雨祭,齋戒。
藥房提調金佐明,副提調南龍翼啓曰,伏未審數日來,耳下結核微浮等症,尙未消減否乎?梔子淸肝湯,前後進御,已至五貼矣,必須詳知卽今症候加減,然後或爲連進,或更議他藥,臣等不任憂慮,敢來問安,竝此仰稟。答曰,知道。結核之處,小無消減之勢矣。昨有微減之候,今已和解,餘熱猶未止息矣。
又啓曰,卽伏承問安之批,有結核之處,少無消減之勢,昨有微感之候,今已和解,餘熱猶未止息矣之敎,臣等不任憂慮之至。卽與鄭後啓·趙徵奎及諸御醫等商議,則皆以爲前進梔子淸肝湯,非但主治肝經之熱,亦可兼解感冒餘熱,前加入中,去桔梗,更如知毋·黃栢·黃芩竝酒炒·玄蔘各一錢,連進宜當云。此藥五貼,爲先劑入之意,敢啓。答曰,知道。藥房日記
義禁府啓曰,以刑曹啓目,前水使朴浻,前虞候洪禹民,移義禁府處置事啓下。朴浻,時在咸鏡道德源府任所,洪禹民,時在忠淸道連山地,發遣書吏·羅將,拿來,何如?傳曰,允。禁府謄錄
兼三道統禦使京畿水使閔震益。備局謄錄
上在昌慶宮。停常參·經筵。
自昧爽至辰時,有霧氣。夜四更,東方有氣,如火光。內下日記
仁祖大王忌辰齋戒。
藥房都提調李景奭箚子。答曰,省箚具悉卿懇。如非大段之事,何用朝暮奔走,卿其安心勿辭焉。內下記草
上在昌慶宮。停常參·經筵。
夜四更五更,有沈霧。內下日記
仁祖大王忌辰。
藥房都提調李景奭,提調金佐明,副提調南龍翼啓曰,伏未審玆辰,聖體將攝,若何,耳下之核,感餘之熱,尙無消減之漸耶?再昨劑入梔子淸肝湯,未知連進,而微效有無,亦復何如?臣等憂慮未弛,敢來問安。答曰,知道。右邊結核之處,似有分效,而左邊之核,少無消減之勢,感冒餘熱,猶未快祛矣。藥房日記
政院啓辭。答曰,疾病之餘,焚灼之懷,曷有其極,覽此啓辭,允合事宜,趨卽擧行,可也。內下記草
上在昌慶宮。停常參·經筵。
夜一更至五更,月暈。內下日記
太宗大王忌辰齋戒。
承文院草記。答曰,有不然者,前以胡桃,書送已久矣。彼人雖欲執頉,以胡字書送,可有爲辭之端,如以核字書送後,彼若以前胡今核,執以爲詰,則對之爲尤難,當戒於三思之歎,更爲議啓。
承文院草記。答曰,不可率爾,以致後悔,持其兩端,更爲商量以定。
傳曰,史官五員待命,騎馬十五匹立之,三次祈雨祭摘奸。內下記草
有政。以蘇斗山爲持平,沈梓爲直講,兼持平沈梓,兼喬桐府使閔震益,竝單付,以吳挺緯爲左承旨,右承旨李殷相,左副承旨鄭萬和,右副承旨兪瑒,同副承旨趙胤鍚。
上在昌慶宮。停常參·經筵。
太宗大王忌辰。
藥房都提調李景奭,提調金佐明,副提調南龍翼啓曰,昨日朝霧,晝熱如火,伏未審聖體調攝,何如,右邊結核之處,似有分效之意,下敎之後,有加愈之漸乎,左邊之核,少無消減之勢,感冒餘熱,猶未快祛之候,視再昨尙爾耶?前日劑入梔子淸肝湯五貼,當盡於今日。伏聞醫官之言,加入玄蔘,進御良苦,議諸御醫,則以爲代以黃連宜當云。依此五貼加劑以進,何如?臣等憂慮未弛,敢來問安,竝此仰稟。答曰,知道,結核之處,非數日內消減之症,今後勿爲間日問安。藥房日記
上在昌慶宮。停常參·經筵。
自辰時至巳時,日暈。內下日記
傳曰,祈雨祭,自別於他祭,虔誠之意,不可少忽。名以重臣,而差遣宰臣,涉於誣神,似爲未妥,本院未察耶。
府啓。答曰,不允。祈雨之後,雖得小雨,獻官以下賞格之次第擧行,自有前規,不必深論也。下諭事,依啓。
院啓。答曰,毋庸瀆擾。
禮曹判書李一相疏。答曰,省疏具悉。卿何爲嫌若是?卿其勿辭,從速察職。
副謢軍朴長遠疏。答曰,省疏具悉卿懇。卿其安心勿辭,從速察職。
應敎李敏迪,副修撰李翊疏。答曰,省疏具悉。爾等勿辭,從速察職。
右尹趙復陽疏。答曰,省疏具悉。纔鄕上來,今又思鄕,奔走國事,置諸相忘之域耶?卿其勿辭。內下記草
上在昌慶宮。停常參·經筵。
傳曰,史官四員待命,騎馬十二匹,卜馬八匹立之。四次祈雨祭摘奸。
府啓。答曰,毋庸瀆擾。
玉堂箚子。答曰,不允。洪宇遠事
兵曹草記。答曰,前者立馬三百八十匹之人,職是判官而陞資,則今者立馬過倍,職是僉正,則似不可異其賞,而變通之道,亦不可無,後日登對時,稟處。內下記草
上在昌慶宮。停常參·經筵。
傳曰,史官一員待命,騎馬三匹立之,四次祈雨祭摘奸。
藥房都提調李景奭,提調金佐明,副提調南龍翼啓曰,好雨洗旱,連日陰濕,伏未審聖體,攝候何如,結核之處,非數日內消減之症,誠如下敎,而第未知二三日內,核處有分效之後,尙爾一樣,而餘熱亦未減歇耶?前日劑入梔子淸肝湯,當盡於明日,而卽與諸醫等商議,則皆以爲此藥,不可十餘貼而止,症候如無消減之效,則加進宜當云。臣等無任憂慮,敢來問安,竝此仰稟。答曰,症候與前無異。近日又有眼患復發之勢矣。
又啓曰,伏承聖批,有症候與前無異,近日又有眼患復發之勢矣之敎,臣等尤以爲慮,卽與鍼醫諸御醫等相議,則以爲所進梔子淸肝湯,非但爲治結核浮氣及餘熱,亦所以主治肝經之熱,而有此患候,當此暑濕之時,受鍼雖甚重難,勢當先治,亦不可已。必須趁卽診察,然後可知其緩急輕重,得以定其標本先後之治法,敢此仰稟。答曰,知道。症候當言于醫官矣。
又啓曰,卽者伏聞醫官等傳說之言,眠患不至大段,今日甚熱,且已晩矣。明與明明日受鍼,俱有忌云,十六日觀勢稟定,似爲宜當,敢啓。答曰,知道。藥房日記
以賓廳進不進單子,傳曰,過數日後,使之開坐事,分付。備局謄錄
上在昌慶宮。停常參·經筵。
府啓。答曰,不允。處置事,依啓。
禮曹判書李一相疏。答曰,卿其勿辭,從速察職。
副修撰鄭晳疏。答曰,勿辭察職。內下記草
有政。以朴守玄爲直講,南九萬爲司諫,李䆄爲禮賓正,朴長連爲觀象監提調,閔應協爲左尹,洪南立爲司藝,宋昌爲慶尙都事,李尙悌單付奉常參奉,各司久任官員四,兵曹佐郞李世華,掌隸院司議趙錫祿,掌樂僉正李悅,兼養賢庫主簿金韶夏,中學訓導李英甲,西學訓導鄭東望,竝單付。金萬均爲校理,兪㯙爲兵曹參判,韓壽遠爲漢城庶尹,朴贄爲典籍,尹起商爲德源府使,慶㝡爲永川郡守,李端夏爲兵曹正郞,洪萬容爲持平,閔鼎重爲大司成,李守綱爲南原府使,任座爲尙衣院正,李煦爲忠淸都事,朴純爲禮曹正郞,宋必中爲南海縣令,李之翼爲直講,鄭東燁爲禮曹佐郞,金南重爲兼知義禁,李克泰爲金堤郡守,柳命才爲司評,朴尙郁爲禮賓參奉,李壽翼爲工曹佐郞,崔自海爲引儀,李泳爲恭陵參奉,池天錫爲濬源殿參奉,李碩茂爲厚陵參奉,閔維重爲兼校書校理,姜瑞璜爲濬源殿參奉,金世泌爲內贍主簿,安弘靖爲宗簿主簿,平壤敎授李昭蕃·咸定永,敎養官全洽,竝單付。
上在昌慶宮。停常參·經筵。
夜一更,白雲一道如氣,起自乾方,直指巽方,長十餘丈,廣尺許,漸移南方,良久乃滅。內下日記
傳曰,四次當行社稷·宗廟遣大臣祈雨之節次,而今又以楮子島等處磨鍊耶?問啓。
禮曹草記。答曰,然則楮子島等七處,遣重臣設行,可也。
玉堂箚子,處置事答曰,依啓。
館學儒生生員李積等二百七十人疏。答曰,省疏具悉。爾等欲以數請,爲强從而然也。似爲不然,更毋來煩。文成公李珥·文簡公成渾文廟從祀事
上在昌慶宮。停常參·經筵。
午未時,日暈。內下日記
藥房都提調李景奭,提調金佐明,副提調南龍翼啓曰,一雨旋收,涼熱相雜,伏未審聖候調攝,何如,核處及餘熱,有些向減之漸耶?觀勢受鍼事,向已啓達,詳知眼患之加否,可定今明之進退,臣等無任憂慮,敢來問安,竝此仰稟。答曰,知道。日氣漸熱,眼患時無添傷之事,受鍼姑觀數三日爲之,可也。湯藥,苦口頗甚,今已停止矣,姑勿劑入。藥房日記
傳曰,史官二員待命,騎馬六匹,卜馬四匹立之,五次祈雨祭摘奸。
府啓。答曰,不允。賞格豈無次第乎?
館學儒生李積等再疏。答曰,省疏具悉。已諭後勿來煩之意,勿煩。內下記草
備邊司啓曰,政院啓辭,以備邊司,金川郡守李山賚上疏,傳曰,上疏中新設館舍一款,旣曰客舍大廳等役,已爲完畢,前頭客行大小使賓,支過於此館舍,則可舒出站難支之弊云,而備局以竝與勅行而接待之計乎,只我國使臣,接待於此處乎等語,爲回啓,不見元疏措語而回啓耶,承旨亦不察而捧入耶事,命下矣。考見元疏,則回啓中主意,未免相左,而臣以代房,不能參考元疏,矇然捧入,致勤聖敎,不勝惶恐。此公事還出給,使之改入之意,敢啓。傳曰,知道命下矣。金川郡守李山賚上疏回啓時,其元疏,非不致察,而勅行接待站舍移設,事甚重大。必經朝廷定奪,然後方可擧行,而本官先建館舍於邑衙近處,直請移站,似無是理,意謂只爲我國使行而言,故如是措語矣。今承聖敎,不勝惶恐,元啓目,改付標以入之意,敢啓。答曰,知道。備局謄錄
上在昌慶宮。停常參·經筵。
自卯時至未時,日暈。內下日記
傳曰,史官五員待命,騎馬十五匹立之,祈雨祭摘奸。內下記草
上在昌慶宮。停常參·經筵。
終日下雨。內下日記
府啓,答曰,不允。權震翰先罷後推,朴承健從重推考,末端事。司藝洪南立·直講愼與遞差事依啓。內下記草
上在昌慶宮。停常參·經筵。
藥房都提調李景奭,提調金佐明,副提調南龍翼啓曰,甘雨連下,日氣蒸鬱,伏未審聖體調攝若何,結核處浮氣,視前加減如何,而熱候有所減歇耶?三昨有湯藥苦口頗甚,今已停止矣,姑勿劑入之敎,臣等欲陳更議他藥之意,而厭苦纔停,旋請湯液,恐傷胃氣,姑有所進矣。昨夕伏聞醫官之言,治核之藥,令柳後聖·鄭後啓·權愉等相議,俱言于臣等,聖念良勤,而臣等之惶恐,亦甚矣。柴胡淸肝湯消核丸,獺膽之傳着,更會諸御醫而商議,則皆以爲意見無異,柴胡淸肝湯五貼,爲先劑入,消核丸,一劑內,三分之一,先劑以便進御,獺膽傅着,亦爲宜當。且此時鍼灸之施,尤不可不愼,與尹後益·崔有泰等及諸鍼醫等議之,則如非得已受灸,當先百勞左右穴,日灸七壯,肘尖左右穴,日灸七壯,或至五壯,或至七七壯,觀勢爲之云。聖候素來多熱,盛暑鍼灸,俱甚不可,而諸醫之意,蓋以灸先於鍼者,日候漸熱,趁今先灸爲宜云。臣等不勝悶慮,而群言如此,敢來問安,竝此仰稟。答曰,知道。症候已言于醫官矣。受灸,再明間更爲議定,可也。藥房日記
府啓,答曰,不允。末端事。依啓。且冒出六曹金吾等職銜者,必有當初許授之事,可以受出,令該曹査出以啓。
館學儒生李積等三疏。答曰,不允。內下記草
有政。以尹文擧爲大司憲,尹深爲慶尙都事,南九萬爲執義,李有相爲獻納,宋時喆爲掌令,金壽恒爲兼知義禁,尹遇丁爲兵曹佐郞,李觀徵爲全南都事,吳挺一爲京畿觀察使,兵曹正郞宋昌,還收本職事承傳,朴世堂爲正言,閔點爲同副承旨。
上在昌慶宮。停常參·經筵。
備邊司啓曰,每於式年,各司奴婢,推刷成籍,而無論男女老少,皆聚官庭,考驗其年貌,推覈其所生,招呼等待之間,動費累日,決非農時之所可爲。故各道豫定差員,必趁春前巡歷完了,而京畿則適與量田相値,時未擧行,差員今將巡歷點閱云。畿民纔經量役之後,逢此旱餘之雨,分秧除草,若又失時,則殊極可慮,京畿水使,奴婢推刷,差遲數月,待秋擧行宜當。以此分付,何如?備局謄錄
府啓,答曰,不允。下諭事。依啓。
知義禁朴長遠疏。答曰,省疏具悉。卿其勿辭,從速察職。
大司憲閔鼎重疏。答曰,省疏具悉。爾其勿辭,從速察職。
同知中樞府事李時聃疏。答曰,省疏具悉。卿其勿辭,調理察職。內下記草
上在昌慶宮。停常參·經筵。
藥房都提調李景奭,提調金佐明,副提調南龍翼啓曰,雨餘炎蒸倍苦,伏未審聖體,將攝若何,核處亦復何如?今玆灼灸之擧,爲收近效,而伏聞鄭後啓之言,核處浮氣,視昨稍減,凝結之氣,不至甚硬,似有消減之兆。進藥且傳,則庶可收效,而當此暑熱孔酷之時,至尊玉體,灼爇之施,萬分重難,灸熱可畏,瘡合亦未易,後患未必〈不〉有而忽目前之近憂,恐未爲得也。老於術者,如柳後聖,深以爲不可,諸內醫鍼醫,亦多憂之,而不敢發言,朝臣大小,皆甚悶焉,臣等忝在保護之地,有懷不達,有聞不陳,則臣等之罪大矣。擇吉於今日,且有趁早之敎,臣等不勝憂慮,敢來問安,竝此仰稟。答曰,知道。姑先入診後,或灸或止或鍼,可也。
卯正入診。入侍,都提調李景奭·提調金佐明·副提調南龍翼·醫官鄭後啓·尹後益·崔有泰·金有鉉。捧盤入診後,仍爲受灸,穴處,項部,百勞左右穴,各十一壯,崔有泰點穴。
受灸後,藥房問安。答曰,知道。藥房日記
義禁府啓曰,刑曹啓目,繕工監前直長郭有欽,前前直長姜碩老,移義禁府處置事,命下矣。郭有欽,時在京中,卽爲拿囚,姜碩老時在慶尙道眞寶縣任所,發遣羅將,拿來何如?傳曰,允。禁府謄錄
政院啓辭。答曰,今此儒生等所爲,殊極驚駭,而憤一時臺論之發,妄作如此之狀,朝家體面,爲如何哉?事甚痛惡,疏頭儒生,限年停擧,以爲懲勵之地。
吏曹判書洪命夏疏。答曰,省疏具悉卿懇。卿其安心勿辭,調理察職。
玉堂箚子。答曰,依啓。處置事
館學儒生李積等疏。答曰,不允。
校理李敏敍疏。答曰,省疏具悉。爾其勿辭察職。
典獄摘奸,輕囚放釋。內下記草
上在昌慶宮。停常參·經筵。
藥房都提調李景奭,提調金佐明,副提調南龍翼啓曰,雨雲釀熱,夜氣增鬱,伏未審聖候若何,受灸後別無添熱之氣耶,今當連灸依昨,先爲診察,何如?臣等無任憂慮,敢來問安,竝此仰稟。答曰,知道。
卯正受灸。入侍,都提調李景奭,提調金佐明,副提調南龍翼,醫官鄭後啓·尹後益·崔有泰·安禮,捧盤受灸穴處,項部,百勞左右穴各十壯。
受灸後,藥房問安。答曰,知道。藥房日記
院啓,持平洪萬容遞差事答曰,依啓。
上在昌慶宮。停常參·經筵。
藥房都提調李景奭·提調金佐明·副提調南龍翼啓曰,伏未審夜來,聖候若何,連日受灸,得無熱氣否,核處灸處,視昨一樣耶?臣等無任憂慮,敢來問安。答曰知道。時無煩熱之候矣。炙處核處,與昨別無所異。藥房日記
太祖大王忌辰齋戒。
兵曹判書金佐明箚子。答曰,省箚具悉卿懇。如此之說,何用介意?卿其安心勿辭,從速察職。
執義金萬基疏。答曰,省疏具悉,爾其勿辭察職。
吏曹草記。答曰,備局事目云者,何事耶?醫譯吏胥公私賤追贈釐正事內下記草。
上在昌慶宮。停常參·經筵。
太祖大王忌辰。
藥房都提調李景奭,提調金佐明,右副承旨兪瑒啓曰,風緖稍凉,伏未審夜來,聖候若何,熱候別無,而灸處亦復何如,核處有向減之慚否?臣等無任憂慮,敢來問安。答曰,知道。核處似有微減之勢矣。藥房日記
備邊司啓曰,繕工監啓辭,凡大小營繕時,所用雜物,及其他諸司日用器具,一皆取辦於本營,而諸各司,不有法例,直爲分付,星火督促,故殘司下人,㤼於威令,入量進排之後,始報戶曹,則戶曹折半會減。丁酉以後數十年來,雜物無面之數甚多,在公家爲虛簿之歸,而本營貢物下人,有難支之勢,令該曹鐵炭木竹等雜物,已爲公用者,査考文書,無遺會減。自今以後,大小進排之物,必須關由戶曹,然後始爲輸送,而用後還下之物,擧皆出消於中間,亦甚無據,亦令各該司,一一還給,如有猶踵前習者,則報法司推治官吏。且本監案付匠人,諸宮家·各衙門,不當任意推捉,而雖方赴役於各陵殿諸營繕時急公家之事者,公然奪去,小無顧忌,亦甚可駭,亦爲報法司,隨現推治。如諸上司褒貶臘藥時,挾板樻子,雖是微細之物,亦有難堪之弊,又無該曹給價之事,此後則切勿進排,本監員役及諸匠人朔布以外,居匠人收布題給。而近因外方官吏,怠慢逃故之代,多不充定,匠人之入屬束伍者,又減其布,上納之數,日漸減縮,無以支用,事甚悶慮。此後匠人,三名以上,不代定者,守令則堆考,邑吏刑推之意,知會各道,束伍減布之代,亦令備邊司,以他餘丁,準數充給,以爲支保之地何如?傳曰,允事命下矣。因束伍而減布者,非但繕工匠人,如司僕典設等諸員,工曹匠人各司公賤,其數甚多,而無一處代給價布之事,今若開例,不勝其紛紜,勢難施行之意,敢啓。答曰,知道。備局謄錄
上在昌慶宮。停常參·經筵。
藥房都提調李景奭,提調金佐明,副提調南龍翼啓曰,伏未審夜來,聖候若何,昨日伏承下敎,竊伏欣幸而默禱,爲灸處如何,而熱候無加耶?臣等憂慮未弛,敢來問安。答曰,知道。眼候比前稍加,入診後受鍼,可也。
辰初受鍼。三提調·醫官鄭後啓·尹後益執鍼崔有泰,點穴安禮入侍,受鍼穴處,手部,左右穴合谷·中渚·神門·太淵,足部,左右穴太沖·內庭·臨泣。
受鍼後,藥房問安。答曰,知道。藥房日記
院啓,答曰,不允。李汝發,姑先推考,可也。
館學儒生李積等三百十六人五疏,答曰,省疏具悉。已諭予意於前疏之批矣,勿爲來煩。內下記草
有政。以李文淸爲監察,申弘望爲司藝,鄭必達爲典籍,李舜元爲東部主簿,金宗泌爲右通禮,權諿爲開城經歷,金益廉爲掌樂正,安州敎授康時省,承文博士金璁,承文正字姜弼周,竝單付,李之翼爲江原都事,兼春秋館編修官李枝茂,兼春秋官記注官閔維重·金善英·崔俊衡·曺致中·申厚戴·李觀徵·尹深·安後昌,趙遠期,兼春秋館記事官姜時儆·鄭時大,竝單付,洪萬容爲正言,李光禝爲持平,兪㯙爲兼同義禁,鄭繼胄爲司僕正,朴世模爲戶曹參判,金壽恒爲禮曹判書,朴純爲全州判官,崔浣爲司藝,吳熽爲漢城庶尹,徐必遠爲左承旨,鄭榏爲同副承旨,右承旨吳挺緯·咸鏡道審藥李柱漢,單付。吏曹望單
上在昌慶宮。停常參·經筵。
視事,頉稟。內下日記
藥房,三提調見上啓曰,伏未審夜來,聖體若何,眼候唇瘡及近喉患處等證,與昨一樣耶?今日受鍼時刻,差早於昨似當,臣等無任憂慮,敢來問安,竝此仰稟。答曰,知道。今日受鍼,可也。
辰正受鍼。入侍,三提調見上史官三員史官只見內下日記醫官趙徵奎·金尙誠·崔有泰·執鍼安禮。捧盤受鍼穴處,手部,左右穴合谷·中渚·神門·太淵,足部,左右穴太沖,內庭·臨泣。
受鍼後,藥房問安。答曰,知道。藥房日記
院啓,答曰,不允。末端事,大丘府使尹宗之罷職事更加詳察處之。
館學儒生李積等三百十七人六疏。答曰,不允。內下記草
備邊司文郞廳,前直講李端錫啓下。備局謄錄
上在昌慶宮。停常參·經筵。
終日雨。內下日記
藥房都提調李景奭,副提調南龍翼啓曰,夜雨連朝,伏未審聖候調攝若何,受鍼二度,眼候一樣耶,核處唇瘡近喉所患等症,亦無異否?臣等不任憂慮,敢來問安。答曰,知道。眼候唇瘡結核等症,與昨無異矣。
又啓曰,臣等伏承聖批,有眼候結核唇瘡等症,與昨無異之敎,無非悶慮處,而唇瘡及舌上喉傍等患,尤爲切緊,湯液之不能呷下,姑未暇言,水刺之進御,常時頓減者,皆由於此。臣等竊嘗考諸醫方,食療最爲第一,而今者聖候寢膳俱不安,此實莫大之憂也。卽與諸御醫商確治急之劑,則皆以爲淸金降火丹,作末和蜜,噙化嚥下,鵬砂元作末,添付於唇舌宜當,議諸鄭後啓亦以爲當云。此兩藥,異於湯藥,允宜進用,其方文藥名,別紙書入,兩藥各半劑,姑先依方劑入,何如?答曰,知道。藥房日記
院啓,答曰,不允。未端事。尹宗之罷職事依啓。
府啓,答曰,不允。閔震益遞差事。依啓。內下記草
上在昌慶宮。停常參·經筵。
大雨。內下日記
藥房三提調見上啓曰,大雨連下,風色凉冷,伏未審夜來,聖體何如,眼候諸症,與昨一樣耶?今日當爲受鍼,而大雨大風,術家所忌,諸醫皆以爲不可,何以爲之乎?臣等無任憂慮,敢來問安,竝此仰稟。答曰,知道。症候當言于醫官矣。藥房日記
府啓,答曰,不允。令兵曹定制事。各道兵使·營將用棍杖定制事依啓。
院啓,答曰,不允。內下記草
上在昌慶宮。停常參·經筵。
終日雨。內下日記
藥房啓曰,好雨還作浴霖,伏未審夜來,聖候若何?昨者伏聞醫官之言,眼候少愈,而赤暈猶未全改,核處唇瘡等症一樣,今又得聞脈度,似有感候,濕瘡之苦彌甚,湯劑雖甚厭苦,須詳夜朝間症候,和解之藥,可先?進矣。陰雨如此,今日又是晦日,而況有感冒之候,則尤不宜受鍼,臣等無任區區憂慮,敢來問安,竝此仰稟。答曰,知道。症候已言于醫官矣。藥房日記
府院啓。答曰,不允。末端事。南兵使李汝發罷職,史官推考事依啓。
館學儒生李積等三百十七人七疏。答曰,勿煩。
傳曰,仁祖朝先朝,因儒生從祀之請,而有許贈爵·賜諡·賜額·予典之擧耶?卽爲考啓。內下記草郞廳金廷鳳校正。郞廳南德老書。
上在昌慶宮。停常參·經筵。
藥房都提調李景奭·提調金佐明·副提調南龍翼啓曰,終日達夜之雨,久而益甚,伏未審聖體若何,昨朝伏聞醫官之言,患候諸症,略與前同,今亦一樣耶,夕又得聞,暫有惡寒之氣而旋歇,朝復如何,臍下小癤有似濕瘡之類云,無復作痛之患乎?且傳下敎,丸藥,雖兼數種可進,與鄭後啓及諸御醫商議,則皆以爲地楡丸夏枯草丸兼進宜當。將欲劑入,方文爲先別紙書入,而湯藥不可久停,亦當議定,以竢進御之時矣。今日,朔而且雨,不宜受鍼,猶夫昨日,臣等無任憂慮,敢來問安,竝此仰稟。答曰,知道。今日受鍼爲之。
辰正受鍼。入侍,藥房三提調,御醫官柳後聖·鄭後啓·尹後益,執鍼安禮。捧盤受鍼穴處,面部,左右穴迎香,手部,左右穴合谷·尺澤,足部,左右穴大沖·三里·絶骨。
受鍼後,三提調見上問安。答曰,知道。藥房日記
禮曹草記。答曰,依啓。今夕受香,初三日行祭可也,長陵陵上頹落處修改事內下記草
謝恩,開城經歷權諿。
館學儒生李積等七疏。答曰,勿煩。
大殿,政院·玉堂問安。答曰,知道。
受鍼後,政院·玉堂·三品以上·六曹·大司諫問安。答曰,知道。
院啓,請令禮官,仁祖朝下敎以後有違者,一一改定。措辭見上又所啓,不可竝用者,邪正,不可不卞者,是非也。若或邪正混淆,是非無定,則其害必至於國無類矣,爲人君者,必須夬揮乾斷,明示好惡,方可以逆折奸萌,扶植善類,而凶人不得售其計,邪說亦無繼報者,而國是乃定矣。善道陰凶之狀,無所逃於聖鑑之下,則邪正是非之卞,旣已明矣,護邪醜正之說,猶不止熄。至於宇遠之疏,則其遣辭造語之間,尤有用意傾陷之迹,而謂天聰可以疑惑,謂公論可以撓奪,乃爲此嘗試之計,聖明若不深惡痛斥,以明其罪,則媢嫉之輩,擧皆生心,詖讒之辭,接迹而起,其爲國家之憂,有不可言者矣。殿下旣知善道之凶,而投畀有似,又斥趙絅之疏以陰慘不正,豈獨於宇遠,有所未燭其心迹,尙且許以言者,特降溫批,姑息隱容,務爲調停,此所以臣等之惑滋甚,而論執不敢止者也。請修撰洪宇遠削奪官爵,門外黜送。又所啓,民生之日用取資,莫大於山海之利,古之所以蒭蕘,與共川澤無禁者,爲民之失,此則無以爲生故也。諸宮家山海折受,爲今日病民之痼弊,所謂折受者,在山則稱以柴場,而粟米·蜂布,無不橫歛,在海則稱以漁場,而島嶼岩石,無不占取,至於畿甸峽邑,擧一境盡入於折受,本邑守宰,更無下手之地,京江上下漁採之處,亦皆私自分割,殆無一片空品之所,以至內外遠近,無處不然,籠絡侵徵,罔有紀極,峽氓浦戶,生理俱絶,其爲弊終至於人窮財竭,國不爲國,不但爲殘民失利之憂而已,豈不大可懼者乎?今此革罷之請,已至經年,而猶不敢以屢瀆爲嫌者,誠以生民休戚,國家利病,都係於此也,向日火田一款,先賜允許,殿下恤民之德,孰不欽仰?第所謂火田,多在於柴場之內,不罷柴場,而只罷火田,則雖有罷之之名,而終無罷之之實矣,或恐聖慮未及乎此也。請諸宮家柴場·漁場折受等處,令該曹·各道,一一査出,竝爲革罷。答曰,亟停勿煩。
府啓,善道之包藏禍心,煽俑危機,正在於宗統嫡統之說,而字遠指以爲明白的確,不可易之論。善道之凶言悖說,上犯先王,則其罪實關宗社,不止於構誣先賢而已,斥而罪之,亦出於聖上之明斷,而字遠乃以爲臺閣之論,全爲覆蓋宋時烈之失。善道借禮嫁禍之心,明若觀火,則婦孺之愚,亦可以的知,而字遠乃以爲豈有構禍士林之意,善道陰邪醜慝之狀,不待今日,而人無不唾鄙,則字遠亦有心傷,豈獨不知,而乃敢極力贊揚,至許氣節敢言之人。設令善道,曾有可稱之氣節,乃今情態畢露,則餘無足論,況其昏朝一疏,出於承宗·希奮之所指使,圖爲傾軋爾瞻之計,則烏可與論於立節哉?宇遠,急於扶植,乃敢推而上之,縱不畏天下後世之議,何忍自欺其心,而上欺聖明,至於此極,而善道之罪,律以王法,有不容誅,而聖意曲貸,薄施投畀之典,於渠亦云幸矣。宇遠,顧乃愛惜痛傷,不趐切迫,敢以殺士之語,恐動天聽,欲爲他日䝱持之資,其心所存,吁亦慘矣。聖明曾於絅等之語,非不明卞痛斥,而尙有如宇遠者,接踵而起,況宇遠之肆爲邪說如此,而苟且含容,不加罪斥,則以後邪讒之徒,雀躍而餘興,乘機而抵隙,必有萬倍於宇遠者,其流之弊,終至於善類殆盡,國不爲國,豈非大可懼哉?其祖述凶人,傾陷士類之罪,決不可饒貸,請修撰洪宇遠,削奪官爵,門外黜送。又所啓,典籍權震翰,本以鄕曲卑微之人,附托醜正之論,侮辱先賢,極其狼藉,詖讒自姿,悖妄無倫之狀,人所共知,公議齊憤,久而益激,如此怪鬼之輩,決不可耑在衣冠之列,豈可罷推而止哉?請典籍權震翰,削去仕版。又所啓,銀臺之職,不但出納文書而已,必須隨事捄正,使朝廷命令,皆出於至當之地者,乃其任也。前者正言元萬里特遞之命,實有欠於優容臺諫之道,則政院之陳啓覆逆,是□職任之所不已者,而前承旨安後說,無端獨不參啓,又從而爲之辭,□人之所見於事理之所甚的然者,則或有所參差。至於事理之當然者,則不容其有所異同,而乃執乖舛之見意,不顧職任,不恤公議,其所處心,殊爲可愕,此非尋常過誤之比,不可置而不懲,前承旨安後說,請命罷職。又所啓,近來四館,自便成習,凡于公會,全不進參,已極可駭。頃因本府啓辭,中學作亂儒生施罰事,旣有傳敎,而在京四館,無緣不參者甚多,其中亦有情態之可惡者,傳敎之事,猶此如此,其他可知,除受由在外,分差他司,未及肅謝人外,應參不參之四館,請竝命罷職。又所啓,釜山僉使李竚頃因統臣狀啓,有拿致水營決棍之命,而竚,敢生規免之計,偃然稱病,不肯進去,托以邊上重鎭,枚報監司,張皇辭說,顯有憤恚之色。夫拿致決棍,朝命也,軍律也,竚,乃敢方朝命,違軍律,無所顧忌,至此之極,其在平常,猶且如此,脫有緩急,何以號令?以法從事,其罪當斬,輕侮朝廷,漸不可長也,判付辭旨嚴截,足使驕悍之徒,有所徵戢,而爲其董役,未正其罪,旣負其罪,不可久貸,請釜山僉使李竚,亟命拿鞫,按律定罪。答曰,亟停勿煩。
府前啓,宗簿正朴承健,罷職不敍事。停啓。諫院朝報
上在昌慶宮。停常參·經筵。
藥房都提調李景奭·提調金佐明·副提調南龍翼啓曰,伏未審夜來,聖體若何,眼候諸症,與昨無異否?今日受鍼似當趁早,臣等無任憂慮,敢來問安,竝此仰稟。答曰,知道。
辰正受鍼。入侍,藥房三提調,御醫官鄭後啓·尹後益·安禮·李後聃。受鍼穴處,迎香左右。
受鍼後,藥房問安。答曰,知道。藥房日記
謝恩,獻納李有相,正言洪萬容,右通禮金宗泌。
大殿,政院·玉堂問安。答曰,知道。
大殿,受鍼後,政院·玉堂·二品以上·六曹·大司諫問安。答曰,知道。
獻納李有相啓曰,臣與大司諫金壽興,同婿也,在法應遞,除拜之初,所當卽爲引避,而臣家有拘忌之疾,時未止息,又不敢出肅新命,詣臺自列,不得已冒呈辭疏,而政院亦不處置,進退狼狽,一味惶隕矣。再昨伏見政院,以近日疏單紛紜,請推諸臣之啓,辭意極其嚴截,臣亦在應推之中,而特以臺職而倖免,尤不勝悚慄之至。臣以應遞之官,不得自處,累日縮伏,以待病患之差息,經月之後,今始來避,臣之所失,至此尤大。請命鐫斥臣職。答曰,勿辭,退待物論。
正言洪萬容啓曰,臣頃忝憲職,驟聞中學該官,以儒生作拿事,有枚報成均館之擧,臣不勝驚駭,直據所聞而論啓矣,大觸其鋒,群起駭怒,汲汲投疏,專意攻臣,至擧臣父臣祖姓名,極其醜辱,而又以危險之語,欲揚於不測之地,其爲造意,吁亦慘矣。此無非愚臣昧於涉世,只欲隨事論列,自取橫逆之致,尙誰咎哉?雖蒙天日洞照,物無遁情,而在臣今日自處之道,惟當屛伏而已,千萬夢寐之外,新命又降,臣誠惶感,罔知攸處。今者所遭之境,非尋常詬罵之比,而顧臣一身之見辱,雖不足言,臺官之以論事,酷被汚衊,實自臣始,其爲淸朝之羞,莫此爲甚,臣豈敢抗顔復入臺閣乎?上章卞暴,在所不已,而父子之一時陳情,亦涉僭猥,故不得不冒呈辭單,蓋不單爲疾病而已也。臣雖無狀,粗識分義,當此玉候違豫之日,偃然呈病,豈是臣子之所安,而情勢所迫,不自覺其爲冒犯之歸。及見政院啓辭,則辭意凜然,臣實震惶無所逃罪,況宰臣□臣,皆被推勘,則臣亦在於應推之中,而特以古例而獨免,尤何敢晏然於臺席乎?進退路窮,泯默縮伏,今始冒出自列,所負之重,旣如彼,廉恥之喪,又如此,決難一刻仍冒。請命亟削臣職,仍治臣罪。答曰,勿辭,退待物論。
大司諫金壽興啓曰,獻納李有相,相避退待,臣旣有相避之嫌,則亦何敢晏然仍冒乎?請命遞斥臣職。答曰,勿辭,退待物論。
禮曹啓曰,六月初二日受鍼入侍時,上謂都承旨南龍翼曰,終日達夜之雨,今已累日,而尙無開霽之期,其損傷禾穀必多,民事殊極可慮。自前如此之時,則雖未及秋節,亦有祈晴祭設行之擧,罷黜之後,分付該曹,使之擧行可也事傳敎矣。祈雨纔過,祈晴未安,而今此潦雨,近古所無,禾穀損傷,誠爲可慮,似當有權宜之道,依聖敎四門崇祭所卜日,來初四日爲始,設行三日而止事,知委各該司,何如?傳曰,允。
府啓,請修撰洪宇遠削奪官爵,門外黜送,請典籍權震翰削去仕版,前承旨安後說,請命罷職。除受由在外,分差他司,未及肅謝人外,應參不參之四館,請竝命罷職,請釜山僉使李竚,亟命拿鞫,按律定罪。措辭竝見上答曰,不允。
院啓,請令禮官,仁祖朝下敎以後,有違者一一改定,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷,措辭竝見上竝引嫌而退,久稽肅謝,雖緣拘忌之疾,而相避之規,在下應遞,非理相加,本不足更引爲嫌,而同爲呈告之人,旣皆被推,有難仍在臺職,旣有應避之嫌,則不得處置,其勢固然,請獻納李□正言洪萬容遞差,大司諫金壽興出仕。答曰,不允。處置事,依啓。諫院朝報
吏曹參判兪棨疏。答曰,省疏具悉。卿其安心勿辭,從速察職。內下記草
上在昌慶宮。停常參·經筵。
謝恩,京畿監司吳挺一,承文正字姜弼周。
注書崔商翼病,代以姜弼周爲假注書。
大殿,政院·玉堂問安。答曰,知道。諫院朝報
藥房啓曰,暑雨蒸鬱之中,連日受鍼,伏未審夜來,聖體若何,眼候核患濕瘡等證,與昨無異耶?歧黃剌法,月生日陰,無寫之意,曾已申達,而今此積雨,不啻日陰,正當始生,連犯天忌,非所以奉天時而調衛氣之道。今日哉生明也,將又受鍼,欲速其效,恐反致傷,明日宜於受鍼,一日之間,姑退何如?臣等無任憂慮,敢來問安,竝此仰稟。答曰,知道。今日受鍼爲之,可也。
辰正受鍼。入侍,藥房三提調見上醫官鄭後啓·尹後益·安禮·李後聃。受鍼穴處。見上。
受鍼後,藥房三提調見上問安。答曰,知道。
大司諫金壽興就職。
受鍼後,政院·玉堂·二品以上·六曹·大司諫問安。答曰,知道。
吏曹啓曰,臺諫有闕,政事,取稟。
府啓,請修撰洪宇遠,削奪官爵,門外黜送,請典籍權震翰,削去仕版,前承旨安後說,請命罷職,除受由在外,分差他司,未及肅拜人外,應參不參之四館,請竝命罷職,請釜山僉使李竚,竝命拿鞫,按律定罪。措辭竝見上答曰,勿煩。
院啓,請修撰洪宇遠,削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷,請令禮官,仁祖朝下敎以後有違者,一一改定。措辭竝見上答曰,勿煩。
永安尉洪柱元疏。答曰,省疏具悉,卿其安心勿辭。諫院朝報
兵曹草記。答曰,軍門號令自別,決棍之罰,亞於斬罪,不可一體變制,監·兵·水營,朝家命令決棍及操鍊時外,其餘則一切依此變制施行,可也。內下記草
以賓廳進不進單子,傳曰,大臣·備局堂上,引見。備局謄錄
上在昌慶宮。停常參·經筵。
謝恩,禮曹判書金壽恒·掌令宋時喆·護軍金瑜。
大殿,政院·玉堂問安。答曰,知道。
藥房啓曰,昨日蒸炎尤苦,受鍼後仍賜引對,憂軫民事,酬酢良久,伏未審夜來,聖體若何,眼候核患濕瘡等症一樣耶,湯藥一貼,昨已進御乎?臣等無任憂慮,敢來問安。答曰,知道。與昨無異矣。藥房啓辭兼詳見藥房日記,下倣此
掌令宋時喆啓曰,臣昨於路上,所騎顚躓,墜入馬下,左脚觸傷,行步甚艱,加以重得吐血之症,一日所吐,多至數升,方其氣上血出之時,則精神昏憒,不省人事,鍼藥竝施,未見寸效,帶職稽謝,亦所不敢,故日尋長單,見阻政院,病伏之中,已極悶蹙,而且臣曾忝諫職,見識昏謬,重發之論,率爾停止,厚招物議,終至見遞。數日之內,又叨新命,卽今諫院,復發前論,逐日爭執,則妄停之失,到此益著,臣其可諉以他職,抗顔卽出乎?當此聖候未寧之時,連日呈單,臣亦豈不知其未安,而病勢情勢,終無冒出之望,泯默虛帶,尤無所據,玆敢冒死請急,未免違慢之歸矣。伏見政院啓辭,臣不勝兢惶戰慄,益覺罪戾之難逭,所當卽爲自劾,以謝公議,而吐血之症,愈往愈甚,少或起動,則輒復吐出,故稍待乍止,今始扶曳來避,臣之所失,至此尤大。臣應推倖免,決難苟冒,而況同時見斥之人,皆已避遞則尤不可一刻在職。請命鐫削臣職。答曰,勿辭,退待物論。
兵曹啓曰,以司憲府啓辭,各道兵使等所用棍杖,令本曹先定尺數厚簿事蒙允矣。閫帥等,不惜人命,專用威酷,若此之甚,則誠極可駭。臺諫啓辭中棍杖,必取眞木,其廣幾三寸許,削成三面,務令長大云,今則減其三寸許之廣,爲二寸,變其三稜之制,爲兩面,眞木,易以柳木宜當,以此意知會各道之意,敢啓。傳曰,軍門號令自別,決杖之罰,亞於斬罪,不可一體變制,監·兵·水營,朝家命令,決棍及操鍊時外,其餘則一切依此變制施行,可也。傳敎見上
院啓,請令禮官,仁祖朝下敎以後有違者,一一改定,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷。答曰,不允。
府啓,請修撰洪宇遠,削奪官爵,門外黜送,前承旨安後說,請命罷職,請釜山僉使李竚,亟命拿鞫,按律定罪,掌令宋時喆,引嫌而退,呈單請急,雖緣病故,而諫臣被遞,旣因一事,則勢難仍在臺職,請命遞差。答曰,不允。處置事。依啓。
府前啓,權震翰削去仕版事,及中學作亂儒生施罰時,不參四館罷職事。停啓。諫院朝報
上在昌慶宮。停常參·經筵。
謝恩,全南都事李觀徵,吏曹參判兪棨,兼大司成同義禁減下肅拜。諫院朝報
藥房啓曰,伏未審夜來,聖體若何?昨日醫官傳言,凉膈散一進之後,雖有泄候,而別無不安之氣,曾進消核丸,且御凉膈之劑,未必一服打疊,而似是濕熱潟下之徵,今復何如,前後受鍼,已五度,眼候視前有異耶,核患濕瘡等症,一樣耶?臣等無任憂慮,敢來問安。答曰,知道。今日受鍼爲之。
辰正受鍼。入侍,三提調·醫官鄭後啓·尹後益·安禮·金有鉉。受鍼穴處。見上。
受鍼後,藥房問安。答曰,知道。藥房日記
左承旨徐必遠上疏。大槪,行身無狀,再被相臣之薦,廉隅所在,決難仍廁朝班,褊性未化,今又觸犯大臣,請削臣職,以存國體事。入啓。
大殿受鍼後,政院·玉堂·二品以上·六曹·大司諫問安。答曰,知道。
應敎李敏迪上疏。大槪母病猝重,蒼黃出去,乞遞職名,專意救護事。入啓。
校理金萬均,牌招肅拜。
府啓,善類邪黨,有若永炭薰蕕,不可使混淆而竝容,此長則彼消,此消則彼長,此乃一定之理,而人君之不可不深念者也。臣等近以洪宇遠事,逐日爭執,而聖批一向牢拒,猶靳一兪,臣等竊惑焉。夫善道奸凶陰慘之狀,卽未售之袞·貞,則護善道者,乃是奸凶之黨也。善道疏中之言,無非構陷士類之手段,而宇遠乃以爲明白的確,不可易之論,則宇遠亦一善道也,此古之聖人所以治凶人,必嚴於其黨者也。未知殿下,於宇遠,有何可恕之端,而不正之罪乎?前日聖敎,至許以言者,不惟不斥,又降溫批,使之調理上來。若如殿下之敎,則善道當初一疏,亦可謂之言者,而自古奸凶之煽俑凶言,戕賢禍國者,皆可謂之言者耶?殿下於善道·絅·諰,旣已洞燭其情狀,而施之以罪罰矣,何獨於宇遠而曲爲之容貸至此乎?夫其言之善者,賜以溫批,其言之邪者,亦賜以溫批,一皆以言者待之,則所謂是非邪正,何時可卞,而竊恐奸邪謬慝,必將接迹而起,至於陰長湯消,而國無類矣。臣等所以爲此之懼,而極言竭論,冀回天聰者也,請修撰洪宇遠,削奪官爵,門外黜送。前承旨安後說,請命罷職,釜山僉使李竚,亟命拿鞫,按律定罪。措辭竝見上
院啓,請令禮官,仁祖朝下敎以後有違者,一一改定,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道。一一査出,竝爲革罷。措辭竝見上,答曰,不允。
府啓,答曰,不允。前承旨罷職事,予實未曉也。臺閣,執法之地,而論議或有差異,則不過立落而已,今於銀臺,必欲罷職而後已者,事極無據矣。
應敎李敏迪疏。答曰,爾其勿辭,救護母病。
左承旨徐必遠疏。答曰,省疏具悉,爾其勿辭察職。
持平李光禝啓曰,喉舌之職,旣有覆逆之規,而言官特遞,實欠優容之道,伊時政院之啓請還收,固其任也。而安後說,乃於此際,顯有彼此形跡,終不參啓,其爲處心,誠爲駭異,故論啓請罷矣。伏承聖批,以臺閣執法之地,而論議或有差異,則不過立落而已,今於銀臺,必欲罷職而後已,事極無據爲敎,臣不勝瞿然之至。臺閣立落,固有如聖敎者矣,然於其間,苟有處心不美者,則亦豈無糾劾之擧乎?本院之啓,蓋出於此,而旣未準請,反承嚴旨,臣不可晏然仍冒。請命罷斥臣職。答曰,勿辭,退待物論。諫院朝報
刑曹粘目,答曰,爲公家事,而殺人特爲減死者,乃一時之事,而每以此爲宥,則奸猾胥吏之輩,因憤效此者,必多是置,似不可率爾容議也。內下記草
上在昌慶宮,停常參·經筵。
下直,江原都事李之翼,密陽府使趙嗣基,黃海道推考敬差官李枝茂。
謝恩,兼春秋閔維重。
大殿,政院·玉堂問安。答曰,知道。諫院朝報
藥房啓曰,伏未審夜來,聖體若何,眼候核患等症,與昨一樣乎?昨昏伏聞醫官所傳之言,朝泄之後,有困腦之候,水刺厭進,咽喉兩邊,且有似浮之氣,尤不勝憂慮之至。今日受鍼,似當姑停,臣等敢來問安,竝此仰稟。答曰,症候已言于醫官矣。藥房日記
黃海監司書目,今番水災,近年所無,平山等官,蝗虫熾發事。
平安監司書目。道內十八邑虫變,沿江三十餘戶沈沒事。
執義金萬基啓曰,臣昨伏見本府啓辭之批,辭旨嚴峻,臣不勝瞿然之至。臣之論安後說,以其不顧職任之當然,潛懷彼此底意思,其所處心,殊極可惡。非如所見,雖不免差誤,其情有不必深斥者故也,雖以臺閣論議差異者論之,處置立落,固是常例,而苟有情迹可愕,不可不懲者,則亦何可不爲論劾,以正其罪乎?夫人君責任臣下之道,如有懷私不匡者,必須警責斥黜,以勵群下,而今殿下旣不準請罪後說之啓,反加之以嚴批,臣恐自今以後,若此之輩,視此而益無所顧忌矣,是臣之論,非惟不能使有所懲戒,乃所以增其氣也,臣罪至此,無所逃矣。請命遞斥臣職。答曰,勿辭,退待物論。
大司諫金壽興啓曰,憲府之官,引避退待,本院當爲處置,而持平李光稷,卽臣之同生妹夫也,臣有不敢可否之嫌請命遞斥臣職。答曰,勿辭,退待物論。
院啓,請令禮官,仁祖朝下敎以後有違者,一一改定,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷,措辭竝見上又所啓,竝引嫌而退,糾罷不匡,不是過論,而嚴旨之下,出於意外,不可以此輕遞臺官,旣有應避之嫌,則不得處置,在例亦然,請持平李光稷·執義金萬基·大司諫金壽興,竝命出仕。答曰,不允。處置事,依啓。
左議政元斗杓箚子。大槪,略卞左承旨徐必遠疏中之言,有關後弊,仍乞遞免,以謝人言事。入啓。諫院朝報
戶曹粘目,答曰,東南蠶室,祖宗朝流來已久之事是置,仍屬本府,可也。內下記草
上在昌慶宮。停常參·經筵。
巳時午時,日暈。內下日記
以開城府西面碧瀾渡居民梁仁善妻等壓死狀啓,傳曰,壓死人等處,令本道各別恤典擧行。諫院朝報
藥房啓曰,伏未審夜來,聖體若何,昨日伏聞醫官之言,眼候向愈,而微有熱候,今復如何,核患濕瘡,一樣耶?昨與柳後聖商議治核宜進之劑,以爲湯藥則連翹散堅湯似當,塗溥之藥,則龍泉散宜當,鄭後啓同議,所見無異,諸御醫等,亦嘗竊議,而意見俱同,此藥劑入何如?臣等無任憂慮,敢來問安,竝此仰稟。答曰,知道。諸症與昨無異,今後勿爲逐日問安。藥房日記
大司諫金壽興就職,執義金萬基,持平李光稷牌不進。
院啓,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷。措辭竝見上又所啓,旱餘一雨,轉成澹霖,水災之慘,甚於上年,前頭民事,誠極可慮,而臣等竊聞,外方被災之處,無論禾穀之損傷,田地之覆沙成川處甚多,至於土石堆積,永沒田形者有之,水道易置,陷爲絶壑者有之,似此等處,不但今年失農之患而已,將不得更作田地,則其爲民害,爲如何哉?況畿甸則纔經量田之役,旣已打量成籍,若不及今變通,則雖其不得更作田地之處,一入量案之後,元無給陳之規,必出無田之稅,豈非尤爲冤抑者哉?請令該曹,卽爲知會各道,被災尤甚之處,豫令本邑守令,着實踏驗,姑待年分,特給陳災,畿甸則守令,一一親自摘奸,如覆沙成川田地中,終難耕墾之處,別爲成冊,趁量田正案未及磨勘之前,各其田下,一從實狀懸錄,俾無冤抑之弊。前啓,繼後事,停啓。
政院啓曰,凡受密符之官,雖已遞職矣,替後還納,例也。前京畿監司朴世模,未及交代,卽者使軍官先納密符,有違常規,不察甚矣,請推考。傳曰,允。
又啓曰,昨以漢城府草記,因傳敎還出給,使更査以啓之意,分付于漢城府矣。卽者來呈更査草記,而措語之矇矓,與前無異,全袪奪入人姓名,只書摠數,而欲歸咎於當部部官,殊欠更査之意,難免不察之失,漢城府當該堂上郞廳,請推考,此草記,還爲出給,更加詳査以啓,何如?傳曰,允。
寶城居生員諸慶有上疏。大槪,畧陳時弊十二條事。入啓。
院啓。答曰,不允。末端事,依此啓辭,令該曹議處焉。
左議政元斗杓箚。答曰,省箚具悉卿懇。必遠心事,已悉於卿之箚辭,予何庸多誥,卿何庸介意而爲嫌乎?安心勿辭,以副予意。諫院朝報
上在昌慶宮。停常參·經筵。
備忘記,獻官判書金佐明·鄭致和,右承旨鄭萬和,都承旨南龍翼,左承旨李殷相,各半熟馬一匹,典祀官正郞金善英,佐郞朴靖,奉事李煿,正郞曺致中,博士金是榮,大祝副正字鄭積,副司果李秞,正郞宋昌,副正字姜弼周,佐郞姜時儆,各兒馬一匹,監察以下諸執事,各上弦弓一張賜給,獻官福寧君栯·判書洪命夏·鄭致和,右尹李翊漢,參判吳挺一·李時楳,各熟馬一匹賜給,判校李枝茂,熟馬一匹,典祀官兼大祝典籍郭硏,主簿柳之發,典籍金振元,副司果李沃,直長朴元度,校檢趙弘璧,典籍金濬,各兒馬一匹,監察以下諸執事,各上弦弓一張賜給。
全南監司書目,靈岩郡守韓友琦,大同米,以腐朽船裝載,發送致敗,爲先罷黜事。
京畿監司書目,水原府使·桃源察訪,竝爲相避,令該曹照例處置事。
執義金萬基,持平李光稷啓曰,臣等妄有所論列,欲以正不匡之罪,而使有所懲戒矣,天聰未允,嚴旨遽降,臣等身爲憲官,持論無據,其何可仍玷臺席,而上裨闕遺,下劾官邪乎?此所以不敢冒陳於天牌之下者也,惟其違慢之罪,益無所逃,請命遞斥臣等之職。答曰,勿辭。退待物論。
都承旨南龍翼,左副承旨鄭萬和上疏。大槪,御馬之賞,出於意外,不安之心,非但虛受而已,懇乞還收恩命事。入啓。
傳曰,政事,明日爲之。
府啓,請修撰洪宇遠,削奪官爵,門外黜送,前承旨安後說,請命罷職,請釜山僉使李竚,亟命拿鞫,按律定罪。竝引嫌而退,隨事糾劾,深得臺體,雖承嚴旨,未有所失,而旣不赴召,古列應遞,請執金萬基,持平李光稷,竝爲遞差。前啓措辭竝見上。
院啓,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷。答曰,不允。
府啓,答曰,不允。李竚事及處置事,依啓。諫院朝報
上在昌慶宮。停常參·經筵。
未時,太白見於巳地。內下日記
藥房啓曰,纔晴旋雨之後風凉,伏未審聖體,調攝若何,昨夕伏聞醫官等之言,眼候頗愈,而所患諸症一樣,今亦猶昨耶?臣等憂慮未弛,敢來問安。答曰,知道。諸處所患,與昨無異矣。藥房日記
謝恩,大司成閔鼎重,承文博士金璁,慶尙都事尹深。
全南監司書目,全州府尹復設與否,令廟堂稟處事。
府啓,善類邪黨,有若氷炭薰蕕,不可使混淆而竝容,此長則彼消,此消則彼長,此乃一定之理,而人主之不可不深念者也。臣近以洪宇遠事,逐日爭執,而聖批一向牢拒,猶靳一兪,臣竊惑焉。夫善道奸凶陰慘之狀,卽未售之袞·貞,則護善道者,乃是奸凶之黨也。善道疏中之言,無非構陷士類之手段,而宇遠乃以爲明白的確,不可易之論,則亦一善道也,此古之聖人,所以治凶人,必嚴斥其黨與者也,未知殿下於宇遠,有何可恕之端,而不正其罪乎?前日聖敎,至許以言者,不惟不罪,又降溫批,使之調理上來。若如殿下之敎,則善道當初一疏,亦可謂之言者,趙絅·權諰救善道之疏,亦可謂之言者,而自古奸人之煽俑凶言,戕賢病國者,皆可謂之言者也,殿下於善道·絅·諰,旣已洞燭其情狀,而施之以罪罰矣,何獨於宇遠而曲爲之容貸至此乎?夫其言之善者,賜以溫批,其言之邪者,亦賜以溫批,一皆以言者待之,則所謂是非邪正,何時可卞,而竊恐奸邪讒慝,必將接迹而起,終至於陰長陽消,而國無類矣,臣所以爲此之懼,極言竭論,冀回天聽者也。請修撰洪宇遠,削奪官爵,門外黜送。前承旨安後說,請命罷職。措辭見上,答曰,毋庸堅執。
院啓,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷。措辭見上,答曰,毋庸堅執。
慶尙道儒生生員金鋼等上疏。大槪,文成公李珥·文簡公成渾,不合從祀,已有定論,而向者本道儒生黃尙中若干人,以從祀,公論歸一,期誣天聽,不得不卞斥事。
正言李堥啓曰,臣於去月二十二日,祗奉新命之降,此實夢寐之外,驚惶感縮,罔知攸處,其在分義,卽當趨赴恩召。而臣之老母,年近八十,所患暑病,閱月彌留,且値無前潦水,行路阻絶,未卽登途,稽謝至此,逋慢之罪,實所難免。抑臣去春三朔月課,亦未製呈,方在推勘之中,以此以彼,決難仍冒,請命遞斥臣職。答曰,勿辭,退待物論。
傳曰,近日軍號之字劃頗大,殊欠精敬,當該堂上,從重推考。竝諫院朝報,末端傳敎,內下記草
義禁府啓曰,以郭有欽元情公事,姑停刑推,覈處事,判下矣。其時繕工直長姜碩老,傳掌於郭有欽,則以其自明供辭,有難取信,待姜碩老拿來捧招後,稟處何如?傳曰,允。禁府謄錄
有政。以李有相爲副修撰,李壽翼爲戶曹正郞,宋昌爲正言,朴世堂爲持平,李端夏爲龍安縣監,兼北靑府使尹天賚,兼喬桐府使趙猷,任義伯爲左尹,李慶億爲兵曹參知,元樀爲雲峰縣監,成釴爲永興府使,崔浣爲醴泉郡守,許積爲氷庫提調,兼春秋館編修官李枝茂,與修撰官鄭榏,異姓三寸叔侄,相避減下,兼春秋館記注官金萬均,與記事官李世長,同生妻娚妹夫,相避減下,李煦爲兼三道海運判官,李世翊爲靈岩郡守,鄭繼胄爲執義,李敏敍爲獻納,李慶徵爲戶曹參議,洪柱三爲副修撰,朴烶爲掌令,韓壽遠爲大邱府使,金潤璋爲昌樂察訪,金是榮單付典籍。吏曹望單
上在昌慶宮。停常參·經筵。
下直,全南都事李觀徵。
謝恩,護軍金萬基,戶曹正郞李壽翼,典籍金是榮,學諭李三錫。
禮曹啓曰,右承旨吳挺緯啓辭,卽見京畿觀察使朴世模啓本,則文成公安裕,或以初名裕字書,或以後名諱名字書之,前者全南監司趙龜錫啓本,亦如此,故已爲推考矣。仍念先正臣配享名字,各道各邑,有所異同,旣涉未安,況其後名犯文宗大王御諱,則仍用犯諱名字,誠爲未安,故臣取考高麗史,慶尙道豐基郡人物誌,則有曰安裕,後名,犯我文宗大王御諱,代以初名云。旣以犯諱,代以初名,則各道位版,所當如一,而如此不同者,必是久遠差誤之致也。旣知其誤,則不可仍存,請令該曹,一一釐正,俾無異同之弊,且觀察使朴世模,亦難免不察之失,請推考。傳曰,允事,傳敎矣。高麗文成公安裕後名,犯我文宗大王御諱,故凡干文書,以其初名,行用已久,而外方配享位版,或有以犯諱之名書之者,此必久遠襲謬之致,誠爲未安,各道鄕校祀典之不齊者,將有考較釐正之擧,今此文成公位版釐改事,亦爲知委擧行,何如?傳曰,允。
忠淸監司書目,石城呈以大司憲尹文擧,病重不得上去事。入啓。遞差。
義州府尹書目,進香使一行,初五日無事渡江入往事。
慶尙道儒生金鋼等七百六十六人疏。答曰,省疏具悉,疏辭知道。
都承旨南龍翼,左副承旨鄭萬和疏。答曰,給馬之規,自有舊典,豈弛於應天之實而然哉?卿等安心勿辭。
政院啓曰,前釜山僉使李竚,拿鞫定罪事,命下矣。邊將拿來,必待交代,而李竚罪名旣重,不可任其淹延,新除授釜山僉使李廷沃,數日內催捉赴任,交替後拿來,何如?傳曰,允。
吏曹啓曰,臺諫有闕,政事,取稟。
府啓,請修撰洪宇遠,削奪官爵,門外黜送,措辭見上前啓,承旨安後說罷職事。停啓。
院啓缺諫院朝報。
府啓。答曰,不允。遞差事。依啓。院啓,答曰,不允。
禮曹草記。答曰,依啓。所謂仁祖朝受敎云者,似爲未詳,或有差於後世,則尤爲不可,以臺諫啓辭爲辭,自今以後,別作事目,可也,繼後事。
漢城府草記。答曰,依啓。別單抄出,猶未精詳矣。士大夫奪人家舍事
上在昌慶宮。停常參·經筵。
藥房啓曰,陰晴不定,雨下頻仍,伏未審聖體若何,核候諸症,比前無異耶,久未瞻望,今日與鍼·藥醫等診察,以爲商確之地何如?臣等憂慮未弛,敢來問安,竝此仰稟。答曰,知道。入診爲之,可也。
辰正入診。入侍,三提調·見上醫官柳後聖·鄭後啓·尹後益·安禮·李楷。
入診後,藥房問安。答曰,知道。
入診時,因榻前下敎,別單書入,世祖大王朝甲申年間御札,下內醫院曰,溫湯之有效無效,世談紛紜,皆曰,我是,由此莫適所從,訖無有定,此世間之巨弊也。予今驗之,其效如神,風濕之病,無不愈者。但出入之際,感風實多,前病未除,後病方始,過則耗,不及則無效,當以氣自量,非人之所可及也。大抵暮春之初,乘日高,候無風,適飢飽,寧爲不足,不欲貪多,出浴時先溫單衣,隨出襲着於背,卽着燥溫,單衣·裌衣·襦衣,隨意加減,須飮湯粥若酒,以助出汗,在水則泠水無妨,以此節目,永爲良方。藥房日記
吏曹啓曰,水原府使有闕,依近例令備邊司議薦,何如?傳曰允。
水原府使薦望,洪處厚·兪瑒·李,以洪處厚爲水原府使。備局謄錄
漢城府啓曰,士大夫奪入閭舍之處,缺政院分付,卽令五部官,坊坊曲曲缺速爲牒報,則成冊來到之後,缺果少,儒士果多,事甚不當,缺啓下之後,更令部官,另加缺僞落漏之患,非止一二,缺部官更爲査報,別無加出之缺以此書啓,而政院還退,請今更査,不勝惶恐之至。更令本府郞廳缺部官,眼同各洞人家主人及洞內缺等,捉來推問實狀,則當初所告借入之類,多以奪入,的實納報,蓋前日査問時主客之間,顔面已熟,初雖見奪,稱以借入,而實拘於人情,於此可見,私相借入外奪入人等,別單書啓矣。本府,初據各部査報,未免書呈,而窮迫詰問之後,竝皆吐實,始不能詳明窮推,以致再三矇矓之失,部官難免其責,請五部當該官員,從重推考,奪入之類,趁不還出者,移送法府之意,敢啓。傳敎見初十日。
刑曹啓曰,掌隸院今春夏等褒貶,判決事有故,限內不得磨勘之意,敢啓。傳曰,知道。
弘文館啓曰,新除授副修撰洪柱三,時在慶尙道禮泉郡任所,經筵入番事緊,請斯速乘馹上來事,下諭。傳曰,允。
府啓,請修撰洪宇遠,削奪官爵,門外黜送。措辭見上答曰,已諭毋煩。
院啓。請修撰洪宇遠,亟命削奪官爵,門外黜送,請諸宮家柴場·漁場折受等處,今該曹·各道,一一査出,竝爲革罷。措辭竝見上答曰,已諭毋煩。
傳曰,政事,明日爲之。
政院啓曰,近來注書記事,疎漏莫甚,前後請推者,非一二矣。臣待罪疏房,亦非不常加申飭,而專不動念,殊極寒心。今日院中,有考見事,取考上年九月日記,則二十日,有掌令朴世堅請對入侍,而只書引見二字,全不書入侍坐目及所啓甚事,二十一日,有承旨持公事入侍之命,而只書持公事入侍云,而全不書殿坐處所及入侍座目說話,至於十五日,有大臣·備局堂上引見,而全不書入侍座目筵中說話。臣欲爲憑考事變注書所記而處之,則九月以後,事變日記,尙不修正,且十一月以後廳注書,日記不爲修正者甚多,不得粧置云,其不職之狀,殊甚可惡,不可不隨現懲治,以戒年少輩怠慢之習。九月朔當該注書,及十一月以後不爲修正廳注書,事變注書,竝從重推考,各其陪使令,移囚刑曹,亦爲從重決罪,何如?傳曰,允。
以五部當該官等推考傳旨,傳曰,當初啓辭請推,則可矣,而奪入借入之事,本府不能詳査,以致紛紜,反欲歸咎於下官,事甚不當,勿推。諫院朝報
吏曹草記。答曰,旣云依法典云,則不當之職銜革去,改以相當之職,可也。醫譯吏胥輩追贈事。
全南道寶城生員諸慶昌疏。答曰,省疏具悉。覽爾所陳之疏,嘉爾爲國之誠,條陳等事,當令攸司議處焉。內下記草
上在昌慶宮。停常參·經筵。
政院,視事頉稟。
未時,太白見於巳地。內下日記
下直,永川郡守慶㝡。
謝恩,京畿水使趙猷,漢城庶尹吳熽。
吏曹啓曰,以司憲府啓辭,傳敎矣。昨午備邊司募粟賑恤時,追贈帖文中,參判·參議,則只許士族,西樞知事以下及左右尹·判決事等職,則隨其納米之多少許授事,事目啓下,故臺諫啓辭中,所謂備邊司事目者,蓋指此也,敢啓。傳敎。依記草見上
禮曹啓曰,以諫院所啓,傳敎矣。自上年二月初四日以後,依仁祖朝下敎,繼後日己生子者,以所後子奉祀,己子則論以次子,而如有違者,一一嚴明禁斷事,知委京外,以爲永久定式之意,敢啓。傳敎。依記草見上
承文院官員,以都提調·提調意啓曰,近來年少新進之官,不顧朝家事體,惟思自便,一向姑息,不使有所懲畏,則其後之害,有難勝言。今日褒貶坐起未罷之前,承文院參下官博士李達意等十四人,先自退去,講官收栍之際,終無入參之員,事極可駭,竝先罷後推,以懲其怠慢之習,何如?傳曰,允。
寶城生員諸慶昌疏。批答見上。仍傳曰,下備邊司。
承文院官員應推,李達意·金·金璁·朴相馨·姜弼周·兪夏益·趙昌期·尹堦·趙師錫·李明錫·吳始復·金德遠·鄭樍·姜碩賓。
院啓,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹各道,一一査出,竝爲革罷。措辭竝見上又啓,近來國綱解弛,人無所顧忌,將不成朝廷體貌,識者固已寒心矣。今此新榜分館之際,槐院參下諸官,再行聚會,稱以論議不一,終不得圈點,以致政府合坐之日,亦廢新來揀擇之擧。此實前後所未有之事,已極驚駭,而至於合坐開講之時,旣已入坐講席,乃以新來不得揀擇爲嫌,未及罷坐,相率起去,其放縱自恣之習,尤極可痛。上年冬分館之日,亦以屢會屢罷,不卽圈點,論罷本院之官,而猶不懲戢,弊習愈甚,若不別樣處置,則朝綱國法,將至於不可收拾之地,請承文院圈點時,行首掌務官及政府合坐時,徑先散去之員,竝拿問定罪。答曰,不允。末端事。依啓。
府啓,請修撰洪宇遠,削奪官爵,門外黜送。措辭見上又啓,士夫奪入閭家,爲近來痼弊,嚴明査禁,旣有成命,本府申飭各部,使之査報矣。及見所報,則其所列錄,皆稱借入,至於奪入云者,只是數人,事極無據,故卽令更査,則前所謂借入者,改稱奪入居多,而比諸借入之數,則尙少。槪凡奪入閭家之類,率是士夫之有形勢者,當初奪入之時家主,旣不能抗拒,及今査出之日,亦不敢直告者,勢所然也。雖云借入,而其實則奪入耳,若無一切禁斷之擧,則雖或更査,終難得實,請士夫之占居閭家者,勿論借奪,竝皆督令還給本主,漢城府査啓中,奪入不出之人,其有官職者,從重推考,無官人及寡婦家事知奴子,令漢城府囚禁重治。又啓,今此奪入閭家之人,當初雖有法府漢城府同察之敎,而法府事體,勢難逐戶査問,則其一一査出,囚治奴子,督令還出之擧,漢城府所當專任其責,法府則惟當請罪其督出不出之類,以爲懲治之地而已。今漢城府査出之後,其趁未還出者,泛稱移送法府,而全無囚治督出之擧,其不自擔當之狀,誠極可駭,請漢城府當該堂上,從重推考。答曰,不允。末允,末端兩件事,依啓。諫院朝報
有政,以李一相爲大司憲,洪處厚爲水原府使,鄭民獻單付學正,各司久任官員四,司評柳命才·內贍主簿金世泌·宗廟直長南夢星·長興直長李道章,李堥爲直講,柳之發爲兵曹佐郞,金益昌爲桃源察訪,元萬里爲兵曹正郞,金萬基爲司成,李光校爲兵曹正郞,鄭載嵩爲正言。
上在昌慶宮。停常參·經筵。
未時,太白見於巳地。
視事頉稟。內下日記
下直,南原府事李守綱,南海縣令宋必中。
謝恩,獻納李敏敍,兵曹佐郞柳之發,引儀崔自海,直講李堥,兼學正鄭民獻,宗簿主簿安弘靖,司成金萬基。諫院朝報
藥房三提調見上啓曰,連日陰鬱,伏未審聖體若何,眼候諸症,與前無加減乎?臣等憂慮未弛,敢來問安。答曰,知道。諸症比再昨無異矣。
傳曰,內入溫水十二器,六器頗溫,二器微溫,似難浴湯,欲爲拂洗矣,都提調,使掌務官稟啓曰,然則重湯沐浴,似爲宜當。
傳曰,水無溫氣,故暫爲洗浴矣。
藥房口傳問安。答曰,知道。
三提調,因司謁啓曰,無溫氣水,則下出掖庭,重湯取溫,以爲試驗之意,敢稟。傳曰,不用水三器,還下藥房矣。藥房日記
大殿,溫水沐浴後,政院·玉堂問安。答曰,知道。
兵曹啓曰,本曹參議未差,參判臣兪㯙,纔經重病,元氣漸敗,昨日褒貶之坐,扶曳來參,寒戰發熱,幾至窒塞,僅僅歸家。去夜則臣佐明,直宿內曹,今日進藥房,仍行內局褒貶,而適與中日試射相値,他無進去之員,參知李慶億,卽令牌招察任,何如?傳曰,允。
謝恩,參知李慶億。
府啓,請修撰洪宇遠,削奪官爵,門外黜送。措辭見上。
院啓,臣等以洪宇遠事,爭執已久,聖明一向牢拒,不但不準所請,前後聖批,終無明示好惡之意,臣等竊恐日月之明,或未免少弊,不能洞燭其奸狀也。善道之陰凶樂禍,凡有人心者,莫不痛嫉,而護邪醜正之說,猶未止息,至於宇遠之疏,其措意遣辭,尤有傾陷之迹,謂天聰可以疑惑,謂公論可以撓奪,敢爲此嘗試之計,聖明若不深惡痛斥,以正其罪,則媢嫉之輩,擧皆生心,詖淫之辭,接迹而起,其爲世道之憂,有不可勝言者矣。自古邪類之謀害善類者,造端雖微,爲禍甚烈,此非但一二人之不幸,國家治亂興喪,亦莫不由是而決爲,是以,古之明王,凡於邪正消長之幾,必加謹爲。苟或卞之不早,治之不嚴,依違姑息,務爲調停,則邪正必無竝容之勢,陰陽必無俱長之理,終至於彼勝此負,彼長此消,善類旣空,國亦隨之,豈不懍然可懼者哉?凡事,防之於始者旣難,而保之於終者,爲尤難,殿下旣知善道之凶,而投畀有北,又斥趙絅之疏,以陰慘不正,獨於宇遠,許以言者,特加溫批,三司請罪,終不允從,三至之疑,群情不能無感於殿下,日後之慮,又何可量哉?臣等不得請則決不敢止,請修撰洪宇遠,亟命削奪官爵,門外黜送。請諸宮家柴場·漁場折受等處,今該曹·各道,一一査出,竝爲革罷。措辭見上答曰,勿煩。
府啓。答曰,勿煩。諫院朝報
以賓廳進不進單子,傳曰,明日來會事,分付以送。
京畿左防禦使洪處厚,兼三道統禦使趙獻。備局謄錄
典獄摘奸,輕囚放釋。
政院啓辭。答曰,依啓。令各該司趁卽處決之意,嚴明申飭,可也。內下記草
上在昌慶宮。停常參·經筵。
謝恩,兵曹正卽李光稷·護軍金穎。
右副承旨兪瑒書啓,臣承命馳進典獄署,點閱在囚罪人,則啓下罪人十一名,各衙所囚八十五名,合九十六名內,罪名重大者,不敢擧論,其餘輕囚中,吏曹留曹書吏梁後益·徐夢得等,以其身役價布未納之罪,私婢重今,以相訟間招辭多有奸僞之罪,皮近金五義,奇大善妹夫李忠南,金明善妻德伊,金天健妻善禮,金延好妻一昌,崔愛守妻順業,金貴一妻明今等,皆以戶曹皮物未納之罪,承文院書吏姜忠吉,以所任遲晩事,承文院書員崔承泰,以文書不察事,議政府奴戒守妻今香,以當番拒逆之罪,金知生女婿金順業,以其妻父生時位田收稅不納之罪,律官金孝一次知戒月,以本曹堂上分付不爲擧行之罪被囚,各人罪名,不至重大,故竝皆放釋,良人奇嵂妻甥河義淸,以其妹夫與宮奴孝生,同謀誣飾納招,逃避不現之罪被囚,而奇嵂之妹淑只及妻英淑,今方被囚,則以一人督現之故,三人之囚,有違聖上欽恤之意,放其次知之輕歇者,河義淸其餘罪人,請令各該司從速疏決,殺人罪人李世恭,觀其形貌,有同鬼狀,病勢亦重,而莫重殺獄罪囚,擅解枷杻,當該獄官,難免不察之失,請推考。色吏及鎖匠,竝囚禁治罪,月令醫官,每日闕點,今番摘奸時,終無形影,事極可駭,令攸司從重科罪。典獄署吏之除役,專管在囚罪人囚放之事,而刑曹·司憲等衙門開坐時,使之不籬待令,數三書吏,長立他衙,殊非除役之本意,自今以後,只令鎖匠,依舊例待令於兩衙門,何如?傳敎。依記草見上。
慶尙監司書目,尙州呈,以五月十八日地震。
假注書金奐改差,代鄭民獻。
吏曹啓曰,臣等開坐本曹,新除授各司官員參謁時,濟用監正申湸,稱病不進,殊甚未便,推考,何如?傳曰,允。
大司憲李一相,初度呈辭,再呈入啓。給由。
假注書鄭民獻服制,代宋最。
府啓,請修撰洪宇遠,削奪官爵,門外黜送。措辭見上
院啓,請修撰洪宇遠,削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷。措辭竝見上答曰,不允。
府啓。答曰,不允。
京畿儒生進士朴之相等三十四人疏,槪略,卞南重維·金綱等誣罔之狀,仍請亟許文成公李珥,文簡公成渾從祀文廟事。入啓。答曰,不允。諫院朝報
自昧爽至卯〈時〉,有霧氣。未時,太白見於巳地。諫院朝報
以賓廳進不進單子,傳曰,賓廳備局堂上,今日使之來會矣,更於十六日來會事,分付。備局謄錄
上在昌慶宮。停常參·經筵。
自昩爽至卯時,有霧氣。未時,太白見於巳地,內下日記,此一段似誤,諫院朝報,在十四日而十五日則無之,內下日記,在十五日,而十四日,則無之,竝存之,以備參考。
五更,有霧氣。內下日記
下直,釜山僉使李廷沃。
謝恩,桃源察訪金益昌。
大司憲李一相再度呈辭,入啓。加給由。諫院朝報
藥房副提調右承旨吳挺緯啓曰,節屆伏熱,聖體,若何,沐候濕患,別無作痛之候耶,核處,亦復何如?連翹散堅湯,時未進御,則目次加劑,似當姑停。臣等憂慮未弛,敢來問安,竝此仰稟。答曰,知道。沐後濕瘡,少無差愈之勢矣,核處別無加減,湯劑,時未進服矣。
巳正,沐浴後,藥房問安。答曰,知道。藥房日記
兵曹參判兪㯙初度呈辭,入啓。給由。
行司直任義伯辭職上疏。入啓。
傳,前監司李參淵,參判南老星,府尹蔡忠元,牧使朴而瑢·沈世鼎,都正李挺漢,掌令李東老,正郞沈瑞肩,府使李後奭·李球·尹世任·張善瀓·鄭承明·閔光熽·崔逸·鄭世輔,郡守金夏鉉·李慶桓,縣監申慶胤·韓希卨·李命耆·吳纘緖·姜飜,監察閔晦·崔震聖·鄭世翊·元格,副正字兪夏益·丁道謙·姜碩賓·李沃·吳始復·尹趾善·尹趾完·吳挺昌·李明錫·洪萬衡,別提張萬雄·李應培·李顒,司諫李堥,奉敎崔致翁,判官崔錫祐,直講李端錫,敎養官李慶承·全弘一,訓導韓翊周,學錄李馣,都事李週,校理呂聖齊,縣令宋奎禎,參奉金夏振·李義弼·金鍵,內官金悌三,司直鄭俊昌,謢軍呂爾載·洪處大·尹時達·朴增輝·尹塏·李後聃,司勇兪夏益·權簡·金忠相,僉使黃悅,經歷柳炳然等敍用,府使安鏡·尹㻩·李緯國,縣令南沃·姜玻,別提吳道宗,參奉金洙·韓斗相,縣令宋博,郡守徐弘履,謢軍成楚客·安鏡,兵使金鏡,部將李貞等,職牒還給事,下曹。
宗親府郞廳,以有司堂上意啓曰,本府有司堂上麟平大君臣㴭卒逝,代擬望入啓,而無發落,朗善君俁,陳慰兼進香使事,往北京,僚員不備,今癸卯年春夏等褒貶,不得等第磨勘之意,敢啓。傳曰,知道。
儀賓府啓曰,以本府郞廳,今春夏等褒貶等第,當爲磨勘啓聞,而堂上多有病故,限內不得爲之之意,敢啓。傳曰,知道。
大殿,溫水沐浴後,政院·玉堂問安。答曰,知道。
府啓,請修撰洪宇遠,削奪官爵,門外黜送。措辭見上又啓,宦寺之職,只應掃除之役,其於外朝官,事體截然。而卽日內官崔大立緘辭中,斥慶尙監司李尙眞之語,至曰辭意張皇,盛怒攻斥云者,顯有侵侮之意,其縱恣無忌之狀,殊極痛駭,此而不懲,日後驕橫之漸,有不可勝言者,請內官崔大立,先罷後推。答曰,不允。末端事,辭意等八字,非出於搆虛揑無,則縱恣無忌,予實未曉也。勿煩。
院啓,請修撰洪字遠,亟命削奪官爵,門外黜送。措辭見上請諸宮家柴場·漁場折受等處,令該曹·各道,一一査出,竝爲革罷。措辭見上又啓,畿甸,爲國家根本,理宜優恤,而王都咫尺,百役咸聚,至於人夫站役,尤是他道所無。曾前宣惠廳收米,以十六斗爲定,固是過重之數,而猶以經亂之後,田畓隱漏爲諉矣。今則量事已畢,新役將出,此均賦布德之一大機會也,賦民之法,必立中正可久之制,國家用度,視此出入,然後乃可無弊,若量出而爲入,則終無恒足之時矣。國家賦法,固多各色,而湖西十斗之制,號爲便民,至於畿甸,土瘠民貧,凋殘巳甚,今此定制,必視湖西爲準,而稍減若干,然後民得以堪。且科外煙戶之役,官家凡百之用,亦不可不條理區處,使皆入於其中,以復當初,宣惠廳之本意如是,而結數不多,用度不足,則可變者變之,可減者減之,要不可一毫有加於此。臣等之意,當初量田之議,固將曰均民之役,而未嘗欲多取民也。今雖使一結十六斗之數,減其一半,其一半之前一結,今幾倍爲,至於田稅正賦,則又自逐結增加矣,總而言之,出於民者,比前幾何,入於國者,比前幾何,可以知矣。雖得十六斗,一半之減,未爲輕歇,不可靳惜於此失均役之意,而招厚歛之怨,請令該廳,前頭改磨鍊之時,依此酌定,以爲經常可行之制。京畿水使,旣兼三道統禦使,則爲任甚重,非他道閫帥之比,故曾前必以宿將擇送,以爲鎭壓號令之地矣。新除授水使趙猷,名稱未著,地望素輕,曾爲南閫,亦無善狀,遽授本職,甚非從前擇送之意,請京畿水使趙猷,改差。答曰,不允。畿甸收米量減,當初旣已議定矣。均田畢功後,似當議處矣。諫院朝報
傳曰,今下弓矢,釜山僉使李廷沃處給送。
戶曹啓目,答曰,有規則給之,無規則不給而已,特給之說,奚爲耶,豈可以國家之物,爲遮面之地耶?內下記草
上在昌慶宮。停常參·經筵。
自昧爽至卯時,有霧氣。內下日記
藥房啓曰,伏未審再浴之後,聖體若何,濕瘡徑洗,有爛痛之苦否,核患別無加減耶?如覺虛憊,則趁進淸補之劑似當,今日與諸醫等入侍診察,以爲議藥之地,何如?臣等憂慮未弛,敢來問安,竝此仰稟。答曰,知道。症候已言于醫官矣。
又啓曰,卽者伏聞柳後聖·鄭後啓等傳說之言,仍與諸御醫等商議,則以爲治核益氣,非無可合之劑,而水刺之略進甫耳,當此盛熱,苦口之藥,恐難久御,徒妨胃氣,散堅之功,且不能專,方進加味生脈散,添以黃茋蜜水炒一錢,姑爲進御宜當,群議皆然,依此劑入,何如?答曰,知道。藥房日記
下直,德源府事尹起商,忠淸都事申厚載。
謝恩,靈岩郡守李世翊,水原府使洪處厚。
大司憲李一相三度呈辭,入啓。加給由。
政院啓曰,咸鏡南道兵使李汝發,今春夏等褒貶啓本中,乫坡知僉使劉廷烈,自作仇非權管金長齡,藥□堡權管鄭二龍,舊乫坡知権管缺等名下實蹟,則以到任未久,毁譽未著懸錄,而不書等第,臣或疑其日淺,取考劉廷烈等赴任日月,則皆在於今年二月,已過殿最常限,而無端不爲等第,事甚駭異。京畿水使南斗柄,忠淸水使李□夏,全南左水使兪椗,今春夏等邊將褒貶,無一人居下,殊無嚴考績之意,請李汝發·李□夏·兪椗,竝推考。傳曰,允。
院啓,請修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷,措辭竝見上京畿水使,旣兼三道統禦使,則爲任甚重,非他道閫帥之比,故曾前必以宿將擇送,以爲鎭壓號令之地矣。新除授水使趙猷,名稱未著,位望素輕,曾爲南閫,亦無善狀,遽授本職,聽聞皆駭,授受一替,名器便輕,鎭閫輕重,所關非細,請京畿水使趙猷改差。答曰,毋煩。前啓,量田收米事,畢功後議處間,姑停。
府啓,請修撰洪宇遠,削奪官爵,門外黜送,措辭見上臣等,昨以內官崔大立緘辭,措語凌轢慶尙監司李尙眞,旣無顧憚之意,有關恣撗之漸,不可不有所懲治,以警其餘,故相與論啓矣。伏承聖批,以非出於搆虛揑誣,則縱恣無忌,予實未曉爲敎,臣等竊不勝慨然於我聖明之不能善處此輩也。李尙眞啓聞之語,果有不能審悉處,而其欲杜弊端之意,不爲不是也。宦寺輩,一見其少有罅漏,便有凌罵之色,率爾詆斥,無所敬戢,此非縱恣而何?殿下於此,痛加摧制,俾知所懼,而反示容假,若以爲當然者,令此輩揚揚增氣,臣等竊恐日後踵襲者多,漸有難制之患也,人主豈可不深念於此哉?請內官崔大立,先罷後推。近來玉候未寧,上下憂遑,醫官等出入診所,當一心敬謹,無敢小怠,而頃日入診時,醫員趙徵奎,乘醉入侍云,其悖慢不敬之狀,聞者莫不寒心,請趙徵奎拿問定罪。答曰,已諭毋煩。末端事,不必拿問,不允。諫院朝報
以賓廳進不進單子,傳曰,大臣·備局堂上,引見。備局謄錄
引見時,刑曹判書許積所啓,綱常罪人胎生之地,降其邑號,罷其守令,本非法典所載,而國朝行之巳久,今者楊口弑夫罪人胎生之邑,乃是抱川云,亦未能詳知矣。大槪,降罷之罰,當施於居生之地,不當施於胎生之處矣,自今後定奪,以爲遵行之地,何如?領議政鄭太和曰,罷其官降其邑,施之於罪人胎生之邑,果爲不當,以其所居官施罰,似可矣。上曰,今後以罪人所居官,降罷事,定式施行。禁府謄錄
引見時,領議政鄭太和所啓,全州府尹復設事,登對時稟處之意,前巳覆啓矣。左議政元斗杓,累經全羅監司,且爲府尹,熟諳其地物情。一自兼府尹之後,日就淍殘,不可不復設府尹云。今者趙龜錫,身爲兼府尹,有此馳啓,其弊端可知,而卽今迎送有弊,秋分後差出,似當矣。上曰,依爲之。諫院朝報
引見時,領議政鄭太和所啓,煉取硫黃之人,旣已論賞,則禁斷掘取硫黃之守令,亦當施罰矣。當初御營廳,聞尙州·咸昌等地,有琉黃石産出,成公事送人,則尙州牧使李聖基,不受其公事,不爲擧行,故本廳下人,莫敢下手,而轉往咸昌,到付公事,而始役則尙州牧使,又送人止之云,殊可痛駭矣。上曰,令本道査覈啓聞後,處之,可也。備局謄錄
上在昌慶宮。停常參·經筵。
夜四更,有霧氣。內下日記
藥房三提調見上啓曰,昨日酷熱挾風,引見移時,固竊慮焉。昏暮,因醫官之傳說,得聞有外感之候,伏未審夜來,聖體若何,去夜進發表之劑,而臣等未及聞知,不勝惶恐。進藥後有和解之效否,核患諸症,亦復如何,溫水汲運命停云,因感冒之候,而姑停乎?今日診察,似不可已,臣等無任憂慮,敢來問安,竝此仰稟。答曰,知道。症候已言于醫官矣。藥房日記
判尹尹順之初度呈辭,入啓。給由。兵曹參判兪㯙,再度呈辭,入啓。加給由。
慶尙監司書目,大邱府使尹宗之,請爲民事,限年豐撥例仍授事。
吏曹啓曰,臣等今日開坐本曹,各司官員,依例發牌,考講大典,則內資寺主簿崔琇,軍器寺主簿朴弼聖,竝皆不通,掌隷院司評柳命才,通禮院引儀李益昌,歸厚署別提尹世章,皆不進參,殊甚可駭。內資主簿崔琇,軍器主簿朴弼聖,司評柳命才,引儀李益昌,歸厚別提尹世章,竝汰去,何如?傳曰,允。
傳曰,煩下看書,有妨於眼患,故臺啓早傳事,曾已傳敎矣。近日臺官,如是暮來,政院不爲申飭耶?
政院啓曰,臺啓趁早來傳事,臣等非不申飭,而或有新啓,則以其同僚中簡通往復之際,以致日晩來詣矣。今承下敎,不勝惶恐,更爲申飭之意,敢啓。
獻納李敏敘啓曰,臣近以城上所傳啓,而再昨則有往復搆草之事,昨又有賓廳引見之擧,長官或次官,例爲入侍連啓,故等待之際,自致日晩,以至兩日留門,已極惶悚。至以此致勤聖敎,臣奉職怠慢之狀著矣,何敢晏然仍冒?請命遞斥臣職。答曰,勿辭,退待物論。
持平朴世堂啓曰,臣於昨日傳啓,以賓廳引見時,當有長官入侍之擧,有所等待。且前啓文字改搆及新啓一款,與同僚商確講定後,乃得詣闕,故未免日晩,至於留門以退,方極悚懍矣。又以此致勤聖敎,則臣奉職怠慢之罪大矣。請命遞斥臣職。答曰,勿辭,退待物論。
大殿,政院·玉堂問安。答曰,知道。
政院啓曰,以副校理李有相·副修撰鄭晳等,端午帖不製,推考照律公事,傳曰,此照律中,各五十云云者,此何語耶?承旨不爲考察,而捧入耶事,命下矣。凡公事出納之際,非不詳審,而許多文書中,或不能致察。今此照律公事各笞五十之笞字,落漏不書,而臣朦然捧入,不察甚矣,今承下敎,不勝惶恐。憲府該吏,囚禁治罪,元公事落字,付標以入之意,敢啓。傳曰,知道。
以吏曹都目政事,來二十一日爲之事,傳曰,知道。
京畿監司書目,廣州府尹元斗樞身死事。
司諫南九萬啓曰,卽者同僚,以傳啓日晩,致勤聖敎,引避而退。臣當爲處置,而臣於數日前,連以城上所傳啓,亦多日晩之時,其間雖或有事勢之不得不然,而終難免怠職之罪,何敢自爲晏然,處置同僚乎?請命遞斥臣職。答曰,勿辭,退待物論。
持平蘇斗山啓曰,卽伏見同僚引避之辭,以暮來傳啓,致勤聖敎。臣頃以城上所,連日詣臺,亦有日晩傳啓之失,旣不敢處置同僚。前校理李有相等推考公事中,笞五十之笞字,落漏不書,至於下問政院,臣不勝瞿然之至。入啓文字,不能致察之責,亦所難免,以此以彼,決不可仍冒。請命遞斥臣職。答曰,勿辭,退待物論。
京畿儒生進士朴之相等上疏。大槪,更申前懇,請亟許文成公李珥,文簡公成渾從祀文廟事。入啓。
大司諫金壽興啓曰,竝引嫌而退,往復搆草,等待引見,自致晩暮,本非怠職,設有日晩之時,或緣事勢而然,一字落漏,亦非大段,不可以此輕遞言官,請獻納李敏敍,持平朴世堂,司諫南九萬,持平蘇斗山,竝命出仕。答曰,依啓。諫院朝報
備邊司啓曰,卽見守禦使洪命夏馳啓,廣州府尹元斗樞,去夜身死,從事官別將,今日發送看檢,而新府尹,請速差送矣。依狀啓廣州府尹,卽爲差出,何如?答曰,允。
吏曹啓曰,廣州府尹有闕,依近例令備邊司議薦,何如?傳曰,允。備局謄錄
政院啓曰,以備邊司啓辭,廣州府尹,卽爲差出事,命下矣。今日之勢已暮,待開門政官牌招,開政差出之意,敢啓。傳曰,知道。
上在昌慶宮。停常參·經筵。
未時,太白見於巳地。內下日記
藥房都提調李景奭,提調金佐明,右承旨吳梃緯啓曰,日氣甚熱,伏未審夜未,聖體調攝若何,連進湯藥,感候已盡差愈乎,核患等症,一樣耶?臣等無任憂慮,敢來問安。答曰,知道。感冒今已和解,諸症與昨無異,今後勿爲逐日問安。藥房日記
謝恩,中學訓導李英甲。
司諫南九萬,獻納李敏敍,持平朴世堂,蘇斗山就職。
持平朴世堂啓曰,昨以照律公事,落字之故,有下政院之敎,同僚亦以此引避,臣之事事不職如此,不勝惶隕之至。入啓文字,非不用心着檢,而猶不能細察,致此錯誤,臣之罪,固無所逃,而況下吏,因此事方在囚禁中,不察之責,專在臣而罪歸下吏,則何敢以身苟免罪爲幸,而靦然冒處,喪廉隅而重其罪乎?請命遞斥臣職。答曰,勿辭,退待物論。
兵曹參判兪㯙三度呈辭,遞差。
持平蘇斗山啓曰,昨以照律公事中落一字之故,纔已引避,當遞不遞。卽者同僚,又以此事引避,臣何敢晏然處置乎?且有所不安於心者,臺閣之任,異於庶官,凡有所失,斥退其身,則可也,一邊該吏囚治,一邊偃然行公,斷無是理,而猶且以苟出爲幸,甘心冒沒,則臣之廉隅,固不足恤,其在臺閣事體,如何哉?以此以彼,決難抗顔仍冒,不得不瀆撓於靜攝之中,臣之罪戾,至此尤大。請命遞斥臣職。答曰,勿辭,退待物論。
政院啓曰,卽見慶尙監司李尙眞狀啓,則以爲大邱府使尹宗之,以年限被論旣罷,而盡心荒政,筋力且强,請限年豐援例仍授云。當初宗之之被論,蓋因旣呈年限於吏曹,陞遷後不辭赴任故也。臺啓旣罷之人,馳啓請留,非但有損於事體,法典定限之後,不可以筋力之盛衰,有所異同,以啓後弊,請慶尙監司李尙眞推考。傳曰,允。
又啓曰,右副承旨鄭萬和,以無父孫兒,養於家內,連日苦痛,而適値入直,兩夜之後,始爲出見,則症是拘忌之疾,不敢出入於近密之意,陳疏到院矣。元疏則不敢捧入,而出納重地,不可暫曠,何以爲之,敢稟。傳曰,然則改差,可也。
大司憲李一相辭職上疏。入啓。
院啓,請修撰洪宇遠,亟命削奪官爵,門外黜送,請諸宮家柴場·漁場折受等處,今該曹·各道,一一査出,竝爲革罷,請京畿水使趙猷改差。措辭見上答曰,不允。
司諫南九萬啓曰,憲府諸官引避,本院當爲處置,而持平朴世堂,卽臣之娣夫,法當相避,不敢晏然處置,請命遞斥臣職。答曰,勿辭,退待物論。
大司諫金壽恒啓曰,昨日持平蘇斗山避辭,只擧公事中落書一字之失,此爭本非大段,不可以此輕遞言官,故據其避辭,敢請出仕矣。繼見政院啓辭,有該吏囚治之擧,而今者斗山避辭,又有當遞不遞,苟出等語,則臣之處置乖當之失,著矣,何可晏然仍冒乎?請命遞斥臣職。答曰,勿辭,退待物論。
行司直任義伯疏。答曰,省疏具悉,卿其勿辭,從速察職。
大司憲李一相疏。答曰,省疏具悉,卿其勿辭,調理察職。
全南監司書目,靈岩兼任康津,呈以掌令郭聖龜,病重上去不得事。遞差。
院啓,竝引嫌而退,一字落書,本非大段之事,而囚治憲吏,實是無前之擧。臺閣事體,異於庶僚,雖有所失,許其自劾,不加操切,其意有在,而今者政院,不顧法例,徑請囚吏,誠極可駭。一字之失而皆遞言官,則其在國體,豈有是理?在例應避,不敢處置,當初請出,本無所失,則俱無可避之嫌,請持平朴世堂,蘇斗山,司諫南九萬,大司諫金壽興,竝命出仕。答曰,依啓。
謝恩,左副承旨鄭榏。
政院啓曰,西壁承旨,一時改差,出納之際,事多苟簡,新除授右副承旨李慶徽,同副承旨閔點,竝牌招察任,何如?傳曰,允。諫院朝報
廣州府尹薦望,兪瑒·閔維重·朴烶。
有政,以張善瀓爲直講,李端錫爲兵曹正郞,李垕爲司僕正,李泰淵爲兵曹參議,鄭華齊單付學諭,金益祥爲律學敎授,兪瑒爲廣州府尹,尹遇丁爲兵曹正郞,李挺漢單付敦寧都正,南老星爲兵曹參判,李慶徽爲右副承旨,閔點爲同副承旨,左副承旨鄭榏。吏曹望單
上在昌慶宮。停常參·經筵。
未時,太白見於巳地。內下日記
下直,開城經歷權諿·平山萬戶崔屹。
謝恩,正言宋昌,兵曹正郞李端錫·尹遇丁,廣州府尹兪瑒,濬源殿參奉姜瑞璜。
持平朴世堂·蘇斗山,牌不進。
政院啓曰,假注書宋最,時無職名,依例付軍職冠帶常仕,何如?傳曰,允。
戶曹啓曰,凡上納田稅陳省照論時,該倉則卽捧牒報,乃是規例也。水原府田稅,分倉於軍資監,已過三十七日,而米太竝一百九十一石零,稱以主人無面,至今不爲畢捧,該官不職之狀,殊甚可駭。本監主簿安汝恒,爲先汰去,所謂無面不納主人,今攸司囚禁嚴刑,刻期督徵,何如?傳曰,允。
兵曹啓曰,監役之爲任,令其監董功役,則爲此官者,所當見名思義,職思其居,而近來各處營繕之官,擧皆安坐其家,只使下輩替行其任,延拖時月,虛費匠布,事極寒心。卽接南別殿分差營繕監役尹澈牒報,則本殿雨漏處,三十餘庫,御齋室衝椽一箇修補,一架門一庫,祭器庫香廳樑木,各一箇修補,墻垣九間改築,功役之價,以錢木七十七疋磨鍊,故招問次知書員,以濫報之故,則答以渠所不知,庫直爲之云。招問庫直,則渠果借書於他人,而營繕官員,亦以爲如是濫報,然後自兵曹當爲減給云,聞來極可驚駭。爲官員者,設心如此,則下輩之夤緣偸竊,固無足責也,庫子則已自本曹治罪矣,監役尹澈,爲先汰去,以懲他人,何如?傳曰,當該監役,拿問處之。
大司諫金壽興,司諫南九萬就職。
判尹尹順之再度呈辭,入啓。
政院啓曰,卽見戶曹粘目,則忠淸監司李弘淵啓本,據湖南·嶺南田稅及大同敗船拯出米,依法文,每石只捧九斗一升二合,其餘五斗八升八合,請許蕩滌,他道一體施行。臣更考前續錄漕轉條,則有曰,漕轉敗船,米八斗,水濕剩四斗五合,蒸乾劣三升九合三勺,若平一石,則水濕剩六斗七升五合,蒸乾劣五斗八升八合,敗船所在官,隨卽拯出,斗量分給,蒸乾後,依此式還納云。該道及該曹援用之意,皆以平一石之米,水濕則雖有元數外六斗零之剩,還爲蒸乾,則反有元數內五斗零之劣,乃以每石,只捧九斗一升二合爲請,而臣之愚意,以爲竝與元數水剩而計之,則二十一斗七升五合矣,還蒸之劣,必不至十一斗零之多。問於戶曹,則戶曹所答,與臣所料不同,臣素不解事,只此等事,旣無從前目見之事,故不敢堅執,謹此捧入,而第伏念前後敗船,非止一再矣。若使法文本意,曉然如此,則援用此文,不待今日,而前此敗船還徵之時,未曾聞擧論此條件,則無乃有法外之意而何耶?且臣曾忝湖西·湖南兩道監司,習聞其漕轉時情狀,或稱依岸致敗,而其實則盡數偸取,或稱洋中渰死,而其實則生還在家,種種奸僞,不一而足。而若又開此例,則船人等恣意偸取,故爲致敗之後,未準之數,諉於未拯,其還納之米,以其偸取者,每石只納九斗零,則五斗零之利,專歸於渠,然則國家所失,將不可一二計也。今此李泰淵啓本內,有拯出米每石不過八九斗之說,若不偸出,則其爲水濕之剩,當如法文所錄,豈止爲八九斗而已哉?據此一說,亦可見其偸竊故敗之迹矣,凡迹涉故敗者,一一還徵於沙格處,尙有偸竊之患,今若減其斗數而還納,則卽所謂誨盜者也,何憚而不爲乎?又有大不可者,該道則請以應捧及劣數,分徵於地方官及本邑,而該曹則以劣米還徵於本邑,爲不可,仍請蕩滌。凡直上納之邑,若賃得完固船隻,及期發送,則保無致敗之事,而或牽於私請,或壓於勢家,心知不可,而不敢違拒,終致敗溺者居多。今若只徵於致敗地方官,更無侵責本邑之事,則此後,何本邑動念於無責之地,盡心輸送乎?無節之弊,實自今始,而一番分付各道之後,不可還收,以爲失信之歸,臣愚以爲,決不可施行。臣待罪該房,區區所懷,不敢不達。傳曰,啓辭之意,誠爲得體。續錄中,旣無拯乾時,去其水剩之數,則該曹之所謂一石,減米五斗許,不知從何據而發耶?似爲未曉也,以此公事問啓。
玉堂箚子。大槪,侮賢之徒,寔繁,黨奸之罪,未正,敢陳所懷,冀蒙採納事。入啓。
獻納李敏敍啓曰,臣卽者來詣臺廳,伏聞政院,以臣昨日處置憲府事,陳啓攻臣,臣畧聞其措語,不勝駭歎。蓋政院,雖有糾檢之責,其於臺諫,則事體自別,故曾前法司,非無公事間過誤之事,而察推之罰,不及於臺臣,囚治之擧,不加於下吏者,所以優賞禮貌之,以別於他司也,此是國家待臺諫之美意。今此政院,務爲一時操切,不顧累朝法式,有此擧措,豈非可駭之甚也?向者上司下人,直爲囚治之請,其時物議,固已非之。雖然怠慢法令,不卽進來者,則雖法司下人,無害於囚治,至於因官員不察之失,而請囚該吏,則此與囚次知無異,決不當施之於臺諫也。聖上旣有一二字落書,勿遞之敎,則此固盛意,今若以一字之落書,囚治下吏,則囚吏之臺官,決無行公之理,欲使勿遞而任其狼狽,豈不誤哉?政院之臣,亦豈不知此之未安也,直出於一時之務勝自尊,壞了法例,創開弊端,而不自恤耳,至於莫敢矯其非等語,尤所未曉。臣意亦非欲使政院,噤無一言也,直擧其失,使之自處,自有舊例,而今乃以囚治下吏,爲相敬之道,是何道理耶?數百年通行之規,不可不謂之法例,則臣所謂不顧法例者,亦豈虛妄也?此事是非如是曉然,而人心患不能公,隨所處而不能相通,但爲一曲之論,偸取一己之快,是可慨也,況奉職之能,不專在此,曷不相曉於此哉?此事實關後弊,不可不明卞,故處置之語,略陳請出之曲折矣。被斥至此,不可仍冒,請命遞斥臣職。答曰,勿辭。
政院啓曰,臣等伏見昨日諫院處置之辭,不勝驚愕之至,法府照律,何等重事耶?一字之間,輕重有關,故在前規例,雖是一字之微,旣有落書之後,則無不遞之臺官,不見其意之嚴截也。近緣數遞有弊,自上有一二字落書者,勿遞之敎,故雖得不遞,較以古例,已有懈弛之歸矣。今此憲府之落書一字,雖非大段,旣勤聖敎之後,則在本院之道,豈敢以臺閣體重,而噤無一言乎?本院,曾有啓稟定奪之事,則直爲囚禁,未爲不可,而爲是事,在法府入啓請囚,實出於委曲相敬之道,且非本院任意囚治之事,而及乃張皇辭說,至以不顧法例,誠極可駭等語,侵斥本院,不遺餘力,臣等未諳法例,事係法府,則雖有所失,不敢請治下吏,未知在何法文耶。憲府避辭,顯有不平底意,而諫院處置措語,有似出於莫敢矯其非之意,此實臣等之所未曉也。臣等忝在出納之地,遭此意外之侵斥,事關國體,不敢不達。傳曰,知道。誤書下吏囚治,豈有不可之理乎?
獻納李敏敍啓曰,臣旣以城上所,來詣臺廳,猝被政院攻斥,不得不引避乞免,而伏奉聖批,以勿辭爲敎,臣私分雖有不安,而傳啓亦重,故不敢退待矣。伏見政院之批,誤書下人囚治,豈有不可之理爲敎,臣之昨日處置辭語,果未免是非乖當之歸矣,不可晏然仍冒,不敢避瀆冒之誅,又此煩擾,臣之罪戾,至此益大矣。請命遞斥臣職。答曰,勿辭,退待物論。
吏曹啓曰,臺諫有闕,政事,取稟。
大司成閔鼎重上疏。大槪,略卞金鋼誣賢之狀,異蒙省察事。入啓。諫院朝報
上在昌慶宮。停常參·經筵。
未時,太白見於巳地。內下日記
藥房右承旨吳挺緯啓曰,庚炎正苦,伏未審聖體若何,核患諸症,時無加減耶?消核之劑,只進夏枯草丸,藥力甚微,湯散宜進之藥,不可不更爲商議。外方諸醫,亦有上來之人,數日內稍觀聖候,可以賜對之時,與諸醫等入侍診察,退而議藥似當。臣等無任憂慮,敢來問安,竝此仰稟。答曰,諸症與昨無異矣,入診,更觀數日,可也。藥房日記
下直,廣州府尹兪瑒。
謝恩,副摠管趙必達,五衛將李時省,敦寧都正李翊漢,兵曹參議李泰淵,司僕正李垕,謢軍李衿。
掌今朴烶上疏。大槪,病勢,決無供職之望,略陳危懇,乞遞職名,仍陳區區所懷事。入啓。
持平朴世堂啓曰,臣猥以庸陋,忝叨臺憲,報補蔑如,愆責是積,抑有所冒,異於庶末,朝廷之上,體貌爲重,身爲臺官,下吏被囚,法無前例,事乃創見,雖使所爲無失,不容抗顔復起,況其實有昏曚之責,而重貽臺閣之羞者乎?是以召命之下,竟不克趨,義嚴不竢,罪在違慢,又何可一刻冒處?請亟命鐫斥臣職。答曰,勿辭,退待物論。
持平蘇斗山啓曰,臣忝在言地,觸事昏謬,責在臣身,罪歸下吏,廉隅所在,不可苟冒,而意外請出,召牌遞降,義不竢駕,臣豈不知?緣臣尸居,有損臺體,無前之擧,實自臣始,一味愧恧,決難抗顔,且因身病,適又猝遽,嚴旨之下,竟未祗赴,臣之罪戾,益無所逃。請命鐫削臣職。答曰,勿辭,退待物論。
政院啓曰,新除授承政院同副承旨閔點,時在京畿楊州地,斯速乘馹上來事,下諭,何如?傳曰,允。
傳曰,明日大政爲之。
政院啓曰,廳中位甚不齊,明日又是大政,而同副承旨閔點,在外未及上來,左副承旨鄭榏式暇,右副承旨李慶徽,雖有奴僕之病,旣巳出送,鄭榏·李慶徽,卽爲牌招察任,俾無苟簡之患,何如?傳曰,允。
謝恩,右副承旨李慶徽。
院啓,請前修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷,措辭竝見上臣等,以京畿水使趙猷改差事,論列有日,未蒙允許,臣等竊未曉聖意也。用人之道,苟非非常之才,必使循序而漸進,然後方可官方不紊,各器不濫,京畿水使,旣兼三道統禦使,則其爲任之重,與統制等耳。趙猷,以新進武夫,名稱未著,位望素輕,曾爲南閫,旋卽敗歸,越序驟躐,聽聞皆駭,此等鎭閫,乃是關防重任,輕授之弊,所關非細,請京畿水使趙猷,改差。竝引嫌而退,請囚下吏,實是無前之擧,而落書一字,本非當遞之失,其措辭處置,誠爲得體,陳啓攻斥,出於意外,雖有豈有不可之敎,別無是非乖當之嫌,當初請出,意非偶然,而旣未赴召,勢難在職,請獻納李敏敍出仕,持平朴世堂·蘇斗山遞差。臺閣事體,異於庶僚,雖以人主之尊,猶且禮貌而寬假,卽有所失,許其自劾,不加操切,意非偶然。政院不宜因事侵凌,至以囚治下吏爲斥,況今此憲府公事落字之失,入啓之後,因傳敎覺察,則政院該房·當該吏,亦難免不察之責,固當待罪之不暇,而乃反不顧事體,創開無前之事,請囚法府之吏,有若囚治次知者然,事極可駭,請其日當該承旨,從重推考。畿甸民役,比他道偏苦,而至於尤所難堪,不可不變通者,最是田稅條貢物之弊也。其在司䆃寺,則有粳米·中米·黃大豆·黃豆,奉常寺則有粘米·醬太等名色,或以七八月,或以三四月,定式收捧,各其主人輩,刀蹬濫徵之費,不在此數,則出稅一升者,加出八九升,出稅一斗者,加出八九斗,而猶患不足。故各邑悶其難堪,輪回出定,以分其苦,若經是役,一面之民,無不失業,而只以御供祭享,不可輕議,以至于今矣。今此量田之後,所得田結,果未知幾許,而徵稅之數,亦將倍於時入之結矣,自今以後,田稅條貢物,竝勿分定於各邑,該曹以所捧田稅米豆,竝計其恒定月數,而移送各司,使其司分給貢物主人,依例進供,則民蒙實惠,公亦可供,請令該曹,爲先稟處,以爲變通之地。京畿物繕封進之規,流來旣久,猝難變通,而宣惠廳設立時,假定之價,其在當初,則可謂從優磨鍊矣。近年以來,山海之産絶乏,物價踊貴,固已倍於定給之價,故進上主人輩,稱貸不給,至於賣其家屋,破其産業,而猶有難支之勢。不得已往責添價於本邑,則本邑亦難白地辦出,或未免收捧民結,雖其多少之不同,其爲科外之徵歛,則一也。曾因畿邑守令之陳疏,有査問之擧,而尙無變通之事,該廳益將有待,而前頭量田後,收米剩餘,實未知其幾許,則自該廳添給價米,亦恐難便。各邑常平廳穀物,逐年增耗,皆有餘儲,若以此穀,量宜出給添加,使其主人輩,往受於該邑,而各邑私自添給之弊,一切嚴禁,則主人輩庶免破産之患,而畿民亦無科外之彼矣,請令該廳,定奪變通。答曰,不允。囚治誤書之下吏,於事體實無虧損,昨日獻納李敏敍避辭中,引答政院之敎,隱然拔去誤書二字,終以囚次知爲主意,予實未曉也。末端兩件事及處置事。依啓。
都承旨南龍翼,左承旨徐必遠,右承旨吳挺緯上疏。大槪,臣等昨日啓辭,專爲法吏囚治事,則見斥臺臣,宜無異同,何敢以名沒彈章,而晏然仍冒乎?請與當該承旨,同被罪罰事。入啓。
左副承旨鄭榏上疏。大槪,當該承旨請推之論,旣因囚治憲吏而發,則何可諉之於已遞之同僚,而倖其獨免乎?請與均被罪罰事。入啓。諫院朝報
都承旨南龍翼等疏。答曰,省疏具悉。卿等別無所失,勿辭,從速察職。
左副承旨鄭榏疏。答曰,省疏具悉。爾無所失,勿辭,從速察職。
玉堂箚子。答曰,金鋼等事,先朝旣有已行之事,何必爲言?末端事,不允。洪宇遠事內下日記
上在昌慶宮。停常參·經筵。
未時,太白見於巳地。內下日記
下直,濬源殿參奉姜瑞璜。
謝恩,兵曹參判南老星·執義鄭繼胄。
大司憲李一相疏。答曰,省疏具悉。卿辭至此,本職當勉副焉。
正言鄭載嵩辭職上疏。踏啓字。
政院啓曰,今日,卽都目大政,而都承旨南龍翼·左承旨徐必遠·右承旨吳挺緯,俱以病未仕進,同副承旨閔點,昨夕入來,時未肅拜,廳中只有臣榏及右副承旨李慶徽,僚員不齊,事甚苟簡。吏·兵批,不可以他房進參,左承旨徐必遠·右承旨吳挺緯·同副承旨閔點,竝卽牌招察任,都承旨南龍翼,拘於院中體例,不敢直請牌招,何以爲之乎?敢稟。傳曰,竝卽牌招,可也。
獻納李敏敍就職。
館學儒生李宣岳等上疏。大槪,略卞金鋼等醜正之論,冀蒙察納事。入啓。答曰,勿爲瀆擾。
政院啓曰,臣卽見司憲府時推錄啓,則前兵曹參判兪㯙,以軍號字劃頗大事,曾有推考事命下,而落漏於錄啓之中,卽招憲府色吏問之,則對以正書之時,果爲落書云,莫重御覽文書,慢忽至此,極爲可駭。臺諫以本院之請,囚憲吏,方爲論啓,其在事體,雖不可又請囚治,落書之單子,不可仍置不改,而他公事入啓之際,其單子誤爲混入,臣亦有不察之失,不勝惶恐。卽爲還下,使之付標以入之意,敢啓。傳曰,知道,當該誤書下吏,囚禁治罪,可也。
掌今朴烶疏。答曰,省疏具悉,爾其勿辭察職。
判尹尹順之三度呈辭,入啓。遞差。
府啓,請修撰洪宇遠,削奪官爵,門外黜送。請內官崔大立,先罷後推,請趙徵奎,拿問定罪。措辭竝見上答曰,亟停勿煩。
政院啓曰,卽者大司諫金壽興,正言宋昌,以避嫌來詣,請承旨出待。不知爲某事,卽爲出待,則以昨日被斥政院爲辭,而以憤懥剌謬等語,縷縷詆斥,有加於前。昨日陳疏四臣中,臣龍翼·臣挺緯,方在政廳,臣必遠·臣榏,雖在廳中,被斥至此,廉隅所在,決不可抗顔傳啓。新除授右副承旨李慶億,卽爲牌招肅謝,使之傳啓,何如?傳曰,允。
謝恩,右副承旨李慶億。
政院啓曰,卽者同副承旨閔點,以女紅疫,陳疏不進。頃日本院,雖以親子女,則許遞定奪,而近日此病極熾,勢雖一一拘忌,卽念其病,久不過五六日,此疏還出給,使之移避數日後,出仕,何如?傳曰,允。
大司諫金壽興·正言宋昌啓曰,臣等伏見都承旨南龍翼等疏辭,竊不勝駭然之至。臣等之意,非以憲府爲元無所失,在前文字間差誤,雖有大於此者,只擧其失,以待自劾,隨其事之輕重,而或遞或否,未聞有請囚該吏之擧也。今此不察之失,在於官員,而誤書下吏之罪與不罪,惟該府在耳,政院何必創開無前之事,汲汲請囚,重損事體乎?臣等請推承旨之啓,亦不過事體間相規之擧,而政院諸臣,費辭張皇,乃以自尊等語,顯加詆斥,至於忌器之喩,尤非可引之語,臣等實不欲呶呶多卞,而爲之慨惜焉。朝家事體,非爲一二臺臣而設,則欲尊事體,而謂之自尊,官師相規,乃是古今通誼,則循例相規,而謂之不知相敬,此不過出於一時之憤懥,而自不覺其言之剌謬也。臣等旣被意外之斥,決不可晏然仍冒,請命遞斥臣等之職。答曰,勿辭,退待物論。
副應敎閔維重·校理李翊·修撰呂聖齊,牌招肅拜。
謝恩,參知李泰淵。諫院朝報
有政。以李東老爲星州牧使,任有後爲驪州牧使,呂聖齊爲副修撰,閔昇爲寧邊府使,李翊爲副校理,張善瀓爲持平,南二星爲持平,李慶果爲掌令,成均學正李在容,校書正字李尙悌,竝單付,李璞爲柒谷府使,朴靖爲禮曹正郞,安後說爲延安縣監,鄭道應爲昌寧縣監,趙見素爲懷仁縣監,許恪爲興海郡守,趙嗣文爲眞寶縣監,金鎬爲長興主簿,李敏敍爲校理,韓聖輔爲禮安縣監,吳命說單付成均學正,金自南爲旌善郡守,李時淵爲昌平縣令,柳時蕃爲殷山縣監,金弘振爲砥平縣監,吳熽爲豐基郡守,金善英爲靑松府使,朴贄爲禮曹佐郞,趙襑爲沙斤察訪,洪柱溟爲尙瑞直長,權垕爲幽谷察訪,李命聃爲漢城庶尹,安弘靖爲平陵察訪,李慣爲榮川郡守,金益廉爲獻納,尹坤爲咸從縣令,張世良爲延曙察訪,姜好奭爲良才察訪,李袗爲江原監司,吳得天爲輸城察訪,李慶徽爲副提學,李端錫爲正言,姜栢年爲驪州牧使,洪藼爲戶曹佐郞,崔自海爲司評,洪茂爲司僕判官,丁時傑爲平市令,趙相漢爲龍岡縣令,郭世翼爲監察,李行夏爲尙瑞副直長,朴長遠爲判尹,宋時喆爲掌樂正,洪南立爲司䆃正,吳烇爲監察,曺漢英爲禮曹參議,朴振翰爲軍器僉正,學正金兌一,學諭金啓光,竝單付,李行進爲兼同義禁,李殷相爲戶曹參議,朴世橋爲軍器僉正,典籍崔鎭南·李耉徵·金時輝,竝單付,閔最爲內資主簿,劉勳爲引儀,柳普昌爲戶曹正郞,李慶雨爲濟用副奉事,趙時稷爲引儀,金振元爲工曹佐郞,趙億爲工曹佐郞,任暎爲禁府都事,沈玖爲戶曹正郞,李晩吉爲司藝,金阜榮爲軍器主簿,以洪處大爲兵曹參議,李泰淵爲參知,朴世堂爲兵曹正郞,宋浚吉爲大司憲,閔世胄爲歸厚別提,許欽爲監察,李廷欽爲軍器主簿,李靖賢爲宗簿主簿,白弘祐爲工曹佐郞,金三俊爲軍資主簿,沈之治爲司饔主簿,金嚮爲工曹正郞,兪瑾爲引儀兼漢城參軍,李敏敍爲吏曹佐郞,李洽爲慶興府使,李曾賢爲廣興主簿,崔壽徵爲兼引儀,鄭虎翼爲掌苑別提,金碩昌爲引儀,李挺完爲造紙別提,趙世彙爲典籍,鄭載嵩爲京畿都事,李一臣爲禮賓別提,趙璋爲瓦署別提,李興稷爲司僕主簿,蘇斗山爲兵曹正郞,宋胤吉爲奉常主簿,李俊英爲義盛主簿,閔維重爲副應敎,李晛爲司宰主簿,成均博士李雲林·朴以文竝單付,司畜別提趙安及單付,李之馨爲直講,安廷煥爲禁府都事,沈晑爲典獄參奉,崔渲爲健元陵參奉,元格爲典籍,金國瑞爲假引儀,李志遠爲監察,李光翼爲童蒙敎官,李禛爲禮賓主簿,權說爲瓦署別提,南二星爲觀象提調,李嵆兵曹佐郞,張時騫單付漢江渡丞,養賢庫直長元梲,養賢庫奉事柳松齊,竝單付,以李慶億爲右副承旨。吏曹望單
吏曹判書洪命夏·兵曹判書金佐明,初度呈辭。給由。諫院朝報
上在昌慶宮。停常參·經筵。
未時,太白見於巳地,內下日記
謝恩,同義禁李行進,禮曹正郞朴靖,獻納金益廉,都摠經歷禹弼漢,都事申鍵,訓錬僉正□知世浦萬戶李翔,戶曹參議李殷相,尙瑞直長洪柱憲,砥平縣監金弘振。諫院朝報
藥房都提調李景奭,左副承旨鄭榏啓曰,昨日日氣極熱,大政終夕,伏未審夜來,聖體若何,眠候·核患·濕瘡等症,視前何如?酬應之勞,得無添傷,似當有診察之擧。臣等無任憂慮,敢來問安,竝此仰稟。答曰。知道,症候已言于醫官矣。
又啓曰,伏承聖批,得聞醫官之言,仍與柳後聖·鄭後啓及諸御醫·京外曉解醫術人等,反覆商議,則以爲治補兼濟之方,醫學入門,補中勝毒餠爲宜,而蒸乾擦丸之際,爲日差遲,醫林撮要,平血飮亦合,先御平血飮,本方,能治諸般瘡腫,消散鬱結之氣,蓋核患,未始不根於瘡毒之鍾,先解鬱結之氣,則瘡毒可散,核患之漸消,自在其中,亦無損於眞元也。意見同然,補中勝毒餠一劑,一邊作丸,平血飮五貼,爲先劑入,何如?答曰,知道。藥房日記
都承旨南龍翼初度呈辭,入啓。給由。
獻納金益廉啓曰,自月初重患暑病,兼得暴下,種種症勢,十分危劇,再昨朔試射之時,扶曳進參,而終不免無分,方在應推之中,決不可晏然仍冒,請命遞斥臣職。答曰,勿辭,退待物論。
府前啓,前修撰洪宇遠,削奪官爵,門外黜送事,內官崔大立先罷後推事,醫官趙徵奎拿問定罪事,措辭竝見上新除授大司憲宋浚吉,時在忠淸道懷德地,掌令李慶果,時在平安道龍岡縣任所,請竝斯速乘馹上來事,下諭。答曰,不允。下諭事,依啓。
院啓,竝引嫌而退,政院陳疏,專出憤懥,語無倫脊,咎有所執,不必以此引而爲嫌,旣在應推之中,勢難仍在臺職,請大司諫金壽興·正言宋昌出仕,獻納金益廉遞差。答曰,依啓。諫院朝報
政院啓曰,連被臺臣之斥,不敢自安,三員一時呈單,都承旨南龍翼辭單,朝纔捧入,旣有調理察職之命,而卽者左承旨徐必遠辭單,又爲來呈。當此靜攝之日,不可相續捧入,故還爲出給,而明日勢必更呈,僚員不備,事多苟簡,同副承旨閔點,明日待開門,竝牌招察任,何如?傳曰,允。諫院朝報
上在昌慶宮。停常參·經筵。
未時,太白見於巳地。內下日記
謝恩,引儀趙時稷·金碩昌,兼引儀崔壽徵,延曙察訪張世良,兼司僕將李慶綿,長興主簿金鎬,寧邊府使閔昇,軍器主簿李廷欽·金阜榮,持平南二星,靑水萬戶姜得義,訓錬主簿權謙·方俊廷,木浦萬戶方日省,全南兵虞候尹行得,丑山萬戶金世鳴,軍資主簿金三俊,軍器僉正朴振翰,西生僉使方震雄,漆淵萬戶金頊,尙瑞副直長李行夏,朱乙溫萬戶崔時元,造紙別提李挺完,瓦署別提趙璋,禮賓別提李一臣,興海郡守許恪,監察吳烇,廣興主簿李曾賢,謢軍趙博,校書正字李尙悌,監察許欽,司評崔自海,榮川郡守李慣,美錢僉使文翊順,戶曹參議洪處大,咸從縣令尹坤,昌平縣令李時淵,平市令丁時傑,殷山縣監柳時蕃,登山萬戶朴興宗,司饔主簿沈之治,羽林將安鎭,司畜別提趙安及,平陵察訪安弘,司執李晩吉,監察李志遠,□萬戶李伸,旌善郡守金自南,楸坡萬戶林慶昌,副摠管朴世模,星州牧使李東老,沙斤察訪趙襑,懷仁縣監趙見素,司僕判官洪茂,靑松府使金善英,歸厚別提閔世胃,養賢直長元梲,典籍元格,工曹佐郞金振元·趙億·白祐,正郞金嚮,奉常主簿宋胤吉,幽谷察訪權垕,兵曹正郞蘇斗山,忠淸兵虞候慶一會,金甲島萬戶李城,禮安縣監韓聖輔,宣傳官李必馨,典籍金時輝,柒谷府使李璞,雲達萬戶李□豐,掌苑別堤鄭虎翼,仁遮外萬戶景可行,三涉僉使金時南,眞寶縣監趙嗣文。
大司諫金壽興,正言宋昌就職。
吏曹判書洪命夏,兵曹判書金佐明,再度呈辭。加給由。
持平南二星啓曰,伏以臣藐然新進,驟叨恩命,出於夢寐之外,已極惶隕。且以朔試射時無分,方在推勘中,尤不可冒據憲職,請命遞斥臣職。答曰,勿辭,退待物論。
政院啓曰,自前吏曹卽廳,無現存之員,則或有假郞廳差出之時,而卽今吏曹卽廳,時存三員,而一員則未肅拜,一員則掃墳受由,一員則稱以落馬重傷。請出假官單子,日暮後始爲來呈,現存之員,旣有三人,則自有推移之事,而請出假官,事甚不當,故還爲出給矣。闕門已閉,省記終不來呈,極爲非矣,吏曹當該郞廳,請推考。傳曰,允。
戶曹啓曰,今都目政,本曹郞官三員,一時遷轉,其中佐郞金弘振,以方物次知郞廳,各邑所納,改定式,白綿紙,自初專管擇揀,而不意除拜外任,此則尤不可代以新手,金弘振,砥平縣監改差,還授本任,而勿爲遷動,何如?傳曰,允。
同副承旨閔點上疏。大槪,女息拘忌之疾,症甚危惡,不忍捨避,勢難供職,乞賜遞改,仍治臣違慢之罪事。還出給。
副提學李慶徽上疏。大槪,新授職名,萬不近似,冒死陳情,乞賜遞改,以安愚分事。入啓。答曰,省疏具悉。爾其勿辭,從速察職。
左承旨徐必遠,右承旨吳挺緯上疏。大槪,又被諫院語無倫脊之斥,廉隅所在,不敢晏然,敢陳危懇,乞賜遞免,以爲鎭定之地事。入啓。答曰,省疏具悉。爾等勿辭,從速察職。
內醫院官員,以都提調意啓曰,自上方進藥餌,爲本院之任者,職當先嘗,而臣爲監丸藥之劑,趨詣院中,提調臣金佐明,副提調臣南龍翼,俱以呈告不來,臣獨坐焉。事體未安,循例呈辭者,雖未可徑出,政院引入之事,元非大段呈告,而批亦已下矣,副提調南龍翼,卽爲命招,使之同參藥院之坐,何如?傳曰,允。
禮曹判書金壽恒,初度呈辭,入啓。給由。
謝恩,吏曹佐郞李敏敍。
府啓,請修撰洪宇遠,削奪官爵,門外黜送,請內官崔大立,先罷後推,請趙徵奎,拿問定罪,措辭竝見上。新除授軍器僉正朴振翰,爲人悖濫無狀,前爲海美縣監時,專務貪縱,事多不法。聽訟之際,不分曲直,先勝甲者,旋決乙者,兩捧作紙,惟貨是黷,可駭可愕,不可形言。罷歸之時,偸出官儲,公然船載,其時道臣,目見其狀,至於推治,則非泛然風聞之比,如此之輩,不可齒在朝班,軍器僉正朴振翰,請命削去仕版。持平南二星,引嫌而退,推勘在身,勢難在職,請遞差。答曰,不允。遞差事。依啓。
院啓,請前修撰洪宇遠,亟命削奪官爵,門外黜送,請諸宮家柴場·漁場折受等處,令該曹·各道,一一査出,竝爲革罷,請京畿水使趙猷改差,請其日當該承旨,從重推考。措辭竝見上近來朝廷不尊,國體不嚴,凡臺閣論事,稍涉於淸班宰列,則輒報忿爭,務欲必勝,卞詰攻擊,無復畏忌,是故臺臣論人,毋論巨細,必終爲被斥引避之歸,損傷體面,莫此爲甚。設使臺臣所論,不得其當,是非之定,自有公議,焉得各司投疏,與臺臣相鬨,而若就理者然哉?今者本院,以憲府下吏請囚之不可,請推當該承旨,自是體例間相規之事,夫豈有凌踏詬罵之語哉?況事在該房,他僚固無與焉,而都承旨南龍翼等,至於摘報處置之語,盛氣張皇,陳疏卞斥,已極無據。而今其疏辭,乃曰,臣等忝在近密之地,亦非庶僚之比,且此囚吏,旣是告君蒙允之事,在臺臣之道,惟當委曲措辭,以存忌器之義,可也,今乃以誠極可駭,事極可駭等語,連日凌踏,不遺餘力云。凡臺臣所論,苟不是也,雖加於庶僚,亦不知其可也,如其不然,雖天子,亦爲之動色,雖廊廟,亦爲之待罪,以直截爲得體,以依違爲可恥,夫豈若今日承旨,自稱近君,欲使臺臣,委曲措辭,媕妸詆伏於其下者哉?職居承旨者,便不欲直斥其失,則而況於宰相乎,而況於君上乎?且所謂忌器之喩,尤不知其何說,恐不但可駭而已也。當初請囚憲吏,雖或十分無失,只此一疏,立義甚不可,有非一時言語差誤之比,若此習不革,則臺閣只爲與人爭訟之場,而官邪之糾,將不可復見,國體所關,誠非細事,請都承旨南龍翼,左承旨徐必遠,右承旨吳挺緯竝命罷職。朝廷用人,自有漸次,苟非異等之人,不可不計資序,任其陵躐。新除授掌令李慶果,陞出六品,未滿數年,而以從五品外職,超授本職,其在官人之道,不當如是之驟,請掌令李慶果改正。宗簿,專爲敎訓宗戚之司,故正以下諸官,自前必須選擇人望,可爲師範者以授,而新除授主簿李靖賢,本是庸鄙之人,濫受本職,物情爲駭,請宗簿主簿李靖賢改差。答曰,不允。改正事,依啓。
左副承旨鄭榏上疏。大槪,投疏之失,與同僚無異,不敢仍冒於近密之地。狼狽蒼黃,趨出闕外,乞賜鐫罷,仍治臣罪事。入啓。
府啓。答曰,不允。遞差事,依啓。諫院朝報
義禁府啓曰,以刑曹粘目,前營將朴始漢,移義禁府處置事,允下矣。向前朴始漢,時在慶尙道慶州任所,依前例府書吏,發遣拿來之意,敢啓。傳曰,知道。禁府謄錄
上在昌慶宮。停常參·經筵。
未時,太白見於巳地。內下日記
謝恩,正言李端錫,義英主簿李俊英,五衛將沈世鼎,驪州牧使姜栢年,副摠官具仁,豐基郡守吳熽,禮曹佐郞朴贄,引儀劉勳,江原監司李袗,濟用副奉事李慶雨,戶曹正郞沈玖,內資主簿閔最,所江僉使金瀅,典籍崔鎭南,龍岡縣令趙相漢,典籍李耉徵,方山萬戶柳後樑,漢城庶尹李命聃。
左副承旨鄭榏疏。答曰,省疏具悉。爾其勿辭,從速察職。
政院啓曰,左副承旨鄭榏,以諫院啓辭中措語,不敢自安,陳疏退去闕外矣。卽者疏批已下,本院重地,不可闕直留門,使之入來,何如?傳曰,允。諫院朝報
藥房都提調李景奭,左副承旨鄭榏啓曰,伏熱漸熾,伏未審夜來,聖體若何,患候諸症一樣耶,平血飮進御乎?夏枯草丸連進,則似已垂盡,當更劑入矣。臣等無任憂慮,敢來問安。答曰,知道。諸症,時無加減矣。藥房日記
判尹朴長遠辭職上疏。入啓。答曰,省疏具悉,卿其勿辭,從速察職。
均田廳啓曰,本廳郞廳李慣,自初察任,詳知本末,事已就緖,而都目大政,除授榮川郡守。卽今垂完之事,不可付之生手,限本廳□實數啓聞間,仍差本廳郞廳,勿除外任,何如?傳曰,允。
慈殿,藥房問安。答曰,知道。
傳曰,政事明日爲之。
奉敎李翊相上疏。入啓。下該曹。
政院啓曰,同副承旨閔點,未詣闕外,陳疏退去,推考傳旨,則依例捧入,而觀其疏辭,女息症勢危篤,舐犢至情,不忍捨出,且孫兒傳痛,至於二人,故聞有成命,而不得出避云。臣等慮已出避,泛請牌招矣,疏辭如此,合有變通之道,何以爲之乎?敢稟。傳曰,然則遞差,可也。
兵曹口傳政事,副司直李慣。
府啓,請洪宇遠,削奪官爵,門外黜送,內官崔大立,先罷後推,醫官趙徵奎,拿問定罪,軍器僉正朴振翰,削去仕版。措語竝見上答曰,不允。所謂不於此痛加摧制等語,予實未曉也。若謂之內官,而一皆痛制,則此亦豈國體乎?今日之論,似未可詳也。
院啓,請洪宇遠削奪官爵,門外黜送,京畿水使趙猷改差,請囚憲吏,當該承旨,從重推考,都承旨南龍翼,左承旨徐必遠,右承旨吳挺緯,竝命罷職,宗簿主簿李靖賢改差。答曰,不允。趙猷事及李靖賢事,依啓。諫院朝報
藥房,大王大妃殿苦熱問安。答曰,無事。王大妃殿苦熱問安。答曰,知道。中宮殿苦熱問安。答曰,知道。藥房日記
上在昌慶宮。停常參·經筵。
未時,太白見於巳地。內下日記
謝恩,判尹朴長遠,戶曹正郞柳晉昌,禮賓主簿李禛,兵曹佐郞李嵆,司宰主簿李睍,都摠都事金洙,部將朴弘曄,成均博士吳命說·朴以文,兵曹正郞朴世堂。
政院啓曰,龍岡縣令李慶果,除授掌令,今以臺啓,旣已改正,當此劇農之時,迎送之弊,不可不念。新官,今日雖已差出,合有變通之擧,令該曹稟處,何如?傳曰,允。
吏曹啓曰,以政院啓辭,命下矣。李慶果以龍岡縣令,移授掌令,今因臺啓,旣已改正,則仍爲遞來,非但事甚未妥,當此農節迎送之弊,果如政院所啓,龍岡縣令李慶果,仍任,何如?傳曰,允。
南學生權大時上疏。大槪,敢陳一國之眞是非,冀許文成公·文簡公從祀文廟事。入啓。
正言李端錫辭職上疏。入啓。
政院啓曰,本院之位不齊,未有甚於近日,都承旨南龍翼·左承旨徐必遠·右承旨吳挺緯,重被臺評,結末無期,廳中只有臣榏·右副承旨李慶億,出納之際,事多苟簡,不成貌樣,未差一員,今當差出,下批後卽爲牌招,察任,何如?傳曰,允。
謝恩,左副承旨李殷相,右副承旨鄭榏,同副承旨李慶億。
領議政鄭太和,禮曹參判李行進,佐郞朴贄,觀象監提調南老星,繕工提調許積,監役李志雄,寧陵奉審事出去。
吏曹判書洪命夏,兵曹判書金佐明三度呈辭,禮曹判書金壽恒再度呈辭。加給由。
府啓,請前修撰洪宇遠,削奪官爵,門外黜送。措辭見上臣以內官崔大立事,論執而不已者,誠以內官於外朝之臣,體面自別,而措語之間,凌轢至此,不可不嚴加禁抑,以杜橫恣之漸,而伏承聖批,以若謂之內官,一皆痛制,則此亦豈國體乎?今日之論,似未可詳也爲敎,臣竊未知聖意之所在也。滔天燎原之慘,必始於涓涓焰焰,而今玆凌轢之擧,已見於告君之辭,則橫恣之漸,不啻涓焰而巳,固已聖上深抑而痛制之,勿之有馴致之患,而反下是敎,益增此輩之氣,臣竊慮驕橫擅矣,握王爵含天憲,難保其必無於後日也。昔在洪武年中,有一內臣,從容言及政事,太祖怒責之,卽日斥遣,終身不用。蓋其所言,只是言及,而非論是非得失,則固似無害於國體,而一斥而不復用者,良以他日豫政之漸,將由於此而痛絶之也。皇祖防微之嚴,誠爲千古之盛德,而豈非今日之所當法者乎?請勿留難,內官崔大立,亟命先罷後推。請趙徵奎拿問定罪,措辭竝見上軍器僉正朴振翰,請命削去仕版,措辭見上新除授掌令李枝茂,以推考敬差官,時在黃海道殷栗縣,請斯速乘馹上來事,下諭。答曰,不允。朴振翰罷職,下喩事,旣已竣事,自當上來,姑勿下諭。
院啓,請前修撰洪宇遠,亟命削奪官爵,門外黜送,請諸宮家柴場·漁場折受等處,今該曹·各道,一一査出,竝爲革罷,請其日當該承旨,從重推考。請都承旨南龍翼,左承旨徐必遠,右承旨吳挺緯,竝命罷職。措辭竝見上三曹郞官,乃是蔭仕之極選,不宜人人而苟充,新除授工曹佐郞白弘祐,本以庸下之人,曾爲邑宰,亦以不治見罷,而濫授本職,物議皆以爲不合,請工曹佐郞白弘祐改差。答曰,毋煩。
吏曹判書洪命夏箚子。大槪,賤疾苦劇,萬無陳力之望,本職兼帶,竝乞遞改,以延殘喘事。
兵曹判書金佐明箚子。大槪,本職及兼帶內局提調,乞賜遞改,以便公私事。入啓。諫院朝報
義禁府啓曰,推考敬差官啓本,刑曹粘目,殷栗殺主罪人檢忠·劉立·每介·甘春·金戒回·閔愁·豆只,旣已承服,移義禁府處置事,允下矣。係是綱常罪人,依例發遣府都事,拿來,何如?傳曰,允。禁府謄錄
有政。以宋時喆爲獻納,戶曹佐郞金弘振,還授本任,龍岡縣令李慶果,仍授本任,以李敏厚爲榮川郡守,洪藼爲砥平縣監,李殷相爲左副承旨,李枝茂爲掌令,尹過丁爲持平,趙相漢爲北靑判官。吏曹望單
上在昌慶宮。停常參·經筵。
未時,太白見於巳地。內下日記
藥房都提調李景奭,左副承旨李殷相啓曰,數日來暑氣蒸鬱,伏未審聖體,若何,患候諸症一樣耶?前日劑入平血飮五貼,以日計之,當盡今日,五貼所當加劑以入,而第聞醫官之言,似未進御,一日之內,湯·丸數三種,連進良苦,且未暇焉,而凡治病之道,與爲學之功相類,必須勉之不息,然後有漸進之效矣。向者補中勝毒餠,及平血飮,商碓議定時,柳後聖·鄭後啓,與御醫諸人等,皆以爲兩藥兼進,則可望其效,平血飮,或七服或十服爲限,進御宜當云,故丸藥未劑之前,先劑入之耳,朝晝夕後,勉進則幸矣。臣等無任憂慮,敢來問安,竝此仰稟。答曰,知道。諸症與前無異矣。藥房日記
懿仁王后國忌齋戒。
謝恩,監察郭世翼,戶曹佐郞金弘振,禁府都事任暎·安廷煥,昌寧縣監鄭道應,李相勛,養賢奉事柳松齊。
咸鏡監司書目,慶興府使韓父在喪事。
平安監司書目,回還謝恩使一行,本月十一日到山海關,出送先來,二十六七日間,當爲渡江云事。
謝恩使書目,臣等一行,六月初二日,自北京離發,十一日出山海關,先來狀啓上送事。
吏曹啓目,粘連奉敎李翊相上疏云云,史官體例甚嚴,位次之不得躐躋,其來已久,前奉敎崔致翁,旣蒙敍命,當付本職,則李翊相之援例控辭,在所不已,奉敎李翊相,今姑改差,何如?啓依允。
府·院啓,國忌齋戒,姑停,當該承旨推考,及三承旨罷職事。停啓。諫院朝報
上在昌慶宮。停常參·經筵。
未時,太白見於巳地。夜五更,有霧氣。內下日記
懿仁王后忌辰。
仁穆王后忌辰齋戒。
謝恩,護軍鄭萬和,持平尹遇丁,慶興府使李洽,砥平縣監洪藼,昌平察訪金潤璋,榮川郡守李敏厚,典獄參奉沈晑,宣傳官金誠一,五衛將閔晉昌·朴宗寧,獻納宋時喆。
禮曹判書金壽恒三度呈辭,以國忌留政院。
政院啓曰,朴震翰罷職事,命下矣。臺諫方以削去仕版論啓,罷職傳旨,不得捧入之意,敢啓。傳曰,知道。
獻納宋時喆啓曰,臣頃忝本職,意見昏謬,宮家折受請罷之論,率爾停止,見非物議,終至遞職矣。卽今本院,還執前論,逐日力爭,而新除恩命,又出夢寐之外,臣雖欲奔走供職,以效萬一,而以前日停論之人,其可更參於今日之連啓乎?揆諸臺閣體例,雖無是理,何敢一刻仍冒?請命遞斥臣職。答曰,勿辭,退待物論。
都承旨南龍翼,左承旨徐必遠,右承旨吳挺緯上疏。大槪,乞賜鐫削臣等之職,以謝物議事,留政院。
吏曹判書洪命夏,兵曹判書金佐明疏。答曰,省疏具悉卿懇。卿勿固辭,安心從速察職。
院啓,獻納宋時喆,引嫌而退,當初停論之失,旣已自列而見遞,則到今更發之後,何必每引以爲嫌,獻納宋時喆,請命出仕。答曰,依啓。
政院啓曰,本院之位不齊,今已累日,都承旨南龍翼,左承旨徐必遠,右承旨吳挺緯,重被臺評,俱不得行公,同副承旨李慶億,亦以病不來,廳中只有臣殷相,右副承旨鄭榏,出納之際,苟簡莫甚,同副承旨李慶億,卽爲牌招察任,何如?傳曰,允。
獻納宋時喆牌不進。諫院朝報
上在昌慶宮。停常參·經筵。
自昧爽至卯時,有霧氣。未時,太白見於巳地。內下日記
明宗大王忌辰。
仁穆王后忌辰。
謝恩,護軍柳俊昌,延安縣監安後說,引儀兼參軍兪瑾,健元陵參奉崔渲。
政院啓曰,卽見禮曹草記,則健元陵·穆陵秋三朔裹香紙,麤劣渝色,且有割分之處,所見不潔云,事甚可駭。次知守僕,則該曹已請囚治,而香室監封官,殊無敬謹致察之意,難免尸居不職之責。香室當該官,請推考。傳曰,香室當該官員,先罷後推。諫院朝報
藥房都提調李景奭,左副承旨李殷相啓曰,晝熱夕風,氣候不齊,伏未審聖體,將攝若何,患候諸症,與前無異耶?補中勝毒餠,劑入有日,連爲進御乎?再昨日,啓以平血飮兼進之意陳稟,而未蒙明敎,當此暑熱,進膳未得如常之時,勸進數種藥餌,非不知未安,而煩達不已者,誠出於悶慮之有所甚焉者也。柳後聖等,亦皆以不爲兼進爲悶,其意見豈無所以而然哉?或七貼或十貼,勉强進服,試觀其勢而止之,正合於調治之道,臣等無任憂慮,敢來問安,竝此申稟。答曰,知道。諸症別無加減,平血飮,亦爲劑入,可也。藥房日記
香室當該官應罷現告,校書博士田。
獻納宋時喆啓曰,臺官苟有一毫難便之勢,則不敢冒陳者,誠以臺閣事體至重,不可苟居者也。臣之情勢,萬分悶蹙,冒昧自劾,恭竢斥免,而意外請出,嚴召繼降,臣驚惶震怖,不知所以自處也。當初停論缺見非於公議,則到今更發之後,靦缺前後異同差出二乎?其在體例,缺極無據,進退兩難,狼狽至此,缺豈是分義之所敢安者,而百爾缺就列,瞻望君門,終未祗赴缺在所難逭。缺諫院朝報
院啓,獻納宋時喆遞差事。答曰,依啓。內下記草
上在昌慶宮。停常參·經筵。
自昧爽至辰時,有霧氣。未時,太白見於巳地。內下日記
傳曰,史官五員待命,騎馬十五匹立之,祈雨祭摘奸。內下記草郞廳金廷鳳校正。郞廳南德老書。
上在昌德宮。內下日記,是年四月二十日,書移御昌慶宮,五月初二日又書仍御昌慶宮,而是月燼餘日記,書上在昌德宮,未知還御,的在何日,更放次。停常參·經筵。
未時,太白見於巳地。內下日記
藥房都提調李景奭,提調金佐明,左副承旨李殷相啓曰屬玆流火,氣霧冥冥,伏未審聖體,將攝若何,患候諸症,別無加減耶?臣等無任憂慮,敢來問安。答曰,知道。所患等症,與前無異,湯·丸等劑,連爲進服矣。藥房日記
都承旨南龍翼,左承旨徐必遠,右承旨吳挺緯疏。答曰,省疏具悉。疏辭至此,本職當勉副焉。
傳曰,今下虎皮一令,御筆所進人林春得處賜給,以表予嘉尙之意。
府啓。答曰,不允。洪宇遠事,爾等之請,至此,罷職,摘奸科罪,實欠明白矣。捧承傳事。依啓。內下記草
備邊司啓曰,伏見禮曹公事,則蔚珍地漂到三倭,令譯官同騎,率居于釜山館,待本曹書契別幅,入往島中交付事。啓下矣。從前我人之漂到彼地者,彼皆款待護送,今亦厚饋酒食,題給衣糧等事,固當從優,而至於專差譯官,押送島中,殊涉過重,亦非前例,領付于留館所倭,使之轉送,而禮曹書契,措辭撰送,宜當。且蔚珍之距東萊,水路頗遠,累日浮海,不無意外之慮,所經陸路些少之弊,有不可顧,使之替給刷馬,從陸作行,漂倭所乘之船,則令沿海各邑,次次運致于釜山傳授,似合事宜,江原·慶尙兩道監司處,以此詳細改分付,何如?答曰,允。備局謄錄
上在昌德宮。停常參·經筵。
自昧爽至卯時,有霧氣。未時,太白見於巳地。內下日記
傳曰,史官二員待命,騎馬六匹立之,宗廟·永寧殿秋享大祭摘奸。內下記草
上在昌德宮。停常參·經筵。
巳時,日暈。未時,太白見於巳地。內下日記
藥房啓曰,秋炎尙酷,伏未審聖體,攝候若何?再昨伏承湯·丸等劑,連爲進服之敎,第不敢知前後劑進湯藥幾貼,已進御乎?脆堅之效,雖未遽論,瀉鬱之漸,似或庶幾,而少減與否,別無所覺耶?追入平血飮五貼計之,則盡於今日,此藥十貼之外,不宜加進,詳知進服多少之數,然後方可更議他藥矣。且因暑熱之苦,入診之請,不敢久矣,治病猶治國,孜孜講論,實是裨益之道。柳後聖·李東馨等來會,自外來者,亦不無曉解醫術之人,與臣等賜對,則診察之後,藥物俗方,可以商確而豫定。臣等無任憂慮,敢來問安,竝此仰稟。答曰,知道。入診爲之,可也。
巳初入診,都提調李景奭,提調金佐明,左副承旨李殷相,史官三員,醫官柳後聖·鄭後啓·鄭維岳·李東馨·愼應悌·黃述入侍。藥房日記
入侍時,上曰,柳後聖來見。後聖診察而退。上曰,何如也?後聖曰,與前無異,而核之堅固,有加於前矣。上曰,何邊耶?後聖曰,左邊矣。上曰,浮高乎?後聖曰,頗似浮高矣。李景奭曰,諸醫官入侍,使各陳所見可也。上曰,各陳所見。維岳曰,若以瘡毒成核,則必有紅色,而今日診察,少無紅色,必緣陽明等經,窒而成核矣。如此之核,以湯缺消散未易,以臣臆見,先用補劑,徐徐用治核之藥,□爲萬全矣。愼應悌曰,無痰則成核,必是痰熱積聚,經絡凝血,氣不能流通,仍成此核,用藥之道,當如維岳之言,爲先補氣後,可以治核矣。景奭曰,臣在外與諸醫商議,則缺故以此藥定之,而但自上□苦熱,水刺若厭進,則最可悶慮,稍待秋凉,缺生脈散則似合於暑月,連爲進御缺且玄蔘酒,不如藥物缺有其效云矣。且聞李選,以天南星塗溥得效,又以梟血缺此則未知當否,而似無妨於玉體,故多方聞見矣。上謂維岳曰,外傅之藥,何以不當云耶?維岳曰,此非尋常腫核之類,核形如是成大堅固之後,以方藥外傅,則藥力不能勝核之氣,反以有害,至如梟血,則非是貼傅,只塗當處,似無所妨,或不無少效矣。金佐明曰,經絡不通,以致積聚云者,鍼醫中尹後益之言如是矣。愼應悌曰,小臣則以爲牽牛等穴鍼灸,最有其效矣。上謂承旨曰,大臣·備局堂上來會賓廳之人,使注書招來入侍。領議政鄭太和,刑曹判書許積,戶曹判書鄭致和,工曹判書李浣,同知柳赫然,事變假注書宋最入侍。鄭太和曰,累日不曾瞻望天顔,今日入對淸光,雖極惶恐,切欲仰瞻缺上曰,右相行次,得不小厄患矣。太和曰,以此左相,亦當入侍,而適有身病,不得入來矣。上曰,前日大君入往之時,査使出來,今亦必來矣。太和曰,今日不缺趁速擧行之事矣,丁酉年則自此先送咨文,今亦依前急送咨文爲可,而丁酉年譯官方孝敏送之矣。今當撰出咨文後,差送齎咨官等,而大提學,時在呈告中,卽刻牌招,與許積·金佐明,同會撰出可也。上曰,依爲之。上曰,咨文措語,何以爲之乎?太和曰,只以不勝驚惶,急送齎咨官之意,撰入咨文,以示自此驚動之色,似可矣。上曰,論罪事,姑勿擧論,可也。太和曰,梁孝元·李翊臣等,則勿爲擧論,只以許龍·偃男等,爲先捉囚,從當擬律之意,措辭可矣。上曰,副提學請待矣,注書出去傳言,使之二行缺聖上,只以勿煩等語下批,至如金鋼之疏,亦以缺無痛斥明卞之敎,群議未知缺皆鬱抑矣。上曰,今日請對,慮有何等事也?乃以此事也。慶徽曰,卞別邪正,豈非活治亂之大機乎?上曰,予若以金鋼之疏爲是,則當爲卞誣,而旣無許其疏之事,則何勿卞誣乎?似甚疲勞,可笑矣。自列聖不許從祀者,非以兩賢道德爲不足,大小疏章之煩瀆,甚於先朝,今世之人,皆無公心,故如是無據矣。李殷相曰,上敎然矣,而第館學疏,則以勿爲煩瀆爲批,金鋼之疏,則以知道爲批,旣無卞別之事,群情豈知聖意之如此乎?太和曰,如豹皮等物現捉之事,則咨文,以使臣請罪之意,撰入矣。許積曰,今番則以驚惶馳報之意,撰出咨文,而使臣論罪之事,姑勿擧論,如?上曰,只示其急急馳報之意,則論罪一款,勿爲撰入,可也。缺曰,中巡之時,馬兵騎蒭五中者,則自前有別規矣。今則無別樣下敎,故以兒馬帖賜之矣。上曰,依前例直赴殿試,可也。金佐明曰,訓局馬兵騎蒭一次五中,御營別馬隊片箭三矢三中者,皆蒙恩賜直赴,而禁軍朔試射時,雖有騎蒭一次五中,片箭三矢三中之人,別無特別論賞之擧,禁軍輩,以此不無稱屈之歎。上曰,此後則朔試射十二分入格之中,如有騎蒭五中,片箭三矢三中者,則依訓局·御營軍兵例,施行,可也。上問鄭太和曰,近間敗船之數甚多,而一石只捧九斗,則所缺將至太半矣。太和曰,軍糧若年久則致傷,故有一半蒸缺之事,而此沈米,不可棄之,而其中腐敗無用者,不給缺乾之米一石,捧九斗八升者,詳度其減數,如是二行缺不得已分給浦民,使之蒸乾以捧,而沙工等致敗缺民,亦甚未妥云矣。太和曰,臣曾爲通津縣監時,有船致敗缺拯出,則腐朽無用,故雖分給民間,棄之而去,以此自前不能一一還捧,似有變通之道矣。致和曰,洪陽縣稅船,到龍山缺石致敗,卽爲斗量,則剩數果如法文,而一邊分給江邊人,一邊取見其米,則一夜之內,腐朽生臭,太石則結網皆坼,缺小臣之意,則若不得依續錄變通,一如李弘淵狀啓,致敗之地沿邊民人等處,勿爲徵捧,令本道本邑充納其數,似可矣。太和曰,雖小邑,敗船之米,至於數百石之多矣。致和曰,自十月開倉,明年二月畢上納,乃是朝家分付,各邑守令,慢不擧行,每至深夏,然後輸運船路,故致敗之患,如是滔滔矣。景奭曰,詩云大夫夙退,毋使君勞。當此炎酷,玉體未寧之時,差非大段稟定事,則有司其自可以書啓擧行,何必以細微之事,縷縷煩達乎?太和曰,魚川察訪□罷黜事,本道監司,纔已啓聞矣。魚川,自前厭避之地,渠則得計,而當此之時,西路察訪,不可遞易,令其監司缺施罰,仍置其任,何如?上曰,決杖於營門,勿爲罷黜,可也。
吏曹判書洪命夏箚曰,伏以銓衡重地,不可苟冒,犬馬賤疾,已成痼沈,露章請急,冀蒙恩遞,實出於情勢之萬不獲已,而誠未格天,溫批反下,臣誠惶感悶蹙,益無所容。仍竊伏念世稱都目大政,爲銓官瓜□者,蓋以祖宗朝東銓之長,雖得人而畀之,再遇大政,必許遞免,已成□例而然也。臣曾在先朝,猥忝本職,適値國家有事不辭,延拖時月,終至於三經大政,危厲薰心,敢陳微悃,則蒙許,此於臣身已行之事也。逮逢聖朝,隆眷不替,以已試蔑效之臣,復置匪據之地,當遞缺勉帶缺今又三經大政,則限已過矣,理宜退矣。二行缺一朝一夕,猝發之□根柢已痼,藥未得力,䐉後缺施灸,亦未見效,久廢飮啖,元氣萎苶,坐臥行缺如此而尙能奔走供職,以備驅策,伏乞缺憐臣病狀,諒臣危衷,亟遞臣本職兼帶,以便公私,不勝萬幸。答曰,省箚具悉。卿其勿辭,從速察職。燼餘
府啓。答曰,不允。前啓及進賀副使李曼,先罷後推事,李沃事及處置事。依啓。
府啓。答曰,依啓。承旨請推□記草
有政,以柳晉昌爲北靑府使,李文雄爲加平郡守,李楚老爲成川府使,朴世橋爲江華經歷,李齊衡爲獻納,崔致翁單付奉敎,靈陵副令晊,靈山副令昭,靈興副令暻,靈海副令昉,竝單付,李嵇爲兵曹正郞,南老星爲都承旨,鄭萬和爲右承旨,曺漢英爲左副承旨。
上在昌德宮。停常參·經筵。
自昧爽至辰時,有霧氣。夜四更,流星出大陵星下,入巽方天際,狀如拳,尾長三四尺許,色赤。辰時,有霧氣。內下日記
下直,龍安縣監李端夏,草芝萬戶李伸。
李慶億,以備邊司言啓曰,今此齎咨官,該曹以林商儒啓下矣。臣等缺會坐備局招見,則非但自稱有病,爲人不合如此之任,缺其代,急速極擇差出,何如?傳曰,允。
李慶億,以承文院官員,以都提調意啓二行缺端,則不如自我先發之爲愈,故此兩人供辭竝入,缺啓。傳曰,知道。
兵曹點馬別監,忠淸道孫後奭,咸鏡道景星翼,慶尙道李昌彧,全南道朴震瑞,黃海道黃應聖。
備忘記,史官三員待命,騎馬九匹立之。
李慶億,以備邊司意啓曰,中江開市,例在於八月十五日,依前商賈,豫爲整齊,多缺物貨及期入送,俾無埋沒之弊事,兩西監司及開城留守等處,知委擧行,何如?傳曰,允。
李慶億,以備邊司言啓曰,義州所囚硫黃犯禁人許龍·彦男等,拿致京獄之意,旣入於咨文中,令本道別定將官,押領上送,而沿路堅守,俾無逃逸之患,宜當,以此分付,何如?傳曰,允。
李慶億啓曰,李領府事箚子批答末端,以審理一事,當令攸司卽爲擧行爲敎,本院所當卽爲分付,而批答中旣有當令二字,不敢卽爲分付矣,敢稟。傳曰,直爲分付,可也。
正言李端錫啓曰,臣父昨日授獻納,父子相避,載在法典,請命遞斥臣職。答曰,勿辭。
李慶億啓曰,正言李端錫,再啓煩瀆,退待物論矣。傳曰,知道。
正言宋昌啓曰,臣性本懦弱,不喜言人過惡,而至於係干倫紀,事異尋常者,則尤非循例彈劾之比,臣雖至愚,亦有心腸,必不敢輕信虛傳,率爾論啓,上取欺君之過,下速陷人之謗也。今此趙世彙事,的然昭著,百無一疑,故其在嫉惡之公心,終不能含默,至發於完席,而不但僚議參差,終至起鬧,其引避措語,皆是誤聽之甚者。臣若不復明卞曲直,則是臣之所論,終歸於不實,而聖明亦何能洞燭也。蓋世彙曾爲齋郞,亦且來寓京中,則缺欲永離京洛也,知其永離京洛,而棄置其父神主缺人空舍,則此直與棄其生存之父無異,其爲罪惡二行缺也。苟有人子之心者,何忍棄之不顧,一至於此乎?缺出於他人,則或可諉諸見忤於隣洞,而傳之缺所謂同姓之人,委來求解,而聽其所言,亦不能明卞,則缺所謂比隣士夫,未知爲何人,而其言之可證,豈若同姓救解者之說乎?數日前所謂同姓相親人,乘夜見臣,爲之區區救釋,臣雖不以其言爲公,而試問其前後事情,則乃曰,世彙,果於去冬下鄕,而只有一婢,其母中路有病,故率去其婢,而渠亦久不上來,累月之後,始爲奉安于宗家云,臣問其與世彙爲幾寸親,則曰,九寸親也,爲其子者,棄而不顧,而所謂九寸者,乃爲持去,則同姓之人,可其過厚,而所生之子,何其太薄耶?旣已棄置之後,則日月久近,非所可論,而今春下去之說亦不舛乎?若果留置一婢,則請令貴婢,間間看護之說,近當送一力移安之言,又何爲而出也?以此觀之,則曾不留置,亦甚昭然,該或留置,旋卽率去,則其間久棄之迹,亦難自解,故救釋於同僚者,又以逃走爲言,此非苟且牽合之甚乎?士夫家家廟,雖至近之族,亦各有奉置之所,今此人,別無急遽變難之事,而公然棄去,半年不顧,而同姓之人,爲之持去,反謂之奉安宗家,其持去之意,雖出於掩護之厚情,奉安宗家之說,不亦悖理可駭之甚乎?其理旣曲,故雖欲救解,而語不成說,棄置眞迹自邇敗露,此正所謂欲巧而反拙者也。臺閣論事,許以風聞,曾未聞必以目見爲言者,況臣所聞,非但一二人之傳說,聞於其所親,亦且如此,則其爲明白,奚啻目見乎?若使臺閣,無彈劾之事則已,如其有之,則如此無狀之事,斷不可不論也。然臣亦缺以同僚,爲有些容護於此人,而故爲之延拖,直以偏信救解者之遁辭,缺臣眞的之聞,反謂之必欲自遂,此果平恕之言乎?長官之初則參論,終又持難者,揆諸體例,雖似未盡,臣固缺他意,臣之自初愼重之狀,長官亦非不知,而乃反汲汲掊擊等語加之,有若臣猝發重論,必立己見者然,二行缺冒,重辱臺閤,請命遞斥臣職。答曰。缺
李慶億啓曰,正言宋昌,再啓煩瀆,退待物論矣。傳曰,知道。
司諫南九萬啓曰,臣卽伏見正言宋昌引避之辭,以臣爲偏信救解者之遁辭,臣不勝瞿然之至。臣與趙世彙,聲聞昧素,不識爲何狀人,而猝聞同僚之言,雖不敢不以其言爲信,第臣所缺世彙登科後下鄕,似是不久上來之計,則雖使其家,不奉其神主,必無不置一人之理,若果無一人守家,則是必爲事勢之當審,曲折之缺詳者,若以其下鄕時,不自奉主以去爲罪,則凡今士大夫,或以疾病移避,或以仕宦出入,其不能載主而行者,可得以盡罪之耶?臣意如此,故將欲更察其實狀,而同僚又爲發簡,必欲論啓,故臣卽以書問諸世彙之隣人,所答如臣昨日避辭中所陳,臣與同僚,俱非目見之人,安知孰爲眞的之言,孰爲救解之說乎?且同僚今日避辭,則其指陳曲折,尤詳於簡通,而或云去冬下鄕,只有一婢,或云曾不留置,亦甚昭然,其不得一定眞的之說,亦可見矣。且世彙之不卽上來者,以其家有癘疫,同氣死亡故也,如臣所聞缺世彙,固無可論之事,是以臣不敢强同,而再被同僚之斥,不免又瀆於靜攝之中,臣之罪戾,至此尤大,請命遞斥臣職。答曰,勿辭。
李慶億啓曰,司諫南九萬,再啓煩瀆,退待物論矣。傳曰,知道。
大司諫金壽興啓曰,臣於趙世彙,素所昧昧,不知其爲何許人,而又於此事,亦未有自己聞見,只聞正言宋昌之言,商議欲論,而繼見司諫南九萬之答通,乃有冤屈之疑,則在臣之道,俱是同僚,彼此取舍,何所適從?臣意則終雖論啓,時日差遲,本無所妨,欲待齊會面議而處之,論一世彙,是何等缺必欲爲延拖之計乎?卽又伏見宋昌避辭,則以初則參論,終又持難等語,顯加侵斥,臣不勝瞿然之至。臣之初則參論者,但聞缺及聞冤屈之說,則其可苟然雷同,缺爲更加商確乎?然則雖被持難之譏,隨人口吻,而强論二行缺靜攝之中,臣之罪戾,益無所逃,決不可仍冒。請命遞斥臣職。答曰,勿辭。
李慶億啓曰,大司諫金壽興,再啓煩瀆,退待物論矣。傳曰,知道。
李慶億啓曰,臺諫有闕,政事,何以爲之?取稟。缺
領中樞府事李景奭箚曰,伏以旱旣太甚,祈禱歸虛,八路同災,萬命將盡,憂心如焚,無策可救,未知聖上於不安之中,何以爲心?向也旱而下雨,若將望稔,反爲淫霖,至於懷襄,山冡崒崩,陵谷變易,沙堆田沒,處處慘目,投缺號哭,滔滔皆是,今日杲杲,一日二日,立秋已迫,其亦岌岌缺將若之何?月入于井,日過辰巳,而徒有霧氣,雲亦不密,雨意邈邈,良甚可畏。惟玆水旱蟲災之相仍,瘟疫死亡之相缺或川斷於前,或山崩於後,金星又出於晝,噫,此無非非常之災異,豈可視之尋常,而無所變動也哉?數赦不可審理,常缺也,而必不得已,則輒爲之獨於審理,謂之頻數而不爲之缺災異數缺變之數,亦理之宜也。臣愚竊以爲審理不缺且求言而不用,未免乎文具也,而遇災之時,亦不缺上方在調攝之中,不甚緊切之疏章,紛紜缺甚勞,此可慮也,缺付諸大臣,可采者采之,可施者施之,二行缺施行之地,則亦愈於支離煩缺尋常之事也,而事急不暇泛論,缺有所得,不必在談經論道間,當缺中禮之,臣言淺近,□聽之以誠,行之以缺聖明俯諒而亟行之。答曰,覽卿箚辭,病裹憂煎之心,如火之益熱,痛悶之懷,寧不如隕於淵谷而不知也。審理事,當令有司卽爲擧行焉。
都承旨南老星疏曰,伏以臣稟賦疏誕,於世抹殺,冥行摘埴,百無一取,加之以近年以來,衰病日劇,處事悖眊,尋常除科,自不敢唐突者,良以此也。今玆新命,又出千萬夢寐之外,臣誠驚惶感激,岡知所措。況當玉候違豫之日,固不敢遑居也,而竊念銀臺之長,職親地密,爲任甚大,若非一時之才望,則似難承當。而臣之庸陋無狀,決不可廁居其地,雖欲冒治而出,公議至嚴,名器且重,非但缺沈纏,士夫廉隅,亦不可不顧,玆敢瀆擾於靜攝之中,臣罪萬死。伏乞天地父母,俯察危悃,特賜鐫改,不勝幸甚。答曰,省疏具悉。卿其勿辭,從速察職。
右承旨鄭萬和疏曰,伏以頃者,政院請囚憲吏之日,臣亦忝在本院,同參其議矣。厥後臺彈重發,同僚相繼自列,而臣先已遞付散職,煩猥是懼,悶默退伏,缺新除之命,又出於意外,臣益增隕越,不知所措。缺不得不趨詣闕下,而不敢冒昧肅謝,玆缺危迫之情,屢呈見却,未撤天聽,臣之狼狽,到此尤極。缺之私分,終有所不安,公議至嚴,決不可復入近密之地,伏願聖明,俯賜諒察,亟許鐫遞,不勝幸甚。答曰,省疏具悉。爾具勿辭,從速察職。
掌令朴烶疏曰,伏以缺敢冒宸嚴,自知罪在不赦,而不意天慈涵覆,反缺勿辭察職。臣恭承二行缺疾沈痼,形容變脫,四肢不收,痰大塞胸,呼吸煩急,缺種種危症,難以彈陳,而竭聲哀籲,未蒙恩遞,缺無路。又自數日以來,重傷暑熱,添得泄痢,度數頻數,晝夜作苦,全廢食飮,元氣益敗,舊疴新症,一時苦劇,虛帶職名,曠廢臺務,今過兩旬,一味縮伏,惟竢罪譴,而缺臣雖無狀,亦有人心,苟或可以一分自力,而厲此聖候違豫之日,未免申瀆,則萬死難贖,何所逃罪?言念缺心腑焦煎,瞻望天陛,只自隕涕,伏乞天地父母,曲垂矜察,亟遞臣職,因治臣罪,以警他人,千萬幸甚。踏啓字。燼餘
備邊司啓曰,齎咨官朴就文,時無職名,令該曹卽爲口傳付軍職,何如?答曰,允。備局謄錄
上在昌德宮。停常參·經筵。
卯時,有霧氣。未時,太白見於巳地。夜一更,流星出河皷星下,入南方天際,狀如拳,尾長四五尺許,色白。五更,有霧氣。
藥房都提調李景奭,提調金佐明,副提調南老星啓曰,旱熱孔酷,伏未審引對之餘,憂勞之中,聖候若何,患處諸症,一如昨日耶?臣等無任憂慮,敢來問安。答曰,知道。症候與前無異矣。
李慶億,以都缺啓曰,缺入直軍士,中日習射,缺傳曰,知道。
鄭萬和,以承文院官員,以都提調意啓曰,以缺令本院斯速變通,以爲圈點之地事,命下矣。新來分館,不可一向遷就,而他無變通之道,本院參下見存之官,只有三員,權知副正字丁道謙·申翼相,俱在罷散中,依例付軍職,冠帶常仕,使之從速圈點,何如?傳曰,允。
鄭萬和,以內醫院官員,以都提調意啓曰,上候未寧,久未復常,凡諸鍼藥曉解之人,不可不招集廣詢,或會議於本院,或有時入侍診候,俱不可以常服出入,前佐郞朴由淵,前縣監南昌祖,前參奉鄭維岳,前監役李耆善,前司果愼應悌·幼學黃益俊,鍼醫金重白·尹溭·李楷·黃述,竝令該曹付軍職,冠帶常仕,而其中自外方上來之人,令該曹題給散料,何如?傳曰,允。
鄭萬和,以刑曹言啓曰,以領中樞府事李景奭箚子,審理事,命下矣。在前審理時,或稟裁於榻前,或就議於大臣矣,今則上候方在違豫之中,臣等就議於大臣,應爲流放者,則依前例具罪目錄啓,以備睿裁,何如?傳曰,稟裁於榻前,可也。
兵曹口傳政事,以朴就文爲副司直。
李殷相啓曰,方有開政之命,缺納之際,事甚苟簡,右副承旨鄭榏疏批,缺傳曰,允。
南老星啓曰,今日爲政事,命下缺兵房承旨及代房承旨,俱未差出,兵批政廳,何缺稟。傳曰,缺兵批兼察。
鄭萬和啓曰,以審理草記,榻前議定事,命下矣。審理之擧,不可少緩,文書,時方催促,而刑房承旨有闕之代,似當今日內,開政差出,牌招察任,且判義禁洪命夏,不可不進參,而陳箚辭職,時未出仕,牌招察任,何如?傳曰,知道。當日爲政。
李殷相啓曰,同副承旨李慶億,纔經草土,羸瘁已甚,自六七日前,左臂生疔腫,而適値僚員不齊,廳中只有入直二人,他無推移之員,故不敢出去。自昨夜痛勢,猝然轉劇,雜施鍼藥,未見其效,今朝僅僅扶曳出去,實病如此,決難供仕。本院之任,不可引日癏曠,合有變通之道,敢此仰稟。傳曰,然則遞差,可也。
鄭萬和,以兵曹言啓曰,以司僕寺啓辭,牧場規例,以雌馬一百匹爲一群,而江華鎭江場復設之時,姑先以雌馬五十五匹放牧,觀其孶息多少,賞罰之意,累度申飭分付矣。前監牧官方振英,己亥九月受任,壬寅十二月遞任,己亥年,則置而勿論,自庚子至壬寅,三年孶息,通共一百一匹,計除其後故失之數,時存有八十六匹。以大典廐牧條,監牧,孶息三年通考缺等,滿五十匹以上者,論賞之文,推而計之,則方振英,宜蒙論賞之典,當此廢場修改之日,尤不可無激勸之擧,令該曹參酌稟旨施行何如?傳曰,允事,傳敎矣。大典廐牧條,雖有監牧論賞之文,而賞典輕重,未有現出之處,且考賞格前例,則監牧論賞,又無已事之可據,似當隨其職人器,或爲陞敍,或授拜當職,而係于恩典,不敢擅便,上裁,何如?傳曰,依此論賞,可也。
鄭萬和,以兵曹言啓曰,逃故軍兵隣族相侵之患,諸道同然,而黃海一道,爲特甚。朝家爲是之慮,曾前多缺以前軍布,竝爲蕩滌,欲令一方之民,得以蘇缺必盡得其人,色吏,從中弄其奸計,屯膏之未下,職由缺海州民人趙天男者,呈狀于本曹,卽逃軍魯缺被侵者,取考乙未年本道上送成冊,魯二行缺手標,着名以給,有若官家成給尺文者然。缺移文本道兵使,使之囚推,則倍徵番布,缺不能自掩,此缺列邑奸吏,將無以懲戢,海州邑吏吳缺邊遠充軍,以爲懲一礪百之地,何如?傳曰,允。
鄭萬和,以刑曹言啓曰,以本曹審理取稟草記,傳曰,稟裁於榻前可也事,傳敎矣。審理罪人,取議於大臣時,則以草文書,議定其放未放,只錄當爲蒙宥之罪人於別單而入啓,故草文書則已爲修正,而稟裁於榻前,時則大臣承旨及本曹堂上,各持一件而入侍,例也。許多罪人,具罪目書寫六七度之際,事甚未易,至於御覽文書,正書尤難及完於未暮之前,勢將達夜書寫,趁明日方可擧行之意,敢啓。傳曰,知道。
李殷相,以戶曹言啓曰,政院啓辭,卽見戶曹粘目,則忠淸監司李弘淵啓本,據湖南·嶺南田稅及大同敗船出米,依法文每石只捧九斗一升二合,其餘五斗八升八合,請許蕩滌,他道一體施行。臣更考前續錄漕轉條,則有曰,漕轉敗船米一斗,水侵剩四升五合,蒸乾劣三升九合三勺,若平一石,則水濕剩六斗七升五合,蒸乾劣五斗八升八合,敗船所在守令,隨卽拯出,斗量分給蒸乾後,依此式還納云。該道及該曹援用之意,皆以爲平一石之米水濕,則雖有元數外六斗零之剩,還爲蒸乾,則反爲元數內五斗零之劣,乃以每石只捧九斗一升二合爲請,而臣之愚意,以爲竝與元數水剩而計之,則二十一斗七升五合矣。還蒸之劣,必不至十一斗零之多,問於戶曹,則戶曹所答,與臣所料不同,臣素缺解事,且此等事,旣無從前目見之事,故不敢堅執,謹此捧缺而第伏念缺敗船,非止一再矣。若使法文本意,曉然如缺此文,不待今日,而前此敗船還徵之時,未曾聞缺則無乃爲法缺之意而然耶。且臣曾忝湖南缺監司,有聞其漕轉時情狀,或稱缺渰死而其實生還在家,缺此例則船人輩,恣意偸取,故爲致敗之後,缺還納之米,以其偸取者,每石只納九斗零,缺然則國家所失,將不可一二計也。此李弘淵啓本內,有拯出米每石不過八九斗之說,若或偸出,則其爲水濕之剩,當如法文所錄,豈止爲八九斗而已哉?據此一說,亦可見其偸竊故敗之迹矣,凡跡涉故敗者,缺一一還徵於沙格處,尙有偸竊之患,今若減其斗數而還納,則其所謂誨盜者也,何憚而不爲乎?又有大不可者,該道則請以應捧及劣數,分徵於地方官及本邑,而該曹則以劣米還徵於本邑爲不可,仍請蕩滌。凡直上納之邑,若賃得完固船隻,及期發送,則保無致敗之事,而或牽於私請,或壓於勢家,心知不合,而不敢違拒,終致敗溺者居多,今若只徵於致敗地方官,更無侵責本邑之事,則此後何本邑,動念於無責之地,盡心載送乎?無窮之弊,實自今始,而一番分付各道之後,則不可復收,以爲失信之歸,臣愚以爲決不可施行。臣待罪該房,區區所懷,不敢不達。答曰,啓辭之意,誠爲得體,續錄中旣無拯乾時時在其水剩之數,則該曹之所謂一石減米五斗許,不知從何據而發耶,似爲未曉也,以此公事問啓事,命下矣。前續錄漕轉條,有曰,漕轉敗船米一斗,水浸剩四升五合,蒸乾劣三升九合三勺,若平一石,則水濕剩六斗七升五合,蒸乾劣五斗八升八合,敗船所在守令,隨其拯出斗量,分給蒸乾後,依此式還納云。平一石之米,竝與水剩之數而計之,則當爲二十一斗七升五合,若於此數內,蒸乾劣五斗八升八合,計減,則應納缺十五斗八升七合。以此觀之,則蒸乾後還納,有加於本數,一石分給缺米每石八升七合,加數還捧,似無是理。且米穀水濕,則缺例爲減縮於本數,凡常時作乾飯之規,亦可知也。缺蒸乾劣缺升八合,在本數一石之中。二行缺
鄭萬和缺議定於榻前可也事,命下矣。遇災理獄缺當趁卽奉行,而文案修正之際,日勢已暮,今日內未及周旋,待明早擧行之意,敢啓。傳曰,知道。
掌令李枝茂,持平尹遇丁啓曰,臣等於再昨處置諫院也,以爲臺閣所論,許以風聞,事之虛實,雖不可知之,其所發論,若出於公,則言雖過激,亦無害於論事之體。而所聞相左,眞僞難的,差待後日,更加詳察,實出愼重之道,故臣等相議,敢請竝出矣。昨見正言宋昌避辭,盛氣張皇,殊欠穩當,若使昌之所論,果出公心,則論人過惡,是何等重事,而不忍暫時之差遲,反斥詳愼之同僚,務爲刻迫,猶恐不及,一至於此哉?此實臣等之所未曉也。臣等所見昏謬,旣被糢糊之斥,決不可晏然更爲處置,請命遞斥臣等職。答曰,勿辭。
鄭萬和啓曰,掌令李枝茂,持平尹遇丁,再辭煩瀆,退待物論矣。傳曰,知道。
執義鄭繼胄啓曰,邪正之分,譬則陰陽,此長則彼消,此消則彼長,而其所消長之機,實在人君扶抑之如何,此聖人所以嚴於治黨,而不少假借者也。夫善道之奸凶陰慘,卽未售之袞·貞也,原其疏中措語,無非搆陷士類,而宇遠至以爲明白的確,不可易之論,肆然無忌,爲善道立幟,則宇遠亦一善道也。善道之減死投北,國人猶以爲未快,則至於宇遠,有何可恕之端乎?前日聖敎,至許以言者,而至今爭執旣久之後,始下罷職之命,不審聖意猶有所未盡釋然者耶。古之聖王,於不善之言,雖有所缺而其所謂不善者,不過其言之不可用而已,豈有搆賢缺宇遠者,而亦可諉以言者,而不爲之深罪乎?傳曰,惟仁人,放流之。夫所謂媢嫉者,雖心懷二行缺用奸之狀,已罷其職,雖或小伸公議,而缺爾等之請至此爲敎,有若以宇遠爲無罪而勉從者然,尤非臣所望於聖明者也。殿下苟不明示痛惡之意,亟加削黜之典,則竊恐邪侫讒慝之徒,必將接迹而起,終至於陰長陽消,而國無類矣,此臣之所以爲懼,而極言竭論,冀回天聽者也,請前修撰洪宇遠,削奪官爵,門外黜送。臣以內官崔大立事,論執而不已者,誠以內官,於外朝之臣,體面截然,而措語之間,凌轢至此,不可不嚴加禁抑,以杜橫恣之漸,而伏承聖批,以若謂之內官,而一皆痛制,則此亦豈國體乎?今日之論,似未可詳也爲敎,臣竊未知聖意之所在也。滔天燎原之慘,必始於涓涓熖熖,而今玆凌轢之擧,已見於告君之辭,則橫恣之漸,不啻涓熖而已。固宜聖上,深抑而痛制之,勿之有馴致之患,而反下是敎,益增此輩之氣,臣竊恐若此不已,則驕橫擅弄,無所畏忌,握王爵含天憲之禍,難保其必無於日後也。昔在洪武年中,有一內臣,從容言及政事,太祖怒責之,卽日斥遣,終身不用,蓋其所言,非論其是非得失,則固似無害於國體,而猶且一斥而不復用者,良以他日豫政之漸,將由於此也,皇朝防微之嚴,誠爲千古之盛德,而豈非今日之所當法者乎?請勿留難,內臣崔大立,亟命先罷後推。近來玉候未寧,上下憂遑,醫官等出入診察,所當一心敬謹,無敢少怠,而頃日入診時,醫員趙徵奎,乘醉入侍云,其悖慢不敬之狀,聞者莫不心寒,請趙徵奎拿問定罪。在前赴京使行之時,檢飭一事,專在於書狀官,而今番進賀之行,書狀官,以病落後,則副使例當專管糾檢,而伏見使臣狀啓謄本,則有行中物件被禁之話,事極驚駭,無論禁物多少,不爲豫先禁斷之失,在所難免,請進賀副使李曼,先罷後推。正言李端錫·宋昌,司諫南九萬,大司諫金壽興,掌令李枝茂,持平尹遇丁,竝引嫌而退。父子相避,在法應遞,而缺有所聞,必欲擧劾,深得論事之體,更欲詳審,徐當面議,亦出愼重之意,旣已兩出之後,所當復與商確,終始參差,則更避非晩,而徑先引避,互相紛挐,俱未免瀆擾之歸。臺閣論事,許以風聞,而虛實之卞,貴在詳察,則其所兩出,不是糢糊,有何如遞之事?請正言李端錫·宋昌,司諫南九萬,大司諫金壽興遞差,掌令李枝茂,持平尹遇丁出任。答曰,不允。處置事,依啓,而都無立落之意。
執義鄭繼胄啓曰,隨事必論者,論事之體也,必欲詳審者,愼重之意也,此昨日憲府處置,所以兩出諫院之官者也。旣已兩出之後,則事當復與商確,而徑先引避,先致紛挐,率爾之失,旣在於先避之人,則隨後引避,勢所然矣。而一事再避,同歸於瀆擾,故不以所論之事,爲之立落,而只以瀆擾之事,敢請竝遞矣。且其所論之事,彼此相左,終不得歸一,則持難之人,例必見遞,而今以率爾之失,只遞發論之人,則有違臺閣規例,故因此瀆擾而竝遞之,以竢眞是非於後日者,是臣之愚見,而措語未瑩,致勤聖敎,臣之昏謬不職之罪,無所逃矣,何可一刻仍冒?請命遞斥臣職。答曰,勿辭。
鄭萬和啓曰,執義鄭繼胄,再啓煩瀆,退待物論矣。傳曰,知道。
有政。吏批,判書未差,參判兪棨病,參議李廷夔進,都承旨南老星進。兵批,判書金佐明進,參判未差,參議洪處大進,參知李泰淵病,都承旨南老星進。
吏批啓曰,判書未差,參判兪棨病不來,小臣獨政未安,何以爲之?敢稟。傳曰,只出緊任。
以金始振爲右副承旨,金益炅爲同副承旨,金壽恒爲吏曹判書,閔應協爲大司憲,徐必遠爲大司諫,李程爲司諫,金益廉爲掌令,李嵇爲正言,蘇斗山爲正言,洪命夏爲禮曹判書。
吏批啓曰,新判書。缺
洪命夏·宋浚吉·曺漢英·李慶億·朴烶·金壽興·缺盧錠·南九萬爲副護軍,朴由淵·南昌祖·愼應悌·宋昌·李端錫爲副司果,李瑞雨爲副司正,鄭維岳·李耆善·黃益俊·金童□·尹溭·李楷·黃述·卞道謙·申翼相爲副司勇。
吏批啓曰,新判書命招,則以病不來矣。傳曰,知道。
鄭萬和啓曰,今已日暮,出仕臺諫,明日待開門命招之意,敢啓。傳曰,知道。
忠淸道生員金灝上疏曰,伏以臣等,俱以鄕曲下士,缺慕賢之誠,出自秉彝。伏聞近者,內而館學諸生,外而八路多士,皆以故文成公臣李珥·文簡公臣成渾之從祀聖廟爲請,屢瀆連章,前後十數,而聖批一向不許云,臣等於玆,竊有所未解也。兩賢從祀之請,于今已及三朝矣,凡其學問之醇正,讒謗之誣罔,前後諸生之陳卞,固已歷擧無遺矣。伏惟殿下,睿知出天,聖學高明,必能尙論異時之人,折衷群言之首矣,夫豈有未察於此者哉?然猶不許其從祀者,抑又何也,將以斯文缺有不可遽行耶,抑以異言屢作,欲竢其熄滅缺等,請卞其不然也。蓋從祀聖廟,國之重禮,固不可遽缺之請許也,一時之缺定也。若今兩臣之事,則請之者缺若不論其人之當否,不問其缺自漢唐以下,必無兩行缺芝蘭之在林,衆草忌之,賢缺搆之,原〈凶〉汝立·弘老,作俑於前,仁弘·自獻缺譸張眩幻,而彼其之徒,乃反祖述其言,以自缺之罪,此實可哀之甚者也,未知此等人所言,亦於兩賢,便爲輕重耶?人心之不同,尙矣,毁仲尼者有之,讒孟子者有之,程·朱大賢,擯斥終身,我國五賢,四罹奇禍,至於李彦迪·李滉,當公議旣定之後,有多士俎豆之請,而亦未免仁弘惎嫉之誣,今玆怪鬼輩,孼牙於兩臣之從祀者,又何足異焉。臣等伏見嶺南人金鋼等疏,其搆陷悖妄之說,不一而足,此實斯文之大厄,而斯世之人妖也。伏念殿下之聖明,固非此等無倫之言,所可熒惑,臣等又何敢覼縷斯說,以煩聖上之觀賢哉?第其所謂今以堂下之見,惟務好勝云者,有若以稱道兩臣之言,出於一時偏私之見,而從祀聖廟之請,發於今日阿好之論者然。嗚呼,今世之人,缺置毋論,而自宣·仁兩朝以來,哲輔名臣,有若李恒福·黃愼·鄭曄·趙翼等,皆以兩臣,爲不世出之大賢,又至如趙憲及金長生父子,實是近世大儒,有識賢之智,無阿好之汚,而亦皆尊信兩臣,有如神明,推爲吾東傳道之大賢,淵源有自,論議已定而言其從祀聖廟,允合於崇報之道,或著之於書,論之於朝,使後死者有聞,金鋼等,以此諸臣,爲不足信,而反附於汝立·仁弘·弘老·自獻之流,乃以百世之公論,竝目爲堂下之見,嗚呼,此與身處廁中,而以帝居淸都爲溷者無異,亦可謂喪失其心性矣。且念定國是,正士習,實是人主之職也。今殿下,躬上聖之資,居君師之位,凡於是非邪正之分,無所不缺謹,而今以玆事,獨持不斷之議,以來讒賊之口,臣等竊缺赫然明斷,亟擧縟儀,則將見魑魅之迹,自屛於缺之聲,自息於宮懸之樂矣。如或知其二行缺尊崇孔·孟,則楊·墨之說,自熄矣,表章程缺如曰,楊·墨之說熄,然後始可尊崇孔·孟,蘇□之說廢,然後始可表章程·朱云,則此豈理也哉?今此從祀之擧,固士林之所顒望者,而至於國家興替,亦未嘗不係於此,此所以過魯之祀,臨雍之拜,爲漢室太平之基也。伏願殿下,明稽先正諸臣已定之論,俯察擧國多士公共之願,勿以盛典之難行,爲謙讓之辭,勿以邪說之間作,爲持疑之端,亟許文成公臣李珥·文簡公臣成渾,從祀聖廟之請,以正一世之趨向,以塞陰邪之窺覘,興起斯文,壯壽國脈,不勝幸甚。答曰,更勿來煩。
應敎李敏迪,副應敎閔維重,副校理李翊,修撰呂聖齊等箚曰,伏以諱亡者必亡,圖存者必存,此必然之勢也。臣等不敢知上天,何謫於我國家,而自五六年來,天災荐至,水旱相仍,成形之禍,不救之災,已至於此極,而及乎今日,懷襄之餘,又遭此旱,曜靈赫然,四野如燒,枯根焦葉,日就殄絶,若遲數日不雨,則更無所及,萬姓嗸嗸,束手號天,言之可爲痛哭。民之死生,國之存亡,只決於數日之內,此何等氣象,而上下泄泄,視同平日,警動震懼之意,不但不見於施爲,而昨日之引接廟堂,亦未聞一言及於憂旱,此非諱亡而何?書曰,不有康食,詩曰,飢饉荐臻,稻蟹不遺,吳之所以亡也,道殣相望,晉之所以亡也,傳記所載,此皆必亡之勢。漢臣亦曰,由後視前,憤悒非之,逮身所行,不自鏡見,曷其不鑑,而更踏覆轍耶。近日金宿之晝見,亦非小異,而見者恬然以爲常星,天變之不足畏,乃止於此耶?嗚呼,連歲凶荒之餘,去年雖曰小登,而逋粗舊欠,一時竝徵,聚斂之重,數倍常年,秋成纔畢,而杼軸已空,民生困苦,甚於荒歲,愁怨之氣,缺則今日之災,未必不由於此,古昔帝王,雖在治平缺赤子若俱一日,而一歲少稔,缺朝廷之擧措,一變如此,則天心何以豫二行缺弊政,以謝上帝之疾威,區區祈禳缺聖候方在違豫,雖不能日接臣隣,以講消弭缺淸燕之暇,時賜接引,亦何至大妨?近日缺差備者,亦得時缺聖明,若以憂之切,移於憂國,則大臣諸僚,亦豈無咨訪之隙,缺聖候至此,而臣等猶發此言者,誠以危急到頭,事不可拘常,臣等嘗以治國調病,合爲一事,如古所謂內修外攘,合爲一事爲獻者,亦此意也。國勢雖如此,而事若大妨於聖候,則何敢請也,聖候雖如此,而若至計關於存亡,又何可忽也?臣等於此,竊有所慨然者,天下之事,莫不以志氣爲本,志氣之强弱,成敗之所以分也。古之豪傑之主,雖在顚沛摧傷之餘,不少沮撓,其志益勵,而其氣益奮,終有所立,古之英明之君,雖疾病沈痼之中,猶不忘國計,其志不亂而其氣不惰,終不以一身之疾苦,廢天下之事矣。嗚呼,前此國事之所以委靡潰裂,莫可收拾者,亦無他故,上下大小,皆爲時勢缺懾,志消而氣餒,國計民擾,付之於無可奈何,此所以致危亡之本也。而至於今日,聖躬淸明之志,旣惱於久疲,而群下保護之憂,有急於時務,是以上下之間,日無所事,危亡之災,恬視而不怪,宴安之毒,馴致而不悟,以至尋常酬應,日滯於公車,循例接引,亦廢於三司,若是不已,則凡所以修省而圖存者,固無可望矣。殿下志氣,日懈於內,而群臣體解於外,如影之隨形,日復一日,逾往逾甚,臣等竊不敢知宗社億萬斯年之計,竟置於何所耶?惟願殿下,深察危亡之勢,克自戒懼于中,幽獨之地,常若上帝鬼神,臨質在上,災害之至,眞若剝床切膚,痛迫吾身,不敢以一缺參錯於其間,而益厲益奮,以立其志,不沮不惰,以養缺沈綿,務極調養之道,而尤以國家大計缺召諸臣,引接臥內,朝採一事,夕納一行缺爲振勵作新之氣,則此誠今日圖缺之害民而當祛者,固難悉數,而借使缺以塵聖覽,若殿下初無警動振作,決然缺意,則終始爲陳腐之空言而已,亦何補於事哉?且國家耳目之寄,在於臺諫,公論是非,民生休戚,旣缺言之,又不從缺言至有經年而不得請者,若是而可望言路洞達,群情無隱耶?經幄長官,隨衆請對,自是例見,而陳辭未缺顯示厭聞之色,此亦豈聖人虛受之美,禮下之道哉?卽今天威警告,國勢至此,而聖明不惟不能求助,聽言之際,又不能假借色辭,從容敷納,於此亦可見聖上無警動震懼之意也。臣等俱以無似,待罪邇列,目見天災切迫,民事罔極,區區憂灼之至,敢陳瞽說,伏願聖明留神焉。答曰,省箚具悉。病裏憂煎之餘,覽此箚辭,初而爲誡,終則凜然,危亡之機,其可忽乎,修省之道,其可忘乎,且箚中陳誡之意,可不留心焉?末端所謂厭聞云者,予實未曉也。
吏曹判書洪命夏箚曰,伏以臣之本職難堪之勢,賤疾難醫之狀,已盡於前後箚中,而未蒙日月下燭,又以從速察職爲敎,豈以臣露章請急,爲大政後循例應古事乎,抑以臣所患賤疾,或可以朝夕治療,奔走供職乎?臣不勝兢惶悶蹙之至。自古人臣事君之道,義可以捐軀,則雖赴湯蹈火,猶且不避,而至於寵利之地,不敢久居,終必力辭而後已者,誠以量能揣分,有所不堪,而黽勉苟冒,則不但災必逮身,其在國事,亦必有僨敗之患也。是以人君使臣之道,知其力不勝任,則未嘗强之,見其情迫于中,則亦未嘗拒之,蓋以進退以禮,終始全之也。今臣所忝之職,是何等重任,而前後出入,幾至十年,無一稱塞,徒速譏剌,居常危懼,若墜淵谷,今又□經大政,貪愈不去,則特一患失之鄙夫也,臣將物事缺卿大夫之後哉。缺臣積傷之餘,衰敗日甚,腰缺症一向苦劇,右邊偏虛,手足不仁,䐉後之痛,加減二行缺任其優閑,待其蘇醒者,豈非在人惻缺馬之疾,如是沈痼,以聖明體下之仁,曲垂矜憐,俾釋重負,則庶可以專意調治,蘇醒有期,他日驅策,亦不敢辭也。臣情迫辭蹙,不避煩瀆,畢露肝膈,更溷天聽,臣之罪戾,益無所逃。伏乞天地父母,俯察崩迫之懇,將臣本職及兼帶,亟許遞免,以便公私,千萬幸甚。答曰,省箚具悉。卿之固辭至此,本職當勉副焉。
右副承旨鄭榏疏曰,伏以臣有做錯之失,自速彈論之發,臣不勝慚悚之至。伊日憲吏,傳賢之事,其間不無曲折,而臣不欲更爲陳卞,反傷事體也。第念今劾論,非泛然相規之比,決難仍玷於近密之地,臣雖欲冒沒廉恥,耐彈行公,其於不有公議,貽辱名器何哉?近日本院之臣,連被臺參,狼狽顚躓,前後相繼,無非如臣不似,忝廁其列,觸事生疣之致,其不敢冒居也明矣。臣自數日來,重患暑感,寒熱交攻,食飮全廢,加以泄痢兼發,度數無算,委頓床席,萬無自力之勢,當此僚員不齊之日,尤不可一刻虛帶,以益癏曠之罪,伏乞聖慈,俯諒微悃,亟許鐫遞,仍治臣妄作之罪,以謝物議,以延危喘,千萬幸甚。答曰,省疏具悉。爾其勿辭,從速察職。
持平張善瀓疏曰,伏以臣譾劣愚惷,百無善狀,自經喪亂之後,仍有幽憂之疾,抱拙自廢,十餘年所矣。伏蒙仁祖大王,收錄勳蔭,始得竝仕,以資菽水,此臣之志,亦臣之分也。臣母,憐臣薄有蟲篆小技,冀見策名,黽勉赴擧,屢躓公車,未慰母心,臣母棄世,科第之念,從此頓絶,而業有成言于缺未忍存沒而遽改,迄不知缺晩而幸占,匪榮伊悲,感泣缺私情只爲此而已耳。謬恩橫被,豈臣所期,缺粗聞古義,待罪肺腑,守分屛蟄,戒缺夙宵未寧,庶僚常調,猶恐不稱,恒以缺聖德下玷先懿,爲慄悍悚惕缺之外,臣誠慚愧震越,不知攸處。夫臺缺敢言直氣爲己任,言及闕失,人主動容,糾劾缺苟涉絲毫嗤點缺冒沒竊據,其不自缺而重缺如此矣。今臣以言其地,則戚畹膴仕,聖世所羞,以言其人,則特一病孱,素乏風裁,有一於斯,尙難冒居,況臣兼以有之者乎?臣若貪榮苟出,偃蹇呼唱,則輿臺之賤,亦必譏笑矣,其爲貽辱淸朝,又如何哉?矧今國事,日漸艱虞,朝廷之上,體統凌夷,臺閣之間,公議不張,上下否隔,氣像錯莫,當此之時,上之格宸衷,次之達輿情,以裨聖化,責在言官,而如臣不似,進有形迹之嫌,退有匪據之刺,冀免僨敗之不暇,其敢望出納獻替,有補衮職乎?此臣所以撫躬揣分,終始踧踖,無以自容者也。抑臣公議之外,又有難强之疾,臣體質綿弱,榮衛俱虛,一失將攝,百病迭侵,頃欲湯泉,塗道所損,頭部瘇癤,連仍發作,今將彌月,尙未痊愈,不堪巾帽,無望驅策,屢呈長單,見却政院,臣之進退,可謂窮矣。不得不敢陳缺祈蒙財察,伏願聖明,諒臣病勢情勢,兩難處職之狀,特許鐫改,以重名器,以安愚分,俾得偸閑置散,庶遂微尙,則天地生成之澤,隕結圖報,臣不勝隕越之至。答曰,省疏具悉。豈謂之戚畹而永杜仕路乎?不必爲嫌,勿辭從速察職。
左副承旨曺漢英疏曰,伏以臣於頃日政,伏蒙天恩,除授禮曹參議,已淹旬日,病未拜恩,具呈長單,見却政院,臣誠惶恐悶蹙,罔知所措,只竢逋慢之誅。不意嚴譴不加,誤恩荐降,又以臣爲承政院左副承旨,繼有嚴召之命,臣本無用,加以衰癃誖眊,固宜屛黜朝籍,沒齒田野,而偏缺不忘簪履之舊,每加收錄,輒出群情之外,臣手奉缺結宸極,感淚交迸,不知衣之濡也。第昨日缺臣方病㞃熱發,不省人事,院吏來傳,缺在醉夢之中,而不得趣駕趨赴,又不缺痛定之後,始乃省悟,駭慄震惶,三行缺見者皆以爲非朝則夕,缺然所患之症,缺拜跪之際,不能樣,便是天地間一蘧蒢耳,祠部缺不敢承當,況此夙夜喉舌之重任乎?且自五六日來,猝患赤痢,自晝至夜,不記度元氣極虛,潮熱上衝,頭痛如碎,眼睫莫開,有時昏絶,或發譫語,殆作失性之人,惟此一症,亦非旬日所可調治,苟有一分自力之勢,則臣何敢一向退伏,每每煩瀆,上負聖恩,下孤微忱乎?抑臣竊自悲傷者,臣今孤露一身,旣無父母,惟當發已自盡,庶竭移孝之道,死而後已,追報先朝之恩,是臣平昔所刻骨者,而不幸中途,疾病嬰身,事與心違,瞻望陛戺,此足如縻,炯炯一心,只有死淚之盈睫而已。伏願聖明,哀臣忱懇,察臣病勢,亟許遞改,俾延殘喘,終始曲賜保全,則生死隕結,只期後日,臣不勝激切屛營之至。踏啓字。燼餘
鄭萬和,以義禁府言啓曰,李領府事箚子,答曰,批答見上事,命下矣。自前遇災審理之時,大臣與本府堂上,齊會議啓矣,今亦依前例擧行乎。莫重疏決之事,臣等不敢獨爲議啓,何以爲之?敢稟。傳曰,依前議定於榻前,可也。燼餘
義禁府啓曰,以本府審理議啓取稟啓辭,傳曰,依前議定於榻前可也事,命下矣。遇災理獄,不容少緩,所當趁卽奉行,而文案修正之際,日勢已暮,今日內未及周旋,待明早擧行之意,敢啓。傳曰,知道。禁府謄錄,燼餘亦有此草記,而缺字處多,故疊書謄錄
上在昌德宮。停常參·經筵。
夜三更,流星出天中缺尾長五六尺許,色赤,光照地。卯時,有霧氣。申時,日暈。
下直,缺豐基郡守吳熽,三陟僉使金缺。
金始振。缺
金益炅,以義禁府言啓曰,以刑曹啓目,楊口良女玉只·崔二男相奸,勸二男殺害本夫,旣已承服,移義禁府處置事,允下矣。玉只,係是綱常罪人,竝與奸夫崔二男,發遣都事拿來,何如?傳曰,允。
南老星,以禮曹啓辭,缺三次祈雨祭·風雲缺三角山·木覓山·漢江等三缺近臣事缺審理相値,右承旨鄭萬和,右副承旨金始振入侍榻前,左副承旨鄭榏,以病陳疏,不得仕進,臣老星及左承旨李殷相,當分缺而廳中只有同副承旨金益炅,一處則無推移進去之員,何以爲之?敢稟。傳曰,鄭榏之累招不進,似爲未便,更爲命招。
李殷相,以戶曹言啓曰,以本曹,忠淸監司李弘淵啓本覆啓問啓草記,傳曰,依榻前定奪,更爲回啓事,命下矣。蒸乾劣數,分徵本道一款,元啓目中改付標以入之意,敢啓。傳曰,知道。
備忘記,嗚呼,天災時變,何代無之,極備極無,何代無之,未有若自否德之忝位以來也。至于今日,天災慘,旱澇極,而暵乾之災,今而益甚,烈烈庚炎,禾苗盡枯,田疇龜坼,鋤不入地,民將孑遺,國將何依?靜言深思,寧不如溘然而不可得也。承旨,代予草敎,廣求直言,以補不逮。予惟召致天災,實由寡躬,其在百執事,豈無所失,其令中外大小臣僚,同寅協恭,益勤乃職,少答天譴。
李殷相啓曰,臣伏覩求言備忘記,憂民悶旱之意,溢于辭表,足以格天心慰人情,凡在瞻聆,孰不感泣?臣等今當奉敎代草,而缺實無未盡之餘蘊,雖欲對揚,固無足以缺聖敎,播告中外,允合事宜。況有先朝已缺今亦直以備忘頒布之意,敢稟。傳曰,辭意缺拙,不能盡寫予憂遑之意,承旨,代予草敎,可也。
李殷相啓曰,備邊司粘目中,堅囚之囚字,誤以因字書入,臣雖非該房,入啓之時,同在院中,未及致察,不勝惶恐。傳曰,知道。
金始振,以備邊司言啓曰,北兵使狀啓粘目中,堅囚之囚字,誤以因字書入,臣等亦未及致察,不勝惶恐。正書及考准該吏,自本司從重決罪,而郞廳令攸司推考,以爲警後之地,何如?答曰,允。
掌令李枝茂,持平尹遇丁啓曰,臣等昨伏見本府處置之批,以都無立落之意爲敎,臣等旣在處置之中,且當初竝出之失,與昨竝遞無異,其無立落之意,前後一般,召牌之下,不得不趨詣,而至於處置同僚,則終有所不安,何敢晏然仍冒?請命遞斥臣等之職。答曰,勿辭。
金始振啓曰,掌令李枝茂,持平尹遇丁,再啓煩瀆,退待物論矣。傳曰,知道。
正言李嵇啓曰,微末小臣,偏蒙異渥,一旬之內,三遷其官,感激恩私,只思縻粉,而司諫李程,卽臣同姓四寸兄也,法有相避,何敢仍冒?請命遞斥臣職。答曰,勿辭。
金始振啓曰,正言李嵇,再啓煩瀆,退待物論矣。傳曰,知道。
鄭萬和啓曰,三司長官命招,而副提學李慶徽,疏批未下,以次官命招之意,敢啓。傳曰,知道。
鄭萬和啓曰,大司憲閔應協,牌不進,以次官命招之意,敢啓。傳曰,知道。
鄭萬和啓曰,知義禁金壽恒,牌不進矣。傳曰,知道。
巳時,上御熙政堂審理引見。領中樞府事李景奭,領議政鄭太和,左議政元斗杓,判義禁洪命夏,知義禁朴長遠,同義禁李行進,大司諫徐必遠,右承旨鄭萬和,右副承旨金始振,應敎閔維重,注書趙聖輔·崔商翼,記事官閔宗道·李世長入侍。鄭萬和曰,禁府堂上先入,而刑曹堂上,則文書未及修正,當進後入侍矣。鄭太和曰,日氣甚熱,上候未寧,今此審理之擧,所當自下稟缺以備上裁,而許多文書,自上一一酬應,則必有添傷之患,極可悶慮矣。斗杓曰,缺有榻前稟議之敎,聖上欽恤缺入對,而浩繁刑獄文書,決難終夕酬應,缺書,或有該官進讀之時,或有承旨進讀之時,何以爲之?上曰,姑令該官來讀。洪命夏進讀禁府時囚罪人宋繼宗推案。上曰,此罪,何如?太和曰,此罪重大,不可擧論矣。又讀吳悌亮推案,上曰,此,何如?太和曰,此人以武科差備官僞缺之言,其罪雖重,旣已受刑一次,似當寬貸矣。上曰,又讀郭有欽推案,上曰,此人乃繕工監材木無面之人耶?斗杓曰,臣聞繕工監提調之言,則材木無面之數,甚多云,其罪似非尋常矣。李景奭曰,臣聞之,繕工監材木,不在於官庫中,下人專管以用,乃是流來之規,故有欠,只憑前官文書傳掌而已,非渠之無面云矣。斗杓曰,至如各官,亦有解由,凡前官解由之物,後官所當一一計數傳受,缺成給解由,而此則不然,只受虛錄文書,木物實數,全然不知,寧有如此官員乎?甚可痛也。命夏曰,戶曹判書聞有欠缺其家之說,致疑於有欠,今聞其家,實非新造云,家之新舊,實非難知。且癸巳以後,十餘年無面之物,專責於有欠,則似涉冤枉,臣豈敢以虛言上達於咫尺天威之下乎?李景奭曰,亂後流來無面之物,若責於一人,則其冤抑果如命夏之言矣。鄭萬和曰,此事似當査處矣。命夏曰,姜碩老,旣曰材木,則本無傳來之實,而只有文書云,則別無査出之事矣。上曰,僉議,如何?太和曰,有欽,以後官只受前官傳掌文書,不知其材木實數之有無,雖偸用之罪有間,而不可謂之全然無罪矣。斗杓曰,凡各司所儲,例多如此,名存實無之物,誠極可駭,不可置之矣。洪命夏曰,大臣之言是矣。臣之所達,亦不以有欠無罪矣。朴長遠曰,臣待罪王府,參看推覈之時,則與判義禁所見無異矣。有欽,旣非偸用木物之罪,則當此慮囚之日,似當缺恕矣。徐必遠曰,臣曾忝喉舌之地,處事顚錯,重被缺恩命,遽出意外,臣誠惶感,罔知攸處。當缺牌出肅,而彈墨未乾,又叨言責,則其在缺請命遞斥臣職。上曰,勿辭。必遠曰,繕工監材木,果不在於庫中,下輩推移以用,其來已久,則今此有欠,雖非偸用之事,旣已現發之後,不可無罪矣。上曰,削職放送。又讀朴泂推案,上曰,此人罪狀,旣已知之矣,太和曰,此則無可論之事矣。又讀尹潡推案,上曰,此,何如?太和曰,情態雖可惡,而事係微細矣。上曰,罷職放送。又讀姜碩老推案,上曰,與有欠〈者〉一體削職放送。又讀李沃推案,上曰,此罪,如何?太和曰,年少輩之事,雖可痛矣,與前囚多官之罪,何異乎?上曰,罷職放送。徐必遠曰,以臣愚見,遇旱審理,乃是循例之事,不當必行,且我國之人,雖犯重罪,未聞伏法者,多有罪重而倖免者,寧有冤枉者乎?如此文具之事,決不可親臨裁決矣。景奭曰,此言可謂不思之甚也。在臺臣之道,所當贊揚聖意,使無一毫冤枉之事,而如是陳達,決非應天之道矣。太和曰,大臣臺體,何傷所見之不同乎?必遠曰,如郭有欽·李沃之不得蒙放敍用,寧有感傷和氣之理乎?不過文具之事矣。又讀李吉推案,太和曰,此則以殺人罪人,罪當代死,而以宗姓之故,減死定配,如此之罪,不可擧論矣。又讀冕推案,上曰,此,如何?太和曰,其嫡妹頭髮扶曳,此人罪惡甚重矣。命夏曰,罪干倫紀之類,不可容貸矣。又讀李后光推案,太和曰,此人怪惡之甚者,不可擧論矣。上曰,定配何處耶?命夏曰,巨濟矣。又讀韓休推案,上曰,減等。又讀張文顯推案,上曰,此人罪雖輕矣,情則重矣。又讀姜錫圭推案,上曰,此人則當初議論,罪當代死,而減等定配之人,缺然矣,但恨上典凌辱,亦有罪,則雖曰殺人缺之地,非人所居,必有仍病致死之患,當移配矣。維重曰,旣云殺人,則不可輕議矣。又讀梁㯋缺上曰,何罪耶?太和曰,以李一相事僞造書簡者。維重曰,此人情狀可痛,其時紛紜之事,皆由於此漢,不可容恕矣。又讀尹善道推案,上曰,此罪,何如?景奭曰,小臣前日所達,旣缺今何敢更議乎?太和曰,往年撤圍籬之時,群議皆以爲不可,令何可更爲擧論乎?又讀朴燧推案,上曰,放之。又讀黃鐫耉推案,太和曰,此事與郭有欽等何異乎?況聞其定配之後,遭其母喪云,情理可矜矣。上曰,放之。又讀呂曾齊推案,上曰,放之。又讀金涇推案,上曰,放之。又讀韓公信推案,上曰,何如?太和曰,以罪目觀之,則似重矣。萬和曰,臣曾任本道監司時,詳聞此人之事,身爲營將,方納取利,多買民田,其貪鄙之狀,一道之人,無不傳說矣。維重曰,如此之人,不可不深治,以懲貪猾武夫矣。斗杓曰,若然則無審理本意矣。命夏又讀鄭泰齊推案,上曰,此人何在徒年之中耶?命夏曰,辛丑年充軍定配,而往年審理時減等矣。太和曰,此人事,臣甚痛之矣。自朝家起廢擢用,而如是觸事犯法,誠可痛駭矣。又讀金纓後推案,上曰,放之。又讀朴宗杓推案,上曰,放之。又讀吳廷彦推案,上曰,此則,何如?此人曾稱善治之人耶?太和曰,然矣。上曰,放之。又讀洪禹民推案,太和曰,渠雖稱貿易,而身爲虞候,與朴泂同事,現發之後,朴泂,時未結末,何可徑先擧論乎?又讀吳瀷推案,太和曰,此人則其時御史,亦稱冤枉矣。金始振曰,此乃臣爲全南監司時,啓聞之事也,見其所缺文,則實非數罪土缺之事,多有觸諱之言。命夏曰,缺爲本道監司時,定配此人於金烏山城,缺承旨,以其配所,通近於渠之所居,缺上曰,放之。又讀張振翀推案,上曰,此則科場用情之罪,置之。又讀趙珩推案,上曰,此,如何?太和曰,趙珩當初所爲,誠爲非矣。往年審理,旣未蒙宥,且期限已滿,似當放釋矣。上曰,放之。必遠曰,罪輕情重者,正謂此也。以缺之事,至於欺君,豈可放之乎?上曰,此言,如何?太和曰,諫臣之言,峻截矣。斗杓曰,乃此執法之論,此言亦好矣。景奭曰,執法之言,雖如此,原其本情,豈可謂之欺君乎?上曰,玉堂之意,如何?維重曰,宰相之言,則原其本情,而臺臣陳達,乃是執法之論,豈敢請放乎?必遠曰,若放趙珩,則人孰不欺君乎?命夏曰,必遠之言,固是執法之論,然人臣豈有慕效而欺君者乎?太和曰,臺諫旣以欺君論執,勿放似可矣。上曰,然則放字,爻周,可也。又讀李景暹·丁繼榮等推案,上曰,仍。又讀白光祖推案,太和曰,此人所犯,不至大段矣。上曰,放之。又讀朴仁龍推案,太和曰,此人與宮家道掌同心鄭缺訥女子,稱以妻三寸,別得婢子捉來之狀,誠爲痛駭矣。上曰,仍。斗杓曰,日氣漸熱,刑曹公事,則決難酬應,臣等退出商議啓稟,似可矣。上曰,當觀勢爲之耳。又達犯逆罪人秩,必遠曰,此類年久之後,只有文案,其間設有冤狀,豈可知之乎?不當擧論矣。上曰,此中減等之類,何以處之耶?維重曰,犯逆之人,其時免死亦幸,至於定配,萬無冤枉之理矣。太和曰,此中崔缺男者,當初非與馨長同逆謀也,以其腹心,行商通彼之缺故,定配矣。景奭曰,生脈散·勝毒餠,連爲進御乎?上曰,連服耳。上謂萬和曰,承旨曾經此患而然耶?萬和曰,臣在鄕時,耳後有結核,趁未治療,及其成濃之後缺剌,仍成大腫,六年辛苦,有一人,敎以玄蔘缺三年連服,然後始得合瘡矣。斗杓曰,缺上曰,刑曹堂上入來事,注書出去言之。刑曹判書許積,參判李時楳,參議權坽,持文書入侍。徐必遠曰,日氣極熱,上候未寧,如許煩雜文書,決不可一一酬應矣。許積進讀朴□敏·李仲健·金聲振等推案,上曰,仍。又達李之彦推案,上曰,決杖放送。又讀荃推案,上曰,此則,何如?太和曰,賜牌文書僞造云,則此與御寶僞造,其罪無異矣。金始振曰,此事,臣當初回啓,而其文記,雖是僞造,非自己僞造,傳來已久矣。又達南宮進事,太和曰,此人逃走之後,捉囚其母,而終不來現,此則罪干倫紀,不可放之矣。許積又讀應善·成男·全壁俊等推案曰,三人皆是代呈上言之罪,而應善·壁俊,則受刑二次,成男則逃避不現,今纔被捉矣。上曰,兩人放之,成男一體刑推後放之。又讀金仁推案,斗杓曰,方物封裹之時,進上梳貼,品劣莫甚,且非新件,故退之則渠敢多般白活,極爲過甚矣。然旣已刑推,放送亦可矣。上曰,放。又讀殺人罪人朴泰善等推案,上曰,殺人者則勿爲擧論,可也。又讀李世恭推案,上曰,此罪,何如?許積曰,以洞內有司,打殺洞內下人之罪也。上曰,檢屍乎?積曰,旣已檢屍矣。又曰,己男之事,不無容恕之道矣。律文曰,罪不由己者不坐,世恭之殺人,不由於己男,則似當放之矣。上曰,世恭承服,不在於此人,非如賊人知情者,放之。又讀殺人罪人白五龍·孟好業等推案,上曰,予意以官則殺人者,欲勿容貸矣。卽今人心巧詐,憑官事放縱之習,誠爲可惡。太和曰,聖敎誠然矣。又讀金□益推案曰,此人兒馬帖僞造之罪,而見其招辭,則渠於市上買得云,而時未得情,受刑已至十九次矣。上曰,十九次刑訊,足當定配耶?金始振曰,當初若承服則不必受刑矣。上曰,定配。又讀尹威明·劉武仁等推案,上曰,此,何如?太和曰,罪狀極重矣。許積曰,此兩人中缺銀匠手造假銀者也。威明則其兄缺捉者也。上曰,勿爲擧論。又讀金禮民推案,上曰,非理好訟之類,置而勿論,可也。又讀李缺推案,上曰,何罪耶?積曰,此人以幼學洪處敏女子,僞稱通奸,以其處女自縊而死,誠極痛駭矣。又讀朴成立推案,上曰,奴婢逃賣之罪,何律耶?從速處決。又達禮春事,上曰,放之。又讀任吉立·金仁男等推案,上曰,叛主之類,勿爲擧論。又達奇嵂次知叔只·英叔等,上曰,次知皆放之。又達李世憲,打官差容隱他人奴婢之罪,上曰,次知皆放之。又達河義信推案,上曰,何事耶?積曰,此人非理好訟,見屈之後,圖出宮家圖書作弊之事,而宮家則見欺於義信,義信則見欺於奇嵂而自均田廳移關之事也。上曰,令該廳從速處決。又曰,今日內審理之擧,勢難完畢,大臣以下,姑爲退休入來。大臣以下退出之後,徐必遠啓曰,洪宇遠罪狀,已悉於前啓矣,請命削奪官爵,門外黜送。上曰,已諭勿煩。又啓曰,諸宮家山海折受等處,請竝命革罷。上曰,不允。又啓曰,正言李嵇,以司諫李程,卽同姓四寸兄也。法有相避,引嫌而退,相避之法,在下應遞,李嵇遞差。上曰,依啓。又啓曰,執義鄭繼胄,以昨日處置之批,有都無立落之意之敎,處置乖當之失著矣,何敢仍冒?掌令李枝茂·持平尹遇丁,以臣亦在處置之中,糢糊之失,前後一般,竝引嫌而退,臺閣處置,只觀其所執而爲之立落,當初處置之時,宋昌當遞,金壽興·南九萬當出,而前後處置之竝出竝遞,俱未免糢糊,執義鄭繼胄,掌令李枝茂,持平尹遇丁,請竝命遞差。上曰,依啓。又啓曰,國家,寄耳目於臺諫,尤缺行私,臺諫行私,則其害必甚。司成金萬基,曾爲獻納時,欲論缺判,積之爲人,自上所知,近日爲禮缺之則渠之欲論,專出於伐異,其後因許積缺上累下未安之敎。而萬基終不自首,揆以廉隅,又爲不缺萬基,務爲峻論,則亦當事事爲之,而頃日任義伯之論缺已發之語,添以稱譽之言,公然伸救。義伯之麤鄙,通朝所知,改其措語,仍用其律,此則全出於黨同。且臺閣體例,所缺合引避,以待公議,不敢不問,發論同僚,擅刪其語,而萬基缺然盡改數百年臺規,擅自墜落。且頃日金佐明事,初聞而缺之,固其職耳。及知無實狀之後,則所當引避,而終始固執,以爲實有是事者然,此則文過遂非,一人而有同黨伐異,擅墜臺規,文過遂非之失,請命罷職不敍。上曰,依啓。又啓曰,臣府,承覈處之命,若事涉不可査覈,則啓請還收,不然則詳細爲之可也。掌令金益廉,頃爲掌令時,有金佐明事覈處之命,若以覈處爲未安,則卽請還收,不然則當詳細査啓。且聞益廉,以其日終始在座之人,旣知首尾,則從所見啓達可也,不然則發緘於諸宰亦可,而恐被某臺諫,終日在座之斥,終不發緘,事君之道,豈可如是?請命罷職。上曰,推考。萬和曰,金益廉,時任掌令,遞職後可以推考矣。上曰,遞推。必遠又啓曰,吏曹判書金壽恒,才望履歷,雖爲可合,自上亦知,知其年齒,今才三十五歲矣。己卯名賢中,金凈,年三十六,爲刑曹判書,凈之才行,一世所推,而其時物論,猶以用人太早爲憂,況壽恒,不及金凈,且天官家宰,豈但取才望?必得老成人後,可以服一世矣,請命遞差。上曰,取其才而用之矣,所論至此,依啓。未時,大臣以下復入侍。許積,以黃海道白翎定配罪人李得英推案進讀,太和曰,此罪重大,不可擧論矣。又讀白以文推案,上曰,此乃不遠之事矣。太和曰,此罪非但有夫女通奸,缺渠四寸妻也。又達御寶僞造罪人李希楫,上曰,仍。又達唜同,斗杓曰,如此之人,缺之意矣。上曰,放。又達叛主罪人丁叔·禮成及非理好訟人李弘缺上曰,勿爲擧論。又達盧應祿推案,曰,此罪容有可恕矣。臣曾任刑曹判書時,欲爲覈啓,而旋卽見遞,故未果矣。金始振曰,臣見律文,似爲冤枉矣。上曰,此人擬律時,或云家有賊人,夜來雖射,無罪,此言誠缺耶?始振曰,夜入人家,非盜則奸,殺之無罪,此乃律文矣。上曰,刑曹參議出去,持律文以來。權坽進律文,上見之曰,其時全家亦冤,若已殺之,不祥矣,今則放之。又達鄭緝仁·吉莫同等推案,金始振曰,此皆災傷漏報之人矣。上曰,放。又達正方山城定配罪人許夢見妻甲生,其子永龍等,上曰,如此重罪,不當擧論矣。又達李東憲推案,太和曰,如此敗壞人倫之罪,當初減等徒年,亦可怪也。又達孔繼善保擧僞着之罪,上曰,此類放之乎?太和曰,所犯不至重大,豈不容恕於審理乎?上曰,放。又達京生推案,太和曰,此人罪惡極重,而其所生之母,卽申汝植孼同生也。當初京生之子就刑,而汝植不救其缺極爲非矣。又達申立推案,太和曰,此叛主罪人,不可擧論矣。又達洪錫範推案,景奭曰,此乃前鐵原府使洪興祉之子也,中庚子司馬矣。放榜之日,臺諫以其三寸叔父初喪赴擧罪,論啓拔榜。重服者,葬前赴擧,旣無朝家禁令,而又是權厝之後云,實涉冤枉,自上詢問大臣,還給白牌,何如?太和曰,削科之律,當施於科場用情及借作之輩,以此削科,果似冤枉矣。維重曰,其時臺臣論啓,以其朞喪未葬前赴擧也。曾在先朝,故相臣李敬輿疏中,朞喪未葬前赴擧者,請令禮曹□制禁斷云矣。必遠曰,禮曹果有禁制,則錫範拔榜,似無缺若無禁制,則是令前事不當拔榜,令該曹考出而處之。上曰,令禮曹査覈稟處。又達周良好代呈上言之罪,上曰,放之。又達吳萬世非理好訟之罪,上曰,非理好訟之人,雖徒三年罪人勿論。又達缺上曰,此,何如?太和曰,此則壓公爲私,其罪,重於非理好訟矣。上曰,放。又達李國男,太和曰,此人以爭卞嫡庶之事,囚禁缺越獄逃走,如此極惡之罪,不可擧論矣。又達缺上曰,放。又達尹墡免講之罪,及金男·希男缺生松斫伐之缺上曰,放。又達江原道定配罪人馬天弘妻缺崔應元等壓良爲賤之罪,上曰,仍。又達金城鄕所盧澄等六人,上曰,此何罪耶?積曰,災傷差錯,充軍之罪也。上曰,放。太和曰,臣等卽當退出,各道定配罪人,依今日榻前定奪之例,啓稟矣。上曰,如叛主者及非理好訟之類,雖徒年罪人,勿爲擧論,可也。維重曰,上候方在未寧中,而如此苦熱,終夕親臨,至誠審理,足以感動天心,而第消弭之策,不可審理而止,自上詢問諸大臣,採用可也。上謂大臣曰,有所懷耶?太和曰,如有所懷,何待人言而後仰達乎?至於應天以實之言,陳之久矣,念今國事,日漸壞了,將至於不能收拾之地,自上先務振作之方,以起頹綱,然後國事可爲矣。斗杓曰,所謂振作者,非以威武,折制臣隣,仁·明·武,乃聖人不可廢一者,而聖上不無委靡之習,是可悶也。況玉體長在未寧中,久廢經筵,罕接臣隣,此大可憫慮者也,接賢士大夫之時少,則國君將誰與講究乎?此實古人所深慮者,如臣者,素無學識,且乏才能,何以補國事一毫乎?上曰,旱災之餘,又有水災,水災之後,又有旱災,至於三轉,缺此實前所未有之變,恐懼之懷,如何可言?缺曰,春初旱災,已極慘矣,極備之餘,旱又太甚,若過數日,則民命近止,到此地頭,他無濟民之術。雖曰末策,依缺定裁省似缺,上曰,得尺王尺,得寸王寸,雖一分之惠,亦缺於民矣。景奭曰,臣之所懷,略陳於箚辭,而當此旱災孔慘之日,消弭之道,無所不用其極,京中則方行審理之擧,而缺亦不無民瘼之可缺令政院缺之訪問其大段緊切之弊,急急馳啓,以爲及時缺似可矣。上曰,依爲之。景奭曰,外方獄訟,監司必須公正缺然後可無冤枉之事,必至於守令,亦多貪汚者,而未聞有缺此乃紀綱頹廢之致,內則法府所當糾劾缺日漸委靡,此弊可慮也。維重曰,恐懼修省,雖是常例,實爲缺天之本,自上所當惕念,不可少忽矣。上曰,當此之時,寧有怠忽之心哉?金始振曰,大臣陳達之事,缺臣防塞,極知未安,而行會八道,訪問民瘼之事,臣決知其不可也。己丑·乙亥兩年,亦有下諭詢問之事,而終歸於無實,今者自朝家有訪問民瘼之擧,則無識下民,以爲凡干賦役,必將盡減,日夜顒望,及其監司啓聞之後,多有難便之勢,無一事施行,徒爲失信之歸,則反招民怨,少無所益矣。景奭曰,若如金始振之言,則求言審理等事,皆不可擧行也。日後之弊,有不勝言者矣,當此憂災之日,令各道監司訪問民瘼之緊切者,轉報朝廷,以爲採取變通之地,有何不可之事乎?古人所謂小間大,新間舊之說,正謂此也。臣雖疲劣,忝在大臣之列,陳其所懷,而金始振,以其所見,遽加排沮,其在體例,豈容如是乎?維重曰,今日大司諫徐必遠所論三事,臣則皆以爲不可。吏曹判書金壽恒,年紀雖少,位在卿列,則冡宰新命,自是當然,而臺諫論遞,遽出意慮之外,朝家用人,只觀其人之如何,年齒多少,非所當論。旣已才望可合爲言,又以年少請遞,論事之體,豈宜如是?天官之長,爲任甚重,苟或公議之所斥,則臺臣劾之,固其職也,今者不詢缺議,率爾論劾,其於事體,殊極不當,大臣在此缺詢何如?上曰,應敎之言,何如?太和曰,壽恒,年雖少,時任文衡,才望素缺臣未知其不可也。斗杓曰,臺官論啓,在於臣等退出之後,雖未知其言之如何,而臣意則以爲時任文衡,則自缺擬薦矣。壽恒年雖少,時任缺且兼文衡,缺乎。景奭曰,臣於前者,參薦金壽恒缺維重曰,金萬基之被劾,至以黨同伐異,爲缺異者,小人專權自恣,附己者用之,異己者斥之,缺萬基,豈有是哉?萬基之前日論劾許積,雖爲過矣,不過一時所見如此,豈可謂伐異而然哉?擅改任義伯之彈文,雖失臺體,而不過處事顚錯,豈可謂之黨同而然哉?且萬基,旣有墜落臺規之失,故臣忝在銓郞時,塞其三司之望,至於月餘,其罰已行矣。且此罪名,人臣之極惡,難洗之累也,論之者雖易下語,受此者寧不爲冤乎?若以此等事,便謂之黨同伐異,則今缺士夫,孰免此罪,至於文過遂非之云者,尤不知其可也。且金益廉,旣承覈處之命,不爲發緘於諸宰,其於事體,似非妥當,而但此事旣有同參僚官,則非益廉之所獨專者,論責獨及於益廉,固已不當,而況他人心術,旣非目覩,則安可得以臆逆乎?若以此擧,謂之掩護其己,則亦非論事之體也。徐必遠啓曰,臣猥忝言地,敢陳區區之見,重被玉堂之斥,其言亦然矣。然則臣之誤處,在於用黨伐二字而已,至於愛此而斥彼,缺非私也,且臺啓之擅自削改,聖上亦見臺閣,曾有此事乎?萬基之非,玉堂亦言之,而惟其愛私交之心,勝於公,故曾無一言也,該曹用罰云者,只一二番越望而已,此烏得爲用罰耶?至於吏判事,臣非以才望履歷爲不足,年今三十餘,而在己卯年金凈三十六,始爲刑曹判書,當時有用人太早之憂,且天官冡宰,相臣之下,豈無老成可堪此任乎?愚見如此,故論啓矣,被斥至此,請命遞斥臣職。上曰,勿辭。鄭萬和曰,大司諫徐必遠,再啓煩瀆,退待物論矣。上曰,知道。上曰,權大時疏,誠可駭愕矣。公然以彼此之說,缺乎,太和曰,臣聞其疏辭,極可驚駭,渠何敢以彼此缺天聰乎?臣以爲朋黨二字,必至於亡國矣,斗杓缺說是也,昔在黨論始發之時,先正臣缺停,而終未調停矣。上曰,自古朋黨之論,起於衰微之時,國綱若立,則豈缺玉堂箚子末端所謂厭聞之說,予實未曉也。缺太甚紛紜,予嘗痛之,欲待接見臣隣而言者。缺適及此事,而副提學疏中,有厭薄缺玉堂箚中,亦有厭聞之說,予豈有厭薄之心哉?維重曰,自上無痛卞邪正之敎,故缺疏,如是紛紜矣。斗杓曰,缺至於閔鼎重之疏,入啓已久,尙未下批。缺燼餘
義禁府啓曰,本府時囚罪人,榻前審理時,吳悌亮放,郭有欽·姜碩老等削職放送,尹潡·李沃等罷職放送事,依啓下付標,卽爲擧行之意,敢啓。傳曰,允。禁府謄錄
上在昌德宮。停常參·經筵。
藥房都提調李景奭,提調金佐明,副提調南老星啓曰,昨日老炎甚苦,違豫之中,久覽伸理,伏未審夜來,聖體若何,眼候核患等證,得無添傷耶?臣等無任憂慮,敢來問安。答曰,知道。諸症時無加減矣。
金始振啓曰,大司憲閔應協,持平張善瀓,未缺執義·兩掌令,持平一員未差,今日以監察茶時之意,敢啓。傳曰,知道。
又啓曰,來十一日,專經文臣殿講缺傳曰,知道。
又啓曰,今七月初八日,祿都目政,缺啓,傳曰,知道。
又啓曰,獻納李齊衡。缺
備忘記,傳于金益炅曰,史官五員待命,騎馬缺立之。
金益炅啓曰,史官五員待命之命,缺宣傳官二員代送之意,敢啓。傳曰,知道。
臣等求言備忘記,直爲宣布之意,仰稟矣。伏承聖批,更缺臣等,固當奉行之不暇,而第念大哉之言,貴乎由缺潤色,今此聖旨,丁寧懇惻,辭意俱到,臣等雖欲缺不足以贊一辭加一語矣。以此備忘,直爲頒布缺且有上年更稟允許之事,敢此申稟,不勝惶恐。傳曰,承旨代草,可也。
金益炅,以成均館官員,以知館事言啓曰,缺初七日儒生上旬輪次,政府,無郞廳不得行之之意,敢啓。傳曰,知道。
金始振,以兵曹言啓曰,宣傳官·部將·守門將,謂之內三廳,乃武弁初程極選之地,門地不明者,不得豫於此選,而近來不無混雜之弊,人言甚多。至於免新之時,亦多有麤鄙之事,此無非不擇其人之缺三廳備擬,必從自中將鬼之薦,故鄕居微眇之人,本廳有難知其所生之地如何矣。今聞金甲島萬戶李晠,卽庶孼,而武臣兼宣傳官黃應欽,爲其薦主。李晠仕爲守門將,陞拜武臣兼宣傳官,偃然行公,黃應欽不知而薦之,缺誤薦,知其卑徵而循私引進,則其罪尤重,旣已缺不可不治其罪,李晟·黃應欽,竝罷職,何如?傳曰。缺
以刑曹言啓曰,本曹時囚罪人,依別單中缺應善·砲手金璧俊·內資寺色吏金仁·奴缺淑只·妻英淑·成宸燮妻壬生·奴德男等,缺典獄署卽爲放送,守僕李之彦·私奴二福缺唜福·私奴守男·幼學李世憲·婢禮春等五名,則分輕重決杖,而二福之妻缺香,則方爲孕胎,故不得決杖,其爲缺送,私奴成男·木手姜男等,則刑推一次後,竝爲放送,缺立·李維興等二人,則卽是盜賣奴婢,後不給價,缺前日逃走不現,艱得捕捉,今若放送,則缺自本曹處決付標,不可仍囚,故逢授缺給價本於本主,金萬益則定配於全南道康津,義信則從速處決事,移缺均田廳之意,敢啓。傳曰。缺
金益炅,以司饔院官員,以都提調意啓曰,近日司圃署缺西果,非但體小,成熟者絶無而僅有,監捧之際,累度缺者,一向體小,不得已其中稍優者,捧進矣。今日所封四果,如前體小,極爲可駭,司圃署官吏,推考,何如?傳曰,允。
大司憲閔應協疏曰,伏以審理,國之重事也,以殿下違豫之候,當金石欲流之節,務欲至當,不憚親臨,瞻聆所及,莫不感聳,於此之際,爲臣子者,苟有一毫起動之勢,則何敢以病爲辭,而不赴於召牌之下哉?願臣癈疾,積有年所,奄奄孱喘,朝不保夕,此實通朝之所共知也。雖無新恙,難望出戶庭一步地,而近添暑痢,痰火益盛,胸膈氣壅,內堂缺熱,以手按摩,如灸紅燼,呻吟達夜,寢睡專廢,自知死期將迫,無復一分生意,意外恩除,反增狼狽,臣竊自悼而已。風憲之長,本非臣養病之地,而有命不承,罪戾尤重,封章自列,惶懼罔措,伏乞聖慈,俯諒微懇,亟許遞免,以幸公私。臣無任惶悚隕越祈懇之至,謹昧死以聞。答曰,省疏具悉。卿辭至此,本職當勉副焉。
巳時,上御熙政堂,審理引見,領中樞府事李景奭,領議政鄭太和,左議政元斗杓,刑曹判書許積,參判李時楳,參議權坽,右承旨鄭萬和,右副承旨金始振,應敎閔維重,注書趙聖輔·崔商翼,記事官閔宗道·李世長入侍。鄭萬和先以蒙放單子奉進。李景奭曰,昨日盛熱,終夕引接,臣達夜憂慮矣。伏未審聖候若何,眼患亦無加減乎?上曰,日氣陰晦之時,則稍愈矣。景奭曰,水刺進御,何如耶?上曰,雖不如平昔,比向來缺上曰,平安道蒙放之數,何其少耶?太和曰,缺定配矣。其同罪洪成玉,法缺入於減等中,缺徒流案,故其缺減等缺則似當一體減等矣。上曰,一體減等。鄭萬和曰,莫重缺徒流案,以致上年審理時不得擧論事,缺監司,難免不察之失,請推考。上曰,缺考,當初落漏之監司,査出稟處。太和曰,缺斫伐事,與其時牧使金慶恒,一體被罪矣,缺已蒙放,此兩人,似當一體放釋矣。上曰,與金慶恒一缺曰,平安道罪人缺放者,何等罪缺耶。許積曰,殺人缺罪人,減死定配之類矣。萬和曰,非理好訟者,亦多定配,故不得擧論矣。上曰,壓良爲賤者,亦多乎?許積曰,其類亦多矣。又曰,私奴奉缺以北岳中臺,大中松偸斫罪,流三千里定配矣,其同罪人,往年旣已蒙放,此人尙在定配矣。上曰,此人之不得蒙放者,必有其缺蓋其中最凶頑者,故其時不得蒙放矣。太和曰,此乃寅平尉宮奴也,往年之不當蒙放,雖緣渠之凶頑,旣過一番審理,似當放送矣。上曰,放之。許積,以趙孝德·金彦甫·車禹承·嚴太和·尹與等六人,仰達曰,此人等,或以災傷差錯,或以屠牛之罪定配,故今皆放之矣。上曰,放之,可也。又曰,慶尙道則必多徒年定配之人矣。許積曰,缺矣,仍以柳震昌·裵碩·全順奉·李奉等,仰達曰,此人等皆以武科疊錄名之罪定配矣,其罪不至重大,故放之矣。上曰,疊錄者,保擧僞着者,其罪孰重孰輕?太和曰,疊錄者之罪,輕於代射,重於保擧僞着者矣。上曰,放之。許積,又以宣時俊·宣文敎·宣時屹·朴先男·文尙彪·文興友·萬友等,仰達曰,此人等或以災傷差錯,或以保擧僞着者,徒年定配矣,今皆放之,而文萬友,則有可疑之事矣。上曰,自己保〈擧〉僞着者,他人保擧僞着者,其罪同耶?太和曰,有何間隔乎?上曰,文萬友事,刑曹必有元情公事,考啓,可也。又達安瑨·辛愐·趙胤等三人,曰,此皆年分時,以起爲陳之罪,充軍定配矣。上曰,放之。又達缺罪人金始璋,曰,缺人保擧僞着·疊錄之罪矣。上曰,不可以兩罪論之,從其中重罪缺依疊錄者放之。又以洪汝潛作亂科場之罪,缺上曰,何缺許積曰,庚子年矣。缺曰,其情狀極爲痛駭矣。上曰,何處人耶?萬和曰缺弟也。太和曰,東學試所呂曾齊·金益缺其時非獨汝潛,京居士子缺此類,汝潛,獨缺之人,尙未蒙放矣。上曰,毆打試官缺之事,係于風俗,此人不可放之矣。積曰,然則減等似可,而尹海亦同罪矣。上曰,竝減等。積又曰,沈攸·都擧元事,大臣欲爲稟定矣。上曰,何事耶?太和曰,此兩人,以笠巖山城還上事,充軍定配,而都擧元,則其時未及論罪之前,畢納狀啓入來,而沈攸,則未捧米一千九百二十七石,太七十五石內,三十八石捧上,其餘未捧矣。萬和曰,都擧元,則四百八十九石,其時卽爲畢捧云,而與沈攸一體未放,似爲冤抑矣。上曰,都擧元,乃善治之人耶?太和曰,以善治累蒙褒賞矣。上曰,放之。太和曰,都擧元放送,則監官·色吏,亦當一體放送,而其餘臨陂·咸悅等官,亦皆畢捧云,監色等,一體放送,何如?上曰,依爲之。又曰,三邑監色,竝八人矣。積曰,尹悌男·朴遇缺·李榮發·金後景·李思新·金宇約·金光龍·嚴陵·金守賢·金守剛等,或以災傷差錯,或以保擧僞着,徒年定配,而今皆放之矣。上曰,徒年定配罪人,非理好訟外,放送之事,旣已定奪放之。上曰,全南道定配人蒙放者,幾何耶?萬和曰,減等人竝十九人矣。積曰,京畿蒙放人丁還·金英道·金起賢等,竝十一人矣。又以忠淸道蒙放者,九人仰達,至尹就缺擅殺其奴之罪。上曰,其奴擅殺者,亦有罪耶?積曰,不告官擅殺之罪,杖八十徒三年矣。維重曰,今此審理,減等及蒙放者,竝計百餘人,亦足以解冤鬱而召和氣矣。但念審理文書,只抄其缺而其人供辭,其辭顚末,皆不得載錄,按此而議讞,何以得其情實哉?罪名緊重之中,或不無其情可恕者,而至於外方罪人,則多有抱冤之人云,臣意缺刑曹判書許積,搜出本曹所屬諸罪人本案缺輕重缺究其本末,其中如有缺啓稟,或減等或放,則此實審理之缺上曰,缺各道査啓,可也。金始振曰,外方獄情,査出缺矣。許積曰,此言缺而臣方與大臣,議決獄訟之輕重,而多有可疑之處矣。臣待罪刑部以來,公缺逐日察任,而精神不如前日,許多文書,不能詳察,且如朴連福·李缺成等事,乃前官所決之事,而臣更爲處決,然未必善於前人所決,至今惶悚矣。太和曰,凡訟事,前後官所見各異,不可苟同,許積此言非矣。景奭曰,卽今雨勢如此,將來多少,雖不可豫知而感應之理,信不虛矣。曾在仁祖朝審理之時,蒙放者少,故得雨未洽,而臣於其時,忝在都憲,且上一箚,以爲不可不更施曠蕩之典云,則仁祖更令審理,審理旋得大霈,天人相感之理,信不可誣矣。今日聖上,益加誠意,以儒臣所陳之意,言于刑官,凡干獄訟,如有一毫冤枉之事,更爲明査處決,則實合應天之道矣。至於趙珩事,昨日蒙放之後,因臺啓還寢成命,有若和風暖日,忽引凄風冷雨,實欠和平底氣象矣。易有屯膏反汗之語,屯膏者,膏降不下之謂,反汗者,汗出而復入者也,趙珩之事,近是矣。臣在賓廳,以此意言于領相,則領相之意,亦如此,而但以所論臺臣,今不在此,爲欠云矣。上曰,此言何如?太和曰,趙珩當初處事,果爲不當,其時救解之人,臣亦以爲未便,第往年審理之時,不得蒙宥,此則已極過度,今番則似當寬貸,而昨日臺臣所陳,辭甚峻截,臣不敢更達矣。上曰,趙珩定配已久,故今以放字,臺啓至此,不得放之矣,領府事之言好矣。缺領府事若有此言,必無爻周之事矣,玉堂之意,何如?維重曰,昨日臺臣奏事,語多不中,至於趙珩事,亦未知其缺但其論事臺臣,今不在此,揆以事體,似爲未安矣。上曰,缺爭執,大臣建白之言好矣,趙珩亦爲放之。維重曰,旱災如此,聖心警動,則亦宜責勵缺祗缺職事,而目今臺諫久曠,無一人行公,凡民弊缺時政之可論者,孰得以導達於天聽,缺命召兩司未出仕官員,使之察任矣。上曰,依爲之。維重曰,外方民瘼,雖未能詳知,卽今缺山海之事,實爲弊之大者,當此遇災之日,缺大臣缺變通,以爲慰悅民缺可矣。上曰,火田則乃是禁缺故此一款則缺至於柴場,則祖宗朝賜與之事,缺先朝久不革罷缺罷者也。維重曰,忠淸道白綿紙事,臣以爲不可也。大同設立之後,加出規外之規,此非設大同之本意,又不見信於民矣。太和曰,此乃事淸國之缺曾前京人,措備不可用之紙,臨時來納,雖知品劣不合,而不得已捧去,以致彼中生事,故除出其價,還給本道,使之備納。臣意則彼中之禍,急而重,我國民怨,緩而輕,不得不還定於本道矣。上曰,不給其價,捧其紙,則誠爲冤矣,旣給其價,則寧有冤乎?積曰,朝家此事,雖出於不得已之致,而亦豈無民怨乎?京人所給之價,給于本官,而京鄕各異,雖有倍價,難貿好紙矣。斗杓曰,瀋陽所送之物,三南若全然不知,則亦非矣。今此白綿紙事,雖不無些少民弊,而朝家更無變通之勢矣。始振曰,當初大同創設之法,不能善料,初則一結十斗米之外,凡干雜物,一不徵捧於民間,民以爲便,厥後料外之役漸加,此雖緣形勢之固然,豈無民怨乎?萬和曰,白綿紙事,實由於不得已之致,決無變通之勢矣。始振曰,臣待罪該房,有所達之事矣。本院之規,凡大小事,必待司謁傳敎,然後奉行,而昨夜內醫院官員,以淑安公主房送藥之敎來傳,使以驛子傳送,適當夜深,不敢更稟,直爲奉行,而傳敎不由於司謁,事雖微細,慮有後弊矣。上曰,司謁之所傳非矣,當該司謁,從重推考。萬和曰,臣頃日待罪該房,今則雖缺事而各殿修掃軍,例以缺軍調用,每以司鑰缺事體未安,今後調用缺時書入單子,踏啓字後擧行,似可矣。太和曰,若以續續入啓,爲煩則如司僕馬調用之例,月終錄啓,不當矣。上曰,依爲之。遂罷出。燼餘
金始振,以義禁府言啓曰,本府時囚罪人,榻前審理時,吳悌亮放,郭有欽·姜碩老削職放送,尹潡·李沃等罷職放送事,依啓下付標,卽爲擧行之意,敢啓。傳曰,允。燼餘
上在昌德宮。停常參·經筵。
下直,砥平縣監洪藼。
未時,太白見於巳地。申時,日暈。
有政。吏批,判書未差,參判兪棨病,參議李廷夔進,左副承旨鄭榏進。
兵批,判書金佐明進,參判缺參知李泰淵進,右副承旨金始振進。
吏批啓曰,判書未差,參判兪棨病不來,小臣獨政未安,何以爲之?敢稟。傳曰,只出緊任。
吏批啓曰,新判書命招,同參政事,何如?傳曰,依啓。
金缺以都摠府言啓曰,副摠管李翊漢,缺仕請出標信。傳曰,知道。
金始振缺今日入直軍士,當爲中日習射,而兵曹判書參政缺不得爲之之意,敢啓。傳曰,知道。
鄭榏啓曰,凡大小巷廣狹,自國朝缺之限,近來紀綱解弛,人不畏缺侵占之弊,缺固宜以祈雨祭,獻官差缺漢江則缺祭壇下曲路甚狹,僅容一馬,莫重香祝陪往缺在前,必不如此,必是左右人家,漸加侵占,退築墻垣之致,極爲可駭,請缺漢城府摘奸査出,冒占之人,科罪缺卽復邊路,何如?傳曰,允。
金益炅,以義禁府言啓曰,殷栗弑主罪人檢忠等,旣已拿來,事係綱常,依法例三省推鞫之意,敢啓。傳曰,知道。
金益炅啓曰,三省推鞫事,命下矣。委官,何大臣進參乎?敢稟。傳曰,左相進去。
金益炅啓曰,殷栗弑主罪人檢忠等,推鞫事,命下矣。兩司進參事,城上所牌招言送,何如?傳曰,允。
以大司憲加望單子,傳于吏批曰,更爲加望。
以大司憲望單子,傳于吏批曰,加望。
吏批啓曰,今日政,以李押,擬於兵曹正郞受點矣。李柙與吏房承旨南老星,爲妻同姓四寸相避,而適値該房之不參政席,未及覺察,極爲惶恐。兵曹正郞李柙,改差,何如?傳曰,允。
洪處尹爲禮曹參議,李慶億爲判決事,南龍翼爲兵曹參判,李世華爲兵曹正郞,李柙爲兵曹正郞,李慣爲戶曹正郞,李沖淵爲安城郡守,尹培爲三水郡守,柳檉爲慶源府使,尹絳爲吏曹判書,洪重普爲大司憲,南九萬爲執義,宋時喆爲掌令,李端錫爲持平,李世華爲正言,鄭承明爲晉州牧使,呂閔齊爲掌令,朴長遠爲副摠管,閔點爲五衛將,李光缺訓鍊都正,金壽恒爲大護軍,閔應協·鄭繼胄爲司直,李枝茂爲副司直,尹遇丁爲司果,李嵇爲副司果,李光載爲副司勇。
金益炅缺啓曰,今月初一日賓廳武臣武經缺晝講缺國忌相値,不得爲之之意,敢啓。傳曰。缺
缺曹言啓曰,自前審理後,例有別歲抄之擧,缺之意,敢稟。傳曰,依例爲之。
金益炅,以吏曹言啓曰,缺官員之受由出外,例自本司,移文本曹,缺啓,然後缺掌樂院主簿缺昨日受香時,本院下吏缺慶尙道云,其不顧法例,任意缺狀,殊甚可缺之習,不可不懲,掌樂院主簿缺汰去,何如?傳曰,允。
以禮曹楊州儒生李樞等□賜額文忠公金尙容·文正公金尙憲書院上疏粘目,傳于鄭榏曰,自前如此公事,似有不爲上裁之事矣,今何以上裁回啓耶?
持平張善瀓啓曰,邪正之分,譬則陰陽,此長則彼消,此消則彼長,而其所消長之機,實在人君扶抑之如何,此聖人所以嚴於治黨,而不少假借者也。夫善道之奸凶陰慘,卽未售之袞·貞也,原其疏中措語,無非搆陷士類,而宇遠至以爲明白的確,不可易之論,肆然無忌,爲善道立幟,則宇遠亦一善道也。善道之減死投北,國人猶以爲未快,則至於宇遠,有何可恕之端乎?前日聖敎,至許以言者,而到今爭執旣久之後,始下罷職之命,不審聖意,猶有所未盡釋然者耶?古之聖王,於不善之言,雖有所包容,而其所爲不善者,不過其言之不可用而已,豈有搆賢黨惡,有若宇遠者,而猶可諉以言者,不爲之深罪乎?傳曰,媢嫉之人,惟仁人,放流之,夫所謂媢嫉者,雖心懷媢嫉,而迹則未著,仁人尙得以放流之,則矧今疪護凶人,眩亂是非之跡,尤有甚於媢嫉,而有不可掩者。殿下旣燭其用奸,而已罷其職,雖或少伸公議,而顧其罪狀,豈但罷職而止?缺聖批至缺爾等之請,至此爲敎,有若以宇遠爲無罪而勉從者然,尤非臣所望於聖朝者也。殿下苟不明示痛惡之意,亟加削黜之典,則竊恐邪侫讒慝之徒,必將接迹而起,終至於陰長陽消,而國無類矣,此臣之所以爲懼,而極言竭論,冀回天聽者也。請前修撰洪宇遠,削奪官爵,門外黜送。請內臣崔大立,亟命先罷後推,措辭見上請醫官趙徵奎,拿問定罪,措辭見上在前赴京使行之時,檢飭一事,專在於書狀官,而今番進賀之行,書狀官,以病落後,則副使例當專管糾檢,而伏見使臣狀啓謄本,則有行中物件被禁之語,事極驚駭,無論禁物多少,不爲豫先禁斷之失,在所難免,請進賀副使完原君李曼,先罷後推。答曰,不允。
司諫李程啓曰,大司諫徐必遠,被斥於應敎閔維重,引嫌退待,本院缺處置,而維重卽臣同姓四寸妹夫也。法缺相避,臣於此缺可否之嫌,不缺請命遞斥臣職。答曰,勿辭。
金益炅啓曰,缺啓煩瀆,退待物論矣。答曰,知道。
缺臣以洪宇遠缺爭執已久,缺前後聖批,終缺明示好惡之意,缺兇樂禍,凡有人心者,莫不媢嫉,缺醜正之說,猶未缺息,至於宇遠之疏,其造意遣辭,尤缺天聰可缺惑,謂公論可以撓奪,聖明若不深惡痛斥,以正其罪,則媢嫉之輩,缺接迹而起,其爲世道之憂,有不可勝言者矣。缺謀害善類缺雖微,爲禍甚烈,此非一二人之不幸,缺國家治亂興喪,莫不缺邪正消長之機,必加謹缺姑息,務爲調停,則邪正必無缺終至於彼勝此負,彼長此消,缺旣空國缺可懼者缺凡事,防之於缺保之於缺善道之凶缺宇遠,亦一善道,其罪豈但罷職而止哉?三司請罪,尙不允從,三至之疑,群情不能無惑於殿下日後之慮,又何可量哉?臣不缺請則決不敢止,請前修撰洪宇遠,亟命削奪官爵,門外黜送。民生之日用所資,莫大於山海之利,古之所以蒭蕘與共,川澤無禁者,爲民之失此,則無以爲生故也。諸宮家山海折受,爲今日病民之痼弊,所謂折受,在山則稱以柴場,而粟米蜂布,無不橫歛,在海則稱以漁場,而島嶼岩石,無不占取,至於畿甸峽邑,或有擧一邑盡入於折受,本邑守宰,更無下手之地,京江上下漁採之處,私自分割,殆無一片空閑之所,以至內外遠近,無處不然,籠絡侵徵,罔有紀極,峽民浦戶,生理俱絶,其爲弊終至於民窮財竭,國不爲國,不但一時殘民失利之憂而已,豈不大可寒心哉?今此革罷之請,已至經年,猶不敢以屢瀆爲嫌者,誠缺外戚,國家利病,都係於此也。向者火田一款,先賜缺有不敢殿下恤民缺孰不欽仰,而第所謂火田,多在於缺罷柴場,而只罷缺雖有罷之缺名終無罷缺此也。請諸宮家柴場·漁場,則一向缺一一査出缺革罷。大司諫徐必遠,以缺被玉堂缺二字而已,至於缺削改缺言之缺云者,只一二番缺三十六,始爲刑曹判書,缺宰大臣之下缺如此,故論缺矣。被斥至此缺人各有見,前啓之獨爲裁減,缺例而若缺則未免爲缺文深詆,隨事相規,自是臺例缺初非大段,則缺中則有矣,缺文過遂非,尤非本情,國家用人,只取才望,年紀多少,非所可論,其有必達,雖甚可尙,而不缺中不的終顚錯之歸,請大司諫徐必遠遞差。答曰,不允。處置事。依啓。燼餘
上在昌德宮。停常參·經筵。
元敬王后忌辰齋戒。
藥房都提調李景奭,提調金佐明,副提調南老星啓曰,雨暘相間,蒸鬱一倍,伏未審聖體若何,患候諸症,無異耶?所進湯藥,略已會議,而須更商確,亦有曉解醫方之士,未及入侍者,已令來會,與臣等竝於今朝診察,以爲退而議藥之地何如?臣等無任憂慮,敢來問安,竝此仰稟。答曰,知道。症候則別無加減,入診則更待後日爲之,可也。
再啓曰,伏承聖批,有症候別無加減,入診則更待後日爲之可也□敎,臣等與柳後聖·鄭後啓及諸御醫等商議,則皆以爲益氣養榮湯,攻補兩兼,宜卽劑進,而但必須更爲入診,然後商確以定,似無未盡之患。且夏枯草丸,勝毒餠,及加味一脈散,日再進服,湯藥之御,雖遲一兩日,亦爲無妨云,明日入診後,議定,何如?答曰,知道。
以八道別有旨草,傳于金益炅曰,不能盡之盡字,馳啓之後,有若可從,而不爲盡從者然,此盡字未妥事,傳敎矣。此段措語,更爲察見,則盡字果爲未妥,明日該房承旨仕進之後,使之改入,何如?傳曰,知道。
鄭萬和啓曰,禁府都事,以委官意來言,今日祈雨祭正日,明日國忌齋戒,再明日國忌正日,三省推鞫不得開坐之意,敢啓。傳曰,知道。
鄭榏啓曰,禮曹,四次祈雨祭設行單子,朝已入啓,而卽今雨下如此,觀勢擧行乎?敢稟。傳曰,觀勢爲之,可也。
南老星,以吏曹言啓曰,別歲抄爲之事,命下矣。准期不敍,永不敍用,災傷罷黜,居中居下人員,依前例竝爲書入乎?敢稟。傳曰,依例爲之。
以禮曹,儒生李樞等,文忠公金尙容·文正公金尙憲書院請額上裁事草記,傳于金益炅曰,草記中有不必每每聽從之敎云,則知此矇矓之回啓,何爲捧入乎?還出給。
金益炅啓曰,下敎矣。書院請額事,缺有不必每每聽從之敎,而臣等未及詳察,矇然捧入,致勤聖敎,不勝惶恐。此回啓,卽爲還出給之意,敢啓。傳曰,知道。
鄭萬和,以御營廳言啓曰,本廳五番缺部屬慶尙右道右司二哨,全南左道右後司八哨,缺軍兵來八月二十五日,京中逢點,缺兵當爲替代立番,兩道監兵使處,以缺送之意,敢啓。傳曰,知道。
獻納李齊衡啓曰,猥以無似,忝叨言責,前後非一,而未效絲毫之補,徒積愧悚之心。況於年來,疾病纏身,自分廢棄,無望榮耀,今此諫職之除,遽出夢寐之外,恩榮已極,不覺感泣,揆以分義,奔走供職之不暇。而頃以秋享大祭典祀官,罷祭還家之際,馬逸顚仆,以致落傷,渾身牽痛,左邊尤甚,屢日鍼藥,未見寸放,旬月之內,差復無期,冒呈長單,冀蒙恩遞,而見阻政院,冞增悶蹙,召牌之降,又出慮外,臣雖無狀,豈不知不竢駕之義,而前證方劇,又添暑癨,欲起還仆,終未祗赴,逋慢之罪,固所難逃,而當此靜攝之時,未免瀆擾,臣之罪戾,至此尤大,何敢晏然在職乎?請命遞斥臣職。答曰,勿辭。
鄭萬和啓曰,獻納李齊衡,再啓煩瀆,退待物論矣。傳曰,知道。
正言蘇斗山啓曰,司諫李程·獻納李齊衡,竝引嫌而退,嫌不可否,其勢或然,召牌不進,在例應遞,請司諫李程出仕,獻納李齊衡遞差。答曰,知道。
鄭萬和,以吏曹言啓曰,臺諫有闕,政事,何以爲之?取稟。燼餘
上在昌德宮。停常參·經筵。
元敬王后忌辰。
金益炅啓曰,以義州府尹狀啓,備局回啓內,凡使臣辭朝之日,令政院詳察亂後不禁之物,見於文書者,書給事,允下矣。禁條書給,本非政院之職,每當使臣之行,自該曹列書應禁之物,來呈本院,則自本院傳給而已,亂前舊例外,亂後彼人所禁之物,考諸文書,添入禁條事,分付該曹,何如?傳曰,允。
南老星,以禮曹言啓曰,政院啓辭,禮曹,四次祈雨祭設行事單子,朝已入啓,而卽今雨下如此,觀勢擧行乎?敢稟。傳曰,觀勢爲之可也事,缺雨意未洽,故外山川四次祈雨祭,磨鍊入啓,缺雨勢如此,依傳敎更觀數日稟處之意,敢啓。傳曰,知道。
南老星,以禮曹言啓曰,顯陵,大王陵上曲墻,穆陵,仁穆王后陵上曲墻頹落處,以來十一日修築事,曾已啓下,故祭官及本曹堂上郞廳,今將進去,而雨勢如此,勢難修築,待雨晴改擇日,何如?傳曰,允。
金益炅,以禮曹言啓曰,昨日本曹草記,因傳敎略陳楊州儒生李樞等上疏覆啓時曲折,而措語矇矓,以致再勤聖敎,臣等之昏不致察甚矣,不勝惶恐之至。原疏回啓中末端一句,改付標以入之意,敢啓。傳曰,知道。
金始振啓曰,明日專經文臣殿講時,命官,何大臣進去乎?敢稟。傳曰,領相進去。
金始振啓曰,明日專經文臣殿講時,考官,吏曹判書尹降受點,而卽者吏曹書吏來言,尹絳病勢沈重,決無進參之勢云,尹絳以老病辭職陳疏,昨已留院,聞其所患,似非輕歇,不可無變通之道,試官望單子還入之意,敢啓。傳曰,知道。
大司憲洪重普啓曰,臣以刑曹時事,方在推勘中,銓曹亦知其應遞,而違例備望,至於受點,何敢晏然仍冒?請命遞斥臣職。答曰,勿辭。
金始振啓曰,大司憲洪重普,再啓煩瀆,退待物論矣。傳曰,知道。
持平張善瀓啓曰,大司憲洪重普,引嫌而退,旣在聽勘,於例當遞,請大司憲洪重普遞差。答曰,依啓。
傳于金益炅曰,政事,過國忌後爲之。燼餘
上在昌德宮。停常參·經筵。
卯時辰時,有霧氣。未時,太白見於巳地。
下直,昌寧縣監鄭道應·□生僉使方缺雄·漆浦萬戶金頊。
有政。
藥房二提調見上左副承旨鄭榏啓曰,雨雲乍開,溽暑猶盛,伏未審聖體若何,患候猶夫前耶?卽者伏聞醫官等所傳之言,大顦穴上,有結滯之氣,形如小栗子半片,按之則酸痛,所進湯劑及傅貼之藥,今早診察,然後方可議定。臣等無任憂慮,敢來問安,竝此仰稟。答曰,知道。入診爲之,可也。
金始振啓曰,缺委官意來言,莫重三省推鞫,所當趁卽爲之,缺不得開坐,明日又是城堭發告祭,缺待過祭後爲之之意,敢啓。傳曰,知道。
鄭萬和,以都摠府言啓曰,今日入直缺爲中日習射,而兵曹判書參政,依前定奪,不得爲之之意,敢啓。傳曰,知道。
鄭萬和,以都摠府言啓曰,副摠管朴世模,戶曹坐起進去晝仕,請出標信。傳曰,知道。
鄭萬和,以都摠府言啓曰,今日入直軍士習射事,兵曹判書參政,故不得爲之之意啓請矣。兵曹判書,以藥房議藥事,不得參政云,日勢雖晩,依前例入直軍士,中日習射,請出標信。傳曰,知道。
金益炅,以禮曹言啓曰,政院啓辭,以義州府尹狀啓,備局回啓內,凡使臣辭朝之日,令政院詳察亂後所禁之物,見於文書者書給事,允下矣。禁條書給,本非政院之職,每當使臣之行,自該曹列書應禁之物,來呈本院,則自本院傳給而已,亂前舊例外,亂後彼人所禁之物,考諸文書,添入禁條事,分付該曹,何如?傳曰,允事,傳敎矣。丁丑以後,彼中所禁之物,考出承文院文書,添入於禁斷事目,前頭使行臨時啓下之意,敢啓。傳曰,知道。
鄭萬和,以訓鍊都監言啓曰,前兵使李汝發,馬兵左副將,已爲啓下,而方在罷散中,時無職名,依例付軍職,使之察任,何如?傳曰,允。
備忘記,國綱雖云解弛,豈有如今日之甚者乎?幼學權大時疏中,敢以彼此之說,放恣亂書,少無顧忌之意,其蔑國法,侮君上之罪,莫此爲甚,拿鞫嚴治,少懲其縱恣之惡習。
金益炅啓曰,缺幼學權大時,拿鞫嚴治之命,大時陳疏缺之時,其疏中說話,未及得見,而其彼此缺聖明之深惡,而欲治之,固宜也。但念儒生,缺至於拿鞫,必致聽聞之疑惑,況當遇災審理,缺以寬恕之,區區所懷,敢此仰稟。傳曰,彼此之說,爾亦無驚駭之意,故缺啓曰,臣伏見聖批,以彼此之說,爾亦無驚駭之缺懷也爲敎,臣不勝瞿然之至。臣於缺之意哉?第大時,旣以儒爲名,今此拿鞫之擧,遠外流行,不知疏辭之可愕,以爲大時因陳疏被罪云爾,則恐有害於聖上崇儒之道,故敢陳所懷,辭不達意,反承嚴敎,不勝惶恐待罪。傳曰,勿待罪。
吏批,行判書尹絳未肅拜,參判兪棨病,參議李廷夔進,左副承旨鄭萬和進。兵批,判書金佐明藥房進,參判南龍翼試官進,參議洪處大病,參知李泰淵進,右副承旨金始振進。
吏批啓曰,判書尹絳未肅拜,參判兪棨病不來,小臣獨政未安,何以爲之?敢稟。傳曰,只出緊任。
吏批啓曰,大司憲,今當差出,而可擬之人乏少,外任中可合人,竝擬,何如?傳曰,允。
以大司憲望單子,傳于吏批曰,問于大臣加望。
吏批啓曰,以大司憲望單子,傳曰,問議于大臣加望事,命下矣。領議政鄭太和以爲,憲府長官,爲任極重,非一時之所推許者,莫宜居之,不可以曾所不擬之人,卒然備望,如金壽恒·朴長遠等,俱在時推之中,該曹不得擧擬云,此兩臣,以其辭職之故,混入於政院請推之啓。而其時亦有所政院啓辭,爲未妥之論,經月之後,尙未畢推,未知其故,以此兩臣擬望,而蕩滌其推考,似爲宜當云矣。左議政元斗杓以爲,乏人之歎,未有甚於今日,該曹每當開政之際,隨品擬望,缺足,衆所共知,老病之人,未免備擬,此缺常規不缺也。臣於前日,妄擬古人薦人之義,縷縷陳達於榻前者,爲此之慮也。今承大司憲問議大臣加減之敎,職秩相當之人,該曹旣盡備擬於前後之望矣,臣之缺亦無免於初見,堂上中如李慶徽,則缺陞遷之典,李惟泰,則山林重望,在先朝,此等人亦有不次超擢之擧,惟聖缺大臣之意如此,何以爲之?敢稟。傳曰,蕩滌其推考而加望,可也。
以金壽恒爲大司憲,李慶億爲大司諫,郭聖龜爲獻納,宋昌爲兵曹正郞,姜時儆爲禮曹佐郞,洪重普爲益興君,洪處大爲承旨,同副承旨金益炅,缺春秋減下,方有徵爲武兼,邊寯爲金甲島萬戶,徐必遠爲司直,金益廉·李齊衡爲副司直,以金始振爲副司直。
鄭榏啓曰,禁府郞廳,以委官意來言,省鞫事體甚重,禁府堂上,不可不備員,未出仕之員,令本院入啓,牌招察任云。知義禁府事朴長遠,明日待開門牌招肅拜,使之進參,何如?傳曰,允。
金益炅,以禮曹言啓曰,顯陵,大王陵上曲墻,穆陵,仁穆王后陵上曲墻頹落處,以今月十一日修改擇日矣,昨因雨作,改擇日修改事,旣已啓下,修改吉日,更令日官推擇,則今七月二十九日爲吉云。光陵,大王陵上曲墻,修改吉日,以今月十九日,長陵陵上曲墻修改吉日,以今月十七日推擇啓下,而曲墻之役,必須日氣快晴,土氣乾燥,然後可以堅固修築,必無日後更頹之患。近來連日雨下,快霽遲速,有難豫知,不可不次次退定,修改吉日,更爲推擇,則光陵陵上曲墻修改吉日,來八月初九日,長陵陵上曲墻修改吉日,來八月初二日爲吉云。以此日修改之意,原單子中付標以入,何如?傳曰,允。
司諫李程,正言蘇斗山啓曰,臣等以洪宇遠事,爭執已久,而聖明一向持難,不准所請,臣等竊恐日月之明,或不能洞燭其奸狀也。善道之陰凶樂禍,凡有缺者,莫不痛嫉,而護邪醜正之說,猶未缺宇遠之疏,缺造意遣辭,尤有傾陷之迹,謂天聰可缺謂公論可撓奪,敢爲此嘗試之計,聖明若不深惡缺媢嫉之輩,擧皆生心,詖淫之辭,接迹而起,缺不可勝言者矣,自古小人之謀害善類,缺烈,此非一二人之不幸,國家治亂,與缺焉,是以古之明王,凡於邪正消長之幾,必缺不早治之不嚴,依違姑息,務爲調停,則缺陰陽必無俱長之理,終至於彼缺國亦隨之,豈不凜然可懼者哉?缺難殿下旣知缺兇,而投之有北,缺道也,其罪豈止於罷職而已?臣等不得請則決不敢止,請前修撰洪宇遠,亟命削奪官爵,門外黜送。請諸宮家柴場·漁場折受等處,令該曹·各道,一一査出,竝卽革罷。措辭見上近來宦官驕橫之習,日漸滋蔓,識者之寒心久矣。頃日內侍敎官李商翼,敎誨生徒也,引古證今,兼有戒飭之言,宦官梁達源爲名者,聞其言,有所缺憤,竢商翼入來於內侍府歇所,達源,脫其衣冠,倨坐蔑視,顯示驕蹇凌轢之色。商翼缺學廳,對坐生徒,言及達源無禮之狀,則達源聞之,益肆悖缺其後商翼入來之時,突入當前,瞋目奮臂,至缺口不可道之說,肆然詬辱,無所不至,此誠曾所未有缺凡在瞻聆,莫不痛駭,如此之輩,若不繩缺日後之弊,有不可勝言者。請內官梁達源,缺答曰,不允。內官梁達源倨傲之罪,殊極驚駭,先罷後推,缺訓下之生徒,則便是相閧之事,至於拿問,予實未曉。
持平李端錫啓曰,請前修撰洪宇遠,削奪官爵,門外黜送,請內官崔大立,亟命先罷後推,請進賀副使完原君李曼,先罷後推。措辭俱見上答曰,亟停勿煩。
李殷相啓曰,咸鏡監司金徽,高原保人金義善,擊錚公事査覈啓本中誤字落字,至於九處,殊無致察之意,請推考。傳曰,允。
鄭榏啓曰,慶尙右兵使李壽昌,赴防出身成震揚,發送狀啓,渾紙油染,殊無敬謹之意,請推考。傳曰,允。
金益炅啓曰,梁達源,先罷後推事,命下矣。臺諫,方以拿問定罪論啓,先罷後推傳旨,不得捧之之意,敢啓。傳曰,知道。
大殿入診後,藥房問安。答曰,知道。
吏曹判書尹絳疏曰,伏以臣之老敗無用之狀,同朝之所共知,而今茲新命,實出於千萬夢寐之外,驚惶震越,不知所以爲計也。顧念天官之長,爲任最重,苟非其人,莫宜冒居,而臣過蒙誤恩,忝叨至再,雖於其時,不得避辭,而到今追思,慙愧積中。如使臣精神筋力,猶有自力之勢,亦不敢冒昧復進,重辱名器,而況缺杇,日以益甚,欲起而難於運動,缺尙可有奔走供仕之望乎?且於聖上缺試蔑效之人,復畀重任於病廢之後也,伏乞聖慈,俯察悶迫之悃,亟收成命,回授可堪之人,缺甚。答曰,省疏具悉。卿其安心勿辭,調理察職。
判尹朴長遠疏曰,伏以臣伏見前大司諫徐必遠,榻前缺啓請罷前掌令金益廉,而有遞缺頃日金缺處不能詳査及終不發緘於諸宰事也,臣於此,不勝瞿然之至。臣雖非同參慶席之人,身忝憲長,旣參覈處之坐,意見,不及於發緘覈處,殊欠於詳細,則至今同僚,不免被罪,其何敢諉以事在旣往,而獨爲晏然於心乎?況臣積傷暑濕,重患感冒之證,而適値此時,不敢言病,黽勉奔走,以致添劇,自數日以來,寒熱交戰,遍身作痛,唯思飮冷,專廢噉食,昏仆枕席,不能運動。非唯司訟重地,曠職可慮,至於三省推鞫,不日開坐,而所帶金吾,勢難察任,新兼摠管,出謝無期,臣之進退,十分狼狽,俯伏震懼,只竢罪譴。伏乞天地父母,察臣情勢之迫,憐臣疾痛之號,將臣本職及兼帶金吾摠管之任,爲先竝許鐫遞,以謝物議,以延病喘,千萬幸甚。答曰,省疏具悉。卿其安心,勿辭察職。
右副承旨金始振疏曰,伏以草芥微臣,絲毫蔑取,偏蒙異數,復叨銀臺,臣誠感激,糜粉無辭。而第臣所掌均田之政,今方作結排字,算准中草,文報酬應,日事開印,決非深嚴之地所可兼管,伏乞聖明,俯賜諒察,將臣本職,亟賜遞免,俾速完事,不勝幸甚。
巳時,上御熙政堂。藥房入診,入侍,都提調李景奭,提調金佐明,副提調南老星,注書趙聖輔,史官趙嘉錫·李世長,醫官鄭後啓,昌城都正佖,前佐郞朴由淵·尹後益·成後龍·權愉。李景奭曰,如此苦熱,親臨審理,慮有添傷之患,不勝憂悶矣,卽今氣候,若何?上曰,別無忝傷之患,而當坐處苦痛數日,必是久坐之致也。景奭曰,京外醫官及李元鎭·鄭維岳等皆來會,而日氣甚熱,煩鬱有妨,不得盡入醫官之外,只昌城都正佖·前佐郞朴由淵入侍矣。上曰,曾未入侍之人,結核處,先令診察,可也。景奭曰,成後龍,使之先爲入診左右結核處後。景奭曰,大顀上結核,亦令診察何缺大顀,亦診察可也。其次朴由淵,入診左右結核缺核處後,其次權愉,依兩人入診,以手按核處缺爲按摩可也。其次成後龍入診所以缺按摩之際,頗覺酸痛乎?上曰,痛矣。後啓缺啓尹後益,亦爲診察,後啓·後益等,進前診察,缺大顀上核處,寢睡時衾綿所摩,似有作痂之勢矣,後缺日似少矣。上曰,予意則比昨日差大矣。後益曰,缺而廣則差大矣,然非成濃之核矣。上曰,新爲入診缺陳所見,可也。佖曰,臣無實所見,極知惶恐,缺之類,䐉後核處,亦非大段矣,缺瘰癧則何也?佖曰,缺是痰核之類也。由淵曰,自上結核,雖是小陽經所發之腫,而非瘰癧馬刀之類也。上曰,然則何也?由淵曰,氣血鬱而結核矣。上曰,若是氣血鬱而成核者,則豈不成濃乎?由淵曰,瘡腫,自下而上,乃氣上之致也。以臣愚見,治之以瘰癧馬刀,未見其可也。槪煩鬱之氣,自下而上,以至于牙關,則上下牙關,縫合各異,故上升之氣,止于其處,而結核矣。上曰,若是因濕瘡而成核處,則脚部·腹部成瘡之時,何不結核耶?由淵曰,背·腹·脚部之於牙關經絡之疏密各異,其氣之壅鬱而結核之不同,亦理之當然者也。佖曰,胸部成瘡,其大幾何耶?上曰,僅如赤豆,膿潰之後,傅藥則瘡合,而未幾復發矣。佖曰,背部則何如?上出示左臂肩甲下瘡處,因下敎曰,胸背皆如此,其苦不可堪矣。金佐明曰,朴由淵,居在溫井近處,詳問溫水當否,則以爲凡人處冷處濕,因而生瘡者,則浴輒有效,而若因臟腑火盛而生瘡者,則別無其效云。今此入侍時,下問溫水沐浴之宜否,何如?由淵曰,溫井,臣等曾親浴,不知其有效與否。然槪觀因濕冷而生瘡者,則多有見效者,生於心火者,則未見其得效矣。後龍曰,臣纔從溫井上來,見其缺者問之,則多言其效。且自上結核之處,非瘰癧缺決矣。然只以濕熱成瘡者,則亦不如許之大,恐是少陽經火挾痰而然也。上曰,權愉所見,何如?愉曰,瘰癧缺之旣已盡達,不敢重複申白,而其爲痰核則明矣,缺然矣,而乃心火挾痰之致也。愉曰,旣是痰核缺氣火而結聚者耶。治之之法,火結者則散缺者則行其氣而散之,證名若定,則治之也,缺不足爲慮矣。後啓曰,大顀上結核缺可以收效矣。佖曰,黃瓜仁,臣不知缺傅,似可矣。上曰,次次進達所見,可也。由淵曰,臣則缺者爲勝矣。後龍曰,太乙膏似好,而臣於治腫之方,未能詳知,有難斷定矣。愉曰,旣有酸痛之候,而別無凝聚之氣,缺傅,宜當矣。後龍曰,似當急用消腫之劑矣,景奭曰,前日缺宜進之藥,入診後改定之意,旣已仰稟矣,臣等在外,與昌城都正泌·朴由淵及柳後聖以下諸醫,亦已商議,而旣已入侍,更爲商議,何如?佖曰,入診後所見,無異於在外所聞,乃是熱鬱之致,議藥亦與前無異矣。上曰,當用何藥耶?景奭曰,昌城所命,乃蠟礬丸也。上曰,朴由淵所見,何如?由淵曰,臣之所見,亦無異於前,而藥則似當用加味淸肝湯,合人蔘敗毒散矣。上曰,欲使內消耶,欲專治核耶?由淵曰,欲以消散其凝聚之氣也。後龍曰,臣則欲用淸肝解鬱湯,此乃潟其鬱火之劇也。上曰,權愉所見,如何?愉曰,臣所命,乃今方進御益氣養榮湯也。臣聞近日則前者兩脚顫掉之氣已差,而水刺之進,無異常時云,此非其效耶?臣意則以爲無愈於此藥矣。上曰,黃瓜仁,繫於核處,須曳自解,不能耐久,且湯藥之進御,苦口難近,誠可悶矣。而夏枯草丸,進御之後,稍似有效,徑先停止,可惜矣。景奭曰,然則夏枯草丸·勝毒餠進御之間,更勿議藥,蠟礬丸,亦於兩藥盡進之後,劑入,何如?上曰,蠟礬丸,所入材料幾許,而何以劑之耶?後啓曰,所入只是煉密·白礬·黃蠟,融化,而作丸矣。景奭曰,益氣養榮湯四五貼,姑先劑入,何如?上曰,依爲之。佐明曰,自上有核患之後,缺已久而缺效,伏不勝煎悶之至。湯藥雖甚苦口,勉强進御,以爲趁卽消解之地,何如?上曰,曾前雖甚苦口之藥,日再進御之缺近日則不能近口,必是脾胃受傷之致也。缺進藥之時,例自藥房煎進矣。近日則缺知始於何時也?子之於父,臣之於君,皆當先缺自內煎進,而藥房全然不知,誠爲未安矣。缺來近當釀酒以進矣,李元鎭則以爲凡釀酒,亦缺先以粘米釀酒,蒭淸之後,細切玄蔘,沈於酒中,取其缺似不無其效矣。上曰,大顀上結核處,先傅何藥則可也?後龍曰,大黃膏,先傅,何如?上曰,大黃膏,固當貼傅,而牛膽南星,亦當缺入矣。上曰,此兩藥缺而黃瓜仁,待秋缺曰,若是痰核,則牛膽南星,尤好矣。上謂缺曰,頃因右副承旨金弘振所啓,司謁,使之推考矣。藥物出納之事,藥房掌務官傳言,例也,司謁之被推,似非其罪矣。老星曰,上敎如此,司謁推考,當爲還收矣。燼餘
上在昌德宮。停常參·經筵。
自昧爽至卯時,有霧氣。未時,太白見於巳地。夜五更。缺
下直,大丘府使韓壽遠,
南老星啓曰,小臣缺坐起進去,下直。傳曰,知道。
鄭萬和啓曰,小臣三省推鞫進去,下直。傳曰,知道。
鄭榏啓曰,卽見咸鏡監司金徽各邑鄕校缺數開錄事啓本,則先賢潞國公姓字,誤書他字,難免不察之失,請推考。傳曰,允。
鄭萬和,以都摠府言啓曰,缺曹坐起進去晝仕,請出〈標信〉。傳曰,知道。
南老星啓曰,廳中不齊,未有缺老星,方進觀象監取才坐起,左副承旨鄭萬和,今以三省推鞫進去,廳中只有右副承旨鄭榏·同副承旨金益炅,而新除授左承旨洪處大未肅拜,右承旨李殷相,以家間紅疫,不敢仕進,缺以此陳疏乞遞,此疾雖與痰患有間,元疏似不缺亦與他司有異,不可引日等待,合有變通之道,敢此仰稟。且左承旨洪處大,卽爲牌招肅拜,使之察任,何如?傳曰,知道。家有紅疫,而非子女則出避數日後,行公事定奪矣,今何更有變通之言乎?
金益炅,以承文院官員,以都提調意啓曰,前因憲府啓辭,新來分館,不可一向遷就,權知副正字,時在罷散者二員,啓請付軍職,使之圈點,而權知副正字金興,稱病不參,未及擧行之間,丁道謙·金興,又以今日殿講時不進,方在應罷之中,卽今見存之員,只有三人,更爲等待諸官之會,則分館無期,自前備三員,則亦有圈點之例,仍令速爲圈點,何如?傳曰,允。
三省推鞫廳啓曰,罪人檢忠·劉立·私婢每介,其上典李庭老還歸之時,隨往中路,以杖與刃,打傷殺害情迹,旣已承服,結案取招,照律施行,而女人甘春·金戒回·閔愁·豆只等,皆非庭老奴婢,則非三省所鞫之罪,依法文移送刑曹處置,何如?傳曰,依啓。甘春,旣其婢每業之母,則似不當免弑主之罪,無乃其夫爲奴耶?察啓。三省廳啓曰,以檢忠之弑主事狀,承服照律施行,缺移送刑曹事,啓,傳曰,依啓。甘春,旣其婢每業之母,則似不當免弑主之罪,無乃其夫爲奴耶?察啓事,命下矣。每業之母甘春,卽李庭老奴子五男之良妻也,甘春旣是奴良妻,則似當免弑主之罪,故前啓辭中,以移送刑曹爲請矣,敢啓。傳曰,知道。
持平李端錫啓曰,請前修撰洪宇遠,削奪官爵,門外黜送,請內官崔大立,亟命先罷後推,缺請進賀副使完原君李曼,先罷後推,請還收權大時拿鞫之命。竝見上答曰,不允。大時事,已諭于諫院矣。
司諫李程,正言蘇斗山啓曰,請前修撰洪宇遠,削奪官爵,門外黜送,請諸宮家柴場·漁場折受等處,令該曹·各道一一査出,竝爲革罷,請宦官梁達源,拿問定罪,請還收權大時拿鞫之命。竝見上新除授獻納郭聖龜,時在全南道康津地,斯速乘馹上來事,下諭。答曰,不允。觀此大時還收之啓,予甚歎惜也。噫,兩臣豈有如今日士夫之務爲彼此,而不思國家者然哉?罪大時彼此之說,而爾等請以還收,兩臣無彼此朋黨之事,而今大時,以此言及疏端,是尊之耶,賤之耶?爾等不知,而反謂之尊賢,事甚無據矣。下諭事,依啓。
右議政鄭維城疏曰,伏以臣奉使無狀,致令奸細犯禁生事,貽害國家,不能檢飭之責,臣固當之。頃日引咎狀啓,備盡自列,請治臣罪者,出於惶恐自處之計,而豈料曲加恩貸,不惟不罪,反下溫諭,惶感悶蹙,益復罔措。況今臺評重發,雖不竝擧臣名,一擧兩劾,意在其中,且念臣罪,旣關上國,而廟堂不先科罪,惟待彼中處置,雖據前例,而有欠自我重處之道。今此臺閣之必欲重其事,請先論罪,意非偶然,深得論事之體,公議至嚴,從可知矣。臣旣以同罪被劾之人,何敢獨免,名登白簡,自以爲幸而晏然帶職,復命闕下,有若無事竣還者然哉?臣生事渡江以後,固當兼程疾馳,待罪輦下,而七十老病之臣,萬里行役,四朔馳驅之餘,呻痛作行,氣息綿綴,僅得扶曳,今始入來,負罪之中,未免淹滯中路,臣罪到此益甚。屛伏城外,恭俟譴罰,伏乞聖慈,諒臣情勢,亟許鐫削職名,以謝公議,以重其事,幸甚。答曰,省疏具悉卿懇。今日之事,元非干於卿,而至於竣事之後,待罪城外,以損體貌,使予不安心乎?安心勿辭,亦勿待罪,從速入來,以副至望。仍傳曰,遣史官傳諭。燼餘
上在昌德宮。停常參·經筵。
自昧爽至卯時,有霧氣。未時,太白見於巳地。夜五更,有霧氣。
下直,永興府使□·靑松府使金善英,禮安縣監韓聖輔,木浦萬戶方日□。
藥房啓曰,晝烘夕風,氣候不齊,伏未審聖體若何,核患諸症,及大顀穴上傅藥之處,加減何如,再昨劑入益氣養榮湯,連進乎?今日入診察候似當,臣等無任憂慮,敢來問安,竝此仰稟。答曰,知道。証候已言于醫官矣。再啓曰,卽聞醫官等所傳之言,大顀穴上患處,視前稍大而氣溫,且於午後,有頭疼寒熱之候,以此言之,似乎或膿,而鄭後啓·尹後益·崔有泰·梁濟臣四人,所見不同。有泰·濟臣,以爲不必膿,親爲入侍診察,而其見各異,問諸在外鍼醫,則多言其似是濃候,而亦無的見,正當亭午之熱,姑觀午後之候,如白光炫之熟諳腫勢者,與他鍼醫等,入診後更加商議,或隔蒜灸,或傅藥宜當,先以金銀花茶,調進牛黃,在所不已云。牛黃作貼,與金銀花,而先入,何如?答曰,知道。
三啓曰,卽者鄭後啓·尹後益·崔有泰·梁濟臣·白光炫,診察後傳說之言,皆以爲患處,氣頗加溫,午後頭疼之候,乍發旋歇,勢似或濃,稍待夕凉,隔蒜灸可也,而只以艾煙薰苦,壯數且多爲慮。崔有泰及金尙誠諸鍼醫等,則以促膿膏,可膿則促而小,如不至濃,則不能消散,此甚便當云。雖以隔灸爲可者,亦言促濃之宜試,促濃膏,爲先劑入,何如?答曰,促濃膏,似不可施之矣。
鄭榏,以義禁府言啓曰,試主罪人檢忠·劉立·每介等旣以承服正刑,破家瀦澤,所居官降其邑號,罷其守令,子息爲奴等事,令各該司依律文施行之意,捧承傳施行,何如?傳曰,允。
鄭榏,以義禁府言啓曰,楊口弑夫罪人玉只·崔二男,旣已拿來,事係綱常,依法例三省推鞫之意,敢啓。傳曰,知道。
鄭榏啓曰,三省推鞫事,命下矣。委官,何大臣進去乎?敢稟。傳曰,領相進去。
鄭榏啓曰,弑夫罪人玉只等,三省推鞫事,命下矣。兩司進參事,明日待開門,城上所牌招言送,何如?傳曰,允。
司諫李程,正言蘇斗山啓曰,臣等以權大時事,伏承聖批,極其嚴峻,臣等相顧悚然,不知所以自處也。臣等素昧大時之爲人,亦未知疏辭之如何,而略聞疏中彼此之說,則此不過愚妄無形,不足深責者也。然要其本意,缺賢爲疏辭中,雖有猥雜可駭之言,斥之則可也,而罪缺可也。兩賢臣,無彼此朋黨之事,誠如聖敎,而大時缺此之說,無乃自道其形迹,而不缺其言缺誣賢之章,迭奏於天陛,則聖明固宜缺好惡而獨於大時之疏,抉摘狂妄之語,繩以重律,缺未詳其疏辭,皆曰,某也以尊賢得罪云爾,則不但有歉於大聖人包容之量,亦非所以示一世崇儒重道之意也。臣等不敢區區救解於幺麼一大時,竊爲朝廷大體惜之,鞫治疏儒,國朝數百年來未有之事。臣等待罪言地,目見君父之過擧,不忍含默,請還收,言不見信,致勤嚴旨,自速缺之罪,決不敢抗顔仍冒,請命罷斥臣等之職。答曰,勿辭。
鄭榏啓曰,司諫李程,正言蘇斗山,竝啓煩瀆,退待物論矣。傳曰,知道。
持平李端錫啓曰,殿下之罪大時者,以其有彼此之說也。而彼此之說,臣亦知其可駭可愕,臣之論執,豈爲幺麼一大時地哉?尊賢之疏,漫及彼此之說,是欲其尊賢而自不覺其言之無倫,宜殿下之所深惡也。然其彼一款,不過自道之語,其愚妄猥雜,固不足責,而亦不可罪也。旣有儒名,因疏鞫治,則實是數百年來所未有之事,此臣之所以不敢含默,有所論列,而反承嚴批,區區憂愛之誠,竟爲無據之歸。昨日批下之後,卽當引避,而日勢已昏,未及自列,今始來避,臣罪至此尤大,決不可仍冒。請命遞斥臣職。答曰,勿辭。
鄭榏啓曰,持平李端錫,再啓煩瀆,退待物論矣。傳曰,知道。
持平張善瀓啓曰,請前修撰洪宇遠,削奪官爵,門外黜送,請內官崔大立,亟命先罷後推,請趙徵奎拿問定罪,請進賀副使完原君李曼,先罷後推,請還收權大時拿鞫之命,竝見上司諫李程,正言蘇斗山,持平李端錫,竝引嫌而退,疏儒下理,事絶前聞,貽累君德,所損非細,還收之論,斷不可已。其言愚妄,不足深責,而過當之敎,實出情外,不可以此輕遞言官,請司諫李程·正言蘇斗山·持平李端錫,竝命出仕。答曰,不允。出仕事,依啓。
藥房口傳啓曰,促濃膏,不可施之事,下敎矣。隔蒜灸,卽定時刻爲之之意,敢啓。傳曰,知道。
大殿受灸後,藥房問安。答曰,知道。政院·玉堂問安。答曰,知道。二品以上單子問安。答曰,知道。
鄭榏啓曰,臺諫出仕事,命下矣。闕門已閉,明朝命招之意,敢啓。傳曰,知道。
大司諫李慶億疏曰,伏以臣本庸駑,百無一能,歷試旣多,報效蔑如,加以禍罰之餘,精神耗喪,筋力漸頓,特缺無用之人,不料聖明,誤加奬寵,數旬之內,四被遷缺恩隆缺臣誠感激涕泣,無地容措。自顧分義,固當奔走就列,以效涓埃之不暇,而第臣頃在直廬,腫患猝重,幸蒙恩遞,調治有日,而症情頗重,有加無減,雜試鍼藥,略無所效,數日以來,毒氣甚盛,遍臂浮脹,委臥床席,不能起動,旬月之間,萬無差愈之望,言責之任,尤不可少曠,伏乞聖慈,曲垂矜憐,亟許遞免,以便公私。缺權大時拿鞫嚴治之命,不勝惶悚震惕,缺忝在政院也,大時,以其疏來呈,臣意以爲,聖廟從祀,缺家重典,斯文大事,非一箇儒生所可獨請,故議于同僚,缺退之翼日,大時又來再呈,臣旋念大時,以儒爲名,欲陳所懷,則一向斥退,亦似未安。且聞從前如許儒疏,例不以獨呈缺見却云,故率爾捧入矣。今者大時,以疏辭之猥雜,至被劾治,則見其猥雜而捧入者,亦安得無罪乎?臣實愧懼,不敢自默,冒死陳列,伏乞聖明,先治臣罪,以爲出納不謹者之戒。臣仍竊伏念,大時之疏,誠猥雜矣。大時之爲人,亦不知其如何,而槪以事理言之,其疏則儒疏也,其事則尊賢也,卞誣也,設有語言謬誤之處,何可快摘爲罪,以損朝廷寬大之體哉?況其所稱彼此云者,尋其語脈,則自謂證其言之公而已,夫豈出於蔑法侮上而然哉?若謂之荒亂而斥之,則可也,至於鞫治,果何名也?自有色目以來,大小章疏,往往以彼此爲言者何限,而俱無議非之擧,今者大時,獨被重律,則遠近聽聞,不知大時之無狀,皆將曰,大時,因尊賢卞誣,而得此罪也。又將曰,殿下激惱於請祀之紛紜,而乃有鞫治疏儒之擧也,此臣之所大懼也。伏想聖心,未必不曰,大時,旣有縱恣之惡習,予雖罪之,何與於尊賢,何害於卞誣也,此有不然者。臣伏見殿下,近於從祀卞誣之疏,一不省納,至或久不批下,群情固已不勝其抑鬱,而大時鞫治之命,適出此際,聖意所在,人誰得知,雖家置一喙,將無以解四方之惑矣。方今陰陽互爭,是非交戰,靡有底定之期,殿下政宜抑私扶正,明示好惡,以淑人心,以正士趨,而今乃忿疾於幺麼一大時,不覺其大段失着,反使陰邪增氣,士林喪氣,臣竊惜之。矧當遇災警懼之日,一邊下敎求言,一邊鞫治儒疏,尤足以致人心之驚惑,而傷國家之事體,聖明何不念及於此乎?臣愚竊以爲殿下此事,實卽阼以來,所未有之過擧也。臣雖疲劣,豈肯爲大時救解,而區區憂愛之誠,缺累聖德,敢於自列之章,不避煩缺殿下深留睿念,亟收威怒,以副群情,不勝萬幸。答曰,省疏具悉。爾其勿辭察職。
吏曹參議李廷夔疏曰,缺見前大司憲洪重普引避,以銓曹知其應遞,違例備望之言,臣不勝悚然之至。開政之日,憲府·刑曹,錄其時推人員,呈于本曹,以爲考閱之地者,乃是流來舊規也。伊日時推中,無洪重普之名,故循例擬望,而加望之命,至於再三,不得已以時推外他無可合之意,微稟以入矣。若知其應遞,而必欲備擬,則時推中可合者,不無其人,何獨以洪重普備擬,有若無推勘者然哉?此必洪重普,不知該曹之不爲書送,而有此言也,知其應遞而備擬云者,豈非情外之言乎?該曹該吏,方移文治罪,而臣之不察之失,亦所難免,伏乞聖慈,亟遞臣職,仍治臣罪,不勝幸甚。答曰,省疏具悉。爾其勿辭,從速察職。
吏曹判書尹絳疏曰,伏以臣敢將老敗無用之狀,仰瀆宸嚴,冀蒙恩遞,而聖明猶有所未盡下燭,至諭以調理察職,臣誠惶感,無地自容。臣之冒死陳懇,非出於虛辭飾讓,以爲循常備禮之意,實是萬萬不獲已之擧也。顧臣筋力精神,決無供仕之勢,行步甚跟,而難望於奔走,前忘後失,而無計於虛事,雖閑漫職務,尙難承當,天官之長,是何等重任,而乃敢冒昧復進,有若可堪者然哉?且自近日以來,重傷於暑濕,宿病因之而漸痼,委頓床席,全廢飮啖,所患之症,旣無時月易瘳之望,所忝之職,又非微臣養病之所,虛帶引日,罪戾增深,伏乞聖慈,俯察臣悶蹙之情,亟命遞改臣職名,以便公私,千萬幸甚。答曰,省疏具悉。卿其安心,勿辭察職。
右議政鄭維城疏曰,伏以臣昨到門外,不敢入城,陳章自列,祈遞職名,出於缺之萬分迫,而未蒙兪音,反下溫批,丁寧懇惻,不啻若耳提面命,奉讀再三,惶懼感泣,罔知所以自處也。臣奉使出疆,遠離楓宸,今過缺朔,區區戀闕之情,耿耿不已,況今玉候違豫之缺卽造大庭,奔走祗肅,瞻望淸光,一日缺敢唐突,直入脩門者,實由於事勢之萬萬缺名,旣關大國,日後査問之擧,在所必至,決不可仍帶缺但臣固自知擧朝公議之所自然也。況今臺彈方張,同罪缺劾之臣,若以獨免擧名爲幸,而直詣闕下,晏然復命,有同無故竣還者然,則聽聞所及,必致重激彼怒,抑亦大傷國體,臣之疾聲籲呼,至再不知止者,非爲臣私計,亦恐更爲貽害於國家也。伏乞聖慈,諒此懇迫情勢,臣之職名,特許鐫改,治臣罪戾,以謝公議,以安微分,不勝幸甚。無任惶恐戰灼之至。答曰,省疏具悉卿懇。以示予意於前疏之批,卿其安心勿辭,宜遵前旨,趁卽入來,以副渴望。仍傳曰,遣史官傳諭。
副提學李慶徽疏曰,伏以臣譾劣無狀,猥忝邇列,願效愚忠,少答鴻私,區區犬馬之誠,竊不自勝。昨以本館一會,來詣闕下,適聞有諸臣引見之命,思欲一望淸光,兼伸微悃,敢請入對,而見事遲鈍,初不料廟謨之方張,辭語拙訥,又不能敷奏之明暢,固知其言不足以少槪於聖心,而伏見聖上辭氣之間,顯示厭薄之色,臣誠惶愧,無地自容。臣之所欲仰達者,不止此一事,而隕越之中,未及更謁,旋因大臣卽請罷黜,臣亦泯默而退。其奏事顚率之罪,臣固自知,然臣之所以必欲惓惓於此者,蓋亦有說,夫邪正之別,是非之分,國家之治亂興亡,所由判者也。頃者金鋼之疏,實是斯文大變,士林至痛,而邪正互爭,是非不明,則卞誣之擧,烏可已也?伏見前後聖批,殊欠卞別之敎,至於館學之疏,斥以瀆擾,師儒之疏,久不批下,安有公議不伸,邪說肆行,而能國其國者乎?在今導達群情,開悟聖聰,是臣職分之所當先者,故不計其迂闊愚妄,而敢陳一二。及奉聖敎,有曰,自先朝不許從祀者,非以兩賢臣道德,爲不足也。又敎曰,予何嘗以金鋼之言爲是乎?且與之卞誣者,亦甚疲勞,聖敎及此,實斯文之缺也。若使群下,早知聖鑑之如此,則豈有今日之紛紜,缺所以紛紜者,正恐日月之明,或眩於缺毁之言耳,臣之衝口率發,豈有他哉?只欲缺天威咫尺,自致狼狽,環顧初心,撫然若失,此莫非臣誠意缺不能感激之致,臣之罪戾,固已大矣。雖然臣旣不能進盡缺言,退不畢其所懷,抱悶而止,則亦非古人事君之忠也。目今天災時變,疊見層出,人心國勢,無一可恃,而近日之旱,最所切迫,人類將盡,國亦隨顚,其朝夕岌岌之狀,愚智之所共知也。當此之時,固知殿下憂勞恐懼之誠,無所不至,然而畏天恤民之意,未見有感孚于上下,賢士日遠,讜言不聞,大小臣工,悠泛偸惰,置國事於無可奈何之地,嗚呼,豈不危哉?近者玉候違豫,久在靜攝之中,雖不能頻接群臣,講求治道,亦宜摠覽權綱,益奮振作之志,容受臺啓,以廣忠諫之路,毋以病憂自沮,毋以因循自安,責勵大臣,警飭百僚,痛革委靡之習,各存惕厲之心,凡可以應天消災之道,革弊救民之政,博盡群言,俱收長策,有同救焚而拯溺,則庶有一分圖回之勢,何可苦是泄泄,坐而待亡乎?恭惟我先大王,每於臨朝開講之時,慨然下敎,責勉群臣曰,廷臣縱不愛國,獨不愛其身耶?一朝爲亡國大夫,則奈其身何哉?天語在耳,尙如昨日,臣請敢以先王此敎,爲殿下流涕而誦之,伏願殿下,以其慨然之心,克體于身,以其責勉之敎,復勵今日之臣僚也。此臣之所欲仰達,而未及者也,退伏屢日,恭竢威命,耿耿之懷,終不自已,敢此畢露肝膈,仰瀆宸嚴,伏乞聖明,亟鐫臣職,以治臣罪,勿以臣庸駑之故,遽忽禮下之道,勿以臣妄言之故,或替尊賢之誠,則臣雖萬死無恨。答曰,省疏具悉。疏端陳戒之意,予深嘉之,而厭聞之說,予實未曉也。爾其勿辭,從速察職。
平安道進士李昌震等疏曰,伏以臣等,聞國是定,而士知趨向,公議立,而異言不興,若或國是未定,公議不立,則士趨何以歸正,異言何以不興?臣等伏念之,先正臣李珥·成渾,道德之實,被誣之狀,缺詳盡於多士前後之疏章,不必更贅,缺而兩賢臣旣復之後,文集之行於世,久缺善行,至今照人耳目,赫赫若前日事,其在缺國之冠缺儒服者,孰不口誦而心懷之,仰之如喬嶽缺遠近儒生,不謀而同曰,兩賢俱承五賢嫡統之傳,闡發先儒未發之端,是可以廟食兩廡之下,同聲合辭,贏糧褁足,不遠千里而來,陳疏單者,至于今數十餘年之久,而不缺則公議之所發,若此其章章矣,天聰益邈,兪音少閟,臣等不敢知聖心所在也。其無乃一種異說,間其間而然耶?若然則臣等之惑滋甚。夫子,大聖也,而毁於叔孫,朱子,大賢也,而目以僞學,橫逆之來,雖大聖賢,猶不得免焉,則兩賢臣受誣,亦類是矣。夫異論之侮賢,實是古今通患,而至於後世之公議,自有所不可掩者,則異論之徒,雖欲自絶,其在兩賢臣,庸何傷乎?此所謂尺霧障天,何害於大?寸雲蔽日,不損於明者也。殿下有何所嫌,而不從多士之望乎?若又以先朝不許之故,而持難之如此,則尤是大不然。夫以孔·孟·程·朱之聖,追崇之典,歷累代累世,而後乃定,而亦未聞當時之君,以先代先朝之不行爲嫌也。且先朝待兩賢至矣,或贈以峻秩與美謚,或賜額書院而致祭,則先朝非不知兩賢之可爲從祀,而未卽允許者,以爲莫重之擧,不可以率爾,且欲觀多士之誠否,有待乎臨御之末,而不幸玉扆賓天,以致欠典,此乃先朝欲行而未及擧之耳,實非先朝之所不許也。而況我孝宗大王,恢廓大度,超越千古,必以此崇儒重道之盛擧,不行當時,而使之遺殿下,以缺一國臣民拭目之大機會也。伏願殿下,仰念先朝未缺之擧,遹追先朝深意之託,特擧縟儀之禮,得行崇報之典,則豈特今日之盛事,抑亦有光於先朝矣。嗚呼,尊賢儒先,國之根柢,而關世道之升降,與天地而同流,則氣數缺遲速,不無愼重,此形勢之必然,而物理之所當然。缺外協心,瀝血封章,此可謂天時人事會缺時者也,缺殿下之所當敬畏者,只在天與人而已,則缺可緩而天人合應之機,其可忽諸。且凡物之缺激以召妖,今者儒先受侮,正議不張,一國缺不特凡物之比,則咎德之作,災異之出,未必不由缺先旣遠聖學榛蕪,年少浮妄之徒,章句於尋摘,名利於煎熬,缺於是非之間,擧失秉彝之天,以朋黨排擊爲己任,以侮慢先賢爲能事,此何等士習耶?其在鄕黨,稍有齒德者,人必敬之,而不敢褻慢,況示兩賢道學,可爲百世儒先者乎?彼異論之輩,亦豈無欽慕兩賢之心,而實染奸黨之指嗾,甘歸剝陽之陰,缺其何不審之甚哉?當今國綱解弛,不足憂也,災沴疊見,不足憂也,連歲凶歉,亦不足憂也,殿下之大可憂者,唯在於士習之偸薄。是由殿下右文衛道之誠,時或間斷,而奮勵振作之方,或不加勉故也。彼金鋼怪鬼之等,倡率吠聲之徒,搆陷先賢,不遺餘力,是可謂士習之美乎?卽此可知士習之薄惡,殿下何不覺悟於此也?殿下如欲使士習克正,國是歸一,亟命禮官,崇奉二臣,沮却異言之聒,培植道脈之原,則士習自正,國是自定,而八方依歸之士,咸仰太陽之照矣。臣等至誠慕賢之心,實出於中者,其亦有說,逖矣西土,在於千里,臣等之絶不與彼此之論久矣。雖然至公無私之天,其降衷於人者,必均也,秉彝之良,不獨貧於臣等,故好是懿德之心,油然而興,不能自欺其衷曲,百舍重繭,來陳尺疏,伏願殿下,卽擧崇報之禮,使兩賢繼陞五賢從祀之列,則國是大定,公議自立,而吾道幸甚,國家幸甚。臣等無任激切祈懇之至,謹昧死以聞。答曰,不允。
大司成閔鼎重疏曰,伏以臣以庸陋,復叨國子之任,其不敢承當,與初無異,露章陳懇缺際,伏聞玉體未寧,屢以私義,瀆擾於靜攝之中,實所不敢,而默默退伏,閱月曠官,亦所不安,不得不冒昧出肅。臣雖不似,旣在缺職,則又安可不思其責,缺儒爲名,聖朝右文,方作士是急,夫作士缺趣向而闢邪說,趣向不定,則士皆迷方眩缺皆惑聽,終至亂正,苟如是也,則今日朝廷之缺行者,亦無急於此缺者而已矣。臣伏見嶺南缺私黨,肆然投疏,醜辱先賢,無所不至,此誠缺不早卞以缺多士之趣向,則其弊缺不止於迷方亂缺惟聖上,於斯二賢,臣旣不與之同時,則亦何以數缺末年,此尤臣之必欲歷陳於天聽者也。缺蒙學謏聞,缺形容兩賢道德之盛,請略卞鋼等醜正無倫之說,缺復以先正諸臣已正之論,質之,臣聞我東方道學之傳,至李滉始備,而繼滉而作者,莫盛於李珥·成渾,故後之爲士者,苟有志於斯學,則莫不以珥·渾爲宗,愈久而愈尊仰之,蓋其遺風餘敎,有以感服人之心志,而考其文章言行,亦可知其爲不世出之名儒,此從祀之請,所以發也。時運不幸,人心不淑,一種奸人,仇嫉二賢,公肆搆誣,而其流終至於立黨,賊臣鄭仁弘等,攻渾尤慘,不但渾也,攻滉亦酷,此攻擊之論,所自出也。嗚呼,文廟從享,實是斯文莫大之典,則我朝諸賢,繼李滉而同登者,舍李珥·成渾而其誰也?中外多士,同聲而請者,實出於一國公共之論而然,斯禮至重,殿下之不欲輕易聽許者,亦出於難愼之至意,初未嘗不足於二賢而然也,則臣亦不敢以殿下之久不允從,謂之太過也。至於毁賢誣賢者,則在士爲莫大之惡,在法爲難恕之罪,今鋼等,乃敢毁誣先賢,略無顧忌,而何殿下不爲之嚴治峻斥,使無倫無識,怪悖邪妄之輩,有所懲戢耶?臣於此,誠不能無惑焉。噫,今去二賢,幾至百年,公論已定,凡平日所力攻者,無非一時之奸賊,所尊尙者,無非擧世之忠賢,則此亦可以定後來之是非。鋼等,敢懷仇賢之心,欲缺醜正之計,而缺於無辭,求說不得,乃復祖述缺與珥·渾,固所欲攻也,自謂尊滉而獨不念此,缺其心所在,不難知也。其言缺李珥從事禪門,缺珥從事禪門,不但珥缺一世皆知之,後學皆缺之言,而後知之乎?珥之從禪,自少至老,缺言之,吾道之士,孰不斥之,惟珥之從禪未及,則缺適足以有光於見道之明,果何少異於明缺乎?李滉之答李珥書,亦曰,足下行年,甫缺不可謂失學缺豈不以所學有缺悟前非而思缺又知從事於窮理居敬缺而不迷其方矣。又曰,惟程伯淳缺菴諸先生,其始若不能無少出入,而旋覺其非,又曰缺釋氏書,而頗中其毒,心惜之久矣。日者之來見我也,不諱其實而能言其非,今見兩書之旨,又如此,吾知足下之缺適道也。今以此書見之,珥之從禪,果爲難洗之累,則李滉,何以奬勉如斯,而又擧程·張·朱諸先生已行之事,以勗珥也哉?其書,在滉文集中,安可誣也。集中,珥,以書質難於滉者,凡三十餘牘,而或有合者,或有不合者,或有稱贊者,或有勉戒者,自是師友間切嗟之義。金鋼等,不拈出其一條勉戒之語,謂之說盡李珥病根,有若李滉,以此當斷李珥平生之學者然,此其意急於誣珥,而竝與滉而誣之也,豈不僣哉,豈不痛哉?若如鋼言,則朱子書中,亦多摭出張栻·呂祖謙之病處,而嚴加戒責,張栻·呂祖謙之責朱子,亦不少缺果可以此,病張·呂而疑朱子乎?鋼輩,心在攻賢,而無識悖缺不成說話,他盡類此,亦不足卞也,至於家釁二字,雖以當時宋應漑之陰邪,鄭仁弘之凶賊,搆虛揑誣,無所不有,而猶不敢以此爲誣。今鋼等,創做應漑·仁弘之所不能做者,務欲突出於應漑·仁弘之上,推其心術,亦何所不至也。先王造言之刑,正爲此輩而設也,今殿下缺不以法罪之,臣恐譸張之輩,肆意撓舌,凡所不悅,輒加誣衊,而莫之懲懼也。其所謂成渾,不奔國亂云者,出於李弘老之造讒,成於鄭仁弘之搆誣,而鋼等襲用其餘論,誠不欲掛諸缺亦有不缺不卞缺夫成渾,處士也,平日進退,一以古人缺懲乃起,禮遇非常。然其義所不安,則亦不缺後,五入城門,而立朝未滿數月,以渾素缺兩母后之喪,渾與李珥,俱居田里,珥缺及當寇亂,方遭黨禍,身在待命之中,缺昔楊時·尹焞在建炎板蕩之後,君父播遷,缺召自至,胡安國則再有召命,而不惟缺引疾,江萬里則身爲大臣,與賈師道,亦合缺義於其鄕,君子出處,固不敢妄論,缺有其道缺至於大駕西行之日,未及缺出於事勢之使然,而此弘老·仁弘等讒搆之本也,其詳具缺姑不盡擧。嗚呼,二賢道學深淺,非鋼等之腹,所可窺測,而至欲擬缺高下,尤豈非可駭之甚者乎?蓋二賢道德之盛,實爲後學之所景慕,而宗師者,則秉彝好德之良心,人皆有之,豈獨嶺南一道,無好人哉?脅勒一道,遏抑其向善之心,其風習已極可惡,而又爲之游辭,欲以疑惑上心,其情尤極巧慘矣。臣嘗推原從祀之請所由起,則初非一二儒生之輕易發言,實惟先輩長者之定論,故崇禎乙亥,館學儒生宋時瑩等,始上五疏,請以二賢從祀文廟,則蔡振後,亦率數十人,上疏醜誣,其言大抵類鋼,而前後卞明之疏,缺於當時先輩張維·趙翼等之所草定也。其略曰,文成公臣李珥,天姿極高,穎悟絶世,其在童年,已有求道之志,汎濫百家,出入異敎,旣而翻然反求,一變至道,知行兼進,足目俱到,其於道體精微,固已洞徹無疑,而規模宏遠,體用完備,恒以致君降民,繼往開來,爲己任,寧學聖人而未至,不肯自安於小成,蓋深有得於程·朱眞路脈者也。其見於著述者,擊蒙要訣,極切於日用功程,而聖學輯要,備盡帝王學問之要,東湖問答,可見明體適用之實,缺未定之論,其書具在,可考而知也。立朝以來,多退少進,缺被宣廟殊眷,當癸未之變,及受本兵缺動合機宜,宣廟倚注彌重,缺顯斥,必欲置之不測,幸被聖鑑,缺無祿,未克畢展所學,有志之士,缺成渾,敦厚莊重,篤學力行,語默缺準則操守之嚴,不愧屋漏,孝悌之行,缺表衰如一。故李珥,每稱缺臣李珥,定交,講磨切磋,志同道合,珥則缺屛處丘壑,雖迫於恩命,時詣闕,然其雅志,長在山野,及癸未年間,李珥缺搆渾缺在洛下,上章伸卞,遂爲一邊人所仇嫉,初中李弘老之巧譖,卒被鄭仁弘之醜語,使先王好賢之誠,不得保全終始。又曰,李珥之賢,雖以振後輩缺可指之疵,只擧其少時從事禪門之事,爲其瑕玷,流俗庸下之見,或有爲此論者,臣等請卞之。禪家法,雖曰異端,然其論心說性,實有精妙動人處,故自昔眞儒,求道之初,多流入於其中,張橫渠·程明道,其著者也。至於朱子,則最甚焉,年十五六,卽有志於道,未得其方,求之釋氏,至以高僧道謙爲師,沈溺不返者,幾十年,及年二十四,始得延平李先生而師事之,然後大悟禪學之非,缺與其友羅博文書曰,元晦,初從謙開缺處下工夫來,故皆就裡面體認,朱子集中,亦自累陳少時學禪之事,以戒學者。夫儒釋邪正,世之庸夫俗子,猶能言之,而程·朱兩賢,未免流入,何也?釋氏之說,自有十分近理處,才質高明者,求道太切,用心過銳,易致流入,勢固然矣。李珥之事,亦猶是也,此在李珥,責己之道,宜有悔艾之心,自後學觀之,惟當取其悟後造詣之高,以爲師法,豈可指其迷時汎濫之失,議其疵累,必若以此一累,亦將竝與朱子而攻之乎?成渾被罪顚末,想亦已缺聖聽,大抵當辛卯年間,黨禍大起,一時號稱名流者,皆被流竄之禍,成渾,最爲群少所嫉,而身在山野,素缺文致其罪。及壬辰之變,賊鋒漸逼,缺臣方在議罪之中,國雖有亂,無缺闕下,於義未安,昔齊國被兵,王蠋缺亂及燕軍見逼,乃始效死,蓋在野之缺者,不同耳。若大駕西幸,當缺命旣缺之計,決於一夕,是日卽渡缺亦未及知,或有明曉詣闕始覺者,成渾缺坡上,距官道二十餘里,晩聞大駕已過,蒼黃欲爲追赴,則江津阻絶,亂兵塞路,而駕缺崎嶇跋涉於山峽之間,因赴光海之所,而旋詣行在,蓋賊報初至,不敢赴闕者,固是成渾難進之本意,而去邠之日,未及迎駕,實出於事勢之無可奈何,非成渾之過也。賊臣李弘老,指近岸村舍曰,卽此是也,宣廟曰,然則何不來見?弘老曰,當此之時,渠安肯來謁?旣而成渾,自光海所住處,進謁行在所,弘老又進讒曰,成渾之來,爲光海圖內禪也。噫,曾母之信子,猶有投杼之惑,則況君臣之際,豈能無動於累至之巧讒乎?繼以鄭仁弘搆誣,成罪案,振後疏中所擧削奪傳旨,此則成於仁弘之譖者也。自古賢人君子,遭遇明主,終爲讒邪離間者,何可勝道?前代之事,姑舍勿論,且如本朝文正公趙光祖,受知中廟,期致堯·舜之治,旋被不測之禍,至今爲儒林之至痛,文元公李彦迪,以三朝宿德,亦未免竄死遐荒,此豈中·明二聖之意?不過爲奸人所搆耳。若以一時被罪之故,便爲百世是非之斷案曰,斯人也,曾在先朝,被此罪名,知臣莫如君也,不可更稱其賢云,則趙光祖·李彦迪,何以得與於斯文乎?缺其言之也,是非邪正之卞,有若黑白之立見,則缺皆已昭卞於此疏之中,而況其疏中所陳缺考信,尤非後人傳守疏漏者缺一二言,必擧其疏中卞誣二條,而仰陳者也,缺則曰李珥·成渾,雖曰善人,道德未高,缺從祀之禮,決不可輕議矣。此蓋缺本末而然,亦未嘗不以爲善人也,後則曰缺先祖,終不允許,非輕儒賤道而然,事體缺仁祖,詳察二臣道德之實,故直以事體缺事而不卽允許也。今鋼等,只擧缺殿下,豈不痛哉?其時領議政尹缺·右議政缺聯箚陳卞,左議政吳允謙·大司憲趙缺最爲詳備,玉堂儒臣,亦上箚卞明,而亦不敢盡擧,五道儒生缺十五六疏,以卞缺聖批有曰,兩人雖賢,從祀之禮甚重,不可輕議矣。聖心所存,若是昭揭,今鋼輩,乃欲誣殿下,其他所誣,可不卞而知矣。噫,鋼等之醜辱二賢,不下於振後,而今日公卿·臺諫·玉堂,終無一言以卞,則殿下何由得聞二臣道德之實也,無怪乎吾道之日替,而邪說之肆行也。至於孝宗大王初年,洪葳等,又陳從祀之請,則聖批必稱先賢,未嘗有一毫貶辭,而不知渠輩,何所據而謂之嚴杜乎?嗚呼,環嶺海數千里,非無有識之士,不失缺之良心,詔戒其子弟,諭導其後生者,而惟是怪鬼躁妄之輩,實非知二賢之爲如何,而徒相攻擊二賢,爲缺黨之快事,故庚寅柳稷之投疏,不得逞志,則益懷忿恚之心,至以貶斥二賢之辭,僞作御批,播示道內,旋卽發覺,遂以伏法,土風人心之壞亂,有如此,則無異乎鋼等之無憚於爲此也。在昔擧國多士,方以五賢從祀爲請,而惟仁弘,分率嶺南一半之人,力詆李彦迪·李滉,以抗公論,今鋼等,聚數百之私黨,肆誣李珥·成渾,而其論又祖仁弘,臣實爲嶺南恥之。且非不知鋼等之言,雖至盈車,元無損於二賢道德之盛,缺者,乙亥己丑之事,具在人耳目,實非久遠無懲之缺眩亂熒惑,有至於斯,則渠必以爲殿下,或有缺肆然無忌耳,安知異日眩惑,尤有甚於此者乎?茲敢缺槪而歷陳之,伏乞聖明,諒臣缺惡,使邪說不得行,而士趣有定,缺所以壽國脈而壯元氣者,爲如何哉?缺之至,謹昩死以聞。答曰,省疏具悉。今日從祀之不從,豈以兩臣道德,謂無足觀而然哉?且以鋼等之疏,焉能誣兩臣之道德乎?卞誣之說,予實未曉也。
酉時,上御大造殿受灸。入侍,藥房三提調,見上注書趙聖輔,史官趙嘉錫·李世長,醫官鄭後啓·尹後益·崔有泰·全馪。自上大顀穴上腫處,隔蒜灸四七壯。提調缺待候於熙政堂戶外,只醫官入侍。燼餘
上在昌德宮。停常參·經筵。
藥房啓曰,昨夕暑氣,猶未全退,受灸良久,伏未審夜來,聖體,若何?核患諸症,一樣耶,灸處,無作苦之氣乎?草麻葉之引出膿汁,似不如促膿膏,膏藥劑入,何如?臣無任憂慮,敢來問安,竝此仰稟。答曰,知道。症候已言于醫官矣。
缺傳曰,知道。
鄭榏,以義禁府言啓曰,禁府郞廳,以委官意來言,十五日十六日月食齋戒,及正日十七日,望日,故此三日,三省推鞫,不得爲之云,敢啓。傳曰,知道。
又啓曰,禁府郞廳,以委官意來言,楊口弑夫罪人,三省推鞫,卽當開坐,而今日已至犯夜,明日是癘祭受香,從前規例,不得爲推鞫,過後爲之之意,敢啓。傳曰,知道。
鄭萬和,以都摠府言啓曰,今缺習射缺標信。傳曰,知道。
自昧爽至卯時,沈霧。未時,太白見於巳地。
弘文館應敎李敏迪,副應敎閔維重,副校理李翊,副修撰呂聖齊·李有相等箚曰,伏以臣等,聞鳥鳶之卵,不毁而後,鳳凰至。今權大時,雖至微,以儒爲名,其言雖胡雜,亦以上疏爲名,而鞫治之命,出於意外,亡論罪之輕重,決非盛世擧措也。自我祖宗數百年來,布衣陳章,豈無狂愚妄發之言,而未聞有下吏嚴鞫者,其不識忌諱者,恕之,妄觸文綱者,宥之,其有無倫無脊,可駭可愕者,亦置之而不問,包容而待之,不但寬仁待下,缺樹國脈,而亦所以厲士風而開言路也。幺麼大時,言語顚錯,本何足深責,而數百年所未有之事,卒然輕施於一朝,廢朝宗家法而有所不顧,臣等竊惜之。賈誼有言曰,冠雖蔽,不苴履缺桁楊,豈所以待疏儒者耶?今天心未豫,缺水旱迭臻,方當含容盡下,以來四方之言,缺急之刑於章甫之士,群下震動,外議洶懼,缺之下,莫不推沮,遠識之士,必有高飛而遠走,缺中人以下,必有緘口而爲戒者,豈不重可缺之說,誠爲怪妄,缺聖明之所以缺大時之疏,爲缺雜,雖云可缺視肆爲淫缺相遠乎?今者誣賢,雖極巧缺號爲尊賢者,一有謬誤缺明於此,或未深思缺之疑惑也。伏願缺廷大體亟缺答曰,不允。
金益炅缺事。入啓,缺敢仍在缺事變假注書宋最,入省缺無批答。
掌令宋時喆,持平李端錫·張善瀓啓曰,請前修撰洪宇遠,削奪官爵,門外黜送,請內官崔大立,亟命先罷後推,請醫官趙徵奎,拿問定罪,措辭竝見上權大時之疏,缺雖未知其如何,而但念疎賤缺設有狂僣之言,缺以無隱之義,自敍己事,而不自覺其缺不諱,責以狂妄,渠所甘心,若謂之蔑法侮君,則非其情也。彼此之說,果涉駭異,然此皆今日朝臣之通患,而渠特形諸文字,至煩天聽,是誠可惡耳。其在大聖人天覆之度,附之一哂,斥其言而缺用亦足矣,何必扶摘言語,遽加鞫治也哉?待士之道,恐不如是,尊賢是非,姑舍勿論,祖宗數百年來,未有以儒爲名,而投疏下理者,則渠之幺麼,雖不足恤,獨不復念傷缺國脈乎?臣等竊爲聖明惜之。王言一播,物情驚惑,袞闕所係,缺請還收權大時拿鞫嚴治之命。請進賀副使完原君李曼,先罷後推,措辭見上答曰,不允。末端所謂今日通朝之所患云者,予實驚駭也。今日朝臣,如有顯發此端,則拿鞫,豈無不可乎?
缺趙嘉錫,以本館公事,回告於缺之際,到闕門外,落馬重傷,缺入來,此雖缺闕直之罪,缺傳曰,實病如此,勿爲推考。缺燼餘
上在昌德宮。停常參·經筵。燼餘十一行缺
缺啓曰,譾劣小臣,缺不能積誠,缺罪,至此萬隕,缺復滋蔓缺臼也,設有缺而不知大時,渠何缺陳於宸嚴缺此誠可愕,缺無做有欺惑缺腸,論以國體,則鞫治疏儒,盛世罕有,目見過擧,不忍缺言之,辭不達意,嚴旨遽下,至以顯發此端,則拿鞫豈無不可之有哉爲敎,奉讀未了,惶隕罔措。發端之罪,臣缺當之聽批之後,卽宜自列,而日已昏黑,闕門垂閉,缺留門,有所不敢泯默而退,終宵耿耿,今始來避,臣罪缺請命罷近臣職。答曰,勿辭。
掌令宋時喆,持平李端錫啓曰,臣等昨伏見下批,辭旨極其嚴峻,臣等驚惶震怖,不知置身之所也。權大時疏中之語,臣等亦豈不知其駭異,第彼此缺出於缺而遣辭之際,不覺其僭妄之歸,缺本情缺他腸,以儒爲名,有缺陳章而摘抉文字缺不但爲聖朝之過擧,疏儒鞫問,實是我缺未有之事也。瞻聆所及,莫不駭惑,此臣等之缺爭,期效納約之?,而辭不達意,致勤聖敎,特慮缺臣等缺語未瑩之罪也,何敢一刻晏然,缺之職,答曰,勿辭。
鄭萬和啓曰,缺宋時喆·持平李端錫,再啓煩瀆,退待物論矣。傳曰,知道。
正言蘇斗山啓曰,請前修撰洪宇遠,削奪官爵,門外黜送,請諸宮家柴場·漁場折受等處,令該曹·各道一一査出,竝爲草罷,請宦官梁達源,拿問定罪,請還收權大時拿鞫之命,措辭竝見上持平張善瀓·掌令宋時喆·持平李端錫,竝引嫌而退,辭雖未達,意實無他,一時未安之敎,不必引嫌,請持平張善瀓·掌令宋時喆·持平李端錫,竝命出仕。答曰,不允。出仕事。依啓。
大司憲金壽恒疏曰,伏以臣於日者,忝拜銓衡之長,此實臣缺所不料,驚惑憂遑之極,直欲缺所在,卽行駁正,睿鑑孔昭,旋許鐫缺之德,不可勝量,頌祝欣感,圖報無缺敢仍冒者,露章祈免,實出缺不意,誤恩荐加,除名又下,缺措躬也。臣之承乏憲長,曾已至缺戾,其已試不稱之狀,聖明亦何所缺未畢,於例不當擬望,而大臣缺稱之人,尙駭物情,亦關後缺堂堂聖朝,借曰乏人,求其勝於愚臣,缺一二數,而乃至越缺而授之,不恤國體,缺臣之私情惶悶,固不暇言,爲聖朝惜此擧也。竊伏念臣以藐然一後進,特蒙兩朝剪拂之恩,前後歷揚,輒居人先,未及始仕之年,奄及六卿之列,名位太早,涯分已溢,夙宵惴懼,如負重辜,非不欲力辭匪據,以全微尙,而由中之懇,未缺蓋高之聽,瀝血之辭,終爲飾讓之歸,黽勉一出,冒沒至今,內省自愧,何待人言?諫臣所引先正臣金凈事,卽臣上缺辭疏中所陳也。以凈之德望道學,當時所處,只是刑曹之長,而猶有用人太早之憂,則矧以臣之顓蒙末缺其所忝叨,反有重焉,此豈臣之所敢自安?諫臣之實獲臣心,益覺臣之從前倖缺不能力辭者,其罪缺所逃也。顧臣兼帶文衡缺重,人才之作成,士習之導迪,俱係於此,必待老成宿望缺厭服一世,決非如臣稚昧缺一日自據,而臣之竊吹代?,已踰朞缺虛帶華銜,若固有之,旣未有缺塞,又不能早自缺退,血指汗顔之譏,缺一向貪戀,冥升不止,則不惟臣之一身,必有缺抑恐淸朝用人之道,由臣而玷累,重貽缺不大可懼缺伏乞聖慈,察臣危迫,缺本職兼帶文衡等任,倂賜遞免。缺答曰,省疏具悉卿懇。不必爲嫌,卿其安心勿辭,從速察職。
吏曹判書尹絳疏曰,伏以缺庶幾悶蹙之情,宜蒙聖缺溫批繼降,臣之進退,實爲狼狽,缺豈不知靜攝之中,連事缺力,黽勉就列,終必僨敗,缺不避煩猥,冒死呼籲,臣罪至此缺已極,不堪供職之狀,卽同朝缺憫憐者缺且添患暑暍,仍成內傷,缺留差復缺期,決不可虛帶重任,久致缺伏乞聖慈,察臣危迫之懇,亟命遞改缺職名,千萬幸甚。答曰,省疏具悉。卿其安心勿辭,調理察職。
鄭萬和啓曰,今已夜深,出仕臺諫,明日待開門命招之意,敢啓。傳曰,知道。燼餘
藥房三提調俱見上啓曰,節届三庚,炎暑益苦,伏未審夜來,聖體若何,患候諸症,亦復何如,灸處貼藥之後,漸向差愈耶?臣等無任憂慮,敢來問安。答曰,知道。症候已言于醫官矣。藥房日記郞廳金廷鳳校。郞廳南德老書。
上在昌德宮。停常參·經筵。
藥房啓曰,雨餘凉生,伏未審受鍼後,聖體調攝,若何?得聞醫官之言,患心膿汁又多出云,夜復如何,眼候諸症,無加減耶,益氣養榮湯,已進幾貼乎?計日則今日當盡,而未能詳知,不敢輒加劑入矣。臣等無任憂慮,敢來問安,竝此仰稟。答曰,知道。症候已言于醫官矣。藥房日記
院啓。答曰,不允。
大司憲金壽恒疏,答曰,省疏具悉卿懇。不必爲嫌之意,已諭於前疏批矣,勿爲控辭,安意速出察職。
掌令呂閔齊疏,答曰,省疏具悉。爾之引喩陳誡之意,予深嘉歎,而心自惕慮耳。爾其勿辭察職。
府啓,答曰,不允。末端事。檢閱李世長推考事依啓。
黃海道儒生崔世益等六十七人疏,兩賢從祀事答曰,不允。內下記草
上在昌德宮。停常參·經筵。
藥房啓曰,伏未審夜來,聖候調攝,若何?伏聞昨者腫處濃汁之出,至於三度,而次第微少云,夜間凝硬之氣,亦覺漸減乎,寢睡水刺,亦復如何?臣等不任憂慮,敢來問安。答曰,知道。症候巳言于醫官矣。藥房日記
副應敎閔維重疏,答曰,省疏具悉。爾其勿辭察職。
院前啓。答曰,勿煩。
府前啓。答曰,不允。
左副承旨鄭萬和疏,答曰,省疏具悉。爾其勿辭,從速察職。內下記草
上在昌德宮。停常參·經筵。
未時,太白見於巳地。內下日記
藥房啓曰,伏未審夜來,聖候調攝,若何?腫處膿汁,尙未止息,寢睡·水刺,得無所減耶,丸藥·湯劑,伏未知如前連進乎?臣等不任憂慮,敢來問安。答曰,知道。症候已言于醫官矣。藥房日記
傳曰,今下弓矢,楸坡萬戶林慶昌〈處〉給送。
院啓,答曰,毌庸瀆擾。
領中樞府事李景奭箚,答曰,省箚具悉卿懇。伊日之事,信非他腸,而實出於必陳所懷,而予自許之,不安之嫌,何與於卿乎?該曹回啓朦朧,誠如卿言,依箚辭更査處,卿其安心勿辭。內下記草
上在昌德宮。停常參·經筵。
傳曰,今下弓矢,朱乙溫萬戶崔時元〈處〉給送。
院啓。答曰,不允。內下記草
藥房啓曰,雨濕風凉,伏未審夜朝間聖候若何?伏聞腫處膿汁之出漸少,而納心之際,覺有微痛之候,此必生肥而然矣。眼患核候,亦復如何?臣等無任憂慮,敢來問安。答曰,知道。症候已言于醫官矣。
藥房口傳啓曰,自上瘇患,雖有向差之漸,而醫官等連日直宿,不時入侍,亦至屢次云,提調亦自今日輪回入直,何如?敢稟,答曰,提調則勿爲直宿。藥房日記
生員諸慶昌上疏,贓吏勿許寬貸事,祖宗朝贓吏不赦,金石之典也。苟有犯贓者,則斬之可也,烹之可也。近年以來,法不如古,守令·邊將之貪汚者,或被臺評,或被摘發,多有賂物,善其原情,則旋卽蒙赦,封爵如舊,網漏呑舟,假息天壤,自今以後,其有犯贓者,繩之以重律,少無寬貸焉。雖或倖免於死,貪之一字,深刺其面,放歸田里,使之終身仍錮,子孫則必戒懼修飭之人,而上有人命至重之恩,下有全生天地之德矣。備邊司回啓,犯贓之吏,自有常法,而未服之前,不得徑施刑章,終致倖兒者有之,其中實狀現露之類,則雖當前例疏釋之時,切勿輕議。入啓。傳曰,允。禁府謄錄
上在昌德宮。停常參·經筵。
大殿,政院·玉堂問安。傳曰,知道。
藥房啓曰,風日凉冷,伏未審夜來,聖體若何,患處濃汁,漸少而連出,丙夜之枕,恐不安也。得聞醫官之言,足跗上濕痰餘氣,凝着微浮,而不至大段云,眼候受針事,以腫患尙爾遲延,足部診察,姑待受針時爲之耶?臣等無任憂慮,敢來問安,竝此仰稟。答曰,知道。膿汁幾盡流出,而微有生肌之漸矣。
缺曰,行大司憲金壽恒缺呂閔齊未肅拜,執義南九萬缺李照上疏。今日以監。缺
李殷相啓曰,以東部主簿李舜元缺曰,此單子無落缺事,命下矣。取考單子,則主簿之下缺莫重御覽文書,缺漏,殊極可駭,李舜元請推考,原單子還出給,使之改入,捧入時,下吏亦自本院治罪,而臣以代房,難免矇然不察之失,不勝惶恐。傳曰,允。
洪處大,以宣惠廳言啓曰,頃見忠淸監司狀啓,湖南靈岩·興德·湖西舒川三邑,大同米所載船,行到洪陽地,一時敗沒。大槪近來各邑守令,朝家命令,趁不奉行,致有六月行船敗沒之患,各該邑守令,請推〈蒙〉允而覆啓中三邑之三字,誤以四字書入,臣等難免不察之失,不勝惶恐。下吏則自本廳治罪,元粘目中改付標以入之意,敢啓。傳曰,知道。
鄭昌和,以都摠府言啓曰,今日入直軍士,中日習謝,請出標信。傳曰,知道。
以賓廳進不進單子,傳于鄭萬和曰,二十五日使之來會事,分付。
鄭萬和,以備邊司言啓曰,硫黃犯禁人許龍·彦男等,拿致京獄之意,旣入於咨文中,故別定將官押送事,啓下行會于平安監司矣。罪人許龍·彦男等,昨夕押領入來,已爲囚禁,依前例令禁府·刑曹,會同一處推問,捧招以待宜當,以此分付,何如?傳曰,允。
鄭榏,以刑曹言啓曰,以備邊司硫黃犯禁人許龍·彦男等,依前例令禁府·刑曹,會同一處,推問捧招以待事,命下矣。判義禁洪命夏,方在陳疏中,待其出仕,擧行之意,敢啓。傳曰,知道。
鄭榏,以吏曹言啓曰,楊口弑夫罪人玉只,旣已承服正刑,依承傳,玉只所居官楊口縣革罷,縣監金興祉罷黜,而本縣合倂處,則令本道監司,啓聞處置,何如?傳曰,允。
鄭榏,以承文院官員,以都提調意啓曰,肄習官申翼相,解見任後,時無職名,依例付軍職,冠帶常仕,何如?傳曰,允。
鄭萬和,以備邊司言啓曰,江華船人趙同,全南道靈岩郡大司米,逢授載來致敗於靈光地,船主·沙格,皆不還來,船人應囚次知者十二名,故江華留守權堣啓本覆啓時,以趙同等次知十二名,姑爲保放之意入啓蒙允矣。更爲詳考,則本府所囚次知,只四名,而臣等初不致察,誤書名數,不勝惶恐。元啓目付標以入之意,敢啓。傳曰,知道。
禮曹判書洪命夏疏曰,臣卽伏見領中樞府事李景奭箚本,則以慢缺大臣,國事日缺罪案,臣不勝驚震駭懼,缺而抑臣猥以無狀,忝居卿列,缺辜,至煩大臣之箚論,則亦何敢一日冒居重任,缺蓋臣曾聞缺興祐,死於染病,未旬月而卽草殯,纔草殯而卽赴擧,缺此果以已葬論否也,茲於論啓之際,不欲論其葬未葬,而只擧削科之體例,禁令之先後,與當時之臺啓,而備陳首末,以竢睿裁矣,有何一毫慢命之意,有何一毫輕大臣之心哉?本欲詳悉,而反坐糢糊,此實臣之罪也,臣之所叨,是何等職任,臣之所負,是何等罪名,而其敢晏然仍冒,等待勘事之畢乎?伏乞聖明,亟先鐫削臣職,仍治臣罪,以嚴朝綱,以安微分,千萬幸甚。答曰,省疏具悉。卿其勿辭,從速察職。
鄭萬和,以備邊司言啓曰,頃年因賑救所用監·兵·水營,流來所儲布木,使之沒數成冊上送,自本司照管,補用於賑事矣。各營事勢,亦甚窘乏,將不成貌樣,故慶尙右兵營,除木八十一同零,則曾因其所報,還給本營,以補軍務之用,左兵營除布十三同零,亦爲還給,俾補硫黃煮取役丁雇價,而此乃當初啓下之物,令該曹減下,何如?傳曰,允。
黃海道進士崔世益等再疏曰,伏以尙賢卞邪,人君之大德,循公黜私,有國之急務,而卞邪,必以尙賢爲本,黜私,必以循公爲先,邪雖已卞,而不擧尊賢之典,則於何見其卞邪之實,私雖已黜,而不循公共之論,則於何見其黜私之效哉?臣等所以文成公臣李珥·臣成渾,從享文廟事,謹具尺疏,仰恩宸聽,庶幾尊賢之典,亟擧於聖朝,卞邪之義,彌嚴於淸朝,而乃者伏奉聖批,又復以不允爲答,臣等相與聚首環顧,志缺意沮,而繼之以嗟歎也。夫兩臣之學貫天人,行通神明,發幽闡妙,洞見性命之源,明體適用,講究皇王之道,致君澤民之志,炳如日星,繼往開來之功,昭揭宇宙,則眞所謂百世以俟而不惑者也,前後儒賢,景仰旣極,累朝列聖,尊尙亦至,而若我孝考,其待兩臣,不以名而以號,慨然興德,恨不同時,則其所景慕崇奬之意,爲如何哉?至於今日,世愈遠而道益彰,沒愈久而人益慕,內而搢紳儒林,外而八路縫掖,莫不一聲同辭,以請縟儀之擧,而或千里封章,或連歲叫閤,次第繼起,猶未知止,則一國大同之論,於此可見,而唯彼重維·鋼,悖妄之徒,掇拾奸凶之緖論,橫加誣詆,無所顧忌,噫,其心可誣,擧世其可誣乎,擧世可誣,天聽其可誣乎?幸賴我聖上淵鑑孔昭,其於語筵臣之敎,答師儒之批,亦旣卞別賢邪之分,揭示好惡之端,有足以增士林之氣,而破奸宄之膽,則比如太陽中天,氣翳自消,魑魅魍魎,固將屛缺之下矣。雖然,臣等之缺於聖明者,豈但卞狂慝之情,而黜私缺巳,必也先循缺賢之盛儀,以新一代之缺增光,正學以明,而凡諸刳瀝之辭,缺之色,曾謂殿下崇儒重道之誠,右缺止於此而已乎?殿下於二臣之道學事行,猶有所未悉,則缺疏,已盡論列,而聖明旣已洞燭矣。若謂讒言巧人,正論不伸,則聖明於一種邪說,亦旣深察而得其情狀矣,未知聖明,更何所疑而尙靳一兪之音,不副缺下之情,使擧國臣隣,不能無憾於天地之大也乎?嗚呼,賢人旣尊,則邪不得以抵其巇矣,公議旣張,則私不得以投其隙矣,若使兩臣崇報之禮,亟行於今日,則媢嫉之徒,其何從而售讒間乎?若使擧國公共之論,早施於今日,則醜侮之徒,又何從而干震嚴乎?邪而必卞,固好矣,未若尙賢而邪自屛也,私而必黜,固善矣,未若循公而私自祛也,聖明若不早擧褒奬之典,以爲興礪之方,則臣恐魋貪陰賊之說,未必復行於他日也,豈不大可懼哉?臣等文辭短拙,旣不足以述二臣之懿行,誠意淺薄,又不足以格九重之淸聽,緘章屢進,徒事瀆擾,今日盛禮之不擧,實皆臣等之罪也。且殿下,縱以臣等之言,爲不槪於心,而未卽允從,缺於下臣等此章於諸臣,詢其可否,亦何不可,而每每深拒之至此哉?殿下若以臣等之言,詢于廊廟,訪于近密,博采諸大夫之論,廊廟近密諸大夫之論,皆以爲不可,則臣等亦將結舌而退,更將何辭仰瀆于宸旒之下乎?伏願聖明,更加三思,快順輿言,使大同公共之論,得伸於一朝,不勝幸甚。答曰,已諭毋煩。
江原道生員李模等疏曰,伏以臣等,嶺外遐蹤,學未通方,而慕賢之誠,出自秉彝。伏聞近者館學儒生及八路多士,皆以故文成公臣李珥·文簡公臣成渾從祀文廟之請,累牘連章,前後十數,而聖批一向不許云,臣等於斯,竊有所未解也。兩賢臣道學之盛,自我先朝所以褒崇之者尙矣,兩賢臣從祀之論,奧自先正所以講定之者,素矣。今者八路一辭,三司齊籲,則公議之定,擧此可知,而凡其學問之正,讒謗之誣,前後缺臣之陳卞,亦已歷擧無遺矣。伏惟殿下,睿智出天,聖學高明,必能尙論異時之人,折衷群言之首矣,夫豈有未察於此者哉?然猶久靳而不許者,抑又何也?將以斯文盛典,有不可遽行而然耶,抑以異言屢作,欲俟其息滅而然耶?臣等請卞其不然也。蓋從祀聖廟,國之重禮,固不可遽以一人之請,許也,一時之言,定也。若今兩臣之事,則請之者,今幾人矣,缺幾歲矣,若不論缺當否,不問其事之是非,而一切以愼重缺者,我東之五賢,亦何以竝齒於兩廡,缺如有邪猶陰陽之不能相無也。槪言兩臣被誣缺煽俑於前者,汝立也,搆讒於後者,仁弘·弘老也,其後一種陰邪之徒,祖述凶人姦賊之餘論,醜正欺天,無所忌憚,可勝歎哉。頃日金鋼之疏,實是斯文大厄,而斯世之人妖也,大明中天,無物不燭,魑魅魍魎,無所遁其情狀矣。臣等聞之道路,師儒卞誣之疏,聖批有曰,鋼等之言,焉能誣兩臣之道德也。伏惟聖明,於其是非之分,邪正之別,固已明卞而洞燭,此誠士林之幸而國家之福也,臣等雖欲更爲覼縷,何所容其喙乎?雖然正道之不明久矣,人心陷溺,邪說肆行,擧世靡靡,日趨於長夜之域,當此之時,表章儒先,早擧祀典,以正士趨,以振士習,豈非所當汲汲,而不容少緩者乎?嗚呼,世道汚隆,實係吾道之顯晦,俎豆盛禮,必待百世之宗師,夫以兩臣道德之盛,學問之正,値聖上右文興化之日,其所以尊尙崇報者,必不待群下之請,而今乃不然,或諉以重典之不可行,或嫌於先朝之不曾許,終不副多士之顒望,成昭代之盛擧,則豈不爲斯文千古之恨也?伏乞聖明,特垂睿思,俯循群情,亟擧兩賢從祀之典,斯文幸甚,國家幸甚。答曰,已諭毌煩。
傳于南老星曰,政事,明日爲之。
司諫李程,正言蘇斗山啓曰,請前修撰洪宇遠,削奪官爵,門外黜送,請諸宮家柴場·漁場折受等處,令該曹·各道一一査出革罷,措辭竝見上請宦官梁達源,拿問定罪,請還收權大時拿鞫之命。答曰,不允。措辭竝見上
持平李煦啓曰,庸駑如臣,最居人下,久叨郞署,猶懼不稱,承乏臺閣,曾是不意,揣分驚惕,無所措躬,而召牌臨門,不敢退伏,黽勉肅謝,愧懼深增。冒昧陳疏,見阻政院,且緣劇疾,未卽自列,迺者同僚引避,臣當處置,而臣於本府前啓,有不可苟同者,洪宇遠,職在邇列,有懷必達,則目以黨邪,必欲深罪,臣實不知其可也。謬見如此,旣不連啓,則只爲處置,且非臺例,靜攝之中,未免瀆撓,臣之罪戾,至此尤大,決難一刻仍冒。請命遞斥臣職。答曰,勿辭。
鄭榏啓曰,持平李煦,再啓煩瀆,退待物論矣。傳曰,知道。
宗簿正朴承健疏曰,伏以臣曾缺危劇之時,雖不可以人事責之,及至回甦之後,尙保天賦缺則追思往事,反不如死而無知之爲愈也。臣雖無似,缺事君之義,夷險不變,抵死爲期者,乃其平生所願學,而勉勉焉者也。今乃反是,幹事不竣,靦然生還,則事雖出於不幸,循其跡而言之,未免爲棄君命之歸,人臣旣有此罪名,則設或幸逭於刑章,其何以立於天壤間乎?顧臣賦命奇薄,觸處艱辛,尋常身計,一無順易,故凡百所做,最居人後,此臣之自分於平素,而人或憐之者也。今此赴京之行,無歲無之,或一年再三,而行李往返,不啻若隣比,況今使臣,旣已竣還,臣獨何殃,酷罹大厲,莫嚴王程,半道而廢,以至於自速其辜,臣竊痛之。歷數前後,事多類是,則無非臣獲戾于天,而隨事隨魔,尙誰怨尤,惟其慨然之懷,蘊結于中,日深一日,無以自攄,竊念前頭,又有冬至使之行,臣雖新經大病,而太半差愈,拜表日期,尙隔數月,專意調治,可期完復,及此時更從使臣之後,竣事還來,是臣晝夜區區之願也。書狀雖已差出,臣前旣有路資之給,行具業已治矣,今不必更爲之備,但當執鞭就道而已,伏乞聖明,俯諒微臣激仰之衷,許令換差書狀之任,俾盡事君以忠之道,小紓平生不滅之恨,不勝幸甚。且今使臣行中,以北京缺出書狀官,賞賜物件,傳及于臣,臣旣不能察書狀之任,而缺進賀之班,則此物元非臣所敢豫知者也。臣卽令持來譯官,還爲受去,以待朝家處置者,有日矣,伏乞以其銀兩·綵段,移送該曹,以補國用。臣無任激切屛營之至。傳曰,下該曹。
吏曹回啓,觀此疏辭,則以爲臣雖經大病,而太半差愈,及此時更從使臣之後,是臣朝夕區區之願,當初赴京時,適遘毒疾,中道落後,自是事勢之不幸,在渠合義,其願雖如此,而冬至使書狀官,旣已差出之後,以此易彼,揆以事體,未爲穩當,後日使行連續自有依願之時,疏內辭緣,姑勿施行,銀兩·綵段事,令該曹稟處,何如?依允。
戶曹回啓,進賀使書狀官朴承健,以病落後,旣不得赴燕,缺誠如疏內所陳,同銀兩·彩段,自本曹缺依允。燼餘
上在昌德宮。停常參·經筵。
下直,星州牧使李東老。
大殿,政院·玉堂問安。傳曰,知道。
藥房都提調李景奭啓曰,凉候頗緊,伏未審夜來,聖體,若何?昨者伏承聖批,膿汁旣盡流出,而微有生肌之漸,今復有向愈之勢耶?患候諸症,視前無異否?臣等無任憂慮,敢來問安。傳曰,知道。與昨無異矣。
鄭萬和啓曰,事變假注書宋最,重患痢疾,不能缺今已多日,宋最,卽爲改差,他注書差出,何如?傳曰,允。
事變假注書,李元祿。
觀象監,夜一更,流星出北斗星缺色赤。啓。
藥房都提調李景奭,口傳啓曰,卽伏聞自上左邊風池穴下,生小癤,將欲受灸,不勝驚慮之至,臣等旣已來會,不拘時卽爲入侍,施灸之意,敢啓。傳曰,當隨時受灸矣。
大殿受灸後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
政事爲之。吏批,行判書尹絳進,參判未差,參議李廷夔病,右承旨李殷相進。兵批,判書金佐明慕華館坐起進,參判南龍翼進,參議洪處亮在外,參知李泰淵進,左副承旨鄭萬和進。
吏批啓曰,本曹參判,今當差出,而擬望之人乏少,外任中可合人,竝擬,何如?傳曰,允。又啓曰,玉堂闕員,今當差出,而可擬之人乏少,相避外任,竝擬,何如?傳曰,允。
戶曹參議金始振,左尹兪綮,龍仁縣令李禛,中和府使李必馨,寶城郡守李昌彧,扶安縣監崔鎭南,典籍孟胄瑞,廣興副奉事鄭行一,典籍金錫胄,海運判官李端錫,修撰李䎘,掌樂正金益廉,江華經歷崔浚憲,承文副正字鄭載禧,學錄鄭華齊,吏曹參判尹文擧,軍器直長金有達,奉事李得民,副奉事丁以傑,參奉金必鳴,繕工監役權大胤,典獄參奉李馨全,瓦署別提金嗣胤,掌樂主簿宋國藎,監察朴敏行,司成朴世堅,禮曹佐郞金時輝,奉常副奉事李三錫,西學訓導金啓光,修撰呂聖齊,副司果魚震翼,副司勇申翼相。缺
備忘記,傳于鄭榏曰,長番內官趙希孟,當爲莫重公事,誤踏啓字,殊甚非矣,從重推考。
弘文館副修撰呂聖齊疏曰,伏以臣之生父,方在金山任所,頃遭同氣之慟,悲疚之餘,重得暑痢,又患瘧疾,症勢彌留,到今漸加,病裡欲見,專人來報,遠地病患,輕重未詳,至情所在,不忍一刻遲留。而第臣方忝經幄之任,決不可帶職往來,伏願天地父母,俯察情勢之悶迫,亟許遞改臣職名,俾得及時往見,不勝幸甚。答曰,省疏具悉。爾其勿辭往來焉。
鄭萬和,以都摠府言啓曰,副摠管李翊漢,今日政,漢城府左尹除授,除標信肅拜之意,敢啓。傳曰,知道。
鄭榏,以兵曹言啓曰,今日宣傳官·將官等朔試射之際,訓局哨官柳炳然,柳葉箭第五巡入射後,從廳上中央而下,立於簷階,言其手病,不可仍存之意,臣以其擧措任便,使之臨射次入訴,則炳然高聲强卞於外,其悖戾無識甚矣。如此之人,不可仍置將官之列,汰去,何如?傳曰,允。
缺以禮曹言啓曰,釋尊祭,當行於來八月初二日,缺自前文官不足,則例以蔭官中生進充差矣,今亦依此爲之之意,敢啓。傳曰,知道。
持平尹遇丁啓曰,請前修撰洪宇遠削奪官爵,門外黜送,請內官崔大立,亟命先罷後推,請趙徵奎,拿問定罪,請進賀副使完原君李曼,先罷後推,請還收權大時拿鞫嚴治之命。措辭竝見上頃日審理時,判書趙珩,亦在議宥之中,而因入侍臺官,爭執而止,翼日爭執臺官,不得入侍,而又因諸臣申奏得釋云。趙珩當初負犯,置之徒年,不是過中之律,則本非審理時所當擧論,而滌瑕蕩垢,又是王者之仁,則到今放釋,亦或一道。第旣因臺啓停止,缺當臺官不入之時,旋又放釋,其在事體,殊極不當,日後之弊,亦甚可慮。大槪,近來朝廷,寬柔太過而姑息漸勝,嚴肅不足,而紀律日頹,臣竊恐今日委靡之國勢,又因此等擧措,益不可收拾也,請還寢趙珩放釋之命。掌令李秞,以臣伏見政院啓辭,以李垕·李奎齡等罪,同律異稟,請還給,而且以戶曹參判朴世模照律公事,功臣付標時,祖字宗字換書事,聖敎至嚴,不勝瞿然之至。蓋照律之規,只觀傳旨缺字,而李垕則以無緣不進,爲罪名,李奎齡則以未及進來,爲罪名,無緣與未及,輕重有間,故臣與同僚,參其輕重,以失誤與違令,比而同之矣。律名旣定之後,則奪告身與解見任,亦當從其律之所載而已,不敢有所低昻耳。今者政院,以罪同律異,至於啓稟元公事,亦爲出給,而且朴世模照律公事,功臣付標時,祖字宗字,亦爲換書,而許多文案考閱之際,終未及覺察,則此無非臣昏謬之致也,臣安得自以爲是而晏然乎?且聞昨日領府事李景奭,以趙珩事陳箚,而多有不安之意云,元箚未下,雖未知措語之如何,緣臣妄論,使大臣不安至此,尤不可冒居臺閣。執義南九萬,以臣自夏秋來,病發六七次,屢缺殆境,又於旬日前,遭家間慘慽,精神筋力,喪脫幾盡,而意外恩除,及於此際,又以三省之坐,遽降召命,揆分畏義,不敢不出謝,而自度缺思蒼茫,必致顚沛之患矣。昨日伏見政院啓辭,以李垕·李奎齡等照律,罪同律異事,至於上稟還給,臣不勝瞿然之至。蓋缺律之缺只觀傳旨文字,旣有無緣與未及之異,則律名之隨異,又何缺焉。此事槪陳於昨日同僚之避辭,臣不敢缺煩縷缺世模照律公事,功臣付標中宗字,誤以祖子書塡,缺囚重治之命,此則實坐臣昏昧不察之致,臣曷逃其罪也?錯缺決不可一日在於臺席。持平李煦,以庸駑如臣最居人下,久忝郞署,猶懼不稱,承乏臺閣,曾是不意,揣分警惕,無所措躬,而召牌臨門,不敢退伏,黽勉肅謝,愧懼冞增,冒昧陳疏,見阻政院,且緣劇疾,未卽自列。廼者同僚引避,臣當處置,而臣於本府前啓,有不可苟同者,洪宇遠,職在邇列,有懷必達,則目以黨邪,必欲除罪,臣實不知其,可也。謬見如此,旣不連啓,則只爲處置,且非臺例,靜攝之中,未免瀆撓,臣之罪戾,至此尤大,決難一刻仍冒。竝引嫌而退,無緣未及,罪名差異,擬律輕重,自有意見,而誤書不察,難免其失,黨邪之罪,有不可掩,公議已定,敢爲營護,則其所用意,誠極可惡,請掌令李秞·執義南九萬·持平李煦,竝命遞差。答曰,不允。處置事,依啓。
司諫李程·正言蘇斗山啓曰,請前修撰洪宇遠,削奪官爵,門外黜送,請諸宮家柴場·漁場折受等處,令該曹·各道,一一査出革罷,請宦官梁達源,拿問定罪,請還收權大時拿鞫之命。措辭俱見上近來憲府推考照律公事中,落書換書者,非止一二度,憲府之官,固有其責,至於政院,亦不能詳細看檢,矇然入啓,屢勤聖敎,揆以事體,殊甚未安。其不察之失,在所難免,請當該承旨,從重推考。答曰,不允。推考事,依啓。燼餘
未時,上御養心閤,受灸。藥房入侍,三提調見上注書趙聖輔·史官趙嘉錫·李世長·醫官鄭後啓·尹後益·崔有泰·安禮·白光炫。自上頭部左邊風池穴上,生小癤,當處隔蒜灸七壯,都提調以下,伏在熙政堂戶外層樓上,只醫官入侍。燼餘
上在昌德宮。停常參·經筵。
下直,永建萬戶李尙荃。
大殿,政院·玉堂問安。傳曰,知道。
藥房三提調見上啓曰,伏未審夜來,聖體若何,伏聞昨日受灸,傅藥處,夜分後膿出云,今復如何,前患處,有完合之漸耶,卽朝與醫官等入診,何如?臣等無任憂慮,敢來問安,竝此仰稟。答曰,知道。大顀上瘡口,幾盡完合,而新破瘡口,膿汁流出矣。
備忘記,傳于鄭萬和曰,今下弓矢,永建萬戶李尙荃〈處〉給送。
觀象監,未時太白見於巳地。啓。
李殷相,以吏曹言啓曰,臺諫有闕,政事,何以爲之?敢稟。傳缺
洪處大啓曰,同副承旨,雖有事故,不缺乃是缺同副承旨金益炅,今日病不仕進,而聞其所患,不至大段云,卽爲牌招察任,何如?傳曰,允。
鄭榏,以刑曹言啓曰,罪人崔二男,處斷事啓下,而法典內上下弦及二十四氣,雨未晴,夜未明,勿行死刑云。今日,是下弦之日也,且已日暮,崔二男處斬事,待明日擧行之意,敢啓。傳曰,知道。
鄭萬和啓曰,備邊司郞廳,以大臣意來言,有二十五日來會之敎,故臣等今日來會賓廳,而自上昨纔受灸,恐有妨於引接,此意啓達云,敢啓。傳曰,無故日,使之來會。
鄭萬和,以兵曹言啓曰,今日宣傳官·將官等,朔試射時,訓鍊都監把摠李晩,哨官禹汝度·金斗明,摠戎廳哨官安汝洙,武臣兼宣傳官鄭琳·康候晉·李振昌·庾陽宇·禹□萬,御營廳哨官鄭之彩等,俱未滿四中,依前例汰去,何如?傳曰,允。
大司諫李慶億啓曰,臣於頃年忝叨此職也,聞擧子洪錫範之叔父,死於染病,旋卽草殯,而渠乃遽赴監試初試,故四學儒生,削籍施罰,又於未及解削之前,冒赴覆試,遂得參榜,錫範之當初赴試,固已可駭,而及其削名儒籍之後,公然應講赴擧,實是前所未有之事,故論啓拔榜矣。今缺相臣箚本,則以其赴試,在於權葬之後,爲言其冤,而以臺論爲失,實臣不勝瞿然之至。其葬與未葬,則自有該曹覆啓,非臣之所當卞缺而旣被大臣之斥,何可一刻仍冒乎?請命遞斥臣職。答曰,勿辭。
司諫李程·正言蘇斗山啓曰,請前修撰洪宇遠,削奪官爵,門外黜送,請諸宮家柴場·漁場折受等處,令該曹·各道,一一査出革罷,請宦官梁達源,拿問定罪,請還收權大時拿鞫之命,請大司諫李慶億出仕。措辭俱見上答曰,不允。處置事,依啓。
持平尹遇丁啓曰,請前修撰洪宇遠,削奪官爵,門外黜送,請宦官崔大立,亟命先罷後推,請趙德奎,拿問定罪,請進賀副使完原君李曼,先罷後推,請還收權大時拿鞫嚴治之命,請還寢趙珩放釋之命。措語俱見上答曰,不允。
上在昌德宮。停常參·經筵。
下直,靈岩郡守李世翊,殷山縣監□時蕃。
大殿,政院·玉堂問安。傳曰,知道。
藥房提調金佐明·副提調臣南老星啓曰,伏未審夜來,聖候若何,伏聞患處濃汁之出漸淡云,完合似可易期矣,眼患樣候,與前無異乎?臣等不任憂慮,敢來問安。答曰,知道。症候與昨無異矣。
巳時,日暈。未時,日暈,太白見於巳地。
吏批,行判書尹絳進,參判尹文擧在外,參議李廷夔病,都承旨南老星進。
兵批,判書金佐明進,參判南龍翼缺府坐起進,參議洪處亮在外,知李泰淵進,左副承旨鄭萬和進。
持平南二星,司饔直長南宮柄,司僕正李枝茂,奉常正李齊衡,掌令李堥,瑞山郡守朴烶,昆陽郡守柳天機,禮賓主簿李益昌,宗簿主簿李尙弼,司圃別提朴守素,奉敎李翊相,吏曹佐郞呂聖齊,繕工監役韓如斗,執義崔攸之,禧陵參奉徐文緯,光陵參奉田應井,軍器僉正南壽星,直講李秞,典籍李惟明,右參贊李一相,學錄韓翊周,學諭任弘亮,掌令宋時喆,兼掌令朴承健減下,宣傳官趙獻,景福宮假衛將朴日省,都摠經歷李雲登,訓鍊主簿李東耉,武兼李基定·偰泓·柳巨淵·李希楫·河自崑,所非浦權管金尙鎰,副護軍南九萬·李袖,副司直李煦,都摠都事魏天會,五衛將安應昌,忠淸兵虞候閔錡。
備忘記,傳于鄭萬和曰,今下弓矢,靑水萬戶姜得義〈處〉給送。
鄭萬和,以都摠府言啓曰,都摠管朴長遠,漢城府坐起進去晝仕,請出標信。傳曰,知道。
鄭榏,以都摠府言啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。
南老星啓曰,同副承旨金益炅,牌招之後,來詣闕外,家有紅疫,陳疏退去,推考傳旨,依例捧入,而紅疫,非痘疫之比,雖子女所患,出避行公,已有定奪,使之出避,過數日後,卽爲察任,何如?傳曰,允。
吏批啓曰,新除授繕工監假監役官韓如斗名字,乃是如字,而誤以汝字書入受點,不勝惶恐。元單子改付標以入之意敢啓,傳曰,知道。
兵批啓曰,五衛將沈世鼎,重得痢疾,呈狀受由,已至累日矣。所患尙不差減,而又得左脚酸痛之症,日漸浮起,將成鶴膝風,旬月之內,勢難察任云。沈世鼎,今姑改差,何如?傳曰,允。
兵批啓曰,虞候之任,主將有故,則代行其事,不可不擇差,故頃者都目政時,忠淸兵虞候瓜滿,以都摠經歷慶一會,擬望受點矣。今聞一會,有老父中風幾死,無他救病之人云,本營虞候,非厭避之地,而一會情理,似爲切迫,不可以武官而驅送,缺改差,何如?傳曰,允。
領中樞府事李景奭箚曰,缺神如失,昏妄漸甚,而志則缺爲志,匹夫匹婦,不獲其所,則其心愧恥,若撻于市者。竊復缺於審理之時,不知一錫範之微細,惟恐匹夫之或冤,蓋在前居缺搢紳士夫間,冤其削榜之語,往往入于耳,缺告君之言,不可不愼,故承命趨詣,會坐賓廳也,招禮曹堂上,問以復其生員之可否,則有言其武試之錄名,可惡,生員之削榜,甚冤,及入侍,敢輒陳達矣。該曹回啓,似未分曉,憂時太過,□辭失中,該曹堂上郞廳,至被特推,臣聞來心甚驚惶,自訟于中,得見判書洪命夏乞罷之辭,引咎過重,臣不勝悚懼。及覩査啓,尤增痛悔,重臣之不安如此,臣何獨晏然?昨將上箚,適値受灸之擧,今日問安,亦安敢退伏,未卽陳情,所失尤大,嘲謗之集,又何辭焉?□願聖明,諒察忱悃,遞免臣之本職及兼帶都提調等任,使缺協恭之僚,無不安引入之事,公私幸甚,臣無任周章隕越之至。答曰,省箚具悉卿懇。已悉予意於前箚之批矣,卿何深加引嫌若是哉?安心勿辭,以副予意。
大司諫李慶億,司諫李程,正言蘇斗山啓曰,請前修撰洪宇遠,削奪官爵,門外黜送,請諸宮家柴場·漁場折受等處,令該曹·各道,一一査出革罷,請內官梁達源,拿問定罪,請還收權大時拿鞫之命。措辭俱見上答曰,不允。
大司憲金壽恒,持平尹遇丁啓曰,請前修撰洪宇遠,削奪官爵,門外黜送,請內官崔大立,亟命先罷後推,請趙徵奎,拿問定罪,請還收權大時拿鞫嚴治之命。措辭俱見上內需司大小公事,必令關由吏曹者,出於宮府一體之意,祖宗朝定制,誠非偶然,而臣等竊聞內需司間定代出公事,有勿報該曹之敎,數百年流來規例,遽壞於今日,不但事體未安,日後之弊,亦不可不慮,事雖微細,所關甚重,請內司間定公事,依前例使之報該曹施行。春曹郞官,素稱淸選,不可人人冒居,而新除授佐郞金時輝,旣無履歷,又蔑名稱,驟除本職,物情俱駭,請禮曹佐郞金時輝改正。答曰,不允。
司諫院大司諫臣李慶億,司諫臣李程,正言臣蘇斗山等箚曰,缺國事,可謂艱矣,玉候久愆,晉接稀濶,缺緝熙之功,軍國之務,擧爲隳弛之歸。內而大小悠泛,外而民生困極,土崩之勢,日甚一日,加以極備極無之災,相仍於比歲饑疫之後,綱常臧殺之變,疊出於王化不遠之地,天災孔慘,人事此極,殆哉岌岌,莫保朝夕,言念及此,不覺短氣。恭惟我先大王,躬履積衰之運,慨然隱痛,振作修擧,靡極不用,以艱大之業,投遺於殿下,惟殿下踐位承統,早夜以思者,非先王之遺謨餘烈乎?嗚呼,昔先朝敷求之哲,宜任缺責,而不幸奸言煽俑,一往不返,殿下必致之誠,亦不如初,則惎間之繼起,其何足怪乎?苟使吾之側席之求,逾往逾勤,則追報之忠,豈無再進之願,卞別之際,必明必嚴,則交亂之言,寧復萌孽於其間哉?嗚呼,昔先朝宵旰憂勤,實邁於光武之夜分乃寢,是以聽受無停,出納不滯,而近者尋常章牘,尙多稽淹,雖緣靜攝多時,省御有妨,然上下情志,所以未能導達流通者,輒多由缺不但事務留碍之爲患而已。夫叢細之務,宜付有司,而若其察機要,開示可否者,則不可不提掇痛察,而夬賜明旨。嗚呼,昔先朝有洞開重門之大度,有推心置腹之至仁,接遇臣隣如家人父子,厦氈之談,吐露無隱,或奬而進之,或責而退之,誠意交孚,下情畢達,此誠千載罕有之盛事,人心咸結,至今悲慕。伏覩殿下,察邇虛受之量,初非不恢,宰輔待從之臣,孰非願忠,而非獨進見不常,乃或開納之有所未廣,勉勵之有所未切,宜其百僚解體,罔念盡職者也。嗚呼,昔先朝留心於竝用長久之術,所以崇文敎嚴武備者勤矣,是以稽典例而講試,以時培養作成,而頗得其用矣。逮于今日,聿遵無□而選閱之方,勸課之道,徒有其名,未能着實,以致儒敎不振,武備亦疎,良可惜也。然兵者,貴精不務多,則冗食之費,在所當減,而扈衛軍官之無甚關緊警備之用者,先令罷遣宜矣。況士爲國之元氣,國之養士,所以自養其元氣,彼縫掖之徒,所尙者,志□儲之賢關將以需材,則皷舞作興,惟患其偸,雖有矯缺之言,宜加奬誨,而不可摧折。近來中外缺紛紜煩擾,然其所沐者,祖宗菁莪之化,所缺以寧之仁,雖於斯文重典,不欲輕許,所宜毋留酬答,優□導誘,不容慢視者也,今使此輩,意沮於峻拒之批,氣挫於鞫治之威,豈不爲聖世之累乎?在昔仁宗朝館學儒生陳疏,請雪趙光祖之冤,而批辭曰,爾等居首先之地,好古而論時,疏章三上,辭懇義直,所學之正,何以加此,我先王敎育之澤,亦可想。然言之不從,有意存焉,且太學,雖曰公論所在,是非之定,自有朝廷,言是非則得矣,期於定是非,則非諸生事也,爾等退而更思之。此非今日所當法者乎?嗚呼,昔先朝遇災恤民,惟恐不及,發倉移粟,必及其時,是以雖値水旱,居無捐瘠,深仁厚澤,到今不泯矣。年前大無之慘,遠近同然,□者之於荒政,奉行之匪不恪勤,而講之不豫,行之後時,兩南之民,餓孚相望,言之慘矣。目今孑遺殘民,又罹旱澇之酷,殆將魚爛而後已,拯濟水火,不容少緩。然被災有輕重之分,賑救有緩急之殊,若不及此驗閱,趁早料度,備悉條貫,以待擧行,則缺失於緩而無救於死矣,此最今日切急之務,而不可苟循常套也。嗚呼,閭閻小民,不過以五畝之宅,十金之産,受之於祖先,愛惜而保守,況殿下所纘者,先王之業,所守者,萬民之缺爲孝之道,又在於繼志述事者乎?以殿下睿智之資,仁□之德,臨御五載,治化未孚者,豈有他哉?良由於聖志不立而己,康豫之日,雖少,應接之煩,雖倦,所以堅定於內,奮發於外者,立於事物之先,則與衛攝節宣之道,何相妨之有哉?苟能樹立大本,講求治法,規模綱領,確然□定,上所以警□於下者,在於此,下所以期待於上者,亦在於此,持循不舍,積累歲月,則何患乎國之不振,而治之不成也哉?古人曰,欲法堯·舜,必法祖宗。伏願殿下,以先王之心爲心,痛革因循之習,克礪有爲之志,本末兼擧,終始無間,期收實效也。茲者災異沓臻,聖懷警惕,求言之敎,不啻懇惻,而臣等才疏淺陋,不敢毛擧□弊,以瀆宸聽,而區區之忠,切願自附於責難之義,仰缺伏惟聖明留神察納焉。答曰,覽爾等所陳之箚,辭意慨切,實有爲國之誠,予深嘉歎,可不服膺。且趁早料度,備悉條貫以待事,當令廟堂議處焉。啓下備邊司矣。
弘文館應敎臣李敏迪,副應敎臣閔維重,副校理臣李翊,副修撰臣呂聖齊,臣李有相等箚曰,伏以恭惟聖明,上畏天戒,下念民事,憂勞於閔雨,惻怛於求助,罪己省躬,渙發德音,凡在中外臣工,孰不欲仰承至意,思效一得?然而側聽多時,已踰旬望,而大小寥寥,無一人應旨者,未知聖明,亦嘗因是而求其故哉。昔楚君,謂其臣曰,吾雖不用憖〈遺〉置之於耳,其臣對曰,賴君之□之也,故言,不然,巴浦之犀犛兕象,其可盡乎?又以規爲瑱也,□見聖明,臨御五年,荐罹災酷,其遇災求言,旣非一二,群臣因事獻言,亦非不多,而曾未有一言一事,快賜施行,而國有其□,民受其賜者,此豈公車日奏,無一可取者耶?始求之何勤,終置之若忘,若不以偏係之私,有所持難,則又必曰,久遠之弊,不可猝變,所謂留念者,終未見加意,所謂議處者,終未免廢閣,雖有嘉奬之敎,畢竟爲報罷之歸矣。嗚呼,人主求言缺能行,若不能行,初不如不求,人臣進言,亦望聽施,若不聽施,初不如不進,由是內外解體,銳精消耎,大小一意,皆以求言,爲應文之虛具,而進言爲無益之空談,一有願忠者,相聚而缺睿明所照,豈不察此人情氣象耶?郭隗有言曰,先從隗始缺亦曰,空言率人,不如有實而人自勸,若殿下誠欲奮發聖志,開張聖聽,以彰虛受之實,以成四方之言,則臣等亦願以前後章箚之可以應行者,先賜收采,次第擧行,則不但群臣百僚,皆思奮厲,草野遠聽之民,亦必聞風興起,孰不以善言嘉猷,輕千里而來殿下之庭乎?臣等竊不自揆,掇取本館前後箚論及近日兩司所言,先獻於左右,若其別有奇謀異□則臣等之所不敢及,至於聖躬之闕遺,國家之利病,生民之休戚,則略備於其中,未必無少補,四方之言者,亦將以此,卜其可否矣。深願聖明,毋更爲置耳之瑱,而弗咈而如流,舍己而從人,一聳中外之聽,恢弘志士之氣也。其論聖躬之闕缺上下否隔,而情缺疪政隨生,號令施措,動缺大小臣僚缺志消氣餒,上下相劾,使大勢委靡,莫可收拾,臣等不敢知殿下在宮中所好者何事,所與語者何人,外臣旣遠,則不過缺女在前,法語不聞,則不過玩戱在御,若是則頹塌放倒,何所不至?淸明之地,日漸昏蔽,剛大之氣,日漸消沮,宴安之毒,沈痼於內,渙散之形,彰著於外,賢智之士,皆懷臧匿,讒諂之徒,自謂得時,人心憤怨而絶望,士氣鬱抑而無聊,思之及此,可爲寒心,到此地頭,殿下雖以崇高之位,積累之基,必無稅駕之所矣。殿下每以疾病爲辭,臣等竊以爲疾病之作,亦由於此也。何者?心者,身之主也,志者,氣之帥也,心志,旣能堅立,而不缺則形骸堅固,而血氣自强矣,堅固自强,則可以耐煩勞而不爲缺矣。至於風寒之易侵,雖若無與於此,而深居不出,不能節宣缺衛,則內生湮鬱,而外召陰邪,故古語曰,洞房深宮,寒熱之媒也。子産論晉候之疾,亦曰,君子有四時,朝以聽政,晝以訪問,夕以修令,夜以安身,於是乎節宣其氣,不使有所壅閉微缺此誠至言也。自古聖王,亦豈不知安逸之爲樂,勤勞之爲缺然而不顧自暇,以宴安爲鴆毒者,誠以治亂存亡之判於此也。周公作無逸之書,惓惓於成王,至以享國之久遠,歷年之長短,皆歸於逸與無逸,其意至深遠矣,殿下誠以此自省聖躬,卽近於逸乎,近乎無逸乎?伏願聖明,察時事之至危,念基業之至艱,上覽古昔興喪之所判,內省聖心病根之有在,赫然發憤,惕念改圖,法乾剛之至健,奮風雷之大勇,凡諸私便纏繞之習,如以一刀斬斷,淬磨蹈厲,習行勤勞,缺出臨視事之堂,使政院得以迭傳而奏事,筵臣得以乘間而進講,大小百僚,有懷則入對,出入公事,無淹於裁斷,調攝以此,節宣以此,因以日有所事,屢省厥成,因以親近正士,廣開聰明,因以摠攬衆策,悉擇可否,因以策勵群工,奔走率職,因以發號施令,鼓舞四方,此誠太平之根柢,英烈之擧動也。以殿下仁聖,何可滔滔不變,安其危而利其災,缺辭强,拒億兆缺之望也。缺又曰,竊缺日奏缺歛豈可缺觀前日缺不深得先王遺法,若使該房,各持缺親稟睿裁缺判下,則下無滯事,上無勞神,仍賜淸閑,俾盡覆逆,則下情得達,上意亦通,豈與終日矻矻獨任文簿之間,同日語哉?我國煩文瑣節,最是痼弊,一切掃去,更從簡易,居靜制動,恬神少慮,則靜攝之功,亦可致矣。殿下方在未豫之中,一室之外,無所動作,血氣之底壅,心志之拂亂,理所必至,病所由出,若於愁抑無聊之際,無時引接,或詢治道,或訪民事,宣鬱導堙,情意無間,則陽剛日勝,陰冷自消矣。或以梳洗衣冠之節爲慮,此則大有不然者。夫人之座,袁盎,得以却之,郞署之直,文帝,得以缺之,古之君臣,其親如此,聖明今日,不必以梳洗小節。久廢接引,君臣,猶父子也,子侍父疾,父豈拘於梳洗之小節耶?又曰,竊聞春缺殿下,嘗語筵臣,以雖有病時,令講官讀書,臥記亦自不妨,此誠聖學緝熙,無少間斷之盛心,夫何成命旣下而復輟也?又曰,醫之論病,固在於血脈榮衛之間,而未嘗不歸重於一心,夫人心,至動而難馭,至變而難定,近入操捨,頃刻萬端,焦火凝氷,隨遇而變,心苟未定,天官失職,則雖和·扁之術,砭藥交奏,而必無其效。伏願殿下,淸心寡欲,無使血氣之私,侵撓本原,不時召接臣隣,缺其禮貌,咨詢時政,商確經史,以消洩壅蓄,宣暢志氣,則聖上之患豫,未必不頓然差減矣。又曰,竊觀古昔帝王,欲王欲伯,隨其志之大小,莫不有其效,蓋其志旣立,而所事專一故也。今我聖明,臨政圖治,已過三年矣,未敢知聖志之所存,果何如也,其缺因循而爲績,苟安以爲幸,而民之死生苦樂,無缺國之治亂存亡,付之於天數耶,抑將側身修行,至誠求治,追跡古先哲王,得以興衰拔亂,迓續景命爲志耶?臣等妄意聖明,志不堅定,缺恐聖上,不能克勤克儉,如夏禹,日中不遑,如文王,坐而待朝,如周公,喜箴規,如衛武,能辛苦,如越句賤耳。是以,雖有仁心,不能因其端而擴充之,雖有善政,而不能推其類而畢通之,缺之運不廣,發剛之體不足,令或發於前而廢於今,事或缺則執持故缺好大缺無所憚,朝著缺象委靡缺不一,勞攘終日,卒無可紀,民日益困,缺日益急,而聖明方缺而不知所爲,此臣等之所以爲聖明惜之者也。又曰,大凡人情,雖有所敬畏,而久則玩忽,雖有所振作,而終爲放倒,不易缺心莫難缺者,志也,國家不幸,逢天癉怒,鞫凶連仍,生類將盡,殿下之省愆責躬,畏天憫災之意,固靡所不至,而自春夏時日寢久,尙未有革一弊行一政,以大慰民心者,而前日焦勞惻怛者,有未能終始匪懈,則其何望天怒之能回,而災沴之消弭乎?誠願聖明,益加兢惕,雖使甘澤霈然,民有康食,常存此心,每如御便殿,引群臣,下哀痛,理冤獄之時,慓慓祗懼,無所懈怠,則嘉靖中興之功,亦豈在他求哉?其論國家之利病,有曰,國之耗蠹,莫大於奢侈,天之疾惡,亦莫甚於奢侈,自古未有奢侈太盛而國不危亡者,奢侈之極,天必降兵荒之災,以大滌之,龜鑑旣明,甚可畏也。今上自士夫,下至凡庶,奢侈踰制,罔有紀極,危亡之象,亶在於斯,天心之不豫,未必不由於此。竊聞閻里之間,衣服之制,飮食之品,日更而時變,必曰此某宮家之新制也,轉缺效,如恐不及,若此之類,不勝枚擧,噫,化之行也,未有不由內而外,自上而下,宮中之政,巨室慕之,巨室所慕,一國慕之,風草之化,豈不易之哉?又曰,夫有國有土者,必有當土之産,自足衣食,其缺豈必取資於遠物哉?國制君臣享賜祭祀奠幣,皆以土産缺布,明載大典,今若嚴立科條,先自宮中,法服之外,勿用錦繡,缺及貴戚公卿士庶,凡用域外之物者,一切禁斷,犯者如私通禁物之律,只就我地所産,明加等威,以別貴賤,沈痼缺習,永除生民之大蠹,此亦格天之要道也。又曰,竊觀國朝用人,法制具存,因襲百年,固無廢闕,而每當有事,輒患乏人,而國事終至於此極,聖明亦當反顧而求其本乎。古昔帝王,至缺徵召所及,誠意交孚,而至於隨計待詔缺遇,自結爲知己。或歎相見之晩,此所以缺豪傑建立事功者,缺求賢之路不廣,待士之禮未備,草野缺旣阻於旁求朝缺蓋寡況缺況於在野缺早或者缺亦不可謂無是理也。平居無素養士,故論事有其印之缺用人如此,將何以爲國乎?卽今雖曰人才渺然,苟以至誠求之,下僚疏缺四方深藏者,亦豈無可用之人乎?但今日君臣上下,皆不以此爲意,此最大患也。又曰,賢士之於國家,猶喬岳之在地,雖不見其運用,而利澤之及物者廣矣。故古之人,以賢士進退,卜其國之興喪。何者?一賢之進,茅茹,有彙征之吉,一賢之退,瀛豕,孚蹢躅之心,其幾甚可畏也。登收賢俊,以致其用,亦無他道,只在殿下益懋聖學,專意斯道,必待其人,以行其道,則道之所行,人不得不出,傳所謂修身以道,取人以身者,正謂此也。不然而只以禮貌拘之,則所謂賢者,未必樂留,而終至於忠賢,嚴憚而日遠,流俗,親昵而日近,遠近之分,親疎旣判,多寡之勢,左右便異,則殿下今日之誠心,臣等亦未敢必保其無變也。又曰,兵者,國之大蠹也,古語云,興師十萬,日費千金。方今轂下宿兵,不下萬人,十日之費,卽十萬人一日之費也,百日之費,卽百萬人一日之費也。以區區稅入之數,應百萬人之費者,一歲而三四焉,國用,安得不竭,民生,安得不困?由今之道,無所變通,則不出數年,國不能爲國矣。都缺聚訓,意非偶然,臣等亦知猝然罷放之爲重難,而至於所以善處之道,則不可不熟講也。前者國家,以歲荒之故,已停新戶加抄之令,毋補其闕矣。臣等以爲,仍遵此令,毋加毋補,抄擇見存之卒,不過半萬之數,而所以衣食之資,亦須採用前日李惟泰疏內軍缺別倉一欵,使正供之入,不歸於養兵,則國計庶得少寬矣。今之言者,皆以別倉雖設,無物可儲爲難,而此亦有說焉。昔太公封於齊地缺百里,而以一面濱海之故,能收漁鹽之利,以致富强。今國家,以數千里缺封,三面帶海,而曾無分寸之利,裨益公家,使無限利用,盡歸私室,良可寒心也。國家必欲養兵,而患無其具,則何不自今春,盡罷諸宮家·各衙門鹽盆·漁箭·船隻,自官收稅,以資一國之用耶?若其法制,則必復寬立條約,俾民無冤,道臣苟管,度支摠領,略如劉晏故事,此在聖斷一號令之間耳。又曰,臺諫引嫌,數遞官方,因以轉動缺委任責成之望,又乏公論耳目之寄缺可無變通者。頃日諫缺特命勿遞,缺盛庶幾缺之官因襲之缺將順缺今日定爲條限,如非大段廉隅所關及應罷之事者,竝與缺遞,雖有推勘,兩司互捧推緘,如國初故事,則必無不可行之理矣。其論生民之休戚,有曰,公私屯庄之屬國家,每有釐正之意,而迄無其實,民不信國,譸張詛祝,一朝缺黃巢·葛榮,起於倉卒,則其所封略而崇殖者,畢竟何補於公私哉?目今人情渙散,實無慰解鎭安之方,臣等以爲,凡公私屯庄之病民者,宜亟革罷,以示國家至誠愛民之心,則庶幾民心感悅,不至泮亂也。又曰,良民之役,其所苦歇,或相倍蓰,一人逃役,禍延百室。俱居王土,均是王民,而或安居田里,或蕩盡家産,此不均之害也。歇者僅存,苦者漸散,或及於一族之一族,又及於切隣之切隣,此隣族之害也。二害不除,則窮缺水火又兼倒懸,侵肌及骨,剜肉補瘡,剝割之慘,所不忍言,雖舜·禹在上,亦無以爲治。今日廟堂諸臣,靡不以此爲急,而終不變轍者,誠以多端名色,無以支給,然而民窮至此,民散日盡,則皮之不存,國將何依?先正臣李珥,嘗論此事,至爲痛切,又其謨畫,皆有條理,今若僉詢廟堂,擧而行之,一變弊政,則時雨之化,遠近鼓舞矣。又曰,御營·守禦·摠戎,皆有軍府,各專旗鼓,將士器械之供,固不可無缺各占封壃,擅祝山海,幸民皆歸,成一逋藪,軍額之日縮,良民之偏苦,或由於此。土旣自擅,民又自占,外方州縣,無處不然,此何規模也?臣等之意,不若朝廷,分割公賦,使之贍用,田屯,盡歸之地部,民戶,盡歸之各邑,則民是王民,地爲王土,平施公役,良民少紓矣。又曰,昔朱子,陳捄荒之策,首之以蠲免逋欠。夫所謂逋欠者,容有頑悍之民,不受官令,而大槪貧孱者居多,亦有其人已亡,指徵無處,而徒存虛簿,逐年增長,而此正古人所謂雖守而責之十年,其息益多者也,國家何惜於此,而徒積生靈之怨苦乎?臣等以爲,凡逋欠之年久未徵捧缺無處者,亟下明旨,一皆蕩滌,此實缺導和氣之一端也。凡此六條,謹陳如右,而其大要則欲望聖明,勤政講學,立志以樹本,淸心以養氣,敬畏一心而己。欲望聖明,禁奢侈,制禁兵,至誠缺才,革罷鹽盆·漁箭,歸之軍資,任諫官臺職,以立缺之病民者,罷逋欠之無徵者,蠲缺專封之弊,而缺辭語太煩缺則皆正君之事,寬民之政,若蒙聖明從容觀覽,因缺推行,則豈非國家之幸也?至於前日諫院所論,繼後子主祀事,此係父子兄弟之倫,而終至於不得請而退,事雖旣往,而若是陳達者,誠以是非,曉然如此,亦望聖上之缺義理,不憚追改也。若山林海場之革罷,則實關國家萬年之計,生民休戚之源,悠悠萬事,惟此爲急,而經年論執,每以勿煩二字,爲牢拒之地,抑又何也?此害不去,則雖有仁心,民失其生矣,雖有善政,民不被澤矣。當此災荒罔極之日,特霈非常之恩,蘇阽死之民,豈非今日之急務也?且如疏儒拿鞫,此數百年所未有之擧,祖宗家法,今豈可輕依兩司之請釋,辭理明白,又何聖上持難至此也,臣等尤所慨然者也。前參議李惟泰,本以林下之士,被先朝不世之知,感激恩遇,條陳諸事,以擬上於先朝者,進獻於初服,聖上,嘉其忠納其言,入侍之日,旣許以施行,旣退之後,屢敎以相議,丁寧誨諭,辭意勤懇,故惟泰之意,亦自以爲聖意已定,其言可行,黽勉來赴,以圖恩召,而其所論建,束之凡閣,曾不一省,數月京缺得臨行一見而去矣。使幡然而起者,浩然而歸,聖上之終始缺致黽勉嘉奬者,未知果用何言,果行何事也?從前進言者,雖有聽否,而五年留疏,不爲發落,則亦古今所未聞也,訑訑聲色,豈不拒人於千里乎?若聖上果有誠心實意,不變初志,則及今講究,又未晩也,抑臣等於此,復有一獻焉。自古論治,皆以嚴宮禁,杜私逕,爲第一義,此實人君正大之體,而聖人深遠之慮也。蓋宮禁不嚴,則私逕必開,私逕旣開,則漸亂治法,此必至之勢。然所謂宮禁不嚴,卽非謂賄賂流通,請謁公行,如昏朝時而後,方可害政也。凡所以防閑之道少弛,則私昵之端漸廣,或至於內言出外,外言入內,何莫非亂治之漸也?恭惟我朝,家法甚正,內外甚嚴,臣等嘗聞祖宗朝,宮中女侍,不敢私出而久留,宮戚問謁,亦不敢無時而頻達,至缺之屬,皆以法度裁之,不敢爲非法之請,妄希度外之望,豈缺耳,文子文孫之所當守也。今日宮禁不嚴之說,外人之缺而街巷籍缺不敢强諱於缺所謁,或缺至於內司缺莫不關由屈伸之際,缺有憑藉,此皆缺以此推之,悲辭甘言之托,安知其必無害政撓公之漸,亦安知其不自於今日也?聖上上奉兩殿,旁惟諸戚,臣等固知承顔之地,或有勢拘骨肉肺腑之間,或有恩掩者。然帝王之孝,異於匹夫,幾微善諫,必有其道,況於殿下之所自由者乎?傳曰,其身正,不令而行,易之家人,程子傳之,亦以上倫理篤恩義爲言,若聖明,正位居體,以法自律,則宮禁百度,皆不令而自正矣。況祖宗之家法具在,歷代之鑒戒至明,此治亂之所由,則不可不早正者也。且先王之制,雖暬御之臣,朝夕陪奉者,莫不出入有時,而今之醫官等,便作宮禁私人,朝夕入侍,皆不使藥房·政院知之,留連於省內,相雜於宦寺,或有無籍而入宿,無時而侍中,壞宮省之正法,開私昵之曲逕,此等皆方技鑽進,托身宮禁,於義不可,於事未安,李訓·鄭注之事,豈非古今至戒也?況疾病之來,聖人所愼,議定御藥,何等重事,而私問定藥之說,傳於外間,缺議內局之擧,漸致廢閣,至有提調不及知者,日後之弊,將啓缺遠近聽聞,莫不寒心,聖明何不深思,而苟便一時耶?且古人有言曰,宦寺聞名,非國之福也。蓋三代以上,未聞宦寺知名,其僕隷掃除之役,初豈有可聞之名耶?至竪刁,聞於齊而齊亂,恭顯,聞於漢而漢亂,士良,聞於唐而唐亂,童貫,聞於宋而宋亂,其所聞名者,卽才辯强禦,竊弄威福者也。是以,自古論內臣,必以忠謹爲訓,而才辯爲可畏者,此也。人君,亦以奴僕薰腐之餘,彼何能爲不曾隄防,而豈知憑依城社,動藉王命,馴致於亂,缺不自覺,近日宦寺,幹任漸重,名號漸隆,至有分付缺經政院者,威行省內,亦非一日矣。況凌轢宰臣,詬辱朝廷,決非忠謹之所爲,凡事莫不從微而至著,由小而成大,北司缺陪之職,雖以一品,大典不書,從二品衙門缺微意,亦自可見,況前鑒缺聖上防於微缺非常缺留意焉。臣等缺此誠至論也,數百官群缺治災缺不弭,然策勵小官,只是缺而策勵大臣,獻可替否,繩愆糾繆,缺曰予違予弼,爾無面從,高宗說命,亦曰缺以補台德缺魏,以諫爭自任,而輔貞觀之盛,逮至張九齡缺之徒,皆以知無不言,而致開元之治。古之大臣,其責任如此,缺皆以無猷爲至計,無可否爲得體,國論是非,民生疾苦,朝廷闕失,拱手熟視,若秦·越之不相慼,只以備局文書,爲日闋之地,見聞久習,以爲當然,古宰相之道,決不如是而止。況今災沴饑饉,國勢岌岌,而尙可從容偃仰,玩愒廢日,以爲目前苟過之計耶?非但大臣爲然,若位置稍尊,在卿宰之列者,則便以軟熟含默,爲能事,未聞一人,出意見論利害,此誠今日之痼弊也。然大臣之自任,亦由於君上之責勉,伏望聖明,策勵缺臣以古人之義,左右弼違,朝夕納誨,格王正事,定國安民,聖上亦宜虛受倚毗,以盡其職焉。若相道旣得,則總領衆職,百隷不得怠官,此自丞相事也。臣等伏見天災孔慘,主憂如此,而區區憂愛,願忠雖切,識慮淺短,救患無策,竊附於古人條奏便宜之意,而略以未盡之說,獻於其末,伏願聖明,勿以陳言而置之,勿以常談而忽之,垂神採納焉。答曰,省覽戒誨條陳之箚,不是循常之比,勤勤之懷,惓惓之忠,溢於辭表,其於戒誨寡躬之事,可不書紳,以惕念焉?且條陳之事,自有其目,不可一時裁定,當令廟堂議處。啓辭備邊司,無回。
掌令呂閔齊疏曰,伏以臣缺懷冒陳,亦無缺承奬批,仍令缺仕分義所在,豈容更缺匪今斯今,伏想聖明,缺亦臣症患缺邊不仁,缺得缺而已,曠缺頃於靜攝之中,傳缺年莫非聖明缺。
上在昌德宮。停常參·經筵。
大殿,政院·玉堂問安。答曰,知道。
卯時,有霧氣。辰時,日暈。燼餘
藥房都提調臣李景奭,提調臣金佐明,副提調臣南老星啓曰,老炎益熾,伏未審夜來,聖候將攝若何,瘡處濃口,無復流出,而已有完合之勢耶,前患處,亦盡差愈否?且牛膽天南星試諸閭巷士人處見效,當以別紙書啓,而可以傅着之時,豫爲下敎,則依方劑入似當。臣等無任憂慮,敢來問安,竝此仰稟。答曰,知道。前患瘡處,幾盡完合,後破瘡處,亦幾差復矣。藥房日記
右議政鄭維城初度呈辭。批答,不允。
傳曰,今下弓矢,方山萬戶柳汝樑處給送。
府啓,答曰,不允。金時輝事及下諭事。依啓。
院啓,答曰,毋庸堅執。內下記草
備邊司啓曰,弘文館箚子,啓下本司矣。其所條陳,多是曾前經議之事,猝然盡施之難,與前無異,而儒臣陳箚之意,若是勤懇,不可以循例粘目回啓而已,後之登對時,稟定,何如?答曰,允。
又啓曰,以司諫院箚子,趁早料度,備悉條貫,以待事,當令廟堂議處事命下矣。諸道雖被水旱之災,不無輕重之殊,而傳聞之言,詳略不同,必待各道監司,年分照數啓聞,方可知其實狀,而有所區劃,凡係賑救之事,依辛丑年例擧行之意,曾於榻前,亦已陳達,更觀外方所報,料理稟施之意,敢啓。答曰,知道。
又啓曰,本司有司堂上見存者,只二員,而本職兼帶,皆是緊任,故不得專察本司之事。大司成閔鼎重,副提調差下,使之仍察有司之任,何如?答曰,允。備局謄錄
上在昌德宮。停常參·經筵。
未時,太白見於巳地。內下日記
藥房啓曰,伏未審夜來,聖候若何,前後患處,今更加愈耶?眼候·核患·濕瘡等症,視前復如何?益氣養榮湯及丸藥,連進乎?臣等無任憂慮,敢來問安。答曰,知道。諸症別無加減,前後患處,幾盡完合矣。藥房日記
副司直沈之溟疏。答曰,省疏具悉。卿其勿辭往來。
府前啓,答曰,勿煩。院前啓,答曰,勿煩。內下記草
上在昌德宮。停常參·經筵。
巳時,日暈。內下日記
藥房啓曰,伏未審夜來,聖體攝候若何?前後患處,幾盡完合之敎,幸矣,而第未知時未全愈耶?諸症別無加減,臣等無任憂慮,敢來問安。答曰,知道。症候與前無異,且受鍼擇日,更爲議定,可也。又啓曰,卽者伏承症候,與前無異,且受鍼擇日,更爲議定可也事下敎矣。臣等,固欲仰稟,而昨日纔承前後患處,幾盡完合,而時未有旣定之敎,故不敢徑達矣,而與諸鍼醫等,更爲商議,則皆以爲八月初五日最吉,自今月至初四日,俱有忌焉,不得已以來初五日,定爲受鍼之意,敢啓。答曰,知道。藥房日記
右議政鄭維城再度呈辭。批答,不允。
傳曰,給由馬·澆奠床備給,淸風府院君加土呈辭。
院啓。答曰,不允。
府箚。答曰,覽卿等條陳之箚,言辭切實,語意勤懇,深戒予病,惕念之懷,其可少弛乎。且條陳之中,量役垂畢條,令攸司豫講長策等事,令廟堂議處焉。
府啓。答曰,不允。崔大立,推考,可也。內下記草
兵曹啓曰,平安監司有闕,依近例令備邊司議薦,何如?傳曰,允。備局謄錄
平安兵使薦望,趙必達·鄭傅賢·成釴。備局謄錄
上在昌德宮。停常參·經筵。
夜四更五更,有霧氣。內下日記
藥房三提調啓曰,伏未審夜來,聖候若何,患處俱盡完合否?臣等無任憂慮,敢來問安。答曰,知道。諸症別無加減,今後勿爲逐日問安。藥房日記
府啓。答曰,不允。院啓。答曰,不允。內下記草郞廳金廷鳳校正。郞廳南德老書。
上在昌德宮。停常參·經筵。
未時申時,日暈。內下日記
謝恩,典獄參奉李馨全。
右議政鄭維城三度呈辭,入啓。傳曰,不允批答。
工曹參判具仁墍,楊州掃墳呈辭,入啓。給由。
院啓,諸宮山海折受,爲今日病民之痼弊,臣等論之悉矣,殿下聽之亦熟矣,猶且留難,久不允從,臣等竊悶焉。夫民者,國之所天也,宮家者,殿下之家人也,奪小民之生理,以益宮家之富厚,固已有累於王者平明之治,況其濫冗之弊,頭會箕斂百種搜羅,盡歸差人之囊橐,而所資於宮家者絶少,則其在宮家,損益無多,而在殿下兼臨一視之心,革弊救民之政,所關豈不重大乎?目今天心未豫,饑饉荐臻,孑遺殘民,將有思亂之勢,凡有害切於民者,雖大於此,固當痛加除革,而殿下所以正心修身,以應天威者,亦宜以絶偏倚抑私恩爲先,則豈以此一事,何難夬副,而使上下相持至此哉?臣等伏聞世宗朝,因災異下敎,而災異荐至,下民阻饑,予之子孫衆多,徒費天祿,予實慚焉,其減親子孫科田,用答天譴。祖宗敬天勤民之至意,不私於親屬如此,科田常祿,猶且損節,況今日分割山海,以爲私門田利之所,使斯民不得保其生業,而不思所以變通之道乎?請諸宮家柴場·漁場折受等處,令該曹·各道,一一査出革罷。內官梁達源事,聖批至以相鬨爲敎,而尙靳允從,臣等竊未曉聖意之所在也。蓋達源,聞李尙翼戒飭生徒之言,肆然發怒,極口詬罵,至有侵侮外朝之語,其悖慢之說,臣等不欲備陳,以損國體也。達源之蘊蓄私忿,只在於憲府之論劾大臣,則其怒雖發於商翼,其心則實出於輕蔑臺閣也。昔范祖禹,爲諫議僦居於中貴陳衍之比隣,衍每到園中,不敢高聲,謂同列曰,范諫議一言到上前,吾輩不知死所矣。閹人之於外朝,事體之嚴截,固當如是,今日國綱,雖極解弛,宦寺之輩,何敢乃爾?罷推之罰,不足以懲其惡而杜其漸,請宦官梁達源,拿問定罪。權大時,以彼此之說,猥達天聰,殊極愚妄,其在聖朝包容之大度,固當斥而不用,治以不治,而拿鞫之命,遞下意外,論執累日,尙斬允從,臣等切悶焉。恭惟我祖宗朝待士之道,至仁且厚,凡諸草野之言,狂妄猥雜,何所不至,而未聞以儒爲名,投疏得罪,今殿下創此無前之擧,使中外遠近,莫不驚惑,臣等竊惜之。幺麼一大時,雖不足恤,其爲聖德之累,爲如何哉?臣等之力爭不已,冀回天聰者,誠以此也,請還收權大時拿鞫之命。措辭見上答曰,不允。
府啓,內官崔大立罷推之請,論執已久,而聖明一向靳許,臣等竊惑焉。內官之於外朝,體面截然,況宰列之臣,自上所禮貌,則渠何敢顯加侵凌,略無顧忌之心乎?宦侍驕橫,本非國家之福,不可不嚴制深抑,以杜其漸,而殿下反以一皆痛制,亦豈國體爲敎,益增此輩之氣,臣等竊未曉聖意之所在也。近日少宦之凌辱朝士,又是曾所未有之變,此輩之增氣,蓋可驗矣,若此不已,則竊恐橫恣權弄之習,將無所不至,推考薄罰,不足以懲其罪,請內官崔大立,亟命先罷後推。近日玉候未寧,上下憂遑,醫官等出入診察,則當一心敬謹,無敢少怠,而頃日入診時,醫官趙徵奎,乘醉入侍,其悖慢不敬之狀,聞者莫不寒心。論其所犯,有不容誅,未知聖明,何惜於此輩,而曲貸至此乎?請徵奎,拿問定罪。臣等以權大時事,論列已久矣,殿下之持難至此者,豈以臣等之請,爲大時地而然哉?大時,以彼此之說,仰瀆天聰,此則人無不駭異,臣等雖極無狀,豈爲幺麼一大時,敢生營護之計哉?第念大時,雖有猥雜之言,狂僭之罪,而其人則以儒爲名,其疏則以尊賢爲名,今乃快摘妄發之語,遽加鞫治之律,則中外聽聞,必多疑惑。況優假章甫,自是我朝家法,雖有狂妄矯激之失,未嘗不容而置之,此實盛德美事,而鞫治疏儒之擧,遽自今日創始,則其爲累於聖德,有傷於國脈,顧何如哉?三司合辭,力爭至此者,只欲聖明,無一毫過擧而已,公議所在,大可見矣,請還收權大時拿鞫嚴治之命。近日臺閣論事,或涉於內司宮家,則無論大小,輒示持難之意,臣等固已爲聖明惜之。今此間定公事,報該曹施行之事,有何難從之端,而亦不卽允許乎?內司文書,關由吏曹,出於祖宗朝定制,宮府一體之意,誠非偶然,何獨於此事,遽壞數百年規例乎?所關甚重,不容但已,日後之弊,亦不可不慮,請內司稟定公事,依前例使之報該曹施行。答曰,不允。
判尹朴長遠上疏,啓下該曹。諫院朝報
承文院草記。答曰,遞馬等六字,似無穩當之意,釜山二字,別無關係之事,此兩處刪改,可也。內下記草
有政。以李積爲氷庫別檢,趙仲耘爲交河縣監,金得信爲禮曹佐郞,鄭繼胄爲潭陽府使,閔維重爲兼西學敎授,閔燾爲軍器僉正,丁時傑爲平壤判官,李惇臨爲兵曹正郞,兼春秋修撰官李敦相,爲記事官李翊相同生兄弟相避,修撰官減下,兼春秋記事官李䎘,爲記注官李翊同生兄弟相避,記事官減下,金是榮·元格,竝單付分差兼東學敎授,李耉徵·李惟明,竝單付分差兼南學敎授,鄭維悌單付校書副正字,朴世堂單付兼春秋館記注官,鄭東燁單付兼春秋館記事官。吏曹望單
上在昌德宮。停常參·經筵。
午時,日暈。未時,太白見於巳地。內下日記
謝恩,掌令宋時喆·瑞山郡守朴烶。
右承旨李殷相,兼春秋減下肅拜。諫院朝報
藥房都提調李景奭,提調金佐明,副提調南老星啓曰,序屬淸秋,氣猶未霽,伏未審一兩日來,聖體,若何?患處已盡完合,而眼候諸症,尙爾耶?臣等無任憂慮,敢來問安。答曰,知道,瘡處已盡完合,而眼候還如頗苦矣。受鍼之日,進定可也。
又啓曰,伏承聖批,瘡處已盡完合,而眼候還如頗苦矣,受鍼之日進定可也事,下敎矣,臣等不任憂慮之至。向於擇日之時,臣等竊念眼候之爲患久矣,而特以受灸之故,姑爲停鍼,初五日似太遠,反覆商確,則已過之日,不必更達,今日則稱以瘟㾮,且忌宮除二字,初三日,忌戊與滿,初四日,亦有忌,不得已擇於初五矣。今承頗苦之敎,更與諸醫等相議,則以爲初五日,雖不遠,一日爲急,則明日戊滿之忌,較他差輕云,何以爲之,敢稟。答曰,明日爲之。藥房日記,兼見諫院朝報
右議政鄭維城三度呈辭,不允批答。王若曰,綸批再宣,謂有回於卿意。辭章三至,胡不諒乎予心。或未深思,玆庸多誥。言念時勢之捏扤,不堪宵旰之憂勞。旱澇相仍,罔知懷保之策。災癘荐發,若爲消弭之方。陰陽互爭,進退之幾可畏。政令漸弛,危亂之兆已形。況畿輔量事之垂完,而廟堂講究之宜急。所恃老成之在位,惟思倚毗而圖終。頃者勞卿遠行,蓋非得已。今胡因一細故,有所不安。屈指待還,歎鼎席之久曠。奉身求退,奚巽辭之頻繁。縱欲爲自便之圖,獨不念弘濟之責。其在安泰之日,大臣尙難就果。矧此艱虞之時,小嫌何足介意。榮衛或損,雖緣勞苦之備嘗。神明所扶,佇見疾恙之自去。如失左右,卿忍忘乎相須。若無津涯,予未知其攸濟。毋爲釋負之計,益竭扶顚之猷。於戱,季子初歸,邦人見面而得乂。司馬復相,都民加額而爭歡。宜勿復辭,以慰厚望。所辭宜不允,故玆敎示,想宜知悉。知製敎李翊相製進。
開城府儒生李文奎等疏。答曰,莫重之典,不可輕許,爾等退修學業。
正言李世華疏,踏啓字。
禮曹佐郞鄭東曄,卒高敬命等致祭後,入來。
大司成閔鼎重疏。答曰,省疏具悉。爾之所陳之言,實是養士之至意,予豈亦留心焉?且請議處之事,當令該曹稟處,爾其勿辭,盡誠察職。諫院朝報
上在昌德宮。停常參·經筵。
未時,太白見於巳地。內下日記
下直,輸城察訪吳得天。
謝恩,兼西學敎授閔維重,潭陽府使鄭繼胄,軍器僉正閔燾,交河縣監趙仲耘,校書副正字鄭維悌,謢軍尹順之。
傳,前府使許遂·權尙矩·尹㻩·李長英·李□彦·尹宗之·崔□後,府尹李,僉正李箕徵·朴振翰,判官洪汝河,郡守嚴台耉·徐弘履·李行源·李德殷·睦來善·權儁·沈櫶·尹勉之·元萬春,府使李義健,郡守李松齡,參奉閔應龜·金泮·韓斗相,兵使李光載,別提吳道宗,縣監李光迪·宋時燾·金宗沇·崔時卨·尹衡夏,縣令許徵,縣監朴惺·兪命益·權以亮,縣令尹就殷,察訪沈公河,正郞黃世耉,佐郞魚震翼,府使安鏡,兵使李汝發,謢軍金□龍·成楚客·安鏡,萬戶車志胤·朴文彬·李時衡,直長鄭雲驥·劉恒,奉事趙廷偉,都將李貞等敍用,府使成以性·朴希閔·李元禎·金慶恒,府尹李,縣監尹以明·尹衡殷·林葵·李堂揆,察訪李馣,參奉韓斗相,都事趙相漢,武兼李長馥·楊沖雲等職牒還給,去壬寅年秋冬等,今癸卯年春夏等褒貶,居中居下,竝勿論事,下吏·兵曹。
右副承旨鄭榏上疏。大槪,昨自直廬,扶曳出來,病勢危劇,供職無期,懇乞亟許遞改,俾尋生路事。踏啓字。
右議政鄭維城四度呈辭。傳曰,安心調理。
慶尙監司書目。今年覆審,頓異常年,敬差官差退下送,旱田給災事。諫院朝報
藥房三提調見上啓曰,日氣冷陰,伏未審夜來,聖候,若何,眼候亦復如何?今日受鍼,謹已議穴,而須與諸醫等,先爲診察而更議,庶無未盡之患。臣等無任憂慮,敢來問安,竝此仰稟。答曰,知道。
受鍼入侍,三提調,醫官柳後聖·安景昌·尹後益執鍼,崔有泰點穴,安禮捧盤。受鍼穴處,手郚天井·合谷,小海各左右穴,足部三里·陽輔·大衝各左右穴。
受鍼後,藥房問安。答曰,知道。藥房日記
政院·玉堂·二品以上·六曹·兩司長官問安。答曰,知道。
忠淸道進士李尙絅等上疏。大槪,文成公·文簡公從祀文廟事。入啓。
院啓,請諸宮家柴場·漁場折受等處,令該曹·各道,一一査出,竝爲革罷,請宦官梁達源,拿問定罪,請還收權大時拿鞫之命。措辭竝見上答曰,勿煩。
府啓,請內官崔大立,亟命先罷後推,請趙徵奎,拿問定罪,請還收權大時拿鞫嚴治之命,請內司間定公事,依前例使之報該曹施行。措辭竝見上卽接社稷秋享分差監察呈課,則捧俎官都摠府都事申鍵·金洙等,香祝奉安纔畢,公然脫衣冠,戱謔於獻官所見之處云。祭享齋肅之地,不敬至此,事極可駭,請都摠都事申鍵·金洙,竝命罷職。答曰,不允。末端事,依啓。
謝恩,東學兼敎授金是榮。
吏曹啓曰,承旨有闕,政事,取稟。諫院朝報
備邊司啓曰,憲府箚子批答中,量役垂畢後,令有司豫講長策等事,令廟堂議處焉事,命下矣。畿甸量田,雖已完畢,文書尙未修正,應爲出賦田結之數,不能的知,姑待其摠數啓聞後,民役輕重,方可議定,至於諸路民事,今歲災實不齊,亦待本道詳盡啓聞後,稟處,何如?答曰,允。備局謄錄
上在昌德宮。停常參·經筵。
日沒後,黃赤一道如氣,起自坤方,直指東方,長十餘丈廣尺許。內下日記
下直,京畿水使李元老,陸關僉使方瑋。
謝恩,五衛將元相,兼春秋朴世堂。
大殿,政院·玉堂問安。答曰,知道。
吏曹參議李廷夔上疏,大槪,臣之情勢病勢,俱難冒居,而辭單見阻,悶縮度日,又以歲抄事,致勤嚴敎,不勝惶隕,敢冒萬死乞遞臣職,仍治臣罪事。入啓。諫院朝報
藥房啓曰,昨日日晏,受鍼移時,伏未審夜來,聖候,若何,今日受鍼,差早爲之乎?臣等無任憂慮,敢來問安,竝此仰稟。答曰,知道。
巳初受鍼。入侍,三提調,醫官安景昌,尹後益執鍼,崔有泰點穴,安禮捧盤,李東馨,□穴處,手部天井·合谷·小海各左右穴,足部三里·陽輔·大衝各左右穴。
受鍼後,藥房·政院·玉堂·二品以上·六曹堂上·兩司長官問安。答曰,知道。藥房日記又見朝報
京畿監司書目。麻田呈,廢漣川居,前三陟府使許穆上疏上送事。
大司成閔鼎重上疏,大槪,冒陳危懇,乞遞備局副提調之任事。入啓。
院啓,請諸宮家柴場·漁場折受等處,令該曹·各道,一一査出革罷,請宦官梁達源,拿問定罪,請還收權大時拿鞫之命。答曰,竝停勿煩。
府啓,請內官崔大立,亟命先罷後推,請趙徵奎拿問定罪,請還收權大時拿鞫嚴治之命,請內司間定公事,依前例使之報該曹施行。答曰,亟停勿煩,府院啓,措辭竝見上。
傳曰,政事,明日爲之。諫院朝報
傳曰,今下弓矢,潼關僉使方緯〈處〉給送。內下記草
上在昌德宮。停常參·經筵。
謝恩,兵曹佐郞尹衡聖。
大殿,政院·王堂問安。答曰,知道。諫院朝報
藥房啓曰,伏未審夜來,聖體攝候,若何,今日受鍼時刻,亦依昨日爲之乎?臣等無任憂慮,敢來問安,竝此仰稟。答曰,知道。
受鍼入侍,三提調·醫官鄭後啓,尹後益執鍼,崔有泰點穴,安禮捧盤,穴處上同。藥房日記
受鍼後,藥房·政院·玉堂·二品以上·六曹·兩司長官問安。答曰,知道。
右議政鄭維城五度呈辭。傳曰,安心調理。
全南道生員柳楙等二百七十二人上疏。大槪,先正臣文成公·文簡公從事文廟事。入啓。
黃海監司書目,文化縣鄕挍,鄒國亞聖公位版見失事。
前府使許穆上疏,啓下該曹。
吏曹參議李廷夔疏。答曰,省疏具悉,爾其勿辭察職。
院啓,請諸宮家柴場·漁場折受等處,令該曹·各道,一一査出,竝爲革罷,請還收權大時拿鞫之命,措辭竝見上玉候愆和,久未差愈,臣民憂惶,曷有其極。頃者招集在外曉解方技之人,使之同參議藥之列者,蓋欲博採群議,以盡調治之方,而朴由淵·李耆善·愼應悌等,素稱精於醫術者,因諸醫所見之相反,雖未得一從其言,盡施其術,出入與議,不無所益,而上候平復之前,徑先下送,物議皆以爲非。朴由淵·李耆善·愼應悌等,待令內局,卽爲進還。生民休戚,係於守令,不可不擇授其人,況今三南被災之慘,前所未有,賑救之政,專在邑宰尤當十分揀選,而新除授寶城郡守李昌彧,爲人庸下,不合字牧之任,且本郡,介在兩營之間,多有弊端,請寶城郡守李昌彧遞差,其代,文官擇送。扶安,爲湖南岩邑,兼官山海,素稱難治,而新除授縣監崔鎭南,全無履歷,且非剸劇之才,況沿海被災,本邑爲甚,前頭賑政,不可付諸生手,請扶安縣監崔鎭南遞差,曾經邑宰,聲績已著之人擇差。頃日典獄署,別自該曹摘奸時啓下,與殺人重囚,至有擅解枷杻,出置長房者,亦有只錄囚徒,不爲囚禁者,形獄不嚴,至於如此,事極寒心,汰去之罰,不足以懲其用情蔑法之罪,請典獄署當該官,拿問定罪。答曰,不允。末端兩件事。依啓。
府啓,請內官崔大立,亟命先罷後推,請趙徵奎,拿問定罪,請還收權大時拿鞫嚴治之命,請內司間定公事,依前例使之報該曹施行。答曰,不允。諫院朝報措辭見上
傳曰,明日賓廳,大臣及備局堂上來會事,分付。備局謄錄
有政。以柳炫爲工曹正郞,朴仁基單付承文著作,平安兵使趙必達,兼安州牧使,李週爲平市令,宋昌爲正言,李慶徽爲右副承旨,孟胄瑞爲兵曹佐郞,徐文尙爲內侍敎官。吏曹望單
上在昌德宮。停常參·經筵。
未時,太白見於巳地。內下日記
傳曰,今下弓矢,慶興府使李洽〈處〉給送。內下記草
下直,慶興府使李洽。
謝恩,右副承旨李慶徽,平安兵使趙必達。
大殿,政院·玉堂問安。答曰,知道。
典獄署當該官,拿推前參奉沈晑。
奉敎崔致翁辭狀。遞差。諫院朝報
藥房啓曰,連日受鍼,伏未審夜來,聖候若何,眼患諸症,一樣耶?臣等無任憂慮,敢來問安。答曰,知道,與昨無異。藥房日記兼見朝報
傳曰,大臣·備局堂上,引見。
備邊司郞廳,以領·左相意啓曰,冬至正使,以從二品擬望事,臣等親承聖敎而退,考閱座目官案,則除方在重任不可遷動者及老病人外,可擬者絶無,臣等竊念前判書趙珩,今已蒙宥還家,以此人差送,則職秩相當,事甚便順,而方在未受職牒之中,自下不敢擅便,敢此仰稟。答曰,受職牒差送可也。
大臣·備局堂上引見時,江華留守權堣所啓,江都船隻,最爲緊重,下三道戰兵船舊退船,各其官其鎭浦放賣,例爲補用改造之時,而其價甚歇,自朝家給價,移給江都,則或造津船,或造橋梁,似爲便益矣。上曰,各道今年應改舊退船,幾隻乎?爲先詳問後處之似當,兩湖退船,則自該廳問啓,嶺南,自備局問啓。
引見時,領議政鄭太和所啓,今年農事又如此,前頭賑救之策,不可不豫講,必須差出主管之人矣。上曰,前頭當委諸〈何〉人耶?太和曰,趙復陽·兪棨,曾任賑政,今亦當依辛丑年例,委任此兩人,而趙復陽方爲開城留守,似當移拜內職矣。右議政元斗杓曰,臣與僚相相議,差出閔鼎重備局有司堂上者,欲令與趙復陽·兪棨等,同管賑政矣。上曰,然則開城留守趙復陽,遞付京職。太和曰,趙復陽·兪棨,差備局堂上,與閔鼎重一體句管賑事,似當矣。上曰,依爲之。又所啓,全州府尹待秋成差出事,曾已定奪矣。當此凶荒,賑政方急之日,不宜更設府尹,姑待明秋差出,何如?上曰,依爲之。左議政元斗杓所啓,當此凶歉之時,方講賑救之策,而戶曹判書鄭致和,將赴北京,度支重任,付之生手,誠非細憲。且聞右相之言,亦以爲不可差出云,似當有變通之道,而頃日使臣差出時,除已行有老親老病人外,絶無可擬之人,至於洪命夏,自擬末望,事甚苟簡矣。上曰,然則冬至使鄭致和改差,其代,以從二品中,議于大臣差出可也。戶曹判書鄭致和所啓,裁省之事,大臣旣已定奪矣。救荒之策,莫如節用,各項裁減,自九月依辛丑年例啓下爲之,何如?上曰,若自九月爲始,則受料之類,似爲冤抑,十月爲始,而御供裁減,亦一體爲之,可也。備局謄錄
引見時,領議政鄭太和所啓,權大時疏中彼此之說,雖甚可惡,然渠亦爲儒生,慕賢投疏,而至有拿鞫之命,有何可鞫之隱情乎?上曰,權大時放送,令該曹停擧。禁府謄錄
引見時,大司憲金壽恒所啓,臣等初不知間定之以內奴差定,且不知其曾無關由吏曹之事,以爲內司公事,無論大小,必由吏曹,事體當然,故以此論啓矣。今承聖敎,臣之不能詳察之罪,在所難免,請命遞斥臣職。上曰,勿辭。又所啓,醫官趙徵奎,爲人愚悖,本不合出入於藥房,診察聖候,是何等敬謹之地,而乃敢乘醉入侍,其悖慢不敬之狀,有不容誅,未知聖明,何惜於此輩,而强咈臣等之請,曲貸至此乎?請趙徵奎拿問定罪。上曰,依啓。前啓內官崔大立,先罷彼推,及內司間定公事,停啓。大司諫李慶億所啓,請諸宮家柴場·漁場折受等處,令該曹·各道,一一査出革罷,措辭見上上曰,不允。又所啓,朴由淵·李耆善·愼應悌等,請令內局,卽爲追還,措辭見上上曰,見內局草記,自當上來矣。又所啓,生民休戚,係於守令,不可不擇授其人,況今三南被罪〈災〉之慘,前所未有,賑救之政,專在邑宰,尤當十分揀選,而新除授寶城郡守李昌彧,爲人不合字牧之任,且本郡,介在兩營之間,連差武臣,褊裨輩,皆卽等夷,留連徵索,罔有紀極,請寶城郡守李昌彧遞差,令代以文官擇送。上曰,依啓。文武中剛明有治蹟者,擇送。諫院朝報
禮曹判書洪命夏所啓,大司憲金壽恒,曾爲本曹判書,大殿□殿權減供上紙復舊事,取稟則以待秋稟處事,命下矣。今見□何以爲之,敢稟。上曰,姑勿復行,可也。又所啓,玉堂箚子中,極諫奢侈之弊,□卽今奢侈之風,比前益甚,不可不□革此習,況今凶荒之歲,縻費之□如何哉?臣曾參本曹時,婚喪,定□節目啓下,領布中外,而終未□廢閣不行,更爲申明此制,以爲着實擧行之地,何如?上曰,依爲之。又所啓,故相臣金尙容·金尙憲書院,以請額回啓時,未解近來傳敎回啓,致勤聖敎,不勝惶恐。□近日外方書院,雖曰有弊,至於斯文所關,亦不可不賜額矣。書院疊設之處,雖不可每從其請,今此兩臣書院,與他有異,且是新設之地,〈未〉賜額恐爲欠典也。上曰,若非疊設,則賜額,可也。兵曹判書金佐明所啓,所江僉使金瀅,痢病甚重,勢難□云,此非厭避之地,似無托病之□,金瀅改差,何如?上曰,依爲之。諫院朝報
上在昌德宮。停常參·經筵。
未時,太白見於巳地。內下日記
下直,成川府使李楚老。
謝恩,謢軍權尙矩·許遂,平市令李週,南學敎授李耉徵,都摠都事金□·愼祖膺·方振英。
大司成閔鼎重疏。答曰,省疏具悉。爾其勿辭,從速察職。諫院朝報
藥房啓曰,涼氣頗緊,伏未審夜來,聖候,若何,昨日引對良久,濕瘡等患,必益添苦,寢睡,何如,受鍼今日爲之乎?與諸醫商議,則天井·湯輔,間以外關,臨德而三里,則間以內庭,宜當云矣。臣等無任憂慮,敢來問安,竝此仰稟。答曰,知道。卽今少有微感之候,今日受鍼勿爲可也。
又啓曰,伏承聖批,卽今少有微感之候,今日受鍼勿爲可也事,下敎矣。臣等不勝憂慮,且伏聞下醫官之敎,與鄭後啓及諸御醫等相議,則九味羌活湯,果爲合宜,加荊芥穗·乾葛各一錢進御,速爲和解宜當云,此藥三貼劑入之意,敢啓。答曰,知道。藥房日記
右議政鄭維城六度呈辭,入啓。傳曰,安心調理。
假注書尹敬敎受由,代李國華。
掌令宋時喆,持平尹遇丁·南二星啓曰,臣等伏聞昨日引對時,長官,以內司間定公事,報該曹施行之啓,不能詳審,致勤聖敎引避,臣等旣已同參,則論事不詳審之失,亦所難免,何敢晏然仍冒。請命遞斥臣等之職。答曰,勿辭。
禮曹啓目,粘連大司成閔鼎重上疏云云,閔鼎重,身爲師儒之長,目見文敎之廢,條陳養士之方,以爲復初之地。自古國家爲治之務,莫先於培養多士,故祖宗朝崇儒作士之道,靡所不用其極,人才之蔚興,治道之休明,實由於此,而其本,在於躬行之化,此正朝家所當遵行者也。曾在先朝,益恢振作之方,停罷臨講,別設課製,或試于泮宮,或試于禁庭,且設祭酒之任,通讀諸生,以施聳動之擧,庶有作報之效矣。近年以來,適値朝家有故,循例課製,亦未設行,多士之落莫甚矣,至於齋任諸生,不肯居齋,朔望焚香,春秋釋菜之日,亦未來參,則事極寒心。此雖士習之不美,亦無非不能養正之致,此則師長,可以量施齋罰,以矯弊習,而夫士者,可以善導之,不可以法制之,惟在發迪之如何。本館學令,乃祖宗朝已行之節目,而亦在於法典中,每日儒生考講之法,自學官權減之後,又從而廢,今難□然復舊,疏中所陳考講製述等節目,依倣而略加變通,誠有意見,固當依此施行。而但事貴必成,法簡乃行,每月四次考講,二次釋製,意非不好,而一朔之內許多官員,頻數齊會,通一年不撤,其勢未易,終難免有名無實之歸,不可不參酌事勢,折衷定式,以爲必行之地。每月大司成,率本館官員上下齋諸生,兩次考講,在家諸生願講者亦許,所講書,則以四書三經,輪回考講,而貫通文義爲主,通略分數,則一從學令,周易·春秋,亦不倍畫通,一年所講,爲二十四次,而每歲末通考畫數,二十分以上,抄報本曹以爲書啓之地。所謂中旬輪次者,乃四仲月製述之規也,所謂終旬者,以每月二十日後輪次之謂也。停罷已久,亦難復設,今後則大司成以下,每月一次試製,而一如場屋之嚴,切勿使外人相通,所出之題,則賦·表·論·策,每試只出一題,必於其日,考次等第,通一年所製,爲十二次,而每歲末通考畫數,十分以上,抄報本曹,以爲書啓之地。考講及製述賞格高下,隨其分畫之多少,以竢上裁,而凡儒生講製,非出於特命者,則優等賞格者,直赴會試,其次賜分,又其次紙筆墨,自是流來古例。製述儒生,旣無講業,只蒙分劃,則雖曰有落莫之嘆,至於直赴殿試,決不可輕議。所謂上旬輪次者,乃正月初七日,七月初七日也,政府·館閣·本館堂上,進參試所。所謂春秋課試,乃三月三日,九月九日也,政府·六曹·館閣·本館堂上,一齊進參。此與兵曹都試之規,小無異,蓋文武一體選才之意,故其日有故,則次日爲之,載在法典。今後應行之日,如有事故,則本館啓稟,設行於無故之日,要不出今月之內,似當,令本館着實擧行,自前館學變通節目,隨時講定者,非止一再,而每患廢墜者。師儒之長,頻數遞易,盡心職事者,亦難易得,大司成閔鼎重,久任勿□以責來效。本館所藏書冊,不滿數百卷云,依疏辭諸道所刊冊板,使之隨所有印送本館,且令校書館,每於印出書冊之時,輒以一本,輸送本館,以定恒式事,分付,何如?啓依允。
吏曹啓曰,守令有闕,政事,取稟。
大殿,政院·玉堂問安。答曰,知道。
院啓,請諸宮家柴場·漁場折受等處,令該曹·各道,一一査出革罷。措語見上答曰,不允。
府啓,大典吏典,序列各司,區別衙門品等,而內侍府,列於各司之下,雜職之首,不言某品衙門,則祖宗朝定制之意,益可想矣。今乃稱爲二品衙門,通關於六曹,及各道監司,雖不知此例,創於何時,而無非襲謬因循,以至於此也。內侍官階,極於從二品,以二品衙門自處者,必以此爲諉,而尙膳以下,本非正職,每當付祿之際,迭爲升降,高下無定,則有同軍職遞兒,其非定爲二品衙門,於此亦可見矣。況六曹屬司,載在大典,而內侍府,爲吏曹屬司,則何可與六曹通關乎?監司之於六曹,品秩相等,旣與之通關,則以六曹屬司,通關監司,亦安有其理哉?其爲僭謬,莫甚於此,揆以法典,不可不釐改。請令內侍府,自今以後,凡有文移之事,一依內需司例,報該曹行移,以革謬習,以重法例。畿內山麓海庭及久遠陳荒之野,不宜耕種之地,今番量案,鄕曲豪右之輩,以其名字載錄,恣意禁抑,蒭蕘者,不得投足,漁採者,不得下手,山林川澤之利,盡爲私室之兼竝,甚至於京城至近之地,衆塜累累之處,稱以己物,徵捧其價者,奸濫之狀,極可痛駭。此而不禁,則窮民無以聊生,而其流之害,有不可勝言,請令左右□一一査出,嚴加禁斷,如有□冒點者,論以武斷之律。答曰,末端事。依啓。內侍府,必有印信,考其某品,可也。
上在昌德宮。停常參·經筵。
未時,太白見於巳地。內下日記
謝恩,同知南斗杓,兵曹佐郞孟胄瑞,晉州牧使鄭承明。諫院朝報
藥房啓曰,伏未審夜來,聖體攝候,若何,進藥之後,有和解之效乎否?臣等無任憂慮,敢來問安。答曰,知道。症候與昨別無顯效矣。藥房日記
黃海監司書目。文化縣鄕校位版還得事。
正言蘇斗山啓曰,朴由淵·李耆善·愼應悌等追還事,再昨長官入侍罷黜後,卽以停啓之意,簡通歸一,而臣於昨日連啓時,未及□出,昏謬不察之失,著矣,何敢晏然仍冒?請命遞斥臣職。答曰,勿辭,退待物論。
內醫院官員,以都提調·提調意啓曰,臣等伏見諫院論啓,以朴由淵·李耆善·愼應悌等,徑先下送事,物議皆以爲非云,臣等殊甚驚悚,當聖候未寧之時,爲臣子之道,卽所以問醫議藥之事,宜無所不用其極,外方稍解醫方者,無論士人·醫工,招集之事啓達,則必以爲有弊,故自本院通于監司處,使之上送,而由淵,卽臣外三寸侄也。素來多病不出門,而其來也,臣以私書通之,卽騎私馬而上來,累參議藥,至於入侍之後,腫癤遍發頭面,且聞其寡娣,重患內腫,行色蒼黃卽去也,不敢私許,呈所志于本院而行。應悌則其母年垂九十,身□情理切迫,耆善,亦有家間□陳訴而去,竝令還爲上來,而臺啓如此,臣等何敢晏然而已乎?不勝惶恐,敢此陳啓。傳曰,知道。勿爲惶恐,外方醫院,雖未平復,或先有下送之事,不必更爲追還。
大司諫李慶億啓曰,引嫌而退,偶然遺落事,非□不可以此輕遞言官,正言蘇斗山,請命出仕。答曰,依啓。
府啓。以六曹屬司,通關監司,亦安有其理哉?已上措辭見上本府,雖有印信,品秩高下,元無書塡之規,則更何有可考之端乎?其僭謬之習,不可不釐正,請令內侍府,自今以後,卽有文移之事,依內需司例,報該曹行移,以革謬習,以重法例。
正言蘇斗山就職。
院啓。請諸宮家柴場·漁場折受等處,令該曹·各道,一一査出,竝爲革罷。措辭見上臣等伏聞,以備局啓辭,前判書趙珩,有授職牒使臣差遣之命,臣等竊以爲不可。趙珩之罪犯輕重,今姑不論,而頃於審理之時,蒙有之擧,未免失當,憲府還收之論,停止僅過旬日,而今因使介之遞改,收之於罪籍之中,驟加湔滌,如使珩之所坐,本非大段,在所當恕,則雖非使行,固當收錄之不暇,苟□不然,而只緣承乏,有若因此贖罪者然,則豈非苟且之甚乎?擧措顚倒,重損國體,請還收前判書趙珩授職牒使臣差遣之命。前啓,朴由淵等追還事,停啓。
吏曹參判尹文擧辭狀,踏啓字。
府啓,答曰,不允。更何有可考之端一款,不察之甚矣。
院啓,答曰,不允。諫院朝報
上在昌德宮。停常參·經筵。
卯辰時,日暈。內下日記
謝恩,謢軍李慶遐·金雨龍,工曹正郞柳炫。
假注書李國華改差,代崔日隆。
吏曹啓曰,因備邊司啓辭,冬至正使前判書趙珩,授職牒差送可也事,命下矣。授職牒之敎,與敍用有異,何以爲之,敢稟。傳曰,敍用。
假注書崔日隆在外,代金厦梴。
右尹兪棨上疏。大槪,□一未參問安之列,揣分量力,□懇乞鐫削本職及兼帶備邊司提調·承文院提調之任,俾延殘喘事。入啓。
工曹判書李浣初度呈辭,入啓。給由。傳曰,遣內醫看病。
大殿,政院·玉堂問安。答曰,知道。諫院朝報
藥房三提調見上啓曰,伏未審夜來,聖體攝候,若何,連進湯藥,而有發表之效耶?眼候核患等症,亦復何如?感候雖得和解,若未全愈,遽爾受鍼,似不可爲,臣等無任憂慮,敢來問安,竝此仰稟。答曰,知道。感冒之候,稍似和解矣。藥房日記
右議政鄭維城七度呈辭,入啓。傳曰,安心調理。
院啓,請諸宮家柴場·漁場折受等處,令該曹·各道,一一査出革罷,請還收前判書趙珩授職牒使臣差送之命。答曰,不允。
大司憲金壽恒,掌令宋時喆,持平尹遇丁,南二星啓曰,內侍府之稱爲二品衙門,旣非法典所載,今之通關六曹與監司,明是謬例,不可不釐正,故臣等相議論啓矣。伏承聖批,以內侍府亦有印信,考見某品可也之敎,臣等取見內侍府印信,別無某品□之事,昨日啓事所謂,更何有可考云者,蓋以此也,聖批又以不察之甚爲敎,臣等不勝惶惑之至。大典序列各司,一從衙門品秩,雖如醫譯諸司,皆書某品衙門,若以內侍府,定爲二品衙門,則何獨不列於各司,而序立雜職之尊,不言某品衙門乎?尙膳之職,雖曰二品,付祿之際,陞降無常,有同遞兒職,則印信體制,雖與二品印式相似,其何可與外朝二品,比而同之乎?通關之當否,實亦係於印樣之大小,臣等愚昧之見,終未曉聖意之所在,而旣承不察之敎,何敢晏然仍冒。請命遞斥臣等之職。答曰,勿辭,退待物論。諫院朝報
上在昌德宮。停常參·經筵。
未時,太白見於巳地。內下日記
謝恩,護軍南九萬,正言宋昌,南學敎授李惟明。
修撰李䎘,副校理李翊,掌令李堥辭職上疏,入啓。
大殿,政院·玉堂問安。答曰,知道。
全南監司書目,靈岩兼任□呈,獻納郭聖龜病重,上去不得事。
京畿監司書目,豐德府使權大運,老母病重,受由上京,久不還官,罷黜事。
藥房啓曰,伏未審夜來,聖體攝候若何?昨下稍似和解之敎,今日加愈否?眼候核患等症,視前如何?受鍼何以爲之,臣等無任憂慮,敢來問安,竝此仰稟。答曰,知道。症候別無所減矣。
又啓曰,伏承聖批,有症候別無所減之敎,臣等益不勝憂慮之至。劑入九味羌活湯三貼,已盡進御,而尙未差復則必須詳知症候,然後可更議藥,卽與醫官等入診,何如?答曰,知道。症候已言于醫官矣。
又啓曰,卽者伏聞醫官傳說之言,上候有微熱乍爲往來,咽喉亦暫有不安之氣,與鄭後啓·李東馨御醫諸官等相議,則以爲加減涼膈散,加黃連酒炒七分,天門冬一錢半,三貼連進,宜當云,依此劑入之意,敢啓。答曰,知道。藥房日記又見朝報
正言宋昌啓曰,臣頃本職,論一悖論無狀之人,而意外起閙,終使是非倒置,誠不欲更爲提起,徒傷事體,而抑臣又有無端被詆,終難晏然者。其時憲官之處置也,初旣請出,而因臣避辭中,缺糢糊之說,反自盛氣引避,至以若出於公,果出公心等語,恣意侵攻,臣至今思之,莫測其由也。蓋臺閣論事,許以風聞,設或過中,亦不爲咎,曾未聞遽以私意斥之也。然若使臣所論,果有一毫可疑,則當初不宜請出,如其不然,而旣曰隨卽論劾,乃其職耳云爾,則又何可以如許之說,加之於論事之臺哉?揆諸體例,雖無是理,臣被斥至此,而事在臣旣避之後,未及更有所陳列矣。今此新命,出於意外,其何敢晏然仍冒,重辱臺閣乎?請命遞斥臣職。答曰,勿辭,退待物論。
掌令李堥疏。答曰,遞差。
傳曰,政事,明日爲之。
金南道儒生生員柳楙等二百七十二人疏。答曰,不允。
忠淸道儒生進士李尙絅等四十七人疏。答曰,不允。
右尹兪棨疏。答曰,省疏具悉。卿其勿辭,調理察職。
修撰李䎘,校理李翊疏。答曰,省疏具悉。爾其勿辭救護。
大司諫李慶億啓曰,竝引嫌而退,印制大小,雖視品秩,通關當否,不專在此,據例論執,本無所失,不察之敎,何必爲嫌,情外之詆,在乎無備,旣往之事,何云追嫌?請大司憲金壽恒,掌令宋時喆,持平尹遇丁·南二星,正言宋昌,竝命出仕。答曰,依啓。諫院朝報
傳曰,江華留守,過數日後下去事,分付。備局謄錄
上在昌德宮。停常參·經筵。
未時,太白見於巳地。內下日記
謝恩,禧陵參奉徐文緯。
工曹判書李浣再度呈辭,入啓。給由。
刑曹參判李時楳辭職上疏。入啓。
右議政鄭維城八度呈辭,傳曰,遣承旨敦諭。
以司憲府,慶尙監司啓本粘目,權震翰刑推公事,傳曰,因推考拒逆而刑推朝官於外方,有例乎?問啓。
江原監司書目,楊口縣,麟蹄合倂事。
大殿,政院·玉堂問安。答曰,知道。
藥房啓曰,伏未審夜來,聖體若何,漸熱之候,咽喉之氣,進藥後有微效否,眼患等症,與前無異乎?臣等無任憂慮,敢來問安。答曰,知道。症候與昨無異矣。藥房日記兼見朝報
大司憲金壽恒,掌令宋時喆,持平尹遇丁·南二星,正言宋昌就職。
禮曹啓曰,每年各陵展謁,春則二三月,秋則八九月,恒式取稟事,曾有定奪,而自上方在靜攝之中,不得依例取稟之意,敢啓。傳曰,知道。
持平尹遇丁啓曰,臣伏見正言宋昌啓辭,則專爲臣,頃日處置及避嫌等事而發也。其所以抉摘文字,費辭侵斥,不遺餘力。噫,當時之事,自有公論,則到今爭卞,亦涉支離,而旣被侵攻,有難終默。蓋處置之兩出,實欲其商確得當,而宋昌之再避,辭氣憤懥,必欲務勝,乃反以兩出爲非,故臣之避辭,所謂論人過惡,旣是重事,如其所論,果出公心,則固不當如是之汲汲缺者,只以其過於深刻,不念愼重而言也,實無他意於其間,而旣往之事,今又提起,有此追避,臣實未曉其意,而竊爲之慨歎也。且臣伏見諫院處置,則至以情外之詆爲言,此亦與臣當初避辭,大相反矣,臣於此,尤有所慨然也。如臣無狀,累忝匪據,無所裨補,而因此事未免瀆擾於□後,臣之罪戾,至此尤大,何敢晏然仍冒?請命遞斥臣職。答曰,勿辭,退待物論。
兵曹判書金佐明上疏。大槪,冒死陳懇,冀蒙暫時恩暇,以伸至情事。入啓。
政院啓曰,問啓事,命下矣。憲府多官引避退待,處置之後,城上所牌招言送之意,敢啓。傳曰,知道。
院啓,請諸宮家柴場·漁場折受等處,令該曹·各道,一一査出革罷,請還收前判書趙珩授職牒使臣差送之命。措辭竝見上答曰,不允。
府啓,請內侍府,自今以後,凡有文移之事,依內需司例,報該曹施行。措辭見上持平尹遇丁,引嫌而退,當初處置兩出,欲爲商確,則未爲不可,而至於果出公心等語,殊欠臺閣相敬之道,請命遞差。答曰,不允。處置事,依啓。諫院朝報
有政。以李世華爲平壤判官,洪萬容爲兵曹正郞,柳松齊單付學正,崔日隆·元㯙竝單付學諭,曺漢英爲春川府使,朴長遠爲開城留守,李有相爲獻納,李秞爲掌令,鄭榏爲豐德府使,李煦爲扶安縣監,鄭瀷爲典籍,洪南立爲寶城郡守,趙復陽爲司饔院提調,李檀爲判校,李光載爲濟用正,吳斗寅爲副修撰,呂爾載爲漢城判尹,南天澤爲直講,李葂爲司饔參奉,趙復陽爲吏曹參判,崔啓昌爲殷山縣監,成震炆爲价川郡守,李翊漢爲觀象提調,趙復陽爲兼同義禁。吏曹望單
弘文館啓曰,今日政,下番副修撰李有相,移拜獻納,修撰李䎘,以親病呈疏,雖欲以上番推移,而副應敎閔維重,決判未盡,副校理李翊,亦以親病呈疏,他無入直之員,竝爲牌招,推移入直,何如?傳曰,允。
政院啓曰,弘文館副應敎閔維重,副挍理李翊,竝牌招不進,推考傳旨,依例捧入,而聞李翊·李䎘,則父病甚重,不得入來,閔維重,以組服未成服之故,亦不入來,本館下番,將未免闕直,事甚未安。現存之員,只有此三人,而他無推移入直之員,何以爲之?敢稟。傳曰,閔維重,更爲牌招入直,可也。諫院朝報
上在昌德宮。停常參·經筵。
巳時未時,日暈。內下日記
下直,交河縣監趙仲耘。
謝恩,開城留守朴長遠,判校李檀。
大殿,政院·玉堂問安。答曰,知道。
吏曹啓曰,臺諫有闕,政事,取稟。
藥房啓曰,伏未審夜來,聖體,若何,餘熱之候,視昨有減否?昨者伏聞柳後聖等傳說之言,竊伏幸焉。潰堅之劑,觀勢進用之意,向於受鍼時,臣等亦嘗進達矣,姑待數日後感候良已,議定,何如?臣等無任憂慮,敢來問安,竝此仰稟。答曰,知道。症候別無顯效矣。藥房日記
禮曹啓目,粘連前府使許穆上疏云云,元子誕降,實是宗社萬世無疆之休,擧國臣民,孰不欣卞仰戴乎?誕降之初,諫院陳箚,請行古禮,考出實錄,則祖宗朝曾無古禮遵行之事,只有元子生六歲冊封之擧,故三月編告山川之禮,雖不得行,而人心所繫,國本自定,所未及擧行者,只是封典。觀此前府使許穆疏辭,以聖嗣誕生,已三年,未聞擧以成人禮爲言,此則欲行古禮之意,而至如儲位久空,國本未定之說,意慮之所不到者。大槪,太子提孩有識,三公三少,明孝仁禮義以導習之,乃成周禮也。卽今元子,雖在孩提之年,亟擧封典,及時輔養,實合於早諭敎之誼,莫重之禮,該曹不敢擅便,議大臣定奪,何如?啓,依允。
又啓目粘連判下,議于大臣,則領中樞府事·領議政·左議政以爲,元子誕生,便是國本自定之日,告于宗廟,百僚進賀,八路同慶,設科取士,擧國人心,莫不欣戴,許穆疏中國本未定之說,實未曉□,其所引成王,自爲赤子,敎已行矣之言,誠是至論,固當依此施行。而冊封之禮,□之於孩提之年,雖有明朝舊例,至於我朝,未之聞焉,似當以祖宗之攸行者爲法,□重典禮,以臣淺見,不敢斷定,伏惟上裁。右議政以爲,臣方在呈告病伏中,精神昏暗,□不省事,凡于朝議,固不敢容議,而今此下詢之事,所關重大,亦不敢全然泯默,無一語仰對。臣之愚昧之見,亦與諸大臣獻議之意,少無異同,有何更容他議,伏惟上裁。大臣之意如此,上裁,何如?啓冊封之禮,姑徐,可也。
弘文館啓曰,新除授副修撰吳斗寅,時在京畿陽城地,經筵入番事緊,請斯速乘馹上來事,下諭。傳曰,允。
兵曹判書金佐明疏,答曰,省疏具悉。卿其安心,勿辭往來。
院啓,請諸宮家柴場漁場·折受等處,令該曹·各道,一一査出革罷,請還收前判書趙珩授職牒使臣差送之命。措辭竝見上答曰,不允。
府啓,大典序列各司,一從衙門品等,雖如醫課諸司,□稱某品衙門,而獨內侍府,在於各司之下,雜職之上,不言某品衙門,旣不得竝列於各司,又不立衙門之稱,使之別於外朝,則祖宗朝定制本意,益不可知矣。今乃稱爲二品衙門,通關於六曹及各道監司,有若當然之例,豈非襲謬之甚者乎?尙膳之職,雖曰二品,付祿之際,陞降無常,有同遞兒職,則何可以此定爲二品衙門乎?卽通關之規,只視衙門之高下,不議官員之階級,內府衙門品等,旣不載於法典,則不知何所據而敢用此例乎?況內侍之職,只在於監膳傳命守門掃除而已,則其於外朝衙門,固不當通關往復,設有不得已之事,旣是吏曹屬司,則報該曹行移,事體當然。雖有印信,體制倣於二品印式,而通關之當不當,實不在此,僭謬之失,不可不釐正,請令內侍府,自今以後,卽有文移之事,依內需司例,報該曹施行。答曰,不允。
右副承旨李慶徽書啓,臣承命往諭于右議政,則以爲臣之呈單請急,出於萬不獲已,而久未蒙遞,惶悶罔措,不意玆者,至遣近侍,十行恩諭,丁寧懇惻,不啻若耳提面命,奉讀未了,感泪自零。臣雖無狀,亦有心腸,當此艱虞孔棘,玉候違豫之日,臣之情迹病勢,若非萬分危迫,則何敢累日呈告,期於釋負,以爲自便之圖乎?臣之負犯旣重,賤疾亦痼,自處之道,在所汲汲,決無强起就列之望,惶恐隕越,不知所達云矣,敢啓。傳曰,知道。諫院朝報
政院啓曰,以義禁府朴始漢照律公事。傳曰,旣云二罪俱發者,以重者論,則此照律徒三年之下,又以永不敍用添入是耶事,命下矣。卽二罪俱發者,必從其重者而論之,乃是律文也。今此朴始漢,旣犯濫刑致死之罪,其律爲杖一百,永不敍用,又犯驛馬加數之罪,其律爲杖一百,徒三年。從其重者而論之,則當以杖一百永不敍用照律,而今以徒三年永不敍用兩律,合而照斷,有違法意,此公事還出給,使之改入之意,敢啓。傳曰,問于該府以啓。禁府謄錄
政院啓曰,傳曰,政事明日爲之事,命下矣。明日,卽寧陵陵上改莎草奉審日也,政事何以爲之,敢稟。傳曰,明明日爲之。諫院朝報
上在昌德宮。停常參·經筵。
謝恩,獻納李有相,价川郡守成震炆,所江僉使李敏發,防踏僉使鄭琳,學正李松齊,寶城郡守洪南立,殷山縣監崔啓昌,鷹牌頭李羽朝。
神德王后忌辰。
工曹判書李浣三度呈辭,加給由,留政院。
右議政鄭維城上疏。大槪,近侍入門,寵諭過隆,惶感之極,□知攸處。臣之病勢情勢,決無冒進之望,懇乞亟許鐫免,以便公私事入啓。
戶曹啓曰,佐郞金弘振,父□病重,久未供職,當此多事之日,緊任不可瘝曠,金弘振改差,其代,以在京無故人,各別擇差,何如?傳曰,允。
政院啓曰,來十五日儒生殿講日次,取稟。傳曰,爲之。
藥房都提調李景奭,副提調南老星啓曰,伏未審夜來,聖體若何,昨下症候別無顯效之敎,今亦爾耶?加減凉膈散,已進三貼,而猶未奏效,則詳知卽今症候,加進前藥,或改他藥,可以議定,先爲診察,何如?臣等無任憂慮,敢來問安,竝此所稟。答曰,知道。諸症,比再昨稍減矣。
刑曹參判李時楳疏。答曰,省疏具悉。卿辭至此,本職當勉副焉。
辰時巳時,日暈。未時,太白見於巳地。諫院朝報
傳曰,大臣·備局堂上,引見。
大臣·備局堂上引見時,江華留守權堣所啓,本府今番退築牧場內,水畓則募入人等,仍爲耕食事,已爲定奪,而募入人等,皆以爲全無田耕處,生理極難,家近處若干田,亦許耕食,則可以保存云。場內馬群,時未蕃息,空閑處甚多,限馬群蕃息間,家近可耕處,姑許耕食,何如?領議政鄭太和曰,本寺僉正,有一年四度下去之規,僉正下去時,使之看審形勢,人家近處,可以爲種菜資賴之地,定其限界,姑許耕食,似當矣。上曰,依爲之。
應敎李敏迪所啓,江都·南漢所儲倉穀,緩急所恃,災荒所資,而今聞文簿所錄,亦多疏漏云,發遣京官,時時反庫,似爲着實矣。領議政鄭太和曰,雖不至盡如儒臣所陳,而外間亦有如此之言,不時遣京官摘奸,似當矣。上曰,依爲之。備局謄錄
義禁府啓曰,云云事,命下矣。以法典永不敍用之文言之,則此法,終身廢棄之律也,重於杖一百徒三年之律,而近年以來,審理與遇赦,則例爲蒙敍,此律反輕於徒配,故朴始漢所犯二罪,取其律重者,以徒三年照律,而準三年則當在奪告身之中,告身,例入於歲抄,故添入永不敍用之律,蓋出於不得已,參酌從重之意,而致動聖敎,不勝惶恐。元公事中末端永不敍用一款,減去改付標,仍用徒三年之律,何如。禁府謄錄
引見時,大司憲金壽恒所啓,請令內侍府,自今以後,卽有文移之事,依內需司例,報該曹施行。措辭見上上曰,不允。
大司諫李慶億所啓,請諸宮家柴場·漁場折受等處,令該曹·各道,一一査出革罷,請還收前判書趙珩授職牒使臣差送之命。措辭竝見上上曰,不允。又所啓,判校,卽槐院長官,而堂上階梯也,自前以曾推臺侍之人擇差,意非偶然,而新除授判校李檀,素無履歷,皆稱不合,而只以銓官一家之人,首擬受點,末副之擬,俱未免苟充,殊非爲官擇人之意,請判校李檀遞差,吏曹當該堂上,推考。上曰,依啓。
引見時,領議政鄭太和所啓,外方實錄奉安之處,常規則間年遣史官曝晒,而若有事故,則亦或過三四年爲之矣。去辛丑年爲奉安開庫時,曾爲曝晒,已間一年,今年似當爲之,而外方飢荒如此,曝晒之後,則亦多有改排之物,今年外方曝晒,姑爲停止,而待明年爲之,何如?上曰,依爲之。又所啓,春秋館,奉安仁祖朝及先朝實錄,而奉安之後,不爲曝晒之,外方則只遣史官,而京中則春秋館堂上爲之,乃是規例,今年令本館曝晒,宜當矣。上曰,依爲之。諫院朝報
上在昌德宮。停常參·經筵。
三更,月暈。內下日記
謝恩,掌令李袖,春川府使曺漢英,豐德府使鄭榏,扶安縣監李煦。
大殿,政院·玉堂問安。答曰,知道。諫院朝報
藥房啓曰,伏未審夜來,聖體若何,昨者伏承諸症,比再昨稍減之敎,今復比昨如何,昨日引對移時,得無添傷耶?臣等無任憂慮,敢來問安。答曰,知道。症候與昨無異矣。
明日儒生殿講考官洪命夏·金壽恒,參考官洪處尹·閔鼎重·李敏迪·南九萬。
京畿監司書目,果川呈,右副承旨李慶徽辭職上疏上送事。答曰,遞差。
政院啓曰,明日儒生殿講時,命官,何大臣進去乎?敢稟。傳曰,領相進去。
吏曹判書尹絳上疏。大槪,政命已下,不得不黽勉來詣,而決不可苟冒重任,復貽人譏,乞遞職名,以謝公議事。入啓。答曰,省疏具悉。卿其勿辭,從速察職。
院啓。諸宮家山海折受之弊,論列已盡,聖明亦已備悉之矣。昨奉聖旨,諸處漁場,已令有司,査出以啓,此則臣等謹當恭竢處分,而柴場一款,尙靳開允,未蒙指揮,臣等竊悶焉。蓋分割山林,包括遠近,禁民芻蕘,專利私門,固已有有失於古制,爲累於王政,況今濫冗之弊,靡有紀極,隨其地産,剋剝裒歛,盡歸差人之囊橐,其爲病民,反有甚於漁場,則殿下何獨留難於此事,不爲之亟賜允兪乎?請諸宮家柴場折受處,令該曹·各道,一一査出革罷。請還收前判書趙珩授職牒使臣差送之命。措辭見上答曰,不允。
府啓,請令內侍府,自今以後,凡有文移之事,依內需司例,報該曹施行。措辭見上文川郡守韓明遠,累年居官,無一善狀,家在至近之地,多有不廉之事,闔境怨咨,遠近傳說,如此之人,不可使一日在官,重貽民害,請文川郡守韓明遠,罷職不敍。守令赴任時,必見臺諫,其意有在,而慶興府使李洽,終不下直於臺諫,其偃蹇自使,不顧事體之狀,誠極可駭,請慶興府使李洽,從重推考。答曰,不允。推考事,依啓。韓明遠事,更加詳察處之。副校理李䎘,牌招肅拜。
右議政鄭維城疏。答曰,省疏具悉卿懇。已諭予意於前後之批矣,卿何必苦口引嫌若是哉?斷無允許之義,卿其安心勿辭,速出論道,以副上下之望。諫院朝報
自辰時至午時,日暈。夜一更,月暈。白雲一道如氣,起自坤方,直指乾方,長竟天,廣尺餘,漸移東方,許久乃滅。三更,月暈。諫院朝報
有政。鄭瀷單付分差兼西學敎授,吳挺柱爲戶曹佐郞,洪萬容爲持平,金萬均爲副修撰,李䎘爲副校理。吏曹望單
上在昌德宮。停常參·經筵。
下直,三水郡守尹培。
謝恩,兼東學敎授元格·學諭元㯙。
吏曹啓曰,承旨有闕,政事,取稟。
藥房都提調等見上啓曰,伏未審夜來,聖體若何?餘熱之候,視昨加愈否,眼患等症,亦復如何?臣等無任憂慮,敢來問安。答曰,知道。今後勿爲逐日問安。
元子誕日,大王大妃殿·王大妃殿·大殿·中殿,政院·玉堂問安。答曰,知道。
大殿·中殿,二品以上·六曹·兩司長官問安。答曰,知道。
弘文館啓曰,新除授修撰金萬均,時在忠淸道公山地,經筵入番事緊,請斯速乘馹上來事,下諭。傳曰,允。
都承旨南老星上疏。大槪,臣於十一日政席,略有傳言相涉之失,冒萬死陳情乞遞臣職,仍治臣罪事。入啓。
殿講儒生幼學安如石,大純通,生員鄭震卿,中略,進士鄭徵,生員吳嶷,大略,幼學朴文道,孟粗,進士尹濟民,大粗。
大司諫李慶億啓曰,臣於再昨入侍時,伏聞以儒臣所陳,有海水折受處,已令査出之命,意謂江海漁場等,凡折受收稅之地,亦當竝入於査啓,漁場一款,似不當仍請,故退而通議同僚,書出姑停,而亦於啓辭中矣。昨因下本院傳敎,始知査問之命,只在於海水,而餘外漁場,不與於其中,臣親承聖敎,有此誤認之失,何敢晏然仍冒乎?請命遞斥臣職。
司諫李裎,獻納李有相,正言蘇斗山,宋昌啓曰,臣等伏聞再昨筵中,有海水折受處査出之命,意謂江海漁場等折受收稅之地,竝入於査啓,漁場一款,則相議姑停矣。昨伏聞下政院之敎,始知査出之命,只在海洋,而其他漁場,不在其中,臣等錯認姑停之失著矣,何敢晏然仍冒?請命遞斥臣等之職。答曰,勿辭。
大司諫李慶億避辭。答曰,勿辭。
府啓,請令內侍府,自今以後,凡有文移之事,依內需司例,報該曹施行。措辭見上文川郡守韓明遠,累年居官,無一善狀,家在至近之地,多有不廉之誚,至於調送郡人,營造本家,沈惑邑婢,率蓄衙中,其他可駭可愕之擧,不一而足,實非泛然風聞之比,有何更加詳察之事乎?請文川郡守韓明遠,罷職不敍。答曰,不允。末端事,依啓。
院啓,諸宮家山海折受之弊,備盡論列,聖明亦已洞燭,而尙此相持,未蒙開允,臣等竊悶焉。夫封略山海,以爲私門罔利之所,固已有失於古制,而爲累於王政,況今濫冗之弊,靡有紀極,刻徵橫斂,盡歸差人之囊橐,而□戶浦氓,生理都絶,其爲病民,孰大於此?雖有火田革罷之命,而柴場不罷,則其弊猶前,雖有海水査出之敎,而漁場不與,則其惠不普,殿下旣知其弊,日思所以變通,則何不竝賜夬愈,而在於一段乃有所持難乎?請諸宮家柴場·漁場折受處,令該曹·各道,一一査出革罷。請還收前判書趙珩授職牒使臣差送之命。措辭見上近日朝家政令,常患有始無終,以敎令不信於民,而凡事卒無所成,可勝歎哉。各道堤堰之設,實爲民事之本,而國家之大政也。上年別設提堰司,申明事目,行會外方,使之嚴禁冒耕,另加修築,令其道都事,摘奸打量,成籍上送,以考勤慢,意非偶然。而今聞各道,多不奉行,抛棄如前,冒耕自若,終使朝家美意,歸於虛奪,而本司堂上,亦已遞改,更無申飭之擧,任其因循,修擧無期,豈不寒心哉?況今飢餒之荐臻,恒由於旱乾,則水利所在,尤不可不盡力,若無別樣警飭之擧,則外方官吏,必無動念之理,請發遣御史,堤堰最多之道,爲先巡審後,其不擧行官吏,各別從重科罪。各司奴婢,以生爲死,冒出立案之弊,其來已久,所謂續案,徒擬鬼錄,而隱漏之數,不知其幾許。曾在先朝,慨然於此,修擧百年之廢墜,設局數歲,大爲釐正,申嚴事目,乙未以後,公賤物故者,一依大典,京中則本司及□部官,外方則守令,親往監視,成出立案,以防奸僞。而厥後中外官吏,一未奉行,徒有屍帳之式,而實無檢屍之擧,胥吏恣意行奸,公賤日以減縮,將吏先朝已成之典,未數十年,終歸廢閣,良由國綱解弛,人不奉法之致,豈不痛心哉?凡所□法令,不行於京中,則外方何論,不先於顯官,則庶僚何責?請自今公賤物故者,政府·三司以下,及外方官吏,親自檢屍焉,猶蹱前習,不爲擧行者,嚴立科禁,從重論罪。答曰,不允。末端事,依啓。堤堰不爲申飭事,問于廟堂處之。諫院朝報
上在昌德宮。停常參·經筵。
下直,滿浦僉使洪宇亮,忠淸兵慮候閔綺。
謝恩,監察朴敏行,典籍鄭瀷。
吏曹參議李廷夔初度呈辭,入啓。給由。
右議政鄭維城九度呈辭,傳曰,安心調理。
司饔都提調領議政鄭太和啓曰,司饔院提調福寧君栯,以身病不得行公,朗善君俁,奉使未還,益豊君陳,遭外祖母服制,吏曹參判趙復陽,方在開城府前任之所,副提調都承旨南老星,陳疏辭職,不爲仕進,今日無監膳之員,臣來詣監進,而明日卽宗廟秋奉審也。臣以該署提調,亦當進往,合有變通之擧,請令該曹,卽爲稟旨處置。且臣之衰病益甚,精神筋力,漸覺耗損,所管該司之事,漫不省察,愧懼□念,息食靡巳,一時盡遞,雖不敢望,如宗廟·司饔院緊重之地,先許鐫免,俾無瘝曠之弊,則公私幸甚。臣誠悶迫,敢此陳懇。答曰,依啓。卿其安心勿辭。
院啓,請諸宮家柴場·漁等折受處,今該曹·各道,一一査出草罷,請還收前判書趙珩授職牒使臣差送之命,措辭見上前啓,堤堰事,議處間姑停。答曰,不允。
吏曹啓曰,命下矣,明日監膳提調,無進參之員,則提調當爲作闕,趂今日差出,提調中福寧君栯,病不得行公,吏曹參判趙復陽,時未還朝,此兩員,似當改差,自下不敢擅便,上裁,何如?傳曰,趙復陽改差,可也。
傳曰,政事當日爲之。
府啓。請令內侍府,自今以後,凡有文移之事,依內需司例,報該曹施行。措辭見上今日本府開坐時,出身朴大鵬呈狀,以爲渠,曾訟於刑曹郞廳,使之現納文券,而落訟之後,仍置曹中,到今還推,則色吏稱以見失,終不出給,雖欲移訟他司,旣失文券,更無伸卞之路云。卽招刑曹色吏,問其曲折,則文券見失,果爲的實。大鵬訟理曲直,雖未可知,決訟後仍留文券,已非流例,而至於闕失之事,尤涉可疑,此必該吏竊弄用奸之致,而爲官員者,莫重訟券,委諸下吏,漫不知有無,其尸居不職之失,在所難免,請刑曹當該郞廳罷職,色吏,令攸司嚴刑得情。答曰,不允。末端事,依啓。
備忘記,幼學安如石,給二分,生員鄭震卿,進主鄭徵,生員共嶷,各給一分,幼學朴文道,進士尹濟民,各紙四卷筆四柄墨三笏賜給。
都承旨南老星疏。答曰,省疏具悉。卿其勿辭察職。
謝恩,右副承旨鄭萬和。諫院朝報
有政。以吳始壽爲修撰,南九萬爲司䆃正,李有相爲修撰,呂孝曾爲文川郡守,尹順之爲司饔院提調,李枝茂爲獻納,徐必遠爲右承旨,左副承旨李殷相,右副承旨鄭萬和。吏曹望單
備邊司啓曰,司諫院啓辭,堤堰事措辭見上答曰,堤堰不爲申飭事,問于廟堂處之事,命下矣。上年復設堤堰司之後,申飭諸道,使之嚴禁冒耕,另加修築,今番災傷事目中,亦令都事摘奸,而堤堰庫數尺量開錄成冊,諸道則皆已上來,惟忠淸道未及上來矣。外方之着實擧行與否,自此有難的知,遣官巡審,官吏科罪之論,誠有意見,所當依此施行,而爲此一事,特遣御史,似涉過重,堤堰司郞廳,發送摘奸,而遍審各道列邑,勢所不易,爲先每道數三邑,次第抽栍看審,摘發勤慢守令,以爲警飭之地,何如?答曰,不允。
又啓曰,堤堰司復設之時,戶曹判書則依法例兼察,而職務煩劇,勢未着實,以趙復陽·兪棨,別差堂上,使之專營矣。兪棨則以病久未行公,趙復陽則次除外職,因爲遞改,趙復陽還爲差下,兪棨之代,以本司副提調閔鼎重差下,察任,何如?答曰,允。備局謄錄
上在昌德宮。停常參·經筵。
未時,太白見於巳地。夜四更五更,月暈。內下日記
藥房啓曰,雨後秋氣陡緊,伏未審聖體若何?眼患諸症,視前無減否?餘熱如得已歇,可御藥餌,則卽當議定以進矣。且日候已凉,夜亦微長,如黃瓜仁,趁此時付貼,亦爲宜當。臣等無任憂慮,敢來問安,竝此仰稟。答曰,知道。症候與前無異。
又啓曰,臣等與柳後聖·鄭後啓及諸御醫等,更爲商議,則皆以爲散腫潰堅湯,加海藻五分炒,連進宜當云,五貼爲先劑入,何如?黃瓜仁付貼方,別紙書入之意,敢啓。答曰,知道。藥房日記兼見朝報
謝恩,判尹呂爾載,左副承旨李殷相,修撰李有相,濟用正李光載,平壤判官李世華。
刑曹郞廳應罷,佐郞尹塼。
福寧君栯上疏。大槪,冒萬死敢陳危迫之懇,司饔提調,祈蒙鐫免事入啓。
刑曹判書許積上疏。大槪,失券之責,與郞官無異,乞賜遞免,以便公私事入啓。
院啓,請諸宮家柴塲·漁塲折受等處,令該曹·各道,一一査出革罷,請還收前判書趙珩授職牒使臣差送之命。措辭竝見上答曰,亟停勿煩。
咸鏡道儒生幼學韓希益等上疏。大槪,請以文成公李珥·文簡公成渾從祀文廟事。入啓。
府啓,請令內侍府,自今以後,凡有文移之事,依內需司例,報該曹施行。措辭見上答曰,毋痛堅執。諫院朝報
上在昌德宮。停常參·經筵。
未時,太白見於巳地。夜三更至五更,月暈。內下日記
下直,慶源府使柳檉。
謝恩,戶曹佐郞吳梃柱。
吏曹參議李廷夔再度呈辭,入啓。加給由。
弘文館啓曰,新除授修撰吳始壽,時在京畿陽川地,經筵入番事緊,請斯速乘馹上來事,下諭。傳曰,允。
政院啓曰,新除授右承旨徐必遠,時在忠淸道公州地,請斯速乘馹上來事,下諭。傳曰,允。
藥房都提調李景奭,提調金佐明,左承旨洪處大啓曰,伏未審夜來,聖體攝候若何?昨日劑入之藥進御,而瓜仁傅着,亦已試之耶?臣等無任憂慮,耿耿于中,敢來問安。答曰,知道。湯藥,自今始服矣。
右議政鄭維城十度呈辭。傳曰,遣承旨敦諭。
右副承旨鄭萬和上疏。大槪,直宿夜,猝患重痢,扶曳出來,一向苦劇,乞遞職名,俾得調治事。入啓。答曰,遞差。
益平尉洪得箕,平山地沐浴呈辭,入啓。給由馬。
錦昌副尉朴泰定上疏。大槪,冀蒙恩暇,歸見病父事。入啓。答曰,爾其依願往來。仍傳曰,給由馬。
院啓,請諸宮家柴塲·漁塲等折受處,令該曹·各道,一一査出革罷,請還收前判書趙珩授職牒使臣差送之命。措辭竝見上答曰,不允。
府啓,請令內侍府,自今以後,凡有文移之事,依內需司例,報該曹施行。措語見上答曰,不允。
傳曰,今下弓矢,慶源府使柳檉處給送。
刑曹判書許積疏。答曰,省疏具悉。卿其安心勿辭,從速察職。
福寧君栯疏。答曰,省疏具悉。卿其安心勿辭,調理察職。
吏曹啓曰,承旨有闕,政事,取稟,諫院朝報
上在昌德宮。停常參·經筵。
未時,太白見於巳地。內下日記
謝恩,謢軍洪瑑,司䆃正南九萬,兵曹正郞李敦臨。
工曹判書李浣疏。答曰,卿其安心勿辭,調理察職。仍傳曰,遣內醫看病。
傳曰,政事,明日爲之。
院啓,請諸宮家柴塲·漁塲等折受處,令該曹·各道,一一査出革罷,請還收前判書趙珩授職牒使臣差送之命。措辭竝見上答曰,不允。前啓,堤堰事。停啓。
府啓,請令內侍府,自今以後,凡有文移之事,依內需司例,報該曹施行。措辭見上古阜爲邑,物衆地大,素稱難治。自前文生交差,意非偶然,近因兼任把摠,連以武人差遣,旣不能彈壓土豪,又不能修擧官事,將爲廢棄之邑。而郡守崔千仞,爲人孱劣,素非治劇之才,到任以後,凡干政令,一委下吏之手,官事日就板蕩,土豪益無忌憚,貽害小民,闔境怨咨,南來之人,無不言之。況當無前凶歲,賑救撫摩之責,決不可付諸此人,請古阜郡守崔千仞遞差,其代,以文官中剛明有風力之人,極擇差送。答曰,不允。末端事。依啓。
司僕寺官員,以提調意啓曰,今年諸牧塲點馬□出之擧,竝皆停止,分養列邑,以爲明年國用者,只是濟州三名日進上馬,及歲貢馬,而卽今見存都數,僅一百九十一疋。此則勢雖分給於帖子,凶咎馬及駑駘馬竝九十一疋,當以兒馬,賜給承傳人給之矣。兒馬帖載案,至於一千九百餘張之多,其中來呈帖子,考其年月久近,一從馬毛色成籍,次第呼名出給,本寺官員,亦無容私之地,而在前或有旣受之後,馬不稱意,則還授該吏,辱及官員,事之司駭,莫甚於此。今後有如此之弊,則隨現指名,入啓處置之意,豫爲知委施行,何如?傳曰,允。諫院朝報
政院啓曰,以禁府朴始漢照律問啓草記,傳曰,杖一百徒三年,準年後,入於歲抄云,又添入永不敍用,又云參酌從重云,此何意耶?何承旨不察而捧入乎事,命下矣。驛馬加數之罪,其律,杖一百徒三年,濫刑致死之罪,其律,又杖一百永不敍用。當初法意,則濫刑致死之罪,重於驛馬加數之罪,故永不敍用者,雖無定配,而終身廢棄。常時歲抄,不得擧論,徒年定配,則準朔蒙放之後,卽入於年例歲抄矣。近來續有審理及赦令,而有別歲抄,故永不敍用,亦或有漸次蒙恩,旋復收敍者,反輕於徒年之律,而與法文有異矣。今此朴始漢所犯,杖一百徒三年之罪,杖一百永不敍用之罪,二罪一時俱發,照律,當從重論,若以法文言之,則永不敍用爲重,若以近事言之,則徒年定配爲重,故禁府照斷,不敢獨用驛馬加數徒年之律,而全棄濫刑致死永不敍用之律,首之以徒年,而又添以永不敍用,雖出於從重之意,而有違照律常規。及承下問之後,該府陳其如許曲折,欲減去永不敍用一款,而語未詳盡。臣以該房,凡公事捧入之際,非不十分審察,而卽勤下敎,不勝惶恐。敢啓。傳曰,還出給,改入,可也。禁府謄錄
上在昌德宮。停常參·經筵。
未時,太白見於巳地。內下日記
前敦寧鄭孝俊初度呈辭,入啓。給由。
右議政鄭維城上疏。大槪,數日之內,近侍再度臨門,恩諭過隆,惶感之極,狠狽益甚。賤疾危篤,決無强起陳力之望,懇乞鐫免職名,以便公私事。入啓。答曰,安心調理。
京畿監司書目,積城呈,兵曹參議洪處亮,病重上去不得事。啓遞差。
藥房都提調李景奭,提調金佐明,副提調南老星啓曰,日候陰冷,伏未審夜來,聖候若何,患處諸症,一樣耶?湯藥始進之後,連進耶?臣等無任憂慮,敢來問安。答曰,知道。症候,時無顯效矣。
刑曹判書許積初度呈辭,入啓,給由。
禮曹啓曰,外方鄕校,自有定制,各道界首官,一如太學之制,州·府·郡,則以十哲從享於殿內,以宋朝四賢,東國四賢,我朝五賢,竝十三賢,配享於東西廡,縣則無廡,故只以十三賢,分東西配享於殿內,蓋隨其邑之大小而差等之也。自經亂以後,鄕校之制,配享之位,承訛襲謬,以致不齊,不可無一番釐正之擧。頃因儒生安國章上疏,各邑鄕校所祀位數,與各道詳査啓聞事,覆啓行曾矣。觀此八道啓聞,則各道界首官,鄕校與太學,別無異同,而其他州·府·郡·縣,或有應祀而不祀者,或有不當祀而祀之者,或有位次之失序者,或有我朝先賢位版,見失而不改者,或郡而無廡,或縣而有廡。令各該道,依定制,急時釐正,而其中郡而無廡者,或緣物力之調弊,縣而有廡者,或不無廟宇狹窄之患,今若一時竝爲修改而撤去,則必有難便之端,稍待年豐,料理物力,從容擧行,似爲便當。且我朝先賢文成公安裕後名,犯文宗大王御諱,而各邑位版,以後名塡者頗多,此出於不察之致,事甚未安,以裕字,劃卽改書宜當。此等意,八道監司處行會,何如?傳曰,允。
正言宋昌啓曰,今日本院,以獻納李枝茂,不卽出避之故,欲爲論遞,臣於此事,有不敢可否之嫌,何敢晏然仍冒?請命遞斥臣職。答曰,勿辭,退待物論。
同副承旨金益炅書啓,臣承命往諭于右議政鄭維城,則臣之呈單請急,至於十度,猶不知止者,出於情勢之萬分崩迫,而靜攝之中,瀆撓之罪,萬殞猶輕,席藁私室,恭俟譴罰。不意數日之內,再遣近侍,十行綸音,丁寧懇惻,奬諭過隆,奉讀未了,感泪自零。臣是何人,負罪之中,獲蒙曠世異數,乃至於此乎?揆諸分義,固當奔走趨命之不暇,而行役積傷之症,到今重發,日漸沈痼,氣息萎苶,□難自力,況且旣有負犯,決不可仍冒重任,人所共知,臣何敢强疾就列,無所裨補,而祇自貽害國家乎?臣之蹙迫情悃,有如是者,惶恐隕越,不知所達云矣。敢啓。傳曰,知道。
謝恩,右副承旨金益炅,同副承旨李泰淵。
吏曹參議李廷夔三度呈辭,入啓,遞差。
右承旨徐必遠上疏,踏啓字。
府啓,內侍府之稱爲二品衙門,通關六曹及各道監司,的是謬例,不可不釐正,而論列已久,聖兪尙靳,臣等竊惑焉。大典序列各衙門,一從其品等,至於醫課諸司,皆稱某衙門,內侍府,旣不得竝列於各司,則其不可比同於外朝衙門也明矣。又不言某品衙門,則不知何所據而稱爲二品衙門乎?尙膳之職,雖曰二品,不過爲自中差等之階,付祿陞降之資,何可以此定爲衙門之品等乎?設令曾有領內侍之職,果如流傳之說,則其可自以爲領事衙門,而與大臣抗禮通關乎?況內侍之職,只在於監膳傳命,守門掃除而已,則其於外朝卿宰,體面截然,何敢文移往復,自處以同等衙門乎?雖有不得已之事,旣是吏曹屬司,則報該曹行移,事體固當。若不釐此僭謬之失,則日後憑藉濫縱之弊,亦安保其必無也。請令內侍府,自今以後,凡有文移之事,依內需司例,報該曹施行。答曰,不允。
院啓,請諸宮家柴場·漁場等折受處,令該曹·各道,一一査出革罷,請還收前判書趙珩授職牒使臣差送之命。措辭竝見上又所啓,獻納李枝茂,頃在憲府,有避辭措語之失,聯名同僚,旣以此見遞,則自列之擧,在所不已,而除授本職,已過累日,別無大段疾病,而呈單遷延,有若等待者然,殊失臺官自處之道,請獻納李枝茂,遞差,仍授敬差官之任。錦城縣監尹檄,自爲瑞山郡守,雖有善治之稱,全無實效,而至於陞資移授雄州,已有物議。及到本縣以來,人器不稱,政令旣不足彈壓,衰病又不能堪劇,事多淹滯,吏緣爲奸,莅任未久,不治之聲,傳播己多,決不可仍置此人,使南中巨邑,復就凋弊於稍完之後,請錦城縣監尹檄遞差,其代,各別擇送。洪陽,素稱劇邑,近又數遞,凋弊巳極,縣監尹抃到任之後,崇飮廢事,訴理淹滯,民多怨咨,不惜其去,請洪陽縣監尹抃遞差。殷山前縣監朴繘,六年居官,官庫板蕩,至於會付元穀,以未捧爲已捧者,其數甚多,道內之人,無不藉藉傳說,其不謹居官,欺罔朝廷之罪,不可以旣遞而置之。請前縣監朴繘,爲先拿問,今本道嚴査啓聞,以爲處置之地。殷山,屢經匪人,官事蕩敗,必得其人,可冀收拾,而新除授縣監崔啓昌,爲人孱拙,物論皆稱其不合,蘇殘起廢之責,不可付諸此人,請殷山縣監崔啓昌遞差,其代,別爲擇送。騎省南宮郞官,素稱妙選,而爲淸望階梯,不可人人苟充。兵曹佐郞姜時儆,禮曹正郞魚尙儁,佐郞鄭東曄,俱不愜於人望,至被嗤點,請竝命汰去。答曰,不允。李枝茂事及朴繘·崔啓昌事,依啓,尹抃事,更加詳察處之。諫院朝報
義禁府啓曰,云云事,傳敎矣。朴始漢照律時,臣洪□懵不致察,有違常例,及承下問後覆啓,辭不達意,以致再勤聖敎,不勝惶恐之至。元公事中,永不敍用一欵,減去付標以入之意,敢啓。傳曰,知道。禁府謄錄
有政。以李奎明爲長興直長,校書著作李尙悌,校書副正字禹拜昌,學錄李英甲,竝單付,閔點爲兵曹參議,李敏敍爲吏曹佐郞,李箕徵爲潭陽府使,李允傅爲興德縣監,洪重普爲右參贊,兪㯙爲刑曹參判,兪命益爲刑曹佐郞,羅以俊爲古阜郡守,申自澄爲重林察訪,李䎘爲吏曹佐郞,趙復陽爲兼同成均,南九萬爲司僕正,李興祿爲禮賓正,李觀海爲典籍,尹遇丁爲兵曹正郞,吳挺緯爲右承旨,李泰淵爲同副承旨,右副承旨金益炅。吏曹望單
上在昌德宮。停常參·經筵。
午時未時,日暈。內下日記
謝恩,兵曹參議閔點,司饔參奉李葂,校書著作李尙悌,副正字禹拜昌,承文副正字鄭載禧。
假注書李元祿受由,代尹趾善。
院啓,正言宋昌,引嫌而退,嫌不可否,其勢固然,請正言宋昌出仕。答曰,依啓。
貞顯王后忌辰,齋戒。
行司直金重鎰上疏。大槪,爲考父乞恩。刑曹判書許積再度呈辭,留政院。諫院朝報
正言宋昌就職。諫院朝報
吏曹草記。壽進宮奴婢雜役束伍頉下事答曰,旣謂之有已行之規云,則又謂之不可開路之防啓,似爲無據,依前施行,可也。內下記草
五更,月暈。諫院朝報
上在昌德宮。停常參·經筵。
貞顯王后忌辰。
下直,中和府〈使〉李必馨。
謝恩,司僕正南九萬,右承旨吳挺緯,潭陽府使李箕徵,興德縣監李允溥,掌樂主簿宋國藎,兼學錄李英甲。
咸鏡道儒生韓希益等疏。答曰,不允。
吏曹啓曰,臺諫有闕,政事,取稟。
右議政鄭維城十一度呈辭,入啓。
前敦寧鄭孝俊再度呈辭,留政院。
京畿監司書目,高陽呈,吏曹參判趙復陽上疏上送事。
藥房三提調見上啓曰,昨日風雨交作,凉氣一倍,伏未審夜來,聖候若何,湯·丸等藥竝進,而無間斷耶,濕瘡滋蔓之勢,視前加減如何,瓜仁,亦連爲付着耶?臣等無任憂慮,敢來問安。答曰,知道。濕瘡之盛,稍減於嚮者矣,此啓辭竝見藥房日記。
大司諫李慶億,司諫李程,正言蘇斗山啓曰,凡在任守令,論其不職,則罪名雖輕,必請罷職,乃是常規。臣等亦非本昧此例,而頃於洪陽·錦城兩邑守令論啓之際,未能覺察,誤請遞差,墜落臺閣舊例,物議皆以爲非,臣等論事做錯之失著矣,何敢晏然仍冒?請命遞斥臣等之職。上曰,勿辭。退待物論。
正言宋昌啓曰,臣於再昨,有他引嫌之事,雖不得聯名於本院之啓,而洪·錦兩邑,請遞之論,初旣與聞,則凡有所失,與諸僚宜無異同,何敢晏然處置?請命遞斥臣職。答曰,勿辭。退待物論。
右議政鄭維城十一度呈辭。傳曰,安心調理。
傳曰,政事,明日爲之。
大司憲金壽恒,掌令宋時喆·李袖,持平南二星啓曰,卽者諫院諸臣,以守令不職者,論以遞差,墜落臺例,見非物議,引避矣。頃日臣等之論劾古阜郡守崔千仞,以政委下吏爲罪,而只請遞差,其墜落臺例之失,與諫院宜無異同,何敢晏然仍冒?請命遞斥臣等之職。答曰,勿辭。退待物論。
玉堂箚子。大槪,大司諫李慶億,司諫李程,正言蘇斗山·宋昌,大司憲金壽恒,掌令宋時喆·李袖,持平南二星,竝命出仕。答曰,依啓。朝報
上在昌德宮。停常參·經筵。
謝恩,江華經歷崔後昌。
持平南二星,掃墳呈辭,持平洪萬容,初度呈辭,入啓。給由。
大司憲金壽恒,掌令宋時喆·李袖,持平南二星,大司諫李慶億,司諫李程,正言蘇斗山·宋昌就職。刑曹判書許積,知敦寧鄭孝俊再度呈辭,入啓,加給由。
謝恩,參知閔點。
院啓,請諸宮家柴塲·漁塲等折受處,令該曹·各道,一一査出革罷,請還收前判書趙珩授職牒使臣差送之命,請錦城縣監尹檄罷職,其代,各別擇送,請洪陽縣監尹抃罷職,兵曹佐郞姜時儆,禮曹正郞魚尙儁,佐郞鄭東曄,請竝命汰去。措辭竝見上新除授獻納閔汝老,時在忠淸道鎭岑地,請斯速乘馹上來事,下諭。答曰,不允。尹抃事及下諭事。依啓。尹檄事,更加詳察處之。
府啓,請令內侍府,自今以後,凡有文移之事,依內需司例,報該曹施行。措辭見上昨日臣等齊會朝房之際,有一武士,與白衣者一人,自丹鳳門外,騎馬橫過於敦化門前路,臣等使之捉致其下人,而武士則走避,未及跟尋,只捉其白衣人之牽馬者問之,則武士卽入番把摠崔震昌,而率其侄子,使入番軍牽馬者也。橫過闕門之罪,已極可駭,而身爲將官,敢以入番軍士,私自使役,論以法律,不可尋常處之,請把摠崔震昌,拿問定罪。新除授興德縣監李允溥,曾爲西路守令,見失重囚,恐其被罪,假稱一鄕等狀,爲罪囚伸冤,暪報道臣,冀其放釋,以爲掩跡之地,情狀敗露,坐罷而歸。其用心之奸巧,人莫不唾鄙,如此無狀之人,決不可復授字牧之任,請興海縣監李允溥削去仕版。晉州,卽嶺南雄邑,物衆地大,素稱難治,苟非剛明有風力之人,無以折制土豪,修擧廢墜。新除授牧使鄭承明,爲人弛緩,衰敗且甚,治劇剸煩,決非可堪,物議皆以爲不合,請晉州牧使鄭承明遞差,其代,各別擇送。答曰,不允。鄭承明李允溥事,更加詳察處之,拿問事,依啓。諫院朝報
有政。以李旭爲林川郡守,李枝茂爲司䆃正,尹塏爲直講,李觀海單付分差兼中學敎授,李慶徵爲吏曹參議,閔汝老爲獻納,崔俊彦爲殷山縣監,徐必遠爲兵曹參議。
上在昌德宮。停常參·經筵。
下直,北靑判官柳晉昌。
謝恩,護軍金錠,刑曹佐郞兪命益,林川郡守李旭。
持平洪萬容再度呈辭,入啓。加給由。
藥房啓曰,伏未審一兩日來,聖體若何?再昨伏承下敎,濕瘡之盛,稍減於向者,不勝欣幸。庶幾因此而患候有向歇之漸歟?瓜仁餠劑進,已經累日,若連爲付着,則當更作片以入。臣等無任憂慮,敢來問安,竝此仰稟。答曰,知道。諸症與前一樣,自昨日少有微感之候矣。
又啓曰,伏承聖批,諸症與前一樣,自昨日少有微感之候矣事下敎,臣等不勝憂慮之至。近來風雨迭作,日氣涼泠,觸感而然,而日子之幾何,熱候之往來,必須詳知,然後可以趁卽議藥。臣等與醫官等,先爲入診,似當,敢此仰稟。答曰,別無大段熱勢之往來矣,以此議藥以啓。
又啓曰,聖批別無大段熱勢之往來矣,以此議藥以啓之意下敎矣。臣等卽與柳後聖·鄭後啓及御醫諸官等,相議商確,則皆以爲平血飮,加黃連酒炒七分,薄荷五分宜當。平血飮,卽人蔘敗毒散,合升麻葛根湯者也,專治外感之候,亦宜於瘡腫之熱,群議僉同,此藥三貼劑入之意,敢啓。答曰,知道。
右尹兪棨,初度呈辭,入啓。給由。
院啓,請諸宮家柴·塲漁塲等折受處,令該曹·各道,一一査出革罷,請錦城縣監尹檄罷職,其代,各別擇送,兵曹佐郞姜時儆,禮曹正郞魚尙儁,佐郞鄭東曄,請竝命汰去。措辭見上臣等伏聞,陰竹地尹汝徵田畓,混入於宮家折受之中,其文券旣已明白見存,而免稅元數之外,加出又多,則訟官之決折,該曹之覈啓,事理當然,而殿下特賜指揮,使之仍給宮家,訟理曲折,若是昭然,而只以强弱之不敵,累度呈狀,幾至四十年之久,尙未還報,則其爲冤屈,尤可矜憐,殿下反以此爲歸曲之端,事雖微細,竊恐或歉於聖人平心應物之道也。況以免稅加出之數觀之,則其所混入,不止此一人田畓而已,請令該曹,依前覆啓施行,而前後加出結數,亦爲一一還給本主。北部主簿李漢柱,本以庶孽,欲掩根派,變其初名,冒占內三廳之職,晏然行公,至於陞出六品,事極痛駭,請北簿主簿李漢柱削去仕版。摠府郞廳,乃武弁極選,不可人人冒居,而都事方振英,本以門地卑微之人,猥授此任,物議皆以爲駭,請都摠都事方振英汰去。前啓趙珩事。停啓。答曰,不允。尹檄事及騎省兩官郞廳方振英汰去事,削去仕版事。依啓。
吏曹參判趙復陽疏。答曰,省疏具悉。卿其勿辭,從速察職。
府啓,請令內侍府,自今以後,卽有文移之事,依內需司例,報該曹施行。措辭見上新除授興德縣監李允溥,曾爲西路守令,見失重囚,恐其被罪,假稱一鄕等狀,爲罪囚伸冤,瞞報道臣,冀其放釋,以爲掩迹之地,情狀敗露,坐罷而歸。其用心之奸巧,人莫不唾鄙,西路之人,至今傳說,別無更加詳察之事,如此無狀之人,決不可復授字牧之任,請興德縣監李允溥,削去仕版。晉州,爲嶺南雄邑,物衆地大,素稱難治,苟非剛明有風力之人,無以折制土豪,修擧廢墜。新除授府使鄭承明,爲人弛緩,衰敗益甚,治劇剸煩,決非所堪,物議皆以爲不合,有何更加詳察之事乎?請晉州牧使鄭承明遞差,其代,各別擇送。臣等竊聞忠淸道牙山地,有奸細之輩,稱以寅平尉家啓下折受之處,呈狀道臣,築堰作畓,當禾穀滿野之日,大擧掘浦之役,民田之割入廢棄者甚多,小民失業,怨罵載路,遠近傳說,不勝藉藉。臣等亦甚驚駭,審問究實,則非但寅平尉家,元無是事,至於諸宮家,近來亦無如此之事云。宮家折受之害,爲今日病民之巨弊,而奸騙無賴之徒,又從以假托宮家,侵奪人田,使國家重招民怨,其爲情狀,誠極痛惡。爲道臣者,不考啓下公事有無,輕聽所訴,任其售奸,亦難免其失,請忠淸監司李弘淵推考,仍令嚴査前後情狀首倡之人,摘發啓聞,以爲處置之地。平陵監義憲,常時處身行事,素多悖理無狀,與隣居出身趙繼雲,因事相閧,至於手自歐打,幾至死域,而反謂繼雲詬辱,作亂於其家,誣飾呈狀於本府,以爲先發脅制之計。臣等捉致洞內下人,詳覈曲折,則繼雲之重被折傷,果是實狀,欲爲刑推其奴子,累度推捉,而終不來現。前後所爲,俱極可駭,羞辱宗□莫此爲甚,請平陵監義憲,罷職不敍。掌樂院主簿宋國藎,本以庸愚之人,不合庶官之任,曾爲殿中,亦多無識可駭之事,及授本職,物議皆以爲不可,請掌樂院主簿宋國藎汰去。答曰,依啓。報該曹施行事不允。
司正金重鎰上疏。啓下該曹。諫院朝報
右議政鄭維城十二度呈辭,答曰,安心調理。
刑曹判書許積三度呈辭,入啓。諫院朝報
未時,太白見於巳地。夜自一更至四更,電光。諫院朝報
上在昌德宮。停常參·經筵。
夜自一更至五更,電光。內下記草
下直,昆陽郡守柳天機,豐德府使鄭榏。
謝恩,刑曹參判兪㯙,兵曹參議徐必遠,副摠管閔震□,長興直長李奎明。
持平洪萬容三度呈辭,遞差。知敦寧鄭孝俊三度呈辭,入啓。加給由。
京畿監司書目,陽川呈,修撰吳始壽病重,上去不得事。遞差。
藥房啓曰,伏未審夜來,聖體,將攝若何,湯藥進御,而有和解之效否?請症一樣,而感冒頻仍,雖非大段,群下之悶爲如何哉?臣等無任憂慮,敢來問安。答曰,知道。感冒之候,似有和解之效矣。
院啓,請諸宮家柴場·漁場等折受處,令該曹·各道,一一査出革罷,請令該曹依前覆啓施行,而前後加出結數,亦爲一一還給本府。措辭竝見上答曰,不允。
吏曹啓曰,守令有闕,政事,取稟。
府啓,請令內侍府,自今以後,凡有文移之事,依內需司例,報該曹施行。措辭見上答曰,不允。
傳曰,政事,明日爲之。諫院朝報
上在昌德宮。停常參·經筵。
申時,雷動電光。內下日記
下直,開城留守朴長遠,平安兵使趙必遠。
謝恩,謢軍李廷夔,司䆃正李枝茂。
刑曹判書許積上疏。大槪,賤疾沈痼,差復無期,冒陳危懇,乞賜遞免,以便公私事。答曰,省疏具悉。卿其安心勿辭,從速察職。
藥房啓曰,伏未審夜來,聖候若何,和解之效,視昨有加否乎?平血飮三貼,當盡今日,如已奏效,散腫潰堅湯繼進,勿爲間斷宜當,醫官之言,亦然矣。臣等無任憂慮,敢來問安。答曰,知道。勿爲逐日問安。
政院啓曰,今日爲政事命下,而吏曹判書尹絳,呈辭到院,參判趙復陽,來去江上,時未肅拜,參議李慶徽,在外未上來,故不得開政。判書尹絳,參判趙復陽,竝牌招爲政,何如?傳曰,允。
京畿監司書目,陽川呈,殿牌見失事。
右議政鄭維城十三度呈辭。傳曰,安心調理。
右尹兪棨再度呈辭,入啓。加給由。
院啓,請諸宮家柴場漁場·等折受處,令該曹·各道,一一査出革罷,請令該曹依前覆啓施行,而前後加出結數,亦爲一一還給本主。措辭見上答曰,毋庸瀆擾。
府啓,請令內侍府,自今以後,凡有文移之事,依內需司例,報該曹施行。措辭見上答曰,毋庸瀆擾。
謝恩,吏曹參判趙復陽。
吏曹判書尹絳上疏。大槪,召命之下,病未得祗赴,亟遞臣本職及兼帶,仍治逋慢之罪事。入啓。諫院朝報
有政。以李後晟爲興德縣監,趙世煥爲兵曹佐郞,尹遇丁爲持平,金震標爲三陟府使,李光載爲洪陽縣監,李河岳爲錦城縣監,郭聖龜爲晉州牧使,李枝茂單付兼掌令。吏曹望單
上在昌德宮。停常參·經筵。
謝恩,左參贊李一相,直講尹塏,光陵參奉田應井。
工曹判書李浣辭職上疏。入啓。
院啓,請諸宮家柴場·漁場等折受處,令該曹·各道,一一査出革罷。請令該曹,依前覆啓施行,而前後加出結數,亦爲一一還給本主。措辭竝見上答曰,不允。
吏曹判書尹絳,工曹判書李浣疏。答曰,省疏具悉。卿其安心勿辭,調理察職。
府啓,請令內侍府,自今以後,凡有文移之事,依內需司例,報該曹施行。措辭見上副摠管閔震益,曾爲禁軍別將,猥瑣麤鄙之事,不一而足,武弁輩,羞與爲伍,而尙逭罪罰,物議兪激,莫重宿衛之任,不可濫授如此之人,請副摠管閔震益罷職。內乘安鋑,鄙悖無識,不齒於人久矣,積年廢棄之餘,遽授掌圉之任,物情皆以爲激,請內乘安鋑汰去。新除授持平尹遇丁,時在忠淸道平澤地,請斯速乘馹上來事,下諭。答曰,不允。末端事,依啓。
忠淸監司書目,恩津呈,右贊成宋時烈上疏上送事。
京畿監司書目,交河呈,應敎李敏迪病重,上去不得事。諫院朝報
夜二更,電光。諫院朝報
上在昌德宮。停常參·經筵。
未時,太白見於巳地。夜一更,流星出牛星下,入巽方天際,狀如拳,尾長二三尺許,色赤。內下日記
刑曹判書許積,身病出仕。
謝恩,兵曹佐郞趙世煥,興德縣監李後晟,殷山縣監崔俊彦,學諭崔日隆,吏曹佐郞李䎘。
右議政鄭維城十四度呈辭。傳曰,遣承旨敦諭。
右尹兪棨三度呈辭,入啓。遞差。
藥房啓曰,雨暘涼燠,朝晝異候,伏未審靜攝體氣若何,外感之候已解,而前入之湯藥連進,則今日當爲加劑以入矣。眼候核患。亦復如何?久未瞻望,醫官之不得診察,爲日亦多。臣等無任悶鬱,敢來問安,竝此仰稟。答曰,知道,症候與前無異矣。
前縣監李郈等上疏。大槪,父前縣監李克善,年已八十,乞賜恩典事。入啓。
府啓,請令內侍府,自今以後,凡有文移之事,依內需司例,報該曹施行。請副摠管閔震益罷職,請內乘安鋑汰去,措辭竝見上答曰,不允。
罪累臣趙珩上疏。大槪,懇乞還寢收敍差遣使臣之命,以謝公儀,以安微分事。入啓。
以應敎李敏迪辭狀,遞差。
院啓,請諸宮家柴場·漁場折受處,令該曹·各道,一一査出革罷,措辭見上陰竹地宮家免稅,混入田畓,論請還給,已過累日,兪音尙閟,臣等竊未曉聖意之所在也。臣等取考該曹覆啓文案,則尹汝徵田畓,元非當初混入於折受,而追復見奪於宮奴,且其文券,明白見存,則訟官之決折,該曹之覆啓,事理當然,而殿下特賜指輝,使之仍給宮家者何也?訟理曲折,若是昭然,而只以强弱之不敵,累度呈狀,久未推還,殿下反以此爲歸曲之端,不亦冤乎?事雖微細,竊恐有歉於大聖人公平裁物之道也。以免稅加出之數觀之,則其所混入,必不止此,請令該曹,依前覆啓施行,而前後加出結數,亦一一還給本主。今年水旱之災,嶺南尤慘,方此西成之日,尙多阻飢之民,臣等竊聞近日嶺南之民,轉徙於湖西者甚衆,扶老携幼,相望於道路,湖西之民,亦以主客俱困爲憂,而按道之臣,一不啓聞,使管內民隱,不得上徹於聖聰,朝廷亦無由盡知此等形止,不可無警責之擧,請慶尙監司李尙眞·忠淸監司李弘淵推考。各鎭浦邊將交印面替之法,弛廢已久,近來邊將,或遞或罷,必先徑歸,而監·兵·水使以其褊裨,定送代將。爲代將者,乘時剝割,飽滿私欲之弊,罔有紀極,土卒之怨苦,莫此爲甚。不惟是也,待變之地,守禦之虛疏,尤可寒心,頃日海西水賊之交,亦可戒也。所江僉使南淑,旣以徑歸被罪,則任其擅離之責,亦在於道臣,請黃海監司姜瑜推考,自今邊將之遞罷者,一依邊倅面代事,捧承傳施行。答曰,不允。末端兩件事。依啓。諫院朝報
備邊司啓曰,晉州爲邑,物衆地大,素稱繁劇難治,而前牧使鄭始成,受由上京,在於春間,經過累朔之後,本道監司,始爲罷黜。其後鄭承明除授之後,來自嶺南本家,其間又費數旬,被論遞改,新牧使郭聖龜,家在全南道康津地,十餘日之程,今雖上來肅謝,亦難必其赴任於數朔之內,本邑矌官,已過半年,前頭災傷覆審,秋捧等事,俱甚可慮,郭聖龜遞差,以無故人極擇差出,從速下送宜當。且保寧縣監崔應天,以春三月課不作,解見任矣。此時守令遞易,非但民弊甚多,如保寧殘邑,人所厭苦之地,若因此而解任,則正中其願,崔應天仍任,限瓜滿勿遞,何如?答曰,允。備局謄錄
上在昌德宮。停常參·經筵。
謝恩,護軍崔宗斗,洪陽縣監李光載。
司諫李程,加土呈辭,吏曹判書尹絳,初度呈辭,正言蘇斗山,初度呈辭,入啓,未下。
假注書金厦梃改差,代,姜碩耉。
右議政鄭維城上疏。大槪,特遣近侍,傳諭聖旨,已至三度惶感狀迫,罔知攸措。賤疾一向危篤,決無强起就列之望,曲諒情勢,亟許鐫免事。入啓。
院啓,請諸宮家柴場·漁場折受等處,令該曹·各道,一一査出革罷,請令該曹,依前覆啓施行,而前後加出結數,亦爲一一還給本主。措辭見上答曰,不允。
政院啓曰,卽者黃海監司所送,廢殷栗兵符,左隻二介,右隻一介,則其中左隻一介,稜角磨憂,字劃刓缺,漆色漫漶,與他隻顯然不同。以此推之,則監·兵營所上兵符,或不無又有如此者,似當竝爲看審,具由馳啓矣。莫重兵符,□有不精之弊,而不爲致察,矇然上送,極爲非矣。監司姜瑜,請推考。傳曰,允。
府啓,請令內侍府,自今以後,凡有文移之事,依內需司例,報該曹施行。請副摠管閔震益罷職。請內乘安鋑汰去。措辭竝見上新除授文川郡守呂孝曾,曾爲守令,別無表著之績,嶺北弊地,雖望其收拾,而且家在嶺南,距本邑絶遠,不但迎送之際,貽弊不貲,待其上來赴任,必至費了時月。當此賑政方急之日,曠官之弊,尤不可不慮,請文川郡守呂孝曾遞差,其代,以在京無故人,各別擇差。本府,曾以平山人曺瑗,拿致京獄還收之請,論列已久,而春間啓辭時,聖批有姑待訟事,結末推治之敎,故姑停以待矣。臣等今見本道査覈啓本,則瑗之托公營私,情狀敗露,誠極可惡,而第念朝家處置之道,只規事體之如何,事之曲直,有不必論。雖有可治之罪,付諸本道,事體當然,奸民推治,是何等微事,而至煩王命,拿致京獄,則不但遠近聽聞之疑惑,其爲有傷於國體,尤如何哉?請還收曺瑗拿致京獄之命,令本道處置。前啓,平山·信川等地諸宮家設庄革罷事。停啓。
政院啓曰,臣以該房,監燒廢殷栗兵符,仍爲修正,內下兵符置簿冊,先就黃海道各官各鎭置簿處,考據則列邑之中,兎山縣,落書於冊中,而有兵符,鎭堡之中,有追書席島之名,而旣有兵符,且不載該曹官案中。臣不勝怪訝,盡將八路兵符考較,則慶尙道之慈仁縣,京畿道之龍津·月串,皆有兵符,而不錄於冊子中,此必仍新設而未及載錄之故也。咸鏡道之阿吾地·西水羅兩堡,革罷於庚子七月,復設於辛丑十月,而阿吾地則有兵符,而西水羅,則無兵符。當初兩堡復設時,例給兵符,何以或造或不造,臣深以爲怪,取考兵曹所上復設時文書,則兵曹回啓內,有云權管,元無印信,兵符不爲造給,而兩界及嶺南他權管,皆有兵符,則何獨於西水羅權管,無兵符乎?江原道楊口縣,頃以弑夫罪人所在之地,革其邑而合于麟蹄縣,則其兵符,亦當依例燒火,而自本道不卽啓聞,至今仍存,亦甚急緩。其他置簿之未詳者,無道無之,此由於造冊年久,修正不精之致,今姑追錄其落書縣邑鎭堡於冊子中,而上項冊子,合宜從速。以下缺諫院朝報
府啓,答曰,不允。呂孝曾事。依啓。內下記草
午時,日暈。內下日記郞廳金廷鳳校正。郞廳南德老書。
上在昌德宮。停常參·經筵。
藥房都提調李景奭,提調金佐明,副提調南老星啓曰,西序已暮,屬玆凜秋,伏未審聖候若何,湯·丸等劑,連進而無所間斷耶,眼候核患,今猶一樣乎?逆耳之言,苦口之藥,古人取譬而竝稱之,此言最爲深切著明,在君人調治之道,尤宜着念處也。前乎此則熱,後乎此則寒,當此不寒不熱之時,正合益加愼攝,勉進藥餌,使藥氣相接,則平復之期,庶可指日以待矣。臣等無任區區憂慮,敢來問安,竝申所懷。答曰,知道。症候與前無異矣。藥房日記
右議政鄭維城疏。答曰,省疏具悉卿懇。予誥已竭,而卿辭不已,予深缺然,無以爲懷。所辭之職,當面諭焉。
府前啓,答曰,亟停勿煩。院前啓,答曰,亟停勿煩。內下記草
上在昌德宮。停常參·經筵。
府啓,答曰,不允。內下記草
義禁府啓曰,以刑曹啓目,前抱川縣監金庭謹,前盈德縣令沈之淹等,移義禁府處置事,命下矣。金庭謹·沈之淹,俱在京中,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
藥房都提調李景奭,副提調南老星啓曰,涼雨乍過,終風且曀,伏未審夜來,聖體攝候,若何?散腫潰堅湯,加劑以入,今已五日,連進則盡於今日,當又劑進矣。臣等無任憂慮,敢來問安,竝此仰稟。答曰,知道。諸症別無所減矣。藥房日記
右議政鄭維城十五度呈辭。答曰,安心調理。內下記草
備邊司啓曰,七月晦間,全南監司趙龜陽啓稟,本道陸操行與不行,本司,以更觀農事登場後稟處之意,覆啓行會矣。今聞湖南農事,雖不至於嶺南中道之比,而亦未免不實云,操鍊等事,不可與常年一體施行,依忠淸道例,五營分操,兵使,設行於秋收後未凜寒之前,春操則停止,而營將則自十月至正月,四朔之內,每朔巡操,自是啓下事目,而今年則間朔巡歷,點兵試射,兵使一番巡歷,亦不可廢,勿爲聚會軍兵,只點看軍器宜當,以此意行會,何如?答曰,允。
傳曰,大臣·備局堂上,引見。備局謄錄
辰時,日有左珥。內下日記
上在昌德宮。停常參·經筵。
未時,太白見於巳地。夜一更,流星出敗苽星下,入立星上,狀如拳,尾長三四尺許,色赤。內下日記
府啓,答曰,不允。處置事,及推考事。依啓。內下記草
上在昌德宮。停常參·經筵。
藥房三提調見上啓曰,伏未審聖候,若何,感候纔解,諸症無減,而引對移時,得無添傷耶?眼候核患,如覺有不安之氣,宜卽診察。臣等無任憂慮,敢來問安,竝此仰稟。答曰,知道。入診爲之,可也。
巳時入診。藥房三提調,醫官柳後聖·鄭後啓·尹後益·權愉·安禮·李楷入侍。
入診後,藥房問安。答曰,知道。
又啓曰,臣等退與柳後聖·鄭後啓及諸醫官等商議,則皆以爲麥門冬·天花粉各二錢,知毋一錢,五昩子·竹葉各五錢,代茶煎進宜當。猪肚九,亦與相議,則皆言雖是止渴之藥,卽今治核爲急,湯·丸等藥,方爲進御,不可雜然竝進,姑待後日,爲可云矣。受鍼吉日,議諸鍼醫尹後益等,則今初六日爲吉,穴則面部攅竹,手部合谷·尺澤,足部三里·大沖·臨德,俱是左古穴。臣等親承聖敎,前日之穴數頗多,欲其減數,則鄭後啓等,皆謂穴數同前,而此等穴不可更減云矣。受鍼,以明日定之乎?麥門冬茶五貼,爲先劑入之意,敢啓。答曰,知道。藥房日記
府啓,答曰,今此回啓,事甚無據,依前判付施行。梁達源事
右議政鄭維城十六度呈辭,答曰,安心調理。
政院啓辭,答曰,封還,雖是本院之職,至此啓辭,顚倒無據,莫甚於此矣。
再啓,答曰,何不識予意至此也?勿煩。
府啓,答曰,不允,處置事。出仕事依啓。內下記草
有政。九月吏曹望草獨見佚。
入診時,領中樞府事李景奭所啓,今年荒歉,大略相同,而兩南尤焉,嶺南甚於湖南,北道又酷,萬民嗷嗷,將入於饑餓水火之中,前頭拯濟之策,廟堂必有所思量,而不可不豫爲講定。國儲雖曰不敷,兩倉新造之庫,翼翼相望,亦有露積之處,而民且饑死於野,則人謂之何?嶺南則方多流散者云,若待明春始議輕徭賑救之政,則必有後時之患,請令廟堂,趂日籌畫。湖南雖不至如嶺南之大無,無論貧富,擧皆遑遑云,大同十三斗之米,不可不減數,且役路失稔之中,生麻亦甚失業云。例送綿布木花,必湏加數下送,而民役之中,內需司奴婢身貢,最是重役,曾於先朝己丑之冬,得蒙特減,民至今感頌。此等之役,亦今蠲減,以示朝家德意,何如?上曰,飢民賑濟及湖南米斗數量減,北道綿布加送蠲役等事,竝言于廟堂。備局謄錄
上在昌德宮。停常參·經筵。
未時,日暈。內下日記
藥房三提調見上啓曰,昨日御坐移時,伏未審夜來,聖候若何?今日受鍼時刻,似不可太早,亦不可太晩,當以巳正爲之矣。臣等無任憂慮,敢來問安。答曰,知道。
藥房三提調,醫官鄭後啓·尹後益·安禮·金有鉉入侍。
藥房問安。答曰,知道。
又啓曰,臣等退而議藥,則鄭後啓及諸醫官等,皆以爲人蔘敗毒散,加荊芥·乾葛·連翹各一錢,黃連七分,石膏一錢半,三貼進御宜當云。柳後聖病不得進詣,而令醫官往問,則其意見亦同,此藥卽爲劑入之意,敢啓。答曰,知道。藥房日記
禮判洪命夏箚〈子〉。答曰,省箚具悉卿懇。使副貳之官,議處,似無不可矣。內下記草
備邊司啓曰,瀋陽年例入送祭用生梨·栢子·淸蜜,自該曹分付兩西,巳令措備,銀杏,亦自該曹已爲下送,依前例以邊將定差使員領送之意,分付該道,何如?答曰,允。備局謄錄
上在昌德宮。停常參·經筵。
夜五更,火星入鬼星中。內下日記
世祖大王忌辰,齋戒。
藥房啓曰,伏未審夜來,聖體攝候若何?昨日劑入之藥進御,而得有微效否?臣等無任憂慮,敢來問安。答曰,知道。比昨別無顯效矣。藥房日記
傳曰,史官一員待命,騎馬三匹立之,光陵忌辰祭摘奸。
右議政鄭維城十七度呈辭,答曰,安心調理。
副謢軍趙珩疏。答曰,省疏具悉卿懇。卿無必辭之義,安心勿辭察職。內下記草
上在昌德宮。停常參·經筵。
未時,太白見於巳地。內下日記
世祖大王忌辰。
藥房啓曰,風雨之餘,涼氣猶不甚緊,伏未審夜朝間,聖體調攝若何?連日進藥,而別無顯效,猶夫昨日耶?喉患眼候,核勢諸症,亦復如何?臣等無任憂慮,敢來問安。答曰,知道。症候別無快愈之效矣。藥房日記
備邊司啓曰,命下矣,措辭見初五日入診擧條諸道農事之失稔,雖有輕重之殊,凡干民役,不可與常年一體責出,合有蠲省之擧,而必待諸道區別啓聞狀後,方可差等議減,嶺南則比他道尤甚之狀,本道監司,連續馳啓,故纔已逐條覆議行會矣。湖南大同收米,初以十三斗爲定者,非必欲以此定爲恒式之意也。試行一二年之後,知其不足有餘,而將有所變通。今年農事,未免不實,有難以常例準捧,十三斗內姑減一斗宜當,以此分付該廳。且北路紙衣本色及襦衣價綿布,例送之外,頃因咸鏡監司狀啓,平安兵營所在軍木三十同,已爲題給,而木花則以司僕屯田所捧六千斤,去核入送,是爲近例,亦非不多,而大臣陳啓如此,二千斤特爲加送。至於內奴婢身貢,則本道監司,時無災邑啓知之事,待其分等啓聞,更議稟處,何如?答曰,允。備局謄錄
上在昌德宮。停常參·經筵。
未時,太白見於巳地。內下日記
藥房啓曰,節屆重陽,天亦雨霜,伏未審夜來,聖候若何?連日進藥,而尙無快愈之顯效耶?前入之三貼已盡,而未得良已,則或加劑前藥,或改以他藥,在於詳知症候之如何。臣等無任憂慮,敢來問安,竝此仰稟。答曰,知道。症候當言于醫官矣。
又啓曰,卽者伏聞醫官等所傳之言,感候幾盡和解,而微熱及渴候,合卽進藥,加減涼膈散,加黃連酒炒,麥門冬,地骨皮各一錢,三貼進御宜當。柳後聖·鄭後啓及諸御醫等,不謀同辭,此藥卽爲劑入之意,敢啓。答曰,知道。藥房日記
判義禁洪命夏箚子。答曰,省箚具悉。此非常例,卿其安心勿辭,從速察職。
右議政鄭維城十八度呈辭。答曰,安心調理。
玉堂箚子。兩司出仕事答曰,依啓。
院啓,答曰,不允。推考事。依啓。前春川府使李檜事,內下記草
上在昌德宮。停常參·經筵。
未時,太白見於巳地。內下日記
藥房都提調李景奭,副提調南老星啓曰,伏未審夜來,聖體,若何?熱·渴諸症候一樣耶?微感之餘,散茶等劑連進,治核之藥,近致間斷之久,臣等尤不勝憂慮,敢來問安,竝此仰達。答曰,知道。症候與昨無異,今後勿爲逐日問安。藥房日記
院啓,處置事答曰,依啓。內下記草
上在昌德宮。停常參·經筵。
自昩爽至辰時,有霧氣。未時,太白見於巳地。
執義南九萬,正言李光稷,請對引見。內下日記
左贊成宋時烈疏。答曰,省疏具悉卿懇。嗚呼,卿之在國,于今三載,予之思卿,殆無虛時,而未聞上來之期,又觀辭疏之上,予心缺然,當作如何懷耶?噫,人心世道之不淑,日以益甚,凶言之作,固有其然,不足介意,而何卿之不諒予意至此耶?深用慨然,不知所以爲喩也。今日之事,於卿斷無所嫌之理,安心勿辭,速圖幡然,以補寡躬,以安生民,無負予日夕企望之意。
右議政鄭維城十九度呈辭,答曰,安心調理。
慶尙監司李尙眞疏。答曰,省疏具悉。賑政方殷,卿何爲辭?卿其勿辭,從速察職。
右承旨徐必遠疏。答曰,省疏具悉。爾其安意勿辭,從速察職。
吏曹判書尹絳疏。答曰,省疏具悉。卿其安意勿辭,從速察職。
副謢軍趙珩疏。答曰,宜遵前旨,從速察職。內下記草
上在昌德宮。停常參·經筵。
藥房啓曰,秋日凄凄,風雨相仍,伏未審夜來,聖體若何,靜攝之中,昨有引對之勞,餘熱·渴候,得無所添耶?加減凉膈散三貼,當盡於今日,如覺少歇,治核之劑,繼進宜當。臣等無任憂慮,敢來問安,竝此仰稟。答曰,知道。症候與前無異。藥房日記
府啓,答曰,不允。內下記草
上在昌德宮。停常參·經筵。
藥房啓曰,症候未快愈之前,今日又有引對之擧,臣等方用伏慮。伏聞承旨所傳,上候有泄患,而又伏聞鄭後啓之傳說,朝日常便後,四泄水如痢候,亦無腹痛之氣,臣等與柳後聖等諸醫官相議,則皆以爲倉廩散,進御宜當云。此藥二貼劑入之意,敢啓。答曰,知道。藥房日記
大臣·備局堂上,引見。內下日記
引見時,上謂禮曹判書洪命夏曰,畿內各邑成冊,已盡來到一巡,勅使時,夫馬之價,幾至二千七百餘石矣。領議政鄭太和,左議政元斗杓曰,此乃量後新役,國之大政也。自量田始事之後,民情皆望其大變通,故臣等欲減其六斗,而只捧十斗矣。洪命夏·金佐明等,以主管之人,欲以十二斗收捧,各樣民役,盡入於其中,苟能如此,則似爲便當,故臣等亦不固守前見也。洪命夏曰,今此新結,只捧十斗,大小徭役,一如前日,皆責於民間,則畿民之不能支保,的然可知。故臣之淺見,必欲以十二斗收捧,如勅使時人夫刷馬及各邑官中行用刷馬,禮葬軍京營主人添價一路,積草等各樣雜役,盡入於十二斗磨鍊之中,自宣惠廳給價,俾無責出民結之弊矣。上曰,然則以十二斗收捧,而一應諸役,盡入其中,善爲料理,磨鍊事目,可也。領議政鄭太和曰,事目當爲磨鍊以入,而此是量役大段變通之事,捧以十二斗之意,原任大臣處,主管之臣,親往相議擧行,何如?上曰,依爲之。洪命夏曰,事目磨鍊時,如刑曹判書許積,吏曹參判趙復陽,大司成閔鼎重等,相議處之,何如?上曰,依爲之。戶曹判書鄭致和所啓,本曹稅入,元無銀貨,只端川及大丘兩邑,有若干歲貢之銀,自臣忝叨本曹之後,百船拮据,以爲儲蓄之地,而其數亦不多,此則當爲留置,以作前頭勅使時所需矣。今因使臣狀啓,亦當有意外所用,而市上銀貨絶貴,雖欲以米布交易,其勢末由,賑恤廳餘銀二千二百餘兩,方在臣曹,以本曹米布換用,何如?上曰,依爲之。備局謄錄
政院啓曰,右相當於引見時,面諭入來之意,傳之事,命下矣。遣史官傳諭乎?敢稟。傳曰,知道,上同。
上在昌德宮。停常參·經筵。
未時,太白見於巳地。夜一更,月暈。內下日記
藥房啓曰,伏未審夜來,聖體若何,倉廩散,已進御乎?便候亦復如昨日之數耶?臣等無任憂慮,敢來問安。答曰,知道。症候當言于醫官矣。藥房日記
府啓,答曰,不允。出仕事及下諭事。依啓。
院啓,答曰,不允。內下記草
上在昌德宮。停常參·經筵。
夜四更,流星出北斗星下,入艮方天際,狀如拳,尾長二三尺許,色白。內下日記
藥房啓曰,伏未審夜來,聖體若何,泄候之不復發,良甚幸焉。眼患核候諸症,一樣耶?前入散腫潰堅湯幾貼進御,未得詳知,如已向盡,且當加劑以進。臣等無任憂慮,敢來問安,竝此仰稟。答曰,知道。症候與昨無異。藥房日記
府啓,答曰,不允。末端事。依啓,屠牛人與殺人之律論斷事。
院啓,答曰,不允。內下記草
備邊司啓曰,本司文郞廳南九萬·閔維重等,同議賑事之意,曾已陳達於榻前矣。今者南九萬·閔維重,俱爲臺諫,在常例則當進本司郞廳,而今若續續遞易,則殊失當初差下之意,限賑事完畢間,依都監都廳例,使之勿參禮數,仍爲察任,何如?答曰,允。備局謄錄
上在昌德宮。停常參·經筵。
未時,太白見於巳地。夜五更,月暈。內下日記
藥房啓曰,伏未審夜來,聖體若何,昨日伏承下敎,症候與昨無異,今日視昨如何?臣等無任憂慮,敢來問安。答曰,知道。症候當言于醫官矣。藥房日記
又啓曰,卽者伏聞李東馨傳說之言,上候自昨夕微有所疼之氣,夜間睡亦不穩,李東馨·鄭後啓諸醫官等,皆以爲人蔘敗毒散,加荊芥·穗·蘇葉·乾葛各一錢,進御爲當。令醫官馳問于柳後聖,則小柴胡湯似可,而人蔘敗毒散,亦宜云。臣等未知其方,更加商確,則鄭·李諸醫官等,以爲人蔘敗毒散,先御宜當云。此藥二貼,卽爲劑入,何如?答曰,知道,上同。
府啓,答曰,不允。處置事。依啓。院啓,答曰,不允。下諭事。依啓。內下記草
上在昌德宮。停常參·經筵。
辰時巳時,日暈。內下日記
藥房啓曰,伏未審夜來,聖體寢候若何,人蔘敗毒散,昨卽進御,而有微效否,諸症亦復如何,比來風雨不調,將攝或有失宜而然耶?感冒之氣,乍歇旋發,時序荏苒,治核未專,榮衛之虛,節宣之愆,俱甚悶焉,爲臣子者,孰不憂切?臣等職忝保護,待罪藥房,區區煎慮,益不勝其萬萬焉,敢來問安,申達所懷。答曰,知道。症候與昨別無顯效矣。藥房日記
傳曰,史官五員待命,騎馬十五匹立之,津船摘奸。
府啓。答曰,毋庸堅執。院啓。答曰,毋庸堅執。內下記草
上在昌德宮。停常參·經筵。
辰時申時,日暈。內下日記
藥房啓曰,伏未審夜來,聖體寢候若何,人蔘敗毒散二貼,已進而尙無顯效耶,頭疼諸症,視昨如何,如未快解,則今日入診,更爲議藥何如?臣等無任憂慮,敢來問安,竝此仰稟。答曰,知道。症候當言于醫官矣。
又啓曰,臣等伏聞鄭後啓傳言,上候去夜鷄鳴時,又微有頭疼之氣,進人蔘敗毒散一貼,則發表浹洽,汗液今猶不止,脈候浮數,頗有熱氣。卽與諸醫官等相議,則鄭後啓等,以爲加減涼膈散,加黃連酒炒,麥門冬,地骨皮各一錢,三貼進御宜當云。此藥劑入之意,敢啓。答曰,知道。藥房日記
右議政鄭維城疏。答曰,省疏具悉卿懇。已悉予意於面諭之時,不必多誥,而前事尤無可避之嫌,何用强爲引嫌若是哉?安心勿辭,以副渴望。
府啓,答曰,不允。院啓,答曰,不允。末端事。依啓。水原府使洪處厚先罷後推事內下記草
上在昌德宮。停常參·經筵。
藥房啓曰,伏未審夜來,聖體寢候若何,加減凉膈敬,昨已進御,而頭疼餘症及熱氣汗流尙爾耶?臣等無任憂慮,敢來問安。答曰,知道。比數日前,稍似有效矣。藥房日記
禁府粘目,副使以下照律事答曰,依允。朗善君俁,放送。
府前啓,答曰,勿煩。院前啓,答曰,勿煩。內下記草
有政。內下日記
備邊司啓曰,齎咨譯官安日新,昨日入來,以禮部題本謄草小紙,來呈曰,留在北京時,欲知公事結末如何,密圖於漢人,期於探得,而久無的報,八月十九日臨發之際,所約漢人,始以此紙來給,仍言諸官會議,纔已出草,而未及正書以入云,故持來以呈云。臣等觀其語意,非但請送査使,至於咨文中,京獄之京字,執以爲言,此則曾前文書,用之已久之字,彼雖有問,不患難對,而小紙封入,以備睿覽之意,敢啓。答曰,知道。
又啓曰,會寧·慶源兩處開市事,禮部咨文來到,依前知委於咸鏡監司及北兵使處,何如?答曰,允。
吏曹啓曰,水原府使有闕,依近例令備邊司議薦,何如?傳曰,允。
水原府使薦望,李廷夔·李慶億·李,以李廷夔,爲水原府使。
戶曹啓曰,裁減,一依辛丑年例,擧行事定奪,故來十月等爲始,祿俸權減降作,散料人員及散料,權減量減之數,竝爲別單開錄以入矣。各司貢物應減之數,則待賑恤廳參酌啓下後,分付,何如?傳曰,允。備局謄錄
上在昌德宮。停常參·經筵。
藥房啓曰,伏未審夜來,聖體攝候若何,微疼餘熱,尙無減歇耶?昨者伏承聖批,比數日前稍似有效之敎,殊甚欣幸,而伏聞醫官之傳說,汗液不止,沾流如瀉,此出於腠理不密,汗孔未閉而然也。和解之初,雖未可驟用補劑,卽今不可不議定斂汗之藥,臣等無任憂慮,敢來問安,竝此仰稟。答曰,止汗之劑,議藥,可也。
又啓曰,伏承聖批,止汗之劑,議藥可也事下敎矣。卽與柳後聖·鄭後啓及諸御醫官等商議,則皆以爲止汗,莫如加減補中益氣湯,麻黃根七分,桂枝三分,浮水麥五分,卽元加入也,依此進用宜當云。此藥五貼,爲先劑入之意,敢啓。答曰,知道。藥房日記
右議政鄭維城疏。答曰,省疏具悉卿懇。辭意已竭,何用多誥?安心勿辭,速出論道,以副上下之望。
院啓,答曰,不允。末端事。依啓。晉州牧使崔文湜推考事,內下記草
上在昌德宮。停常參·經筵。
藥房啓曰,風雨催寒,伏未審夜來,聖候調攝若何?昨入加減補中益氣湯進御乎,疼熱諸症,視前加愈否?臣等無任憂慮,敢來問安。答曰,知道。症候時無加減矣,藥房日記
右議政鄭維城疏。答曰,省疏具悉卿懇。卿其安心勿辭焉。
府前啓,答曰,毋庸瀆擾。院前啓,答曰,毋庸瀆擾。內下記草
備邊司啓曰,本司有司堂上一員有窠,本司提調趙復陽,仍差有司之任,何如?答曰,允。備局謄錄
上在昌德宮。停常參·經筵。
昧爽,下霜。辰時巳時,日暈。內下日記
藥房啓曰,夜來寒緊,伏未審聖體攝候,亦復如何?湯劑進御,昨纔二貼,庶幾有微效否,疼候,亦復如何?臣等無任憂慮,敢來問安。答曰,知道。疼候時無顯效,今後勿爲逐日問安。藥房日記
正言李光稷疏。答曰,省疏具悉。爾之陳戒之言,予甚嘉焉,爾無所失,勿辭從速察職。內下記草
上在昌德宮。停常參·經筵。
神懿王后忌辰。內下日記
院啓,處置事答曰,依啓。內下記草
上在昌德宮。停常參·經筵。
未時,太白見於巳地。內下日記
藥房提調金佐明,副提調南老星啓曰,連夜下霜,風氣漸高,伏未審數日來,聖候調攝若何,加減補中益氣湯,已進累貼,汗候有止息之效否,核候諸症,今復何如?臣等無任憂慮,敢來問安。答曰,知道。頭疼之候,別無顯效矣。
又啓曰,卽伏承問安之批,以頭疼之候,別無顯效爲敎,臣等無任憂慮之至。與醫官相議,則以爲凡頭痛,或有因氣虛而發者,或有因血虛而發者,或有因外感而發者。而自上頭疼之候,則自初發於向曉之時,且有汗瀉之症,以此觀之,則似是因氣虛而發,加減補中益氣湯前劑入五貼,當盡於今日,今當加進五貼,以觀症候之加減,而如或頭痛時,則稍異於前,而日氣漸寒,或不無外感之慮,如此而仍進前劑,則不得爲審症而進藥也,不可不診察議定,敢此仰稟。答曰,此藥,姑爲連劑以入。藥房日記
領中樞李景奭疏。答曰,省疏具悉卿懇,卿其安心勿辭調理。
府啓,答曰,不允。院啓,答曰,不允。內下記草
備邊司啓曰,本司有司堂上,自前不得兼摠管,例也。有司堂上趙復陽,方以副摠管入直,非但未察本司之任,賑恤之事,亦多淹滯,趙復陽,副摠管依前例改差,何如?答曰,允。備局謄錄
上在昌德宮。停常參·經筵。
申時,日暈。內下日記
院啓,答曰,不允。府啓,答曰,不允。末端事,令該曹更爲稟處。全南道收米,更令該曹稟處事。
大司諫李慶億疏。答曰,省疏具悉。爾其勿辭,從速察職。
副提學兪棨疏。答曰,省疏具悉。卿其勿辭,調理祭職。
右議政鄭維城疏。答曰,省疏具悉卿懇。卿其安心勿辭。內下記草
上在昌德宮。停常參·經筵。
藥房啓曰,伏未審數日來,聖候調攝若何,湯劑·丸藥,連爲進御,而核候·汗候,頭疼之候,俱有差減之效耶?臣等不任憂慮,敢來問安。答曰,知道。諸症一樣矣。藥房日記
府啓,答曰,勿煩。院啓,答曰,不允。內下記草
定宗大王忌辰。
上在昌德宮。停常參·經筵。
未時,太白見於巳地。內下記草
右議政鄭維城疏。答曰,省疏具悉卿懇。卿其安心勿辭。
府前啓,答曰,不允。院前啓,答曰,不允。內下記草
義禁府啓曰,平安監司狀啓,刑曹粘目內,前順川郡守李馣,移義禁府處置事,命下矣。向前李馣,時在忠淸道新昌地,而依前例府羅將,發遣拿來,何如?傳曰,允。禁府謄錄
上在昌德宮。停常參·經筵。
夜二更,流星出胄星下,入巽方天際,狀如鉢,尾長三四尺許,色赤,光照地。內下日記
藥房都提調李景奭,提調金佐明,副提調南老星啓曰,霜寒漸緊,氷至且迫,伏未審聖體將攝若何,湯劑已進累貼,今日且滿十服,汗液之收,尙無顯效耶,疼候核患,視前如何?加減補中益氣湯,不宜多進,醫言亦然,入診更爲議藥,似無未盡之患。臣等無任區區憂慮,敢來問安,竝此仰稟。答曰,知道。入診爲之。
巳正入診。藥房三提調,醫官柳後聖·鄭後啓·權愉·南昌祖入侍。
入診後,藥房問安。答曰,知道。
又啓曰,臣等近與柳後聖·鄭後啓及諸醫官等商議,則以爲上候感冒後,汗氣收止,脈候稍和,別無熱候,夜分後頭疼之候,比前似減,而猶未盡祛,此屬氣虛而然也。加減補中益氣湯,去前加入麻黃根·浮小麥·椿枝·加川芎·蔓荊子各七分,黃栢酒炒·細辛各三分,五貼,姑先劑進宜當云。此藥劑入之意,敢啓。答曰,知道。藥房日記
府前啓,答曰,不允。院前啓,答曰,不允。內下記草
一考籍矣,卽接該府移文,則幼學李嘉迪,參榜於二所,而居住,則以天安懸錄。故本府所在天安郡己酉帳籍相考,則李嘉迪及其父李稹,俱不載錄,丙午帳相考,則戶忠義衛李稹,率子時濡入錄,時濡年歲與李嘉迪相同,而李嘉迪之名,則不載於帳籍云,其間換名之事,雖未知其由,而本府帳籍中,旣無李嘉迪之名,則似不可仍存於榜目中,爲先拔去,入籍與否,令本道監司明査啓聞後,稟處,何如?傳曰,允。
謝恩,承文副正字成。
領議政鄭太和二十九度呈辭,入啓。傳曰,安心調理。
吏曹判書趙復陽辭職上疏,入啓。
院啓,伏見昨日殿試試官中,牌不進之類,其數甚多,此曾所未有之事也,大臣箚批,已下調理之命,□□中亦有情勢難便不敢赴召者,此則勢□□□其前期投疏,而張□□時,承牌而不進,揆以事體,已極未安,而況初若有病,誠難自力□煩召牌,畢竟趍詣,則圖免之迹,尤不可掩,請禮曹判書金壽恒,禮曹參判姜栢年,竝從重推考。答曰,依啓。已上朝報
禮曹啓曰,世子嬪三揀擇吉日,以臘月正月間推擇事,傳敎矣,三揀擇吉日,今月後推擇,則臘月初三日·十一日·二十六日,正月初七日·十二日·十五日·二十一日爲吉云。此等吉日中,以何日定行乎?敢此仰稟。傳曰,以十二月二十六日爲之,可也。已上謄錄
吏批,以鄭樍爲持平,金壽昌爲司䆃正,趙珩爲左參贊,李廷夔爲大司憲,具崟爲正言,吳始復爲修撰。
從臺諫之論啓乎,當信達源之緘辭乎?事理昭然,無可疑者,惟以狎褻之地,易至偏係,疑似之言,易以擔感,鑑明衡平,顚倒謬戾,臣等竊不勝慨惜之至也。自古宦寺之驕橫,未聞於治世,恒在於衰季者,不因微而堅防,見漸而嚴杜,則弊流於後,爲患難勝,人君制事之義,固不可不存深遠之慮,而況其惡已著,實狀難掩,則只合付之公論,施其罪罰,何可視爲私人,苟且持難,至於此哉?請還收梁達源緘辭覈處之命,依憲府照律施行,內需司事無大小,必關於吏曹者,法典本意,豈但使之奉行而已?事有不可,則輒得以寢格之也,壽進·於義宮奴婢及田畓作者,勿侵雜役,雖有已行之例,其苟且庇護之意,決非王者一視無私之政,而百弊尤不可不防,該曹之啓請勿施,實是事體之當然,而殿下反以無據斥之,臣竊惜聖明一爲私意所蔽,其於內司·宮家,動必牽制,至於此也,國家賦煩役苛,良民皆思逃散,而宮庄處處設置,以爲募民之淵藪,一國之逋民逸戶擧入其中,使州縣莫敢誰何,殿下於此,尙且痛禁之不□,豈可恣之轉令盛也。況內奴,旣許編伍,而今於兩宮,獨令勿侵者,尤未曉聖意之所在也。國體民弊,所關非細,請加三思,依該曹草記施行,此外諸宮家屯庄,從前雜役勿侵之弊,竝爲勿施。答曰,亟停勿煩。
謝恩,□兪棨,戶曹參議元萬石,明川府使金汝溫,尙州牧使李長英,宣傳官李道一,護軍成希在,工曹佐郞金時輝,造紙別提許稑。
右議政鄭維城上疏。大槪,狼狽情勢,日以益甚,冒萬死更申前懇,亟許鐫免職名事。入啓。答曰,省疏具悉。卿其安心勿辭,善攝。仍傳曰,遣內醫看病。
注書趙聖輔病親呈辭,入啓。給由。
以大司憲宋浚吉,掌令尹元擧辭狀,遞差。
以南夢星爲假注書。
兵曹參判趙壽益疏。答曰,省疏具悉。卿其勿辭,從速上來。
吏曹啓曰,臺諫有闕,政事,取稟。傳曰,過齋戒後爲之。朝報
上在昌德宮。停常參·經筵。
傳曰,史官一員待命,騎馬三匹立之。宗廟冬享大祭摘奸內下記草
禮曹正郞尹益亨,卒金尙容·金尙憲賜額致祭事,楊州地出去。
謝恩,刑曹佐郞金命說,監察崔海進,典籍金厦梴,兼養賢主簿郭礫,學諭任弘亮,黃山察訪李□。
弘文館啓曰,新除授修撰吳斗寅,時在京畿陽城地,經筵入番事緊,請斯速乘馹上來事,下諭。傳曰,允。諫院朝報
上在昌德宮。停常參·經筵。
謝恩,吏曹參議李慶徽,護軍南九萬,禮曹正郞姜時儆,佐郞崔鎭南,城津僉使李挺寬,南部主簿李晩榮。
院啓曰,請諸宮家柴場·漁場等折受處,令該曹各道一一査出革罷。請依該曹草記施行,此外諸宮家屯庄,從前雜役勿侵之弊,竝爲勿施。措語見上新除授明川府使金汝溫,曾任德源府使,多有不廉之事,北民至今爲言,如此之人,不可復畀邊方字牧之任,請明川府使金汝溫罷職。
前啓,還收梁達源覈處之罪事,停啓。答曰,不允。末端事,依啓。
府啓曰,請命內侍府,自今以後,凡有文移之事,依內需司例,報該曹施行,請還收曺瑗拿致京獄之命,請諸宮家奴婢及田畓作者,束伍雜役勿侵事,依該曹草記施行。措語見上祥雲察訪朴袿,以其亡妻葬窆事上京,而所率人馬,至於二十匹之多,其間雜物載運之過濫,據此可知,且留連京邸,虐使無比,驛卒不堪其苦,太半逃走云,臣等聞來不勝驚駭,招致本驛京主人問之,則所言一如臣等所聞,其不畏國法,侵虐驛卒之罪,不可尋常處之,請祥雲察訪朴袿拿問定罪,前啓還收梁達源覈處之命事,停啓。答曰,不允。末端事,依啓。
右議政鄭維城上疏。大槪,猥將崩迫之懇,累瀆天聽,罪合萬殞,狼狽情勢,至此益甚,本職兼帶,亟許鐫免,以便公私事。入啓。
執義金萬均啓曰,大司憲李一相,卽臣之妻父也,有應避之嫌,請命遞斥臣職。答曰,勿辭,退待物論。諫院朝報
藥房都提調李景奭,提調金佐明,右副承旨李泰淵啓曰,伏未審數日來,聖體攝候若何,湯藥連進而有效否?疼候·核患等症,視前如何?朝晝異候,凉暖不齊,雖以閭巷間言之,脫着興居之際,最難適宜,易爲致傷,臣等無任區區憂慮,敢來問安。答曰,疼候似有微效,而或疼或歇矣。
刑曹判書許積上疏。大槪,冒陳危懇,亟賜鐫改臣職及兼帶,以便公私事。入啓。
副應敎李敏迪,副修撰吳始壽,牌招肅拜。
謝恩,僉知李昌胄。
有政。以李敏迪爲副應敎,李堥爲掌令,吳始壽爲副修撰,李一相爲大司憲,李時萬爲尙州牧使,南九萬爲舍人,吳斗寅爲副校理。奉常參奉單禹拜昌,缺訓導單柳梴,同知單李璟,僉知三柳時楨缺李昌胄,以呂爾載爲副摠管,鄭萬和爲僉知。吏曹望單·兵批,見燼餘
以賓廳進不進單子,傳曰,初五日使之來會。備局謄錄
右議政鄭維城疏。答曰,省疏具悉卿懇。卿其安心勿辭,更加善攝。內下記草
金益炅啓曰,卽見咸鏡監司金徽狀啓,則缺以法典觀之,則諸鎭皆有兵符,內上左隻缺兵符之說,未知其由,旣內上之左隻,則缺無外方缺,則應無內上之左隻,而或有或無,內外不同,莫重兵符,不宜如此,令該曹更考法文,遍問他道,以爲一齊稟處之地。傳曰,允。
李泰淵,以訓鍊都監意啓曰,式年束伍砲手,九月內,差使員□來京中逢點,自是啓下事目,慶尙·全南道,則以失稔之故,因監司狀缺軍兵則待明秋上送,稍實官則退限上送,缺京畿·黃海·江原三道束伍缺數充定缺束伍一名尙無缺,極爲可駭。缺燼餘
上在昌德宮。停常參·經筵。
夜二更,流星出五車星下,入艮方天際,狀如拳,尾長二三尺許,色赤。
吳挺緯,以弘文館言啓曰,上番副應敎臣李敏迪,以南學兼敎授,儒生製述坐起晝仕出去之意,敢啓。傳曰,知道。
右道均田使金始振,以今番量田文書中,朔寧縣火田結數差誤事,待罪狀啓。傳于徐必遠曰,勿待命事,回諭。燼餘
禁府,朴袿拿囚。啓。諫院朝報
掌令金益廉,持平尹遇丁·李叔達啓曰,請命內侍府,自今以後,凡有文移之事,依內需司例,報該曹施行。請還收曺瑗拿致京獄之命。請諸宮家奴婢及田畓作者,束伍雜役勿侵事,依該曹草記施行。措辭俱見上執義金萬均,以大司憲李一相,卽臣之妻父也,有應避之嫌,請遞斥臣職,引嫌而退,相避之法,在下當遞。請執義金萬均遞差。答曰,不允。處置事,依啓。
司諫閔維重,正言李光稷啓曰,諸宮家山海折受之弊,民情之所共怨,國人之所共言,而獨殿下厭聞而强拒之,殖利於私門,斂怨於國家,此豈王者公平正大之體,保民固國之道哉?夫包山據海,各自分割,則方域之內,無全土矣,橫侵虐斂,靡不搜括,則峽浦之民,無遺利矣,利盡則民何以爲資,民窮則怨安得不生?怨苦之極,危亂之所由階也,與其偏厚宮家,擅益富豪,孰若少恤窮民,以扶邦本乎?民之休戚,國之存亡,實係於此,而殿下之堅拒不許者,必以爲弊不至此,怨不至此,亦無與於存亡之機者也,噫,今日民生失業呼冤之狀,殿下固不得盡聞而周知也。然於前史興亡之迹,則殿下覽之詳矣,曷嘗有民窮怨國,而國不亡者乎?以殿下聖明,豈不知此,而特以私意係着,不能省悟,有若務勝者,臣等竊惜之。臣等苦口力爭,愈久不已者,不但爲國體王政之所係,目見民生切迫之患,不得不縷縷陳達,冀有以痛革也。殿下爲民父母,何忍聞此而不爲之惻然動心哉?諸宮家柴場·漁場等折受處,令該曹各道一一査出革罷。自初三日,措語有改處,故具書請依該曹草記施行,此外諸宮家屯庄,從前雜役勿侵之類,竝爲勿施。措語見上答曰,不允。
以吏曹言啓曰,臺諫有闕,政事,何以爲之?敢稟。燼餘
謝恩,護軍李慶億,奉常副奉事元撤,參奉禹拜昌。
政院啓曰,京外死囚,例於立春前三度啓覆,而今番,則啓覆罪囚,只於外方有五人,依例分付該曹,各其推案,豫爲修整,以爲臨時更稟擧行之地,何如?傳曰,允。
禮曹啓曰,各陵參奉,或有病親受由,身病給暇之時,則例以付祿忠義差送假官,且南別殿行祭時進止官,亦以忠義差送者,蓋重其事體也。曾在壬寅年春初裁省時,受祿忠義,盡數權減,故南別殿進止官,則以親功臣子孫中受祿者不多,或有臨時疾病事故,則亦有苟管之患,而至於陵寢重地,以三醫司官員差假官定送,事甚未安,戶曹一依辛丑年例,裁省受祿忠義,今又權減,而事勢如此,不可無變通之擧,除出忠義若干祿遞兒,推移塡差於南別殿進止官及各陵假官之任,在所不已,令該曹稟處,何如?傳曰,允。
行司直金壽恒上疏。大槪,冒死陳情,乞遞兼帶文衡事。入啓。諫院朝報
吳挺緯,以禮曹言啓曰,卽接石室書院賜額致祭官尹益亨牒報,則受香,行到楊州境上,而香陪校生及指路人等,專不待候,至於祭物中,只送一口豕牲缺故不得已以院儒代行,事甚缺,可駭云,莫重賜祭之擧,本官不宜奉行,且賜祭時執事,本道不以守令依例差送,以本州前銜差送,而終不來參,揆諸事體,豈容如是?監司吳挺一,楊州牧使閔熙,竝推考,何如?傳曰,允。燼餘殘缺依朝報添書
上在昌德宮。停常參·經筵。
李泰淵,以戶曹言啓曰,禮曹啓辭,各陵參奉,或有親病受由,身病給暇之時,則例以付祿忠義差送假官,且南別殿行祭時進止官,亦以忠義差送者,蓋重其事體也,曾在壬寅年春初,裁省時受祿忠義,盡數權減,故南別殿進止官,則以親功臣子孫中受祿者,自忠勳府差送,而親功臣子孫,無職受祿者不多,或有臨時疾病事故,則亦有苟管之患。缺六七行見下初八日備局啓辭凡裁省,一依辛丑年例擧行,故舊功臣嫡長忠義祿遞兒,亦在權減之中矣,禮曹啓辭如此,似當有變通之擧,而當初裁減,出於廟堂定奪,臣曹不敢擅便,令廟堂參酌稟處,何如?傳曰,允。
上御熙政堂,大臣·備局堂上,引見。
金益炅啓曰,大司憲李一相,命牌不進矣。傳曰,知道。
李泰淵啓曰,掌令金益廉前啓辭,來詣闕門外,敢啓。傳曰,入侍。
入侍,領議政鄭太和,左議政元斗杓,行吏曹判書尹絳,行禮曹判書洪命夏,戶曹判書鄭致和,兵曹判書金佐明,同知柳赫然,吏曹參判趙復陽,副提學兪棨,大司成閔鼎重,左副承旨金益炅,司諫閔維重,掌令金益廉,假注書南夢星·尹趾善,記事官趙嘉錫·李世長。
鄭太和曰,數日不得缺。上曰,愈於前日,而尙未快復矣。鄭太和曰,前日付京使臣出來,勅行不來云,而今見齎咨官公事,勅使似來,拿致京獄之缺字□致責云,且聞南方湖廣有土賊。缺元斗杓曰,牛疫甚熾,牛皆致斃,秋耕人皆曳之云,播種亦難缺土來年百姓,亦將貧困,牛疫誠非小災。鄭太和曰,南方亦多牛疫云矣。洪命夏曰,京中死牛甚多,酡酪不爲進御,似當矣。鄭太和曰,牛八口立之,使之出酪,而聞三口已死云矣。趙復陽曰,非獨牛也,魚鼈皆死,至於城中,烏鵲不飛,人心疑懼矣。上曰,他處則不知,嘗見宗廟後苑,烏甚多,而木葉茂密處,尤甚止宿矣。鄭太和曰,非但禁苑無烏,城中亦絶無矣。元斗杓曰,禽鳥,得氣之先者也,吉氣有則有,吉氣無則無矣。趙復陽曰,旱氣太甚,鄕中井水枯渴,此是來年旱乾之漸云矣。鄭太和曰,來年又將失稔,豈不爲民事之罔極乎?元斗杓曰,自聖上臨御,于今五載,年運連凶,百姓愁怨,今雖國家無事,安知有外寇缺變乎?趙復陽·閔維重曰,前頭賑政方急,而京外無所儲穀物,管餉所在之穀,不可不取用矣。上曰,當用幾石乎?閔鼎重曰,當用一萬五千餘石矣。戶曹判書鄭致和曰,淸南之穀,可以取用,而淸北則不可取用,以淸南及黃海道沿邊所在之穀,運來用之,宜當矣。鄭太和曰,如有不得已取用餉穀之擧,則不可不豫爲待候,而其數則不可出一萬石,豫以此意分付於平安道,以爲臨時取用之地,何如?上曰,依爲之。閔維重曰,餉糓取來事,旣已定奪,而至於各衙門銀布,則減半於辛丑年取用之數,而爲先啓下,以補賑恤,且辛丑年用餘平安監營所儲遼木及兵營所儲軍木,量宜取用,何如?上曰,依爲之。鄭太和曰,賑恤廳堂上,與宣惠廳堂上同議爲之之意,曾已啓達,而因落漏於當初擧行條件,宣惠廳堂上,不欲與同議,賑恤之事,依前日啓達爲之,何如?上曰,依爲之。鄭太和曰,眼患近復,如何?上曰,再昨頗苦,而今日則少愈矣。金佐明曰,明日問安爲缺。上曰,受鍼議定,可也。上曰,領中樞所言洪錫範事,何以爲之耶?依前復科,可乎?缺耶?鄭太和曰,前以削科曖昧仰達矣,追聞其叔身死十二日赴擧云,非士子□行,今若復之,則非缺也。上曰,然則置之耶?洪命夏曰,洪錫範,服制未盡之前,冒赴科擧,元無國法則已,國法若存,則還給其科,似不可矣。閔維重曰,雖以從仕者言之,服制前出仕,亦不可也。金佐明曰,禁軍都試,昨已畢射,而才落者,多至二十四人,其代,當爲口傳,而自備戰馬者,減步數取才,已有前規,依前爲之,何如?上曰,依爲之。又曰,禁軍分給之馬,或有體小無形,不合戰騎,而聞諸處牧場中多有戰馬可合者,自前禁軍之受牧場馬者,皆爲可騎云,今後則以牧場馬分給,何如?鄭太和曰,臣待罪本寺提調之後,稱以封進,牧場馬二匹,使之每爲上送,而封進二匹之外,又爲加數上送之意,今已行會,待其上來,使禁軍受去,宜當矣。上曰,依爲之。金佐明曰,禁軍中,衣裝尤甚單薄者,曾在缺衣資題給之擧,故臣使別將抄出,則其數缺乎?頃日前參議李惟泰,自上召來之意,蓋欲議缺疏,而其時聖候未寧,不與諸臣相議,李惟泰旋爲下去,小臣亦陳箚,日月久矣,而迄無問于大臣之擧,非但人情鬱抑,事體未安,請議大臣。上曰,諸臣之意,何如?鄭太和曰,李惟泰之言,其中豈無可行之事,而卽今行之,則恐反有弊,不可輕易議之。元斗杓曰,李惟泰所言,豈不好乎?上曰,所議者,行與難行耳,其事則豈不好哉?今欲抽出一二事,行之,何如?元斗杓曰,李惟泰疏,首尾相應,若抽出一二事,則恐無其效矣。閔維重曰,故統制使忠武公李舜臣祠宇賜額事,啓請蒙允,恩命已頒矣。賜額之祠,在於南海露梁,卽其殉節之地也,賜額於殉節之地,固合典禮,而竊聞南方將士,別建祠宇於統營之傍,以爲妥靈之所,而頃日賜額,只行於露梁,而不及於統營,故統營之人,無不失望,以露梁所賜忠烈之額,竝賜於統營之祠,何如?上曰,依願爲之。柳赫然曰,本廳欲造車子,以爲凡干器械輸運之地,缺之甚難,今聞司僕寺所屬巡威島中,多有可合之材云,分付缺使之勿禁,何如?上曰,依爲之。又曰,車子材木斫伐時役軍,則當缺用,而至於善手木手,則自本道定給十名事,分付,何如?上曰,依爲之。金益廉啓曰,請命內侍府,自今以後,凡有文移之事,依內需司例,報該曹施行。上曰,不允。措語見上又所啓,請諸宮家奴婢及田畓作者,束伍雜役勿侵事,依該曹草記施行。措語見上上曰,亟停勿煩。
司諫閔維重所啓,請諸宮家柴場·漁場等折受處,令該曹各道一一査出革罷,上曰,不允。措語見上又所啓,請依該曹草記施行,此外諸宮家屯庄,從前雜役勿侵之類,竝爲勿施。措語見上上曰,亟停勿煩。又所啓,今者石室書院賜額之擧,尤是褒崇之重擧,該曹行會之後,本道本官,所當恪謹奉行,而京畿監司,使地方官以境居前銜差定,此實前所未有之事,已極無據,而本官又不差送,以致臨時窘迫,以諸生備充諸執事,至於祭文,乃是王言,而使儒生宣讀,求之典禮,豈容如是?況祭物之不備,及香陪校生指路人之專不待候,尤可見其怠慢,此無非朝廷不尊,國綱解弛之致,請京畿監司吳挺一,從重推考,楊州牧使閔熙罷職。上曰,依啓。又所啓,禮曹正郞尹益亨,旣以致祭事奉命以往,而本道不爲差送,諸執事,則所當報禮曹啓聞,以俟朝家指揮,而乃以己見,使儒生代行執事,虧損典禮,失職,甚矣。請禮曹正郞尹益亨遞差。上曰,遞推,可也。
刑曹判書許積疏曰,伏以臣於頃日,與參議臣權坽,乘早開坐於本曹,諸吏滿前,訟者盈庭,缺使執捉本曹色掌吏缺問其缺曰,吏曹郞官責徵缺不於各司,而以本曹不及送,故吏曹牌招本曹佐郞權缺也,以爲缺非古也。吏曹郞官之儒服坐房中缺各司官,立之於庭,亦非古也。缺肯進則旣笞禮吏,又缺而且以拈出正郞崔□之名,書於牌而招之云,臣妄意徵木緜招官員,笞禮吏,皆在臣等未開坐之前,此則本非臣等之所知也。不必與之校其體例與是非,而至於書名,再招同品衙門之郞廳,殊非相敬之道,仍令郞廳勿往,且不送色掌吏,則吏曹使令五六輩,攔入臣等之前,一時驅出諸吏而去,其間可駭可愕之狀,臣不敢縷陳,而甚至訟者亦且驚惶而奔迸,此實前所未有之事也。臣非不知囚其使令,具由請罪之爲得體,而臣今老矣,閱世故亦多矣,事之快於心者,恒不如隱忍之爲無後災,故一任其使令之所爲,而竝與在廳上不被捉之三吏而送之,則其中首吏與色掌吏,各被四十杖,臣於此,不但顔厚有忸怩,旣盡失一曹諸吏,則閱文案,聽詞訟,亦無其路,不得不罷坐無聊而歸,臣之三度請急,蓋出於此,不專爲疾病而已也。今聞吏曹郞之牌招本曹郞缺虐,實無督過之意,盡捉本曹之吏者,亦不知臣缺赴早衙缺,又非吏曹郞之所知者云,斯缺一事禆缺,重地,殫竭精力則有之,十朔缺攻種種諸症缺煩溷,而目今最難堪者,泄瀉之症也,眩暈之疾也,精神日斲,氣力漸敗,頭不能擧,目不能開,委臥床席,作一未冷之肉,復起爲人,旣不可以日月期,而刑官之任,又非養病之坊,玆冒萬死,仰籲宸嚴,伏乞聖慈,俯察危懇,將臣本職及兼帶,亟賜鐫免,則公無曠務之弊,私有再生之望,豈但微臣私幸而已?更願聖明,勿疑臣有不平之意,特念臣將死哀號之情,毋令臣死於尸竊之中,毋重貽朝廷之羞,千萬幸甚,臣無任慚悚惶愧祈懇之至,謹昧死以聞。答曰,省疏具悉卿懇。吏曹郞官所爲,殊甚無據,卿何有所失?卿其安心勿辭,從速察職。
備忘記。吏曹郞官所爲,殊甚無據,從重推考。
行司直金壽恒疏曰,伏以臣於向者,累章陳懇,乞解文衡,而誠未格天,竟靳恩命,猥瀆是懼,黽勉復出,臣之狼狽,可謂極矣,顧其慚惶憂懼之心,何嘗缺也?臣於忝叨之初,揣缺難行,而因循苟據缺之不能終始力辭之罪,臣亦無以自解,況外議傍觀,其缺官人之道,固莫大於久任責成,而然其久任責成之者,擇其人缺然後,可責其有成也,缺之才否,而惟久任之是務,則非徒無益於職事,其害反有甚焉,雖在庶官小職,亦莫不然,況主盟詞苑,何等重任,而徒取充位,以延歲月,致有癏官病國之害哉?臣之待罪是任,不爲不久,而環顧點檢,蔑有分寸之效,假令十年在職,有何裨補於國家哉?臣之悶迫私情,姑不暇論,而名器至重,斷不可一向倖冒,以益其罪戾,玆敢更申前日之懇,哀籲於悶下之天,伏乞聖慈,曲垂憐察,將臣兼帶文衡之任,亟賜遞免,以安微分,不勝幸甚,臣無任隕越祈懇之至,謹昧死以聞。答曰,省疏具悉。卿其勿辭,從速察職。
夜一更,流星出昂星下,入東方天際,狀如拳,尾長三四尺許,色赤。五更,流星出北極星下,入艮方天際,狀如拳,尾長三四尺許,色白。竝燼餘
謝恩,同知李璟,僉知鄭萬和,尙州牧使李時萬,高梁僉使崔益相,部將安世貞,學正李世□,舍人南九萬,典籍魚尙儁。朝報
藥房都提調李景奭,提調金佐明,副提調南老星啓曰,臣等伏聞卽有受鍼之敎,驚惶趨詣矣,眼候未愈,而引對移時,不瑕有添苦之患耶?與鄭後啓及鍼醫等商議,則今日非但已暮,且有除字之忌,明日乃瘟㾮日,再明日爲可云,雖遲一日,當以初七日爲之,敢此仰稟。答曰,知道。藥房日記
上在昌德宮。停常參·經筵。
夜一更二更,有霧氣。三更,流星出五車星,入北河星上,狀如甁,尾長三四尺許,色赤,光照地。五更,流星出狼星上,入參星下,狀如拳,尾長四五尺許,色白。
下直,古阜郡守羅以俊,興德縣監李後晟。
缺曰,新除授副校理吳斗寅,時在京畿陽城地,時未上來,經筵入番事緊,請斯速乘馹上來事,下諭。傳曰,允。
司諫閔維重,正言李光稷啓曰,請諸宮家柴場·漁場折受等處,令該曹各道一一査出革罷,請依該曹草記施行。此外諸宮家屯庄,從前雜役勿侵之類,竝命勿施。措辭見上獒樹察訪孫湍,自以職在參下,稱爲四館,因其本鄕私鬨之事,於其憎怨之人,皆施停擧之罰,鄕里不勝騷然,守土之官,捉囚其父,使不得恣行胷臆,而怪悖之擧,不一其端,南來士夫,無不傳說,請孫湍削去仕版,吏曹總領百司,如有分付之事,則發牌於屬司官員者,乃是流來常規也,刑曹佐郞權俒,正郞崔俊衡,吏曹發牌之後,不爲進去,吏曹發牌,若出於戱謔,則其責固有所歸,爲屬司官員之道,則惟當姑爲進去,以觀所爲,而乃反逆揣他事,終不肯動,其虧損體例,已極可駭,而因此轉輾,未免一場鬧擾,事雖微細,實關朝廷體統,請刑曹佐郞權俒,正郞崔俊衡,竝命罷職,吏曹發牌之後,刑曹郞官,終不進來,則自當有處置之事,而吏曹佐郞李敏敍,送差紛挐,已失事體,況其發牌之擧,初不由於公事,則亦其無謂,請吏曹佐郞李敏敍遞差。公私徵債之事,爲近日巨弊,如各衙門,則或以累百金給債,及其還徵之際,侵及受債者之一族,至於盡賣田宅以償之,而猶不能支吾,怨聲騰播,各衙門之殖貨營利,元非正當底道理,而徵債之弊,又至於此,請自今以後,使之切勿給債,以除都民一分之弊,缺有犯者,摘發論罪,私債還徵之類,亦令該曹一切停寢,以待歲豐。答曰,不允。末端兩件事,依啓。刑曹郞官姑先推考,可也。
掌令金益廉,持平尹遇丁啓曰,請內侍府,自今以後,凡有文移之事,依內需司例,報該曹施行。措語見上請諸宮家奴婢及田畓作者,束伍雜役勿侵,依該曹草記施行。措語見上答曰,不允。
傳于李泰淵曰,政事,明日爲之。
李泰淵啓曰,刑曹郞廳推考事,命下矣,臺諫方以罷職論啓,推考傳旨不得捧之之意,敢啓。傳曰,知道。竝燼餘
藥房三提調見上啓曰,伏未審夜來,聖體若何,眼候與昨何如而疼候·核患等症,一樣耶?加減補中益氣湯五貼,計日則盡於今日,當爲加劑以進矣。臣等無任憂慮,敢來問安。答曰,知道。與昨無異矣。藥房日記
謝恩,護軍李程,僉知柳時楨,東部主簿尹搏。
大司憲李一相上疏。大槪,宿疾之中,新恙添劇,旣未得赴召,又未卽出謝自列,乞削臣職,仍治臣罪事。入啓。
刑曹判書許積箚子。大槪,冒萬死更申危懇,乞遞職名,以便公私事。入啓。
領敦寧金佑明箚子。大槪,乞遞本職及兼帶提調之任事。入啓。諫院朝報,大憲元疏,現於八日,刑判元疏,見初五日
上在昌德宮。停常參·經筵。
夜一更,月暈。二更,西方天際有流星,大如鉢,暉然有光而沒,色白。
有政。吏批,行判書尹絳都試進,參判趙復陽進,參議李慶徽進,都承旨南老星進。兵批,判書金佐明終場進,參判趙壽益在外,參議二行缺。校書副正字單裵榮成,尹世任爲司藝,分差兼西學敎授單金廈梴,副護軍金萬均。
備邊司啓曰,今年城內居民老弱之病死者甚多,或曳棄於東西道傍,或架置於松間,而不卽掩埋,所見慘然云,故招致漢城府郞官,別爲分付,使之知委四部,趁卽掩埋後來告矣。昨日,漢城府郞官來言,已爲擧行,欲知虛實,發遣本司郞廳摘奸,則東道之不爲掩埋者三十一處,西道之不爲掩埋者三十三處云,其不謹奉行之狀,極爲痛駭,當該漢城府郞官罷黜,以懲他人,何如?傳曰,允。
掌令金益廉,持平尹遇丁·李叔達啓曰,請命內侍府,自今以後,凡有文移之事,依內需司例,報該曹施行。措語見上請還收曺瑗拿致京獄之命,請諸宮家奴婢及田畓作者,束伍雜役勿侵事,依該曹草記施行。措語見上答曰,不允。
司諫閔維重,正言李光稷啓曰,請諸宮家柴場·漁場等折受處,令該曹各道一一査出革罷。請依該曹草記施行,此外諸宮家屯庄,從前雜役勿侵之類,竝爲勿施。請獒樹察訪孫湍削去仕版。措語見上臣等之請罷刑曹郞官者,所以存體統也,慮後弊也,蓋吏部,居六部之首,總領百司,故發牌於他曹郞官者,乃是國朝流來舊規,權俒·崔俊衡等,自是參謁,吏曹之官,旣有發牌之擧,則其在事體,安敢不爲進去乎?當初吏曹發牌,雖出於戱謔,而有非刑曹郞官所得以揣知者,然則其所以不往者,直是慢凌不遜之意耳。若使吏曹全無所失,而俒等偃然不進,臣等所當只請俒等之罪,何可竝論吏曹乎?今者吏曹郞官,旣命遞差,而俒等,止於推考,則吏曹因一時郞官之失體,將無以號令於百司,而各司則視俒等爲例,必將抗衡於總領之地,其於體統何,其於後弊何?此事甚微,本非臺章之所可煩啓者,而旣已發露,則不可不分別處置,論其所失,則失體與凌慢,輕重懸殊,而重者被推考,輕者遞差,事理顚倒,莫此爲甚,朝廷自有體貌,豈可一朝任其輕壞也。臣等之擬以罷職,實出於此,而況其曲折,更無緘問之事,請刑曹佐郞權俒,正郞崔俊衡,竝命罷職。答曰,不允。刑曹郞官遞推,可也。
大殿受鍼後,政院·玉堂問安。傳曰,知道。
大殿受鍼後,二品以上單子問安。答曰,知道。
吳挺緯啓曰,來十一日專經文臣殿講日次,取稟。傳曰,爲之。
又啓曰,吏曹郞廳來言,來初九日祿都目政事爲之,敢啓。
金壽興啓曰,刑曹郞官遞推事,命下矣,臺諫方以罷職論啓,遞推傳旨,不得捧之之意,敢啓。傳曰,知道。竝燼餘
藥房啓曰,伏未審夜來,聖體將攝若何,眼患疼候等症,一樣耶?今日受鍼時刻,以巳正爲之,何如?臣等無任憂慮,敢來問安,竝此仰稟。答曰,知道。藥房日記
以申碩蕃爲祥雲察訪,南淑爲明川府使,南九萬爲執義。鄭維悌單付校書正字,平安兵營審藥單李尙蕃。依吏曹望單補書
午時,上御熙政堂受鍼,藥房都提調領府事李景奭,提調兵曹判書金佐明,副提調都承旨南老星,假注書朴仁基,記事官趙嘉錫·李世長,醫臣柳後聖·鄭後啓·金尙誠·崔有泰·安禮入侍。李景奭曰,感冒之候,和解之後,寒暖不齊,引對移時,伏未審聖候,何如?上曰,感冒,別無復發之弊矣。景奭曰,眼患有酸痛之候耶?上曰,數日前頗苦,而近來則似歇矣。景奭曰,瞻望天顔,玉色和暢,右邊核患,顯有消歇之勢,不勝喜慶萬萬矣。上曰,予不能自知消歇與否,而堅剛之患,比前似減矣。景奭曰,柳後聖,曾以身病,久不入侍,故今乃忍病入來矣。上謂柳後聖曰,汝今進來診察,諸醫官等,竝爲來診,可也。因敎崔有泰曰,不見□月耶?崔有泰曰,今已三月矣。醫官等入診缺二行對證之劑似宜矣。金佐明曰,其言實爲有理矣。景奭曰,玄蔘酒,長御爲當矣。上曰,今方長御矣。景奭曰,鄭萬和謂小臣曰,玄蔘酒,初似味淡,今則頗有酒氣,伏未知其味果何如也?上曰,其味不至太辛矣,景奭曰,受鍼時刻,可以隨時而午缺矣。上曰,今可受鍼,而但左右邊,一時同爲受鍼乎?柳後聖曰,不病邊,先爲受鍼,宜當矣。上曰,依其言爲之,可也。面部,迎香左穴。手部,合谷·尺澤左穴。足部,三里·太沖·絶骨左穴受鍼後,仍罷出。燼餘
受鍼後,三提調問安。答曰,知道。藥房日記
進香使朗善君俁,入來。
謝恩,義盈主簿閔晦,判校姜允亨,東學訓導柳梴。
禮曹判書洪命夏箚子。大槪,兼帶宣惠廳備邊司提調之任,懇乞遞免事。入啓。諫院朝報
應罷,漢城參軍李世章。諫院朝報
上在昌德宮。停常參·經筵。
備忘記,傳于李泰淵曰,長番內官林鳳栖,當爲莫重公事,誤踏啓字,極爲非矣,從重推考。
金益炅,以兵曹言啓曰,去夜更漏未下之前,先打人定,卽招巡廳書員,査問其由之際,得接一所巡將文報,則鐵物二行缺誤打更點之軍士,自本曹從重決棍之意,敢啓。傳曰,知道。
又以戶曹言啓曰,今秋等禁軍都試入格人員,依例具單以啓,而其中內禁衛金得九,則分數雖不及於一百十分,旣有騎蒭五中懸錄以啓之敎,故書於末端以入之意,敢啓。傳曰,雖得五中,未滿分數,自本曹木綿十匹題給,可也。
李泰淵啓曰,鏡城判官郭齊華,以春三朔月課不製推考,纔有只贖之命,而今以夏三朔月課連次不製推考,又命只贖矣。齊華之出補鏡城,旣是特命,則其所自處,異於他人,而乃敢不顧分義,連次不製,事極可駭,決不可循例只贖而已,請令攸司更施他罰,以爲警責之地,何如?傳曰,允。
金益炅,以備邊司言啓曰,戶曹啓辭,禮曹啓辭,據各陵參奉或有病親受由,身病給暇之時,則例以付錄忠義差送假官,且南別殿行祭時進止官,亦以忠義差送者,蓋重其事體也,曾在壬寅年春初裁省時,受祿忠義,盡數權減,故南別殿進止官,以功臣子孫中受祿者,自忠勳府差送,而親功臣子孫,無職受祿者不多,或有臨時疾病事故,則亦有苟管之患,而至於陵寢重地,以三醫司官員,差假官定送,事甚未安,戶曹一依辛丑年例,裁省受祿忠義,今又權減,而事勢如此,不可無變通之擧,除出忠義若干祿遞兒,推移塡差於南別殿進止及各陵假官之任,在所不已,令該曹稟處,何如?傳曰,允事,傳敎矣。凡裁省,一依辛丑例擧行,故舊功臣嫡長忠義祿遞兒,亦在權減之中矣,禮曹啓辭如此,似當有變通之擧,而當初裁減,出於廟堂定奪,臣曹不敢擅便,令廟堂參酌稟處,何如?傳曰,允事,命下矣。今番裁減,旣用辛丑年例,則舊功臣嫡長遞兒,自在應減之中,不可更改,而觀此該曹啓辭,全數裁減,亦涉難便,其中三十遞兒,姑爲仍存,使之輪回付祿,何如?傳曰,允。
徐必遠,以戶曹言啓曰,卽接廣興倉所報,則右議政鄭維城,方在辭職中,今冬等祿俸,不爲受去云,依前例,令倉官領納之意,敢啓。傳曰,知道。
金壽興,以內醫院官員,以都提調·提調意啓曰,二行缺仕盡心劑進,而盡削廩料,事體不當如是,四人之料雖盡復,其中兩人,仍前給料之意,分付該曹,何如?傳曰,允。
持平尹遇丁·李叔達啓曰,請命內侍府,自今以後,凡有文移之事,依內需司例,報該曹施行,請還收曺瑗拿致京獄之命,請諸宮家奴婢及田畓作者,束伍雜役勿侵事,依該曹草記施行。措語竝見上都摠府郞廳,乃武弁之極選,不可人人而濫授,本府經歷禹弼漢,爲人顚妄,不識事體,頃於都試之時,多有乖悖可駭之擧,如此之人,不可齒在宿衛之列,請都摠府經歷禹弼漢汰去。答曰,不允。末端事,依啓。
司諫閔維重,缺請諸宮家柴場·漁場等折受處,令該曹各道一一査出革罷,請依該曹草記施行,此外諸宮家屯庄,從前雜役勿侵之類,竝爲勿施。措語見上停擧之規,雖四館,必備員然後爲之,本非郵官之所干涉者,又非一人之所獨擅者,而獒樹察訪孫湍,因其一鄕鬪鬨,於其憎怨之人,輒施停擧之罰,鄕里沸擾,莫可禁遏,則守土之臣,捉囚湍父,以爲制戢之地,計出於不得已也。其蔑缺國法而行私怨,已是無前可愕之事,而緣渠悖亂之擧,至於罰及其父,論其罪狀,誠不容齒在衣冠之列,而況此事之喧傳,不啻目見,請獒樹察訪孫湍,削去仕版,臣等之請罷刑曹郞官者,蓋出於存體統慮後弊,而殿下不準所請,只爲遞推,臣又竊恐聖明於此或未之深察也。夫國家設官分職,各有統領,有失乎此,則其弊如絲棼紀亂,莫得以理整也,刑部之於天官,爲其所繫屬,則其不敢與之抗衡,事理明矣,而吏曹發牌之後,權俒·崔俊衡偃然不進,以壞數百年流來之規,其習誠可惡也。朝廷不知則已,發露之後,安得不嚴加責罰,以警後日哉?設令吏曹與刑曹,所失相均,論罪之際,猶將分別差等,以立體統,況其失體與凌慢,輕重懸殊,而畢境同歸於一科,則是吏曹無所伸,而刑曹無所損矣,豈不有傷於體統乎?事有涉於微細,而關於大體者,大體所存,不可以微細而忽之,臣等之論,以一遞一罷者,非有所扶抑也,顧事體則然也,請刑曹佐郞權俒,正郞崔俊衡,竝命罷職。答曰,不允。孫湍事,依啓。
大殿,政院·玉堂問安。傳曰,知道。
大殿受鍼後,政院·玉堂問安。答曰,知道。
大殿受鍼後,二品以上單子問安。答曰,知道。
大殿受鍼後,藥房問安。答曰,知道。
金壽興啓曰,大典工典營繕條云,宮闕則典涓司分掌,小註曰,本曹官員二人,分掌檢察,以爲解由憑考之地,而仁祖朝乙亥年承傳內,自今以後,一依大典,工曹營造色郞廳,每於月朔,率典涓司官員,一一看審,如有破毁修理之處,則錄單子呈于政院,着名於置籍冊,政院分付紫門及典涓司,趁時修改,不淹時日,則一瓦一土之有無,不可不詳細檢察,而近來凡事,皆不着實,工曹郞官,不爲檢察於各處,只於月朔,泛然呈單,有若備數塞責者然,故本院至近之地殿閣門扇鐵物,多有墮落之處,廊廡墻壁亦有頹毁之弊,而皆不執頉,則其他未及目見之地,破落汚穢之患,槪可知矣,此豈法典及承傳本意哉?事極無據,有頉處,則自本院分付修改,而請今月朔看檢郞官推考,自今以後,依前承傳,各別申明擧行。傳曰,依啓。
吳挺緯,以吏曹言啓曰,來初九日,祿都目政事爲之之意,敢啓。傳曰,知道。
夜五更,有霧氣。
行大司憲李一相疏曰,伏以臣以經年積病之人,無日不呻痛,無時不缺蓋痼疾纏,缺或有一分痊可之時,亦未免沈頓於床席缺已久矣,而只以尋醫問藥之故,尙未缺,蓋不知所以自處。缺臣於向者,忝叨政府佐貳之官,亦缺出肅,而適於近日,連有兵曹都試缺爲辭屢次,冒曉往參於寒廳後缺之症,一時兼發,日漸添劇,症勢缺自念臣之病勢,非偶然所感之缺無起動之望,而憲府職,非一刻蹔曠之地,不得已缺蒙恩遞,而見阻政院,方切悶蹙矣。昨因大臣·備局堂上引見之擧,召牌下降,一番入侍,仰瞻玉色,是臣之缺臣之病勢,如上所陳,欲起還仆,竟未祗赴,違傲之罪,缺以臺閣體例言之,則臣於今日,亦當出而自列,而咫尺天陛,缺臣旣不得肅謝詣臺,以伸區區之忱,而乃敢偃伏私室缺瀝血之章,臣之罪犯,益無所逃,伏乞聖慈,亟命遞臣本職,仍治臣罪,以爲人臣逋慢者之戒,不勝幸甚,臣無任祈懇屛營之至,謹昧死以聞。答曰,省疏具悉。卿其勿辭,從速察職。
行刑曹判書許積箚曰,伏以臣於頃日請急之章,略陳吏曹捉致書吏之缺誠以意外所遭,不容全沒故也,非有意於相較也,如使臣病已缺臣當卽出而供仕,而顧此澌敗之餘,重嬰泄瀉眩暈之症,缺未見少效,雖欲自力,其勢末由,況今又有吏曹郞官推缺,此尤不勝惶愧之心,心旣不安,疾何望瘳,癏曠愈久,缺不得不更冒萬死,仰籲宸嚴,伏乞聖慈,俯察危懇,缺賜遞改,以便公私,不勝萬幸,取進止。答曰,省疏具悉。卿其勿辭察職。
行副司直金壽恒疏曰,伏以臣之瀝血哀籲,乞遞文衡之任,缺聖明視以例缺不準許,臣誠惶惑,莫知聖缺三焉,有自量才分,不敢冒據者,缺逮私便身圖者,今臣生於世祿之家,缺立身揚名,非有遠引高擧之志,缺年齡尙少,筋力方强。十五行缺答曰,卿其勿辭,從速察職。
洪處亮疏曰,伏以臣於八月,受由下鄕,宿病增缺遞職,閉戶調治,已有月矣,素患痰喘,遇寒缺背牽引作痛,少或運動,則火痰迭升,充缺喘促奄奄,若垂盡之狀,從容舒息,久乃得定,此缺痼難醫之原症也,加以右脚。一張缺
此是儒生裵紀等疏,而多缺,布價直而缺之,則一結所出,多至十五斗,其視海邑之只□,十三斗者,不啻倍倍,山海苦歇,若是相懸,則均役缺果安在哉?此法之行,未及踰年,而民財已竭,無以爲計,賣牛馬而不足,賣缺應役本業之民,反不如商賈之安利,若此不已,則不出數年,有田畓者,擧將有離散之患,玆豈非大可憂者,麗朝之末,有田三結者,人不與爲婚,至今傳說,今之時,不幸而近之矣,此其不可堪者缺所謂大同云者,缺近百役均齊之謂也,一有不均,則不可謂之同也,六斗零作木缺不同,或有一二結一疋者,或有四五結一疋者,又有七八結一疋者,旣缺結之多少,而參差不齊其數,何哉?木小之邑,猶以爲幸,而木缺其苦特甚,蓋以其木之品好,幾□價布而刻期嚴督,鞭缺木價之騰踴,倍於常時,故官缺定則以六斗爲直,而市上缺至於十七八斗,國家所以輕之,而民間之所以苦之者,缺可堪者二也,已往賦役雖曰煩重,而上納雜物缺納不費米布,而今則缺至賤之物,缺凝成鉅萬許,缺米布缺河揭厲之水,則猶以間關終日缺頂而强使之徒涉,則其□也必矣,哀我民生,何以聊生?此其不可堪者三也,從來南方內地一年之役,以田稅,缺而雜役又居其半,此乃道內之通言也,一結之田稅,例至六斗零,缺一結稅役之數,多不出十三四斗,而今則大同十三斗,特加於田稅□,而一半作木之際,又增三倍之價,春夏則與田稅而竝督,秋冬則與收米俱徵,手足莫措,喘息難定,此其不可堪者四也,此法之行於沿缺年矣,旣無作木之艱,又無輸運之苦,誠是美法,則宜乎漸缺,而側聞枝上生枝,節外生節,始之便者,日漸不便,初之安者,久益不安,缺不得施於民結者,移責於烟戶,故大戶旣□於缺,小戶又疲於□役,加以敗船陸續,疊徵非一,故近年則沿海之人,亦多悶苦,以此觀之,內地之悶,當如何耶?此法之終始不便明矣,此其不可堪者五也。嗚呼,惟我□所制,惟正之供,豈有拂人情傷民財之道哉,誠以中間世亂,有以壞敗,而百弊之興,漸滋而滔天故也。缺癸亥反正之後,日月重明,萬民鼓舞者,誠以率舊缺除苛政而已,豈有□法異政之別□哉?此乃今日可法之龜鑒也,向所謂湖西內浦,湖南沿海,一結數十斗之弊,誠是可駭可痛之甚者也。缺如憂其不均也,固宜蠲其重者,而同降之於輕則可也,而乃反引其重者,而同升之於重者,抑何意歟?大凡土地之品不同,而物種之産亦異,故中國九州,而州各異貢,我國八道,而道各異賦,山海形勢,各自有別,固不可抑而同之也,是故,聖王之爲治也,必因其所好惡而利導之,海邑之民,以大同爲便,則順其便而行之可也,山邑之民,以大同爲苦,則恤其苦而勿行可也,豈有以海邑之願行,而竝行於山邑乎?或者以爲國家立法,必須通缺可異同,是又不然,誠如此言,則固當竝行於八道,今何獨行於一二道乎?始也,行於湖西,不行於湖南,而固無所害,中也,行於湖南沿海,不行於內地,而亦無所損,今也,行於兩湖,不行於嶺南,而亦無大妨,可行則行之,不可行則不行,亦出時措之宜也。一國中□不行,旣無□此之牽礙,則一道內行不行,豈有所害於義理?缺易曰,不遠復,無秪悔。傳曰,如知其非,何待來年。伏乞殿下,法聖賢之訓缺厄,特命有司之臣,停罷內缺塗炭之中,則斯民幸甚,國家幸甚,缺休養之餘民也,當此新法設行之時,固當趨令奉行之不暇,而第念黎元之休戚,國脈之所係,許多民命,失此生道,坐見國民將至於淪胥,若不以求生之道仰訴於父母,只缺於蔀屋之下,則亦非赤子愛孜之道,故玆與同病而相憐者,裹足千里,籲呼九重,庶幾聖慈,哀矜而垂察焉。臣等切迫哀痛惶恐懇祈之至,謹昧死以聞。全南道進士裴紀等應旨疏啓下戶曹,戶曹啓目粘連,啓下是白有亦,觀此疏辭,則道內山郡,大同不可行者三焉,不可堪者五焉,特命有司停罷,使數十邑生靈,得脫於塗炭之中,則斯民幸甚是如爲白有臥乎所,大同之法,本爲便民,而民情之不願,如右所陳,則似當有變通之擧是白乎矣,事係重大,臣曹不敢擅便,令廟堂稟處,何如?啓依允。備邊司啓目粘連,啓下是白有亦,大同之法,本爲便民而設,民之不願,果如裵紀等疏陳之辭,則前後道臣,亦豈不知,而不爲一番上聞乎?未知其由,莫重之擧,不可以儒生等一疏,輕議是白置,令本道監司,詳採民情,備將可否事勢,啓聞後稟處,何如?啓依允。
午時,上御熙政堂受鍼,藥房都提調李景奭,提調金佐明,副提調南老星,假注書朴仁基,記事官趙嘉錫·李世長,醫官鄭後啓·金尙誠·崔有泰·安禮入侍。李景奭曰,數日來,頭疼之候,何如?上曰,姑無事矣。李景奭曰,明日上弦日,或可止之否乎?上曰,明日亦當連爲受鍼矣。金佐明曰,近來眼患,亦復何如?上曰,別無加減矣。鄭後啓曰,眼疾,洗湯最爲當藥,伏未知連爲試用乎?上曰,洗眼湯則連用之矣,左邊面部,迎香穴,手部,合谷·尺澤穴,足部,三里·絶骨·大沖穴受鍼後,仍罷出。燼餘
大司諫洪處亮辭職疏。踏啓字。諫院朝報
藥房,三提調見上啓曰,伏未審夜來,聖候若何?眼患等症,與昨無異耶?今日受鍼,依下敎,亦當以午時爲之矣。臣等無任憂慮,敢來問安。答曰,知道。藥房日記當在藥房入侍上
禮曹判書洪命夏箚子。答曰,省箚具悉卿懇。卿其安心勿辭,從速察職,箚辭,當令廟堂議處焉。
領敦寧金佑明箚子。答曰,省箚具悉卿懇。卿其安心勿辭,調理察職,且末端事,當令該曹議處焉。內下記聞
上在昌德宮。停常參·經筵。
藥房都提調臣李景奭,提調臣金佐明,副提調臣南老星啓曰,伏未審夜來,聖體若何,眼患·疼候等症,猶夫昨日耶?今日亦當受鍼,臣等無任憂慮,敢來問安。答曰,知道。
大殿,政院·玉堂問安。傳曰,知道。
李泰淵,以都摠府言啓曰,今日入直軍士,當爲中日習缺參政,依前例不得爲之之意,敢啓。傳曰,知道。
又以缺啓曰,副摠管柳汝□,以禁軍缺訓鍊院進去。缺
吏批啓曰,四館積滯,依近例秋別薦。缺
有政。吏批,行判書尹絳進,參判趙復陽進,參議李慶徽缺都承旨南老星進。兵批,判書金佐明,參判趙壽益在外,參議李殷相缺,參知閔點進,右副承旨李泰淵進。
金壽興,以弘文館言啓曰,本以新錄圈點事草記,缺差出已久,而新除授副校理吳斗寅,時在陽城地,上來遲缺曾於己亥年新錄時,適値僚員在外,以不得等待之缺榻前卽爲圈點,目今被錄見存之員,絶乏苟簡,新錄圈點,一日爲急,欲待在外僚員之齊會,則亦不無遷延之弊,依己亥年例,在外僚員,不得等待,新除授修撰金萬均,卽爲牌招肅拜,以爲明日圈點之,何如?傳曰,允。
徐必遠,以戶曹言啓曰,因備邊司覆啓,舊功臣嫡長忠義祿三十遞兒仍存,以內醫院啓辭,月令劑藥官員二人料仍存,故裁減單子,付標以入之意,敢啓。傳曰,知道。
南老星,以司饔院官員,以都提調意啓曰,今日所捧江原道十月朔進上中,大王大妃殿進上生獐及中宮殿進上生雉,皆爲色變有臭,雖緣日暖之致,陪持下人,難免不謹之責,令攸司推治,何如?傳曰,允。
正言李光稷啓曰,請諸宮家柴場·漁場等折受處,令該曹一一査出革罷,請依該曹草記施行。此外諸宮家屯庄,從前雜役勿侵之類,竝爲勿施,請刑曹佐郞權俒,正郞崔俊衡,竝命罷職。措語竝見上答曰,不允。末端事,依啓。
持平李叔達啓曰,請命內侍府,自今以後,凡有文移之事,依內需司例,報該曹施行。請還收曺瑗拿致京獄之命。請諸宮家奴婢田畓作者,束伍雜役勿侵事,依該曹草記施行。措語竝見上答曰,不允。
大殿受鍼後,政院·玉堂問安。傳曰,知道。
大殿受鍼後,藥房問安。傳曰,知道。
大殿受鍼後,二品以上單子問安。答曰,知道。
行大司憲李一相疏曰,伏以臣病勢危篤,旣不得祗赴召命,又不得出謝自列,惶隕狼狽,罔知所以自處,玆敢冒死仰籲,以冀恩遞矣。不意聖度天大,不但不加之罪,反以從速察職爲批,不知病釁如臣何以得此於君父耶,臣奉讀未了,自不覺感涕之橫集也。第臣受病已深,形殼徒存,雖或有一分痊可之時,亦非平人之□乍添新症,例必彌月沈苦,多般治缺得生路,此實缺也,今臣所患諸症,皆非缺損傷之餘,一時兼發缺旬日漸加劇,時月之內,缺當初病狀缺之勢,則牌召之下,豈缺區區之至願,而缺路而應遞臺官,亦無缺再籲於天地父母之缺曲賜諒察。缺傲逋慢之罪,不勝幸甚,缺懇之至,謹昧死以聞。答曰,省疏具悉。卿辭至此,本職當勉副焉。燼餘
夜一更,有霧氣。四更,流星出北河星下,入參星上,狀如拳,尾長二三尺許,色白。內下日記
午時,上御熙政堂受鍼,藥房都提調李景奭,提調金佐明,副提調南老星,假注書朴仁基,記事官李翊相·李世長,醫官鄭後啓·金尙誠·崔有泰·安禮入侍。李景奭曰,受鍼再次,或有顯效否乎?上曰,姑無顯效矣。景奭曰,連日受鍼,若或太苦,則可少止耶?上曰,明日姑當止之矣。景奭曰,駝酪過時已久,常問于司僕寺,則傷數頗多,只有三牛,不可用之云,臣之愚意,以爲雖當牛疫之時,或有不病之牛,豈可以市民未得之故,停廢不用乎?次次廣求於畿甸,加數而豫養,先嘗而用之,可也。上曰,姑爲受鍼。缺金佐明曰,時缺霧四塞,而自缺慮聖候不調而缺上曰,暫有頭疼之候,缺着耳掩矣。景奭曰,近日以疼候或作缺今則缺何如?缺暫止矣。缺四五行,受鍼,面部,迎香左右穴。手部,合谷·尺澤左穴,足部,三里左右穴·太冲·絶骨左穴。燼餘,穴處,以藥房日記補缺受鍼後,罷出。燼餘
院啓,臣之請罷刑曹郞官者,非欲執一失而議重罰也,蓋所以存體統而防後弊也。夫發牌之擧,惟政府吏曹有之,以政府居百僚之上,吏曹爲六部之首故也。流來數百年間,雖未必盡出於公事上,而曾未有凌蔑違悖之習,豈不以發牌者爲總領,進謁者爲其繫屬也哉?今者權俒·崔俊衡,不識事體,偃然不進,敢欲抗衡於總領之地,搢紳之聞此者,莫不駭然,以爲前所未有之事,朝廷體貌甚嚴,發露之後,安可任其輕壞,而不爲之論其罪而正其謬乎?以體統言之,固當專責權俒等,而吏曹所爲,亦不無所失,則以失體責吏曹,以凌慢論刑曹,一遞一罷之間,擬律差等者,自是事體之當然也。若使吏曹郞官旣被遞推,而刑曹郞官亦止於遞推,則是均罰同科,無所分別,體統恐由是紊矣,後弊恐由是啓矣,畢竟損傷,果何如哉?姑舍其所失之輕重,宜先深察於國體朝綱之所存,事雖微細,臣之累累論執者,意實在此,請刑曹佐郞權俒,正郞崔俊衡,竝命罷職。燼餘,殘缺難考,第此啓,多改措語,故依朝報追錄
以兪㯙爲大司諫,李惟明爲禮曹正郞,金鋿爲掌樂正,金重鎰爲楊州牧使,兪命夔爲漢城參軍,金萬均爲修撰,校書著作李尙悌,校書副正字盧說之,竝單付。典涓直長宋時敏,奉事李承善,參奉金世鼎,竝單付。內需司典需朴大男,副典需朴良臣,典會張來吉,典穀吳誠立,典貨任成國·朴敏掖,庭署司謁李之元,司鑰李承吉,副司鑰門得立,司案金胤宗·池達海,副司案卞澤壽,愼果李孝生,愼禽車應浩,司案韓尙裕,副司案許誠。吏曹望單
上在昌德宮。停常參·經筵。
大殿,政院·玉堂問安。傳曰,知道。
金益炅,以備邊司言啓曰,缺。
金益炅,以兵曹言啓曰,今缺以下三道驛馬調□矣,忠淸道五匹,全南道缺六匹,合十七匹,分缺十五日京中逢點之缺處行會,何如?傳曰,允。
金壽興,以禮曹言啓曰,勅使二員出來事,牌文已到,凡干節目,不可續續煩啓,依近例,迎勅節目及遠接使問禮官齎去事目儀註,一路迎餞慰使,各項宴禮·茶禮等事,一依常時勅使時例,直爲磨鍊擧行之意,分付,何如?傳曰,允。
又以禮曹言啓曰,卽者勅使牌文出來,而渡江日期,當在今月十四五日間云,問禮官齎去各樣儀註,令承文院今方纔寫,而勢未及於今日之內,問禮官必將先爲出去,依前例,令兵曹別定禁軍給馬,罔夜下送于問禮官處,何如?傳曰,允。
金益炅,以兵曹言啓曰,在前勅行時,兩西各驛應把之馬,例有不足之患,故以咸鏡·江原兩道驛馬入送補把矣,今亦依前例定送,而以牌文見之,則員役之數不多,且江原·咸鏡兩道,又値無前荒歲,此亦不可不軫念,江原道十匹,咸鏡道八匹,極擇肥健者,使之趁勅行回還之日,江原驛馬,則入把於平山,咸鏡驛馬,則入把於中和之意,兩道監司處,撥馬知會,何如?傳曰,允。
又以都摠府言啓曰,副摠管洪瑑,以武臣,武經七書□書事,除標信,賓廳進去之意,敢啓。傳曰,知道。
金壽興,以承文院官員,以都提調意啓曰,權知副正字李沃·金奐·柳命全·吳挺昌,俱在罷散中,依例肄習官啓下付軍職,冠帶常仕,何如?傳曰,允。
金壽興啓曰,明日專經文臣殿講時,命官何大臣進去乎?敢稟。傳曰,領相進去。
金缺卽者刑曹判書許積,以本曹郞官之劾罷,不敢晏然,辭職箚子到院,而其家方有拘忌之疾云,不得捧入矣,何以爲之?敢稟。傳曰,勿辭察職之意,分付。
正言李光稷啓曰,請諸宮家柴場·漁場等折受處,令該曹各道一一査出革罷,請依該曹草記,壽進·於義兩宮事施行,此外諸宮家屯庄,從前雜役勿侵之類,竝爲勿施。答曰,不允。措語竝見上
掌令金益廉,持平尹遇丁·李叔達啓曰,請內侍府,自今以後,凡有文移之事,依內需司例,報該曹施行,請還收曺世瑗拿致京獄之命,請諸宮家奴婢及田畓作者,束伍雜役勿侵事,依該曹草記施行,白川素稱沿海饒邑,而郡守許崙,手滑面廣,到任已久,多有人言,且罕接邑民,吏緣爲奸,冤呼莫伸,怨罵朋興,如此之人,不可久畀字牧之任以重民困,請白川郡守許崙罷職。答曰,不允。末端事,依啓。
金益炅啓曰,水原府使李廷夔所受密符單子,以第二十符啓下,而今見密匣,則第二十符,已於今年七月二十七日,江原監司李袗受去,而第三十符缺川府使李檜,亦已還納之後,本院所上密符置簿注書,則旣爲缺以給,而陪使令終不帖付,以致如此,當該注書,亦難免不察之失,推考,陪使令,令攸司囚禁缺單子,改付標以入之意,敢啓。傳曰,知道。
金壽興,以吏曹言啓曰,缺臺諫有闕,政事何以爲之,敢稟。
下直,水原府使李廷夔。
午時,白雲一道如氣,起自坤方,直指巽方,七十餘丈,廣尺許,良久乃滅。
午未申時,日暈。燼餘
金益炅,以備邊司言啓曰,卽見平安監司,義州府尹馳啓,則勅使二員,九月二十日起馬牌文出來,以日計之,則來到我境之期,當在四五日之內,事甚急迫,遠接使,令該曹極擇差出,罔夜下送,問禮官及迎接都監堂上·郞廳亦卽差出,而各站接待等事,行文諸道監司及開城府,使之惕念擧行,何如?傳曰,允。燼餘多缺,以備局謄錄補書
備邊司啓曰,勅使到境之期已迫,兩西補把馬,令該曹考前例急速行會諸道,而咸鏡道,則雖未及於上來之時,一體分付,何如?答曰,允。
又啓曰,遠接使許積家,有拘忌之疾,非但其身不敢出入闕下,出仕及拜辭單子,俱難入啓,除肅拜發送,何如?答曰,允。備局謄錄
藥房三提調見上啓曰,伏未審夜來,聖候,若何?連受三度之鍼,微效之無,尙如昨日耶?加減補中益氣湯,今當加劑以入,而疼候久而未已,議諸諸醫官,則以爲所進湯藥,前加入中,黃栢三分加二分,更加片芩酒妙一戔,白芷七分宜當云,依此加入,五貼劑入,何如?臣等無任憂慮,敢來問安。答曰,知道。與昨無異矣。藥房日記
謝恩,副摠管洪瑑,校書著作李尙悌,長溪副令藎胤。
修撰金萬均,牌招肅拜。
副司直金壽恒上疏。大槪,不避瀆擾之誠,更竭危迫之懇,乞遞文衡之任,以幸公私事。入啓。
義州府尹·平安監司書目,勅使二員,提督一人,大通官二人,次通官六人,跟隨二十名,去九月二十日,自北京起馬牌文出來,而今月十四五日間,當爲渡江事。
明日專經文臣殿講時,考官二,洪命夏·尹順之,參考官四,李慶徽·閔鼎重·金始振·呂聖齊。
吏曹,遠接使許積,問禮官宋昌,館伴洪命夏,迎接都監提調鄭致和,郞廳八,宋時喆·鄭晳·李慣·尹衡聖·洪茂·金時輝·金命說·徐必成。
右議政鄭維城上疏。大槪,臣之情迹,到今益加狼狽,懇乞亟許鐫免職名事。入啓。
刑曹判書許積箚子。大槪,因臣分付,不進之郞官旣被劾罷,決不敢晏然仍冒刑官之長,將臣本職,先賜遞免,俾臣得以散秩往返事。呈政院。
問禮官宋昌,義州迎慰使權尙矩出去。諫院朝報
牌文。正使刑部右侍郞覺羅勒,副使郞中海,提督加一級李一善,大通官二員,張繼哲·金徵生,次通官二員,鄭哲男·文金,跟隨二十二名,爲公務事,照得本部,奉命前往朝鮮國處勅諭,的於本月二十日辰時,自會同館起馬所有應用夫馬,合先遣牌知會,爲此牌仰經過府州縣衛所牌遞等衙門知悉,如遇牌到,卽發後開夫馬,在於本衙門伺候,迎替護送,毋得臨期遲悞未便,須至牌者,計開勅諭一對,御仗一對,龍旗一對,欽差牌二面,肅靜牌二面,廻避牌二面,黃傘二柄,帽盒二件,衣摃二擡,提督加一級佟,大通官張·金,次通官鄭·文,跟隨人役二十名,右牌仰沿途經過府州縣衛所牌遞等衛門官吏準此,康熙二年九月十七日辰時,遣行牌,由會同館,遞至朝鮮國候繳,九月二十日起馬,第三十日渡江,第十七日入京,第十日回程,留京九日,入京日,直詣仁政殿,傳勅後仍行茶禮,還出南別宮。迎接都監儀軌,內下日記,牌文入來,在十一日
上在昌德宮。停常參·經筵。
金壽興,以迎接都監意啓曰,都監郞廳韓振夏,時無職名,依例付軍職,冠帶常仕,何如?傳曰,允。
命官領議政鄭太和啓曰,今日專經文臣殿講時,無故應講十一員,而一員則入講,而誤誦他註,其餘官員,則竝書自不,而出無一人入格者,此是有殿講以來所無之事,殊極寒心,竝從重推考,何如?
南老星,以弘文館意啓曰,缺修撰金萬均,副修撰吳始壽,今以殿講缺不得已以上番一員姑缺而上番,除在外人員外,只有副應敎李敏迪,副校理臣呂聖齊,而副應敎李敏迪,方有親缺到館,他無推移之員,經幄重地,苟管莫甚,後日政,勿論外任,闕員差出缺推移入直,何如?傳曰,允。
金益炅,以訓鍊都監意啓曰,缺草記,在逃武藝別監金應龍跟捕囚禁,令攸司依法定罪何如事。傳曰,別監差下,未滿半日,是與自行伍逃亡無異,別監除下後,都監考律重處,以警日後可也事,傳敎矣。今日習陣時,金應龍貫耳,回示軍中,決棍一百放送之意,敢啓。傳曰,知道。
李泰淵,以吏曹言啓曰,醫譯吏胥輩,或以原從功臣,或以西樞二品實職,依法典追贈,而至以三曹·京兆·金吾·摠管等銜濫授者,因臺諫論啓,本曹啓請釐正,有旣云依典則不當之職銜革去,改以相當之職可也之命矣,臣等取考前後追贈啓下單子,醫譯吏胥等濫授之類,除衆所共知表著者外,閭巷微眇之人,辨別甚難,多般尋究,參以聞見,今始抄出,別單書入,其濫授官□敎竝皆還收,以西樞相當之職改授何如事。傳曰,如或疎漏,則後日之釐定亦難,更加詳察處之事,傳敎矣。臣等更取本曹所在文書,再三査考,參以聞見,或爲刪去,或爲添入,相議停當,改書以入□外,無他可覈之路,敢啓。傳曰,知道。
掌令金益廉,持平尹遇丁·李叔達啓曰,請內侍府,自今以後,凡有文移之事,依內需司例,報該曹施行,請還收曺世瑗拿致京獄之命,請諸宮家奴婢及田畓作者,束伍雜役勿侵事,依該曹草記施行,措語竝見上今初八夜,化主居士輩,稱以修改橋梁,招會僧人,設行佛事於宗廟大門外至近之地,至有設幕·植花·擊磬錚·打鼓誦法之擧,而其夜宗廟署入直之官,不爲禁戢,誠極可駭,請宗廟署入直官員先罷後推,都城內橋梁,如有破毁之處,則部官當報於漢城府,依法修改,而不此之爲,一任化主居士輩私自修補,已極非矣,況於宗廟至近之處,有此可駭可愕之事,而不卽禁斷,且於此事現露之後,尙無枚報法司之文,其不職甚矣。請當該部官,爲先從重推考。答曰,不允。末端兩件事,依啓。
司諫閔維重,正言李光稷啓曰,請諸宮家柴場·漁場等折受處,令該曹各道一一査出革罷,請依該曹草記,壽進·於義兩宮事施行,此外諸宮家屯庄,從前雜役勿侵之類,竝爲勿施。措語竝見上答曰,勿煩。
以忠淸監司李弘淵辭職狀啓,傳于李泰淵曰,卿其勿辭察職事,回諭。
李泰淵,以禮曹言啓曰,曾於春間,因政院啓辭,東西私幕染病人等,別定救療醫官各一人,使之缺藥物專管救療矣。卽接醫員宋明遠·呂後賓等手本,則缺餘存病人若干名,幾盡差愈,別無醫治之事云,救療官缺罷之意,敢啓。傳曰,知道。
金壽興啓曰,來十五日,儒生殿講日次,取稟。傳曰,爲之。
傳于李泰淵曰,政事,明日爲之。
李泰淵啓曰,儀注齎去缺令而所騎馬文,兵曹不卽成給,自本曹缺之狀,極爲可駭,當此急處時缺多怠忽之弊,請當該郞官缺。
啓曰,卽伏見平安道觀察使缺守李敏行等,推考,啓。以下皆缺燼餘
藥房三提調見上啓曰,伏未審夜來,聖體若何?症候之無異於前日,亦爾耶?今日受鍼,當以午正爲之矣,臣等無任憂慮,敢來問安。答曰,知道。藥房日記
午時,上御熙政堂受鍼,藥房都提調李景奭,提調金佐明,副提調南老星,假注書朴仁基,記事官李翊相·李世長,醫官鄭後啓·崔有泰·安禮·金萬直入侍。李景奭曰,伏未審眼患疼候與昨,何如?上曰,一樣矣。景奭曰,喘候亦何如?上曰,或作或止矣。景奭曰,客使將出,接應之際,國家多事,必多聖慮,尤以爲悶矣。上曰,査使之出,非但一路有弊,事機非細,不能無慮矣。景奭曰,雖曰査使,可缺別無他虞,而但適當此時,爲可悶矣,受鍼缺於諸醫,則迎香左右穴·三里左右穴缺。上曰,依爲之。景奭曰,受鍼缺。上曰,依爲之。醫官鄭後啓缺。上曰,麥門冬茶,止之,可也。景奭曰,缺令診察核患缺給而守直官,則令廣缺守直官,彼人亦知之耶?缺彼旣知之,而今遽廢之年缺執言,不若仍存守直之官,而申飭缺受鍼左邊穴,面部,迎香左右穴,手部,合谷·尺澤左穴,足部,三里左右穴·絶骨左穴·太沖穴。受鍼後,罷出。燼餘
命官啓辭,答曰,依啓。事極痛駭,自不者,竝先罷後推。應罷任弘亮·呂閔齊·吳始壽·朴世堂·洪萬容·尹趾完·洪萬衡·趙嘉錫·金萬均·李端雨,推考鄭載禧。
謝恩,僉知沈世鼎,護軍金始振·李慶億,禮曹正郞李惟明,都摠經歷趙時一。
京畿監司書目,驪州呈,兵曹參判趙壽益辭職上疏上送事。
定州迎慰使沈世鼎出去。
大殿受鍼後,藥房·政院·玉堂·二品以上·六曹問安。答曰,知道。
右議政鄭維城疏。答曰,省疏具悉卿懇。卿其安心勿辭。
兵曹參判趙壽益疏。答曰,省疏具悉。卿辭至此,本職當勉副焉。
大提學金壽恒疏。答曰,省疏具悉。卿其勿辭,從速察職。
應敎李翊,專經文臣殿講時,稱病不進,依承傳罷職。諫院朝報
右議政鄭維城疏曰,伏以臣之負犯,旣關大缺自處之道,在所汲汲,故雖過百度疏懇,期於必遞職名,事理固然,而缺當玉候違豫之時,逐日連章,瀆擾於靜攝之中,揆諸分義,在所不敢,四五日姑停露章祈懇者,只待査使聲息出來之期缺望朝家處分而已,今則査勅牌文已到,北使渡江之期,只膈缺緣臣奉使無狀,査問辱國之擧,終缺臣之罪缺遞職俟罪,一刻爲急,到此地頭,更無缺亟許鐫削臣職,勅行未到之前,缺臣無任惶懼隕越祈懇之至。燼餘批答現上
兵曹參判趙壽益疏曰,缺迫之懇,不避鈇鉞,仰瀆缺斷無自力之望,缺日月之明,有未缺聖恩逾缺於此,而分寸筋力,缺一向退伏,不念公義,煩籲缺早衰,頹齡易邁,奄迫七旬,缺理所固然,加以身在草土,屢經缺瞖腰酸脚痿與夫風痺痰眩等症,已至缺枕席,更起爲人,已無望矣。臣聞古人有言,陳力就列,不能者止缺之年,已非陳力之時,而不幸疾病如許,臣缺退之勢,不缺此所以更竭愚悃,冒死自列,冀蒙聖明之憐察者也。今者缺臣致身於輦轂之下,一日隨行於百僚之後,不過癏官尸祿,終未免爲生行死歸之人,何益於公私哉?且念臣所忝之職,係是緊重之任,緣臣病不赴朝,以致曠官之久,尙未有朝家處置,臣於此尤不敢一缺自安,彷徨繞壁,中夜不寐,一味惶蹙,顒俟嚴譴,伏乞聖缺矜憐,諒察臣年衰病痼,已難任使,亟遞臣職名,俾得缺畎畝缺待盡,雖死之日,猶生之年也,臣無任畏罪慙恩,激切屛營之至,謹昧死以聞。燼餘批答在上
上在昌德宮。停常參·經筵。
大殿,政院·玉堂問安。傳曰,知道。
缺都承旨南老星,以疏批未下,右承旨吳廷緯缺式暇,俱未仕進,左承旨徐必遠缺右副承旨臣李泰淵,兵批〈政〉廳則臣二行缺,何如?傳曰,允。
二行缺徐必遠啓曰,左副承旨金益炅缺者臺諫,以向日密符事,以從重推考論缺則右副承旨李泰淵,以代房當爲進去,而缺,敢稟。傳曰,兵·吏批兼進。
有政。吏批,行判書尹絳進,參判趙復陽進,參議李慶徽進,左副承旨金益炅進。兵批。判書金佐明內局進,參判未差,參議李殷相病,左副承旨金益炅兼進。
吏批啓曰,以弘文館草記,外任竝擬闕員差出事,已爲蒙允,而外任之外,可擬之人亦乏,相避時推竝擬,何如?傳曰,允。
以金壽恒爲大司憲,尹趾善爲承文副正字,李翊漢爲刑曹參判,李行進爲兵曹參判,宋昌·南二星爲兵曹正郞,林世喬爲軍資奉事,李喜年爲刑曹正郞,李日三爲刑曹佐郞,元萬春爲白川郡守,李一相爲左參贊兼春秋,尹衡聖·崔鎭南·邊麟吉·柳松齊爲獒樹察訪,鄭東燁爲典籍,李敏敍爲副修撰,朴時璟爲穆陵參奉,尹世衡爲宗廟奉事。
傳曰,書題司鑰尹成憲,除授司正趙壽益,副司果鄭振國,副司勇李沃·金奐·柳命全·吳挺昌。
李泰淵,以司僕寺官員,以提調意啓曰,濟州山馬監牧官金大吉差定之後,所當依他牧場例,每年二匹擇出封進,而非但海外事勢與陸地有異,馬匹元數亦不多,間一年二匹封進事,分付矣。今見其所報,則分付未到之前,擇得一馬,已爲□爲先上送云,觀其體品,不至超凡,而移缺毛色別單書入之意,敢啓。傳曰,知道。
備忘記。傳于李泰淵曰,長番內官安俊哲,當爲莫重公事,誤踏啓字,極爲非矣,從重推考。
司諫閔維重啓曰,請諸宮家柴場·漁場等折受處,令該曹各道一一査出革罷,請依該曹草記,壽進·於義兩宮事,施行,此外諸宮家屯庄,從前雜役勿侵之類,竝爲勿施,臣伏聞昨日水原府使李廷夔受符時,政院以江原監司李袗所受密符,誤爲書入,落點之後,至於啓稟更改云,密符,關係軍機,出納之際,不可不謹,而該房承旨,初不謹察,不知某符爲某官所受,致有錯誤之擧,其失不可專責於注書,請當該承旨從重推考。答曰,不允。末端事,依啓。
掌令金益廉,持平尹遇丁·李叔達啓曰,請命內侍府,自今以後,凡有文移之事,依內需司例,報該曹施行,請還收曺瑗拿致京獄之命,請諸宮家奴婢及田畓作者,束伍雜役勿侵事,依該曹草記施行。措辭見上答曰,不允。
李泰淵,以兵曹言啓曰,御營·廳追書啓士族子枝業武者六十九人中,無故招集者二十八人,及前抄啓中,未及試才者五人,今日臣佐明與大將臣赫然,同往訓鍊院,依判下規矩,六兩三矢百十五步,騎蒭二中入格者,別單書入之意,敢啓。傳曰,知道。
大殿受鍼後,政院·玉堂問安,傳曰,知道。
大殿受鍼後,藥房問安。答曰,知道。
大殿受鍼後,二品以上單子問安。答曰,知道。
夜二更,雷動雨雹,狀如小豆。
戶曹判書鄭致和箚曰,伏以臣,猥以不似,久冒重任,一向貪戀,恬不知退,人之輕侮,臣實自取,尙誰咎哉?內醫院,卽三品衙門,凡公事,正以下牒呈於六曹,乃是法例也,頃者內局提調,以海西地黃採取軍給復事,移關於本曹,此亦出於近來謬規,而臣循例回答於提調矣,不意副提調南老星,以臣不爲牒呈於內局爲非,捉去臣下吏,詰問致責,至加棰撻,聽聞所及,缺應爲牒呈缺其在相敬缺都提調所在如司譯院·司饔院等諸司文移,若缺通關於提調,自有規式,元非臣今日創開之事,缺校而臣雖無狀,職忝宰列,下吏替受其罪,決難冒耻行公,且臣前日胷腹之痛,觸寒重發,自去夜,證勢猝劇,不能起動,尤無供職之望,伏乞聖明,俯賜諒察,亟命遞臣職名,以便公私,不勝幸甚,取進止。答曰,省箚具悉。卿其安心勿辭,從速察職。
行都承旨南老星疏曰,伏以臣衰疾已極,職當退伏,銀臺之長,萬不近似,而適値上候未寧,不敢言病,扶曳隨行,今已四箇月矣,筋力已盡,訖可休矣,頃者,藥房問安之日,戶曹以海西地黃軍回答事,通關于內局提調,內局,乃三品衙門也,戶曹通關,固無不可,而旣書提調,則都副竝在,泛然移關,事體不當,招致該吏,推責其不可,則該吏乃以爲,此等衙門,本曹例爲捧甘,而今則提調通關,故本曹亦爲答關,少不撓屈,語涉頑悖,臣與提調臣金佐明,同坐一室,相議而薄施笞罰,此則專爲都提調體面而已。頃者伏見戶曹判書鄭致和箚辭,則單擧臣名,乃以輕侮替受等語,詆斥臣身,不遺餘力,驚怪之餘,還極可笑也。缺三衙門,皆以承旨爲副提調者,意有所在焉,若有時急之事,則□政院之威,分付各司,間或有怠慢失當之擧,治罪督責,乃數百年流來之規,非今日創開之事,何獨於戶曹,乃能輕侮而然哉?戶曹回關,尙在內局,只書提調,不着副字,而箚辭中攻斥,獨及於臣,其意不難知也,緣臣孱劣悖眊,以致重宰不安,臣何敢晏然廁列乎?玆以冒萬死,上瀆宸嚴,伏乞天地父母,特賜垂察,亟命鐫削臣職名,以安微分,千萬幸甚,無任屛營戰灼之至,謹昧死以聞。答曰,省疏具悉。卿其勿辭,從速察職。
左副承旨金益炅疏曰,伏以臣於丙子之亂,慘遭終天之痛,不卽死滅,以至今日,而西向之事,義所不忍,自前廷臣之情勢痛迫,有如臣者,則聖明特加矜愍,許伸私情,今臣忝叨喉舌,昵侍淸光,感激洪私,顚仆爲期,而北使渡江,只隔數日,入京之期,不遠伊邇,臣之情勢,決不可進參於接待陪從之列,且臣待罪兵房,卽今都監公事之出納,亦皆句管,則其在私情,尤爲不安,伏乞聖慈,俯察臣悶迫之懇,亟許遞改臣職,以便公私,不勝幸甚。臣無任悶迫祈懇之至,謹昧死以聞。踏啓字。
李敏迪疏曰,伏以臣母□七十之人,缺意外頭部有觸傷處缺通浮熱,熱勢甚重,扶將救藥缺人,情理切迫,不忍蹔缺負皆罷,禁直將闕,分義所在,不敢不入來矣,卽聞夜來寒缺症勢頓變,方在昏憒之中云,臣心悸魂越,蒼黃出去,不得等待替直缺罪,至此尤大,伏乞天地父母,俯察微情,特遞職名,俾得專意救護,以便公私,不勝幸甚。臣無任惶恐懇祈之至,謹昧死以聞。答曰,省疏具悉。爾其勿辭,救護母病。
刑曹參議權坽疏曰,伏以臣情勢病勢,十分悶迫,冒呈辭單,見阻政院,進退維谷,狼狽極矣。不得不仰籲於天日之下,伏願聖明,少垂察焉。頃日本曹開坐之時,與吏曹郞官起鬧之事,備陳於判書臣許積疏中,事之是非,聖明旣已洞燭,臣不敢更爲容喙,而第初出於爭執,其創開無前之規,以致本曹郞廳之劾罷,臣旣是其日參坐之堂上,則獨使郞廳見罷,而抗顔復出,實無其理,且臣奉命出疆之日,只隔兩旬,而重感風寒,□席呻痛,飮啖全廢,藥餌無效,若不趁今遞職,就閑調治,則臣□僨事之患,今臣□急,豈敢惜微身之顚仆也哉?況且査使之□適與臣辭陛□相値,刑獄之官,不可不備員,□發之臣,事多拘□之端,伏乞天地父母,察臣情勢,憐臣病勢,特命遞臣職名,未及出疆之前,俾得專意調治,則公私幸甚。臣無任戰灼屛營之至,謹昧死以聞。啓下吏曹,吏曹啓目粘連,啓下是白有亦,向前權坽出疆之日不遠,而身有疾病,願得調治爲白有置,此時刑官,不可久曠,依願改差,何如?啓,依允。
大司成閔鼎重疏曰,伏以臣伏見禮曹判書洪命夏箚本,其所陳辨,皆是賑政之得失,而若其緊要,則專在於兩湖貢物之裁省,而至以嶺南最少,未知其故爲言,□無能冒當賑事,凡此咎責,皆所自任,誠不□愧懼俟罪之缺聖明亟遞臣所帶備局賑廳之任,仍治臣不職之罪,以彰黜否之典,□臣於此,竊有所慨然者,請冒斧銊,略明其一二,今歲賑政,用其辛丑已行之例者,蓋已稟定於榻前,則獨於裁省一事,不可用辛丑之例云者,果何義耶?諸道凶荒,固有輕重之殊缺亦有緩急之異,而姑以蕃臣缺聞見之無缺專力可救者,缺歲凶而所缺爲也若爾,則嶺南亦然,何者?嶺南一道上納諸□旣缺作賑救之用,而將自賑廳,別具其數,償之地部,則其所關於裁省□兩湖均也,何獨以兩湖爲言哉?至於裁省之後,省餘米數之多寡有異者,嶺南貢物物種,比兩湖未半,兩湖得五,則嶺南當得其二,而今□居三,此豈不均而然耶?當議減之時,旣□之面講,又以文簿爲之往復,而初不肯與之商論,到今乃以未知其故等語斥之,臣亦不知□也,命夏方管兩湖,不欲以兩湖省餘之米,移之賑廳,以償他道之□,其意固已偏而不周,況復兩湖賑飢,旣無儲穀,則終亦以此爲兩湖救飢之用,而猶不覺悟,豈非思之不審乎?凡所以省役於京司者,皆欲以留賦於各道,以賑飢民,故省京司一石之米,則救外方一民之命,以此言之,今日省餘之一粒,何莫非飢民口吻中物,而猶且謂之借移粟之名,取用於不當用之地者,何也?此亦臣所未曉者也。大抵今日裁省,□於古之所謂裁省,古之裁省云者,省去之,使民不納而已也,今之裁省,則國無蓄積,出於無術,只省各司之用度,以其所餘,移爲減賦之償,賑民之資,其間曲折,誠爲細瑣苟且,此則命夏之言是矣,然若捨此,則更無容手之處,此誠當事諸臣,合心一志,集衆慮,取長策,夙宵焉勤勞焉,思所以拯元元濟時艱之職分,而各私所管,各主己見,不爲明言顯爭於會議之際,乃至退言恣議於事過之後,嗚呼,今日果何等時,而以此氣像,可能有濟乎?臣竊爲聖上太息而繼之以涕也,臣本昏愚,全昧時務,重嬰危疾,沈痼廾年,精神耗乏,筋力憊盡,實無當世之望,惟此賑飢之擧,民命所係,義不當自愛其一身之勞,忘分冒出,率爾承當,式冀其贊成廟儀,圖報萬一矣,卽此一事,而臣之所料者,大相左矣,若復循缺去,荏苒時月,直到來春,民皆盡飢缺盡死,四方之奏日至,而宣惠者,恤其費如此,其他各衙門亦且云然,而擧皆泛觀泛視,只□賑恤之名,委之生踈後進,而責以救民之實,則當此之時,臣雖萬被誅戮,何救於已死之赤子乎?臣於前年,蓋嘗妄論辛丑缺誤,臣今無一毫報效,而自取其狼狽而已,則得無缺臣於賑事缺臣初心之所缺章不避僭猥,畢露衷悃,□冒□威嚴缺惶恐隕越,伏地待罪之至,謹昧死以聞。答曰,省疏具悉。卿無所嫌,勿辭從速察職。燼餘
藥房都提調及提調見上,左承旨徐必遠啓曰,伏未審夜來,聖體若何,患候等症如昨耶?今日當連爲受鍼,臣等無任憂慮,敢來問安。答曰,知道。藥房日記
午時,上御熙政堂受鍼,藥房都提調李景奭,提調金佐明,左承旨徐必遠,假注書朴仁基,記事官李翊相·李世長,醫官鄭後啓·金尙誠·崔有泰·金萬直入侍。李景奭曰,眼患疼候,與昨何如?上曰,與昨一樣矣。景奭曰,今日受鍼,則前後凡五次,更看聖候何如而欲爲稟定矣。上曰,受鍼連至七八次然後,可以知之矣。景奭曰,十五日,人神拘忌,可以少止,而明日亦可止之耶?上曰,自今日至十四日,□爲受鍼,可也。金佐明曰,都承旨南老星,與戶曹判書鄭致和,少有相詰之事,不敢入來,而臣於此事,亦無異同,其間曲折,殊甚細瑣,不可盡爲煩瀆,而蓋鄭致和,少無可怒之事,而發怒如彼,至於上箚,無乃誤聞中間下吏之言而至此耶?於其箚辭,只擧南老星之名,而不擧臣之姓名,然缺當陳箚,而當此玉候違豫,連缺提調不可以缺。景奭曰,缺廉介之風,大行於時,庶可挽回世道缺是甚可慮,且小臣亦當與聞先民長者之餘論缺而今不如古矣,至於其事,臣亦非專無所干者,而不敢煩瀆矣。受鍼左邊穴,面部,迎香左邊穴,手部,尺澤·合谷左穴,足部,三里左右穴·太沖·絶骨竝左穴,受鍼後罷出。燼餘
應罷,宗廟奉事趙渭叟。
安州迎慰使鄭萬和出去。
謝恩,都摠管呂爾載,護軍洪處大。諫院朝報
夜二更,雨雹交下。內下日記
上在昌德宮。停常參·經筵。
下直,金城縣令南一星。
昧爽,雨雹,狀如大豆,灑雪。辰時巳時午時,雨雹,狀如小豆。夜二更,月暈。
徐必遠啓曰,今日缺吳挺緯病未仕進,同副承旨金壽興缺中只有臣必遠·臣泰淵矣,臣必遠則藥房進去缺後,二品以上問安,時無接待承旨,右承旨吳挺緯牌招。缺傳曰,允。
李泰淵,以都摠府言啓曰,都摠管呂爾載,漢城府坐起進去晝仕,請出標信。傳曰,知道。
又以弘文館言啓曰,新除授副修撰李敏敍,時在京畿交河地,經筵入直事緊,請斯速乘馹上來事,下諭。傳曰,允。
午時,上御熙政堂受鍼。
入侍,藥房都提調李景奭,提調金佐明,左承旨徐必遠,假注書南夢星,記事官李翊相·李世長,醫官鄭後啓·金尙誠·崔有泰·金萬直。
李景奭曰,眼患連爲受鍼,似有微效耶?上曰,別無大段之效,而赤暈則無矣。李景奭曰,瞻望則似愈於前日矣,頭疼等症差愈耶?上曰,□更時少痛矣。李景奭曰,今日瞻望,則右邊核患,幾似盡愈矣。上謂醫官崔有泰曰,來前按摩核處,可也。金佐明曰,全南兵使具文治,以五營軍兵操練事,今月初三日發行狀啓,卽者啓下兵曹矣。湖南沿海被災尤甚處,與嶺南無異云,尤甚被災之處,似當與嶺南一體停操,令備局定奪,急速分付,何如?上曰,依爲之,都提調以下,退伏楹外。上受,面部,迎香,手部,尺澤·合谷,足部,三里·絶骨·太沖等穴後,因罷出。
司諫閔維重啓曰,請諸宮家柴場·漁場等折受處,令該曹,各道一一査出革罷,請依該曹草記,壽進·於義兩宮事,施行,此外諸宮家屯庄,從前雜役勿侵之類,竝爲勿施。措辭見上答曰,勿煩。
掌令金益廉,持平尹遇丁·李叔達啓曰,請命內侍府,自今以後,凡有文移之事,依內需司例,報該曹施行。請還收曺瑗拿致京獄之命。諸宮家奴婢及田畓作者,束伍雜役勿侵事,依該曹草記施行。措辭見上答曰,勿煩。
李泰淵,以吏曹言啓曰,承旨有闕,政事何以爲之?敢稟。
傳于徐必遠曰,政事,明日爲之。
假注書朴仁基服制,代,鄭華齊。
大殿受鍼後,政院·玉堂問安。傳曰,知道。
大殿受鍼後,藥房問安。答曰,知道。
大殿受鍼後,二品以上單子問安。答曰,知道。
領議政鄭太和箚曰,伏以臣近患臍腹之痛,而或作或歇,不缺此時難於□調理,帶病供職,已四五日矣,自昨腸胃潰亂,如刺如絞,痛不可忍,暴下無數,經夜不止,氣息薾然,末由運身,今日賓廳日次之會,受鍼後問安之列,俱不得進參,臣不勝惶恐之至,伏地待罪,取進止。答曰,省箚具悉卿懇。卿其安心勿辭,亦勿待罪。仍傳曰,遣內醫看病。
右議政鄭維城疏曰,伏以□臣負犯,査使牌文已到,渡江之期,只隔數日,遞臣職名,改卜他相,接應客使,一刻爲急,不容少緩,國人所共言,而今臣求退之章,亦未蒙允許,至以安心勿辭爲敎,遑遑悶蹙,罔知攸措,彼中之論罪,使臣因此加重,雖不足恤,而至於査使到京,執此一款,大生釁端,則臣之不卽自處,貽害國家之罪,更加一節,豈不大可懼哉?事機至此,臣之帶職難便形勢,不一其端,而□快允兪,尙今留難,曾所不料,竊恐聖鑑,此間事勢,必未及覺察而然也,前後陳懇,已過累十度,辭竭意窮,更無所達,伏乞聖明,將臣處置一事,特詢廟堂,趁北使未渡之前,亟許鐫遞臣職,急速處分,毋煩彼人聽聞,以便公私,千萬幸甚,臣無任惶懼戰灼祈懇之至,謹昧死以聞。答曰,省疏具悉卿懇。卿其安心勿辭。
右副承旨李泰淵疏曰,缺修正時,承旨與注書缺其自外裹來之紙,給於注書,則注書退缺入之地者,乃是流來古規也。臣於九月十一日,以同副承旨金壽興缺房承旨金益炅,則以諫院請對話說擧行條件,修正缺注書柳星三同議書入之際,前春川府使李檜還納所□符而悤遽之中,不遑他事,以臣無事閑坐,請使修正密匣,臣卽與事變假注書尹趾善,修正密匣後,以其裹來之紙,給於尹趾善,使修其私案,而私案修正,元非事變之任,故趾善招給柳星三陪使令,使之告星三修正,則陪使令申唜男,不告於官員,誤去江原監司李袗受去置簿之籤,而仍存李禬前日受去置簿之籤,以致本月初十日水原府使李廷夔受符單子書入之誤矣,今日諫啓,以不知某符爲某官所受,致有錯誤之擧,請罪該房缺修正在於該房,則該房承旨實有所失,而伊日修正之事,在於臣,而不在於該房,則初十日書入單子時,爲該房者,何由知下人之誤做,而得以□察乎?臣旣替行修正,則卽考私案,審其修否,乃其職也,而諉以古規,不爲考察,致令該房橫被重推,揆以事理,豈容如是?諫臣請推該房之啓,雖已允下,而究其源委,則罪實在臣,伏乞天地父母,俯諒微懇,以該房承旨推考之命,移下臣身,以爲勘罪之地,千萬幸甚,臣無任激切祈懇之至,謹昧死以聞。啓下刑曹,刑曹啓目粘連,啓下是白有亦,觀此右副承旨李泰淵上疏,則頃日密符修正時,身旣替行,則考其私案,審其修否,乃其職也,而諉以古規,不爲考察,致令該房橫被重推,究其源委,則罪實在臣,該房承旨推考之命,移下臣身,以爲勘罪之地爲白良結,有此陳疏爲白有在果,修正密匣,旣已替行,則書籤去籤,雖是注書之任,而終不考察,委之於陪使令之所爲,已極非矣,該房承旨,當初雖不親自修正,及其書缺入單子之時,亦不能詳察,致有差誤之擧,俱不無所失,上項李泰淵所當一體推考是白乎矣,事在近臣,且無前例,臣曹缺上裁,何如?啓依回啓施行,刑曹啓目缺政院右副承旨李泰淵缺疏辭,今無□言是缺爲白良置,私案之修正,實非所管是白乎缺之失,自有所難免,傳旨內辭緣,惶恐遲晩敎味缺李泰淵處,泛稱遲晩不當爲良旀,從實記下向事公緘□答通內,傳旨內辭緣遲晩敎味,答通據照律令是白乎矣,審律金壽長手本內,承政院右副承旨李泰淵矣,修正密匣,旣已替行,則書籤去籤,雖是注書之任,而終不考察,委之於陪使令之所爲,已極非矣,罪大明律失誤軍事條云,凡應合軍器不完者,杖一百,大典推節條云,文武官犯枉法受贓外笞杖,竝收贖亦爲白有臥乎等用良,李泰淵段,杖一百收贖,公罪是白乎味,手本是白有良厼,向前李泰淵乙良,右律以施行,何如?□功減一等。燼餘
藥房都提調提調見上左承旨徐必遠啓曰,夜來大風以雨,朝又雹下,伏未審聖體攝候,若何?五度受鍼,尙未有神效耶?陰雨如此,今日連受,似當觀勢爲之,臣等無任憂慮,敢來問安,竝此仰稟。答曰,知道。今日受鍼爲之,可也。藥房日記
平壤迎慰使洪處大出去。
下直,高山察訪李之馨。
謝恩,兵曹參判李行進,漢城參軍兪命夔,承文副正字尹趾善,兼春秋崔鎭南·邊麟吉,書題尹成憲。
大殿。政院·玉堂問安。答曰,知道。
都承旨南老星初度呈辭。入啓。
遠接使許積書目。本職,令該曹照例處置事。
中路問安使閔晉亮出去。諫院朝報
上在昌德宮。停常參·經筵。
大殿,政院·玉堂問安。傳曰,知道。
藥房都提調臣李景奭,提調臣金佐明,左承旨徐必遠啓曰,雨後風寒轉緊,伏未審夜來,聖體攝候,若何?今日又將受鍼,臣等無任憂慮,敢來問安。答曰,知道。症候,已言于醫官,今日受鍼,姑爲停止,可也。
吳挺緯啓曰,今日爲政事,命下,且有朝廷問安接待之事,而都承旨南老星呈辭受由,一員未差,廳中位甚不齊矣。卽者右副承旨李泰淵,以上疏下該曹之故,惶恐出去缺任,何如?傳曰,知道。吏·兵批兼進。
金壽興缺都摠管呂爾載,漢城府坐起進去晝仕,請出標信。缺
有政。吏批,行判書尹絳病,參判趙復陽疏批未下,參議李慶徽進,右承旨吳挺緯進。兵批,判書金佐明內局進,參判李行進缺,參議李殷相進,參知閔點式暇,右承旨吳挺緯進。
吏批啓曰,判書尹絳病未來,參判趙復陽疏批未下,小臣獨政未安,何以爲之?敢稟。傳曰,只出緊任。
以金始振爲承旨,鄭萬和爲刑曹參議,南九萬爲應敎,尹宣擧爲執義,副護軍權坽·金益炅。
金壽興,以總戎廳言啓曰,本廳壯抄軍,依前例十月十五日爲始上番,準一朔替代之意,前已入啓矣。初運軍兵,今已上來,逢點實數三百二十八名,以此分作三番,與廣智營入直訓鍊都監軍兵,明日替代之意,敢啓。傳曰,知道。
金壽興,以宣惠廳言啓曰,本廳從事官金萬均,方在罷散中,時無職名,令該曹依例付軍職,冠帶常仕,何如?傳曰,允。
又以賑恤廳言啓曰,缺銀布,比辛丑年減半取用事,旣已定奪於缺取用之數,別單書入之意,敢啓。傳曰,知道。
又以□啓曰,當日幼學郭瓚稱名人,自金虎門入來,差備門外擊錚,□駭愕,令攸司囚禁治罪,同門守門將裵友良,常時不能禁斷雜人,以致闌入,亦爲非矣,推考何如?傳曰,允。
吳挺緯啓曰,缺儒生殿講時,命官何大臣進去乎?敢稟。傳曰,左相進去。
缺啓曰,卽者左副承旨金始振,承牌來詣闕下,而家內畜養外孫,方患大段拘忌之疾,不敢入近密,乞賜遞免之意,陳疏入送矣。元疏則不敢入啓,而疏內辭緣,實非虛語,合有變通之擧,敢此仰稟。傳曰,遞差,可也。
又以宣惠廳言啓曰,京畿量後,新結春秋等,每結六斗收捧事,旣已定奪矣,事目磨鍊以入之意,敢啓。傳曰,知道。
吳挺緯啓曰,近來刑曹堂上皆有故,久未察任,詞訟重地,不可虛曠,而新除授參判李翊漢,今日不爲出謝,事甚未安,請推考,卽爲牌招,使之察任,何如?傳曰,允。
徐必遠啓曰,戶曹判書鄭致和,呈辭到院,已爲還出給矣,雖在無事時,以至微之事,至於呈辭,已爲不當,況此多事之際乎?戶曹判書鄭致和請推考牌招出仕何如,傳曰,允。
又啓曰,戶曹書鄭致和,牌招出仕事,缺緊急卽當牌招,而闕門垂閉,明日待開門缺。傳曰,知道。燼餘
司諫閔維重啓曰,請諸宮家柴場·漁場等折受處,令該曹,各道一一査出革罷。措辭見上事之不可竝容者,公與私也,私以勝公,則其弊終至於亡人家國,可不懼哉?今此壽進·於義兩宮事,不免爲偏私之政,聖德之累,而殿下尙且不從臣等之請,豈聖明於公私之分,有所未察而然歟?我國徭役煩重,良民則未離襁褓而徵軍布,賤隷則不論公私而充束伍,其有閑遊而漏遺者,則亦國家之所當憎惡而思所整頓者也。迺於諸宮屯莊,謂之奴僕而勿侵,謂之募入而勿侵,作一淵藪於國中,使逋逃爭相投入,而州縣莫敢誰何,殿下臨莅萬民,何厚何薄,而獨不無彼此之私意,曲庇偏護,乃至於此,只此擧措,非所以示民無私之道也。況良民偏苦,各邑之弊端,所係甚切,亦不可不念。請壽進·於義兩宮事,依該曹草記施行,此外諸宮家屯莊,從前雜役勿侵之類,竝爲勿施。前啓京畿收米,令該廳磨鍊時參酌事,停啓。答曰,不允。
府啓,請命內侍府,自今以後,凡有文移之事,依內需司例,報該曹施行。請諸宮家奴婢及田畓作者,束伍雜役勿侵事,依該曹草記。措辭見上凡推考傳旨,自政院卽下本府然後,方下啓下照勘,得無窘滯之弊,而今初一日以後,已下推考傳旨,多至十七度,而至十二日,不下於本府,本府招問政院色吏之後,姑無承受,殊甚稽緩,請當該承旨推考。前啓曺瑗事,停啓。答曰,不允。推考事,依啓。
都承旨南老星呈辭,給由。
謝恩,兼春秋尹衡聖。
吏曹啓目,粘連遠接使許積本職辭狀云云。自前刑官有儐接之任者,或許遞改,或令仍帶,元無定規,長官出使之時,則自有他堂上可以察任,不可以此輕許遞改,重臣進退,該曹不敢擅便,上裁何如?依回啓施之。
右議政鄭維城上疏。大槪,臣之狼狽,至此益甚,冒萬死更陳危懇,亟許鐫免職名事。入啓。答曰,省疏具悉卿懇。固辭至此,勉從之意,遣史官傳諭。
明日儒生殿講,考官二,尹絳·兪棨,參考官四,閔點·閔鼎重·金益炅·呂聖齊。
左副承旨金始振上疏。大槪,今承召命,來詣闕外,而家中率養外孫,方患痘疫,係是拘忌之疾,不敢出入近密,伏乞亟賜遞免事。呈政院。
吏曹啓曰,承旨有闕,政事,取稟。
同副承旨金壽興上疏。大槪,猥陳區區之忱,冀蒙財察事。入啓。諫院朝報
金壽興,以備邊司言啓曰,今十月十三日受鍼時,兵曹判書金佐明所啓,上曰,依爲之事,命下矣。措辭見上近因連歲凶荒,三南軍務,幾年廢棄,殊極寒心。且兩湖失稔,視嶺南有間,故除其五營合操,各營分操,以紓軍兵裹糧往來之弊,仍令兵使巡歷各邑,試閱軍兵,點看軍器之意,啓下分付矣。主兵之臣,深慮軍民之弊,有此陳啓,亦不無意見,沿海被災尤甚之邑,則與嶺南一體停操,兵使巡歷之時,亦勿聚會軍兵,只令點看軍器修補及未修補之物,一一開錄啓聞,以爲守令勤慢之地,似當,而忠淸道沿海尤甚被災之邑,亦爲依此施行,何如?答曰,依啓。備局謄錄
備邊司啓曰,儐臣出去之時,問于臣太和·斗杓曰,初頭接彼之際,李一善必先問右相去就,何以答之?臣等,答以近日自上當有處分之擧,撥上馳通,亦未晩矣。卽見許積私書,則又以前所問者問之,前路漸近,接彼不遠,不可不指一急速回報,而此非臣等所可擅便,何以爲之?敢稟。備局謄錄
上在昌德宮。停常參·經筵。
下直,花梁僉使崔彦相。
徐必遠啓曰,都承旨南老星呈辭受由,一員未差,右承旨吳挺緯式暇,右副承旨李泰淵病狀,今日則無自外仕進之員,只有臣等二人矣。臣壽興守廳,臣必遠自藥房仍入殿講,則藥房批答時,無推移接待之員,右副承旨李泰淵牌招察任,何如?傳曰,允。
藥房都提調李景奭,左承旨徐必遠啓曰,雨霜如雪,寒氣凜栗,伏未審夜來,聖候若何?昨日伏聞鄭後啓等傳說聖敎之意,受鍼之後,多有鍼效,不可六度而止,今明日則姑停,十六日更稟,而若以望日爲忌,則更退於十七日,十度爲限可也事,下敎云。議諸諸針醫,則十六日雖云望日,於補爲忌,瀉則不忌,十七日鍼刺,曆家所不宜,而旣始之後,則不必拘焉,明日·明明日受鍼爲可,十八日瘟㾮也,十九日·二十日連受,則便滿十日,以此爲定,何如?臣等無任憂慮,敢來問安,竝此仰稟。答曰,知道。依此爲之,可也。
金壽興,以都摠府言啓曰,今日入直軍士中日習射,請出標信。傳曰,知道。
傳于金壽興曰,生員沈梲·李心傳·潘潤河,各給二分,幼學卜匪熊·李泰茂·尹佑商,各給一分,生員朴賢,紙四卷·筆四柄·墨三笏,賜給。
李泰淵啓曰,當日爲政事,命下矣。廳中只有臣泰淵,同副承旨臣金壽興入直,兵批,則臣泰淵,以代房當進,而吏批政廳,則何承旨當進去乎?敢稟。傳曰,吏·兵批兼進。
吏批,行判書尹絳進,參判趙復陽疏批未下,參議李慶徽進,右副承旨李泰淵進。
兵批,判書金佐明上疏,參判李行進病,參議李殷相病,參知閔點進,右副承旨李泰淵進。
傳曰,承旨加望。
吏批,以兪棨爲都承旨,李慶億爲左副承旨,南老星爲禮曹參判,李時楳爲右尹,李悅爲金川郡守。
兵批,以鄭維城爲判中樞府事,南老星·金始振爲副護軍,金萬均爲副司果。
金壽興,以弘文館言啓曰,本館僚員之不齊,未有甚於近日,副提學臣兪棨,副校理臣呂聖齊,時方入直,副應敎臣李敏迪,以親病上疏受由,應敎臣南九萬,除授之後,時未肅拜,而臣棨,殿講試官罷出之後,寒疾猝劇,僵臥直廬,應敎南九萬,請牌招肅拜,使之推移入直,何如?傳曰,允。
司諫閔維重,正言李光稷啓曰,請諸宮家柴場·漁場等折受處,令該曹各道一一査出革罷。請壽進·於義兩宮事,依該曹草記施行,此外諸宮家屯莊,從前雜役勿侵之類,竝爲勿施。措辭俱見上都城內橋梁修治之事,有司存焉,而至於宗廟門前,則地涉嚴敬,事體尤別,雖費財役民,有不暇顧。迺者無知舍施之徒,私自改造,而始役之初,告于備局,則備局取其便省,從而許之。又爲之添助其費以董成之,使左道繳利之輩,得以藉口於愚民,其損壞國體,莫此爲甚,不可以事在旣往置之,請其時備局堂上,竝從重推考。僧尼勸善之文,例必告官踏印而後,得以爲信於民間,今此橋梁修治之輩,持其券文,請印於備局,而備局遽爾印給,如許左道誘民之事,雖洲縣之吏,猶有耻之者,況備局何等衙門,而不惟不禁,乃自爲之,不恤其坐損堂堂之體耶?蓋於頃年四郊造橋時,已有此事,而今又援以爲例云,聽聞甚駭,莫不寒心,請前後備局當該堂上,竝從重推考。答曰,不允。
掌令金益廉,持平尹遇丁·李叔達啓曰,請命內侍府,自令以後,凡有文移之事,依內需司例,報該曹施行。請諸宮家奴婢及田畓作者,束伍雜役勿侵事,依該曹草記施行。措辭俱見上新除授執義尹宣擧,時在忠淸道尼山地,請斯速乘馹上來事,下諭。答曰,不允。下諭事,依啓。
黃海監司書目,災傷事錯金川郡守李山賚罷黜事。燼餘
謝恩,楊州牧使金重鎰,護軍金益炅,刑曹正郞李喜年,佐郞李日三,軍資奉事林世喬,兵曹正郞南二星。
宣惠廳啓曰,京畿量役〈後〉,新結春秋缺六斗收捧事,曾已定奪矣。事目磨鍊以入之意,敢啓。傳曰,知道。
政院啓曰,吏曹郞廳,以大臣置處政事取稟事,來言曰,承旨有闕,政事旣已取稟矣,大臣置處,事體重大,敢此仰稟。傳曰,政事,當日爲之。諫院朝報
夜二更,有霧氣。內下日記
上在昌德宮。停常參·經筵。
下直,楊州牧使金重鎰,長城府使李澄,城津僉使李挺完。
藥房都提調李景奭,左承旨徐必遠啓曰,霜寒漸緊,伏未審夜來,聖體攝候若何,眼患諸症,視前加愈否?今日當爲受鍼,而寒氣如此,臣等無任憂慮,敢來問安。答曰,知道。
金壽興啓曰,禮曹,以南別殿祭用銀器見失,守僕治罪,銀器,令該曹精造進排事入啓,允下矣。祭器見失,其在事體,亦甚重大,豈止於囚治典僕而已?入直官員,實難免不能檢飭之失,請當該官員推考。傳曰,當該官員,拿問處置。
李泰淵啓曰,每年纛祭,春行於驚蟄日,秋行於霜降日,例也,而今此江原道秋行纛祭,旣行於九月二十三日,似是霜降日行祭,而啓本中,以驚蟄日書之,莫重祭享之事,如是誤書,不察甚矣。請江原監司李袗推考。傳曰,允。
上御熙政堂,受鍼時刻午正。入侍,藥房都提調李景奭,左承旨徐必遠,假注書鄭華齊,記事官李翊相·李世長,醫官鄭後啓·金尙誠·崔有泰·安禮。榻前,都提調李景奭進曰,近日曉朝寒凜,缺攝何如?眼患漸覺加愈否?上曰,一□今日,似不及於前矣。李景奭曰,受鍼時,□受鍼,面部,迎香左右穴,手部,尺澤·合谷,足部,三里左右穴·絶骨·太沖。
受鍼後,政院·玉堂問安。傳曰,知道。
藥房問安。答曰,知道。
二品以上單子問安。答曰,知道。
司諫閔維重,正言李光稷啓曰,請諸宮家柴場·漁場折受處,令該曹各道一一査出革罷。請壽進·於義兩宮事,依該曹草記施行,此外諸宮家屯莊,從前雜役勿侵之類,竝爲勿施。請其時備局堂上,竝從重推考。請前後備局當該堂上,竝從重推考。措辭俱見上答曰,不允。推考事,依啓。
掌令金益廉,持平尹遇丁·李叔達啓曰,請命內侍府,自今以後,凡有文移之事,依內需司例,報該曹施行。請諸宮家奴婢及田畓作者,束伍雜役勿侵事,依該曹草記施行。措辭俱見上答曰,不允。
金壽興,以內醫院官員,以都提調言啓曰,今日午時,當爲受鍼,而提調金佐明,方以臺啓,未得仕進,都承旨兪棨,亦入於前後備局堂上請推中,自玉堂直所出去,臣景奭,獨與代房承旨將爲入侍,至尊受鍼,事體重大,而未能備員。被論之事,元非大段,受鍼時,提調兩員俱未入侍,有乖事體,殊極未安,臺論停否雖未可知,令政院稟處,何如?傳曰,允。
政院啓曰,以內醫院草記,受鍼時,提調兩員俱未入侍,令本院稟處事,允下矣。受鍼之日,都提調只與代房承旨入侍,雖極未安,而但伏念臺論未停之前,提調與副提調,不可督令察任,自本院亦無善處之事矣,敢啓。傳曰,知道。
傳于李泰淵曰,今下弓矢,城津僉使李挺完給送。
李泰淵,以都摠府言啓曰,副摠管李翊漢,刑曹坐起進去晝仕,請出標信。傳曰,知道。
李慶億,以兵曹言啓曰,行司直金體乾,昨以中風之症再發,百藥無效,實非時月間向差之病,巡將頉下,俾免公私狼狽之意,呈狀本曹,而巡將稱病,未必皆是實狀,故論題退送,不爲懸頉矣。今日一所巡將落點之後,巡廳下吏來言,金體乾病勢,實爲深重,決難入闕受牌云,金體乾推考,不得已巡將單子付標之意,敢啓。傳曰,知道。
行都承旨兪棨疏曰,伏以聵眊之臣,加以危病,經年沈痼之餘,實無陳力之望,而惟是殘喘未盡,聖恩愈渥,不敢一向屛蟄,頃乃冒死肅謝,庶幾趍參問安之列,少缺而蹇劣已甚,顚仆在卽,自顧慚靦,人缺又除此際,分外榮寵,節次層加,驚惶感激缺分義,惟當捨命驅策,力盡殞斃,而抑臣缺分憫蹙者,昨日諫院所論一款,雖不擧臣姓名,其意實缺身云,蓋臣於年前,曾忝備局之末,若其論啓中曲折,則臣亦回首茫然,全不省記,豈臣將死昏謬,躬犯而心忘之耶?抑別有他故耶?良可怪愕也,缺推諉無地,臺論至重,臣何敢冒昧行公乎?缺臣於昨日,緣省記旣入,替直無員,仍伏直廬,缺狼狽之極,已不足言,而當此受鍼之日,咫尺缺肅謝,徑出呈章,以俟鈇鉞,臣罪至此,死無所赦。伏願天地父母,曲察臣危迫之忱,亟遞臣職,仍治臣罪,不勝幸甚。臣無任瞻望天日之至,謹昧死以聞。答曰,省疏具悉。卿其勿辭,從速察職。
吏曹參判趙復陽疏曰,伏以臣於前日,以狼狽難進之勢,已試無用之實,極陳懇迫之情,而誠未上格,辭不獲命,故不敢猥將私悃,屢瀆宸嚴,泯默就列,今且月餘日矣。虛竊榮寵,無補絲毫,夙宵愧懼,若無所容,而奔走供劇之餘,筯力憊敗,疾病侵尋,志氣消落,精神昏憒,宿患痰症,入冬轉劇,日夜咳喘,有時隔塞,齒患極苦,以至屢日,元氣苶然,頭腹竝痛,若不及時調治,誠難缺悶迫之至,罔知攸措。且臣伏見禮曹判書洪命夏缺其大意,則徒知年事之凶稍緩於庚辛,而不覺賑政之缺有甚於往時,其所論說,誠有臣等之所未曉者。臣之愚意,以爲缺異不必責其相同,所爭者公,不必有所相較,且於覆啓,業己略陳曲折,從容相確,或可不至矛盾,故不欲紛紜陳列,以至于今矣。今者大司成閔鼎重,以此論辨,至於引罪,臣旣同其事,亦難晏然,而情勢疾患,如上所陳,種種悶蹙,不得不冒昧陳籲,伏乞聖慈,俯諒微懇,亟命將臣本職及兼帶備局賑恤之任,先行鐫免,以便公私,不勝幸甚。仍竊伏念,近來天灾物恠,無非可驚可愕,而層疊於缺有所召,亦必有其應,不知何等禍患伏於冥冥之中,缺萬事無心,牛畜死盡,春耕望絶,秋旱又甚,缺事亦可知矣。於此之時,客使又至,哀我元元,何缺臣上下,焦思積慮,一心共濟之不暇,而顧瞻朝著,殊少和協之意,凡有云爲,動歸紛鬧之場,似此景象,良可慨然。噫,以我聖智之姿,苟能反躬側身,至誠求治,則何事之不可爲,何功之不可成,而歲月荏苒,治效茫然,缺之困極,將已至於土崩魚爛,誠可爲流涕者也。伏願聖上,奮發大有爲之志,策勵群工,雖在缺警省,建極于上,孜孜不懈,克祛已私,廓然缺盡下情,頻接臣隣,虛襟講究,以缺悅,天意可感,消弭災蘖之道,其不在缺竝此略陳愚慮,伏惟聖明,少留缺謹昧死以聞。答曰,省疏具悉卿懇。卿之憂愛之誠,予甚嘉之,卿其勿辭,從速察職。燼餘
謝恩,左副承旨李慶億,月串僉使李昌彧。
黃海監司書目,本月十二日雷電,變異非常事。
應敎南九萬,牌招肅拜。
拿推現告,南別殿參奉崔永世。諫院朝報
上在昌德宮。停常參·經筵。
下直,白川郡守元萬春,金川郡守李悅。
夜一更二更,流星出胃星下,入南方天際,狀如□,尾長三四尺許,色赤,有霧氣。
藥房啓曰,伏未審夜來,聖體攝候,若何?今日當連爲受鍼,臣等無任憂慮,敢來問安。答曰,知道。
兵曹判書金佐明辭職上疏,入啓。
大司憲金壽恒上疏。大槪,臣於本職及兼帶,俱有難冒之勢,乞賜遞免,以便公私事。入啓。
府啓,請命內侍府,自今以後,凡有文移之事,依內需司例,報該曹施行,請諸宮家奴婢及田畓作者,束伍雜役勿侵事,依該曹草記施行。措辭見上諫院朝報此下缺。答曰,不允。末端兩件事,依啓。義州府尹李罷職不敍,監察李日三遞差事
府啓,處置事。答曰,依啓。
兵曹判書金佐明疏。答曰,省疏具悉卿懇。卿其安心勿辭,從速察職。
傳曰,史官二員待命,騎馬六匹立之。宮城外各處各營,夜摘奸
同副承旨金壽興疏。答曰,省疏具悉爾懇。愛君憂國之誠,可不體念焉。
謝恩,左尹李曼,右尹李時楳,都承旨兪棨。
大殿,政院·玉堂問安。答曰,知道。
義州府尹·平安監司書目,勅行,十五日當到鳳城事。諫院朝報
午時受鍼,都提調李景奭,副提調兪棨,史官三員,醫官鄭後啓·金尙誠·崔有泰·安禮入侍。受鍼穴處,面部,迎香。手部,合谷·尺澤。足部,三里·絶骨·太沖,竝左穴。
受鍼後,藥房問安。答曰,知道。藥房日記
受鍼後,政院·玉堂·二品以上·六曹問安。答曰,知道。諫院朝報
政院啓曰,缺不可不備員,而提調金佐明缺備局啓辭中,雖有令本院缺陳啓矣,今日臺啓已停,亦不入於。缺燼餘
迎接都監啓曰,宴享色郞廳李悅,除授金川郡守,其代以掌樂院主簿朴隆阜差下察任,米糆郞廳洪茂,受由在外,尙未上來,其代以司僕寺主簿李興稷,差下察任,何如?傳曰,允。都監儀軌
上在昌德宮。停常參·經筵。
日入後,流星出南方天中濁氣,入東方濁氣中,狀如鉢,尾長一二尺許,色赤。內下日記
府前啓。答曰,不允。
院啓,答曰,不允。末端事,依啓。尙州牧使李時萬罷職事
大司諫兪㯙上疏,入啓。答曰,省疏具悉。卿其勿辭,從速察職。內下記草
藥房都提調李景奭,提調金佐明,副提調兪棨啓曰,伏未審夜來,聖體攝候,若何?加減補中益氣湯,連爲進御乎?前日五貼,以日計之,則盡於今日,當加劑以入矣。臣等無任憂慮,敢來問安。答曰,知道,與昨無異矣。藥房日記批答又見內下記草
府啓,近來士夫之冒法畜妓,已成痼弊,況關西·北路,邦禁尤嚴,前義州府尹李,曾爲定州牧使時,潛奸邑妓,貽笑旣多,而及授義州,率置衙中,人多傳說,莫不賤鄙,遞歸之後,仍爲率來,其不有國法,無所顧忌之狀,誠極可駭。請前義州府尹李罷職不敍,此外士夫間,如有所畜官妓,竝令諸道監司嚴明査出,盡爲刷還。答曰,依啓。備局謄錄
義禁府啓曰,以慶尙監司李尙眞狀啓,南海·巨濟定配罪人,當此年凶,主客俱困,令該府考出時配者之罪名,參酌移配事,自備局覆啓,蒙允矣。取考本府罪案,則南海縣,以逆賊緣坐定配者六名,爲奴定配者二十六名,以他罪定配者孝吉一名。巨濟縣,以逆賊緣坐定配者五名,爲奴定配者十五名,以他罪定配,冕及后光二名矣。逆賊緣坐中,爲奴婢定配者,與他定配有異,不可移配他邑,依辛丑年例,逆賊族屬,非爲奴婢之類,沈碩老·崔山厚·仁金·李重則·信烈·金有玹·崔循厚·坤厚·唜善·世益·時望等十一名,及移配罪人冕·孝吉·李后光等三名,令本道參酌移配於稍實邑,而其中有住着資生之路,不願移配者,則從自願仍置配所似當,依此擧行之後,啓聞之意行移,何如?傳曰,允。禁府謄錄
上在昌德宮。停常參·經筵。
答院府曰,勿煩。內下記草
藥房三提調見上啓曰,伏未審夜來,聖體攝候,若何?今日受鍼,當以午正,臣等無任憂慮,敢來問安。答曰,知道。
午正受鍼,三提調,醫官鄭後啓·崔有泰·安禮·金萬直入侍。受鍼穴處,面部,迎香左穴。手部,神門左右穴·合谷。足部,三里·絶骨·太沖,竝左穴。
受鍼後,藥房問安。答曰,知道。藥房日記
上在□□宮。停常參·經筵。
有政。
答賑廳粘曰,本道事,誠爲矜惻是置,十三斗之內,雖減一斗,尤甚邑,則尤難切急,前減之外,尤甚邑二斗,之次一斗,更加蠲減,以示朝家軫念之意。
答府曰,亟停勿煩。
答院曰,亟停勿煩。內下記草
以遠接使狀啓,傳曰,此狀啓,似爲稽滯,言于備邊司,査覈治罪。備局謄錄
藥房三提調見上啓曰,伏未審夜來,聖候若何?今日受鍼,亦當以午正爲之矣,臣等無任憂慮,敢來問安。答曰,知道。
自上有微感之候,不爲受鍼。
再啓曰,臣等退而相議,則鄭後啓及諸御醫等以爲,淸上蠲痛湯,加荊芥穗·乾葛·柴胡各七分,石膏一錢半,宜用五貼云,使醫官馳問于柳後聖,則亦以爲可,此藥三貼,爲先劑進之意,敢啓。答曰,知道。藥房日記
有政。以宋百初爲童蒙敎官,任映爲刑曹佐郞,李敏敍爲獻納,洪鍾聞爲奉常判官,李志學爲顯陵參奉,柳璞爲司饔參奉,任義伯爲漢城右尹,左尹李時楳,朴承健爲濟用正,李長英爲掌樂僉正,柳頲爲尙州牧使,李曼付完原君,丁昌燾單付兼持平,學諭柳挻,承文正字鄭載禧,典籍吳命說,竝單付。吏曹望單
午正,上御熙政堂。藥房入診入侍,都提調李景奭,提調金佐明,副提調兪棨,注書趙聖輔,史官李翊相·李世長,醫官鄭後啓·崔有泰·安禮·金萬直。李景奭曰,日候陰濕,而旣定時刻,故更不取稟而入矣。今日則迎香·三里左右穴,竝受鍼事,書單以入矣。上曰,鄭後啓先爲診脈,可也。後啓進前診察。後啓曰,脈候缺似有感冒之氣矣。上曰,近來曉頭,連有頭痛之缺至平明而止矣,今日則睡起之後,亦爲微痛矣。缺昨日入侍時,至音重濁,似有微感之候矣。上曰,缺鼻塞之氣,而不至大段,故前進之藥,姑爲停缺。金佐明曰,然則今日受鍼,未知如何?後啓曰,不缺。上曰,核候久未診察,診察,可也。近來左邊核缺矣。後啓曰,頗似消□而後邊不爲消缺診察後,啓曰,脈候雖似消縮,而似不缺熱作蘖之致也。安禮入診。後啓曰,今則只有缺邊蔓延之勢,以手按之,亦不中陷,誠爲多幸矣。缺耶?禮曰,然矣。萬直入診。後啓曰,以臣所見缺合於□日矣。景奭曰,今有外感煩熱之候,受鍼缺爲停止,出外議藥,何如?上曰,依爲之。兪棨曰,客使入京之後,如有館所擧動之事,則路傍拘忌之疾,使之前期修掃之意,分付于漢城府,何如?上曰,不必分付,有司自當擧行矣。燼餘
上在昌德宮。停常參·經筵。
大殿,政院·玉堂問安。傳曰,知道。
藥房都提調臣李景奭,提調臣金佐明,副提調臣兪棨啓曰,寒雨連下,伏未審夜來,聖體若何?劑入淸上蠲痛湯,昨已進御乎?疼候感候等證,與昨無異耶?臣等無任憂慮,敢來問安。答曰,知道。與昨無異矣。以藥房日記補缺
李慶億,以都摠府言啓曰,今日入直軍士,中日習射,請出標信。傳曰,知道。
二行缺被災之邑,而善山被災,尤極慘酷,府使缺移授尙州,此時災邑迎送之弊,已極可慮,而賑缺付之生手,善山府使柳頲仍任,尙州牧使更缺何如?傳曰,允。
李慶億,以兵曹言啓曰,本曹事務煩多,雖在平常之時,郞廳備員然後,可能缺所掌之任,而佐郞趙世煥,以均田廳郞廳除本司,本廳完役,當在數月之後云。正郞南二星,自直所得病,幾至窒塞,僅得出去之後,尙未差歇,累次呈狀。趙世煥·南二星,竝姑改差,以在京無故人差出,何如?傳曰,允。燼餘
李泰淵,以備邊〈司〉言啓曰,尙衣院啓辭,本院例於每年,豫備衣襨之需,以爲逐朔各殿封進之用,入染之時,多有貿易之物,專以貢木爲價,不過以三南七十同之所捧,繼用一年,已極不裕,一自辛丑年木五十同·銀四百兩,移送救荒廳之後,本院凋殘遽甚,將無以支撑矣。卽接賑恤廳移文,則折半辛丑年之數,銀布取用事,已爲啓稟定奪云,同是國事,事不宜持難,而本院事體,異於他司,不但不可每每行之,卽今庫儲,萬無如是多送之勢,其中白金二百兩,依移文輸送料理,畢賑救後,使卽還償,何如?傳曰,允事,命下矣。今年失稔,諸道同然,而嶺南之慘,有甚於辛丑,明年救賑之道,萬分緊急,而中外各衙門所儲,亦爲不敷,故比辛丑年,折半啓下取用之計,實出於不得已也。年例進上所貿之價,取用於該曹者居多,故本院奴婢貢木·匠人價布,自前有裕,餘儲頗優,今若因此啓辭,終不所用,則他司必將爭相效尤,其在聽聞,亦涉未安。本院銀布,依前啓下之數,從速取來,以給嶺南貢物之價,何如?傳曰,允。備局謄錄
政院啓曰,卽接遠接使以下狀啓,則李一善,以勅使出來云,各道迎慰·問安等官,齎持御帖·名帖,只以二勅磨鍊矣,今則所當加送一件,而義州則決不及追送,定州以南各站,御帖·名帖,似當急急磨鍊,別定禁軍,星火下送,令都監前例相考,急速稟處,何如?傳曰,允。都監儀軌,備局謄錄竝見
都監啓曰,云云事,命下矣。勅使前御帖及各站迎慰使名帖,依當初牌文,皆以二件磨鍊矣。李一善之陞爲勅使,出於意外,義州則御帖·名帖,勢未及追送,定州以南四站,迎慰及問安使所呈御帖·名帖,當刻內,別定禁軍,星火下送,而且念勅使未渡江之前,儐臣或不無定州迎慰使齎去御帖取去移用之事,御帖·名帖各一件,亦爲加送于定州,以爲臨時周旋之地,何如?傳曰,允。
又啓曰,卽接義州府尹金宇亨狀啓,則李一善,以勅使出來云,各站支待諸事,以三勅磨鍊,而饌品亦爲精備以待之意,三道監司及開城留守處,移文知委何如?傳曰,允。都監儀軌
禮曹啓曰,勅使時宴禮儀註,依當初牌文,以二勅使磨鍊,下送于問禮官矣。今聞李一善,以勅使出來云,宴儀以三勅改磨鍊,令承文院急急繕寫,亦令兵曹別定禁軍,給撥馬,罔夜下送于問禮官處,宜當,以此意下諭,何如?傳曰,允。
備邊司啓曰,尙衣院官員,以提調意啓曰,本院例於每年,豫備衣襨之需,以爲逐朔各殿封進之用,入染之時,多有貿易之物,專以貢物爲價,不過以三南七十同之所捧,繼用一年,已極不裕,一自辛丑年木五十同·銀四百兩移送救荒廳之後,本院凋殘遽甚,將無以支撑矣。卽接賑恤廳移文,則折半辛丑年之數,銀布取用事,已爲啓稟定奪云,同是國事,事不宜持難,而本院事體,異於他司,不但不可每每行之,卽今庫儲,萬無如是多送之勢,其中白金二百兩,依移文輸送料理,畢賑救後,使卽還償何如?傳曰,允事,命下矣。今年失稔,諸道同然,而嶺南之慘,有甚於辛丑,明春賑救之道,萬分緊急,而中外各衙門所儲,亦爲不敷,故比辛丑年,折半啓下取用之計,實出於不得已也。年例進上所貿之價,所用於該曹者居多,故本院奴婢貢木·匠人價布,自前有裕,餘儲頗優,今若因此啓辭,終不取用,則他司必將爭相效尤,其在聽聞,亦涉未安。本院銀布,依前啓下之數,從速取來,以給嶺南貢物之價,何如?傳曰,允。備局謄錄
副應敎李敏迪疏。答曰,省疏具悉。爾其安意勿待罪,救護母病。
右副承旨李泰淵疏。答曰,省疏具悉。爾之憂愛之誠,溢於辭表,願忠之意,深嘉感歎,可不書紳而體念焉。
領議政鄭太和箚。答曰,省箚具悉卿懇。嗚呼,災異之臻,實由寡昧之凉德,於卿有何所嫌乎?卿其安心勿辭,從容善攝。
應敎南九萬,校理吳斗寅等疏。答曰,省疏具悉。處置之規,當觀其事體之如何耳,何用□,爾等勿辭,從速察職。內下記草
上在昌德宮。停常參·經筵。
自昧爽至辰時,有霧氣。夜五更,月犯軒轅左角星,月暈。
李泰淵啓曰,大司憲金壽恒,掌令金益廉,持平尹遇丁·李叔達避嫌退待,執義尹宣擧在外,掌令李楘未肅拜,今日以監察爲茶時之意,敢啓,傳曰,知道。
藥房都提調臣李景奭,提調臣金佐明,副提調兪棨啓曰,伏未審夜來,聖體調攝,若何?疼候感候等證,今亦如昨耶?前入湯藥三貼,當盡於今日,未知連爲進御,而其效有無如何?將爲加劑二貼以入矣。臣等無任憂慮,敢來問安,竝此仰稟。答曰,知道。感冒頭疼之候,猶未差減,和解之劑,似當先進矣。
藥房再啓曰,卽伏承問安之批,以感冒頭疼之候,猶未差減,和解之劑,似當先進爲敎矣。前進淸上蠲痛湯,亦是疏散之劑,而尙無和解之效,臣等不勝憂慮之至,卽與諸醫官,入侍診察後,議定當進之劑,何如?答曰,別無添加之證,以此議藥以啓。
藥房三提調啓曰,卽伏承別無添加之證,以此議藥以啓之敎,與鄭後啓以下諸醫官商議,且問于柳後聖,則皆以爲和解之劑,無過於小柴胡湯,宜加黃連酒炒·山桅炒·川芎畧炒·羌活各七分,知毋酒炒·荊芥各一錢,石膏二錢,連進三貼爲當云,此藥劑入,何如?答曰,知道。
兪棨啓曰,右承旨吳挺緯外四寸妹,前司評兪祕妻柳氏身死,服制已行四日,出仕何如?傳曰,允。
徐必遠,以均田廳言啓曰,本廳郞廳兵曹佐郞趙世煥,因本曹啓辭,旣遞本職,時無職名,令該曹口傳付軍職,冠帶常仕,何如?傳曰,允。
金壽興,以忠勳府言啓曰,兵曹啓辭內,宗室後裔·功臣子孫應爲忠義口傳,而未口傳之類,自忠勳府都成案,移送本曹,故本曹一依成冊所書,謄出啓下,成給口傳帖文矣。續接忠勳府移文,則開國坐功臣宜寧府院君南在十二代孫亨龍之名,亨字以克字誤書,興寧府院君安景恭十一代孫直民之名,直字以眞字誤書,敵愾功臣楡城君宣烱八代孫世胤·尙胤次胤之名字,誤以徹字書之云。竝改付標以入,而莫重文書,如是缺忠勳府主管郞廳及色吏,令本府稟旨處置,何如?缺事,命下矣。忠義口傳者,宗室代缺開國以後十九功臣子孫之類,合而計之,多至二行缺何如?傳曰,允。
口傳政事。缺
金壽興,以訓鍊都監郞廳,以都提調意啓曰,缺刑曹啓辭,與都監草記參考,刑曹則以爲禁缺二名被打於犯禁軍士等處,頭目破碎,命在頃刻云。都監則以爲一人元無傷處,一人面部目尾暫有浮氣云。此乃入啓之事,而彼此所言,若是不同,實未曉其意。今因都監草記,有被傷下人瞞告,色吏亦爲看檢査問,處置可也之敎,而都監獨爲査啓,則刑曹亦必有辭,令大將分付該曹,被傷瞞告人等,使色郞·色吏領來都監,査檢稟處,何如?傳曰,允。
司諫閔維重,正言李光稷啓曰,請諸宮家柴場·漁場等折受處,令該曹各道一一査出革罷。請壽進·於義兩宮事,依該曹草記施行,此外諸宮家屯莊,從前雜役勿侵之類,竝爲勿施。措辭俱見上新除授獻納李敏敍,時在京畿交河地,請斯速乘馹上來事,下諭。答曰,不允。下諭事,依啓。
掌令金益廉,持平尹遇丁·李叔達啓曰,請命內侍府,自今以後,凡有文移之事,依內需司例,報該曹施行。請諸宮家奴婢及田畓作者,束伍雜役勿侵事,依該曹草記施行。措辭俱見上缺蔭仕之官,必積仕而後,二行缺黃暉以本府公廨改創之事,至蒙施缺盡力奉公,乃其職分內事,從前數臣之蒙賞,缺豈可以事有前例,而輒施不當施之典乎?此路漸開,缺之徒不無混雜之弊,請還收黃暉依金宇慶缺賞之命。答曰,不允。
行大司諫兪㯙啓曰,衰杇如臣,濫荷誤恩,臣猶自怪,人謂斯何?狗馬賤疾,適會添劇,冒死陳章,冀蒙鐫免,而微誠未格,聖批不許,臣尤惶愓,卽當拜命之不暇,而宿患未差,今始扶曳出謝,稽慢之誅,已無所逃也。頃當自上受鍼,廷臣問安之日,臣旣不得進參,揆以分義,萬殞猶輕,況於昨日,伏見同僚引避之辭,悚懼之心,更加一層。噫,天災之慘,未有甚於此時,民事之艱,亦未有甚於此時也。臣之忝授,將至半月,未嘗進一言,獻一策以少塞其職,則譏斥之來,臣實缺自劾之擧,最後諸臣,臣之缺至此尤大,決難一月仍冒。缺朝之羞浼,請命遞斥臣職。答曰,勿辭。
缺司僕寺官員,以提調意啓曰,政院啓辭,鍾城府使沈榥,熟馬一匹賜給事,命下矣。曾因司僕寺啓辭,方在外任之員,凡有賜馬之命,以若無面給別敎,則政院必先稟面給與否,待後擧行事,蒙允矣。今此沈榥處賜給熟馬,面給乎?敢稟。傳曰,面給可也事,命下矣。箭串所放之馬,旣已分養於諸道,本寺所立之馬,因裁省,姑減二十匹,無他可充賜給之數,近日賞格中,雖有面給之命,不得已依前例,明春分養馬上來後題給之意,纔已入啓蒙允,而今者鍾城府使沈榥,以軍器別備,有熟馬面給之命,本寺時無推移題給之馬,以咸鏡道牧場馬,今秋捉去,分養中一匹,令本缺禾毛色啓聞之意,分付何如?傳曰,允。
缺刑曹啓曰,因漢城府草記,勅使時假色掌,一依舊例,以各司典僕定送,坊民切勿侵擾事,允下矣。自前各司奴婢中,諸上司及祭享供上·捧承傳等衙門奴婢,則竝不得出用,而諸司中或有元無奴婢之處,只以若干殘司奴婢,各處恒定斜付之數,至於二百三十餘名之多,勅使時都監各色掌定送之數,亦至七十餘名,故司饔院假各色掌六十七名,無路責立,不得已以坊民雇立之意,入啓蒙允。以此遵行,其來已久,而上年勅使時,坊民呈訴備局,終不得變通,仍前使用,蓋其勢實出於不得已也。今者該府啓辭,雖出於軫念坊民之意,而該曹事勢,亦無奈何,無已則祭享供上衙門奴婢,及成均館四學奴婢外,諸上司及捧承傳衙門,在前不爲出用之類,如宗親府·議政府·忠勳府·中樞府·敦寧府·儀賓府·義禁府·耆老所衙門奴婢,竝令一體調用事,捧承傳施行,何如?傳曰,允。燼餘以禁府謄錄補
玉堂箚子。臺諫處置事答曰,依啓。
左議政元斗杓箚子。答曰,省箚具悉卿懇。嗚呼,災異之臻,實由於寡昧之涼德,於卿有何所嫌乎?卿其安心勿辭焉。
領中樞李景奭疏。答曰,省疏具悉卿懇。其間或雖有問安,而卿之不參,事勢如此,何用爲嫌乎?卿其安心勿辭焉。
傳曰,史官二員待命。闕內左右摘奸內下記草
迎接都監啓曰,迎勅吉日,以來月初五日·初六日兩日推擇,已爲下諭於儐臣處矣。卽者,以遠接使上送路程記,排日記之,則勅使來月初七日當爲入京,與當初擇日相左,迎勅吉日,更令該曹推擇何如?傳曰,允。都監儀軌
戶曹啓曰,漢城府啓辭,坊民之役,比前苦重,而坊民之中,沿江尤甚。凡係營繕及修改等役所用蓋瓦·椽木·郊草等物,逐日運入,殆無閑時,至於過冬修理,沈莊之氷等役,專責於沿江,而在外則如材木·板子·磚石中椽木等物,例以車子運入,雖郊草之便於馬運者,亦慮馬夫之難堪,一半馬運,一半車運矣。今則車牛盡斃之故,長大樓柱,長廣厚板,體大材木,使之引鉅,勒令馬運,而郊草·磚石前日車運者,亦以馬夫責入,故體大木物,雖或引鉅,一馬難運,至以兩馬載持,一板子僅以運入,從前一朔馬夫使役,多不過五六十駄,而八月朔所用九百餘駄,十月朔望前所用六百八十五駄,以些少馬夫及沿江坊民,萬無支堪之勢,而勅使時,城外十里內橋梁所用體大之木,星火督入,若不調發坊民,無以運入,而勅使房間刷馬之役,又當此時,決不可創開新規,調發坊民,橋梁所用材木,令繕工監報該曹,別樣運入,其他車子從前運入之物,竝令該司報該曹,從長善處,以爲坊民保存之地,何如?傳曰,允事,傳敎矣。自前凡營繕及各處雜物輸入之時,漢城府定送車夫馬,則自本曹例爲給價,雖非白地差役之比,近來車牛盡斃,百役皆責於馬夫,沿江坊民,果有難支之勢,而本曹亦無從長善處之策,誠爲可慮。勅使時橋梁所用木物,則不得不調用馬夫,至於各處營繕,則依辛丑年例,限明秋竝令一切停止,宜當,捧承傳施行,何如?傳曰,允。備局謄錄
上在昌德宮。停常參·經筵。
傳曰,大臣·備局堂上,引見。備局謄錄
藥房提調·副提調見上啓曰,伏未審夜來,聖體調攝,若何?昨入湯劑,已進一貼,而猶無和解之效乎?臣等無任憂慮,敢來問安。答曰,知道。症候當言于醫官矣。藥房日記
政院啓曰,伏見儐臣上送咨文,則提督李一善,別無陞差勅使之事,所謂與大通官同坐,在路不準坐轎等語,可見其意,而只於接待等事及禮單,多少差別於大通官而已。儐臣之爭執,實得事體,而但念御帖·名帖,雖已下送,似當勿用,接待式例,亦當有朝廷指揮之事,令都監從速稟處,何如?傳曰,允。
都監啓曰,云云事,命下矣。初頭接待式例,儐臣必已講定,自朝廷指揮,勢所未及,而但御帖,雖已下送,不以勅使待之,則不可仍用,此意急急知委於儐臣處,何如?傳曰,允。都監儀軌
掌令李堥啓曰,缺死病,積年沈痼,缺又於往月之望間,猝缺眩暈頭痛症勢,十缺席,殆不省人事者,月餘矣。缺加於此際,揆臣分義,惟當奔走效職之不暇,而顧臣病勢,萬無一分自力之望,不得已冒呈辭單,每阻政院,稽謝恩命,已至二日,臣誠惶隕震悸,罔知攸措。臣伏見兩司多官引避之辭,則尤不勝慙悚之至。當此天災層疊,國事艱虞之日,則雖在庶官微職,尙可畢陳所懷,以補修省之萬一,而況在言責之任者哉?臣之忝叨是職,爲日已久,而病苦昏憒,未嘗有進戒之一言,則不言之責,實所難免,臣旣負稽慢之罪,又被含嘿之斥,以此以彼,決難冒處於臺閣,而一向病伏,惶縮不敢,今始扶曳出謝,自劾之擧,最居人後,臣之罪戾,至此尤大。請命罷斥臣職。答曰,勿辭,退待物論。
掌令金益廉,持平尹遇丁·李叔達啓曰,卽者同僚,以不言被斥等語引避,而臣等亦旣有此失,其何敢晏然處置乎?請遞斥臣等之職。答曰,勿辭,退待物論。
大司諫兪㯙,司諫閔維重,正言李光稷啓曰,臣等伏見掌令李堥避辭,卽臣等自劾之事也。臣等之不敢處置,與憲府無異,請命遞斥臣等之職。答曰,勿辭。退待物論。
前大司憲金壽恒上疏。大槪,兼帶文衡,亟許遞免,以便公私事。入啓。
弘文館啓曰,兩司多官,竝爲引避,本館當爲處置,而下番副校理臣呂聖齊與掌令金益廉,有相避之嫌,應敎臣南九萬,不可獨爲處置,在家同僚,竝卽牌招,同參處置何如?傳曰,允。諫院朝報
大臣·備局堂上引見時,禮曹判書洪命夏所啓,權震翰刑推事,下義禁府矣。第審震翰情狀則可惡,而旣爲覈處,至於刑推,似爲過重,亦不無後弊,敢此仰達。上曰,照律,可也。上謂同副承旨金壽興曰,觀象監測候單子,政院何不致察耶?再昨有虹見之變,而不爲書入,未知何故也。金壽恒曰,臣等非不致察,而虹見之變,未及見之,測候之官,如是易見之變,亦且放過,事極可駭,當該測候官,令攸司推治,何如?上曰,依爲之。諫院朝報
上在昌德宮。停常參·經筵。
三更,黑雲一道如氣,起自艮方,直指巽方,長竟天,廣尺許,良久乃滅。
下直,明川府使南淑。
遠接使書目,勅行,廾日仍留義州事。
京畿監司書目,衿川呈,以右尹任義伯病重上去不得事。入啓,遞差。
藥房啓曰,引接移時,夜間陰濕下雨,伏未審聖體攝候,何如?前入湯劑,昨又更進一貼,得有和解之效乎?臣等區區憂慮,敢來問安。答曰,知道。症候與昨無異,今後勿爲逐日問安。
玉堂箚子。大槪,掌令李楘·金益廉,持平尹遇丁·李叔達,大司諫兪㯙,司諫閔維重,正言李光稷,竝命出仕事。入啓。答曰,依啓。
遠接使書目,勅行,廾一日良策止宿事。
右副承旨李泰淵上疏。大槪,旣被大臣斥退,不可一刻冒居,乞治謬妄之罪,以礪廉隅事。入啓。答曰,省疏具悉。爾其勿辭察職。
大司諫兪㯙,司諫閔維重,正言李光稷,掌令金益廉·李楘,持平尹遇丁·李叔達就職。
院啓,請宮家柴場·漁場等折受處,令該曹各道一一査出革罷。請壽進·於義兩宮事,依該曹草記施行,此外諸宮家屯莊,從前雜役勿侵之類,竝爲勿施。措辭俱見上答曰,不允。
府啓曰,請命內侍府,自今以後,凡有文移之事,依內需司例,報該曹施行。請諸宮家奴婢及田畓作者,束伍雜役勿侵事,依該曹草記施行。措辭俱見上,請寢敦寧奉事黃暉施賞事,停啓。答曰,不允。
遠接使書目,勅行,廾一日良策止宿事。朝報
右副承旨李泰淵疏。答曰,省疏具悉。爾其勿辭察職。內下記草
領中樞府事李景奭箚。答曰,省箚具悉。卿其安心勿辭焉。內下記草
前行大司憲金壽恒疏。答曰,省疏具悉,卿其勿辭,從速察職。內下記草
上在昌德宮。停常參·經筵。
卯時,有霧氣。申時,日暈左珥,暈上有背,色內赤外靑。夜五更,白雲一道如氣,起自南方,直指艮方,長竟天,廣尺許,良久乃滅。
藥房啓曰,伏未審夜來,聖候調攝,若何?前入小柴胡湯三貼,以日計之,則當盡於昨日,微感之候,雖已和解,而或不無餘煩之候,必須詳知卽今症候,然後或議他劑,或仍進前日所進加減補中益氣湯矣。臣等無任憂慮,敢來問安,竝此仰稟。答曰,知道。
謝恩,禮曹參判南老星,典籍吳命說,司饔參奉柳璞。
完山府夫人卒逝,大王大妃殿,藥房·政院·玉堂奉慰問安。答曰,罔極。
王大妃殿·大殿·中宮殿,藥房·政院·玉堂問安。答曰,知道。
政院啓曰,右副承旨李泰淵,以被斥大臣之故,不得自安,昨日陳疏,疏批已下,而今日又不仕進,當此多事之日,不可一向退縮,右副承旨李泰淵牌招察任,何如?傳曰,允。
政院啓曰,完山府夫人卒逝單子,累度摧促之後,今始來呈,已極稽緩,至於大王大妃殿擧哀儀註,亦不來呈,致□聖敎,極爲非矣。禮曹當該堂上·郞廳請推考。傳曰,事極驚駭,堂上從重推考,郞廳先罷後推。
慶尙監司書目,釜山僉使李廷沃恇怯失措罷黜事。
大王大妃殿,二品以上·六曹·大司諫問安。答曰,罔極。
王大妃殿·大殿,二品以上·六曹·大司諫問安。答曰,知道。
兵曹口傳政事,副司直金壽恒。
備忘記,有長生殿棺板輸送內司之命,日勢向暮,而當該官員,了無形影云,事極駭愕,當該郞廳先罷後推。
掌令金益廉上疏。大槪,略陳短箴,手寫以進,冀垂聖鑑,以備修省之數事。入啓。
院啓,請諸宮家柴場·漁場等折受處,令該曹各道一一査出革罷。請壽進·於義兩宮事,依該曹草記施行,此外諸宮家屯莊,從前雜役勿侵之類,竝爲勿施。措辭竝見上答曰,勿煩。
府啓,請命內侍府,自今以後,凡有文移之事,依內需司例,報該曹施行。請諸宮家奴婢及田畓作者,束伍雜役勿侵事,依該曹草記施行。措辭竝見上答曰,勿煩。諫院朝報
上在昌德宮。停常參·經筵。
夜一更,流星出婁星下,入昴星上,狀如拳,尾長三四尺許,色赤。五更,月暈。
遠接使書目,勅行,二十二日林畔止宿事。
大王大妃殿,藥房·政院·玉堂問安。答曰,罔極。
慈殿·中殿問安。答曰,知道。
大殿,政院·玉堂問安。答曰,知道。
藥房見上啓曰,伏未審夜來,聖候若何?伏聞大王大妃殿有熱上頭疼之候,尤不勝憂慮之至,夜間茶飮進御之後,氣候何如?去夜煎入茶湯,而臣等不得監進,只承旨替行,不勝惶恐,臣等一人,自今日,輪回直宿之意,敢啓。答曰,知道。大王大妃殿氣候,雖似比昨稍減,憂悶之懷,亦不淺鮮矣。
遠接使書目,勅行,二十三日定州止宿事。
政院啓曰,伏聞去夜聖上經過於養志堂云,臣等不勝憂慮之至。若是聖候安寧之日,則情禮固當如是,而當此受鍼未久,感候未復之時,久處於岨峿處所,不瑕有傷損之患耶?冬日雖似和暖,窮陰易致觸傷,至於連日經宿,尤極憫慮,伏乞聖上裁處,以副區區之望。答曰,觀勢自當裁處,爾等勿爲煩擾。
藥房再啓曰,昨於問安之臣,以旣取他藥,或仍用前劑之進仰達,而以知道批下,臣等欲爲更稟,則適有大王大妃殿擧哀之禮,不遑煩啓而退矣。前日感冒之候,已盡和解,則此後繼進之劑,必須審察症候然後,可以議定,敢此申稟。且伏聞自上經夜於養志堂岨峿之處云,當此冬節,添感之患,勢所必至,在聖躬愼疾之道,卽不可少忽。臣等忝在□之地,不勝憂慮,區區下懷,竝此仰稟。答曰,知道。湯劑則淸肺湯劑入,可也。
藥房又啓曰,卽伏承湯劑,則淸肺湯劑入可也之敎,又伏聞醫官之言,自上前日感候,已盡和解,又無觸寒再感之候,而咳嗽有時而發,淸肺湯,乃是曾前進御奏效之劑也,加蘇葉一錢,連進五六貼爲當云。問于諸御醫,則諸醫之見,得無異同,此藥三貼,爲先劑入之意,敢啓。答曰,知道。
院啓曰,請諸宮家柴場·漁場等折受處,令該曹各道一一査出革罷。請壽進·於義兩宮之事,依該曹草記施行,此外諸宮家屯莊,從前雜役勿侵之類,竝爲勿施。措辭俱見上答曰,亟停勿煩。
府啓曰,請命內侍府,自今以後,凡有文移之事,依內需司例,報該曹施行,請諸宮家奴婢及田畓作者,束伍雜役勿侵事,依該曹草記施行。措辭俱見上答曰,亟停勿煩。朝報
司錄,以領議政意啓曰,得見刑曹啓辭,則今番勅使時諸上司奴婢,竝皆調用事,啓下矣。丙子以後,各司奴婢,因亂凋殘,不堪應役之故,以坊用調用矣,坊民等上言陳訴,還以各司奴婢等,依舊例使喚,則其在該曹之道,依亂前規例擧行,可也,而創開二百年來所無之規,勿論諸上司,奴婢使喚之意,乘其判書不在之時,泛然啓下,該曹所爲,殊甚非矣。乙未推刷之後,各司奴婢,視前頗優,諸上司奴婢中,曾前不得調用之處,仍舊勿侵,以存事體,何如?傳曰,允。禁府謄錄
上在昌德宮。停常參·經筵。
大王大妃殿,藥房·政院·玉堂問安。答曰,罔極。
慈殿·中殿問安。答曰,知道。
大殿,政院·玉堂問安。答曰,知道。
下直,黃山察訪李百憲。
遠接使書目。勅行,二十四日嘉山止宿事。
戶曹啓曰,禮賓寺主簿李益昌,以均田廳郞廳,除本司仕上直,當此多事之時,不得察本任,李益昌改差,其代以在京無故人差出,何如?傳曰,允。
藥房啓曰,伏未審夜來,大王大妃殿氣候,何如?自上咳嗽,有時而作,比昨亦何如?淸肺湯,昨已進御乎?臣等不任憂慮,敢來問安。答曰,知道。大王大妃殿氣候,與昨一樣。
左承旨徐必遠上疏。大槪,緣臣妄急,累及同僚,致使被斥於公坐,請賜鐫免,以礪廉隅,以便公私事。入啓。
右副承旨李泰淵上疏。大槪,病勢情勢,俱難冒居,更申前懇,乞賜鐫削事。入啓。
府啓曰,請命內侍府,自今以後,凡有文移之事,依內需司例,報該曹施行。請諸宮家奴婢及田畓作者,束伍雜役勿侵事,依該曹草記施行。措辭俱見上靈豐君湜,頃夜逐娼於寅平尉家,怒其娼之走入其內,率其僕隷,叩門喧呼,請出其娼,因與宮奴相鬨,聲徹於內,一時之人,無不傳說,雖閭閻之家,猶不敢恣行悖擧,況湜以宗室,乃敢作拏於主家,無所顧忌,聞者莫不寒心,請靈豐君湜拿問定罪。答曰,不允。靈豐君罷推,可也。
院啓曰,請諸宮家柴場·漁場等折受處,令該曹各道一一査出革罷。請壽進·於義兩宮之事,依該曹草記施行,此外諸宮家屯庄,從前雜役勿侵之類,竝爲勿施。措辭俱見上答曰,勿煩。朝報
謝恩,顯陵參奉李志學。朝報
都監啓曰,卽見儐臣狀啓,則大通官張繼哲病重,願得見鍼醫金尙誠云,而尙誠乃是御醫,何以爲之?敢稟。傳曰,給馬下送,可也。都監儀軌
上在昌德宮。停常參·經筵。
辰時,雨雹。夜二更,流星出參星下,入巽方天際,狀如鉢,尾長二三尺許,色赤。
遠接使書目,勅行,二十五日安州止宿事。
承文院官員,以都提調意啓曰,本院提調,無故之員甚少,凡於文書相議査對之時,不得備員,吏曹參判趙復陽差下,大司成閔鼎重,吏曹參議李慶徽,副提調差下,使之察任,何如?傳曰,允。
藥房見上啓曰,伏未審夜來,大王大妃殿氣候若何,聖候亦何如?前入淸肺湯,連次進御乎?今當加製以入,臣等無任憂慮,敢來問安,竝此仰稟。答曰,知道。大王大妃殿氣候,與昨無異矣。
大王大妃殿,藥房·政院·玉堂問安。答曰,罔極。
慈殿·中殿問安。答曰,知道。
大殿,政院·玉堂問安,答曰,知道。
大王大妃殿成服後,藥房·政院·玉堂·二品以上·六曹·大司諫問安。答曰,罔極。大殿,政院·玉堂·二品以上·六曹·大司諫問安。答曰,知道。
慈殿·中殿,政院·玉堂問安。答曰,知道。
都承旨兪棨,右承旨吳挺緯,左副承旨李慶億,同副承旨金壽興上疏。大槪,同僚相繼陳疏請罪,臣等旣與之同事,不可晏然,乞竝遞臣等之職。入啓。
傳曰,明朝領·左相命招,使之卜相以入。
京畿監司書目,交河呈,以獻納李敏敍辭職上疏上送事。
政院啓曰,大司諫兪㯙,正言李光稷,掌令金益廉·李楘,持平尹遇丁·李叔達,來詣請對矣。傳曰,引見。
又啓曰,兩司官員引見事,命下矣。臣等聯名陳疏,疏批未下,不敢入侍,何以爲之?敢稟。
答都承旨兪棨,右承旨吳挺緯,左副承旨李慶億,同副承旨金壽興疏曰,省疏具悉。卿等勿辭,從速察職。朝報
領中樞府事李景奭箚。答曰,省箚具悉卿懇。卿其安心勿辭,以副予意。內下記草
持平尹遇丁所啓,弭災之策,莫先於疏決刑獄,京外罪人之積年囚繫者何限,臣願自上申飭刑獄及該道監司,使之速爲疏決,至於流配罪人,亦令參酌其罪之輕重,或爲移配,或爲放送,特用曠蕩之典,無使有覆盆之冤,則庶有賴於消弭之道矣。上曰,纔經審理,時囚罪人,使之趁卽疏決,可也。禁府謄錄
上在昌德宮。停常參·經筵。
夜一更,流星出北斗魁上,入東方天際,狀如拳,尾長二三尺許,色赤。五更,流星出紫微西垣內,入北方天際,狀如鉢,尾長四五尺許,色白。內下日記
藥房都提調·提調見上,右承旨吳挺緯啓曰,日寒而濕,不遑寧處之餘,昨又引對終夕,伏未審夜來,聖候若何,淸肺湯連進而有效否?驚動憂勞,大有患於調攝,以致添傷之患,臣等無任憂慮,敢來問安。答曰,知道。與昨無異矣。
判尹呂爾載上疏。大槪,疾病添重,不能運步,決難趨蹌於陪從之列,兼帶摠管爲先遞差。入啓。
奉敎李翊相上疏。大槪,冒死陳情,乞遞職名,以便公私事。入啓
左議政元斗杓箚子。大槪,被人之斥,不敢赴召,亟削臣職,以正逋慢之罪事。入啓。
領議政鄭太和啓曰,今日卜相事,命下矣。臣承命來詣賓廳,卽聞左相以病不進,又以訓局之事,有所不安,莫重卜相,臣不敢獨爲,何以爲之?敢稟。答曰,云云之說,不必爲嫌之意,遣史官傳諭之後,更爲命招卜相可也。
答左議政元斗杓箚曰,省箚具悉卿懇。纔諭予意於史官之行矣,卿其安心勿辭焉。
遠接使書目。勅行,二十六日肅川止宿事。
左參贊李一相辭職上疏,入啓。
益豐君涑辭職上疏,入啓。
賓廳卜相封入。
吏曹啓曰,卜相封入,何以爲之?敢稟。傳曰,當日爲政事,分付。
答獻納李敏敍疏曰,省疏具悉。爾其勿辭,從速上來察職。
答右副承旨李泰淵疏曰,遞差。
答掌令金益廉疏曰,省疏具悉。卽覽爾所陳之箴,辭意頗切,深嘉爾愛君之誠,可不留心焉。仍傳曰,虎皮一令,掌令金益廉賜給,以示予嘉尙之意。
答左承旨徐必遠疏曰,省疏具悉。爾其勿辭察職。
答左參贊李一相疏曰,卿其勿辭,調理察職。
答判尹呂爾載疏曰,摠管遞差。
奉敎李翊相,益豐君涑疏,啓下該曹。
政院啓曰,郊迎擧動出宮時,道路當以崇禮門正路磨鍊,而伏念聖候尙未復常,道路亦不乾淨,各別掃飭之意,雖已分付於京兆,而一步回遠,亦極悶慮。出·還宮道路,竝由敦義門,事甚便當,且與前頭已行之時,令該曹依此擧行乎?敢稟。傳曰,知道。
又啓曰,臣於昨日,旣承聖敎,退考日記,則先朝戊戌年三月勅使出來時,以日晩特爲傳敎,出·還宮,皆以敦義門爲之,辛丑年二月勅使出來時,以道路拘忌,出·還宮亦以敦義門磨鍊矣,敢啓。傳曰,亦依此磨鍊,可也。
吳始壽·李翊·李有相·金萬均敍用事承傳。
院啓,諸宮家山海折受之弊,非但民情之所共怨,國人之所共言,當此天災孔慘,民困已極,國勢岌岌之時,不宜循常守故,坐待危亡,如欲革弊政而慰民心,惟此折受之害,所當最先除祛,未蒙允許。昨於榻前,同辭備陳,不啻縷縷,而聖明以久遠賜予之規,到今盡削爲慮,聖意所在,臣等亦非不知,而第念弊端之滋蔓,愈往愈甚,民生之困苦,已到十分,悉可諉之於久遠賜予,而不思所以變通乎?目今連歲凶歉,經費匱竭,雖係供上之物,亦在減損之中,而獨此諸宮家折受之處,只以殿下親屬之故,不許革罷,則其於國體何,其於王政何,其於殿下爲民父母之道,何如哉?臣等不得請則決不可止,請諸宮家柴場·漁場等折受處,令該曹各道一一査出革罷。請壽進·於義兩宮事,依該曹草記施行,此外諸宮家屯庄,從前勿侵之類,竝爲勿施。措辭見上前釜山僉使李廷沃恇㤼失措之狀,已悉於本道監司狀啓,其平居之時,猶且如此,臨急更何責?取侮辱國之罪,不可罷黜而止,請前僉使李廷沃拿問定罪。答曰,亟停勿煩。
府啓,諸宮家奴婢及田畓作者,束伍雜役勿侵事,依該曹草記施行。措辭見上答曰,亟停勿煩。諫院朝報
有政,以金錫胄爲正言,權讓爲兵曹佐郞,魚震翼爲兵曹正郞,洪命夏單付承文院都提調,朴承健爲尙州牧使,兪㯙爲大司憲,李奎鎭爲禮曹正郞,許積爲判義禁,金世行爲禮曹佐郞,右議政兼領經筵監春秋館洪命夏,趙復陽單付承文提調,閔鼎重·李慶徽竝單付承文副提調,成均博士鄭民獻,學正韓翊周,學錄崔日隆,校書正字禹拜昌竝單付,柳頲仍任善山府使,南龍翼爲大司諫,宋光濂爲南別殿參奉,金得臣爲兵曹佐郞,吳命說爲監察,李祉遐爲禮賓主簿,李希曾爲寧遠郡守,黃道明爲工曹正郞,洪淨爲禁府都事,洪重普爲禮曹判書,金壽恒爲刑曹判書,丁昌燾爲直講,各司久任官員工曹正郞柳炫,佐郞趙億,掌隷院僉正李長英,以鄭萬和爲左副承旨,右副承旨李慶億。吏曹望單
義禁府啓曰,勅使館所各門把守,及勅使出入時,禁喧都事五員,假書吏五人,令該曹依前差出,何如?傳曰,允。禁府謄錄
上在昌德宮。停常參·經筵。
夜一更,流星出北極星上,入王良星下,狀如拳,尾長二三尺許,色白。四更,流星出柳星下,入東方天際,狀如拳,尾長三四尺許,色赤。
內下日記答院曰,不允。前啓及尙州牧使朴承健遞差事
答府曰,不允。內下日記
藥房都提調李景奭,提調金佐明,右承旨吳挺緯啓曰,寒威栗烈,伏未審夜來,聖候若何,湯劑連進,而無顯效,猶夫昨日耶?臣等無任憂慮,敢來問安,且以別紙敢爲仰稟。答曰,知道。症候,已言于醫官矣。
臣等伏聞,自上有郊外親行之敎,臣等待罪保護之地,尤不勝憂慮之至。聖候方在不寧之中,天寒又復如此,觸冒遠出,添傷之患,勢所必至也。初頭牢執,乃其常態,善爲說辭,使知其出於實情,則其意可回,趁今開諭周旋事,令備局稟處,何如?答曰,無益之事,不必周旋,勿爲過慮,可也。
又啓曰,伏聞鄭後啓傳說,下敎去夜症候,前則頭疼之氣,每發於罷漏之時矣,去夜則四更量發作,而比前頗加,且遍體寒凜之氣,雖不至於戰栗,就溫堗上厚覆,則移時後還爲煩熱,天明之後,頭疼之候雖減,而猶有微疼之氣,前患感候,尙未快愈,寒熱之候及頭疼之氣,又發於中夜,臣等不勝憂慮。卽與柳後聖·鄭後啓諸御醫等商議,則皆以爲此是添感風寒之致,人蔘敗毒散,加荊芥·黃芩·乾葛各一錢,山桅炒七分,倍本方羌活,三貼進用宜當。且後啓所傳下敎之意,都梁丸問之,則湯藥進後繼進亦當云,人蔘敗毒散,爲先劑入之意,敢啓。答曰,知道。藥房日記郞廳金廷鳳校正。郞廳南德老
上在昌德宮。停常參·經筵。
夜一更,流星出羽林星下,入坤方天際,狀如鉢,尾長四五尺許,色赤。內下日記
藥房都提調李景奭,提調金佐明,右承旨吳挺緯啓曰,屬玆仲冬,已作嚴寒,伏未審夜來,聖體將攝,何如,頭疼及先寒後熱之氣,視前夜有所加減耶?核患近復何如,湯劑昨已進御乎?一服打疊,雖未可期,亦有微效否?臣等無任憂慮,敢來問安。答曰,知道。症候與昨稍減矣,今後勿爲逐日問安。藥房日記
府啓,答曰,不允。拿問事,靈恩君·靈愼君依啓。鷹師別用事,非自內所知之事,令該院處置,可也。
院啓,答曰,亟停勿煩。內下記草
上在昌德宮。停常參·經筵。
夜一更,有霧氣。四更,流星出軒轅星下,入東方天際,狀如鉢,尾長二三尺許,色赤,光照地。內下日記
右議政洪命夏疏。答曰,省疏具悉卿懇。卿之才德,允合台鼎,何用控辭乃爾,安心勿辭,速出論道,以副上下之望。
左議政元斗杓箚。答曰,省箚具悉卿懇。已悉予意於史官箚批之諭矣,以爲卿必想予之意,而今乃引嫌至此,予深愧歎,不知所以爲諭也。勿爲控辭,勿以爲嫌,速出論道,以副予望。
院前啓,答曰,不允。
府前啓,答曰,不允。內下記草
査勅問答說話,上曰,皇帝氣體若何?勅使云云。上曰,諸王·輔政大臣皆平安耶?勅使云云。上曰,僉大人遠路驅馳,必多勞苦,氣力何如?勅使云云。上曰,小邦連歲凶歉,一路凋弊,愈往愈甚,各站廚供,必不稱情,在主人道,不勝愧慮。勅使云云。上曰,伏讀聖勅,惶悚震驚,罔知所達,凡於禁條,君臣上下,非不嚴飭,而奸民有犯,輒蒙寬宥,小邦常懷感激,益加申飭矣。今又犯禁,致勤皇旨,從前十分嚴禁,赤心事大之誠,到此歸虛,不勝惶恐,無地自容。勅使云云。
備邊司啓曰,政院啓曰,勅使接見時說話,依前略爲加減書入,此外未盡措語,請令廟堂豫爲講定,以備睿覽,何如?傳曰,依啓事,命下矣。政院磨鍊書啓之外,別無加減之語,而但以京字,有衙門移咨云,若於接見時出呈,則自上開覽之後,似當以此是從前行用之字而不覺其誤,以致如此,不勝惶悚等意措辭言之,敢啓。答曰,知道。備局謄錄
迎接都監啓曰,儺禮·軒架三度習儀,例爲曳出崇禮門,而出入之際,非但有破傷之患,調發市民,亦甚有弊,依近例,勅使入京前一日,早朝出往郊外,兼行私習儀之意,敢啓。傳曰,知道。迎接都監儀軌
上在昌德宮。停常參·經筵。
自辰時至午時,日暈。內下日記
藥房都提調李景奭,提調金佐明,副提調兪棨啓曰,伏未審一兩日來,聖體調攝若何,感候和解,而疼候視前有減否?核候眼患,亦復如何?人蔘敗毒散三貼,計日則當盡於昨,須詳卽今症候然後,或更進淸上之劑,或議他藥,臣等無任憂慮,敢來問安,竝此仰稟。答曰,知道。感冒之候,似爲和解矣,淸上之劑劑入,可也。
又啓曰,伏承感冒之候似爲和解,誠甚幸焉。淸上之劑,議諸鄭後啓及諸御醫等,則皆以爲就前進淸上蠲痛湯,加黃連酒炒·桅子炒·柴胡各七分,連翹一錢,進御宜當云,此藥三貼,卽當先爲劑入矣。且都梁丸,醫云兼進亦當,敢啓。答曰,知道。藥房日記
右議政洪命夏疏。答曰,省疏具悉卿懇。已悉予意於前疏之批矣,卿其安心勿辭,速出論道,以副朝野之望。
持平尹遇丁疏。答曰,省疏具悉爾懇。請對之外,更陳所懷,可見其憂愛之誠,予深嘉之,所陳之事,當令攸司議處焉。
備邊司啓曰,今十月廾八日兩司請對引見時,持平李叔達所啓,臣纔自南關上來,故目見其處形勢矣。土地廣濶,居民鮮少,變亂以後,累十年生殖,則民物不至如是虛疏,而近來刷政疏濶,流散居多,故有此空曠之弊。今若分付廟堂,申飭道臣,刷還之政,使之各別擧行,則南·北道民物,庶幾蘇盛矣。上曰,言于備邊司可也事,命下矣。江原道則因飢荒之故,西北民推刷一事,旣令姑停,而今年民事,他道同然,刷還之際,救飢不贍之民,添之以不安其居,殊甚可慮。臣等方欲啓稟,限明年秋成前,依辛丑停刷,而未及入啓矣。今者臺臣所啓如此,爲先行會諸道,使之申飭列邑,俾無如前不實之弊,而竝令待明秋擧行,宜當,以此分付諸道,何如?答曰,允。備局謄錄
傳曰,大臣·備局堂上引見。上同
引見時,司諫閔維重所啓,雖不能詳知,今番生事時,首譯以下,不無豫知之事云,且使臣以下則被罪,首譯則晏然,事理豈容如是?今後如有生事之事,首譯亦爲論罪,以爲定式,何如?上曰,自今以後,如是爲之之意,分付可也。大司成閔鼎重所啓,前日納穀之類,雖有多少之不齊,合有分輕重施賞之事矣。多者則或成給帖文,少者則或使限年除雜役,何如?上曰,依爲之。司諫閔維重所啓,推刷之擧,當初不善爲之,或有有名無實處,或有虛名成冊處,臣之愚意,則未捧之類,姑爲蕩滌,待其稍蘇,然後更爲査整,何如?上曰,蕩滌何如?領議政鄭太和曰,不得收捧,則不待蕩滌,而自爲蕩滌矣。若下蕩滌之令,則不當蕩滌者,亦將混入矣。上曰,使之姑先査啓分付可也。備局謄錄
上在昌德宮。停常參·經筵。
夜五更,流星出句陳星下,入北方天際,狀如鉢,尾長五六尺許,色赤。內下日記
吏曹判書金壽恒疏。答曰,省疏具悉卿懇。國家用人,不一其道,卿何辭爲?安心勿辭,從速察職。
領中樞李景奭箚。答曰,省箚具悉卿懇。問安之時,自可推移,毋固辭焉。
右議政洪命夏疏。答曰,省疏具悉卿懇。當今之時,碩德重望,舍卿其誰,須體至意,亟斷來章,速出論道,以濟時艱。
副校理呂聖齊疏。答曰,省疏具悉。爾其勿辭察職。
領議政鄭太和箚。答曰,省箚具悉卿懇。太僕提調之任,自有應行之常規,卿何辭爲?安心勿辭。內下記草
上在昌德宮。停常參·經筵。
夜一更,流星出紫微西垣內,入艮方天際,狀如拳,尾長一二尺許,色白。五更,坤方有霧氣。內下日記
藥房提調金佐明,右承旨吳挺緯啓曰,伏未審聖候調攝若何,頭疼之候,比數日前,無加減否?郊外擧動臨迫,臣等尤不勝憂慮之至,敢來問安。答曰,知道。時無加減矣。藥房日記
玉堂箚子。臺諫出仕事答曰,依啓。
府前啓。答曰,不允。
院前啓。答曰,不允。
掌令李堥疏。答曰,省疏具悉。爾其勿辭察職。內下記草
政院啓曰,釜山僉使李廷沃拿問定罪事,命下矣。新僉使盧錠,催促下送,依例交代後拿來,何如?傳曰,允。禁府謄錄
又啓曰,卽伏見儐臣狀啓,則迎勅時刻未及停當之前,先出軍令,故尙未周旋云,而一善,且有生梗之端,雖欲更爲停當,而亦未知其果能順從,若有臨時顚倒之弊,則事甚可慮,明日出宮時刻,前定之外,令禮曹又爲差進擇定,以爲觀勢進退之地,何如?傳曰,允。
禮曹啓曰,政院啓辭,迎勅時刻差進事,允下矣。初以丙時退定者,卯時太早,此外無他吉時云,故丙時雖似太晩,不得已以此啓下矣。自前勅使先出軍令,則不拘時刻,有隨時擧動之例,彼有生梗之端,終不得更爲停當,則似難推擇吉時,姑以卯辰間乙時改磨鍊擧行,而此意遠接使處下諭,何如?傳曰,允。迎接都監儀軌
有政。以洪處亮爲吏曹參議,洪處大爲刑曹參議,金萬均爲副修撰,崔鎭南爲兵曹佐郞,福昌君楨爲司饔提調,李敏迪爲執義,李泰淵爲兵曹參議,權順昌爲溫陽郡守,奉敎崔致翁,待敎趙嘉錫,檢閱閔宗道,成均博士元梲,承文博士朴仁基竝單付,金仁敏單付咸鏡南道兵使,審藥各司久任官員三,兵曹正郞魚震翼,兵曹佐郞柳之發,兼養賢庫主簿郭硏,崔商翼爲注書,吳斗寅單付兼春秋館記注官,呂爾載爲刑曹判書,南龍翼爲都承旨,金始振爲大司諫。吏曹望單
備邊司啓曰,前鏡城判官郭齊華,以故犯之罪,有本邑充軍之命,而纔遞邑倅,仍爲定配,其地則接待之間,弊甚不貲,亦不無拘礙之事,其邑守令,移配他邑,且有先朝已行之規,郭齊泰移配於傍邊他邑,何如?答曰,允。
又啓曰,嶺南餘軍布,卽各營·各堡每年十二朔分防外,一番餘軍處收布,而其數幾至二百餘同,曾在先朝,以一半貿送藥丸,輸置江都,一半分給三南各營將,以爲操時賞給之用矣。庚子年因凶歉,啓下四百同以助救荒之需,而未盡用定數,欲用於明春賑救時,一依壬寅年本道所送成冊開錄之數,行文問于本道監司矣。卽接回報,則各邑全不收捧,以致無一匹留儲云,每年軍布,逐其番次收捧,自是八路通行之規,而累年應捧之布,全然置之相忘之地,虛錄成冊上送之狀,極爲痛駭。其時監司,姑先從重推考,各其邑守令,則令道臣一一査出年條及未收之數,開錄啓聞後,從輕重論罪,何如?答曰,允。備局謄錄
上在昌德宮。停常參·經筵。
未時申時,日暈。內下日記
大駕,慕華館迎勅擧動時,巳時入幕次後,藥房提調·副提調問安。答曰,知道。還宮後,藥房提調·副提調問安。答曰,知道。藥房日記
迎接都監啓曰,今見遠接使狀啓,則弘濟院迎勅行禮時,提督所立之處,非但不設交椅,一立之席,亦且不設,以致提督之發怒云。接待之事,如是慢忽,致有意外生梗,當該支待官所爲,殊極駭愕。監色則自本道旣已重治,而守令亦難免罪責,楊州牧使金重鎰罷黜,何如?傳曰,允。
又啓曰,卽刻勅使來入館所之意,敢啓。傳曰,知道。
又啓曰,今日爲始,各色郞廳依例直宿之意,敢啓。傳曰,知道。
又啓曰,使差備譯官依例請行見官禮,則勅使以爲俺等行役之餘,氣甚困憊,今番則除禮宜當云,敢啓。傳曰,知道。
又啓曰,呈才人等放送之意,言于李一善,則以爲勅使必有更觀庭戲之擧,其中善才者三十名,極擇留待,其餘則竝令爲先放送云,依其言分付之意,敢啓。傳曰,知道。
又啓曰,卽刻大通官使之速爲結棚於開春亭北云,依其言分付之意,敢啓。傳曰,知道。
又啓曰,卽刻李一善送言曰,明日査問擧動時刻已定耶?欲知早晩云,以時未定時刻之意,回答矣,敢啓。傳曰,知道。
又啓曰,明日査問時,大駕未詣館所之前,禁府·刑曹堂上,依上年例,豫爲來待之意,分付擧行,何如?傳曰,允。
又啓曰,明日行査太迫,勢未及有所周旋,不無可慮,故令差備譯官張炫·徐孝男等,措辭開諭於提督,以請差退一日,則提督初甚落落,再三懇請,則提督,使大通官金德生往言於副勅使,勅使以爲自上調攝之中,連日擧動,果攝重難,不必於明日內査問,提督之意如此,則俺當依此爲之云。德生仍往上勅使房,則上使旣已就睡,故不得傳語,而還言於提督,則提督以爲,俺與副使之意,旣無異同,上使亦必無持難之理,自可差退行査云。且言凡事一不問議於俺,深以爲訝,今始有此問耶云云,頗有希冀之色,欲問臣等回答之語云。更令張炫等,前頭査事,苟能善爲指揮,則豈無致謝之道乎,以此言及,而今已夜深,時未聞其結語矣,敢啓。傳曰,知道。都監儀軌
府啓,答曰,不允。
院啓,答曰,不允。下諭事,依啓。內下記草
上在昌德宮。停常參·經筵。
館伴許積,都監提調鄭致和,請對引見時,右承旨吳挺緯及史官三員入侍。內下日記
備邊司啓曰,遠接使許積,旣已移差館伴,其代,令該曹差出,何如?答曰,允。
迎接都監啓曰,卽者提督,以勅使之意傳言於臣等曰,行中齎來禮部咨文,將於査問之日,親呈於上前矣。自上親受,亦有所未安,都監堂上一員,來詣西廳受去云。臣積依其言進去,則大通官二人,奉咨文傳授,退而拆見後,送于政院之意,敢啓。傳曰,知道。備局謄錄,此啓辭,兼見都監儀軌
迎接都監啓曰,卽刻提督,令差備譯官送言曰,査問明日退行事,旣已定奪於上勅使云矣,敢啓。傳曰,知道。
又啓曰,今日下馬宴,禮曹以親臨磨鍊啓下,而上候未寧,退行査事,勢難仍以親臨請行,以大臣請宴之意,敢啓。傳曰,別無以病自此退行之事,今日下馬宴,以親臨之意言及,以觀其答,可也。
又啓曰,卽者上勅使,率次通官及家丁,登棚觀望云矣,敢啓。傳曰,知道。
又啓曰,大通官張繼哲,要見砲手柳承吉爲名者,問其所由,則承吉母被擄,方爲繼哲家婢,故承吉曾於庚寅年,入往見其母而來者云。依其言使之入見之意,敢啓。傳曰,知道。
又啓曰,以下馬宴大臣請行事草記,傳曰,別無以病自此退行之事,今日下馬宴,以親臨之意言及,以觀其答可也事,傳敎矣。査事退行,出於提督之周旋,而周旋之際,以上候方在調攝之中,連日擧動,事涉重難之意,措辭停當云,今若旋以親臨請宴,則提督之言,未免歸虛,其間不無難處之端,大臣代行,亦有規例,今此下馬宴,則仍以大臣請行,似合事宜,惶恐敢啓。傳曰,査事退行之說,初出於一善之口耶?自都監發端得請耶?
又啓曰,以下馬宴仍以大臣請行,似合事宜事草記。傳曰,査事退行之說,初出於一善之口耶?自都監發端得請耶事,傳敎矣。行査太迫,則勢未及有所周旋,事有可慮,故臣等令差備譯官張炫·徐孝男等,開諭於一善,願得差退,則一善措辭周旋於勅使,而得請矣,敢啓。傳曰,知道。
又啓曰,勅使以下,出坐南樓上,聚會留待之呈才人於樓下,觀其雜戲矣,敢啓。傳曰,知道。
又啓曰,明日館所擧動時,茶禮依例設行之意,敢啓。傳曰,知道。
都監郞廳,以領議政意啓曰,臣與戶曹判書鄭致和,進詣館所,請行下馬宴,則勅使答以委遣大臣,請行宴禮,深荷盛意,而俺等身有病患,不得出受,宴床分入各房,則可以穩喫云。故御帖令差備譯官傳呈退出,而今日宰臣嶺陽君儇改付標單子啓下之後,未及來詣,日勢太暮,則恐涉未安,其代以館伴許積,備員以過之意,敢啓。傳曰,知道。
都監啓曰,領議政來詣館所,與臣積,臣致和,令差備譯官請行下馬宴,則勅使答以遣大臣請宴,不勝感激,而俺等有病,不得出受,宴床分入各房,則俺等當安心受食云,故依其言,呈御帖,床排亦爲入給之意,敢啓,傳曰,知道。
又啓曰,卽刻提督問明日擧動時刻,依啓下時刻言之,則彼聞之而已,別無所答矣,敢啓。傳曰,知道。
又啓曰,勅使,觀才人雜戲後,責入施賞之物,依前入給若干米布,則竝與各其宴床,分給才人云矣,敢啓。傳曰,知道。都監儀軌
藥房提調金佐明,副提調南龍翼啓曰,昨日遠臨郊外,勞勤玉體,伏未審夜來,聖候若何?前入湯劑,伏想已盡進御,必須詳知卽日症候,或仍進前劑,或更議他藥,臣等不勝憂慮,敢來問安,竝此仰稟。答曰,知道。與前一樣。
大王大妃殿問安。誕日答曰,知道。藥房日記
府啓,答曰,亟停勿煩。
院啓,答曰,不允。處置事,司諫閔維重遞差事依啓。內下記草
迎接都監啓曰,明日査問時,大駕來詣館所之前,禁府·刑曹堂上,依上年例,豫爲來待之意,分付擧行何如?傳曰,允。禁府謄錄
上在昌德宮。停常參·經筵。
迎接都監啓曰,雨勢如此,似難行査,而自家不必先請退行,故姑不發言,以觀其所爲矣。大通官,稟定於勅使後,言差備譯官曰,非但自上不可冒雨擧動,行査之際,亦多難便,勢將待晴云,譯官問曰,所謂待晴云者,雨若開霽,則雖致日晩,亦可爲之於今日乎?大通官言,勅使以爲,設令卽今開霽,庭除泥濘,今日則決不可爲,明日退行宜當云,敢啓。傳曰,知道。
又啓曰,今日應行翌日宴,所當依啓下,以親臨請行,而彼旣以不可冒雨擧動,勢難行査爲言,以親臨請宴,事不誠實,以大臣請宴似當,敢啓。傳曰,知道。
又啓曰,空日應給別雌牛,勅使今日責入,故依其言入給之意,敢啓。傳曰,知道。
都監郞廳,以右議政意啓曰,臣與福昌君楨,來詣館所,而東昌尉權大恒,未及來到,日勢已暮,不得已以館伴許積備員,使差備譯官,請行翌日宴,則勅使答以如此雨中,連遣大臣,請行宴禮,心甚感激,而雨濕之日,勢難行禮,宴床分入各房,則可以穩喫云。故令差備譯官,呈御帖退出,而宰臣權大恒,趁未來詣,未免爲苟簡之擧,事甚可駭,東昌尉權大恒,從重推考何如?傳曰,允。
又啓曰,翌日宴宰臣·右議政,與館伴許積,福昌君楨,進詣館所,依例請宴,則勅使答以連遣大臣,請行宴禮,殊甚感激,而如此雨中,勢難行禮,宴床分入,則可以受食云。故宴床,則依其言入給,令差備譯官,傳呈御帖後退出矣,敢啓。傳曰,知道。
又啓曰,去夜使張炫·徐孝男等,乘其從容之時,措辭開諭,而初頭以實數徑先言及之後,彼更有所刁蹬,則事甚難處,故姑爲減數言之,探試其意,則彼望甚大,其答落落,揮斥譯官,使之退去。臣等更令開諭,再三往復,而擁衾而臥,終不動聽,在我應受之道,不可示以汲汲停當之色,益增其慾,故相持未及結末矣,爲先敢啓。傳曰,知道。
又啓曰,密贈一事,至今相持,未及結末之意,纔已啓達矣。張炫·徐孝男等,自曉頭,百般措辭,極力爭卞,而彼不回聽,故不得已以上年所給之數,從實言之,而猶不肯許,張炫等,以此數之外,雖一錢一分,決難增加之意,一邊開諭,一邊哀乞,終始堅執,則彼知其必不加數之後,始許接談,而今番査事,比前尤重,俺之應得,豈止此數?但聞本國物力不逮,汝等亦如是懇請,俺當不爲準捧應得之物,依此數勉受,汝等第言其所欲請者云。張炫等言査問之擧,自有丁丙年已行之規,提督亦豈不知?願依此例云,則彼以爲上使置外問答之例,雖給十萬金,決不可爲也,更勿發說,許令入坐堦上,亦極幸矣云。張炫等言,服則當具冠帶入參云,則提督言,冠帶則不可,當以戎服入參云。張炫等言,若脫冠帶,則有同罪人,今番使臣,有何罪犯,而至脫冠帶乎云,則提督,別無明白所答,其意可知。此一款,則亦可從容周旋,故不爲更辨,且問使臣所答之語,將何以措辭乎?提督言應答之語,若涉支蔓,必致執頉,切勿多言。只曰行中凡事,非不十分嚴飭,而許多馬夫中,一二奸民犯禁之事,出於意外,不能禁飭之罪,固所難免等語爲辭,則似爲順好云。密贈旣已停當,彼有爲我周旋之意,明日査事,似無大段可慮,敢啓。傳曰,知道。
明日査問時,南別宮擧動,初嚴辰正三刻,二嚴巳初二刻,三嚴巳正一刻。都監儀軌
右議政洪命夏箚。答曰,省箚具悉卿懇。所辭提調之任,當令該曹議處焉。
領議政鄭太和疏。答曰,省疏具悉卿懇。先朝特授,意非偶然,卿其安心勿辭焉。
左承旨徐必遠疏。答曰,省疏具悉。爾其勿辭焉。
院啓,答曰,不允。雜役勿侵等事,他諸宮家,則自當依前覆啓施行,而至於明禮·於義·壽進等宮,不可比於諸宮家,此三處外,竝依前覆啓施行,末端兩件事,依啓。
府啓,答曰,不允。內司官員,推考可也。內下記草
政院啓曰,明日査事,義禁府堂上,不可不備員,而同知義禁趙復陽,被論之後,所付軍職,尙不肅謝,明日待開門,牌招肅拜,使之入參何如?傳曰,允。禁府謄錄
上在昌德宮。停常參·經筵。
藥房啓曰,冬月之雨,達夜終夕,加以沈霧,陰濕猶甚,伏未審聖候調攝若何,湯丸等劑,連爲進御,而疼候核患,無差減之效耶?今日又將有館所擧動,臣等尤不勝憂慮之至,敢來問安。答曰,知道。藥房日記
迎接都監啓曰,卽刻,勅使,使差備譯官傳言曰,今日査問時,勿設交椅,以平坐排設云,故依其言,排設之意,敢啓。傳曰,知道。
巳時,南別宮擧動。內下日記
査問時,南別宮西宴廳平坐,自上殿坐於西壁,承旨·史官·侍衛諸將·三公·禁府·刑曹堂上入侍,上·副勅使,坐於東壁,提督差後而坐,領議政鄭太和,左議政元斗杓,右議政洪命夏,判義禁府事許積,同義禁府事朴世模·趙復陽,刑曹判書呂爾載,參判李翊漢,以摠管入侍參議洪處大,來在館門外,與郞廳罪人整待禁府都事二員,刑曹郞廳二員,持紙筆,記供辭,以羅將排立,馬夫許龍,使羅將先爲捉入于階下,提督及大通官,與判義禁·刑判,往來推問,而提督·通官,立於東堦上,判義禁·刑判,立於西堦上,推問硫黃買得之由後,出置三門外,次問馬夫彦男後,還爲捉入許龍,與彦男一體究問後,提督及大通官,與判義禁·刑判,出坐于外庭,許龍·彦男等,硫黃盜賣人姓名及家直告,刑問十三度而止,仍令下獄,論以一罪,譯官梁孝元,寫字官李翊臣等,着戎服,招入階上,推問從人潛買禁物之由後,出送,上使判府事鄭維城,副使前左尹李曼,具黑冠帶,招入階上,詰問行中人犯禁之由後,出送,勅使辟左右,勘罪以上·副使革職,梁孝元免議,李翊臣充軍議定,奏本草磨勘時,以孝元降三級,翊臣革職決杖改律。都監儀軌
申時,還宮。內下日記
都監啓曰,明日,乃是仁政殿請宴日次,依例請宴乎,敢稟。傳曰,今日則以別宴請行,可也。都監儀軌
備邊司啓曰,今番勅使行中賫來禮部咨文,當有回咨,令該院,豫爲措辭撰出,與査事文書,一時入送宜當,以此分付何如?答曰,允。備局謄錄
上在昌德宮。停常參·經筵。
夜三更,流星出北斗星下,入艮方天際,狀如鉢,尾長二三尺許,色赤。內下日記
藥房啓曰,昨日久御冷地,臨暮還宮,伏未審夜來,聖體若何,眼患頭疼,得無有添傷之候耶?前入湯劑,伏想不得連進,臣等憂慮尤甚,敢來問安。答曰,知道,無事。藥房日記
迎接都監啓曰,大通官張繼哲,願見朴頵,而朴頵,係是內醫,何以爲之,敢稟。傳曰,招見可也。
又啓曰,卽刻上副使來會於提督房,修正昨日査問文書,而令差備譯官送言曰,俺等,當於十三日回程,陳奏文書,斯速撰出云,敢啓。傳曰,知道。
又啓曰,勅使以下都給禮單,明日入給云,敢啓。傳曰,知道。
又啓曰,以請宴取禀草記,傳曰,今日則以別宴請行可也事,傳敎矣。七度宴享,自有次第,別宴,例在請宴回禮宴之後,彼所詳知,不可泛然請行別宴,故以道路泥濶,今日請宴,似涉未安,別宴換次請行何如之意,措辭問於提督,則提督,方與上·副使對坐,卽言及於勅使後回答曰,如是爲之,甚爲便當云,依此擧行之意,敢啓。傳曰,知道。
又啓曰,勅使·提督,同坐一處,方爲修正文書,而欲知副使李曼職名,依其時假銜,以左參賛書給之意,敢啓。傳曰,知道。
都監郞廳,以左議政意啓曰,臣與益平尉洪得箕,行副護軍許積,來詣館所,使差備譯官,依例請行宴禮,則兩勅使答曰,纔遣中使存問,又遣大臣請宴,感荷之意,極矣,卽欲出受,而昨經査事,路困兼發,勢難行禮,宴床分入各房,則當從容穩喫云,故依其言,只呈御帖,退出之意,敢啓。傳曰,知道。
又啓曰,今日別宴宰臣,左議政與益平尉洪得箕及臣積,依例請行,則勅使以爲,委遣大臣請宴,殊極感激,而昨日纔經査出,身且困憊,不得出受,宴禮床,排分入各房,則當爲安心受食云,故依其言入給,傳呈御帖而退矣,敢啓。傳曰,知道。
又啓曰,明日仁政殿請宴,依例請行乎?敢稟。傳曰,知道。
又啓曰,留待呈才人,言於提督,竝爲放送之意,敢啓。傳曰,知道。
又啓曰,卽刻提督送言曰,今番使臣,當爲齎往査奏文書,勅使回程之後,不可稽滯,願知使臣姓名而去云,敢啓。傳曰,知道。
又啓曰,義州柵門潛商之事,宜有移咨衙門之擧,依廟堂分付,使譯官,探問於提督,則以爲毁柵之罪,專在於漢人,只當漢人之罪而已,別無致責於本國之事,不必自我先爲提起,有若履眠虎之尾者云,譯官等言,此說初出於提督,故姑不欲煩傳於衙門耶?此則有不然者,此言旣已傳播於義州,人無不知,雖問言根,萬無擧論,提督之言,勿以爲慮云,則提督曰,非爲此也,實爲本國地也,譯官等言,聞自瀋陽,已爲報知衙門云,日後衙門,若以不卽移咨,有所請問,則事甚難處,故朝廷必欲移咨矣,提督曰,俺豈不知事勢而言也?須勿過慮,如是言之,而猶且移咨,則柵門買賣,非止一二番,六七八月,連有所犯,咨文中,竝當枚擧此實狀耶?旣不能直陳前後所犯,則毋寧靜之爲愈云矣,敢啓。傳曰,知道。
又啓曰,明日請宴之意,令差備譯官,傳言於勅使,則勅使以爲,自上請宴,雖極感激,非但俺等困憊難動,自上行禮,亦必有妨於調攝,不敢承命詣闕云矣,敢啓。傳曰,客使入京已久,而一未親行宴禮,誠爲未安,必欲親臨之意,措辭更請可也。
又啓曰,朝者,提督聞刑曹判書呂爾載爲伴送使,言於譯官張炫等曰,昨於査問時,目見其老病之狀,如此嚴寒,必難無事得達,俺等反有陪往長途之慮,宜卽改差云,張炫等,多般措辭,力言其可堪往返,而彼不回聽,屢次言說云,臣等使之更加開諭矣,卽者送言于臣等曰,以老病之人,伴送勅使,涉於蔑待,事體未安,決不可同行,除雜談,速爲改差之意,啓知宜當云,彼旣如是堅執,勢難終始防塞,敢啓。傳曰,彼言如此,則改差可也。都監儀軌
府啓,答曰,不允。推考事,依啓。
院啓,答曰,不允。內下記草
有政。以趙時一爲草溪郡守,金興運爲肅川府使,李程爲司諫,閔維重爲執義,尹絳爲判尹,黃道明爲平壤判官,權佾爲漣川縣監,李秞爲楊州牧使,瀛洲守完·趙聖輔爲典籍,李奎鎭爲鏡城判官,柳命才爲鎭川縣監,吳始壽爲副修撰,李慶徽爲兵曹參知,趙復陽爲右尹,吳烇爲陰城縣監,李稕爲懷德縣監,韓如斗爲繕工監役,崔致翁單付典籍,韓後相爲同福縣監,許稑爲金溝縣令,林憂儒爲光陽縣監,沈世鼎爲右副承旨。
上在昌德宮。停常參·經筵。
迎接都監啓曰,仁政殿請宴草記,傳曰,客使入京已久,而一未親行宴禮,誠爲未安,必欲親臨之意,措辭更請可也事,傳敎矣。令差備譯官,措辭更爲請宴,則上·副使,令大通官,往復相議之後,回答,自上方在調攝之中,親行宴禮,恐傷上體,俺等亦當不久回程,欲爲休息作行,上敎如此,而終不得進詣,竊用未安,旣是國王所賜之宴,在此受食,何異於詣闕乎?宴床入給於館所,則安心穩喫云,依例以大臣請宴之意,敢啓。傳曰,知道。
又啓曰,啓提督以勅使意,令差備譯官送言曰,今日欲觀角抵戱,市民·館人及都監軍士中壯健者,分三邊,優數抄入云,依前例,抄擇入送事,分付之意,敢啓。傳曰,知道。
都監郞廳,以左議政意啓曰,臣卽與淸風府院君金佑明,刑曹判書呂爾載,來詣館所,使差備譯官等,措辭請行宴禮,則兩勅使答曰,委遣大臣,屢請宴禮,誠極感幸,而俺等行役之餘,困惱日甚,不能出受,宴床入給,則當從容穩喫云,故只呈御帖退出之意,敢啓。傳曰,知道。
都監啓曰,左議政,與淸風府院君金佑明,刑曹判書呂爾載,來詣館所,請宴,則勅使稱以路困,不爲出受,故宴床則分入各房,只呈御帖而退矣,敢啓。傳曰,知道。
都監啓曰,明日,乃是回禮宴日次,依啓下,以宰臣請行乎?敢啓。傳曰,以親臨請行可也。
都監啓曰,上·副使與提督,同坐一處,使差備譯官送言曰,俺等所幹已完,將於十三日,定爲回程,牌文速爲書入云,似當有依例請留之擧,敢啓。傳曰,依例自都監請留,可也。
都監啓曰,臣等進詣館所,以自上請留之意,使差備譯官,措辭傳諭,則勅使答以俺等所幹旣完,留京亦久,思歸日催,回程宜速,雖蒙勸留之盛意,不敢承命云矣,敢啓。傳曰,依例遣大臣請留。
又啓曰,卽者勅使,以十三日辰時發程,書出牌文,使之傳送,而時方請留,故姑不發送矣,敢啓。傳曰,知道。
又啓曰,査事勘定之後,譯官張炫·玄德宇·徐孝男等,言於李一善曰,擬罪之中,李翊臣最爲過重云,則一善言,吾意亦然,而勅使,初欲置之死律,開諭減等,定以充軍,此後則更無又減之路云,厥後言於張炫等曰,若去己身充軍之己身二字,則本國自當知而善處,從當力圖云,今則曰只決杖革職,不爲充軍事,庶有可圖之勢,奏文草磨勘之時,將欲周旋,而但勅使,以梁孝元免議爲太輕,有改以降級之意,不可不豫知而善爲應答云矣,敢啓。傳曰,知道。迎接都監儀軌
玉堂箚子。答曰,省箚具悉。箚辭至此,罷職放送可也。金萬均事
府啓,答曰,不允。
嶺陽君儇箚。答曰,省箚具悉卿懇。宰臣之任,當依願矣,卿其安心勿辭。
吏曹參議洪處亮疏。答曰,爾其勿辭,從速上來。內下記草
備邊司啓曰,迎接都監啓辭,卽刻提督送言曰,今番使臣,當爲齎往査奏文書,勅使回程之後,不可稽滯,願知使臣姓名而去云,敢啓。傳曰,知道事,命下矣,伏見迎接都監啓辭,則今番使臣姓名,勅使欲知云,令該曹,卽爲差出後,言之何如?答曰,允。備局謄錄
上在昌德宮。停常參·經筵。
藥房提調現上啓曰,夜來風寒甚緊,伏未審聖候若何?湯劑之停,今已累日,頭疼之候,如已差歇,則或進補中之劑,或議治核之藥,於此二者,不可少緩,必須詳知卽今症候,然後可以議定,臣等不任憂慮,敢來問安,竝此仰稟。答曰,知道。湯·藥劑入事,已言于醫官矣。
又啓曰,卽伏聞醫官等之言,聖候別無所患,而但脈度頗似微弱云,卽與柳後聖·鄭後啓等諸醫官相議,則皆以爲當此冬節,必須進御補中固表之劑,然後可無風寒外襲之患,補中益氣湯,加連翹一錢半,麥門冬·知母各一錢,桅子炒七分,黃栢酒炒三分,連進數十貼爲當云,此藥五貼,爲先劑入之意,敢啓。答曰,知道。藥房日記
都監啓曰,勅使以下都給禮單,今日無弊入給矣,敢啓。傳曰,知道。
又啓曰,以回禮宴草記,傳曰,以親臨請行可也事,傳敎矣。今日必欲親臨之意,令差備譯官等,措辭傳諭,則上·副使相議之後回答曰,自上如是款待,將欲親臨館所,雖甚感激,昨日不赴闕下,爲慮今日降臨之弊也,非但日寒如此,恐傷上體,俺等亦當不久回程,治行忙迫,願勿下臨云矣,敢啓。傳曰,知道。
又啓曰,今日回禮宴,以大臣請行之意,敢啓。傳曰,知道。
都監郞廳,以領議政意啓曰,臣與兵曹判書金佐明,右尹趙復陽,來詣館所,令差備譯官,請行宴禮,則勅使答以昨聞自上欲爲親臨,懇請停止,非不知不敢,而實爲自便計也,今又委遣大臣,請行宴禮,雖極感激,宴床分入各房,則可以安心受喫云,故御帖從外傳呈之後,退出之意,敢啓。傳曰,知道。
都監啓曰,領議政,與兵曹判書金佐明,右尹趙復陽,來詣館所,令差備譯官,請行宴禮,則勅使答以願在各房,安心受食云,故宴床則分入各房,只呈御帖而退矣,敢啓。傳曰,知道。
又啓曰,卽者提督,使差備譯官,送言於臣等曰,文書何至今不爲入示乎?再三催促矣,敢啓。傳曰,知道。
又啓曰,卽者奏文草,令差備譯官入給,則兩勅使,與提督,同會於副使房,文書次知官員,使之入來,相議勘定云,故館伴臣積,大提學臣壽恒,卽爲入往館所之意,敢啓。傳曰,知道。
又啓曰,臣積與金壽恒,持奏文草,入往館所,則勅使,使之以言語解釋,臣等逐節開說,則勅使以爲與淸書所錄者不同,或刪或添處甚多,使之趁明日午間,改定更來,而其中梁孝元則免議,不可改以降三級,李翊臣則充軍太重,改以革罷,杖一百宜當,而第未知國王之意如何?亦須禀定回答云矣,敢啓。答曰,知道。勅使之改以當律處,予心更思,則果爲穩當,別無持難之意,依此勘定,亦甚便好等語,答之可也。
政院啓曰,卽者領議政送言曰,夜深後,迎接都監郞廳來言,大臣請留事,旣已命下云,卽當進詣館所,而但念前規,大臣請留,在於承旨請留之後,徑先往詣,恐或違例,自政院,詳考稟定云,前例如此,何以爲之?敢稟。傳曰,然則遣承旨請留,可也。
又啓曰,臣進詣館所,依例措辭請留,則答以國王待之相厚,留且已久,不得依命云矣,敢啓。傳曰,今則遣大臣請留。
都監郞廳,以領議政意啓曰,臣進詣館所,令差備譯官,措辭請留,則勅使答以俺等到館,今已累日,所幹之事,亦旣完了,歸意甚忙,必欲於十三日發程矣,自上委遣大臣,懇請至此,謹當加留一日,十四日發去云,敢啓。傳曰,知道。
都監啓曰,領議政,來詣館所請留,則勅使答以懇請至此,當加留一日云矣,敢啓。傳曰,知道。都監儀軌
備邊司啓曰,今此回奏文書,當爲勘定於勅使,館伴許積,大提學金壽恒,持往館所,勘定之意,分付何如?答曰,允。備局謄錄
院啓,答曰,不允。李星徵推考,可也。
府啓,答曰,不允。金徵推考,可也。內下記草
上在昌德宮。停常參·經筵。
傳曰,今下弓矢,釜山僉使盧錠處給送。內下記草
藥房提調現上啓曰,卽伏聞下醫官之敎,大王大妃殿,自數日來,有感冒之候云,夜則胷膈鬱塞,嘔吐頻數,玉體無汗,脈候沈細云,臣等不勝驚慮之至,卽與鄭後啓等諸醫官商議,則皆以爲此乃重感風寒,時未發散之致,藿香正氣散,加羌活·蒼朮·桅子炒·金銀花·乾葛各一錢,去元方白朮,連進三貼,速爲和解宜當云,此藥卽爲劑入何如?答曰,知道。
大王大妃殿,口傳問安。答曰,知道。
藥房提調金佐明,同副承旨金壽興啓曰,卽伏聞醫官等之言,大王大妃殿進服湯藥後,連爲嘔吐云,不勝憂慮之至,仍與醫官等相議,則定嘔吐之劑,不可不先用云,故橘桅竹茹湯,今方劑煎以待,而夜間更有議藥之事,則臣佐明不可退出,仍爲直宿之意,敢啓。答曰,知道。藥房日記
迎接都監啓曰,卽刻勅使書出路程記,計其宿站,則發程第十七日,當到義州矣,牌文發送之意,敢啓。傳曰,知道。
又啓曰,今日乃是空日,依例別茶啖入給之意,敢啓。傳曰,知道。
又啓曰,明日上馬宴,以親臨請行乎?敢稟。傳曰,知道。
又啓曰,兩勅使及提督,要得倭鳥銃,使差備譯官,送言於臣致和,臣以倭鳥銃,則國中絶無,末由圖副之意,令差備譯官,再三措辭開諭,而彼不回聽,一向催督,勢難終始防塞,不得已依上年例,兩勅使·提督各二柄,將爲覓給之意,敢啓。傳曰,知道。
又啓曰,明日上馬宴親臨之意,令差備譯官,措辭傳諭,則兩勅使以爲,自上欲爲親臨,雖極感激,冒寒擧動,恐傷上體,俺等回程,只隔一日,治行忙迫,勢難行禮,願勿下臨云矣,敢啓。傳曰,知道。
又啓曰,令差備譯官,送示奏文草,則依昨日例,使之入來勘定云,故臣積與金壽恒,以爲入往矣,敢啓。傳曰,知道。
政院啓曰,今此禮單,似當有差等,而何如此耶事,命下矣,伏見此三單子,無差等之意,而未知該曹當初啓下之由,招問該曹郞廳,則只依巨源時例書入,故如此云,差等之意,分付該曹乎?敢稟。傳曰,知道。
都監啓曰,自上贈給別禮單,曾於丙申年韓巨源時,勅使一體贈給,故依此例磨鍊矣,今者中使言,提督處刀帶,則竝給兩件,其他雜物,則當爲全減云,臣等之意,則今此別贈刀帶雜物,亦依他禮單之例,竝折半入給,似爲宜當,惶恐敢啓。傳曰,依爲之。
備邊司啓曰,査奏文書,昨日勅使,多有使之改撰之語,今方相議爲之,而今日勘定,亦不可必,果累次付標入啓,亦涉煩數,彼方催促,爲先完定於勅使後,改寫單子以入似當,以此分付之意,敢啓。傳曰,知道。
又啓曰,臣積與金壽恒,入往館所,則上·副使與提督,同坐一處,出其所錄淸書,而令大通官金德生,逐節傳說,與昨日所錄,頗有相左處,臣等問其由,則曰去夜勅使相議改之云,其所改者,不過語勢先後而已,至於大意,則無異,臣等與之論難,講定後退出,方爲添刪改書之後,卽當入給,而臣等,問李翊臣旣免充軍,猶且仍囚乎云,則勅使相議後,答以保放以待,宜當云矣,敢啓。傳曰,知道。都監儀軌
以賓廳進不進單子,傳曰,使之明日開坐事,分付。備局謄錄
上在昌德宮。停常參·經筵。
夜一更,月入畢星,月暈。自四更至五更,月暈。
別入直提調,兵曹判書金佐明
藥房啓曰,伏聞夜間,大王大妃殿進藥後,嘔吐之症,胷腹間疼痛之候,一樣無減,而聖上達夜侍候,時或露坐,引接醫官云,臣等不勝憂煎之至,芎朮薑桅二陳湯,已爲煎入,而但念大王大妃殿嘔吐之症,雖因外感而發,實由於脾胃虛弱之致,必須補以滋味然後,可望其收效,常饍之進,不可少緩,臣等區區之慮,出於萬分不獲已,惶恐敢啓。答曰,知道。
再啓曰,單方捄急之劑,問于諸醫,則柳後聖·鄭後啓等以爲,山桅子散最以合當,梁濟臣·崔聖任等以爲,三聖回天湯·白丑湯,試之閭閻,得效最捷云,此等藥,竝皆依方劑待,而紫金錠,亦已硏末入之矣,又問于諸鍼醫,則關衝·間使·行間等穴,或鍼或灸亦當云,症候一樣無減,則此等鍼藥,隨宜竝試何如?答曰,知道。
大王大妃殿受鍼灸穴,手部關衝左右穴鍼,間使左右穴,灸三七壯,足部行間左右穴鍼。大王大妃殿受鍼灸後,提調·副提調問安。答曰,知道。
都提調·提調·副提調夕問安。答曰,知道。
夕問安時,都提調口傳啓曰,臣景奭,不勝驚動入來矣,仍爲直宿之意,敢啓。答曰,知道。都提調,勿爲直宿。
大王大妃殿夕問安。答曰,知道。藥房日記
迎接都監啓曰,大提學金壽恒,來到館所,與臣積,以文書今已正書,當爲入給之意,通於勅使,則勅使以爲淸書所錄,昨已相準勘定,今無未盡之事,俺等只當持淸書而去,本國奏草,則俺等不必持去,自本國,一依淸書所錄而修正,俾無彼此相左之弊,宜當云矣,敢啓。傳曰,知道。
又啓曰,昨日是空日,應給別雌牛,而彼不責入矣,今日始索昨日不給之牛,故依其言入給之意,敢啓。傳曰,允。
又啓曰,禮單馬,勅使親騎試才,再三黜退矣,今日始爲擇執,而上·副使馬各一匹,給與提督云矣,敢啓。傳曰,知道。
又啓曰,上馬宴勿爲親臨事,因勅使所言,昨已啓達,時未批下,而日勢已晩,以大臣請行之意,敢啓。傳曰,知道。
又啓曰,郊外餞宴,願勿親臨之意,勅使昨雖言及於中使,別無明白言說於都監之事,臣等未知其由,方欲有所啓禀矣,今聞提督,以久無回答之敎疑訝云,臣等不得已以權辭,言於提督曰,自上不得一番親行宴禮,明日郊外,則必欲親臨,而適於此時,有大王大妃殿侍藥之憂,未卽回答矣,今者欲爲更請,令都監措辭,通於勅使云,則提督,令大通官,言於勅使,勅使答以前者再度承顔,雖不得奉辭於郊外,何異於親臨行宴乎?願勿遠臨郊外,以安俺等之心,仍言俺等,當爲過去,宴床亦勿排設云矣,敢啓。傳曰,知道。
又啓曰,勅使明日軍令,以初吹卯時,二吹辰時,三吹巳時書出,而當騎馬而行,轎子則勿爲待令云矣,敢啓。傳曰,知道。
都監郞廳,以領議政意啓曰,臣與福寧君栯·朗原君偘,進詣館所,請行上馬宴,則勅使答以自上連遣大臣請宴,不勝感激,而明將登途,治行甚忙,宴床分入各房,則可以安心受食云,故御帖,令差備譯官傳呈後,退出之意,敢啓。傳曰,知道。
都監啓曰,領議政與福寧君栯·朗原君偘,來詣館所,請行上馬宴,則勅使答以治行甚忙,不得出受云。故只呈御帖而退,宴床則分入各房之意,敢啓。傳曰,知道。
又啓曰,昨日提督,令差備譯官,送言于臣等曰,俺之出來時,輔政大臣,切求龍紋席,不可不應副,一張願爲覓給云,臣等以龍紋席,則非他席子之比,只用於進獻,而織造着紋,功役甚重,故元無豫備之件,勢難覔給之意回答,則提督又爲送言曰,都監,以俺欲爲自占耶?此是皇帝所用之物,俺則實無用處,而如是求之者,實出於不得已也,若未能趁卽覓得,則必於使行入來時付送云,敢啓。傳曰,覓給可也。都監儀軌
備邊司啓曰,禮曹啓辭,陳奏使今已差出,陳奏方物,當豫爲磨鍊,而如有謝急之擧,則謝恩方物,亦當一時磨鍊,令廟堂稟定何如?傳曰,允事,命下矣,有勅則有謝,自是前例,謝恩文書·方物,令各該掌,照例擧行事,分付何如?答曰,允。備局謄錄
上在昌德宮。停常參·經筵。
藥房別入直,提調金佐明,副提調南龍翼。
藥房啓曰,伏聞大王大妃殿,去夜嘔吐之後,覺有差歇之氣,此甚幸焉,橘桅竹茹湯進御耶?曉朝間症候若何?自上連夜經日於岨峿之所,間有露處之時,觸寒可畏,伏未審聖候何如,核患亦復如何?上有色憂,不遑寧處之日,臣等俱爲直宿,義所當然,無任憂慮,敢來問安,竝此申稟。答曰,知道。大王大妃殿症候,已言于醫女矣,予之所患,無事。
又啓曰,卽者伏聞醫女所傳之言,大王大妃殿,有煩渴思飮之候,卽問於柳後聖·鄭後啓·李東馨及諸御醫,則桑枝和梅花作茶,思飮之時,呷下宜當云,五貼爲先劑入之意,敢啓。答曰,知道。
又口傳啓曰,大王大妃殿症候,出於積傷,不可專以藥餌收效,如酪粥固當進上,而近因牛病,尙今停止,時存乳牛數少,雖不得依例進上於各殿,自明日取乳,臣等先嘗然後,數三日內,進于大王大妃殿,且牛胃黃鷄,亦爲內入,以爲補滋味之地之意,敢此啓進。答曰,知道。
大王大妃殿口傳問安。答曰,知道。
王大妃殿口傳問安。答曰,知道。
中宮殿口傳問安。答曰,知道。
夕問安時啓曰,卽者醫官等來言,入診醫女之傳說,大王大妃殿症候,脈度右三部洪數,左三部浮數,且有煩渴頭疼之候,胷腹間剌病之氣,雖似差減,鳩尾下結聚牽引之氣,有時移結于他處,輒有漉漉之聲,臣等相與商議,則柳後聖·鄭後啓·李東馨等以爲,痰火尙在而然也,宜進淸膈散三貼,而加麥門冬·天花粉各一錢云,諸醫之意見皆同,此藥一貼,爲先煎入之意,敢啓。答曰,知道。
大王大妃殿夕問安。答曰,知道。藥房日記
都監啓曰,卽刻勅使,館所離發之意,敢啓。傳曰,知道。
又啓曰,勅使到迎恩門外,百官祗送之班,使之除禮回班,及到沙峴底,臣等依例祗送,則亦令回班,勅使使譯官,送言于臣等曰,接待俺等,累日勞苦,心其未安,願爲好去云,而大通官等,下馬稱謝,提督則與勅使同行過去後,以不得下馬致謝之意,送言而去矣,敢啓。傳曰,知道。都監儀軌
餞慰使左議政元斗杓,弘濟院出去。
申時,虹見艮方。
政院·玉堂·朝廷·兩司長官問安。答曰,知道。內下日記
中宗大王忌辰。
上在昌德宮。停常參·經筵。
夜三更,月暈。四更,月入東井星。內下日記
藥房別入直,提調金佐明,副提調南龍翼。
藥房提調現上啓曰,伏未審天亮後,大王大妃殿症候,與夜分前何如?伏聞醫官傳說之言,煩鬱之候,嘔吐之症,相繼而發,九味淸心元·淸膈散·淸火化痰湯,進輒嘔吐,自上問醫連續,間有露坐親問之時,憂勞之中,丙枕不暫安,聖體若何,核患亦復如何?臣等慣經胃脘之痛,若主注下,則吐泄太過,若務補虛,則痛症隨發,一飮一啖,必須審愼,庶可徐徐收效,以此意,議諸鄭後啓等,則意見不謀而同,今雖進藥,宜以和中之劑,和得止嘔之物,此症若過一兩日,中氣極虛,思食之際,不可聚用米豆,須以稷粟雜炊水澆,些些數噍,可免作痛之患,滋補之味,爛烹之汁,亦宜和淡羹與米飮以傳矣,自上所進補中益氣湯,今當加劑以入,臣等無任憂慮之至,敢來問安,竝達所懷。答曰,知道。大王大妃殿,今進常膳,不勝忻幸之至,予則無事矣。
大王大妃殿問安。答曰,知道。
王大妃殿問安。答曰,知道。
中宮殿問安。答曰,知道。
夕問安時,口傳啓曰,伏承朝問下答之批,不勝喜幸之至,酪粥,今朝臣等先嘗試之,素是久養,無他患焉,自明朝,酪粥封進于大王大妃殿之意,敢啓。答曰,知道。
大王大妃殿夕問安。答曰,一樣。藥房日記
院啓,前啓及注書宋最,消其新薦,當疏薦主罷職事答曰,不允。處置事臺諫遞差事,依啓。內下記草
備邊司守禦使薦望,金佐明·洪重普·趙復陽。備局謄錄
上在昌德宮。停常參·經筵。
別入直。藥房提調金佐明,副提調南龍翼。
藥房啓曰,雪後大風,伏未審夜來,大王大妃殿氣候若何,聖候亦復何如?卽聞醫女所傳,大王大妃殿,淸火化痰湯再次分進之後,有吐泄之候,朝來症患,視昨如何?嘔吐及熱候,初未詳其挾感與否,昨今諦觀症候,則明是虛火動而痰乘之,此際調攝之道,扶元調胃,最爲急務,以此言之,莫如食療之爲得,姑停藥物以觀,似爲宜當,醫官之意亦然,臣等無任憂慮,敢來問安,竝此仰稟。答曰,知道,朝來大王大妃殿症候,亦爲一樣。
大王大妃殿問安。答曰,一樣。
王大妃殿問安。答曰,知道。
中宮殿問安。答曰,知道。
又啓曰,自上近日積傷已多,風寒又如此,臣等方以爲慮,卽者鄭後啓·李東馨等入侍後來言,上候自再昨曉,前頭疼之候復發,胷膈壅鬱,咳喘頻作,氣甚昏困,冷汗有時遍體,六脈沈伏,水刺厭苦,臣等聞來,不勝憂悶之至,卽與柳後聖等及諸醫官相議,則皆以爲人蔘敗毒散,加黃連·黃芩·荊芥·蘇葉·金銀花各一錢,三貼劑進,日再服,速爲和解宜當云,臣等自外監煎以入,則似無差遲之患,卽爲煎進何如?且伏念,大王大妃殿症候,雖未全愈,業有向歇之時,服藥發表之時,當此嚴寒之日,仍處岨峿之所,非但有違於愼疾之道,重貽大王大妃殿之憂,不必淺淺矣,伏願深思勉抑,卽爲還御大內,以盡調攝之方,不勝幸甚。答曰,知道。
夕問安時,口傳啓曰,自上積傷之餘,症候不輕,趁此陽氣稍存之時,還御大內之意,敢此申達。答曰,知道。
大王大妃殿夕問安時,口傳啓曰,自上積傷之中,感冒之候不輕,速還大內,調治之意勸諭,幸甚。答曰,知道。一樣大殿感冒非輕,日寒如此,故僅僅勸諭,還御大內矣。
還御大內後,口傳問安。答曰,知道。藥房日記
院啓。答曰,不允。宋最事,依啓。
右尹趙復陽疏。答曰,省疏具悉。卿其勿辭,從速察職。內下記草
義禁府啓曰,以刑曹粘目內,前平壤判官李世華,移義禁府處置事,命下矣,李世華旣已上來,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
夜一更,有霧氣。內下日記
藥房啓曰,伏未審夜來,聖候調攝若何?人蔘敗毒散,昨已再進,而稍有和解之效否,頭疼煩鬱,冷汗困憊等症,一樣耶?大王大妃殿夜間症候,伏聞醫女之言,則再進粥飮,有牽引之候,而無嘔吐之氣云,差晩,令醫女入診察候似當矣,臣等無任憂慮,敢爲問安。答曰,知道。大王大妃殿症候,與予之所患,已言于醫官矣。
大王大妃殿問安。答曰,知道。
王大妃殿問安。答曰,知道。
中宮殿問安。答曰,知道。
又啓曰,伏聞醫官等之傳說,上候不藥而汗洽,頭疼等症頗愈,不勝喜幸,向來郊幸,接應勞苦,近日通宵寢睡之不安,重以觸寒,積傷甚多,不可以已汗止藥,劑入人蔘敗毒散二貼,進御宜當,醫言如此矣,大王大妃殿症候,醫女診察後來言,右寸右關俱沈數,左尺洪數,左寸浮散,左關微數,左尺沈滑,熱勢視昨減却二分,牽引之氣亦歇,朝來再進水澆雜炊,水刺頗優,困候差愈云,欣幸萬萬,且所謂寢時旋驚者,問諸醫女,則就睡未牢,易窹之氣,非由於悸云,與醫官等相議,則若進藥,則順氣和中湯,而患症有減而無加,惟當以滋補爲重,毋攪脾胃,時進牛黃,姑觀今日用藥爲當,柳後聖等所言皆然矣,依此爲之何如?答曰,知道。
大王大妃殿夕問安。答曰,知道。藥房日記
院啓,答曰,勿煩。內下記草
有政。以尹元擧爲掌令,張善瀓爲持平,李有相爲副修撰,具時勉爲禮曹正郞,李䎘爲兼南學敎授,李峻岳爲工曹正郞,金壂爲內資主簿,尹善得爲兼京畿右道水運判官,李惟謙爲活人別提,鄭東燁單付分差兼中學敎授,鄭維悌單付奉常參奉,李秞·鄭承明單付兼春秋編修官,姜時儆·沈玖單付兼春秋記注官,任映崔孝騫單付兼春秋記事官,朴仁基單付典籍,吳發單付造紙別提,尹榮爲活人別提,吳斗寅爲司諫,金夏鉉爲監察,趙聖輔爲禮曹佐郞,李枝茂爲掌令,宋浚吉爲大司憲,閔最爲監察,李尙遠爲監察,李光鎭爲禁府都事,鄭華齊單付學正,柳星三單付學錄,崔濟爲監察,李柙爲持平。吏曹望單
上在昌德宮。停常參·經筵。
夜一更,流星出畢星下,入東方天際,狀如拳,尾長二三尺許,色赤,有霧氣。內下日記
藥房別入直。提調·副提調見上
藥房啓曰,伏未審夜來,聖軆攝候若何,昨日再進湯藥,而有加愈之效乎?伏聞醫官之言,咳喘頻發,今亦如昨耶?大王大妃殿症候,醫女傳言,昨者再進牛黃於薰熱之時,進後微有惡寒之氣,初昏嘔吐,而不至大段,夜間寢睡不得安穩,蓋仍虛煩之氣而然也,可想痰熱尙在膈間,依聖敎,當議所進之藥矣,臣等無任憂慮,敢此問安。答曰,知道。大王大妃殿症候,已言于醫官,予之所患,亦言于醫官矣。
大王大妃殿問安。答曰,一樣。
又啓曰,卽者伏承聖批,且聞柳後聖等所傳之言,大王大妃殿所進之藥,相與更議,則無可以易他,順氣和中湯,加白芍藥酒炒一錢,黃芩土炒七分,烏藥五分,三貼姑先進服,觀勢繼用,而一貼臣等監煮以進,當分再巡進御矣,上候昨進湯藥,已盡和解,咳喘似減而猶未止歇,淸火化痰湯二貼進御宜當云,卽爲劑入之意,敢啓。答曰,知道。藥房日記
院啓,答曰,不允。處置事,依啓。內下記草
上在昌德宮。停常參·經筵。
藥房別入直。提調金佐明,副提調南龍翼。
藥房啓曰,伏未審夜來,聖軆攝候若何,淸火化痰湯,昨已連進乎?咳喘之候,亦復如何?卽者伏聞醫女之傳言,大王大妃殿,昨日進服順氣和中湯,再巡分御,而無嘔吐之氣,幸莫甚焉,强飯不宜於調攝,而再進順下,此亦大幸,湯藥,今日亦當自外煎入矣,臣等無任憂慮,敢來問安。答曰,知道。大王大妃殿症候,已言于醫官,予之所患,亦言于醫官矣。
大王大妃殿問安。答曰,一樣。
又啓曰,伏承聖批,且聞醫官等之傳說,大王大妃殿症候,漸有差愈之勢,何喜如之?上候和暢,已入差復之域,淸火化痰湯二貼進御,一貼今又加進宜當,醫官等之言如此,一貼劑入之意,敢啓。答曰,知道。
大王大妃殿夕問安。答曰,知道。藥房日記
大王大妃殿,政院·玉堂問安。內下日記
院啓,答曰,不允。
府啓。答曰,不允。下諭事,依啓。李枝茂,竣事後,自當上來,姑勿下諭。
吏議洪處亮疏。答曰,省疏具悉。爾其勿辭,從速上來。
副護軍任義伯疏。答曰,省疏具悉。卿其勿辭往來。
慶尙道儒生進士李坡等一百二十三人疏。答曰,省疏具悉。不必紛擾而後可勝,爾等退修學業。內下記草
政院啓曰,李翊臣保放事,都監旣爲草記,而臣未及覺察,尙來啓稟分付,不勝惶恐之至,依都監草記保放事,卽爲分付該府之意,敢啓。傳曰,知道。禁府謄錄
上在昌德宮。停常參·經筵。
藥房別入直。見上
藥房啓曰,寒威栗烈,伏未審夜來,聖體將攝若何,咳喘視昨無減耶?淸火化痰湯已進三貼,而無顯效,則似當更議他藥矣,卽聞醫女之言,大王大妃殿症候,進藥而無嘔氣,左邊牽引之候,雖未快愈,比前頗減,夜深後,微有熱氣,進御淸心元半丸卽歇,寢睡平安,今朝問安,亦下差復之敎,不勝喜忭之至,未知聖候之如何?無任憂慮,敢爲問安,竝此仰稟。答曰,知道。大王大妃殿症候,暫向差境,不勝欣忭之至,予之所患,與昨一樣矣。
大王大妃殿問安。答曰,今則已爲差復,勿爲問安。
又啓曰,伏承聖批,患候與昨一樣,臣等益增憂慮,第未知淸火化痰湯,前後已進三貼,而咳嗽尙爾耶?議諸柳後聖等,則淸火化痰湯,三貼加進宜當云,卽爲劑入何如?答曰,知道。藥房日記,兼見記草
院啓,答曰,毋庸瀆擾。
府啓,答曰,毋庸瀆擾。梁孝元·李翊臣首譯拿問定罪事,王子及咸監罷職事內下記草
吏曹啓曰,義州府尹有闕,依近例,令備邊司議薦何如?傳曰,允。備局謄錄
上在昌德宮。停常參·經筵。
藥房啓曰,伏未審夜來,聖候調攝若何,淸火化痰湯,連爲進御耶?咳嗽稍有所減否,核勢亦復如何?卽者醫女來言,大王大妃殿,昨進水刺,湯藥亦御,而不爲分進,寢睡亦安,誠甚喜幸,順氣和中湯,今日亦當煎入矣,未能詳悉聖候之如何?臣等無任憂慮,敢此問安。答曰,知道。大王大妃殿症候,日向稍減,予之咳嗽,比前頗勝矣。
傳于政院曰,自今日,提調勿爲直宿。藥房日記
院前啓,答曰,勿煩。
府前啓,答曰,勿煩。
工曹判書李浣初度呈辭。傳曰,朝廷處置,旣已分析,雖在平常之時,軍兵重務,不可少忽,況當今之時乎?安心勿辭,從速行公事,分付。內下記草
上在昌德宮。停常參·經筵。
夜一更二更,東方有氣如火光。
朝廷·政院·玉堂問安。內下日記
藥房提調見上啓曰,節屆長至,伏未審夜來,聖體攝候若何,咳嗽漸向減歇耶?大王大妃殿所進湯藥,今日亦當自外煎入矣,臣等,憂猶未弛,敢來問安。答曰,知道。大王大妃殿症候,與昨一樣,予之所患,亦無所減矣。
大王大妃殿·王大妃殿·中宮殿問安。答曰,知道。藥房日記
義州府尹薦望,李元禎·姜裕後·安縝。
備邊司啓曰,義州府尹,今當差出,而可合之人絶乏,雖在罷散之中,亦有擬望之例,李元禎雖未蒙敍,宜於此任,相議竝擬之意,敢啓。答曰,知道。
以賓廳進不進單子,傳曰,使之數日後開坐事,分付。備局謄錄
判中樞府事鄭維城箚。答曰,省箚具悉卿懇。卿其安心勿辭。
同副承旨金壽興疏。答曰,省疏具悉。爾其勿辭,救護父病。
府啓,答曰,不允。當該首譯,先罷後推可也。內下記草
上在昌德宮。停常參·經筵。
夜一更,流星出北落師門星下,入坤方天際,狀如鉢,尾長二三尺許,色赤。內下日記
藥房啓曰,小雪之餘,寒暖不調,伏未審夜來,聖候將攝若何,咳嗽,今亦一樣耶?卽者醫女傳言,大王大妃殿氣候,益加安寧,夜間再進酪羹粥水刺,牛黃則不復進御云,尤極幸焉,順氣和中湯,已進五貼,議諸柳後聖等,則以爲加進二貼宜當云,今日亦當煎入矣,臣等憂慮未弛,敢來問安。答曰,知道。大王大妃殿氣候,比昨別無大段之效,予之所患,幾至如常。藥房日記
藥房,大王大妃殿問安。答曰,知道。勿爲問安。上同
府啓,答曰,不允。罷職事,刑判呂爾載依啓。
玉堂箚子。答曰,省箚具悉。固滯之見,終始無異,則所爭之論,雖閱數歲,斷無其效,今日請遞,明日更發,似無他見矣,箚辭至此,遞差事,依啓。
典獄摘奸,輕囚放釋。內下記草
有政。以閔維重爲濟用正,趙億爲高敞縣監,李週爲忠勳都事,李程爲執義,許積爲漢城判尹,姜碩茂爲典獄奉事,宋時燦爲西部主簿,李尙弼爲禁府都事,洪柱三爲修撰,李元禎爲義州府尹,徐必遠爲兵曹參議,參知李泰淵,任有後爲同副承旨,左承旨吳挺緯,右承旨鄭萬和,左副承旨沈世鼎,右副承旨金壽興。吏曹望單
上在昌德宮。停常參·經筵。
巳時午時,日暈。內下日記
藥房都提調提調見上,右副承旨鄭萬和啓曰,夜來凍雨,朝寒頗緊,伏未審聖候若何?昨日伏承聖批,咳嗽有幾至如常之敎,不勝欣幸,淸火化痰湯三貼,當盡於昨日,一二貼,如可加進,則卽當劑入矣,核候今復如何?卽聞醫女之言,大王大妃殿,去夜寢睡平安,而有便泄之氣,臣等卽與柳後聖·鄭後啓·李東馨等商議,則以爲症候大勢已歇之後,腹中牽引之氣,尙未快除,此乃痰火聚而不散之致,順氣和中湯則姑停,加味二陳湯,加黃連薑汁炒·神曲炒·山査肉各七分連進累貼宜當云,此藥三貼,爲先劑進何如?臣等憂慮未弛,敢來問安,竝此仰稟。答曰,知道。
大王大妃殿問安。答曰,知道。藥房日記
府啓,答曰,不允。處置事,依啓。內下記草
備邊司啓曰,咸鏡監司金徽,啓罷吉州牧使與都事之擧,殊甚不當,臺論之發,固其宜也,今雖停啓,決不可仍察其任,且本道荒政方急,金徽遞差,其代,從速差出下送宜當,仍念監司受任方面,旣畀黜陟之權,旣罷管下之官,而朝廷不用其言,本非法例,且有後弊,吉州牧使任翰伯,都事安後昌,竝依本道狀啓施行,新監司到任後,使之更加査覈啓聞,以爲處置之地何如?答曰,允。
又啓曰,因本月二十日傳敎,遠接使狀啓稽滯處査出事,分付三道及開城府矣,卽接京畿·開城·黃海道所報,則別無稽滯之處,而平安監司鄭知和査報內,義州官門站,稽留二時,自所串,至平壤官門九站,各稽留半時之故,所串撥將·撥軍,各決棍三十度,其餘九處,則竝決棍十度事,分付之意,敢啓。答曰,知道。備局謄錄
兼兩西運餉使李元禎。上同
上在昌德宮。停常參·經筵。
夜二更,月暈。內下日記
藥房啓曰,寒威轉苦,伏未審夜來,聖體攝候若何,淸火化痰湯,昨已進御耶?卽聞醫女之言,大王大妃殿湯藥進御,過夜平安云,伏竊幸焉,臣等憂猶未弛,敢來問安。答曰,知道。
大王大妃殿問安。答曰,知道。藥房日記
吏曹啓曰,咸鏡監司有闕,依近例,令備邊司議薦何如?傳曰,允。備局謄錄
持平張善瀓,安山地拜墳呈辭。傳曰,給由馬,澆奠床備給。
府啓,答曰,不允。處置事,臺諫處置推考事,吏參兪棨依啓。
右議政洪命夏箚。答曰,省箚具悉卿懇。嗚呼,天災時變之作,實由於寡昧涼德忝位之致,何嫌於卿,而引嫌控辭至此也?予甚愧赧,不知所以爲諭也,卿其安心,毋庸固辭,以副朝野之望。內下記草
上在昌德宮。停常參·經筵。
藥房啓曰,伏未審夜來,聖候若何?卽者伏聞醫女之言,大王大妃殿氣候如前,前日三貼湯藥,當盡於今日,將加劑以入矣,自上所進淸火化痰湯,旣已進御,得無他患,則補中之劑,似當更爲議進,醫官之言如此,且伏竊念,寒烈如此,起居節宣,必須加愼,少愈之戒,不可忽也,臣等憂慮未弛,敢來問安,竝此仰稟。答曰,知道。今後勿爲逐日問安。
又啓曰,自上所進之藥,卽與柳後聖等及諸御醫相議,則以爲前進補中益氣湯,加連翹一錢,麥門冬·知母各一錢,桅子炒七分,黃栢酒炒三分,連進累貼宜當云,五貼爲先劑入之意,敢啓。答曰,知道。
大王大妃殿問安。答曰,今後勿爲問安。藥房日記
傳曰,大臣·備局堂上,引見。內下日記備局謄錄
備邊司咸鏡監司薦望,徐必遠·李泰淵·閔鼎重。義州府尹薦望,姜裕後·安縝·朴烶。
大臣·備局堂上引見時,獻納李敏敍所啓,京畿量田,當初朝意,非欲加賦,蓋欲均役也,及今收米,乃以一結十二斗爲定,今日新結,已倍於舊,則昔之一結,爲今之二結,合二結計之,爲二十四斗,又定兩稅八斗式所出米之數,擧此可知,且畿甸,王都咫尺,百役咸萃,土瘠民貧,尤當優恤,而收米之數,乃反加二斗於湖西,此又何等法制耶?王者爲政,最貴均平,雖以天下之大,萬國之衆,猶可整齊均一,况此千里之邦,而不均如是,豈不乖舛也?且湖西,大同十斗之外,漸生科外之役,小民之呼怨,有不可言,况此畿甸,雜役尤繁,日後生弊,又如前日之惠廳,則原定旣多,決難支堪,且以今番客行時夫馬言之,雖曰給價,百州縣,皆以烟家置簿,其有馬者,拘囚馬夫,臨時勒遣,民情之所願,亦可知矣。及今善處之道,莫若減捧八斗,夫馬則依前均定,科外雜役,曾前侵及於十六斗之外者,皆是法之弊,而非當初宣惠之本意,此則別樣區處,各邑官需不足之處,以田稅添給,則實合民願,減捧八斗,夫馬則依前均定等事,請令廟堂該廳速爲變通。上曰,使之變通。備局謄錄
有政。以李慶徽爲大司諫,吳始壽爲校理,閔維重爲司諫,南二星爲正言,趙啓遠爲刑曹判書,魚震翼爲咸鏡都事,趙猷爲吉州牧使,宋時喆爲執義,朴守素爲司䆃主簿,李殷相爲兵曹參知,參議李泰淵,李慶徽爲吏曹參議,洪處亮爲大司諫,姜裕後爲義州府尹,徐必遠爲咸鏡監司。吏曹望單
大臣·備局堂上引見時,兵曹判書金佐明所啓,禁軍將兩員,今方見闕,而除兩局諸將外,無可合之人,堂下則自臣曹,任意擬望未安,曾有不次擢用抄啓之命,而稟于廟堂,則以勅使之行未遑,守令遽動,亦甚重難,極爲悶慮矣。上曰,問于大臣擬差,且不次擢用及將領可合人,分等抄啓可也。
大司成閔鼎重所啓,近以救荒事,訪問各道儲穀,則全南道以米置簿者,皆是皮穀云,摘奸重處,以懲後弊何如?領議政鄭太和曰,閔鼎重旣知其弊,必知其某邑,使之明言何如?閔鼎重曰,笠巖山城之穀,如此云矣。上曰,發遣京官,摘奸可也。又所啓,藏氷之役,最爲巨弊,各司所入,例至三千石,而前日賑恤廳,擔當此事,只用七百餘石,今年則各司各出其價,俾給主梗,亦可少省其費矣。上曰,依爲之。又所啓,向者極寒之日,有一飢兒盛於空石而棄之,開見之,則尙不死矣,自賑恤廳給衣糧,今方救活,而如此之類,必多有之,依前例,人有收養者,許爲奴婢何如?上曰,依爲之。備局謄錄
上在昌德宮。停常參·經筵。
夜五更,黑雲一道如氣,起自西方,直指巽方,長竟天,廣尺許。內下日記
睿宗大王忌辰。
院啓,答曰,不允。下諭事,依啓。
備局粘目,答曰,積草南漢,以備不虞也,然則以此積草之數,當用幾朔乎?當初減定,必有曲折,相考以啓。
右承旨吳挺緯疏。答曰,省疏具悉。爾其勿辭察職。
守禦使金佐明疏。答曰,省疏具悉卿懇。卿才允合,何用辭爲?安心勿辭,從速察職。
傳曰,史官二員待命,騎馬六匹立之,外各司夜摘奸。內下記草
上在昌德宮。停常參·經筵。
巳時,日暈。內下日記
藥房啓曰,伏未審夜來,聖體將攝若何,補中益氣湯,連爲進御耶,眼候近復如何?臣等憂慮未弛,敢來問安。答曰,知道。藥房日記
右承旨鄭萬和,同副承旨金壽興疏。答曰,省疏具悉。爾等別無所失,勿辭,從速察職。內下記草
有政。以全發英爲順川郡守,李䎘爲副修撰,元㯙單付學錄,兪㯙爲刑曹參判,李廷機爲江界府使,李翊爲司僕正,金始振爲左副承旨,右副承旨沈世鼎,同副承旨金壽興。吏曹望單郞廳金廷鳳校正。郞廳南德老。
上在昌德宮。停常參·經筵。
夜一更,流星出參星下,入巽方天際,狀如拳,尾長二三尺許,色赤。內下日記
備邊司啓曰,今見義州府尹上送冬至使人馬渡江單子,則以帳幕載持刷馬四匹開錄矣,在前則三匹,而今加一匹,事涉違例,義州府尹及使臣,竝推考何如?答曰,允。
又啓曰,昨政,江界府使,該曹以瑞興府使李廷機啓請受點,凡堂下官擢陞堂上守令,非出入三司之人,該曹不敢遽爾注擬,例也。今此超授,其在政體,殊甚不當,江界府使李廷機改差,還授前任,吏曹當該堂上推考何如?答曰,允。備局謄錄
左副承旨金始振疏。答曰,省疏具悉。爾其勿辭,從速察職。
右尹趙復陽疏。答曰,省疏具悉卿懇。以予思之,卿無可去之義,卿其諒而處之,勿辭察職。
傳曰,國家所恃,惟是大將,工曹判書李浣,久未行公,軍兵重地,必多虛疏,事體未安,明朝牌招察任,可也。內下記草
上在昌德宮。停常參·經筵。
夜二更,流星出軒轅星下,入柳星,狀如拳,尾長二三尺許,色赤。內下日記
藥房都提調李景奭,提調金佐明,副提調南龍翼啓曰,屬玆臘寒,伏未審一兩日來,聖體攝候若何,核患不至於甚苦耶?曾聞醫官之言,核患,視前又有減焉,裏無堅凝之氣,竊伏欣忭,得聞二昨入侍退傳之言,勢已平歇,幾至如常,宗社之慶,臣民之幸,曷有其極?且聞醫女之傳言,大王大妃殿寢睡連爲平安,牽引之氣,亦已向愈云,誠甚喜幸,而加味二陳湯,仍爲連進宜當,醫言如此,五貼,明日當爲劑入,且微熱未全消減,牛黃末些些進御云,牛黃當爲封進矣,臣等憂猶未弛,敢來問安。答曰,知道。藥房日記
府啓,答曰,不允。權堣·姜瑜·安後說事,更加詳察處之,處置事,依啓。
院啓,答曰,不允。當該注書,推考可也。
判府事鄭維城箚。答曰,省箚具悉卿懇。卿其安心勿辭焉。
右議政洪命夏箚。答曰,省箚具悉卿懇。箚辭,當令廟堂議處焉。
工曹判書李浣疏。答曰,省疏具悉卿懇。卿之疾病,予豈不知哉?今日之國事,可謂安乎?國之所倚者惟卿,而卿之引嫌至此,予將何恃。須軆至意,速出行公,俟間養病,有何不可乎?卿其勿辭,從速察職。內下記草
上在昌德宮。停常參·經筵。
巳時,太白見於未地。內下日記
傳曰,大臣·備局堂上,引見。
引見時,領議政鄭太和所啓,頃日引見時,因李敏敍所啓,京畿收米事,有變通之敎,而未及會議矣。昨日右相,又爲陳箚,請詢諸大臣,故今遣本司郞廳,問于領中樞府事李景奭,判中樞府事鄭維城,則李景奭以爲,初以十斗爲便,而及聞右相之言,則其言誠然云。鄭維城則以爲,旣以十二斗出令之後,旋又更改,事體未妥云,當初講定之時,以十斗爲便者,乃是臣等之意,而主管之臣,欲以十二斗磨鍊,其他凡干雜役,竝入於其中,故臣等亦從其議矣,今當更爲稟定,而臣等之意,則與前無異矣。左議政元斗杓曰,此議有三岐,一則曰當捧八斗,一則曰當捧十斗,一則曰當捧十二斗,其言皆不無意見矣。上曰,八斗則決不可爲,此是局外之議也。當以十斗十二斗商確矣。元斗杓曰,其於議者之說何哉?上曰,不可爲者,則其可以議者之說,爲之乎?元斗杓曰,八斗之議,卽損上益下之政,而必有不足之患,則以十二斗爲定可也。右議政洪命夏曰,若捧十斗,而雜役盡責於民,則決無支堪之勢矣,今番勅行,夫刷馬則未及給價,使之爲先應赴。故雖有民不樂赴之事,不可以此知其便否,必更觀前頭過勅行然後,方可詳知矣。鄭太和曰,臣等所謂十斗收捧云者,若知其終不弊生,則可以決定而行之,日後難保其無弊,則反不如仍存已定之令,姑觀弊端之如何,而更議變通矣。上曰,姑觀已定之法,觀勢處之可也。獻納李敏敍所啓,諸宮家柴場之弊,纔已陳達於啓辭中,而爭執經年,尙不允從,臣於今日,欲知決斷而退矣。大臣及諸臣皆入侍,下詢而處之,何如?上曰,已令査出,釐正則可也,至於革罷,則不可矣。洪命夏曰,今此柴場等事,臺諫爭執至此,蓋欲罷火田,不罷柴場,則柴場之內,便是火田,下詢領左相而變通,何如?鄭太和曰,諸宮家折受,多不同,今若酌定,或以一二處折受,則可以釐正矣。元斗杓曰,柴場亦有大小之異,定其里數,可也。李敏敍曰,雖有査覈之令,自前外方査覈,終歸於無實矣。鄭太和曰,不必査覈,柴場折受文書,必在於內需司,可以考出矣。上曰,廟堂,問于內司可也,且士大夫柴場,本無折受之擧,別無革罷之事矣。李敏敍曰,雖無革罷之事,亦不可無禁斷之令矣。李敏敍曰,柴場則旣有釐正之命矣,海水折受之弊,亦當一軆變通矣。上曰,海水已令査出矣。戶曹判書鄭致和曰,或有査啓之處,而皆以無爲言矣。上曰,事當從容處之,柴場·漁場·網場·漁箭等處,欲爲釐正者,蓋以此也,査出之後,可存者存之,可罷者罷之,而如有未盡之事,則更爲論執,可也。竝令廟堂稟處,領議政鄭太和所啓,前日引見時,閔鼎重,以全南道笠巖山城所儲之米,多以皮穀置簿云,故發遣京官摘奸之意,旣己定奪,出於擧行條件矣。若遣京官,則稱以御史而遣之乎?或於前頭廉問之時,使之仍爲摘奸乎?上曰,以御史稱號而差遣,趁速摘奸,可也。閔鼎重曰,各官倉穀,亦令本道監司査覈,似當矣。元斗杓曰,他邑,則令監司査覈,長城倉穀,則山城倉穀摘奸時,令御史,一體摘奸,何如?上曰,依爲之。閔鼎重所啓,頃日入侍時,遺棄兒收養者,許爲奴婢事,陳啓蒙允矣。退後更問,則如許之類,限已身使喚,其子孫,則不許爲收養者奴婢,良人則爲良役,公私賤則爲公私賤之役云,今亦依此爲之,何如?上曰,依爲之。備局謄錄
引見時,洪命夏所啓,國家必明其賞罰,然後紀綱乃立,郭齊華,則以月課三次不作,至於充軍,而李世華,則杖殺三人,而罪止永不敍用,輕重顚倒矣。元斗杓曰,監司啓問後,三人又斃云矣。上曰,事甚驚駭,定配於本道邊地,可也。禁府謄錄
引見時,獻納李敏敍所啓,京畿收米事,旣與廟堂,相議以定,則今不敢更爲煩瀆,而臣意,有終不然者,國家統理衆庶,雖地有遠近,而一視同仁,理無異同,而今以畿甸本根之地,土品且薄,而反加賦於湖西,王者議事定制,必求事理之當,此法,雖十全無弊,決非均賦之意,况弊生目前,皆謂不可行,難堪之勢,不待日後而可知也。今欲强而行之,欲待弊生而後,爲之變通,則法制已定之後,豈易變通乎?今若半減,而以若干不足爲言,則臣亦有一說,國家如有至誠恤民之意,則八百餘石不足者,豈無推移充數之道乎?且爲國者,必立中正可行之制,用度贏縮,則視此出入,古人年饑用不足而乃對以盍徹,蓋以此也,請依前啓辭,減俸八斗,夫馬則因考定役。上曰,已諭于廟堂定奪之時矣。備局謄錄
上在昌德宮。停常參·經筵。
午時未時,日暈。內下日記
藥房啓曰,數日之間,寒燠異候,伏未審引接之餘,聖候若何?臣等憂慮未弛,敢來問安。答曰,知道。今後勿爲間日問安。藥房日記
府啓,答曰,毋庸堅執。內下記草
上在昌德宮。停常參·經筵。
自巳時至申時,日暈。內下日記
府啓。答曰,不允。內下記草
吏曹啓曰,江華留守有闕,依近例,令備邊司議薦何如?傳曰,允。
備邊司江華留守薦望,趙復陽·趙壽益·兪棨。
郞廳,以左議政意啓曰,都監褒貶,明日磨勘於北營,仍爲試射將官等,其中中數優等之人,抄啓移送兩銓,都目大政時,相當職除授,例也。今亦依此擧行,而只令試射而罷,則落莫甚矣。本司勾管餘丁木三同,依前取去,分等賞給,何如?答曰,允。備局謄錄
章順王后忌辰。
上在昌德宮。停常參·經筵。
自辰時至午時,有霧氣。內下日記
府啓,答曰,不允。末端事,注書推考事依啓。
院啓,答曰,毋庸瀆擾。內下記草
傳于政院曰,領中樞府事李景奭家,遣知事鄭後啓,看病。藥房日記
上在昌德宮。停常參·經筵。
巳時,太白見於未地。內下日記
藥房啓曰,伏未審數日來,聖體若何?寒煖之候,近甚不調,將攝之節,尤宜加愼,臣等無任區區憂慮,敢來問安。答曰,知道。藥房日記
備邊司啓曰,全南道笠巖山城軍餉及長城府倉穀摘奸御史,今當下去矣,臣等聞潭陽金城山城軍餉,亦如笠巖之米變爲租,使之仍往潭陽,本府倉穀及山城軍餉,竝爲一體摘奸宜當,以此分付,何如?答曰,允。
又啓曰,守禦使金佐明,將於今初十日,發遣中軍金汝水,點視所屬各邑軍兵,啓請賞格之物矣,依前餘丁木三同,箭竹三千箇題給之意,敢啓。答曰,知道。備局謄錄
吏曹參議閔鼎重疏。答曰,省疏具悉。爾其勿辭,從速察職。
府前啓,答曰,不允。
院前啓,答曰,不允。
傳曰,史官二員待命,騎馬六匹立之,各司夜摘奸。內下記草
有政。以李廷機,仍任瑞興府使,尹遇丁爲持平,柳坦然爲江界府使,李嵆爲正言,許積爲兼知春秋,李慶徽爲大司諫,權大運爲左副承旨,趙復陽爲江華留守,南九萬爲舍人,李叔達爲中和府使,吳挺垣爲黃海監司,金益廉爲掌令,禹弼漢爲草溪郡守,兪棨爲兼同春秋,鄭晢爲延安縣監,閔鼎重爲吏曹參議。吏曹望單
上在昌德宮。停常參·經筵。
夜二更,東方,有氣如火光。內下日記
仁烈王后忌辰齋戒。
藥房啓曰,卽者伏聞醫官之言,自上去去夜及去夜四更後,似有寒氣外襲之候,脚部又有冷汗,而去夜寒氣,比去去夜稍加,起寢之後,雖無寒縮之候,頭部似重,氣不舒泰云,臣等不任憂慮之至,卽與鄭後啓·李東馨等諸醫官商議,則宜於人蔘敗毒散,加蘇葉·乾葛·荊芥·金銀花各一錢,黃連酒炒,黃芩炒各七分,日再進,趁速和解爲當云,依此劑進,何如?答曰,知道。藥房日記
吏曹判書金壽恒疏。答曰,省疏具悉。卿其安心勿辭,依願往來。
領府事李景奭箚。答曰,省箚具悉卿懇。卿之疾病至此,予用慮念,內局提調之任,當勉副焉,卿其安心勿辭焉。
領敦寧金佑明箚。答曰,省箚具悉卿懇。尙方之事,自有舊章,奚墜古例乎?卿其安心勿辭。內下記草
上在昌德宮。停常參·經筵。
仁烈王后忌辰。內下日記
藥房啓曰,雪後寒緊,伏未審夜來,聖候調攝若何?人蔘敗毒散,昨已再進,而四更後寒縮之候,比前夜何如?臣等不任憂慮,敢來問安。答曰,知道。症候,已言于醫官矣。藥房日記
院啓,司諫閔維重出仕,正言李嵆遞差事答曰,依啓。內下記草
上在昌德宮。停常參·經筵。
巳時,太白見於未地。內下日記
藥房啓曰,伏未審夜來,聖候調攝若何?昨日伏聞入侍醫官之言,外感之候,幾盡和解,而夜間寒縮之氣,亦不復作云,人蔘敗毒散,旣已連進累貼,今不當更用,必須詳知卽今症候然後,可以更議他藥,臣等憂慮未弛,敢來問安。答曰,知道。症候,已言于醫官矣。
又啓曰,卽伏聞入侍醫官之言,聖候幾盡差復,而餘熱未除,加減涼膈散,加天門冬一錢半,連進二貼宜當云,又伏聞醫女所傳之言,大王大妃殿脈候浮數,頭部亦有時微疼云,卽與鄭後啓等諸醫官相議,則皆以爲微有感冒而然,人蔘敗毒散,加紫蘇·荊芥·乾葛各一錢,黃連酒炒·桅子炒各七分,連進三貼宜當云,竝依此劑入何如?答曰,知道。藥房日記
備邊司啓曰,笠岩金城等處,糧餉軍器摘奸御史齎去事目,磨鍊以入之意,敢啓。答曰,知道。備局謄錄
府啓。答曰,不允。處置事,依啓。內下記草
迎接都監啓曰,勅使在館之時,李一善,送言于臣等曰,從前受針於金尙誠,累見其效,入送於陳奏使行中之意,願爲啓知云云,而尙誠,係是御醫,因其言入送北京,有所難便,故以從當觀勢爲之之意,措辭回答矣,卽接伴送使狀啓,則又發此言云,彼之懇請至再,而終不入送,則必有落莫之歎,大臣赴北之行,別遣御醫,曾有前例,依前入送,恐或無妨,何以爲之?敢稟。傳曰,依領相入往時例,入送可也。迎接都監儀軌
上在昌德宮。停常參·經筵。
巳時,太白見於未地。夜一二更,有霧氣。內下日記
藥房啓曰,伏未審夜來,聖候調攝若何?大王大妃殿感冒之候,湯劑進御後,有解表之效否?臣等不任憂慮,敢來問安。答曰,知道。大王大妃殿症候,已言于醫女矣,予之所患,與昨無異。
大王大妃殿口傳問安。答曰,知道。藥房日記
府啓,答曰,不允。末端兩件事,鷹師一年三當番變通事及決訟各司報知法府事及出仕事,依啓。內下記草
備邊司啓曰,曆書,譯官全天杓,齎來禮部咨文,進香使行中,發狂落後,軍牢出送事,令承文院,措辭撰出回咨,前後使臣之中,付送宜當,以此分付,何如?答曰,允。
兵曹啓曰,以嶺南救荒之故,本道一應京上納之布,京上番之役,自賑恤廳,竝皆停減,而至於上番騎兵步兵價布,則意謂不入於此中矣,今聞安東等十一邑,自明年正月至八月,應上番騎兵九百六十七戶,竝爲除番,尙州等十六邑步兵布一百三十七同,亦當捧留本道云,此是辛丑救荒時所未有之事,而旣自賑恤廳,分付本道,今若更改,則失信可畏,勢不得不依此爲之,而但念本曹軍布一年應下之數,少不下一千七百餘同,時留庫之數,又甚零星,且停番軍士之代,九百六十七名雇立之價,亦至九十餘同,前頭繼用,顧無其策,此等應下軍布之代,依被災邑御營軍保米例,令賑恤廳,料理充送,而騎兵中,精抄之類,則於每當番,依例上送之意,分付該道,何如?傳曰,允。備局謄錄
有政。以趙世煥爲兵曹正郞,李慣爲沃川郡守,金壽恒爲兼知義禁,鄭河爲平市令,具義俊爲竹山府使,金始振爲判決事,孟胄瑞爲正言,金鎬爲監察,李華岳爲長淵府使,洪命夏爲內醫院都提調,李一相爲內醫院提調,兼記注官尹衡聖,與同春秋兪棨,婚姻家相避,記注官減下,記注官申厚載,與知春秋許積,異姓三寸叔姪,記注官減下。吏曹望單
上在昌德宮。停常參·經筵。
夜一更,流星出北極星下,入乾方天際,狀如鉢,尾長二三尺許,色赤。內下日記
藥房都提調洪命夏,提調李一相,副提調南龍翼啓曰,伏未審夜來,聖候調攝若何,大王大妃殿感冒之候,亦復如何?自上進御加減涼膈散,已盡於昨日,大王大妃殿進御人蔘敗毒散,當盡於今日,必須詳知卽今症候然後,可議他藥,臣等不勝憂慮,敢來問安,竝此仰稟。答曰,知道。大王大妃殿症候,已言于醫女,予之所患,亦言于醫官矣。
再啓曰,卽伏聞醫女所傳之言,大王大妃殿胸膈間牽引之氣,尙未差減,午間水刺進御之候,連有嘔吐之候,不勝憂慮之至,卽與鄭後啓等諸御醫商議,則皆以爲外感未解,食治失宜之致,當用行氣香蘇散,加黃連恙炒·桅子薑炒·乾葛·山査肉各一錢,神曲炒七分,元方去麻黃,連進二三貼宜當云,且伏聞醫官來傳之言,則自上所患感冒之候,猶未快解,自夜間,似有寒氣外襲,頭部微疼之候,宜用小柴胡湯,加乾葛·荊芥各一錢,黃連酒炒·山桅子炒各七分,二三貼以爲和解之地云,此兩藥,竝爲劑入,何如?答曰,知道。
大王大妃殿問安。答曰,知道。藥方日記
府啓,答曰,勿煩。
刑曹判書趙啓遠疏。答曰,省疏具悉卿懇。卿辭至此,本職當副焉。內下記草
上在昌德宮。停常參·經筵。
巳時,太白見於未地。夜一二更,有霧氣。內下日記
藥房啓曰,伏未審夜來,聖候將攝若何,大王大妃殿症候,亦復如何?卽伏聞昨日醫女所傳之言,劑進行氣香蘇散進御之際,嘔吐之症復發,至有煩熱之候云,伏未知去夜以後,諸症加減,如何?且自上進御小柴胡湯之後,有和解之效乎?夜間寒襲之候,亦未知比前差減否乎?臣等不勝憂慮,敢來問安。答曰,知道。大王大妃殿症候及予之所患,已言于醫官矣。
又啓曰,卽伏聞醫官所傳之言,仍與商確,則自上外感之候,今雖和解,餘熱未及盡祛,前日劑入小柴胡湯,今日亦爲連進宜當,大王大妃殿昨日嘔吐之後,夜間寢睡平安,牽引之氣,亦似差減,行氣香蘇散,不無發散之效,今日亦爲仍進,而黃土水煎進宜當云,敢此仰稟。答曰,知道。
大王大妃殿問安。答曰,知道。藥房日記
府啓,答曰,不允。處置事,依啓。內下記草
以賓廳進不進單子,傳曰,數日後來會事,分付。備局謄錄
上在昌德宮。停常參·經筵。
未時,日有兩珥。內下日記
藥房啓曰,伏未審夜來,聖候調攝若何?大王大妃殿症候,亦復如何?前日劑進行氣香蘇散二貼,已盡於昨日,必須詳知卽今症候然後,可議他藥,且自上連進小柴胡湯之後,快收和解之效乎?臣等無任憂慮,敢來問安,竝此仰稟。答曰,知道。大王大妃殿症候,已言于醫官,予之所患,時無快解矣。
又啓曰,伏承問安之批,以時未快解爲敎,臣等不勝憂慮之至,與鄭後啓等諸御醫商議,則前日劑進小柴胡湯,以貼數計之,則當盡今日,今日進御後,更觀明日症候加減,如何,或加劑以入,或停藥宜當云,大王大妃殿症候,昨日嘔吐痰水之後,牽引之氣已減,煩熱之候亦差,今明日姑停湯劑宜當云,竝此仰稟。答曰,知道。
大王大妃殿問安。答曰,知道。藥房日記
大司憲宋浚吉疏。答曰,省疏具悉卿懇。卿之疾病至此,予深慮念焉,噫,自卿去國之後,予之思想之懷,益切于中,而未知卿若是否,春日之和暖,只隔數旬,俟疾少間,趁速作行,以紓予懷,所辭本職,今姑勉副矣,卿其安心勿辭焉。
院前啓,答曰,亟停勿煩。
府前啓,答曰,亟停勿煩。內下記草
上在昌德宮。停常參·經筵。
夜自一更至四更,月暈。內下日記
藥房啓曰,凍雨又作,寒暖不適,伏未審夜來,聖候調攝若何,大王大妃殿症候,亦復如何?自昨姑停湯劑,水刺進御之際,嘔吐之症,不爲復發乎,自上感冒之候,猶未快解乎?詳知夜間症候然後,可以議藥,臣等無任憂慮,敢來問安,竝此仰稟。答曰,知道。大王大妃殿症候,與昨一樣,予之所患,亦與昨無異矣。
又啓曰,伏承問安之批,仍與鄭後啓等商議,則大王大妃殿症候,嘔吐已止,今日亦爲停藥,更觀一二日調攝如何,以爲議藥之地,自上感冒之候,猶未快解,則仍用前藥宜當云,加入小柴胡湯二貼,加劑以入,何如?答曰,知道。藥房謄錄
院前啓,答曰,不允。
府前啓,答曰,不允。內下記草
上在昌德宮。停常參·經筵。
巳時,太白見於未地。內下日記
藥房啓曰,雨後日氣倍寒,伏未審夜來,聖候將攝若何,大王大妃殿症候,亦復如何?嘔吐諸症,旣不復發,則今日亦宜停藥,自上感冒之候,連進小柴胡湯之後,亦有快解之效乎?臣等無任憂慮,敢來問安。答曰,知道。今後勿爲逐日問安。藥房日記
府前啓,答曰,不允。
院前啓,答曰,不允。
江華留守趙復陽疏。答曰,省疏具悉。卿其勿辭,速往欽哉。
刑曹判書李浣疏。答曰,省疏具悉。卿辭至此,本職當勉副焉。仍傳曰,刑曹判書李浣家,遣知事鄭後啓,看病。
傳曰,今此尹宗安所進御筆,欽玩不已,令本衙門,高品付祿,以表予嘉尙之意。
吏曹判書金壽恒疏。答曰,省疏具悉。卿其安心勿辭,從速察職。內下記草
上在昌德宮。停常參·經筵。
戶曹判書鄭致和疏。答曰,省疏具悉卿懇。卿其勿辭,從速察職。
副修撰李䎘疏。答曰,省疏具悉。爾其勿辭,救護父病。
吏曹判書金壽恒疏。答曰,省疏具悉。卿其勿辭,調理察職。內下記草
有政。以吳挺一爲刑曹判書。
上在昌德宮。停常參·經筵。
巳時,太白見於未地。內下日記
藥房啓曰,數日來,日氣寒凜,伏未審夜來,聖候調攝若何,大王大妃殿症候,亦復如何?以更觀一兩日後,議藥之意,曾已啓稟矣,未知嘔吐諸症,今已快止,起居安寧乎?自上感冒之候,和解之後,亦已平復乎?必須詳知卽今玉候如何,後又議他藥,臣等憂慮未弛,敢來問安,竝此仰稟。答曰,知道。
大王大妃殿症候,已言于醫女矣,予之所患,亦言于醫官矣。
又啓曰,卽伏聞醫女醫官之言,則大王大妃殿症候差減,寢睡安寧,而聖候自夜間,寒氣遍軆,頭部微疼云,不勝憂慮之至,卽與鄭後啓等諸御醫商議,則大王大妃殿症候,已占差境,仍爲停藥宜當,自上患候,乃是再感,不可不趁卽發散,人蔘敗毒散,加荊芥·蘇葉·乾葛各一錢,黃芩酒炒·黃連酒炒各七分,連進三貼宜當云,此藥卽爲劑入,何如?答曰,知道。
大王大妃殿問安。答曰,知道。藥房日記
傳曰,今下弓矢,阿耳僉使安鎭給送。
府啓,答曰,不允。
院啓,答曰,不允。
刑曹判書吳挺一疏。答曰,省疏具悉。卿才允合擢用,何庸辭爲?安心勿辭,從速察職。內下記草
備邊司啓曰,曾因湖南儒生裴紀等陳疏,山郡大同便否,令道臣,詢訪民情啓聞矣,今者全南監司趙龜錫啓本,啓下本司,而此非造次間議定之事,後日登對時,面稟定奪,何如?批答不載
又啓曰,司諫院啓辭,山林川澤,國之所庇,虞衡之政,歷代所重,近來火田之弊,靡有紀極,無所不到,無處不有,至於高山大藪,任意焚赭,百年長養,一火盡之,山童川渴,萬寶俱絶,識者以連年旱乾,未必不由於此,此誠有見之言也。火田之禁,前後非一,而朝家不能畫一嚴禁者,或憚於奸民之無所容,或由於州縣之利其入,今欲大正,必費大段區處然後,可以就緖,姑不敢輕議,而如山藪之高大有名者,國家祀典所載及州縣鎭望,輿地勝覽所錄之處,尤當先加封植,請令戶曹·工曹別爲事目,嚴飭各道,定其標限,峻其防禁,本道都事,每年親檢,開錄啓聞,如有弛禁而啓奸者,守令論以重罪。答曰,火田申禁事,令廟堂稟處事,命下矣,火田之禁,前後申明,亦非一再,而限以山腰以下之令,猶且不行,漸至於高峯頂上,亦皆童赭,此誠可駭之甚,而未及流民之前,此弊難杜,臣等之憂,未嘗不在於此,而未得其善策矣。今見諫院啓辭,所論誠是,如山藪之高大有名者,國家祀典所載及州縣鎭望,輿地勝覽所錄之處,尤當先加封植,而禁其焚燒,卽令該曹,別立事目,嚴飭諸道,使之着實擧行,而某邑某山應禁之地,一一開錄啓聞,以爲後日摘奸時憑處之地宜當,以此分付,何如?答曰,允。備局謄錄
有政。以尹遇丁爲正言,兪㯙爲大司憲,李行進爲京畿監司,朴敏行爲宗廟令,洪柱三爲掌令,李時楳爲刑曹參判,尹元擧單付司業,南二星單付宗簿主簿,洪重普爲禮曹判書。吏曹望單
上在昌德宮。停常參·經筵。
藥房啓曰,伏未審夜來,聖候調攝若何,昨日劑入人蔘敗毒散進御之後,有發散之效乎?頭疼惡寒等症加減,亦未知如何,且大王大妃殿症候,日漸差復乎?臣等不勝憂慮,敢來問安。仍竊伏念,啓覆已定於明日,而玉體又有再感之候,方在靜攝之中,當此嚴寒,出御正殿,則必有添傷之患,明日啓覆,不可不退定,敢此仰稟。答曰,知道。大王大妃殿症候,已言于醫女,予之所患,亦言于醫官矣,啓覆速行,可也。
大王大妃殿問安。答曰,知道。勿爲問安。藥房日記
院啓,答曰,不允。金發英順川郡守遞差·金時郁兵曹佐郞遞差事,依啓。
府啓,答曰,不允。處置事,依啓。內下記草
上在昌德宮。停常參·經筵。
藥房提調李一相,右承旨鄭萬和啓曰,雪後寒甚,伏未審夜來,聖候調攝若何?前日劑入人蔘敗毒散三貼,日再進御,則當盡於昨日,詳知快收和解之效然後,可議今日當進之藥,且大王大妃殿停藥,已至屢日,伏想昨日症候,亦復何如?臣等憂慮未弛,敢來問安,竝此仰稟。答曰,知道。大王大妃殿症候,已言于醫女矣,予之所患,亦言于醫官矣。
又啓曰,卽伏聞醫官所傳之言,自上所患寒氣外襲頭部微疼等症,雖已差減,汗氣未洽,玉軆猶未舒泰云,臣等不勝憂慮之至,與鄭後啓及諸御醫等商議,則小柴胡湯,加黃連酒炒·桅子炒各七分,紫蘇葉·乾葛·知毋酒炒·麥門冬各一錢,連進三貼,快收和解之效宜當云,此藥三貼,卽爲劑入,且伏聞醫女所傳之言,大王大妃殿寢睡及水刺,雖不得如常,比初頗勝,而時有畏風之候,此是元氣不足,脾胃未及定復之致,而嘔吐纔定,又進湯劑,恐或有妨於進御水刺,姑觀今明日症候,更爲議藥宜當云,竝此仰稟。答曰,知道。藥房日記
府啓,答曰,不允。李萬慶·私囑守令掘浦者尹弼殷聽囑者事,依啓。權慬事營私事,拿問定罪事,更加詳察處之。內下記草
備邊司啓曰,近來藏氷一事,最爲各司與防民之弊,故曾以此意,陳達於榻前,別爲變通矣,變通之後,各司則皆幸其蒙恩,而防民之稱冤猶前,詳問其曲折,則五部民戶二萬一千三百九十九,而除諸色免役人外,實役者僅四千一百十二戶,而各部·各契之中,又有應役多寡之不齊,故藏氷價米,西部則一戶所收十餘斗,東部則一戶所收五斗六升,北部則一戶所收三斗餘,獨中部,除表表免稅人外,盡爲應役,故一戶所收六升零,南部則屬於東氷庫,調發役丁,而役重有倍他部云,京城之內,民役不均,若此之甚,誠可寒心,令漢城府,別立條式,藏氷大役,則毋論諸色免稅人,一從戶籍所載,盡爲收合,則一戶所出,不過二三升,而可以寬役,實爲便當,此外諸役之不均者,亦爲變通,俾無窮民偏苦之患,誠合事宜,以此分付,何如?答曰,允。備局謄錄
上在昌德宮。停常參·經筵。
藥房啓曰,日寒倍緊,伏未審聖候調攝若何,昨日劑入小柴胡湯一貼進御之後,汗氣浹洽,快有和解之效乎?大王大妃殿畏風之候,亦未知夜間加減,何如?仍竊伏念,自上再感之候,尙未平復,方進和解之劑,而當此嚴寒,出御便殿,則必有添傷之患,啓覆決不可仍行於數日內,臣等不勝憂慮,敢來問安,竝此仰稟。答曰,知道。大王大妃殿症候,已言于醫女矣,予之所患,與昨無異,啓覆停止可也。藥房日記
府啓,啓曰,不允。權慬事,依啓。
禮曹正郞朴靖疏,答曰,覽爾疏箴,陳戒之意切,而憂愛之誠至矣,深嘉爾爲國之忠,可不置諸左右而觀省焉?內下記草
漢城府啓曰,內外藏氷之官,今日當爲出去,而因備邊司啓辭,今有變通之擧,詳細料理分定後,方可無參差不齊之弊,而今日之內,則勢未及變通,姑退一日,待明日出去之意,分付何如?傳曰,允。備局謄錄
上在昌德宮。停常參·經筵。
巳時,太白見於未地。內下日記
藥房啓曰,日氣倍寒,夜來聖候若何?前者劑入小柴胡湯三貼,當盡於今日,詳知昨日症候然後,可以議藥,臣等憂慮未弛,敢來問安,竝此仰稟。答曰,知道。大王大妃殿症候,與予之所患,已言于醫官矣,今後勿爲逐日問安。
又啓曰,卽伏聞醫官所傳之言,自上再感之候,已盡和解,臣等不勝喜幸之至,今日小柴胡湯畢進御後,姑爲停藥宜當,且伏聞醫女入診後所傳之言,大王大妃殿脈度虛數,微有咳嗽之候,玉音亦未得如常云,與鄭後啓及諸御醫商議,則蔘朮調中湯,淸補脾肺,止咳定喘之劑,連進十餘貼宜當云,此藥五貼,先爲劑入,何如?答曰,知道。藥房日記
院啓,答曰,不允。內下記草
院啓,江都·南漢,俱是國家保障重地,經營積聚,費盡十年功力,而及至今日,所儲穀物,虛簿過半,名存實無,聽聞所及,莫不寒心,頃日筵臣,以發遣京官反庫之意,陳達於榻前,已有成命,而今過半年,廟堂尙不擧行,置之於相忘之域,事甚可駭,請其時當該有司堂上從重推考,各別擇遣御史,穀物之外,軍器等各樣物件,憑考文書,一一點看,從實啓聞,以爲大段釐正之地。答曰,依啓。備局謄錄
有政。以趙壽益爲兵曹參判,李慶徽爲禮曹參議,尹順之爲工曹判書,李敏敍爲吏曹佐郞,洪萬容爲持平,金益炅爲判決事,姜碩耉爲司錄,尹松爲重林察訪,尹文擧爲吏曹參判,洪柱國爲注書,任暎爲刑曹正郞,李之晳爲宗廟副奉事,李萬枝爲順川郡守,洪茂爲牙山縣監,李一相爲掌樂提調,兪棨爲校書提調,吳挺一爲司宰提調,趙相漢爲兵曹佐郞,朴仁基爲禮曹佐郞,柳赫然爲右尹,吳始壽爲獻納,李文淸爲扶餘縣監,瀛萊副正洬,光平副正溟,錦川副正榰,竝命授單付,許積爲司僕提調,成均博士李在容,校書博士田,校書著作鄭維悌,校書副正字盧說之,承文著作鄭載禧,待敎閔宗道,竝單付。吏曹望單
上在昌德宮。停常參·經筵。
傳曰,麟坪大君女兒,喪出不意,無以成形云,追念先朝尋常顧念之意,予甚慘悼,造墓擔持等軍,依先朝異數之例施行事,分付該曹。內下記草
上在昌德宮。停常參·經筵。
巳時,太白見於未地。內下日記
藥房啓曰,近日寒氣凜烈,伏未審夜來,聖候調攝若何,感冒和解之後,寢睡起居安寧乎?大王大妃殿咳嗽之候,尙未差減乎?臣等無任憂慮,敢來問安。答曰,知道。今後勿爲間日問安。
大王大妃殿·王大妃殿·中宮殿,隆寒問安。答曰,知道。藥房日記
上在昌德宮。停常參·經筵。
巳時,太白見於未地。
冬享大祭齋戒。
王大妃殿誕日,藥房·政院·玉堂·朝廷問安。批答不載內下日記
傳曰,日寒如此,薄衣軍士,令該曹襦衣題給。內下記草
藥房啓曰,卽伏聞王大妃殿內人,以拘忌之疾,旣已出置云,閭閻間所傳之言,雖未知虛實如何,而誠有是事,則臣民憂慮,曷有其極?其在謹愼之道,不容少緩,各殿內人之未經此病者,沒數移置他處,俾無傳痛之患,則可作乾淨之地,且伏聞差備門外各邑下人中,家有此患者,亦多祕諱出入云,令政院各別嚴飭,勿令如前混雜宜當,臣等忝在保護之任,不勝區區之慮,敢此仰稟。答曰,知道。藥房日記
上在昌德宮。停常參·經筵。
府啓,答曰,不允。
院啓,答曰,不允。處置事,依啓。內下記草
傳曰,今日非賓廳坐起日次,只來會之員引見。
大臣·備局堂上引見時,領議政鄭太和所啓,取考諸宮家漁場·網場·柴場折受成冊,則或有一二處者,或有多至四五處者,似當定數折給矣。上曰,漁場·網場,宣祖朝賜給一處外皆罷,而至於子孫,則雖一處亦罷,此後則切勿許折給,可也。鄭太和曰,柴場亦大小不均,或有四十里者,或有二十里者,亦當均一定給矣。左議政元斗杓曰,若以方十里則大,以周廻十里,則其大不至於方十里矣,或以四方,或以周廻事,當爲定奪矣。戶曹判書鄭致和曰,若有定限之擧,則未滿其限者,必有願爲加受之弊,事多紛擾不便矣。上曰,柴場亦令各其宮家,望定一處,而自該曹打量,小者仍存,大者減給可也。右議政洪命夏所啓,漁場·網場·柴場諸宮家折給外革罷之處,若各衙門及士大夫土豪,有更占之弊,則其害之及於民,無異於前,令該曹另加禁斷,如有犯者,各衙門,則官員請罪,士大夫土豪,則從重論罪,何如?上曰,依爲之。領議政鄭太和所啓,以全南監司趙龜錫狀啓,湖南山郡大同事,群議不一,以後日登對時稟處之意,回啓矣。兵曹判書金佐明主管之人,而今日以新軍點考,雖不得入侍,似當定奪回移,何以爲之?左議政元斗杓曰,大同之擧,專爲便民,而民情之不悅甚矣,似當變通矣。右議政洪命夏曰,山郡之民,恐其不罷,海邑之民,猶恐或罷,而行之一年,又議還罷,則有同兒戱,國家擧措,豈宜如是?若罷大同之後,更有好樣設施則善矣,若無別樣善策,而只罷大同,則國家之事,將不得收拾矣。元斗杓曰,國之大事,不可以一人之言定之,而所懷則不敢不達矣。古有刻印消印之事,當觀事之是非,雖纔設旋罷,有何不可乎?鄭太和曰,湖南山郡怨咨如此者,皆由於作木也,以六斗五升,作木一疋,木價則高,而米不足,故出米添價,添價之數,雖不至如各官所報,而出米果多,故民情之不便如此,作木價米,略爲變通,何如?上曰,山郡作木,米斗加給,似可矣。判尹許積所啓,南漢山城積草事,以宣惠廳回啓,有似未詳悉,後日登對時,稟處之敎矣,今日當爲定奪矣。上曰,脫有事變,馬兵入城,則此草可以足用矣。領議政鄭太和曰,守城之時,則馬兵不多,而馬雖不多,此豈足用乎?第事變,不知出於何時,欲每年多積,則民力有所不堪矣。上曰,一日所用幾許耶?許積曰,一馬一日給一束矣。上曰,江都亦有之乎?鄭太和曰,亦有待變草矣,不但江都,臣曾爲通津縣監,亦有待變草積置之規矣。許積曰,山城積草,當初則一萬八千束,而壬辰年,以凶荒之故,減半爲八千五百束,以四束爲一迲乃,每迲乃,給米五升,今則一萬二千束,而每迲乃,給米二升,草束雖加,米則實減矣,然積草,實出於以備不虞之意,而今則使募民,刈草積置,而收米於楊根·驪州·利川等邑,爲募民給糧之資矣。上曰,然則依宣惠廳回啓施行。左議政元斗杓所啓,南漢·江都反庫御史,旣已差出,而朴世堂·宋昌,皆出身未久,未經吏事,恐非其任也。上曰,然則兩人改差可也。元斗杓曰,年少文官之中,如南九萬·閔維重,可爲此任矣。上曰,以此兩人,差送御史可也。鄭太和曰,南九萬差送于南漢,閔維重則差送于江都宜當矣。元斗杓曰,發送則臨時取稟,何如?上曰,依爲之。備局謄錄
冬享大祭。
上在昌德宮。停常參·經筵。
府啓,答曰,不允。推考事,東班堂上習儀不參事及遞差事,副正任映依啓。
院啓,答曰,不允。內下記草
藥房啓曰,臘後日氣陰寒,伏未審夜來,聖候若何?昨日出御便殿,引接臣僚,酬酢移時,別無添傷之患乎?大王大妃殿將攝之候,亦復何如?自上感冒和解之後,停藥久矣,卽與鄭後啓及諸御醫等商議,則皆以爲自上頻數外感之候,出於表症而然也。補中之劑,不可不及時進御,補中益氣湯,依前加入,自今日,連進宜當云,五貼爲先劑入,何如?臣等憂慮未弛,敢來問安,竝此仰稟。答曰,知道。藥房日記
