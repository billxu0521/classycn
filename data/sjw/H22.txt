上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂正朝單子問安。答曰,知道。大殿·中宮殿·嘉順宮·世子宮,朝廷二品以上·六曹堂上單子問安。答曰,知道。
朴台壽啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和未肅拜,監察茶時之意,敢啓。傳曰,知道。
傳于洪羲俊曰,禮房承旨馳詣宗廟·永寧殿,奉審摘奸以來。
傳于任存常曰,領議政金載瓚,領府事韓用龜,判府事金思穆,右議政林漢浩內外,令該曹歲饌外食物·衣資加送,仍令存問以來。故領議政金致仁妻李氏,故安恩君妻尹氏,竝依昨年例擧行。
洪羲俊啓曰,祀典擧行,何等敬謹,而昨日淸齋摘奸擧案,經宿後今始來呈,事未前有,萬萬駭然。當該吏曹郞廳,所當重勘,而本院請推之外,無他可施之罰,何以爲之?敢稟。傳曰,拿處。
尹豐烈啓曰,卽者兼文學洪學淵,以其親病,陳疏徑出,原疏以宗廟春享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以副校理任天常,修撰朴齊聞牌不進罷職傳旨,傳于洪羲俊曰,只推。
兵曹口傳政事,副司果單尹命圭。
尹豐烈,以侍講院言啓曰,兼文學洪學淵入直矣,以其親病,陳疏徑出,下番闕直,事甚未安。司書朴宗璜差祭,說書李家淳在外,兼司書趙璟鎭,卽爲牌招,以爲入直之地,何如?傳曰,允。
又以議政府右議政意啓曰,今日孝禧殿朔祭時,三品以上哭班班儀,全不成樣,事之寒心,莫此爲甚。毋論卿宰以下堂上官,衆所共知實病實故外,令政院捧現告,竝令該府拿問處之,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,太廟歲首展謁,當爲取稟,而自上方在諒闇中,不爲取稟之意,敢啓。傳曰,知道。
又以禮曹言啓曰,今年卽永禧殿酌獻禮年次,而自上方在諒闇中,不爲取稟之意,敢啓。傳曰,知道。
又以禮曹言啓曰,景慕宮展謁,每於孟春孟秋取稟事,曾有定式,而自上方在諒闇中,不爲取稟之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
又以內醫院都提調·提調意啓曰,御醫朴致秀,旣已闋服,依例還屬本院,內醫李慶年汰去代,仍爲差下,何如?傳曰,允。
金敎喜,以兵曹言啓曰,每年正月初五日朝參,例於元朝取稟,而取考謄錄,則國恤三年內,朝參雖無停止之定式,亦無設行之例矣。今番則何以爲之?敢稟。傳曰,置之。
又以兵曹言啓曰,捕盜大將兼帶摠管則遞摠管,載在法典矣。摠管前望右邊捕盜大將申鴻周,左邊捕盜大將鄭學畊,俱爲受點,似當依法典,摠管之任,當爲差代,而摠管受點,係是特除,不可循例差代,何以爲之乎?敢稟。傳曰,摠管之任許遞。
勸農綸音。王若曰,每歲元正,咨我臣工,勖率農政,用播告之修者,我家有制也。農者天下之大本,不克敏乃力,怠惰而自安,曷敢望有秋乎?肆予御極,二紀于玆,兢兢業業,常不緩于民事,夙夜懷保,靡安乎廈氈錦玉,猶恐匹夫匹婦之不得其所,一雨一晹之或愆其時。上辛之孔夙,嗣歲之以興,一念憧憧,而比年以來,備無互極,饑荒荐臻,民生之困瘁,若恫在己。賦役繁而杼軸其空,兼竝濫而井里不均,民將何以爲命乎?方今春陽布澤,東作不遠,凡我牧民之長,勖爾司穡之官,庤乃錢鎛,俶載南畝,如豳土之勸課,導達溝瀆,周視原野,若戴經之按令,農糧之周急也,田器之借助也,汚萊之墾闢也,堤堰之修築也,率作興事,俾惰者勸而貧者助,播厥百穀,駿發爾私,望蒲杏而察候,去狼莠而深耕,克力于廼疆迺理,使三農告熟,萬姓有慶,千倉萬箱,有如坻如京之積,則豈非我東方太平之根基乎?嗚呼,民惟邦本,本固邦寧,人生在勤,勤則不匱,咨爾方伯居留之臣,克體予宵旰之憂,布告民庶,克勤乃職。右副承旨任存常製進
上在昌德宮。停常參·經筵。
朴台壽啓曰,行大司憲洪羲臣,執義鄭禮容,掌令申溥,持平金尙元,金瑩在外,掌令金仁和未肅拜,監察茶時之意,敢啓。傳曰,知道。
備忘記,羅州營將金思運,尙州營將具錫朋下直,各長弓一張,長箭一部,片箭一部,筒兒一箇賜給。
洪羲俊啓曰,吏曹郞廳來言,應資老人加資下批,政事,取稟。傳曰,當日爲之。
又啓曰,吏曹郞廳來言,明川府使申錫朋,寧遠郡守李秉逵,新溪縣令李晦淵,歙谷縣令李吉運,平海郡守南錫中,開寧縣監韓成履,高靈縣監韓光善,和順縣監鄭晉錫,長鬐縣監李鍾振,利原縣監李濟元,兩司俱未署經云,除在外外,未肅拜人員,竝卽牌招,以爲署經之地,何如?傳曰,允。
金敎喜啓曰,訓鍊大將白東薳,禁衛大將趙萬永,御營大將李海愚,摠戎使徐春輔拿處,傳旨啓下矣。將兵之任,不可無一刻摠察之人,何以爲之?敢稟。傳曰,訓·禁·御三營,都提調兼察,摠戎使,兵判兼察。
又啓曰,訓·禁·御三營,都提調兼察事,命下矣。在前如此之時,或有命招都提調之例,或有發牌郞廳分付之規,今番則何以爲之?敢稟。傳曰,發牌郞廳分付。
又啓曰,摠戎使,兵判兼察事,命下矣。兼察摠戎使韓致應,卽爲牌招聽傳敎,何如?傳曰,允。
以兼司書趙璟鎭牌不進罷職傳旨,傳于洪羲俊曰,只推。
金敎喜,以都摠府言啓曰,副摠管申絢在外,都摠管洪顯周,享官入直,副摠管朴齊一,以享官不得入直,尹行直差祭,二員未差,都摠管任希存,副摠管徐長輔,曺鳳振,俱有身病,只有臣李明奎一人,伴直無人,令政院稟旨變通,仍令該曹口傳差出,待下批,牌招,以爲推移入直之地,何如?傳曰,允。
又啓曰,因都摠府草記,副摠管申絢在外,都摠管洪顯周享官入直,副摠管朴齊一以享官不得入直,尹行直差祭,二員未差,都摠管任希存,副摠管徐長輔·曺鳳振,俱有身病,只有李明奎一人,伴直無人,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管李相璜·白師誾,副摠管金敎根·徐有聞·金熙周·申絢·洪愚燮·金逌根·徐俊輔落點。
洪羲俊,以弘文館言啓曰,本館下番闕直,事甚未安。副校理任天常·趙璟鎭,修撰朴齊聞,旣有只推之命,竝卽牌招,以爲推移入直之地,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林處鎭在外未肅拜,直講未差,典籍金喆遠差祭進去,時無入直之員,以他郞官,姑爲代直,何如?傳曰,允。
注書金炳朝書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,木石堅塞,牛馬不通,今已年久,無逕可尋是白遣,樹木段,連年種植,漸有長養之效,而地勢瘠确,或多枯損之患是白乎旀,峴上結幕處守直之節,亦皆着實擧行是白如乎,仍詣昭顯墓,看審是白乎則,植木之叢鬱,各處之守護,竝皆無弊之意,敢啓。傳曰,知道。
上在昌德宮。停常參·經筵。
任存常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和呈辭,監察茶時之意,敢啓。傳曰,知道。
又啓曰,左副承旨朴台壽,同副承旨尹豐烈,今日不爲仕進,竝卽牌招,何如?傳曰,允。
備忘記,全州營將李玉鉉,淸州營將李儒遠下直,各長弓一張,長箭一部,片箭一部,筒兒一箇賜給。
任存常啓曰,吏曹郞廳來言,政事當日爲之事,命下,而判書金魯敬受由,參判金履載拿處,參議宋啓榦在外,不得開政云,何以爲之?敢稟。傳曰,判書·參判牌招。
以司諫兪理煥,獻納愼必復,正言李冕植·韓弘敎牌不進罷職傳旨,傳于任存常曰,只推。
任存常啓曰,守令署經事,命下矣。司諫兪理煥,獻納愼必復,正言李冕植·韓弘敎,旣有只推之命,竝更牌招,以爲署經之地,何如?傳曰,允。
又啓曰,明日傳香,禮房承旨當爲齋宿,而行左承旨洪羲俊,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴台壽,同副承旨尹豐烈牌不進罷職傳旨,傳于任存常曰,只推。
任存常啓曰,行都承旨李止淵不爲仕進,行左承旨洪羲俊牌不進,右承旨金敎喜式暇,院中只有臣存常一人,伴直無人。左副承旨朴台壽,同副承旨尹豐烈,旣有只推之命,同副承旨尹豐烈,卽爲牌招,何如?傳曰,允。
又啓曰,同副承旨尹豐烈再牌不進,伴直無人,左副承旨朴台壽,所當牌招,而拘於廳規,不得請牌,何以爲之?敢稟。傳曰,牌招。
傳于任存常曰,發遣吏郞,諸執事淸齋與否,摘奸以來。
任存常,以都摠府言啓曰,都摠管李相璜·白師誾,副摠管金熙周·申絢·洪遇燮在外,徐俊輔內閣入直,徐有聞·金敎根·金逌根俱有身病,只有臣李明奎一人,伴直無人。令政院稟旨變通,仍令該曹口傳差出,待下批,牌招,以爲推移入直之地,何如?傳曰,允。
又啓曰,因都摠府草記,都摠管李相璜·白師誾,副摠管金熙周·申絢·洪遇燮在外,徐俊輔內閣直,徐有聞·金敎根·金逌根俱有身病,只有李明奎一人,伴直無人,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管金祖淳·金履陽,副摠管洪奭周·朴宗正·李愚在·朴宗琦·朴齊一·朴宗柱·趙岐落點。
義禁府啓目,吏曹參判金履載,行護軍徐鼎輔·趙萬永·白東薳·徐春輔,韓陵君李海愚,戶曹參議金學淳等原情云云。傳旨內辭緣,泛稱遲晩,所當請刑是白乎矣,曾經侍從·閫帥,勿爲請刑,載在大典通編,竝只議處,何如?判付啓,依允。又啓目,吏曹正郞玄鎭商原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
任存常,以義禁府言啓曰,卽接月令醫員趙行均手本,則時囚罪人徐鼎輔,冷積猝劇,咳嗽喘促,白東薳處冷之餘,毒感猝發,李海愚風眩之症,間間昏倒,諸囚病勢,俱爲不輕云。罪人病勢如此,則一邊保放,一邊草記,曾有定式矣。徐鼎輔·白東薳·李海愚等,竝姑保放之意,敢啓。傳曰,知道。
傳于任存常曰,飭已施矣,拿處卿宰,竝分揀放送。
任存常啓曰,訓鍊大將白東薳,禁衛大將趙萬永,御營大將李海愚,摠戎使徐春輔,分揀事,命下矣。竝卽牌招,傳授命召及密符,何如?傳曰,允。
又啓曰,吏曹判書金魯敬,參判金履載牌不進推考傳旨,今方捧入,而開政命下之後,如是違牌,事甚未安,竝更牌招,何如?傳曰,允。
又啓曰,吏曹判書金魯敬,參判金履載再牌不進推考傳旨,今方捧入,而開政命下之後,一向違牌,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,牌招。
以副校理任天常·趙璟鎭,修撰朴齊聞牌不進罷職傳旨,傳于任存常曰,只推。
以司諫兪理煥,正言李冕植·韓弘敎牌不進罷職傳旨,傳于任存常曰,只推。
任存常,以弘文館言啓曰,本館下番闕直,事甚未安,副校理任天常,修撰朴齊聞,旣有只推之命,竝卽牌招,以爲推移入直之地,何如?傳曰,允。
又以義禁府言啓曰,卽接月令醫員趙行均手本,則時囚罪人玄鎭商,處冷之餘,猝得狹食,上吐下瀉,眞元大脫,實有難保之慮云。罪人病勢如此,則一邊保放,一邊草記,曾有定式矣。玄鎭商姑爲保放之意,敢啓。傳曰,知道。
上在昌德宮。停常參·經筵。
藥房都提調林漢浩,副提調李止淵啓曰,節屆春元,聖慕益新,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
任存常啓曰,行大司憲洪羲臣,執義鄭禮容,掌令申溥,持平金尙元,金瑩在外,掌令金仁和呈辭,監察茶時之意,敢啓。傳曰,知道。
又啓曰,左副承旨朴台壽再牌不進,伴直無人,行左承旨洪羲俊,所當更請牌招,而拘於廳規,不得請牌,何以爲之?敢稟。傳曰,都承旨·右副承旨外,竝許遞,前望單子入之。
傳于任存常曰,傳香承旨馳詣社稷,奉審摘奸以來。
以左副承旨朴台壽再牌不進罷職傳旨,傳于任存常曰,只推。
以同副承旨尹豐烈再牌不進罷職傳旨,傳于任存常曰,只推。
傳于任存常曰,副護軍朴宗喜·金基常,竝承旨除授。
承旨前望單子入之,尹羽烈·李羲肇落點。
任存常啓曰,新除授左副承旨李羲肇,右副承旨朴宗喜,同副承旨金基常,竝卽牌招,何如?傳曰,允。
又啓曰,明日傳香,禮房承旨當爲齋宿,而左承旨尹羽烈,所當牌招,而拘於廳規,不得請牌,何以爲之?敢稟。傳曰,牌招。
又以內醫院都提調意啓曰,提調李肇源,今日問安,不爲仕進,卽爲牌招,何如?傳曰,允。
備邊司,以柳和源爲北兵使。
兵曹,以申絅爲禁軍別將。
金基常啓曰,吏曹判書金魯敬,參判金履載三牌不進推考傳旨,今方捧入,而開政命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招,違牌勿爲呼望。
有政。吏批,判書金魯敬式暇,參判金履載進,參議宋啓榦在外未肅拜,同副承旨金基常進。啓曰,判書金魯敬式暇,參議宋啓榦在外未肅拜,小臣獨政未安,何以爲之?敢稟。傳曰,仍爲之。以林東鎭,朴岐壽爲校理,韓用錡爲修撰,李魯秉爲副修撰,尹錫永爲直講,軍器直長單金潤龜,奉事單全繼喆,副奉事單池景郁,參奉單李元哲,兼鏡城都護府使單柳和源,致仕奉朝賀金履翼今加正憲,行護軍李晩遠今加嘉義,副護軍李汝節·韓奎爀·洪格·權抑·南耆喆·朴履珏·朴挺玉已上今加嘉善,副司直高廷鳳,前府使李義敎,前縣監李秉源,前察訪韓錫朝,前郡守尹弘心,前縣監金光浩,前別提白亮彩,已上今加通政,前五衛將崔遂燁今加崇祿,已上朝官年八十,依定式加資。前郡守李亨正贈吏參例兼,守慶州府尹李潞考。
兵批,行判書韓致應受由,參判申緯病,參議李東煥病,參知李朝鉉入直進,左副承旨李羲肇進。僉知單趙毅存·王太,護軍單洪羲俊,副護軍單金敎喜·朴台壽·尹豐烈,副司果單金蘭淳·黃顯宅,副司正單李容鉉·李喜晩,北兵使單柳和源。
金基常啓曰,校理朴岐壽,旣入闕中,不爲肅謝,直爲出去,事甚未安,推考,何如?傳曰,允。
傳于金基常曰,發遣吏郞,諸執事淸齋與否,摘奸以來。
金基常啓曰,守令署經事,命下矣。司諫兪理煥,正言李冕植·韓弘敎,旣有只推之命,竝更牌招,以爲備員署經之地,何如?傳曰,允。
以司諫兪理煥,正言韓弘敎牌不進罷職傳旨,傳于金基常曰,只推。
金基常啓曰,守令署經事,命下矣。司諫兪理煥,正言韓弘敎,旣有只推之命,竝更牌招,以爲備員署經之地,何如?傳曰,允。
以副校理任天常,修撰朴齊聞牌不進罷職傳旨,傳于金基常曰,只推。
以咸鏡監司李勉昇狀啓,鏡城府人物渰死事,傳于金基常曰,聞甚矜惻,元恤典外,別加顧助,如有生前身還布,竝蕩減事,分付。
金基常,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十以上人員,別單書入之意,敢啓。傳曰,知道。
上在昌德宮。停常參·經筵。
李羲肇啓曰,合辭許久闕啓,事甚未安,除在外·未署經·傳旨未下外,呈告人員,竝卽牌招,何如?傳曰,允。
任存常啓曰,右副承旨朴宗喜,今日不爲仕進,卽爲牌招,何如?傳曰,允。
李羲肇啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于任存常曰,禮房承旨·同副承旨,分詣受香諸處,奉審摘奸以來。
任存常啓曰,守令署經事,命下,而憲府則行大司憲洪羲臣,執義鄭禮容,掌令申溥,持平金尙元·金瑩在外,只有掌令金仁和一人,諫院則大司諫兪應煥在外,司諫兪理煥,正言韓弘敎再牌不進,正言李冕植未署經,只有獻納愼必復一人,無以備員署經,何以爲之?敢稟。傳曰,更爲牌招,如有違牌,勿爲呼望。
以司諫兪理煥,正言韓弘敎再牌不進罷職傳旨,傳于任存常曰,只推。
任存常啓曰,明川府使申錫朋,寧遠郡守李秉逵,新溪縣令李晦淵,歙谷縣令李吉運,平海郡守南錫中,高靈縣監韓光善,和順縣監鄭晉錫,長鬐縣監李鍾振,利原縣監李濟元,諫院則雖已署經,憲府則行大司憲洪羲臣,執義鄭禮容,掌令申溥,持平金尙元·金瑩在外,只有掌令金仁和一人,不得備員署經,何以爲之?敢稟。傳曰,一司除署經。
李羲肇啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和牌不進,監察茶時之意,敢啓。傳曰,知道。
以右副承旨朴宗喜牌不進罷職傳旨,傳于任存常曰,只推。
以全羅道黃腸敬差官黃萬齡狀啓,黃腸正板,未能盡善,惶恐待罪事,傳于李羲肇曰,勿待罪事,回諭。
任存常,以弘文館言啓曰,本館下番闕直,事甚未安。副校理任天常,修撰朴齊聞,旣有只推之命,與新除授校理林東鎭·朴岐壽,一體牌招,以爲推移入直之地,何如?傳曰,允。
又以弘文館言啓曰,新除授修撰韓用錡,時在廣州地,副修撰李魯秉,時在京畿驪州地,經筵入番事緊,請竝斯速乘馹上來事,下諭,何如?答曰,依啓。
李羲肇,以兵曹言啓曰,新除授安東營將李彦懋,身病猝重,時月之內,萬無登途赴任之望,呈狀乞遞,改差,何如?傳曰,允。
知敦寧鄭晩錫疏曰,伏以臣,伏奉除旨,以臣爲知敦寧府事者,固當感激恩命,蹶趨膺,而第臣本無敦寧,揆以格例,不可仍冒,玆敢略陳短章,仰瀆崇嚴。伏乞聖明,俯賜鑑諒,特許遞免,以存公格,以安私分焉。臣無任云云。答曰,省疏具悉。所請依施。
戶曹判書李存秀疏曰,伏以歲籥載新,鑽燧已改,仰惟聖慕無窮,撫時冞新。仍伏念臣叨冒重任,五朔于玆,念雖切於報效,才不逮於綜理,措設損益,尙矣無論,簿領句檢,亦多遺漏,不稱之實,自知甚明,猶且蹲據,荏苒歲月,則國計狼狽,誠非細事,祈解一念,夙夜憧憧,而嚴畏趑趄,未敢干瀆,臣方有至切之懇,不避猥越之誅,玆敢煩陳焉。臣兄臣在秀,時在嶺藩任所,始祟不伏水土之症,調治失宜,病隨而日添,胃敗而粥飮不下,膈痞而喘氣上升,刀圭罔效,醫技已殫,諸般危惡之症,有進無退,昨又得私書之來,以兄弟之不得相面,多有悲苦之辭,臣方寸憂煎,直欲奮飛,而緊任在前,去就不敢自專,悶阨之極,罔知爲計。玆不得不猥控短章,仰瀆仁覆之天。伏乞聖慈,俯察情悃,特遞臣所帶地部之任,以幸公事,因許數旬來往之暇,俾伸孔懷之情,不勝大願。臣無任云云。答曰,省疏具悉。卿其勿辭,從便往來。
上在昌德宮。停常參·經筵。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,右副承旨朴宗喜,今日不爲仕進,卽爲牌招,何如?傳曰,允。
金基常啓曰,祀典所重何如,而木覓山祭享時,贊者崔廷臣,何等敬謹之地,擧措駭妄,事未前有,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,署經法意,何等愼重,而未肅拜之開寧縣監韓成履,混入於言送中,致有此署經之命,臣之矇未照察,已極悚惶,而當該吏曹郞廳,所當重勘,而本院請推之外,無他可施之罰,何以爲之?敢稟。傳曰,從重推考。
注書金炳朝病,代以許茂爲假注書。
許茂有頉,代以李穆淵爲假注書。
傳于金基常曰,未下直守令,皆令當日辭朝。
以校理林東鎭·朴岐壽,副校理任天常,修撰朴齊聞牌不進罷職傳旨,傳于金基常曰,只推。
李羲肇啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和牌不進,監察茶時之意,敢啓。傳曰,知道。
以司諫兪理煥,獻納愼必復,掌令金仁和牌不進罷職傳旨,傳于李羲肇曰,只推。
以右副承旨朴宗喜牌不進罷職傳旨,傳于李羲肇曰,只推。
同敦寧洪光一疏曰,伏以臣,病伏窮山,萬念俱灰,只切北望宸極,孤衷耿耿矣。不意今者,同敦寧除旨,遽降於田廬積雪之中,優渥自天,措躬無地,重入脩門,粗伸叨謝,是誠微臣區區之忱,而第伏念臣,不惟本無敦寧,例不敢承膺,犬馬之齒,今且八十有四矣。素是孱質,已成癃老,委頓床席,僅存喘息,飮啖全廢,轉側須人,戶庭之近,步屧亦艱,徒切葵藿之忱,萬無趨進之望。玆敢瀝血陳章,縣道封上。伏乞聖明,俯恤癃病之狀,特降鐫遞之恩,以重名器,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
李羲肇啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
金基常啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
任存常啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
尹羽烈啓曰,右副承旨朴宗喜,今日不爲仕進,卽爲牌招,何如?傳曰,允。
李穆淵有頉,代以趙顯休爲假注書。
李羲肇啓曰,行大司憲洪羲臣,執義鄭禮容,掌令申溥,持平金尙元,金瑩在外,掌令金仁和牌不進,監察茶時之意,敢啓。傳曰,知道。
以司諫兪理煥,獻納愼必福,掌令金仁和牌不進罷職傳旨,傳于李羲肇曰,只推。
注書李憲瑋病,代以尹效覺爲假注書。以右副承旨朴宗喜牌不進罷職傳旨,傳于尹羽烈曰,只推。
任存常,以弘文館言啓曰,本館下番闕直,事甚未安。校理林東鎭·朴岐壽,副校理任天常,修撰朴齊聞,旣有只推之命,竝卽牌招,以爲推移入直之地,何如?傳曰,允。
以校理林東鎭·朴岐壽,副校理任天常,修撰朴齊聞牌不進罷職傳旨,傳于任存常曰,只推。
任存常,以吏曹言啓曰,禮曹佐郞張鳳周呈狀內,矣身素患痰癖之症,當此換節之時,一倍添劇,旬月之內,萬無供職之望云。其身病旣如是,則有難强令察任,改差,何如?傳曰,允。
又以成均館大司成意啓曰,今正月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
又以禮曹言啓曰,卽接忠原幼學嚴思儉所志,則以爲,族兄思漢,嫡妾俱無子,以其同姓二十寸弟思敬第二子,欲爲繼後,兩家諸族,相議完定,而思漢夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式。門長嚴思儉所訴旣如此,依定式嚴思敬第二子,立爲嚴思漢之後,何如?傳曰,允。
金基常,以備邊司言啓曰,新除北兵使柳和源,以其身病,呈狀乞遞。旣知有實故,難以强令赴任,改差,何如?傳曰,允。
李羲肇,以義禁府言啓曰,木覓山祭享時,贊者崔廷臣拿處事,傳旨啓下,而假引儀以雜技,例自刑曹擧行,曾有定式矣。崔廷臣係是假引儀,移送秋曹之意,敢啓。傳曰,知道。
又以刑曹言啓曰,政院啓辭內,祀典所重何如,而木覓山祭享時,贊者崔廷臣,何等敬謹之地,擧措駭妄,事未前有,所當重勘,而本院請推之外,無他可施之罰,何以爲之?敢稟。傳曰,拿處。義禁府啓辭內,木覓山祭享時,贊者崔廷臣拿處事,傳旨啓下,而假引儀以雜技,例自刑曹擧行,曾有定式矣。崔廷臣係是假引儀,移送秋曹之意,敢啓。傳曰知道事,命下矣。謹按律文,則大明律不應爲條有曰,不應得爲而爲之事理重者,杖八十,崔廷臣依此律,決杖八十放送之意,敢啓。傳曰,知道。
上在昌德宮。停常參·經筵。
金基常啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
尹羽烈啓曰,左副承旨李羲肇,右副承旨朴宗喜,今日不爲仕進,竝卽牌招,何如?傳曰,允。
金基常啓曰,臣基常,今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,副摠管李愚在,以其親病,陳疏經出,原疏雖不得不捧入,而宿衛重地,有此經出,事未前有,大關後弊,所當重勘,而本院請推之外,無他可施之罰,何以爲之?敢稟。傳曰,從重推考。
傳于金基常曰,有實故摠管,竝許遞,前望單子入之,待下批,牌招察任。摠管前望單子入之,都摠管朴崙壽·金相休,副摠管李止淵·趙晉和·金箕殷·柳相亮·金煐·權逴·柳和源落點。
尹羽烈啓曰,吏曹郞廳來言,承旨有闕,政事,取稟。傳曰,前望單子入之。都承旨前望單子入之,朴齊一落點。
金基常啓曰,卽者龍虎營敎鍊官來言,兵曹判書韓致應家,去夜失火,所佩命召及印信,竝入於燒火中云。命召及印信,何等愼密嚴重,而有此失火,萬萬驚悚,當該兵曹判書,所當重勘,而本院請推之外,無他可施之罰,何以爲之,而命召不可一時暫無,自本院卽速改造,印信,亦令禮曹卽速改造,何如?傳曰,允。若以所重而言,則非推罷可止,若謂之无妄,則與不謹而閪失逈異,而況深夜火患,至於人命之致傷乎?置之,可也。
金基常啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和牌不進,監察茶時之意,敢啓。傳曰,知道。
以司諫兪理煥,獻納愼必復,掌令金仁和牌不進罷職傳旨,傳于金基常曰,只推。
以左副承旨李羲肇,右副承旨朴宗喜牌不進罷職傳旨,傳于尹羽烈曰,只推。
任存常,以弘文館言啓曰,本館下番闕直,事甚未安。校理朴岐壽,副校理任天常,修撰朴齊聞,旣有只推之命,校理林東鎭,疏批已下,竝卽牌招,以爲推移入直之地,何如?傳曰,允。
金基常,以都摠府言啓曰,新除授副摠管李止淵·柳和源,時無職名,令該曹口傳付軍職,何如?傳曰,允。
任存常,以侍講院言啓曰,兼司書趙璟鎭,時無職名,令該曹口傳付軍職,何如?傳曰,允。
兵曹口傳政事,護軍李止淵·柳和源,副司果趙璟鎭,以上竝單付。
備邊司,以許溟爲北兵使。行兵曹判書韓致應疏曰,伏以臣,平居不能戒愼,處事全欠周密,忽於去夜五更,家人失火,挻及於臣所居房舍,熟寐之頃,未克容旋,單身跳出,僅全性命,而莫重命召,未及救出,惶懍震越,萬萬罔措。至於本兵印信,追後覓得於灰燼之中,幸免傷毁,而其外各項文簿之來留臣所者,竝皆燒燼無餘,事未前有,罪不容貸。伏乞聖明,俯垂鑑諒,下臣司敗,勘臣重辟,以昭法紀,以安賤分焉。臣無任云云。答曰,省疏具悉。俄者已諭於院啓之批,卿其勿辭行公。
副摠管李愚在疏曰,伏以臣母,今年爲八十五歲,禮經所云衆子不從政之日也。病隨年痼,氣息奄奄,而且於數年以來,荐見逆理之慼,哀疚縈纏,心神隕剝,遂致凡節之一倍凜綴,況臣無他兄弟,獨自扶將,晝宵相依,實無晷刻離捨之勢,而近幸粗安,故感恩除之特降,悶番次之苟艱,抑情持被,已過兩日,而若値金門下鑰,玉漏正長,則家在城外,如隔千里,輾轉不寐,思慮萬端。卽接家報,則臣母觸寒失攝,輪感咳嗽之症,達宵苦劇,加以痰喘,食飮全却,委頓床笫,積敗之氣,無復餘地云。臣聞來五內焦灼,不能按抑,固當卽刻歸護,而莫重宿衛之地,伴直無人,僚堂皆有實故,不得推移,臣之情勢,到此地頭,尤極悶阨。玆敢冒萬死呼籲於孝理之下,仍出禁扄。伏乞聖慈,俯垂矜諒,亟遞臣摠管之職,以便救護,且治臣擅離之罪,以嚴國體,千萬幸甚。臣無任云云。答曰,省疏具悉。所請依施。
校理林東鎭疏曰,伏以日月迅駛,歲籥倐改,仰惟聖慕無窮,撫時如新。仍伏念臣,直一空疎碌碌之賤品耳。立身行己,一無可稱,居官任職,百不猶人,皆實通朝之所共知者。通籍以來數十年間,遭値聖明之世,備數臺閣之末,而亦未效一日之責,自顧惶忸,若隕淵谷,廼者昨年冬,玉署特除,有隕自天,恩出格外,闔門感泣,是豈臣夢想之攸及哉?臣於伊時,怵畏義分,夤緣事會,雖不得不冒沒出肅,少伸叨謝之忱,而揣量微分,初何敢有一毫堪承之望也哉?鞶禠未久,榮銜復縻,繼以召牌儼臨,臣於是倘怳震惕,益無所容措。噫,金馬玉堂,顧何等重任也?淸華榮顯,自古比之登瀛,橫經而任啓沃之責,整笏而備顧問之列,將以論思獻納,裨補聖治,則在昔盛時,莫不以鴻匠宿儒處之,其文華地望,足以黼黻皇猷,鳴國家之盛,今之人才,雖不及古,何嘗以如臣者流,苟然充數者哉?臣以人則至昏憒也,以學則至魯莽也。一再登對,瘡疣畢露,今復欲趨走爲恭,猥隨人後,而其於玷汚名器,厚招物議,何哉?且臣素患痰癖之症,每當寒沍之節,一倍苦劇,昨自享役歸後,又添毒感,風咳寒齀,諸症闖發,委頓床笫,日夕叫苦,目下病情,出而供職,實無其望,臣罪至此,冞增悚蹙。玆敢略入文字,仰瀆崇嚴。伏乞天地父母,諒臣不稱之實,矜臣難强之狀,特命鐫削臣所帶之職,以淸仕塗,仍治臣瀆撓之罪,以肅朝綱焉。臣於乞免之章,不宜贅及他說,而第區區願忠,得於秉彝,目見國計板蕩,民憂溢目,不勝憂愛之忱,敢陳芻蕘之說,惟聖明垂察焉。臣聞國之所以爲國,以有民故也,民安而國安,民危則國危,無愚知而所同知者,是以賢聖之君,莫不汲汲於爲民,未敢一日暫忽者,誠以小民難保,而邦本不可不固也。苟非上之人一念孜孜,如傷視之,則彼遐邇困苦之民情,何由得達於九重深嚴之中,厝諸袵席之安哉?噫,民生之困瘁,未有如今日之甚者。昨年霖雨爲災,稼穡卒痒,加以厲疹輪行,中外人庶,如經㥘運,此正上下寅畏,勤恤民隱,如救焚拯溺之不暇,而未可曰已安已治,置之相忘之域者也。臣雖愚矇無似,每中夜以思,尙不禁慷慨憂國之淚。以我殿下至仁之德至明之聰,寧不怵然警悟,思有以救此倒懸之勢乎?方今疵政弊俗,誠不可一二毛擧,而民情之最爲遑汲者,軍政是也。瘡痍之餘,丁夫大減,八蜡不通,民命近止,若不及今大振作大釐革,則哀彼殿屎之民,將何聊活哉?夫軍政之一大痼弊,禊房是也。臣不知禊房之弊,創自何邑,始於何時,而今則無邑不然,而三南尤甚。自吏鄕以至知印奴令之類,皆有禊房之村,凡民之入於此者,各以大中小戶收斂爲留物,以防廳納,則一室之內,雖有十丁,閒遊自在,徵斂不及,愚民恃之以息肩,奸吏誘之爲利窟,於是乎民之欲規避重役者,相率而入禊房之村,稧村則歲加月增,奄成邑聚,而外此村里,日以蕭條,十室九空。夫通計一邑之民丁,以充一邑之軍額,尙患有白骨黃口疊役再徵之弊,今乃稧村,居一邑之半,而官令不及,只以强半民丁,責出諸般雜役,則其勢安得無推髓剝膚流離塡壑之冤乎?流亡絶戶,指徵無處,則不得不爲姻族之徵,里洞之斂,凡其督納之際,暴吏悍校,殆同鬼使,奪民口中之食,剝民身上之衣,賤買牛隻,掠取釜鼎,民無所控訴,求死不得,此何爻象?究其弊源,寔由於調役之不均,而不均之弊,稧房爲之祟耳。均是聖世一視之民,而彼此之間,利害懸殊,苦樂相判,此不過奸鄕猾吏之潛作利竇,私爲貨窟,而及其流弊,則軍額無以塡代,生民無所支保,思之及此,寧不哀矜而痛恨者哉?有識之歎,里巷之論,莫不以此爲救弊之急務,而顧今有司之臣,患在姑息捱過,無振刷奮勵之政耳。是以凡在做措變通,令出而吏不率,法設而民不信,又復一切因循苟且,今歲如此,明年亦如此,畢竟民日益困,而若秦人視越人之瘠,伈泄而已,悠忽而已,此其可乎哉?今欲痛革此弊,必令道臣·守宰,專心着力,對揚朝家憂恤之盛意,矜念蔀屋切骨之至冤,勿以因循捱過爲計,嚴査摘發,悉簽軍額,使姦猾無所冤其跡,而道臣因察守宰之能幹,以爲殿最之課,又自朝廷,別遣近侍之臣,一一按廉,以賞罰隨之,則何患乎稧房之不革,軍政之不贍乎?玆亦可以苦瘼庶祛,民生庶保矣。臣愚誠以爲恤民之政,此爲不小,伏願殿下,不以人廢言,特令廟堂更加詳議稟處焉。臣無任云云。答曰,省疏具悉。所陳,令廟堂嚴飭諸道道臣,期有實效,爾其勿辭察職。
上在昌德宮。停常參·經筵。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲肇啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
朴齊一啓曰,左承旨尹羽烈,右副承旨朴宗喜,今日不爲仕進,竝卽牌招,何如?傳曰,允。
備忘記,釜山僉使蔡翼永,山羊會萬戶韓宗碩,水口萬戶金治業下直,各長弓一張,長箭一部,片箭一部,筒兒一箇賜給。
以校理林東鎭·朴岐壽,副校理任天常,修撰朴齊聞牌不進罷職傳旨,傳于任存常曰,只推。
李羲肇啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和牌不進監察茶時之意,敢啓。傳曰,知道。
以司諫兪理煥,獻納愼必復,掌令金仁和牌不進罷職傳旨,傳于李羲肇曰,只推。
以左承旨尹羽烈,右副承旨朴宗喜牌不進罷職傳旨,傳于朴齊一曰,只推。
李羲肇啓曰,兵曹郞廳來言,北兵使下批,政事,取稟。傳曰,當日爲之。
有政。吏批,判書金魯敬病不來,參判金履載進,參議宋啓榦在外未肅拜,右承旨任存常進。啓曰,判書金魯敬病不來,參議宋啓榦在外未肅拜,小臣獨政未安,何以爲之?敢稟。傳曰,仍爲之。
又啓曰,慶尙監司,今當差出,而擬望之人乏少,大司憲竝擬,何如?傳曰,允。
以洪學淵爲副校理,鄭尙愚爲知敦寧,沈象圭爲禮曹判書,金魯應爲判尹,徐鼎輔爲同敦寧,李春英爲同義禁,安允璟爲禮曹正郞,洪勝圭爲司僕正,金相休爲慶尙監司,兼鏡城府使單許溟,前令姜今加通政,朝官年八十加資事承傳。判敦寧朴崙壽今加輔國,江華留守尹魯東今加資憲,前牧使鄭東晩,前郡守朴會壽,幼學姜樂,通德郞宋榮,幼學金東垕今加通政,以上侍從官父年七十加資事承傳。學生金聖溢贈戶參,故學生金砥戶議,學生金汝弘贈樂正,兼同知金洙三代。
兵批,行判書韓致應陳疏入啓,參判申緯病,參議李東煥入直進,參知李朝鉉病,左副承旨李羲肇進。同知單林致彦,北兵使單許溟,上護軍單鄭晩錫,李肇源,大護軍單李憲琦,護軍洪光一·金守基·金·李晩遠·李汝節·韓奎爀·洪格·權抑·南耆喆·朴挺玉,副護軍高廷鳳·李義敎·李秉源·韓錫朝·尹弘心·金光浩·白亮采·安禹權·尹禹鉉,以上竝單付。
任存常,以弘文館言啓曰,本館下番闕直,事未安,校理林東鎭·朴岐壽,副校理任天常,修撰朴齊聞,旣有只推之命,竝卽牌招,以爲推移入直之地,何如?傳曰,允。
李羲肇,以備邊司言啓曰,本司有司堂上李止淵,方帶摠管,職務相妨,摠管之任,許遞,何如?傳曰,允。
上在昌德宮。停常參·經筵。
藥房副提調朴齊一啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿不必入侍矣。中宮殿·嘉順宮·世子宮·世子嬪宮,口傳問安。答曰,知道。
任存常啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,右副承旨朴宗喜,同副承旨金基常,今日不爲仕進,竝卽牌招,何如?傳曰,允。
金基常啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李羲肇曰,政官牌招開政。
以右副承旨朴宗喜牌不進罷職傳旨,傳于任存常曰,許遞,今日政差出。
李羲肇,以吏批言啓曰,新除授工曹判書朴崙壽,資級乃是輔國,而方帶判敦寧府事矣,依例兼判書下批之意,敢啓。傳曰,知道。
有政。吏批,判書金魯敬陳疏,參判金履載進,參議宋啓榦在外未肅拜,同副承旨金基常進。啓曰,判書金魯敬陳疏入啓,參議宋啓榦在外未肅拜,小臣獨政未安,何以爲之?敢稟。傳曰,仍爲之。以李肇源爲兵曹判書,朴崙壽爲工曹判書,洪羲臣爲知經筵,李憲琦爲知春秋,洪奭周爲弘文提學,沈象奎爲典牲提調,崔綱魯爲兵曹佐郞。
再政。以朴台壽爲承旨,兼工曹判書單朴崙壽。
兵批,判書未差,參判申緯病,參議李東煥病,參知李朝鉉入直進,左副承旨任存常進。同知單金見臣·梁濟恒,上護軍韓致應,副護軍鄭東晩·姜樂·宋榮·金東垕·朴會壽·姜,節度使單金相休,以上竝單付。
金基常啓曰,新除授行兵曹判書李肇源,卽爲牌招,傳授命召,何如?傳曰,允。
以校理林東鎭·朴岐壽,副校理任天常,修撰朴齊聞牌不進罷職傳旨,傳于李羲肇曰,只推。
傳于李羲肇曰,牌不進玉堂,竝許遞,前望單子入之。
玉堂前望單子入之,校理林處鎭·朴光錫,副校理趙庭和,修撰宋應奎落點。
任存常啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和牌不進,監察茶時之意,敢啓。傳曰,知道。
以司諫兪理煥,獻納愼必復,掌令金仁和牌不進罷職傳旨,傳于任存常曰,只推。
以申鴻周爲禁衛中軍。
金基常,以備邊司言啓曰,慶尙監司李在秀,在任卒逝矣。返柩時擔軍,依法典題給之意,分付所經各道,何如?傳曰,允。
又以兵曹言啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
任存常,以左邊捕盜廳言啓曰,本廳兼從事官趙邦植,身病猝重,勢難察任,改差,何如?傳曰,允。
行兵曹判書韓致應疏曰,伏以臣,罪實難逭,義在必遞,冒陳一疏,恭竢處分,聖批雖隆摯,私心益復兢惶,去就一節,更何暇論?第受符事重,義難逡巡,雖不得不冒沒出膺,而因仍蹲冒,斷無其望。噫,命召事體,何等嚴重,一授之後,跬步不離,而今於半夜之間,委諸烈焰之中,急於圖生,未及救出,臣罪至此,萬殞猶輕,更何顔面,復據中權,諉以无妄之災,不思自靖之義哉?況臣再經大政,業已瓜熟,雖無此事,斷當一遞,擬陳衷懇,以靳體諒,而此際意外之災,有若眎警,慮未周於防患,罪自著於招殃,俾玆符信之重,竝及城門之禍,歷日追惟,罪悚無地。玆敢更入文字,申控危懇。伏乞聖明,亟賜鐫遞,仍勘臣未勘之罪,以昭法紀焉。臣無任云云。答曰,省疏具悉。所懇如此,本兵之任,今姑許遞。
上在昌德宮。停常參·經筵。
金基常啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和呈辭,監察茶時之意,敢啓。傳曰,知道。
朴齊一啓曰,左承旨朴台壽,右承旨尹羽烈,右副承旨李羲肇,今日不爲仕進,竝卽牌招,何如?傳曰,允。
傳于任存常曰,禮房承旨馳詣元陵,奉審摘奸,局內諸陵,一體奉審以來。
朴齊一啓曰,兼禮曹判書沈象奎,判尹金魯應,同敦寧徐鼎輔,除拜後過三日不爲出肅,竝依定式推考警責,仍卽牌招察任,何如?傳曰,允。
金基常啓曰,行兵曹判書李肇源牌不進推考傳旨,今方捧入,而傳授命召,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書李肇源牌不進推考傳旨,今方捧入,而命召傳授,一時爲急,如是違牌,事甚未安。陳疏到院,而原疏以國忌齋戒,纔已退却矣,更爲牌招,何如?傳曰,原疏捧入。
傳于任存常曰,孝禧殿望祭,自內親行矣,侍衛置之。
傳于任存常曰,都承旨·同副承旨竝許遞,前望單子入之,待下批,牌招察任。
承旨前望單子入之,徐憙淳·李鍾穆落點。
兵曹口傳政事,護軍單朴齊一,副護軍單金基常,副司果單朴岐壽。
以左承旨朴台壽,右承旨尹羽烈,右副承旨李羲肇牌不進罷職傳旨,傳于任存常曰,只推。
任存常啓曰,行兵曹判書李肇源,疏批已下,卽爲牌招,傳授命召,何如?傳曰,允。
任存常,以弘文館言啓曰,本館下番闕直,事甚未安,新除授副校理洪學淵,卽爲牌招,姑降入直,何如?傳曰,允。
任存常,以弘文館言啓曰,新除授校理林處鎭,時在公淸道石城地,朴光錫,時在慶尙道大邱地,副校理趙庭和,時在京畿楊州地,修撰宋應奎,時在公淸道淸州地,經筵入番事緊,請竝斯速乘馹上來事,下諭。傳曰,依啓。
又以備邊司言啓曰,諸道春操稟啓,今已齊到矣。春秋諸操,水陸竝停,已經多年,民不知兵,今則固當如例設行,而昨年歉荒,諸路同然,營賑爲幾道,救急爲幾道,目下民勢,殆同燃眉之急,又於此時,遽責徵赴之役,則勢有所行不得者。今春八道四都水陸諸操,巡歷巡點,竝姑停止,官鎭門聚點,切勿以元操停止,一或疎忽,隊伍必整,器械必飭,俾有行操之實效,以此意嚴明分付,使之惕念擧行,昨年都試,旣有待明春退行之處,春事將殷,民憂孔棘,竝與今春都試,使之待秋成設行,何如?傳曰,允。
又以摠戎廳言啓曰,本廳中軍李元植,身病猝重,勢難察任,改差,何如?傳曰,允。
假注書趙顯休書啓,臣於本月初十日辰時量,以東南·北郊諸壇奉審摘奸事,敬奉聖敎,馳詣風雲雷雨壇,奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇,奉審是白乎則,階砌曲墻及壇上下莎草無頉,而東邊紅箭門,年久杇敗,將有頹圮之慮是白遣,仍詣漢江龍壇,奉審是白乎則,階砌曲墻及壇上紅箭門內莎草,俱爲無頉是白遣,仍詣司寒壇奉審是白乎則,階砌曲墻及紅箭門壇上下莎草,俱爲無頉是白遣,仍詣馬祖壇,奉審是〈白〉乎則,階砌曲墻及紅箭門內莎草,俱爲無頉是白乎〈旀〉,以日暮止宿,十一月平明,馳詣先農壇,奉審是白乎則,階砌曲墻及紅箭門內莎草,俱爲無頉是白遣,仍詣先蠶壇,奉審是白乎則,階砌曲墻及紅箭門內莎草,俱爲無頉是白遣,仍詣祈雨壇及厲壇,奉審是白乎則,階砌曲墻及紅箭門內莎草,俱爲無頉之意,敢啓。傳曰,知道。
行兵曹判書李肇源疏曰,伏以歲籥載新,鑽燧倐改,仰惟聖慕皇皇,撫時益深。仍伏念臣,樗櫟之材,久著於乏用,犬馬之齒,已迫於遲暮,加以疾病侵凌,精力俱耗,從今以往,投身於居要治劇之外,寄命於杜門調息之中,優哉游哉,以卒餘生者,卽臣之本分也至願也。竊仰聖鑑在上,曲賜憫憐,必不以不可强之事,更煩驅使之責矣。忽於此際,伏承本兵寵除,則臣之所祈望於我殿下者,大歸謬悠,而日月之明,乃反遺照至此耶?臣誠抑鬱憫蹙,不知所以也。蓋臣於年前,曾叨是任,亦嘗一經大政矣。京外營壘之勤著仕積者,許多武夫之甄能敍勞者,不能久叶於物情,恒懼僨誤於王政,至若簿書錢穀之要,胥諸甲兵之重,俱無以整釐刷櫛,一任尸素,縱荷其時聖恩涵貸,不賜重譴,同朝忠厚,不加駁正,而每一追惟,尙覺騂汗浹背。況以臣之今日神思與筋骸,以言乎曹務,則考校出入之間,尤將茫無頭緖,以言乎陪衛,則奔走後先之際,亦必顚仆乃已,重以足躡政席,手執班簿,則尋常格例之循持,眼前事面之塗抹者,尙患忘前遺後,失左迷右,其爲駭輿論而瘝厥官,不但爲向來尸素之譏僨誤之懼而止也。然則此豈臣之所備辭張皇,欲遂其一介之私者哉?以我聖上毋曠天工之政,念其任之重,非可如是苟然,則臣之去就,固不待兩言,而至於矜其衰病,許其寬假,俾自保於大化陶甄之中,亦聖朝體下之一大惠政,恐不可闕者也。伏乞聖慈,亟賜諒察,特加遞免,以幸公私焉。臣無任云云。答曰,省疏具悉。卿其勿辭行公。
吏曹判書金魯敬疏曰,伏以歲籥載新,孝禧殿春享已過,伏惟聖慕益復如新。仍伏念臣人微望輕,承乏銓席,睢盱之場,人所共操,而冥行不止,權要之地,理必招猜,而久據不退,前後瀝血之懇,亦嘗屢矣,誠未仰格,淟涊至今,居然經歲,苟有一毫利益於公家,則猶有說也。臣之初不近似於是任,已悉於屢懇,聖明之所俯燭,朝野之所共知,月數八易,京察再過,鑑明尙矣無論,注措亦多昧例,臨政苟排,茫無裁擇,信心直行,未嘗較計,稜角四露,瘡疣百出,雖疲精力竭聰明,更費幾番歲月,鼯鼠已殫於五技,鉛刀將何以再割?徒令公私之間,淪胥以敗而已。中夜思惟,慙汗自浹,有識之竊歎,傍觀之嗤笑,又當如何?以殿下聖明,儻一垂念於此,鞶帶之褫,必不待臣言之畢矣。且近世掌銓之臣,一經大政,旋卽遞免,或一籲再籲,輒蒙體諒,未嘗有屢籲而屢靳,淹延時月,如臣之久也。臣非敢援此爲證,要爲目前脫濕之計,誠以地望材具之出臣萬萬者,猶且瞿然却顧,不敢久冒,而聖明亦爲之曲諒。況如臣無似,忝叨是職,已是分外,今乃久據匪據,宜遞不遞,天工曠矣,賢路塞矣,此豈細故也哉?況臣稟質虛脆,屢經大病,少有勞憊,輒爲之祟,至於繁務要職,非但材有不逮,力實難任,乃於數年以來,前後兜攬,無非劇任,只以筋力奔走,早夜殫竭,未敢言勞,而及叨見職,又非但勞於身而已。心力俱殫,神精日耗,矧當客臘大政,鎭日觸寒,外感闖入,而腹冷迭肆,寒嗽添苦,而膈氣隨升,委身床笫,亦已有日。歲聿載更,而元朝起居,未隨大夫之後,魂殿哭臨,莫伸臣子之情,分義都虧,悚蹙靡措。日前召牌,屢犯違傲,繼有勿呼望之命,不得已擔曳冒出,病氣一倍,雖使臣足堪是任,目下病情,實無陳力之望。求解一念,食息未忘,誠得及今卸免,尋醫問安,優閒於郊原之外,俾得保有殘喘,至願足矣。噫,勞苦疾痛,必呼父母,人之常情,臣亦化育中一物,安得不疾聲呼籲於孔邇之天,以冀垂憐也?迺者天牌儼臨,承膺無路,玆敢畢暴衷懇,仰瀆威尊。伏乞特賜諒察,亟遞臣銓衡之職,以幸公事,以安私分,不勝大願。臣無任云云。答曰,省疏具悉。所請依施。
上在昌德宮。停常參·經筵。
任存常啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和呈辭,監察茶時之意,敢啓。傳曰,知道。
又啓曰,都承旨徐憙淳,同副承旨李鍾穆牌不進,左承旨朴台壽不爲仕進,右承旨尹羽烈,左副承旨李羲肇家在城外,院中只有臣一人,伴直無人,左承旨朴台壽,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨李羲肇,今日不爲仕進,卽爲牌招,何如?傳曰,允。
又啓曰,兼工曹判書朴崙壽,除拜後過三日不爲出肅,依定式推考警責,仍卽牌招察任,何如?傳曰,允。
以都承旨徐憙淳,同副承旨李鍾穆牌不進罷職傳旨,傳于任存常曰,只推。
以右副承旨李羲肇牌不進罷職傳旨,傳于任存常曰,只推。
任存常啓曰,吏曹郞廳來言,本曹判書有闕,政事,取稟。傳曰,當日爲之。
任存常,以吏批言啓曰,卽接奉常寺牒報,則以爲,今十五日孝禧殿望祭親行時,本寺正,例爲典祀官,而正沈鈁,身病沈重,不得進參云。奉常寺正沈鈁改差,其代今日政備擬以入之意,敢啓。傳曰,知道。
有政。吏批,判書未差,參判金履載進,參議宋啓榦在外未肅拜,左副承旨任存常進。以洪羲臣爲吏曹判書。
啓曰,新判書命招,同參政事,何如?傳曰,允。
又啓曰,判書洪羲臣,參議宋啓榦,竝在外未肅拜,小臣獨政未安,何以爲之?敢稟。傳曰,仍爲之。李憲琦爲大司憲,李肇源爲軍器提調,權敦仁爲兵曹正郞,朴基宏爲奉常正,李渭達爲司成,李衡柱爲典籍,訓鍊都監提調單李肇源,禁衛提調單李肇源,御營提調單李肇源。
兵批,行判書李肇源病,參判申緯病,參議李東煥入直進,參知李朝鉉病,左承旨朴台壽進。同知單文道允,大護軍單金魯敬,副護軍單朴宗喜,副司直單林東鎭·任天常,副司果單朴齊聞。
任存常,以弘文館言啓曰,本館下番闕直,事甚未安,副校理洪學淵,旣有只推之命,卽爲牌招,姑降入直,何如?傳曰,允。
以副校理洪學淵牌不進罷職傳旨,傳于任存常曰,只推。
朴台壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
兵曹,以金守基爲摠戎中軍。
上在昌德宮。停常參·經筵。
李羲肇啓曰,合辭許久闕啓,事甚未安,除在外·未署經·陳疏外,未肅拜·呈告人員,竝卽牌招,何如?傳曰,允。
朴台壽啓曰,右承旨尹羽烈,今日不爲仕進,卽爲牌招,何如?傳曰,允。
備忘記,天摩僉使金履璜,薪島僉使柳基常,甫乙下僉使崔允和,古豐山萬戶李大龍,廢茂山萬戶徐夢龍下直,各長弓一張,長箭一部,片箭一部,筒兒一箇賜給。
朴台壽啓曰,卽者掌令金仁和,以其親病,陳疏徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
朴台壽,以弘文館言啓曰,本館下番闕直,事甚未安,副校理洪學淵,旣有只推之命,卽爲牌招,姑降入直,何如?傳曰,允。
以副校理洪學淵牌不進罷職傳旨,傳于朴台壽曰,只推。
朴台壽,以侍講院言啓曰,再明日孝禧殿望祭,王世子亞獻禮時,宮官當爲全數進參,而兼輔德金啓溫呈辭受由,弼善朴鳴和,兼文學洪學淵,司書朴宗璜俱有實故,無以備員,何以爲之?敢稟。傳曰,竝許遞,前望單子入之。
春坊前望單子入之,兼輔德徐憙淳,弼善金裕憲,兼文學朴齊聞,司書金鼎均落點。
任存常啓曰,行大司憲李憲琦牌不進,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
以司諫兪理煥牌不進罷職傳旨,傳于任存常曰,只推。
朴台壽,以都摠府言啓曰,副摠管柳相亮,以司僕寺兼內乘,今日官調馬進參事,晝仕出去之意,敢啓。傳曰,知道。
朴台壽,以兵曹言啓曰,今正月十三日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
兼禮曹判書沈象奎疏曰,伏以歲籥載新,鑽燧已改,聖慕無窮,撫時益切。仍伏念臣,於昨年夏間,猥陳私懇,丐免使命,情不足言,而罪實首犯,憐其難强,雖荷曲體之恩,役之不往,誠違忘身之義。卽其得請之日,實懷僥濫之懼,不謂以後遞改,轉至四五,事體之苟簡如此,朝令之玩屑無餘,苟使臣於當初,奮不顧私,拜命便行,則豈有是哉?一卒前北,衆軍挫銳,所以卽戎之戮,莫嚴於先奔,今若議以規事占避之律,則臣當加重,語其煩冒瀆籲之悚,則臣爲倍甚。每見一番更代,輒增一重懍悶,其時伏而竊思,借使行焉而卒之踣斃道路,身無所可惜,心無所不安,豈不亦反復恔乎?罪固常訟,蹙蹙無及。雖以上天至仁,畢竟不得不有一震之威,而臣與後改諸臣,混一均勘,斯已萬萬徼幸,旋又恩敍同霈,而西樞東寮,叨寵獨先,首罪賤臣,偏紆隆眷,戰惕靦恧,罔知自措。屛縮惶惑,竝不敢爲唐突引劾之計,逾月經歲,迄至于今,天日仰高,戀常切於黼扆,風雲色改,赦彌懼於斧鉞,不意日者,又伏奉春官除旨,恩之轉渥,恒情雖急於叨謝,罪顧最重,冒進恐歸於無憚,欲起如抑,徊徨莫前,且臣委穨之狀,今年甚於去年,駑馬旣蹶,蒲柳已零,陳力自效,益無望焉,則亦恐强策不起,更抵大戮,非臣自審所處,雖父母之慈,何以每保孱癈之子乎?宗伯秩禮,爲任甚重,賓僚陪講,其責亦專,不惟臣負罪之蹤,其敢擬議兜攬,而亦豈臣朽劣之物,所可僥冒虛縻哉?辭就之決,曾不待言,一向噤伏,尤悚頑眛。玆敢罄輸微懇,仰瀆崇嚴。伏乞聖慈,特賜諒察,將臣所叨諸職,竝亟鐫罷,仍命選部,勿復擧擬於任使之列,以懲旣往未蔽之罪,俾免在後重誤之患,公私俱幸。臣無任云云。答曰,省疏具悉。向來事國體也,到今何必爲引?勿辭行公。
判尹金魯應疏曰,伏以歲籥載新,鑽燧已改,伏惟聖慕,撫時益新。仍伏念臣,蒲質易衰,樗用無適,前後揚歷,罔非踰涯,循序推遷,班資遽侈於崇顯,無階報答,愧懼恒切於負乘,惟以不擇夷儉,矢心殫竭,爲萬分一塵刹之報。昨秋敦匠之任,義重終事,不敢言病,强起冒應,幸免顚仆,而素患眩氣與脚痛,觸冒闖肆,曳還私次,雜試刀圭,委席涔涔,此際專對之命,凡五易而遽及於臣身矣。臣苟或有可强之勢,豈敢爲祈免之計,而臣之所苦,卽十年貞痼之症,非比一時感冒之祟,不但通朝之所共知,抑亦聖鑑之所俯燭。與其怵畏義分,僶勉登途,終至顚倒狼狽,不若據實仰暴,早賜裁處,果有所冒死陳章,獲蒙恩許,而繼以嚴旨誕降,責敎備至。臣情雖出於呼籲,跡反涉於規避,滿心惶蹙,屛伏郊舍,杜門訟愆,無地自容。曾未幾何,恩敍遽降,新除特侈,臣聞命驚惶,益不知措躬之所。聖念雖勤於滌瑖,臣心冞切於補劓,決不可以已經薄勘,時月之稍久,有所自恕也,明矣。重以宿痾,當寒陡劇,食飮全却,神精眩瞀,時日之內,萬無自力趨承之望。玆敢不避瀆撓之誅,仰陳情病之實。伏乞聖慈,俯垂鑑諒,亟賜鐫改臣所帶之職,仍治臣辜負之罪,以肅朝綱,以安私分,千萬幸甚。臣無任云云。答曰,省疏具悉。禮判之批言之,卿其勿辭行公。
慶尙監司金相休疏曰,伏以臣,於病伏呻吟之中,伏奉今月初九日除旨,以臣爲慶尙道觀察使者,臣聞命震駭,歷日靡定。蓋臣卽是不才蔑能之一愚夫,而出身旣多年所,擧世皆知短長,非同在室之女,姸媸莫詳,便如出山之泉,淸濁畢露,則其爲棄材之無用,不待明鑑之洞照,而況年紀衰邁,疾病侵凌,精力耗短,智慮昏淺,雖尋常微末之任,無承當了勘之望,至如方伯,旣係一邦之重寄,而嶺南又稱八路中雄藩,地鉅而物殷,務劇而事氄,管轄七十一州之守令,統領幾百萬命之生靈,是豈如臣癃殘疲劣者所可擬議哉?此已萬萬難冒,而矧惟是邦,卽臣先祖臣繼輝遺愛之地也。時移事往,居然屢百年之久,而憩棠之餘蔭不改,褰帷之舊躅未泯,今以孱孫末裔,復建高牙大纛,重莅宣化之所,繼掌觀風之任,其在臣身,榮則極矣,而第恐不肖,荒墜先緖,以貽忝厥之譏,則不但孤朝廷委毗眷遇之意,又是負先祖殫竭忠懇之心,竝爲家國之罪人,此尤臣踧踖逡巡,不敢生承膺之計者也。玆瀝情悃,仰于洪造。伏乞聖慈,俯賜鑑臨,亟收臣南藩新授之命,俾免僨誤,毋底罪悔,不勝幸甚。臣無任云云。答曰,省疏具悉。卿其勿辭往欽哉。
大司成洪起爕疏曰,伏以臣,忝叨見職,居然月已改而歲且飜矣。絲毫蔑效,愧懼徒積,尙何敢妄有陳白,輒干崇嚴,而竊念有懷無隱,人臣之恒分也,不以人廢言,明王之盛節也。玆附執藝之義,仰蘄擇蕘之恩,極知僭猥,無所逃罪。臣伏覩大學壁上,有因傳敎揭板者,蓋以年前一二儒生之侵詆朝臣,深慮不靖之漸,亟降匪怒之音,乃於常目之地,至設先甲之令,臣非不知當初處分,曲有斟量,觀於大學諸生疏批中揭板事,豈指眞箇士論之敎?聖意只將痛禁其假托挾雜之類耳。然人情難曉而易惑,王政端本而後末,賢關敎化之所由始也。今不能端其士趨,使之一出於軌範,而徒欲以法禁,驅而齊之者,朝家處分,終有舍本事末之歎,而設有眞箇堂堂之士論,常情又恐其懲羹而吹籤,若此則向所欲痛禁假托挾雜之習者,適足爲累於敎化培養之道,又將與當初設禁之聖意相反矣。苟有假托挾雜之類,冒稱士論,則隨時嚴處,不以士待之,自無所不可,豈必懸法於首善之地,使一世之以士爲名者,懍懍然自同於挾雜之類,然後爲可哉?蔽一言曰,設禁非聖世之事,又非太學之所宜有也。權宜於一時則可,以之永垂則不可,愚臣過慮,實有耿耿。伏乞聖明,穆思淵覽,特命還收太學揭板傳敎,千萬幸甚。臣無任云云。答曰,省疏具悉。揭板事,豈得已也?風習人心,日趨於澆漓,挾雜之私,每托於士論,故欲爲痛禁而有是也。眞正士論,朝家豈有摧折之理乎?今見爾疏,所言甚是,予庸嘉,乃揭板特許還收。然萬一因此復有如前假托挾雜之弊,則斷當加倍嚴處,爾以此批,曉諭多士,仍載太學故事。
掌令金仁和疏曰,伏以臣,地是疎賤,人又湔劣,晩竊科第,備數漫職,已踰涯分,而迺於前月二十八日,栢府除旨,忽下於千萬夢想之外,臣聞命震懍,誠不知措躬之所,而惟是怵分畏義,章皇出肅,粗伸叨謝之忱矣。今於恩榮所推,臣父又侈以新資,闔門攢祝,鄕里艶稱,臣是何人,疊蒙殊恩之若是?且惶且感,罔知攸措,寤寐而展轉,晝宵而思惟,丹葵向陽,雖切其忱,寸草報暉,亦迫其情。仍伏念臣,家在西關定州地,而臣父年今七十有九也,臣母年今八十有一也。去秋已經回巹之禮,而臣母素抱貞疾,痰喘爲祟,每當寒節,奄奄床褥,積有年矣。卽接家信,則臣母之病,遇寒添劇,飮啖專却,轉側須人云。臣自聞此報,方寸焦煎,不知所出,進退皆罪,恩義俱乖,汗顔籲天,直欲鑽地而不得,臣之情勢,豈不戚戚?奔走救藥,不忍少遲,忙陳短章,徑尋鄕路。伏惟聖明,天地父母,察臣至情,遞臣職名,乞被擅離之罪,以肅朝綱,以便歸護。臣無任云云。答曰,省疏具悉。爾其勿辭往護。
獻納愼必復疏曰,伏以臣,以至愚極陋之姿,本不合於淸朝耳目之任,而十年以來,屢玷言地,華貫淸選則虛紆寵榮,治體時務則殆若喑聾,偏荷天地之生成,曾蔑涓埃之報效,如負大何,居恒悚恧,夫何納言除旨,遽降於千萬夢想之外,臣誠惶隕感激,莫省攸爲,繼以署經有命,庚牌屢臨,怵畏分義,有不敢一向追縮,雖已章皇出肅,以伸叩謝之忱,而顧玆陳善納誨之地,政宜抄選一時之人望,使之議時政之得失,辨庶官之臧否,論生民之利病,矧今朝著淸明,群彦林立,迺聖上何取於已試蔑效一無似之賤臣哉?且臣年迫遲暮,精力已耗,素患虛憊,更添風寒,兩目昏瞀,若墮煙霧,往往對書,點畫莫辨,以若庸陋,以若病孱,其何敢晏然冒據於言責之重乎?左右思量,承膺無路。玆敢略暴愚懇,冒瀆崇嚴。伏乞聖慈,俯垂諒察,亟遞臣所帶之職,以重公器,以安私分焉。臣於乞免之章,不宜贅及他說,而臣生長嶺外,目見生靈困悴之狀,奸胥縱恣之習,不容泯默,輒罄其愚,惟聖明垂察焉。大抵聖王制貢之法,各因其土之産,雖以禹貢言之,絺紵必責於豫州,纖縞必責於徐州。故不强其所無,而上之法,有易行之美,各供其所有,而下之貢,無難得之患。若使雍州之民,貢楊州之織貝,楊州之民,納雍州之織皮,則物非土宜,民難貿遷,而東賈西賈,率天下而路也,是豈任土定稅之法哉?今臣所居之地,如安義·咸陽·居昌·山淸等四五邑,山高谷深,木綿非産,而田稅之納,必以織綿,責出於民間,是何異於雍州之織貝·楊州之織皮也哉?惟其如是,故當其納稅之時,民必贏糧負錢,遠赴綿鄕,曠日求貿,其費固已不少,而及其收捧之際,升數雖細,尺數雖長,而吏輩夤緣作奸,例以麤劣退却。故其升數,漸次加細,比之前日之木,不翅倍蓰矣。至於上納也,吏輩反賣民間所收之細木,私貿麤劣,遂以一匹,換作數匹,而其流弊漸極,末乃直準最高之價,以錢代捧於民間者,已成謬例。惟玆四五山郡之稅木,在國家則一匹常木之捧,豐凶無所增減,而在民間則數匹之價,尙不足於一匹之納。嗚呼,吾民生理,本自不贍,而旣失於綿鄕道路之費,又充其吏胥谿壑之慾,昨年如此,今年如此,更安有尺寸之餘,可以爲仰事俯育之資哉?年豐而或不能以掩體,冬暖而亦不免於呼寒,其終也賣鼎賣犢之不足,而賣宅賣田之旣盡,則繼之以流離逃散,而村落蕭然矣,是豈可不爲寒心哉?此雖吏胥輩作奸之致,而若言其生弊之源,則專由於木非土産,而綿作田稅故也。臣愚竊以爲,拔本塞源,則吏無所容其奸,而民可以安其生。若依法典永作錢邑例,以一匹價二兩錢,永爲定式,收捧於民間,而革其無綿邑稅綿之弊,則小無損於國家之經費,而大有益於吾民之生理矣。聖王之於斯民也,損上而益下,猶且爲之,況此一事,不費而均惠,無損而有益也哉?伏願殿下,特軫切骨之民瘼,亟推若保之聖恩,快賜釐正,大慰此諸郡稅民之望焉。至若奸吏縱恣之習,則職由於吏額之太多也。國家吏額,自有定數,昔在盛際,分以邑之大小,而不得濫加於元額之外。故其數不多,而爲吏者,人人各有所任,終身居之,是以自愛而重犯法,恐失其職,而上無欺竊之弊,與民相親,而下無侵漁之患,此其所以吏稱其職,民安其業,而至治之澤,無遠不被者也。近年以來,國綱解紐,吏額濫觴,爲守令者,不察流弊之漸滋,而惟喜使令之足,爲吏胥者,不顧文簿之可堪,而只欲軍役之避,於是朝入一人焉,暮入一人焉。吏案夥然,旣無定數,則其差任之際,人多而窠窄,故苞苴公行,戈戟相尋,然此猶不足言也。彼旣一得差任,則自知其一任之後,更難再任,故任倉庫者,偸竊國穀,任田簿者,欺隱稅斂,任軍政者,幻弄尺籍,凡其日夜之所營營,罔非瞞上侵下之事,而猶恐其不及焉,此其爲弊,何所不至哉?不但此也。凡爲吏役者,必有保人,乃於凡民之中,擇其饒富之良丁,皆充其保人,而一吏之保人,多者十數,小不下五六焉,吏額旣多,則保人之亦多,理所自然,而近日軍額之太半虛簿者,專由於此也。此猶不足,又取四境之內富實之村,任作渠輩之私庄,而稱之以稧房,使其民戶,一入稧房,則永無身役之苦。故謀避身役者,爭先投入於稧房,雖以一小縣言之,一境之內,稧坊之村,殆過十數矣。嗚呼,孰知吏額之漸多,而蠹國病民,一至此極也哉?臣竊以爲凡此外邑吏胥之數,一依京司員役之例,定其額數,而刊汰其餘,竝歸軍保,則糴政·田政等百端弊瘼,自然若氷消凍釋,而民生有蘇息之樂,軍簿無空闕之虞矣。蓋挽近以來,紀綱不立,法令不行,此等施措,雖或有自上飭敎,而一番行會之後,曾未幾何,復踵前習,事之寒心,莫此爲甚。今此綿稅及吏案兩頃事,若不及今矯革,別般嚴飭,則其弊必當益滋,而不可救藥矣。伏願殿下,亟降處分,嚴立科條,永久遵行,俾無日後因循之弊焉。臣以草野疎蹤,過蒙洪造,感結方寸,益切願忠之悃,而謏聞淺見,報答無階,只以耳目之所及者,仰塵睿覽,若蒙聖慈,不以人廢言,則奸胥自戢,殘民獲甦,而邦本旣固,國勢永鞏矣。臣不勝幸甚。臣無任云云。答曰,省疏具悉。所陳諸條,令廟堂稟處,期有實效。
上在昌德宮。停常參·經筵。
李羲肇啓曰,行大司憲李憲琦未肅拜,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
傳于任存常曰,禮房承旨馳詣宗廟·景慕宮,奉審摘奸以來。
徐憙淳啓曰,假注書尹效覺,身病猝重,勢難察任,今姑改差,何如?傳曰,允。
尹效覺改差,代以許茂爲假注書。
任存常啓曰,吏曹郞廳來言,開寧縣監韓成履,諫院則雖已署經,憲府則行大司憲李憲琦未肅拜,執義鄭禮容,掌令申溥·金仁和,持平金尙元·金瑩在外,無以署經云,何以爲之?敢稟。傳曰,一司除署經。
又以弘文館言啓曰,本館下番闕直,事甚未安,副校理洪學淵旣有只推之命,卽爲牌招,姑降入直,何如?傳曰,允。
以副校理洪學淵牌不進罷職傳旨,傳于任存常曰,只推。
任存常,以侍講院言啓曰,明日孝禧殿望祭,王世子亞獻禮時,宮官當爲備員,新除授弼善金裕憲,兼文學朴齊聞,司書金鼎均,竝卽牌招,以爲進參之地,何如?傳曰,允。
又以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
又以成均館大司成意啓曰,臣起爕,謹依上疏批旨,馳詣本館,謹撤揭板後,以下敎內辭意,曉諭多士,仍載太學故事之意,敢啓。傳曰,知道。
副應敎李彦淳疏曰,伏以一士守志,而百世聞風,巖穴潛光,而四海慕德,是必有以參天地之常經,關民物之彝則,無是則世道無以維持,生人靡所興起。故雖或時有顯晦,跡有章鬱,而聖帝明王,求之如恐不及,聞之如恐後時,橫而采訪於草野之外,縱而表章於曠世之後,擧一代政令事務之急,無得以先乎此者也。今臣所言者,臣所居道內,故徵士臣金富弼是也。富弼受業於臣先祖文純公臣李滉之門,篤學力行,眞知實踐,心經之辨解,朱書之考據,啓蒙之修正,無不精深的確,而先祖臣,亦亟加推詡,喩之以蓬麻自直。況之以金石相宣,許之以玉淵新澡,期之以萬化淵妙,往復推獎,溢于篇章,丙子章甫之疏,亦旣枚擧而備陳之。其時禮曹回啓,則有學問精深,踐履篤實,賢師推詡,後學標準之語,吏曹回啓,則有踐履造詣,蔚爲眞儒,卓節高躅,至今誦服之語,而至若平生出處之與先正臣金麟厚一致者,則兩啓同辭,公議已成,此皆聖朝之所已俯燭,今不必架疊,而獨其出處一款,本係精義,俱存微辭,富弼之平生不可及者在此,至今沒無稱者亦在此,臣安得不避煩瀆而歷陳之乎?乙巳七月一日,仁廟賓天,富弼聞報驚號,如不欲生,自是屛跡公車,絶不復爲進取計。每於孝陵忌辰,入仁山父墓下,痛哭終夜,至老死不癈,實松栢于庭,扁其堂以後凋,以寓歲寒之心。又有詩曰,感誦屈原·岳飛傳,遙憶河西·聽松翁,河西卽麟厚號也,聽松故文貞公臣成守琛也。麟厚·守琛,皆乙巳以後自靖之人,而麟厚詩曰,楚詞前夕喟憑心,宋史今朝淚滿襟,此豈非與屈原·岳飛之詠,同懷共抱,一字一涕者耶?是以先祖臣詩曰,後凋主人堅素節,除書到門心不悅,坐對梅花氷雪香,目擊道存吟不轍。故判事臣徐克一詩曰,西山餓仁山哭,光爭日月炳萬古,執正義秉天經,終身不仕不出戶。忠翼公臣金命元詩曰,道學賢師服,節義河西同。文成公臣李珥書曰,義精仁熟,道全德備,斯道淪喪,正義湮沒。夫載籍極博而考信於六藝,衆言淆亂而折衷於聖人,則富弼之平生實蹟,姑置勿論,而之數賢之言,顧不當篤信耶?毅如松栢而沒于草萊,炳如日星而翳于泥塗,數百年來,更歷幾聖朝,而潛光未發,恩典不及,雖顯晦屈伸,有時有數,而殆亦至難言者存耳。然而世道之所扶持,民彝之所關係,不以久而終澌,不以鬱而終塞,畢竟諠一道之公議,徹九重之聰聽,則莫重陞廡之陳請,亦已施於麟厚,而無間麟厚之節義,胡獨蘄於易名也?況麟厚則策名立朝,致位光顯,明良相得,契合昭融,其視草野疎逖之蹤,有不可同年而語。然猶窮山竟夕之淚,中途謝事之義,起後聖之曠感,荷不世之隆獎,而如富弼者,曾不得蒙日月之末照,沾雨露之餘波,末稍自處,則與麟厚,不約而符契,千里而肩踵,朝家褒獎之道,其視麟厚,似當有加無損,而曹啓旣允,廟議尙稽,輿情彷徨,未能無惑。若以爲事非急務,不妨虛徐,則周車未下,式閭封墓,漢戈纔投,褒德講道,古先哲王之用心汲汲,有如是矣。若以爲事係殊典,姑合鄭重,則道德博聞之儒,大節卓行之人,或有加贈之典章,或因特敎而超秩,曹啓固云不拘,大典況非無例,夫一節之士,聖人猶或許之。富弼則平生砥礪之行,資之以博學,配之以全道,至難極高,而泯無名言,不知者以爲果忘長往之士,知之者以爲舍藏獨善之士,人之知不知,已無足輕重於當時,則爵諡之有無,又何足加損於身後,而臣之縷縷於此事者,亦豈獨爲富弼一人地哉?抑此事之外,又豈謂民憂國事風俗紀綱,無一目前之可言者哉?噫,聖王所以居簡御煩,鼓舞一世之道,無他,褒一人而勸千萬也。今褒一富弼,則天經可立,人紀可植,風聲可樹,善類可勸,外此政令間事,不過孟子所云不足與適不足與間者也。臣忝爲文純之裔,凡於家庭前聞,箱篋舊乘,固已欽歲寒之高節,挹氷梅之遺風,而多士聯籲,實幸先獲,詢問有命,聚首顒企,六年于玆,尙此寥寥,章甫觖望,已極可悶,而朝家政令,亦甚慨惜。玆敢略陳事實,冒瀆崇嚴。伏乞聖明,復申成命,趁卽獻議,俾金富弼加贈賜諡之典,節次亟擧,以光聖德,以伸輿情,不勝幸甚。臣無任云云。省疏具悉。所陳,令該曹稟處。
上在昌德宮。停常參·經筵。
上詣孝禧殿。望祭罷後,王世子奉慰問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂奉慰單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上奉慰單子問安。答曰,罔極。
藥房提調李肇源,副提調徐憙淳啓曰,親行望奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
李鍾穆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲肇啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹羽烈啓曰,左副承旨任存常,今日不爲仕進,卽爲牌招,何如?傳曰,允。
李鍾穆啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李羲肇啓曰,行大司憲李憲琦牌不進,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
以司諫兪理煥,獻納愼必復牌不進罷職傳旨,傳于李羲肇曰,只推。
以左副承旨任存常牌不進罷職傳旨,傳于李羲肇曰,只推。
以副校理洪學淵牌不進罷職傳旨,傳于李鍾穆曰,只推。
李鍾穆,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以弘文館言啓曰,本館下番闕直,事甚未安,副校理洪學淵,旣有只推之命,卽爲牌招,姑降入直,何如?傳曰,允。
又以禮曹言啓曰,皇壇壇上及祭器等,每年孟春,戶·禮曹堂上奉審事,定式矣。今正月二十七日,臣曹與戶曹堂上,同爲進去,奉審後稟處,何如?傳曰,允。
又以兵曹言啓曰,僉知中樞府事李文養,五衛將陳珣,忠翊衛將崔海大,慶熙宮衛將劉景勳·林致彦,宣傳官李承模,俱以病難供職,呈狀乞遞,竝改差,何如?傳曰,允。
孝禧殿望祭親行敎是時,終獻官永明尉洪顯周,贊禮兼禮曹判書沈象奎,典祀官奉常正朴基宏,宮闈令尙膳韓敬美,執禮副司果朴岐壽,執尊副應敎李彦淳,大祝副司果尹命圭,祝史司僕正洪勝圭,齋郞文學李在鶴,盥洗位禮曹正郞李興遂,兵曹佐郞崔綱魯,爵洗位典籍成大璡,典籍李基準,亞獻盥洗位直講全國憲,終獻盥洗位校檢權宗憲,贊者引儀李儀朝,兼引儀朴惟正,謁者兼引儀任岳周,引儀安聖謩,贊引假引儀金懋,兼引儀李普元,祭監監察閔祖榮,李是鍊。
壬午正月十五日子時,上詣孝禧殿。望祭親行入侍時,都承旨徐憙淳,左承旨朴台壽,右承旨尹羽烈,左副承旨任存常,右副承旨李羲肇,同副承旨李鍾穆,記事官金炳朝,假注書許茂,記事官金持泰·金正喜,檢校提學沈象奎以次侍立訖。上具衰服,詣齋殿。時至,通禮跪啓請行禮。贊禮前導,上入孝禧殿,詣板位。贊禮啓請俯伏哭。上俯伏哭,王世子以下在位者皆俯伏哭。贊禮啓請止哭。興四拜興平身。上止哭興四拜興平身,王世子以下在位者皆止哭興四拜興平身。執禮請行奠幣禮。上詣尊所西向立,執尊者擧冪,存常酌酒,憙淳以爵受酒,上詣靈座前北向立。贊禮啓請跪。上跪,王世子以下在位者皆跪,羲肇奉香,存常奉爐跪進。贊禮啓請三上香。上三上香,存常奠爐於案,憙淳奉瓚跪進。贊禮啓請執瓚灌地。上執瓚灌地訖,憙淳奉幣篚跪進。贊禮啓請執幣獻幣。上以幣授憙淳,奠于靈座前。上降復位。執禮請行初獻禮。上詣尊所西向立,執尊者擧冪,存常酌醴,憙淳以爵受醴,上詣靈座前北向立。贊禮啓請跪。上跪,王世子以下在位者皆跪,憙淳以爵跪進。贊禮啓請執爵獻爵。上以爵授存常,奠于靈座前。贊禮啓請俯伏興少退跪。大祝尹命圭進靈座之左,東向跪讀祝文訖,上降復位。執禮請行亞獻禮。宮官引王世子,詣靈座前,行亞獻禮訖,降復位。執禮請行終獻禮。謁者引終獻官永明尉洪顯周,詣靈座前,行禮如儀訖,降復位。執禮請俯伏哭。贊禮啓請俯伏哭。上俯伏哭,王世子以下在位者皆俯伏哭。贊禮啓請止哭興四拜興平身。上止哭興四拜興平身,王世子以下在位者皆止哭興四拜興平身。宮闈令納虞主如儀。贊禮導上詣望燎位,命圭奉幣燎於坎,贊禮啓禮畢,上還入齋殿,諸臣以次退出。
上在昌德宮。停常參·經筵。
李羲肇啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,平安兵虞候鄭鴻觀下直,長弓一張,長箭一部,片箭一部,筒兒一箇賜給。
傳于李鍾穆曰,禁府都事金益哲,他司相換。
李羲肇啓曰,行大司憲李憲琦牌不進,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
以司諫兪理煥,獻納愼必復牌不進罷職傳旨,傳于李羲肇曰,只推。
以副校理洪學淵牌不進罷職傳旨,傳于李鍾穆曰,只推。
以全羅監司李書九狀啓,珍島郡人物渰死事,傳于李鍾穆曰,聞甚矜惻,元恤典外,別加顧助,如有生前身還布,竝蕩減事,分付。
李鍾穆,以弘文館言啓曰,本館下番闕直,事甚未安,副校理洪學淵,旣有只推之命,卽爲牌招,姑降入直,何如?傳曰,允。
又以成均館大司成意啓曰,今此監試初試照訖開講,前期定日,自本館草記事,節目啓下矣。日字當預定擧行,自今月二十五日爲始,開講之意,敢啓。傳曰,知道。
知敦寧鄭尙愚疏曰,伏以歲籥載新,鑽燧已改,伏惟聖慕無窮,撫時益切。仍伏念臣,罪著自速,罰止薄勘,縮伏鄕廬,日夕訟愆,曾未幾何,恩敍有命,除旨聯翩,臣且惶且感,益不知措躬之所也。噫,臣以人則至庸陋,以才則至空疎,百無肖似,最居人下,而兜攬華膴,位至崇顯,且況前後恩造,與天無極,眷遇之私,拯濟之澤,歷數廷紳,無與爲比,闔門攢祝,隕結圖報,平日所自矢于心者,惟是不憚燥濕,惟上所命,以殫竭奔走,爲塵刹之效,而其奈年紀衰邁,疾病貞痼,當官盡職,尙矣無論,陳力就列,亦無其望。凡於尋常供職,事與心違,跡未從情者居多,每自循省,不寒而粟。至於去夏使銜之辭免,蓋亦不獲已也。自量年來已痼之症,追想前行幾死之狀,誠有所行不得者,冒萬死據實仰籲,原其本情,非爲臣一身生死,實恐委命草莽,致僨王事。然論以國體邦憲,鈇鉞嶺海,猶不足贖其萬一,而聖度天大,終始曲諒,誕降匪怒之敎,薄示譴削之典,以至聖敎中匪曰占便亦是適然八字,雖使臣自道,無以加焉。無狀賤臣,何以得此於君父?至今莊誦,惶汗浹背,感淚盈眦。祗思退伏田畝,調將孱骸,歌詠聖澤,以送餘年而已,其何可憑恃寵靈,冒周行自同無故,重自陷於縱恣奊詬之科哉?今臣所叨之任,旣無敦寧,在法當遞,至若宮銜,當此春晷漸長,冑筵日開之時,尤不可使在鄕癃病之人,一日虛縻。玆敢略構文字,從縣附陳。伏乞聖明,俯垂鑑諒,將臣本兼之任,亟賜遞免,以存公格,以安私分,千萬幸甚。臣無任云云。答曰,省疏具悉。本職依施,卿其勿辭,上來行公。
上在昌德宮。停常參·經筵。
夜四更五更,月暈。
李羲肇啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,伐登萬戶尹光文下直,長弓一張,長箭一部,片箭一部,筒兒一箇賜給。
李鍾穆啓曰,來二十一日朝參日次矣,敢稟。傳曰,停。
任存常啓曰,來二十一日輪對日次矣,敢稟。傳曰,當次人受點,後日次待令。
朴台壽啓曰,右承旨尹羽烈,今日不爲仕進,卽爲牌招,何如?傳曰,允。
傳于任存常曰,昨秋以後,至今未得瞻謁,情禮之觖,痛慕益新。來月當詣健陵展謁,日字以望後擇入。
傳于任存常曰,健陵當親祭,華寧殿亦當展拜,該房知悉。
行大司憲李憲琦啓曰,臣言議風采,本不合於淸朝耳目,而都憲除旨,忽下於夢想之外,繼以召牌屢臨,臣感恩怵分,張皇出肅,以伸叨謝之忱,而第臣於合啓中,有私義之不可冒參者,前叨是職,以此引避,遂蒙體諒之恩,今臣處義,宜無異同,請命遞斥臣職。答曰,依啓。
任存常啓曰,吏曹郞廳來言,臺諫有闕,政事,敢稟。傳曰,前望單子入之。
大司憲前望單子入之,金魯敬落點。
以司諫兪理煥,獻納愼必復牌不進罷職傳旨,傳于李羲肇曰,只推。
以右承旨尹羽烈牌不進罷職傳旨,傳于朴台壽曰,只推。
以副校理洪學淵牌不進罷職傳旨,傳于任存常曰,只推。
任存常,以弘文館言啓曰,本館下番闕直,事甚未安,副校理洪學淵,旣有只推之命,卽爲牌招,姑降入直,何如?傳曰,允。
李鍾穆,以備邊司言啓曰,卽見京畿監司韓兢履狀啓,則以爲,陽川等八邑鎭抄饑成冊,屢回爬櫛,今始停當,饑口都數,合爲四千七百八十二口,以此設賑之資,竝與豐德等六邑救急之數,假量容入,則當有萬餘石穀物,然後可以排比。安城·利川所在別會穀二千石,壬戌穀二千石,許令取用,他道某樣各穀,限六千石特爲劃給,空名帖五百張,亦爲頒下,以補賑資事,竝請令廟堂稟旨分付矣。賑口多少,雖或年各不同,而賑穀分排,當以比摠爲準,本道昨年之歉,非不爲甚,而比之壬申,煞有分數之間。壬申則設賑爲九邑鎭,今年則纔爲八邑鎭,而穀物之比壬申加請者,終涉過多,無以許施,一從壬申前摠,以別會穀二千八百石,壬戌穀三千六百石,合各穀六千四百石,特許劃下,空名帖亦依壬申例,以二百張成給,俾爲及時開賑之地。至於賑外救急之需,無論多寡,當自本道,從長區處,而元無竝賑資同請之例,此後若或追付漸多,元穀不敷,則隨時狀聞,以俟處分之意,竝爲分付,何如?傳曰,允。
又以都摠府言啓曰,副摠管柳和源,以武臣堂上朔試射試官,慕華館晝仕出去之意,敢啓。傳曰,知道。
慶尙監司金相休疏曰,伏以臣,父母墳山,在於華城地,而身縻朝籍,曠廢省掃,雨露新濡,怵焉增感。臣於此際,蒙恩拜慶尙道觀察使,行將辭陛,踰嶺而南,粵瞻松楸,益自此遠,愴悵情事,於是爲甚。第念嚴程,距臣先壠,數舍而近,少迤鞭轡,可獲歷省。玆將至切之悃,仰干孝理之政,乞賜準允,俾伸情私。臣無任云云。答曰,省疏具悉。卿其歷省焉。
敦寧都正李若洙疏曰,伏以居諸易得,歲籥載新,仰惟聖孝,撫時號慕,益復如新。仍伏念臣,以遐土疎漏之蹤,濫廁淸朝緋玉之列,頂踵毛髮,莫非我殿下造化中陶鑄,而居然犬馬之齒,恰滿七旬,生逢堯·舜,涓埃莫報,景迫桑楡,萬念如灰,跧伏窮鄕,時與野老而頌祝,瞻望雲天,惟有夢魂之戀結,迺者千萬意外,敦府除旨,有霣自天。臣於見職,旣無敦寧,揆以格例,雖在當遞,而恩點特下,春生枯荄,華誥遠臨,榮動窮巷,臣於是感激洪私,罔知攸措。卽當蹶登程,重入脩門,以伸叨謝之忱,仍卽援例陳章,以爲丐免之地,而第臣癃衰之中,素患風冷之病,當寒越添,委頓床褥,屢月于玆,萬無蠢動趲程之望。玆敢從縣道略控短章,仰瀆宸嚴。伏乞亟命攸司,特爲鐫改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
朴台壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨尹羽烈,右副承旨李羲肇,同副承旨李鍾穆,今日不爲仕進,竝卽牌招,何如?傳曰,允。
傳于任存常曰,召對爲之。
朴台壽啓曰,行大司憲金魯敬牌不進,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
以司諫兪理煥,獻納愼必復牌不進罷職傳旨,傳于朴台壽曰,只推。
以右副承旨李羲肇,同副承旨李鍾穆牌不進罷職傳旨,傳于朴台壽曰,只推。
以副校理洪學淵牌不進罷職傳旨,傳于任存常曰,只推。
任存常,以禮曹言啓曰,傳曰,昨秋以後,至今未得瞻謁,情禮之觖,痛慕益新,來月當詣健陵展謁,日字以望後擇入事,命下矣。幸行吉日,令日官趙相順推擇,則來二月十八日十九日俱吉云。以何日定行乎?敢稟。傳曰,以十八日爲之。
傳于尹羽烈曰,今番幸行時,凡係民事,務從省約,出還宮時,植炬除之,屬於役民事,皆以儲置米會減,虎網子,依前勿爲擧行。
傳于任存常曰,幸行時,諸道道臣境上出侍,竝除之,春巡依例爲之事,分付。
任存常,以司饔院都提調·提調意啓曰,自前每當幸行經宿時,各邑地方官進排御供物膳日下雉膳及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後行會于畿營之意,有所稟定矣。今此健陵幸行時,各邑進排,依例知委,監膳提調·郞廳,先期進詣,何如?傳曰,今亦除之。
又以弘文館言啓曰,本館下番闕直,事甚未安,副校理洪學淵,旣有只推之命,卽爲牌招,姑降入直,何如?傳曰,許遞,前望單子入之。
副校理前望單子入之,金蘭淳落點。
任存常,以兵曹言啓曰,在前經宿幸行時,侍衛例爲稟旨磨鍊,而昨年健陵幸行時,依丁丑年例,兵曹·都摠府堂上·郞廳·五衛將各二員,武兼八員隨駕矣。今番則何以爲之乎?敢稟。傳曰,依丁丑年例爲之。
又以兵曹言啓曰,今此幸行時,何營軍兵隨駕,何營軍兵留都,而禁·御兩營,鄕軍則今旣停番矣。禁軍及馬步軍,以幾番幾哨磨鍊乎?敢稟。傳曰,訓局步軍六哨·馬軍二哨爲先廂,訓將率領,禁·御兩營京軍,訓局步軍二哨,兩營騎士各一番,御將率領爲後廂,禁軍二番爲之,禁將率訓局軍二哨留都。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,挾輦軍三百名,餘軍二百名爲之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前幸行時,畿邑所管斥候伏兵傳語軍,華城·廣州,各隨地方擧行矣。今亦依此擧行,何如?傳曰,允。
又以兵曹言啓曰,在前健陵幸行時,舟師軍物,以大小間稟旨排立,而近年連以小軍物擧行矣。今番則以何軍物排立乎?敢稟。傳曰,以小軍物爲之。
又以兵曹言啓曰,在前健陵幸行時,龍驤鳳翥亭少駐,始興晝停所留駐時,先廂步軍一哨作門矣。今亦依此擧行,何如?傳曰,允。
又以兵曹言啓曰,今此幸行時,侍衛不可不備,宣傳官未差之代,口傳差出,以爲備員侍衛之地,何如?傳曰,允。
兵曹口傳政事,以韓義植爲宣傳官。
任存常,以兵曹言啓曰,在前經宿幸行時,城外屛門把守,大駕行過後,入來留都營,回鑾時出去把守矣。今亦依此擧行,何如?傳曰,允。
又以兵曹言啓曰,在前健陵幸行時,華城·始興設布帳,連以墻垣之堅固,不爲磨鍊矣。今亦依此擧行,何如?傳曰,允。
又以兵曹言啓曰,在前健陵幸行時,水原留守,率步軍五哨及別驍士二番,別軍官八十人,出待于遲遲臺,爲先廂,步軍則行宮墻外環衛,而仍用於陵所扈衛,還宮時,至遲遲臺,竝爲解送矣。今亦依此磨鍊,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以司僕寺一二提調意啓曰,今此健陵幸行時,補把驛馬,勿論遠近道,限五十匹分排,知委各驛,以爲入用之地,何如?傳曰,允。
又以司僕寺一二提調意啓曰,今此健陵幸行時,各差備入把馬,磨鍊別單書入,而其中驛馬,則令兵曹知委各驛,使之直爲入把,何如?傳曰,允。
吏曹,監試初試時照訖考講,一所試官四望,金蘭淳·朴齊聞·李彦淳·權敦仁,二所朴岐壽·李渭達·林顔喆·洪勝圭。
兵曹,健陵幸行時軍令,二月十八日出宮,龍驤鳳翥亭少駐,始興縣行宮晝停,自闕門二十三里,華城行宮宿所,自始興縣行宮晝停所四十里,十九日詣健陵展謁,自華城宿所二十里,以上八十三里,親祭還詣華城華寧殿展拜,行宮宿所,二十日始興縣行宮晝停,當日還宮。
吏曹判書洪羲臣疏曰,伏以歲籥載新,孝禧殿春享已過,伏惟聖慕皇皇,撫時益深。仍伏念臣,一病半載,人鬼莫分,重辜末勘,惶恧冞切,跧伏荒郊,自訟愆尤,曾未多日,恩敍遽降,不踰數月,除旨相續,聖恩雖荷於收簪,私義有愧於彯纓。噫,人臣效忠於國家,太上以道,其次以才,又其次以力,而臣之庸愚,不可以道擬議,臣之空疎,又是無才可稱,惟可筋力奔走,以效不憚燥濕之義,而臣稟賦脆弱,自少善病,及至年來,蒲柳已衰,精力俱竭,年與病深,凡於供職,已多力不從心之嘆,則以力報效之計,亦左矣。三昨年間,猥膺專對之命,顧臣難强之疾,固無望於原隰馳驅,而義重往役,不敢言私,强策往還,幸賴王靈,雖免顚踣,宿症倍添,積祟未蘇,不過一朞,又叨是役,自量病勢,復尋前轍,萬無其路,冒死陳懇,而溫批逈出常格,使事關係莫重,臣於是,怵分畏義,更未敢爲丐免之方,出膺樞銜,載橐糗糧,擬待謝日,辭陛啓行,忽焉輪沴之症,猝發半夜之間,嘔泄兼作,勺水不入,肢體拘攣,跬步難運,貼席叫苦,拭巾待盡,拜表只隔數日,而睯不知焉,象胥來問行事,而漫莫省焉,竟至拚死之初心未遂,莫嚴之國體徒損,臨期遞易,不免稽滯,一則臣罪,二則臣罪,豈意聖度天大,過加庇覆,特赦於罔赦之科,曲恕於難恕之地,畢竟薄勘,止於刊削,而十行嚴旨,非恕伊敎,雖使臣自爲之辭,何以尙此?臣伏奉恩言,惶隕感激,而罪重罰輕,私心益悚,邁月經歲,徊徨危蹙,方將自劾之義,擬封從縣之章,天官新命,忽下此際,臣驚惶懍惕,五內失守,益不知措躬之所。有罪幸逭,掦掦周行,斷無是理。雖閒司漫職,決難冒膺,臣之去就,似不待臣言之畢,而聖明知所處臣矣。至若匪分之懼,不稱之實,有未暇論,玆將前構文字,仰瀆崇嚴。伏乞聖上,俯垂鑑諒,亟賜鐫改,克勘臣當被之律,以贖前愆,以勵頹綱,千萬幸甚。臣無任云云。答曰,省疏具悉。卿其勿辭,上來行公。
朔寧郡守鄭鴻慶疏曰,伏以臣,猥以無似,叨受恩命,來莅玆邑,亦旣數月,便養老父,得遂微願,闔門攢祝,靡粉奚惜?顧今一半分圖報之責,惟在懷保我殿下之赤子,少紓我殿下之殷憂也。然臣學識淺短,才諝拙劣,實無以救弊蘇殘,夙夜憂懼,罔知攸措。臣竊伏念比歲不登,邑弊民瘼,八路皆然,而畿甸最甚,畿甸之中,本邑尤甚。蓋其邑本荒僻,地又瘠薄,石田居多,水田尠少,賦役煩重,生靈呰窳,雖在常年,猶患杼柚之俱空,輒致荷擔之相續,而每荷國家蠲恤之惠,尙免溝壑顚連之患,不意去年,水潦極備,峽農失稔,以臣所覩聞,殆百年以來所未有也。始臣赴任之路,攀轅而願活者,首尾相續,故臣宣布朝廷德意,諭之以還穀軍錢之分等停退,莫不扶杖而聽,皆有少須臾無死之心,及夫到官之後,抄戶分等,躬出民居,則所到之處,墟落荒涼,十室九空,所餘者無非鶉衣鵠面,亦皆迫於催科,錡斧都賣,甁罌俱罄,壯者流乞而欲散,病者凍餒而將死,驚心慘目,有不忍視。迺者峭寒未解,窮春已到,哀彼飢民,將何延活?雖有旬還而不足救濟,若非春賑,則其將盡劉。幸因道臣之狀請,遂有朝令之特施,從此濱死之民,庶可回生。然第伏念救荒之政,古昔聖王之所以盡心,故周禮大司徒,以荒政聚萬民,寔惟曰散利也,薄政也,弛力也。況今本邑之弊,非特歉荒而已,積痼之病,轉成膏肓,若治其末而不治其本,則雖有蔘·苓·芝·朮,而無望責其效矣。今夫賑濟之惠,固可謂散利,而此爲一時之救急,苟欲治本,則果不在於薄征弛力乎?臣因此而妄其僭猥,略陳數條矯弊之方,伏惟我殿下,少垂察焉。一曰,旱田之災,權議蠲免也。蓋本邑田摠,一千六百五十餘結,水田之摠,不過二百四十結,其餘皆旱田也。田不給災,法例則然,畦畛已屬於靑山,賦稅猶徵於白地,丁巳改量以後,免稅及雜頂外,所謂續陳,爲三百餘結。然其亦隨起收稅,常爲百有餘結,而元摠一千一百餘結,每患不足。故監官之檢田也,雖或陳荒,猶復執卜,以充元摠,此爲本邑之痼弊也。至於去年之水,急峽雷霆,平陸江海,南東其畝,幾皆沙沈,上下平田,太半浦落,來頭起耕,亦非可論,而監官輩,以其元摠不足,一例徵稅,其實則全無田形者,大略五十餘結,殘民怨咨,呼訴日至,究其弊源,則田不給災,故元摠常多,欲充元摠,故終至濫收也。其他略有田形,而以今饑饉流亡之餘,決無以一一起耕,無主之田,不墾之土,又從而徵稅,則誰將應之?雖以火畬言之,宮摠一定,而設或歉荒,更不得裁減,亦豈恤民之意耶?我殿下俯憐庚呼之情,特推子惠之德,雖曰全無給災,而歲値大無,則輒有格外恩恤,故往在壬申,優許本邑田災,至于今仁愛之澤,浹民肥膚。今夫元結之摠,秋已磨勘,而春稅未捧之前,亟降處分,則猶可及之。伏乞聖明,特命該曹,援據已例,從長講究,則以其全無田形者,限十年移錄續陳,而荒田之未墾者,隨時蠲免,火畬之定摠者,隨時裁量,則民無冤徵,而是爲薄征之道矣。二曰,大同姑宜停退也。蓋本邑大同,春秋分等,秋大同,已爲輸納於前冬,而春大同,亦將轉漕於今春。然還穀軍餉,停之代之,力猶不及,況又大同之一時竝督,龜刮旣難,魚喁特甚,雖曰惟正之俱,不可遽議,而往在壬申,亦許本邑,停退春等,散爲民還,闔境之民,賴而全活。今依已例,又停春等,以待秋納,則王稅無失,民惠莫大。伏乞聖明,俯詢廟堂,另加裁量,特令未捧之稅,姑爲停退,則民將息肩,而是爲弛力之道矣。三曰,訓摠屯田,宜防濫執。蓋各營屯,必遣屯監,而屯監來者,豈有上體國憂,下念民情,欲以淸慈立名者乎?惟利是趨,不顧民弊,營納旣盈,又充己欲,侵漁百端,徵斂無藝,遂使屯民流亡殆盡,噫,彼屯監,固不足責,而屯無屯民,安得爲屯田乎?從今申飭各營,勿差屯監,惟置屯長,以其營納之元數,責納於屯長,則屯穀無減,屯弊永祛,而屯民可得安堵矣,此豈非薄征之一端乎?四曰,壬癸停退軍錢,竝宜蕩減。蓋壬·癸兩年,軍錢停退,殆將十稔,至於昨年而始捧,十稔之間,人事易變,逃故太半,坊里分徵,尙未了當,幸玆仍停之敎,頒下列邑,軍民聳聽,皆願還給,以充今年之還餉軍布,臣按簿詳覈,已捧而已納者,固無可論,已捧而未納者,竝許還給,而第又思之,自此幾年,又未知幾人生存,則追理旣往,指徵於何處乎?必也不聞不覩之人,替當非隣非族之徵,以若殘民之力,愈往而愈不可支,莫若永爲蠲減,以杜後來無窮之弊也。亦豈俯採群議,快許蕩減,以垂終始之惠,則亦豈非弛力之大政乎?凡此四條,俱係民情之切急,而亦非營邑之所敢擅便。故寧被猥越之罪,而不敢不仰籲於聽卑之天也。今若俯賜照燭,特蒙採施,則征斂旣薄,民力稍弛,流散之戶,庶幾還集,陳荒之田,次第可闢,民國之幸,孰大於是?臣分憂下邑,才未效於芻牧,瞻望中宸,誠敢暴於蕘說,伏惟殿下,恕其僭而察其愚,勿以人微而廢言,則臣當與一邑耋艾,同詠聖澤。臣無任云云。省疏具悉。疏辭,令廟堂稟處。
壬午正月十八日未時,上御映花堂。兵曹判書持軍令入侍時,左副承旨任存常,記事官金炳朝·金持泰·金正喜以次進伏訖。上命兵曹判書持軍令入侍,兵曹判書李肇源,進前呈軍令,以傳承旨存常,跪受讀訖,傳于夾侍以上。上命踏啓字以下,存常書判付訖,傳于肇源。上命兵判先退,宣傳官呼起來,肇源應聲退出。又命退,承史以次退出。
壬午正月十八日申時,上御熙政堂。召對入侍時,檢校直閣徐俊輔持論語第六卷,參贊官任存常持論語第六卷,侍講官李彦淳持論語第六卷,假注書許茂持論語第六卷,記事官金持泰持論語第六卷,記事官金正喜持論語第六卷,以次進伏訖。上命開卷讀奏,彦淳讀自曾子曰君子,止自道也。上曰,閣臣讀之。俊輔讀自子貢方人,止是賢乎。上曰,參贊官讀之。存常讀自微生畝,止稱其德也。上曰,注書讀之。賤臣讀自或曰以德報怨,止以德報德。上曰,上番讀之。持泰讀自子曰莫我知也夫,止其天乎。上曰,下番讀之。正喜讀自公伯寮,止其如命何。上曰,文義陳之。彦淳曰,此段,承上章不在其位不謀其政之義也。如爲人君止於仁,爲人臣止於忠,以至父子之止慈止孝,亦皆有至善當止之位,而各盡其職,未嘗有一毫出位之思。故大禹之安汝止而爲愼,乃在位之道,成湯之欽厥止,而爲克艱厥位之本,下及庶民之惇彝敍典,亦皆包括了這裏。伏願此等處深留聖意焉。上命掩卷,仍命玉堂先退,彦淳退出。又命退,諸臣以次退出。
上在昌德宮。停常參·經筵。
李羲肇啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鍾穆啓曰,卽伏見統制使朴基豐去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
李羲肇啓曰,行大司憲金魯敬牌不進,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
以司諫兪理煥,獻納愼必復牌不進罷職傳旨,傳于李羲肇曰,只推。
以濟州防禦使白泳鎭狀啓,薦新進上柑橘,俱不得如例封進,惶恐待罪事,傳于任存常曰,勿待罪事,回諭。
任存常,以弘文館言啓曰,本館下番闕直,事甚未安,新除授副校理金蘭淳,卽爲牌招,姑降入直,何如?傳曰,允。
又以吏曹言啓曰,因京畿監司韓兢履狀啓,陽智縣監金原淳,受由上京,謂有身病,連呈辭狀,屢度催促,終不還官。本縣以劇弊之局,方有振刷之望,而災年糶稅,又是急務,此際瘝曠,一時可悶,令該曹囚其家僮,催促下送事,啓下矣。自臣曹屢度催促,則以爲,身病猝重,萬無還任之望云。未知其病勢之如何,而屢度催促之下,謂有身病,不卽下去者,揆以事體,誠甚未安。陽智縣監金原淳罷黜,何如?傳曰,允。令該曹口傳差出,催促下送。
又以禮曹言啓曰,今此幸行時,經宿告廟之禮,依禮文前二日,遣大臣設行,而謹稽謄錄,則在前幸行日字,在望後不遠之時,有望祭兼告之例矣。今番涓吉,在來二月十八日,依前例宗廟·景慕宮告由祭,十五日望祭兼行,魂殿告由,則先朝丁酉春幸行時孝明殿告由,因特敎親行酌獻禮兼告事由,乙丑秋幸行時孝安殿告由,因特敎親行酌獻禮兼告事由,丙寅春幸行時孝安殿告由,因特敎寒食節享兼行,丁丑春幸行時魂宮告由,自臣曹依例磨鍊,告廟日同爲設行矣。孝禧殿告由,謹依前例磨鍊,而十五日望祭,一體兼行,祝文中措辭添入事,竝爲分付,何如?傳曰,允。
又以禮曹言啓曰,今此健陵幸行出宮時,王世子闕門外祗送及還宮時城門外祗迎之節,何以爲之乎?敢稟。傳曰,出還宮祗迎,以敦化門外磨鍊。
又以禮曹言啓曰,卽接濟州前牧使白泳鎭狀啓謄報,則去十二月令所封乳柑·洞庭橘,一一摘取,則乳柑爲五十三箇,洞庭橘爲三十七箇,宗廟·孝禧殿·山陵·景慕宮薦新,無以排數,謹援已例,都封上送,以爲稟旨進獻之地爲辭矣。兩種柑橘封進之數,若是不足,誠甚未安。謹考謄錄,在前橘果稀結之時,多有減數薦獻之例。宗廟·孝禧殿·山陵薦新乳柑·洞庭橘,景慕宮薦新乳柑,數雖不足,依例當日分排薦進,而山陵薦新則魂殿內官,陪進陵所薦進,何如?傳曰,允。
又以禮曹言啓曰,來二月二十日式年監試初試,適値幸行還宮,不可不退定,故竝與文武科初試及雜科初試·監試覆試·生進放榜日字,令日官更爲分排推擇後,原粘目中改付標以入之意,敢啓。傳曰,知道。
李鍾穆,以備邊司言啓曰,卽見咸鏡監司李勉昇狀啓,則枚擧鍾城府使姜世綸,北兵使金守基牒呈,以爲本府沿江築垌,自經昨秋大水,諸處潰決者,合爲二千九十四把,而其中西城外及行營東南門外兩處,係是要害,其所修築,不容少緩。故營邑分掌其役,趁春耕前完築之意,已爲申飭。至於也只乃等五處,帥臣邑倅植木石築之論,各自不同,而該邑民丁,旣云不足,勢將調發隣邑之民,則災歲窮春,隣民請助,實難議到,姑從帥臣議,以宜土之木,環植上下,而役軍糧米,每名每日七合三時式,以該邑所在會付穀,依已例磨鍊上下事,竝請令廟堂稟旨分付矣。環一邑累千把築垌,果難災歲動民,一時竝擧,而至於最要害不可不及今修築處,形止旣甚緊急,役處亦不浩大,使之待解凍始役,而植木豎柵,未必不如壘石成垌,況此試可之地,宜先木柵,而道帥臣僉議亦同,竝與依辛丑例,以會付穀磨鍊之請,依所啓許施,何如?傳曰,允。
又以備邊司言啓曰,卽見濟州前牧使白泳鎭年分狀啓,則以爲,旌義優於濟州,大靜次於濟州,舊還姑爲仍停,軍兵操鍊,因備局行會停止,而逃老故病廢之類,隨闕塡充,待明春,從附近哨司分鍊計料爲辭矣。本牧穡事,始因風旱,將至失稔,秋後雨暘,各穀俱蘇,三邑秋成,幸免全歉,爲島民誠爲多幸,操鍊停止,舊還仍停,竝依狀辭施行,何如?傳曰,允。
尹羽烈以宣惠廳言啓曰,今月十九日開東時,本廳柴木積置處,偶然失火,延及於江原廳一字庫,旋卽撲滅,所儲穀物大米六十八石十四斗一升四合七夕,準數搬出,移積他庫之意,敢啓。傳曰,知道。
上在昌德宮。停常參·經筵。
申時,日上有冠有背。
藥房都提調林漢浩,提調李肇源,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
朴台壽啓曰,左承旨尹羽烈,左副承旨任存常,今日不爲仕進,竝卽牌招,何如?傳曰,允。
李鍾穆啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李羲肇啓曰,行大司憲金魯敬牌不進,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
傳于李鍾穆曰,大臣·備局堂上引見。
以司諫兪理煥,獻納愼必復牌不進罷職傳旨,傳于李羲肇曰,只推。
以左副承旨任存常牌不進罷職傳旨,傳于朴台壽曰,只推。
以副校理金蘭淳牌不進罷職傳旨,傳于朴台壽曰,只推。
以京畿監司韓兢履狀啓,永平縣民家失火事,傳于朴台壽曰,聞甚矜惻,原恤典外別加顧助事,分付。
朴台壽,以弘文館言啓曰,本館上番臣李彦淳,以照訖講試官,今日會同坐起時,晝仕出去之意,敢啓。傳曰,知道。
又以禮曹言啓曰,今此健陵幸行時,華寧殿亦當展拜事,命下矣。展拜服色,當爲磨鍊,而謹稽謄錄,則國恤三年內,廟殿展謁,俱爲停止,故無的確可據之例,而肅廟朝己巳年,太祖大王影幀還奉於慶基殿時,則在於莊烈王后國恤三年之內,故因特敎自上行禮服色,問議于大臣,則大臣金壽興·李尙眞等,引朱子墨衰入廟之說獻議,而聖批有視事服詣眞殿門外,改具無揚墨袍,入殿瞻拜之命矣。今番恐當以此旁照擧行,而係是變禮,臣曹不敢擅便,問議大臣處之,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇,北郊厲壇,次第看審,則南壇·祈雨壇·馬祖壇·厲壇壇上及四面紅箭門墻垣階砌,俱爲無頉,而先農壇南邊紅箭門橫木朽傷,先蠶壇東邊紅箭門箭木,雩祀壇北邊紅箭門箭木,漢江壇西邊紅箭門箭木,司寒壇北邊紅箭門箭木,間間有折落處,竝卽修改事,分付該監,而此後看護等節,另加申飭之意,敢啓。傳曰,知道。
李鍾穆,以兵曹言啓曰,今此幸行時,舟師大將,當爲差出,而訓鍊大將·御營大將隨駕,只有禁衛大將一人,無以擬望。若値如此之時,則有摠戎使竝擬之例,今亦依此擬望,何如?傳曰,允。
兵曹,以徐春輔爲舟師大將。
李鍾穆,以備邊司言啓曰,御史可合人抄啓,別單書入之意,敢啓。傳曰,知道。
又以禁衛營言啓曰,本營騎士別將李鐵求,時帶別軍職,職務相妨,改差,何如?傳曰,允。
壬午正月二十日辰時,上御熙政堂。藥房入診,大臣·備局堂上引見入侍時,都提調林漢浩,提調李肇源,副提調徐憙淳,記事官金炳朝,記注官金樂澧,記事官金正喜,同副承旨李鍾穆,記事官李憲瑋,事變假注書金履喆,領議政金載瓚,左議政南公轍,行知中樞府事金履陽,行水原府留守金蓍根,廣州府留守權常愼,行護軍徐有聞,韓陵君李海愚,行護軍白東薳·徐春輔·金逌根·李止淵·趙萬永,副應敎李彦淳以次進伏,醫官吳千根·李命運·金殷相,進伏楹外訖。載瓚·公轍·漢浩進前奏曰,歲後日候,尙有寒威,早朝臨殿,聖體,若何?上曰,一樣矣。載瓚曰,寢睡·水刺之節,何如?上曰,一樣,而各殿宮氣候亦一樣矣。上命醫官入診,千根等以次診候訖,退伏奏曰,脈候左右三部調均矣。上曰,次對爲之。載瓚曰,陳奏使先來,伏聞奏事順成,誠萬幸矣。上曰,唯。載瓚曰,臣久未登筵席,王世子睿學成就,未敢知近果何如,而今方春序向殷,日晷漸長,竊想雷肆三晝之接,益勤緝熙之工,而至於入而處內,凡所以啓迪薰陶,惟在於殿下之以身先敎也。如欲世子之勤講,則殿下必先日親法筵,終始典學,如欲世子之篤孝,則殿下必先丕顯丕承,遹追先德,如欲世子之成德,則殿下必先左矩右繩,動必中度,以至一語一默,一念一事,必以世子之所當法者,心傳而躬導,則王季之敎文王,文王之敎武王,不過率由是道也。伏望益加留神焉。上曰,當留念矣。出擧條載瓚曰,爵賞濫而名器漸輕,倖門開而躁競益甚,卽今日切悶切急之患也。蓋爵賞,卽人主勵世之具,聖朝命德之本也。若不大加警惕,及時救藥,則世道朝象,將末如何矣。以言乎位著,則臣之立朝,在於英廟朝末年,而每見朝班,大臣外一品,纔三數人,今則至於十四人之多,而正卿則爲十六人,亞卿則過五十人矣。昔聞肅廟朝一品,爲十一人,伊時朝臣,以赤芾三百,陳疏獻戒,若使以古視今,將以爲何如,而大將軍告身不直一醉者,不幸近之矣。此皆由於近所謂歲首陞擢,豈法典所在,而歲以爲課,無歲無之。且因朝家有事,凡董役執事之勞,輒皆進資爲賞,以致仕路無漸,位著太濫,釋褐未滿十年,爵秩幾至資窮。昔以許曄·李海壽之宿德雋望,皆以通政三十年而終。以此觀之,官方之不古,已無可言,而世道之受病,容有其極也?以言乎通淸,則古者用人,文學才諝甲兵錢穀,人各有長,用當其器,而今則不循節次,太無分限,一登要顯,罔非通才,而前後掌銓者,初不愼惜幾見,每政必通,左兜右攬,闕一則爲恥,朱子所謂題書未出,物色先定,姓名未著,中外已知,其非天下第一流者,正謂今日官制也。以是而躁競成俗,恬退無聞,而世道憂虞,一至於此矣。臣以爲是皆殿下自反而自省處也。竊覸近年,往往有特旨差除,而已非唐宗代柱帖之意。至若日前兩戚臣之竝除承旨,不稽履歷,出自中批,其爲拂群情累聖德,是豈細故也哉?天無私覆,地無私載,王者豈可於用人之際,以私恩而病公道也?從今以往,先自聖簡,凡於大小差除,必愼必簡,仍飭兩銓之臣,俾各精白一心,對揚休命,則漢儒所謂正朝廷正百官,亶不外是矣。伏願懋哉懋哉。上曰,當留念矣。出擧條載瓚曰,貪吏,卽民國之讐也,使生民必死者,貪吏也,致國家必亡者,貪吏也。自古懲貪之法,嚴如治逆者,以其罪亦逆耳。在漢則贓則腰斬,在皇朝則四十貫以上斬,在國朝則仁厚立國,未嘗輕戮群下。故只令子孫勿許淸顯而已,而今則竝與法令,壞了無餘,未嘗有一吏之以贓伏法者,惟意剝割,略無顧畏,將見民必死國必亡,而更無以誰何矣。由是而無告者民,勢若涸鮒,急如燃眉,方在十分地頭,而上下訏謨,何曾一言及民隱上一事耶?至愚而神,何所恃而固結其心耶?壃場姑幸無事,若可以目前支過,而一有事故,土崩之患,迫在朝夕,苟究其所由然,則一則貪吏,二則貪吏,懲貪之政,今豈容一日虛徐耶?凡其按廉之道,非繡衣則無以爲也。必以剛核公明之人,另爲抄擇,分送諸道,無憚大吏,勿畏强禦,鉤得其最無良大不法者,隨卽執奏,必以當律,亟正其罪,斷不可少忽。臣等退當以三司中可合者,一一抄啓,伏望穆然深思,卽賜允施焉。上曰,依爲之。出擧條載瓚曰,各司各營,凡有錢穀衙門,莫不蕩然窮竭者,都緣有司者不謹典守之罪,而見今國計,雖使弘羊理財,劉晏掌賦,有莫可措手。公然使幾巨萬公貨,到底乾沒者,誠未知誰執其咎,而最是御營廳所謂貿米錢,尤極節節駭惋矣。自故將臣李溏,至張鉉宅,凡所散失,幾近十萬兩,而其外諸將臣,一經是職,莫不有犯,雖有多小之不同,而顧其罪則二而一也。李溏十數年居職,惟意消瀜之罪,已無可言,而至於張鉉宅,則究其所作用,罪尤難逭。蓋其國恩何如,寵擢何如,而受任未及周年,所逋及散貸,已近三萬,或虛作名目,散之他處,或白地竄挪,直自躬犯,許多庫儲,殆無一朽索遺在,竝與軍物積峙,太半喪失。今則軍兵已爲停番,財用又此掃地,只有御營廳三字虛銜,國無三尺則已,苟有一分法紀,寧用乃爾?兩將臣今已身故,追施無律,而若其逋錢,則債案昭在,歸屬有處,亟令時將臣,班戶則指名草記,常戶則出付法司,刻期督捧,每於朔末,以捧未捧數爻,報備局憑考,若有當納而拒納者,毋拘顔私,自該營直爲稟處,而又或俯仰前却,未卽收殺,則該將臣,論以匿不以聞之罪。此後若或眞有貿米之事,先以應貿石數及錢數修成冊,報備局後,始爲擧行,切無敢擅自移動之意,竝爲嚴飭各營,仍成營上不易之式,何如?上曰,依爲之。出擧條載瓚曰,戶·惠廳外受之弊,有不可勝言。始緣刀錐之利,漸成尾閭之洩,遠民視若阱罟,奸猾作爲藪壑,百盤舞弄,愈出愈巧,幾十萬逋負,年加歲增,而許多穀簿,幻爲紙上之空文,利歸私室,害及公家,不出多年,必見上下俱竭,公私竝蹶而後已。若不及今洞革,則末流所及,將無所止泊也。自今年爲始,所謂外受名色,永爲革罷,一依古規,竝令該道切勿換邑移穀,必從本穀所在之邑,從詳定發賣,成陳省上納,以除一分切急之患。如是而若或又爲襲謬,則當該堂上,亟施制書有違之律。仍以此意,自籌司行會於穀在諸道,俾遠外吏民,咸知自朝家永革之意,何如?上曰,依爲之。出擧條載瓚曰,各道營穀發賣,必取穀貴邑執錢取剩。故每爲換邑移穀,此所謂步穀,而惟以必售高價爲事,故以致山積沿枵,莫可收拾,而全一路穀簿,遂成一紙虛錄。以是而吏緣爲奸,民受其害,弊於是益不可着手矣。昔在先朝,以此事,至有該道臣竄配之命,而今又去舊已遠,弊又如前,聽聞所及,萬萬駭歎。今後則一從元穀實數,不計售價高下,必於穀在邑發賣,無或以一包之徵,擅自挪移。若不遵令,則該道臣,謹依先朝已處分之律施行,何如?上曰,依爲之。出擧條載瓚曰,幸行時諸般貽弊之端,前後飭敎,何等截嚴,而至於各司之徵索外邑,京外之科外飯供,難保其必無。將自備局,發遣郞廳,另加糾察,若有現發,斷當先罪官長,以此出擧條,先爲嚴飭,何如?上曰,依爲之。出擧條載瓚曰,各司卯酉司之法,豈徒然哉?欲使凡百有位,各執所事,無敢暫曠,趁卯而進,待酉而退者也。國朝設法之意義,自古已然,而近日百度皆弛,一法不存,至於卯酉仕之例,無異廢却不行。卽此一事,可反三隅,誠不勝萬萬寒心。雖使該官排日齊進,只不過半日閑談,却有何別般修擧,而存羊之義,豈容如是乎?將自籌司,遣郞官一一摘奸,而若或現發,則該官重勘,固無論,先自不飭之該堂,草記論罪之,嚴飭於各該衙門,何如?上曰,依爲之。出擧條載瓚曰,畿內今方設賑,而道臣適當箇滿,此時遞易,有非可論,限麥秋仍任,何如?上曰,依爲之。出擧條載瓚曰,錦豐君朴崙壽,陞輔國矣。君銜爲正一品實職,則當依法典追榮,而議政貤贈,該曹不敢循例入啓,前亦有經稟後爲之云,故敢此仰達矣。上曰,依爲之。出擧條載瓚曰,陽智縣監金原淳,以病圖避,至有道臣催促下送,而自該曹,不免曲循請罷矣。本縣旣是弊局,則事當竭力修擧,而乃敢稱病遞去者,萬萬寒心,令該府拿處,原望筒勿施,何如?上曰,依爲之。出擧條載瓚曰,歲首賓對,異於循例來會之時,而臺諫竝不進參,誠極未安。未肅拜外不參諸臺,竝削職,何如?上曰,依爲之。出擧條載瓚曰,今當書筵日開之時,賓僚固當備員進參,呈告及在外賓客,竝姑許遞,何如?上曰,依爲之。出擧條公轍曰,臣旣已乞身於聖朝,豈有復爲行公之望,而前後批旨,尙靳允許,昨年又値兩山陵有事之時,未敢言私,黽勉不退,荏苒之頃,歲聿又改矣。自來衰癃之疾,又經秋間重症,精神遁失,文簿之繁氄,無以領會,行步拘攣,殿階之升降,末由自力。似此奄奄蹣跚之狀,必蒙前席之俯燭,臣豈容多費言辭而仰陳耶?以言乎病,則日漸加劇,無分減之效,而六載廊廟,治化無尺寸之裨,徒費廩祿,不自知退,豈有如許事理,如許貌樣哉?目今八路告歉,民生顚連,國訃哀痛,來頭之接濟拮据,茫無善策,今則臣雖與獨任機務之時有異,而顧其職則承弼之重任也。以中書爲養痾之所,不能發一謀出一言,至於尋常朝謁,亦不得進身隨參,一任瘝曠,尸素之罪,伴食之譏,不但爲臣區區廉隅,其貽累於則哲,而見笑於具瞻,爲如何哉?今日登筵,非敢以賓對,如例來會也。新歲之獲瞻耿光,卽臣情禮之所不容已,兼欲面暴至懇,仰冀體諒之恩,而神昏氣短,言亦不能盡意。伏願聖上,特垂終始愛欲生之澤,亟賜遞解,俾一縷之殘,得以安意少延,於公於私,幸孰大焉?伏地顒祝,恭俟兪音之速下矣。上曰,勿辭。出擧條公轍曰,全羅前前左水使李鼎會罪狀,臣於頃年,仰請勘律矣。今見時水使報本司辭緣,則兵庫錢二千餘金所負者,今已沒數備納云,雖曰備納,罪固難貰,而渠旣喪中被配,情理有可矜者,姑爲放送之意,分付,何如?上曰,依爲之。出擧條載瓚曰,臣精力衰耗,行步拘攣,不得每每登筵,此後則大事以箚子仰陳,小事以草記稟達矣。上曰,唯。上曰,諸宰奏事。肇源進前奏曰,在前健陵幸行,出宮時則華城前排,境上待令,還宮時則或於闕門外解送,或於遲遲臺解送,預爲稟定後擧行。故敢此仰達矣。上曰,遲遲臺解送。上命大臣先退,載瓚·公轍·漢浩退出。又命退,諸臣以次退出。
上在昌德宮。停常參·經筵。
自辰時至未時,日暈。
李鍾穆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲肇啓曰,行大司憲金魯敬未肅拜,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
李鍾穆啓曰,來二十五日朝參日次矣,敢稟。傳曰,停。
注書金炳朝病,代以許茂爲假注書。
任存常啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,司諫李彦淳,獻納李毅遠落點。
任存常啓曰,應敎姜世白,校理林處鎭·朴光錫,副校理趙庭和,修撰韓用錡·宋應圭,副修撰李魯秉·任俊常在外,副應敎未差,副校理金蘭淳受由,玉堂上下番俱空,事甚未安。未差之代,政官牌招開政差出,待下批,牌招入直,何如?傳曰,允。
李鍾穆,以兵曹言啓曰,今此幸行出還宮時,摠戎使徐春輔,以舟師大將,前期出去,而入來間留陣軍兵,率領無人矣。在前如此之時,有中軍代領之例,今番則何以爲之乎?敢稟。傳曰,中軍代領。
又以兵曹言啓曰,今此健陵幸行時,各差備所把驛馬,別單磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
李羲肇,以義禁府言啓曰,肅川府定配罪人李鼎會放送事,擧條啓下矣。李鼎會放送事,分付該道道臣之意,敢啓。傳曰,知道。
上在昌德宮。停常參·經筵。
李羲肇啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
行大司憲金魯敬啓曰,臣庸愚鹵莽,本不合於耳目之任,而栢府除命,忽下於千萬夢想之外,惶隕靡措,天牌屢臨,義當蹶,而第臣於合啓中,有不可冒當者,前叨此職,已蒙體諒之恩,今臣處義,旣無前後之異。際伏見日前賓對時不參臺諫,擧被請勘,臣則以未肅命獨漏矣。今此歲首初筵,況在久停之餘,尤當進登文陛,以盡獻替之誠,而偃處違傲,罪則獨逭,以此以彼,何敢一刻晏然於臺次乎?請命遞斥臣職。答曰,依啓。
以司諫李彦淳牌不進罷職傳旨,傳于李羲肇曰,只推。
任存常啓曰,吏曹參判金履載牌不進推考傳旨,今方捧入,而開政命下之後,如是違牌,事甚未安。判書洪羲臣,參議宋啓榦在外,參判更爲牌招,何如?傳曰,允。
任存常,以吏曹言啓曰,掌試時各道都事,例以侍從差出矣。公淸都事金必宣,慶尙都事劉師玶,全羅都事柳可均,黃海都事李升烈,江原都事金就强,平安都事康國龍,俱未經侍從,咸鏡都事朱鎭民,乃是本道人,竝爲依例改差,何如?傳曰,允。
又以吏批言啓曰,檢詳薦狀,纔已啓下臣曹,而其中金蘭淳·朴齊聞,以副司果,去秋冬等殿最居中,何以爲之?敢稟。傳曰,竝蕩滌。
又以吏批言啓曰,新除授江界府使趙經鎭戶奴呈狀內,矣上典素患痰喘之症,近添毒感,委頓床席,時月內萬無赴任之望,卽速入啓遞改云。其身病旣如是危篤,則不可强令赴任,罷黜,何如?傳曰,允。
有政。吏批,判書洪羲臣在外未肅拜,參判金履載進,參議宋啓榦在外未肅拜,右承旨尹羽烈進。啓曰,判書洪羲臣,參議宋啓榦竝在外未肅拜,小臣獨政未安,何以爲之?敢稟。傳曰,仍爲之。以洪學淵爲副應敎,韓致應爲刑曹判書,朴宗喜爲敦寧都正,尹豐烈爲禮曹參議,趙得永爲知經筵,金履陽爲左賓客,金愚淳爲同經筵,李相璜爲左副賓客,洪羲臣爲右副賓客,金鼎均爲兵曹正郞,李廷憲爲肇慶廟別檢,洪勝圭爲公淸左道京試官,任俊常爲慶尙左道京試官,金鼎均爲全羅左道京試官,李憲球爲平安南道京試官,任鼎常爲公淸都事,李趾秀爲慶尙都事,沈英錫爲全羅都事,金遇明爲黃海都事,李是遠爲江原都事,申慶會爲咸鏡都事,沈啓錫爲平安都事,朴鳴和爲茂長縣監,承文博士單尹效覺,禁府都事金益哲,監察趙雲躋相換,京畿監司韓兢履,限麥秋仍任事承傳,贈左贊成朴宗珪贈領議政例兼,贈吏判朴成源贈左贊成例兼,贈吏參朴師休贈吏判例兼,以上錦豐君朴崙壽三代。
兵批,行判書李肇源進,參判申緯病,參議李東煥入直進,參知李朝鉉病,同副承旨李鍾穆進。啓曰,南兵使今當差出,而擬望之人乏少,他道兵使及同道守令,竝擬,何如?傳曰,允。以李憲琦·鄭尙愚爲知事,洪羲臣爲都摠管,洪履簡爲副摠管,李汝節爲同知,朴瑞源·鄭東晩爲僉知,徐有階爲五衛將,張翼爲忠翊將,李珪祥·李孝誠爲慶熙將,尹正鎭爲文兼,柳勉儉·柳浩源爲備邊郞,李惟秀爲南兵使,李書彬爲安東營將,孫大亨爲車嶺僉使,南履翼爲都摠管,金邦孝爲興陽監牧官,訓鍊副正單朴敬鎭,上護軍鄭尙愚,大護軍李憲琦·南履翼,副護軍金啓溫·李若洙,副司直洪學淵·朴鳴和,副司果朴宗璜,副司勇李碩愚,以上竝單付。
吏批,再政。以趙得永爲大司憲,嚴燾爲司書,金魯敬爲知敦寧,金蘭淳爲檢詳,洪命周爲江界府使。
兵批,再啓曰,全羅兵使,今當差出,而擬望之人乏少,同道水使,竝擬,何如?傳曰,允。
以兪漢純爲曹司衛將,邊擎仁爲訓鍊主簿,具信喜爲全羅兵使,同知單李珪祥。
三政。以李汝節爲全羅左水使,沈正書爲武兼。
任存常,以侍講院言啓曰,司書金鼎均入直矣,移拜兵曹正郞,纔已出去,下番闕直,事甚未安。說書李家淳在外,兼司書趙璟鎭,卽爲牌招入直,何如?傳曰,允。
又以禮曹言啓曰,朔望若値別祭,則只行別祭事,載在禮文矣。來三月十五日行宗廟·孝禧殿·山陵·景慕宮望祭,與寒食節享相値,依禮文望祭兼行於節享事,知委擧行,而原啓本中,以此磨鍊以入之意,敢啓。傳曰,知道。
又以禮曹言啓曰,大報壇祭享,每年三月上旬內擇日擧行事,定式矣。吉日,令日官李儀觀推擇,則來三月初六日爲吉云,以此日設行,而自上方在諒闇中,依例遣大臣攝行,何如?傳曰,允。
李鍾穆,以舟橋司言啓曰,舟橋排設吉日,令日官崔福基推擇,則來二月初二日辰時爲吉云,以此日始役之意,敢啓。傳曰,知道。
禁府啓目,陽智縣監金原淳原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
李鍾穆啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
傳于尹羽烈曰,明日柑製,通方外爲之,試紙用大好紙,弘文提學,待開門牌招。
以副應敎洪學淵牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安,副應敎洪學淵,旣有只推之命,更爲牌招入直,何如?傳曰,允。
以副應敎洪學淵牌不進罷職傳旨,傳于尹羽烈曰,只推。
以兼司書趙璟鎭牌不進罷職傳旨,傳于尹羽烈曰,許遞,前望單子入之。
兼司書前望單子入之,朴齊聞落點。
尹羽烈,以侍講院言啓曰,下番連日闕直,事甚未安,新除授司書嚴燾,兼司書朴齊聞,竝卽牌招,以爲推移入直之地,何如?傳曰,允。
又以禮曹言啓曰,卽接永禧殿官員所報,則明日柑製時,本殿兩官,俱爲觀光云矣。依定式假官一員,令吏曹,以成均館官員口傳啓下,以爲替直後赴試之地,何如?傳曰,允。
又以禮曹言啓曰,圖畫署有別遞兒祿窠,而畫員中勤勞國役者,使之次次許赴矣。付祿金碩臣有頉,代畫員金在恭,前後國役,多有勤勞,依例許付,何如?傳曰,允。
又以禮曹言啓曰,圖畫署畫員金碩臣有頉,代本署祿官窠,以差備待令畫員卞容圭,陞付之意,敢啓。傳曰,知道。
又以漢城府言啓曰,孝烈表著者,每式年歲首抄啓事,曾有定式矣。自各該部搜訪報來者,合爲三人。故呈單則移送禮曹,孝烈各人姓名·居住,別單書入之意,敢啓。傳曰,知道。
李鍾穆,以備邊司言啓曰,江界前府使趙經鎭,呈病圖遞,昨日政已爲差代矣。邑方破敗,人皆厭避,今不可曲循數遞,趙經鎭仍任,使之不多日內辭朝,全羅新除水使李汝節,人本殘虐久枳,年又老悖不堪,改差,兩銓官俱涉不審,竝從重推考,何如?傳曰,允。
又以義禁府言啓曰,明日柑製時,本府都事,皆爲赴擧,只有武都事一員,而本府入直都事·當直入直都事·公事回公都事,無以推移,假都事二員,令該曹口傳差出,以爲分排之地,何如?傳曰,允。
上在昌德宮。停常參·經筵。
李鍾穆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲肇啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
備忘記,慶尙監司金相休下直,長弓一張,長箭一部,兔城僉使胡繼祖下直,長弓一張,長箭一部,片箭一部,筒兒一箇賜給。
李鍾穆啓曰,行刑曹判書韓致應,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正朴宗喜,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
尹羽烈啓曰,弘文提學洪奭周牌不進推考傳旨,今方捧入,而柑製命下之後,如是違牌,事甚未安,更爲牌招,何如?傳曰,許遞,前望單子入之。
弘文提學前望單子入之,金魯敬落點。
傳于尹羽烈曰,新除授弘文提學,卽爲牌招,使之先進參後謝恩。
尹羽烈啓曰,柑製爲之事命下,而弘文提學金魯敬,藝文提學趙得永在外,何以爲之?敢稟。傳曰,弘文提學許遞,前望單子入之。
弘文提學前望單子入之,李肇源落點。
傳于尹羽烈曰,新除授弘文提學,卽爲牌招,先進參後謝恩,如有違牌,勿爲呼望。
傳于尹羽烈曰,都承旨持此御題,與弘文提學,偕往泮宮,試取以來。
尹羽烈啓曰,玉堂上下番俱空,已至多日,事甚未安,副應敎洪學淵,旣有只推之命,更爲牌招入直,何如?傳曰,允。
以副應敎洪學淵牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至多日,事甚未安,副應敎洪學淵,旣有只推之命,更爲牌招入直,何如?傳曰,允。
以司書嚴燾,兼司書朴齊聞牌不進罷職傳旨,傳于尹羽烈曰,只推。
以敦寧都正朴宗喜牌不進罷職傳旨,傳于尹羽烈曰,只推。
徐憙淳啓曰,臣與弘文提學李肇源,偕往泮宮,柑製儒生試取,則收券爲五百九十張矣,捧入之意,敢啓。傳曰,知道。
傳于尹羽烈曰,入直閣臣·兵曹·摠府堂上,竝試官加差下,使之分考。
傳于徐憙淳曰,科次入侍。
李鍾穆,以兵曹言啓曰,本曹正郞權敦仁,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以司僕寺一二提調意啓曰,兼內乘柳相亮,以身病呈狀乞遞,不可强令察任,今姑改差,其代令該曹口傳差出,何如?傳曰,允。
戶曹判書李存秀疏曰,伏以臣,特蒙恩由,往省病兄,奄遭割半,未及面訣,神魂褫散,情私絶悲,而重任在身,不敢久曠,纔數日旋卽復路,寸寸擔舁,歸伏私次,揆以公格,服制有限,曹務委積,曷敢抛置,而喪威震剝之餘,氷雪驅馳之際,宿病闖發,客症斗添,痰火挾以升降,寒熱隨以來往,方其劇時,若不保朝夕,僅或少間,恒如墮煙霧,委頓床褥,莫省四到。以此病狀,雖閒司漫職,不可一日蹲冒,況地部劇務,日復叢集,所關無非緊重,縱使臣平居無事之時,策勵駑鈍,聚會精神,猶難堪勝,今焉悲疚塞胸,疾病纏身,雖欲忍死自力於簿書之間,奈何不下?況今皇壇奉審,只隔數日,無以進參,華寢之展謁已定,行宮之整理方急,許多重務,不可不及時擧行,而旬月之內,萬無起動之望。臣若徒事嚴畏,不卽早請變通,國事畢竟至於狼敗,臣罪滋大,萬殞難贖。玆敢不避猥越,陳暴實狀,仰瀆崇嚴。伏乞聖明,特賜鑑諒,亟遞臣所帶度支之任,以幸公事,仍治臣瀆撓之罪,以肅朝綱焉。臣無任云云。答曰,省疏具悉。卿其勿辭,調理行公。
敎慶尙監司金相休書。王若曰,布一路陽春之和,任最重於方面,睠入座卿月之列,簡惟在於中心。展也其愼其難,往哉作屛作翰。顧玆封域之內,區分八方,惟彼大嶺以南,最號重鎭。鯨波接馬島之界,延袤千餘里幅員,雄關峙鳥竹之交,控制七十州襟帶,是爲羅韓古域,素稱鄒·魯名鄕。戶誦家傳,其書則關·閩·洛·建,水深土厚,爲俗也質直儉勤。絲麻魚鹽,遍于一邦,民生嬴絀之攸係,錢穀甲兵,盛於八路,國家緩急之所須。嗟乎,地廣而務殷,每患民窮而財竭,賦役繁而倉廩罄,吏緣爲奸,水旱仍而杼軸空,民無所賴,海漕之詐僞日甚,百弊竝興,島餉之誅求歲增,一道俱困。苟非宏才傑識,總衆樞而挈大綱,豈能惠懷威行,宣上德而達下意,張乖崖之治蜀郡,賢才不其難乎?富文忠之活靑州,當時屬之誰耶?惟卿,名門華貫,博學邃才,嘉乃有詩禮遺風,宰相須用經術,蔚然爲襟紳雅望,緖餘特其文章,處家而澹若寒儒,獨鎭躁競之習。遇事則確乎直道,咸推弘毅之譽,玉署金閨,已著望實之俱副,銀臺銓席,夙稱風範之可觀。關邑分符,邊氓謠雪山之重,沁都壯鑰,海俗服氷蘗之淸。利器當別於盤根,薦剡果登於藩臬。玆授卿以慶尙道觀察使兼兵馬水軍節度使都巡察使大丘都護府使,卿其祗服寵命,克紆嘉猷。官非外輕,伊簡拔特採輿論,憂切南顧,宜撫摩益殫誠心。南路之人心易驚,時則羊都督之新喪,中朝之物望素著,欽哉召康公之侯宣。淸嚴剛直之操,顧何待於申勉?寬猛弛張之術,實有望於竝行。庚癸之憂政深,奠安子保之如救焚溺,東南之力已竭,設施籌畫之動合機宜。農桑卽生民之本源,寧忽勸課之策?儒士乃邦國之元氣,宜盡禮敬之方。攬轡澄淸,去貪墨而無憚大吏,折獄明愼,察冤枉而必矜小民。反樸回淳,無曰今俗之難變,詰戎固圉,所貴先事而預圖。若其稟裁,自有成憲。於戲,得君爲重曰汝克諧,命服襜帷,可想郭行部之容望,高牙大纛,豈爲韓穉圭之光榮?活我百萬生靈,福星高臨,紓予九重憂念,乙夜安眠,益宜勉旃,行且召矣。故玆敎示,想宜知悉。知製敎李彦淳製進
壬午正月二十四日酉時,上御熙政堂。柑製科次入侍時,都承旨徐憙淳,假注書許茂,記注官金輦,記事官金正喜,弘文提學李肇源,試官,兵曹參判申緯,副摠管趙晉和,檢校待敎朴綺壽,對讀官弼善金裕憲,說書李家淳,兵曹佐郞柳榮河以次進伏訖。上曰,科次爲之。裕憲等讀奏試券。肇源曰,近來儒生,不閑儷文之工,今日試券,絶少合選之文。旣承十張抄入之命,故依下敎如數抄入,而其中亦有不中入選之券,何以爲之乎?上曰,只取七張。肇源曰,三張則以三下書等,四張以次上書之乎?上可之。肇源書等後,憙淳仍坼諸券,讀奏封內訖。肇源曰,諸券中又有封內違格者一張,置之落科,何如?上曰,唯。仍命書榻敎曰,表居首三下一幼學金鍏,直赴殿試,之次三下進士李章五,直赴會試,之次次上幼學金鋎,給二分,之次進士兪碩柱,幼學元錫周,進士金魯謙,竝令該曹考例施賞。又命書榻敎曰,入格儒生,明日待令。命退,諸臣以次退出。
上在昌德宮。停常參·經筵。
藥房都提調林漢浩,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
李羲肇啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
李鍾穆啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李羲肇曰,入格儒生入侍。
傳于任存常曰,故提學徐榮輔夫人卒逝云,賻物依定式輸送事,分付該曹。
任存常啓曰,臣存常,依定式進詣香室奉審,則香祝櫃·祝板袱子精潔之意,敢啓。傳曰,知道。
以副應敎洪學淵牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安,副應敎洪學淵,旣有只推之命,更爲牌招入直,何如?傳曰,允。
以副應敎洪學淵牌不進罷職傳旨,傳于任存常曰,只推。
李羲肇啓曰,卽者義禁府都事來言,時囚無得過三日滯囚,曾有定式矣。時囚罪人金原淳,保放罪人玄鎭商等,當爲議處,而判義禁李相璜在外,次堂例不得擧行云,何以爲之?敢稟。傳曰,次堂擧行。
兵曹口傳政事,以李寅植爲兼內乘。
任存常,以內醫院都提調意啓曰,提調李肇源,今日問安,不爲仕進,卽爲牌招,何如?傳曰,允。
又以議政府三公意啓曰,檢詳金蘭淳呈狀,以爲身病猝重,時日內勢難察任,今姑改差,何如?傳曰,允。
同義禁洪羲俊·申緯聯名疏曰,伏以臣等,卽伏見本府都事言送政院啓辭批旨,有次堂擧行之命矣。臣等旣忝同知事之列,固當蹶趨承,而第伏念王府議讞,事體至重,判堂例爲擧行,次堂不得替當,雖或有次堂擧行命下之時,伊時次堂擧皆援例陳章,輒蒙允許,考諸近例,非止一二,誠以格式之有不敢違越也。今臣等所處,固無異同,玆敢聯章,仰瀆崇嚴。伏乞亟寢成命,以存公格,以安私分焉。臣無任云云。答曰,省疏具悉。疏辭許施。
壬午正月二十五日辰時,上御熙政堂。藥房入診,入格儒生同爲入侍時,都提調林漢浩,副提調徐憙淳,記事官李憲瑋·金持泰·金正喜,檢校待敎朴綺壽,右副承旨李羲肇,假注書許茂以次進伏,醫官吳千根·李命運·金殷相進伏楹外,幼學金鍏,進士兪碩柱,幼學元錫周,進士金魯謙侍立堂下訖。漢浩曰,朝氣尙寒,聖體,若何?上曰,一樣。寢睡·水刺之節,何如?上曰,一樣,而各殿宮氣候亦一樣矣。上曰,醫官診候,姑爲置之,注書出去,院隷招入。賤臣承命出傳。漢浩曰,幸行不遠,使醫官入診,議進調理之劑,似好。故敢此仰達矣。上曰,儒生入侍後入診,可也。仍命儒生入侍。金鍏等以次進前奏職·姓名訖。上命下番呼新磨墨。正喜下殿,呼新墨戲後,使之直爲出送。因命頒賞,引儀唱四拜施賞,儒生行拜禮畢,退出。羲肇曰,入格儒生,明日待令,旣有成命,而日已向晩,儒生中二人,尙不來待,成均館擧行,極爲駭然。當該入直官員,所當重勘,而本院請推之外,無他可施之罰,何以爲之?敢稟。上曰,拿處。出擧條上曰,醫官入診。千根等以次診候訖,退伏奏曰,脈候左右三部調均,而幸行不遠,預進調理之劑,似好矣。漢浩曰,湯劑,出與諸醫,當爲議稟矣。上曰,唯。漢浩曰,每當幸行時,江心水有自本院進排之例,亦有置之之例。今番則何以爲之乎?上曰,置之。漢浩曰,幸行時若値日次問安之日,則行在所爲之,各殿宮問安,分提調口傳擧行,而或有湯劑之議進,則亦有狀啓擧行之例矣。今番則何以爲之乎?上曰,依前爲之。漢浩曰,醫藥同參金景勳,御醫玄在德,鍼醫安昌禧,御醫李福膺,隨行年久,竝加資,何如?上曰,依爲之。出擧條漢浩曰,幸行時臣當隨駕,而行步蹣跚,從便往來,似好。故亦爲仰達矣。上可之。仍命大臣先退,漢浩退出。又命退,諸臣以次退出。
上在昌德宮。停常參·經筵。
進御歸茸君子湯,自今日一貼式煎入事,榻前下敎。
李羲肇啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
徐憙淳啓曰,藥房都提調·副提調,持湯劑來待矣。傳曰,封入。
任存常啓曰,玉堂上下番俱空,已至多日,事甚未安,副應敎洪學淵,旣有只推之命,更爲牌招入直,何如?傳曰,允。
以副應敎洪學淵牌不進罷職傳旨,傳于任存常曰,只推。
傳于任存常曰,人日製,明日通方外爲之,試紙用大好紙,弘文提學,待開門牌招。
任存常啓曰,人日製明日爲之,弘文提學,待開門牌招事,命下矣。弘文提學李肇源,方在受由中,藝文提學趙得永在外,何以爲之?敢稟。傳曰,弘文提學許遞,前望單子入之。
弘文提學前望單子入之,金履陽落點。
任存常啓曰,人日製明日爲之事,命下矣。新除授弘文提學金履陽,待開門牌招,何如?傳曰,允。
任存常,以侍講院言啓曰,明日賓客相見禮時,宮官當爲全數進參,而文學李在鶴有實故,兼文學未差,無以備員,何以爲之,而未差之代,令政院稟旨差出,待下批牌招,以爲進參之地,何如?傳曰,允。文學許遞。
任存常啓曰,因侍講院草記,明日賓客相見禮時,宮官當爲全數進參,而兼文學未差,令政院稟旨差出事,允下矣。與文學未差之代,政官牌招開政差出,何如?傳曰,允。
又啓曰,吏曹判書洪羲臣,參判金履載牌不進推考傳旨,今方捧入,而開政命下之後,如是違牌,事甚未安。參議宋啓榦在外,判書·參判,竝更牌招,何如?傳曰,允。
李羲肇啓曰,卽者義禁府都事來言,同義禁聯名上疏批旨,疏辭許施事,命下矣。時囚罪人金原淳,保放罪人玄鎭商等,當爲議處,而判義禁李相璜在外,不得擧行云,何以爲之?敢稟。傳曰,許遞,前望單子入之,待下批,牌招察任。
判義禁前望單子入之,韓致應落點。
李羲肇啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
任存常啓曰,卽者戶曹郞廳來言,明日大報壇奉審,判書當爲進去,而判書李存秀有身病,不得進去云,卽爲牌招,何如?傳曰,令次堂進去。
任存常,以成均館同知館事意啓曰,今此照訖講一所試官金蘭淳·權敦仁,時無職銜,無以擧行,令該曹口傳付軍職,何如?傳曰,允。
兵曹口傳政事,副司果單金蘭淳·權敦仁。
李鍾穆,以都摠府言啓曰,副摠管柳相亮,以都監中軍,本營壯抄軍抄擇事,南別營晝仕出去之意,敢啓。傳曰,知道。
任存常,以孝禧殿享官意啓曰,凡科場時,殿參奉例有赴擧之規。明日人日製時,參奉金裕淳·沈宜晉,皆當赴擧云。參奉代假官一員,令該曹依例差出,待開門入送,以爲致齋入番之地,何如?傳曰,允。
李羲肇,以義禁府言啓曰,明日人日製時,本府都事,皆爲赴擧,只有武都事一員,而本府入直都事·當直入直都事·公事回公都事,無以推移,假都事二員,令該曹口傳差出,以爲分排之地,何如?傳曰,允。
行兵曹判書李肇源疏曰,伏以臣於本職,非獨已試蔑效之懼,匪才妨賢之愧而已。陪衛趨走,筋力之所不逮也,政注照檢,精用之所不周也。夫豈有一分堪承之道,而感恩怵義,冒昧出膺,而自顧衰病侵尋,少無擔夯之望。曹儲匱竭,莫知措辦之方,至於靺韋之甄別進退,尤是王政之大者,而以若昏矒,其何能注措得宜,物情允叶乎?雖以日前湖閫事言之,按簿排望,寔是循資歷之久,信心注擬,亶出振淹滯之意,而大僚以不審之失,至請問備,臣不勝瞿然之至。且臣於日昨試役,觸冒風寒,感病添劇,眩暈迷瞀,如墜煙霧,喘咳交作,委身床席,以此癃痼之狀,實無束帶供職之路。玆敢短章呼籲,仰瀆崇嚴。伏乞聖明,深軫難强之勢,亟遞臣所帶本兼諸職,以便公私,千萬幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
李鍾穆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
任存常啓曰,來初一日輪對日次,而穆陵忌辰祭齋戒相値,頉稟之意,敢啓。傳曰,知道。
又啓曰,藥房都提調,持湯劑來待矣。傳曰,封入。
傳于任存常曰,都承旨持此御製,與弘文提學,偕往泮宮,試取以來。
徐憙淳啓曰,臣與弘文提學金履陽,偕往泮宮,人日製儒生試取,則收卷爲六百五十張矣。捧入之意,敢啓。傳曰,知道。
傳于徐憙淳曰,科次入侍。
任存常啓曰,玉堂上下番俱空,已至多日,事甚未安。副應敎洪學淵,旣有只推之命,更爲牌招入直,何如?傳曰,允。
以副應敎洪學淵牌不進罷職傳旨,傳于任存常曰,只推。
任存常啓曰,吏曹判書洪羲臣,參判金履載再牌不進推考傳旨,今方捧入,而開政命下之後,連事違召,不卽承膺,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書洪羲臣,參判金履載牌不進推考傳旨,今方捧入,而開政命下,已至經宿,如是違牌,不卽承膺,誠甚未安,竝更牌招,何如?傳曰,允。
又啓曰,吏曹判書洪羲臣,參判金履載再牌不進推考傳旨,今方捧入,而開政命下,已至經宿,而連事違召,無意承膺,揆以事體,誠極未安。判書陳疏,參判所當更請牌招,而係是一日三牌,何以爲之?敢稟。傳曰,更爲牌招。
李鍾穆啓曰,判義禁韓致應,時無職名,令該曹口傳付軍職,何如?傳曰,允。
兵曹口傳政事,上護軍單韓致應。
李鍾穆啓曰,判義禁韓致應再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
任存常,以吏曹言啓曰,今此宗廟·景慕宮朔祭,社稷大祭,文宣王釋奠祭祭官中,時無職名人,令該曹口傳付軍職,何如?傳曰,允。
李鍾穆,以備邊司言啓曰,卽見咸鏡監司李勉昇狀啓,則以爲,尤甚安邊等五邑,被災較甚,民勢遑汲,之次洪原等兩邑,窮春民情,一般告饑,精抄其最無依最可矜之類,不可不從便救急。春初數巡,今方自備分給,而麥前繼給,固宜及今措置,私賑折米三千石,月課折米八百石,特爲劃下事,請令廟堂稟旨分付。咸興等三邑,亦當察其形勢,臨時抄出,便宜擧行爲辭矣。災邑救急,自本道從便救處,而元無公穀劃下之例,而今則七邑抄饑,無異設賑,數巡自備,勢當難繼,而況三邑加抄,數必不少,旣爲狀聞之後,在朝家遇災恤窮之政,有難膠守已例,一直靳許,私賑折米二千五百石,月課折米五百石,特爲劃下,以爲限麥前繼給之地,何如?傳曰,允。
又以備邊司言啓曰,卽見統禦使李復淵所報,則以爲,本營陸軍番米停退條五十三石十三斗,以京外某樣穀給代,以爲防卒支放之地爲辭矣。支放所需,例當給代,以本道附近處某樣穀中,準折許劃,待還捧卽爲充報之意,分付該道該營,何如?傳曰,允。
又以義禁府言啓曰,保放罪人玄鎭商,還囚議處以入之意,敢啓。傳曰,知道。
義禁府啓目,成均館司成李渭達原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目粘連,向前玄鎭商亦,擧案之侵夜,雖緣事勢,經宿後始呈,難免稽緩,以此照律,何如?判付啓,依允。又啓目粘連,向前金原淳亦,圖遞雖諉私義,稱病終涉規避,弊局事情,不可曲循,以此照律,何如?判付啓,依允。
吏曹判書洪羲臣疏曰,伏以臣,私義則有罪倖逭,新除則揆分難冒,猥陳請劾之章,祗竢當被之律,聖度寬暇,不加明罰,溫批誕宣,臣益增惶隘,不知所以自措也。噫,生死向前,臣子之常分,夷險不擇,平日之素守,而病與心違,自速重戾,不可以已經薄警,自同無故。雖在尋常除拜,猶不宜揚揚冒進,況於見職,尤何敢唐突抗顔,以益貪榮之譏乎?夫六官之長,何莫非綦重,而冢宰重任也,銓衡要地也,于以鑑綜賢愚,甄別品流,以爲澄仕路而贊至治,其責任之重,地望之隆,果何如也?自古名碩之居是職者,無不逡巡而退讓者,以其世道之汙隆,國家之治忽,係焉耳。雖使才足以識時務,望足以厭人心者當之,猶患戞戞乎其酸醎之難以調劑,涇渭之莫以辨別,則若臣之至痛極陋,最居人下,孤弱之蹤,疎鈍之性,初何嘗彷彿於此任之萬一,而山濤之啓事,尙矣無論,盧毓之考課,亦難自劾,則顧何以議到於克明黜陟,務平物情,無咈一世之公議,庸副聖上之委寄也哉?況臣於銓地,餘悸尙存於傷弓,素戒不忘於吹薤,前後拯拔,曲費造化,中間放倒,亮非初心,至於進一步而據長席,尤非佐貳之比,則冒沒承當,初非可論,而若又以冥之行,處睢盱之場,則畢竟狼狽,決知無幸。臣所以怵然戰懼,若涉迷津,不獨爲居寵利之憂,招負乘之災也。臣素患風痺之症,仍成貞痼之疾,胃氣不能下接,痰火從以上升,手足麻木,行步艱澀,淹淹若癃廢之人,重以昨秋大病之後,眞元凘脫,形殼徒存,頭眩而若墜煙霧,腰痛而便成籧篨,房闥起動,尙難自力,朝行彈束,實無其望。以病則策駑駘以入太行之路也,以情則强僬僥以責賁·育之力也。顚沛僨蹶,不待智者而已自知者也。自承召命,不敢偃處鄕廬,來伏私次,而庚牌荐降,承膺無路。玆敢申暴衷懇,仰瀆崇嚴,情實由中,言非飾外。伏乞天地父母,曲垂矜憐,將臣新授職名,亟賜鐫免,俾卒生成之澤,不勝大願。臣無任云云。答曰,省疏具悉。卿其勿辭,調理行公。
今正月二十七日酉時,上御熙政堂。人日製科次入侍時,都承旨徐憙淳,假注書許茂,記注官金輦,記事官金正喜,弘文提學金履陽,對讀官侍講院弼善金裕憲,司書嚴燾,兵曹佐郞柳榮河以次進伏訖。上曰,科次爲之。履陽曰,旣承下敎,五張抄入,而書等何以爲之乎?上曰,二張以三下書之,三張以次上書之,可也。履陽書等,憙淳坼封,各奏姓名訖。上命書榻敎曰,表居首三下一幼學柳珽,直赴會試,之次三下進士吳泰重,給二分,之次次上幼學金鋎,幼學申錫夏,進士金鑅,竝令該曹考例施賞。又命書榻敎曰,入格儒生,明日待令。仍命對讀官先出,裕憲等退出。又命退,諸臣以次退出。
上在昌德宮。停常參·經筵。
李鍾穆啓曰,行大司憲趙得永,執義鄭禮容,掌令金仁和·申溥,持平金尙元·金瑩在外,監察茶時之意,敢啓。傳曰,知道。
徐憙淳啓曰,藥房副提調,持湯劑來待矣。傳曰,封入。
傳于徐憙淳曰,入格儒生入侍。
任存常啓曰,玉堂上下番俱空,已至多日,事甚未安。副應敎洪學淵,旣有只推之命,更爲牌招入直,何如?傳曰,允。
以副應敎洪學淵牌不進罷職傳旨,傳于任存常曰,只推。
李鍾穆,以都摠府言啓曰,今此孝禧殿朔祭親行時,侍衛寶劍,當爲備員,而都摠管南履翼,副摠管金煐·金箕殷在外,都摠管洪羲臣未肅拜,副摠管洪履簡宗戚執事進,趙晉和有身病,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,竝許遞,今日政差出。
李鍾穆啓曰,卽者兵曹郞廳來言,摠管,今日政差出事,命下,而判書李肇源受由,不得擧行云,何以爲之?敢稟。傳曰,口傳差出。
兵曹,口傳政事,以韓致應·李憲琦爲都摠管,以徐有聞·宋冕載·徐長輔·李石求爲副摠管。
任存常啓曰,吏曹參判金履載三牌不進推考傳旨,今方捧入,而開政命下,已至經宿,連事違召,終不承膺,事體道理,俱極未安。判書洪羲臣受由,參判所當更請牌招,而係是一日四牌,何以爲之?敢稟。傳曰,更爲牌招,違牌勿爲呼望。
有政。吏批,判書洪羲臣受由,參判金履載進,參議宋啓榦在外未肅拜,左副承旨任存常進。啓曰,判書洪羲臣受由,參議宋啓榦在外未肅拜,小臣獨政未安,何以爲之?敢稟。傳曰,仍爲之。又啓曰,刑曹判書,今當差出,而擬望之人乏小,政府西壁,竝擬,何如?傳曰,允。
以沈象奎爲戶曹判書,洪羲弼爲副校理,洪晩燮爲文學,尹命圭爲兼文學,李好敏爲右參贊,李羲甲爲刑曹判書,朴齊聞爲檢詳。江界府使單趙經鎭仍任事,承傳。
兵批,行判書李肇源受由,參判申緯病,參議李東煥病,參知李朝鉉入直進,右承旨尹羽烈進。同知單李孝成。護軍李汝節,副護軍辛景愈,副司直李在鶴,以上竝單付。
兵曹,口傳政事,大護軍單李存秀。
李鍾穆啓曰,全羅左水使具信喜,移拜本道兵使,有除朝辭赴任之命矣,密符則以前所受仍珮,諭書則安寶,使院吏齎傳,何如?傳曰,允。
任存常,以禮曹言啓曰,臣象奎與戶曹參判臣尹行直,進詣皇壇奉審,則壇上東邊墻垣一間許蓋覆方甎塗灰及紅箭門柱根塗灰剝落,敬奉閣前後面簷端仰土剝落,饌卓巾四件,尊卓巾一件,座面紙二張,幣篚蓋具二坐,籩冪五箇,尊冪四箇,鼎冪三箇,籩七箇,木豆三箇,鉶二坐,耳饍一坐,鍮煮一箇,鍮東海一坐,燈盞臺具一箇,大燭臺一雙,壇上黃花席二張,黃木擔乼一艮衣,雨傘一柄,奉室雉尾箒一柄,風遮草芚二浮,懸竹二箇,闕字牌雨備一件,香大廳紙衣三張,典祀廳仰遮油芚一番隅板二坐,大牲匣一箇,小牲匣一箇,從享位褥一件,彩花席一張,敬奉閣雉尾箒一柄,風遮草芚二浮,御齋室風遮草芚二浮,紅紬衣五件,皁紬衣十四件,白紬中單十二件,白紬裙十二件,白紬帶五箇,白布襪十部,金銅革帶五件,烏皮履四部,幞頭一部,价幘冠五部,進賢冠五部,皮弁冠五部,柳笥二部,鍾一枚,鍾流蘇絲八層,磬懸絲三把,鍾磬結紅索二艮衣,角槌四柄,瑟絃一箇,琴絃一箇,麾一坐,中端照燭一坐,中端干四箇,戚四箇,舞翟三層,雉尾路鼗纓四箇,壇上甲黃幕一浮內三幅,甲黃帳一浮內三幅,內簷甲黃帳二浮內二幅,甲黃帳二浮內二幅,油遮日三浮,白布遮日一浮內三幅,白木揮帳二浮內二幅,前面黃帳一浮內二幅,白木外揮帳二浮內二幅,黃綿絲大束乼·中束乼·小束乼,各一艮衣,黃綿絲三甲所三艮衣,廣別大束乼一艮衣,中束乼·小束乼三甲所各一艮衣,排設竹五箇,從享位白布遮日一浮內三幅,白布輝帳一浮內二幅,油遮日二浮內十張,中束乼·小束乼三甲所各一艮衣,排設竹三箇,登軒架白布遮日二浮內二幅,中束乼·小束乼三甲所各一艮衣,排設竹三箇,饌幕白布遮日一浮內二幅,油遮日二浮內十張,白布揮帳一浮內一幅,中束乼·小束乼三各所各一艮衣,排設竹五箇,典祀廳油遮日一浮內十張,白布揮帳一浮內二幅,小束乼三甲所各一艮衣,排設竹三箇,竝破傷,趁卽改備修補事,分付各該司,何如?傳曰,允。
尹羽烈,以宣惠廳言啓曰,今年減分時,海西各樣價,依他道例,竝減四分一事,草記蒙允矣,取考各年謄錄,則惟癸酉·戊寅,有海西減分之例,而官需及各樣價,皆以八分一,裁減。今亦依兩年例施行之意,知委該道,何如?傳曰,允。
義禁府照目粘連,陽智縣監金原淳矣,本府議啓內,圖遞雖諉私義,稱病終涉規避,弊局事情,不可曲循。以此照律,罪笞四十收贖,附過還職私罪,奉敎依允爲旀,功·議各減一等爲良如敎。又照目粘連,吏曹正郞玄鎭商矣,本府議啓內,擧案之侵夜,雖緣事勢,經宿後始呈,難免稽緩。以此照律,罪笞四十收贖,附過還職,私罪奉敎依允。又啓目粘連,向前李渭達亦,儒生之趁不來待,難免擧行之稽緩,以此照律,何如?判付啓。依允。
戶曹判書李存秀疏曰,伏以臣於日昨,冒控疾痛之呼,仰冀體諒之恩,辭不達意,誠未格天,伏奉批旨,未蒙允許,誠不勝悶隘之至。揆以義分,何敢更以狗馬賤疾,屢瀆黈纊之下,而第臣所苦之症,實非一兩日調治而可瘳者。根委於水火之不濟,添痼於痰涎之膠塞,胃弱而食輒發嘔,頭眩而神如墮霧,少失將攝,一倍添劇,喪威之餘,神精內鑠,馳驅之際,風寒外攻,幾乎顚仆道路。見方委頓床笫,宛轉叫苦,若不保朝夕,雜試刀圭,收效無期,而度支之重,尙縻在身,瘝曠之懼,又添一病,病者擔重,其願卸之切具急,百倍於恒人。今臣所擔之重,殆是擔不起之重,而顧其委苦之狀,心與形俱病,萬無時月內起動之望,雖按例應行之事,無以照檢。況自月初請由以後,簿書委積,殆近一朔,各司事勢,無非掣礙,不可不速卽變通。至於幸行整理,諸般擧行,俱係時急,而瞢然莫省,尤極悚悶,臣若有一分可强之望,則何敢一向抛置,而其於爲病所纏,蠢動不得,何哉?連章煩籲,極知猥越,泯默度日,尤增辜戾,玆敢冒萬死,更暴實狀。伏乞天地父母,哀之憐之,特賜遞改,俾殘喘少延,重任無曠,仍治臣瀆撓之罪,以昭法紀。臣無任云云。答曰,省疏具悉。所請依施。
壬午正月二十八日辰時,上御熙政堂。入格儒生入侍時,都承旨徐憙淳,記事官李憲瑋,記事官金持泰,記事官金正喜以次進伏,幼學柳珽,生員吳泰重,幼學金鋎,進士金鑅侍立堂下訖。上曰,儒生入侍。柳珽等以次進前奏職姓名。上曰,頒賞。頒賞訖,引儀唱四拜興平身,儒生等行拜禮畢,退出。憙淳曰,儒生中申錫夏有身病,不得來待云矣。上曰,唯。仍命退,諸臣以次退出。
上在昌德宮。停常參·經筵。
進御歸茸君子湯,自今日停止事,榻前下敎。
李鍾穆啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
備忘記,安東營將李書彬下直,長弓一張,長箭一部,片箭一部,筒兒一箇賜給。
以副應敎洪學淵牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。副應敎洪學淵,旣有只推之命,與新除授副校理洪羲弼,一體牌招入直,何如?傳曰,允。
以文學洪晩燮,兼文學尹命圭牌不進罷職傳旨,傳于任存常曰,只推。
兵曹,口傳政事,副司果林翰鎭·柳可均。
義禁府照目粘連,成均館司成李渭達矣,本府議啓內,儒生之趁不來待,難免擧行之稽緩。以此照律,罪笞四十收贖,附過還職,私罪奉敎依允爲旀,功減一等爲良如敎。
尹羽烈,以漢城府言啓曰,過期未昏之類,每年歲首,分付各部,搜訪報來後,別單修啓,曾有定式矣,今年則各部以無報來之意,敢啓。傳曰,知道。
李鍾穆,以備邊司言啓曰,朔寧郡守鄭鴻慶上疏批旨,有廟堂稟處之命矣,取見其疏本,則所陳邑弊,凡爲四條。其一,旱田中全無田形者,限十年移錄續陳,陳荒田之未墾者,火畬之定摠者,亦爲隨時蠲減事也。其一,本邑春大同待秋收捧事也。其一,訓局摠廳屯田,申飭各營,勿差屯監,惟置屯長,以其營納元數,每年收納事也。其一,壬申·癸酉停退軍錢之昨年收捧者,太半是坊里分徵,而未及了當,仍停有命,已捧而未納者,竝許還給,仍爲蕩減,以杜後弊事也。本邑之民散軍多,田荒稅重,果爲畿甸之尤甚,向於壬申,因倅臣疏請,田則蠲不毛之稅,軍則移有裕之邑,而竝與當年收布,亦許仍停,而未出十年,弊復如前者,蓋由於前後守令,不能對揚之致也。今若每煩疏請,有請輒施,則非不爲字恤之政,而乃反有恩竭之嘆,第令道臣,詳察曲諒,出意見論理啓聞後,更爲指一稟處。至於春大同之退秋,不過若爾朔進退,而紓民則不少,營屯之勿送屯監,無失於該營,有補於屯民,竝依疏請施行之意,分付惠廳及訓·摠兩營,何如?傳曰,允。
又以訓鍊都監言啓曰,本局把摠李尙德,身病甚重,勢難察任,改差,何如?傳曰,允。
行刑曹判書李羲甲疏曰,伏以臣於昨政,蒙恩除秋曹判書,而臣方叨王世子右賓客之任矣,賓客之於刑法之官,例不得行公,前後除拜之人,輒荷遞免之恩,玆敢援例陳章,干瀆崇嚴。伏惟聖慈,俯賜諒察,將臣新授刑曹判書之職,亟行鐫改,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
藥房都提調林漢浩,提調李肇源,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
李羲肇啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
徐憙淳啓曰,右副承旨李羲肇,今日不爲仕進,卽爲牌招,何如?傳曰,允。
李鍾穆啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
徐憙淳啓曰,兼戶曹判書沈象奎,除拜後過三日,不爲出肅,依定式推考警責,仍卽牌招察任,何如?傳曰,允。
傳于任存常曰,禮房承旨,馳詣宗廟·景慕宮,奉審摘奸,仍詣文廟,奉審摘奸以來。
傳于任存常曰,孝禧殿朔祭,王世子攝行磨鍊。
任存常啓曰,玉堂上下番俱空,已至多日,事甚未安。副應敎洪學淵,旣有只推之命,更爲牌招入直,何如?傳曰,允。
傳于任存常曰,發遣吏郞,諸執事淸齋與否,摘奸以來。
傳于任存常曰,留院公事入之。
以副應敎洪學淵牌不進罷職傳旨,傳于任存常曰,只推。
任存常,以議政府三公意啓曰,本府每於歲首,例爲觀察使·節度使薦,而臣等俱有故,限內不得議薦之意,敢啓。傳曰,知道。
尹羽烈,以戶曹言啓曰,觀察使·節度使薦,正月內當爲議薦,而判書臣沈象奎未肅拜,限內不得爲之之意,敢啓。傳曰,知道。
任存常,以禮曹言啓曰,觀察使·節度使,正月內當爲議薦,而判書未差,限內不得爲之之意,敢啓。傳曰,知道。
李鍾穆,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
政院啓曰,來初五日朝參日次矣,敢稟。傳曰,停。
又啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
徐憙淳啓曰,左承旨朴台壽,右承旨尹羽烈,今日不爲仕進,竝卽牌招,何如?傳曰,允。
傳曰,禮房承旨,馳詣社稷,奉審摘奸以來。
傳曰,明日孝禧殿別茶禮時,大臣·閣臣·二品以上,延禧門外參班。
傳曰,明日眞殿別茶禮時,時原任大臣·二品以上·儀賓·閣臣參班。
以左承旨朴台壽牌不進罷職傳旨,傳曰,許遞,前望單子入之。
承旨前望單子入之,金啓河落點。
政院啓曰,新除授行左承旨金啓河資是嘉善,都承旨徐憙淳乃是通政,座次有違格例,何以爲之?敢稟。傳曰,竝許遞,前望單子入之。
承旨前望單子入之,金逌根·徐長輔落點。
政院啓曰,玉堂上下番俱空,已至閱月,事甚未安。副應敎洪學淵,旣有只推之命,更爲牌招入直,何如?傳曰,允。
以副應敎洪學淵牌不進罷職傳旨,傳曰,只推。
傳曰,留院公事入之。
政院,以侍講院言啓曰,右賓客李羲甲,時無職名,令該曹口傳付軍職,何如?傳曰,允。
兵曹,口傳政事,上護軍單李羲甲,副護軍單徐憙淳。
政院,以內醫院都提調意啓曰,提調李肇源時帶兵曹判書矣。幸行當前,職務相妨,提調之任,今姑許遞,令該曹口傳差出,何如?傳曰,允。
吏曹口傳政事,以李羲甲爲內醫提調。
政院,以奎章閣言啓曰,景慕宮望廟樓奉審無頉之意,敢啓。傳曰,知道。
政院,以禮曹言啓曰,明日眞殿別茶禮自上服色,依肅廟朝己巳年例,以翼善冠·無揚黑圓領袍·靑鞓·素玉帶擧行,而應參諸臣,以黑團領·烏紗帽·黑角帶行禮,何如?傳曰,允。
禮曹啓目,孟山縣鄕校聖殿滲漏處修改時,先告事由,移·還安祭香祝,磨鍊下送,何如?判付啓。依允。
政院,以備邊司言啓曰,遇災諸道,若非設賑,擧皆救急,春事方殷,民憂轉棘,尤甚邑守令,麥秋前,雖或箇滿,姑勿遞易,又或圖遞占便,則切勿曲恕聽施之意,申飭該道·該曹矣,江界府使趙經鎭仍任,已過多日,尙無動靜,從重推考,令該曹催促下送,何如?傳曰,允。
上在昌德宮。停常參·經筵。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
傳曰,都承旨許遞,前望單子入之。
承旨前望單子入之,李止淵落點。
政院啓曰,玉堂上下番俱空,已至閱月,事甚未安。副應敎洪學淵旣有只推之命,更爲牌招入直,何如?傳曰,允。
又啓曰,今此京外守令·邊將薦擧單子三百六十一張,依例捧入,而其中應薦不薦人,令該曹察推,何如?傳曰,允。
以副應敎洪學淵牌不進罷職傳旨,傳曰,只推。
兵曹口傳,護軍單金逌根,副護軍單朴宗喜。
注書李憲瑋書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣,詣南壇看審是白乎則,壇砌門墻,竝無圮傷處,而主山及案山樹木甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯·伏兵峴至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峯所經外山諸處,一一詳審是白乎則,無斫痕之意,敢啓。傳曰,知道。
注書李憲瑋疏曰,伏以臣之兄臣憲琦,新除春秋館事矣,臣之所帶兼銜,揆以格例,自在應避,敢陳短章,仰瀆崇嚴。伏乞聖明,俯垂鑑諒,亟命有司,照例遞改,以存公格,千萬幸甚。踏啓字。
壬午二月初二日,上詣眞殿。行別茶禮,仍詣孝禧殿,行別茶禮時,以下二行半缺以次侍立。時至,上具翼善冠·無揚黑團領,詣眞殿行禮如儀,仍改具衰服,自內詣孝禧殿行禮訖,還內。諸臣以次退出。
上在昌德宮。停常參·經筵。
政院,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
又啓曰,右承旨尹羽烈,左副承旨任存常,今日不爲仕進,竝卽牌招,何如?傳曰,允。
備忘記,車嶺僉使孫大亨,雲龍萬戶金宗浩下直,各長弓一張,長箭一部,片箭一部,筒兒一箇賜給。
注書李憲瑋病,代以李根友爲假注書。
假注書李根友有頉,代以姜時永爲假注書。
政院啓曰,事變假注書金履喆身病猝重,勢難察任,今姑改差,何如?傳曰,允。
事變假注書金履喆改差,代以金仁燾爲事變假注書。
事變假注書金仁燾有頉,代以安國泰爲事變假注書。
政院啓曰,玉堂上下番俱空,已至閱月,事甚未安。副應敎洪學淵,旣有只推之命,更爲牌招入直,何如?傳曰,允。
以右承旨尹羽烈,左副承旨任存常牌不進罷職傳旨,傳曰,只推。
以副應敎洪學淵牌不進罷職傳旨,傳曰,只推。
政院,以司僕寺言啓曰,晉州監牧官李羲午,楊州監牧官尹義寬,俱有著績,而李羲午則瓜限在今朔,尹義寬則瓜限在今冬,竝姑加一年仍任,何如?傳曰,允。
兼戶曹判書沈象奎疏曰,伏以臣之朽劣委頹,不堪任使之狀,固聖明之所已俯燭,自速譴罰,旋動甄敍,春卿之除,今爲再旬餘日,臣誠感恩怵義,冒沒祗肅,雖出叩謝之忱,而亦無力就之望,仍卽呈告引辭,懇希遞解,不意越格徼寵,三度加由,顧極榮遇,實切惶悶。幸以目下無甚趕緊,公事不時催疊者,故擬將稍待改月,續其情實,丐必能免,今者地部移拜,實在夢想之外,春曹非劇務,而尙無以能任,則何況大農經費之重,版圖會計之繁,豈復可容議耶?此如挽弓焉,鐵脽五石,非垂楊之肘所可彀也。且臣之初拜是職也,其時則尙是彊年,自堪策勵,未經釁殃,不曾摧喪,心計精力,猶得以抖擻句檢,儲藏猶有不動之封樁,賦納猶未懸詘於常摠,然而踰年冒據,僅能苟艱支捱,卒無毫分補塞,得免缺闕之誅,誠荷寬貸之恩,令思之芒乎,如隔生死,其後再叨,幸旋蒙遞,此亦已十數年矣。臣之廢痼衰憒,今無可言,而本曹罄匱板蕩,聞亦更甚,其必辦有於無,圖足於乏,能操此術,庶可爲之,以臣擬此,可謂萬萬不倫。是何異噓已燼之縕,而㸑方漏之竈,決知不熟,待而無飢,不亦誤之甚乎?大竈之未漏,尙須車薪,束縕之未燼,難爲鼎食,乃以已燼,使當方漏,臣之鄙惽謬妄,懵然淟然,不計不成,雖欲自居宿硏,覬倖以居之,朝家擇官任人,支傾濟乏之急,豈可一日假借聽之哉?欲炙固將不得,辭巵及恐大煩,而玆猶冒貢實狀,敢讀崇嚴。伏乞聖明,亟賜照察,寢臣新命,回授可堪,以幸邦計。臣無任云云。答曰,省疏具悉。卿其勿辭行公。
上在昌德宮。停常參·經筵。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
備忘記,北兵使許溟下直,長弓一張,長箭一部,片箭一部,筒兒一箇賜給。
政院啓曰,右承旨尹羽烈,左副承旨任存常,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴宗琦·李寅溥落點。
又啓曰,新除授行右承旨朴宗琦,左副承旨李寅溥,竝卽牌招,何如?傳曰,允。
假注書姜時永在外,代以許茂爲假注書。
事變假注書安國泰在外,代以金相鼎爲事變假注書。
政院啓曰,玉堂上下番俱空,已至閱月,事甚未安。副應敎洪學淵,旣有只推之命,更爲牌招入直,何如?傳曰,允。
以左副承旨李寅溥牌不進罷職傳旨,傳曰,只推。
以副應敎洪學淵牌不進罷職傳旨,傳曰,只推。
政院,以吏曹言啓曰,守令應薦不薦人知事李相璜等,竝推考警責,何如?傳曰,允。
又以兵曹言啓曰,邊將應薦不薦人知事鄭尙愚等,竝推考警責,何如?傳曰,允。
又以兵曹言啓曰,羽林將閔致喜,五衛將徐有階身病猝重,勢難察任,竝改差,何如?傳曰,允。
又以軍器寺言啓曰,判官李慶鼎今已瓜滿,本寺多有釐正之事,仍任,何如?傳曰,允。
兼戶曹判書沈象奎疏曰,伏以臣,自惟衰耗,不堪復任劇曹,具陳賤狀,仰乞罷免,私竊以爲,今之六官,地部最弊,殿下知臣不能自合,早有處分,而旣又貢實自列,是當卽蒙允許,及伏奉聖批,令其勿辭行公,臣誠大失所圖,罔知自措也。噫,辭官者,固有未可輒聽其辭者,若臣之爲辭,恐不在此限,臣於本職,語以辭就之義,則已試蔑效,是固不可以復冒矣,而今臣所辭,非爲此也,才彦衆多,是又不可以妨賢矣,而臣之所辭,亦非爲此也。特以臣之精力銷落,疾病數作,卽日常走事如行走噉食,今皆莫能得爲向時之所爲,則其於此職之叢務繁計,出入贏詘之數,條例鉤考之詳,衡量裁節之方,規畫變通之當,向時猶爲未能,今可得以能爲哉?殿下雖或以向時之尙得循例支策,不至大段缺闕,今亦只責其如是而已,誠有萬萬不可得焉,則臣安得不爲必辭也?臣若以今日本曹事勢之更艱於向時,不欲適當其棘棘,故爲是前却,則天神臨之,其必殛之矣。本曹事勢,因誠更艱,此臣之斷然不忍復以憒憒而重誤之也,於此更艱之日,倘更誤之,則鑄一錯而無餘鐵,雖復有才智之人,眞莫可着手爲之矣。亦願殿下,視此曹當若必敗壞也,急切,圖所以存救之道,雖有甚欲爲與不甚欲爲之事,苟害於可存,亟勿爲之,苟利於可救,亟爲之勉勉焉。率是以行歲長而有餘,則國家可以無蹶矣,可不念哉?可不懋哉?人之有病,未必皆死,而惟食臟敗壞者,蔑或能生,地官之設,亦國之食臟,國命延促,豈不係是?竊觀殿下之不卽罷臣,似於存救此曹之道,恐未深入睿慮,是敢輒冒煩猥,竝貢此說,今罷臣而誠留神於此說,則此曹之事,可以存於將壞,救於必敗,若終不然,雖不許臣罷,祗以益其誤而卒敗壞而已,究亦何利於上下哉?申瀆至此,彌增死罪。伏乞聖明,更加熟察,卽罷臣地部之任,常爲存之救之之計,念玆毋忽焉。臣無任云云。答曰,省疏具悉。卿之精力,不至難强,又孰有賢於卿者乎?卿其勿辭行公。
上在昌德宮。停常參·經筵。
藥房提調李羲甲,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮,口傳問安。答曰,知道。世子嬪宮,口傳問安。答曰,知悉。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,行右承旨朴宗琦,左副承旨李寅溥,同副承旨李鍾穆,今日不爲仕進,竝卽牌招,何如?傳曰,允。
李羲肇啓曰,行都承旨李止淵藥院進,行左承旨徐長輔式暇,行右承旨朴宗琦,左副承旨李寅溥,同副承旨李鍾穆牌不進,院中只有臣一人,伴直無人。行右承旨朴宗琦,所當更爲牌招,而拘於廳規,不得請牌,何以爲之?敢稟。傳曰,更爲牌招。
又啓曰,行都承旨李止淵藥院進,行左承旨徐長輔式暇,行右承旨朴宗琦牌不進,左副承旨李寅溥,同副承旨李鍾穆傳旨未下,院中只有臣一人,伴直無人。行右承旨朴宗琦,所當更請牌招,而拘於廳規,不得請牌,何以爲之?敢稟。傳曰,更爲牌招。
傳曰,禮·刑換房。
以左副承旨李寅溥,同副承旨李鍾穆牌不進罷職傳旨,傳曰,只推。
以副應敎洪學淵牌不進罷職傳旨,傳曰,只推。
李羲肇啓曰,明日傳香禮房承旨,當爲齋宿,而左副承旨李寅溥,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
假注書許茂有頉,代以李穆淵爲假注書。
事變假注書金相鼎有頉,代以禹錫文爲事變假注書。
李羲肇啓曰,假注書李穆淵時無職名,令該曹依例付軍職,冠帶常仕,何如?傳曰,允。
又啓曰,應敎姜世白,校理林處鎭·朴光錫,副校理趙庭和·洪羲弼,修撰韓用錡·宋應圭,副修撰任俊常·李魯秉在外,玉堂上下番俱空,事甚未安。副應敎洪學淵,旣有只推之命,更爲牌招入直,何如?傳曰,允。
上在昌德宮。停常參·經筵。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
又啓曰,同副承旨李鍾穆,今日不爲仕進,卽爲牌招,何如?傳曰,允。
以副應敎洪學淵再牌不進罷職傳旨,傳曰,只推。
政院啓曰,應敎姜世白,校理林處鎭·朴光錫,副校理趙庭和·洪羲弼,修撰韓用錡·宋應圭,副修撰任俊常·李魯秉在外,玉堂上下番俱空,已至閱月,事甚未安。副應敎洪學淵,旣有只推之命,更爲牌招入直,何如?傳曰,允。
以左副承旨李寅溥再牌不進罷職傳旨,傳曰,只推。
以同副承旨李鍾穆牌不進罷職傳旨,傳曰,只推。
以副應敎洪學淵再牌不進罷職傳旨,傳曰,只推。
政院,以都摠府言啓曰,今日入直內三廳武兼·禁軍及軍兵等,當爲習射技放,而以國忌齋戒相値,不得設行之意,敢啓。傳曰,知道。
又以承文院言啓曰,寫字官前銜李漢泰等,陞實代,肄習李秉元等,依例陞補付軍職,童蒙李完石等,筆才頗有成就之望,屬于本院,何如?傳曰,允。
又以內醫院言啓曰,幸行時掌務官一員,自司僕寺補把馬一匹,依例許給事,分付,何如?傳曰,允。
又以備邊司言啓曰,江界府使趙經鎭,連爲催促,而謂有實病,尙不辭朝,事體所在,萬萬寒心。姑先施以不敍之典,其代令該曹,屢經郡邑,素有聲績之人,口傳擇差,待下批當日辭朝,何如?傳曰,允。
吏曹,口傳政事,以李墷爲江界府使。
政院,以備邊司言啓曰,幸行時,各司誅求京外飯供之弊,不可不糾察。至於科場檢飭,有不可少忽,只以武郞廳,無以擧行,依近例文郞廳三人差下,何如?傳曰,允。
備邊司,文郞廳三單,任俊常·李魯秉·尹命圭。
上在昌德宮。停常參·經筵。
政院啓曰,來十一日輪對日次矣,敢稟。傳曰,當次人受點,後日次待令。
又啓曰,來十一日朝參日次矣,敢稟。傳曰,停。
又啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
又啓曰,左副承旨李寅溥,同副承旨李鍾穆今日不爲仕進,竝卽牌招,何如?傳曰,竝許遞,前望單子入之。
承旨前望單子入之,金學淳·宋啓幹落點。
李羲肇啓曰,行都承旨李止淵,行左承旨徐長輔不爲仕進,行右承旨朴宗琦式暇,左副承旨金學淳未肅拜,同副承旨宋啓幹在外,院中只有臣一人,伴直無人。左副承旨金學淳,所當牌招,而拘於廳規,不得請牌,何以爲之?敢稟。傳曰,牌招,不爲仕進及在外承旨,許遞,前望單子入之。
承旨前望單子入之,徐憙淳·金基常·柳·金敎喜落點。
又啓曰,新除授同副承旨金基常,卽爲牌招,何如?傳曰,允。
又啓曰,明日傳香禮房承旨,當爲齋宿,而右副承旨金敎喜,所當牌招,而拘於廳規,不得請牌,何以爲之?敢稟。傳曰,牌招。
又啓曰,今此幸行時,何大臣留都乎?敢稟。傳曰,金判府事留都。
又啓曰,應敎姜世白,校理金處鎭·朴光錫,副校理趙庭和·洪羲弼,修撰宋應圭,副修撰任俊常·李魯秉在外,玉堂上下番俱空,已至閱月,事甚未安。副應敎洪學淵,旣有只推之命,修撰韓用錡自鄕上來云,一體牌招入直,何如?傳曰,允。
以左副承旨金學淳,同副承旨金基常牌不進罷職傳旨,傳于李羲肇曰,只推。
以副應敎洪學淵,修撰韓用錡牌不進罷職傳旨,傳于李羲肇曰,只推。
李羲肇啓曰,玉堂上下番俱空,已至閱月,副應敎洪學淵,修撰韓用錡,旣有只推之命,竝更牌招入直,何如?傳曰,竝許遞,前望單子入之,待下批牌招察任。
玉堂前望單子入之,副應敎金蘭淳,修撰尹命圭落點。
傳于李羲肇曰,發遣吏郞,諸執事淸齋與否,摘奸以來。
李羲肇,以禮曹言啓曰,幸行時,華寧殿展拜服色,問議于大臣,則領議政金載瓚以爲,國恤三年內,廟殿旣停行禮,則服色初不磨鍊,而肅廟己巳,因朱子創行之制,爲當日義起之禮,眞殿行禮,已定服色,故至於日前別茶禮時,援是定制,自該曹入稟擧行矣,今此華寧殿瞻拜,當與眞殿行禮,無異同,事有考擧,行禮服色,似當依日前一體磨鍊云。領府事韓用龜,判府事金思穆病未獻議。左議政南公轍以爲,日前眞殿別茶禮時,遵肅廟己巳之例,倣朱子入廟之禮,上下服色,該曹旣以磨鍊擧行,華寧殿展拜時服色,考之禮書,無的確之論,而曾在肅廟朝己巳年,引用朱子墨衰入廟之說,又於日前眞殿別茶禮時,援用己巳年例,今此華寧殿展拜時服色,似無異同云矣。大臣之意如此,上裁,何如?傳曰,依大臣議爲之
兵曹,口傳政事,以金履陽爲留都大將。
李羲肇,以兵曹言啓曰,羽林將未差之代,口傳擬入之意,敢啓。傳曰,知道。
兵曹,口傳政事,以沈漢永爲羽林將。
李羲肇,以備邊司言啓曰,京畿監司韓兢履狀啓,道內設賑八邑官鎭門聚點停止事,許施,何如?傳曰,允。
上在昌德宮。停常參·經筵。
進御歸茸君子湯依前方,自今日一貼式煎入事,榻前下敎。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
又啓曰,左副承旨柳,同副承旨金基常,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,金陽淳·朴台壽落點。
傳曰,禮房承旨,馳詣景慕宮,奉審摘奸,仍詣受香諸處,奉審摘奸以來。
徐憙淳啓曰,藥房提調·副提調,持湯劑來待矣。傳曰,封入。
傳曰,回還三使臣留待。
傳曰,回還三使臣入侍。
傳曰,舊陵旣有別茶禮,親祭祭物,移用於華寧殿,亦當酌獻禮,該房知悉。
政院啓曰,右邊捕盜大將申鴻周以禁衛中軍,南壇淸道事,出去矣。所佩命召及大將牌·傳令牌,何以爲之,而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將鄭學耕,卽爲牌招,聽傳敎,何如?傳曰,允。
又啓曰,右參贊李好敏旣入闕中,不爲肅謝,直爲出去,事甚未安,推考,何如?傳曰,允。
又啓曰,卽者禮曹郞廳來言,明日宗廟·永寧殿·永禧殿春奉審,本曹判書當爲進參而未差,無以擧行云。政官牌招,開改差出,待下批牌招,以爲進參之地,何如?傳曰,前望單子入之。
又啓曰,新除授左副承旨朴台壽,同副承旨金陽淳,竝卽牌招,何如?傳曰,允。
禮曹判書前望單子入之,金履陽落點。
以副應敎金蘭淳,修撰尹命圭牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。副應敎金蘭淳,修撰尹命圭,旣有只推之命,竝卽牌招入直,何如?傳曰,允。
傳曰,陳奏使今當復命矣。百年未遑之事,今始追擧,誣奏句語之載於通考者,亦得刊去,可以有辭於天下萬世,忭幸之心,何可喩也?本事雖與直爲,所重有異,似亦不可無上告之擧,當否,時原任大臣處詢問。備忘記,今年何年,初不謁陵則已,咫尺園所,不爲展省者,揆以人情天理,其果何如也?亦豈以親心爲心之義乎?陵園事體,與廟宮,稍有不同,雖以視事服,行禮於園所,似無甚不可者,歷展及服色當否,大臣·禮堂詢議。
以咸鏡監司李勉兢狀啓,三水府使尹義儉實病,不可許久曠務,不得已罷黜事。傳曰,令該曹口傳差出,催促下送。
政院,以備邊司言啓曰,有司堂上李止淵,時無職名,令該曹口傳付軍職,何如?傳曰,允。
以副應敎金蘭淳,修撰尹命圭牌不進罷職傳旨,傳曰,只推。
兵曹,口傳政事,護軍單李止淵。
政院,以備邊司言啓曰,文郞廳任俊常·李魯秉在外,尹命圭方帶春坊,職務相妨,竝改差,其代朴齊聞·洪學淵·韓用錡差下,何如?傳曰,允。
又以備邊司言啓曰,公淸監司李錫奎狀啓,本道常賑穀去秋等加下及今年各項用下,合爲二千五百餘石,無論某衙門穀,折米限三千石移作常賑穀,以爲趁限勘薄,爲辭矣。常賑之每年添畫,專由於常定之應下不足,而此是惠廳所管,令道臣往復該廳,變通後狀聞施行,而戊午穀折米一千五百石,自備穀折米一千五百石,許令移劃,使之勘薄,何如?傳曰,允。
右承旨金敎喜書啓,臣承命馳詣景慕宮,尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣南壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣三角山·白嶽山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉,故還詣南壇享所,待將事還奉神位板後,復命之意,敢啓。答曰,知道。
壬午二月初八日,上御熙政堂。回還陳奏三使臣入侍時,記事官金正喜,正使李好敏,副使趙鐘永,書狀官李元默以次進伏訖。上命使臣進前。上曰,無事往還乎?好敏曰,王靈所曁,一行無事往返矣。好敏曰,今番陳奏,事理本直,彼人所見,亦知其忠逆之別,故僉議詢同,卽許準請,誠不勝欣幸,而猶以所刪板本之未得齎還,爲鬱,呈文禮部,則答以爲旣蒙皇恩之準許,則本國似當有謝恩之擧,其時奏文,或咨文間,更爲陳請,未爲不可云,故臣等有難强迫,不復呈文而還矣。上曰,唯。正喜曰,臣以本館事,有所仰達者矣。實錄曝曬,昨年爲當次,而連値有事,不得擧行矣,今已開春,吉日依例推擇擧行,何如?上曰,依爲之。出擧條仍命退,諸臣以次退出。
上在昌德宮。停常參·經筵。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
徐憙淳啓曰,左承旨金學淳今日不爲仕進,卽爲牌招,何如?傳曰,允。
備忘記,波州牧使李仁達下直,長弓一張,長箭一部,片箭一部,筒兒一箇賜給。
徐憙淳啓曰,藥房提調·副提調,持湯劑來待矣。傳曰,封入。
注書金炳朝病,代以安孝述爲假注書。
政院啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李鶴秀落點。
政院啓曰,假注書安孝述時無職名,令該曹依例付軍職,冠帶常仕,何如?傳曰,允。
又啓曰,玉堂上下番俱空,已至閱月,事甚未安。副應校金蘭淳,修撰尹命圭旣有只推之命,竝卽牌招入直,何如?傳曰,允。
又啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
以副應敎金蘭淳,修撰尹命圭牌不進罷職傳旨,傳曰,只推。
兵曹,口傳政事,以鄭晩錫爲留都大將。
政院,以奎章閣言啓曰,景慕宮望廟樓今春大奉審,無頉之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而宗廟春奉審相値,不得設行之意,敢啓。傳曰,知道。
又以兵曹言啓曰,內弓房矢人元競哲,依定式帖加成給,何如?傳曰,允。
吏曹,口傳政事,以金衡遠爲三水府使。
以黃海監司李龍秀狀啓,兔山縣監金炳元,推捉下吏,執留不送,繼以逃躱樣報來,擧措乖當,虧損體統,不可仍置,罷黜事。傳曰,令該曹口傳差出,催促下送。
政院,以摠戎廳言啓曰,本廳中軍金守基前任北兵使,姑未上來,幸行隔日,留陣代領,不可以兼中軍擧行,改差,何如?傳曰,允。
又以舟橋司言啓曰,舟橋排設,今日畢役之意,敢啓。傳曰,知道。
又以義禁府言啓曰,去十一日備邊司啓辭內,稅納之致敗,穀主官順天府使李鍾運,有拿處之命,而當此歉歲,屢萬石當捧之還,若付兼官就囚,則趁限準捧,必無其望,該府使戴罪行公,待畢糴拿來事,允下,故待畢糴上送之意,發關該道矣。李鍾運今方上來,待命拿囚之意,敢啓。傳曰,知道。
又以義禁府言啓曰,時囚罪人李鍾運症形危重,保放之意,敢啓。傳曰,知道。
又以成均館大司成意啓曰,臣聞居齋儒生等,今日朝食堂,不爲設行,馳詣泮宮,招致諸生,問其捲堂之由,則諸生等書進所懷,以爲,春秋之義,莫嚴於防微杜漸,微漸之起,常伏於芒忽毫釐之間,始若不甚可憂,而涓涓不壅,終成潰岸,燄燄不滅,竟至焦原,此聖人之所深懼,而必謹其防杜,貴能逆折亂萌也。臣等竊伏念,國使東還,史誣歸正,陰沴自消,日星彌光,凡爲我兩聖朝遺民者,孰不拭目相慶,而近有儒生申鼎朝等,投通泮宮,辭極奰險,泛以聲討龜佐爲名,而精神所湊,反以陰護龜佐,所引古語,無非可怪可駭。多出常情之外,國論喧騰,咸以爲,妖言惑衆,在法當誅,臣等素不識鼎朝之爲何如人,而詳其通本,則大抵抱凶蓄懟,換肚於一鏡,含譏帶嘲,借詞於德隣,文勢閃暎,若可以左右通看,而語脈綢繆,自見其首尾相應。有曰,天吏滅親,有曰,空名春秋,有曰,釀成疑事,有曰,正僞始辨,有〈曰〉,杞·宋文獻,尙不足言,有曰,天未定矣,人可勝乎?有曰,皇華賢勞,不欺者天。此等遣辭,實莫測其肺肝之所在,而最其中周公·虞舜數句語,尤涉於至尊至敬之地,渠雖無難肆筆,拶逼天日,而臣等骨顫毛浙,有不敢形容其語意。噫其悖矣,抑又有突兀說出,不可以左右看者。其曰,新雄之亂名而書諸簡者,此何謂也?綱目之特書楊雄,蓋正其莽大夫之罪,則鼎朝指何事區別漢新,而指誰爲莽大夫之亂名歟?其曰,管·蔡之嚚不敢流其言者,此何謂也?管·蔡之流言,乃聖人處變之不幸,則鼎朝何故,必引管·蔡,而指何事爲不敢流言之證歟?其曰,奸泰助桀,逆獜右呂者,此何謂也?觀其語勢,在乙巳以前,距戊申尙遠,則曰泰,曰獜,曰桀,曰呂,所指者何人·何事?矛盾如彼,糢糊如此,而繼又曰,幾乎渭不濁涇,莠不亂苗,幾乎云者,庶幾而未就之辭也,然則涇渭·莠苗,至今歸之未分之科歟?嗚呼,渠亦兩聖朝雨露涵育中一物耳,作於其心,發於其言,懷邪逞慝,一至於此,亦獨何哉?臣等雖未知鼎朝等此通,果出誰手,而若鼎朝自作,則是鼎朝凶人也,其或別有窩窟,陰挾嘗試之計,巧行誑誘之術,則是鼎朝爲凶人所陷也。夫浮言沈衆,盤庚之警其佚罰,不率大戞,康誥之斷以義殺,臣等竊恐此輩設心,專在於鼓扇譸張,詿誤誣聞,置而不問,適所以養亂而滋禍,誠宜痛施究覈,斬草除根,有以尊天彝壹民志,使邪說不得作,玆乃王政之不可忽也。臣等自見此通,亟欲治疏仰徹,而掌議謂有故終不出,發論多日,尙致稽緩,臣等之罪,大矣,以此情踪,其何敢晏然入堂乎?蹙伏齋次,恭竢處分云。臣以太學捲堂事體至重,卽爲還入之意,多般勸諭,而諸生等終不回聽,何以爲之?,敢啓。傳曰,所謂通文,經覽然後,當有處分,待開門泮堂持入,聖廟事體,何如,而容易捲堂乎?儒生卽爲勸入。
義禁府啓目,順天府使李鍾運原情云云。議處,何如?判付啓。依允。又啓目,向前丁柱鶴亦,山底民之乘夜偸斫,難免不飭,風落松之私自輸送,終歸躬犯,以此照律,何如?判付啓。依允。
右副承旨李羲肇上疏。大槪,敢陳援例之章,冀蒙遞改之恩事。原本未考,省疏具悉。所請依施。
上在昌德宮。停常參·經筵。
自午時至未時,日暈。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮,口傳問安。答曰,知道。世子嬪宮,口傳問安。答曰,知悉。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
徐憙淳啓曰,右承旨李鶴秀,左副承旨金敎喜今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴綺壽·金啓溫落點。
傳于金陽淳曰,大臣·備局堂上,引見。
徐憙淳啓曰,藥房提調·副提調,持湯劑來待矣。傳曰,封入。
政院啓曰,玉堂上下番俱空,已至閱月,事甚未安。副應敎金蘭淳,修撰尹命圭旣有只推之命,竝更牌招入直,何如?傳曰,竝許遞,前望單子入之。
玉堂前望單子入之,副應敎朴岐壽,修撰洪學淵落點。
政院啓曰,玉堂上下番俱空,已至閱月,事甚未安。新除授副應敎朴岐壽,修撰洪學淵,竝卽牌招入直,何如?傳曰,允。
又啓曰,左副承旨金啓溫時在京畿漣川地,斯速乘馹上來事,下諭,何如?傳曰,許遞,前望單子入之。
承旨前望單子入之,李鍾穆落點。
政院啓曰,假注書李穆淵身病猝重,勢難察任,今姑改差,何如?傳曰,允。
假注書李穆淵改差,代以柳夏永爲假注書。
政院啓曰,奏御文字,何等審愼,而司饔副提調望單子,有所錯誤,臣之矇然捧入,不勝惶恐。當該注書,所當重勘,而本院請推之外,無他可施之罰,何以爲之,而原望筒改付標以入之意,敢啓。傳曰,知道。拿處。
假注書安孝述拿處,代以趙顯休爲假注書。
政院啓曰,吏曹判書洪羲臣牌不進推考傳旨,今方捧入,而開政命下之後,如是違牌,事甚未安。參判·參議未差,判書更爲牌招,何如?傳曰,允。
又啓曰,吏曹判書洪羲臣再牌不進推考傳旨,今方捧入,而開政命下之後,連事違召,不卽承膺,事體所在,誠極未安。所當更請牌招,係是一日三牌,何以爲之?敢稟。傳曰,更爲牌招,違牌,勿爲呼望。
兵曹,口傳政事,副護軍單李鶴秀。
政院以都摠府言啓曰,幸行時,侍衛·寶劍·守宮,當爲備員,而副摠管李石求在外,柳相亮訓鍊中軍陣上進,林逴御營中軍陣上進,徐有聞呈辭,都摠管韓致應·李憲琦,副摠管宋冕載俱有身病,一員未差,無以備員。令政院稟旨變通,仍令該曹口傳差出,待下批,以爲備員侍衛之地,何如?傳曰,允。竝許遞。
兵曹,口傳政事,以洪羲臣·南履翼爲都摠管,李止淵·金逌根·金箕殷·趙晉和·徐鼎輔·朴宗正爲副摠管。
傳曰,所謂通文,未知泮儒則別有眞贓之執捉,如彼註解,而反復取覽,只覺其胡亂不倫,不可解見,極可駭惡之外,揭板還收,曾未幾日,便有此事,其可謂國有法紀乎?從當別有下敎,而所謂通文之申鼎朝等,爲先竝自秋曹捉來,一一以泮儒所懷,逐條嚴問,得情以聞。
有政。吏批,判書洪羲臣進,承旨進。以李鶴秀爲吏曹參議,李相璜爲左參贊,金魯敬爲刑曹判書,趙鐘永爲左尹,朴宗正爲右尹,徐長輔爲同義禁,李肇源爲弘文提學,朴英載爲公淸都事,成始光爲咸鏡都事,柳爲寧海府使,鄭祖榮爲江界府使,韓用錡爲公淸京試官。
兵批,判書李肇源進,承旨進。以徐能輔爲同知,趙義鎭爲公淸兵使,李忠運爲全羅左水使,李普榮爲訓戎僉使。
以司諫李彦淳牌不進罷職傳旨,傳曰,只推。
政院,以成均館言啓曰,照訖講一所試官金蘭淳時無職名,令該曹口傳付軍職,何如?傳曰,允。
吏曹,口傳政事,以申常顯爲兔山縣監。
政院以侍講院言啓曰,兼文學尹命圭時無職名,令該曹口傳付軍職,何如?傳曰,允。
以副應敎朴岐壽,修撰洪學淵牌不進罷職傳旨,傳曰,只推。
兵曹以金煐爲摠戎中軍。
義禁府照目,吾义鎭前僉使丁柱鶴本府議啓內,山底民之乘夜偸斫,難免不飭,風落木之私自輸送,終歸躬犯。以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又啓目,向前李鍾運亦,船價米之因許出給,雖云已例,船餘材之中路添載,難免不察,以此照律,何如?判付啓。依允。
政院,以義禁府言啓曰,保放罪人李鍾運還囚,議處以入,而病勢一向未差,仍爲保放之意,敢啓。傳曰,知道。
弘文提學金履陽上疏。大槪,援例陳章,乞解兼銜事。原本未考。
壬午二月初十日辰時,上御熙政堂。藥房入診,大臣·備局堂上,引見入侍時,提調李羲甲,副提調徐憙淳,假注書李穆淵,記事官金正喜,右副承旨金陽淳,假注書安孝述,事變假注書禹錫文,領議政金載瓚,六字缺兵曹判書李肇源,一行半缺以次進伏,醫官吳千根·金殷相·安周郁進伏楹外訖。上命醫官入診,千根等以次診候訖,退伏奏曰,脈候左右三部調均矣,進御歸茸君子湯煎入事,榻前下敎。載瓚曰,陳奏準請,彼國之曲念我地,實爲可感,當有謝恩之擧,更與僚相相議稟處矣,臣病狀轉痼,行步尤艱,實無以頻頻登筵,而今番幸行時,亦不得隨駕,不勝惶悚矣。上曰,次對爲之。載瓚曰,以陳奏準請後上告之節,園所展行時,服色當否,有詢議之命矣。竊伏念,通考詿誤,今始刊改,議奏辨晳,亦無餘蘊,閱百年未伸之義,今可以有辭於天下,待刊印文蹟出來,上告太廟,禮不容已,第其句語,旣異於上犯莫重,則雖不用下布之節,而四臣受誣,今始洞雪,宜有致侑於四大臣之擧,惟在廣詢裁處。至若展拜時服色,則日前眞殿別茶禮,今番華寧殿酌獻禮,旣以黑圓領袍,行禮,則園所展拜,果異於廟殿躬謁,似當以視事服,磨鍊矣,今適登筵,敢此仰陳矣。上曰,當待諸議畢入裁處矣。載瓚曰,近日飢民之流入京裏,日甚一日,聞是關東峽邑之流丐,無依之類,而淮·金·春·狼,爲尤甚云。昨年東峽,旣判大無,春後資活,計無所措,以鶉鵠之狀,如鳥獸之散,扶攜荷擔,聚口丐生,以京闉爲歸者,情極傷惻,勢方窮急,該道拯濟之方,未知設賑與救急間計將何居,而設賑今雖後時,救急不容少緩。山邑穀摠,非不艱匱,而矯制發倉,昔人攸行,亟令道臣,抄邑抄口,各以會付穀,不待啓聞回下,先以乾糧救急之例,一一優給,慰拊安接,以爲麥前支保之道,追後以所分穀名斛數,開錄狀聞,仍爲會減之意,三懸鈴分付道臣,俾無緩不及之歎,而道臣當此民勢之孔棘,尙無一事稟請之擧,亦甚訝惑。從重推考,何如?上曰,依爲之。出擧條載瓚曰,見今都下穀價漸騰,民勢轉艱,而科儒咸萃,主客俱困,來後資活,尤當靡措,而聞列道諸邑,凡穀商之貿穀境內者,一切防遏,不許放過云,然則內無沾漑之道,外絶貿遷之路,則京裏民口,何以聊生乎?以此意,卽爲行會於三道道臣,俾卽星火知委於道內諸邑,無得以一二船防禁,若或不遵,則守令斷當重勘之意,分付,何如?上曰,依爲之。出擧條載瓚曰,鄕軍停番,若非自上特敎,則卽是以遇歉蠲惠之意,不斂錢穀,只停上番之役而已,自近年以來,爲大農經用之不敷,自下仰請,或二年停番,甚至於五年停番,前後合爲七年,而輦轂之下,無宿衛之制者,已萬萬疎虞。況斂軍錢而補經費,不但有傷於國體,豈可使聞於後人哉?且訓局軍兵,替當兩營軍役,無以支堪,莫不怨咨云,此豈細故小憂哉?今年則已爲斂錢入用,雖無可追,而自明年卽令依舊徵番之意,分付禁·御兩營,此後更無敢以生財之方,輒發停番之請,仍以爲各營定制,何如?上曰,依爲之。出擧條載瓚曰,城內濬川之法,今爲六十有三年,而法久而弛,民怠于法,近雖間數年一濬,而只是爬刮膜外,元不疏滌裏面,以致積河漸湮,迅流輒濫,至如昨年大浸,近川民居,沈沒無餘,通衢正路,無以揭厲。若或又有巨淹,則都民胥溺之患,在所必至,此蓋由於財用漸耗,民習已頑,每不免依樣塞責之致也,是豈立法之本意爲然哉?今年則決不可循常備例而止,卽趁凍解之後,別定疏掘之方,必以庚辰設施之制,極力深濬,而若有財詘之慮,則雖動民赴役,在所不恤,城內則聚沙造山,城外則鑿地疏川。且令字內各營,凡川邊石築之頹圮者,一一修補,以爲永久受效之地,先爲申飭於該司·該營,何如?上曰,依爲之。出擧條載瓚曰,今以江界府使事,益見朝綱之無可爲矣,一守令差遣,此胡大底事,而屢經上聞,幾度申飭,而終不能動得一步,寧有如許國體乎?若是稱病避事,則罪在守令,爲先削職,令該府拿處,當該銓堂罷職。江界府使之代,政官牌招開政,不計文武,勿拘常格,必以善治之人,另加擇差,仍令催促赴任,何如?上曰,依爲之。出擧條載瓚曰,昨年春,宰臣金履載上疏,以其族人履禕之子宗淳,爲後,蒙特許之批,繼有履禕上言,以宗淳不可出繼,爲辭,啓下禮曹,姑未覆啓,今聞兩家相議,將以宗淳之弟兒名鳳慶許養,而旣以指名上達,故不敢擅便云。以鳳慶名成給事,分付該曹,何如?上曰,依爲之。出擧條上曰,大臣就座,諸宰奏事。肇源曰,前南行宣傳官申命淳,曾付司果祿,而登科後,以未滿六朔,未及區處矣,在前如此之人,多有出六之例,申命淳亦依已例,以六品區處,何如?上曰,依爲之。出擧條憙淳曰,新除授承旨朴綺壽以前任伊川府使,方在解由未出中,何以爲之乎?上曰,勿拘,可也。出擧條憙淳曰,新除授承旨金啓溫·朴綺壽,竝卽牌招,何如?上曰,唯。陽淳曰,今日賓對,行公臺諫不爲進參,事甚未安,推考,何如?上曰,依爲之。出擧條仍命退,諸臣以次退出。
上在昌德宮。停常參·經筵。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩〈在外〉,監察茶時之意,敢啓。傳曰,知道。
又啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
徐憙淳啓曰,藥房副提調,持湯劑來待矣。傳曰,封入。
又啓曰,右承旨朴台壽,同副承旨李鍾穆,今日不爲仕進,竝卽牌招,何如?傳曰,與同副承旨,竝許遞,前望單子入之。
承旨前望單子入之,李友秀·李瀅夏·李鶴秀落點。
又啓曰,新除授承旨李瀅夏方在罷散中,何以爲之?敢稟。傳曰,敍用。
又啓曰,新除授右承旨李鶴秀,左副承旨李友秀,同副承旨李瀅夏,竝卽牌招,何如?傳曰,允。
又啓曰,新除授左副承旨李友秀時在京畿安山地,斯速乘馹上來事,下諭,何如?傳曰,允。
政院啓曰,弘文提學李肇源旣入闕中,不爲肅謝,直爲出去,事甚未安,推考,何如?傳曰,允。
假注書柳夏永有頉,代以金盛淵爲假注書。
假注書趙顯休有頉,代以宋守謙爲假注書。
政院啓曰,近來堂后假官,擬望蒙點,輒皆懸頉,一日之內,至有四五次改望,事之屑越,莫此爲甚。當該擬望之注書,推考,前後懸頉之假注書,所當重勘,而本院請推之外,無他可施之罰,何以爲之?敢稟。傳曰,允。拿處。
又啓曰,玉堂上下番俱空,已至閱月,事甚未安。副應敎朴岐壽,修撰洪學淵,旣有只推之命,竝更牌招入直,何如?傳曰,允。
政院以禮曹言啓曰,發遣郞廳,問議于大臣,則領府事韓用龜病未獻議,判府事金思穆以爲,園所展省,聖孝所推,不勝感歎。第陵園展拜,本非吉禮,故常時行禮,亦用淺淡服,實寓哀省之義,今以視事服行禮,恐未爲不可云。左議政南公轍以爲,國恤三年內廟殿展謁,該曹以停止入稟,逢是年祗拜園寢,聖孝以親心爲心,則有情理之不得已者,旣曰,情理之當然,則禮有何可疑乎?園所以視事服,權宜行禮,恐無不可云。右議政林漢浩以爲,國恤三年內,廟陵之不得展謁,自有法意,而情之所在,禮有時變者,亦是常例,健陵之距先園,隔以一岡,旣已謁陵,則園所之不得行禮,亦甚愴缺,參以權宜,歷省伸誠,不害於合經之道矣,至若服色,則以視事服展拜,亦無不可云。參判權丕應以爲,諒闇中雖停廟殿展謁之禮,園所歷謁之敎,出於感舊甲而伸聖慕。況寢園之禮,自異於太廟,則展省恐無害於禮意,臣無容他議,至於服色一款,則今以視事服行禮,似合哀素之本意云。參議尹豐烈以爲,今年陵幸,歷省先園,情理之有不容已,至於服色,則視事服行禮,恐合於權宜之義云。臣履陽以爲,今此謁陵後歷省先園之敎,亶由於因聖慕而推聖孝,情之所在,禮之所在,臣不敢容議。至於服色當否,於禮未有確據,豈敢率爾仰對,而謹稽英廟戊寅山陵幸行,歷展翼陵時,以視事服行禮,蓋廟享主敬,陵謁主哀,哀敬各有所主,則服色隨以不同,自是精義攸存,舊章無愆,旁照有說,惟在博詢處之矣。大臣·禮堂之議如此,上裁,何如?傳曰,歷省當否及服色,僉議詢同,依此磨鍊,可也。傳曰,歷謁及服色,僉議旣大同,園所亦當親祭,該房知悉。
又以奉常寺言啓曰,東耤親耕田所種九穀,先農祭後起墾之意,敢啓。傳曰,知道。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
政院啓曰,卽者刑曹郞廳來言,發通儒生申鼎朝等,嚴間得情事,命下矣。訊囚體重,當爲備員,而參判洪奭周受由,參議洪羲瑾病不來,無以開坐云,參議卽爲牌招,以爲備員開坐之地。傳曰,允。
以同副承旨李瀅夏,刑曹參議洪羲瑾牌不進罷職傳旨。傳曰,只推。
以副應敎朴岐壽,修撰洪學淵牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
政院啓曰,刑曹參議洪羲瑾,旣有只推之命,更爲牌招,以爲備員開坐之地,何如?傳曰,允。
政院,以兵曹言啓曰,闕內入直別將,把摠·哨官等番單子,每中日入啓受點矣,今此幸行相値,今二十日入直人員,十五日入啓單子,竝爲受點,趁期替直,分所單子,十六日書入,巡將監軍,今十七日入啓單子,預爲排日受點,逐日受牌,大省記·別省記,自今十八日,二十日至,十七日預爲書入。京中軍號,自今十八日,二十〈日〉至,十七日預爲啓下,留置政院,逐日頒布,行在所軍號,自行在所啓下頒布之意,敢啓。傳曰,知道。
又以兵曹言啓曰,今此幸行時,各番禁軍中新受馬及病蹇不能致遠之類,推移入直之意,敢啓。傳曰,知道。
又以訓鍊都監言啓曰,今此幸行隨駕武藝別監門旗手等處,饌價錢分給之意,敢啓。傳曰,知道。
上在昌德宮。停常參·經筵。
政院,以都摠府言啓曰,今日入直內三廳武兼·禁軍及軍兵等,當爲中日習射技放,請出標信。傳曰,知道。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
又啓曰,同副承旨李瀅夏今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,左尹朴宗正,右尹趙鐘永,同義禁徐長輔,除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副應敎朴岐壽,修撰洪學淵旣有只推之命,竝更牌招入直,何如?傳曰,允。
傳曰,禮房承旨,馳詣受香諸處,奉審摘奸以來。
政院啓曰,訓鍊大將白東薳,御營大將李海愚以東南關王廟獻官,今方受香出去矣,所佩命召,竝來請還納,何以爲之,而將兵之任,不可無摠察之人,何以爲之?敢稟。傳曰,訓將,都提調兼察,御將,摠戎使兼察,仍佩往來。
又啓曰,訓將,都提調兼察,御將,摠戎使兼察事,命下矣。在前如此之時,或有都提調命招之例,或有郞廳發牌分付之規,今番則何以爲之,而兼察御營大將徐春輔,卽爲牌招,聽傳敎,何如?傳曰,允。郞廳發牌。
假注書宋守謙有頉,代以金䥧爲假注書。
假注書金䥧在外,代以李穆淵爲假注書。
以刑曹參議洪羲瑾牌不進罷職傳旨,傳曰,只推。
政院啓曰,刑曹參議洪羲瑾,旣有只推之命,更爲牌招,以爲備員開坐之地,何如?傳曰,允。
又啓曰,秋曹開坐之命,已至多日,尙未擧行,事甚未安。參判洪奭周受由,參議洪羲瑾陳疏,無以備員開坐,何以爲之?敢稟。傳曰,竝許遞,前望單子入之。
刑曹堂上前望單子入之,參判金啓河,參議洪冕燮落點。
傳曰,新除授秋曹堂上,卽爲牌招,使之先進參後謝恩。
以副應敎朴岐壽,修撰洪學淵牌不進罷職傳旨。傳曰,只推。
傳曰,華寧殿酌獻禮,十八日爲之,該房知悉。
政院啓〈曰〉,健陵·顯隆園親祭祭文及華寧殿親行酌獻禮祭文,當爲製進,而藝文提學趙得永在外,弘文提學李肇源,待明朝牌招,何如?傳曰,允。
以同副承旨李瀅夏牌不進罷職傳旨,傳曰,只推。
以黃海監司李龍秀狀啓,進上生靑魚節序差早,魚形杳然,限內不得封進,惶恐待罪事。傳曰,勿待罪事,回諭。
政院,以吏曹言啓曰,禮曹佐郞金熙龍,司藝李協心,典籍韓錫倫,除拜後過限未肅拜,竝改差,何如?傳曰,允。
又以吏曹言啓曰,全羅道京試官金鼎均,老母貞疾,比前益添,實難離行云。平安道京試官李憲球時在大邱地,今見試期不遠,竝改差,其代竝口傳備擬以入之意,敢啓。傳曰,知道。
吏曹,口傳政事,以尹師殷爲兵曹佐郞,南履懋爲全羅左道京試官,林翰鎭爲平安南道京試官。
政院,以承文院言啓曰,進賀謝恩兼陳奏使回便齎來咨文中,有壬寅誣奏,特許昭雪,通考刊正事及方物移準事,使臣賜克食事,以前頭使行,別伸後悃之意,撰出先通咨文,正書安寶後,下送于灣府,轉致北京,何如?傳曰,允。
又以兵曹言啓曰,幸行時郞廳,當爲備員,正郞一員,差出,何如?傳曰,允。
又以備邊司言啓曰,文郞廳權敦仁以軍門從事,陣上進,韓用錡以京試官,今將下去,竝改差,副司直徐左輔,兵曹正郞趙寅永,差下,何如?傳曰,允。
又以備邊司言啓曰,江界夫馬之弊,一日爲憫,兔山救急之邑,亦難暫曠,兩邑守令,竝令明日辭朝,仍卽下送後,自該曹草記之意,分付,何如?傳曰,允。
又以摠戎廳言啓曰,本廳中軍金煐以前任南兵使,尙在任所,而幸行隔日,留陳代領無人,今姑改差,何如?傳曰,允。
又以義禁府言啓曰,保放罪人李鍾運還囚,照律以入之意,敢啓。傳曰,知道。
義禁府啓目,江界前府使趙經鎭,前府使李墷等原情云云。竝只議處,何如?判付啓。依允。又啓目,假注書安孝述原情云云。刑推得情,何如?判付啓,除刑推議處爲良如敎。又啓目,假注書趙顯休·柳夏永·金盛淵·宋守謙等原情云云。竝只刑推得情,何如?判付啓,竝只除刑推議處爲良如敎。又啓目,順天府使李鍾運,笞五十收贖,解見任別敍,私罪啓,依允爲旀,功減一等爲良如敎。
政院,以義禁府言啓曰,時囚罪人趙經鎭素患痰喘,氣息奄奄,李墷風眩之症,不省四肢,竝姑保放之意,敢啓。傳曰,知道。
刑曹參議洪羲瑾上疏大槪,私義難安,敢此冒控,冀蒙恩諒,亟賜鐫改事。原本未考省疏具悉。所請依施。
上在昌德宮。停常參·經筵。
夜一更,月暈。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
備忘記,楸坡萬戶尹致亨下直,長弓一張,長箭一部,片箭一部,筒兒一箇賜給。
徐憙淳啓曰,藥房提調·副提調,持湯劑來待矣。傳曰,封入。
又啓曰,假注書李穆淵時無職名,令該曹依例付軍職,冠帶常仕,何如?傳曰,允。
又啓曰,右副承旨朴綺壽,同副承旨李瀅夏今日不爲仕進,竝卽牌招,何如?傳曰,竝許遞,前望單子入之。
承旨前望單子入之,任存常·洪羲瑾落點。
徐憙淳啓曰,新除授右副承旨任存常,同副承旨洪羲瑾,竝卽牌招,何如?傳曰,允。
傳曰,孝禧殿望祭,當自內爲之,雲寶劍置之。
傳曰,百年未遑之辨奏,今旣爲之,至於上告矣,豈可無示感之擧?忠獻公金昌集,忠文公李頤命,忠愍公李健命,忠翼公趙泰采祠板,竝遣承旨致祭。
傳曰,辨奏旣擧,未遑準請,幸亦卽成,酬勞之典,或是成憲,陳奏正使李好敏,副使趙鐘永,書狀官李元默,竝加資,當該任事譯官,問名,竝一體加資。
政院啓曰,玉堂上下番俱空,已至閱月,副應敎朴岐壽,修撰洪學淵,旣有只推之命,校理朴光錫,自鄕上來云。一體牌招,以爲推移入直之地,何如?傳曰,允。
又啓曰,卽者刑曹郞廳來言,今此悖通罪人申鼎朝開坐推覈之際,參判金啓河,身病猝發,卽爲徑歸,獄體不輕,而無以備員擧行云,何以爲之?敢稟。傳曰,許遞,前望單子入之。待下批牌招,使之先進參後謝恩。
刑曹參判前望單子入之,李文會落點。
以同副承旨洪羲瑾牌不進罷職傳旨,傳曰,只推。
以副應敎朴岐壽,校理朴光錫,修撰洪學淵牌不進罷職傳旨,傳曰,只推。
政院啓曰,都承旨徐憙淳藥院進,左承旨金學淳式暇,右承旨李鶴秀內閣直,左副承旨李友秀在外,院中只有臣一人,伴直無人。同副承旨洪羲瑾,旣有只推之命,更爲牌招,何如?傳曰,允。
兵曹,口傳政事,副護軍單朴綺壽。
兵曹,以趙岐爲摠戎中軍。
政院,以吏曹言啓曰,江界府使鄭祖榮時在公州地,以罔夜上來辭朝之意,關飭該道臣,何如?傳曰,允。
又以禮曹言啓曰,上告當否,議于大臣,則領府事韓用龜病未獻議。判府事金思穆以爲,使事竣還,邦誣快辨,誠不勝萬萬忭幸,而若論。辨正之本,則實關莫重之地,上告之擧,恐不可已云。左議政南公轍以爲,使价竣還,誣奏句語之載在通考者,今得刊正,四臣建天地不悖之純忠大節,幾晦而復明於天下,當時群兇,讐視義理,屠戮忠良之罪,如魑魅之終莫逃其情狀,天理有不可誣矣。大抵此事溯本而論,則關係於建儲之大義,而只就彼中冊子而言之,則但書四臣之名,而無上及之事,日前聖敎中,與直爲所重,有異,誠爲至當矣。有事則告,禮則有之,而宗廟之禮,至重且大,上告一款,臣則存十分審愼之意,有不敢遽然仰請,而至於四臣致侑,臣亦以爲甚好云。右議政林漢浩以爲,奏使回還,所請準許,以上告當否,至有下詢之命,而告廟事體,至爲重大,更待刊改文蹟出來擧行,儘是完好之論云矣。大臣之議如此,上裁,何如?傳曰,上告事,諸大臣之議,雖各不同,然百年未遑辨奏,今旣爲之。且釐改之請,亦得準許,則在我固已快伸,至於續刊早晩,旣非在我之事,亦無不改之理,遲待其續刊,而不爲上告,亦涉悵鬱。告廟一款,卽行爲宜,今望祭祝文中,令文任添措辭撰進,以爲兼行告由之地,可也。
又以禮曹言啓曰,今此幸行時,展謁之禮,謹依補編受敎,以兼行哭拜,磨鍊之意,敢啓。傳曰,知道。
又以禮曹〈言〉啓曰,練祭前陵幸時,隨駕百官服色,以生布戎服,只佩劍磨鍊之意,敢啓。傳曰,知道。
又以禮曹言啓曰,文川郡鄕校聖殿朽傷處修改時,移·還安祭香祝,磨鍊下送,何如?傳曰,允。
又以訓鍊都監言啓曰,南廟有頉處修改後,別單書入之意,敢啓。傳曰,知道。
又以御營廳言啓曰,東關王廟有頉處修改後,別單書入之意,敢啓。傳曰,知道。
刑曹啓目,發通罪人申鼎朝,屢度盤問,托以不文,一向呑吐,終始推諉於韓鼎鎭,無意輸款,則韓鼎鎭不可不一體嚴覈,故今方發捕,金箕敎旣在交河地云。祕移畿營,不日捉上,而此等狡惡之類,平問之下,實難取服,刑推得情,何如?啓。竝與韓鼎鎭一體究問,而如不輸情,勿更請刑,直爲加刑究問,可也。
上在昌德宮。停常參·經筵。
自五更至十五日闌東,灑雨下雨,測雨器水深四分。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
徐憙淳啓曰,藥房副提調,持湯劑來待矣。傳曰,封入。
傳曰,同副承旨馳詣宗廟·景慕宮,奉審摘奸以來。
傳曰,禮房承旨,馳詣弘陵,奉審摘奸,局內諸陵,一體奉審以來。
徐憙淳啓曰,左承旨金學淳今日不爲仕進,卽爲牌招,何如?傳曰,許遞,前望單子入之。
承旨前望單子入之,洪起燮落點。
徐憙淳啓曰,新除授右副承旨洪起燮,卽爲牌招,何如?傳曰,允。
又啓曰,今日齋宿,承旨當爲備員,而左副承旨李友秀在外,無以備員,何以爲之?敢稟。傳曰,許遞,前望單子入之。
承旨前望單子入之,金啓溫落點。
徐憙淳啓曰,今日齋宿,承旨當爲備員,而新除授左副承旨在外,無以備員,何以爲之?敢稟。傳曰,許遞,前望單子入之。
承旨前望單子入之,沈能岳落點。
徐憙淳啓曰,新除授同副承旨沈能岳,卽爲牌招,何如?傳曰,允。
以副應敎朴岐壽,校理朴光錫,修撰洪學淵牌不進罷職傳旨,傳曰,只推。
政院啓曰,玉堂上下番俱空,已至閱月,事甚未安。副應敎朴岐壽,校理朴光錫,修撰洪學淵,旣有只推之命,竝更牌招,推移入直,何如?傳曰,允。
政院,以侍講院言啓曰,明日孝禧殿望祭,王世子亞獻禮時,宮官當爲全數進參,而輔德未差,文學洪晩燮有實故,無以備員。令政院稟旨差出,待下批牌招,何如?傳曰,允。許遞。
又啓曰,因侍講院草記,明日孝禧殿望祭,宮官當爲全數進參,而輔德未差,令政院稟旨差出事,命下矣。與文學未差之代,政官牌招,開政差出,待下批牌招,以爲進參之地,何如?傳曰,允。
又啓曰,吏曹判書洪羲臣牌不進推考傳旨,今方捧入,而開政命下之後,如是違牌,事甚未安。參判·參議未差,判書更爲牌招,何如?傳曰,允。
傳曰,承旨有闕之代,前望單子入之。
承旨前望單子入之,李羲肇落點。
政院啓曰,新除授同副承旨李羲肇,卽爲牌招,何如?傳曰,允。
有政。吏批,判書洪羲臣進,參判·參議未差,承旨進。啓曰,輔德及大司成今當差出,而擬望之人乏少,承旨竝擬,何如?傳曰,允。
以權丕應爲吏曹參判,沈能岳爲吏曹參議,李敬參爲輔德,呂東植爲大司成,尹正鎭爲文學,金啓河爲同經筵,金裕憲爲江原都事。
再政,以金敎根爲禮曹參判,洪學淵爲弼善,金喆遠爲公淸都事。
政院啓曰,吏曹參議沈能岳旣在闕中,不爲肅謝,直爲出去,事甚未安,推考,何如?傳曰,允。
以副應敎朴岐壽,校理朴光錫,修撰洪學淵牌不進罷職傳旨。傳曰,竝許遞,前望單子入之。
玉堂前望單子入之,副應敎金蘭淳,校理沈鈁,修撰尹景鎭落點。
政院,以禮曹言啓曰,上告事,謹依聖敎,告廟祭今十五日望祭兼行事,當知委擧行,而謹稽謄錄,則英廟朝壬子辨誣告廟時,只告於當室矣。今番事體,無有異同,似當只告於景廟室,英廟室,而臣曹不敢擅便,何以爲之?敢稟。傳曰,只告兩室,可也。
又以遷陵都監言啓曰,儀軌纔已修正,奎章閣所上件,粧冊以入,春秋館禮曹及鼎足山城·五臺山史庫所上件,亦爲分送之意,敢啓。傳曰,知道。
又以兵曹言啓曰,內禁將趙存中身病猝重,勢難察任,改差,何如?傳曰,允。
又以摠戎廳言啓曰,本廳中軍趙岐以前任江界府使,尙在任所,改差,何如?傳曰,允。
兵曹,以金守基爲摠戎中軍。
政院,以備邊司言啓曰,全羅監司李書九狀啓,羅州地方下笞島及荷衣島漂到船二隻,俱是大淸國江南省蘇州府人之行商漂到者,而船隻完固,皆願從水路還歸,故衣袴糧饌,照例題給,以爲次第發送,爲辭矣。漂船旣已還歸,形止合有通咨,依已例,咨文令槐院撰出,定禁軍騎撥下送之意,敢啓。傳曰,知道。
刑曹啓目,今此申鼎朝以其外從弟冒錄之狀,現發於韓鼎鎭所招以後,始乃自服者,尤見其凶譎叵測,無所不爲,一向忍杖,小不動念,狂叫亂嚷,無非天生戾氣種子。韓鼎鎭,薄有文墨,狡惡成性,已自昨冬,互相來往,密勿綢繆之狀,不能全諱,製通一款,抵死不服,兩造頭面,一味推諉,究厥情狀,俱極凶獰,而李遠重,姑無干於再通,而自初通時爛熳相應,竟出凶悖之變,烏得免首事之罪?尹致英,無論冒錄與否,名在發通,則不可不與金箕敎,一體盤問,竝令畿營捉上,申·韓兩囚,不可以一次刑訊,鉤出眞贓,更加嚴刑得情,何如?判付啓。申哥則通文渠旣以渠名爲之,則雖有百口,豈可發明?韓哥亦是爛熳綢繆之跡,昭不可掩,則特敎究問之下,渠輩尤焉敢隱諱乎?以此添問目,待金·李·尹三囚捉來,一體盤問,可也。
上在昌德宮。停常參·經筵。
自開東至人定,灑雨下雨,測雨器水深二寸七分。
自人定至十六日開東,灑雨下雨,測雨器水深九分。
藥房提調李羲甲,〈副〉提調徐憙淳啓曰,親行聖奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮,口傳問安。答曰,知道。世子嬪宮,口傳問安。答曰,知悉。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
徐憙淳啓曰,藥房提調·副提調,持湯劑來待矣。傳曰,封入。
政院啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,新除授修撰尹景鎭以前任靑松府使,方在解由未出中,何以爲之?敢稟。傳曰,勿拘。
又啓曰,玉堂上下番俱空,已至閱月,事甚未安。新除授副應敎金蘭淳,校理沈鈁,修撰尹景鎭,竝卽牌招,校理金處鎭,自鄕上來云,一體牌招,以爲推移入直之地,何如?傳曰,允。
以同副承旨李羲肇牌不進罷職傳旨,傳曰,只推。
以輔德李敬參牌不進罷職傳旨,傳曰,只推。
以文學尹正鎭牌不進罷職傳旨,傳曰,只推。
兵曹,口傳政事,副司果單朴岐壽。
政院,以奎章閣言啓曰,景慕宮望廟樓奉審,無頉之意,敢啓。傳曰,知道。
又以成均館言啓曰,本館時無入直之員,以他郞官,姑爲代直,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而以國忌正日相値,不得設行之意,敢啓。傳曰,知道。
又以備邊司言啓曰,陳奏使今已准請復命,當有專价稱謝之擧,謝恩使,政官牌招,開政差出,何如?傳曰,允。
壬午二月十五日,上詣孝禧殿。親行望祭入侍時,二行缺以次侍立。時至,上具衰服,自內詣孝禧殿,行禮如儀訖。命書傳敎曰,王世子問安,置之,親祭後問安,勿爲之事。出傳敎還內,諸臣以次退出。
上在昌德宮。停常參·經筵。
政院啓曰,行大司憲趙得永,執義鄭禮容,掌令申溥·金仁和,持平金尙元·金瑩在外,監察茶時之意,敢啓。傳曰,知道。
又啓曰,右副承旨洪羲瑾今日不爲仕進,卽爲牌招,何如?傳曰,允。
又啓曰,禮曹參判金敎根,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,大司成呂東植,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,藥房提調,持湯劑來待矣。傳曰,封入。
以副應敎金蘭淳,修撰尹景鎭牌不進罷職傳旨,傳曰,只推。
政院啓曰,玉堂上下番俱空,已至閱月,事甚未安。副應敎金蘭淳,修撰尹景鎭旣有只推之命,竝更牌招入直,何如?傳曰,允。
傳曰,都承旨·左承旨,許遞前望單子入之。待下批牌招察任。
承旨前望單子入之,金敎根·李寅溥落點。
政院啓曰,吏曹判書洪羲臣,參判權丕應,參議沈能岳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書洪羲臣,參判權丕應,參議沈能岳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書洪羲臣,參判權丕應,參議沈能岳再牌不進推考傳旨及罷職傳旨,今方捧入,而開政命下之後,連事違召,終不承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招,如有違牌,勿爲呼望。
以副應敎金蘭淳,修撰尹景鎭牌不進罷職傳旨,傳曰,竝許遞,今日政,差出。
政院,以吏批言啓曰,陳奏使行中當該任事首譯加資事,命下矣。前知事邊鎬乃是崇祿,今無可加之資,何以爲之?敢稟。傳曰,熟馬一匹面給。
兵曹,口傳政事,副護軍徐憙淳·李鶴秀,以上竝單付。
政院啓曰,吏曹郞廳來言,隨駕官單子當爲修正,而憲府則行大司憲趙得永,執義鄭禮容,掌令申溥·金仁和,持平金尙元·金瑩在外,不得書入云,何以爲之?敢稟。傳曰,竝許遞,今日政,差出。
有政。吏批,判書洪羲臣,參判權丕應,參議沈能岳進,承旨進。以李存秀爲大司憲,沈鈁爲執義,鄭元善·李文欽爲掌令,李竣祜·朴熙輔爲持平,洪學淵爲副應敎,林顔喆爲修撰,曺鳳振爲禮曹參判,南履翼爲謝恩使,洪遇燮爲副使·林處鎭爲書狀官。
政院,以禮曹言啓曰,宗廟·孝禧殿·景慕宮薦新氷,今二十八日薦進,而山陵薦新,則以本陵所藏之氷,薦新,何如?傳曰,允。
又以兵曹言啓曰,今月二十七日,武臣堂上朔試射,國忌正日相値,不得爲之之意,敢啓。傳曰,知道。
又以兵曹言啓曰,幸行時,宣傳官權載秉在外,改差,口傳差出備員之地,何如?傳曰,允。
又以兵曹言啓曰,幸行時,內禁將未差之代,口傳差出,以爲領軍之地,何如?傳曰,允。
又以司僕寺言啓曰,幸行時,假內乘一員,令該曹口傳差出,以爲入直之地,何如?傳曰,允。
又以兵曹言啓曰,留都營狀啓,例爲付撥,或有時急之事,以京畿驛馬,待令擧行,何如?傳曰,允。
兵曹,口傳政事,以趙晉錫爲內禁將,申命浩爲宣傳官,金明根爲假內乘。
政院,以義禁府言啓曰,時囚罪人金盛淵·柳夏永病勢危重,保放之意,敢啓。傳曰,知道。
上在昌德宮。停常參·經筵。
進御歸茸君子湯,自明日停止事,榻前下敎。
政院啓曰,來二十一日,朝參日次矣,敢稟。傳曰,停。
又啓曰,行大司憲李存秀,執義沈鈁,掌令李文欽在外,掌令鄭元善,持平李竣祜·朴熙輔未肅拜,監察茶時之意,敢啓。傳曰,知道。
又啓曰,來二十一日,輪臺日次矣,敢稟。傳曰,當次人受點,後日次待令。
金敎根啓曰,藥房提調·副提調,持湯劑來待矣。傳曰,封入。
政院,以兵曹言啓曰,幸行時,右邊捕盜大將申鴻周,以西班陪從,隨駕矣,回鑾間左邊捕盜大將鄭學耕兼察,何如?傳曰,允。
政院啓曰,因兵曹草記,今此幸行時,右邊捕盜大將,他邊大將兼察事,允下矣。兼察右邊捕盜大將鄭學耕,卽爲牌招,聽傳敎,何如?傳曰,允。
又啓曰,明日幸行時,兩司當爲隨駕,而憲府無進參之員。除在外外,未肅拜人員,竝卽牌招,何如?傳曰,允。
以掌令鄭元善,持平李竣祜·朴熙輔牌不進罷職傳旨。傳曰,只推。
政院啓曰,明日幸行時,兩司隨駕官,當爲進參,而憲府則行大司憲李存秀,執義沈鈁,掌令李文欽在外,掌令鄭元善,持平李竣祜·朴熙輔牌不進,無以備員,何以爲之?敢稟。傳曰,竝許遞,前望單子入之。
臺諫前望單子入之,大司憲李憲琦,執義趙璟鎭,掌令姜學濬·金景煥,持平韓用錡·朴岐壽落點。
政院,以弘文館言啓曰,副應敎洪學淵,修撰林顔喆,牌招,何如?傳曰,允。
又以侍講院言啓曰,明日王世子祗送時,宮官當爲全數進參,而弼善未差,輔德李敬參,文學尹正鎭,俱有實故,無以備員。何以爲之,而令政院稟旨差出,待下批牌招察任,何如?傳曰,允。
政院啓曰,因侍講院草記,明日王世子祗送時,宮官當爲全數進參,而弼差未差,輔德李敬參,文學尹正鎭,俱有實故,無以備員,何以爲之,而未差之代,令政院稟旨差出,待下批牌招事,允下矣。未差之代,政官牌招,開政差出,何如?傳曰,允。有實故人,竝許遞,一體差出。
有政。吏批,判書洪羲臣進,參判權丕應,參議沈能岳牌不進,承旨進。以林東鎭爲校理,金學淳爲輔德,沈能栻爲弼善,金羽根爲文學。
政院,以扈衛廳言啓曰,今日申時結陣之意,敢啓。傳曰,知道。
兵曹,口傳政事,大護軍單李存秀。
政院,以兵曹言啓曰,今月二十日,文臣朔試射,以幸行相値,不得爲之之意,敢啓。傳曰,知道。
又以兵曹言啓曰,幸行時,華城城門放鑰,回鑾間依都城門例,自臣曹擧行之意,敢啓。傳曰,知道。
以吏曹參議沈能岳牌不進罷職傳旨,傳曰,只推。
以副應敎洪學淵,修撰林顔喆牌不進罷職傳旨,傳曰,只推。
傳曰,道路泥濘,姑未知入,申時聚軍,待下敎爲之。
傳曰,纔有聚軍待下敎之敎,而大臣箚語又如此,幸行日字。以十九日,原單子,付標以入事,分付兵曹。
政院,以扈衛廳言啓曰,扈衛軍官,竝爲放送,明日聚會之意,敢啓。傳曰,知道。
政院,又以備邊司言啓曰,謝恩使今已差出,拜表以閏三月旬望間擇入,辨正文蹟新刊後,頒賜之請,皆以咨文爲之,何如?傳曰,允。
又以備邊司言啓曰,統禦使李復淵報本司辭緣,各邑官鎭門聚點,皆令停止事,爲請矣,許施,何如?傳曰,允。
刑曹啓目,申·韓兩囚,終不直陳,待辜限更加嚴刑,到底窮覈,李遠重屢次鉤覈,亦爲面質,不過初通時干涉,而至於再次悖通,初無與聞,金箕敎·尹致容·〈申〉鼎朝,亦以冒錄納供,則別無更問之端,上裁,何如?判付啓。申鼎朝段,所謂士論,卽是有文學有行檢者之事,如渠不學無文,滿心覬者,何敢萌意?況借製於他手,冒錄以列名,尤萬萬無狀是遣,韓鼎鎭段,雖曰,爲彼所懇,通文是何等重難之文字,則渠以沒覺之類,何敢擔着製給,如彼胡亂不倫乎?其爲痛惡,與鼎朝,二而一也。觀於前後供招,雖無別般隱情之可覈,然其所註解之說,謂如泮儒之所論,則誠亦太過分數,其駭妄怪悖,則亦不可尋常處之。申鼎朝·韓鼎鎭,待過齋嚴刑一次,絶島定配,勿揀赦典,以懲憑藉挾雜之類爲旀,李遠重段,初通之製給,列名之薦,可見其喜事不安分之習,嚴刑一次,放送,金箕敎·尹致容,冒錄旣甚丁寧,竝只卽爲放送爲良如敎。
領議政金載瓚箚子,伏以是年是月,宸慕益切於羹墻,拜陵拜園,聖孝將伸於蘋蘩,禮之盛也,情之至也,吉日已屆,鑾御方戒,區區微忱,竊不勝掩抑欽歎之至。第伏念,凍土初解,時雨新霑,輦路所臨,泥淖政甚,畚鍤纔過而浮積益瀜,橋梁甫完而圮缺旋多,郡邑董治,靡不極力,勢無以着手繕修,而況今凝霧未收,雨意尙濃,若或又爲霑灑,尤無容及時周旋,此時動駕,大非愼重之道,百官軍兵之勞,亦不可不念。若使少退一二日之期,則春泥易乾,春候自暢,而禮無欠闕,勢甚便當,伏乞更加三思,卽賜一兪焉。答曰,省箚具悉卿懇。道路事,纔命各營探來矣,卿言際又如此,動駕日字,以十九日,令該曹改付標以入。仍傳曰,此批答,遣史官傳諭于領議政。
上在昌德宮。停常參·經筵。
政院啓曰,行大司憲李憲琦,持平韓用錡·朴岐壽未肅拜,執義趙璟鎭差祭,掌令姜學濬·金景煥在外,監察茶時之意,敢啓。傳曰,知道。
又啓曰,明日幸行時,憲府無進參之員,除在外·差祭外,未肅拜人員,竝卽牌招,何如?傳曰,允。
持平朴岐壽啓曰,臣言議風采,本不合於淸朝耳目之任,而柏府除命,又出特點,臣義重叩謝,章皇出肅,而臣於本府,旣經掌憲,揆以格例,不可蹲仍,請命遞斥臣職。答曰,依啓。
政院啓曰,明日幸行時,憲府當爲進參,而行大司憲李憲琦,持平韓用琦牌不進,執義趙璟鎭差祭,掌令姜學濬·金景煥在外,持平一員未差,行大司憲李憲琦,更爲牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,明日幸行時,憲府當爲進參,而行大司憲李憲琦再牌不進,執義趙璟鎭差祭,掌令姜學濬·金景煥在外,持平一員未差,無以進去。持平韓用琦,旣有只推之命,與大司憲李憲琦,竝更牌招,何如?傳曰,允。
持平前望單子入之,柳之翊落點。
政院,以弘文館言啓曰,副應敎洪學淵,修撰林顔喆,竝卽牌招,何如?傳曰,允。
以副應敎洪學淵,修撰朴顔喆牌不進罷職傳旨,傳曰,只推。
以持平韓用錡牌不進罷職傳旨,傳曰,只推。
以文學金羽根牌不進罷職傳旨,傳曰,只推。
政院啓曰,行大司憲李憲琦三牌不進,持平韓用錡再牌不進,執義趙璟鎭差祭,掌令姜學濬·金景煥在外,明日幸行時,憲府無進參之員。大司憲李憲琦,更爲牌招,新除授持平柳之翊,一體牌招,何如?傳曰,允。大司憲許遞,前望單子入之。
臺諫前望單子入之,大司憲宋穉圭落點。
政院,以侍講院言啓曰,文學金羽根,更爲牌招,何如?傳曰,許遞,前望單子入之,待下批牌招察任。
文學前望單子入之,趙萬協落點。
政院,以侍講院言啓曰,輔德金學淳,牌招,何如?傳曰,允。
以持平韓用錡再牌不進罷職傳旨,傳曰,只推。
兵曹,口傳政事,副司果單朴岐壽。
政院,以兵曹言啓曰,前大司憲李憲琦時無職名,令該曹口傳付軍職,何如?傳曰,允。
兵曹,口傳政事,大護軍單李憲琦。
傳曰,明日出宮內門路,以協陽門爲之。
政院,以禁衛營言啓曰,騎士將朴大榮身病猝重,勢難察任,改差,何如?傳曰,允。
又以禮曹言啓曰,卽接山陵參奉所報,則今十五日之雨,丁字閣北神門及內外椽滲漏,神御床褥席朱簾及門隻鋪陳沾濕云,極爲驚悚。告由擇日修改之節,令日官推擇,則三月初六日卯時爲吉云,以此日時擧行,而先告事由祭,同月初一日朔祭祝文中,措辭添入,何如?傳曰,允。
政院,以兵曹言啓曰,今月二十一日,武臣賓廳講書日次,而幸行相値,不得爲之之意,敢啓。傳曰,知道。
又以兵曹言啓曰,今月二十三日,闕內入番單子,今二十一日,當爲入啓,而幸行相値,依例回鑾翌日,入啓受點,分所單子,待受點卽爲書入之意,敢啓。傳曰,知道。
又以扈衛廳言啓曰,大駕擧動後,都城各門初昏時閉門,啓東時開門事及權閉都城門,還宮日量宜預開,巡邏待南山擧烽火發巡,開東時撤還之意,分付於巡邏營門及左右捕廳。左右巡廳,何如?傳曰,允。
又以扈衛廳言啓曰,今日申時量,結陣扈衛之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而華寧殿親行酌獻禮齋戒相値,不得設行之意,敢啓。傳曰,知道。
禮曹啓目,公州及淸風鄕校聖殿有頉處修改時,先告事由,移·還安祭香祝,磨鍊下送,何如?判付啓。依允。
上在華城行宮,停常參·經筵。
大駕詣龍驤鳳翥亭後,內閣·政院·玉堂·藥房,口傳問安。答曰,知道。
大駕詣始興縣入行宮後,內閣·政院·玉堂·藥房,口傳問安。答曰,知道。大駕詣華寧殿酌獻禮,還詣華城行宮後,內閣·政院·玉堂·藥房,口傳問安。答曰,知道。
政院啓曰,大司憲宋稚圭,掌令姜學濬·金景煥,持平柳之翊在外,執義趙璟鎭差祭,持平韓用錡未肅拜,監察茶時之意,敢啓。傳曰,知道。
又啓曰,今日幸行時,憲府當爲進參,而持平韓用錡,旣有只推之命,卽爲牌招,何如?傳曰,允。
傳曰,侍衛軍兵毛具,從便爲之。
政院啓曰,禮貌官來言,百官稟旨就次。傳曰,知道。
兵曹,大駕自始興縣詣華城時,軍令,初吹午初二刻,二吹午初三刻,三吹午正初刻。
兵曹,大駕自華城行宮詣陵所時,軍令,初吹卯正一刻,二吹卯正二刻,三吹卯正三刻。
壬午二月十九日,大駕詣華城行宮幸行入侍時,行都承旨金敎根,左承旨任存常,右承旨洪起燮,左副承旨洪羲瑾,右副承旨李寅溥,同副承旨李羲肇,記事官金炳朝·李憲瑋,七字缺以次侍立。時至,上具生布戎服,乘駕轎,出協陽門,由敦化門,出崇禮門,至露梁。兵曹判書李肇源跪稟渡涉,號令如法訖。詣龍驤鳳翥亭,上降轎入幄次。肇源曰,舟橋渡涉稟事時,旣稟鳴金鑼鼓止,而徑以擂鼓鳴鑼,升旗節次號令,擧行顚錯,事極駭然。當該宣傳官,事過後拿處,何如?上曰,拿處,可也。出擧條少頃,上還出幄次,乘駕轎進發,至始興縣行宮,上詣幄次晝停,命書傳敎曰,京畿監司率各務差使員,還宮時待令。又命書傳敎曰,肆覲坪行宮,當少駐,軍兵路上留駐。仍進發至肆覲坪行宮,上入幄次,命書傳敎曰,諸司豫備。上還出幄次,進發踰遲遲臺,至華城入長安門,詣行宮,問安勿爲之事。出駕敎諸臣以次權退。
壬午二月十九日,上詣華寧殿。行酌獻禮入侍時,行都承旨金敎根,左承旨任存常,右承旨洪起燮,左副承旨洪羲瑾,右副承旨李寅溥,同副承旨李羲肇,記事官金炳朝·李憲瑋,七字缺以次侍立。時至,上具生布戎服,出幄次,由中陽門,詣華寧殿齋殿門外,上降輿入小次,問安勿爲之事。出傳敎少頃,上改具翼善冠·無揚黑圓領袍,詣板位行四拜禮,陞詣殿內奉審,仍行酌獻禮如儀訖。還入小次,問安勿爲之事。出傳敎上改具生布戎服,乘輿由中陽門,還詣行宮。諸臣以次退出。
上在華城行宮。停常參·經筵。
大駕經宿後,內閣·政院·玉堂·藥房,口傳問安。答曰,知道。親祭罷後,內閣·政院·玉堂·藥房,口傳問安。答曰,知道。山陵親祭罷後,內閣·政院·玉堂·藥房,口傳問安。答曰,罔極。
藥房提調李羲甲,副提調金敎根啓曰,眞殿親裸,聖慕克伸,行宮經宿,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。臣等不任區區下忱,敢此問安,竝爲仰稟。答曰,知道。卿等不必入侍矣。
政院啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,守侍官以下,書啓書入。
政院啓曰,禮貌官來言,百官稟旨就次。傳曰,知道。
兵曹,大駕自華城行宮,還詣始興晝停所時軍令,初吹卯正一刻,二吹卯正二刻,三吹卯正三刻。
政院,以兵曹言啓曰,隨駕禁軍及駕後禁軍·武藝別監·內吹·兼內吹·近仗軍·標下軍兵等,饋粥之意,敢啓。傳曰,知道。
又以訓鍊都監言啓曰,隨駕將官·將校·軍兵等處,饋粥之意,敢啓。傳曰,知道。
又以御營廳言啓曰,隨駕將官·將校·軍兵等處,饋粥之意,敢啓。傳曰,知道。
壬午二月二十日,上詣健陵·顯隆園展謁,親祭入侍時,行都承旨金敎根,左承旨任存常,右承旨洪起燮,左副承旨洪羲瑾,右副承旨李寅溥,同副承旨李羲肇,記事官金炳朝·李憲瑋,七字缺以次侍立。時至,上具生布戎服,乘駕轎,由中陽門,出八達門進發,至健陵洞口,降轎乘輿,入齋室,問安勿爲之事。出傳敎上改具布裹翼善冠·布袍,詣板位,行展謁禮,仍詣陵上奉審,次詣舊丁字閣奉審,入小次。時至,行親祭禮如儀,還入小次,改具衰服,詣假丁字閣版位,行四拜禮,親祭如儀訖。還入齋室,問安勿爲之事。出傳敎命書傳敎曰,守陵官·侍陵官入侍。少頃,上改具布裹翼善冠·布袍,出紅箭門外,詣顯隆園,至紅箭門外,降輿詣板位,行再拜禮,仍詣園上碑閣奉審,入小次。時至,上詣丁字閣,行親祭禮如儀訖,上出紅箭門外,乘輿還入次。羲肇曰,大祝朴齊聞將事之際,有所失措,事極未安。所當重勘,而本院請推之外,無他可施之罰,何以爲之乎?上曰,從重推考,可也。出駕敎,問安勿爲之事。出傳敎自陵所洞口,至崇禮門外,捧上言事。出駕敎少頃,上改具生布戎服,乘駕轎還進發,入八達門,由新豐樓·左翊門·中陽門,入御行宮幄次後,問安勿爲之事。出傳敎仍命侍衛權退,諸臣以次權退。
上在昌德宮。停常參·經筵。
內閣·政院·玉堂·藥房·朝廷二品以上·六曹堂上,口傳問安。答曰,知道。還宮後,王世子,板位問安。答曰,知道。內閣·政院·玉堂·藥房·朝廷二品以上·六曹堂上,口傳問安。答曰,知道。
政院啓曰,來二十五日朝參日次矣,敢稟。傳曰,停。
傳曰,發遣吏郞,諸執事淸齋與否,摘奸以來。
政院啓曰,卽者義禁府都事來言,今日駕側鳴錚罪人宋順來等六十二人,移送秋曹云矣,敢啓。傳曰,知道。
又以禁衛營言啓曰,隨駕本營將官·將校·軍兵等處,乾犒饋磨鍊分給之意,敢啓。傳曰,知道。
又以舟橋司言啓曰,舟橋自今日撤排之意,敢啓。傳曰,知道。
刑曹判書金魯敬,參判李文會,參議洪冕燮聯名疏曰,伏以臣等,卽伏見本曹啓目,判付則有申鼎朝·韓鼎鎭待過齋嚴刑島配之命,大聖人好生之德,臣等非不欽仰,而亦期期以爲不可也。嗚呼,辛·壬義理,卽天經民彝之磨滅不得者,則當此彼中之誣案快滌,一國之輿情胥欣,渠輩苟或益闡大義,何患無辭,而假名討逆,肆發亂言,閃忽罔測,無嚴不敬,一至於此乎?噫,國是已過百年,大明常揭中天,鯨鯢宜無餘種,魑魅必皆遁形,而兩囚之出於今日,臣等實莫曉其故也。大抵其通文辭意,驟看則胡亂不倫,駭惡乖悖,誠如日昨聖敎,似或別無隱情,而世道日下,人心叵測,具其兩漢,聽言觀貌,陰戾奸譎,不可以平常之人,言之。然則渠雖終始抵賴,安知非伏莽之戒,含沙之弩,潛在冥冥之中,故試揶揄之術,將成蹢躅之漸乎?況其數三句語,沒出無情,實犯不敬,王章無則已矣,苟有三尺,亦豈可視同無賴猥雜之類,付之不足深誅之科也哉?臣等相率憂懼,玆效執藝之義,仰瀆崇嚴之聽。伏乞仍前嚴覈,千萬幸甚。臣等無任云云。答曰,省疏具悉。旣無指使,又無隱情,何必爭執乎?卽爲擧行。
注書金炳朝疏曰,伏以臣父臣敎根,除拜都承旨矣,臣之所帶職名,在法當遞,連値齋日,籲達路阻,今始陳章,仰瀆崇嚴。伏乞聖慈,俯垂鑑諒,特賜遞改,以存公格,以安私分,千萬幸甚。臣無任云云。省疏具悉。所請依施。
壬午二月二十一日,大駕自華城還宮,擧動入侍時,行都承旨金敎根,左承旨任存常,右承旨洪起燮,左副承旨洪羲瑾,右副承旨李寅溥,同副承旨李羲肇,記事官金炳朝·李憲瑋七字缺以次侍立。時至,上具生布戎服,乘駕轎,出行宮幄次,由中陽門·左翊門·新豐樓,出長安門,進發至始興縣行宮,上降轎入御幄次,問安勿爲之事。出傳敎命書傳敎曰,京畿監司率各務差使員入侍。京畿監司韓兢履,各務差使員未考,以次進伏楹外訖,上曰,各奏職姓名,可也。兢履等進前,各奏職姓名訖,退出。命書傳敎曰,龍驤鳳翥亭當少駐,軍兵路上留駐。上乘駕轎,還出幄次,仍進發至龍驤鳳翥亭,問安勿爲之事。出駕敎少頃,上乘駕轎,還出幄次,至露梁津,渡涉舟橋,入崇禮門,由敦化門·協陽門·宣化門還內,命解嚴,諸臣以次退出。
上在昌德宮。停常參·經筵。
內閣·政院·玉堂·朝廷二品以上·六曹堂上,翌日單子問安。答曰,知道。
藥房提調李羲甲,副提調金敎根啓曰,吉日謁陵,是年拜園,聖慕克展,聖孝彌光,法駕穩旋,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮口傳問安。答曰,知道。世子嬪宮口傳問安。答曰,知道。
進御歸茸君子湯前方中,人蔘減五分,去瓜蔞仁·倭黃連,自今日一貼式煎入事,榻前下敎。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金敎根啓曰,右承旨洪起燮今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
備忘記,江界府使鄭祖榮下直,長弓一張,長箭一部,片箭一部,筒兒一箇賜給。
傳曰,禮房承旨,馳詣受香所,奉審摘奸以來。
注書金炳朝遞差,代以許晟爲假注書。
注書李憲瑋病,代以許茂爲假注書。
假注書許晟在外,代以洪永觀爲假注書。
假注書洪永觀有頉,代以金䥧爲假注書。
傳曰,健陵·顯隆園·華寧殿親祭時,獻官以下,別單書入。
傳曰,健陵·顯隆園令·參奉以下,書啓捧入。
傳曰,祗謁先園,愴慕冞增,洪奉朝賀貞敬夫人祠版,遣承旨致祭。傳曰,領府事之行,給由馬。
政院啓曰,應敎姜世白,副校理趙庭和·洪羲弼,修撰宋應圭,副修撰任俊常在外,李魯秉差祭,玉堂上下番俱空,事甚未安。校理林處鎭,旣有只推之命,與副應敎洪學淵,校理林東鎭·修撰林顔喆,一體牌招,以爲推移入直之地,何如?傳曰,允。
又啓曰,大司憲宋稚圭,掌令姜學濬·金景煥,持平韓用錡在外,執義趙璟鎭,持平柳之翊牌不進,監察茶時之意,敢啓。傳曰,知道。
以右承旨洪起燮牌不進罷職傳旨,傳曰,只推。
以執義趙璟鎭,司諫李彦淳牌不進罷職傳旨,傳曰,只推。
以校理林處鎭牌不進罷職傳旨。傳曰,只推。
備忘記,全羅左水使李忠運下直,長弓一張,長箭一部,片箭一部,筒兒一箇賜給。
以黃腸木敬差官吳致慶狀啓,木品尺度之準合無有,惶恐待罪事。傳曰,勿待罪事,回諭。
政院,以禮曹言啓曰,來三月初九日,孝禧殿練祭親行儀節,今當磨鍊,而王世子亞獻禮節磨鍊,何以爲之?敢啓。傳曰,依例磨鍊。
又以兵曹言啓曰,隨駕軍兵等,乾犒饋分給之意,敢啓。傳曰,知道。
又以訓鍊都監言啓曰,今番隨駕軍兵及武藝別監等,乾犒饋分給之意,敢啓。傳曰,知道。
又以御營廳言啓曰,隨駕軍兵等,乾犒饋分給之意,敢啓。傳曰,知道。
又以漢城言言啓曰,回榜人崇祿前知事李鎭復登科年月日,別單書入,依例回榜施行,何如?傳曰,允。
又以禁衛營言啓曰,本營哨官李命緯留陣時,以把門將不告擅離,池得源以屛門把守將,雜人不能禁斷,竝決棍汰去之意,敢啓。傳曰,知道。
又以備邊司言啓曰,有司堂上金逌根·李止淵職務相妨,兼帶摠管之任,許遞,何如?傳曰,允。
又以備邊司言啓曰,江原監司申在植狀啓,淮陽等七邑大同米布,以詳定價代錢上納,各項稅錢軍錢,待秋寬限事爲請矣,許施,何如?傳曰,允。
又以備邊司言啓曰,江原監司申在植狀啓,附近邑應留各穀二萬石,特許加分事爲請矣,許施,何如?傳曰,允。
又以備邊司言啓曰,江華留守尹魯東狀啓,本府行宮,擧皆傾圮,修補物力,以年例劃成,嶺·完營貿米中,昨秋零在條四百六十八石零,取用事爲請矣,許施,何如?傳曰,允。
又以備邊司言啓曰,摠戎使徐春輔所報北漢山城行宮及公廨頹傷處修葺物力,某樣錢木,量宜劃下,空名帖限五百張成給,發賣補用事爲請矣,空名帖三百張成給,何如?傳曰,允。
領府事韓用龜箚子,伏以陵園展禮,聖慕克伸,鑾蹕穩旋,起居增衛,區區下忱,愴幸交切。仍伏念,臣於昨冬,有事窀穸,乞暇來往於京畿安城地,情理獲伸,幽明無憾,更何敢冒陳私懇於崇嚴之下,而第臣方移嬴博之葬於新山餘麓,期日已迫,董事無人,臣雖病頓床席,勢將匍匐臨穴,躬自卒事,玆敢不避煩猥,短箚呼籲。伏願聖慈,特許旬日之暇,俾伸至情,千萬幸甚。取進止。答曰,省箚具悉卿懇。所請依施。仍傳曰,此批答,遣史官傳諭于領府事。
左議政南公轍疏曰,伏以吉日謁陵,聖慕克伸,是年拜園,新心仰體,離次經宿,回鑾萬安,周旋罇俎之間,瞻望羽旄之美,區區下情,愴喜交切。臣以中書,爲養疴之所,朝謁久廢,聖明涵貸,未賜譴訶,有司忘棄,不加繩糾,而臣豈不捫心知愧,顧影自悼?臣之宜去不去,久矣,譏臣者,謂以有志未決,甚則直罵以乞退復蹲,放倒四維之外,然而臣之姑且遲徊,間値國有大事,未敢言私,釋負一念,何曾暫忘而然也?臣之忝叨承弼之任,今已六年于玆,而間多有獨任機務之時,孜孜奉公,知無不爲,恥君不及堯·舜。昔賢之言,臣亦慕悅,而仰看乾象,則日蝕星變水旱,無災不然,猶君臣上下,委縻成風,沁泄度日,國綱朝政,日而不知所失,而月有所失,月亦不知益壞,而歲有益壞,古大臣燮理之責,尙矣無論。臣欲捱擧綱維,則才德不逮,臣欲奔走筋力,則疾病難强,只有恃區區寸誠,而此亦何補於國耶。蓋其已往之咎,旣非一事之所致,每念方寸之憂,又非一端之可測,卽國家脫有不幸,或疆場有事,饑饉盜賊之患,更甚於此,則殿下其將與公卿大臣,議而救之,臣前旣蔑效,其何能發一謀而出一策乎?抑以爲保無是憂,然雖或有之,而姑令癃病無能者,充位備員,俟其事至而後黜之也,今上自縉紳,下至民庶,朝夕見之,其心狃安,以爲朝廷本無事,爲大臣之職,只應如此,知安而不知危,知無事而不知有事,耳目慣習,流俗已成,雖有辯智,不能諭也,自非聖王奮發振勵,元首起而股肱良,則莫之能變也。孔子曰,陳力就列,不能者止,又曰,事君敬其事而後其食,夫知其不能而止者,此必自知明而審於去就者也,不修其職而求祿而已,則是鄙夫之無恥者也。聖人之訓,臣每夙夜莊誦,凜凜若集木而臨淵,且爲此者,乃所以爲國家計,若只爲便身之圖,則臣雖無狀,寧忍爲此?至於狗馬賤疾,月前筵席,未及畢辭,而今番換節之交,一倍添劇,精神如墮雲霧,食飮全不消化,痰火上升,胸膈痞滯,晝夜以藥餌爲命,而不省他事,最是脚部萎枯無力,殿陛陞降,末由自强。肅敬之地,蹣跚欲仆之狀,實爲班行之羞恥,醜穢症形,徒懼煩猥,不以自達,至於顚敗,悔將何追?兼將疾痛之呼,仰瀆閔覆之天。伏願殿下,哀之憐之,亟賜遞免,俾重任毋至虛縻,不但一物之賤,得以安意待盡,在於國體,誠非細幸,伏地攢祝,恭俟兪音。臣無任云云。答曰,省疏具悉卿懇。國事之多虞,卿言至當,豈知如此而可遽舍卿乎?美疴調攝則漸勝,大臣不責以筋力,卿毋輒思釋負,安意加攝,予所望也。仍傳曰,此批答,遣史官傳諭于左議政。
右參贊李好敏疏曰,伏以陵園祗謁,聖慕克伸,鑾輿穩旋,群情胥忭。仍伏念,臣以屛蟄之蹤,銜命專對,克竣使事,復登文陛,眤近耿光,榮耀慶幸,尤倍他人,卽於千萬夢想之外,以臣特授崇政大夫,臣聞命悸懼,莫省措躬之所也。夫朝家命爵,孰非難愼,而至於崇秩,則所以待宿德碩望者,非可以節次推遷也,臣之無才無能,初何嘗近似於此,而雖以使事言之,辨奏之事理旣正,朝廷之誠信有孚,畢竟準成,莫非王靈。臣於其間,只是與榮於奉行,元無可紀之微勩,則以此受賞,非濫則僭,由前而有匪分之愧,由後而有罔功之嫌,此非獨臣身之私憂而已,其爲仰累於聖明,當如何哉?且臣之自來情地,聖明之所俯燭,同知之所共悉,無容更事覶縷,而臺言峻發,罪著溺職,僚席交訌,愧切罔孚,其時廟堂之勘罰,實涉太寬,而間又臣弟臣功敏,名登白簡,闔門危蹙,罔非臣前後僥濫招災移殃之致。公議雖於見原,私情尙有餘愧,五載跧伏,一未蠢動,自分爲聖世之棄物,向者出疆之命,忽下承乏之際,義在往役,未敢言私,不得不冒沒趨赴,幸免顚仆,而過此以往,雖閒司漫職,艮限莫越,故政府佐貳,亦不敢循例叨謝。今若因緣倖會,濫躋崇班,恬若倘來,晏然無故,重自傷廉防,則人之視之,其將謂何?惟當息影斂跡,避遠榮塗,歌咏聖化,以送餘年,豈敢以時移事往,更爲彈冠就列之計乎?玆敢披瀝衷懇,仰瀆崇嚴。伏乞天地父母,俯垂矜諒,亟收恩資,刋其職名,仍治臣瀆擾之罪,以安私分,以肅朝綱焉。臣無任云云。答曰,省疏具悉。卿其勿辭行公。
吏曹參議沈能岳疏曰,伏以仙寢祗謁,聖慕益切於羹墻,淸蹕穩旋,群情胥欣於羽旄。仍伏念,臣恣性庸愚,學識鹵莽,知不堪於淸朝任使之末,而偏被厚渥,歷揚華顯,居然廁下大夫之列,旣蔑涓埃之報,徒致尸素之譏,每自循省,愧懼交中,非分之榮,豈是夢想攸及,而日前禁廬,伏奉除書,以臣爲吏曹參議者,聞命惝怳,歷累日不知所以自措也。噫,任賢位能,裨益治化,然後上無濫授之失,量已揣分,辭受得當,然後下無冒進之嫌,今臣所叨之職,卽天官佐貳之任也,其地望之重,揀選之嚴,視他淸塗,尤有別焉。職雖次於長·亞,責任實緊於政注,通塞簪紳,激揚淸濁,人心以之淬勵,朝綱以之振刷,雖古之名碩望實俱隆者當之,猶當逡巡退讓,不敢遽膺。顧臣駑劣,初無尺寸之能,豈或一分近似於是任,而方當聖朝器使之時,擧而畀之,不少難愼,蚊蝱之負泰山,僬僥之擧千匀,未足喩其重,則畢竟僨誤,可立而待,臣之一身,固不足恤,其於累聖簡而招物議,何哉?左右思量,承膺無望,適値齋日,疏籲路阻,情窮勢迫,屢犯違傲,惶隕震越,惟譴訶是俟,繼伏奉勿爲呼望之命,怵畏義分,他不暇顧,雖不得不拚棄廉隅,冒沒出膺,而至今追思,愧恧益甚。今若憑恃寵靈,恬然冒據,則臣固無恥,而人謂斯何?伏願殿下,於臣天地也,父母也,玆敢不猥越之誅,披瀝肝膈之懇。伏乞聖明,察臣言之非出飾讓,念名器之不可冒玷,特許鐫改,以重公器,以安賤分,不勝幸甚。臣無任云云。省疏具悉。爾其勿辭察職。
義禁府啓目,宣傳官李奎東原情云云。議處,何如?判付啓。依允。
上在昌德宮。停常參·經筵。
政院啓曰,大司憲宋稚圭,掌令姜學濬·金景煥,持平韓用錡在外,執義趙璟鎭,持平柳之翊未肅拜,監察茶時之意,敢啓。傳曰,知道。
政院啓曰,右承旨洪起燮,左副承旨洪羲瑾,今日不爲仕進,竝卽牌招,何如?傳曰,允。
又啓曰,假注書金䥧時無職名,令該曹依例付軍職,冠帶常仕,何如?傳曰,允。
又啓曰,藥房提調,持湯劑來待矣。傳曰,封入。
傳曰,健陵親祭時,亞獻官左議政南公轍,終獻官右議政林漢浩,各熟馬一匹面給,贊禮兼禮曹判書金履陽,內下豹皮一令賜給大祝副司果尹命圭,執禮副司果金蘭淳,各半熟馬一匹面給,典祀官奉常正朴基宏,執尊副司果朴岐壽,各熟馬一匹賜給,陵司令李景愚陞敍,祝史司僕正洪勝圭,齋郞兵曹正郞金鼎均,各兒馬一匹賜給,贊者引儀安聖謩·李儀朝,謁者假引儀李元普·趙鼎錫,贊引假引儀吳慶億·李鍾岱,監察李是鍊·金益哲,各上弦弓一張賜給,參奉李儞陞六,行首守僕帖加,其餘守僕·員役·守護軍等,竝考例施賞。顯隆園親祭時,亞獻官永明尉洪顯周,終獻官判府事沈象奎,各熟馬一匹面給,贊禮兼禮曹判書金履陽,熟馬一匹賜給,園司參奉李玄緖陞六,大祝舍人朴齊聞,執禮司諫李彦淳,各半熟馬一匹面給,典祀官校理林處鎭,執尊校理林東鎭,各半熟馬一匹賜給,盥洗位禮曹佐郞崔致輔,兵曹佐郞崔綱魯,爵洗位兵曹佐郞曺錫鯤·徐洛淳,各兒馬一匹賜給,贊者引儀安聖謩·李儀朝,假引儀李元普·趙鼎錫,贊引假引儀吳慶億·李鍾岱,祭監監察李是鍊·金益哲,各上弦弓一張賜給,令尹行澈陞敍,守僕以下員役·守護軍等,竝考例施賞。華寧殿酌獻禮時,贊禮兼禮曹判書金履陽,內下豹皮一令賜給,典祀官司成李渭達,殿司水原判官沈應奎,各熟馬一匹賜給,執禮司諫李彦淳,執尊校理林東鎭,大祝舍人朴齊聞,盥洗位禮曹佐郞崔致輔,兵曹佐郞崔綱魯,爵洗位兵曹佐郞徐洛淳·曺錫鯤,各兒馬一匹賜給,贊者以下諸執事,依園例施賞,守門將等,各上弦弓一張賜給,守僕以下員役等,竝考例施賞,水原留守金蓍根內下豹皮一令賜給,親祭時,禮房承旨,熟馬一匹賜給,太廟事知守僕金德熙等六名,魂殿事知守僕一名,景慕宮守僕一名,熟手七名,竝考例施賞,山陵守陵官南延君球,侍陵官李元碩,各熟馬一匹面給,典祀官執義趙璟鎭,熟馬一匹賜給,參奉洪坰·柳英根,忠義鄭在淇,竝陞六,進止內官林有彬·盧相龍,各上弦弓一張賜給,奠禮以下員役·守護軍等,竝〈依〉乙丑年例施賞。
傳曰,今番賞典中一人,雖兼數事,毋得疊受。
政院啓曰,今此京外上言一百七十九張內,一百六十八張,以猥濫拔去,十一張,分下各該司次,捧入之意,敢啓。傳曰,知道。
以副應敎洪學淵,校理林處鎭·林東鎭,修撰林顔喆牌不進罷職傳旨。傳曰,只推。
政院啓曰,玉堂上下番俱空,事甚未安。副應敎洪學淵,校理林處鎭·林東鎭,修撰林顔喆,旣有只推之命,與副修撰李魯秉一體牌招,以爲推移入直之地,何如?傳曰,允。
以右承旨洪起燮,左副承旨洪羲瑾牌不進罷職傳旨,傳曰,只推。
政院,以侍講院言啓曰,文學趙萬協時在楊州地,乘馹上來事,下諭,何如?傳曰,允。
又以孝禧殿享官意啓曰,監試初試時,參奉·忠義,皆當赴擧云,參奉代假官一員,忠義代假官二員,令該曹·該府,依例差出,以爲入番之地,何如?傳曰,允。
又以兵曹言啓曰,五衛將卞持淳,景福將文道允,慶熙將梁濟恒,部將金履元,俱以病難供職,呈狀乞遞,竝改差,新除授訓戎僉使李普榮落馬違骨,無赴任之望云,罷黜,何如?傳曰,允。
又以禁衛營言啓曰,牢子金得尙等三十名,巡令手金昌允等二十八名,挾馬旗手朴日得等十二名,各木一疋,信箭手金得仁等二名,各木二疋,施賞之意,敢啓。
又以御營廳言啓曰,信箭手二名,各木二疋,牢子三十六名,巡令手三十四名等處,各木一疋,施賞之意,敢〈啓〉。傳曰,知道。
又以御營〈廳〉言啓曰,本營哨官張奎身爲屛門牌將,擧行慢忽,嚴棍汰去之意,敢啓。傳曰,知道。
上在昌德宮。停常參·經筵。
政院啓曰,行大司憲宋穉圭,掌令姜學濬·金景煥,持平韓用錡在外,執義趙景鎭,持平柳之翊未肅拜,監察茶時之意,敢啓。傳曰,知道。
政院啓曰,右承旨洪起燮,右副承旨洪羲瑾今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李敬參·洪益聞落點。
政院啓曰,藥房提調,持湯劑來待矣。傳曰,封入。
以副應敎洪學淵,校理林處鎭·林東鎭,修撰林顔喆,副修撰李魯秉牌不進罷職傳旨。傳曰,只推。
政院啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,修撰林顔喆副修撰李魯秉,旣有只推之命,竝更牌招,推移入直,何如?傳曰,允。
又啓曰,兼輔德徐憙淳以其親病,陳護徑出,原疏以國忌正日,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
傳曰,留院公事入之。
政院啓曰,卽伏見京畿監司韓兢履狀啓,則二十日封發之魂殿奉審狀啓一度,掛在於始興縣村籬,今始覓得上送,撥路申飭,何等嚴急,而莫重狀啓,中路送置,事未前有,萬萬驚駭。常時不能檢飭之該道道臣,推考,何如?傳曰,允。
又以成均館言啓曰,監試初試時,照訖捧講,排日擧行,而科日迫頭,士子多聚,萬無限內畢講之望,依例一二所試官加差下,以爲趁期畢講,何如?傳曰,允。
政院,以吏曹言啓曰,今此各宮春享祭祭官中,時無職名人員,令該曹口傳付軍職,何如?傳曰,允。
兵曹,口傳政事,副司果朴長輿·鄭日泰,以上竝單付。
政院,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,東萊府使李德鉉狀啓,枚擧訓別等手本,以爲,對馬島主入往江戶,今已還島,亦爲生子於江戶,問慰與致慶,雖有前例,而生子致慶則係是稀事,兼附當否,請令廟堂稟處,問慰譯官,豫爲差出,待裁判差倭來至,卽爲下送,爲辭矣,島主還島後問慰,本有約條,當以渡海磨鍊,而至於生子致慶,雖曰近無,旣有古事之可據,在彼別無隱情,在我不過遵例,則不必强塞,亦令兼附渡海譯官,自該院差出,使之趁期下送,何如?傳曰,允。
又以左邊捕盜廳言啓曰,本廳從事官申在健身病猝重,勢難察任,改差,何如?傳曰,允。
又以刑曹言啓曰,擊錚人等,捧供修正以入之際,永興居李義眞原情見漏,臣等矇然不察之失,不勝惶恐,而原啓目玆又修啓之意,敢啓。傳曰,知道。
左議政南公轍箚子,伏以臣,誠未仰格,辭不獲命,病裏悶隘,如添一症,忽伏聞臣名入於別單之中,混受錫馬之賞,臣尤惝怳,莫省措躬之所也。仙寢新兆之後,未死賤臣,廁駿奔走,獲瞻象設,以慘以幸,至願已畢,此有何毫分可紀之勞哉?況病脚蹣跚,登降不疾,得免失儀之罪,倖耳,因緣邀賞,毋乃太濫?玆敢短箚仰瀆。伏乞亟收成命,以安微分焉。取進止。答曰,省箚具悉卿懇。卿其勿辭,安心領受。
右議政林漢浩箚子,伏以慕深羹墻,吉日謁陵,誠切追先,是年拜園,情理旣伸,法駕穩旋,如臣無似,獲添陪扈之班,周旋樽俎之間,區區下情,悽感交中。卽伏見傳敎下者,論賞之恩,歷擧諸臣,而錫馬之典,猥及臣身,感祝震懍,莫省攸措,陵寢展誠,其禮甚重,顧臣賤品,幸叨將事之列者,榮已極矣,恩已侈矣。拜跪升降,勞何可紀,而殊錫謬加,寵章出常,此豈臣夢寐之所及耶?國之有賞典,所以待有功,無功而賞,是爲濫恩,嚬笑宜愼,蓋惟有待,今此乘馬之賜,不啻頻笑,蓋惟之比也,何殿下少不留難,而反加之於罔功之臣耶?賜與固多其義,受辭亦關廉隅,臣何敢貪天之恩,視若當來,而不知恤哉?玆敢短箚陳列,仰瀆崇嚴,冀寢成命,以安私分,千萬幸甚。取進止。答曰,省箚具悉卿懇。卿其勿辭,安心領受。
左參贊李相璜疏曰,伏以陵園展誠,鑾蹕穩旋,小大瞻旄,群情攢仰,而更惟,是年是禮,履露增感,宸慕如新,益復靡逮。仍竊伏念臣,抱情嬰痾,退伏田廬,從此息影,永謝簪組,庶幾桑楡之收,不至重貽累於淸朝,而積犯逋傲,誅罰不加,寵命相仍,殆無虛日,實未知負罪賤臣,何以得此於聖明也?見又奉三宰除旨,職務頗閑,雖若無甚事爲,而其實則處百司之首,而忝九卿之重,時或政府有事,必須備員而後可,其不可視以宂漫,任厥瘝曠也,審矣。臣之兼帶賓銜,亦係緊任,睿學成就,方惜分寸之陰,前席啓沃,實資雙隻之日。況今春晷舒永,講對頻繁,而緣臣病處,不得輪進,致使僚員賢勞,左右公私,兩無是處。雖使臣無情可言,臣之積年痼祟,久不能自齒於恒人,而又自昨秋以來,重經毒疾,幾危僅甦,眩渴轉劇,風濕交加,上升而血痰膠結,下降而脚部麻痺,醫治少靈,今至閱序而經歲,奄奄視蔭兮,已作癃棄之物,自房闥起居,而不能惟意。至若彈束周行,復尋舊步,尤非可論,情苦病劇,蠢動無路,玆從縣道,附撤危懇。伏乞聖慈,恕其猥僭,揆此情實,將臣本兼職名,亟行汰免,毋曠重任,獲全微諒,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房提調李羲甲,左承旨任存常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
任存常啓曰,右副承旨李敬參,今日不爲仕進,卽爲牌招,何如?傳曰,允。
又啓曰,新除授同副承旨洪益聞時在公忠道溫陽地,斯速乘馹上來事,下諭,何如?傳曰,允。
又啓曰,藥房提調,持湯劑來待矣。傳曰,封入。
政院啓曰,大司憲宋穉圭,掌令金景煥,持平韓用錡在外,執義趙景鎭,持平柳之翊牌不進罷職傳旨,傳曰,只推。
以副應敎洪學淵,校理林處鎭·林東鎭,修撰林顔喆,副修撰李魯秉牌不進罷職傳旨,傳曰,只推。
政院啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令李落點。
政院,以內醫院言啓曰,副提調金敎根,卽爲牌招,何如?傳曰,允。
又以禮曹言啓曰,來三月初九日孝禧殿練祭後,健陵官員,文禧廟·孝昌墓官員及祭官服色,以黑團領擧行,何如?傳曰,允。
又以吏曹言啓曰,今此式年監試初試試官,擬望之人乏少,閣臣及承旨,竝擬,何如?傳曰,允。
又以吏曹言啓曰,監試初試時,監試官不可不備,監察未差之代,口傳擬入之意,敢啓。傳曰,知道。
吏曹,口傳政事,以崔致憲爲監察。
政院,以弘文館言啓曰,上番以下番姑陞入直之意,敢啓。傳曰,知道。
又以禮曹言啓曰,孝懿王后練主,來三月初七日,畢造成云,奉安于崇政殿之意,敢啓。傳曰,知道。
又以吏曹言啓曰,試官中,時無職名人,令該曹口傳付軍職,何如?傳曰,允。
兵曹,口傳政事,大護軍南履翼,副護軍洪羲瑾,副司果朴英載·任鼎常,以上竝單付。
政院,以禮曹言啓曰,初試一所,設場於本曹,上直郞廳,移直朝房之意,敢啓。傳曰,知道。
又以都摠府言啓曰,副摠管柳和源以騎兵點考事,晝仕出去之意,〈敢啓〉。傳曰,知道。
又以戶曹言啓曰,年終錢穀御覽會計,公淸道·江原道,期限已盡,尙無狀聞,有違格例,兩道道臣推考,都會官從重推考,御覽會計,待其會案齊到,修正以入之意,敢啓。傳曰,知道。
又以山陵都監言啓曰,儀軌纔已修正,奎章閣所上,粧冊以入,春秋館·禮曹及鼎足山城·五臺山史庫所上件,亦爲分送之意,敢啓。傳曰,知道。
又以備邊司言啓曰,京畿監司韓兢履狀啓,道內設賑與救急十三邑大同,待秋上納事,爲請矣。設賑七邑,依庚辰湖西例,待秋上納,救急六邑,依己巳湖南例,三分一退秋,何如?傳曰,允。
又以備邊司言啓曰,水原留守金蓍根狀啓,今春官門聚點停止事,爲請矣,許施,何如?傳曰,允。
義禁府啓目,向前安孝述亦,望單子罪在不審,以此照律,何如?判付啓。依允。又啓目,向前趙顯休·柳夏永·金盛淵·宋守謙等亦,假官輒皆懸頉,改望甚至四五,事體所在,屑越莫甚,以此照律,何如?判付啓。依允。又啓目,向前趙經鎭·李墷等亦,觀其病狀,參以所供,雖與無端規避,有異,屢番申飭,終不赴任,以此照律,何如?判付啓。依允。又啓目,向前李奎東亦,擧行之顚錯,罪在不審,以此照律,何如?判付啓。依允。
政院以義禁府言啓曰,保放罪人趙經鎭等還囚,議處以入,而病勢未差,保放之意,敢啓。傳曰,知道。
刑曹啓目,取考擊錚人等原情,則楊州宋順來等,伸理事,定配請放事,竝令禁府稟處,金浦沈能敎,爲其祖銖陞資事,西部李源夏,爲其父游誠職牒還給事,竝令吏曹稟處,海州李源培,宗泒辨正事,靑陽兪泰豐,罷養稱冤事,竝令禮曹稟處,牙山李好取璿泒後裔,長湍黃在鶴平海君子孫,金川李大鎭靑海伯子孫,軍役稱冤事也,本事詳査決給,吉州金履鎬以內奴從良,稱冤驛奴事也,內奴旣罷,驛屬胡侵,詳査頉給,竹山鄭德勳賜牌田畓推尋事也,本事詳査決給,定州崔大訥等一邑帳籍所偸出散失,乞令懲治事,民籍毁棄可駭,嚴査委折狀聞事,分付,中部童蒙李允相等爲其父殺獄稱冤事,詳考原案稟處,洪川幼學高膺相山訟稱冤事,平壤李栢心等,殺獄稱冤事,令各該本道詳査狀聞後,稟處,何如?判付啓。依允。
兼戶曹判書沈象奎疏曰,伏以陵園展省,情禮周盡,彌日信宿,乘輿穩旋,臣民忭頌,曷有其極?仍竊伏念,雨露旣濡於方春,天星載回於是年,宸慕切於感時,聖孝篤於追先,山陵祗謁,已蠲吉日,而繼又誕發綸音,若曰,揆以人情天理,若曰,以親心爲心之義,廣詢大臣·禮官,以顯隆園歷展當否。蓋以宅恤之日,禮有愼重,而群情感歎,議亦僉同,達孝達權,善繼善述,於身親見,幸已莫大。況臣庸陋,猥與執鬯之末,周旋駿奔,有事爲榮,方自詑於盛遭,懼未能於虔相,及伏見判下別單,以其名列獻官,臣亦蒙錫馬之典,悚怍隕越,居寵欲驚,賞如可冒,恩則斯濫,濫施冒受,人將奚勸,而弊袴待功,恐相遠矣。伏乞聖明,俯察微諒,亟命還收,俾寵典無屑,賤分得安。臣無任云云。答曰,省疏具悉。卿其勿辭領受。
上護軍鄭晩錫疏曰,伏以仙寢祗謁,宸慕克伸,鑾蹕穩旋,聖體彌康,大小群情,益不勝欣忭之至。仍伏念臣,所帶惠局之任,本非如臣庸陋疎闇者,所可一日僥冒,而始因承乏,辭不獲命,間値多事,懼在煩瀆,荏苒盤礴,居然已歲一周矣。强所不能,冥做去,有毁劃,無一補綴,罪戾積於邱山,笑罵溢於朝野,左思右量,決不可以晏然仍據。且臣稟旣脆薄,年又衰邁,疾病交攻,形殼僅存,已如已朽之木,外雖楂枒,內實蠹朽,一自昨秋輪沴之後,榮衛日益澌鑠,神精日益銷耗,委貼床笫,便作癃棄之物,雖家內瑣小之在面前易記易辨者,亦不能照管收拾。況乎本廳之許多錢穀,許多簿籍,將何以句校審察,奸細無所侵欺,經用無所匱缺乎?當其歲收月放之際,謾不省其數目之爲幾許,窠式之爲,何如,而惟謹署紙尾,徒若藍丞之爲,未嘗不悚悶恧蹙,汗背騂顔,由是而病中添病,症形奇苦,食飮全廢,刀圭蔑效。顧此殘縷之延絶,不足暇恤,而其於國家重務之紕繆板蕩,何哉?噫,臣之蒙被國恩,與天無極,夙宵之所自勉者,惟是未死前殫心竭力,控涓累埃,以粗效萬分一酬報之道,而今焉病隨年深,事與心違,此計又左,餘生無望,中夜思惟,撫躬自悼。臣旣決知其癃病之不敢理劇,而若徒懷嚴畏,不思控籲,留一日而貽一日之弊,遲二日而添二日之害,仍抛全局,更無餘則,臣雖萬被誅戮,而亦何補哉?玆敢不避煩猥,冒瀆崇嚴。伏乞聖慈,俯賜鑑諒,亟遞臣所帶惠局之任,俾重務不至全曠,殘喘亦獲少延,千萬大願。臣無任云云。答曰,省疏具悉。惠局元非劇務,調攝自無相妨,卿其勿辭行公。
刑曹判書金魯敬,參判李文會,參議洪冕燮聯名疏曰,伏以臣等,頃以罪人申鼎朝·韓鼎鎭酌處事,猥陳執藝之義,冀垂更覈之音,而未蒙允兪,臣等相顧愕眙,不勝抑鬱之至。噫,彼兩囚,直不過蟣蝨之微耳,本不足汚朝家之三尺,若其情犯之無嚴不敬,至憯至慝,誠不可以一時猥雜之類,忽於蹢躅之戒也。第念,獄情要在於審克,王法不可以撓屈,況殿下旣命覈之矣,其所以覈之者,將以鉤得微隱,輸其情實,則今此兩囚之所鉤者已無隱情,所輸者已吐實狀歟?蓋此獄肯綮,專在於句語之至無嚴·至不敬,而渠輩亦粗解文字之類耳。豈不知比擬之無倫,遣辭之絶悖,而乃敢放膽信筆,胡亂閃忽,至此之極,則其必有一副他腸,有非常理之所可測,而臣之前疏所謂伏莽含沙之憂,尤不可以不慮也。政宜到底窮覈,掀翻奸窟,而第其一次刑訊之外,未免平問,惟事漫漶,極其狡慝,臣等待罪法官,不能明覈之罪,固無所逃,而只以奸徒周遮彌縫之辭,謂之已得其情,徑加酌處,則雖尋常庶獄,元無如是磨勘之法。況今情犯之關係,何如,而直斷以無指使·無隱情,遽施惟輕之典,將何以折奸萌而懼亂賊也?聖敎不啻諄複,而臣等之區區憂慮,寔在於此,寧被方命之誅,不敢爲奉承之計,玆敢更瀆於崇嚴之聽。伏乞聖明,特垂反汗之音,如前訊覈,期於得情,仍治臣等瀆擾之罪,不勝大願。臣等無任云云。答曰,省疏具悉。此事何至如是煩複乎?旣有嚴刑之命,仍更訊覈,如無別般隱情,依前酌處。
永明尉洪顯周上疏大槪,冀還罔功之賞事。原本未考,答曰,省疏具悉卿懇。卿其勿辭領受。知敦寧南履翼上疏大槪,敢陳援例之章,乞賜鐫免,以安微分事。原本未考,答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李敬參今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,假注書金䥧身病猝重,勢難察任,今姑改差,何如?傳曰,允。
假注書金䥧改差,代以朴鳴載爲假注書。
以右副承旨李敬參牌不進罷職傳旨,傳曰,許遞,前望單子入之。
承旨前望單子入之,申絅落點。
傳曰,孝禧殿朔祭自內親行,雲寶劍置之。
政院啓曰,大司憲宋稚圭,掌令金景煥,持平韓用錡在外,執義趙璟鎭,掌令李,持平柳之翊牌不進,監察茶時之意,敢啓。傳曰,知道。
以執義趙璟鎭,掌令李,持平柳之翊,司諫李彦淳牌不進罷職傳旨,傳曰,竝許遞,前望單子入之。
臺諫前望單子入之,執義崔時淳,掌令孔胤恒,持平趙寅永,司諫鄭時煥落點。
傳曰,發遣吏郞,諸執事淸齋與否,摘奸以來。
政院,以弘文館言啓曰,校理林處鎭·林東鎭,牌招,何如?傳曰,允。
又以侍講院言啓曰,兼弼善李彦淳時無職名,令該曹口傳付軍職,何如?傳曰,允。
兵曹,口傳政事,副司果單李彦淳。
吏曹,口傳政事,山陵參奉二單,黃時雨·閔章鏞,忠義單徐友輔。
政院啓曰,卽者成均館官員來言,居齋儒生今日夕食堂,有捲堂之擧,本館堂上一員,當爲入泮勸入,而大提學未差,同成均李存秀在外,權丕應有身病,大司成呂東植試所進,無入泮勸入之員云。同成均權丕應,卽爲牌招,何如?傳曰,允。
又以吏曹言啓曰,來三月初六日,行大報壇祭獻官,時原任大臣中,當爲塡差,而領議政金載瓚,判府事金思穆,左議政南公轍,俱有身病,領府事韓用龜在外,右議政林漢浩藥院都提調,例不得塡差,何以爲之?敢稟。傳曰,正一品塡差。
又以備邊司言啓曰,文郞廳洪學淵·趙寅永試所進去,竝改差,其代以權敦仁·尹命圭差下,使之分所進去,糾檢科場,何如?傳曰,允。
又以義禁府言啓曰,保放罪人趙經鎭·李墷·金盛淵·柳夏永等,還收照律以入之意,敢啓。傳曰,知道。
義禁府照目,江界前前府使趙經鎭,前府使李墷,各杖八十收贖,奪告身三等,私罪,奉敎依允爲旀,竝只功減一等爲良如敎。又照目,假注書安孝述,笞四十收贖,附過還職,私罪,奉敎依允爲旀,功減一等爲良如敎。又照目,假注書趙顯休·柳夏永·金盛淵·宋守謙,各笞四十收贖,附過還職,私罪,奉敎依允爲旀,竝只功減一等爲良如敎。又照目,宣傳官李奎東,笞五十收贖,解見任別敍,私罪,奉敎依允爲旀,功減一等爲良如敎。
刑曹啓目,謹依判付,金箕敎·尹致容,前已放送,李遠重段,嚴刑一次放送,申鼎朝·韓鼎鎭等,另加嚴訊,反覆盤問,其所納供,一直呑吐,去益閃忽,終不直陳,以渠狡慝凶頑之輩,萬無無知妄作之理。酌處一款,無以擧行,更加嚴刑,期於得情,何如?判付啓,昨日訊推,又無別般隱情,而卿等之不肯酌處,何也?豈以其通辭之疑眩不倫,遽議乎?然則其通辭之不道,凶言與亂言間,先捧遲晩,然後可以決處,卽爲開坐捧遲晩,如或不可不加刑,則勿拘辜限擧行,可也。
上在昌德宮。停常參·經筵。
政院啓曰,大司憲宋穉圭,執義崔明淳,掌令孔胤恒·金景煥,持平韓用錡在外,持平趙寅永試所進,監察茶時之意,敢啓。傳曰,知道。
又啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,藥房提調,持湯劑來待矣。傳曰,封入。
傳曰,都承旨·同副承旨許遞,前望單子入之。
承旨前望單子入之,李止淵·洪起燮落點。
假注書朴鳴載在外,代以李穆淵爲假注書。
政院啓曰,同成均權丕應牌不進推考傳旨,今方捧入,儒生勸入,一時爲急,如是違牌,事甚未安。更爲牌招,何如?傳曰,允。
又以成均館同知事意啓曰,居齋儒生,昨日夕食堂不爲設行,而大司成呂東植以二所試官進,臣以身病,不得趨詣勸入矣,喉院啓稟,召牌荐降,惶懍靡措。承命入泮,招致諸生,問其捲堂之由,則諸生等以爲,昨日文備郞之推治事知守僕,不無侵困諸生之意,故不可晏然入堂,有此捲堂之擧云。蓋昨日場中餠酒中物,踰墻亂賣,則文備郞目見場屋之不嚴,以其所踰墻垣,隔在齋舍,故招致事知守僕,責以不能禁斷齋直輩之若是無嚴,仍又往復於在試所之泮堂,除汰役名,略施笞罰,遂令着枷,周回場內外。蓋欲餠酒賣買者,見此懲戢之意,而諸生之見,則場屋禁雜,本非守僕之所管,聖廟守僕,非罪而治,事未前有,由是憾怒,謂彼備郞,困逼齋儒,所以有自引之擧,故臣以本事不必有葛藤之端。且聖廟捲堂,何等重大,而因一守僕之推治,至有此境,不但事體之乖當,抑爲賢關之羞恥,須卽還入之意,反覆開諭,則諸生等始乃爲然,卽當還入云,故仍設食堂,臣則退去之意,敢啓。傳曰,知道。
以校理林處鎭·林東鎭牌不進罷職傳旨,傳曰,只推。
政院,以都摠府言啓曰,今日入直內三廳武兼·禁軍及軍兵等,當爲中日習射技放,而毓祥宮春享祭齋戒相値,不得設行之意,敢啓。傳曰,知道。
兵曹,以柳和源爲禁軍別將。
政院,以兵曹言啓曰,大報壇祭攝行祭大祝,前執義趙璟鎭塡差,而時無職名,令該曹口傳付軍職,何如?傳曰,允。
兵曹,口傳政事,副司果單趙璟鎭。
政院,以兵曹言啓曰,內禁將趙文錫,以其身病,呈狀乞遞,改差,新除授慶尙右兵虞候柳昇根母病沈重,萬無離側赴任之望云,依例罷黜,何如?傳曰,允。
兵曹,口傳政事,副司果洪坰·柳英根·鄭在淇。
政院,以備邊司言啓曰,今番陳奏準請謝恩,以有方物,別爲磨鍊入送,其外循例稱謝之七起,以無方物磨鍊擧行之意,竝爲分付於該曹·該院,何如?傳曰,允。
刑曹啓目,罪人韓鼎鎭·申鼎朝等嚴加盤問,則所犯情節,遲晩納招是白如乎,謹依判付內辭意,爲先捧遲晩以入,上裁,何如?判付啓,兩囚終無他情,只是沒覺所致,渠旣以亂言自服,但當依律,而卽又取考通編,則英廟乙丑受敎,政爲如今日此等之類而設,敢不敬遵乎?申·韓兩囚,更爲嚴刑一次,絶島減死爲奴爲良如敎。
上在昌德宮。停常參·經筵。
洪起燮啓曰,大司憲宋穉圭,執義崔時淳,掌令孔胤恒·金景煥,持平韓用錡在外,趙寅永試所進,監察茶時之意,敢啓。傳曰,知道。
備忘記,公淸兵使趙義鎭下直,長弓一張,長箭一部,片箭一部,筒兒一箇賜給。
李止淵啓曰,藥房副提調,持湯劑來待矣。傳曰,封入。
又啓曰,注書有闕之代,前注書金炳朝被薦人鄭德和·李淵詳薦狀,依例成送吏曹之意,敢啓。傳曰,知道。
傳于洪起燮曰,近年以來,每欲一番洞諭而未果,一自祗謁陵園,益不勝耿耿者,卽禋子女事也。渠輩果何干犯,一曲海島,天日不見,嫁娶不議而人倫廢矣。風雨不庇而男女幾於混處矣,囚首鬼形,啼呼凍餒,欲生而不得生,欲死而不得死,尙忍言哉,尙忍言哉?嗚呼,我先王以篤友之聖德,庇保其父於必死之日,此一國臣庶之所共欽仰者。顧予否德,沖歲嗣緖,竟使不免於罹辟,況其捏合於邪陰而殺之者,尤萬萬不近理者乎?設有干涉,罪止其身,足矣,竝其無干之支屬,縶禁拘迫,使其生不如死,不亦甚乎?摠而言之,由予否德,不能善繼而善述也,寧不怵然而悚恧乎?矧當此年孺慕之義,自覺疊疊,今不明示予心,更待何日?其令王府,禋子女所居,圍籬防守,卽行撤去,俾其任便居住,自同常人,其男女婚娶之需,當自內備下,亦令宗親府主管,從速擧行。嗚呼,今玆之擧,寔推本我先大王篤友之聖心,而以示我萬世子孫也。
傳曰,當該承旨推考。
政院,以都摠府言啓曰,副摠管朴宗正,以右尹,本府坐起晝仕出去之意,敢啓。傳曰,知道。
又以成均館言啓曰,久任郞廳,時無入直之員,以他郞官,姑爲代直,何如?傳曰,允。
又以備邊司言啓曰,江華留守尹魯東狀啓,本營所屬通津等三邑,皆以被歉停點,而民勢遑汲,實無彼此之殊,本府聚點,亦許停免事,請令廟堂稟處矣。本府民勢,無異通津等三邑,本府一體停止,何如?傳曰,允。
兵曹啓目,江華前留守趙萬元狀啓,本府保障之地,城廨水門之改築新建,役旣浩大,監董諸人,宜有區別論賞之擧。都監前縣監趙毅存,以前任康翎縣監時,軍器修繕事,已爲陞資,置之,都廳嘉善崔應斗,施以賞加,都策應嘉善張智明邊將除授,別看役折衝朴應訥,營造監官折衝李亨觀,帖加成給,似合事宜是白乎矣,係干恩賞,不敢擅便,上裁,何如?判付啓,依所啓施行爲良如敎。又啓目,平安兵使趙華錫狀啓,南塘城及各樣公廨改築修繕,役旣浩大,監董諸人,首尾效勞,誠爲可尙。都監董出身李海瑛加資,策應監官嘉善骨潤默,邊將除授,城役門樓都牌將折衝前僉使崔天鶴,採石都牌將折衝前中軍金致彦賞加,築城牌將司果白東侃,出身金勉孝,折衝李宜承,兼司僕劉儀,出身羅暎祥,採石牌將司果朴鄰素,帖加成給,似合事宜是白乎矣,係干恩賞,不敢擅便,上裁,何如?判付啓,依所啓施行爲良如敎。又啓目,濟州前牧使趙義鎭狀啓,海島三邑各樣工廨之一新改建,工役不少,而監董前中軍高漢祚,首尾效勞,誠爲可尙。其在激勸之道,似當施以加資之典是白乎矣,係干恩賞,不敢擅便,上裁,何如?依所啓施行爲良如敎。
左議政南公轍疏曰,伏以頃上辭本,乞解相職,顧其實狀,無復策駑之望,欲免躋鳳之譏,其懇甚切,其情亦憾,而及奉聖批,不惟不賜允可,至以國事多虞,豈可捨卿爲敎,豈殿下眞以臣爲不可捨耶?此必聖意爲其官名之重,不行一該卽許,姑存假借也,文具故例,有不得不施者,亦有不當施者。竊恐如是相持,四方譏議,上及聖朝,而臣則坐要恩禮,不但讀擾爲罪而已,臣自再昨冬筵懇疏籲之後,愛臣者皆勸其去曰,無補於國,懷祿苟安,適足以增其罪戾,爲朝廷惜來別者,謂以聖上旣燭其衰癃無用之實,不必以虛禮久縻,宜速允其請。此皆公議所在,甚可畏也,而或曰,大官,與分義疎遠者,不同,況受恩深厚者,宦成而退,亦有嫌焉,爲今之道,當以趨走爲恭,以老死官次,爲期,惟其令之是從,爲此言者亦一道也,而其所操之術則與臣異故也。噫,惟君令之莫違者,是疾病廉隅,皆未暇顧者也,如此則地輕望淺,言行不孚於世,猶且委蛇盤礴於廊廟之上,能做國事,使人信服者未之有也。雖當國家豐凶無事之時,論道經邦之重,非其人則必僨乃已,況今艱虞,如萬斛漏船,泛在無畔之大海,非有良手梢工,莫之攸濟者乎?且伏念臣,粵自先朝,遭逢盛際,所被恩榮,浹骨淪肌,及事我殿下,長依日月之光,偏蒙雨露之澤,節次拄遷,致身三事,雖處非其位,涓埃莫報,而食息之頃,長祝聖人,夢囈之發,皆憂治世。況太尉金郞,自昔時而艶羨,丞相牙纛,生道路之光輝,人情所同,臣豈獨異,而由前由後,瀝血固辭,閱月經年,不自知止者。苟非有必不可久據之義,必不可强起之疾,則宜不至此也,若重務難於輕解,上而拘執不捨,嚴命不敢屢拒,下則淟涊不去,畢竟報答,無毫髮之益,釁咎有邱山之積,公私狼狽,淸議竣發,則雖以殿下之慈仁,亦難救臣,每思及此,怵然憂懼,必欲以缷此重擔,全此殘軀,爲報國之圖也。醜穢病狀,今何敢更事煩達,而觀於向來賓筵之周旋,享所之駿奔,則氣息之喘促,行步之蹣跚,已入聖鑑之俯燭,如是而豈有冒昧供仕之望乎?玆敢齋沐治疏,復陳愚懇。伏乞殿下,特念簪履之舊,思推帷蓋之恩,亟遞臣職,回授賢德,如臣言或涉避事,則議以邦憲,以爲勵臣分·肅朝綱之道焉。臣無任云云。答曰,省疏具悉卿懇。卿之欲辭,不過調養之私,予之難捨,卽是國家休戚所係,以今卿體國之義,何不諒予之心,而又此縷縷乎?卿其亟斷來章,予之望也。仍傳曰,此批答,遣史官傳諭于左議政。
上在昌德宮。停常參·經筵。
藥房提調李羲甲,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
洪起燮啓曰,大司憲宋穉圭,執義崔時淳,掌令孔胤恒·金景煥,持平韓用錡在外,趙寅永試所進,監察茶時之意,敢啓。傳曰,知道。
政院啓曰,備邊司郞廳來言,今日賓廳日次,而孝禧殿朔祭親行相値,不得來會云矣,敢啓。傳曰,知道。
李止淵啓曰,行左承旨申絅今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
傳曰,金吾堂上上疏入之。
傳曰,當該承旨從重推考。
傳曰,王府擧行,何等嚴急,則成命經宿,尙今遲滯,幺麽郞官,焉敢乃爾?國綱到此,可謂掃地,當該都事遠地定配,雖以堂上言之,一邊擧行,一邊爭執,猶或,可也,亦何敢力抗乎?爲先從重推考,亦使擧行。
政院啓曰,應敎姜世白,副校理趙庭和·洪羲弼,副修撰宋應圭,副修撰任俊常·李魯秉在外,副應敎洪學淵試所進,校理林東鎭,修撰林顔喆差祭,玉堂上下番俱空,事甚未安。校理林處鎭,卽爲牌招入直,何如?傳曰,允。
又以兵曹言啓曰,今二月武臣朔試射,臣曹連因有故,不得爲之之意,敢啓。傳曰,知道。
以公淸水使申純狀啓,馬梁鎭居李仁甲等五名渰死事。傳曰,聞甚矜惻,元恤典外,別加顧助,如有生前身還布,竝蕩減事,分付。
政院,以義禁府言啓曰,本府都事趙雲躋遠地定配事,承傳啓下矣。趙雲躋慶尙道陜川郡定配,而以承傳內辭意,具罪目依例發遣府羅將,押送配所,何如?傳曰,允。
又以義禁府言啓曰,全羅監司李書九啓本內,庚辰反作穀未捧益山郡守鄭愚,咸悅縣監李海慶,興德縣監洪梡,井邑縣監呂東根,己巳舊還未捧寶城郡守洪說泰犯科不納,高敞前前縣監洪羲書罪狀,竝令攸司稟處事,啓下矣。鄭愚·洪梡·呂東根·沈說泰俱在任所,洪羲玉下去江原道原州地云,依例發遣府書吏羅將,竝拿來,李海慶,依道啓所請,待竣事,亦爲發遣府羅將,拿來,何如?傳曰,允。待待命拿囚,三十九行刀割
上在昌德宮。停常參·經筵。
自午時至申時,灑雨下雨,測雨器水深二分。
上詣孝禧殿。朔祭罷後,世子宮奉慰問安。答曰,罔極。大殿·中宮殿·嘉順宮·世子宮·世子嬪宮,內閣·政院奉慰單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上奉慰單子問安。答曰,罔極。
洪起燮啓曰,大司憲宋穉圭,執義崔時淳,掌令孔胤恒·金景煥,持平韓用錡在外,趙寅永試所進,監察茶時之意,敢啓。傳曰,知道。
李羲肇啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
李止淵啓曰,行左承旨申絅,今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
以校理林處鎭牌不進罷職傳旨,傳于李羲肇曰,只推。
李羲肇啓曰,玉堂上下番俱空,事甚未安。校理林處鎭,旣有只推之命,與校理林東鎭,修撰林顔喆,一體牌招,推移入直,何如?傳曰,允。
傳于李寅溥曰,留院上疏入之。
傳于李寅溥曰,留院公事入之。
以校理林處鎭·林東鎭,修撰林顔喆牌不進罷職傳旨,傳于李羲肇曰,只推。
以京畿監司韓兢履狀啓,二月令薦新生蛤·生絡蹄,未及産出,限內不得封進,惶恐待罪事,傳于李羲肇曰,勿待罪事,回諭。
李羲肇,以奎章閣言啓曰,卽接內需司牒報,則咸興·永興兩本宮,四月別大祭時,造燭·封香吉日,今月二十七日辰時,衣襨·香燭·祭品奉詣吉日,同月二十八日卯時,俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李止淵,以吏曹言啓曰,因咸鏡監司李勉昇狀啓,受由上京守令,催促下送事,允下矣。自臣曹催促還官,則洪原縣監尹永僖,方在廣州地,發關知委於該留守處,使之催促還官,而安邊府使李羲準,身病沈重,不得下去云。雖未知病勢之如何,而催促還官之下,謂有身病,不爲下去者,事體所在,誠甚未安,罷黜,何如?傳曰,允。口傳差出。
李羲肇,以禮曹言啓曰,孝禧殿練祭時,素膳當爲擧行,而謹考謄錄,則丙寅年孝安殿練祭時,素膳以常時國忌例,封進矣。今番依此例封進事,分付,何如?傳曰,允。
又以禮曹言啓曰,今三月初九日,孝禧殿練祭時,中宮殿·嘉順宮,哭臨易服儀注及世子嬪宮哭臨除服儀注,直爲書入各殿宮之意,敢啓。傳曰,知道。
又以禮曹言啓曰,孝禧殿練祭前,大小祀享飮福禮,依前例不爲磨鍊事,啓稟擧行,而謹考謄錄,則丙寅年孝安殿練祭後,百官旣已釋服,當有飮福之節,而禮文中,旣無明白載錄,磨鍊當否,問議大臣,領中樞府事臣韓用龜,其時以左議政獻議以爲,孝安殿練後,則百官之服,旣皆從吉,大小之享,又爲攝行飮福之禮,恐無所拘,景慕宮勿論親祭與攝享,參以情禮,恐不當如禮飮福,爲辭,批旨內,依左相議施行事,命下擧行矣。今此孝禧殿練祭後,大小祀享飮福禮,依例擧行,而文禧廟則事體自別,三年內不爲擧行事,分付,何如?傳曰,允。
又以禮曹言啓曰,毓祥宮展拜,每年季春取稟,曾有受敎,儲慶宮·延祐宮,展拜一體取稟,亦有辛未年新定式,而謹稽謄錄,毓祥宮展拜,辛酉·壬戌年,則自臣曹連爲啓稟停止,丙寅年則有待下敎之命矣。今番儲慶宮·毓祥宮·延祐宮展拜之禮,何以爲之乎?敢稟。傳曰,今番置之。
申絅,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,本司武郞廳鄭泰東,奔走勤仕,已滿十五朔,依例六品遷轉事,捧承傳施行,何如?傳曰,允。
又以備邊司言啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以備邊司言啓曰,卽見開城留守吳翰源狀啓,則備陳民情頷顑之狀,仍有聚點停免之請矣。華城·江華,俱許停免,松都民勢,亦無異同,使之一體停免,何如?傳曰,允。
洪起燮,以義禁府言啓曰,公淸監司李錫奎啓本內,淸風府使尹濟弘罪狀,令攸司稟處事,啓下矣。尹濟弘時在任所云,依例發遣府羅將,拿來,何如?傳曰,待待命拿囚。
孝禧殿朔祭親行敎是時,終獻官永明尉洪顯周,贊禮兼禮曹判書金履陽,典祀官奉常正朴基宏,宮闈令尙膳洪命福,執禮司果李彦淳,執尊司果尹景鎭,大祝司果尹命圭,祝史司僕正洪勝圭,齋郞司果朴容壽,盥洗位禮曹正郞李興遂,典籍金致礪,爵洗位典籍李慶纘,兵曹正郞尹師殷,亞獻官盥洗位兵曹佐郞曺錫鯤,終獻官盥洗位典籍李基準,贊者引儀安聖謩·李儀朝,謁者兼引儀任岳周·朴惟正,贊引兼引儀吳淳常,假引儀李元普,祭監監察閔祖榮·李綱在。一十行刀削
壬午三月初一日子時,上詣孝禧殿。朔祭親行入侍時,行都承旨李止淵,右承旨任存常,左副承旨洪起燮,右副承旨李寅溥,同副承旨李羲肇,記事官李憲瑋,假注書許茂,記注官金輦,記事官金正喜,檢校直閣徐俊輔,檢校待敎朴綺壽·李鶴秀,徐憙淳以次侍立訖。上具衰服,詣齋殿。時至,通禮跪啓請行禮,贊禮前導上,入孝禧殿,詣板位。贊禮啓請俯伏哭。上俯伏哭。王世子以下在位者,皆俯伏哭。贊禮啓請止哭興四拜興平身。上止哭興四拜興平身。王世子以下在位者,皆止哭興四拜興平身。執禮請行奠幣禮。上詣尊所,西向立。執尊者擧冪。羲肇酌酒,止淵以爵受酒。上詣靈座前,北向立。贊禮啓請跪。上跪。王世子以下在位者,皆跪。止淵奉香,羲肇奉爐跪進。贊禮啓請三上香。上三上香,存常奠爐於案。止淵奉瓚跪進。贊禮啓請執瓚灌地。上執瓚灌地訖。止淵奉幣篚跪進。贊禮啓請執幣獻幣。上以幣授止淵,奠于靈座前。上降復位。執禮請行初獻禮。上詣尊所,西向立。執尊者擧冪,羲肇酌醴,止淵以爵受醴。上詣靈座前,北向立。贊禮啓請跪。上跪。王世子以下在位者皆跪。止淵以爵跪進。贊禮啓請執爵獻爵。上以爵授羲肇,奠于靈座前。贊禮啓請俯伏興少退跪。大祝進靈座之右,東向跪讀祝文訖。上降復位。執禮請行亞獻禮。宮官引王世子,詣靈座前,行亞獻禮訖,降復位。執禮請行終獻禮。謁者引終獻官永明尉洪顯周,詣靈座前,行禮如儀訖,降復位。執禮請俯伏哭。贊禮啓請俯伏哭。上俯伏哭。王世子以下在位者,皆俯伏哭。贊禮啓請止哭興四拜興平身。上止哭興四拜興平身。王世子以下在位者,皆止哭興四拜興平身。宮闈令納虞主如儀。贊禮導上,詣望燎位。大祝奉幣燎於坎。贊禮啓禮畢。上還入齋殿,諸臣以次退出。
上在昌德宮。停常參·經筵。
申絅啓曰,大司憲宋穉圭,執義崔時淳,掌令孔胤恒·金景煥,持平韓用錡在外,趙寅永試所進,監察茶時之意,敢啓。傳曰,知道。
又啓曰,右承旨任存常,左副承旨洪起燮,同副承旨李羲肇,今日不爲仕進,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
承旨前望單子入之,李文會·申緯·洪益聞落點。
申絅啓曰,新除授行左副承旨申緯,同副承旨洪益聞,竝卽牌招,何如?傳曰,允。
又啓曰,同副承旨洪益聞,時在公淸道溫陽地,斯速乘馹上來事,下諭,何如?傳曰,允。
又啓曰,行都承旨李止淵,右副承旨李寅溥式暇,行左承旨李文會未肅拜,行左副承旨申緯牌不進,同副承旨洪益聞在外,院中只有臣一人,伴直無人。行左副承旨申緯,更爲牌招,何如?傳曰,允。
又啓曰,行左副承旨申緯再牌不進,伴直無人,更爲牌招,何如?傳曰,允。
又啓曰,玉堂上下番俱空,已至多日,事甚未安。校理林處鎭·林東鎭,修撰林顔喆,旣有只推之命,竝更牌招,推移入直,何如?傳曰,允。
以校理林東鎭,修撰林顔喆牌不進罷職傳旨,傳于申絅曰,只推。
傳于申絅曰,慶熙宮雖是空闕,雜人無難攔入云,事極無嚴。當該衛將,令攸司科治。
傳于申絅曰,處分之如何,固無論,守土之臣,只當朝廷之命奉行而已,非三司,非法官,而何敢自謂執藝乎?此風矯革,然後朝廷可尊,人心可定,此狀啓還給,江華留守尹魯東,施以削職之典。
以禁府都事洪翰周狀啓,江華府防守所,謹依傳敎擧行,而本府留守尹魯東,躬到防守所,有不敢奉承,故不得擧行事,傳于申絅曰,堂堂奉命之金吾郞,爲守臣所阻,不得擧行云者,疲孱甚矣,守臣已爲處分,卽爲擧行,爾則復命後,拿處事,回諭。
傳于申絅曰,留院上疏入之。
吏曹,口傳政事,以金敎喜爲安邊府使。
申絅,以刑曹言啓曰,傳曰,慶熙宮,雖是空闕,雜人無難攔入云,事極無嚴,當該衛將,令攸司科治事,命下矣。衛將李珪祥,係是二品職,當移送王府,而如渠卑微之類,不必移送王府,自臣曹考律勘處之意,敢啓。傳曰,知道。
上在昌德宮。停常參·經筵。
洪起燮啓曰,大司憲宋穉圭,執義崔時淳,掌令孔胤恒·金景煥,持平韓用錡在外,趙寅永呈辭,監察茶時之意,敢啓。傳曰,知道。
申絅啓曰,行左副承旨申緯,右副承旨李寅溥,今日不爲仕進,竝卽牌招,何如?傳曰,竝許遞,前望單子入之。
又啓曰,藥房提調,持湯劑來待矣。傳曰,封入。
承旨前望單子入之,李鶴秀·洪起燮落點。
申絅啓曰,新除授左副承旨李鶴秀,右副承旨洪起燮,竝卽牌招,何如?傳曰,允。
傳于申絅曰,傳香承旨,馳詣懿昭墓,奉審摘奸以來。
申絅啓曰,事變假注書禹錫文,身病猝重,勢難察任,今姑改差,何如?傳曰,允。
禹錫文改差,代以李秉德爲事變假注書。
以左副承旨李鶴秀牌不進罷職傳旨,傳于洪起燮曰,只推。
以校理林東鎭,修撰林顔喆牌不進罷職傳旨,傳于洪起燮曰,只推。
申絅啓曰,玉堂上下番俱空,已至多日,事甚未安校理林東鎭,修撰林顔喆,旣有只推之命,竝更牌招,何如?傳曰,允。
又啓曰,今初九日,孝禧殿山陵練祭祭文當爲製進,而藝文提學趙得永在外,弘文提學李肇源,待明朝牌招,何如?傳曰,允。
以慶尙監司金相休狀啓,禮安縣監崔養重,說書李家淳,往復爭詰,例受印信,該縣監爲先罷黜,其罪狀令攸司稟處事,傳于洪起燮曰,審如狀辭,不可但以駭怪言,實是前所未聞之事。李家淳本職,爲先遞差,令該府拿問。
備邊司,以宋冕載爲江華留守。
申絅,以侍講院言啓曰,說書李家淳入直矣,俄者遞差,纔已出去,下番闕直,事甚未安。司書嚴燾,兼司書朴齊聞,竝卽牌招,以爲推移入直之地,何如?傳曰,允。
又以成均館同知館事意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
洪起燮,以兵曹言啓曰,今月初六日,二羽禁軍番次矣,該番將趙毅存,以其身病,呈狀乞遞,改差,其代口傳差出,何如?傳曰,允。
兵曹,口傳政事,以李顯英爲兼羽林衛將。
洪起燮,以兵曹言啓曰,同知中樞府事朴宗柱,慶熙宮衛將李孝成,除授在外,過限未上來,依法典改差,何如?傳曰,允。
又以訓鍊都監言啓曰,本局把摠李明植,身病甚重,勢難察任,改差,何如?傳曰,允。
上在昌德宮。停常參·經筵。
洪起燮啓曰,大司憲宋穉圭,執義崔時淳,掌令孔胤恒·金景煥,持平韓用錡在外,持平趙寅永呈辭,監察茶時之〈意〉,敢啓。傳曰,知道。
李止淵啓曰,行左承旨李文會,左副承旨李鶴秀,今日不爲仕進,竝卽牌招,何如?傳曰,允。
傳于申絅曰,禮房承旨,馳詣元陵,奉審摘奸,局內諸陵,一體奉審以來。
李止淵啓曰,藥房副提調,持湯劑來待矣。傳曰,封入。
申絅啓曰,玉堂上下番俱空,已至多日,事甚未安推移入直之地,何如?傳曰,允。
以副應敎洪學淵,校理林東鎭,副校理趙庭和,修撰林顔喆牌不進罷職傳旨,傳于申絅曰,只推。
以司書嚴燾,兼司書朴齊聞牌不進罷職傳旨,傳于申絅曰,只推。
申絅啓曰,試官之出榜詣闕,自是例也,而二所試官洪學淵,謂有身病,自外徑歸,事甚未安,推考,何如?傳曰,允。
洪起燮啓曰,去夜試官,詣闕時,主掌官員役二名,以侍講院榜目齎呈事,未及出去,而門已還閉,故不得已出付兵曹,使之待門開出送,而此由本院徑先放鑰之致,臣不勝惶恐待罪之意,敢啓。傳曰,知道。勿待罪。
傳于申絅曰,發遣吏郞,諸執事淸齋與否,摘奸以來。
洪起燮,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李鶴秀,以義禁府言啓曰,慶尙監司金相休狀啓內,禮安縣監崔養重,爲先罷黜,其罪狀,令攸司稟處事,啓下矣。崔養重時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
藥房提調李羲甲,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
洪起燮啓曰,大司憲宋穉圭,執義崔時淳,掌令孔胤恒·金景煥,持平韓用錡在外,持平趙寅永呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李止淵啓曰,藥房提調·副提調,持湯劑來待矣。傳曰,封入。
傳于申絅曰,禮房承旨,馳詣宗廟,奉審摘奸以來。
傳于申絅曰,禮房承旨,進詣皇壇,奉審摘奸以來。
傳于申絅曰,健陵補土及植木,不可無監董之人。華城留守金蓍根,補土堂上差下。
傳于申絅曰,初八日練主祗迎及初九日虞主祗送,當於弘化門內爲之,該房知悉。
申絅啓曰,玉堂上下番俱空,已至多日,事甚未安副應敎洪學淵,校理林東鎭,副校理趙庭和,修撰林顔喆,旣有只推之命,竝卽牌招,推移入直,何如?傳曰,允。
以副應敎洪學淵,校理林東鎭,副校理趙庭和,修撰林顔喆牌不進罷職傳旨,傳于申絅曰,只推。
申絅,以吏曹言啓曰,日前臣曹草記受由上京守令洪原縣監尹永僖,卽速還官之意,關飭廣州府留守處矣,卽接該留守權常愼回移,則以爲,洪原縣監尹永僖,受由上京之時,中路得病,轉側須人,無以下去云。狀聞催促之下,謂有身病,不卽下去者,事體所在,極爲駭然,罷黜,何如?傳曰,允。
又以禮曹言啓曰,今三月初八日,練主祗迎及初九日,虞主祗送時,王世子陪參之節,何以爲之乎?敢稟。傳曰,祗迎磨鍊,祗送置之。
洪起燮,以兵曹言啓曰,今三月初八日,弘化門內,練主祗迎時,初九日,虞主祗送時,弘化門外排立軍,當爲磨鍊,而以外營入直軍出用,則宮墻外行巡,多有掣礙之端,以訓局出番軍二哨,磨鍊,何如?傳曰,允。
二行刀削
傳于洪起燮曰,雖有不善擧行之失,究其實則非,故爲遲滯,事亦妥帖,金吾郞定配及拿處人,竝特爲分揀。
洪起燮,以義禁府言啓曰,義禁府都事趙雲躋·洪翰周,竝分揀事,承傳啓下矣。時囚罪人洪翰周,卽爲放送,陜川郡遠地定配罪人趙雲躋,前已發配矣,計其程途,則未及到配,所到處知委放送,何如?傳曰,允。
壬午三月初五日辰時,上御熙政堂。藥房入診入侍時,提調李羲甲,副提調李止淵,記事官李憲瑋·金持泰·金正喜,檢校待敎徐憙淳,以次進伏,醫官吳千根·李彦厚·金殷相,以次進伏楹外訖。羲甲進前奏曰,數日日氣雖好,早朝臨殿,聖體,若何?上曰,一樣,而各殿·宮氣候,亦一樣矣。上曰,醫官三人入來乎?羲甲曰,三人入來矣。上曰,醫官入診,可也。千根等,以次進候訖,退伏奏曰,脈候左右三部調均矣。羲甲曰,齋日不遠,大殿·中宮殿·嘉順宮,進御二錢重人蔘粟米飮,自明日至初九日,一貼式煎入,似好矣。上曰,進御二錢重人蔘粟米飮,自明日至初九日,一貼式煎入。出榻敎中宮殿,進御二錢重人蔘粟米飮,自明日至初九日,一貼式煎入。出榻敎嘉順宮,進服二錢重人蔘粟米飮,自明日至初九日,一貼式煎入。出榻敎止淵曰,今初八日練主奉入時及初九日虞主奉出時,自上祗迎·祗送處所,或於齋殿爲之,或於弘化門內爲之,今番則何以爲之乎?上曰,弘化門內爲之。止淵曰,故諮議李友信,家本貧寒,無以營葬云,曾在旌招之列,則其在終始禮遇之道,合有優恤之典,故敢此仰達矣。上曰,量宜助給後,公穀會減事,分付道臣,可也。出擧條止淵曰,臣以譯院事,有所仰達者矣。再昨年曆咨官回還時,尊諡勅順付出來,而因其時咨官之多有周旋,得此創有之別例,其在激勸之道,不可無酬勞之典,自該院各別論賞,似好,自前使臣有賞典之時,先來軍官,例皆論賞,而今番陳奏使先來,獨未蒙恩,亦令該院考例施行,何如?上曰,依爲之。出擧條正喜曰,奉化太白山史閣傷頹處修改事,成命已久,而連値朝家有事之時,尙未擧行,事甚悶然。今又開春,修改吉日,依例推擇以入,而曝曬年次,亦已過限,一體擧行,似好,故敢此仰達矣。上曰,依爲之。出擧條止淵曰,史閣修改事,下番稟達蒙允,而史官,只有下番一人,如無特敎,不得下去,何以爲之乎?上曰,下番下去。上命退,諸臣以次退出。
上在昌德宮。停常參·經筵。
洪起燮啓曰,大司憲宋穉圭,執義崔時淳,掌令孔胤恒·金景煥,持平韓用錡在外,持平趙寅永呈辭,監察茶時之意,敢啓。傳曰,知道。
申絅啓曰,藥房提調,持粟米飮來待矣。傳曰,封入。
又啓曰,藥房提調,持湯劑來待矣。傳曰,封入。
又啓曰,同副承旨洪益聞,自鄕上來云,卽爲牌招,何如?傳曰,允。
又啓曰,假注書許茂,身病猝重,勢難察任,今姑改差,何如?傳曰,允。
許茂改差,代以安孝述爲假注書。
申絅啓曰,玉堂上下番俱空,已至多日,事甚未安。副應敎洪學淵,校理林東鎭,副校理趙庭和,修撰林顔喆,旣有只推之命,校理林處鎭,由限已過,修撰宋應圭,自鄕上來云,一體牌招,推移入直,何如?傳曰,允。嚴飭牌招入直。
傳于申絅曰,守令有闕之代,政官牌招開政。
申絅啓曰,吏曹判書洪羲臣,參判權丕應,參議沈能岳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議一體牌招,違牌勿爲呼望。
申絅,以吏批言啓曰,左議政南公轍許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
洪益聞,以兵批言啓曰,前左議政南公轍,許副送西事,命下矣。當爲隨品置處,而領中樞一窠,判中樞二窠,他大臣及輔國判書沈象奎,今方見帶,判中樞沈象奎,知中樞有闕之代降付,其代前左議政南公轍,判中樞下批之意,敢啓。傳曰,知道。
有政。吏批,判書洪羲臣進,參判權丕應式暇,參議沈能岳進,行右承旨申絅進。以鄭尙愚爲左參贊,李書九爲知敦寧,金箕殷爲兵曹參判,朴宗琦爲刑曹參判,金履陽爲知經筵,朴崙壽爲左副賓客,李肇源爲右副賓客,金炳朝爲注書,李憲瑋爲說書,金周默爲掌樂正,朴齊明爲兵曹正郞,李錫周爲直講,洪奭周爲全羅監司,李相璜爲造紙提調,趙恩錫爲定州牧使,李彦懋爲雲峯縣監,金善一爲興陽縣監,李熙耉爲松羅察訪,沈鐛爲禮安縣監,卞浩德爲洪原縣監,金昌璉爲崇靈殿參奉。兼祭酒單宋穉圭,江華留守單宋冕載,書題單韓命洽,健陵補土堂上單金蓍根。故學生李宗碩〈贈〉戶參例兼,故學生李嘉運贈左承旨,故通德郞李萬根贈僕正,以上同知李秀甲三代。以吳澈常爲健陵參奉,韓用鏽爲顯隆園參奉,金鳳昊爲崇靈殿參奉。再政。右賓客單朴崙壽,左副賓客單李羲甲。三政。以李亨會爲恭陵令,吉顯範爲典籍,兪聖柱爲禮賓主簿。
兵批,判書李肇源病,參判未差,參議李東煥病,參知李朝鉉入直進,同副承旨洪益聞進。判府事單南公轍,知事單沈象奎。上護軍李相璜,大護軍李書九,護軍金敎根·申緯·朴宗柱,副護軍李羲肇·李寅溥·李敬參·任存常,副司直李·柳之翊·金羽根,副司果李儞·李玄緖,竝單付。鎭撫使單宋冕載,假內乘金明根,依定式減下。全羅道兵馬節度使單洪奭周。
以吏曹參議沈能岳牌不進罷職傳旨,傳于申絅曰,只推。
洪益聞啓曰,新除授注書金炳朝,卽爲牌招入直,何如?傳曰,允。
以副應敎洪學淵,校理林處鎭牌不進罷職傳旨,傳于洪益聞曰,只推。
申絅,以成均館大司成意啓曰,文廟守僕,依宗·社守僕例,試才抄擇別單啓下事,曾有定式矣。守僕李元吉,瓜朔,代以生徒守僕試才抄擇,備三望受點次,別單書入之意,敢啓。傳曰,知道。
洪益聞,以兵曹言啓曰,今月初九日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹,口傳政事,以朴敦常爲內禁將。
洪益聞,以兵曹言啓曰,兼司僕將田德顯,五衛將李義敎,俱以病難供職,呈狀乞遞,竝改差,何如?傳曰,允。
又以兵曹言啓曰,今此謝恩使一行赴燕時,所把驛馬,預爲分定然後,可無窘急之患。今亦依例知委,而應把驛馬二十八匹內,公淸道五匹,全羅道七匹,慶尙道十二匹,來閏三月初十日,京中逢點,江原道二匹,咸鏡道二匹,直送安州,來閏三月二十日逢點事,各道監司處,行移,何如?傳曰,允。
又以禁衛營言啓曰,本營騎士將安性淵,身病猝重,勢難察任,改差,何如?傳曰,允。
左議政南公轍疏曰,伏以君之於臣,以嚴爲主,以分義爲重,然欲以情達,則得盡其辭而不嫌瀆焉,或以恩結,故凡有所願者,皆得遂焉,相須相悉,理宜如此。且任賢之方,要其有材,陳力之義,止於不能,明哲炯戒,臣欲謹守無失,而誠淺辭拙,尙未感尊,俯仰跼蹐,此何人斯,日前所蒙聖批,辭旨懇惻,慰勉備至,臣於病伏垂死之中,感極出涕,實不知更將何語,仰復聰聽,而至於卿之欲辭,不過調養之私十字,臣愚死罪,不能無憾於天地之大。噫,臣之一籲再籲,煩瀆不已者,若出於便身養痾之圖,則神明必殛之矣。臣之居職,今已六載,語其報答,則絲毫蔑稱,顧今廟務,雖多仰成於首揆,而若其協贊萬幾,參決訏謨,三公一也,居無終食之頃,不忘素餐之憂。且念,已試而無效,益知方來之難圖,於此焉必欲力辭而求去者,自謂省躬甚明,揣分已熟,非敢外飾,自干上欺,至於疾病之難强,特其餘事耳。臣事我殿下二十餘年,雖其身體髮膚之微,皆仰資於顧復,忝在股肱心膂之任,敢自私於便安,此必有甚不得已之心,存於其間,而未賜諒察,反侈恩禮,莫非臣言行無素,不能仰孚於君父之前而然也,此尤臣難赦之罪也。臣學術不通於世務,行能最下於儕流,自惟瓦缶之賤,敢期金甌之卜,恭遇殿下,察其愚樸,憐其孤拙,試以近小之役,粗能稱旨,置之閒漫之職,不甚敗事,遽謂榱桷之材,可勝棟梁之任,誤加拔擢,叨塵台司。前後所被,皆是兩朝之知遇,平生自檢,豈由他道而進身?雖以犬馬之賤,猶有戀主之誠,以臣受恩之蹤,豈不思進效盡瘁之義,若不量其癃疾無能,而苟充高位,徒仰厚祿,則不但一己之私,自底狼狽。抑恐四方之譏,貽累則哲,是用夙宵兢恧,思避機密之地,退占冗散之秩,庶逭官責,少息公議,如以殿下終始生成之仁,俯諒其言,亶出衷曲,則鞶帶之褫,必不待臣言之畢矣。臣雖解上相符,豈敢遠違閶闔之下,遂作田野之氓,起居慶賀,臣當參謁於散班,如朝廷有大疑大事,則臣亦隨諸大臣後,與獻末議,今之爲此者,誠以重任難勝,久居多懼,存大易覆餗之戒,念詩人在梁之譏,不報爲報,期免大戾,苦心危懇,斷斷在此。伏望殿下,穆然深思,特垂矜恤,亟命遞解臣職,無復疑難,臣雖卽日入地,敢忘結草,惶隕戰恐,兼俟瀆擾之誅。臣無任云云。答曰,省疏具悉卿懇。屢懇如彼,今姑許副。仍傳于申絅曰,此批答,遣史官傳諭于左議政。
上護軍鄭晩錫疏曰,伏以臣,賤疾轉痼,重務難任,猥具辭本,冒貢實狀,竊庶幾體下之仁,亟垂矜察矣,及伏奉聖批,辭敎鄭重,不許遞免,臣誠感極涕零,繼之以抑塞悚憫。臣雖誠薄辭拙,未能孚格天心,惟我殿下,知周萬物,明竝兩曜,豈不俯燭臣疾病之不可供職,特以其曾加剪拂,久備任使,乃紆此委曲假借之溫諭耶?反復思惟,誠莫省其所由也。夫惠局之爲任,固無所事於筋力奔走,而期會酬接,非閑司比,八路財賦,遠近湊集,而入出之際,易致滲漏,九會簿籍,鉅細繁氄,而句考之時,每患疑眩,雖使强壯聰明人當之,猶懼其差失,況臣謬妄而昏憒乎?且其所患,非一時无妄之祟耳。賤齒已迫七旬,氣血內涸,肌肉外銷,風眩闖作,精神昏霿,遇事而在夕忘朝,接物而認甲謂乙,治之以刀圭,補之以食飮,而全無效益,轉至膏肓,向朽之木,不可復華,將燼之灰,不可復然。似此癃病澌綴之狀,必得安閑調將,然後庶或可以少須臾無死,而若擔夯不輕,勞其心而焦其慮,則有如虺隤老馬,負千匀之重,而涉九折之險,其必不半塗而顚踣矣。臣之一縷殘喘,不足加恤,而繁計都歸瘝癈,儲藏一任耗縮,國事之板蕩,民生之凋瘵,有不可勝言,豈可灼知其必然無倖,而不思所以自處乎?噫,禮經垂服勤之訓,昔賢有致身之戒,臣雖不肖無狀,亦嘗粗聞此箇道理,而妄自勉慕矣,苟可以一半分責厲而自效,則赴湯蹈火,在所不避,摩頂放踵,亦與有榮,顧何敢工於謀身,憚勞避事乎?深恐其報蔑涓埃,罪積邱山,欲酬恩而反歸辜恩,欲盡分而竟至虧分,此臣所以一懇再懇而不能止者也。伏乞聖明,俯賜鑑諒,特與遞改,俾宣惠重務,不至無限紕繆,仍治臣瀆擾之罪,以昭法紀焉。臣無任云云。答曰,省疏具悉。頃批已諭,又何更煩乎?
行全羅監司李書九疏曰,伏以日月流邁,孝禧殿練朞奄迫,伏惟我殿下,孝思皇皇,益復靡逮,臣民慟廓,曷有其極?仍伏念臣,罪累餘喘,分甘僇廢,而猥藉譴謫之名,冒據藩宣之任,歲且再周,衰朽昏劣,未效涓埃之報,徒積辜負之罪,夙夜憂懼,如無所容。恩補旣係官職,箇滿自有常典,惟當泯默縮伏,恭俟黜免,顧何敢猥陳私懇,妄瀆崇聽,而第臣八耋老母,荐經喪慼,悲疚纏心,久嬰痼疾,藥餌爲命,而南土炎濕,尤難將攝,百崇交侵,長委床褥,蓋自昨春以後,至于今日,劇歇無常,朝夕莫保者,亦旣屢矣。間値嚴寒,重添別症,閱月彌留,轉致沈篤,方其神識昏瞀·氣息綿綴之時,不辨所處之爲何地,在傍之爲誰某,少或回醒,輒復思戀舊居,尋覓家人,頻問歸期之早晩,臣雖權思寬譬,苟度時日,而方寸煎灼,莫知攸爲。雖欲抑情挨過,以俟嚴命,而諸症浸加,一時之幸,終難久恃,正宜及今將還,以慰病心,而兩弟俱亡,一日之養,無人可托,去留之際,情私悲切,徊徨抑塞,靡所因極。竊伏念,寤寐之誠,或感天地,疾痛之情,必呼父母,惟我殿下,天地父母,似此憫急之懇,雖在如臣釁穢,庶不獨阻於孝理之化。且今春序向深,行部有期,以若情理,離捨奉職,初非可論,玆敢冒萬死,疾聲呼籲。伏乞聖慈,俯賜矜諒,亟命有司,重勘臣僭分瘝務之罪,俾得以將往故廬,獲盡子職,則旻覆生成之澤,臣當攢頌無止,公私之幸,不勝懇祝。臣無任云云。答曰,省疏具悉。情理如此,瓜亦向滿,特爲許遞。
上在昌德宮。停常參·經筵。
自申時至人定,灑雨下雨,測雨器水深四分。
洪益聞,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,大司憲宋穉圭,執義崔時淳,掌令孔胤恒·金景煥,持平韓用錡在外,持平趙寅永呈辭,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
申絅啓曰,來十一日,輪對日次矣,敢稟。傳曰,當次人受點,後日次來待。
李止淵啓曰,藥房副提調,持粟米飮來待矣。傳曰,封入。
又啓曰,藥房副提調,持湯劑來待矣。傳曰,封入。
傳于申絅曰,檢校待敎李鶴秀,馳詣山陵,奉審摘奸,仍詣顯隆園·華寧殿,一體奉審以來。
注書李憲瑋遷轉,代以李根友爲假注書。
洪益聞啓曰,假注書李根友,時無職名,令該曹依例付軍職,冠帶常仕,何如?傳曰,允。
傳于洪益聞曰,明日出宮門路,以延喜門爲之。
洪益聞,以都摠府言啓曰,今此孝禧殿練祭親行時,侍衛寶劍,無以備員。三員未差之代,令該曹口傳差出,待下批牌招,以爲備員侍衛之地,何如?傳曰,允。
兵曹,口傳政事,以李愚在·朴宗柱·柳相亮爲副摠管。
洪益聞,以備邊司言啓曰,孝禧殿練祭時,卿宰侍從,宜皆參班,罷散人員,竝敍用,仍令該曹口傳付軍職,何如?傳曰,允。
又以訓鍊都監言啓曰,去夜初更量,幼學李儒漢,犯夜被捉於本局邏卒處,依例移送秋曹之意,敢啓。傳曰,知道。
又以御營廳言啓曰,本廳別將趙雲衢,身病甚重,勢難察任,改差,何如?傳曰,允。
又以義禁府言啓曰,濟州前牧使白泳鎭狀啓內,旌義前縣監朴師濂罪狀,令攸司稟處事,啓下矣。朴師濂,下去咸鏡道洪原地云,依例發遣府羅將,拿來,何如?傳曰,待待命拿囚。
又以刑曹言啓曰,因訓鍊都監啓辭,去夜初更量犯夜幼學李儒漢移送秋曹事,命下矣。李儒漢,依更數決笞三十度,放送之意,敢啓。傳曰,知道。
又以刑曹言啓曰,監試初試一所移送罪人余善圭·兪命煥等,攔入科場之罪,無辭遲晩矣。大典通編諸科條有曰,不錄名攔入者,限己身降定水軍,余善圭等,竝令兵曹,降定水軍,定配所押送,何如?傳曰,允。
吏曹啓目粘連,啓下是白有等,觀此弘文館副應敎李彦淳上疏,則以爲,故徵士金富弼丙子章甫之疏,備陳其平生出處之與先正臣金麟厚一致,曹啓旣允,廟議尙稽。伏乞聖明,復申成命,趁卽獻議,俾金富弼加贈諡之典,節次亟擧亦爲白有臥乎所,往在丁丑九月,仍多士陳疏,禮曹回啓內,凡係特諡者,先贈正卿,已有先朝定式。金富弼贈職一款,令吏曹稟處事,據本曹草記內,不拘資級,特贈正卿,事係重大,問于大臣處之事,允下敎是白如乎,大臣尙未獻議是白去乙,儒臣又此陳章,臣曹不敢擅便,令廟堂,稟處,何如?判付啓。依允。
江華留守宋冕載疏曰,伏以居諸迅邁,孝禧殿練朞奄迫,仰惟孝思靡逮,益復罔極。仍伏念臣,爲人下中,履屐無當,雖置之於尋常百執事之末,尙不能猶人,而過蒙我殿下,陶鑄生成之恩,歷揚華貫,無所不遍,滾到卿列,式至于今,實未知不肖如臣,何以得此於聖明也?每一進步,內省自恧,集木之懼,往來于中,今此除旨,又侈臣以沁府居留之命,臣尤感激兢惶,歷日靡措。雖云分司務簡,稍異於藩寄,而若其地望之重,則必須老成歷鍊,自昔伊然,若周之保釐,宋之陪京,其事可按而知也。況沁之爲府,尤有別於他道,控引襟帶,實據形勝,繕治樓櫓,以備陰雨,緩急爲歸,保障是恃,而況密邇殿宇,則原廟月遊之地也,祕藏圖書,則外府奎章之儲也,尹玆之責,其綦重顧,何如也?挽近以來,軍需之峙儲,太半枵空,列障之瞭望,馴致疎虞,以至一毛一髮,無不受病。苟非地望才猷,足以彈壓綜理,規模籌畫,動中機宜,則實無淸釐宿瘼,更復舊觀,今以臣之不才,而迺殿下擧而畀之,不少留難,不幾近於强僬僥以賁育之力,責駑駘於太行之路者哉?爲任則宜所難愼,而揆分則太不稱當,左右循省,無望遽膺,玆敢悉暴衷懇,冒瀆崇嚴。伏乞聖明,俯垂鑑諒,亟賜鐫改,俾幸公私焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
洪起燮啓曰,大司憲宋稚圭,執義崔時淳,掌令孔胤恒·金景煥,持平韓用錡在外,持平趙寅永呈辭,監察茶時之意,敢啓。傳曰,知道。
李止淵啓曰,藥房提調·副提調,持粟米飮來待矣。傳曰,封入。
又啓曰,藥房提調·副提調,持湯劑來待矣。傳曰,封入。
傳于申絅曰,禮房承旨,馳詣昭寧園,奉審摘奸,仍詣綏吉園,奉審摘奸以來。
李止淵啓曰,今日齋宿,承旨當爲備員,而左副承旨李鶴秀,奉命在外,何以爲之?敢稟。傳曰,許遞,前望單子入之。
承旨前望單子入之,金學淳落點。
李止淵啓曰,新除授左副承旨金學淳,卽爲牌招,何如?傳曰,允。
申絅,以侍講院言啓曰,練主祗迎時,宮官當爲全數進參,而輔德未差,無以備員,令政院稟旨差出,待下批牌招,以爲進參之地,何如?傳曰,前望單子入之,待下批牌招察任。
輔德前望單子入之,朴綺壽落點。
吏曹,口傳政事,山陵忠義單沈能奎。
兵曹,口傳政事,護軍金履載,副護軍李光憲·李羲準,副司果鄭藎·李中鎭·尹永僖,竝單付。
洪起燮,以禁衛營言啓曰,本營把摠申從洛,身病猝重,勢難察任,改差,何如?傳曰,允。
壬午三月初八日申時,上詣弘化門內,練主祗迎入侍時,行都承旨李止淵,行左承旨李文會,左副承旨金學淳,右副承旨洪起燮,同副承旨洪益聞,記事官金炳朝,假注書李根友,記注官金輦,記事官金正喜,檢校待敎朴綺壽·徐喜淳,以次侍立。時至,左通禮,跪啓請外辦。上具布裹翼善冠·布圓領袍·布裹烏犀帶·白皮靴,出齋殿門外。左通禮,跪啓請乘輿,上乘輿出光德門,至弘化門內小次前。左通禮跪啓請降輿,上降輿入小次。王世子問安,置之事。出榻敎問安勿爲之事。出榻敎練主轝將至。左通禮,跪啓請出次,上出次,詣版位。練主轝至。左通禮,跪啓請鞠躬,上鞠躬。練主轝過。左通禮,跪啓請平身,上平身。命起燮書傳敎曰,今夜弛禁,仍乘輿還齋殿,王世子問安置之事。出榻敎問安勿爲之事。出榻敎仍入齋殿,諸臣以次退出。
上在昌德宮。停常參·經筵。
上詣弘化門內,入幕次後,內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
李止淵啓曰,行左承旨李文會,行右承旨申絅,今日不爲仕進,竝卽牌招,何如?傳曰,允。
又啓曰,藥房副提調,持粟米飮來待矣。傳曰,封入。
又啓曰,藥房副提調,持湯劑來待矣。傳曰,封入。
傳于申絅曰,練主都監堂郞以下,魂殿享官以下,山陵守侍陵官以下,書啓捧入。
兵曹口傳政事,副護軍單李鶴秀。
申絅,以奉常寺都提調·提調意啓曰,本寺,卽祭享衙門,宗社各陵殿宮諸山川祭物貢人,以惟正之貢,預受價本,隨時進排,而昨年因國恤,惠廳以停祭條,折半除減上下者,乃是前所未有之例。蓋自設貢以後屢百年間,不幸値停祭之時,元無升合停減之例。此非但貧賤貢人難支之弊,其在重祀典之意,誠爲未安,分付戶惠廳,未下條,卽爲磨鍊上下,使莫重享需,無至窘急生事之弊,何如?傳曰,允。
洪起燮,以備邊司言啓曰,定州自經亂之後,詿誤未定,瘡痍政劇。雖使得人爲治,尙患其牽架不得,而新除牧使趙恩錫,曾任龜城,殘虐貪饕,罔有紀極。至入道臣之覈發,而幸免當律,罰止下考,尙爲龜民之齊憤,則今又差遣是邑,大是不審,政官從重推考。趙恩錫望筒勿施。前牧使尹久東,三載居官,菀有治聲,不必瓜準卽遞,特爲仍任,俾責成效,何如?傳曰,允。
孝禧殿練祭親行敎是時,終獻官右議林漢浩,贊禮兼禮曹判書金履陽,典祀官奉常正朴基宏,宮闈令尙膳韓敬善,執禮舍人朴齊聞,執尊司果李彦淳,大祝司果尹命圭,祝史司僕正洪勝圭,齋郞正言韓弘敎,盥洗位典籍金錫泰·李基準,爵洗位典籍李慶纘·趙亨基,亞獻盥洗位直講李錫周,終獻盥洗位禮曹佐郞朴齊輝,贊者引儀安聖謩·李儀朝,謁者兼引儀朴惟正·趙必煥,贊引兼引儀徐有晃,假引儀吳淳常,祭監監察閔祖榮·李綱在。
壬午三月初九日子時,上詣孝禧殿。練祭親行入侍時,行都承旨李止淵,行左承旨李文會,行右承旨申絅,左副承旨金學淳,右副承旨洪起燮,同副承旨洪益聞,記事官金炳朝,假注書李根友,記注官金輦,記事官金正喜,檢校直提學李存秀,檢校直閣徐俊輔,檢校待敎朴綺壽·徐憙淳,以次侍立訖,題主時至。上具衰服,出齋殿,入就版位,贊禮,跪啓請俯伏哭。上俯伏哭,王世子以下在位者,皆俯伏哭。贊禮啓請止哭興四拜興平身,上止哭興行四拜禮,王世子以下在位者,皆止哭興行四拜禮訖。贊禮,導上詣卓前,北向立,大祝陞自東階,詣幄捧練主,入置于卓,開匱捧練主,浴以香湯,拭以巾,臥置于卓。題主官副護軍金啓溫,陞自東階,詣卓前西向立,題曰,睿敬慈粹孝禧王后金氏,墨書訖。以光漆重摸之,跪俯伏興,降復位。大祝,捧虞主匱,移安於座後,捧練主納于匱,安於靈座。贊禮,導上出戶降復位,權就齋殿,王世子問安置之事。出榻敎問安勿爲之事。出榻敎禮曹判書進當齋殿前跪啓請易服,上易練服,王世子以下文武百官,俱易服。少頃,上出齋殿入詣視膳位視膳訖。權就齋殿,時至,通禮啓請行禮,上出齋殿,贊禮導上入就版位。贊禮,跪啓請俯伏哭,上俯伏哭,王世子以下在位者,皆俯伏哭。贊禮,跪啓請止哭興四拜興平身,上止哭興行四拜禮,王世子以下,在位者皆止哭興行四拜禮訖。贊禮,導上詣盥洗位,盥洗訖。贊禮,導上入詣靈座前,北向立。贊禮啓請跪,上跪,止淵奉香,絅奉爐。贊禮,啓請三上香,上三上香。贊禮啓執瓚灌地,上執瓚灌地訖。贊禮,啓請執幣獻幣,上執幣獻幣訖。贊禮,啓請俯伏興平身,上俯伏興平身。贊禮,導上出戶降復位,執禮,請行獻禮。贊禮,導上入詣靈座前,止淵,以爵跪進。贊禮,啓請執爵獻爵,上執爵授絅,絅奉奠于靈座前。贊禮,啓請俯伏興少退跪,上俯伏興,少退跪。大祝尹命圭,進靈座之右,東向跪讀祝文訖。贊禮,啓請俯伏興平身,上俯伏興平身。贊禮,導上降復位,執禮,請行亞獻禮,宮官引王世子,詣靈座前,行亞獻禮訖,降復位。執禮請行終獻禮,謁者引終獻官右議政林漢浩,詣靈座前行禮如儀訖,降復位。贊禮,啓請俯伏哭,上俯伏哭,王世子以下在位者,皆俯伏哭,贊禮,啓請止哭興四拜興平身,上止哭興,行四拜禮訖,王世子以下在位者,皆止哭興,行四拜禮。贊禮,導上詣望燎位,大祝捧祝幣,燎於坎。贊禮,啓禮畢,仍導上還齋殿,王世子問安置之。出榻敎問安勿爲之事。出榻敎諸臣,以次侍立門外。
壬午三月初九日丑時,上詣弘化門內。虞主祗送入侍時,行都承旨李止淵,行左承旨李文會,行右承旨申絅,左副承旨金學淳,右副承旨洪起燮,同副承旨洪益聞,記事官金炳朝,假注書李根友,記注官金輦,記事官金正喜,檢校直提學李存秀,檢校直閣徐俊輔,檢校待敎朴綺壽·徐憙淳,以次侍立,時至,通禮,跪啓請外辦。上具布裹翼善冠·布袍布裹烏犀帶·白皮靴,出小次,至齋殿門外。門外通禮跪啓請乘輿,上乘輿,出光德門,至弘化門內小次前。通禮跪啓請降輿,上降輿入小次,虞主轝將至。通禮跪啓請出次,上出次詣版位,虞主轝至。通禮跪啓請鞠躬,上鞠躬,虞主轝過,通禮跪啓請平身,上平身,仍乘輿由光德門,還齋殿,諸臣以次退出。
上在昌德宮。停常參·經筵。
翌日,大殿·中宮殿·嘉順宮·世子宮·世子嬪宮,內閣·政院·玉堂,單子問安。答曰,知道。藥房口傳問安。答曰,知道。大殿·中宮殿·嘉順宮·世子宮,朝廷二品·六曹堂上,奉慰單子問安。答曰,知道。
藥房都提調林漢浩,提調李羲甲,副提調李止淵啓曰,居諸迅邁,孝禧殿練事奄過,伏惟孝思皇皇,益復罔極,伏未審達夜將事之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
金學淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金學淳啓曰,大司憲宋穉圭,執義崔時淳,掌令孔胤恒·金景煥,持平韓用錡在外,持平趙寅永呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李止淵啓曰,藥房三提調,持湯劑來待矣。傳曰,封入。
傳于洪益聞曰,孝禧殿練主監造官奉常寺正朴基宏陞敍,別工作繕工監假監役李常在陞六,題主官行副護軍金啓溫加資。箱差備官·帕差備官·几差備官·臺差備官·卓差備官,案差備官等,各加一資,資窮者,兒馬一疋賜給。寫字官李東憲,邊將除授,計士·員役·工匠等,竝依丙寅年例施賞,奉安時結裹差備吳福謙·金道浹,各半熟馬一匹賜給。箱差備·帕差備·几差備·臺差備·卓差備等,各兒馬一匹賜給。
傳于洪益聞曰,練祭時守陵官南延君球,侍陵官李元碩,竝加資。參奉閔章鏞·黃時雨,忠義沈能奎,進止差備林有彬·盧相龍,竝各加一資。資窮者代加,奠禮池養謙,飯監林聖喆,守僕·員役·守護軍等,竝依丙寅年例施賞。魂殿享官永明尉洪顯周,工曹參判金基厚,行護軍朴齊一·洪履簡,行副護軍金基常,各熟馬一匹賜給。參奉金裕淳·沈宜晉,忠義徐有彬·朴有壽·李憲海·李進永,各兒馬一匹賜給。都薛里洪命福·韓敬善,各熟馬一匹賜給。前都薛里吳福謙·吳信甲,各半熟馬一匹賜給。薛里明處峻等,各兒馬一匹賜給,事知守僕·別監·奠吏·飯監等,竝依丙寅年例施賞。
傳于洪〈益〉聞曰,典儀方孝善,相當職調用,東西唱引儀安聖謩·李儀朝,各上弦弓一張賜給。
傳于洪益聞曰,今番賞典中,一人雖兼數事,毋得疊受。
以判府事南公轍掃墳呈辭,傳于金學淳曰,給由馬,澆奠床備給。
傳于洪益聞曰,發遣吏郞,諸執事淸齋與否,摘奸以來。
傳于洪益聞曰,春務方殷,疏批已下,全羅監司洪奭周,申飭肅謝,不多日內辭朝事,分付。
傳于洪益聞曰,吏曹參判前望單子入之。
吏曹參判前望單子入之,趙貞喆落點。
洪益聞啓曰,吏曹郞廳來言,興陽縣監金善一,禮安縣監沈鐛,兩司當爲署經,而憲府則大司憲宋穉圭,執義崔時淳,掌令孔胤恒·金景煥,持平韓用錡在外,趙寅永呈辭,諫院則大司諫兪應煥,司諫姜時煥,獻納李毅遠在外,正言韓弘敎·李冕植未署經,不得署經云,何以爲之,而持平趙寅永,卽爲牌招,何如?傳曰,允。山林外,在外臺諫竝許遞,前望單子入之。
洪益聞,以漢城府言啓曰,拯活人十五名以上者,抄啓事曾有定式矣,卽者南部都事吳顯甲所報則,箭串一契·二契,新村契尊位中任等所告內,矣等所居之地,處在逼水之濱,本無依山之險,而昨年潦水,前古所無,急水大漲,平陸成江,千有餘戶漂渰之患,迫在頃刻,許多民命,號哭罔措之際,各處船人,各持船隻,冒入險危,合力收載,至於自出糧米,供饋拯活之數,合爲二千六百餘口云。故自臣府,更加査探,則拯活實狀,一如該府所報矣。其在激勸之道,南部箭串一契居閑良文重瑞,閑良吳光延,箭串二契居閑良高克漢,閑良李枝燁,閑良柳頑命,水鐵里契居訓局軍梁大福,新村契居折衝李雲根,豆毛浦契居閑良金命哲,瓦署契居閑良成載豐,廣州居良人柳七星,閑良許潗,加平居良人全東協,原州居閑良元在成等十三名,宜有褒賞之擧,而臣府不敢擅便,令該曹,考例稟處,何如?傳曰,允。
又以賑恤廳言啓曰,中部貞善坊水門洞契任掌金昌孫,今月初九日,本洞路傍,得一歲遺棄女兒,同里居良女尹召史,欲爲收養。西部甕里下契任掌張大行,今月初九日,本洞路傍,得二歲遺棄男兒,同里居良女金召史,欲爲收養。北部觀光坊部契任掌裵仁福,今月初九日,本洞路傍,得二歲遺棄男兒,同里居良女吳召史,欲爲收養。又得二歲遺棄女兒,同里居良女朴召史,欲爲收養,而貧不自食,皆願受料,告于本府,自各該府牒呈,故依節目竝爲給料,使之乳養之意,敢啓。傳曰,知道。
又以禮曹言啓曰,卽接開城府幼學金時坤所志。則以爲族姪履觀,嫡妾俱無子,以其同姓六寸弟履亨第二子光淵,欲爲繼後,兩家諸族相議完定,而履觀夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金時坤所訴旣如此,依定式金履亨第二子光淵,立爲金履觀之後,何如?傳曰,允。
金學淳,以兵曹言啓曰,因刑曹草記,今番甘試初試時,攔入罪人呂善圭,兪命煥等,降定水軍,令兵曹定配所押送事,允下矣。攔入罪人呂善圭,公淸道鴻山縣水軍充定,兪命煥慶尙道昆陽郡水軍充定,竝定驛子,押送之意,敢啓。傳曰,知道。
又以刑曹言啓曰,因悖通罪人申鼎朝·韓鼎鎭等,推覈啓目判付內,兩囚終無他情,只是沒覺所致,渠旣以亂言自服,但當依律,而卽又取考通編,則英廟乙丑受敎,政爲如今日此等之類而設,敢不敬遵乎?申·韓兩囚,更爲嚴刑一次,絶島減死爲奴事,判下矣。申鼎朝·韓鼎鎭,各嚴刑一次,鼎朝全羅道珍島郡金甲島,鼎鎭康津縣古今島,竝絶島減死爲奴,定配所押送之意,敢啓。傳曰,知道。
又以刑曹言啓曰,謹依下敎,宮人完任,嚴刑一次,咸鏡道端川府,今伊慶尙道泗川縣,竝定配所,卽爲押送之意,敢啓。傳曰,知道。
義禁府照目,前說書李家淳原情云云。傳旨內辭緣,泛稱遲晩,所當請刑是白乎矣,說書以侍從例施行事,曾有受敎,議處,何如?判付啓,依允。又啓目,高敞前前縣監洪羲書原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
吏曹參判權丕應疏曰,伏以日月流邁,孝禧殿練事奄過,伏惟聖孝哀慕,益復如新,中外普慟,曷有其極?仍伏念臣於見職,夫豈有一分堪承之望,而昨夏猥叨誤恩,控辭丏免,未獲體諒。仍又喪威震剝之中,身嬰毒疾,出沒人鬼,一味虛縻,殆至半年,始蒙恩遞,曾未幾何,復蹈宿硏,有若以臣代臣,顧臣無似,何以得此於聖明也?臣之才器之不稱,癃病之難强,義在必遞,而且臣目下悲苦之情,有未暇緩聲呼籲者。臣於昨年,慘遭老舐之慼,變在倉卒,未克完葬。今纔卜地,將營移窆,而事無大於克襄,固不可以使人代幹,痛莫切於逆理,亦不得不臨穴大訣。況臣隻影獨存,無他子姪,可托替勞,勢當躬檢嬴博之事,以伸西河之悲,而第亡子歸葬,法典之所不載,帶職擅行,義分之所未敢,與其徒懷嚴畏,自阻於慈覆之天,無寧直暴悲懇,庶冀其垂憐之恩。玆敢擧實陳章,冒瀆崇嚴。伏乞聖慈,俯垂鑑諒,亟遞臣亞銓之任,俾得竣窆事,仍治臣瀆擾之罪,以安微分,以肅朝綱,不勝大願。臣無任云云。答曰,省疏具悉。本職許遞。
全羅監司洪奭周疏曰,伏以居諸迅邁,孝禧殿練事奄過,帀域臣民,冠裳倐變,攀慟慨廓,小大普均。仰惟我聖上孝思,撫時益復罔極,仍念臣,跡久屛廢,罪積嫚蹇,向來薄罷,匪罰伊榮,伊後除拜,一直逋傲,而聖度寬假,不賜譴督,竊自幸區區微諒,曲蒙鑑燭,從斯已往,庶可以優遊冗散,退尋愚拙之本分。今玆湖南藩宣之命,又何爲而及於臣也?顧今日民國憂虞之茫無涯畔,聖明之所已悉也。國之安危,在斯民,民之休戚,在於長吏,而長吏之激揚砥礪,其責又專在方伯,方伯之所按治,爲路凡八,而其壤土之沃,財賦之殷,爲國計之所專賴者。唯湖南爲甲,比年以來,田野之荒蕪,閭里空虛,倉廩之徒擁虛簿,以上煩九重宵旰之慮者。亦有湖南爲最,是今日朝廷所當愼簡者,莫先於方伯,而方伯之中所當愼簡者,又莫先於湖南也。是豈臣所可擬議於萬一者哉?金穀卒乘之繁,非臣疎闇之所能辦也,獄訟簿牒之劇,非臣鈍拙之所能堪也。懇闢勞徠之政,非臣之不曉事務者所能修也,彈壓澄淸之任,非臣之柔懦無立者所能擧也。臣於年前,待罪湖西,觸事憒憒,無一猷爲,追數瘡疣,背汗猶漬,湖西之戶口疆畎,比湖南,纔什之三耳,饑歉洊仍之災,顚連流移之憂,比湖南,又不啻差輕,而僨誤狼狽,猶且如許。今有人焉,喘息揮汗於十斤之擔,而强之以賁·育之所却步,其必無幸,豈待知者而後料哉?然此猶但以臣才力言耳,若其必辭之義,又有大於是者,臣之自劃於官職,亦已有素矣,閑司漫銜,一未敢自效其叩謝之忱。顧玆所叨,其爲要且腴,果何如也,而在彼則終始逡巡,在此則顚倒饞冒,辭富居貧,何敢擬於古人,而忘廉饕利。臣亦知其可媿,方伯之銜,以觀察爲稱,觀察云者,觀風察俗之謂也。蓋其承流宣化之所急,尤先在於風俗之導率,而風俗之汚隆,又專繫乎四維之弛張。今乃使撇棄廉隅之人,靦然抗顔於五十三州吏士軍民之上,責之以彰癉糾擧之職。臣誠不足言,其將奈風俗之壞敗何哉?臣自弱冠,策名登朝,于今垂三十年矣,淸華顯膴,靡不兜攬,蒙被恩私,與天無極,而才質駑下,莫效涓埃,徒以盈盛之災,屢招負乘之咎,仰貽我聖上拂拭拯濟之勞而已。今臣幸沐鴻造,重玷紳笏,時隨諸大夫之後,伸誠於起居之列,榮已至矣,願已盈矣,倘又不自知足,更思僥冒,彈冠攘臂,叨據於衆目之所艶,則顚沛之及,將必有甚於前者,以公而不稱如彼,以私而可懼如此。苟非然者,臣亦有恒人之情。豈不識眷庇之可感,寵祿之可懷,而苦爲是飾外之讓哉?臣有老母,今年七耋,素抱貞疾,近添感冒,扶將登途,勢實末由,離捨獨赴,情尤難堪,假使臣無他可言之義,亦不容僶俛而冒進也決矣。自奉除旨,歷日震掉,披露肝腑,仰丐鑑憐。伏乞聖慈,俯諒情實,亟命遞改臣職名,回畀可堪之人,俾藩寄重而賤分安,公私不勝大願。臣無任云云。答曰,省疏具悉。職名之尙今逡巡,已極無謂,而況外任乎?卿其勿辭,往欽哉。
上在昌德宮。停常參·經筵。
進御歸茸君子湯,自明日停止事,榻前下敎。
金學淳啓曰,大司憲宋穉圭在外,執義·掌令二員,持平一員未差,持平趙寅永傳旨未下,監察茶時之意,敢啓。傳曰,知道。
洪益聞啓曰,藥房提調,持湯劑來待矣。傳曰,封入。
傳于洪益聞曰,傳香承旨,馳詣宣武祠,奉審摘奸以來。
傳于洪益聞曰,傳香承旨,馳詣受香所,奉審摘奸以來。
洪益聞啓曰,假注書李根友,身病猝重,勢難察任,今姑改差,何如?傳曰,允。
以持平趙寅永牌不進罷職傳旨,傳于金學淳曰,只推。
臺諫前望單子入之,大司諫朴宗正,司諫李羲發,獻納金洛龍,執義任俊常,掌令姜世揆·趙璟鎭,持平李竣祜落點。
金學淳啓曰,守令署經事,命下矣。持平趙寅永,旣有只推之命,與新除授行大司諫朴宗正,司諫李羲發,獻納金洛龍,執義任俊常,掌令姜世揆·趙璟鎭,持平李竣祜,一體牌招,以爲署經之地,何如?傳曰,允。
掌令趙璟鎭啓曰,臣之言議風采,本不近似於臺閣重任,而掌憲特除,忽降於夢想之外,誠切感惶,義重叩謝,雖不得不章皇祗肅,而第臣於本府,已經亞憲,揆以格例,不可蹲冒,請命遞斥臣職。答曰,依啓。
洪益聞啓曰,吏曹郞廳來言,今日文科初試,試官當爲擬入,而判書洪羲臣,參判趙貞喆,參議沈能岳,俱以病不來云,竝卽牌招擬入直,何如?傳曰,允。如有違牌,勿爲呼望。
又啓曰,吏曹判書洪羲臣,參判趙貞喆,疏批已下,竝卽牌招,試望擬入,何如?傳曰,允。
傳于金學淳曰,左承旨與在外承旨,竝許遞,前望單子入之,待下批,牌招察任。
承旨前望單子入之,洪命周·李鶴秀·沈能岳,落點。
李根友改差,代以趙顯休爲假注書。
以右承旨洪命周,左副承旨李鶴秀,右副承旨沈能岳牌不進罷職傳旨,傳于金學淳曰,只推。
洪益聞啓曰,左邊捕盜大將鄭學畊卒逝矣,捕將之任,不可暫曠,在前如此之時,有他邊大將兼察之例,今番則何以爲之?敢稟。傳曰,右邊捕將兼察。
又啓曰,左邊捕盜大將,右邊捕將兼察事,命下矣。兼察左邊捕盜大將申鴻周,卽爲牌招聽傳敎,何如?傳曰,允。
以持平趙寅永·李竣祜牌不進罷職傳旨,傳于金學淳曰,只推。
洪益聞,以吏曹言啓曰,今此文科東堂初試時,監試官,當爲備員,司憲府監察一員未差之代,口傳備擬以入之意,敢啓。傳曰,知道。
吏曹口傳政事,以成大璡爲監察。
洪益聞,以禮曹言啓曰,卽接四館所牒呈,則庚辰十二月柑製入格幼學李景在。
辛巳二月水原府儒生應製入格幼學金在榮。同年十二月秋到記殿講入格幼學鄭顯璞,製述入格進士趙容和。今年正月柑製入格幼學金鍏,已上直赴殿試。
辛巳十一月秋到記殿講入格幼學金鼎,直赴會試。己卯正月春到記殿講入格幼學孟明淳。
庚辰九月秋到記殿講入格幼學李之鳳。
辛巳十一月秋到記殿講入格幼學李命信,已上給二分。
庚辰九月秋到記殿講入格幼學朴龍天·權憲八。
辛巳十一月秋到記殿講入格幼學洪在重,生員尹奎培,幼學許傛·李重初·徐晉淳·金玉聞。以上給一分事命下,依例分等許赴事報來矣。幼學李景在等五人,直赴於今此式年文科殿試,幼學金鼎,直赴於式年文科覆試,講經幼學孟明淳等十一人,許赴於式年文科初試,較藝等第之意,分付,何如?傳曰,允。
又以禮曹言啓曰,今此式年文科初試一所,設場於本曹矣,上直郞廳,依例移直朝房之意,敢啓。傳曰,知道。
又以吏曹言啓曰,今此寒食祭祭官,當爲分排,而除老病公故,實無推移排比之路,依例刑官司饔院官員,及年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以兵曹言啓曰,今此壬午式年武科初試,試官望,當爲磨鍊以入,而當品中可擬之人乏少,堂上曾經兵使,竝擬以入之意,敢啓。傳曰,知道。
禁府啓目,向前李家淳亦,罔念城化,冒受印信,私藏行橐,中路持去,已極可駭兺除良,稱以懲勵,濫試刑治,亦係法外,以此照律,何如?判付啓,依允。
又啓目,向前洪羲書亦,一事四勘,便成歲課,而一向延拖,尙無所納,勢雖難責,罪實難貰,以此照律,何如?判付啓,依允。
吏曹判書洪羲臣疏曰,伏以日月流邁,孝禧殿練祀奄過,伏惟孝思皇皇,益復靡逮。臣民普慟,曷有其極,仍伏念臣姿本憃愚,病又沈痼,天官重任,豈有一半分堪勝之望,而屢度辭懇,未獲準請,分誼是懼,黽勉出膺,月已再易矣。數遭行政,瘡疣百出,早晩狼狽,自知也明,果然以西倅注擬之不審,至被大僚問備之請。臣於是,滿心悚忸,無地自容,趙恩錫之龜城時事,事在年久,茫然未記,而伊後屢經州閫,資歷已優,故率爾檢擬於字牧之任,莫非臣昏謬聾瞽,全失照檢之致也。夫銓官者,官人之職,而官人不得其人,則雖閑司漫職,猶有瘝曠之害。況生民休戚,專係守令之臧否,而不能審愼,自速驚惕者乎?從前注措,無往非罪,而溺職之失,到此冞著,其不可晏然自恕也審矣。今若强其不强,據此匪據,重致僨誤之戾,益犯辜負之科,則古人所云臣何足言,有辱朝廷者,不幸近之耳,召牌儼臨,至有勿呼望之敎,惶懍靡措,來伏朝房,而冒膺無路。玆敢略陳短章,仰瀆崇嚴。伏乞聖慈,俯賜體諒,亟遞臣銓任,因治臣不職之罪,以肅朝綱。臣無任云云。答曰,省疏具悉。彼於其後,旣經州閫云,則檢擬容亦無怪,況大臣問備之請,不過責備而警勅,何必以此爲引,卿其勿辭行公。
吏曹參判趙貞喆疏曰,伏以日月迅駛,孝禧殿練祀奄過,伏惟聖慕無窮,慨廓維新。仍伏念臣材蔑寸長,年迫大耋,稽于禮,則懸車之期,今已過矣,陳力之就,亦無望焉。理宜告退,俟命田廬,而山恩海德,一無酬答,垂老登仕,事君日短。以此省惟,不忍便訣,其志隱約,其足徊徨,不敢以進退之說,上煩宸聽,而蹩躄班聯,自愧其影,杜門養痾,榮念已消。千萬不自意,以臣爲吏曹參判,召牌儼臨,臣誠惶悸,罔知置身。夫以臣之疎闇不才,克免大戾,以至于今者,直緣周旋冗散,無所猷爲,而今此見職,非同漫秩,比諸長席之專任,雖有輕重之差等,而選擧激揚之無不參聞,政注排擬之有時代斲,要須甄別流品,預儲蔘朮然後,亦可以需不時之用,應副急之資,而臣本鑑識鹵莽,近又精魄消散,用舍哲愚,尙矣無論,循按資格,不易幹當,斯之未信,而苟焉冒應,則臣之老悖,固無足言,其所貽羞於淸朝穆穆之列者,爲何如哉?玆敢潦率陳章,冒瀆崇嚴,伏願聖明,曲垂照察,亟賜鞶遞,回授可堪之人,以幸公私焉。臣無任云云。答曰,省疏具悉。卿其勿辭行公。
吏曹參議沈能岳疏曰,伏以臣猥以無似,濫叨匪據,今已閱月,而一味尸素,恒懼僨誤,乃者以趙恩錫差遣定州之故,至被重推之命,滿心慙悚,措躬無地。臣性本歇後,一切世情,聾瞽忒甚,恩錫之所犯,若是狼藉,至有道臣之覈發,而初未聞知,兩堂相對停當之際,果無疑難,矇然擬入,今此廟堂論勘,實是自取,尙復何道,初參政席,瘡疣之露,便已如此,堂堂銓部,安用此佐貳哉?遂事無論,若久淟涊,方來之溺職,將必有甚於此者,豈可不早思引去,以便公私乎?召牌儼臨,而情實如右,未敢爲趨承之計,略控短章,仰瀆宸嚴。伏乞亟削臣職名,仍治臣逋慢之罪,以肅朝綱,以安賤分焉。臣無任云云。省疏具悉。已諭長銓之批矣。
上在昌德宮。停常參·經筵。
自巳時至申時,日暈。
夜一更,月暈。
金學淳啓曰,大司憲宋穉圭,執義任俊常,掌令姜世揆在外,掌令一員未差,持平李竣祜·趙寅永,牌招啓辭未下,監察茶時之意,敢啓。傳曰,知道。
又啓曰,右承旨洪命周,左副承旨李鶴秀,右副承旨沈能岳,今日不爲仕進,竝卽牌招,何如?傳曰,允。
以持平趙寅永·李竣祜牌不進罷職傳旨,傳于沈能岳曰,只推。
沈能岳啓曰,守令署經事,命下矣。持平趙寅永·李竣祜,旣有只推之命,與行大司諫朴宗正,一體牌招,以爲署經之地,何如?傳曰,允。
又啓曰,故領府事李時秀等諡望,議政府粘目啓下矣,政官牌招,開政下批,何如?傳曰,允。
沈能岳,以都摠府言啓曰,今此孝禧殿望祭親行時,侍衛寶劍,當爲備員,而副摠管朴宗柱·徐鼎輔在外,柳相亮·柳和源·李愚在·趙晉和差祭,都摠管洪羲臣·南履翼,俱有身病,一員未差,無以備員,令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
沈能岳啓曰,因都摠府草記,今此孝禧殿望祭親行時,侍衛寶劍,當爲備員,而副摠管朴宗柱·徐鼎輔在外,柳相亮·柳和源·李愚在·趙晉和差祭,都摠管洪羲臣·南履翼,俱有身病,一員未差,無以備員,令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,今日政差出。
洪益聞,以吏曹言啓曰,孝禧殿練主監造官奉常寺正朴基宏,陞敍事,命下矣。已經準職,何以爲之?敢稟。傳曰,加資。
洪益聞啓曰,吏曹判書洪羲臣,參判趙貞喆牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
有政。吏批,判書洪羲臣進,參判趙貞喆牌不進,參議未差,同副承旨洪益聞進。以李光憲爲吏曹參議,金啓淵爲掌令,朴齊聞爲副修撰,金履載爲右尹,趙萬元爲知經筵,宋奎弼爲典籍,李仁迪爲校檢,趙璟鎭爲奉常正,徐羽輔爲假監役,金魯敬爲弘文提學。諡號望,卒領府事李時秀爲忠正,卒平川府院君申磼爲忠憲,卒判敦寧李晩秀爲文獻,卒判敦寧李廷喆爲孝靖,卒刑曹判書朴宗甲爲文貞。成均博士單禹錫文,學正單金相鼎,學錄單李秉德,承文副正字單李肇運,行副護軍金啓溫,今加嘉善,奉常正朴基宏,今加通政,以上加資事承傳,定州牧使尹久東,仍任事承傳,南延君球,今加宜德加資事承傳,故學生金亨福,贈童敎,孝行卓異贈職事承傳。
兵批,判書李肇源進,參判金箕殷試所進,參議李東煥病,參知李朝鉉入直進,右副承旨沈能岳進。以李羲甲·韓致應爲都摠管,金魯敬·任希存·趙貞喆·金逌根·徐有聞·趙鐘永·申光軾爲副摠管,申義直爲兼司僕將,李秉源·洪格爲五衛將,李觀會爲景福將,李亨植·金信大爲慶熙將,元永貞爲訓鍊副正,金春根爲守門將,具繽爲部將,金貞根爲守門將,李應會爲統虞候,李煥輔爲訓戎僉使,李國世爲慶尙右兵虞候,知事單李興潤,護軍權丕應·李文會·申絅·金啓溫,副護軍洪起爕·兪應煥·任百禧·朴基宏·卞永植,副司直崔時淳·姜時煥·孔胤恒·金景煥·韓用錡·趙璟鎭·李毅遠,副司果李常在,前武兼李大淵,今加折衝加資事,覆啓判下。
再政,都摠管單金魯敬·任希存。
兵曹,以李元植爲左邊捕盜大將。
沈能岳啓曰,新除授左邊捕盜大將,李元植卽爲牌招,傳授命召及大將牌·傳令牌,何如?傳曰,允。
傳于洪益聞曰,處義自有分數,頃旣出脚,而忽復至今逡巡者,旣甚顚倒,況外職,無異往役,尤何可如是乎?完伯事,有關朝綱,依謫補例施行,使之待明朝肅謝,仍爲辭朝事,分付。
以右承旨洪命周,左副承旨李鶴秀牌不進罷職傳旨,傳于洪益聞曰,只推。
以黃海監司李龍秀狀啓,薦新生石首魚,節序差早,姑未捉得,限內不得封進,惶恐待罪事,傳于洪益聞曰,勿待罪事,回諭。
洪益聞,以吏曹言啓曰,練祭時,侍陵官李元碩,加資事命下,而本資乃是崇祿,今無可加之資,何以爲之?敢稟。傳曰,熟馬一匹面給。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李渭達,文科初試一所副試官進去,直講尹錫永,一所縫䌤官進去,典籍閔秉勳,二所縫䌤官進去,時無入直之員,以他郞官,姑爲代直,何如?傳曰,允。
沈能岳,以備邊司言啓曰,謝恩使拜表,以閏三月十九日擇日啓下,而見今兩西災荒政棘,賙賑方將,若使廚傳之役,又添此時,民邑受弊,尤無可言,少退三四朔,以七月旬望間,更爲擇入之意,分付,何如?傳曰,允。
沈能岳,以武一所試官意啓曰,臣所今日平明開場,擧子捧單數,自天字至地字半字,合爲九十五人矣,先自木箭試取之意,敢啓。傳曰,知道。
又以武二所試官意啓曰,臣所今日開場擧子捧單數,自天字至玄字半字,合爲一百三十四人矣,先自木箭試取之意,敢啓。傳曰,知道。
又以禁衛營言啓曰,本營字內,光熙門南邊第六城廊近處,頹城改築處女墻,今已畢築之意,敢啓。傳曰,知道。
義禁府照目粘連,前說書李家淳矣,本府議啓內,罔念城化,冒受印信,私藏行橐,中路持去,已極可駭兺除良,稱以懲勵,濫施刑治,亦係法外,以此照律,罪杖一百收贖,告身盡行追奪,徒三年定配,私罪,奉敎依允爲旀。功減一等爲良如敎。又照目粘連,高敞前前縣監洪羲書,本府議啓內,一事四勘,便成歲課,而一向延拖,尙無所納,勢雖難責,罪實難貰,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
全羅監司洪奭周疏曰,伏以臣,以公則有難越之防,以私則有至切之情,冒昧控籲,顒俟鑑諒,及奉批旨,不惟不獲所辭,恩言鄭重,開誨備至,繼而有不多日辭朝之命。臣伏地莊誦,惝怳隕越,不自知感涕惶汗之交逬也。臣謹按朱子辭官之書有曰,某雖愚不肖,亦知外有君臣之義,內有母子之情,豈不願及明時效尺寸,以報君親,而直逡之退縮,以求守此東岡之坡乎?此其中,必有甚不得已者,臣每讀至此,未嘗不戚戚然有動于中,不謂今日,身踐斯境,夫人臣以奉職爲報效,人子以祿養爲至願,犬馬畜類也,猶知盡力,烏鳥微禽也,尙能反哺。今臣受恩如天,身不已有,燥濕夷險,義不敢擇,且怳專城之奉,恒情所艶,捧搬之喜,昔賢猶然,臣亦人耳。苟非有甚不得已者,則獨何苦而上不畏君命之重,下不顧親養之榮,一辭再辭,迷不知變動哉。廉防之不容撇棄,臣已略陳於前疏,而聖批,以外任爲敎。外內輕重,蓋亦隨時異宜,雄藩巨鎭,又與郡邑自別。今臣所叨,專一路撫馭之責,擁千里方面之權,其地望之隆,廩捧之厚,殆不可與閒曹佐貳,同日而論,則以積年斂退之蹤,揚揚焉若固有之,而藉口以內重外輕之說,公議之嗤點,姑無論,獨不內愧於方寸耶?然此在目下情地,猶屬緩聲之呼,臣母今年始滿七耋,而氣力之懍然澌綴,不啻若八九十歲人,重以換節之交,久患減冒之症,啖結爲嗽,積又乘虛,委身床玆,寢食俱妨,當其頓劇,若不支持,幸而稍蘇,萎薾猶甚,見方雜試藥餌,尙未顯收功效,雖使專意調治,獲向痊可,時月之內,實無以扶將登途。矧今飭促申降,勢難淹日,臣若怵於嚴命,離捨病母,身獨在五百里外,則不唯子職之虧缺,將不免得罪於孝理之政,憂思所結,方寸先擾,亦何以聚神專精,自效於職事之間哉?情急勢迫,進退俱掣,三日再瀆,無所逃罪。伏乞聖慈,曲垂矜察,亟鐫臣新授職名,俾伸私情,仍降臣逋嫚之罰,以肅朝綱,千萬幸甚。臣無任云云。答曰,省疏具悉。前批已諭,又何煩瀆乎?
上在昌德宮。停常參·經筵。
沈能岳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈能岳啓曰,大司憲宋穉圭,執義任俊常,掌令姜世揆·金啓淵在外,持平李竣祜差祭,持平趙寅永牌招啓辭未下,監察茶時之意,敢啓。傳曰,知道。
洪益聞,以侍講院言啓曰,王世子進講詩傳第二卷,今已畢講矣,第三卷繼講之意,敢啓。傳曰,知道。
洪益聞啓曰,卒領府事李時秀等諡號,兩司當爲署經,除在外·未署經外,未肅拜·呈告人員,竝卽牌招,何如?傳曰,允。
又啓曰,諡號署經事命下,而憲府則大司憲宋穉圭,執義任俊常,掌令姜世揆·金啓淵在外,持平李竣祜差祭,趙寅永牌不進,諫院則行大司諫朴宗正牌不進,司諫李羲發,獻納金洛龍在外,正言李冕植·韓弘敎,未署經,不得備員署經,何以爲之,而行大司諫朴宗正,更爲牌招,何如?傳曰,允。山林外在外臺諫竝許遞,前望單子入之。
臺諫前望單子入之,執義尹尙烈,掌令蔡一祥·洪儼,司諫鄭時善,獻納朴光錫落點。
以持平趙寅永牌不進罷職傳旨,傳于洪益聞曰,只推。
洪益聞啓曰,新除授兩司諸臺,竝卽牌招,以爲諡號署經之地,而持平趙寅永,旣有只推之命,一體牌招,何如?傳曰,允。
李鶴秀啓曰,全羅監司洪奭周,旣已肅謝之後,謂有親病,更爲陳疏,原疏雖不得不捧入,而飭敎之下,不卽辭朝,事甚未安。從重推考,何如?傳曰,允。
又啓曰,副摠管趙鐘永,旣入闕中,不爲肅謝,直爲出去,事甚未安,推考,何如?傳曰,允。
傳于洪益聞曰,孝禧殿寒食祭,以王世子攝行磨鍊。
洪益聞,以侍講院言啓曰,再明日孝禧殿寒食祭,王世子攝行時,宮官當爲全數進參,而文學趙萬協有實故,無以備員,何以爲之?敢稟。傳曰,許遞,前望單子入之。
文學前望單子入之,金蘭淳落點。
洪益聞,以弘文館言啓曰,本館下番闕直,事甚未安。新除授副修撰朴齊聞,卽爲牌招入直,何如?傳曰,允。
沈能岳啓曰,新除授左邊捕盜大將李元植,自鄕上來云,卽爲牌招,傳授命召及大將牌·傳令牌,何如?傳曰,允。
沈能岳,以都摠府言啓曰,副摠管徐有聞·趙鐘永差祭,都摠管李羲甲·韓致應,副摠管金魯敬·任希存·金逌根·趙貞喆·申光軾未肅拜,只有臣李明奎一人,伴直無人。未肅拜人員,令政院,竝卽牌招,以爲推移入直之地,何如?傳曰,竝許遞,前望單子入之。
摠管前望單子入之,都摠管洪羲臣·金魯敬,副摠管李文會·申絅·李春英·朴宗正·曺鳳振·朴周壽·申緯落點。
沈能岳,以武一所試官意啓曰,臣所今日平明開場,昨日未畢試木箭,自地字,仍爲試取之意,敢啓。傳曰,知道。
沈能岳,以武一所試官意啓曰,臣所今日木箭應射擧子四十五人內,三矢入格三人,二矢入格六人,一矢入格十二人,昨日入格十六人,合爲三十七人矣,木箭旣已畢試,鐵箭,自天字仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子五十人內,三矢入格七人,二矢入格四人,一矢入格五人,合爲十六人矣,日暮姑停之意,敢啓。傳曰,知道。
又以武一所試官意啓曰,臣所今日鐵箭應射擧子二十二人內,三矢入格二十一人,二矢入格一人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子九十四人內,三矢入格十三人,二矢入格十五人,一矢入格十五人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子,一百三十四人內,三矢入格十一人,二矢入格十五人,一矢入格六人矣,日暮姑停之意,敢啓。傳曰,知道。
又以義禁府言啓曰,時囚罪人李家淳,杖一百收贖,告身盡行追奪,徒三年定配,照律公事判付內依允,功減一等事,命下矣。李家淳,功減一等杖九十收贖,告身盡行追奪,公淸道丹陽郡長林驛,徒二年半定配,而以議啓內辭意,具罪目依例發遣府羅將,押送配所,何如?傳曰,允。
上護軍鄭晩錫疏曰,伏以日月迅駛,孝禧殿練事奄過,伏惟聖慕慨廓,益復如新,區區下忱,不任憂慮。仍伏念臣賤質愚鹵,衰病沈痼,惠局重務,末由堪承,屢控衷懇,顒祈罷免,未蒙體諒,方切悶隘,際伏見太常草記,以該寺貢價中停祭條,折半減給,譏責備至,臣之不職之狀,於是益著,悚悸恧縮,靡所容措。噫,宣惠一廳,專爲支給各貢而設,則居是職者,當以財用之盈縮,貢民之休戚,爲已任,而有不敢一毫差謬,且貢之爲言,受其價本,供其物種之謂也。有物則有價,無物則無價,其價本之給不給,隨其物之供與不供,而非有司者,所可闊狹於其間也。昨年停祭時,祭享所管各貢,初無物種之進供,安有價本之可論,此非但事理則然,而寔本廳不易之貢式也。然則但當計其停供,全數減給,而猶慮夫貢民之些少貽弊,竊附益下之義,定爲減半之計,新奉常寺典牲署所屬,各貢停祭條應受價米,合四千八百三十一石,折其半而給之。臣旣灼知其事理之不當,貢式之不然,而不能全減者,或未免要譽,亦徒爲長惡,莫非臣疲軟不勝之致,而若以貢民言之,不費一粒米,不供一種物,而空然受二千四百十五石之米,在渠輩,千萬滿足,更何敢有所萌意於隴蜀,而挾其不貧之勢,肆其無嚴之惡,訴訐本寺,至煩天聽,此習漸滋,後弊難言,豈不憂懼之甚乎?貢民之所藉口爲說者有二,曰祭享之有所重也,曰前例之無所據也,而二說皆有所不可者,由前而言,則國之大事在祀,其重孰有加於此哉?然而其所重之之道,固有所在,而不在於貢價,豈可以貢價之增減,乃爲此祭享之輕重也?當在行祭時也,有簠簋籩豆之實而增其貢。當在停祭時也,無簠簋籩豆之實而減其貢。若其祭享之所爲重,隨處自如,雖增貢而不加,雖減貢而不損,然則貢價增減,何所關於祭享,而乃敢以此藉重耶?此不可也。由後而言則昔者本廳之儲藏有裕,兩貢之遺在無多,當其時循例專給,亦或一道,而今也儲藏匱渴,不能給目前入用之貢,遺在豐盈,至於十五萬餘石之多,若捨其入用之貢,而反給不入用之貢,則事理乖當,多民受弊,抛棄十五萬鉅財,任做一二貢活計,而旣不能依他貢幾分計減,又復括耗而繼富,則其於節用省費,果何如哉?時有贏詘,物有本末,斟酌損益,隨宜措置,然後始可以救弊補漏,而亦有合於窮則變,變則通之義也。若不度時勢,徒拘已例,膠柱而鼓瑟,則其可乎哉?況其所謂例者,非關石和鈞,而不過是一時闊狹者,其欲必守無撓,又不可也。臣旣期期知其不可,而怵畏全給,厚私病公,則是負心也,負國也,臣豈忍爲此哉?寧被方命之誅,難改執迷之見,臣罪至此,實無所逃,且貢民旣受貢價於惠廳,則亦可謂惠廳所屬,而曰是曰非,無難敲撼,賤臣之受侮極矣,淸朝之貽羞甚矣。更以何顔面,更對貢民,頒給貢價乎?臣之病狀如前所陳,情勢又復若是,左思右量,萬無供職之望,玆敢短章自列,略暴事實。伏乞聖明,俯賜鑑諒,亟許鐫削,仍治臣不職之罪,以警具僚,千萬幸甚。臣無任云云。答曰,省疏具悉。太常貢價事,卿言然矣,何必控辭然後爲快乎?況與貢民,有若較挈,豈不損事面乎?卿其勿辭行公。
全羅監司洪奭周疏曰,伏以臣名係謫籍,何敢爲唐突陳籲之計,而目下情私,誠有萬萬切迫者。臣母積憊之病,有非一朝一夕之祟,而痰嗽之添劇委頓,又爲二十餘日矣,眞元漸脫,傍觀凜然,況在臣心,當復如何?且臣於醫技,素所矇然,而至於臣母之病,則以其數十餘年經歷慣熟之故,對症投劑,往往獲效,刀圭之調,皆自臣手,而罕嘗有尋醫切脈之時。臣若一去母傍,則藥餌之路,亦將不知所出矣。伏惟聖明在上,孝治方敦,雖一介賤微,宜不忍驅而納之於忘親饕榮之域。臣雖無似,亦嘗叨簪紳之末,安得不仰首一鳴,以冀天聽之垂察乎?臣今已出而肅命矣,區區情勢,不容復提,倘賴隆庇之所及,使母病幸而少蘇,則燥濕夷險,唯當向前,神天在上,毫不敢飾。伏乞聖慈,矜之憐之,少賜將護之暇,俾得稍伸至情,仍降威罰,以勘臣違命瀆擾之罪,千萬至祝。臣無任云云。答曰,省疏具悉。親病旣如此,而又此請暇,然則不欲强迫,卿其救護,待少間卽爲下直。
工曹參判金基厚疏曰,伏以居諸迅駛,孝禧殿練事奄過,以聖上出天之孝,遑遑靡逮,哀慕罔極,當復如何。伏念臣忝籍近屬,厚蒙慈覆之恩,與天無極,昨春以來,有若赤子之失恃,而攀慕無及,所以自盡其微誠,爲一分圖報於終事之地者,惟是享役之駿奔而已。周旋於樽俎之間,昵近於芬苾之際,勞不敢憚,病不敢言,居然歲已周矣。盡瘁爲期,何足自恤,而其奈衰病之狀,日深一日,筋骸益覺澌盡,神息從以短促,升降拜跪之際,實無以自力,藉令臣,過不自量,强所不可强,終不免顚仆之患,則其爲惶隕,猶屬臣身,肅敬之地,成何體貌?思之及此,寧不凜然,與其徒畏義分,甘犯僨誤,不若早丐卸免,俾便公私,故玆敢實暴情實,冀垂矜量焉。噫,臣於是役,所當竭力之不暇,而反有此辭免者,其情吁亦慼矣。見帶之任,雖蒙許解,賤臣之責自在也。病或可强,力能自振,則朔望節日,亦可以隨參於執事之列。伏惟聖明,愍臣悲苦之情,察臣癃老之形,孝禧殿享官之任,特許遞免,俾得以安意視息,千萬幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
自巳時至酉時,灑雨下雨,測雨水深九分。
沈能岳啓曰,大司憲宋穉圭,執義尹尙烈,掌令蔡一祥在外,洪儼,持平李竣祜差祭,趙寅永傳旨未下,監察茶時之意,敢啓。傳曰,知道。
李止淵啓曰,左承旨金學淳,右承旨洪命周,今日不爲仕進,竝卽牌招,何如?傳曰,竝許遞,前望單子入之。
又啓曰,右尹金履載,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,吏曹參議李光憲,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于洪益聞曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
以副修撰朴齊聞牌不進罷職傳旨,傳于洪益聞曰,只推。
洪益聞啓曰,應敎姜世白,副校理洪羲弼,副修撰李魯秉在外,副應敎洪學淵,校理林處鎭·林東鎭,副校理趙廷和,修撰林顔喆差祭,修撰宋應圭,試所進,玉堂上下番俱空,事甚未安。副修撰朴齊聞,卽爲牌招入直,何如?傳曰,允。
承旨前望單子入之,金愚淳·李羲肇落點。
李止淵啓曰,新除授行左承旨金愚淳,右副承旨李羲肇,竝卽牌招,何如?傳曰,允。
又啓曰,行左承旨金愚淳,時在公淸道洪州地,斯速乘馹上來事,下諭,何如?傳曰,允。
以持平趙寅永再牌不進罷職傳旨,傳于沈能岳曰,只推。
李止淵啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,洪羲俊落點。
沈能岳啓曰,諡號署經事,命下矣。持平趙寅永,旣有只推之命,與新除授行大司諫洪羲俊,一體牌招,以爲署經之地,何如?傳曰,允。
洪益聞,以侍講院言啓曰,明日孝禧殿寒食祭,王世子攝行時,宮官當爲全數進參,而輔德朴綺壽,兼司書朴齊聞,俱有實故,文學金蘭淳差祭,無以備員,何以爲之?敢稟。傳曰,許遞,前望單子入之。
春坊前望單子入之,輔德李敬參,文學南履懋,兼司書朴岐壽,落點。
洪益聞,以侍講院言啓曰,明日孝禧殿寒食祭,王世子攝行時,宮官當爲全數進參,而輔德李敬參,試所進,文學南履懋在外,說書李憲瑋有實故,無以備員,何以爲之,而新除授兼朴岐壽,卽爲牌招,以爲進參之地,何如?傳曰,允。竝許遞,前望單子入之,待下批,牌招進參。
春坊前望單子入之,輔德洪起燮,文學朴容壽,說書李應信落點。
洪益聞啓曰,注書有闕之代,前注書李憲瑋,被薦人鄭德和·李淵祥,薦狀依例成送吏曹之意,敢啓。傳曰,知道。
李羲肇,以都摠府言啓曰,副摠管李文會·李春英·申絅在外,朴宗正·曺鳳振·申緯差祭,都摠管洪羲臣·金魯敬,副摠管朴周秀,俱有身病,只有臣李明奎一人,伴直無人。令政院,稟旨變通,仍令該曹,口傳差出,待下批,牌招,以爲推移入直之地,何如?傳曰,允。
李羲肇啓曰,因都摠府草記,副摠管李文會·李春英·申絅在外,朴宗正·曺鳳振·申緯差祭,都摠管洪羲臣·金魯敬,副摠管朴周壽,俱有身病,只有臣李明奎一人,伴直無人。令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之,待下批,牌招察任。
摠管前望單子入之,都摠管朴宗來·任希存,副摠管金銑·柳相亮·李石求·趙岐·申絅·權逴·金守基落點。
以副修撰朴齊聞牌不進罷職傳旨,傳于洪益聞曰,只推。
以持平趙寅永牌不進罷職傳旨,傳于沈能岳曰,只推。
以兼司書朴岐壽牌不進罷職傳旨,傳于洪益聞曰,只推。
兵曹口傳政事,護軍單朴宗正。
兵曹口傳政事,副護軍單朴綺壽。
兵曹口傳政事,副司果單金蘭淳。
洪益聞,以戶曹言啓曰,各道年終錢穀御覽會計,待咸鏡道·公淸道·江原道會案上來,修正以入事,前已啓下矣。三道會案,今纔來到,御覽會計,受出修正之意,敢啓。傳曰,知道。
又以禮曹言啓曰,大小科陳試人,草記許赴事,曾有定式矣。丁丑四月春到記殿講入格給二分張時用,去己卯式年文科初試時,以法典所載,應頉陳試云,而今纔追後來呈,故取考其公文,則果爲明白無疑,依例許赴於今此式年,文科初試,較藝等第之意,敢啓。傳曰,知道。
李羲肇,以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日鳥銃應放擧子三十六人內,邊二中入格一人矣,鳥銃旣已畢試,騎蒭,仍爲試取之意,敢啓。傳曰,知道。
又以武一所試官意啓曰,臣所今日片箭應射擧子三十六人內,無一人入格矣,片箭旣已畢試,鳥銃,仍爲試放之意,敢啓。傳曰,知道。
又以武一所試官意啓曰,臣所今日鐵箭應射擧子十五人內,三矢入格十四人,昨日入格二十二人,合爲三十六人矣。鐵箭旣已畢試,片箭,自天字仍爲試取之意,敢啓。傳曰,知道。
又以武一所試官意啓曰,臣所今日騎蒭應射擧子三十六人內,無一人入格矣,騎鎗當爲鱗次試取,而初無應試者,各技皆已畢試,今方計畫修整榜目之意,敢啓。傳曰,知道。
又以武二所試官意啓曰,臣所今日鐵箭應射擧子九十四人內,三矢入格十五人,二矢入格一人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子三十人內,三矢入格六人,二矢入格七人,一矢入格六人,而昨日入格四十三人,再昨日入格三十二人,合爲九十四人矣。木箭今已畢試,鐵箭自天字,仍爲試取,而元防牌外,加設一防牌之意,敢啓。傳曰,知道。
上在昌德宮。停常參·經筵。
藥房提調李羲甲,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
李羲肇啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李鶴秀啓曰,玉堂上下番俱空,事甚未安。副修撰朴齊聞,旣有只推之命,與副應敎洪學淵,校理林處鎭,副校理趙庭和,修撰林顔喆,竝卽牌招,推移入直,何如?傳曰,允。
又啓曰,諡號署經事,命下矣。持平趙寅永,旣有只推之命,與掌令洪儼,持平李竣祜,獻納朴光錫,一體牌招,以爲署經之地,何如?傳曰,允。
傳于李鶴秀曰,領敦寧掃墳下去時,給馬,澆奠床備給。
注書金炳朝病,代以李穆淵爲假注書。
以獻納朴光錫,持平李竣祜牌不進罷職傳旨,傳于李羲肇曰,只推。
李鶴秀啓曰,興陽縣監金善一,禮安縣監沈鐛,憲府則雖已署經,諫院則行大司諫洪羲俊,司諫鄭時善在外,獻納朴光錫牌不進,正言韓弘敎,李冕植未署經不得署經,何以爲之?敢稟。傳曰,違牌臺諫及在外臺諫,竝許遞,前望單子入之,一司除署經。
又啓曰,故領府事李時秀等,諡號,憲府則雖已署經,諫院則行大司諫洪羲俊,司諫鄭時善在外,獻納朴光錫牌不進,正言韓弘敎·李冕植未署經,不得署經,何以爲之?敢稟。傳曰,新除授臺諫,待下批,牌招署經。
臺諫前望單子入之,大司諫洪遇燮,司諫朴岐壽,添書落點,獻納尹命圭落點。
以吏曹參議李光憲牌不進罷職傳旨,傳于李止淵曰,只推。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜未肅拜,持平趙寅永牌不進,監察茶時之意,敢啓。傳曰,知道。
以持平趙寅永,獻納朴光錫牌不進罷職傳旨,傳于李羲肇曰,推考傳旨捧入。
以公淸監司李錫奎狀啓,報恩等邑民家失火事,傳于洪益聞曰,聞甚矜惻,元恤典外,別加顧助事,分付。
李鶴秀,以奎章閣言啓曰,景慕宮望廟樓,今望奉審無頉之意,敢啓。傳曰,知道。
李止淵,以吏曹言啓曰,文二所試官前輔德李敬參,時無職名,令該曹,口傳付軍職,何如?傳曰,允。
兵曹口傳政事,副護軍單李敬參。
洪益聞,以戶曹言啓曰,謹奉傳敎,壽靜殿差備及景福殿差備內,椽木墻垣等頹傷處,修改吉日,令日官趙相順推擇,則三月二十一日辰時爲吉云,以此日時擧行,何如?傳曰,允。
李鶴秀,以侍講院言啓曰,新除授輔德洪起燮,時在京畿廣州地,說書李應信,時在江原道原州地,書筵入番事緊,竝斯速乘馹上來事,下諭,何如?傳曰,允。
李羲肇,以禁衛營言啓曰,本營軍色從事官徐英淳,身病甚重,勢難察任,今姑改差,何如?傳曰,允。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子七十七人內,三矢入格六十九人,二矢入格七人,一矢入格一人,昨日入格十六人,合爲九十三人矣。鐵箭今已畢試,片箭,自天字仍爲試取,而元貫革外,加設四貫革之意,敢啓。傳曰,知道。
又以武二所試官意啓曰,臣所今日片箭應射擧子九十三人內,一矢入格六人矣,片箭今已畢試,騎蒭自天字,仍爲試取之意,敢啓。傳曰,知道。
又以武二所試官意啓曰,臣所今日騎芻,應射擧子九十三人內,一中入格一人矣,騎芻今已畢試,鳥銃,自天字仍爲試放,而元貫革外,加設二貫革之意,敢啓。傳曰,知道。
又以武二所試官意啓曰,臣所今日鳥銃應放擧子九十三人內,貫一中三人,邊一中四人矣,日暮姑停之意,敢啓。傳曰,知道。
領敦寧金祖淳疏曰,伏以臣之父母墳在驪州地,而未遑往省者,今已數年,卽接鄕信,旣經昨年雨水,又値新春凍解,塋域之內,多有不得不亟修之事,情理悶迫,期日嚴急,輒敢投進短章,徑尋鄕路,不俟擅行,厥咎甚大。伏乞卽命有司,議臣當勘之律,以肅朝綱焉。臣無任云云。答曰,省疏具悉卿懇。卿其安心往來。仍傳于洪益聞曰,此批答,遣史官,傳諭于領敦寧。
京外儒生幼學金濟豐,進士洪益綸·崔壽恒·李近源·柳萬朝·李鍾九·李雲九·徐榛·李正懋·李繪九·李烷,生員金東健·金宇鉉·朴文紀·沈敎鎭·沈樂憲,進士閔範大·柳曮·金羲正·李東獻·李漢明·李載完·文命敷·韓祖馨·金履慶·申錫璜·張顯容·權常顯·李光雨·洪達善·李元英·洪冕容·金躍淵·柳溆·李鳳緖·趙鎭萬·李好謙·張禹汲·李樂重·李浩永·安柱完·李紀城·兪鼎煥·權永奎·徐崙輔·金鳳秀·趙泳·宋在誠·柳鼂·兪漢容·李允植·辛溵·兪伯煥·南宮晳·兪碩柱·尹相泰,郡守尹五榮,敎官李章翼,幼學梁正洙·洪在彦·尹致周·金亨相·金敦行·申錫九·姜疇永·安五壽·柳觀一·趙載鼎·申錫龍·朴宗采·李正誼·金銹·吳致樂·權永仁·吳熀·申錫九·李廷堅·洪在果·徐戴淳·李道淵·林正洙·李宗信·金東獻·李熽·金衡均·沈樂曾·鄭泳·南憲重·趙溟·李觀夏·趙在翼·金應均·趙涑·金春植·趙澤·沈敎鎭·趙敏植·洪在定·金宜淳·文明周·尹宗鎬·金晉根·李寅起·鄭鎭邦·李有東·韓禧裕·李鼎夏·金學根·沈能進·金鼎周·金公鉉·朴宗進·李基大·權思允·閔應勳·徐平輔·趙基淳·朴宗綏·李寅行·洪瓚周·金達韺·朴元德·高儆濟·金達淵·朴宗絢·李學培·金述淵·徐有亮·高兢濟·趙經孝·朴齊膺·韓性淵·高敬麟·鄭燖·徐有緯·鄭夔容·朴慶源·申纘·朴亨德·李肇煜·金·朴宗城·安弘述·朴貞德·金濟城·韓兢人·朴宗華·柳諴·兪其煥·洪䨞燮·李煥斗·李仁逵·朴韶九·韓喆人·黃基完·孔煥鼎·尹奎烈·申用模·宋欽俊·韓龜錫·黃鍾夾·田啓華·鄭璣烈·朴敦命·申在徹·李允誠·黃世顯·李羲鳳·南謹中·李時潤·崔兢鉉·南獻中·李璜鉉·張涑·尹壽烈·南榮中·權膺·沈能龜·李行健·尹孝永·李夏榮·尹炳殷·沈能鳴·任龜常·權用正·尹䋁烈·尹洙·金業淵·李基忠·尹溟·朴根源·宋學哲·兪致鳳·金魯曾·申錫豐·李元培·申在英·朴春命·具慶和·任泰濟·兪杞周·申錫周·任泰淳·申綱·李之秀·黃基宅·吳龍海·李海謙·韓敬裕·申錫珩·朴宗先·辛養善·南宮璡·李錠·南公宇·兪季煥·閔亨圭·金載中·李龜緖·朴英壽·閔光奎·趙在井·李洙永·沈能明·李羲尙·兪南柱·洪孝燮·鄭在常·洪秉性·元在鎭·李來源·趙成鎬·李在五·黃鍾元·李源豐·柳觀國·趙宅鎬·李晩容·黃基憲·金光宇·任五常·金炳斗·李肯愚·李正學·申在緯·玄性祚·李宜植·沈繼永·權中祜·孟德遠·申在一·金鎭和·權好仁·金敬喜·李源益·朴民壽·申在伯·李璜載·李準·沈宜鵾·鄭在俊·金應鉉·韓宗裕·愼·姜俊煥·李鼎命·黃潤鍾·李敦植·李煥裕·閔儀鏞·洪鍾五·李東瑗·吳顯謨·李鍾赫·尹鼎大·李秉穆·李鶴緖·柳·李鍾甲·趙浩植·李元柱·尹圭大·韓鼎尙·李益永·朴象鉉·李輔敏·徐榮淳·李廷翼·元錫龜·李鍾允·魚命羲·李敬植·元栗·徐在淳·金得善·李祚永·朴齊臣·金益文·兪正柱·李寬溥·金基五·兪貞煥·洪鍾馨·李羲敎·徐慶淳·兪冕煥·李浩達·安復熙·沈鍾集·李濟達·沈宜鵬·李學緖·宋一修·權弘履·李正倫·洪鏞·金祜根·具學祖·兪伯煥·金弘淳·李秉珪·權橃·金基巖·金百善·金鎭彦·李明浩·沈能翼·尹相泰·朴奎壽·李源天·閔致厚·李明周等疏曰,伏以臣等,謹按先朝甲辰,褒忠綸音若曰,褒忠獎節,有國之大政,雖在異代,尙且表章之。況爲我先大王一心翊戴者乎?掃蕩群陰,擎升六龍,則亦豈以褒獎之備至,更無別般崇報之擧乎?臣等莊誦至今,感淚交逬。嗚呼,辛壬事,尙忍言哉?語其時,則凶徒堵立,國勢危疑,凜乎若大廈將傾,孰任棟梁,茫然如巨津無涯,誰作舟楫,皇天祚宋,藎臣降周,曰,惟四大臣忠獻公臣金昌集,忠愍公臣李健命,忠文公臣李頤命,忠翼公臣趙泰采,捐生舍命,共扶我宗祊,質天地鬼神而無疑,視刀鋸鼎鑊而如歸,使我英廟朝五十年治平之業,億萬世垂裕之基,奠若泰山,安如磐石。其忠也貫乎日月而猶有餘光,其功也封之帶礪而尙多遺烈,兩朝愍恤之恩,褒揚之典,庶幾無憾於江祠之妥靈,太廟之配食,而猶有所未盡者,旌閭之典,是已,列朝徽規,敦尙忠烈,凡於立殣之人,死節之臣,必許贈諡而寵榮之,又命不祧旌閭而顯揚之,所以獎忠節樹風聲,使天下萬世之人,觀感而興起焉。此其擧甚盛且美也。是以閭巷之間,若有匹夫匹婦,一孝一忠,登聞于朝,則無不表而旌之,著爲不易之美制。況以四大臣窮天地亘萬古之貞忠大功,尙未蒙棹楔之恩,是豈非國典之欠缺,後世之羞恥者乎?噫,金昌集之忠炳聯箚,功贊建策,李健命之殺身殉國,隻手扶社,李頤命之咸池奉日,砥柱擎天,趙泰采之端明十疏,宗祊磐泰,俱載於先朝侑祭之文,婦孺咸誦其忠,草木亦知其名,則今何必架疊陳列哉?至若乙巳錄勳之請,乙亥旌閭之奏,故相臣閔鎭遠·李天輔之一代公議,尤可見矣。逮至壬寅回甲之歲,贈參判臣金省行,忠簡公臣趙聖復,先被旌閭之典,繼下恩敎曰,四大臣不祧旌閭之施不施,自政院問于本家,無踰此歲,又於辛酉御極之初,臺臣白師謹之疏出,而益彰四大臣辛壬大義理。至於宮人墨世之卑微者,亦旌其舊閭,則四忠之斷不無旌表之擧,實是朝野共公之論,故壬戌夏故大司諫臣兪漢寧,隻疏橫陛,首請四大臣不祧及旌閭之典,而其時覆啓,只以一不祧應天而止,尙爲志士仁人之所歎息痛恨者也。伊後屢十年廟堂之上,公車之下,四忠旌閭之論,寥寥而無聞,臣等竊爲之慨惜也。噫,忠臣古宅,侈以丹楔,聳百代之耳目,尙千秋之氣節,則在國家褒尙之恩,爲世道激勵之方,不啻籩豆之肹蠁,焄蒿之悽愴而已。凡今日宗伯之掌邦禮者,俱是英廟之世臣,則至於此事,孰敢曰不可哉?伏念今若以旌褒之典,施於四臣,則不但我聖上繼述寧考未卒之志,亦粵我英廟在天之靈,必當降監而嘉悅之矣。豈不休哉,曷不盛哉?噫,辛壬禍變,乃是忠逆之所關,義理之所分,而天星百周,辨誣之疏始出,而兩聖朝受授之光明益彰,陳奏之使已還,而四大臣節義之卓越愈新。臣等冀蒙耑降聖斷,亟表厥宅,永有所矜式,則忠逆之關,由此而可辨,義理之分,以是而大明,其所關係,豈淺淺也哉?伏願殿下,述先朝未遑之事,念四臣不世之忠,亟令該曹,議定旌褒之典於四大臣,上以光聖德,下以循公議,則宗祊幸甚,世道幸甚。臣等無任云云。曾謂四相之死,止於一節乎?爾等不見宋文正之無旌乎?無得煩瀆,退修學業。
上在昌德宮。停常參·經筵。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲宋穉圭,執義尹尙烈,掌令蔡一祥在外,掌令洪儼,持平趙寅永呈辭,持平李竣祜未肅拜,監察茶時之意,敢啓。傳曰,知道。
洪益聞啓曰,都摠管任希存,旣入闕中,不爲肅謝,直爲出去,事甚未安,推考,何如?傳曰,允。
李穆淵有頉,代以李根友爲假注書。
李根友在外,代以尹效覺爲假注書。
以文學朴容壽牌不進罷職傳旨,傳于洪益聞曰,只推。
以副應敎洪學淵,校理林處鎭,副校理趙庭和,修撰林顔喆,副修撰朴齊聞牌不進罷職傳旨,傳于洪益聞曰,只推。
洪益聞啓曰,玉堂上下番俱空,已至多日,事甚未安。副應敎洪學淵,校理林處鎭,副校理趙庭和,修撰林顔喆,副修撰朴齊聞,旣有只推之命,竝卽牌招,推移入直,何如?傳曰,允。
又啓曰,試官之出榜後詣闕肅拜,自是例也,而文二所試官宋應奎,旣呈肅單,自外徑歸,揆以事體,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
以司諫朴岐壽,獻納尹命圭牌不進罷職傳旨,傳于洪益聞曰,只推。
洪益聞啓曰,諡號署經事,命下矣。司諫朴岐壽,獻納尹命圭,旣有只推之命,竝更牌招,以爲備員署經之地,何如?傳曰,允。
獻納尹命圭啓曰,臣言議風裁,本不合於淸朝耳目之任,而薇垣特除,復下於千萬夢想之外,召牌荐降,雖不得不章皇出肅,而第臣於年前,猥叨憲臺,適値任㸁之合啓,隨衆聯參矣。至有諫長之請罪,竝被譴罷之典,每自追惟,惶恧交中,臺閣一步,便成鐵限,今不可一刻晏然於臺次,而如臣引避,皆蒙恩諒,顧此處義,宜無異同,請命遞斥臣職。答曰,勿辭,亦勿退待。
李羲肇啓曰,獻納尹命圭,避嫌承批之後,不出姑停望,直爲出去,事甚未安,推考,何如?傳曰,允。
以副應敎洪學淵,校理林處鎭,副校理趙庭和,修撰林顔喆,副修撰朴齊聞牌不進罷職傳旨,傳于洪益聞曰,只推。
以司諫朴岐壽牌不進罷職傳旨,傳于洪益聞曰,只推。
李羲肇,以武二所試官意啓曰,臣所今日平明開場,昨日未畢放鳥銃,仍爲試放之意,敢啓。傳曰,知道。
又以武二所試官意啓曰,臣所今日鳥銃應放擧子七十三人內,貫邊中二人,邊三中二人,邊一中二十七人,昨日入格七人,合爲三十八人矣,鳥銃今已畢放,騎槍當爲試取,而無一人應射者,各技皆已畢試,仍爲計劃修正榜目之意,敢啓。傳曰,知道。
上在昌德宮。停常參·經筵。
沈能岳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李羲肇啓曰,來二十一日朝參日次矣,敢稟。傳曰,停。
洪益聞啓曰,來二十一日輪對日次矣,敢稟。傳曰,當次人受點後日次待令。
又啓曰,玉堂上下番俱空,已至多日,事甚未安。副應敎洪學淵,校理林處鎭,副校理趙庭和,修撰林顔喆,副修撰朴齊聞,旣有只推之命,與校理林東鎭,修撰宋應圭,一體牌招,以爲推移入直之地,何如?傳曰,允。
又啓曰,諡號署經事,命下矣。司諫朴岐壽,旣有只推之命,與獻納尹命圭,一體牌招,以爲署經之地,何如?傳曰,允。
又啓曰,故領府事李時秀等諡號,憲府則雖已署經,諫院則行大司諫洪遇燮在外,司諫朴岐壽,獻納尹命圭牌不進,正言韓弘敎·李冕植,未署經,不得署經,何以爲之?敢稟。傳曰,未署經臺諫竝許遞,前望單子入之。
正言前望單子入之,李魯秉·金蘭淳落點。
以司諫朴岐壽,獻納尹命圭牌不進罷職傳旨,傳于洪益聞曰,只推。
洪益聞啓曰,諡號署經事,命下矣。司諫朴岐壽,獻納尹命圭,旣有只推之命,與新除授正言李魯秉·金蘭淳,一體牌招,以爲署經之地,何如?傳曰,允。
又啓曰,故領府事李時秀等諡號,憲府則雖已署經,諫院則行大司諫洪遇燮,正言李魯秉·金蘭淳在外,司諫朴岐壽,獻納尹命圭再牌不進,不得署經,何以爲之?敢稟。傳曰,在外及違牌臺諫,竝許遞,前望單子入之,待下批,牌招署經。
以司諫朴岐壽,獻納尹命圭再牌不進罷職傳旨,傳于洪益聞曰,只推。
沈能岳啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永牌不進,監察茶時之意,敢啓。傳曰,知道。
以司諫朴岐壽,獻納尹命圭,掌令洪儼,持平李竣祜·趙寅永牌不進罷職傳旨,傳于沈能岳曰,只推。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于洪益聞曰,只推。
洪益聞,以戶曹言啓曰,壽靜殿差備及景福殿差備,內椽木墻垣等頹傷處,修改吉日,以來月望後,更爲擇入事,命下矣。令日官,趙相順推擇,則來閏三月十七日辰時爲吉云,以此日時擧行,何如?傳曰,允。
李羲肇,以都摠府言啓曰,副摠管柳相亮,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
洪益聞,以奉常寺都提調意啓曰,祭享所用春等中脯,依定式今三月十七日,始造之意,敢啓。傳曰,知道。
李羲肇,以禁衛營言啓曰,本營字內,光熙門南邊第九城廊近處頹城改築處女墻,今已畢築之意,敢啓。傳曰,知道。
工曹參判金基厚疏曰,伏以臣老衰疲癃之狀,日增月加,周任所謂不能陳力而就列者,亦已久矣。昨春以來,悲遑霣越,筋骸澌頓,而不敢言勞,氣息喘短,而不敢自暇,式至今拚死奔奏,而日前練祀奄過,始乃敢言私,略陳病不敢駿奔之狀,及奉批旨,諭以調理行公。臣不勝惶悚感激,以首九頓而第有實情之萬萬悶隘者,蓋臣所嬰之疾,有非一時所減,略加調攝,而可以責效者,肝肺受傷,癬痂遍身,每當春夏,如期添發,搔癢不得暫休,坐臥不能貼席,手脚痿攣,擧物之際,輒患顫掉,最是行步,則非但運動之蹇澁,禁庭出入,殿陛陞降,每有顚蹶之慮,萬無自力之望,至若咳嗽上氣之症,實有朝夕莫保之憂,顧此享役,在臣情地,何敢有辭免之念,而奈此病狀,末由自盡其微忱,何哉?前疏之懇,尙以煩屑爲懼,不敢備陳其實狀,未蒙聖鑑之俯燭,玆不得不披瀝申籲。伏願聖明,察臣病之無以自强,念臣言之非出占便,所帶享官之任,亟許鐫免,仍治臣瀆擾之罪,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
沈能岳啓曰,大司憲宋穉圭,執義尹尙烈,掌令蔡一祥在外,掌令洪儼持平趙寅永呈辭,持平李竣祜未肅拜,監察茶時之意,敢啓。傳曰,知道。
洪益聞啓曰,玉堂上下番俱空,已至多日,事甚未安,副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝卽牌招,推移入直,何如?傳曰,允。
又啓曰,忠獻公金昌集祠版,遣承旨致祭事,命下矣。何承旨進去乎?敢稟。傳曰,都承旨進去。
臺諫前望單子入之,大司諫李敬參,司諫任俊常,獻納姜時煥,正言李志容·鄭來成落點。
以大司諫李敬參,正言李志容牌不進罷職傳旨,傳于洪益聞曰,只推。
洪益聞啓曰,諡號署經事,命下矣。大司諫李敬參,正言李志容,旣有只推之命,竝更牌招,以爲署經之地,何如?傳曰,允。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于洪益聞曰,只推。
以公淸監司李錫圭狀啓,右道監試都會,卽懷德縣,而棘圍所用收斂民結,一任吏手,科外濫捧,該縣監宋儒載,爲先罷黜,其罪狀,令攸司稟處事,傳于洪益聞曰,令該曹,口傳差出,催促下送。
兵曹口傳政事,副司果單朴岐壽。
洪益聞,以侍講院言啓曰,兼文學尹命圭,時無職名,令該曹,口傳付軍職,何如?傳曰,允。
兵曹口傳政事,副司果單尹命圭。
李羲肇,以備邊司言啓曰,卽見京畿監司韓兢履啓本,則以爲懿昭墓汰落諸處,俱係緊要,工費必多,先以某衙門錢,限三千兩劃下。則精略排用,有餘則還納,不足則加請,鐵器械雜物及空石木物,自各營門戶曹,分定進排,用後還下,役軍依已例,雇軍使用,相地官·奏時官定送等事,請令廟堂,稟旨分付矣。容入物力,雖難預料,所請數爻,稍涉過多,禁·御兩營錢各一千兩劃送,使之取用,器械雜物,令各該衙門,依例進排,相地官·奏時官,亦令該監,定送,何如?傳曰,允。
又以兵曹言啓曰,卽接北所衛將金性淵牒報,則明光門東行閣北壁二間許,頹圮連接墻垣一間許,半邊缺落云。爲先令紫門監,以杻把子及長木,堅實圍排,限修築間,弘化門入直軍十名除出把守,嚴加守直之意,敢啓。傳曰,知道。
又以兵曹言啓曰,內禁衛將朴敦常,宣傳官元永象,俱以病難供職,呈狀乞遞,竝改差,何如?傳曰,允。
又以司僕寺一二提調意啓曰,濟州前牧使白泳鎭,遞任進上馬三匹,今纔上來,禾毛色,別單書入,依例內廐立養,而進獻事體,何等嚴重,則所封馬匹,俱爲體瘦病孱,比前尤甚。當該封進前牧使白泳鎭,從重推考,以警日後,何如?傳曰,允。
吏曹監試覆試學禮考講一所試官李渭達·洪晩燮,二所試官尹錫永·金周默。
行護軍金啓溫疏曰,伏以日月迅邁,孝禧殿練事奄過,仰惟聖慕益復如新。臣於日前,伏覩賞典下者,以臣書寫練主,至增資質,華誥誕宣,聞命懍惕,罔知攸措。噫,當日書寫,欲辭不敢,祗益愴廓,安有勞勩,而方當爵賞之愼惜,另被存錄之過隆,有若酬報之不得不然者然,夫懋賞之典,必待有功,臣有何功,乃叨斯賞,且況貳卿之秩,古所稱命德之器也。由下大夫而躋此者,設有可賞之功,必視其地望之允愜,然後乃可議到。亦豈容以一時徼幸,而不少難愼也哉?念臣本以樗櫟之下品,夙抱狗馬之貞疾,旣無歷試可紀之績,積有逋慢自便之罪,私常以爲材旣無足仰備任使,病又不堪陳力夙夜,則無寧絶志榮觀,低徊冗散,以此爲我聖朝塵刹之報而已,斷斷此意,亦嘗略控於辭銓之章矣。今若徒以寵擢爲榮,進取爲幸,昌沒趨膺,若固有之,則此正朱夫子所謂安坐而得美職者,其爲上累名器,下隳素心。尤當如何,歷日縮伏,冞增悸愧,玆敢仰暴情實,冒干崇嚴。伏乞聖慈,俯賜鑑諒,亟收臣新授資秩,俾恩賞罔有濫褻,而亦令螻蟻賤臣,獲遂終始之諒,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外傳旨未下外,未肅拜·呈告人員,竝卽牌招,何如?傳曰,允。
金愚淳啓曰,右承旨李鶴秀,左副承旨沈能岳,今日不爲仕進,竝卽牌招,何如?傳曰,允。
備忘記,江華留守宋冕載下直,長弓一張,長箭一部。雲峯縣監李彦懋下直,長弓一張,長箭一部,片箭一部,筒兒一筒賜給。
傳于金愚淳曰,左承旨進詣皇壇奉審,仍詣宣武祠,一體奉審以來。
洪益聞啓曰,玉堂上下番俱空,已至多日,事甚未安。副應校洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝卽牌招,推移入直,何如?傳曰,允。
又啓曰,卽者觀象監官員來言,明日雜科初試,當爲設行,而提調金祖淳在外,有難擧行云,何以爲之?敢稟。傳曰,許遞,前望單子入之。
觀象監提調前望單子入之,金敎根落點。
洪益聞啓曰,卽者司譯院官員來言,明日雜科初試,當爲設行,而提調李止淵,奉命在外,有難擧行云,何以爲之?敢稟。傳曰,許遞,前望單子入之。
司譯院提調前望單子入之,朴崙壽落點。
以大司諫李敬參再牌不進罷職傳旨,傳于洪益聞曰,只推。
李羲肇啓曰,大司諫李敬參,旣有只推之命,一體牌招,何如?傳曰,允。
洪益聞啓曰,諡號署經事,命下矣。大司諫李敬參,旣有只推之命,更爲牌招,以爲署經之地,何如?傳曰,允。
以大司諫李敬參牌不進罷職傳旨,傳于洪益聞曰,只推。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平趙寅永·李竣祜牌不進,監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職〈傳旨〉,傳于李羲肇曰,只推。
以右承旨李鶴秀,左副承旨沈能岳牌不進罷職傳旨,傳于金愚淳曰,只推。
吏曹口傳政事,以柳爲懷德縣監。
以江原監司申在植狀啓,旌善郡守任重白,宿病闖發,連呈辭狀,不得已罷黜事,傳于洪益聞曰,令該曹,口傳差出,催促下送。
吏曹口傳政事,以李和淵爲旌善郡守。
以咸鏡監司李勉昇狀啓,咸興府民家失火事,傳于金愚淳曰,聞甚矜惻,元賉典外,別加顧助事,分付。
李羲肇,以兵曹言啓曰,內吹螺赤及龍虎營兼內吹,今春等習角賞木,依判下別單,施賞之意,敢啓。傳曰,知道。
又以訓鍊都監言啓曰,因兵曹草記,明光門外行閣北壁二間許頹圮處,及連接墻垣一間許,半邊缺落處,弘化門入直軍十名除出,將校一人率,限修築間,嚴加守直之意,敢啓。傳曰,知道。
又以訓鍊都監言啓曰,本局兼內吹,今春等習角賞格,謹依啓下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金重玉等十一名處,木綿各二疋,施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
又以義禁府言啓曰,公淸監司李錫奎狀啓內,懷德縣監宋儒載,爲先罷黜,其罪狀,令攸司稟處事,啓下矣。宋儒載下去京畿高陽地云,依例發遣府羅將,拿來,何如?傳曰,待待命拿囚。
敎江華留守宋冕載書。王若曰,海防寄分司之重權,疇若予采,廟剡循明廷之公議,卿眞其人。爰授旌旄,誕敷綸綍。惟卿,樂易之性,恬雅其姿。屛絶浮靡,一如寒士操守,歷敭華顯。早荷先朝眷知。再考績於銅章,已著存心愛物,屢佐貳於銓席,亦多爲官用才。禁闥出入之班,深庸嘉乃,宰相徊翔之地,復欲試之。眷彼沁都一區,寔我海門重鎭。十堡之臺堭霧列,壯形勢於畿邦,三路之漕舶雲輪,控咽喉於湖海。竝松京而任大,視桐閫而體尊。天險也如,不啻唐睢陽之獨爲保障,地勝亦擅,殆同晉江陵之專制上流。所以列朝,每勤經理之策,至於近日,實多凋弊之嘆。儲峙無餘,必須尹晉陽之損戶數,軍伍多闕,正思陶荊州之檢簿書。故切包桑之憂,合試盤錯之器。玆授卿以江華府留守兼鎭撫使,卿其祗服寵命,益務令猷。撫禦則體宵旰之虞,綜理則思陰雨之戒。壁壘精彩,聳一方之觀瞻,樽俎折衝,佩三符之節制。南州之裘帶自適,非爲借卿優遊,北門之鎖鑰是期,實欲捍我封圉。惟其廉簡之操,固所有餘,凡於做措之機,益宜加勉。緝兵民嚴關隘,務察痼瘼而快蘇,繕樓櫓積蒭糧,勿謂昇平而少忽。若他裁稟,厥有故常。於戲,處留臺而參廟籌,須念依毗之篤,陪眞殿而護實閣,益勵警衛之方。卿其往欽,予不多誥,故玆敎示,想宜知悉。知製敎林東鎭製進。
上在昌德宮。停常參·經筵。
藥房提調李羲甲,同副承旨洪益聞啓曰,伏未審日間,聖體若何,寢睡·水刺之節,何如?臣等率諸御醫,趁早入趁,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
李羲肇啓曰,合辭許久闕啓,事甚未安。除在外牌招啓辭未下外,未肅拜·呈告人員,竝卽牌招,何如?傳曰,允。
金愚淳啓曰,右承旨李鶴秀,左副承旨沈能岳,今日不爲仕進,竝卽牌招,何如?傳曰,允。
李羲肇啓曰,備邊司郞廳來言,今日賓廳日次,而領議政金載瓚,右議政林漢浩,俱有身病,左議政未差,不得來會云矣,敢啓。傳曰,知道。
洪益聞啓曰,卽者觀象監員來言,今日雜科初試,當爲設行,而新除授提調金敎根在外,無以開場云,何以爲之?敢稟。傳曰,許遞,前望單子入之。
觀象監提調前望單子入之,李羲甲落點。
洪益聞啓曰,卽者觀象監官員來言,今日雜科初試,當爲設行,而新除授提調李羲甲,以典醫監提調,本監試取進,不得開場云,何以爲之?敢稟。傳曰,許遞,前望單子入之。
觀象監提調前望單子入之,權丕應落點。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于洪益聞曰,只推。
洪益聞啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝卽牌招,推移入直,何如?傳曰,允。
又啓曰,諡號署經事,命下矣。大司諫李敬參,旣有只推之命,更爲牌招,備員署經,何如?傳曰,允,違牌勿爲呼望。
大司諫李敬參,正言李志容啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根固窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢館,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧。固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科。世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。新除授獻納姜時煥,時在公淸道永同地,正言鄭來成,時在慶尙道安東地,司憲府大司憲宋穉圭,時在公淸道懷德地,執義尹尙烈,時在大興地,掌令蔡一祥,時在大興地,請竝斯速乘馹上來事,下諭。答院曰,不允。申鼎朝等事,不允。下諭事,依啓。
李羲肇啓曰,大司憲宋穉圭,執義尹尙烈,掌令蔡一祥,在外,掌令洪儼,持平趙寅永·李竣祜牌不進,監察茶時之意,敢啓。傳曰,知道。
以掌令洪儼,持平李竣祜·趙寅永牌不進罷職傳旨,傳于李羲肇曰,只推。
以右承旨李鶴秀,左副承旨沈能岳牌不進罷職傳旨,傳于洪益聞曰,只推。
洪益聞啓曰,明日傳香,禮房承旨,當爲齋宿,而右承旨李鶴秀,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以右承旨李鶴秀再牌不進罷職傳旨,傳于洪益聞曰,許遞,前望單子入之,待下批,牌招齋宿。
承旨前望單子入之,李瀅夏落點。
洪益聞,以禮曹言啓曰,卽接定州幼學林所志,則以爲,族孫墝,嫡妾俱無子,以其同姓六寸兄㙲第二子敬源,欲爲繼後,兩家諸族,同議完定,未及禮斜,而㙲夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長林所訴旣如此,依定式林㙲第二子敬源,立爲林墝之後,何如?傳曰,允。
李羲肇,以兵曹言啓曰,今此謝恩使一行赴燕時,所把各道驛馬,來閏三月逢點之意,草記蒙允,而拜表日子,來七月二十二日,更爲推擇矣。公淸·全羅·慶尙三道驛馬,來七月初十日,京中逢點。江原·咸鏡兩道驛馬,直送安州,來七月二十日逢點事,各道監司處,更爲行移,何如?傳曰,允。
又以備邊司言啓曰,頃以京衙門作錢穀耗條目,自各該邑,依詳定作錢,直納京司之意,筵稟行會諸道矣。卽見全羅監司李書九所報,則以爲外邑之各樣上納,一任監色,任其偸弄,大是痼弊。凡作錢上納之節,勿委外邑,自監營,都聚收捧,每年正月,定式輸納於各該衙門,而馱價則依舊規就元數中計減,水原·江華兩都年例作錢,與京司有異,依前送人受去爲辭矣。各邑公納之竝入吏鄕偸弄,今爲京外切痼之弊,而至於詳定執錢。雖出於爲民省費之意,若是遇豐穀裕之時,詳定猶爲高價,況又以情債及馱價,竝爲科外徵民,則凡所以裕民者,適足爲厲民矣。今若自各邑,定期輸納於監營,自監營,成陳省直納京司,則吏莫容奸,民無加斂,而每於歲首,自當趁限準納,大爲民邑之紓力,京鄕之防奸,至於馱價之元穀會減,自是舊例,竝依所報施行之意,分付各該衙門及作錢諸道,江華·水原之年例作錢,則竝使之依前受去,何如?傳曰,允。
又以備邊司言啓曰,卽見廣州留守權常愼狀啓,則以爲本城城堞及行宮,以下各樣公廨,在在頹壓,軍物亦多腐傷。其所修改,不容少緩,故今已始役,而財詘擧贏,無以竣事,空名帖二百張,特爲成給,俾完工役事,請令廟堂稟旨分付矣。除非賑資所用,則本無空名帖成給之例,而近則京外財用,竝匱,若當修堞繕廨之役,則不得已許給空帖,俾爲生財之方,已爲年來已施之例矣。本府工役,旣有所重,而他無以拮据區劃,空名帖一百五十張,依所請成給,何如?傳曰,允。
又以備邊司言啓曰,開城留守吳翰源上疏批旨,有令廟堂稟處之命矣。取見其疏本,則以爲本府各庫殖利錢,逋負相仍,徒滋數爻,自庚辰至壬午,限三年停減利條,俾絶邊殖虛錄之弊,殖債出場,如彼無期,則從他生財然後,可以支用。若以包蔘二百斤劃給本府,一依譯院收稅之規,則庶爲蘇弊之道爲辭矣。殖利錢之三年停殖,果爲松民莫大之惠,與其虛徵於鬼錄,無寧實惠於債民,依疏請許施,蔘包加請,非不爲目前生財之方,而包政自來至嚴,包路決難漸廣。此路一開,邊禁蕩然,此則置之,何如?傳曰,允。
籌司啓,松留吳翰源上疏以爲,收稅之規,則庶爲蘇裕之道,至於靑石鎭,無益於關防,而冗費許多,徒切民瘼,撤罷爲便,而武列久勤之失一當窠,區處無路。白峙鎭將,移作自辟窠,以爲列校酬勞之資爲辭矣。殖利錢之三年停殖,果爲松民莫大之惠,與其虛徵於鬼錄,無寧實惠於債民,依疏請許施,蔘包加請,非不爲目前生財之方,而包政自來至嚴,包路決難漸廣。今若一開此路,則邊禁從此蕩然,竝與元包二百斤,更無以爲貨於燕市也。此則置之,靑石鎭已是當時之失着,反爲松民之添弊,而況斲山塡谷,坦爲康莊,以一夫當關之險,爲萬馬齊騖之地,誠爲識者之竊歎。自今撤鎭,更加養木設險,俾復關防之舊制,白峙之宜屬松營與礪峴,果無所異,許作本營自辟一窠。以爲靑石撤罷之代,實爲得宜,依此施之之意,分付西銓,何如?傳曰,允。
又以備邊司言啓曰,卽見咸鏡監司李勉昇所報,則以爲本營進獻庫作貢時,各衙門穀七千六百三十餘石。報本司請得區劃,而該庫元穀,若過萬石,則所貸各穀,竝爲還送于各該衙門之意,節目定式矣。其後未及移送,年年添耗,見今實數爲二萬二千四百九十二石,而今不可仍循置之。依當初定式,一萬石則作爲該庫本穀,取耗需用,蕩債穀中每年移錄條。更勿擧論,而別賑城餉等穀五千六百八十八石,還錄本所,四千石,移付營賑,以備不虞,二千石劃給養士養武兩廳。以爲儒武居接之需,而穀名,則一體移付營賑,句管上司,餘在八百二石,更爲添付於進獻庫,以爲責應不時之用,仍爲成節目遵行爲辭矣。進獻庫本穀,今不但已滿萬石,雖使盡報所貸來各穀,尙有萬餘石之餘剩,則就其中,除出二千石,劃付儒武兩廳,以爲勸課文武之資,八百餘石,添付進獻庫。以備不時之用,果爲得宜,依所請許施,俾爲永久著式之地,何如?傳曰,允。
又以備邊司言啓曰,卽見公淸監司李錫圭所報,則枚擧丹陽郡守牒呈,以爲本郡大同田稅,以米布之至貴,遠貿於他道,一結所入。雖在樂歲,尙爲十二三兩田稅,則輸納於數百里外可興倉,而漕道艱險,每多臭載,輒致再徵,掘沙行船,浮費許多,民邑難支,而軍米布,亦與田大同無異,依永春·延豐兩邑例,田稅米太大同木,禁·御兩營保米,各軍布,竝許純錢,使此弊局,得以支保爲辭矣。永春·延豐,俱以米布之極貴,漕路之絶險,已許以純錢代納,則今此丹陽,以永春之隣邑,處延豊之上流,兩邑旣施曠典,而該邑則獨未蒙一視之政,不但邑民之懷冤,實違朝家均惠之意,依永·延二邑例,田稅大同及各營軍米布,竝以純錢代納之意,分付各該衙門,何如?傳曰,允。
又以都摠府言啓曰,副摠管柳相亮,以文臣朔試射試官,訓鍊院晝仕出去之意,敢啓。傳曰,知道。
上在昌德宮。停常參·經筵。
李羲肇啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于李瀅夏曰,只推。
李瀅夏啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝卽牌招推移入直,何如?傳曰,允。
持平李竣祜啓曰,近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫氣之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致·嗣各證,凶祕之跡,如印一板。雖然此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾。則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛逐凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。答府曰,不允。申鼎朝等事,不允。
以大司諫李敬參,正言李志容,掌令洪儼,持平趙寅永牌不進罷職傳旨,傳于李羲肇曰,只推。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于李瀅夏曰,只推。
兵曹口傳政事,副護軍單李鶴秀。
李羲肇,以義禁府言啓曰,卽接月令醫員趙行均手本,則時囚罪人崔養重,泄痢之症,處冷添劇,度數頻數,眞元大脫,症形危重云,罪人病勢如此,則一邊保放,一邊草記,曾有定式矣。崔養重,姑爲保放之意,敢啓。傳曰,知道。
領府事韓用龜箚曰,伏以居諸迅邁,孝禧殿練事倐焉已過,仰惟聖慕皇皇,益切慨廓之痛,仍伏念臣於向來,以太常貢物事,有所草記,而蒙允兪之批矣。忽於日前,見上護軍鄭晩錫疏本,則以貢民之訴訐本寺,謂以無嚴之惡,而滿紙張皇,隱映說去者,非討貢民之罪,卽論斥草記之本寺提擧也。其所侵詆侮蔑,殆無餘地,臣不欲費辭呶呶,自損體貌,而臣誠莫曉其受侮之委折也。大抵貢制,本自嚴重,而元貢異於別貢,故惠廳則循例給價,戶曹則從實計減,今此停祭條,亦係元貢,故自設貢以來,雖値停祭之時,未嘗有減給之例,貢民輩,認以爲不易之關和,而惠堂則謂以此爲一時闊狹,不必膠守,遂以半價減給,維彼貢民輩,莫不騷然稱冤不已,而見格於惠廳,來訴於本寺。臣旣見帶提擧之任,明知其事自有已例,其言亦非越訴,安得不擧實登聞,仰請處分乎?本事雖甚微細,有司之臣,如欲擺脫貢式,節省經費,則惟當就事論事而已,何爲而忽生疑怒,惟意噴,使旣頹之朝綱,一朝掃地,誠萬萬寒心。嗚乎,人必自侮而後人侮之,如臣無似,忝居大臣之列,不能見重於人,前後橫逆之來,皆是滄浪,固所自反,而若使後人,論今日之朝廷,則以爲如何?唾面不拭之義,臣非不知,而今若低首屛息,一任其凌蔑,則臣雖不足言,其於朝體何,國綱何?屢回思量,終難泯默,玆以短箚自列。伏乞聖明,俯垂鑑諒,先治臣貽羞淸朝之罪,上護軍鄭晩錫,亦施譴罷之典,以警具僚焉。取進止。答曰,省箚具悉卿懇。惠堂疏,不過論貢人輩弊習也,於卿何有?然而遣辭之際,未免不審,誠如卿言,所請依施。仍傳于李瀅夏曰,此批答,遣史官,傳諭于領府事。
上在昌德宮。停常參·經筵。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
李瀅夏啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝卽牌招推移入直,何如?傳曰,允。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平趙寅永·李竣祜牌不進,監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨,傳于李羲肇曰,只推。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于李瀅夏曰,只推。
以公淸監司李錫奎狀啓,連山縣民家失火事,傳于洪益聞曰,聞甚矜惻,元恤典外,別加顧助事,分付。
以江原監司申在植狀啓,歙谷縣民家失火,人物燒死事,傳于洪益聞曰,聞甚矜惻,元恤典外,別加顧助,燒死人,如有生前身還布,竝蕩減事,分付。
李羲肇,以都摠府言啓曰,副摠管柳相亮,以能麽兒堂上,本廳講坐起事,南別營晝仕出去之意,敢啓。傳曰,知道。
又以禁衛營言啓曰,本營字內九嶷峯東邊第二城廊近處,頹城改築處,女墻今已畢築之意,敢啓。傳曰,知道。
又以義禁府言啓曰,保放罪人崔養重,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,益山郡守鄭畊愚,井邑縣監呂東根等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,懷德前縣監宋儒載原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,禮安前縣監崔養重,原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
南延君球疏曰,伏以日月流邁,孝禧殿練朞奄過,雲鄕逾邈,聖慕益切。伏念臣,職守仙寢,處地異於外庭,惟以朝夕攀號,小伸罔涯之忱。不意於今月初十日,伏奉傳敎下者,以臣爲宜德大夫,臣惶恐震越,罔知攸措。顧其年則蒙騃也,語其階則從一品也,臣以何人,徧被格外之洪恩,特軫念臣之母病,使之往來,不勝惶隕。向日錫馬之典,曾未叨謝,謬恩荐蒙,靡所堪承。伏乞聖慈,曲全臣身,特收加資之命,臣於陳情之章,未敢言私,而竊有援例至切之懇,伏望俯垂察焉。臣謹考大典通編,有老人應資者,許令其子孫上言之文,而宗班副守以上,封君之父,年七十加資,又其下推恩條,有所後父資窮,則許其推恩生父之文。今臣之資階已至顯秩,而臣之生父生員臣秉源,今年爲七十一歲,尙未蒙推恩之典。臣玆不避猥越,敢援子孫上言之例,以瀆崇聽。伏乞天地父母,曲察臣情地之至切,特垂矜諒之恩。臣無任云云。答曰,省疏具悉。所請依施。
上在昌德宮。停常參·經筵。
李羲肇啓曰,大司憲宋稚圭,執義尹尙烈,掌令蔡一祥在外,掌令洪儼,持平趙寅永·李竣祜呈辭,監察茶時之意,敢啓。傳曰,知道。
洪益聞啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝更牌招,推移入直,何如?傳曰,允。
又啓曰,假注書尹效覺,身病猝重,勢難察任,今姑改差,何如?傳曰,允。
尹效覺改差,代以金盛淵爲假注書。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于洪益聞曰,只推。
洪益聞,以奉常寺都提調·提調意啓曰,祭享所用春等中脯,三百四十六貼八條,今三月二十三日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
沈能岳,以都摠府言啓曰,副摠管柳相亮,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
李羲肇,以刑曹言啓曰,泮民李東元,隱伏泮中,狼藉潛屠,及其被捉之後,作黨無賴之輩,毆打禁隷,仍爲逃避故,更爲推捉,則反毆差使,一向拒捕,曹隷無路捉得,自該館捉送之意,有所甘飭矣。該館不惟不遵,終不捉送,若此不已,泮民之犯罪者,將無以施法,言念紀綱,萬萬寒心。本館之設置自辟,專爲釐弊禁頑之地,則乃反藏護容隱,潛屠之重犯,視若尋常,打差之悖擧,初不禁斷,至以捧甘,謂之欠敬,不爲出付,殆若托辭匿逋之擧,自歸長惡蔑法之科,尤極駭然。當該入直官員,捧現告,令該府,拿問重勘,犯屠漢及毆打曹隷之同黨諸漢,分付本館,一一査出,捉付臣曹,以爲照律嚴繩之地,何如?傳曰,允。
上在昌德宮。停常參·經筵。
沈能岳啓曰,大司憲宋稚圭,執義尹尙烈,掌令蔡一祥在外,掌令洪儼,持平李竣祜·趙寅永呈辭,監察茶時之意,敢啓。傳曰,知道。
李瀅夏啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝更牌招,推移入直,何如?傳曰,允。
沈能岳啓曰,假注書金盛淵,時無職名,令該曹,依例付軍職,冠帶常仕,何如?傳曰,允。
傳于李瀅夏曰,回還使臣留待。
傳于李瀅夏曰,回還使臣入侍。
李瀅夏啓曰,知經筵趙萬元,旣入闕中,不爲肅謝,直爲出去,事甚未安,推考,何如?傳曰,允。
李瀅夏,以備邊司言啓曰,漢城判尹,留窠已久,尙未差代,詞訟委積,實屬可悶。政官牌招開政差出,宣惠廳堂上有闕之代,上護軍李相璜差下,使之察任,何如?傳曰,允。
李瀅夏啓曰,吏曹判書洪羲臣,參判趙貞喆,參議李光憲牌不進推考傳旨及罷職傳旨,今方捧入,開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
以吏曹參議李光憲再牌不進罷職傳旨,傳于李瀅夏曰,只推。
李瀅夏啓曰,吏曹判書洪羲臣,參判趙貞喆,參議李光憲再牌不進推考傳旨及罷職傳旨,今方捧入,而開政命下之後,如是違牌,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,待明朝更爲牌招,參議一體牌招。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于李瀅夏曰,只推。
李瀅夏,以禮曹言啓曰,各陵園墓所,今春植木播橡,依定式擧行後,株數斗數,今已齊報,別單書入,而健陵局內外,今方植木之時,顯隆園植木,亦以同局擧行,故不爲區別報來,昭寧園·綏吉園局內,樹木茂密,今番則停止云矣,敢啓。傳曰,知道。
又以義禁府言啓曰,刑曹啓辭內,成均館入直官員,捧現告,令該府,拿問重勘事,允下矣。當該入直官員典籍閔秉勳,今方待命,拿囚之意,敢啓。傳曰,知道。
壬午三月二十四日申時,上御熙政堂。回還使臣入侍時,同副承旨李瀅夏,假注書金盛淵,記注官李宗心·金輦,上使趙萬元,副使尹命烈,以次進伏訖。上曰,史官誰耶?瀅夏曰,金盛淵也。命使臣進前,上曰,善爲往返耶?萬元等曰,無事往來矣。命使臣先退,上曰,上番誰耶?瀅夏曰,兼春秋李宗心也。仍命退,諸臣以次退出。
上在昌德宮。停常參·經筵。
藥房提調李羲甲,右承旨沈能岳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永呈辭,監察茶時之意,敢啓。傳曰,知道。
沈能岳啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于李瀅夏曰,禮房承旨,馳詣明陵,奉審摘奸,局內諸陵,一體奉審以來。
李瀅夏啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝更牌招,推移入直,何如?傳曰,允。
金愚淳啓曰,事變假注書李秉德,身病猝重,勢難察任,今姑改差,何如?傳曰,允。
李秉德改差,代以禹錫文爲事變假注書。
以吏曹參議李光憲再牌不進罷職傳旨,傳于李瀅夏曰,只推。
李瀅夏啓曰,吏曹判書洪羲臣,參判趙貞喆,參議李光憲牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議一體牌招。
有政。吏批,判書洪羲臣進,參判趙貞喆牌不進,參議李光憲牌不進,左副承旨李羲肇進。以南履懋爲副修撰,趙萬元爲判尹,金啓溫爲左尹,沈象奎爲右賓客,朴齊聞爲兼文學,趙貞喆爲同經筵,尹行直爲同義禁,李錫周爲校書校理,李憲瑋爲注書,李魯秉爲兼司書,曺錫龜爲工曹正郞,洪鼎爕爲廣興守,趙萬元爲司䆃提調,李維垣爲安陵參奉,奉常奉事單金履喆,兼掌令尹秉烈,兼持平韓用錡·林翰鎭。生員李秉源,年七十一,今〈加〉通政,南延君球本生父加資事承傳,進士金善民,贈戶佐,孝行卓異,贈職事承傳,高原郡守具允鼎,前察訪李墉,今加通政加資事承傳。再政。左賓客沈象奎,右賓客金履陽,左尹金履載,右尹金啓溫。
兵批,行判書李肇源病,參判金箕殷病,參議李東煥入直進,參知李朝鉉病,左承旨金愚淳進。同知單洪格,僉知單申義直·李秉源,大護軍金魯應,護軍洪羲俊·洪遇爕·趙鐘永,副護軍金學淳·洪命周·元永象·吳致壽·李大淵,副司直鄭時善·李羲發·姜世揆·金啓淵·朴光錫·金洛龍·南履懋·趙萬協,副司果李冕植·韓弘敎·李魯秉·金蘭淳,副司正李憲瑋·金盛淵·竝單付,山馬監牧官單金德益。
李羲肇啓曰,新除授注書李憲瑋,卽爲牌招入直,何如?傳曰,允。
以吏曹參議李光憲牌不進罷職傳旨,傳于李瀅夏曰,只推。
以副應敎洪學淵,校理林處鎭·林東鎭,副校理趙庭和,修撰宋應奎·林顔喆,副修撰朴齊聞牌不進罷職傳旨,傳于李瀅夏曰,只推。
沈能岳,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管柳相亮,以訓鍊都監中軍,本營諸將官,射會監試事,南別營晝仕出去之意,敢啓。傳曰,知道。
上在昌德宮。停常參·經筵。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永,呈辭,監茶時之意,敢啓。傳曰,知道。
李瀅夏啓曰,忠文公李頤命祠版,遣承旨致祭事,命下矣。何承旨進去乎?敢稟。傳曰,左承旨進去。
又啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,竝更牌招,推移入直,何如?傳曰,允。
又啓曰,奏御文字,何等審愼,而香室受押單子中,有誤書處致勤下敎。臣之矇然捧入,不勝惶悚。原單子改修正以入,而當該香室官員,所當重勘,本院請推之外,無他可施之罰,何以爲之?敢稟。傳曰,從重推考。
以金履喆爲事變假注書。
注書,李憲瑋病,代以安孝述爲假注書。
沈能岳啓曰,假注書安孝述,時無職名,令該曹,依例付軍職,冠帶常仕,何如?傳曰,允。
以副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞牌不進罷職傳旨,傳于洪益聞曰,只推。
以黃海監司李龍秀狀啓,谷山府民家失火事,傳于金愚淳曰,聞甚矜惻,元恤典外,別加顧助事,分付。
洪益聞,以禮曹言啓曰,卽接英陵·寧陵官員所報,則近日虎患大熾,兩陵寢局內,白晝橫行,至於囕害人命,官員奉審,軍卒巡山,無以任意擧行云矣。莫重之地,虎患若是狼藉,極爲驚悚,卽令該軍門,發送校卒,趁卽獵捉事,分付,何如?傳曰,允。
沈能岳,以御營廳言啓曰,英陵·寧陵局內,虎患大熾,白晝橫行,囕害人命,卽令該軍門,發送校卒,期於獵捉事,自禮曹草記允下矣。本廳善放砲手五十名,定將校率領,今月二十七日爲始,出送行獵之意,敢啓。傳曰,知道。
李羲肇,以義禁府言啓曰,卽接月令醫員趙行均手本,則時囚罪人宋儒載,素患痰癖之症,處冷添劇,咳喘一倍,鄭耕愚風眩之症,當此換節,有時昏倒,俱有難保之慮云,罪人病勢如此,則一邊保放,一邊草記,曾有定式矣。宋儒載·鄭耕愚,竝姑保放之意,敢啓。傳曰,知道。
上在昌德宮。停常參·經筵。
自未時至酉時,灑雨下雨,測雨器水深四分。
李羲肇啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
洪益聞啓曰,來初一日,輪對日次矣,敢稟。傳曰,當次人受點,後日次待令。
又啓曰,判尹趙萬元,除拜三日,不爲出肅,故方欲循例請牌,則已爲下鄕云,卿宰之無所請由,徑自發行,大違法典,有關後弊,所當重勘,而本院請推之外,無他可施之罰,何以爲之?敢稟。傳曰,推考,上來事,下諭。
又啓曰,右尹金啓溫,同義禁尹行直,除拜後,過三日不爲出肅,竝依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和,修撰宋應圭·林顔喆,副修撰朴齊聞,旣有只推之命,副校理洪羲弼,自鄕上來云,一體牌招,推移入直,何如?傳曰,允。
又啓曰,卽者副修撰南履懋,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
金愚淳啓曰,臣以忠文公李頤命祠版致祭事,進去下直之意,敢啓。傳曰,知道。
洪益聞啓曰,忠翼公趙泰采祠版,遣承旨致祭事,命下矣。何承旨進去乎?敢稟。傳曰,右承旨進去。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永牌不進監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨,傳于李羲肇曰,只推。
以副應敎洪學淵,校理林處鎭,林東鎭副校理趙庭和·洪羲弼,修撰宋應圭·林顔喆,副修撰朴齊聞牌不進罷職傳旨,傳于洪益聞曰,只推。
以全羅監司李書九狀啓,谷城縣民家失火事,傳于洪益聞曰,聞甚矜惻,元恤典外,別加顧助事,分付。
洪益聞,以奎章閣言啓曰,卽見江華留守宋冕載狀啓,則以爲外奎章閣頹傷處,趁今修葺事,請令內閣,稟旨分付矣。奉安處所,所重自別,卽令本府,擇日修改,物力則以會付米,依例會減後,狀聞之意,分付,何如?傳曰,允。
又以侍講院言啓曰,新除授兼司書李魯秉,時在京畿驪州地,書筵入番事緊,斯速乘馹上來事,下諭,何如?傳曰,允。
又以戶曹言啓曰,時御所內各司,依定式發遣本曹佐郞臣李宗馨,與兵曹參議臣李東煥,佐郞臣曺錫鯤,東所衛將臣金性淵,西所衛將臣李慶蕃,南所衛將臣金尙埰,北所衛將臣許澮,眼同看審後,有頉處,別單書入,而修改則擇日擧行,何如?傳曰,允。
李羲肇,以兵曹言啓曰,今月三十日一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李光錫爲內禁將。
李羲肇,以兵曹言啓曰,新除授內禁衛將李光錫,敍用事,命下矣。時無職名,依例口傳付軍職,何如?傳曰,允。
又以義禁府言啓曰,卽接月令醫員崔學勉手本,則時囚罪人呂東根,素患風濕,處冷添劇,呼吸喘促,食飮全却,閔秉勳,當此換節,積病猝發,時時昏倒,氣息奄奄,俱有難保之慮云,罪人病勢如此,則一邊保放,一邊草記,曾有定式矣。呂東根·閔秉勳,竝姑保放之意,敢啓。傳曰,知道。
吏曹參議李光憲疏曰,伏以臣材具素短,望實俱輕。苟充班綴,斷無攸當,雖天地洪造,竝囿陶甄,而瓦礫賤品,自甘散漫,不意玆者,伏奉恩旨,以臣爲吏曹參議者,臣拜命震悚,久而靡措,未敢知殿下日月之明,奚取於一介無似,而擧以畀之,略無難愼也。夫爵祿者,人主所以礪世磨鈍之具也,上之使下也,必隨材而授,下之事上也,亦必量能而進,雖冗局末級,有不容夫夫而冒據也明矣。噫,今之吏部,卽周天官之職也,持銓衡而進退人物,其措處之得失,而治敎之汙隆係焉。今臣所叨,實主通塞,有時乎代斲其事,則位雖卑而責惟重矣。是故古之膺是選者,雖材德亮直,鑑識公明,足以別流品而厭輿情,尙且逡巡退讓,未嘗苟冒而輕進,後世材彦之士,或不及於古,而亦皆一時之望也。曷嘗有如臣萬萬不近者哉?臣固憒劣,自知甚明,夫豈容濫竽於三百人之中,而惟聖度寬大,不早斥退,遂至廁跡華要,歷試內外,而曾未報稱,無往非辜,又從以獎進一步,有若庶官之循格調遷者然。臣之昌披,固不暇自恤,而其爲累淸朝綜核之政,貽四方聽聞之惑,良非細故,顧何敢仰恃寵靈,晏然匪據,以重自棄於四維之外也哉?間者召命累下,而適値齋日,控籲路阻,惶隘冞切。玆將微懇,仰冀恩諒,伏願聖慈,俯垂鑑燭,亟收臣新授之銜,以重公器,仍治臣積逋之罪,以肅朝綱焉。臣無任云云。答曰,省疏具悉。爾其勿辭察職。
副修撰南履懋疏曰,伏以臣猥以無似,濫膺湖南主試之役,往還數千里之間,離違病親,今爲四十有餘日,而惟以復命在卽,歸省有期,稍慰情私之悶切矣。千萬不自意,玉署除旨,在途伏奉,臣感激恩私,靡所措躬,臣旣入闕肅命,則適値綾直之有曠,揆以義分,固當持被之不暇,而來接家信,則臣之八耋老母,間添宿症,屢涉危境,而尙未痊可,家伻踵至,促臣歸視,臣自聞此報,方寸煎灼,按抑不得,玆敢忙陳短章,徑出禁扃。伏乞天地父母,俯垂矜憐,亟遞臣職,以便救護,仍治臣罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
未時,雨雹,狀如小豆,灑雨下雨,測雨器水深二分。
洪益聞,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
備忘記,惠山僉使李亨權下直,長弓一張,長箭一部,片箭一部,筒兒一箇賜給。
沈能岳啓曰,臣以忠翼公趙泰采祠版致祭事,進去下直之意,敢啓。傳曰,知道。
李瀅夏啓曰,玉堂上下番俱空,事甚未安。副應敎洪學淵,校理林處鎭·林東鎭,副校理趙庭和·洪羲弼,修撰宋應圭·林顔喆,副修撰朴齊聞,旣有只推之命,竝卽牌招,推移入直,何如?傳曰,允。
以副應敎洪學淵,校理林處鎭·林東鎭,副校理趙庭和·洪羲弼,修撰宋應圭·林顔喆,副修撰朴齊聞牌不進罷職傳旨,傳于李瀅夏曰,只推。
洪益聞啓曰,大司憲宋穉圭,執義尹尙烈,掌令蔡一祥在外,掌令洪儼,持平趙寅永·李竣祜牌不進監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨,傳于洪益聞曰,只推。
兵曹口傳政事,副護軍單李光錫。
李瀅夏,以承文院都提調意啓曰,今此進賀謝恩兼歲幣使臣回便,齎來咨文中,有方物移准事,使臣賜食事。以前頭使行,別伸謝悃之意,先通咨文,依例撰出,正書安寶後,定禁軍,下送于灣府,以爲入送之地,何如?傳曰,允。
又以禮曹言啓曰,卽接公州幼學任烈所志,則以爲同姓七寸姪文常,以五世宗孫,嫡妾俱無子,以其同姓八寸弟基常第三子鈺,欲爲立後,宗黨會議完定,而文常夫妻俱沒,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長任烈所訴旣如此,依定式,任基常第三子鈺,立爲任文常之後,何如?傳曰,允。
洪益聞,以濬川司言啓曰,濬川,自松杞橋來閏三月初二日始役,而連年閼塞之餘,工役極其浩大,元都廳一人,勢難獨任責成,前營將孫泰永,前五衛將李鎭玉,別看役差下,使之眼同擧行,何如?傳曰,允。
上在昌德宮。停常參·經筵。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永呈辭,監察茶時之意,敢啓。傳曰,知道。
李止淵啓曰,行左承旨金愚淳,右承旨沈能岳,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,李鶴秀·洪命周落點。
傳于李止淵曰,禮·兵換房。
李止淵啓曰,忠愍公李健命祠版,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,玉堂上下番俱空,已至多日,事甚未安。副應敎洪學淵,校理林處鎭·林東鎭,副校理趙庭和·洪羲弼,修撰宋應圭·林顔喆,副修撰朴齊聞,旣有只推之命,竝卽牌招,推移入直,何如?傳曰,允。
以副應敎洪學淵,校理林東鎭·林處鎭,副校理趙庭和·洪羲弼,修撰宋應圭·林顔喆,副修撰朴齊聞牌不進罷職傳旨,傳于李止淵曰,只推。
李瀅夏,以都摠府言啓曰,今此孝禧殿朔祭親行時,侍衛寶劍,當爲備員,而都摠管朴宗來·任希存,副摠管金銑·李石求·趙岐·申絅在外,無以備員。令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
李瀅夏啓曰,因都摠府草記,孝禧殿朔祭親行時,侍衛寶劍,當爲備員,而都摠管朴宗來·任希存,副摠管金銑·李石求·趙岐·申絅在外,無以備員,令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以金魯應·申緯爲都摠管,尹命烈·朴宗正·金啓溫·趙岐,爲副摠管。
兵曹,副摠管單申緯。
以左承旨洪命周牌不進罷職傳旨,傳于李止淵曰,只推。
以江原監司申在植狀啓,平昌郡民家失火事,傳于洪益聞曰,聞甚矜惻,元恤典外,別加顧助事,分付。
李止淵,以吏曹言啓曰,本曹佐郞申萬休呈狀內,矣身素患痰癖之症,當此換節之時,一倍添劇,時日之內,萬無供職之望云,其身病旣如是,則有難强令察任,改差,何如?傳曰,允。
李瀅夏,以禁衛營言啓曰,本營字內,烽燧東邊第二城廊近處,頹城改築處女墻,今已畢築之意,敢啓。傳曰,知道。
上在昌德宮。停常參·經筵。
藥房提調李羲甲,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永呈辭,監察茶時之意,敢啓。傳曰,知道。
李瀅夏啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李止淵啓曰,左承旨洪命周,今日不爲仕進,卽爲牌招,何如?傳曰,允。
傳于李鶴秀曰,禮房承旨馳詣宗廟·景慕宮,奉審摘奸以來。
李羲肇啓曰,臣以忠愍公李健命祠版致祭事,進去下直之意,敢啓。傳曰,知道。
李鶴秀啓曰,玉堂上下番,俱空,已至多日,事甚未安。副應敎洪學淵,校理林處鎭·林東鎭,副校理趙庭和·洪羲弼,修撰宋應圭·林顔喆,副修撰朴齊聞,旣有只推之命,副修撰南履懋,由限已過,一體牌招,推移入直,何如?傳曰,允。
李止淵啓曰,今日齋宿承旨,當爲備員,而左承旨洪命周牌不進,何以爲之?敢稟。傳曰,更爲牌招。
又啓曰,卽者吏曹郞廳來言,懷德縣監柳,諫院則雖已署經,憲府則尙未署經云,除在外外,呈告人員,竝卽牌招,以爲署經之地,何如?傳曰,一司除署經。
李瀅夏啓曰,卽者兵曹郞廳來言,今日孝禧殿朔祭親行時,別侍衛當爲擧行,而本曹判書李肇源,有身病,不得進參云,卽爲牌招,何如?傳曰,亞堂擧行。
李鶴秀,以侍講院言啓曰,明日孝禧殿朔祭,王世子亞獻禮時,宮官當爲全數進參,而輔德洪起燮,兼司書李魯秉在外,兼文學朴齊聞,有實故,無以備員,何以爲之?敢稟。傳曰,許遞。前望單子入之,春坊前望單子入之,輔德朴綺壽,兼文學金蘭淳,兼司書南履懋落點。
李瀅夏,以都摠府言啓曰,今此孝禧殿朔祭親行時,侍衛寶劍,當爲備員,而副摠管朴宗正·金啓溫差祭,都摠管金魯應,副摠管尹命烈·申緯,俱有身病,無以備員。令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,孝禧殿朔祭親行時,侍衛寶劍,當爲備員,而副摠管朴宗正·金啓溫差祭,都摠管金魯應,副摠管尹命烈·申緯,俱有身病,無以備員。令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以南履翼爲都摠管,金履載·李愚在·趙晉和·尹行直爲副摠管。
李瀅夏,以兵曹言啓曰,今此孝禧殿朔祭親行時,本曹堂上侍衛及陪衛,當爲備員,而參知李朝鉉受由,無以備員。令政院,稟旨變通,仍令該曹,以在京無故人,口傳差出,待下批,牌招,何如?傳曰,允。
又啓曰,因兵曹草記,孝禧殿朔祭親行時,侍衛及陪衛,當爲備員,而參知李朝鉉受由,無備員。令政院,稟旨變通,因令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以沈能岳爲兵曹參知。
傳于李瀅夏曰,出宮門路,以協陽門爲之。
吏曹,兵曹參議單沈能岳,參知單李東煥。
以左承旨洪命周牌不進罷職傳旨,傳于李瀅夏曰,只推。
以副應敎洪學淵,校理林處鎭·林東鎭,副校理趙庭和·洪羲弼,副修撰朴齊聞,南履懋牌不進罷職傳旨,傳于李鶴秀曰,只推。
李鶴秀,以侍講院言啓曰,明日孝禧殿朔祭,王世子亞獻禮時,宮官當爲全數進參。新除授輔德朴綺壽,兼文學金蘭淳,兼司書南履懋,竝卽牌招,以爲進參之地,何如?傳曰,允。
又以禮曹言啓曰,卽伏見京畿監司韓兢履元陵大王陵上莎草蟲損處奉審狀啓,則莎草或有間間蟲損處,而所損旣不相連,亦無脫落,目下所見,不甚悶迫,新莖軟葉,方自抽生,來頭滋盛,庶幾可期,姑觀春夏後滋生之如何,以待秋奉審時,更爲看審登聞爲辭矣。莎草所損,旣不相連,新葉方抽,滋盛可期,誠不勝萬幸,嗣後形止,依狀請待秋奉審登聞,更爲稟處,何如?傳曰,允。
李瀅夏,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
午時未時,日暈。
上詣孝禧殿。入齋室後,世子宮板位問安。答曰,知道。內閣·政院·玉堂·藥房口傳問安。答曰,知道。朔祭罷後,世子宮板位問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。還內後,世子宮板位問安。答曰,知道。內閣·政院·玉堂·藥房口傳問安。答曰,知道。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪益聞啓曰,明日常參·經筵,取稟。傳曰,停。
李羲肇啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,來初五日朝參日次矣,敢稟。傳曰,停。
備忘記,南兵使李惟秀下直,長弓一張,長箭一部,片箭一部,筒兒一箇賜給。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永牌不進,監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨,傳于李羲肇曰,只推。
洪益聞,以禮曹言啓曰,今此壬午式年監試覆試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又以禮曹言啓曰,今此壬午式年監試覆試試官,當爲磨鍊,而擬望之人乏少,閣臣·承旨,竝擬,何如?傳曰,允。
傳于洪益聞曰,試官中,如有違牌,勿爲呼望,如有陳疏,勿爲捧入,試望,卽速修正以入。
以修撰宋應圭·林顔喆牌不進罷職傳旨,傳于洪益聞曰,只推。
以兼司書南履懋牌不進罷職傳旨,傳于洪益聞曰,只推。
以全羅監司李書九狀啓,淳昌等邑民家失火事,傳于洪益聞曰,許多民家之失所栖遑,聞甚矜惻,元恤典外,別加顧助事,分付。
洪益聞,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。庚午條公都會初試入格幼學崔濟郁。丙子式年監試初試入格幼學金宗龜·沈驥秀·沈宜升·沈宜晉·朴來默·李乙樹·李宗瑞·金學常·徐茂輔·李夏容·李浩臣。丙子條陞補初試入格幼學權馪。合製初試入格幼學趙基謙·李然。公都會初試入格幼學兪致弘·河慶朝·南永璡·朴宇濟·李瀅萬。丁丑條公都會初試入格幼學宋道曾·金箕魯·金相祐·金樂孝。戊寅條公都會初試入格幼學韓致定。己卯式年監試入格幼學李·吳慶麟·周時翰·沈能勳·尹瑩東·崔周顯·徐有來·金泰權·鄭琦和·鄭夔和·李錫圭·孫錫孝·趙聖圭·丁道舜·閔種英·韓杰·元載誠·李松烈·李文彦·丁道溢·薛景一·趙彦休·金悌五·孔永壽·任漢常·權承夏·高弼仁·崔弼柄·鄭載燝·尹聖欽·朴孝敏·李慶玉·蔡圭永·林勉洙·吳命麒·安性五·洪大猷·黃基奭·梁彦璞·蔡晉永·姜在璜·李釧,俱爲陳試故,取考其所受公文,則明白無疑,而在喪及朞服未葬父子俱參人,竝許陳試,法典所載,一倂許赴於今此監試覆試之意,敢啓。傳曰,知道。
又以禮曹言啓曰,今此式年監試覆試一所,設場於本曹矣,上直郞廳,依例移直朝房之意,敢啓。傳曰,知道。
李羲肇,以都摠府言啓曰,副摠管權逴,以御營中軍,本營諸將官射會監試事,南小營晝仕出去之意,敢啓。傳曰,知道。
洪益聞,以司僕寺一二提調意啓曰,兼內乘朴兢淵,身病猝重,呈狀乞遞,不可强令察任,今姑改差,其代令該曹,卽爲口傳差出,何如?傳曰,允。
李羲肇,以義禁府言啓曰,公淸監司李錫奎狀啓內,都事金喆遠,爲先罷黜,其罪狀,令攸司稟處事,啓下矣。金喆遠,今方待命,拿囚之意,敢啓。傳曰,知道。
又以義禁府言啓曰,卽接月令醫員崔學勉手本,則時囚罪人尹濟弘,素患風痰之症,路中猝發,及至就囚,倍加添劇,膈痞廢食,肢體麻痺,往往眩暈,昏倒不省,症形危重云,罪人病勢如此,則一邊保放,一邊草記,曾有定式矣。尹濟弘姑爲保放之意,敢啓。傳曰,知道。
上護軍李相璜疏曰,伏以臣情苦病深,病伏鄕廬,久已絶當世之念,而千萬不自意,伏奉新命,任臣以惠局之事。臣誠惝怳驚惑,歷日靡定,今人之耿耿漆室,相顧憂歎者,輒曰,國計哀痛,此非但薦紳大夫與聞國政者之言。雖閭巷匹庶,粗具省識,則無不爲然,然則今日國計,斷可知已,今之惠局提擧,卽亦掌國計之重任耳。縱不能復起古人如管·葛之流匹,上之可以經邦而裕民,如欲求幹力優而識慮精,淸理宿瘼,損益成規,下之不失爲救時補漏之政者,歷數朝彦,未嘗無人。今乃能否之不問而名實之不較,廟牘補奏,忽及於最居人下之不才如臣,臣實莫曉其所以也。然以材視器,若相較絜,此猶間於進退者之事,今臣見處,何敢爲是?若臣情病之實,臣之自視與人之視臣,兩皆無以蠢動一步,臣於年前遭罹以後,永矢自靖,不欲復塵周行者,蓋亦有說,橫加之辱。雖若止及於臣身,其實則緣臣易侮,厚玷淸朝,臣之不肖,偏蒙我兩聖朝陶鑄帲幪之澤,自少而長,今且老白首矣。涓涔塵刹,無補萬一,而乃反受人凌藉,臭穢淋身,下而爲同列羞,上而貽累於平日禮使之仁,更有何顔,可以自立,惟有奉身息影,永遠恥辱,庶幾桑楡之收,或爲餘生不報之報而已。如是思惟,去就已決,雖樞府之散銜,使命之往役,亦不敢爲冒沒出膺之計,得蒙體諒,式至今日,終始生成,莫非我殿下賜也。矧玆叨冒,素稱要膴,臣若見得忘義,忽以趨走爲恭,則將謂臣前日之辭,何所依據,此個事理,想亦爲淵鑑之所俯燭,而所以處臣者,必不待臣之辭畢也。雖使臣無情可言,臣之病狀,已分癃棄,脚痿成痼,步履無以惟意,眼官暴暗,辨視不能猶人,重以形神相離,忽忽若身無所主,家人有問,錯應時多。凡此症形,積有源委,類非時月醫治之所可祛除者,雖閑司漫官之無甚猷爲者,尙不堪扶曳躄躠,備數於其間。況以本廳之殷務而使之自力於句校判署簿書旁午之地,則其事逕庭,於理云何,左右反復,冒膺無路。玆敢披瀝衷懇,附徹縣道。伏乞聖慈,俯垂矜憐,將臣所帶,劃賜鐫改,使徵諒獲全,重務毋曠,千萬幸甚。臣無任云云。答曰,省疏具悉。一時橫逆,豈可永作情勢乎?萬萬不當,卿其勿辭,卽爲上來行公。
判尹趙萬元疏曰,伏以居諸迅駛,孝禧殿練祀已過,臣民哀廓,中外惟均。臣於伊時,身在中路,獨阻享班,情禮都虧,痛隕益切。仍伏念臣素抱貞疾,無異癃痼,又經客秋輪症,未及蘇健,原隰往役,義不敢辭,不得不强策登程,而纔出邊疆,且値嚴冱,諸般症形,百倍添劇,萬里長途,屢經危域,幸賴攸濟之靈,得免顚仆之患,及夫回到近畿,又添關格,數日嘔泄,僅僅入達,以此病情,旅居調治,一時爲難,復命之後,卽尋鄕廬,跡涉擅離,竊不勝悚蹙之至。況臣所叨之職,本以詞訟劇地,有難久曠,大僚旣請開政差出,則緣臣瘝癈,尤豈非萬萬悚悶者乎?以病則難强也,以罪則難逭也。玆敢短章自列,縣道陳懇。伏乞聖慈,天地父母,特垂矜諒,亟削臣所帶京兆之職,毋滯公務,俾安私分,仍治臣瀆撓之罪,以肅朝綱焉。臣無任云云。答曰,省疏具悉。雖曰有病,徑行則非矣。卿其勿辭,調理行公。
孝禧殿朔祭親行敎是時,終獻官永明尉洪顯周,贊禮禮曹參判曺鳳振,典祀官奉常正趙璟鎭,宮闈令尙膳韓敬善,執禮副司果朴岐壽,執尊校理林東鎭,大祝副司果李彦淳,祝史兵曹正郞朴齊明,齋郞司書嚴燾,盥洗位二,典籍金錫泰·白時亨,爵洗位二,典籍李慶纘,校書校理李錫周,亞獻盥洗位典籍宋奎弼,終獻盥洗位禮曹正郞安允璟,贊者引儀安聖謩·李儀朝,謁者兼引儀任岳周·朴惟正,贊引兼引儀吳淳常·徐有晃,祭監監察金啓永·李淵愚。
壬午閏三月初一日子時,上詣孝禧殿。朔祭親行入侍時,行都承旨李止淵,左承旨洪命周,右承旨李鶴秀,左副承旨李羲肇,右副承旨洪益聞,同副承旨李瀅夏記事官金炳朝,假注書安孝述,記注官金輦,記事官金持泰,檢校待敎朴綺壽·徐憙淳,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴。乘輿出宣化門,藥房提調李羲甲等,進駕前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門·集禮門·光德門,至延喜門外,通禮,跪啓請降輿,上降輿入齋殿。時至,通禮,跪啓請行禮,上具衰服出帷次。贊禮,前導上入詣板位前。贊禮,跪啓請俯伏哭,上俯伏哭,在位者皆俯伏哭,贊禮,啓請止哭興四拜興平身,上止哭興行四拜禮。贊禮,前導上詣盥洗位,盥洗,視饍位視饍,上詣尊所。止淵酌酒,鶴秀受酒,上詣神位前。贊禮,跪啓請跪,上跪,止淵奉香,瀅夏奉爐。贊禮,啓請三上香,上三上香。贊禮,啓請執爵獻爵,止淵奉爵以進,上執爵授瀅夏,瀅夏奉奠于靈座前。贊禮,啓請俯伏興小退跪,大祝李彦淳,跪讀祝文訖。贊禮,跪啓請俯伏興平身,上俯伏興平身。贊禮前導,上降復位,執禮,請行亞獻禮。宮官,引王世子詣尊所,執尊者酌醴。宮官,以爵受醴,王世子入詣靈座前,弼善,請執爵獻爵,王世子以爵授,宮官,尊于靈座前,弼善,請俯伏興平身,王世子俯伏興平身,降復位。執禮,請行終獻禮,謁者引終獻宮永明尉洪顯周,詣靈座前,行禮如儀訖,降復位。執禮,請哭。贊禮,啓請俯伏哭,上俯伏哭,王世子以下在位者,皆俯伏哭。贊禮,啓請止哭興四拜興平身,上止哭興四拜興平身,王世子以下在位者,皆止哭興四拜興平身。贊禮,前導上詣望燎位,燎訖。贊禮,啓請禮畢,因前導上還入齋殿。通禮,跪啓請外辦。上具布裹翼善冠·布袍·布裹烏犀帶·白皮靴,出幄次,乘輿由光德門·集禮門·景化門·銅龍門·建陽門·協陽門·宣化門還內,解嚴。諸臣以次退出。
上在昌德宮。停常參·經筵。
洪益聞啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外試所進去外,呈告人員,竝卽牌招,何如?傳曰,允。
兵曹口傳政事,以白殷鎭爲司僕內乘。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜,趙寅永牌不進,監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨,傳于李羲肇曰,只推。
洪益聞,以禮曹〈言〉啓曰,卽接嘉山幼學崔敬儀所志則以爲族姪光福,嫡妾俱無子,以其同姓十六寸兄光祿第二子致瑾,欲爲繼後,兩家諸族,同議完定,未及禮斜,而光祿夫妻俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長崔敬儀,所訴旣如此,依定式,崔光祿第二子致瑾,立爲崔光福之後,何如?傳曰,允。
上在昌德宮。停常參·經筵。
洪益聞啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外試所進去外,呈告人員,竝卽牌招,何如?傳曰,允。
備忘記,全羅監司洪奭周下直,長弓一張,長箭一部,賜給。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永牌不進,監察茶時之意,敢啓。傳曰,知道。
以健陵補土堂上金蓍根狀啓,補土植木畢役事,傳于洪益聞曰,別單修整上送事,回諭。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨,傳于李羲肇曰,只推。
洪益聞,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以戶曹言啓曰,元嬪祠宇營建所入物力,代錢磨鍊,輸送于壽進宮,自其宮營建事,命下矣。材木石子,已有治鍊等待者,以此取用,瓦甎·沙土·鐵物·彩色等各種及匠募雇價,竝以錢磨鍊,則都數爲一千七十七兩二錢八分,依此數輸送本宮之意,敢啓。傳曰,知道。
又以訓鍊都監言啓曰,本局千摠柳相弼,身病甚重,勢難察任,改差,何如?傳曰,允。
又以禁衛營言啓曰,本營中軍申鴻周,身病甚重,勢難察任,今姑改差,何如?傳曰,允。
敎全羅監司洪奭周書。王若曰,惟是漢廷第一流,孝友施于有政,畀以湖海五十郡,民國賴以無憂。非予私於卿,當時屬之子。卿故家徽範,淸朝雅望。器度端凝,若珪璋瑚璉之可貴,文章爾雅,儘黼黻藻火之交輝。逮寧考作育之辰,蜚英早歲,貯內閣深嚴之地,視草多年。博學硏經,兼通當世之務,宅心處事,必以古道自持。所以眷注也深,亦多歷試之效。歐陽修擧筆規諫,蔚有嘉猷,范孟博攬轡澄淸,茂乃成績。貳天官而參廟略,實藉經濟之謨,長玉署而賓胄筵,幾多啓沃之美。顧方面尤難其人,而良手不宜久閒。上下交孚,卿何滋三命益俯,外內無別,予欲宣四方汝爲。眷彼湖南一方,寔是海東重鎭。衣冠月出,宛是漢豐沛山川,都邑星羅,爰資虞荊揚貢賦。地靈人傑,在昔稱文學氣節之鄕,利用厚生,隨處饒稻魚絲枲之産。嗟風澆而俗薄,訟獄滋繁,奈民窮而吏奸,賦役偏重。況又飢饉之荐酷,見今賙賑之方張。施措得宜,縱賴舊令尹嘉績,撫摩有方,尤係賢刺史新治。玆授卿以全羅道觀察使兼兵馬水軍節度使巡察使全州府尹,卿其勉恢良圖,祗膺寵命。在藎臣體國之道,固宜先私後公,顧今日耳提之音,亦是匪怒伊敎。始雖出剡薦之公擧。玆復循謫補之舊規。想往年較藝之行,頌留多士,莅乃祖舍苃之地,譽在承家。懲貪汚而獎廉能,宜大公於黜陟,恤鰥寡而戢豪右,必竝行於恩威。自餘稟裁,厥有典憲。於戲,化將遍於行部,庶寬南顧之憂,跡久違於候班,詎無北望之戀。故玆敎示,想宜知悉。知製敎徐憙淳製進。
上在昌德宮。停常參·經筵。
午時未時,日暈。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪益聞啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外試所進去外,呈告人員,竝卽牌招,何如?傳曰,允。
注書金炳朝病,代以李根友爲假注書。
李根友在外,代以宋台霖爲假注書。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永牌不進,監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨傳于李羲肇曰,只推。
李羲肇,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以濬川司言啓曰,本司都廳柳相弼,訓鍊都監千摠改差,代以御營廳千摠閔時榮差下,使之察任,何如?傳曰,允。
又以義禁府言啓曰,保放罪人閔秉勳·尹濟弘,還囚捧供以入,而兩囚病勢,一向未差,竝仍爲保放之意,敢啓。傳曰,知道。
義禁府啓目,淸風府使尹濟弘原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,公淸前都事金喆遠原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,成均館典籍閔秉勳,原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,興德縣監洪梡原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
夜自二更至初六日開東,灑雨下雨,測雨器水深五分。
藥房提調李羲甲,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
洪益聞啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外試所進去外,呈告人員,竝卽牌招,何如?傳曰,允。
李止淵啓曰,左承旨洪命周,右承旨李鶴秀,今日不爲仕進,竝卽牌招,何如?傳曰,竝許遞,前望單子入之。
李羲肇啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李止淵啓曰,洪奉朝賀貞敬夫人祠版,遣承旨致祭事,命下矣。何承旨進去乎?敢稟。傳曰,都承旨進去。
承旨前望單子入之,徐有聞·任存常,落點。
李羲肇啓曰,新除授承旨徐有聞,資是嘉義,行都承旨李止淵,乃是嘉善,座次有違格例,何以爲之?敢稟。傳曰,竝許遞,前望單子入之。
又啓曰,洪奉朝賀貞敬夫人祠版,遣承旨致祭事,命下矣。何承旨進去乎?敢稟。傳曰,左副承旨進去。
承旨前望單子入之,金敎根·朴綺壽落點。
李羲肇啓曰,大司憲宋穉圭,執義尹尙烈,掌令蔡一祥在外,掌令洪儼,持平李竣祜·趙寅永牌不進,監察茶時之意,敢啓。傳曰,知道。
以大司諫李敬參,正言李志容,掌令洪儼,持平李竣祜·趙寅永牌不進罷職傳旨,傳于李羲肇曰,只推。
兵曹,以趙岐爲禁衛中軍。
李羲肇,以備邊司言啓曰,定州牧使尹久東,仍任之後,謂有身病,尙不下去,至自本道文移該曹,牒報本司,連請催促下送,而一直稱病,無意還官,未知病勢之果爲,何如,而事體所在,誠極寒心。爲先罷黜,令該府,拿問嚴勘,其代令該曹,必以廉謹善治之人,勿拘常格,口傳擇差,何如?傳曰,允。
吏曹口傳政事,以李敬參爲定州牧使。
兵曹口傳政事,副護軍單李鶴秀。
李羲肇,以備邊司言啓曰,本司有司堂上李止淵,時無職名,令該曹,口傳付軍職,何如?傳曰,允。
又以都摠府言啓曰,副摠管權逴,以御營中軍,本營諸將官射會監試事,南小營晝仕出去之意,敢啓。傳曰,知道。
上在昌德宮。停常參·經筵。
夜一更,月暈。
洪益聞啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外試所進去外,呈告人員,竝卽牌招,何如?傳曰,允。
又啓曰,行都承旨金敎根,時在京畿驪州地,斯速乘馹上來事,下諭,何如?傳曰,許遞,前望單子入之。
又啓曰,臣以洪奉朝賀貞敬夫人祠版,致祭進去,下直之意,敢啓。傳曰,知道。
承旨前望單子入之,徐憙淳落點。
兵曹口傳政事,護軍單李止淵。
洪益聞啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,李止淵落點。
洪益聞啓曰,新除授行大司諫李止淵,一體牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣,時囚罪人金喆遠·洪梡,保放罪人崔養重·呂東根·鄭耕愚·尹濟弘·宋儒載·閔秉勳等,當爲議處,而判義禁韓致應試所進去,次堂例不得擧行云,何以爲之?敢稟。傳曰,判義禁許遞,前望單子入之,待下批,牌招察任。
判義禁前望單子入之,李肇源落點。
洪益聞啓曰,判義禁李肇源牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,執義尹尙烈,掌令蔡一祥,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前執義尹尙烈,前掌令蔡一祥禁推傳旨,傳于洪益聞曰,分揀。
洪益聞啓曰,都承旨徐憙淳未肅拜,左承旨任存常,不爲仕進,右承旨李羲肇奉命出去,左副承旨朴綺壽內閣直,同副承旨李瀅夏試所進,院中只有臣一人,伴直無人。左承旨任存常,所當牌招,而拘於廳規,不得請牌,何以爲之?敢稟。傳曰,牌招。
洪益聞啓曰,大司憲宋穉圭在外,執義·掌令一員未差,掌令洪儼,持平趙寅永·李竣祜牌不進,監察茶時之意,敢啓。傳曰,知道。
以掌令洪儼,持平李竣祜·趙寅永,正言李志容牌不進罷職傳旨,傳于洪益聞曰,只推。
任存常啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義崔時淳,掌令徐道裕落點。
洪益聞,以刑曹言啓曰,卽接中部童蒙金大興呈狀,則以爲渠之父母,昨秋竝命,孑孑一身,守其空家矣。不意金稤宮·韓別監稱號者,領率三四人,謂以渠姑母生前,有所負債,搬移汁物,奪入家舍,百般恐嚇,俾不得抗拒,將至顚連之境云矣。韓·金兩漢,旣係掖屬,故乃爲査問於其次知等處,則金是稤宮·金宅球,韓是掖隷韓光秀也,而其憑藉債錢,奪人家舍,一如狀者之言,設有當捧於大興處,固不當奪其家舍,況其身死姑母之債乎?欺人孤孑,作此攘奪之擧,苟有法綱,豈容若是。金宅球·韓光秀,出付臣曹,照律嚴處,何如?傳曰,允。
又以御營廳言啓曰,因禮曹草記,英陵·寧陵局內,獵虎事,定將校率領砲手,去月二十七日出送矣,今月初四日申時量,大虎一頭,捉得於英陵主峯後,故謹此封進,而更無虎迹,山行軍仍爲撤還之意,敢啓。傳曰,知道。
上在昌德宮。停常參·經筵。
申時,灑雨下雨,測雨器水深二分。
夜三更,灑雨下雨,測雨器水深一分。
任存常啓曰,明日常參·經筵,取稟。傳曰,停。
洪益聞,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外試所進去外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
任存常啓曰,來十一日輪對日次矣,敢稟。傳曰,當次人受點,後日次待令。
徐憙淳啓曰,右承旨李羲肇,今日不爲仕進,卽爲牌招,何如?傳曰,允。
以永明尉洪顯周沐浴呈辭,傳于洪益聞曰,給由馬。
洪益聞啓曰,大司憲宋穉圭,執義崔時淳在外,掌令洪儼·徐道裕,持平李竣祜·趙寅永牌不進,監察茶時之意,敢啓。傳曰,知道。
以掌令洪儼·徐道裕,持平李竣祜·趙寅永,正言李志容牌不進罷職傳旨,傳于洪益聞曰,只推。
以右承旨李羲肇牌不進罷職傳旨,傳于徐憙淳曰,只推。
李瀅夏,以備邊司言啓曰,卽見開城留守吳翰源,狀啓,則以爲本營所管各邑鎭餉還,已爲折半分俵,而今當窮節,種糧艱乏,留庫各穀限三千一百石,特許加分事,請令廟堂稟處矣。本府還穀,本自不敷,又當災年,民食尤艱,依所請,留庫各穀三千一百石,許令加分,何如?傳曰,允。
又以右邊捕盜廳言啓曰,本廳兼從事官鄭履逵,身病猝重,勢難察任,改差,何如?傳曰,允。
又以義禁府言啓曰,保放罪人崔養重·宋儒載·鄭耕愚·呂東根·閔秉勳·尹濟弘,還囚議處以入之意,敢啓。傳曰,知道。
義禁府啓目粘連,向前崔養重亦,雖因一時之憤怒,命吏印信,豈可私與於他人乎?不可但以妄錯言,以此照律,何如?判付啓,依允。又啓目粘連,向前宋儒載亦,下吏之科外濫捧,至於屢百金之多,而矇不察飭,事極可駭,以此照律,何如?判付啓,依允。又啓目粘連,向前尹濟弘亦,流來積逋,所捧零星。雖値荐歉,論以糴法,有難容恕,以此照律,何如?判付啓,依允。又啓目粘連,向前鄭畊愚·呂東根等亦,舊逋未捧。雖緣歉荒之致,論以糴法,罪實難貰,以此照律,何如?判付啓,依允。又啓目粘連,向前閔秉勳亦,旣有法司公文,則謂以無例,不卽捉送,大是不審,以此照律,何如?判付啓,依允。又啓目粘連,向前洪梡亦,舊還與反作之未能盡捧,揆以糴法,有難容恕,不可以已經勘律而置之,以此照律,何如?判付啓,依允。又啓目粘連,向前金喆遠亦,科場不飭,沿路推治,旣違法意,又多損體,旣登於道啓,則不可以囚供發明,有所參恕,以此照律,何如?判付啓,依允。又啓目,定州牧使尹久東原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目旌義前縣監朴師濂原情云云。問目內辭緣,泛稱遲晩刑推得情,何如?判付啓,除刑推議處爲良如敎。又照目粘連,典籍閔秉勳矣,本府議啓內,旣有法司公文,則謂以無例,不卽捉送,大是不審。以此照律,罪笞五十收贖,解見任,別敍私罪,奉敎依允爲旀,功減一等。又照目粘連,興德縣監洪梡矣,本府議啓內,舊還與反作之未能盡捧,揆以糴法,有難容恕,不可以已經勘律而置之。以此照律,罪笞五十收贖,解見任別敍私罪,奉敎依允爲旀,功減一等。又照目粘連,公淸前都事金喆遠矣,本府議啓內,科場不飭,沿路推治,旣違法意,又多損體,旣登於道啓,則不可以囚供發明,有所參恕。以此照律,罪杖八十收贖,奪告身三等,私罪奉敎依允爲旀,功減一等。又照目粘連,懷德前縣監宋儒載矣,本府議啓內,下吏之科外濫捧,至於屢百金之多,而矇不察飭,事極可駭。以此照律,罪笞五十收贖,解見任別敍私罪,奉敎依允爲旀,功議各減一等。又照目粘連,淸風府使尹濟弘矣,本府議啓內,流來糴逋,所捧零星。雖値荐歉,論以糴法,有難容恕。以此照律,罪笞五十收贖,解見任別敍私罪,奉敎依允爲旀,功減一等。又照目粘連,益山郡守鄭畊愚,井邑縣監呂東根等矣,本府議啓內,舊逋未捧,雖緣歉荒之致,論以糴法,罪實難貰。竝只以此照律罪,各笞五十收贖,解見任別敍私罪,奉敎依允爲旀。鄭畊愚段,功議各減一等,呂東根段,功減一等。又照目粘連,禮安前縣監崔養重矣,本府議啓內,雖因一時之憤怒,命吏印信,豈可私與於他人乎?不可但以妄錯言,以此照律,罪杖八十收贖,告身盡行追奪,徒二年定配,私罪奉敎依允爲旀,功減一等爲良如敎。又啓目,向前尹久東亦,病勢雖云添劇,申飭之下,終不還官者,揆以事體,不可輕勘,以此照律,何如?判付啓,依允。又啓目,向前朴師濂亦,爰辭張皇,容有可據是白乎矣,該牧覈實,旣無丁寧,不可以其發明,有所參恕,以此照律,何如?判付啓,依允。
上在昌德宮。停常參·經筵。
任存常啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
任存常啓曰,左副承旨朴綺壽,同副承旨李瀅夏,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李鶴秀·朴台壽落點。
備忘記,訓戎僉使李煥輔下直,長弓一張,長箭一部,片箭一部,筒兒一箇賜給。
李鶴秀啓曰,新除授右承旨朴台壽,卽爲牌招,何如?傳曰,允。
健陵補土植木監董以下別單,傳于洪益聞曰,堂上水原留守金蓍根,內下大豹皮一令賜給,健陵參奉吳徽常,顯隆園參奉韓用鏽,各上弦弓一張賜給。相地官掌樂主簿申熙,外職調用,別看役知事李興潤,外職除授,都策應裨將前同知盧仁述,補土所牌將敎鍊官前同知林致彦,旗牌官金千鎰,監董敎鍊官安文欽,植木所牌將敎鍊官羅弘燁,旗牌官金戌曄,別武士金百麗,京牌將別武士金鎭哲,牌將敎鍊官李憲永·金昌爀,旗牌官朴東秀,別武士李益祥等,竝邊將除授。監官前主簿全在裕補土所牌將把摠李東述,哨官柳黃麟,敎鍊官金致鍾,監董折衝趙完城,牌將旗牌官嚴敬哲·徐明哲·李夏德,植木所監董旗牌官羅應絢,牌將別武士金義采,監董別軍官崔漢衆,牌將敎鍊官李仁興·具興達等,竝加資。補土所監董監牧官李承道,相當職調用,牌將敎鍊官李春伯,旗牌官安允文等,弓箭各一部賜給。李泰恒·李完壽,別武士崔虎彬·金魯吉,守堞軍官表景哲·孫愼恒·李完哲等,帖加。討捕軍官李光賢,別驍士趙漢郁,巡山監官盧仲哲等,各內下弓矢一部賜給。其餘書吏植木軍使嗅軍等,竝考例施賞。健陵·顯隆園守僕書員庫直,守護軍山直等,竝自本府,考例施賞。
李羲肇啓曰,事變假注書金履喆,身病猝重,勢難察任,今姑改差,何如?傳曰,允。
金履喆改差,代以趙思健爲事變假注書。
李羲肇啓曰,大司憲宋穉圭,執義崔時淳在外,掌令洪儼·徐道裕,持平李竣祜·趙寅永牌不進,監察茶時之意,敢啓。傳曰,知道。
以司諫任俊常,正言李志容,掌令洪儼·徐道裕,持平李竣祜·趙寅永牌不進罷職傳旨,傳于李羲肇曰,推考傳旨捧入。
以右承旨朴台壽牌不進罷職傳旨,傳于洪益聞曰,只推。
兵曹口傳政事,副護軍單朴綺壽。
洪益聞,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李渭達,直講尹錫永,典籍閔秉勳,俱以身病呈旬,時無入直之員,以他郞官,姑爲代直,何如?傳曰,允。
李羲肇,以兵曹言啓曰,兼司僕將柳孝臣,五衛將李秉源,景福宮衛將李觀會,慶熙宮衛將李珪祥,部將金鎔,俱以病難供職,呈狀乞遞,竝改差,何如?傳曰,允。
又以義禁府言啓曰,時囚罪人崔養重,杖八十收贖,告身盡行追奪,徒二年定配照律公事,判付內依允,功減一等事,命下矣。崔養重功減一等,杖七十收贖,告身盡行追奪,公淸道鎭川長楊驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
禁府照目粘連,旌義前縣監朴師濂矣,本府議啓內,爰辭張皇,容或可據是白乎矣,該牧覈實,旣甚丁寧,不可以其發明,有所參恕。以此照律,罪杖一百收贖,告身盡行追奪,私罪啓依允。又照目粘連,定州前牧使尹久東矣,本府議啓內,病勢雖云添劇,申飭之下,終不還官者,揆以事體,不可輕勘。以此照律,罪杖八十收贖,奪告身三等,私罪啓依允爲旀,功減一等爲良如敎。
上在昌德宮。停常參·經筵。
巳時午時,日暈。
洪益聞啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鶴秀啓曰,右承旨朴台壽,左副承旨任存常,今日不爲仕進,竝卽牌招,何如?傳曰,允。
趙思健有頉,代以李秉德爲事變假注書。
李鶴秀啓曰,假注書安孝述,身病猝重,勢難察任,今姑改差,何如?傳曰,允。
安孝述改差,代以鄭德和爲假注書。
李羲肇啓曰,卽伏見全羅右水使閔宗爀狀啓,則洪彦謨之謨字,誤書以模字,奏御文字,何等審愼,而如是錯誤,事甚疎忽。原狀啓係是邊情,故雖不得不捧入,不可無警,推考,何如?傳曰,允。
徐憙淳啓曰,各司之不得推治院屬,曾有受敎,而別軍職朴敬鎭,謂以院隷之無禮,擅自捉去,結縛亂打,多行法外之刑。近來紀綱,雖曰懈弛,苟有一分敬畏之心,幺麽武弁,敢於咫尺深嚴之地,乃有此無嚴駭悖之習,事未前有,萬萬驚駭。所當重勘,而本院請推之外,無他可施之罰,何以爲之?敢稟。傳曰,拿問處之。
李羲肇啓曰,大司憲宋穉圭,執義崔時淳在外,掌令洪儼·徐道裕,持平李竣祜·趙寅永牌不進,監察茶時之意,敢啓。傳曰,知道。
以司諫任俊常,正言李志容,掌令洪儼·徐道裕,持平李竣祜·趙寅永牌不進罷職傳旨,傳于李羲肇曰,只推。
以左副承旨任存常牌不進罷職傳旨,傳于朴台壽曰,只推。
朴台壽,以兵曹言啓曰,今月十二日,二兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李煥益爲兼司僕將。
朴台壽,以摠戎廳言啓曰,本廳左司把摠林亨壽身病猝重,勢難察任,改差,何如?傳曰,允。
李羲肇,以義禁府言啓曰,全羅前監司李書九狀啓內,臨陂縣令李豐奎牒呈內,己卯六月十七日,到配義禁府發配本縣,充軍定配罪人李昞植,右道扶安縣設行。今壬午式武科東堂初試入格,故一邊枚報兵營,緣由牒報,而取考臣營上配案,則李昞植,前以宣傳官,科場法意,何等嚴重,而身爲擧子,無難冒犯罪,臨陂縣充軍,而謹按大典通編諸科條,有水軍充定者,初試入格免役之法文,李昞植免役一款,令該曹稟旨分付事,啓下矣。取考律文,則大典通編諸科條有曰,水軍充定者,初試入格則免役,李昞植,以水軍充定。今式年武科東堂初試入格,依法典分揀放送事,分付該道道臣,何如?傳曰,允。
上在昌德宮。停常參·經筵。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿,嘉順宮·世子宮·世子嬪宮,口傳問安。答曰,知道。
徐憙淳啓曰,明日常參·經筵,取稟。傳曰,停。
朴台壽,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李羲肇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐憙淳啓曰,左副承旨任存常,同副承旨洪益聞,今日不爲仕進,竝卽牌招,何如?傳曰,竝許遞,前望單子入之。
朴台壽啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
承旨前望單子入之,金學淳·李瀅夏落點。
徐憙淳啓曰,新除授左承旨金學淳,同副承旨李瀅夏,竝卽牌招,何如?傳曰,允。
鄭德和有頉,代以柳夏永爲假注書。
李羲肇啓曰,大司憲宋穉圭,執義崔時淳在外,掌令洪儼·徐道裕,持平李竣祜·趙寅永牌不進,監察茶時之意,敢啓。傳曰,知道。
以司諫任俊常,正言李志容,掌令洪儼·徐道裕,持平李竣祜·趙寅永牌不進罷職傳旨,傳于李羲肇曰,只推。
以左承旨金學淳牌不進罷職傳旨,傳于徐憙淳曰,只推。
上護軍李相璜疏曰,伏以臣縣道具本,冒徹危懇,弗惟擔負忒重,無以承當,情病到極,聲鳴自哀,妄恃曲遂之仁,庶幾不枉其性,而及承批旨,不賜兪可,備加開誨,乃諭之以上來行公,慈如詔迷,感恩言之鄭重,詞未格尊,愧微誠之淺薄,奉讀以還,涕汗交逬。臣本下士干祿,志尙凡卑,非敢有意勇退,妄希古人之高躅也。厚沐洪造,與天無極,絲髮涓埃,渠有何補,亦非敢官成而怠,遽欲乘便而占閒也。生死惟命,身不自有,固知常分卽然,而至於義所不可,苟然自安,忍詬任罵,一以進取爲榮,則實亦士夫之所恥也。臣之年前遭罹,厚辱搢紳,無復餘地,卽其過去之冷語,而至曰,無憚則過,此而拳踢之猛加者,又可知已。今以外至也而歸之橫逆,姑且自恕也而諉已經久,恬視不理,好官自爲,則去就有防,於義云何?非意相干,雖若無奈人何,而乃身之疲弱易侮,乃性之憃愚不能與人頫仰,反躬自省,致此有由,雖殿下必欲熏沐而拂拭之,廁之周行,復責來效,由前視後,其事可知。顧此易侮之其身,與不能頫仰之素性,決知異日之猶夫前日,率是以往,安往而不速此恥辱哉?無寧及此丐恩,息影田廬,不至重貽羞於淸朝之爲餘生不報之報。雖以朝廷得失言之,去一無足多少之不才如臣,因是而禮義範俗,四維不墜,則所損者曾毫毛之不若,而所全者實國家之大體。臣之區區蘄祝,又不亶爲私義已也?若臣病情,苟止於貞痼之本祟而已,則臣方披瀝肝血,控此苦衷,更何敢章皇及此,而客證交加,見狀甚危,疾聲之呼,終亦有不能已者,風作而頭暈,痰壅而膈煩,重以潮血無常,一吐盈升,每經嘔咯,輒致委頓,眞元日益消耗,神識日益迷瞀,自起居飮啖之已所常行者,漸亦不能自主,廢然掩戶,氣息厪屬,自念如是不已,風燭朝露,其勢不長,醫者斂手,謂無良方。惟有息思慮之煩,盡節攝之宜,幸而少間,徐當下劑,如欲反是求延,則徼倖萬一,理斷無是。今臣所叨,固非臣情地之所可冒,而假使怵畏,黽俛,承命爲恭,以若綿綴而處若殷劇,勢有不行,必至顚踣,玆竝陳籲,仰干聰聽。伏乞聖慈,重加愍諒,亟許汰免,俾公私兩伸,仍令有司,議臣屢瀆之罪,以昭法紀焉。臣無任云云。答曰,省疏具悉。前批已諭,又何煩瀆乎?勿辭,卽爲上來行公。
上在昌德宮。停常參·經筵。
徐憙淳啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐憙淳啓曰,左承旨金學淳,右承旨李鶴秀,今日不爲仕進,竝卽牌招,何如?傳曰,允。
傳于李瀅夏曰,孝禧殿望祭,自內親行矣,雲寶劍置之。
傳于李瀅夏曰,金判府事掃墳下去時,給馬,澆奠床備給。
李羲肇啓曰,大司憲宋穉圭,執義崔時淳在外,掌令洪儼·徐道裕,持平李竣祜·趙寅永牌不進,監察茶時之意,敢啓。傳曰,知道。
以司諫任俊常,正言李志容,掌令洪儼·徐道裕,持平李竣祜·趙寅永牌不進罷職傳旨,傳于李羲肇曰,只推。
以左承旨金學淳,右承旨李鶴秀牌不進罷職傳旨,傳于朴台壽曰,只推。
李瀅夏,以弘文館言啓曰,副校理洪羲弼,副修撰朴齊聞,竝卽牌招察任,何如?傳曰,允。
又以禮曹言啓曰,卽接報恩幼學李方顯所志,則以爲同姓八寸弟匡億,嫡妾俱無子,以其同姓八寸弟之顯第二子載亨,欲爲繼後,兩家相議完定,而匡億夫妻,俱爲作故,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,門長李方顯所訴旣如此,依定式。李之顯第二子載亨,立爲李匡億之後,何如?傳曰,允。
行判中樞府事金思穆箚曰,伏以臣於昨年春,爲省先壠,冒陳私懇,特蒙恩暇,至有給由馬·澆奠床備給之命,格外殊眷,冞切感祝,而旋値擧國哀遑之時,未敢便往。臣今癃疾轉甚,莫保朝夕,又不可遲待他時,迨此日候之和暖,竊擬情私之獲伸,一事再瀆,尤涉猥越,而恩由今已經歲,擅行亦所不敢。玆伸前懇,復溷崇聽。伏乞特許旬餘之暇,俾得以安意來往焉。取進止。答曰,省箚具悉卿懇。所請依施,仍傳于李瀅夏曰,此批答,遣史官,傳諭于金判府事。
上在昌德宮。停常參·經筵。
李瀅夏啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,獻納姜時煥,正言鄭來成,下諭後,過限不上來,竝依定式遞差傳旨及禁推傳旨,捧入之意,敢啓。傳曰,知道。
又啓曰,明日傳香,禮房承旨,當爲齋宿,而左承旨金學淳,不爲仕進,所當牌招,而拘於廳規,不得請牌,何以爲之?敢稟。傳曰,牌招。
李瀅夏啓曰,吏曹郞廳來言,臺諫有闕,政事,取稟。傳曰,當日爲之。
以前獻納姜時煥,前正言鄭來成禁推傳旨,傳于李羲肇曰,分揀。
李羲肇啓曰,大司憲宋穉圭,執義崔時淳在外,掌令洪儼·徐道裕,持平李竣祜·趙寅永牌不進,監察茶時之意,敢啓。傳曰,知道。
以司諫任俊常,正言李志容,掌令洪儼·徐道裕,持平李竣祜·趙寅永牌不進罷職傳旨,傳于李羲肇曰,只推。
以左承旨金學淳牌不進罷職傳旨,傳于李羲肇曰,只推。
以副校理洪羲弼,副修撰朴齊聞牌不進罷職傳旨,傳于李瀅夏曰,只推。
李瀅夏,以弘文館言啓曰,副校理洪羲弼,副修撰朴齊聞,旣有只推之命,竝卽牌招察任,何如?傳曰,允。
又以成均館大司成意啓曰,向來捲堂之擧,卽前所未有之事也。捲堂何等重大,上徹在所審愼,而不待諸議之停當,獨主一人之妄動,擧齋方趁食堂,而徑打捲堂之鼓,聽聞所及,士習寒心。其時主論儒生,今纔査出,如此無嚴之習,不可仍置於賢關之中,當該主論儒生進士柳輨,爲先停擧。此後若或以如此不干之事,輒爲捲堂之擧,則當該主論儒生及不能禁斷之班首,竝爲論罰之意,揭示諸生,俾知正士習嚴事體之意,何如?傳曰,允。
義禁府啓目,別軍職朴敬鎭原情云云。傳旨內辭緣,泛稱遲晩,所當請刑是白乎矣,別軍職,勿爲請刑,載在大典通編,議處,何如?判付啓,依允。
吏曹判書洪羲臣疏曰,伏以臣於日前,定州牧使差代也。廟堂有勿拘常格之請,而意謂雖帶臺銜者,亦在勿拘之中,以諫長首擬,至蒙恩點矣。溯考本曹已例,則雖有時臺外陞之例,輒皆啓請而擬望,則今不可援用於口傳之政,而臣於倉卒之際,未暇徐究,率爾排擬,夫另擇守令,縱云無拘,遽擬臺臣,自歸違例。其在重言官存公格之道,不可自恕而仍置,原望筒特命勿施,仍治臣昏謬不察之罪焉。臣無任云云。答曰,省疏具悉。所請依施,卿其勿辭,卽爲入來開政。
上在昌德宮。停常參·經筵。
夜自一更至五更,月暈。
李瀅夏啓曰,明日孝禧殿親行望祭齋戒相値,視事頉稟之意,敢啓。傳曰,知道。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,山林外竝許遞,今日政差出。
又啓曰,明日傳香,禮房承旨,當爲齋宿,左承旨金學淳,不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
金學淳啓曰,吏曹郞廳來言,政事當日爲之事命下,而判書洪羲臣,參判趙貞喆,參議李光憲,俱以病不來,不得開政云,竝卽牌招,何如?傳曰,允。
又啓曰,吏曹判書洪羲臣,參判趙貞喆,參議李光憲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,開政命下,已至經宿,事甚未安,仍以前牌催促。
有政。吏批,判書洪羲臣進,參判趙貞喆牌不進,參議李光憲進,左承旨金學淳進。啓曰,臺諫及春坊闕員,今當差出,而擬望之人乏少,外任竝擬,何如?傳曰,允。又啓曰,平壤庶尹,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以具康爲大司諫,洪羲弼爲執義,鄭度采爲司諫,崔仁簡·沈英錫爲掌令,朴長復·姜必魯爲持平,尹錫永爲獻納,朴來謙·權徽爲正言,洪起燮爲輔德,尹棨烈爲司書,李元默爲兵曹參議,朴基宏爲敦寧都正,鄭尙愚爲左賓客,金魯敬爲右副賓客,趙晉和爲同經筵,朴龍祜爲吏曹佐郞,李俊秀爲工曹佐郞,朴宗稷爲司宰僉正,金洛龍爲開城經歷,洪羲錫爲宗廟令,申義和爲延日縣監,李寅溥爲定州牧使,柳之翊爲大同察訪,韓百衍爲平壤庶尹,柳信儉爲戶曹佐郞。承文著作單趙顯休,兼執義任俊常,兼持平南履懋減下。故同知李大亨,贈戶判。故通德金羲淵贈童敎,已上孝行卓異,贈職事承傳。故通德李德年,贈左承旨,進士李徽舟,贈僕正,同知李觀會兩代。以金錫泰爲直講。再政。以任俊常爲副校理,朴基宏爲工曹參議,李綱在爲刑曹佐郞,金履禕爲景慕宮令,趙學殷爲漢城主簿,朴宗恒爲茂朱府使,徐淇修爲固城縣令。兼左賓客單金履陽,右賓客單李羲甲,左副賓客單鄭尙愚,兵曹參議單李東煥,參知單李元默,濬川司別都廳三單,柳相亮·趙岐·權逴。
兵批,行判書李肇源進,參判金箕殷病,參議未差,參知李東煥入直進,右副承旨李羲肇進。以趙晉和·韓奎爀爲同知,朴會壽·姜樂爲僉知,趙存中爲宣傳官,朴挺玉爲五衛將,金基復爲景福將,金致萬爲慶熙將,權爲宣傳官,金善命爲訓鍊僉正,趙邦檢爲判官,李龍求爲部將,金性潤爲荏子島僉使,南命信爲黔毛浦萬戶,趙相順爲水原監牧官,同知單李觀會,僉知單李煥益,護軍金敎根·徐有聞·金愚淳·李止淵·高漢祚,副護軍洪命周·洪益聞·任存常·沈能岳·李朝鉉·洪起燮·李敬參·李海瑛,副司直尹尙烈·崔時淳·任俊常·蔡一祥·洪儼·徐道裕·姜時煥·李志容·嚴燾,已上竝單付。及第李惟穆,前守門將吳宗擧等二十六人,今加折衝,加資事啓下。再政。以李信泳·韓仁植爲都摠經歷,南允泰爲訓鍊主簿,韓尙迪爲武兼,柳栢晉爲部將,同知單金信大。
以吏曹參議李光憲牌不進罷職傳旨,傳于金學淳曰,只推。
以副修撰朴齊聞牌不進罷職傳旨,傳于金學淳曰,只推。
以副校理洪羲弼牌不進罷職傳旨,傳于金學淳曰,只推。
李瀅夏,以戶曹言啓曰,臣象奎,與正郞臣李晩奎,依定式,進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,臣象奎,與佐郞臣李祖植,進詣慶熙宮差備內啓下手本中,有頉處,及內各司有頉處,眼同一一看審後,次次修改,而擇日擧行之意,敢啓。傳曰,知道。
李羲肇,以備邊司言啓曰,濬川之役,卽朝家莫大之擧,而始役今將爲十許日矣。三營門將臣,俱爲例兼堂上,而一未躬進監董,只使一二看役之人,逐日替攝而止,都民擧皆失望,功役全未就緖云。當該諸將臣,竝從重推考,自明日限畢役,使之領率校卒,排日輪進,而依法司例,每日進不進,間五日修呈政院,以爲啓下之地。三營中軍,各以別都廳,令該曹,單付入啓,各定字內,逐日董功,一依庚辰節目,惕意擧行,而若或有怠忽不勤之失,則自本司,摘奸草記,從重勘罪,何如?傳曰,允。
又以備邊司言啓曰,場屋殽亂,辭說沸騰,諸路鄕試,幾皆同然,而至於金喆遠而極矣。道臣請勘,特其細故,卽其爰辭而辱君命,羞當世之罪,不能自掩,未必索言而擬律太涉雍容,勘放全沒着落。當該禁堂,從重推考,金喆遠施以徒配之典。宋儒載則道啓所論,試官供招,卽是兩罪俱發,所謂加斂民錢,雖使諉罪下吏,而爲官長者,知固爲罪,不知亦罪,而況科場酗悖之擧,事關變異,曾所未聞。此一款,尤不可置而不論,令該府,更爲拿問,以爲定律正罪之地,何如?傳曰,允。
又以備邊司言啓曰,卽見榮川郡推捉罪人金祖述査案,自秋曹覆啓者,則此是本道年久未完決之獄也。祖述之罪,固當不待輸款,亟施極律,而前後道啓邑査,只是膜外摸索,尙未皮裏剖破,彼隻之一番鳴冤,則該曹遽請次律。此隻之再次鳴冤,則該曹旋請一律。凡次律一律之間,關係,何如?而詞登終涉囫圇,裁斷未免搖攘,揆以獄體,果欠嚴重,更令新道臣,親執躬覈,必得其眞贓斷案,具意見論理登聞之意,分付,何如?傳曰,允。
又以備邊司言啓曰,卽見淸北儒生輩呈單禮曹者,則掌試都事沈啓錫,與其至親沈寅泰爲名人,偕往試所,換籍冒赴,竟至參榜,至有此呈曹請拔之擧。若如儒生所訴,則科場用情之罪,已無可言,亦不可以一邊之言,遽定本罪,沈啓錫爲先令該府,拿問嚴覈,何如?傳曰,允。
又以義禁府言啓曰,前都事金喆遠,施以徒配之典事,承傳啓下矣。金喆遠,黃海道白川郡徒配,而以承傳內辭意,具罪目依例,發遣府羅將,押送配所,何如?傳曰,允。
又以義禁府言啓曰,前縣監宋儒載,拿問正罪事,傳旨啓下矣。宋儒載,下去京畿高陽地云,依例發遣府羅將,拿來,何如?傳曰,允。
上在昌德宮。停常參·經筵。
李鶴秀啓曰,明日常參·經筵,取稟。傳曰,停。
李羲肇啓曰,大司憲宋穉圭,掌令沈英錫,持平姜必魯在外,執義洪羲弼,掌令崔仁簡,持平朴長復,未肅拜,監察茶時之意,敢啓。傳曰,知道。
徐憙淳啓曰,左副承旨朴台壽,今日不爲仕進,卽爲牌招,何如?傳曰,允。
傳于李鶴秀曰,禮房承旨,馳詣宗廟·景慕宮,奉審摘奸以來。
徐憙淳啓曰,今日齋宿承旨當爲備員,而左副承旨朴台壽牌不進,無以備員,何以爲之?敢稟。傳曰,許遞,前望單子入之。
以左副承旨朴台壽牌不進罷職傳旨,傳于徐憙淳曰,只推。
承旨前望單子入之,李鍾穆落點。
徐憙淳啓曰,新除授同副承旨李鍾穆,卽爲牌招,何如?傳曰,允。
又啓曰,今日齋宿承旨,當爲備員而同副承旨李鍾穆牌不進,無以備員,何以爲之?敢稟。傳曰,許遞,前望單子入之,待下批,牌招察任。
以同副承旨李鍾穆牌不進罷職傳旨,傳于徐憙淳曰,只推。
承旨前望單子入之,申綽落點。
徐憙淳啓曰,今日齋宿,承旨當爲備員,同副承旨申綽在外,無以備員,何以爲之?敢稟。傳曰,許遞,前望單子入之。
承旨前望單子入之,任百禧落點。
徐憙淳啓曰,新除授右副承旨任百禧,卽爲牌招,何如?傳曰,允。
李鶴秀,以弘文館言啓曰,校理林東鎭差祭出去本館上番闕直,事甚未安。副應敎洪學淵,校理林處鎭,副校理趙庭和·任俊常,竝卽牌招,以爲推移入直,副修撰朴齊聞,旣有只推之命,一體牌招察任,何如?傳曰,允。
又啓曰,玉堂備員間,視事頉稟之意,敢啓。傳曰,知道。
以校理林處鎭,副校理趙庭和·任俊常,副修撰朴齊聞牌不進罷職傳旨,傳于李鶴秀曰,只推。
李羲肇啓曰,密符親納例也,而前全羅監司李書九,謂有身病,使其褊裨替納,事甚未安,推考,何如?傳曰,允。
又啓曰,明日生進放榜時,兩司當爲進參,除在外外,未肅拜人員,竝待開門牌招,何如?傳曰,允。
又啓曰,執義洪羲弼,旣入闕中,不爲肅謝,直爲出去,事甚未安,推考,何如?傳曰,允。
徐憙淳,以吏曹言啓曰,昨日政新除授景慕宮令金履禕,與本曹參判趙貞喆,有異姓四寸應避之嫌,而矇然擬入,至蒙恩點矣。不審之失,臣不勝惶恐,而旣與政官相避,則揆以公格,不可仍置,原望筒,勿施,何如?傳曰,允。
李羲肇,以訓鍊都監言啓曰,本局中軍柳相亮,濬川時別都廳啓下,而今方呈辭在外,不得監董,改差,何如?傳曰,允。
獻納姜時煥疏曰,伏以日月迅邁,孝禧殿練事奄過,仰惟聖孝不匱,哀慕罔極,仍伏念臣自曏年金喆遠一疏之後,拊躬痛傷,滿心慙恧,于今五年,如一日矣。特荷天地大德,無物終棄,年來誤恩荐降,召旨聯翩,而縣道之章,一未登徹,臣之惶懍踧踖,去益靡措,而杜門屛伏,只爲沒齒自靖之圖矣。又於本月初五日,伏奉前月二十日成貼,有旨以臣爲司諫院獻納,令臣乘馹上來。臣雙擎九頓,且惶且感,枯荄之榮,弊箒之光,猶未喩其萬一矣。豈敢以區區情勢,覼縷於年久之後,而第臣所遭,非但一己汚衊而已。上而貽羞朝廷,下而忝辱門戶,名器由臣而玷汚,家聲由臣而墜落,靜究厥由,罔非滄浪。臣以魯材蔑識,早竊科名,言議風采之無似而猥忝臺閣之列,材器聲績之蔑稱,而屢試民社之責,論其敭歷,已極踰濫,至若宮銜淸顯之職。夫豈臣夢寐之所嘗念到也哉?臣亦自知不稱,負乘致寇,固其宜也。至於言出於喆遠之口,而論臣以地閥文學,則臣不勝瞿然瞠然之至,臣之於言者,曾不知爲何樣人,而聲氣之落落,無異燕越,言者之於臣,其何以詳知,而遣辭之際,一筆句斷,如彼其容易耶?假使臣文學地閥,綽有可稱,非臣之所敢自道也,而眞箇然矣,只當媿服之不暇,眞箇不然,彼固妄言也已矣。便同越人之關弓,只可談笑而道之,何用呶呶較挈,傷同朝忠厚之風,違古聖悖入之戒也哉?第臣之所自悼自愧者,愈久愈切,而哀命道之奇窮,慨人心之險巇,永謝榮途,遠避駭機而已。堂堂朝著,亦安用此等人哉?鐵限在前,蠢動無望,進伏縣次,冒死控籲,瞻望象魏,只增蘊結。伏乞聖慈,特垂鑑諒,亟賜遞改,仍命刊臣仕籍,以重公器,以謝人言焉。臣情切慙痛,罪速逋傲,非敢以臺職自居,而事係懲討,竊有所憂慨者,敢此附陳焉。凡今日北面於殿下之庭,食殿下之食,衣殿下之衣者,莫非我英廟曁先大王化育生成中物,而苟於辛壬義理,有一毫背馳之心,則蔽一言曰,亂臣也賊子也。曏來陳奏卞正之擧,凡有血氣彝性之倫者,事關君讐國誣,孰不沬血飮泣,而噫,彼一種凶醜,寔繁餘蘖,陰蓄異心,敢於奏事竣還之日,闖發凶悖之通,滿紙閃忽,如鬼如蜮,疑亂於莫嚴之義,指擬於不敢之地,是可忍也,孰不可忍也?維彼申鼎朝·韓鼎鎭,特一蟣蝨之賤,非渠之生心,辦得愚夫愚婦之所可知,而窩窟自在,包藏已久,排布指使之爛熳綢繆,明若觀火,則到底窮覈,期卽打破,國有三尺,不容但已,而只憑秋曹之供,從輕酌處,草草了勘,抑何故也,及夫臺閣之聲討也。終不免塞責之歸,而曾無一言半辭之及於訊覈,又何故也,固知朝家之前後處置。惟在於反側自安,而龍蛇之化,梟獍之訓,自古及今,臣未之聞也。方當史誣歸正,大義重明,而伺釁跳踉,尙猶如此,則安知涓涓燄燄之禍,竟不至於滔天而燎原乎?臣所以爲是懼而繞壁彷徨,明發不寐者也。請金甲島罪人申鼎朝,古今島罪人韓鼎鎭,亟命王府,拿鞫得情,以拔亂本焉。臣無任云云。省疏具悉。申鼎朝事,不過無識胡亂之說,豈有窩窟指嗾乎?
上在昌德宮。停常參·經筵。
自辰時至申時,灑雨下雨,測雨器水深二寸。
上詣孝禧殿望祭後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
藥房提調李羲甲,副提調徐憙淳啓曰,親行望奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
徐憙淳啓曰,明日常參·經筵,取稟。傳曰,停。
李瀅夏啓曰,大司憲宋穉圭,掌令沈英錫,持平姜必魯在外,執義洪羲弼,掌令崔仁簡,持平朴長復牌不進,監察茶時之意,敢啓。傳曰,知道。
徐憙淳啓曰,左承旨金學淳,今日不爲仕進,卽爲牌招,何如?傳曰,允。
李瀅夏啓曰,備邊司郞廳來言,今日賓廳日次,而生進放榜相値,不得來會云矣,敢啓。傳曰,知道。
徐憙淳啓曰,三品官之無得過三日循例請牌,曾有定式矣。兵曹參知李元默,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李瀅夏啓曰,卽者義禁府都事來言,時囚無得過三日滯囚,曾有定式矣。時囚罪人朴敬鎭,當爲議處,而判義禁李肇源,同義禁徐長輔,俱有身病,不得擧行云,竝卽牌招開坐,何如?傳曰,允。
以右副承旨任百禧牌不進罷職傳旨,傳于徐憙淳曰,只推。
李瀅夏啓曰,都承旨徐憙淳內閣直,左承旨金學淳牌不進,右承旨李鶴秀內閣進,左副承旨李羲肇須資出去,右副承旨任百禧不爲仕進,院中只有臣一人,伴直無人。右副承旨任百禧,所當牌招,而拘於廳規,不得請牌,何以爲之?敢稟。傳曰,牌招。
以左承旨金學淳牌不進罷職傳旨,傳于李瀅夏曰,只推。
以兵曹參知李元默牌不進罷職傳旨,傳于李瀅夏曰,只推。
吏曹口傳政事,以徐有民爲景慕宮令。
兵曹,以李元植爲都監中軍。
以執義洪羲弼,掌令崔仁簡,持平朴長復,獻納尹錫永,正言朴來謙·權徽牌不進罷職傳旨,傳于任百禧曰,只推。
以副應敎洪學淵牌不進罷職傳旨,傳于李瀅夏曰,只推。
以咸鏡監司李勉昇狀啓,會寧府使朴應浩,素抱痰癖之證添劇,廢却公務,連呈辭狀,不得已罷黜事,傳于李瀅夏曰,令該曹口傳差出,催促下送。
李瀅夏,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以吏曹言啓曰,贈諡貞簡公洪檍延諡,來四月初三日,定行於全羅道淳昌郡云矣,敢啓。傳曰,知道。
任百禧,以兵曹言啓曰,今閏三月十五日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
判義禁李肇源,同義禁徐長輔聯名疏曰,伏以臣等昨伏見廟堂草記,則以議讞之不審,至有問備之請,誠不勝慙悚之至。第念王府議讞,只據道啓之所論列者而有所勘斷,則本罪之輕重,一從道啓之遣辭而已,今若以道啓中所無之語,添問而勒勘,則亦似非議讞之格例矣。道啓中旣以不察爲辭,則矇未覺察之律,可以傍照,而其律不過笞五十,至於科場不飭,沿路推治,亦道啓中所論者,而以此照擬,止於三等奪告身者,本律卽然也。在有司奉行之道,有不可任意低昂於當律之外,臣等本意,自謂有十分依據者,而今玆廟奏,乃反若是,則臣等不職,固無所逃,而其不可晏然於職次者,明矣,玆敢短章聯籲,仰瀆崇嚴。伏乞聖明,亟遞臣金吾之任,以安私分,千萬幸甚。臣無任云云。答曰,省疏具悉。不過相規之美,何必屑屑若分疏乎?卿等勿辭行公。
孝禧殿望祭親行敎是時,亞獻官永明尉洪顯周,終獻官行上護軍韓致應,贊禮兼禮曹判書金履陽,典祀官奉常正趙璟鎭,宮闈令尙膳洪命福,執禮副修撰朴齊聞,執尊副校理任俊常,大祝執義洪羲弼,祝史司僕正洪勝圭,齋郞兵曹正郞金鼎均,盥洗位直講全國憲,爵洗位任泰濬,典籍金致礪,亞終獻盥洗位典籍白時亨,贊者引儀安聖謩·李儀朝,謁者兼引儀朴惟正,假引儀李元普,贊引兼引儀任岳周,假引儀金懋,祭監監察閔祖榮·李淵愚。
壬午閏三月十五日子時,上詣孝禧殿。望祭親行入侍時,都承旨徐憙淳,左承旨金學淳,右承旨李鶴秀,左副承旨李羲肇,同副承旨李瀅夏,記事官金炳朝·李憲瑋,記注官李宗心·金輦,檢校直閣徐俊輔,檢校待敎朴綺壽,以次侍立訖。上具衰服,詣齋殿。時至,通禮跪啓請行禮。贊禮前導,上入孝禧殿,詣板位。贊禮啓請俯伏哭。上俯伏哭。獻官以下在位者,皆俯伏哭。贊禮啓請止哭·興·四拜·興·平身。上止哭·興·四拜·興·平身,獻官以下在位者,皆止哭·興·四拜·興·平身。執禮請行奠幣禮。上詣尊所西向立。執尊者擧冪,憙淳酌酒,瀅夏以爵受酒。上詣靈座前北向立。贊禮啓請跪。上跪。獻官以下在位者皆跪。憙淳奉香,瀅夏奉爐跪進。贊禮啓請三上香。上三上香。鶴秀奠爐於案,憙淳奉瓚跪進。贊禮啓請執瓚灌地。上執瓚灌地訖,憙淳奉幣篚跪進。贊禮啓請執幣獻幣。上以幣授憙淳,奠于靈座前。上降復位。執禮請行初獻禮。上詣尊所西向立。執尊者擧冪,憙淳酌醴,瀅夏以爵受醴。上詣靈座前北向立。贊禮啓請跪。上跪。獻官以下在位者皆跪,憙淳以爵跪進。贊禮啓請執爵獻爵。上以爵授憙淳奠于靈座前。贊禮啓請俯伏·興·少退·跪。大祝洪羲弼進靈座之左,東向跪,讀祝文訖。上降復位。執禮請行亞獻禮。謁者引亞獻官永明尉洪顯周,詣靈座前,行亞獻禮訖,降復位。執禮請行終獻禮。謁者引終獻官韓致應,詣靈座前,行禮如儀訖,降復位。執禮請俯伏哭,贊禮啓請俯伏哭。上俯伏哭。獻官以下在位者皆俯伏哭。贊禮啓請止哭·興·四拜·興·平身。上止哭·興·四拜·興·平身。獻官以下在位者,皆止哭·興·四拜·興·平身。宮闈令納練主如儀,贊禮導上詣望燎位,羲弼奉弊燎於坎。贊禮啓禮畢。上還入齋殿,諸臣以次退出。
上在昌德宮。停常參·經筵。
李瀅夏啓曰,明日常參·經筵,取稟。傳曰,停。
任百禧,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于徐憙淳曰,新恩謝恩,當親受,該房知悉。
任百禧啓曰,判義禁李肇源,同義禁徐長輔,疏批已下,竝卽牌招,以爲開坐之地,何如?傳曰,允。
李瀅夏啓曰,卽者成均館官員來言,居齋儒生,今日朝食堂,有捲堂之擧,本館堂上一員,當爲勸入,而大提學未差,同成均李存秀·權丕應俱在外,大司成呂東植有身病,不得勸入云。大司成呂東植,卽爲牌招勸入,何如?傳曰,允。
注書金炳朝病,代以申大膺爲假注書。
申大膺在外,代以宋台霖爲假注書。
吏曹口傳政事,以柳相亮爲會寧府使。
以大司成呂東植牌不進罷職傳旨,傳于李瀅夏曰,只推。
李瀅夏啓曰,儒生勸入,一時爲急,大司成呂東植,旣有只推之命,更爲牌招,何如?傳曰,許遞,前望單子入之。
大司成前望單子入之,李鶴秀落點。
李瀅夏啓曰,儒生勸入,一時爲急,新除授大司成李鶴秀,卽爲牌招,何如?傳曰,允。違牌勿爲呼望。
李瀅夏啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金陽淳落點。
傳于李瀅夏曰,同副承旨入侍。
任百禧啓曰,判義禁李肇源牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
李瀅夏,以禮曹言啓曰,今此壬午式年文科覆試,講經試官,當爲磨鍊,而擬望之人乏少,閣臣·承旨竝擬,何如?傳曰,允。
又以禮曹言啓曰,今此壬午式年文科覆試,講經試官,當爲磨鍊,而二品以上與堂下無故可擬之人乏少,依近例,以堂上通瀜擬入,何如?傳曰,允。
任百禧,以兵曹言啓曰,今此式年武科覆試時試官望,當爲磨鍊以入,而當品中可擬之人乏少,堂上曾經兵使,竝擬以入之意,敢啓。傳曰,知道。
李瀅夏啓曰,今此式年文武科覆試時,一二所監試官,各二員當爲進去,而大司憲宋穉圭,掌令沈英錫,持平姜必魯在外,無以備員受點,何以爲之?敢稟。傳曰,竝許遞,前望單子入之。
臺諫前望單子入之,大司憲李憲琦,掌令邊景鵬,持平孔胤恒落點。
任百禧啓曰,新除授掌令邊景鵬,方在奪告身中,亦在解由未出中,何以爲之?敢稟。傳曰,蕩滌敍用,勿拘。
傳于任百禧曰,在外臺諫竝許遞,前望單子入之。
臺諫前望單子入之,司諫尹景鎭,掌令趙璟鎭,持平金鼎均,正言白東奎,落點。
任百禧啓曰,新除授司諫尹景鎭,以前任靑松府使,方在解由未出中,何以爲之?敢稟。傳曰,勿拘。
傳于任百禧曰,在外臺諫許遞,前望單子入之。
臺諫前望單子入之,司諫李羲發,掌令車信用,持平申慶會,正言李源祚落點。
備忘記,無論大小科場,近來試官,常以違牌爲主,不念自上之酬應,不顧國體之虧損,惟以占便爲事,寧有如許臣分,如許朝綱乎?今日試官違牌,竝勿施,更以前牌催促,若或有不卽入來者,政院直捧禁推傳旨以入。
李瀅夏啓曰,文一所試官李好敏,飭敎之下,謂有身病,終不入來,依傳敎,禁推傳旨捧入之意,敢啓。傳曰,知道。
又以禮曹言啓曰,大小科陳試人,草記許赴事,曾有定式矣。丙子式年文科初試入格幼學鄭琦和·申履祿,同年通讀入格幼學朴偀·李孝淳,己卯式年文科初試入格幼學李秉吉,俱爲陳試,故取考其所受公文,則明白無疑,而在喪及期服未葬人,竝許陳試,法典所載,一體許赴於今此式年文科覆試講經之意,敢啓。傳曰,知道。
又以禮曹言啓曰,今此壬午式年文科覆試講經一所,設場於本曹矣。上直郞廳,依例移直朝房之意,敢啓。傳曰,知道。
任百禧,以兵曹言啓曰,今閏三月十七日,武臣堂上祿試射,當爲設行,而訓鍊院·慕華館,式年武科覆試,俱爲設場,以後日退行之意,敢啓。傳曰,知道。
義禁府啓目粘連,向前朴敬鎭亦,頑隷捽曳,雖出急憤,不爲言送,任自捉去,難免不審之失,以此照律,何如?判付啓,依允。
壬午閏三月十六日辰時,上御熙政堂。生進謝恩親受入侍時,都承旨徐憙淳,右副承旨任百禧,同副承旨李瀅夏,記事官金炳朝·李憲瑋,記注官金樂澧,記事官金持泰,以次進伏,儒生等侍立堂下訖。引儀唱四拜,儒生等行四拜禮。上命奏職姓名。儒生等以次進伏奏職姓名訖,仍爲退出。憙淳曰,臣以內閣事,有所仰達者矣。本閣從前有刊印之事,則每於畢役後,輒有施賞之例矣。今番四書三經之役,極其浩大,數百匠手,三歲供役,效功不少,剞劂且甚精緻,而今旣完役進書,合有別般酬勞之擧,故敢此仰達矣。上曰,別單書入,可也。仍命退,諸臣以次退出。
壬午閏三月十六日申時,上御熙政堂。同副承旨入侍時,同副承旨李瀅夏,記事官李憲瑋,記注官金樂澧,記事官金持泰,副修撰朴齊聞,副校理任俊常,正言朴來謙,以次進伏訖。上命齊聞等進前,各賜一密封。命曰,爾等下去,着實爲之,可也。仍命退,諸臣以次退出。
上在昌德宮。停常參·經筵。
金陽淳啓曰,明日常參·經筵,取稟。傳曰,停。
任百禧啓曰,合辭許久闕啓,事甚未安,試所進去外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
金陽淳啓曰,來二十一日,輪對日次矣,敢稟。傳曰,當次人受點,後日次來待。
徐憙淳啓曰,左承旨金學淳,右承旨李羲肇,今日不爲仕進,竝卽牌招,何如?傳曰,允。
任百禧啓曰,摠戎使徐春輔,以武二所試官,今方慕華館出去矣。所佩密符,何以爲之?敢稟。傳曰,仍佩往來。
以左承旨金學淳,右承旨李羲肇牌不進罷職傳旨,傳于徐憙淳曰,只推。
任百禧啓曰,行大司憲李憲琦,掌令趙璟鎭牌不進,執義洪羲弼,掌令崔仁簡,持平朴長復·金鼎均試所進去,監察茶時之意,敢啓。傳曰,知道
以掌令趙景鎭,獻納尹錫永牌不進罷職傳旨,傳于任百禧曰,只推。
金陽淳,以侍講院言啓曰,司書尹棨烈入直矣,以文科一所試官出去,下番闕直,事甚未安,兼司書南履懋,說書李應信,竝卽牌招,以爲推移入直之地,何如?傳曰,允。
以兼司書南履懋,說書李應信牌不進罷職傳旨,傳于金陽淳曰,只推。
金陽淳,以禮曹言啓曰,卽接山陵參奉所報,則再昨日風雨,丁字閣正門西邊四隻,塗紙沾濕,破傷尊所床及中排設廳所排床二坐,爲風所觸折傷云矣。丁字閣窓戶塗紙,間間修補,係是從便修改,而山陵事體自別,在前已有告由擇日修改之例。今亦依前例,來四月初一日朔祭,兼行告由,擇日改塗,而折傷床卓,卽速改造入排,何如?傳曰,允。
又以成均館大司成意啓曰,臣承命祗肅,馳詣泮宮,招致諸生,問其捲堂之由,則諸生等書進所懷以爲,伏以恢張言路,有國之令典,培養士氣,聖世之美事。臣等卽伏見大司成臣呂東植草記,多有爽實之語,竊以爲上徹何等重大,請罰在所審愼,而何乃混圇如此?繼又以草記內辭意,揭牓於食堂,一以塞言路,一以沮士氣,臣等於聖敎允兪之下,惶蹙震越,亦安敢自辨其虛實乎?第此事端本,起於尹命圭之惹鬧,而泮臣之忽地替當,誠不勝訝惑也。去二月監初設場時,命圭以備郞糾察科場,而科場自有吏隷,把守墻垣,命圭忽於法外,捉致聖廟守僕,猛杖嚴枷,拘置墻隅,勒令禁亂於科場。夫聖廟守僕,身佩聖廟開金,長時守直,不得暫離,故方其差出也,自本館擬望受點,以重其事體。列聖朝衛護聖廟之意,若是鄭重,而四百年來,元無科場供役之例。命圭之破壞常憲,創出怪法,致使聖廟空其守直,抑何故也?若使守僕輩犯法於科場,則命圭此擧,容或有說,而方其守僕輩之在直所也,突入驅出,無端作弊,泮臣所云前所未有之事,正合於命圭之駭妄也。伊時臣等,目見聖廟之闕直,方議捲堂之擧,而同成均臣權丕應,馳入泮宮,以事涉張大之意,誨諭臣等,故臣等卽爲停止,始雖發論而實未嘗捲堂也。今於事過數月之後,泮臣草記,䵝昧事實,掩置尹命圭無嚴之委折,而獨擧中止之事,有若畢竟捲堂者然,此亦可謂無事中生事,而乃反以全齋合辭之公議,歸之於一儒生之主張,至曰妄動,至曰士習寒心,至曰不干之事。臣等所論,專爲聖廟之不欲闕直,而今乃目之以不干之事,則臣等竊恐寒心二字,不但在士習也。臣等與發論儒生,始終齊聲,義無異同,泮臣論罰之後,有不敢晏然自在。且況月前明倫堂揭板還收之命,四方拭目,咸仰大聖人轉圜之宏度,而今此泮臣,揭牓食堂,自以爲準請擧行,欲以此脅制公議,實未知此擧,何所因由,而臣等情勢,轉益蹙蹙,尤何敢擧顔入堂乎?退伏私次,恭俟處分云云。臣以聖廟捲堂,事體重大,卽爲還入之意,多般開諭,諸生等終不回聽,何以爲之?敢啓。傳曰,勿論某事端,輒爲捲堂,不亦屑屑乎?師儒之長,罰一儒生,如是反詈,可乎?卽爲曉諭勸入。
又以成均館大司成意啓曰,本館草記,傳曰,勿論某事端,輒爲捲堂,不亦屑屑乎?師儒之長,罰一儒生,如是反詈,可乎?卽爲曉諭勸入事,命下矣。臣謹依聖敎,招致諸生,傳宣聖旨,曉諭勸入,則諸生等以爲,伏承聖批,萬萬惶懍,而第臣等之區區微執,非爲一儒生論罰,職由於食堂揭牓,揭牓未撤之前,不敢冒沒入堂,尤不勝震越之至。臣以聖敎之下,如是逡巡,萬萬惶悚,卽當還入之意,屢加開諭,而諸生等終不回聽,何以爲之?敢啓。傳曰,食堂揭牓,亦涉無緊,此則許以勿揭,卽爲勸入,可也。
任百禧,以武一所試官意啓曰,臣所今日平明開場,初試當付元額九十三人內,無緣不呈單二十人除,實數七十三人矣。先自天字木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字·半字,合爲八十一人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子五十六人內,三矢入格十七人,二矢入格十七人,一矢入格七人,合爲四十一人矣。日暮姑停之意,敢啓。傳曰,知道。
又以義禁府言啓曰,文一所試官李好敏,推考傳旨啓下,而卿宰禁推,該府草記,待批下捧供,載在大典通編矣。李好敏,係是宰臣,敢啓。傳曰,此人則容有可原,分揀。
兼戶曹判書沈象奎疏曰,伏以臣於月初,見擬於監試覆試試官,不惟賤患咽痛,時適添苦,於陪祭夜退之後,竊以正一品之該曹擬塡試望,前雖有之,差與今異。臣之陋劣,濫忝崇秩,顧何敢妄以自居,而其於事面,亦惜其苟艱,仰怵敦飭,俯懷微私,舁進禁門之外,奉淹庚召,秪增蹇慢之罪,莫徹疾痛之呼,訖至夜分,竟不能承入,藉非無故敢然,其戰懍憂迫,不覺一夕而心血欲焦,至今蹙蹙,不啻虞人不往之懼。卽伏見夜下備忘,若曰,無論大小科場,近來試官,常以違牌爲主,不念自上之酬應,不顧國體之虧損,責勵截嚴,鈇鉞之威而霜雪之肅,擎讀未竟,體栗汗浹,神魄飛越,自數前愆,殆甚新犯,玆敢冒死,訟此危悃。伏乞聖慈,俯賜鑑照,卽降崇罰,以昭法紀,臣不勝震惶俟命之至云云。答曰,省疏具悉。旣往又何爲引?然旣擬之後,如卿位望已高之人,先示蹶,然後秩卑者自勸矣。
上在昌德宮。停常參·經筵。
金陽淳啓曰,玉堂備員間,視事,頉稟之意,敢啓。傳曰,知道。
任百禧啓曰,合辭許久闕啓,事甚未安,試所進去外,未肅拜·呈告人員,竝卽牌招,何如?傳曰,允。
傳于金陽淳曰,召對爲之。
注書李憲瑋病,代以宋守謙爲假注書。
行大司憲李憲琦啓曰,臣姿性愚鹵,言議拙訥,淸朝風憲之長,尤不近似,而前望特點,忽下夢想之外,召牌屢臨,臣感恩怵分,雖不得不章皇出肅,以伸叩謝之忱,而第臣於合啓中,有私義之不可冒忝者,前後引避,輒蒙體諒,今臣處義,宜無異同,請命遞斥臣職。答曰,依啓。
掌令趙璟鎭啓曰,臣姿性愚庸,言議巽劣,本不近似於臺閣重任,而掌憲特除,忽降於夢想之外,感惶怵畏,章皇祗肅,而第臣於本府,已經亞憲,揆以格例,不可蹲冒,請命遞斥臣職。答曰,依啓。
李瀅夏啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司憲李書九,掌令安邁權,落點。
以獻納尹錫永牌不進罷職傳旨,傳于任百禧曰,只推。
金陽淳,以弘文館言啓曰,本館上番闕直,事甚未安,副應敎洪學淵,校理林東鎭,副校理趙庭和,竝卽牌招,以爲推移入直之地,何如?傳曰,允。
又以成均館大司成意啓曰,本館草記,傳曰,食堂揭榜,亦涉無緊,此則許以勿揭,卽爲勸入,可也事,命下矣。臣謹依聖敎,招致諸生,傳宣聖旨,更爲勸入,則諸生等以爲,聖敎至此,不勝感惶,謹當還入云,故仍設食堂,臣則退去之意,敢啓。傳曰,知道。
任百禧,以備邊司言啓曰,卽見江華留守宋冕載狀啓,則以爲,本府昨年穡事,未免歉荒,目下民情,誠甚悶隘。元還排比,極其零瑣,依已例,留庫米中限二千石,特許加分事,請令廟堂稟旨分付矣。窮春民食之艱難,以應分排巡,依所請留庫米二千石,許令加分,何如?傳曰,允。
又以武二所試官意啓曰,臣所今日木箭應射擧子五十二人內,三矢入格十九人,二矢入格十人,一矢入格八人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,自地字·半字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子十七人內,三矢入格六人,二矢入格五人,一矢入格二人,昨日入格四十一人,合爲五十四人矣。木箭今已畢試,鐵箭,自天字鱗次試取,而元防牌外,加設一防牌之意,敢啓。傳曰,知道。
又以武二所試官意啓曰,臣所今日木箭應射擧子二十八人內,三矢入格十三人,二矢入格五人,一矢入格六人,昨日入格三十七人,合爲六十一人矣。木箭今已畢試,鐵箭,自天字仍爲試取,而元防牌外,加設一防牌之意,敢啓。傳曰,知道。
又以武一所試官意啓曰,臣所今日鐵箭應射擧子五十四人內,三矢入格五十一人,二矢入格二人矣。鐵箭今已畢試,片箭,自天字鱗次試取,而元貫革外,加設二貫革之意,敢啓。傳曰,知道。
又以武二所試官意啓曰,臣所今日鐵箭應射擧子六十一人內,三矢入格五十七人,二矢入格二人,合爲五十九人矣。鐵箭今已畢試,片箭,自天字仍爲試取,而元貫革外,加設二貫革之意,敢啓。傳曰,知道。
又以武一所試官意啓曰,臣所今日片箭應射擧子五十三人內,二矢入格一人,一矢入格七人矣。片箭旣已畢試,鳥銃,鱗次試放,而元貫革外,加設三貫革之意,敢啓。專曰,知道。
又以武二所試官意啓曰,臣所今日片箭應射擧子五十九人內,邊一中入格二人矣。片箭今已畢試,騎芻,自天字仍爲試取之意,敢啓。傳曰,知道。
又以武一所試官意啓曰,臣所今日鳥銃應放擧子五十三人內,貫一中邊一中入格二人,邊二中入格四人,邊一中入格十六人,合爲二十二人矣。鳥銃旣已畢試,騎芻,鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子二十三人內,三中入格一人矣。日暮姑停之意,敢啓。傳曰,知道。
又以武二所試官意啓曰,臣所今日騎芻應射擧子二十人內,一中入格四人矣。日暮姑停之意,敢啓。傳曰,知道。
又以左右捕盜廳言啓曰,謹依下敎,宣禧宮偸竊罪人全孫起,坐賊朴龍大,竝爲移送秋曹之意,敢啓。傳曰,知道。
又以刑曹言啓曰,左右邊捕盜廳啓辭內,宣禧宮廚房器物偸竊罪人金孫起,坐賊朴龍大,移送秋曹之意,敢啓,傳曰,知道事,命下矣。謹按律文,則大明律賊盜條有曰,凡盜大祀所用釜甑·刀匕之屬者,杖一百徒三年。又曰,若知强竊盜贓而故買者,罪止杖一百。全孫起,決杖一百後,江原道蔚珍縣徒三年定配所,卽爲押送,朴龍大,決杖一百,放送之意,敢啓。傳曰,知道。
義禁府啓目,平安都事沈啓錫原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,寶城郡守沈說泰原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,前縣監宋儒載原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
壬午閏三月十八日酉時,上御熙政堂。召對入侍時,檢校直閣徐俊輔持論語第六卷,參贊官金陽淳持論語第六卷,檢討官宋應圭持論語第六卷,假注書宋台霖持論語第六卷,記注官李宗心持論語第六卷,記注官金輦持論語第六卷,以次進伏訖。上命開卷讀奏。應圭讀,自子曰賢者止知其不可而爲之者與。上曰,閣臣讀之。俊輔讀,自子擊磬止其猶病諸。上曰,參贊官讀之。陽淳讀,自原壤止欲速成者也。上曰,文義陳之。應圭曰,自古及今,國家治平之世,未聞有賢者避世避言之擧矣。大抵人君萬機之暇,苟不能廣求賢哲而置諸左右,則在下者,雖有伯夷·太公之賢,擧皆高蹈遠引,而庶官俱曠,故熙皞盛際,亦以嘉言罔伏,野無遺賢,相勉勵焉。然則今此章四避字,實爲萬世人主之龜鑑,可不戒哉?伏願燕閒幽獨之中,必加勉於此等處,無或少忽焉。上命掩卷,仍命玉堂先退。又命退,諸臣以次退出。
上在昌德宮。停常參·經筵。
任百禧,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李羲肇啓曰,行大司憲李書九,掌令安邁權在外,執義洪羲弼,掌令崔仁簡,持平朴長復·金鼎均試所進去,監察茶時之意,敢啓。傳曰,知道。
又啓曰,卽者義禁府都事來言,時囚無得過三日滯囚,曾有定式矣。時囚罪人朴敬鎭照律,沈說泰·沈啓錫·宋儒載等,當爲議處,而判義禁李肇源試所進去,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,韓致應落點。
李羲肇啓曰,新除授判義禁韓致應,卽爲牌招,以爲開坐之地,何如?傳曰,允。
以副應敎洪學淵,校理林東鎭,副校理趙庭和牌不進罷職傳旨,傳于金陽淳曰,只推。
金陽淳,以弘文館言啓曰,本館上番闕直,事甚未安,副應敎洪學淵,校理林東鎭,副校理趙庭和,旣有只推之命,竝卽牌招,以爲推移入直之地,何如?傳曰,允。
金學淳,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋·大嬪宮,依定式發遣本曹郞廳奉審,則大嬪宮,姑無頉處,文昭殿碑閣,雨漏三庫,蠶壇碑閣,雨漏二庫,南邊紅箭門·西邊紅箭門·北邊紅箭門朽傷,追慕洞碑閣,雨漏二庫,東北邊墻垣合四間頹圮,淨業院,雨漏四庫,流霞亭,雨漏五庫,千慕堂,雨漏三庫,養正齋,雨漏四庫,北邊墻垣二間頹圮,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
金陽淳,以禮曹言啓曰,卽接行護軍朴宗柱單子,則以爲,卑職長子謙煥,嫡·妾俱無子,而夫妻俱沒,以其同生弟升煥第一子基龍,欲爲立後,而升煥夫妻,亦爲俱沒,與受無人,長子出後,俱係常規之外,不得循例禮斜,依定式草記,稟處事,呈單矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而朴宗柱單辭旣如此,依定式,朴升煥第一子基龍,立爲朴謙煥之後,何如?傳曰,允。
任百禧,以兵曹言啓曰,今閏三月二十日,文臣朔試射日次,而訓鍊院·慕華館,式年武科覆試,俱爲設場,不得爲之之意,敢啓。傳曰,知道。
又以禁衛營言啓曰,謹依定式,臣萬永進詣南壇,奉審摘奸,則壇上與階砌·紅箭門內外,俱爲無頉,松木則漸就蒼鬱,禁樵·守護等節,另加申飭之意,敢啓。傳曰,知道。
又以武一所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武一所試官意啓曰,臣所今日騎芻應射擧子三十人內,三中入格一人,一中入格七人,昨日入格一人,合爲九人矣。騎芻旣已畢試,騎槍,鱗次試取,而無一人應試,故仍爲開講試取之意,敢啓。傳曰,知道。
又以武二所試官意啓曰,臣所今日騎芻應射擧子三十九人內,一中入格二人,昨日入格四人,合爲六人矣。騎芻今已畢試,鳥銃,自天字仍爲試放之意,敢啓。傳曰,知道。
又以武一所試官意啓曰,臣所今日應講擧子三十四人內,入格十四人矣。各技皆已畢試,今方計劃,修整榜目之意,敢啓。傳曰,知道。
又以武二所試官意啓曰,臣所今日鳥銃應放擧子五十九人內,貫一中入格三人,邊二中入格四人,邊一中入格十人,合爲十七人矣。鳥銃今已畢試,騎槍,當爲試取,而無一人應試者,講書,自天字仍爲試取之意,敢啓。傳曰,知道。
又以武二所試官意啓曰,臣所今日應講擧子三十人內,入格十人,未畢講二十人,以日暮姑停,明日試講之意,敢啓。傳曰,知道。
上在昌德宮。停常參·經筵。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
李羲肇啓曰,行大司憲李書九,掌令安邁權在外,執義洪羲弼,掌令崔仁簡,持平朴長復·金鼎均試所進去,監察茶時之意,敢啓。傳曰,知道。
任百禧啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
徐憙淳啓曰,左承旨金學淳,今日不爲仕進,卽爲牌招,何如?傳曰,允。
李羲肇啓曰,判義禁韓致應牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
又啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,掌令崔仁簡,正言權徽,旣入闕中,不爲傳啓,直爲出去,事甚未安,竝推考,何如?傳曰,允。
任百禧啓曰,執義洪羲弼,旣入闕中,不爲傳啓,直爲出去,事甚未安,推考,何如?傳曰,允。
傳于金陽淳曰,明日三日製,通方外爲之,試紙用大好紙,弘文提學,待開門牌招。
以副應敎洪學淵,校理林東鎭,副校理趙庭和牌不進罷職傳旨,傳于金陽淳曰,只推。
金陽淳,以弘文館言啓曰,本館上番闕直,事甚未安。副應敎洪學淵,校理林東鎭,副校理趙庭和,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,副應敎朴岐壽,校理金蘭淳,副校理朴光錫,落點。
金陽淳,以奎章閣言啓曰,經書正文頒賜件安寶次,奎章之寶請出之意,敢啓。傳曰,知道。
任百禧,以禁衛營言啓曰,本營中軍趙岐,身病甚重,勢難察任,今姑改差,何如?傳曰,允。
又以武二所試官意啓曰,臣所今日平明開場,昨日未畢講擧子,仍爲試講之意,敢啓。傳曰,知道。
又以武二所試官意啓曰,臣所今日應講擧子二十人內,入格十人,昨日入格十人,合爲二十人矣。各技皆已畢試,仍爲計劃,修正榜目之意,敢啓。傳曰,知道。
上在昌德宮。停常參·經筵。
李羲肇啓曰,合辭許久闕啓,事甚未安,除在外·試所進去外,呈告人員,竝卽牌招,何如?傳曰,允。
徐憙淳啓曰,右承旨李羲肇,今日不爲仕進,卽爲牌招,何如?傳曰,允。
任百禧啓曰,來二十五日,朝參日次矣,敢稟。傳曰,停。
金陽淳啓曰,三日製爲之,弘文提學牌招事,命下,而弘文提學金魯敬在外,何以爲之?敢稟。傳曰,文任在外,昨下傳敎,勿爲頒布。
傳于金陽淳曰,明日春到記,當親臨矣。處所,以仁政殿爲之,左副承旨馳詣泮宮,夕食堂收取以來。
傳于金陽淳曰,讀券官沈象奎講兼。
傳于任百禧曰,明日出宮門路,以協陽門爲之。
金陽淳啓曰,今此試官中,時無職名人,令該曹口傳付軍職,何如?傳曰,允。
兵曹口傳政事,大護軍李憲琦,副司果趙庭和。
任百禧,以兵曹言啓曰,明日仁政殿親臨春到記時,本曹堂上,全數進參,而參判未差,參知受由,無以備員。參知,令政院稟旨變通,與參判未差之代,竝令該曹,以在京無故人,口傳差出,待下批牌招,以爲進參之地,何如?傳曰,允。
又啓曰,因兵曹草記,明日親臨春到記時,本曹堂上,全數進參,而參判未差,參知受由,無以備員,參知,令政院稟旨變通,竝令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
兵曹堂上前望單子入之,參判尹命烈,參知呂東植落點。
吏曹口傳政事,兵曹參議單呂東植,參知單李東煥。
以兵曹參議呂東植牌不進罷職傳旨,傳于任百禧曰,只推。
任百禧啓曰,兵曹郞廳來言,明日親臨春到記,儒生試取時,別侍衛及侍衛節目,當爲磨鍊,而判書李肇源,試所進去,不得擧行云,何以爲之?敢稟。傳曰,入直擧行。
傳于李羲肇曰,孝禧殿參奉金裕淳,令該府拿處。
任百禧,以孝禧殿享官意啓曰,明日春到記時,殿參奉沈宜晉將赴試,而參奉金裕淳,今方拿處,無以替直云。參奉代假官一員,令該曹,待明朝致齋,入番察任之地,何如?傳曰,允。
金陽淳,以弘文館言啓曰,本館上番闕直,事甚未安,新除授副應敎朴岐壽,校理金蘭淳,竝卽牌招,以爲推移入直之地,何如?傳曰,允。
又以弘文館言啓曰,新除授副校理朴光錫,時在慶尙道大邱地,經筵入番事緊,請斯速乘馹上來事,下諭。答曰,依啓。
執義洪羲弼啓曰,臣言議風采,初不近似於臺閣重任,而亞憲除旨,忽下於旅舍病伏之際,臣怵畏義分,雖不得不隨牌祗肅於日昨,而第臣於合啓中,竊有私義之不可隨衆聯參者,如臣情地者,擧蒙體諒之恩。今臣處義,宜無異同,適因監試有命,未敢言私,今始來避,所失尤大。以此情踪,何敢一刻晏然於臺次乎?請命遞斥臣職。答曰,依啓。
金陽淳啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,李廷落點。
以掌令崔仁簡,獻納尹錫永,正言白東奎·權徽牌不進罷職傳旨,傳于李羲肇曰,只推。
兵曹口傳政事,副護軍李元默,副司果林東鎭。
兵曹,以金煐爲禁衛中軍。
金陽淳,以禮曹言啓曰,卽接永禧殿官員所報,則明日春到記時,本殿兩官,俱爲觀光云矣。依定式,假官一員,令吏曹,以成均館官員,口傳啓下,以爲替直後赴試之地,何如?傳曰,允。
又以禮曹言啓曰,卽接景慕宮官員所報,則明日春到記時,本宮官員,俱爲觀光云矣。依定式,假官一員,令吏曹,以成均館官員,口傳啓下,以爲替直後赴試之地,何如?傳曰,允。
任百禧,以禁衛營言啓曰,本營中軍金煐,自任所未及上來,濬川之役,無以監董,今姑改差,何如?傳曰,允。
李羲肇,以義禁府言啓曰,明日三日製時,本府都事,皆爲赴擧,只有武都事一員,當直入直都事,本府入直都事,文一所禁亂都事,文二所禁亂都事,無以推移,假都事四員,令該曹口傳差出,以爲分排之地,何如?傳曰,允。
又以義禁府言啓曰,明日親臨仁政殿春到記時,本府都事五員,赴擧二員,文一二所禁亂官進,只有三員,當直入直都事,本府入直都事,公事回公都事,仁政門·光範門·崇範門禁亂都事,無以推移,假都事三員,令該曹口傳差出,以爲分排之地,何如?傳曰,允。
義禁府照目粘連,別軍職朴敬鎭本府議啓內,頑隷捽曳,雖出急憤,不爲言送,任自捉去,難免不審之失。以此照律罪,笞四十收贖,附過還職,私罪,奉敎依允爲旀,功減一等爲良如敎。又啓目粘連,向前沈悅泰亦,己巳舊還之五分一未捧,雖緣民勢之弩末,糴法甚重,有難曲恕,以此照律,何如?判付啓,依允。又啓目,向前宋儒載亦,棘圍加斂,雖諉下吏,不知亦罪,難免其責,科場酗悖,事係駭異,不可以囚供之發明,有所參恕,以此照律,何如?判付啓,依允。
又啓目,向前沈啓錫亦,觀其所供,沈寅泰,不過同姓而已,則至親云云,自歸爽實是白乎矣,不能摘發之罪,難免不察,以此照律,何如?判付啓,依允。
上在昌德宮。停常參·經筵。
自午時至申時,日暈。
上詣仁政殿,春到記殿座罷還內後,內閣·政院·玉堂·藥房口傳問安。答曰,知道。
李羲肇啓曰,行大司憲李書九,執義李廷,掌令安邁權在外,掌令崔仁簡呈辭,持平朴長復·金鼎均試所進去,監察茶時之意,敢啓。傳曰,知道。
以金裕淳囚單子,傳于李羲肇曰,分揀放送。
傳于李羲肇曰,科次入侍。
兵曹,以朴應浩爲禁衛中軍。
以副應敎朴岐壽,校理金蘭淳牌不進罷職傳旨,傳于金陽淳曰,只推。
金陽淳,以弘文館言啓曰,本館上番闕直,事甚未安。副應敎朴岐壽,校理金蘭淳,旣有只推之命,與修撰林顔喆,副修撰南履懋,竝卽牌招,以爲推移入直之地,何如?傳曰,允。
任百禧,以都摠府言啓曰,今日入直內三廳武兼·禁軍及軍兵等,當爲中日習射技放,而親臨春到記相値,不得設行之意,敢啓。傳曰,知道。
壬午閏三月二十二日卯時,上詣仁政殿。春到記分製講試取入侍時,都承旨徐憙淳,左承旨金學淳,右承旨李羲肇,左副承旨任百禧,右副承旨李瀅夏,同副承旨金陽淳,記事官金炳朝·李憲瑋,記注官李宗心·金輦,檢校直閣徐俊輔,檢校待敎李鶴秀,以次侍立。時至,通禮跪啓請外辦。上具布裹翼善冠·布圓領袍·布裹烏犀帶,乘輿出宣化門。藥房提調李羲甲進駕前奏曰,早朝勞動,聖體若何?上曰,一樣矣。仍出協陽門,由肅章門,入仁政門,詣仁政殿。通禮跪啓請降輿。上降輿陞座。引儀唱四拜,讀券官兼戶曹判書沈象奎,行護軍李止淵,行護軍金敎根,對讀官刑曹參議洪冕燮,行副護軍洪羲瑾,副司果趙寅永,副司果尹秉烈,考官大護軍李憲琦,行護軍金逌根,參考官工曹參議朴基宏,副司果林東鎭,司僕正洪勝圭,副司果李在鶴,率儒生行四拜禮訖,以次就座進伏訖。象奎進前奏曰,立夏已過,日候尙寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。上命書題。止淵·敎根書題曰,擬周群臣賀詩人,以黃流玉瓚興文王福祿表,限申時,寅永·秉烈奉御題懸之。仍命禮畢。通禮跪啓請降座乘輿,上降座乘輿,出仁政門,由肅章門·協陽門,入宣化門。命出標信解嚴,諸臣以次退出。
壬午閏三月二十二日酉時,上御熙政堂。科次入侍時,右承旨李羲肇,記事官李憲瑋,記注官李宗心·金輦,讀券官兼戶曹判書沈象奎,行護軍李止淵·金敎根,對讀官刑曹參議洪冕燮,行副護軍洪羲瑾,副司果趙寅永·尹秉烈,以次進伏訖。羲瑾奉試券置前。上命展券讀之。秉烈等輪次讀奏訖。象奎曰,等第,以三下三·次上四書之乎?上可之,仍命居首試券上之。羲肇跪傳內侍,內侍奉置榻前。上親坼還下,命羲肇讀奏祕封,又命以次坼封讀奏。命書榻敎曰,春到記製述居首表三下一幼學趙秉鉉,講居首純通幼學金命珠,竝直赴殿試,之次三下進士李象峻,講之次通幼學李垿,竝直赴會試,製述三下幼學沈宜一,講通幼學李根·尹升烈·權孝侃,竝給二分,製述次上進士李元永等四人,講略幼學梁大中等十人,竝令該曹,考例施賞。仍命入格儒生,明日待令。命退,諸臣以次退出。
上在昌德宮。停常參·經筵。
李羲肇啓曰,合辭許久闕啓,事甚未安,除在外·試所進去外,呈告人員,竝卽牌招,何如?傳曰,允。
徐憙淳啓曰,左承旨金學淳,今日不爲仕進,卽爲牌招,何如?傳曰,允。
傳于金陽淳曰,入格儒生入侍。
傳于徐憙淳曰,未下直及上京守令,皆令催促下送。
注書李憲瑋病,代以許晟爲假注書。
以左承旨金學淳牌不進罷職傳旨,傳于徐憙淳曰,只推。
以左承旨金學淳牌不進推考傳旨,傳于徐憙淳曰,許遞,前望單子入之。
承旨前望單子入之,朴綺壽落點。
李羲肇啓曰,行大司憲李書九,執義李廷璞,掌令安邁權在外,掌令崔仁簡牌不進,持平金鼎均·朴長復試所進去,監察茶時之意,敢啓。傳曰,知道。
以副應敎朴綺壽,校理金蘭淳,修撰林顔喆牌不進罷職傳旨,傳于金陽淳曰,只推。
以副修撰南履懋牌不進罷職傳旨,傳于金陽淳曰,只推
金陽淳,以弘文館言啓曰,本館上番闕直,事甚未安。副應敎朴岐壽,校理金蘭淳,修撰林顔喆,副修撰南履懋,旣有只推之命,竝卽牌招,以爲推移入直之地,何如?傳曰,允。
以掌令崔仁簡,獻納尹錫永,正言白東奎·權徽牌不進罷職傳旨,傳于李羲肇曰,只推。
以平安監司金履喬狀啓,定州牧人物渰死事,傳于李瀅夏曰,聞甚矜惻,元恤典外,別加顧助,如有生前身·還布,竝蕩減事,分付。
金陽淳,以吏曹言啓曰,今此宗廟夏享大祭,祭官中時無職名人員,令該曹口傳付軍職,何如?傳曰,允。
兵曹口傳政事,副司果趙璟鎭·林東鎭竝單付。
任百禧,以都摠府言啓曰,副摠管權逴,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,湖南道臣,今纔到任,而夏序已屆,行部節晩,在前如此之時,多有仍停之例矣。今番春巡,仍爲停止之意,分付,何如?傳曰,允。
又以備邊司言啓曰,卽見京畿監司韓兢履啓本,則以爲,思陵局內。川水橫決處,今當修築,而役處極其浩大,物力從以夥多,先以某衙門錢,限六千兩劃下,則精略排用,有餘則還納,不足則加請,鐵器械雜物及空石木物,自各營門·戶曹,分當進排,用後還下,役軍依已例,使用雇軍,相地官·奏時官定送等事,請令廟堂稟旨分付矣。容入雖難預量,所請似涉過多,禁·御兩營錢各一千兩,分排劃送,使之從略取用,器械雜物,令各該衙門,依例進排,相地官·奏時官,亦令該監定送,何如?傳曰,允。
又以禁衛營言啓曰,本營中軍朴應浩,方在任所,未及上來,濬川之役,無以監董,今姑改差,何如?傳曰,允。
壬午閏三月二十三日辰時,上御熙政堂。入格儒生入侍時,檢校待敎徐憙淳,同副承旨金陽淳,記事官金炳朝,記注官金輦,記事官金持泰,以次進伏,幼學金命珠·趙秉鉉·李垿,進士李象峻,幼學李根·尹升烈·權孝侃·沈宜一·梁大中·李載醇·李敦素·曺翯振·金義鎭·金翰根·權命周·韓英錫·沈晶之·金學敏,進士李元永·韓鎭書·成源默·洪鍾遠,以次侍立堂下訖。上命儒生進前奏職姓名。命珠等以次進前,奏職姓名。上曰,講製居首人呼新,以下頒賞。賤臣承命呼新。陽淳曰,給分以上人,使之先退,似好矣。上曰,唯。命珠等八人退出。引儀唱四拜,施賞儒生行拜禮訖。上命儒生先退。憙淳曰,本院卽號令百司之地,體貌自別,雖下隷之微,各司例無得任意推治矣。日前別軍職朴敬鎭事,未知其時院隷所犯果何如,而誠若有罪,則往復堂后,以其罪罪之,何所不可,而宣政門,卽差備內門,延英門,亦禁中正門,肆然捉入於宣政門內,捽曳毆打,無所不至,終又袖石反縛,披髮亂捧,驅去於延英門之外。肅肅禁闥之內,所見駭惡,卽無論院隷與否。宣政·延英,是何等深嚴敬謹之所,則雖在尋常賤隷,固不敢如彼其放恣無憚,以駭瞻聆,而況院隷雖微,其名則傳命使令也,豈容若是其蹈藉乃爾?伊日院啓,亶出尊事體之意,而今其爰辭,乃敢以下隷瞞告等語,恣意發明,隱然若院啓爽實者然,揆以紀綱,尤萬萬駭然。在昔英廟朝,因騎郞之推治院隷,聖敎截嚴,始則該郞,旌義縣水軍充定,判堂施以不敍之典,末乃該郞巨濟府施以遠竄之典,判堂加施削職之典,體貌之重,有如是矣。金吾議律,似是只憑其囚供而然,而事體紀綱,終不可但以年少武弁一時駭妄,如是勘斷而止,玆敢仰達。伏乞嚴賜處分焉。上曰,爾言如此,可知其供之不實,院隷事姑置,其不以實之罪,合有懲畏之擧,朴敬鎭定配,可也。出擧條。仍命退,諸臣以次退出。
上在昌德宮。停常參·經筵。
李瀅夏啓曰,合辭許久闕啓,事甚未安,除在外·試所進去外,呈告人員,竝卽牌招,何如?傳曰,允。
又啓曰,卽伏見統制使朴基豊狀啓,則扶安縣監洪彦謨之謨字,誤書以模字,奏御文字之有此錯誤,事甚未安。原狀啓,係是邊情,雖不得不捧入,而該帥臣,不可無警,推考,何如?傳曰,允。
李羲肇,以吏曹言啓曰,未下直守令及上京守令,皆令催促下送事,命下矣。自臣曹催促,則未下直守令中,茂朱府使朴宗恒,固城縣令徐淇修,延日縣監申義和,明日下直云,定州牧使李寅溥,身病猝重,不得下去云。上京守令中,洪州牧使洪世周,羅州牧使閔致成,淸風府使尹濟弘,錦山郡守鄭性愚,益山郡守鄭耕愚,井邑縣監呂東根,德山縣監趙濟晩,今方下去云,靈光郡守金道喜,親病沈重,不得下去云,仁川府使鄭漪,襄陽府使愼宜學,義城縣令李鳳秀,木川縣監李升淵,俱有身病,不得下去云。雖未知其親病身病之果如何,而特敎催促之下,不卽下去者,揆以事體,誠萬萬未安,而親病則異於身病,金道喜改差,定州牧使李寅溥,仁川府使鄭漪,襄陽府使愼宜學,義城縣令李鳳秀,木川縣監李升淵,竝罷黜,何如?傳曰,允。
傳于李羲肇曰,守令有闕之代,政官牌招開政。
以金煐爲禁衛中軍。
李瀅夏啓曰,行大司憲李書九,執義李廷,掌令安邁權在外,掌令崔仁簡牌不進,持平金鼎均·朴長復試所進去,監察茶時之意,敢啓。傳曰,知道。
以掌令崔仁簡,獻納尹錫永,正言白東奎·權徽牌不進罷職傳旨,傳于李瀅夏曰,只推。
以副應敎朴岐壽,校理金蘭淳,修撰林顔喆牌不進罷職傳旨,傳于李羲肇曰,只推。
以副修撰南履懋牌不進罷職傳旨,傳于李羲肇曰,只推。
任百禧啓曰,明日次對,兩司當爲進參,除在外·試所進去外,呈告人員,竝待開門牌招,何如?傳曰,允。
李羲肇,以弘文館言啓曰,本館上番闕直,事甚未安。副應敎朴岐壽,校理金蘭淳,修撰林顔喆,副修撰南履懋,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,今閏三月二十二日春到記殿講通入格幼學李垿,直赴會試事,命下矣。文科講經,姑未撤場,許赴於今番會講之意,敢啓。傳曰,知道。
任百禧,以都摠府言啓曰,今日申時量,宣明門一間東邊月廊二間·西邊庫間一間,頹圮之意,敢啓。傳曰,知道。
又以兵曹言啓曰,卽接北所衛將鄭殷柱牌報,則宣明門頹圮云。爲先令紫門監,以杻把子及長木,堅實圍排,把守軍則旣有前把守十名,弘化門入直軍五名加把,限改建間,嚴加守直之意,分付,何如?傳曰,允。
又以訓鍊都監言啓曰,因兵曹草記,宣明門頹圮處,弘化門軍五名除出,與前把守將卒,限改建間,嚴加守直之意,敢啓。傳曰,知道。
李瀅夏,以義禁府言啓曰,別軍職朴敬鎭定配事,承傳啓下矣。朴敬鎭,全羅道南原府定配,而以承傳內辭意,具罪目,依例發遣府羅將押送,何如?傳曰,允。
義禁府照目粘連,前縣監宋儒載矣本府議啓內,棘圍加斂,雖諉下吏,不知亦罪,難免其責,科場酗悖,事係駭異,不可以囚供之發明,有所參恕。以此照律罪,杖八十收贖,告身盡行追奪,徒二年定配,私罪。奉敎依允爲旀,功議各減一等爲良如敎。又照目,寶城郡守沈說泰矣本府議啓內,己巳舊還之五分一未捧,雖緣民勢之弩末,糴法甚重,有難曲恕。以此照律罪,笞五十收贖,解見任別敍,私罪。奉敎依允爲旀,功減一等爲良如敎。又照目粘連,平安都事沈啓錫矣本府議啓內,觀其所供,沈寅泰不過同姓已而,則至親云云,自歸爽實是白乎乃,不能摘發之罪,難免不察。以此照律罪,杖六十收贖,奪告身一等,私罪。奉敎依允爲旀,功減一等爲良如敎。
上在昌德宮。停常參·經筵。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
中宮殿·嘉順宮·世子宮·世子嬪宮口傳問安。答曰,知道。
任百禧,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李瀅夏啓曰,行大司憲李書九,執義李廷璞,掌令安邁權在外,掌令崔仁簡牌不進,持平金鼎均·朴長復試所進去,監察茶時之意,敢啓。傳曰,知道。
傳于任百禧曰,大臣·備局堂上引見。
徐憙淳啓曰,藥房提調·副提調持湯劑來待矣。傳曰,封入。
李羲肇,以侍講院言啓曰,明日賓客相見禮時,宮官當爲全數進參,而弼善沈能栻,兼司書南履懋,俱有實故,文學朴容壽,受由在外,無以備員,何以爲之?敢稟。傳曰,竝許遞,前望單子入之。
春坊前望單子入之,弼善李羲發,文學洪勝圭,兼司書宋應圭,落點。
李羲肇,以侍講院言啓曰,卽接翊衛司所報,則明日賓客相見禮時,陪衛當爲備員,而翊衛一員未差,無以擧行云。未差之代,令該曹口傳差出,以爲進參之地,何如?傳曰,允。
兵曹口傳政事,以成兢默爲翊衛。
李羲肇,以戶曹言啓曰,臣象奎,與佐郞臣李祖植,工曹參判臣金基厚,佐郞臣李駿秀,依定式,進詣於義宮奉審,則姑無頉處之意,敢啓。傳曰,知道。
又以戶曹言啓曰,臣象奎,與佐郞臣李祖植,依定式,進詣鄕校洞於義宮奉安閣奉審,則姑無頉處之意,敢啓。傳曰,知道。
徐憙淳啓曰,吏曹判書洪羲臣,參判趙貞喆牌不進推考傳旨,今方捧入,而開政命下之後,如是違牌,事甚未安。參議李光憲試所進去,判書·參判,竝更牌招,何如?傳曰,允。
有政。吏批,判書洪羲臣進,參判趙貞喆牌不進,參議李光憲試所進去,左副承旨任百禧進。以李相璜爲禮曹判書,洪義浩爲知敦寧,李相璜爲左賓客,柳河源爲敦寧都正,李羲甲爲知經筵,洪羲弼爲奉常正,林翰鎭爲直講,金必宣爲典籍,洪羲翼·宋祥來爲監察,金弘根爲尙衣主簿,黃潤九爲軍器主簿,李旭馨爲宗簿主簿,沈能栻爲京畿都事,洪冕燮爲定州牧使,李顯綏爲仁川府使,沈東潤爲襄陽府使,任存常爲靈光郡守,李晩奎爲義城縣令,徐泌修爲木川縣監,趙濟和爲鎭安縣監,祭酒單宋穉圭,承文副正字單許晟。
任百禧,以吏批言啓曰,邊倅陞資者,十朔前圖遞,則收資事,載在法典矣。會寧前府使朴應浩,未滿十朔而罷黜,所授加資,依例還收之意,敢啓。傳曰,知道。
吏批,再政。啓曰,會寧府使,今當差出,而當品中,可擬之人乏少,堂上曾經兵使及他道兵使,竝擬,何如?傳曰,允。以朴台壽爲刑曹參議,李好敏爲判義禁,曺鳳振·尹命烈爲同義禁,李彦淳爲司僕正,李時翼爲英陵令,李祖植爲景慕宮令,徐俊輔爲奉常提調,鄭尙愚爲社稷提調,李鐵求爲會寧府使,左賓客單李羲甲,右賓客單李相璜,會寧府使朴應浩今降通政,還收事承傳。
三政。會寧府使李鐵求折衝,今加嘉善事承傳。
兵批,行判書李肇源病,參判尹命烈病,參議呂東植入直進,參知李東煥病,左承旨李羲肇進。同知李亨植,護軍金箕殷·李秀甲,副護軍朴台壽·李鍾穆·申綽·金學淳·鄭東晩·金道潤·李墉,副司直洪羲弼·李羲發·鄭度采·車信用·沈英錫·邊景鵬·洪學淵·申慶會·孔胤恒·沈能栻·姜必魯·朴容壽,副司果朴來謙·李源祚竝單付。
任百禧啓曰,試官之出榜詣闕,例也,而大司諫具康,謂有身病,自外徑歸,事甚未安,推考,何如?傳曰,允。
以掌令崔仁簡,獻納尹錫永,正言白東奎·權徽牌不進罷職傳旨,傳于李瀅夏曰,只推。
以副應敎朴岐壽,校理金蘭淳,修撰林顔喆牌不進罷職傳旨,傳于李羲肇曰,只推。
以副修撰南履懋再牌不進罷職傳旨,傳于李羲肇曰,只推。
以京畿監司韓兢履狀啓,朔寧郡民家失火事,傳于李羲肇曰,聞甚矜惻,元恤典外,別加顧助事,分付。
李羲肇,以弘文館言啓曰,本館上番闕直,事甚未安。副應敎朴岐壽,校理金蘭淳,修撰林顔喆,副修撰南履懋,旣有只推之命,竝卽牌招,以爲推移入直之地,何如?傳曰,允。
任百禧,以兵曹言啓曰,來四月初四日壬午式年武科殿試節目,當爲磨鍊,而凡於殿試,親臨與命官,前期稟旨後磨鍊,曾有定式矣。今番則何以爲之,而處所,以何處擧行乎?敢稟。傳曰,春塘臺親臨試取。
又以都摠府言啓曰,副摠管權逴,以騎兵點考事,外兵曹晝仕出去之意,敢啓。傳曰,知道。
李瀅夏,以義禁府言啓曰,時囚罪人宋儒載,杖八十收贖,告身盡行追奪,徒二年定配,照律公事判付內,依允,功議各減一等事,命下矣。宋儒載,功議各減一等,杖六十收贖,告身盡行追奪,黃海道金川郡金郊驛徒一年定配,而以議啓內辭意,具罪目,依例發遣府羅將,押送配所,何如?傳曰,允。
壬午閏三月二十五日辰時,上御熙政堂。藥房入診,大臣·備局堂上引見入侍時,提調李羲甲,副提調徐憙淳,記事官金炳朝,記注官李宗心·金樂澧,左副承旨任百禧,假注書許晟,事變假注書李秉德,領議政金載瓚,行護軍白東薳·徐春輔·金逌根·李止淵,修撰宋應圭,以次進伏,醫官吳千根·李命運·金殷相,進伏楹外訖。載瓚前進奏曰,近來日候不調,欲雨不雨,蒸濕無異盛炎,聖體,若何?上曰,一樣矣。載瓚曰,寢睡·水刺之節,何如?上曰,一樣,而各殿宮氣候一樣矣。上命醫官入診,千根·命運·殷相,以次診候訖,退伏奏曰,脈候左右三部調均,而未熱前調理,湯劑議定爲好矣。上可之,羲甲曰,湯劑今方議定,臣等先退之意,敢達。上命藥房先退,羲甲等退出。上曰,次對爲之。載瓚曰,卽見黃海監司李龍秀狀啓,則以爲,本營吏奴逋蕩減後,作置償債穀,每年取耗,元逋錢·米,限十年充報之意,頃於丙子,成節目遵行矣。昨秋怪疾,死亡相續指徵無處者爲二千六百十石零,而耗條亦隨以減縮,初雖以乙酉爲限,見今所縮,至乙酉而猶未準償者,爲三千六百五十四石,特許加限兩年,俾爲準充事,請令廟堂稟旨分付矣。償債穀之取殖充逋,雖限十年,而昨秋死亡,指徵無處,今此退限之請,不過十年之於二年,勢或無怪,事非難從,依所請許施,何如?上曰,依爲之。出擧條載瓚曰,頃因朔寧郡守鄭鴻慶上疏,以本邑陳荒田稅及停退軍錢事當否,關問於道臣,而卽見道臣狀啓,則以爲,陳廢旱田之限年降續,不敢遽議,姑爲減稅,以待墾闢,荒田火畬之牢定元摠,有違經法。自今隨起收稅,壬申·癸酉停退軍錢,指徵無處者,特許蕩減,至於已捧而未及上納者,數固零星,又是橫徵,許令還給,俾爲均惠,訓·摠兩營屯田收稅,若屬之該邑,吏校操緃之弊,不啻如京監之比,此則依舊例差送京監,嚴飭其爲弊之端事,請令廟堂稟處矣。土地維正之稅,有難以一時陳起,遽議加減,此則置之。火田之隨起隨稅,乃是定例,而今反牢定元摠,不爲闊狹,有非法意,一依他邑火稅事目,從時起收稅,俾無白徵之弊。兩年軍錢之未捧,數旣不多,勢亦無奈,而本邑之前後特施之惠,非至一再,則今何可獨靳於此乎?卽令蕩減,而若爾已捧者,還俵民間,兩營屯稅,依前以京差下送事,竝許施,何如?上曰,依爲之。出擧條載瓚曰,副應敎李彦淳,以故徵士金富弼贈職贈諡事,更掇年前儒疏所請,反覆敷陳,而事下吏曹,至請大臣稟處矣。富弼之學問造詣,早被先正臣李滉所推詡,鬱爲嶠南之眞儒,後學之師表,而至若七月入山之哭,一生遯世之跡,與先正臣金麟厚,志同道合,俱是乙巳之完人,孝陵之純臣,章甫叫閽之懇,可見百世之公議,而前後該曹之啓,亦無異辭,特施正卿之贈,仍許節惠之典,何如?上曰,依爲之。出擧條載瓚曰,故重臣金鎭商,在朝而有激濁揚淸之節,遯世而樹廉頑立懦之操,至今士友之間,尙挹其遺風餘韻,故重臣李台重,以匪躬之忠,守難奪之義,易退難進,終始不渝,世比之元祐完人,而兩家後孫,以有遺意,尙未請諡云。今於世代寢遠,義理將晦之時,崇獎之政,宜先此二臣,竝施賜諡之典,庸示聖朝眷遇舊臣之盛意似好,故敢此仰達。上曰,依爲之。出擧條載瓚曰,故孝子李光裕,以孝行入於贈職之秩,而地處行誼,合施南臺之贈,以此,分付該曹,何如?上曰,依爲之。出擧條載瓚曰,宣惠堂上李相璜,惠堂差下之後,尙不上來行公,以致該廳事務之委積日甚,處義已涉太過,事體亦極未安,從重推考,申飭行公,何如?上曰,依爲之。出擧條載瓚曰,定州牧使李寅溥,初旣謝恩,忽又圖遞,未知有甚事故,而跡涉規避,事極郞當,因此而定州無官長,今將爲幾朔矣。該曹雖請罷黜,而不可罷黜而止,其罪狀,令該府拿問處之。會寧府使柳相亮,新除之後,今爲幾日,而謂以在鄕,迄無動靜,武臣事體,尤爲駭然,亦施先罷後拿之典,何如?上曰,依爲之。出擧條載瓚曰,巡綽之禁,近益蕩然,街路之上,酗鬪相聞,闤闠之間,偸竊相續,甚至於白衣無摽之類,掉袂橫行,而初不問誰何,城內平民,尤無以支堪,各營發巡捕廳詗盜之法,今見其更無餘地矣。三營將臣,左右捕將,姑先從重推考,後若不加警飭,一任懈弛,則先自各該將臣,從重論勘,何如?上曰,依爲之。出擧條載瓚曰,包蔘潛越,罪在極律,而通灣一路,殆同無禁之地。無論節行·別行,一門所潛入,輒不下千餘斤,而奸宄之徒,略無顧忌,視若尋常。今則元包二百斤,將無以見售於彼中,官府初不管檢,校吏擧皆和應,竝與諸般禁物,交集竝湊,而最是蔘商尤爲甚焉,法網至此,良欲無言。自今別使之行,另加詗察,一有所犯,則依本律,亟用境上梟首之典,掩匿之校吏,亦與之同罪,不飭之地方官,施以卽其地定配之律,著爲新頒事目,仍爲及時行會,以示先甲之意,何如?上曰,依爲之。出擧條載瓚曰,朝廷尙嚴,等位爲重,而衰薄之風,近日尤甚。間或有始緣微細,轉成葛藤者,實爲識者之所竊歎,而至若重臣鄭晩錫之日前疏辭,切不勝慨惜。重臣之所自執,臣亦不以爲不然,而若欲自辨,則只當就事論事,平說可否,而乃以題外剩語,顯示侵詆之意,至有大僚之箚引,其爲損體貌礙聽聞,豈細故哉?今則事屬旣往,已施薄警,雖不必更爲請譴,而後或有似此事段,則嚴加處分,以爲整朝體戒具僚之道,區區之望也。上曰,卿言,是矣,當體念矣。出擧條載瓚曰,登科十年及年五十登科者,依法典陞六之意,分付該曹,何如?上曰,依爲之。出擧條上命大臣就座,諸宰奏事。逌根等曰,無所達事矣。應圭曰,大臣俄以朝廷不嚴,紀綱解弛,有所仰達,臣亦有區區愚見,敢此敷陳焉。大抵國家政令,專係於賞罰之嚴明,彰善癉惡,所施得宜,然後朝廷可尊,紀綱可振。至若向來李家淳事,卽前古所未有之一大變怪也。印信之擅自與受,其罪何如,而其時勘律,只施以善地薄竄。沈啓錫之不善掌試,物論喧騰,至有西儒之呈單,籌司之請勘,而王府議讞,未免輕勘。若此不已,則法綱無以振起,流俗無以懲戢,當該金吾堂上,施以罷職之典,何如?上曰,依爲之。出擧條百禧曰,今日賓對,兩司無一人進參,事甚未安。行公諸臺,竝推考,何如?上曰,依爲之。出擧條進御加味君子湯,自今日一貼式煎入事。出榻敎上命大臣先退。載瓚等先退。又命退,諸臣以次退出。
上在昌德宮。停常參·經筵。
李瀅夏啓曰,合辭許久闕啓,事甚未安,除在外·試所進去外,呈告人員,竝卽牌招,何如?傳曰,允。
徐憙淳啓曰,藥房提調·副提調,持湯劑來待矣。傳曰,封入。
李羲肇啓曰,昨日政事中,金吾堂上罷職之代,傳旨未下,而徑先差出,事甚未安,臣之矇然捧入,誠不勝惶悚,而當該吏曹堂上,不可無警,推考,何如?傳曰,允。
李瀅夏啓曰,試官之出榜詣闕,例也,而參試官尹命圭,監試官尹景鎭,謂有身病,自外徑歸,事甚未安,竝推考,何如?傳曰,允。
又啓曰,卽者禮曹郞廳來言,式年文科會試試官,本曹堂上,明日當爲備員擬入,而判書李相璜在外,次堂例不得擧行云,何以爲之?敢稟。傳曰,次堂擧行。
以副應敎朴岐壽,校理金蘭淳,修撰林顔喆,副修撰南履懋牌不進罷職傳旨,傳于李羲肇曰,只推。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復牌不進,持平金鼎均試所進去,監察茶時之意,敢啓。傳曰,知道。
李羲肇,以弘文館言啓曰,本館上番闕直,事甚未安。副應敎朴岐壽,校理金蘭淳,修撰林顔喆,副修撰南履懋,旣有只推之命,竝卽牌招,以爲推移入直之地,何如?傳曰,允。
以大司諫具康,獻納尹錫永,正言白東奎·權徽,掌令崔仁簡,持平朴長復牌不進罷職傳旨,傳于李瀅夏曰,只推。
以副應敎朴岐壽,校理金蘭淳,修撰林顔喆,副修撰南履懋牌不進罷職傳旨,傳于李羲肇曰,只推。
李羲肇,以侍講院言啓曰,新除授弼善李羲發,時在慶尙道義城地,書筵入番事緊,斯速乘馹上來事,下諭,何如?傳曰,允。
又以承文院都提調意啓曰,登科時或年未滿五十,而分館時滿五十則陞六者,已多前例。今有分館時滿五十者云,依例出六之意,分付銓曹,何如?傳曰,允。
又以承文院都提調意啓曰,院製述官徐珌修外任,代前監牧官張燮元差下,付軍職冠帶常仕,何如?傳曰,允。
金陽淳,以戶曹言啓曰,本曹正郞李晩奎,移拜義城縣令,佐郞李祖植,移拜景慕宮令,而正郞一員,以兼春秋,除本仕矣。見今各處,營役浩多,又値捧稅方張之時,擧行苟艱,正郞·佐郞未差之代,令該曹口傳差出,以爲分排擧行之地,何如?傳曰,允。
吏曹口傳政事,以朴宗大爲戶曹正郞,宋祥來爲佐郞。
任百禧,以兵曹言啓曰,去辛巳十一月初八日元朝稱慶慶科庭試武科殿試時,直赴殿試人北兵營親騎衛姜學維,直赴會試人慶尙監營別武士崔有坪,選武軍官朴時行,公淸監營選武軍官張文浩,北兵營馬兵黃自信,慶尙右兵營馬兵金就日·朴震郁,濟州閑良安聖溫等八人,不赴委折,査問各該道後,稟處事,草記蒙允後,關問於各該道·帥臣矣。卽接慶尙監司金相休,公淸監司李錫奎,北兵使金守基,慶尙右兵使李尙謙回牒,則俱以病不赴試云。直赴殿試人姜學維,係是三式年內,依法典陳試,直赴會試人崔有坪·朴時行·張文浩·黃自信·金就日·朴震郁,竝依例勿施,所授帖文,收聚爻周,安聖溫段,居在海外,該邑回牒,姑未來到,待報來卽爲稟處,何如?傳曰,允。
又以兵曹言啓曰,今閏三月十七日武臣堂上祿試射,後日退行事,草記,蒙允矣。今二十七日設行,而試官望備擬以入之意,敢啓。傳曰,知道。
式年武科殿試原榜人規矩,片箭三矢一百三十步,一巡三中,貫革五矢一百五十步,一巡二中,柳葉箭五矢一百二十步,一巡三中,取二技落點。
式年武科殿試直赴人規矩,貫革五矢一百五十步,一巡一中,柳葉箭五矢一百二十步,一巡一中,講書粗以上,取一技落點。
上在昌德宮。停常參·經筵。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李羲肇啓曰,來初一日,輪對日次,而宗廟夏享大祭齋戒相値,頉稟之意,敢啓。傳曰,知道。
任百禧啓曰,藥房提調持湯劑來待矣。傳曰,封入。
金陽淳啓曰,判義禁李好敏,同義禁尹命烈,除拜後過三日不爲出肅,竝依定式,推考警責,仍卽牌招察任,何如?傳曰,允
傳于李羲肇曰,孝禧殿朔祭,當自內親行,該房知悉。
傳于李羲肇曰,孝禧殿夏享大祭,當自內親行,該房知悉。
傳于徐憙淳曰,都承旨入侍。
李羲肇啓曰,卽者奉常寺官員來言,宗廟夏享大祭祭物,明日當爲監封,而提調徐俊輔有身病,不得擧行云,卽爲牌招,何如?傳曰,許遞,令該曹口傳差出。
吏曹口傳政事,以李文會爲奉常提調。
任百禧啓曰,明日傳香,禮房承旨,當爲齋宿,左承旨李羲肇,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司諫具康,司諫尹景鎭,正言白東奎·權徽,掌令崔仁簡,持平金鼎均,旣入闕中,不爲傳啓,直爲出去,事甚未安,竝推考,何如?傳曰,允。
李羲肇,以弘文館言啓曰,本館上番闕直,事甚未安。副應敎朴岐壽,校理金蘭淳,修撰林顔喆,副修撰南履懋,旣有只推之命,竝卽牌招,以爲推移入直之地,何如?傳曰,允。
以校理金蘭淳,修撰林顔喆牌不進罷職傳旨,傳于李羲肇曰,只推。
李羲肇,以弘文館言啓曰,本館下番修撰臣宋應圭,以宗廟夏享大祭祭官,今日議政府肄儀時,晝仕出去之意,敢啓。傳曰,知道。
以慶尙監司金相休狀啓,安義縣民家失火事,傳于金陽淳曰,聞甚矜惻,原恤典外,別加顧助事,分付。
任百禧,以都摠府言啓曰,副摠管趙岐,以堂上祿試射試官,慕華館晝仕出去之意,敢啓。傳曰,知道。
李羲肇,以禮曹言啓曰,今此壬午式年文科會試試官,今方磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
又以禮曹言啓曰,來四月初四日壬午式年文科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
又以禮曹言啓曰,今閏三月二十二日春到記製述入格幼學趙秉鉉,殿講入格幼學金命珠,直赴殿試事,命下矣。趙秉鉉等二人,直赴於今此式年文科殿試之意,分付,何如?傳曰,允。
任百禧,以備邊司言啓曰,卽見全羅監司洪奭周狀啓,則扶安縣飛梁島,漂到大國江南省人七名,今已從水路還歸矣。緣由咨文,令槐院依例撰出,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
又以禁衛營言啓曰,本營千摠李乘運,身病猝重,勢難察任,改差,何如?傳曰,允。
李瀅夏,以義禁府言啓曰,卽接月令醫員朴明詩手本,則時囚罪人李寅溥,素患風痰之症,越添於處冷之後,眩暈竝作,嘔泄又劇,柳相亮,省楸回路,落傷腰脅,血萃痰注,就囚之後,一倍添劇,呼吸喘促,俱有難保之慮云。罪人病勢如此,則一邊保放,一邊草記,曾有定式矣。李寅溥·柳相亮,竝姑保放之意,敢啓。傳曰,知道。
右議政林漢浩箚曰,伏以臣添叨內局提擧,歲行將周矣。自今春來,素患痰濕闖盛,變爲頭風,自左邊頭惱至牙頰,刺痛轉甚,劇時如芒針亂加,痛楚叫狂,不能忍耐,一日之內,進退苦歇,殆無暇時。蓋其所祟,自少已然,或冀日候和暢之後,病氣漸爾消減,近日以來,非徒不減,轉益添苦,少有動作,觸犯症勢,輒倍於前,杜門深蟄,不敢窺戶,職由眞元漸脫,不能抵敵外襲之風寒也。以是之故,日次候班,累度懸病,闕略常禮,雖蒙聖德包荒,不加郵罰,每自循省,恐懼惶蹙,食息靡安。又於日前診筵,有湯劑議定之命,而亦不得躬承起居,與聞其議,論以國體朝綱,臣罪尤大。虛縻寵命,任自養痾,斷無是理,玆敢略具短章,粗效自覈之義。伏乞俯垂諒察,先遞臣所帶嘗藥之任,仍治臣曠廢職任之罪,以嚴法紀,以安私分,千萬顒祝蘄望之至。取進止。答曰,省箚具悉卿懇。愼節奉慮,所請依施。仍傳于李羲肇曰,此批答,遣史官,傳諭。
大護軍李憲琦疏曰,伏以臣卽接試望,以臣擧擬於式年文科會試試官,繼以召牌儼臨,在臣分義,固當駕屨之不俟。第臣母病積痼,餘數十年,前後陳懇,屢蒙體諒,而至若鎖院之役,情私尤爲悶隘,曾有所一再祈免者,庶或記有於淵衷矣。向來試役,伊時母病,適幸少間,故屢瀆是懼,黽勉暫膺,而近因時候不調,宿症添劇,痰火交升,神情昏眩,飮啖全却,眞元澌鑠,委身床玆,奄奄有難支之狀,臣方晝宵扶將,方寸煎熬。臣欲進以膺命,則離捨病側,子職虧矣,退以調護,則違傲嚴召,臣分乖矣。左右揣量,莫知所以自措,玆敢冒死哀籲,仰瀆崇嚴。伏乞聖慈,俯垂矜諒,特賜變通,俾便救護,仍治臣瀆擾之罪,以昭法紀焉。臣無任云云。答曰,省疏具悉。卿其勿辭救護。
敦寧都正柳河源疏曰,伏以臣於日昨,伏奉敦府除旨,臣惶隕感激,粗伸叩謝之忱,而第臣本無敦寧,曾叨是職,輒蒙恩遞。揆以前後,宜無異同,玆敢援例陳章。伏乞聖慈,俯垂鑑諒,亟命遞改,俾存公格,以安私分幸甚。臣無任云云。省疏具悉。所請依施。
正言鄭來成疏曰,伏以皇穹降割,聖慈禮陟,穀燧易嬗,奄經中祥,八域臣民之慟,曷有其極?伏以臣質本疎愚,才又湔劣,而濫竊科第,猥廁朝籍,自以螻蟻之賤,初無涓埃之報,退伏田廬,樵牧爲事,自分畢生於鳶魚化育之中,無復榮途一念,或到於夢寐之間矣。不意聖簡不遺,誤恩荐降,柏府除命,前後聯蹁,而身在遐逖,一未趨肅。今又薇垣新除,有隕自天,召旨臨門,榮動州里,臣誠感激震越,無地措躬。竊伏念爲官擇人,帝王之盛節,雖在冗官瑣職,猶當審擇而器使之,況淸朝耳目之任,言責所歸,掄選不輕,豈有如臣愚昧闒茸,其敢冒受濫竽,重貽我聖明之累哉?臣雖愚陋,粗知不俟駕之義,敢不蹶趨赴,祗肅恩命,以遂一入修門之至願,而今臣狗馬之年,七十有九,夙抱貞疾,癃殘無餘,登程三日,纔到嶺下,而遡風之餘,越添寒疾,僵仆旅次,前進不得,玆敢低佪中道,瀝血陳情於天地父母之前。伏乞亟命遞斥臣職名,俾蒙終始生成之恩,則雖死之日,猶生之年也。臣於乞免之章,贅附他說,極知猥越,而第葵藿之誠,憂愛之忱,出於彝性而有不能自已者,敢以所嘗講究於心,而爲今日急先務者,條列而陳之,伏願聖明垂察焉。其一曰,聖學不可以不懋也。殿下沖年受先王艱大之業,睿知冠古,聖敬日躋,發號施令,率由舊章,八域臣民,翹首足,思見至治之隆洽,而奈之何臨御以來,災異屢見,頻年不登,民不聊生,愁歎之聲,比屋可聞。臣不敢知殿下,代天建極,修省警畏之方,抑或有毫分未至而然歟?修省之道,無他焉,惟它於誠敬,誠敬之道,莫切於正心,正心之要,莫先於懋學,而帝王之學,非儒生俗士尋章摘句之謂也。其要秪在眞知實踐,躬行心得上做去矣。夫易之時中,書之典謨,詩之勸懲,禮樂之文,孔·孟之書,何莫非聖學之當務者,而就其中簡而要約而盡者,惟庸·學二書爲然。大抵誠敬爲二書宗旨,彌綸參贊而中和位育之功成焉,格致誠正而修齊治平之道具焉。均齊方正,無一夫之不獲,博厚高明,期萬品之竝育,則人君之所當務者,舍是書何以哉?傅說之告殷宗曰,念終始典于學,厥德修罔覺。又曰,非知之艱,行之惟艱。伏願殿下,懋正心之學,澄出治之源,則天以休和應之,而咎戾之彰,不患其不消矣。其二曰,紀綱不可以不振也。蓋紀綱者,如裘之有領,網之有綱,自古明王哲辟,必以紀綱爲先,而元氣之虛實,王靈之强弱,係於振不振如何耳。何者?紀綱立而後,政敎施焉。號令行焉,上下相維而體統尊嚴,大小相管而名秩不紊,置國家於泰山磐石之安,則國家之治化,其不以紀綱而運之哉?惟我殿下,以不世出之資,當大有爲之時,摠攬威福,維持權衡,今日之朝廷,不容不肅,而治安已久,人心狃翫,習熟之素,世尙嬉弛,上自朝廷,下及州郡,大綱小紀,陵夷而不振,官有大小,而不相奉行,位有尊卑,而不相敬畏,則今日之紀綱,可謂立乎否乎?紀綱不立,則命令之不行,勢固然也。因以馴致乎尊卑無別而車服無章,等威不截而名分掃地,細民之昨日免賤者,今日稱幼學,第宅衣服,必倣士族。査櫛之飭,逐式雖嚴,而行賄作奸,期於圖免。爲令長者,壹委吏手,置之尋常,以是而涇渭混淆,風習澆漓。由今之道,無變今之俗,則環東土一域,其將戶率士族,人皆兩班,而無充伍應布之民矣。禮記曰,紀綱旣定,天下大定。孔夫子曰,上好禮則民易使。伏願殿下,渙發德音,振肅紀綱,先自朝廷,施及閭巷,改絃而更張之,使弊俗一革,風采丕變,則天休滋至,時升大猷,不勝幸甚。其三曰,軍政不可以不修也。書曰,其克詰爾戎兵。易萃之大象曰,除戎器,戒不虞。箕範八政,師居一焉,周官九伐掌於司馬。軍政者,聖賢所戒,國家所急,而衛宮禁備盜賊,靖內難禦外侮者也。其法則制軍伍明簡閱,廣儲蓄利器械,恤軍卒擇將帥爲要也。惟我東方,聖神相繼,籌度措劃,極其嚴密,軍器有寺,軍資有監,京外鎭守,各有統率,枝本相須,頭手相資,其深謀遠慮,靡不周至,而昇平日久,習於狃安。近年以來,兵政解弛,軍卒凋瘵。防戍之地,有鎭無軍,簿錄之載,有名無人,未嘗不制軍伍也,而數額日減,未嘗不明簡閱也,而坐作迷方,未嘗不廣儲蓄也,而斗斛虛耗,未嘗不利器械也,而朽腐無用。往年西警,不過潢池之弄,鼠狗之偸,而猶且勞王師三月乃濟,脫有緩急,有進於此者,其將何以捍禦乎?伏願聖明,令廟堂嚴飭方鎭與州郡,精審考閱,無廢操習,以嚴軍政,以備不虞,則國家幸甚。其四曰,廉恥不可以不勵也。管子曰,禮義廉恥,是謂四維。人主之所不可不勵者,而勵廉恥之道,惟在於杜賄賂之門。何者?世道漸下,習俗漸汚,淸芬消歇,濁滓橫流,非人其吉,維貨其吉。財多則賤者可貴,愚者可賢,財匱則貴者可賤,賢者可愚,以之而用舍顚倒,刑賞乖錯,擧世滔滔,一串貫來,則玆豈非上之人所當大惕勵者耶?噫,斯民也,三代之所以直道而行也,而爲一利字所壞了,起於錙銖之微而至於蹊壑之大,上自卿宰,下至州縣,而同浴者不知譏祼,同器者不知惡其臭焉。臨銓曹選用之期,則低仰取舍之機,無非曲逕私竇中出,而甚至苞苴狼藉,隨縣腆薄,旣副所願,則驕人於白日,其不爲齊人之乞墦者幾希矣。此弊不杜,則廉恥之風,不可復振於今日。伏願殿下,流簸淸化,登進廉潔,申明坐贓之典,激勵鄙薄之俗,則人知羞恥,吏畏風紀,汚俗旣變,治化維新,不勝幸甚。其五曰,科試不可以不嚴也。夫人幼而學之,壯而欲行之。士之發身行道,惟在於科目一路,而國家之選用賢俊,亦賴於此,則科擧之設,夫豈徒然哉?祖宗成憲,纖悉至嚴,禮以圍之,禮以羅之。上以禮讓待士,士以禮讓自持,得失之場,有思皇濟濟之美,名利之關,無紛競汲汲之風。棫樸菁莪之化,禮樂文獻之盛,郁郁彬彬,歷世可觀,而奈之何世降風移,士習漸乖,上自京試,下及鄕解,而躁進之風,干囑之習,已成例套。知名者之物色相訪,通氣者之姓名公誦,容或無怪,而甚至賄賂之行,看作茶飯,傔從之輩,出沒內外,交結收聚,耳目莫掩,迨其榜出,應選者皆場外指點之輩,而出於公選者,十無一二焉。由玆之故,勿論中外,士之稍有志尙者,往往解體而不樂應擧,則士風之頹敗,至於今日而極矣。且伏念試取人才,當觀其文體紆餘,切實適用者,以備需世之務,而近來主試之人,必以呈券早晩,第其高下,故一場之內,俱以先呈爲期,書題未揭,已各操觚,瞥眼之間,立草成券,一飯之頃,納軸山積,使今之爲士者,雖有班·馬之才,屈·宋之藝,其何暇盡其力而成章乎?苟或因循襲謬,不思所以矯救之道,則窮經自守之士,斂跡而退,冒恥干進之徒,紛然而起矣。朱夫子有言曰,非科累人,乃人累科。此正今日之謂也。伏願殿下,必擇其剛方正直之人,使之主試,而申嚴科制,革其汚習,士風自勵,倖門自杜,則國家幸甚。其六曰,糴糶不可以不均也。夫糴糶者,何爲而設也?豐年則斂之,凶年則散之,恤其飢寒,救其疾苦,推以備軍國之需,緩急之用,則有國之不可廢,而王政之所當先也。第法久弊生,利反害滋,當今生民之瘼,未有甚於糴糶,職由於胥吏之奸,而胥吏之奸,專由於上之人不率耳。其許多弊源,臣不敢毛擧,姑撮其大者而陳之。還穀之數,國有常摠,而民之受食,增減無常,削斗分給,盡是蟲糞鼠壤,及秋收捧,簸之揚之,準其斗斛,較其所食,不啻十倍,樂歲則猶或可支,而屢値歉荒,亦必取盈,租吏叫呼,鷄犬不寧,賣犢賣鼎,桁楊隨之,氣像愁慘,良可哀痛。由其如是,故窮殘之民,惟以避籍爲生活之路,每當式年,則破産流離,襁負相續於道,戶口之不滋,良以是也。大抵多少弊瘼,專係於奸胥之手,刀筆一弄,奸竇百穿,恣意割剝,民莫誰何。此輩之所忌畏者,惟繡衣按廉之行,而只擧尤甚,略施刑棍而止,不治以重律,故過去之後,奸弊益肆,如是而豈能戢其奸而息其弊乎?伏願殿下,亟令廟堂,爛商籌度,嚴飭州郡,依常典折半留庫,絶其拔戶之奸而使之均分,一戶所受多不過三數石,則民不避籍,戶口歲增,向之怨咨者,變爲謳歌,本固邦寧,永孚于休矣,不勝幸甚。臣以一個山野之蹤,知識淺短,文辭拙澁,論世務則枘鑿不入,談時事則酸鹹不合,而目見數者難醫之疾,已成貞痼,及今不治,任其一向猖獗,則將至於元氣凋悴,危兆敗症,使華扁袖手矣。其投藥蘇救之方,惟在廊廟肉食之責,而竊伏念人主一心,爲萬化之源,則正心非正朝廷之本乎?臣以懋聖學一事,首先仰陳者,實出於區區獻芹之誠,而聖學旣懋,則下五條矯革之方,不過爲次第節目間事耳。況今東宮寶齡漸長,睿學夙就,仁孝之聞,帀域延頸,而當此敎導訓迪之時,其養正作聖之功,專係於家學心法之傳授,則我殿下,以惟正惟一之工,敎詔於三朝之際者,卽宗社億萬年無疆之福也,惟聖明留意焉。臣無任云云。省疏具悉。所陳諸條,皆切中之言,殊可嘉也。可以體念者體念,可以稟處者,令廟堂,稟處,期有實效。
壬午閏三月二十七日未時,上御熙政堂。都承旨入侍時,都承旨徐憙淳,記事官金炳朝,記注官金輦,記事官金持泰,副司直洪學淵,文學洪勝圭,副司果趙寅永,以次進伏訖。上命學淵等進前,各賜一密封。命曰,爾等下去,着實爲之,可也。仍命退,諸臣以次退出。
上在昌德宮。停常參·經筵。
任百禧,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安,除在外·試所進去外,呈告人員,竝卽牌招,何如?傳曰,允。
徐憙淳啓曰,藥房提調·副提調,持湯劑來待矣。傳曰,封入。
李羲肇啓曰,同義禁尹命烈,旣入闕中,不爲肅謝,直爲出去,事甚未安,推考,何如?傳曰,允。
又啓曰,卽者副修撰南履懋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李羲肇啓曰,應敎姜世白,校理林處鎭,副校理朴光錫在外,副應敎朴岐壽,修撰宋應圭試所進去,副修撰南履懋受由,玉堂上下番俱空,事甚未安。校理金蘭淳,修撰林顔喆,竝卽牌招入直,何如?傳曰,允。
以校理金蘭淳,修撰林顔喆牌不進罷職傳旨,傳于李羲肇曰,只推。
李羲肇啓曰,今二十九日,祿都目政事爲之之意,敢啓。傳曰,知道。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平金鼎均牌不進,持平朴長復試所進去,監察茶時之意,敢啓。傳曰,知道。
傳于李羲肇曰,發遣吏郞,諸執事淸齋與否,摘奸以來。
以大司諫具康,司諫尹景鎭,正言白東奎·權徽,掌令崔仁簡,持平金鼎均牌不進罷職傳旨,傳于李瀅夏曰,只推。
以平安監司金履喬狀啓,江界府民家失火事,傳于金陽淳曰,聞甚矜惻,元恤典外,別加顧助事,分付。
李羲肇,以宗廟署夏享大祭獻官意啓曰,今日肄儀時,宮闈令不爲待令,事極駭然。當該宮闈令,令該府拿問處之,何如?傳曰,允。
金陽淳,以戶曹言啓曰,時御所內各司雨漏處修改吉日,令日官崔福基推擇,則來四月初三日巳時爲吉云,以此日時擧行之意,敢啓。傳曰,知道。
又以戶曹言啓曰,慶熙宮差備內有頉處修改吉日,令日官崔福基推擇,則來四月初三日巳時爲吉云,以此日時擧行之意,敢啓。傳曰,知道。
任百禧,以兵曹言啓曰,同知中樞府事韓奎爀,宣傳官李亨謙,俱以病難供職,呈狀乞遞,部將具繽,除授在外,過限未上來,竝改差,何如?傳曰,允。
行禮曹判書李相璜疏曰,伏以臣之忝叨惠局,居然一月有餘,而臣之冒控情實,亦非一而至於再矣。惟其誠淺詞拙,未蒙體諒,以至于今,纔因揆奏,繼承恩飭,欲進則無說可據,更辭則已瀆爲悚,徊徨不知所處。始旣受人恥辱,仰累禮使之仁,終又自臣放倒,遂乖義防之嚴,則是以臣一人之身,而將始終爲淸朝之羞,臣情到此,其亦窮且慼矣。至竟哀之與不哀之,皆命也,顧何敢支離其辭,重虧常分,而假使臣情或可强,若臣目下病狀,其實有萬萬不可强者。臣之前此再籲,雖略言之,而不敢遂言其詳者,非曰以情視病,實狀相懸,强欲置輕重於其間而然。進退者,朝廷之公義也,痛癢者,一己之私憂也。臣旣以公義陳丐,竝擧私憂,左右章皇,有不敢斯,不免緩於病而急於情耳。臣之半生貞疾,祟在眩渴,平居奄奄,不齒恒人,而此猶有往來劇歇之異時,其劇歇而爲奔奏休暇之候者,或不至於全無其理,故臣於前後差除,雖或始以情告,終亦不敢遂辭者,庶亦爲淵鑑之所俯燭矣。今臣所苦,大異於是,且置步艱視翳,分已癃棄,最是血潮之無常激射,膈痞之有妨呼吸。昨秋以後,輾轉增劇,口齒齽齘,背若中寒,毛髮灑浙,心如有恐,晝飱未滿勺溢,夜眠不能須臾,似癆類瘧,長日如是。若將朝暮符,雖不煩之以思慮,勞之以應酬,起居節宣,務適其宜,而亟下對投之劑,回危而安,今不可保。今若一反於是,而憊精疲神,强所不强於簿書旁午之地,則萬一徼倖,亦云已矣。以臣視臣,其危如此,而不以陳聞,至於僵踣官次,則懷保祿位,殉欲忘生,非但其事可恥,是殆自阻大化,孤負我天地父母平日欲生之深仁厚愛也,臣又何敢爲此?臣之本兼新叨,洊辱恩命,春官之要,日講之重,具不容任其虛縻,玆恃曲遂之慈,重溷蓋高之聽。惟聖明,諒察而愍憐之,亟有以處臣,俾釋重擔,獲全微軀,公私不勝大願。臣無任云云。答曰,省疏具悉。何其支離也?事理不當若是,卿其勿辭,卽爲上來行公。
副修撰南履懋疏曰,伏以臣於月前,猥徹請急之章,特蒙由暇,歸視病母,離違餘非但獲伸情私,調護之際,幸亦得以躬檢,到底恩渥,與天無極,感祝尙切。伊來連加藥治,爲日稍久,而臣母今年將迫八耋矣。癃老凡節,歲殊月異,倘無疾恙之來,眞元益就銷鑠,筋力漸覺委綴,若不保朝夕,而自經向來重病,氣息奄奄,又不知落下幾層。臣雖在傍扶將,私心焦迫,無時暫抑,而試牌下臨,義分是重,不敢不蹶趨承,仍爲就直矣。曉接家信,則臣母病情,昨又添劇,風痰之外,素患癖積,乘虛闖發,胸膈衝亘,神識昏瞀,委席叫苦,藥餌蔑效。臣繞壁徊徨,達宵煎灼,今若徒懷嚴畏,未敢以時往護,則是自阻於孝理之天也,玆不得不疾聲仰籲,徑出禁扃。伏乞聖慈,俯垂矜諒,亟遞臣見帶之職,以便救護,仍治臣瀆擾之罪,以昭法紀,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平金鼎均呈辭,朴長復試所進去,監察茶時之意,敢啓。傳曰,知道。
任百禧啓曰,備邊司郞廳來言,今日賓廳日次,而孝禧殿親行朔祭齋戒相値,不得來會云矣,敢啓。傳曰,知道。
傳于李羲肇曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
徐憙淳啓曰,藥房提調·副提調,持湯劑來待矣。傳曰,封入。
李瀅夏啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,竝推考警責,何如?傳曰,允。
傳于李羲肇曰,獻陵畢役後,別單書入。
傳于徐憙淳曰,內醫都提調前望單子入之。
內醫都提調前望單子入之,領府事韓用龜,落點。
李羲肇啓曰,玉堂上下番俱空,事甚未安。校理金蘭淳,修撰林顔喆,旣有只推之命,竝更牌招入直,何如?傳曰,允。
李羲肇,以吏曹言啓曰,新除授會寧府使李鐵求戶奴呈狀內,矣上典老母,素患風痰之症,當此換節之交,一倍添劇,日事刀圭,萬無離捨遠赴之望,卽速入啓遞改云。親病旣如是,則有難强令赴任,改差,何如?傳曰,允。
李瀅夏,以兵曹言啓曰,僉知中樞府事朴會壽,羽林衛將李顯英,宣傳官李仁泳,慶熙宮衛將金信大,俱以病難供職,呈狀乞遞,竝改差,何如?傳曰,允。
李羲肇啓曰,卽者吏曹郞廳來言,祿都目政事爲之事命下,而判書洪羲臣,參判趙貞喆,參議李光憲,俱有身病,不得開政云,竝卽牌招,何如?傳曰,允。
李羲肇,以侍講院言啓曰,明日孝禧殿朔祭,王世子亞獻禮時,宮官當爲全數進參,而輔德洪起燮,兼司書宋應圭試所進,文學洪勝圭,兼文學金蘭淳,俱有實故,無以備員,何以爲之?敢稟。傳曰,竝許遞,今日政差出。
李羲肇啓曰,吏曹判書洪羲臣,參判趙貞喆,參議李光憲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李羲肇,以吏曹言啓曰,會寧府使李鐵求,未赴任,纔已遞改矣。所授加資,依例還收之意,敢啓。傳曰,知道。
有政。吏批,判書洪羲臣,參判趙貞喆牌不進,參議李光憲進,左承旨李羲肇進。啓曰,判書洪羲臣,參判趙貞喆,竝牌招不進,小臣獨政未安,何以爲之?敢稟。傳曰,只出緊任。又啓曰,會寧府使,今當差出,而堂品中可擬之人乏少,堂上曾經兵使及他道兵使竝擬,何如?傳曰,允。以沈能岳爲輔德,金鼎均爲文學,林東鎭爲兼文學,趙庭和爲兼司書,宋啓根爲西部令,洪履燮爲監察,金有喜爲軍資奉事,具信喜爲會寧府使,李渭達爲兵曹正郞,前會寧府使李鐵求,嘉善今降通政,加資還收事承傳。
兵批,行判書李肇源進,參判尹命烈差祭,參議呂東植病,參知李東煥入直,右副承旨李瀅夏進。以南耆喆爲同知,趙萬元·李石求爲副摠管,宋藥爲僉知,任聖皐·申義直爲宣傳官,閔鼎秀爲曺司衛將,李亨在爲中樞都事,李達淵爲訓鍊主簿,權謙爲守門將,李用弼爲部將,李元緖爲內禁將,同知單金基俊,僉知單金尙埰·金鎭喆·崔榮祖,副護軍柳河源·洪起燮,副司果洪永觀·朴宗學·南履炯·李敏會·李東迪·安國泰·金盛淵,金䥧·張燮元竝單付,靑石僉使撤罷事承傳,副司直單洪勝圭。
傳于李羲肇曰,見窠,皆令差出。
吏批,再政。以黃鍾人爲持平,趙璟鎭爲司成,韓用鎬爲惠陵令,李獜秀爲尙衣別提,洪穩爲司宰主簿,金䥧爲典籍,洪直弼爲長興奉事,會寧府使具信喜今加嘉善加資事承傳,養賢奉事單李秉德。
兵批,啓曰,全羅兵使,今當差出,而擬望之人乏少,他道守令竝擬,何如?傳曰,允。再政。以張興道爲訓鍊主簿,金明根爲守門將,尹敏東爲全羅兵使,同知單朴挺玉,僉知單李鐵求,都摠管單趙萬元。
傳于李羲肇曰,發遣吏郞,諸執事淸齋與否,摘奸以來。
以校理金蘭淳,修撰林顔喆牌不進罷職傳旨,傳于李羲肇曰,只推。
李羲肇,以侍講院言啓曰,明日孝禧殿朔祭,王世子亞獻禮時,宮官當爲備員,新除授輔德沈能岳,文學金鼎均,兼文學林東鎭,兼司書趙庭和,竝卽牌招,以爲進參之地,何如?傳曰,允。
又以司饔院監膳提調意啓曰,鷹師貢人等號訴內,京貿山雉,今已垂乏,將無以推移封進云。依壬子年傳敎定式,各殿宮日下生雉,明日爲始,以活鷄全數代捧之意,敢啓。傳曰,知道。
又以吏曹言啓曰,今此雩祀壇祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果金道喜·任文白竝單付。
李羲肇,以成均館大司成意啓曰,科場法意,本自嚴重,至若到記試取之法,乃是居齋生進之食堂錄名,館學掌色之別單書啓者,則論以事體,尤爲自別,而今番春到記時,入格幼學沈宜一,無端冒入,以至於應試發解之境,士習如此,誠極駭痛。臣之不能早自察飭,致有此前所未有之事,不勝惶恐待罪,而該儒生,爲先停擧後,出付有司,勘以當律,原榜目中,卽爲拔去,何如?傳曰,允。爾其勿待罪。
任百禧,以兵曹言啓曰,今閏三月各廳堂下武臣朔試射,臣曹連因有故,不得爲之之意,敢啓。傳曰,知道。
金陽淳,以工曹言啓曰,世子宮·嬪宮,今已服盡矣。今此端午日,首花艾花梳函,依例封進之意,敢啓。傳曰,知道。
上在昌德宮。停常參·經筵。
朔祭罷後,王世子板位問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上奉慰單子問安。答曰,罔極。
李瀅夏啓曰,行大司憲李書九,執義李廷璞,掌令安邁權,持平黃鍾人在外,掌令崔仁簡呈辭,持平朴長復試所進去,監察茶時之意,敢啓。傳曰,知道。
任百禧啓曰,來初五日,朝參日次矣,敢稟。傳曰,停。
傳于李羲肇曰,禮房承旨馳詣宗廟,奉審摘奸以來。
李羲肇啓曰,藥房提調持湯劑來待矣。傳曰,封入。
又啓曰,祀典所重何如,而今日宗廟夏享□□□□李好敏,謂有情病,屢度催促,終不入來,日已向晩,不得傳香,揆以事體,萬萬悚悶。所當重勘,而本院請推之外,無他可施之罰,何以爲之,而雖以吏曹言之,不能察飭,致此稽緩,亦極未安,當該堂上,推考警責,何如?傳曰,允。旣經使役,便是出脚,情勢云云,今何更說?況此莫重享官,尤豈敢逡巡?卽爲嚴飭入來,可也。
又啓曰,試官之出榜後詣闕,自是例也,而參試官朴岐壽·宋應圭,監試官朴長復,謂有身病,自外徑歸,事甚未安,竝推考,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,本館上番闕直,事甚未安,副應敎朴岐壽,修撰宋應圭,竝卽牌招,以爲推移入直之地,何如?傳曰,允。
以輔德沈能岳,兼文學林東鎭牌不進罷職傳旨,傳于李羲肇曰,只推。
以兼司書趙庭和牌不進罷職傳旨,傳于李羲肇曰,只推。
李羲肇以侍講院啓曰,明日孝禧殿夏享大祭,王世子亞獻禮時,宮官當爲備員,輔德沈能岳,兼司書趙庭和,旣有只推之命,竝卽牌招,以爲進參之地,何如?傳曰,允。
任百禧,以御營廳言啓曰,本廳騎士將許鏛,身病甚重,勢難察任,改差,何如?傳曰,允。
李羲肇以成均大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕方禹興汰去,代以事知守僕試才抄擇,備三望受點次,別單書入之意,敢啓。傳曰,知道。
孝禧殿朔祭親行敎是時,終獻官行知事金履陽,贊禮禮曹參判曺鳳振,典祀官奉常正洪羲弼,宮闈令尙膳韓敬善,執禮司諫尹景鎭,執尊修撰林顔喆,大祝司僕正李彦淳,祝史副司果金羽根,齋郞司書尹棨烈,盥洗位直講金錫泰,盥洗位禮曹佐郞崔致輔,爵洗位兵曹佐郞曺錫鯤,爵洗位禮曹佐郞朴齊輝,亞獻盥洗位校書判校安益謙,終獻盥洗位校書校理李錫周,贊者引儀安聖謩·李儀朝,謁者兼引儀任岳周·金載奎,贊引兼引儀朴惟正,假引儀李元普,祭監監察閔祖榮·金益哲。
壬午四月初一日子時,上詣孝禧殿。朔察親行入侍時,都承旨徐憙淳,左承旨李羲肇,右承旨朴綺壽,左副承旨任百禧,右副承旨李瀅夏,同副承旨金陽淳,記事官金炳朝,假注書許晟,記注官李宗心,記注官金樂澧,以次侍立訖。上具衰服,詣齋殿。時至,通禮跪啓請行禮,贊禮前導,上入孝禧殿,詣板位。贊禮啓請俯伏哭。上俯伏哭。王世子以下在位者,皆俯伏哭。贊禮啓請止哭·興·四拜·興·平身。上止哭·興·四拜·興·平身。王世子以下在位者,皆止哭·興·四拜·興·平身。執尊者擧羃,憙淳酌灑,百禧以爵受酒。上詣靈座前,北向立。贊禮啓請跪。上跪。王世子以下在位者皆跪。憙淳奉香,陽淳奉爐跪進。贊禮跪請三上香。上三上香。陽淳奠爐於案,憙淳奉瓚跪進。贊禮啓請執幣獻幣。上以幣授憙淳,奠于靈座前,上降復位。執禮請行初獻禮,上詣尊所,西向立。執尊者擧羃,羲肇酌醴,憙淳以爵受醴。上詣靈座前,北向立。贊禮啓請跪。上跪。王世子以下皆跪。憙淳以爵跪進,贊禮啓請執爵獻爵,上以爵授陽淳,奠于靈座前。贊禮啓請俯伏·興·少退·跪,彦淳進靈座之右,東向跪,讀祝文訖。上降復位。執禮請行亞獻禮。宮官引王世子,詣靈座前,行亞獻禮訖,降復位。執禮請行終獻禮。謁者引終獻官金履陽,詣靈座前,行禮如儀訖,降復位。執禮請俯伏哭,贊禮啓請止哭·興·四拜·興·平身。王世子以下在位者止哭·興·四拜·興·平身。宮闈令納練主如儀,贊禮導上詣望燎位,大祝奉幣燎於坎,贊禮啓禮畢。上還入齋殿,諸臣以次退出。
上在昌德宮。停常參·經筵。
孝禧殿夏享大祭罷後,王世子板位問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。朝廷二品以上·六曹堂上奉慰單子問安。答曰,罔極。
任百禧,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐憙淳啓曰,藥房副提調持湯劑來待矣。傳曰,封入。
李瀅夏啓曰,行大司憲李書九,執義李廷璞,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于李瀅夏曰,只推。
以輔德沈能岳牌不進罷職傳旨,傳于金陽淳曰,只推。
以兼司書趙庭和再牌不進罷職傳旨,傳于金陽淳曰,只推。
以副應敎朴岐壽,修撰宋應圭牌不進罷職傳旨,傳于金陽淳曰,只推。
金陽淳,以弘文館言啓曰,本館上番闕直,事甚未安。副應敎朴岐壽,修撰宋應圭,旣有只推之命,副修撰南履懋,由限已過,與校理金蘭淳,一體牌招,以爲推移入直之地,何如?傳曰,允。
任百禧,以都摠府言啓曰,今此親臨殿試時,侍衛·寶劍,當爲備員,而都摠管南履翼,副摠管尹行直·李石求·趙晉和在外,都摠管趙萬元,副摠管權逴·金守基,俱有身病,金履載未肅拜,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
任百禧啓曰,因都摠府草記,今此親臨殿試時,侍衛·寶劍,當爲備員,而都摠管南履翼,副摠管尹行直·李石求·趙晉和在外,都摠管趙萬元,副摠管權逴·金守基,俱有身病,金履載未肅拜,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
任百禧,以兵曹言啓曰,春等能麽兒考講時,都摠府經歷許槃,訓鍊院僉正金善命,判官趙邦植,主簿權善祜·孔鐵·李玄璣·張鶴耇·尹佑成,中樞府都事李配浩,軍器寺判官李得深,武臣兼宣傳官李兢緖·鄭履逵,部將金始彩·閔致旭,守門將權世敏·金大喆·弼祚殷二次不通,都摠府都事趙台和·李定鉉,訓鍊院判官尹得燁,武臣兼宣傳官南百善·李義謙·金秉浩,部將趙存奎,守門將安鼎元·任樂亨·金春敍一次不通,竝依定式,從重推考,何如?傳曰,允。
李瀅夏,以刑曹言啓曰,成均館啓辭內,科場法意,本自嚴重,至若到記試取之法,乃是居齋生進之食堂錄名,館學掌色之別單書啓者,則論以事體,尤爲自別,而今番春到記時,入格幼學沈宜一,無端冒入,至於應試發解之境,士習如此,誠極痛駭。臣之不能早自察飭,致有此前所未有之事,不勝惶恐待罪,而該儒生,爲先停擧後,出付攸司,勘以當律,原榜目中卽爲拔去,何如?傳曰,允。爾其勿待罪事,命下矣。取考大典通編諸科條有曰,大小科場,不錄名攔入者,幼學以下,限己身降定水軍。沈宜一,卽令兵曹,降定水軍,定配所押送,何如?傳曰,允。
孝禧殿夏享大祭親行敎是時,終獻官兼戶曹判書沈象奎,贊禮官禮曹參判曺鳳振,典祀官奉常正洪羲弼,宮闈令行尙膳洪命福,執禮司僕正李彦淳,執尊司諫尹景鎭,大祝修撰林顔喆,祝史文學金鼎均,齋郞副司果嚴燾,盥洗位兵曹正郞尹師殷,盥洗位直講全國憲,爵洗位典籍吉顯範,爵洗位禮曹正郞李興遂,亞獻盥洗位典籍金必宣,終獻盥洗位典籍文致中,贊者引儀安聖謩,贊者引儀李儀朝,謁者兼引儀朴惟正,謁者兼引儀徐有晃,贊引假引儀金懋,贊引假引儀崔廷臣,祭監監察閔祖榮,祭監監察李淵愚。
壬午四月初二日子時,上詣孝禧殿。夏享大祭入侍時,都承旨徐憙淳,右承旨朴綺壽,左副承旨任百禧,右副承旨李瀅夏,同副承旨金陽淳,記事官金炳朝,假注書許晟,記注官李宗心·金輦,以次侍立訖。上具衰服,詣齋殿。時至,通禮跪啓請行禮,贊禮前導。上入孝禧殿,詣板位。贊禮啓請俯伏哭。上俯伏哭,,王世子以下在位者,皆俯伏哭。贊禮啓請止哭·興·四拜·興·平身,上止哭·興·四拜·興·平身。王世子以下在位者,皆止哭·興·四拜·興·平身。執禮請行奠幣禮。上詣尊所,西向立。執尊者擧羃,憙淳酌酒,百禧以爵受酒。上詣靈座前,北向立。贊禮啓請跪。上跪。王世子以下在位者皆跪。憙淳奉香,陽淳奉爐跪進。贊禮跪請三上香。上三上香。陽淳奠爐於案,憙淳奉瓚跪進。贊禮啓請執幣獻幣。上以幣授憙淳,奠于靈座前,上降復位。執禮請行初獻禮。上詣尊所,西向立。執尊者擧羃,瀅夏酌醴,憙淳以爵受醴。上詣靈座前,北向立。贊禮啓請跪。王世子以下在位者皆跪,憙淳以爵跪進。贊禮啓請執爵獻爵。上以爵授陽淳,奠于靈座前。贊禮啓請俯伏·興·少退·跪,顔喆進靈座之右,東向跪讀祝文訖。上降復位。執禮請行亞獻禮。宮官引王世子,詣靈座前,行亞獻禮訖,降復位。執禮請行終獻禮。謁者引終獻官沈象奎,詣靈座前,行禮如儀訖,降復位。執禮請俯伏哭。上俯伏哭。贊禮啓請止哭·興·四拜·興·平身。上止哭·興·四拜·興·平身。王世子以下在位者止哭·興·四拜·興·平身。宮闈令納練主如儀。贊禮導上,詣望燎位,大祝奉幣燎於坎。贊禮啓禮畢。上還入齋殿,諸臣以次退出。
上在昌德宮。停常參·經筵。
自辰時至未時,日暈。
李瀅夏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐憙淳啓曰,藥房副提調持湯劑來待矣。傳曰,封入。
傳于李羲肇曰,讀券官更爲命招。
傳于李羲肇曰,考官更爲命招。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于李瀅夏曰,只推。
李羲肇,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
以副應敎朴岐壽,校理金蘭淳,修撰宋應圭,副修撰南履懋牌不進罷職傳旨,傳于李羲肇曰,只推。
李羲肇,以弘文館言啓曰,本館上番,姑陞入直,事甚未安。副應敎朴岐壽,校理金蘭淳,旣有只推之命,竝卽牌招,以爲推移入直之地,何如?傳曰,允。
李瀅夏啓曰,判義禁李好敏,同義禁尹命烈牌不進推考傳旨,今方捧入,而開坐命下之後,如是違牌,事甚未安。判義禁疏批未下,同義禁更爲牌招,何如?傳曰,允。
又啓曰,同義禁尹命烈再牌不進推考傳旨,今方捧入,而開坐命下之後,連事違召,不卽承膺,事體道理,俱極未安。所當更請牌招,而係是一日三牌,何以爲之,而判義禁李好敏,疏批已下,卽爲牌招,何如?傳曰,允。更爲牌招。
以獻陵丁字閣修改碑閣改建別單,傳于李羲肇曰,監董堂上廣州留守權常愼加資,地方官判官沈魯崇,兼監役本陵直長李魯榮,參奉洪載顯竝陞敍,本營裨將前僉知梁鍾友,相當職調用,都牌將本營哨官柳再聃,敎鍊官折衝金得成竝加資,牌將本營別軍官黃殷成等五人,各上弦弓一張賜給,捕校尹德運等二人,各木布各二疋賜給,其餘員役·守僕·守護軍·工匠等,考例施賞。
傳于金陽淳曰,元嬪廟位,旣已移奉之後,祭需條不可無區劃,以前貢價上下條,移劃於壽進宮,以補祭需事,分付該廳,典監依例減下事,一體分付。
李瀅夏啓曰,明日殿試時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
傳于徐憙淳曰,政官牌招開政。
傳于徐憙淳曰,右承旨許遞,今日政差出。
傳于李羲肇曰,左承旨入侍。
傳于任百禧曰,明日出宮門路,以協陽門爲之。
李瀅夏啓曰,卽者義禁府都事來言,時囚毋得過三日滯囚,曾有定式矣,時囚罪人李得世·高命獜·田萬成,保放罪人李寅溥·柳相亮等,當爲捧供,而判義禁李好敏有身病,同義禁尹行直受由在外,尹命烈未肅拜,只有同義禁曺鳳振一員,不得備員開坐云。判義禁李好敏,同義禁尹命烈,竝卽牌招,何如?傳曰,允。
徐憙淳啓曰,吏曹判書洪羲臣,參判趙貞喆,參議李光憲牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
兵曹口傳政事,以南履翼·趙萬元爲都摠管,權丕應·金啓河·李愚在·金熙周·申絅·金煐爲副摠管。
任百禧啓曰,明日殿試試官中,時無職名人,令該曹口傳付軍職,何如?傳曰,允。
有政。吏批,判書洪羲臣式暇,參判趙貞喆牌不進,參議李光憲進,左承旨李羲肇進。啓曰,判書洪羲臣式暇,參判趙貞喆牌不進,小臣獨政未安,何以爲之?敢稟。傳曰,只出緊任。以朴岐壽爲承旨,李憲琦爲刑曹判書,宋基鼎爲原州判官,學生尹得成贈戶參例兼,故通德尹浤贈左承旨例兼,故通德尹商隣贈僕正,以上全羅兵使尹敏東三代,故生員李光裕贈持平,孝行卓異贈職事承傳。
任百禧,以兵曹言啓曰,僉知中樞府事姜樂·宋藥,五衛將洪格·朴挺玉,慶熙宮衛將金基浚·李亨植,俱以病難供職,呈狀乞遞,竝改差,何如?傳曰,允。
兵批,判書李肇源進,參判尹命烈病,參議呂東植受由在外,參知李東煥入直,右承旨任百禧進。以金東垕·尹弘心爲僉知,李大淵·權抑爲五衛將,趙宗晉爲景福將,朴尙純·金寬善爲慶熙將,許楫爲武兼,尹相重爲公淸水使,姜碩俒爲防踏僉使,文命綸爲彌助項僉使,同知單金致萬,護軍韓奎爀,副護軍李亨謙·朴會壽竝單付。
兵曹口傳政事,大護軍單金魯敬,副護軍單朴綺壽。
李羲肇,以吏曹言啓曰,新除授成均館典籍許鐫·盧,除拜後過限未肅拜,竝依例改差,何如?傳曰,允。
金陽淳,以戶曹言啓曰,臣象奎,今日以全羅道群山倉漕船點檢次,出來江上矣。聖堂倉所屬南原等八邑辛巳條田稅大同合米八千三百六十五石零,太二千六百十六石零,本倉元漕船十一隻分載,追後來泊于西江前洋,故一體點檢之意,敢啓。傳曰,知道。
李羲肇以奉常寺都提調·提調意啓曰,東耤親耕田潰覆處,築筒拓沙之役,自畿營擧行矣。役鉅事繁,未及了畢,而稻梁·黍稷·皮唐黍·豆太,竟致失農,莫重進上,勢不得如例封進,誠不勝萬萬惶悚之意,敢啓。傳曰,知道。
任百禧,以兵曹言啓曰,直赴殿試人之唱榜前作故者,付之榜末,成給紅牌,曾有其例矣。鄕騎士朴來榮,親騎衛金宗喆,勸武軍官金鼎吉,別驍士徐有陶,塘報手李明壽,傳語軍李喆會等六人作故,今番殿試,依例付之榜末,成給紅牌,何如?傳曰,允。
又以兵曹言啓曰,直赴殿試奉承傳親騎衛李仁晃等二十九人,隨其錄名,許赴於明日殿試之意,敢啓。傳曰,知道。
又以兵曹言啓曰,今四月初四日壬午式年武科春塘臺親臨殿試時,直赴殿試人,應試·應頉區別,別單書入之意,敢啓。傳曰,知道。
又以兵曹言啓曰,卽接西道參軍蔡文永牒報,則訓鍊都監所授白岳山東邊第四城廊近處體城四間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以兵曹言啓曰,因刑曹草記,今番春到記時,攔入幼學沈宜一,依律文,令兵曹降定水軍事,允下矣。攔入罪人沈宜一,公淸道唐津縣水軍充定,定驛子押送之意,敢啓。傳曰,知道。
又以訓鍊都監言啓曰,本局分授都城白岳山東邊第四城廊近處體城四間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
判義禁李好敏疏曰,伏以臣罪,臣自知之。向來試牌,飭敎截嚴,而不能奉承,至於享役,事體尤重,而未卽趨膺,論其負犯,合置重辟,而郵罰不加,誨飭諄切,俾開進身之路。臣於是含恩怵義,不得已蒼黃冒出,而前後橫決,廉防盡壞,自顧忸怩,人將謂何?噫,臣以多年屛蟄之蹤,爲淸時永棄之物,承之出疆,未敢言私者,只出於往役之義,初非爲媒進之階,故復命之後,恩除寵擢,聯翩於數月之間,而縮伏俟勘,不敢叩謝,一番陳籲,誠未格天,情窮勢蹙,進退維谷。今雖迫於嚴命,黽勉出膺,而積負如臣,未伏當律,因仍盤礴,恬若無故,則臣身之狼狽,固不足恤,而朝家之刑政,所失非細,玆敢冒死煩籲,更瀆崇聽。伏乞天地父母,俯垂矜察,特賜鐫斥,因治臣逋慢之罪,以肅朝綱,以安私分焉。臣無任云云。答曰,省疏具悉。昨已出矣,何又陳疏乎?卿其勿辭行公。
刑曹判書金魯敬疏曰,伏以臣猥蒙休暇,偃息郊廬,殆將帀月,千萬夢想之外,復玷賓客除命。顧臣無似,何能仰裨於睿學之萬一,而宿趼之地,不敢瀆辭,延頸之誠,未忍違曠,遂不得不反面冒出,以伸扣謝之忱,而第臣秋曹實銜,非出入冑筵之人所可仍帶,輒皆控遞,遂成近規,玆敢冒入文字,援例仰煩。伏乞聖明,俯賜鑑諒,亟命遞改,不勝幸甚。臣無任云云。答曰,省疏具悉。所請依施。
壬午四月初三日申時,上御熙政堂。左承旨入侍時,左承旨李羲肇,記事官金炳朝,記注官金樂澧,記事官金正喜,副司果權敦仁,文學金鼎均,以次進伏訖。上命敦仁等進前,各賜一密封。命曰,爾等下去,着實爲之,可也。仍命退,諸臣以次退出。
上在昌德宮。停常參·經筵。
上詣春塘臺,文武科殿試罷還內後,內閣·政院·玉堂·藥房口傳問安。答曰,知道。
李羲肇啓曰,明日常參·經筵,取稟。傳曰,停。
徐憙淳啓曰,藥房提調·副提調,持湯劑來待矣。傳曰,封入。
傳于李羲肇曰,科次入侍。
任百禧啓曰,事變假注書李秉德,身病猝重,勢難察任,今姑改差,何如?傳曰,允。
李秉德改差,代以韓宗愈爲事變假注書。
傳于朴岐壽曰,同副承旨入侍。
以司諫尹景鎭,獻納尹錫永,正言白東奎·權徽,掌令崔仁簡,持平朴長復牌不進罷職傳旨,傳于李瀅夏曰,只推。
李羲肇,以弘文館言啓曰,本館上番,姑陞入直,事甚未安。校理金蘭淳,旣有只推之命,卽爲牌招入直,何如?傳曰,允。
以校理金蘭淳牌不進罷職傳旨,傳于李羲肇曰,只推。
傳于李羲肇曰,大護軍金魯敬馳詣健陵,奉審以來。
徐憙淳,以吏曹言啓曰,新除授成均館典籍金䥧呈狀內,矣身素患痰癖之症,當此換節之時,一倍添劇,時日之內,萬無起動供職之望云。身病旣如是,則有難强令察任,改差,何如?傳曰,允。
又以吏批言啓曰,新恩政事,今方擧行,而本曹時無見窠,探花郞及武壯元,無以付職矣。依都政時文陵令十窠中啓出蔭官差出之例,文陵令一窠,令亦以蔭官差出,推移付職後,待後政還作文窠,以準十員之數,何如?傳曰,允。
又以吏曹言啓曰,今此壬午式年文科甲科第二人·第三人,當付七品職,而時無見窠,生進·直長中仕日最多者,依例六品遷轉後,推移付職,何如?傳曰,允。
吏批,判書洪羲臣進,參判權丕應病,參議李光憲病,同副承旨朴岐壽進。以洪耆周爲戶曹正郞,金盛淵爲典籍,金弘柱爲齊陵令,廣州留守權常愼資憲今加正憲加資事承傳,以邊相岱爲沙斤察訪,故通德南益熙贈戶參例兼,故監察南屹贈左承旨,以上同知南耆喆兩代。
再政。以鄭東龜爲氷庫別提。
三政。典籍單李孝淳,文科甲科第一人,典獄主簿單柳相健,武科甲科第一人,獻陵直長單李秉溫,文科甲科第二人,靖陵直長單全允淡,文科甲科第三人。
兵批,行判書李肇源病,參判尹命烈病,參議呂東植受由在外,參知李東煥入直進,左副承旨李瀅夏進。同知單權抑,僉知單李大淵,副司果李魯榮,副司正申道顯·姜棨。
李羲肇,以禮曹言啓曰,卽接南關王廟守直官所報,則本廟正殿西南角朴工二間,今朝頹落云矣。莫重之地,有此朴工頹落之患,萬萬驚悚,不可無慰安之擧。慰安祭不卜日,今初六日設行,修改之節,擇日擧行,何如?傳曰,允。
李瀅夏,以義禁府言啓曰,保放罪人李寅溥·柳相亮等,還囚捧供以入,而兩囚病勢,一向未差,仍爲保放之意,敢啓。傳曰,知道。
又以義禁府言啓曰,今二月二十八日全羅前監司李書九啓本內,庚辰反作穀未捧咸悅縣監李海慶,以例兼聖堂倉漕運差員,見今捧稅方張,而裝發領運,只隔一月,依昨年例,待竣事,勘處,恐未知如何,令攸司,稟處事啓下,而李海慶,依道啓所請,待竣事發遣府羅將拿來草記,待待命拿囚事批下後,發關該道矣。李海慶,竣事後,今方待命,拿囚之意,敢啓。傳曰,知道。
義禁府啓目,定州牧使李寅溥原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,會寧府使柳相亮原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,宮闈令李得世·高命獜·田萬成原情云云。傳旨內辭緣,泛稱遲晩,竝只刑推得情,何如?啓,除刑推議處爲良如敎。
壬午四月初四日卯時,上詣春塘臺。文武科殿試入侍時,都承旨徐憙淳,左承旨李羲肇,右承旨任百禧,左副承旨李瀅夏,右副承旨金陽淳,同副承旨朴岐壽,記事官金炳朝·李憲瑋,記注官李宗心,記事官金正喜,檢校待敎朴綺壽,以次侍立。時至,通禮跪啓請外辨。上具布裹翼善冠·布圓領袍·布裹烏犀帶,乘輿出宣化門。藥房提調李羲甲,副提調徐憙淳進駕前奏曰,早朝勞動,聖體若何?上曰,一樣矣。仍出協陽門,由建陽門·靑陽門,至帳殿。通禮跪啓請降輿。上降輿陞座。引儀唱四拜,讀券官知中樞府事金履陽,行護軍金逌根·徐俊輔,對讀官成均館大司成李鶴秀,行副護軍洪命周,侍講院兼司書趙庭和,弘文館修撰宋應圭,考官行兵曹判書李肇源,行護軍白東薳·徐春輔,參考官行副護軍李鍾穆,僉知中樞府事李鐵求,副司果朴長輿,宣傳官金履寬,率文武應試人,行四拜禮訖,以次就座。上命書題。履陽·逌根書題曰,銘,允文文王克開厥後。限申時。庭和·應圭奉御題懸之。上曰,武擧人試射捧講。武擧人以次試射應講訖。引儀唱禮畢,通禮跪啓請乘輿。上乘輿,出靑陽門,由建陽門·協陽門,入宣化門,命出標信解嚴。諸臣以次退出。
壬午四月初四日未時,上御熙政堂。科次入侍時,左副承旨李瀅夏,記事官金炳朝,記注官李宗心,記事官金正喜,讀券官知中樞府事金履陽,行護軍金逌根·徐俊輔,對讀官大司成李鶴秀,行副護軍洪命周,兼司書趙庭和,修撰宋應圭,以次進伏訖。上曰,科次爲之。履陽曰,只甲科三人試券讀奏,其下則直爲書等,似好矣。上曰,唯。命周·庭和·應圭各讀奏一張訖。履陽曰,三張書三下,其餘書次上爲好矣。上可之。履陽以次書等,瀅夏坼封,讀奏甲科三人。上曰,日熱如此,乙科以下,則出去坼榜以入。上曰,新恩政事,當日爲之。出榻敎仍命退,諸臣以次退出。
壬午四月初四日申時,上御熙政堂。同副承旨入侍時,同副承旨朴岐壽,記事官李憲瑋,記注官李宗心,記事官金正喜,副司果尹命圭·沈英錫,以次進伏訖。上命命圭等進前,各賜一密封。命曰,爾等下去,着實爲之,可也。仍命退,諸臣以次退出。
上在昌德宮。停常參·經筵。
藥房提調李羲甲,右承旨任百禧啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
金陽淳啓曰,明日·再明日泰陵忌辰祭齋戒正日相値,視事,頉稟之意,敢啓。傳曰,知道。
任百禧,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于金陽淳曰,傳香承旨馳詣受香所,奉審摘奸以來。
任百禧啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,藥房提調持湯劑來待矣。傳曰,封入。
朴岐壽啓曰,刑曹判書李憲琦,除拜後過三日不爲出肅,依定式推考警責,仍卽牌招察任,何如?傳曰,允。
任百禧啓曰,御營大將李海愚,以南關王廟獻官,今方受香出去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,御營大將,訓將兼察事,命下矣。兼察御營大將白東薳,卽爲牌招聽傳敎,何如?傳曰,允。
任百禧,以內醫院提調意啓曰,副提調徐憙淳,今日問安,不爲仕進,卽爲牌招,何如?傳曰,允。
金陽淳啓曰,明日傳香,禮房承旨,當爲齋宿,而左承旨李羲肇,不爲仕進。所當牌招,而拘於廳規,不得請牌,何以爲之?敢稟。傳曰,牌招。
以校理金蘭淳牌不進罷職傳旨,傳于金陽淳曰,只推。
金陽淳,以弘文館言啓曰,本館上番,姑陞入直,事甚未安。校理金蘭淳,旣有只推之命,卽爲牌招入直,何如?傳曰,允。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于李瀅夏曰,只推。
以內醫院副提調徐憙淳牌不進罷職傳旨,傳于任百禧曰,只推。
以左承旨李羲肇牌不進罷職傳旨,傳于任百禧曰,只推。
李瀅夏,以義禁府言啓曰,保放罪人李寅溥·柳相亮,還囚議處以入,而兩囚病勢,一向未差,竝仍爲保放之意,敢啓。傳曰,知道。
義禁府啓目,向前柳相亮亦,旣作由行,且値落馬,觀其所供,似難容旋,而除拜一旬,不爲肅謝,揆以事體,誠爲駭然,不可全然無罪,以此照律罪,何如?判付啓,依允。又啓目,向前李寅溥亦,參以所供,觀其病狀,雖與無端呈遞有異,旣肅不赴,事極郞當,難免違令之律,以此照律,何如?判付啓,依允。又啓目,向前李得世·高命獜·田萬成等亦,莫重肄儀,無端不參,極爲可駭,事未前有,而敢以錯認日子,漫漶納供,尤極未安,竝只以此照律,何如?判付啓,依允。又啓目,咸悅縣監李海慶原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
楊州牧使趙民和疏曰,伏以臣猥叨民社之責,今爲十許月矣,而奉職無狀,俾民受災,徒費官廩,無一善狀,反顧循省,惶愧交切。臣於民情,切有萬萬悶急者,敢此冒陳焉。本邑還穀,自來不敷,雖在常年,分斗而僅爲排巡,每當農時,傾囷而猶難救急。況念昨秋歉憂,挽古罕有,近畿偏被其災,本邑最居尤甚,而今年適値閏朔,春窮又添一月,窮蔀擧皆赤立,野麥尙遠靑殺,罌甁俱竭,溝壑在卽。民之春後生活,惟在於還,而邑之昨年儲留,誠甚不足,除却停退之三分一焉。通計畢捧者,數不夥然,元摠旣爲減縮,排比極爲苟難。又以歉荒之轉甚,而前日之不受者皆願,農作之方張,而目下之最急者居多,而齊棠欲發則見存旣乏,梁粟請移則隣近亦竭。旬還幾畢,戶多絶火,三務政殷,人無見糧,言念民情,誠極可哀。臣竊伏惟念北漢管城倉軍餉米,有楊州民所納,而乃是楊州民來春當受之穀也。往在辛未,因本牧使臣徐有望疏請,特許二千石穀,加給一二巡還,顚連之中,賴以延活,頷顑之餘,擧皆樂生,懷保之惠澤,拯恤之德意,尙今仰戴,少須臾皆願,而昨年之歉荒,倍於辛未,民勢之倒懸,加於辛未,還穀捧留,比辛未而太減,閏朔排巡,又辛未之所同,則遑急之狀,不言可想,拯救之策,尤無其路。城餉散斂,雖有定限,民情緩急,在所當念,來春之所予,予之於今日,旣爲闊狹之政,辛未之所惠,惠之於今日,尤爲便宜之方。伏惟仁覆之天,無幽不燭,下臣此章,亟令廟堂,劃卽稟處,以幸民事,千萬幸甚。臣無任云云。省疏具悉。民情如是悶急,城餉雖重,豈可拘也?所請特施。
上在昌德宮。停常參·經筵。
任百禧啓曰,大司憲李書九,執義李廷璞,掌令安邁權在外,掌令崔仁簡,持平朴長復·黃鍾人呈辭,監察茶時之意,敢啓。傳曰,知道。
徐憙淳啓曰,藥房副提調持湯劑來待矣。傳曰,封入。
傳于任百禧曰,右承旨入侍。
傳于任百禧曰,留院上疏入之。
以校理金蘭淳牌不進罷職傳旨,傳于朴岐壽曰,只推。
朴岐壽,以弘文館言啓曰,本館上番闕直,事甚未安,校理金蘭淳,旣有只推之命,與副修撰南履懋,一體牌招,以爲推移入直之地,何如?傳曰,允。
任百禧,以都摠府言啓曰,副摠管金煐,以禁衛中軍,濬川事晝仕出去,而逐日進去,煩稟事甚未安,入番間除草記往來之意,敢啓。傳曰,知道。
又以訓鍊都監言啓曰,本局哨官李智榮,身病甚重,勢難察任,改差,何如?傳曰,允。
大司諫具康疏曰,伏以臣無才蔑識,旣聾且吃,風采無足以觀,耳目不可以任,前後兩司,無非忝竊,而千萬想外,以臣爲司諫院大司諫。此長官也名器也,以一無能百不似之身,猶不合於尋常末僚,況無能而冒長官,不似而玷名器乎?驚惶愧恧,罔知攸措。今臣脚氣爲難步之病,痔漏有無功之治,實無趨走供仕之望,復安得出入於臺端乎?日前試命有重,不得不舁疾叩謝,而終據于匪據者,踰分而拓譏也。且臣犬馬之齒,六十有六歲矣。正如深秋之葉,僅自在枝,枯黃已判,半夜之燭,雖不見跋,殘紅將盡,雖欲陳力就列,萬無自强之勢。伏乞聖明,俯垂鑑諒,亟遞臣職,以安公私,不勝幸甚。臣於乞免之章,不宜贅他,而竊有漆室之憂,敢此附陳焉。世道漸降,人心彌潰,日有譸張之風,而士無識見,不以爲憂,時有妖孽之物,而人不堅正,反以爲惑,此豈細故也哉?臣於近日,有所得聞者,郊坰不遠之地,鬼物見狀,對人指揮,使之治壇妥靈,操文酹地,豈有五百年朽骨,行此生人之事,亦豈有二三家名族,恭受獻官之使,怪亂猶不語,況非其鬼而祭之乎?臣固不知其本事之詳,而乖妖之擧,荒誕之說,播在人口,撼動民志,此實前古所未聞之變怪也。且或人鬼相雜,飮酒啖肉,其說藉甚,而滿朝搢紳,無一人闢廓,閭里子女,信之若神明,轉仍相告曰,士夫不斥,其靈可知。厚齎爭往,推數問命,此而不已,陰種貫魚,陽氣潛藏,將有變夏爲夷之漸,如是而國不危者幾稀,豈不痛哉?自古焄蒿悽愴之妖,木石鱗羽之異,惑婦孺而眩耳目者,不過叢鈴有聲,宵寐托夢之流,而至於窮數達變,飫聞於白晝者,有若賤卜醜覡之爲正鬼英靈,不應如是規規也。或魈鬽之影,莫逃其像,或夷狄之技,以衒其術,不必驚疑眩亂,崇信浮動,而認賊爲子,見鐵稱金,至有附會淫祀之境,無乃知識不明,動於禍福而然耶?此是左道者之所宜敬重,初非冠裳之室,得以貫瀆者。天下之理,本無可怪,彗孛所以傷元和之氣者也,沴邪所以侵純正之德者也。鄭雅同音,而亂雅者鄭也,幽明殊道,而隣明者幽也。未有水火同氣而不相滅也,玉石同櫝而不相磨也。太陽中天,螢爝藏輝,安有以鬼而常常晝見者乎?明天地之性者,不可惑以神怪,知萬物之情者,不可罔以非類。西門豹在鄴,除河伯之怪,崔敏爲永州,戮淫昏之妖,阮籍滅燭,恥與鬼魔爭光。此數人者,當時稱以通明,今則載鬼一車,迷而不覺,有此膠擾之甚,此豈聖世陽剛之事乎?伏願聖明,特命有司,燒其廬而夷其壇,以絶愚民之視聽,以靖一世之繹騷焉。臣無任云云。省疏具悉。本事,朝家今見爾疏,而不知爲何事。爾言太不分明,何以處分乎?
壬午四月初六日未時,上御熙政堂。右承旨入侍時,右承旨任百禧,記事官金炳朝·金持泰·金正喜,司僕正李彦淳,副司果徐左輔,以次進伏訖。上命彦淳等進前,各賜一密封。命曰,爾等下去,着實爲之,可也。仍命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深九分。
朴岐壽啓曰,玉堂備員間,視事,頉稟之意,敢啓。傳曰,知道。
任百禧啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人呈辭,監察茶時之意,敢啓。傳曰,知道。
又啓曰,來十一日,朝參日次矣,取稟,傳曰,停。
朴岐壽啓曰,來十一日,輪對日次矣,敢稟。傳曰,當次人受點,後日次待令。
任百禧啓曰,藥房提調持湯劑來待矣。傳曰,封入。
以校理金蘭淳,副修撰南履懋牌不進罷職傳旨,傳于朴岐壽曰,只推。
朴岐壽,以弘文館言啓曰,本館上番闕直,事甚未安。校理金蘭淳,副修撰南履懋,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,王世子進講詩傳第三卷,今已畢講矣。第四卷繼講之意,敢啓。傳曰,知道。
又以宣惠廳言啓曰,本廳郞廳前郡守徐耕輔,今已啓下矣。當此漕船陸續入來之時,多有擧行之事,令該曹口傳付軍職,使之冠帶常任,何如?傳曰,允。
兵曹口傳政事,副司果單徐耕輔。
任百禧,以備邊司言啓曰,卽見黃海水使李恒權所報,則以爲,營下府還,自來不敷,窮春民生,甁罌俱空,勢不得不犯分於軍糧,本營留庫小米一百石零,特許加分爲辭矣。元分本自不敷,窮節尤爲艱食,而所請之數,亦不過多,餉體雖重,有難靳許。留庫小米一百石,依所報使之加分,何如?傳曰,允。
又以義禁府言啓曰,平安監司金履喬狀啓內,都事沈啓錫,雲山郡守金鼎元,爲先罷黜,其罪狀,令攸司,稟處事,啓下矣。沈啓錫·金鼎元,俱爲下去公淸道忠州地云,依例發遣府羅將,竝拿來,何如?傳曰,待待命拿囚。
上在昌德宮。停常參·經筵。
朴岐壽,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐憙淳啓曰,左副承旨李瀅夏,今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
朴岐壽啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于朴岐壽曰,只推。
以左副承旨李瀅夏牌不進罷職傳旨,傳于金陽淳曰,只推。
以校理金蘭淳,副修撰南履懋牌不進罷職傳旨,傳于金陽淳曰,只推。
金陽淳,以弘文館言啓曰,本館上番闕直,事甚未安。校理金蘭淳,副修撰南履懋,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,校理朴光錫,副修撰李渭達落點。
朴岐壽,以刑曹言啓曰,平安監司金履喬狀本,今番監試時入格儒生沈寅泰圖籍冒赴之罪,自該道依律勘處之意,令該曹,分付事,啓下矣。沈寅泰,居在公淸道忠州地,分付該道道臣,依律,勘處,何如?傳曰,允。
又以義禁府言啓曰,保放罪人李寅溥·柳相亮,還囚照律以入之意,敢啓。傳曰,知道。
義禁府啓目粘連,定州前牧使李寅溥矣本府議啓內,參以所供,觀其病狀,雖與無端呈遞有異,旣肅不赴,事極郞當,難免違令之律。以此照律罪,笞五十收贖,解見任別敍,私罪。奉敎依允爲旀,功減一等爲良如敎。又啓目,會寧前府使柳相亮矣本府議啓內,旣作由行,且値落馬,觀其所供,似難容旋,而除拜一旬,不爲肅謝,揆以事體,誠極駭然,不可全然無罪。以此照律罪,笞四十收贖,附過還職,私罪。奉敎依允爲旀,功議各減一等爲良如敎。又啓目粘連,宗廟夏享大祭宮闈令李得世·高命獜·田萬成等矣本府議啓內,莫重肄儀,無端不參,極爲可駭,事未前有,敢以錯認日子,漫漶納供,尤極無嚴。竝只以此照律罪,各杖一百收贖,告身盡行追奪,私罪。奉敎依允爲旀,竝只功減一等爲良如敎。又啓目粘連,向前李海慶亦,於道啓。參以供辭,丁丑反逋,纔已了勘,庚辰反作,無責竝督,旣是積年舊逋,又値新到歉荒,量其事勢,容或無怪是白乎乃,揆以糴法,不可無罪,以此照律,何如?判付啓,依允。
大司諫具康疏曰,伏以臣庸疎拙訥,猥陳愚見,聽卑之上,辭不達意,容光之下,事未該實,聖批洞割,有若牖迷而發蒙,臣於是感激惶怖,不知所措。臣以世祿之臣,偏被先大王化育之恩,我殿下拂拭之澤,區區衷曲,惟思盡心圖報,不無過慮之憂,先事之戒。適仍邪說橫流,搆綴闢廓之章,而遣辭之際,實恐張皇猥屑,不敬於奏御文字,故果多除刪,未能窮源指陳,自致糊塗,徒爲挈綱說去,乃致聖鑑未燭於上,臣罪尤大,固不敢復爲掉舌,第伏念無形之危,甚於有形,未萌之患,急於旣萌,故古人所以嚴防禍害,必於涓涓之始,焰焰之初者,皆出於有事中求無事也。臣若自外於君父,可爲而不爲,可言而不言,是忘國也,故不避再瀆之誅,更悉所聞焉。前佐郞臣金基敍,時在楊州平邱里,爲鬼所脅,至與行護軍臣洪遇燮,進士臣柳輨,排定三獻,以前直閣臣金邁淳,爲文祭於治壇之後,其鬼則自謂麗末淸虜將軍水月堂鄭得揚,或夜來晝見,或討酒乞肉,或說謊說妖,寧有堂堂將軍之靈,做得怪怪魍魎之狂?此誠假虛名而誣人。此類非幻人之分貌易顔,卽木石之妖,非正鬼也,明矣。臣聞正鬼者,靈魄不散,浮游冥漠之中,善人則陰隲,惡人則幽罰,未聞興妖作孽,顯示情狀。人之所傳,不無增演,虛實相雜,而民隷之波蕩,士女之傾信,緣於祭文之傳播,推數之往來,此不可以一時之騷屑虛誕論也。大抵動於禍福,人之常情。此四人惟鬼是畏,動心無怪,而惜以讀書之士,知識未周,雖或禍加其身,不能嚴辭峻斥,反以尊之,視若神明,行此駭悖之擧,不可置以勿論。臣意則以爲,竝施投畀之典,以警不愼之失,焚其文夷其壇,以祓其不祥,使一世之愚夫愚婦,回其耳目,絶其蹤跡,恐合事宜,而臣於病伏席藁之中,坐違嚴召,冒瀆不已,自速罪戾,何敢晏然在職,更添榮次乎?伏乞聖明,特賜鐫罷,以安愚分,仍治臣煩猥之罪焉。臣無任云云。省疏具悉。果若如此,則可謂寒心羞恥之事。初疏何不明言,而至於再煩乎?然非爾目見之事,不宜遽加處分,諸人爲先拿問。爾其勿辭察職。
上在昌德宮。停常參·經筵。
自未時至酉時,灑雨下雨,測雨器水深三分。自人定至初十日開東,灑雨下雨,測雨器水深一寸。
朴岐壽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
金陽淳啓曰,藥房提調持湯劑來待矣。傳曰,封入。
傳于金陽淳曰,奉審重臣入侍。
朴岐壽啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于朴岐壽曰,只推。
金陽淳,以弘文館言啓曰,本館上番闕直,事甚未安,新除授副修撰李渭達,卽爲牌招,以爲姑陞入直,何如?傳曰,允。
又以弘文館言啓曰,新除授校理朴光錫,時在慶尙道大邱地,經筵入番事緊,請斯速乘馹上來事,下諭。答曰,依啓。
又以吏曹言啓曰,新除授成均館典籍金盛淵呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如是沈重,則有難强令察任,改差,何如?傳曰,允。
朴岐壽,以義禁府言啓曰,前佐郞金基叙,行護軍洪遇燮,進士柳輨,前直閣金邁淳,竝拿問事,傳旨啓下矣。金基叙·洪遇燮·金邁淳,俱在京畿楊州地云,依例發遣府書吏·羅將竝拿來,柳輨,係是白徒,令刑曹擧行,何如?傳曰,允。
又以義禁府言啓曰,卽接月令醫員玄應喆手本,則時囚罪人李海慶,兩朔駕海,屢日就囚,素患風眩之症,猝然闖發,眞元大脫,實有難保之慮云。罪人病勢如此,則一邊保放,一邊草記,曾有定式矣。李海慶,姑爲保放之意,敢啓。傳曰,知道。
壬午四月初九日午時,上御熙政堂。健陵奉審重臣入侍時,右副承旨金陽淳,記事官李憲瑋,記注官金輦,記事官金正喜,大護軍金魯敬,以次進伏訖。上曰,陵上奉審,則何如?魯敬曰,陵上奉審無頉,享事亦爲安過,而但莎草,自酉方至于甲方,全數枯損。此因入於甕家之底,蒸鬱萎敗而然,而開春之後,或有回蘇之望,故留守及陵官,姑未上徹矣。春旱太甚,尙無萌孽之意,更觀雨後動靜,一向萎枯,則所當修改,而今則夏節已屆,着根未易,待秋修補,似爲尤好,故敢此仰達矣。上命退。魯敬退出。又命退,承史以次退出。
上在昌德宮。停常參·經筵。
夜一更,月暈。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐憙淳啓曰,左承旨李羲肇,今日不爲仕進,卽爲牌招,何如?傳曰,允。
任百禧啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于任百禧曰,新恩入侍。
徐憙淳啓曰,藥房提調·副提調,持湯劑來待矣。傳曰,封入。
注書李憲瑋病,代以宋守謙爲假注書。
傳于李瀅夏曰,判義禁未差之代,前望單子入之。
判義禁前望單子入之,李肇源落點。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于李瀅夏曰,只推。
以左承旨李羲肇牌不進罷職傳旨,傳于徐憙淳曰,只推。
以副修撰李渭達牌不進罷職傳旨,傳于朴岐壽曰,只推。
朴岐壽,以弘文館言啓曰,本館上番闕直,事甚未安。副修撰李渭達,旣有只推之命,卽爲牌招,以爲姑陞入直,何如?傳曰,允。
又以吏曹言啓曰,前掌令李儒修身死別致賻單子,去二月二十六日,自本曹已爲啓下,而今四月初四日,又爲疊啓矣。昏謬不察之失,臣不勝惶悚,而追後單子,勿施,何如?傳曰,允。
又以禮曹言啓曰,卽接楊州幼學金永海所志,則以爲,八代祖扈聖功臣鎭城君起文嫡長孫得海,嫡·妾俱無子,以其同姓十二寸弟允海第二子相說,欲爲繼後,兩家相議完定,而未及禮斜之前,得海夫妻俱歿,拘於常規,不得循例禮斜,依定式草記,稟處事,呈狀矣。凡繼宗立後,兩邊與受,明有可據,而不得登聞者,許令該曹,論理草記事,曾有筵奏定式。門長金永海所訴旣如此,依定式,金允海第二子相說,立爲金得海之後,何如?傳曰,允。
又以禮曹言啓曰,試考恩賜儒生直赴給分帖,過科後,令成均館收聚爻周後草記事,曾有定式矣。卽接成均館所報,則今番式年文科殿試時,直赴殿試儒生幼學李景在,進士趙容和,幼學鄭顯璞·金鍏·趙秉鉉·金命珠,直赴會試儒生幼學金鼎,給分儒生幼學李之鳳·朴龍天,生員尹奎培等十人登科,直赴會試儒生幼學李垿,給分儒生幼學張時用·孟明淳·權憲八·李命信·許傛·洪在重·李重初·徐晉淳·金玉聞等十人未參榜,合儒生二十人前所受帖文,一竝收聚以送云矣。依定式,爻周之意,敢啓。傳曰,知道。
任百禧,以都摠府言啓曰,副摠管金煐,以禁衛中軍,濬川事晝仕出去,而逐日進去,煩稟事甚未安,入番間除草記往來之意,敢啓。傳曰,知道。
李瀅夏,以刑曹言啓曰,因義禁府啓辭,進士柳輨,令刑曹擧行事,允下矣。柳輨,時在京畿高陽地云,故分付該道道臣,使之罔夜捉上之意,敢啓。傳曰,知道。
又以義禁府言啓曰,卽接月令醫員高在暐手本,則時囚罪人洪遇燮,以衂血之症,屢月沈痼,處濕經夜,宿病復發,勺水不下,氣息奄奄,有難保之慮云。罪人病勢如此,則一邊保放,一邊草記,曾有定式矣。洪遇燮,姑爲保放之意,敢啓。傳曰,知道。
判義禁李好敏疏曰,伏以臣昨伏見傳旨之下義禁府者,有金基叙等四人拿問之命矣。王府事體,極爲嚴重,今於拿囚之後,捧供論勘,卽當擧行之不暇,而第時囚中金邁淳,於臣爲四寸妻甥,在法應避,無以循例赴座,玆敢冒昧仰陳。乞令該曹,將臣判義禁之任,卽爲改差,無俾議讞稽滯,千萬幸甚。臣無任云云。答曰,省疏具悉。所請依施。
壬午四月初十日辰時,上御熙政堂。新恩入侍時,右承旨任百禧,右副承旨金陽淳,記事官金炳朝·金持泰·金正喜,以次進伏訖。上曰,文武科新恩進前,各奏職姓名。文科新恩李孝淳·李秉溫·全允淡·尹奎培·申履祿·金相勉·盧時懋·成好謙·蔡東直·趙秉鉉·趙容和·金建喆·曺相振·高萬九·白萬榮·李景在·李遇榮·尹孟烈·鄭顯璞·尹錫祐·李之鳳·李鎭默·金致鉉·金鼎·張周翼·李鏵·朴在皞·金命珠·崔宗煥·柳宜貞·金耆升·金鍏·朴龍天·鄭象樞·鄭在鑑·任百能·梁日煒·李佑伯·金永基,以次進前,各奏職姓名。上曰,武科則只壯元進前。武科壯元柳相鍵進奏職姓名訖。上曰,文武科新恩,次第先退。孝淳·相鍵等退出。陽淳曰,京畿儒生,以贈贊成柳仁淑鄕祠宣額事,陳疏伏閤,已至多日。係是禁令,自政院曉諭退送似好,故敢此仰達矣。上曰,唯。仍命退,承史以次退出。
上在昌德宮。停常參·經筵。
任百禧,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李羲肇啓曰,同副承旨朴岐壽,今日不爲仕進,卽爲牌招,何如?傳曰,允。
任百禧啓曰,臣百禧,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
徐憙淳啓曰,藥房副提調持湯劑來待矣。傳曰,封入。
傳于李羲肇曰,孝禧殿望祭,自內親行矣,該房知悉。
傳于李羲肇曰,此家今有科慶,豈無志感之擧?豊陵府院君內外祠宇,遣近侍致祭。
李羲肇啓曰,假注書宋守謙,身病猝重,勢難察任,今姑改差,何如?傳曰,允。
任百禧啓曰,事變假注書韓宗愈,身病猝重,勢難察任,今姑改差,何如?傳曰,允。
注書金炳朝病,代以李根友爲假注書。
宋守謙改差,代以趙秉鉉爲假注書。
韓宗愈改差,代以李之鳳爲事變假注書。
李瀅夏啓曰,卽者義禁府都事來言,時囚無得過三日滯囚,曾有定式矣。時囚罪人金基叙·金邁淳,保放罪人洪遇燮,當爲捧供,李海慶當爲照律,而判義禁李肇源,未肅拜,同義禁尹行直受由在外,尹命烈呈辭,曺鳳振有身病,不得備員開坐云,判義禁李肇源,同義禁曺鳳振,竝卽牌招,何如?傳曰,允。
又啓曰,判義禁李肇源,同義禁曺鳳振牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,判義禁李肇源,同義禁曺鳳振再牌不進推考傳旨,今方捧入,而開坐命下之後,連事違召,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
又啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于李瀅夏曰,只推。
〈以〉同副承旨朴岐壽牌不進罷職傳旨,傳于李羲肇曰,只推。
以副修撰李渭達牌不進罷職傳旨,傳于李羲肇曰,只推。
李羲肇,以吏曹言啓曰,今此孝禧殿朔祭祭官中,時無職名人,令該曹口傳付軍職,何如?傳曰,允。
又以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則近日虎患大熾,白晝橫行於局內外,至於囕害人命,官員奉審,軍卒巡山等節,不得任意擧行云矣。莫重之地,虎患若是狼藉,極爲驚悚,卽令該軍門,發遣校卒,期於獵捉事,分付,何如?傳曰,允。
任百禧,以兵曹言啓曰,一軍色正郞李渭達,移拜弘文館副修撰,軍色之任,有難數遞,今姑仍任,何如?傳曰,允。
又以兵曹言啓曰,今四月十一日,武臣賓廳武經講書日次,而中日相値,不得爲之之意,敢啓。傳曰,知道。
又以備邊司言啓曰,卽見京畿監司韓兢履狀啓,則枚擧高陽郡守鄭淵始牒呈以爲,本郡以尤甚災邑,至於設賑,而湖南稅船致敗之兩邑監色·沙格等在囚者,値此荒年,庾斃丁寧,依他道已施之例,押送各其邑,如法推訊事,請令廟堂稟處矣。稅船致敗,則沙格·監色之囚推於致敗地方邑,雖是自來定式,而近因該邑之災歲添弊,移送於原籍官,旣多已例矣。本郡今方設賑,許多滯囚,實爲可悶,依近例,移送原籍官之意,分付,何如?傳曰,允。
又以備邊司言啓曰,卽見廣州留守權常愼狀啓,則以爲,麥秋尙遠,民食艱乏,元餉留庫中,限二千五百石,特許加分事,請令廟堂稟旨分付矣。窮春必請加分,而災歲尤當特許,留庫餉穀二千五百石,許令加分,何如?傳曰,允。
上在昌德宮。停常參·經筵。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐憙淳啓曰,左承旨李羲肇,今日不爲仕進,卽爲牌招,何如?傳曰,許遞,前望單子入之。
又啓曰,凡呈辭之來呈於廳坐,例也,而今日副摠管李愚在,三度呈辭,晩始來呈,事甚未安,推考,何如?傳曰,允。
又啓曰,藥房副提調持湯劑來待矣。傳曰,封入。
承旨前望單子入之,李鶴秀落點。
徐憙淳啓曰,新除授左承旨李鶴秀,卽爲牌招,何如?傳曰,允。
李根友有頉,代以趙容和爲假注書。
趙秉鉉有頉,代以李景在爲假注書。
李之鳳有頉,代以尹錫祐爲事變假注書。
趙容和有頉,代以蔡東直爲假注書。
李景在有頉,代以金鍏爲假注書。
尹錫祐在外,代以盧時懋爲事變假注書。
朴岐壽啓曰,明日傳香,禮房承旨,當爲齋宿,右承旨任百禧,所當牌招,而拘於廳規,不得請牌,何以爲之?敢稟。傳曰,牌招。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于李瀅夏曰,只推。
以左承旨李鶴秀牌不進罷職傳旨,傳于徐憙淳曰,只推。
兵曹口傳政事,副司果單南履懋。
徐憙淳,以吏曹言啓曰,新除授長興庫奉事洪直弼呈狀內,矣身素患痰癖之症,當此換節之時,一倍添劇,時日之內,萬無起動供職之望云。身病旣如是沈篤,則有難强令察任,改差,何如?傳曰,允。
任百禧,以禮曹言啓曰,卽接健陵令山陵參奉所報,則陵上莎草後面,自酉方至甲方,有枯損之色,而近因雨澤沾潤,雖或有間間靑茁之芽,其餘則幾盡枯損,實無着根滋茂之望云矣。莫重陵上莎草,有此枯損之患,誠不勝萬萬驚悚,政府以下,依例進去奉審後,修改當否,更爲稟處,何如?傳曰,日前奉審,重臣之奏,已以待秋修改爲宜爲辭,今不必更爲奉審,待秋更爲草記,可也。
李瀅夏,以兵曹言啓曰,今此式年武科殿試時,直赴殿試人親騎衛李仁冕等二十九人內,十八人應試參榜所授帖文,依定式收聚爻周,親騎衛劉龍澤,別武士金正說·金亨坤,兼司僕安昌輝,馬兵李富在,別武士李東漢,扈衛軍官金翼興,守堞軍官張濟汲,伏兵將元錫九,別抄軍官金球,忠翊衛崔翰振等十一人,遭故不赴,依法典陳試,何如?傳曰,允。
又以備邊司言啓曰,卽見京畿監司韓兢履狀啓,則枚擧楊州牧使趙民和牒呈以爲,思陵局內修築物力區劃錢二千兩,今已盡用,嗣後工役之費,計將倍入,依前請更以四千兩加劃,則精略排用,有餘則還納,不足則加請事,請令廟堂稟旨分付矣。工役浩大,物力不足,勢不得不加劃,禁·御兩營錢各一千兩,更爲劃給,使之趁卽竣役之地,何如?傳曰,允。
又以御營廳言啓曰,東七陵局內,虎患大熾,白晝橫行,囕害人命,卽令該軍門,發送校卒,期於獵捉事,自禮曹草記,允下矣。本廳善放砲手五十名,定將校率領,今月十二日爲始,出送行獵之意,敢啓。傳曰,知道。
又以御營廳言啓曰,本廳中軍權逴,身病甚重,勢難察任,改差,何如?傳曰,允。
又以義禁府言啓曰,保放罪人李海慶,還囚照律,洪遇燮,還囚捧供以入之意,敢啓。傳曰,知道。
義禁府啓目粘連,咸悅縣監李海慶矣本府議啓內,觀於道啓,參以供辭,丁丑反逋,纔已了勘,庚辰反作,無策竝督,旣是積年舊逋,又値新到歉荒,量其事勢,容或無怪是白乎乃,揆以糴法,不可無罪,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又啓目,前佐郞金基叙,行護軍洪遇燮,前直閣金邁淳等原情云云。傳旨內辭緣,泛稱遲晩,金基叙段,刑推得情爲白乎旀,金邁淳等段,所當請刑是白乎矣,曾經侍從,勿爲請刑,載在大典通編,議處,何如?判付啓,依允爲旀,金基叙段,除刑推議處爲良如敎。
上在昌德宮。停常參·經筵。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
任百禧啓曰,臣百禧,依定式進詣香室,奉審香祝櫃·祝板·袱子,則精潔之意,敢啓。傳曰,知道。
徐憙淳啓曰,藥房提調·副提調,持湯劑來待矣。傳曰,封入。
任百禧啓曰,卽者成均館官員來言,居齋儒生,今日朝食堂,有捲堂之擧,本館堂上一員,當爲勸入,而大提學同成均一員,大司成未差,同成均李存秀在外,無以勸入云。大司成未差之代,政官牌招開改差出,何如?傳曰,同成均大司成前望單子入之,待下批牌招察任。
同成均前望單子入之,洪羲臣落點。
大司成前望單子入之,趙萬永落點。
蔡東直有頉,代以李鏵爲假注書。
金鍏有頉,代以任百能爲假注書。
盧時懋在外,代以梁日煒爲事變假注書。
李鏵有頉,代以朴龍天爲假注書。
任百能有頉,代以成好謙爲假注書。
梁日煒有頉,代以金建喆爲事變假注書。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎·權徽,掌令崔仁簡,持平朴長復·黃鍾人牌不進罷職傳旨,傳于李瀅夏曰,只推。
任百禧,以侍講院言啓曰,再明日孝禧殿望祭,王世子亞獻禮時,宮官當爲全數進參,而輔德沈能岳,兼弼善李彦淳,文學金鼎均,俱有實故,兼司書趙庭和受由在外,無以備員,何以爲之?敢稟。傳曰,竝許遞,前望單子入之。
春坊前望單子入之,輔德徐憙淳,兼弼善金蘭淳,文學李渭達,兼司書金羽根添書落點,兼輔德朴琦壽落點。
任百禧啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金敎根落點。
兵曹,以申絅爲御營中軍。
以京畿監司韓兢履狀啓,坡州牧使李仁達,恣行不法,專無畏忌,還錢犯用,爲七百餘兩,及當還分之時,排比無路,則還奪先給之錢,更分未受之民,闔境民食,因此而益無所措,爲先罷黜,其罪狀,令攸司稟處事,傳于任百禧曰,令該曹口傳差出,催促下送。
吏曹口傳政事,以李存敬爲坡州牧使。
任百禧,以吏曹言啓曰,新除授成均館直講林翰鎭呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如此,則有難强令察任,改差,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,定式矣。發遣郞廳,南郊南壇·東郊先農壇·先蠶壇·南郊雩祀壇,北郊祈雨壇,東郊馬祖壇·南郊漢江壇·司寒壇·北郊厲壇,次第看審,則先蠶壇·雩祀壇·馬祖壇壇上及四面紅箭門·墻垣·階砌,俱爲無頉,而南壇東西南紅箭門柱根塗灰剝落,先農壇南邊紅箭門朽傷傾圮,祈雨壇西邊紅箭門柱根塗灰剝落,漢江壇西南邊紅箭門柱根塗灰剝落,司寒壇北邊紅箭門朽傷頹圮,厲壇南邊紅箭門柱根塗灰剝落,竝卽修改事,分付該監,而此後看護等節,申飭擧行之意,敢啓。傳曰,知道。
又以禮曹言啓曰,卽接井邑幼學李漢平所志,則以爲,族兄惟一,嫡·妾俱無子,以其同姓六寸弟斗平第二子春爀,欲爲繼後,兩家相議完定,而未及禮斜之前,兩邊父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,門長李漢平所訴旣如此,依定式,李斗平第二子春爀,立爲李惟一之後,何如?傳曰,允。
李瀅夏,以義禁府言啓曰,京畿監司韓兢履狀啓內,道內坡州一邑,尤爲積弊,無以支存,而該牧使李仁達,恣行不法,全無畏忌,還錢犯手,至爲七百餘兩之多,爲先罷黜,其罪狀,令攸司,稟處事,啓下矣。李仁達,時在任所,依例發遣府書吏,交代後拿來,何如?傳曰,待待命拿囚。禁府啓目,向前金基叙段,鬼魅作怪,不堪其苦,則宜思避遠之道,而乃反設壇賽神,備儀三獻,行此不經之擧,自歸瀆祀之科,事極可駭,洪遇燮段,身居淸朝之宰列,甘作鬼壇之獻官,駭聽莫甚,貽羞非細,金邁淳段,事旣不經,理宜嚴斥,而爲人綴文,有駭聽聞,竝只以此照律,何如?判付啓,依允。
上在昌德宮。停常參·經筵。
自人定至十五日開東,灑雨下雨,測雨器水深一分。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人呈辭,監察茶時之意,敢啓。傳曰,知道。
李鶴秀啓曰,同副承旨朴岐壽,今日不爲仕進,卽爲牌招,何如?傳曰,允。
又啓曰,新除授行都承旨金敎根,時在京畿楊州地,斯速乘馹上來事,下諭,何如?傳曰,允。
傳于任百禧曰,禮房承旨馳詣宗廟·景慕宮,奉審摘奸以來。
李鶴秀啓曰,藥房提調持湯劑來待矣。傳曰,封入。
又啓曰,豊陵府院君內外祠宇,遣近侍致祭事,命下矣。何承旨進去乎?敢稟。傳曰,同副承旨進去。
傳于任百禧曰,留院公事入之。
李瀅夏啓曰,卽者律科入門官來言,今此式年律科覆時試官望,刑曹堂上,當爲備員擬入,而判書未差,參判朴宗琦受由,只有參議朴台壽一人,不得擬望以入云,何以爲之,而判書未差之代,政官牌招開改差出,何如?傳曰,允,參判許遞。
李鶴秀啓曰,今日齋宿,承旨當爲備員,而行都承旨金敎根,右副承旨金陽淳在外,何以爲之?敢稟。傳曰,竝許遞,前望單子入之。
承旨前望單子入之,李止淵·金愚淳落點。
朴龍天有頉,代以申履祿爲假注書。
成好謙有頉,代以鄭象樞爲假注書。
金建喆在外,代以尹孟烈爲事變假注書。
申履祿有頉,代以尹奎培爲假注書。
鄭象樞有頉,代以朴在皞爲假注書。
尹孟烈在外,代以李遇榮爲事變假注書。
李鶴秀啓曰,今日齋宿,承旨當爲備員,而新除授行都承旨李止淵,行左承旨金遇淳在外,同副承旨朴岐壽傳旨未下,無以備員,何以爲之?敢稟。傳曰,竝許遞,今日政差出,同副承旨只推,更爲牌招。
任百禧,以侍講院言啓曰,明日孝禧殿望祭,王世子亞獻禮時,宮官當爲備員,新除授輔德徐憙淳,兼輔德朴綺壽,兼弼善金蘭淳,文學李謂達,竝卽牌招,以爲進參之地,何如?傳曰,允。
任百禧啓曰,玉堂上下番俱空,事甚未安,今日政新除授玉堂,竝待下批,牌招入直,何如?傳曰,允。
有政。吏批,判書洪羲臣進,參判趙貞喆牌不進,參議李光憲牌不進,同副承旨朴岐壽進。啓曰,玉堂闕員,今當差出,而擬望之人乏少,外任竝擬,何如?傳曰,允。以林東鎭爲副校理,徐有素爲副修撰,趙萬元爲刑曹判書,徐俊輔爲刑曹參判,金啓溫爲兵曹參判,鄭東晩爲敦寧都正,任希存爲同義禁,趙爲直講,金盛淵爲兵曹佐郞,金在星爲典簿,南履炯爲典籍,鄭基植爲長興奉事,安亨鎭爲平安都事,李觀植爲肅川府使,趙存中爲長津府使,韓明運爲珍島郡守,姜在俊爲雲山郡守,曺光振爲利原縣監,安益謙爲慶安察訪,成老鎭爲靑巖察訪,延曙察訪李埴限明年仍任事承傳,前縣監李文馨,前郡守李煥,前縣監金鍾謙,前郞廳柳聲源,竝加資事承傳,以徐憙淳·李鍾穆爲承旨。再政。以洪起燮爲輔德,李羲甲爲判尹,李文會爲右尹,李衡柱爲校書判校,韓用鏶爲漢城判官,安國泰爲奉常主簿,李敏會爲典籍,知義禁單任希存。三政。左尹單李文會,右尹單金履載。
兵批,行判書李肇源病,參判未差,參議呂東植受由在外,參知李東煥入直進,右副承旨李瀅夏進。以吳致壽爲管城將,同知單趙宗晉,大護軍李憲琦,護軍朴宗琦·尹命烈·金敎根·李止淵·金遇淳,副護軍李羲肇·沈能岳·申純·金陽淳,副司直金蘭淳·金鼎均,已上竝單付。
李鶴秀啓曰,今日齋宿,承旨當爲備員,新除授都承旨徐憙淳,所當牌招,而拘於廳規,不得請牌,何以爲之,而右副承旨李鍾穆,卽爲牌招,何如?傳曰,允。都承旨一體牌招。
又啓曰,今日齋宿,承旨當爲備員,而右副承旨李鍾穆牌不進,何以爲之?敢稟。傳曰,許遞,前望單子入之。
承旨前望單子入之,洪益聞落點。
李鶴秀啓曰,今日都摠府省記,以副摠管趙岐塡名,而初不入來,以致金煐追省記入直之境,宿衛番次,所重何如,而有此前所未有之事,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
以吏曹參議李光憲牌不進罷職傳旨,傳于任百禧曰,只推。
以右副承旨李鍾穆牌不進罷職傳旨,傳于李鶴秀曰,只推。
以輔德徐憙淳,兼弼善金蘭淳,文學李渭達牌不進罷職傳旨,傳于任百禧曰,只推。
任百禧,以侍講院言啓曰,明日孝禧殿望祭,王世子亞獻禮時,宮官當爲備員,文學李渭達,旣有只推之命,與新除授輔德洪起燮,一體牌招,以爲進參之地,何如?傳曰,允。
又以侍講院言啓曰,兼文學林東鎭入直矣,除拜副校理,移直玉堂,上番闕直,事甚未安,說書李應信,旣入闕中,姑陞入直之意,敢啓。傳曰,知道。
又以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
又以吏曹言啓曰,兵曹佐郞崔綱魯,受由過限不上來,依例改差,何如?傳曰,允。
又以成均館大司成意啓曰,臣伏奉前望恩點,隨牌出肅,馳詣泮宮,招致諸生,問其捲堂之由,則諸生等書進所懷以爲,伏以臣等久沐作育之化,粗知衛闢之義,而世級日下,人心漸溺,詖行邪說,鬼怪百出,而至於近日金基叙輩事而極矣。臣等取見其所謂酹文,則一篇語脈,固難曉解,而就其中有曰,不與圃·冶,參耀簡靑。臣等覽及於此,不覺毛骨灑然,心膽驚寒,彼不過天地間至妖誕極荒怪,一介魈魃幻眩之類,則豈可以比擬於先賢乎?益圃隱,卽文忠公鄭夢周之號也,冶隱,卽門下注書吉再之號也。夫以冶隱之行義名節,無難擧似於不經之類,已可謂極其醜詆,而況我圃隱先生,以宿德大老,首唱程·朱之正學,直接洛·閩之統緖,道德光輝,蔚爲吾東方理學之祖宗,而至其精忠大節,昭揭日星,則百世之下,雖婦人孺子,有耳皆聞,有口咸誦,而噫,彼數三朝紳,無非顯閥華籍,卿班邇列之輩,自以爲讀得賢書,粗闚儒閾,則高山景行之思,宜有別於俗儒凡品,而今反溺于左道,諂其非鬼,此乃賤卜醜覡之所不爲也。矧敢以堂堂大賢,同擧而竝稱,有若惜其此顯而彼晦者然,噫嘻,苟有彝性,豈忍道此?此說若行,幾何不背儒從狄,胥而爲鬼也耶?且其文有曰國史多諱,有曰以壯我廷,臣等未曉國史之所諱者何語,我廷之可壯者何事,字句閃罔,指意莫測,臣等竊不勝其駭憤憂歎之至,而臺疏已發,囚供未勘,則顧不必更事張皇,第其悖傷句語,尙未招出,眞正罪案,猶不道破,故方欲叫閽抗章,同辭聲討矣,兩齋齋任,俱稱在外,欲爲請遞,則館堂未備,發論多日,末由登徹,臣等非不知捲堂體重,萬萬悚凜,而竊伏念此事,不可晷刻遲緩,尙此伈伈,則以此情跡,何敢晏然入堂乎?退伏私次,恭俟處分云。臣以聖廟捲堂,事體重大,卽爲還入之意,多盤曉諭,諸生等終不回聽,無意還入,何以爲之?,敢啓。傳曰,諸生之所懷,可謂正論,然朝家今已洞燭矣,王府自當嚴處,聖廟空齋,事甚未安,卽爲曉諭勸入,可也。
又以成均館行大司成意啓曰,本館草記,傳曰,諸生之所懷,可謂正論,然朝家今已洞燭矣,王府自當嚴處,聖廟空齋,事甚未安,卽爲曉諭勸入,可也事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則退去之意,敢啓。傳曰,知道。
李瀅夏,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管申絅,以御營中軍,濬川事晝仕出去之意,敢啓。傳曰,知道。
又以禁衛營言啓曰,本營騎士將吳在臣,身病猝重,勢難察任,改差,何如?傳曰,允。
上在昌德宮。停常參·經筵。
自巳時至申時,日暈。
孝禧殿望祭罷後,王世子板位問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上奉慰單子問安。答曰,罔極。
藥房都提調韓用龜,提調李羲甲,副提調徐憙淳啓曰,親行望奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復·黃鍾人呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
任百禧啓曰,右副承旨洪益聞,時在公淸道溫陽地,斯速乘馹上來事,下諭,何如?傳曰,允。
朴岐壽啓曰,臣以豊陵府院君內外祠宇致祭進去,下直之意,敢啓。傳曰,知道。
徐憙淳啓曰,藥房三提調持湯劑來待矣。傳曰,封入。
尹奎培有頉,代以金永基爲假注書。
朴在皞有頉,代以李鎭默爲假注書。
李遇榮有頉,代以金履喆爲事變假注書。
任百禧啓曰,卽者禮曹郞廳來言,今此式年雜科覆試,明日本曹堂上,當爲備員設場,而判書李相璜,身病猝重,無以擧行云,卽爲牌招,何如?傳曰,允。
又啓曰,行禮曹判書李相璜牌不進推考傳旨,今方捧入,而明日雜科覆試,當爲設場,而如是違牌,事甚未安,更爲牌招,何如?傳曰,允。
又啓曰,行禮曹判書李相璜再牌不進推考傳旨,今方捧入,而明日雜科覆試,當爲設場,而連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行禮曹判書李相璜三牌不進推考傳旨,今方捧入,而雜科覆試,當爲設場,如是屢違,終不承膺,事體道理,俱極未安,陳疏到院,而原疏以國忌正日,纔已退却矣。所當更請牌招,而係是一日四牌,何以爲之?敢稟。傳曰,原疏捧入。
金永基有頉,代以鄭顯璞爲假注書。
李鎭默在外,代以柳宜貞爲假注書。
鄭顯璞在外,代以鄭在鑑爲假注書。
柳宜貞有頉,代以李秉溫爲假注書。
以輔德洪起燮牌不進罷職傳旨,傳于任百禧曰,只推。
以文學李渭達再牌不進罷職傳旨,傳于任百禧曰,只推。
任百禧,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
李瀅夏,以兵曹言啓曰,僉知中樞府事金東垕,兼司僕將申義直,羽林衛將李元緖,五衛將金尙埰·權抑,俱以病難供職,呈狀乞遞,竝改差,何如?傳曰,允。
又以禁衛營言啓曰,本營千摠李東膺,身病猝重,勢難察任,改差,何如?傳曰,允。
孝禧殿望祭親行敎是時,終獻官行左參贊鄭尙愚,贊禮行禮曹判書李相璜,典祀官奉常正洪羲弼,宮闈令尙膳韓敬善,執禮副司果林東鎭,執尊副司果尹秉烈,大祝副司果南履懋,祝史副司果朴宗學,齋郞副司果洪永觀,盥洗位禮曹正郞黃萬齡,直講任泰濬,爵洗位禮曹正郞安允璟,典籍李孝淳,亞獻盥洗位司藝李得英,終獻盥洗位典籍白時亨,贊者引儀安聖謩·李儀朝,謁者兼引儀任岳周,假引儀金懋,贊引〈兼〉引儀徐弘秉,假引儀崔廷臣,祭監監察李是鍊·金啓永。
壬午四月十五日子時,上詣孝禧殿。望祭親行入侍時,都承旨徐憙淳,左承旨李鶴秀,右承旨任百禧,左副承旨李瀅夏,同副承旨朴岐壽,記事官金炳朝,假注書宋守謙,記事官金持泰·金正喜,檢校直閣徐俊輔,以次侍立訖。上具衰服,詣齋殿。時至,通禮跪啓請行禮,贊禮前導,上入孝禧殿,詣板位。贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭·興·四拜·興·平身,上止哭·興·四拜·興·平身,王世子以下在位者,皆止哭·興·四拜·興·平身。執尊者擧羃,百禧酌酒,俊輔以爵受酒。上詣靈座前,北向立,贊禮啓請跪,上跪,王世子以下在位者皆跪。百禧奉香,岐壽奉爐跪進。贊禮啓請三上香,上三上香,岐壽奠爐於案,憙淳奉瓚跪進。贊禮啓請執瓚灌地,上執瓚灌地訖。憙淳奉幣篚跪進,贊禮啓請執幣·獻幣,上以幣授憙淳,奠于靈座前,上降復位。執禮請行初獻禮,上詣尊所,西向立,執尊者擧羃,百禧酌酒,憙淳以爵受醴。上詣靈座前,北向立,贊禮啓請跪,上跪,王世子以下在位者皆跪,憙淳以爵跪進,贊禮啓請執爵·獻爵,上以爵授憙淳,奠于靈座前。贊禮啓請俯伏·興·少退·跪,大祝南履懋進靈座之右,東向跪讀祝文訖。上降復位,執禮請行亞獻禮,宮官引王世子,詣靈座前,行亞獻禮訖,降復位。執禮請行終獻禮,謁者引終獻官左參贊鄭尙愚,詣靈座前,行禮如儀訖,降復位,執禮請哭,贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭·興·四拜·興·平身,上止哭·興·四拜·興·平身,王世子以下在位者,皆止哭·興·四拜·興·平身。宮闈令納練主如儀,贊禮導上詣望燎位,履懋奉幣燎於坎,贊禮啓禮畢。上還入齋殿,諸臣以次退出。
壬午四月十五日卯時,上御熙政堂。藥房入診入侍時,都提調韓用龜,提調李羲甲,副提調徐憙淳,記事官金炳朝,記注官金樂澧,記事官金正喜,檢校待敎朴綺壽,以次進伏,醫官吳千根·李惟鐸·金殷相,以次進伏楹外訖。用龜曰,孝禧殿望祭親行,哀慕勞動之餘,聖體若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,各殿宮氣候一樣矣。命醫官入診。千根等以次診候訖,退伏奏曰,脈候左右三部調均矣。用龜曰,臣有萬萬惶悶者,犬馬之齒,已迫八旬,癃殘之疾,無以自力,雖閑司漫職,猶不敢堪承,況藥院重任乎?湯劑逐日進御之時,不得監煎姑舍,除拜已過一望,日次起居,旣多闕禮,私心悚蹙,已無可達,而國體之虧損,當如何哉?伏乞體諒焉。用龜曰,今番別製所入麝香,四百餘部不足云,令戶曹別貿取用,何如?上曰,唯。用龜曰,藥材或有生材以入之命,間多奉承,而無標紙,事甚疎忽,自今以後,以踏啓字標紙擧行,似好矣。上可之。命大臣先退。又命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二分。
任百禧啓曰,合辭許久闕啓,事甚未安,除在外·雜科進去外,呈告人員,竝卽牌招,何如?傳曰,允。
李鶴秀啓曰,同副承旨朴岐壽,今日不爲仕進,卽爲牌招,何如?傳曰,允。
任百禧啓曰,刑曹判書趙萬元,左尹李文會,除拜後過三日不爲出肅,竝依定式,推考警責,仍卽牌招察任,何如?傳曰,允。
徐憙淳啓曰,藥房副提調持湯劑來待矣。傳曰,封入。
傳于任百禧曰,禮曹判書前望單子入之。
禮曹判書前望單子入之,李憲琦落點。
任百禧啓曰,新除授禮曹判書李憲琦,卽爲牌招,以爲雜科進參之地,何如?傳曰,允。
鄭在鑑有頉,代以曺相振爲假注書。
李秉溫有頉,代以李佑伯爲假注書。
曺相振有頉,代以李穆淵爲假注書。
李佑伯有頉,代以金相勉爲假注書。
任百禧啓曰,都承旨徐憙淳藥院進,左承旨李鶴秀內閣直,左副承旨李瀅夏式暇出去,右副承旨洪益聞在外,同副承旨朴岐壽牌不進,院中只有臣一人,伴直無人,都承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨朴岐壽牌不進罷職傳旨,傳于任百禧曰,只推。
任百禧啓曰,都承旨徐憙淳牌不進,左承旨李鶴秀內閣直,左副承旨李瀅夏式暇出去,右副承旨洪益聞在外,院中只有臣一人,伴直無人,同副承旨朴岐壽,旣有只推之命,更爲牌招,何如?傳曰,允。
朴岐壽啓曰,行大司憲李書九,執義李廷璞,掌令安邁權在外,掌令崔仁簡,持平朴長復牌不進,持平黃鍾人雜科進去,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言權徽,掌令崔仁簡,持平朴長復牌不進罷職傳旨,傳于朴岐壽曰,只推。
以都承旨徐憙淳牌不進罷職傳旨,傳于任百禧曰,只推。
以全羅監司洪奭周啓本,罪人朴敬鎭南原府到配事,傳于朴岐壽曰,放送事,分付。
以濟州防禦使李元八狀啓,大靜縣監高昌彬遭父喪事,傳于任百禧曰,令該曹口傳差出,催促下送。
朴岐壽,以都摠府言啓曰,副摠管申絅,以御營中軍,濬川事晝仕出去,而逐日進去,煩稟事甚未安,入番間除草記往來之意,敢啓。傳曰,知道。
又以義禁府言啓曰,全羅監司洪奭周啓本,罪人朴敬鎭南原府到配事判付內,放送事,分付事,命下矣。朴敬鎭放送事,分付該道道臣之意,敢啓。傳曰,知道。
行禮曹判書李相璜疏曰,伏以雜科開場於明日,臣旣忝長春官,當主試事,而纔從享班退還,臣之素患疝癖,驀地衝上,氣如奔豚,按下不得,重以痰壅胸膈,呼吸難通,自曉至朝,自朝徹暮,百方試藥,漠無靈效,目下貌樣,實有頃刻就盡之慮,洊違召命,縱非得已,虧壞常分,臣實知罪,而譴何不加,庚牌又降,欲進則蠢動無望,更違則逋傲爲悚,病思迫塞,左右靡措,玆不得不冒死疾聲,仰溷崇聽。伏乞聖慈,亟許刋免,仍降威罰,俾便調息,以嚴紀綱,公私不勝大願。臣無任云云。答曰,省疏具悉。所請依施。
判義禁李肇源,知義禁任希存等疏曰,伏以時囚金基叙等諸罪人,因臺疏而拿問,捧囚拱而議處,擬以本律,止於徒流,論以刑政,終涉罰輕,而及見太學諸生所懷,始知其所謂祭文中句語,所關非細,有不可以薄施徒流之典也,明矣。第念王府議讞,一從律文,有非有司之臣所敢低仰,而今此罪囚,無以循例請勘,玆不得不聯陳短章,敢貢愚見。伏乞聖明,更加嚴處於本律之外,以重公議,不勝幸甚。臣等無任云云。答曰,省疏具悉。輕重當否,有司之事,何乃煩請乎?
上在昌德宮。停常參·經筵。
進御加味君子湯,自今日停止事,榻前下敎。
朴岐壽,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·雜科進去外,呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
任百禧啓曰,來二十一日,輪對日次矣,敢稟。傳曰,當次人受點,後日次待令。
朴岐壽啓曰,假注書李穆淵,時無職名,令該曹依例付軍職,冠帶常仕,何如?傳曰,允。
金相勉在外,代以金致鉉爲假注書。
金致鉉有頉,代以高萬九爲假注書。
吏曹口傳政事,以金持泰爲大靜縣監。
朴岐壽啓曰,行大司憲李書九,執義李廷璞,掌令安邁權在外,掌令崔仁簡雜科進去,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言權徽,持平朴長復·黃鍾人牌不進罷職傳旨,傳于朴岐壽曰,只推。
朴岐壽以武臣堂上朔試射試所試官意啓曰,今日試射時,折衝李仁淑·金相協·李道喆·張道郁,無緣不參,竝依承傳,罷職,何如?傳曰,允。
又以訓鍊都監言啓曰,本局別將柳相默,身病甚重,勢難察任,改差,何如?傳曰,允。
禁府照目粘連,前佐郞金基叙,行護軍洪遇燮,前直閣金邁淳等矣本府議啓內,金基叙段,鬼魅作怪,不堪其苦,則宜思避遠之道,而乃反設壇賽神,備儀三獻,行此不經之擧,自歸瀆祀之科,事極可駭,洪遇燮段,身居淸朝之宰列,甘作鬼壇之獻官,駭聽莫甚,貽羞非細,金邁淳段,事旣不經,理宜嚴斥,而爲人綴文,有駭聽聞,竝只以此照律罪,金基敍段,從重論,杖一百收贖,告身盡行追奪,流三千里定配,洪遇燮·金邁淳等段,各杖一百收贖,告身盡行追奪,徒三年定配,金邁淳,父年七十六,母年七十五,無兄弟獨身,依法典收贖,竝只私罪,奉敎依允爲旀,金基敍·金邁淳段,竝只功議各減一等,洪遇燮段,功減一等爲旀,洪遇燮·金邁淳,俱是爲人所誤,而金邁淳旣收贖,洪遇燮亦爲收贖爲良如敎。
義禁府啓目,副摠管趙岐原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓,依允。
朴岐壽,以義禁府言啓曰,時囚罪人金基叙,杖一百收贖,告身盡行追奪,流三千里定配,洪遇燮,杖一百收贖,告身盡行追奪,徒三年定配,金邁淳,杖一百,徒三年定配,以其父年七十六,母年七十五,無兄弟獨身,依法典收贖,告身盡行追奪照律公事,判付啓,依允,金基敍·金邁淳,竝功議各減一等,洪遇燮·金邁淳,俱是爲人所誤,而金邁淳旣收贖,洪遇燮亦爲收贖事,命下矣。謹依判付,洪遇燮,功減一等,杖九十,徒二年半定配收贖,告身盡行追奪,金邁淳,功議各減一等,杖八十,徒二年定配收贖,告身盡行追奪,竝放送,金基敍,功議各減一等,杖九十收贖,告身盡行追奪,公淸道延豊縣安保驛徒二年半定配,而以議啓內辭意,具罪目,依例發遣府羅將,押送配所,何如?傳曰,允。
刑曹啓目,柳輨與金基叙,同參酹酒之罪,旣已遲晩,以此照律,何如?判付啓,依允。
修撰宋應圭疏曰,伏以臣庸愚蔑裂,百不猶人,經幄論思之任,夫豈有一分忝竊之望,而感激遭遇,怵畏義分,入而儤直於禁廬,出而棲遑於旅店,居然四朔于玆矣。曾無一事之報效,一言之獻替,苟然備數,瘝曠厥職,顔騂背汗,誠無以自措,迺者數昨以來,素患瘴瘧之症,忽然添劇於持被之中,日向晡則寒熱交作,達夜不能接目,天已明則眩暈繼劇,竟晷不能作氣,重以胸膈痞滯,食飮全阻,頭目疼痛,視聽都失,昏昏涔涔,症情極其危惡,幸蒙恩暇,得以往省先壠,仍爲尋醫問藥,及今調治之計,明將陛辭,扶病前進矣。顧臣所苦,有非一朝一夕之所可卽已者,則反面于朝,趨走供職,姑無旬日之可期,職名之許久虛縻,尤極悚悶,玆敢略暴衷懇,仰瀆崇嚴。伏乞聖慈,俯賜鑑諒,將臣所帶之職,卽行鐫免,俾臣歸伏鄕廬,安意調病,不任大願。臣於祈懇之章,何敢贅及他說,而近日金基叙等事,竊不勝萬萬驚憂,敢此尾陳,惟殿下財幸焉。夫明則爲人,幽則爲鬼,重黎絶地天之通,大禹列神奸之象,自古及今,無相雜糅,不逢不若,厥或依草附木,閃睒砉倏,是皆妖沴之氣,由人而興,甚至誑誘愚俗,馴致亂階,歷考往牒,可以數計,是故左道之亂俗,妖言之惑衆,卽聖王之所無赦也。方今聖明在上,百神受紀,凡厥山川之靈,六宗之祀,咸秩有常,復豈有無名小鬼,乃敢跳踉於赫赫白日之下,行動酬酢,便如生人之爲哉?設有若嘯若啼,於怳惚疑似之間,是亦叢薄之間,妖巫邪覡之所以煽幽誑惑者也,稍具省覺者,亦將嚴斥而遠絶之,彼基敍者,抑何意思,乃反設立壇墠,恭行奠獻,身行巫祝之事,口傳謊誕之語,如奉神明,猶恐不及,洪遇燮則備位宰列,金邁淳則忝名館閣,而或甘心亞獻,頂禮惟恭,或搆出祭文,諛媚太甚,至若柳輨微細之徒,亦復何責,而猶是冠儒服儒,周旋於賢館絃誦之間者也,一例靡然,厥角若崩,此輩亦具彝性,粗聞詩·禮,則何其喪心失性,若是之甚耶?於是乎遠近傳播,見聞駭惑,有識者莫不仰屋繞壁,憂深慮遠,其愚夫愚婦,輒以爲彼猶如此,吾儕何論?奔波趨風,殆若眞有是靈爽,能驚動禍福人者然,若此不已,幾何不人鬼相雜,而狂瀾一倒,莫之障回乎?惟彼基叙,乃敢於淑問之下,全沒嚴畏之心,少無羞愧之意,諉以禳災,視若當然,人之無良,胡至於斯?此而付之微眚,勘以輕律,則誠不知何樣變怪,繼此而起,妖孽益見流蔓,民志無以胥匡,寧不懍然心寒?伏願惕然深思,淵然遠覽,亟命攸司,分厥首從,屛諸四裔,以御魑魅,用示不與同中國之義焉。嗚呼,訛言驚師,淫祀煽妖,卽亦正學不明之致也。苟使家有拂士,朝登正人,遵先王之道而非道者不敢干,明事物之理而非理者不能奪,則不待投祭鱷之文,奮擊蛇之笏,而物怪人妖,初不敢萌芽陰翳於其間矣。彼基叙輩,雖欲自詭其說,訛惑聽聞,更安得售其伎倆,肆行無忌也?臣愚竊以爲巖穴之下,邱樊之間,讀書明理之士,宜先旁求而招徠之,凡今在旌招之列諸人,亦爲敦召而必致之,相與講明道學,距息詖淫,以之矜式朝廷,淑善人心,則將見躋斯世於元氣之中,囿吾民於淸明之化矣。敢付一得之愚,以爲芹曝之獻。臣無任云云。省疏具悉。金基叙輩事,言之足羞,纔有處分,而末段所請,爾言極是,當體念矣。爾其勿辭往來。
上在昌德宮。停常參·經筵。
朴岐壽啓曰,合辭許久闕啓,事甚未安,除在外雜科進去外,呈告人員,竝卽牌招,何如?傳曰,允。
任百禧啓曰,左副承旨李瀅夏,今日不爲仕進,卽爲牌招,何如?傳曰,允。
備忘記,坡州牧使李存敬下直,長弓一張·長箭一部·片箭一部·筒兒一箇賜給。
高萬九在外,代以白萬榮爲假注書。
白萬榮在外,代以金鍏爲假注書。
以左副承旨李瀅夏牌不進罷職傳旨,傳于朴岐壽曰,只推。
朴岐壽啓曰,行大司憲李書九,執義李廷璞,掌令安邁權在外,掌令崔仁簡雜科進去,持平朴長復·黃鍾人牌不進,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言權徽,持平朴長復·黃鍾人牌不進罷職傳旨,傳于朴岐壽曰,只推。
朴岐壽,以兵曹言啓曰,本曹佐郞金盛淵,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以備邊司言啓曰,卽見平安監司金履喬狀啓,則以爲,昨秋失稔,今春添閏,民食艱乏,排巡無路,無論城餉平還,年例應加分外一萬六千八百六十五石零,特許加分事,請令廟堂稟旨分付矣。歉餘春窮,民勢不可不念,本道加分,便成已例,所請之數,雖涉稍多,道臣必有斟量而然,依狀請許令加分,何如?傳曰,允。
又以備邊司言啓曰,卽見京畿監司韓兢履狀啓,則以爲,本道還穀,自來不敷,而麥登差遲,農糧難繼,留庫各穀中,限三千石特許加分事,請令廟堂稟處矣。農節艱食,尤宜軫念,而本道加分,已成年例,依所請許施,何如?傳曰,允。
又以刑曹言啓曰,罪人柳輨,照律事,允下矣。謹按律文,則大明律禁止師巫邪術條有曰,凡假降邪神,燒香集衆者,杖一百流三千里,名例云,共犯罪者以造意爲首,隨從者減一等同律,老少廢疾收贖條有曰,年七十以上,犯流罪以下收贖,柳輨杖一百流三千里,罪減一等,當爲杖一百,徒三年定配,而年今七十,依法典收贖,何如?傳曰,允。
義禁府啓目粘連,向前趙岐亦,亞次代直,雖緣病勢之猝劇,莫重禁直,追換省記,事極可駭,以此照律,何如?判付啓,分揀放送爲良如敎。
上在昌德宮。停常參·經筵。
朴岐壽啓曰,合辭許久闕啓,事甚未安。除在外雜科進去外,呈告人員,竝卽牌招,何如?傳曰,允。
任百禧啓曰,左副承旨李瀅夏,今日不爲仕進,卽爲牌招,何如?傳曰,允。
備忘記,公淸水使尹相重下直,長弓一張·長箭一部·片箭一部·筒兒一箇賜給。
任百禧啓曰,假注書李穆淵,身病猝重,勢難察任,今姑改差,何如?傳曰,允。
金鍏有頉,代以李景在爲假注書。
李穆淵改差,代以申大膺爲假注書。
李景在有頉,代以趙秉鉉爲假注書。
朴岐壽啓曰,行大司憲李書九,執義李廷璞,掌令安邁權在外,掌令崔仁簡,持平黃鍾人牌不進,持平朴長復雜科進去,監察茶時之意,敢啓。傳曰,知道。
以大司諫具康,司諫尹景鎭,獻納尹錫永,正言白東奎,掌令崔仁簡,持平黃鍾人牌不進罷職傳旨,傳于朴岐壽曰,只推。
以左副承旨李瀅夏牌不進罷職傳旨,傳于任百禧曰,只推。
以全羅監司洪奭周狀啓,扶安縣人物渰死事,傳于朴岐壽曰,聞甚矜惻,元恤典外,別加顧助,渰死人如有生前身還布,竝蕩減事,分付。
朴岐壽,以兵曹言啓曰,今月二十二日,一兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以尹義儉爲兼司僕將。
知敦寧洪義浩疏曰,伏以流光迅駛,孝禧殿練祥奄過,居然節候之嬗變,仰惟聖情哀慕,撫時靡逮,區區賤忱,不勝悲戀之至。仍伏念臣之逖違,已五六寒暑矣。顧以垂四十載出入禁近之迹,莫酬山海之隆造,自甘田里之屛處,臣豈樂爲是哉?誠以頃年遭罹,奇怪危怖,所守者家庭間扶闢之義,而疑憾伺發,累及先故,所被則街衖上詬詈之習,而拳踢交加,恥甚同朝,末後一儒臣之請勘,臣固有失,受以爲謝,而語多凌藉,恐欠忠厚,臣於是,白首周行,無面可顯,適因松楸之有事,拜章省壠,仍添蒲柳之善病,捲室還鄕,沈淹牀笫,反面無望,年隨證痼,轉成癃廢。噫,便訣明時,昔人所傷,亦棄君平,世情則然,惟思沒齒於魚鳥樵牧之社,爲餘生不報之報而已。去歲奔哭之行,今春除服之班,僅能擔舁致身,少伸情禮,而輒復馱疾徑還,未敢關由於公朝,臣之罪固重矣。至於前秋之灤遷防祔,聖人之達孝也,國家之大禮也,凡厥臣庶,孰不奔走效誠,而臣以受恩罔極之蹤,一病濱危,竟未能拚哭玄和,含恨茹痛,若窮無歸,此生此世,孤負我先王之舊恩,其將何所藉手,而事我殿下乎?向蒙衛班之特授,實感簪履之收,而罪積恩深,惟有伏枕惶隕,今玆敦府除命,遠降於千萬夢想之外,華誥及門,窮閭動色,何殿下眷念之欲無棄物,至此之篤耶?苟使臣,罪若可貰,病或可强,則曷不欲冒沒進身於京輦之下,匍匐叩謝,以慰夫一瞻觚稜之願,而欲起還赴,終難自力,矯首雲天,有淚盈眦,若其自來情地之非所擬議於官職去就,則庶幾聖明之所俯燭,而朝著之所共諒也。在今自矢而自靖者,祗欲於未死之前,銜恩訟愆,日與村夫野叟,歌詠泰平,以誦天地生成之澤耳。且臣本無敦寧,揆以公格,在所當免,玆不得不從縣道短章號籲,伏望聖慈,俯垂矜察,亟命遞臣見職,仍刊臣姓名於朝籍,以爲爲人臣孤恩造辱朝廷者戒焉。臣無任云云。答曰,省疏具悉。往事,人與卿胥欠稱停,然豈可以此,永謝朝端乎?見職公格,依施。
上在昌德宮。停常參·經筵。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
朴岐壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外雜科進去外,呈告人員,竝卽牌招,何如?傳曰,允。
徐憙淳啓曰,左承旨李鶴秀,左副承旨李瀅夏,今日不爲仕進,竝卽牌招,何如?傳曰,允。
朴岐壽啓曰,備邊司郞廳來言,今日賓對日次,而大臣俱有身病,不得來會云矣,敢啓。傳曰,知道。
趙秉鉉在外,代以趙顯休爲假注書。
朴岐壽啓曰,行大司憲李書九,執義李廷璞,掌令安邁權在外,掌令崔仁簡,持平黃鍾人牌不進,持平朴長復雜科進去,監察茶時之意,敢啓。答曰,知道。
以大司諫具康,司諫尹景鎭,獻納尹錫永,正言白東奎,掌令崔仁簡,持平黃鍾人牌不進罷職傳旨,傳于朴岐壽曰,只推。
以左承旨李鶴秀,左副承旨李瀅夏牌不進罷職傳旨,傳于徐憙淳曰,只推。
朴岐壽,以兵曹言啓曰,新除授兼司僕將尹義儉,時無職名,口傳付軍職,何如?傳曰,允。
兵曹口傳政事,副護軍單尹義謙。
義禁府啓目,平安前都事沈啓錫原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,坡州前牧使李仁達原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
上在昌德宮。停常參·經筵。
李瀅夏啓曰,合辭許久闕啓,事甚未安。除在外雜科進去外,呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
徐憙淳啓曰,左承旨李鶴秀,今日不爲仕進,卽爲牌招,何如?傳曰,允。
李瀅夏啓曰,行大司憲李書九,執義李廷璞,掌令安邁權在外,掌令崔仁簡,持平朴長復牌不進,持平黃鍾人雜科進去,監察茶時之意,敢啓。傳曰,知道。
以大司諫具康,司諫尹景鎭,正言白東奎·權徽,掌令崔仁簡,持平朴長復牌不進罷職傳旨,傳于李瀅夏曰,只推。
以左承旨李鶴秀牌不進罷職傳旨,傳于徐憙淳曰,只推。
任百禧,以侍講院言啓曰,王世子進講通鑑第五卷,今已畢講矣,第六卷繼講之意,敢啓。傳曰,知道。
李瀅夏,以御營廳言啓曰,因禮曹草記,東道七陵寢局內獵虎事,定將校率領砲手,今月十二日,出送行獵矣。二十日未時量,顯陵曲墻外,中豹虎一頭捉得,故謹此封進,而仍爲行獵之意,敢啓。傳曰,知道。
又以禁衛營言啓曰,本營千摠李應植,身病猝重,勢難察任,改差,何如?傳曰,允。
上在昌德宮。停常參·經筵。
李瀅夏啓曰,合辭許久闕啓,事甚未安。除在外雜科進去外,呈告人員,竝卽牌招,何如?傳曰,雜科進去外,竝許遞,政官牌招開政。
李鶴秀啓曰,右承旨任百禧,今日不爲仕進,卽爲牌招,何如?傳曰,允。
李瀅夏啓曰,大司憲·執義·掌令二員,持平一員未差,持平黃鍾人雜科進去,監察茶時之意,敢啓。傳曰,知道。
有政。吏批,判書洪羲臣進,參判趙貞喆受由在外,參議李光憲牌不進,右承旨任百禧進。以趙得永爲大司憲,兪應煥爲大司諫,柳季麟爲執義,尹錫永·全性有爲掌令,崔致憲爲持平,南履懋爲獻納,朴宗學·洪永觀爲正言,林翰鎭爲文學,李存秀爲知敦寧,金敎根爲右尹,權丕應爲謝恩副使,李孝淳爲禮曹佐郞,金䥧爲兵曹佐郞,金致礪爲司藝,尹馨圭爲永禧殿令,李灌夏爲新昌縣監,禁府都事李基培,內贍奉事金晉敎相換,兵曹正郞李渭達仍任事承傳,兼春秋單安允璟,故學生洪億祚贈戶參例兼,故學生洪瑄贈左承旨,故監役洪相元贈僕正,以上同知洪格三代,故水使權儆贈兵參例兼,故營將權冏贈左承旨,故縣監權㥔贈僕正,以上同知權抑三代,故學生石之瑀贈戶佐,孝行卓異贈職事承傳,承文正字單李肇運。再政。以鄭基弘爲景慕宮令。
兵批,行判書李肇源進,參判金啓溫在外未肅拜,參議呂東植受由在外,參知李東煥入直進,左副承旨李瀅夏進。以申光軾·金守基爲副摠管,洪仁鐫爲僉知,朴淵榮爲宣傳官,安性淵爲羽林將,李宗熻·李福膺爲五衛將,李定鉉爲都摠經歷,郭宗默爲訓鍊僉正,諸安國爲訓鍊判官,申命沅爲武兼,同知單金寬善,上護軍李相璜,大護軍李書九·洪義浩,護軍金履載·徐鼎輔,副護軍具康·李鍾穆·南志復·李蓍明·李煥·金鍾鎌·金東垕,副司直李廷璞·崔仁簡·安邁權·尹錫永·朴長復,副司果白東奎·權徽,以上竝單付,前部將具鑌,今加折衝加資事承傳。
李瀅夏,以兵曹言啓曰,本曹軍色之任,有難數遞,前正郞李渭達,今姑仍任,何如?傳曰,允。
又以御營廳言啓曰,顯陵曲墻外中豹虎一頭,捉得封進之後,另飭校卒,廣加行獵,更無虎跡,山行軍姑爲撤還之意,敢啓。傳曰,知道
又以御營廳言啓曰,本廳千摠閔時榮,身病甚重,勢難察任,改差,何如?傳曰,允。
義禁府啓目,雲山前郡守金鼎元原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
上在昌德宮。停常參·經筵。
李瀅夏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外雜科進去外,未肅拜人員,竝卽牌招,何如?傳曰,允。
又啓曰,行大司憲趙得永,執義柳季麟在外,掌令尹錫永疏批未下,掌令全性有,持平崔致憲牌不進,持平黃鍾人雜科進去,監察茶時之意,敢啓。傳曰,知道。
以大司諫兪應煥,獻納南履懋,正言洪永觀·朴宗學,掌令全性有,持平崔致憲牌不進罷職傳旨,傳于李瀅夏曰,只推。
以吏曹參議李光憲牌不進罷職傳旨,傳于任百禧曰,只推。
李瀅夏,以備邊司言啓曰,卽見咸鏡監司李勉昇狀啓,則以爲,本道穀簿,自來不敷,只以應分之數,萬無麥前排巡之路,各邑所在元還餉及交濟久置應留條中各穀一萬石,特許加分事,請令廟堂稟旨分付矣。每當窮春艱食之時,必有加分繼巡之請,而今年民事,尤當悶急,留庫各穀中一萬石,許令加分,俾爲南·北關均排之地,何如?傳曰,允。
又以備邊司言啓曰,卽見黃海監司李龍秀狀啓,則以爲,道內還穀,數旣不敷,昨年穡事,一路失稔,而見今巡還已盡,麥未及熟,民情政急,道內會付留庫中各穀,限一萬四千石,特許加分事,請令廟堂稟旨分付矣。諸道加分之請,旣皆許施,則麥嶺艱食,本道尤甚,不可不曲加軫念,留庫各穀中一萬四千石,許令加分,何如?傳曰,允。
又以濬川司言啓曰,本司都廳閔時榮,御營廳千摠改差,代以禁衛營千摠柳春源差下,使之察任,何如?傳曰,允。
又以濬川司言啓曰,濬川今日畢役之意,敢啓。傳曰,知道。
副校理朴光錫疏曰,伏以臣,猥以庸瑣,兜攬淸顯,涯分足矣,恩榮極矣。第臣稟受虛薄,疾病沈苦,逬伏田廬,望絶名途,甘作聖世一棄物,不意玉署除旨,荐降於數月之內,臣誠惶懍悚蹙,措躬無地,力疾登程,扶舁踰嶺,觸冒風暘,素患阿覩之症,一倍添傷,浮腫而不能開睫,羞明而不能覩物,以若病狀,昵侍經筵,萬無其望,又況臣於再昨年縣道之章,自忘僭猥,以蔡濟恭伸復事及柒谷邑弊事,略陳情素,一則爲刑政,一則爲民隱也。至蒙恩批,有令廟堂稟處之擧,臣感激惶霣,恭俟處分矣。迄今三載,尙無覆啓,臣固當縮伏含默,更不敢張皇,而區區迷執,竊以爲,名以三司,仰陳所懷,無論其言之當否,未承處分之前,揚揚冒膺,有關廉隅,不但自來處義,與同錄諸臣,宜無異同也,左右思量,此尤臣難進之一端也。伏乞聖明,俯賜鑑諒,亟遞臣所帶之職,以安私分,仍治臣瀆擾之罪,以勵國綱焉。臣於乞免之章,不宜贅及他說,而竊伏念近年以來,綱紀不嚴,奸僞日滋,地無遺利,而田結日蹙,生齒日繁,而軍額折減,莫重者倉穀,而太半爲虛留矣,朝家査正之令,非不申嚴,而奸細跳踉之習,少不懲畏,然則民國三大政,終歸於奸吏之簸弄,而莫之救歟?侵漁如彼,而鮮獲罪戾,見發之後,亦不過流配,國之大蠹,何以懲其惡也?伏願殿下,嚴勅道守臣,另加査櫛,奸吏之六陳賣買者,簽丁之虛戶幻弄者,積逋之橫徵殘民者,在在究覈,一置重辟,無俾或漏焉。大抵三政之中,糴弊尤甚,換穀分石,猶屬餘事,近萬石逋欠,無邑不有,當該守令之徵捧了殺,率多用權宜之術,吏出百錢,民納斛米,無辜蒼生,已極病矣。曾未數年,逋數倍增,又復徵民,循環不窮,此則無他,呼訴之民,反以爲罪,舞弄之吏,毫無所損,轉相效尤,便作常事,爲弊滋蔓,若不重繩,何以懲戢?臣請隨其現發,竝施當律,未摘發之守令,亦爲從重勘處,俾有實效焉。臣無任云云。省疏具悉。所陳,令廟堂關飭諸道,俾有實效,爾其勿辭,上來察職。
掌令尹錫永疏曰,伏以臣,魯莽譾劣,最居人下,尋常職事,猶懼不稱,況淸朝耳目之任,夫豈有一毫堪承之望,而薇垣除旨,適在於試役備員之時,不得不冒沒出肅,淟涊時月,未效一半分言地之責,徒積違傲之罪,冞切愧悚之忱,纔蒙恩遞,一日之內,又叨柏府新命,華誥聯翩,庚牌踵臨,惶感無地,義分是懼,固宜竭蹶趨承之不暇,而第臣父,年望八耋,氣息奄奄,長委牀席,近添感冒,一倍凜綴,臣無他弟兄,藥餌扶將之節,實無晷刻離側之勢,玆陳短章,仰瀆崇嚴。伏乞聖慈,俯賜鑑燭,特許鐫免,俾便救護,千萬幸甚。今此乞免之章,不宜贅他,而臣於近日王府之處金基敍,竊有所區區憂慨者,彼金基敍之依附凶徒,誑誘雜類,卽其平生伎倆,已是載鬼一車,爲擧世之所指目者,而今此不足,乃至於假托靈怪,恣行煽惑,誠常情之所叵測,而王法之所罔赦也,廷尉奏當,乃曰,自歸瀆祀之科,黷于祭祀,本出說命自歸二字,況非直斥之語,然則充類之盡,不過是弗欽之失,而夫豈彷彿相當於基敍之爲乎?金邁淳之依法免配,洪遇燮之原情收贖,固已有罰不稱罪之歎,猶或可諉於爲人所欺,而粧撰恐動,欺人以逞者,顧何以反輕於受欺者,而不過爲瀆祀之歸乎?其議洪遇燮曰,甘作鬼壇之獻官,獻固獻矣,官云乎哉?疎於照檢,此又妄發矣,顚倒錯落,不成獄體,畢竟基敍之薄竄,只止於近道善地,果宜然者,律外嚴處,何爲而至於疏請也?臣聞君上之命有司而擬律也,未聞有司之請君上之議罪也,惜乎崇品重臣,太不念事面也,臣謂當該禁堂,施以問備之典,還收洪遇燮收贖之命,延豊縣徒配罪人金基敍,投之遠方,俾禦魑魅,以示仁人能惡人之義,斷不可已也。臣無任云云。省疏具悉。金吾奏讞,必是失於照檢,豈有他乎?金基敍·洪遇燮事,旣施旋改,亦涉屑屑,不允,爾其勿辭救護。
上在昌德宮。停常參·經筵。
李瀅夏啓曰,合辭許久闕啓,事甚未安。除在外受由外,未肅拜·呈告人員,竝卽牌招,何如?傳曰,允。
任百禧啓曰,同副承旨朴岐壽,今日不爲仕進,卽爲牌招,何如?傳曰,允。
李瀅夏啓曰,卽者,義禁府都事來言,時囚無得過三日滯囚,曾有定式矣。時囚罪人李仁達·沈啓錫·金鼎元,當爲議處,而判義禁李肇源,知義禁任希存,同義禁曺鳳振,俱有身病,只有同義禁尹行直一員,無以備員開坐,次堂例不得擧行云,判義禁·知義禁·同義禁,竝卽牌招,何如?傳曰,允。
又啓曰,判義禁李肇源,知義禁任希存,同義禁曺鳳振牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,行大司憲趙得永,執義柳季麟在外,掌令尹錫永受由,掌令全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫尹景鎭,獻納南履懋,正言洪永觀·朴宗學,掌令全性有,持平黃鍾人·崔致憲牌不進罷職傳旨,傳于李瀅夏曰,只推。
以同副承旨朴岐壽牌不進罷職傳旨,傳于任百禧曰,只推。
李瀅夏啓曰,判義禁李肇源,知義禁任希存,同義禁曺鳳振再牌不進推考傳旨,今方捧入,而開座命下之後,如是屢違,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,待明朝牌招。
又以兵曹言啓曰,本曹佐郞金䥧,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
藥房提調李羲甲,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮,世子宮·世子嬪宮口傳問安。答曰,知道。
李瀅夏啓曰,合辭許久闕啓,事甚未安。除在外受由外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
任百禧啓曰,同副承旨朴岐壽,今日不爲仕進,卽爲牌招,何如?傳曰,允。
徐憙淳啓曰,藥房提調·副提調,持湯劑來待矣。傳曰,封入。
李瀅夏啓曰,判義禁李肇源,知義禁任希存,同義禁曺鳳振牌不進推考傳旨,今方捧入,而開坐命下,已至經宿,一向違召,無意承膺,事體道理,俱極未安,竝更牌招,以爲開坐之地,何如?傳曰,允。
以同副承旨朴岐壽牌不進罷職傳旨,傳于李瀅夏曰,在外承旨及牌不進承旨,竝許遞,前望單子入之。
承旨前望單子入之,朴綺壽·李紀淵落點。
任百禧啓曰,新除授右副承旨李紀淵,時在平安道成川府任所,斯速乘馹上來事,下諭,何如?傳曰,允。
李瀅夏啓曰,行大司憲趙得永在外,掌令尹錫永受由,執義柳季麟,掌令全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫尹景鎭,獻納南履懋,正言朴宗學·洪永觀,執義柳季麟,掌令全惟有,持平黃鍾人·崔致憲牌不進罷職傳旨,傳于李瀅夏曰,只推。
任百禧啓曰,卽者,吏曹郞廳來言,新昌縣監李灌夏,兩司俱未署經云,除在外受由外,未肅拜人員,竝卽牌招,以爲署經之地,何如?傳曰,允
李瀅夏,以兵曹言啓曰,卽接北所衛將金性淵牒報,則宣明門,今已改建云,把守軍兵,還爲入直之意,敢啓。傳曰,知道。
又以訓鍊都監言啓曰,宣明門今已改建,把守軍兵,還爲入直事,自兵曹草記矣。把守軍十五名,還入直所,將校解送之意,敢啓。傳曰,知道。
判義禁李肇源疏曰,伏以臣,任職居官,恒不猶人,當事僨誤,前後非一,而至若金吾奏讞,卽古所謂廷尉當也,以臣無似,尤何能稱堪?迺者,臺言之發,以日前金基敍等議讞之失,論斥備至,其所臚列,有非尋常官箴之比,臣固萬萬震悚,及伏讀批旨下者,不待臣之猥自辨理,而日月之明,已燭其無他,臣於是,益不勝慙恧惶蹙之至也。蓋有司之勘議也,論其所犯,以分首從,別其首從,定以流徒而已,至於瀆祀二字,不過斷章取義,謂其瀆於非其鬼之祀云爾,非援引本文,謂其罪止於弗欽也,及夫首善之地,公議齊騰,諸囚之罪犯益彰,則王府所擬之律,較諸厥罪,誠有失之太輕之歎,故臣與僚堂相議,竊以爲,帝王馭世之柄,惟刑爲大,若其罪涉妄誕,爲聖世之所闢廓者,不可膠守常律,而倘其加於常律者,有非在下者之所可專擅,必自聖明,別加嚴處,然後堂堂儒衿之論,始可以少伸也,故其時之聯章以請者,果以此也。且其獻官云云,流俗常俚之談,雖於私祀之行,每以祭官稱之,臣之信筆寫去者,只是循俗而漫稱,今若曰,奏御文字,不能審愼,乃以俗稱書之云,則臣固受以爲過,笑謝之不暇,然禮所云內外之官,卽執事之謂也,而非官爵之官,由此論之,則字義之互用於公私者,於傳亦有之矣。噫,臣冒據匪據,宜退不退,乃於白首垂死之年,旣陷於折獄不嚴之辜,又犯乎全昧事面之罪,人言之來,固是自取,無面可抗,無躬可措,更何敢以見職,晏然蹲仍,重犯無忌之科也哉?屢違庚牌,承膺無路,情地分義,俱增悚蹙。伏乞聖明,將臣本兼諸任,盡行鐫削,以重臺論,以安私分焉。臣無任云云。答曰,省疏具悉。老成之地,何必煩辨如是乎?卿其勿辭行公。
知義禁任希存疏曰,伏以臣,伏見掌令臣尹錫永之疏,以徒配罪人金基敍等議律之不審,盛加詆斥,金吾議讞,雖云首堂主之,當初疏請之時,臣旣聯名矣,翌日照律之際,臣又赴座矣。左道惑衆,罪在罔赦,所擬之律,罰不稱罪,豈獨臺臣知之?然而律有明文,除非特旨,移易不得,此所以雖極悚惶,冒控愚見,仰請律外嚴處也。疏旣靳兪,只施本律,則至於分首從減等,卽法典所載,其餘配所之遠近,徒年之收贖,皆有應行之定例,亦何可以一時獄官之意見,擅歸勿論之科乎?蓋其本事,雖出於一遵法令,而迺者臺疏臚列,極其狼藉,在臣廉隅,決不可一日仍冒,開坐有命,天牌荐降,而進身無路,日事違傲,此又臣罪上添罪也,玆敢短章自列,略暴情實。伏乞聖明,俯垂諒察,亟遞臣金吾之任,以安私分,以謝人言,千萬幸甚。臣無任云云。答曰,省疏具悉。何必如是張皇?卿其勿辭行公。
同義禁曺鳳振疏曰,伏以臣,卽見掌令尹錫永疏本,以日前金基敍奏讞之失當,論斥甚峻,至請問備矣,臣於伊時,一再參坐,若論議處之失,實無長亞之別,自顧恧蹙,靡所逃罪,庚牌屢臨,冒膺無路,玆敢露章自列,仰瀆崇嚴。伏乞聖明,俯垂鑑察,亟削臣金吾之任,仍勘臣溺職之罪,以謝人言,以警具僚,不勝幸甚。臣無任云云。答曰,省疏具悉。卿其勿辭行公。
壬午四月二十五日辰時,上御熙政堂。藥房入診入侍時,提調李羲甲,副提調徐憙淳,假注書申大膺,記注官安允璟,記事官金正喜,檢校直閣徐俊輔以次進伏,醫官吳千根·李命運·金殷相以次進伏楹外訖。羲甲曰,數日日氣甚熱,聖體若何?上曰,一樣矣。羲甲曰,寢睡·水刺之節,何如?上曰,一樣矣。羲甲曰,中宮殿氣候,何如?上曰,各殿宮氣候一樣矣。仍命醫官入診,千根等以次診候訖,退各奏曰,脈候左右三部調均矣。羲甲曰,湯劑前方中加減,當出去議定矣,進御加味君子湯前方中,去白芍藥,加便香附一錢,白豆蔻七分,自今日一貼式煎入事。出榻敎上命藥房先退,羲甲等退出。又命退,諸臣以次退出。
上在昌德宮。停常參·經筵。
朴綺壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安。除在外傳旨未下外,未肅拜·呈告人員,竝卽牌招,何如?傳曰,允。
以大司諫兪應煥,獻納南履懋,正言朴宗學·洪永觀,執義柳季麟,持平崔致憲牌不進罷職傳旨,傳于李瀅夏曰,只推。
李瀅夏啓曰,大司諫兪應煥,獻納南履懋,正言朴宗學·洪永觀,執義柳季麟,持平崔致憲,旣有只推之命,一體牌招,何如?傳曰,允。
傳于任百禧曰,禮房承旨,馳詣受香所,奉審摘奸以來。
朴綺壽啓曰,藥房提調,持湯劑來待矣。傳曰,封入。
又啓曰,摠戎使徐春輔,以南關王廟獻官,今方受香出去矣,所佩密符,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,摠戎使,訓將兼察事,命下矣。兼察摠戎使白東薳,卽爲牌招聽傳敎,何如?傳曰,允。
李瀅夏啓曰,判義禁李肇源,知義禁任希存,同義禁曺鳳振,疏批已下,竝卽牌招,以爲備員開坐之地,何如?傳曰,允。
上在昌德宮。停常參·經筵。
朴綺壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任百禧啓曰,來初一日,輪對日次,而景慕宮夏享大祭齋戒相値,頉稟之意,敢啓。傳曰,知道。
朴綺壽啓曰,藥房提調,持湯劑來待矣。傳曰,封入。
傳于任百禧曰,不爲仕進承旨許遞,前望單子入之。
承旨前望單子入之,金敎根落點。
朴綺壽啓曰,判義禁李肇源,知義禁任希存,同義禁曺鳳振再牌不進推考傳旨,今方捧入,而開坐命下,已至多日,一向違召,無意變動,事體道理,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李肇源,知義禁任希存,同義禁曺鳳振牌不進推考傳旨,今方捧入,而開坐命下,已至多日,連事違傲,終不承膺,事體所在,萬萬未安,竝更牌招,何如?傳曰,允。
任百禧啓曰,行都承旨金敎根未肅拜,左承旨李鶴秀,同副承旨李瀅夏式暇,右承旨朴綺壽內閣直,右副承旨李紀淵在外,院中只有臣一人,伴直無人,行都承旨金敎根,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨金敎根牌不進,左承旨李鶴秀,同副承旨李瀅夏式暇,右承旨朴綺壽內閣直,右副承旨李紀淵在外,院中只有臣一人,伴直無人,都承旨所當牌招,而拘於廳規,不得請牌,何以爲之?敢稟。傳曰,更爲牌招。
執義柳季麟啓曰,近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡·倫紀之全喪,卽此一節,邪術淺深,有不暇論,學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致嗣各證,凶祕之跡,如印一板,雖然,此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書以爲,渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若陰,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮,請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,快正典刑。噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑,新除授司憲府行大司憲趙得永,時在京畿楊州地,請斯速乘馹上來事,下諭,答府曰,不允,申鼎朝等事,不允。下諭事,依啓。
以大司諫兪應煥,司諫尹景鎭,獻納南履懋,正言朴宗學·洪永觀,掌令全性有,持平黃鍾人·崔致憲牌不進罷職傳旨,傳于任百禧曰,只推。
任百禧啓曰,行都承旨金敎根再牌不進,左承旨李鶴秀,同副承旨李瀅夏式暇,右承旨朴綺壽內閣直,右副承旨李紀淵在外,院中只有臣一人,伴直無人,都承旨所當更請牌招,而拘於廳規,不得請牌,何以爲之?敢稟。傳曰,更爲牌招。
又啓曰,判義禁李肇源,知義禁任希存,同義禁曺鳳振再牌不進推考傳旨,今方捧入,而開坐命下,已至多日,一向違傲,終無變動,事體道理,萬萬未安。所當更請牌招,而係是一日三牌,何以爲之?敢稟。傳曰,更爲牌招。
兵曹口傳政事,副護軍單徐憙淳。
任百禧,以摠戎廳言啓曰,南廟有頉處,監董修改後,別單書入之意,敢啓。傳曰,知道。
又以摠戎廳言啓曰,本廳左司把摠申從洛,身病猝重,勢難察任,改差,何如?傳曰,允。
掌令尹錫永疏曰,伏以臣,地輕識蔑,濫廁臺閣,卽其拙訥言議,顧無以上下當世,而日前短疏,妄有所陳,誠以一日之責,有懷無隱,同朝之誼,相規爲美也,以故略及禁堂,不過是就事論事,而問備之請,薄勘止耳,禁堂對章,疑怒相待,如論斥備至盛加詆斥等說,俱出情外,而至曰,非尋常官箴之比,甚矣,禁堂之過於自恕,而太不能恕人也?夫金基敍之議罪,措辭極致宛轉,竟以自歸瀆祀四字,漫漶而磨勘之,非臣一人之言,稍解文字者,孰不謂然,而乃曰,泮議方騰,其罪益彰,則輿人喧傳之事,禁堂始知於泮議之後乎?且泮儒所懷,專出於所謂祭文句語之指擬先賢也。基敍之罪,已發於當初陳疏,更何輕重加損於泮議之後,而追聞其所不聞者乎?王府關和,類例詳嚴,妖誕惑衆,固有應照之律,罪之所在,律之所在,何不直擧,而要上親斷也?若曰,罪則知之,律則不知,則非臣之愚所敢解也。且如官云乎者,臣亦知其爲一時偶然之失,語次泛及,只出於責備之意,而曲引强解,以經爲據,則臣未知其當也,然則傳所謂內外官云者,豈私祭執事之稱,而尤豈一毫可方於基敍之淫祀者乎?重臣告君之辭,獨不顧遂非之嫌,而向所謂不念事面者,不幸而又中矣,此莫非如臣駑劣,最處人下,言出其口,不足有無之致,滿心慙恧,無地可措,將何以自處風憲之職,抗顔周行之間乎?伏乞聖明,亟賜鐫斥,俾安微分,千萬幸甚。臣無任云云。省疏具悉。重臣自辨而已,則爾又何必自引乎?爾其勿辭察職。
注書金炳朝疏曰,伏以臣父臣敎根,除拜都承旨矣,臣之所帶職名,在法當遞,援例陳章,仰瀆崇嚴。伏乞聖慈,俯垂鑑諒,亟命遞改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
朴綺壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
傳于朴綺壽曰,孝禧殿朔祭,自內親行矣,雲寶劍置之,侍衛入直磨鍊。
傳于朴綺壽曰,都承旨·左副承旨·右副承旨,竝許遞,前望單子入之,待下批,牌招察任。
承旨前望單子入之,金逌根·柳相祚·柳遠鳴落點。
朴綺壽啓曰,行都承旨金逌根牌不進,行左承旨柳相祚,同副承旨柳遠鳴在外,右承旨李鶴秀,右副承旨李瀅夏式暇,院中只有臣一人,伴直無人,行都承旨金逌根,所當更請牌招,而拘於廳規,不得請牌,何以爲之?敢稟。傳曰,知申與在外有實故承旨,竝許遞,前望單子入之,待下批,牌招察任。
承旨前望單子入之,李止淵·趙鍾永·洪命周·沈能岳·李鍾穆落點。
朴綺壽啓曰,行都承旨李止淵,資是嘉善,新除授承旨趙鍾永,乃是嘉義,座次有違格例,何以爲之?敢稟。傳曰,新除授承旨許遞,前望單子入之。
承旨前望單子入之,愼宜學落點。
朴綺壽啓曰,新除授承旨愼宜學,前任襄陽府使,方在罷散中,亦在解由未出中,何以爲之?敢稟。傳曰,敍用勿拘。
又啓曰,時囚議處命下,已至多日,尙未擧行,萬萬未安。判義禁李肇源,知義禁任希存,同義禁曺鳳振,竝卽牌招,以爲開坐之地,何如?傳曰,允。
又啓曰,判義禁李肇源,知義禁任希存,同義禁曺鳳振牌不進推考傳旨,今方捧入,而開坐命下,已至多日,一向違傲,尙無變動,事體道理,俱極未安,竝更牌招,何如?傳曰,允。
又啓曰,行大司憲趙得永在外,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫尹景鎭,獻納南履懋,正言朴宗學,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于朴綺壽曰,只推。
以咸鏡監司李勉昇狀啓,吉州牧使尹載鐸,屢度關飭之下,南民貿穀,一直防塞,徒以角勝爲事,不可仍置,爲先罷黜事,傳于朴綺壽曰,令該曹口傳差出,催促下送。
吏曹口傳政事,以吳致壽爲吉州牧使。
洪命周,以吏曹言啓曰,卽接奉常寺牒報,則今此孝禧殿朔祭親行時,本寺正,例爲典祀官,而正洪羲弼,身病猝重,不得擧行云,奉常寺正洪羲弼改差,其代口傳備擬以入之意,敢啓。傳曰,知道。
吏曹口傳政事,以鄭禮容爲奉常正。
洪命周,以吏曹言啓曰,今此景慕宮朔祭大祝任天常有頉,代以前都事任鼎常,改付標以入,而時無職名,令該曹口傳付軍職,何如?傳曰,允。
兵曹口傳政事,護軍單金逌根,副護軍單李鶴秀,副司果單任鼎常。
朴綺壽,以備邊司言啓曰,城內外近日雜病,流民最先薰染,而此皆無食無家,寄接無處之類,僵仆街路,仍多捐瘠,聞見所及,絶可慘惻,各以近道飢民,以京城爲歸,聚口苟活,而今乃生無以療治,死不得收瘞,一任其暴露委積,豈仁政之所可出乎?亟令賑廳,發遣郞官,一一摘奸,病者則設幕給糧,俾各資活,死者則運致城外,隨卽厚埋,至於不病而未及歸本土者,當部從實抄報,該堂招集於通廣處,優給糧資,慰諭以朝家德意,俾各及時歸農,何如?傳曰,允。
又以都摠府言啓曰,副摠管金煐,以能麽堂上,本廳講坐起事,南別營晝仕出去之意,敢啓。傳曰,知道。
吏曹啓目粘連,啓下是白有亦,觀此開城留守吳翰源狀啓,則本府敎授李文欽,移拜掌令,其代當以本府所居文官,差出是白乎矣,本府文官中,時無可擬之人,今則李文欽,已爲遞職,本府敎授仍任事,令該曹稟處亦爲白有臥乎所,守臣狀辭如此,開城府敎授李文欽,依狀請仍任,何如?判付啓,依允。
永明尉洪顯周疏曰,伏以臣,見差孝禧殿朔祭終獻官,義當竭蹶膺命,殫誠於駿奔之地,而第臣素患痰濕之祟,越添於暵暑交攻之際,平居對人,往往眩瞀,有時委臥,欲起還仆,行步難强,食飮全却,新從外來,反面義重,不得不於日前,擔輿出肅,而伊後諸症,一倍添劇,貼席叫楚,不省戶外,以若病狀,萬無時日間蠢動之望,玆敢冒昧呼籲。伏乞特命付標,俾享事竣而賤分安焉。且伏念臣獲蒙恩命,名在魂殿享官之列,趨走於祼薦之間,依近於陟降之下,臣之所以仰酬平昔慈眷之萬一者,庶幾在此,而見今享官之數,與臣而合爲四人,排日輪番,一朔而不滿一旬,臣雖至愚,亦具彝性,顧何敢闖生占便之計,甘蹈規避之辜哉?其奈臣目下病情,實非一時過去之表症,濕氣徧於肺腑,頑痰殆成膏肓,蘧篨戚施,見者驚心,每遇三庚之熱,輒有一層之加,若使强策病軀,觸犯蒸暑,隨衆赴班,逐次就直,則臣身顚覆,顧不暇恤,而莫重享禮,必致緣臣而僨誤,此臣所以晝思宵度,憂思怵迫,而終不得不黽勉一籲者也。伏願聖明,洞鑑實狀,亟命刊去臣名於享官之籍,以幸公私,仍治臣冒瀆之罪,以肅朝綱焉。臣無任云云。答曰,省疏具悉卿懇。卿其勿辭行公。仍傳于朴綺壽曰,此批答,遣史官,傳諭于永明尉。
判義禁李肇源疏曰,伏以臣,於日前疏引也,不過以其時事實與臣之本意,略陳顚末而止,非出於自信己見,與人較辨,而不意臺臣之章,忽又張皇,責臣以橫加疑怒,斥臣以乃反遂非,其終始遣辭,尤是情外。噫,臣雖萬萬無狀,自顧年紀,已迫遲暮,自念班秩,濫到崇亢,豈或與後進少輩,互相上下,呶呶不置也哉?臣誠汚不爲此也。蓋其前後情實,不得不仰控其槪,然後是非得失之間,上而天鑑可燭,下而公議可聽,若跡嫌恕已。不敢自明,事關臺論,只可摧謝而已,則儘非告君無隱之義,亦有失於古人相可否之美風矣。今無論如此如彼,臣若以已陳之芻狗,更事屑屑,則是眞歸於自信較辨之科,臣於是,只當反躬,可以緘口,而獨彼妖誕惑衆,罪在罔赦者,臣乃漫漶之磨勘之,不以應照之律照之,誠如其言,則臣無所逃其罪也,似此廷尉,將焉用哉?而聖上寬仁,不惟不賜郵罰,反以召命,課日連下,臣之見職,自今以後,又不啻萬重鐵限,則目下去就,更無可言,積犯逋傲,悚蹙尤倍。且臣之素抱疾病,隨老增劇,每患萎薾,撫視殘景,理應無怪,酬接奔奏,勢漸弩末,玆將疾聲之籲,仰瀆聽卑之天。伏乞聖慈,憐臣情病之俱苦,亟遞臣本兼諸任,俾得以優游調息,涵育生成焉。臣無任云云。答曰,省疏具悉。又何屑屑不憚煩乎?至於本兼之竝辭,尤豈不悻悻乎?卿其勿辭行公。
上在昌德宮。停常參·經筵。
藥房提調李羲甲,左承旨洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
沈能岳啓曰,行大司憲趙得永在外,執義柳季麟,掌令全性有,持平黃鍾人呈辭,掌令尹錫永,持平崔致憲未肅拜,監察茶時之意,敢啓。傳曰,知道。
朴綺壽啓曰,備邊司郞廳來言,今日賓廳日次,而孝禧殿朔祭親行齋戒相値,不得來會云矣,敢啓。傳曰,知道。
傳于愼宜學曰,傳香承旨,馳詣宗廟·景慕宮,奉審摘奸以來。
朴綺壽啓曰,藥房提調,持湯劑來待矣。傳曰,封入。
洪命周啓曰,新除授行都承旨李止淵,時在黃海道新溪地,斯速乘馹上來事,下諭,何如?傳曰,許遞,前望單子入之。
承旨前望單子入之,徐俊輔落點。
沈能岳啓曰,知義禁任希存,同義禁曺鳳振再牌不進推考傳旨,今方捧入,而開坐命下,已至多日,一向違傲,尙無變動,事體所在,誠極未安。所當更請牌招,而係是一日三牌,何以爲之,而判義禁李肇源,疏批已下,卽爲牌招,何如?傳曰,允。一體更爲牌招。
又啓曰,判義禁李肇源,知義禁任希存,同義禁曺鳳振牌不進推考傳旨,今方捧入,而開坐命下,已至多日,連事違召,尙不擧行,事體所在,萬萬未安,竝更牌招,何如?傳曰,允。
又啓曰,判義禁李肇源,知義禁任希存,同義禁曺鳳振再牌不進推考傳旨,今方捧入,而開坐命下,已至多日,一向違傲,無意變動,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
愼宜學啓曰,應敎姜世白,校理林處鎭·朴光錫,修撰宋應圭·林顔喆,副修撰徐有素在外,副應敎未差,副校理林東鎭差祭,玉堂上下番俱空,事甚未安。未差之代,政官牌招,開政差出,待下批,仍卽牌招入直,何如?傳曰,允。
徐俊輔啓曰,前注書金炳朝被薦人鄭德和·李淵祥薦狀,依例成送吏曹之意,敢啓。傳曰,知道。
有政。吏批,判書洪羲臣進,參判趙貞喆受由在外,參議李光憲牌不進,行都承旨徐俊輔進。以金蘭淳爲副應敎,申絢爲刑曹參判,朴周壽爲右尹,尹命烈爲同經筵,南履炯爲兵曹佐郞,金炳朝爲注書,金永孚爲健元陵令,趙基恒爲禁府都事,李旭馨爲典籍,許茂爲元陵別檢,徐憙淳爲成川府使,開城敎授李文欽仍任事承傳。再政。左尹朴周壽,右尹李文會。
兵批,行判書李肇源,參判金啓溫病,參議呂東植受由在外,參知李東煥入直進,左副承旨朴綺壽進。以安光贊爲管城將,同知單朴尙純,僉知單李宗熻·李福膺,護軍金敎根·李止淵·趙鍾永,副護軍任百禧·李紀淵·李瀅夏·柳遠鳴·洪益聞。
徐俊輔啓曰,新除授注書金炳朝,卽爲牌招察任,何如?傳曰,允。
傳于愼宜學曰,發遣吏郞,諸執事淸齋與否,摘奸以來。
以吏曹參議李光憲牌不進罷職傳旨,傳于愼宜學曰,只推。
沈能岳啓曰,獻納南履懋,旣入闕中,不爲肅謝,直爲出去,事甚未安,推考,何如?傳曰,允。
愼宜學,以吏曹言啓曰,今此延祜宮夏享祭大祝,前察訪黃基文塡差,而時無職名,令該曹口傳付軍職,何如?傳曰,允。
兵曹口傳政事,副司果單黃基文。
朴綺壽,以都摠府言啓曰,今日入直內三廳武兼禁軍及軍兵等,當爲中日習射技放,而孝禧殿朔祭親行相値,不得設行之意,敢啓。傳曰,知道。
又以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
永明尉洪顯周疏曰,伏以臣,冒死號籲,恭俟恩許,迺者史臣,臨宣聖批,諭以勿辭行公,雙擎奉讀,惶汗浹背,繼之以抑鬱之至,臣之病狀,苟有一分可强之勢,初何敢不避猥越,自歸於占便慢命之科哉?第臣目下病情,萬無時日蠢動之路,況復終獻官,例當於今日早朝,監捧祭物矣,莫重享事,緣臣而或致僨誤,則臣之罪,又豈冒昧瀆撓之所可比哉?玆不得不收召精神,更入文字,而將事隔夜,籩豆旣戒,獻官變通,事勢甚急,至於享直之乞免,未敢竝擧而煩陳。伏乞聖慈,天地父母,察臣病之實狀,念享事之所重,亟命該曹,付標臣名於終獻之帖,仍治臣再瀆之罪,以警具僚焉。臣無任云云。答曰,省疏具悉卿懇。疏辭,許令該曹改付標。仍傳于愼宜學曰,此批答,遣史官,傳諭于永明尉。
上在昌德宮。停常參·經筵。
自卯時至酉時,灑雨下雨,測雨器水深五分。
自人定至初二日開東,灑雨下雨,測雨器水深一分。
上詣孝禧殿。朔祭罷後,世子宮板位問安。答曰,罔極。
大殿·中宮殿·嘉順宮世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
大殿·中宮殿·嘉順宮,世子宮,朝廷二品以上·六曹堂上奉慰單子問安。答曰,罔極。
朴綺壽啓曰,來初五日,朝參日次矣,敢稟。傳曰,停。
傳于愼宜學曰,禮房承旨,馳詣景慕宮,奉審摘奸以來。
洪命周啓曰,藥房提調,持湯劑來待矣。傳曰,封入。
傳于朴綺壽曰,前府使鄭□,敍用。
沈能岳啓曰,判義禁李肇源知義禁任希存,同義禁曺鳳振三牌不進推考傳旨,今方捧入,而開坐命下,已至多日,一向違召,無意承膺,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁李肇源,知義禁任希存,同義禁曺鳳振牌不進推考傳旨,今方捧入,而開坐命下,已至多日,連事違牌,終不承膺,揆以事體,誠極未安。竝更牌招,何如?傳曰,竝許遞,前望單子入之,待下批,牌招開坐。
金吾堂上前望單子入之,判義禁金履陽,知義禁李憲琦,同義禁金敎根,落點。
愼宜學,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,應敎姜世白,校理林處鎭·朴光錫,修撰宋應圭·林顔喆,副修撰徐有素在外,副校理任俊常,副修撰朴齊聞俱有實故,本館下番闕直,事甚未安,副校理林東鎭,卽爲牌招,姑降入直,何如?傳曰,允。
徐俊輔,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例,刑官司饔院官員,年六十以上,通融塡差以入,而其中時無職名人員,令該曹,口傳付軍職,何如?傳曰,允。
孝禧殿朔祭親行敎是時,終獻官行知事金履陽,贊禮禮曹判書李憲琦,典祀官奉常正鄭禮容,宮闈令尙膳洪命福,執禮副司果金蘭淳,執尊兵曹正郞李渭達,大祝獻納南履懋,祝史副司果尹正鎭,齋郞司書尹棨烈,盥洗位禮曹佐郞崔致輔,正郞李興遂,爵洗位典籍文致中·李慶纘,亞獻盥洗位校檢李仁迪,終獻盥洗位典籍趙亨基,贊者引儀安聖謩·李儀朝,謁者兼引儀任岳周,假引儀李元普,贊引引儀張晩燮,假引儀金懋,祭監監察,閔祖榮·金啓永。
壬午五月初一日子時,上詣孝禧殿。朔祭親行入侍時,行都承旨徐俊輔,左承旨洪命周,右承旨沈能岳,左副承旨朴綺壽,右副承旨愼宜學,同副承旨李鍾穆,記事官金炳朝·李憲瑋,記注官金樂澧,記事官金正喜,以次侍立訖。上具衰服詣齋殿,時至,通禮,跪啓請行禮,贊禮,前導上入孝禧殿,詣板位,贊禮,啓請俯伏哭,上俯伏哭,王世子以下在位者,皆俯伏哭。贊禮,啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身。執禮,請行奠幣禮,上詣尊所,西向立,執尊者擧冪,宜學酌酒,俊輔以爵受酒,上詣靈座前北向立。贊禮,啓請跪,上跪,王世子以下在位者,皆跪,俊輔奉香,宜學奉爐,跪進,贊禮啓請三上香,上三上香,命周,奠爐於案,俊輔奉瓚跪進,贊禮,啓請執瓚灌地,上執瓚灌地訖。俊輔,奉幣篚跪進,贊禮啓請執幣獻幣,上以幣授宜學,奠于靈座前,上降復位,執禮請行初獻禮,上詣尊所西向立,執尊者擧冪,宜學酌醴,俊輔,以酌受醴,上詣靈座前北向立。贊禮,啓請跪,上跪,王世子以下在位者皆跪,俊輔,以爵跪進,贊禮,啓請執爵獻爵,上以爵授宜學,奠于靈座前。贊禮,啓請俯伏興少退跪,大祝,進靈座之右,東向跪讀祝文訖,上降復位,執禮,請行亞獻禮,宮官,引王世子詣靈座前,行亞獻禮訖,降復位。執禮,請行終獻禮,謁者引終獻官知中樞府事金履陽,詣靈座前,行禮如儀訖,降復位。執禮,請俯伏哭,贊禮,啓請俯伏哭,上俯伏哭,王世子以下在位者,皆俯伏哭。贊禮,啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身,宮闈令,納練主如儀,贊禮,導上詣望燎位,大祝奉幣燎於坎。贊禮,啓禮畢,上還入齋殿,諸臣以次退出。
上在昌德宮。停常參·經筵。
沈能岳啓曰,合辭許久闕啓,事甚未安。除在外未署〈經〉外,未肅拜·呈告人員,竝卽牌招,何如?傳曰,允。
李鍾穆啓曰,左尹朴周壽,除拜後過三日,不爲出肅,依定式推考警責,仍卽牌招察任,何如?傳曰,允。
洪命周啓曰,藥房提調,持湯劑來待矣。傳曰,封入。
沈能岳啓曰,判義禁金履陽,知義禁李憲琦,同義禁金敎根牌不進推考傳旨,今方捧入,而開坐命下之後,如是違牌,不卽承膺,事甚未安,竝更牌招,何如?傳曰,允。
備邊司,以柳相亮,爲平安兵使。
沈能岳啓曰,兵曹郞廳來言,平安兵使下批政事,取稟。傳曰,當日爲之。
愼宜學啓曰,吏曹郞廳來言,政事當日爲之事,命下,而判書洪羲臣,參議李光憲,俱以病不來,參判趙貞喆在外,不得開政云,判書·參議,竝卽牌招,何如?傳曰,允。
傳于愼宜學曰,發遣吏郞,諸執事淸齋與否,摘奸以來。
沈能岳啓曰,行大司憲趙得永在外,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫尹景鎭,獻納南履懋,正言朴宗學,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于沈能岳曰,只推。
以副校理林東鎭牌不進罷職傳旨,傳于愼宜學曰,只推。
愼宜學,以弘文館言啓曰,本館下番闕直,事甚未安,副校理林東鎭,旣有只推之命,卽爲牌招,姑降入直,何如?傳曰,允。
又以禮曹言啓曰,卽接光陵令所報,則今此端午節享,兩官當爲備員將事,而參奉有闕未差云矣,參奉未差之代,卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以洪栴爲光陵參奉。
有政。吏批,判書洪羲臣牌不進,參判趙貞喆在外,參議李光憲進,右副承旨愼宜學進。啓曰,判書洪羲臣牌招不進,參判趙貞喆在外,小臣獨政未安,何以爲之?敢稟。傳曰,只出緊任,以李東迪爲宗簿主簿。
兵批,行判書李肇源病,參判金啓溫病,參議呂東植在外,參知李東煥入直進,同副承旨李鍾穆進。護軍趙華錫,副護軍鄭漪,竝單付,平安兵使單柳相亮。
愼宜學,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
洪命周,以漢城府言啓曰,卽接西部都事李若源所報,則今月初一日早朝,右巡廳監軍,以座更闕直事,捉致部屬,至於決棍云,巡將監軍及捕廳之以座更事,雖有執頉者,只治任掌部屬,則送言京兆治罪,若此而更有犯科者,巡將監軍捕將,拿問重勘,曾有先朝受敎定式,則今此監軍之棍治部屬,極爲可駭,當該監軍,令該府,捧現告拿問處之,何如?傳曰,允。
沈能岳,以兵曹言啓曰,新除授平安兵使柳相亮,方在罷散中,何以爲之?敢稟。傳曰,敍用。
又以兵曹言啓曰,兼司僕將尹義儉,身病猝重,無望供職,呈狀乞遞,慶熙宮衛將金致萬·金寬善,俱以除授在外,上來無期云,竝改差,何如?傳曰,允。
義禁府啓目粘連,啓下是白有亦,向前沈啓錫亦,至親之說,前旣脫空,用情之實,今無現發,則以此成罪,容或過中,而同鄕舊識,圖籍得解,形迹之嫌,在所難免,道啓所論不審愼致錯誤云者,誠爲稱停,以此照律,何如?判付啓,依允。又啓目粘連,啓下是白有亦,向前李仁達亦,錢還當分,詳定當捧,名色各異,輕重有別,推移取用,雖曰謬例,律以糴法,難免那移兺除良,分還之祭,苟能善其措處,從其所願,則民怨何由而生乎?道覈旣明,囚供難準,違法拂民,罪不容貰,以此照律,何如?判付啓,依允。又啓目粘連,啓下是白有亦,向前金鼎元亦,圖籍赴擧,雖諉刀筆之吏,成冊親署,難免昏矇之罪,以此照律,何如?判付啓,依允。
上在昌德宮。停常參·經筵。
沈能岳啓曰,行大司憲趙得永在外,執義柳季麟,掌令全性有,持平黃鍾人呈辭,掌令尹錫永,持平崔致憲差祭,監察茶時之意,敢啓。傳曰,知道。
愼宜學啓曰,同義禁金敎根,旣入闕中,不爲肅謝,直爲出去,事甚未安,推考,何如?傳曰,允。
傳于愼宜學曰,禮房承旨,馳詣受香諸處,奉審摘奸以來。
洪命周啓曰,藥房提調,持湯劑來待矣。傳曰,封入。
傳于愼宜學曰,孝禧殿端午祭,自內親行矣,該房知悉。
愼宜學啓曰,今日毓祥宮奉審後,諸執事摘奸,則大祝李明緖,初不來待,事極驚駭,故査問委折,則前已下鄕云,身帶軍銜,擅自下鄕,有違法例,而昨日吏曹郞廳之淸齋摘奸時,以無頉來告者,萬萬駭然,所當竝爲重勘,而本院請推之外,無他可施之罰,何以爲之,而雖以本曹言之,不審塡差之失,不可無警,當該堂上,從重推考,原單子中,卽速改付標以入,何如?傳曰,允。拿處。
以副校理林東鎭牌不進罷職傳旨,傳于愼宜學曰,只推。
愼宜學,以弘文館言啓曰,本館下番闕直,事甚未安,副校理林東鎭,旣有只推之命,卽爲牌招,姑降入直,何如?傳曰,允。
以副校理林東鎭牌不進罷職傳旨,傳于愼宜學曰,只推。
兵曹口傳政事,副司果任文百·鄭日泰·徐英淳·申萬休·朴長輿,李·金道喜,以上竝單付。
愼宜學,以吏曹言啓曰,今此延祜宮夏享祭大祝黃基文有頉代,前持平崔命顯改付標以入,而時無職名,令該曹,口傳付軍職,何如?傳曰,允。
兵曹口傳政事,副司果單崔命顯。
愼宜學,以侍講院言啓曰,再明日孝禧殿端午祭,王世子亞獻禮時,宮官當爲全數進參,而輔德洪起燮,司書尹棨烈,俱有實故,兼弼善金蘭淳差祭,說書李應信在外,無以備員,何以爲之?敢稟。傳曰,竝許遞,前望單子入之。
又以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成趙璟鎭,直講趙,典籍閔秉勳,俱爲差祭,時無入直之員,以他郞官,姑爲代直,何如?傳曰,允。
沈能岳,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,毓祥宮夏享祭大祝李明緖,吏曹正郞尹永魯拿處事,傳旨啓下矣。尹永魯,今方待命拿囚,李明緖下去京畿楊州地云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
沈能岳啓曰,行大司憲趙得永在外,執義柳季麟,掌令尹錫永,持平崔致憲,黃鍾人差祭,掌令全性有呈辭,監察茶時之意,敢啓。傳曰,知道。
傳于愼宜學曰,禮房承旨,馳詣宗廟永禧殿·景慕宮受香諸處,奉審摘奸以來。
洪命周啓曰,藥房提調,持湯劑來待矣。傳曰,封入。
又啓曰,今日齋宿,承旨當爲備員,而行都承旨徐俊輔,不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,而行都承旨徐俊輔牌不進,所當更請牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之,徐俊輔落點。
洪命周啓曰,今日齋宿,承旨當爲備員,新除授行都承旨徐俊輔,所當牌招,而拘於廳規,不得請牌,何以爲之?敢稟。傳曰,牌招。
春坊前望單子入之,輔德李鶴秀,兼弼善沈鈁,司書趙庭和,說書張敎根,落點。
愼宜學啓曰,應敎姜世白,校理林處鎭·朴光錫,修撰宋應圭·林顔喆,副修撰徐有素在外,副應敎金蘭淳,副校理林東鎭差祭,玉堂上下番俱空,事甚未安,副提學未差之代,政官牌招,開政差出,待下批,牌招入直,何如?傳曰,允。
李鍾穆啓曰,今日齋宿,承旨當爲備員,而左承旨洪命周,右承旨沈能岳,左副承旨朴綺壽,右副承旨愼宜學,因永明尉洪顯周上疏,陳疏徑出,而原疏以親祭齋戒,不得捧入,臣鍾穆亦爲聯名矣,何以爲之?敢稟。傳曰,原疏捧入。
傳于徐俊輔曰,承旨疏批已下,卽爲牌招。
徐俊輔啓曰,今日齋宿,承旨當爲備員,而左承旨洪命周,右承旨沈能岳,左副承旨朴綺壽,右副承旨愼宜學,同副承旨李鍾穆牌不進,無以備員,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,任厚常·李魯集·李友秀,李瀅夏·朴岐壽,落點。
有政。吏批,判書洪羲臣進,參判趙貞喆受由在外,參議李光憲牌不進,右承旨沈能岳進。啓曰,副提學,今當差出,而擬望之人乏少,外任竝擬,何如?傳曰,允,以申絢爲副提學,徐有聞爲同敦寧,崔日運爲典設別提。
兵批,判書李肇源病,參判金啓溫入直進,參議呂東植差祭,參知李東煥病,左副承旨朴綺壽進。副護軍洪起燮·具繽,副司果尹棨烈,司正李應信,竝單付。
以吏曹參議李光憲牌不進罷職傳旨,傳于徐俊輔曰,只推
以左承旨洪命周,右承旨沈能岳,左副承旨朴綺壽,右副承旨愼宜學,同副承旨李鍾穆牌不進罷職傳旨,傳于徐俊輔曰,只推。
以京畿監司韓兢履狀啓,長湍府使白泓鎭,暗行御史封庫,爲先罷黜事,傳于任厚常曰,令該曹,口傳差出,催促下送。
吏曹口傳政事,以柳相默爲長湍府使。
兵曹口傳政事,副護軍單朴綺壽。
徐俊輔,以侍講院言啓曰,明日孝禧殿端午祭,王世子亞獻禮時,宮官當爲備員,新除授輔德李鶴秀,兼弼善沈鈁,司書趙庭和,說書張敎根,竝卽牌招,以爲進參之地,何如?傳曰,允。
又以吏曹言啓曰,卽接通禮院牒報,則今此端午祭,王世子亞獻禮時,相禮,當爲進參,而相禮柳榮五差祭,不得擧行云,通禮院相禮柳榮五改差,其代口傳備擬以入之意,敢啓。傳曰,知道。
吏曹口傳政事,以鄭元善爲相禮。
永明尉洪顯周疏曰,伏以臣,冒死再籲,獲蒙恩許,安意調病,感祝無地,銓曹又以臣塡差孝禧殿端午祭終獻官矣。臣之病狀,今亦猶昨,而最是眩暈之症,有加無減,房闥之內,乍起旋仆,雖欲自力致身於駿奔之列,其勢末由,與其顚倒僨敗於肅敬之地,無寧早自陳懇,遄被屢瀆之罪也。不得不倩人構疏,冒昧更籲,臣之此擧,夫豈樂爲,而到院輒却,三日爲課,此莫非臣平日言行未能見孚於朝著之致,復誰咎哉,而第臣雖疲劣,最居人下,顧其資級,則濫居一品,忝與大僚相抗,論以朝體,恐不宜如是,況疾痛而呼父母,人之常情也。今有沮格於其間,使不得達其情者,臣之危蹙窮迫,固不足恤,爲喉院者,獨不顧莫重享事之臨時狼狽耶?臣若有萬分一可强之勢,則雖擔舁以進,豈如是呶呶,若與人爭辨者然,而目下實狀,實無寸步蠢動之望,享禮在卽,變通無路,情窮勢蹙,玆敢略附於原疏之尾。伏乞特賜鑑諒,亟命付標,俾享事順成,而至若臣逋慢嚴命,冒瀆宸聽之罪,見輕同朝,貽辱崇班之愆,聖明在上,宜令有司而嚴勘,嶺海金木,惟處分是俟而已。臣無任云云。答曰,省疏具悉卿懇。疏辭許令該曹改付標。仍傳于徐俊輔曰,此批答,遣史官,傳諭于永明尉。
左承旨洪命周,右承旨沈能岳,左副承旨朴綺壽,右副承旨愼宜學,同副承旨李鍾穆等疏曰,伏以臣等,卽伏見永明尉洪顯周疏本,則以原疏之不卽捧入,譏斥喉院,遣辭頗緊,至謂之朝體不宜如是。又曰,爲喉院者,獨不顧莫重享事之臨時狼狽,大抵向以享官變通疏之無難捧入,飭敎截嚴,故凡係享官頉疏,不敢捧入矣。日前都尉之疏,雖未知病勢之如何,而事面與他稍異,故不得已捧入,不過數日,又以享官事,陳疏到院,事極屑越,故未免退却,而今此疏語,侵斥備至,臣等職忝出納,遭此情外之誚,有不容泯默,玆敢略暴事實,徑出禁扄。伏乞聖慈,亟削臣等之職,以安微分焉。臣等無任云云。省疏具悉。爾等勿辭察職。
上在昌德宮。停常參·經筵。
巳時,日暈。
上詣孝禧殿。端午祭罷後,世子宮版位問安。答曰,罔極。
大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,朝廷二品以上·六曹堂上奉慰單子問安。答曰,罔極。
藥房都提調韓用龜,提調李羲甲,同副承旨朴岐壽啓曰,親行節享,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。
朴岐壽啓曰,合辭許久闕啓,事甚未安,除在外·差祭·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,藥房三提調,持湯劑來待矣。傳曰,封入。
任厚常啓曰,右副承旨李魯集,時在京畿驪州地,斯速乘馹上來事,下諭,何如?傳曰,允。
朴岐壽啓曰,副提學申絢,應敎姜世白,校理林處鎭·朴光錫,修撰宋應圭·林顔喆,副修撰徐有素在外,玉堂上下番俱空,事甚未安,副應敎金蘭淳,副校理林東鎭,竝卽牌招入直,何如?傳曰,允。
又啓曰,行大司憲趙得永在外,執義柳季麟,持平崔致憲差祭,掌令尹錫永·全性有,持平黃鍾人牌不進,監察茶時之意,敢啓。傳曰,知道。
又啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,鄭漪添書落點。
任厚常啓曰,新除授承旨鄭漪,以前任仁川府使,方在解由未出中,何以爲之?敢稟。傳曰,勿拘。
以司諫尹景鎭,獻納南履懋,正言朴宗學,掌令尹錫永·全性有,持平黃鍾人牌不進罷職傳旨,傳于朴岐壽曰,只推。
以左副承旨李瀅夏牌不進罷職傳旨,傳于任厚常曰,只推。
以副應敎金蘭淳,副校理林東鎭牌不進罷職傳旨,傳于朴岐壽曰,只推。
以說書張敎根牌不進罷職傳旨,傳于朴岐壽曰,只推。
義禁府照目粘連,前都事沈啓錫,矣本府議啓內,至親之說,前已脫空,用情之實,今無現發,則以此成罪,容或過中,而同鄕舊識,圖籍得解,形迹之嫌,在所難免,道啓所論不審愼致錯誤云者,誠爲稱停,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目,雲山前郡守金鼎元,矣本府議啓內,圖籍赴擧,雖諉刀筆之吏,成冊親署,難免昏矇之罪,以此照律,杖一百收贖,告身盡行追奪,私罪奉敎依允爲旀,功減一等爲良如敎。又照目,坡州前牧使李仁達,矣本府議啓內,錢還當分,詳定當捧,名色各異,輕重有別,推移取用,雖曰謬例,律以糴法,難免那移兺除良,分還之際,苟能善其措處,從其所願,則民怨何由而生乎?道覈旣明,囚供難準,違法拂民,罪不容貰,以此照律,罪杖一百收贖,告身盡行追奪,流三千里定配,私罪奉敎依允爲旀,功減一等爲良如敎。又照目粘連,吏曹正郞尹永魯原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又照目,監軍李定鉉原情云云。傳旨內辭緣,泛稱遲晩,所當請刑是白乎矣,都摠經歷,勿爲請刑,載在大典通編,議處,何如?判付啓,依允。
行兵曹判書李肇源疏曰,伏以臣於日前,猥陳由中之至懇,冀蒙體下之洪恩,及奉批旨,不惟不賜刊改,至以豈不悻悻爲敎,旣開諭之,又誨責之,臣於是,益不勝感惶,而繼之以恧蹙也。臣雖萬萬魯下,豈或以一時人言,移引於他職,不欲俟終日乃爾乎?誠以臣必遞之計,已蓄於臺言未發之前,而顧臣可去之義,亦不待臺言有無而決,則臣於今日,只可以移引爲嫌,悻悻爲悚,不以夙昔之蓄於心者,大聲疾籲之不已也耶?夫人臣辭官,皆有常義,兜攬於華要之地,則嫌於專而可辭也,淟涊於日月之久,則嫌於蹲而可辭也。若其疾病深痼,不可以筋力爲禮者,此又可辭,非特二者之嫌,而情急必呼,亦常理之所宜然也。嗚呼,臣才旣拙劣,性又迂疎,任職居官,百不猶人,而歷敭外內,得免大何,以至于今者,皆聖上賜也,伊來五六年間,幸無官守之責,久作冗閒之身,庶可以桑楡晩景,優遊畎畝,以卒餘生,不料本職之再叨,居然春盡而夏半,貪寵戀祿,一直揚揚而終不思必遞之計,則其不可謂之專耶?以至庸極陋之姿,處已試蔑效之任,不能裁察戎務,振拔韎韋,瘡疣百出,譏笑四至,辜恩負心,臣亦自知,而尙不念可去之義,則其不可謂之蹲耶?臣每以此,一念兢惶,食息靡安,不啻若擔夫之不忘卸,而此則猶可緩聲耳。顧今宿病痰癖,當暑增劇,胸膈之痞結而食飮全被其阻,手脚之麻痺而筋骸每失其健,此固臣受氣脆薄之致,而亦以犬馬之齒,已迫遲暮,癃朽之狀,逐歲顯異故也。大政隔月,曹務多滯,而緣臣所苦之難强,一任其瘝曠,則臣又罪上添罪矣。臣旣無以收召神精,强力酬接,而假使黽勉扶曳,抑而行之,多少僨誤之失,理所必至,大小遠近之間,將爲狼狽之人,臣身固不足恤,其爲玷累於綜核名實,禮使群工之聖德明政者,竊恐非細也,此臣所以畢瀝肝血,復控於仁天之下,而瀆撓之罪,實無所逃。伏乞聖明,特垂鑑諒,將臣所帶之職,回授可堪之人,俾得以安意調治,以遂生成之澤,不勝大願。臣無任云云。答曰,省疏具悉。重任豈可輕遞,大政又隔月乎?卿其勿辭行公。
右承旨李友秀疏曰,伏以都承旨臣徐俊輔,卽臣外從兄也,臣之見職,自在當遞之科,敢陳短章,仰瀆崇嚴。伏乞聖明,亟許遞改,俾存公格,以安私分焉。臣無任云云。省疏具悉。所請依施。
壬午五月初五日子時,上詣孝禧殿。端午祭親行入侍時,行都承旨徐俊輔,記事官金炳朝·李憲瑋,記注官金樂澧,記事官金正喜,檢校待敎朴綺壽·李鶴秀·徐憙淳,以次侍立訖。時至,通禮,跪啓請行禮,上具衰服出齋殿,贊禮,前導上入孝禧殿,詣板位,贊禮,請俯伏哭,上俯伏哭,王世子以下在位者,皆俯伏哭。贊禮,啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身。執禮,請行初獻禮,上詣尊所西向立,執尊者擧冪,綺壽酌酒,俊輔以爵受酒,上詣靈座前北向立。贊禮啓請跪,上跪,贊禮啓請三上香,俊輔奉香,憙淳奉爐,上三上香。贊禮啓請執爵獻爵,俊輔獻爵,上以爵授憙淳,奠于靈座前。贊禮,啓請俯伏興,少退跪,大祝,進靈座之右,東向跪讀祝文訖。上降復位,執禮請行亞獻禮,宮官,引王世子詣靈座前,行亞獻禮訖,降復位,執禮請行終獻禮,謁者引終獻官右參贊李好敏,詣靈座前,行禮如儀訖,降復位,執禮請俯伏哭。贊禮,啓請俯伏哭,上俯伏哭,王世子以下在位者,皆俯伏哭。贊禮啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身。宮闈令,納虞主如儀,贊禮導上詣望燎位,大祝奉幣燎於坎。贊禮啓禮畢,上還入齋殿,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一寸八分,自人定至初七日開東,灑雨下雨,測雨器水深一寸二分。
朴岐壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,吉州牧使吳致壽下直,長弓一張·長箭一部·片箭一部·筒兒一箇賜給。
任厚常啓曰,藥房副提調,持湯劑來待矣。傳曰,封入。
李瀅夏啓曰,玉堂上下番俱空,事甚未安。副應敎金蘭淳,副校理林東鎭,旣有只推之命,竝卽牌招入直,何如?傳曰,允。
朴岐壽啓曰,行大司憲趙得永在外,執義柳季麟,掌令尹錫永·全性有,持平崔致憲·黃鍾人牌不進,監察茶時之意,敢啓。傳曰,知道。
以大司諫兪應煥,司諫尹景鎭,獻納南履懋,正言朴宗學,執義柳季麟,掌令尹錫永·全性有,持平崔致憲·黃鍾人牌不進罷職傳旨,傳于朴岐壽曰,只推。
以副應敎金蘭淳,副校理林東鎭牌不進罷職傳旨,傳于李瀅夏曰,只推。
李瀅夏,以侍講院言啓曰,新除授兼弼善沈鈁,時在京畿富平地,書筵入番事緊,斯速乘馹上來事,下諭,何如?傳曰,允。
又以吏曹言啓曰,今此獻陵忌辰祭獻官,前承旨愼宜學塡差,而時無職名,令該曹,口傳付軍職,何如?傳曰,允。
兵曹口傳政事,副護軍單愼宜學。
朴岐壽,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,新除授全羅兵使尹敏東,身病沈重,時月之內,萬無登途赴任之望,呈狀乞遞,改差,何如?傳曰,允。
又以兵曹言啓曰,知中樞府事玄在明,內禁衛將趙晉錫,五衛將李宗熻·李福膺,景福宮衛將趙宗晉,守門將金禧錫,俱以病難供職,呈狀乞遞,竝改差,何如?傳曰,允。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每有仍停都試代行祿試射之例,今亦依此擧行,何如?傳曰,允。
又以兵曹言啓曰,每當儲窠之月,虛司果,例不得循例區處,而在前積滯之時,有勿拘儲窠,以虛司果擬入之例矣,今亦依此擧行,次次疏滯之地,何如?傳曰,允。
朴岐壽,以義禁府言啓曰,卽接月令醫員趙行均手本,則時囚罪人尹永魯,素患風眩之症,處濕添劇,呼吸喘促,李定鉉猝得泄痢之症,度數頻數,眞元大脫,氣息奄奄,俱有難保之慮云,罪人病勢如此,則一邊保放,一邊草記,曾有定式矣。尹永魯·李定鉉,竝姑保放之意,敢啓。傳曰,知道。
又以義禁府言啓曰,時囚罪人李仁達,杖一百收贖,告身盡行追奪,流三千里定配照律公事,判付內依允,功減一等事,命下矣。李仁達功減一等,杖一百收贖,告身盡行追奪,黃海道延安府深洞驛徒三年定配,而以議啓內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
鄭漪啓曰,行大司憲趙得永,掌令尹錫永,持平崔致憲未肅拜,執義柳季麟,掌令全性有,持平黃鍾人呈辭,監察茶時之意,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
又啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
任厚常啓曰,右副承旨朴歧壽,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
李瀅夏啓曰,玉堂上下番俱空,已至多日,事甚未安。副應敎金蘭淳,副校理林東鎭,旣有只推之命,竝卽牌招入直,何如?傳曰,允。
又啓曰,行副提學申絢,時在廣州地,副修撰徐有素,時在京畿楊根地,經筵入番事緊,竝斯速乘馹上來事,下諭,何如?傳曰,允。
以副應敎金蘭淳,副校理林東鎭牌不進罷職傳旨,傳于李瀅夏曰,只推。
鄭漪,以吏曹言啓曰,今此孝昌墓忌辰祭獻官預差,前承旨李鍾穆塡差,而時無職名,令該曹,口傳付軍職,何如?傳曰,允。
兵曹口傳政事,副護軍單李鍾穆。
鄭漪,以兵曹言啓曰,本曹正郞朴齊明,身病猝重,屢度呈狀乞遞,宿衛重地,不可久曠,今姑改差,何如?傳曰,允。
以右副承旨朴歧壽牌不進罷職傳旨,傳于任厚常曰,只推。
上在昌德宮。停常參·經筵。
嘉順宮誕日,大殿·中宮殿·世子宮·世子嬪宮,內閣·政院·玉堂口傳問安。答曰,知道。嘉順宮單子問安。答曰,知道。
大殿·中宮殿·世子宮,朝廷二品以上·六曹堂上·大司諫口傳問安。答曰,知道。嘉順宮單子問安。答曰,知道。
鄭漪啓曰,行大司憲趙得永,掌令尹錫永,持平崔致憲未肅拜,執義柳季麟,掌令全性有,持平黃鍾人呈辭,監察茶時之意,敢啓。傳曰,知道。
又啓曰,明日再明日,獻陵忌辰祭齋戒正日,三明日,孝昌墓忌辰祭正日相値,視事頉稟之意,敢啓。傳曰,知道。
任厚常啓曰,藥房提調·副提調,持湯劑來待矣。傳曰,封入。
李瀅夏,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以內醫院都提調·提調意啓曰,御醫金壽仁,身病閱月沈重,目下實狀,萬無供仕之望,御醫之任,今姑減下,何如?傳曰,差病間給由。
鄭漪,以兵曹言啓曰,今月十一日,三內禁軍番次矣,該番將未差之代,依承傳,口傳擬入之意,敢啓。傳曰,知道。
兵曹口傳政事,以李義權爲內禁衛將。
鄭漪,以賑恤廳言啓曰,備邊司草記,據城內外雜病流民中,病者則設幕給糧,死者則隨卽厚埋,不病而未及歸本土者,優給糧資,俾各歸農事,命下矣。自本廳發遣郞官,一一摘奸後,各部病民,中部五口,東部七口,西部四十一口,南部三十一口,北部十六口,合一百口,設幕於東西郊,依甲辰·乙巳已例,分給糧米,俾得資活,各部僵尸合二十四名,依乙亥已例,題給恤典,使之埋葬,而病民給糧與僵尸恤典,隨各該部所報,次次題給計料,鄕外流民之自願下去者,京畿一百三十二口,關東七十八口,海西二十三口,關西二口,嶺南一口,湖西一口,北關一口,合二百三十八口,招集於通衢,依辛亥已例,優給回糧後,竝爲出付畿營,別定校卒,以爲次次護送,付諸各該所居邑之意,敢啓。傳曰,知道。
上在昌德宮。停常參·經筵。
夜自五更至初十日開東,灑雨下雨,測雨器水深八分。
朴岐壽啓曰,行大司憲趙得永,掌令尹錫永,持平崔致憲未肅拜,執義柳季麟,掌令全性有,持平黃鍾人呈辭,監察茶時之意,敢啓。傳曰,知道。
任厚常啓曰,藥房副提調,持湯劑來待矣。傳曰,封入。
注書李憲瑋病,代以金鍏爲假注書。
金鍏在外,代以趙容和爲假注書。
傳于朴岐壽曰,留院上疏入之。
朴岐壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
江原監司申在植疏曰,伏以臣,材同樗櫟,質若蒲柳,空疎蔑劣,聖鑑之所俯燭也,脆弱善病,同朝之所見諒也,素非適用之器,而猥荷不世之遭,前後歷敭,罔非濫竽,而顧此藩臬重寄,尤所不稱,莅任周歲,瘡疣多端,居常凜惕,惟大何是俟。迺者,東峽流民,窮春失所,婦孺擔擡,絡續載路,依近京闕,充滿城闉,蓋其無告顚連之像,瞻聆所及,莫不驚駭,至煩廟謨之入告,仰貽宸憂之東顧,乾糧救急,特許以公穀計勘,恩綸一下,使彼朝夕顑頷,溝壑在卽之類,擧皆欣欣相告,蹈忭鼓舞,陰谷之生春,不足以諭其光也。時雨之蘇枯,不足以諭其惠也,居者賴以安業,散者尙或還集,宣化承流之地,臣亦與有榮焉。第念山郡瘠确之地,土利甚薄,民産無恒,木石之居,無異於構巢火田之業,不見其滿篝,終身之苦,凶年益甚,又其俗習,遷徙無常,而自遭昨秋之歉荒,民勢益窘,糊口沒策,園拾霜後之橡實,岸採雪裏之葛根,卒歲之資,已極艱匱,則發春之後,理必流亡。若使臣早圖其區劃接濟,俾厥奠安,倘或不至於仳離渙散之境,而其奈才疎智淺,褎如尸素,坐見其澤鴻之于飛,立待其涸鮒之將枯,未嘗出一謀措一策,畢竟仰成於廟堂之紆籌,空費不敷之公穀而已,則聖朝分憂之責,豈容若是,而將焉用此道臣爲哉?揆以當律,合置重辟,向來問備,失之太寬,臣固當趁卽首罪,歸身司敗,而間因奉行恩命,未遑煩瀆,今則賙饑竣事,麥農向熟,峽裏鶉鵠之氓,咸囿於造化生物之澤。從今以往,庶免有捐瘠之患,始敢短章自暴,冀伏嚴誅,罪所甘心,而愧切晩時,抑臣之素抱貞疾,年深歲劇,近又不利水土,轉益添痼,雖尋常閑散之職,顧難逐隊而陳力,況此管轄列郡,節制一路,尤非可論,不待僨誤於見職,而尙合捐棄於明時,謝絶簪紳,退伏畎畝,歌詠聖化,以畢餘生,卽臣賤分之所敢安也。伏乞聖慈,俯垂鑑諒,亟令有司,先正其溺職之罪,永許斥退,以卒生成之澤焉。臣無任云云。答曰,省疏具悉。流民之往來無常,從前如此,大臣之責備好矣,賙恤之善成好矣,卿其勿辭,益勉按撫之方。
上在昌德宮。停常參·經筵。
自開東至巳時,灑雨下雨,測雨器水深七分。
夜自五更至十一日開東,灑雨下雨,測雨器水深八分。
藥房提調李羲甲,副提調任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
朴岐壽啓曰,行大司憲趙得永,掌令尹錫永,持平崔致憲未肅拜,執義柳季麟,掌令全性有,持平黃鍾人呈辭,監察茶時之意,敢啓。傳曰,知道。
李魯集啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于李瀅夏曰,禮房承旨,馳詣孝昌墓,奉審摘奸以來。
傳于李瀅夏曰,禮房承旨,進詣皇壇奉審,宣武祠一體奉審以來。
任厚常啓曰,藥房提調·副提調,持湯劑來待矣。傳曰,封入。
趙容和在外,代以李根友爲假注書。
李根友在外,代以趙顯休爲假注書。
李魯集啓曰,摠府番次,何等重大,武臣辭疏,係是法外,而副摠管申絅,以其親病,陳疏徑出,原疏雖已退却,昧例投章,徑出宿衛,事未前有,大關後弊,所當重勘,而本院請推之外,無他可施之罰,何以爲之?敢稟。傳曰,摠管入直,何等嚴重,則每每徑出,看作尋常,大關紀綱。況武臣陳疏,尤壞事體,然旣曰親病,則容有可恕,申絅施以罷職之典。大抵此專由於他摠管不替直之致,入直外,不爲推移之摠管,一倂捧現告拿處,可也。
上在昌德宮。停常參·經筵。
自開東至申時,灑雨下雨,測雨器水深一寸三分。
李魯集啓曰,明日常參·經筵,取稟。傳曰,停。
又啓曰,行大司憲趙得永,掌令尹錫永未肅拜,執義柳季麟,掌令全性有,持平黃鍾人呈辭,持平崔致憲疏批未下,監察茶時之意,敢啓。傳曰,知道。
又啓曰,右副承旨朴岐壽,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于李魯集曰,留院上疏入之。
李魯集啓曰,行都承旨徐俊輔,左承旨任厚常,右承旨李瀅夏不爲仕進,右副承旨朴歧壽牌不進,同副承旨鄭漪式暇,院中只有臣一人,伴直無人,右承旨李瀅夏,所當牌招,而拘於廳規,不得請牌,何以爲之?敢稟。傳曰,牌招。
以右副承旨朴岐壽牌不進罷職傳旨,傳于李魯集曰,只推。
李魯集啓曰,右承旨李瀅夏牌不進,伴直無人,右副承旨朴岐壽,旣有只推之命,更爲牌招,何如?傳曰,允。
以右承旨李瀅夏牌不進罷職傳旨,傳于李魯集曰,只推。
李魯集,以都摠府言啓曰,都摠管趙萬元·南履翼,副摠管金熙周在外,金煐·申光軾·趙岐·金守基拿處,權丕應呈辭,一員未差,只有臣李明奎一人,伴直無人,令政院稟旨變通,仍令該曹,口傳差出,待下批牌招,以爲推移入直之地,何如?傳曰,允。
又啓曰,因都摠府草記,都摠管趙萬元·南履翼,副摠管金熙周在外,金煐·申光軾·趙岐·金守基拿處,權丕應呈辭,一員未差,只有臣李明奎一人,伴直無人,令政院稟旨變通,仍令該曹口傳差出,待下批牌招,推移入直事,允下矣。合有變通之道,何以爲之?敢稟。傳曰,許遞。
兵曹口傳政事,以鄭尙愚·李好敏爲都摠管,李憲琦·徐能輔·曺鳳振·徐有聞·洪羲俊·趙晉和·權逴爲副摠管,副摠管單李憲琦。
以慶尙監司金相休狀啓,巨濟府使宋之廉,收逋舞弄,冒禁攫利,爲先罷黜,其罪狀,令收司稟處事,傳于李魯集曰,令該曹,口傳差出,催促下送。
吏曹口傳政事,以申在健爲巨濟府使。
李魯集,以兵曹言啓曰,今月十四日,一兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李周彦爲兼司僕將。
李魯集,以備邊司言啓曰,卽見水原留守金蓍根狀啓,則以爲,當此農節,巡分難繼,本府還餉留庫中,租米太三千八百四十一石及屬邑所在南漢餉租四千二十六石,特許加分事,請令廟堂,稟旨分付矣。本府及屬邑加分之請,已成年復年已例,而麥嶺艱食,今尤切急,依所請許施,何如?傳曰,允。
朴岐壽,以義禁府言啓曰,守陵官南延君球狀啓內,忠義沈能奎,上京多日,無難曠職,不得已罷黜,其罪狀,令收司稟處事,啓下矣。沈能奎,昨日已爲下往直所云,依例發遣府羅將,拿來,何如?傳曰,待待命拿囚。
又以義禁府言啓曰,慶尙監司金相休狀啓內,巨濟府使宋之廉,爲先罷黜,其罪狀,令收司稟處事,啓下矣。宋之廉,時在任所,依例遣府書吏,交代後,拿來,何如?傳曰,待待命拿囚。
持平崔致憲疏曰,伏以臣,猥叨匪據,屢違恩牌,跡涉慢蹇,理合誅譴,聖度天大,不惟不罪之,課日召命,曾不捨置,臣將不俟駕屨,則見職之萬萬不可冒膺,臣將不改株守,則謬寵之萬萬不敢坐徼,跋前疐後,進退俱難。夫朝廷耳目之官,主張一時之公議,其秩雖卑,而立殿陛與人主爭可否,上以格君非,下以糾官邪,奸慝有所顧憚,紀綱賴以扶持,所以古人有言曰,國之置諫官,爲宗廟社稷計也。是豈如臣最居人下者所可承當也哉?臣以世祿之裔,數世以來,單寒忒甚,流寓南土,生長田野,貿貿與編氓等耳,所見不過春耕秋穫,所聞只是農談俚語,至於一切朝政得失,國論是非,不啻聾瞽之於聲色。雖智且明,勢固必然,況臣庸愚,無與比倫,所謂科名,實非夢想所到,而旣登朝籍,區區志願,惟在於不問夷險,趨走爲恭,今此違傲,非敢規避,誠以官非其人,榮踰其分,寧犯罪戾,在所必辭也。鄭綮,自知歇後,不受制麻,則君子韙之,爵祿之來,辭受得宜,固非臣所可能,而若其自量才器,則庶幾不讓於彼,雖使臣終年居是職,實無由出一言行一事,以副簡拔之聖意,辱臺之罰,固所甘受,辜恩之誅,亦不敢辭,而緣臣虛縻,致曠言責之職,是尤臣私心悶隘,如負大何,莫知所以,玆敢略暴實狀,冒瀆崇嚴。伏乞聖明,無謂臣備禮飾辭,特賜鐫免,以安私分,千萬幸甚。臣旣不敢以臺銜自居,設有一得之見,何敢贅及於丐免之章,而款款之愚,有不能自已,輒此陳聞,仰備財鑑,大率天下之事,不進則退,未有不進不退,猶可以長久維持,終始無憂者也。今日國事,非特不進不退之間,實有日退不已之形,委靡頹墮,漸至於莫可收拾,比如萬間大廈,杗桷已朽,棟樑僅存,西傾東圮,上雨傍風,支撐牽補,苟度朝夕,若不汲汲會衆工鳩群材,垣墉墍隕,樸斲丹雘,無所不周,煥然改觀,則棟撓屋壞,指日可待,臣未敢知以我殿下,肯搆而肯堂也,而何乃至於如此也?恭惟我先大王,在宥二紀,摠攬權綱,則天剛健,以宰萬物,法地博厚,以容群品,恩造廣覃則至及肖翹,人才作成則不遺洪纖,猗歟經世大法,實爲太平萬世之本,此正易所謂泰,所謂豐,所謂大有之時也。我殿下,以上聖之姿,承已治之業,粵在沖年,尙監成憲,設施匡措之間,所以大慰臣民之望者,史不勝書,則文顯武承,前後一規,夫何危亂之可憂,而泰山磐石之安,曾未幾年,作此岌嶪之勢,四百年宗社,將不至稅駕之所,所以致此者,亦豈偶然哉?非臣之愚,所能究說,而治常由於實心實政,亂常起於姑息苟且,實政可以易治,而鮮克則亂,姑息容或暫安,而畢竟則危,殿下或不免始以實政,終乃姑息也耶?畏江濤之險者,必愼舟楫於恬靜之水,懼山豀之危者,必謹馭轡於康莊之道,是以天地肇判以來,治莫盛於唐虞,而克艱厥后,克艱厥臣。又復丁寧於叢脞之憂,與唐虞比隆者,殷周也,而成湯昧爽丕顯,文王日昃不遑,銷危亂於未然者,易爲功,而尙且兢兢業業,如將時日不保者如彼,將欲救危亂於已然,而其所以嚴恭寅畏,反不及唐虞殷周之世,然而能救者,臣未之聞矣。殿下固無一衮闕之聞於中外,雖使仲山甫立殿下之庭,宜若無可補,而亦未聞有亹亹之令聞,則是殿下未嘗無過,特以臣疎逖,未及聞知也。抑又思之,運値極否,恒若乂安,人臣之過,孰大於是?邇來十有餘年,天災時變,饑饉厲疫,殆無虛歲,國遂憂病,民將盡劉,風俗之淆漓,已無可言,訛言之朋興,猶屬細故。興言及此,賈生之太息流涕,諒非妄慮,此政殿下大奮發大更張,日乾夕惕,若將不及之時,而政令反欠振刷,裁決率多因循,臣隣罕接,淸宴多暇,一日二日,悠悠泛泛,雖按例應行之月六賓對,日三講筵,亦多無端停頉。雖或引接,而未嘗少假辭色,務通情志,咨訪隱瘼,究論治體,則濟濟簪紳,陰拱噤默,纔登前席,旋卽交臂而退,章奏之日推公車者,雖未必盡是崇論劇議,而語雖剴切,批輒循例,時或嘉納,亦無採用之實,遇災異非不知警,而特警之而已,値艱虞非不憂危,而特危之而己,未嘗求轉災爲祥,轉危爲安之術,夫警之而已,與危之而已,是爲文具,文具之弊,事不謹始,策無善後,巨細輕重,無往不然,有不敢毛擧以溷聖聽,試以一二事言之。夫民惟邦本,本固邦寧,則民可使困瘁,而莫之恤乎?凡於綸綍之間,所以恤民之意,固無所不用其極,而實惠不甚下究,赤子無所仰望,苟欲安斯民,莫如擇字牧,群下之進此說者,前後何限,殿下之難其人,則大政必飭,而例飭難責實效,私情易勝公道,廉勤常少,貪虐常多,而剛每易吐,柔每易茹,明未必陟,幽未必黜,以善事市譽言,自古已然,而近來此風,亦足憂歎,旣欲肥己。又欲善事,其勢不得不行剝割之政,雖或有尤無良之現發者,薦者不問,譽者不罰,犯者亦薄勘而止,彼將何所憚而不薦,不譽亦不犯乎?若此不已,則字牧終不可擇,字牧不擇,則斯民終不可安,民終不安,國其危矣,豈不大可懼乎?欲人無犯,則必嚴其法而重其律。且勸善,所以懲惡,故漢宣帝之欲吏循良,則選循良充公卿,如黃覇之善治河南則除廷尉,朱邑之善治北海則除大司農,漢世良吏,於斯爲盛,號稱中興。今雖才難,擇之必審,其善者必重賞,其不善者必重罰,夫如是,則不期擇而自擇矣。殿下旣知生民休戚,係於字牧,則何不深究所以擇其人之道乎?得人者昌,失人者亡,是以君人者,必以得人爲先,猶恐失之。周之卿大夫之職,三年大比,考其德行道藝而獻賢能書于王,王再拜受之,登于天府,其所以重其事,有如是矣。降自漢唐以來,以科目取人,其制則雖似專尙詞章,其心則必欲博求俊彦,宋神宗之焚香祝天,願得忠孝壯元,可見其所求者,在此不在彼也。所以善於知貢擧者,見浮艶之詞,則知其人輕薄而黜之,見險怪之文,則知其人邪妄而斥之,要在得人以獻于君,臣未知今之有司之臣,亦能如古人之知貢擧,人必多得,文必一變乎。明經則專責句讀,詩賦則唯取浮華,以此道取人,雖精白一心,尙難望得其人,況未必人人精白乎?夫今日之韋布,卽他日任廊廟之責者也。只當藏器以待時,反以奔競爲能事,慕富貴謂可力取,治禮義曰未暇及,忠信必有於十室,今豈乏操行之士,經傳輒束之高閣,世盖無讀書之人,書旣不讀,科欲必取,是不稼不穡而欲取囷廛之禾也。理所必無,而事或必有,蓋每一設科,奸僞層生,場屋之雜亂,關節之橫行,雖不可曰無時不然,而大抵正路多迂,邪逕多捷,人孰肯捨邪逕而趨正路也哉?然而畋欲獲禽而詭遇,則雖獲不取,射欲中鵠而揚觸,則雖中不釋,今世苟有有志之士,必知此之爲可恥,不肯着足於荊圍一步之地,不亦大可憂乎?今之言科弊者曰,弊雖可說,救之無計,此弊終不可救,則國將不得爲國,其可任之而已耶?正士趨,在於嚴科場,嚴科場,在於有司之峻其選,而犯若無罰,選亦易犯,亦何可選之而已而不復論其臧否乎?且夫有司之不敢不公,士子之不敢不正,實有在於殿下,殿下誠欲得人,如周王之拜受賢能書,宋帝之焚香祝忠孝,則孰敢不公,孰敢不正?臣謂此足以救難救之弊也。誠願殿下,淵然深思,穆然遠覽,自强則如乾旋坤轉,剛克則如雷奮雷掣,以勵庶僚,以貞百度,深宮燕居,謹必在獨,賢士大夫,接必多時,聰欲益廣,則常勤詢訪,言有可採,則劃卽施行,而改紀立政,必以實心,無復如往日之因循苟且而已,至於矯救民瘼,釐正科弊,大關國家安危,寔是急先務也。臣雖以擇字牧選有司爲說,而若非嚴立科條,明示賞罰,決無以必得其人,痛祛其弊,惟殿下深留聖意,申明舊典,亦令廟堂,十分商確,條列以聞,著爲新式,期有成效,則實爲萬幸。臣無任云云。省疏具悉。陳勉當益加體念,其餘可以措施者,許令廟堂稟處。
上在昌德宮。停常參·經筵。
任厚常啓曰,明日常參·經筵,取稟。傳曰,停。
李魯集,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴岐壽啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
任厚常啓曰,右承旨李瀅夏,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于李瀅夏曰,明日,當詣景慕宮展拜,王世子亦當展拜,路由月覲門·逌覲門,該房知悉。
傳于李瀅夏曰,明日出宮內門路,以協陽門爲之。
傳于李瀅夏曰,明日展拜時,百官行禮,依例爲之。
朴岐壽啓曰,行大司憲趙得永,執義柳季麟,掌令尹錫永·全性有,持平崔致憲·黃鍾人牌不進,監察茶時之意,敢啓。傳曰,知道。
以大司諫兪應煥,司諫尹景鎭,獻納南履懋,正言朴宗學,執義柳季麟,掌令尹錫永·全性有,持平崔致憲·黃鍾人牌不進罷職傳旨,傳于朴岐壽曰,只推。
李瀅夏,以禮曹言啓曰,卽接山陵參奉所報,則今此望祭享時執事,忠義當爲備員擧行,新差忠義柳民根,單付啓下,以爲進參云矣。莫重享事,忠義不可不備,新差忠義柳民根,卽令該曹,口傳啓下,以爲擧行之地,何如?傳曰,允。
吏曹口傳政事,山陵忠義單柳民根。
李瀅夏,以侍講院言啓曰,明日動駕時,宮官當爲備員,而輔德李鶴秀,司書趙庭和,兼司書金羽根,俱有實故,弼善李羲發,兼弼善沈鈁在外,無以備員,何以爲之?敢稟。傳曰,竝許遞,前望單子入之。
春坊前望單子入之,輔德金學淳,弼善尹尙烈,兼弼善林處鎭,司書李魯秉,兼司書尹景鎭落點。
李瀅夏啓曰,新除授兼司書尹景鎭,以前任靑松府使,方在解由未出中,何以爲之?敢稟。傳曰,勿拘。
兵曹口傳政事,副護軍單李鶴秀。
李魯集,以兵曹言啓曰,明日景慕宮展拜時,至逌覲門外,侍衛服色,自當純吉擧行,而至於軍兵等,旣是黑色,且不入於中門內,改着之時,多有掣礙之端,依園幸時例,以隨駕服色,仍用,何如?傳曰,允。
朴岐壽,以左右捕盜廳言啓曰,謹依下敎,慶熙宮差備內玄明門·紫極門鎖鑰及保安門門環偸竊之漢,使譏校刻期詗探矣。捉得罪人徐龍云,多般究問,則今月初五日,渠以闕內修改處募軍,入去使役之際,偸取其鑰環,情節箇箇承款,故更加盤覈,別無可疑之端,依例移送秋曹,以爲考律勘處之地,差備軍士姜占大·張萬得·高大福·宋成大等,旣捉原賊,則自在脫空,而不善守直之罪,在所難免,竝移送秋曹之意,敢啓。傳曰,知道。守直中官與衛將言之,亦不可無飭,當該中官,令內府罷職,衛將,令兵判嚴棍汰去,常時待令校卒,令該廳,亦爲棍汰,以懲解怠之習,可也。
又啓曰,卽者,刑曹郞廳來言,因左右捕盜廳草記,慶熙宮差備門鑰環偸竊罪人徐龍云,擬律勘處,而判書趙萬元在外,無以擧行云,何以爲之?敢稟。傳曰,許遞,前望單子入之。
刑曹判書前望單子入之,金魯敬落點。
李魯集,以兵曹言啓曰,左右捕廳草記,慶熙宮鑰環偸竊罪人,移送秋曹事批旨內,傳曰,知道。守直中官,與衛將言之,亦不可無飭,當該中官,令內府罷職,衛將令兵判嚴棍汰去,常時待令校卒,令該廳亦爲棍汰,以懲懈怠之習可也事,命下矣。謹依下敎,慶熙宮衛將朴尙純,嚴棍十五度後,汰去之意,敢啓。傳曰,知道。
又以左右捕盜廳言啓曰,謹依下敎,慶熙宮待令左邊捕盜軍官金應五,軍士朴泰蕃,右邊捕盜軍官崔聖爕,軍士申守得等,各嚴棍二十度,竝汰去之意,敢啓。傳曰,知道。
義禁府啓目,副摠管金煐·申光軾·金守基·趙岐等原情云云。傳旨內辭緣,泛稱遲晩,所當請刑是白乎矣,曾經侍從及閫帥,勿爲請刑,載在大典通編,竝只議處,何如?判付啓,依允。又啓目,毓祥宮夏享大祭大祝李明緖原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,忠義沈能奎原情云云。問目內辭緣,泛稱遲晩,刑推得情,判付何如啓,除刑推議處爲良如敎。
朴岐壽,以義禁府言啓曰,卽接月令醫員趙行均手本,則時囚罪人申光軾,宿暑闖發,嘔泄委席,食飮全却,眞元大脫,實有難保之慮云,罪人病勢如此,則一邊保放,一邊草記,曾有定式矣。申光軾姑爲保放之意,敢啓。傳曰,知道。
上在昌德宮。停常參·經筵。
上詣景慕宮。入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。還詣逌覲門外,入幕次後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。
李瀅夏啓曰,明日孝禧殿望祭,親行齋戒相値,視事頉稟之意,敢啓。傳曰,知道。
任厚常啓曰,藥房提調·副提調,持湯劑來待矣。傳曰,封入。
傳于李瀅夏曰,孝禧殿望祭,自內親行矣,該房知悉。
徐俊輔,以吏曹言啓曰,卽接司僕寺牒報,則以爲,今此景慕宮擧動時,本寺正,例爲進輿差備,而正李彦淳在外,卽速變通云,司僕寺正李彦淳改差,其代口傳備擬以入之意,敢啓。傳曰,知道。
吏曹口傳政事,以尹秉烈爲司僕正。
徐俊輔,以吏曹言啓曰,新除授巨濟府使申在健呈狀內,矣身老母,素患痰癖之症,長在床褥,近又因暑添劇,萬無離側遠赴之望,卽速入啓遞改云,其親病旣如是沈重,則有難强令赴任,改差,何如?傳曰,允。
李瀅夏,以侍講院言啓曰,再明日孝禧殿望祭,王世子亞獻禮時,宮官當爲全數進參,而弼善尹尙烈,兼弼善林處鎭,司書李魯秉在外,無以備員,何以爲之?敢稟。傳曰,竝許遞,前望單子入之。
春坊前望單子入之,弼善李羲發,兼弼善沈鈁,司書姜時煥落點。
兵曹,以申鴻周爲御營中軍。
壬午五月十三日辰時,上詣景慕宮。展拜入侍時,行都承旨徐俊輔,左承旨任厚常,右承旨李瀅夏,左副承旨李魯集,右副承旨朴岐壽,同副承旨鄭漪,記事官金炳朝,假注書趙顯休,記注官李宗心,記事官金正喜,檢校待敎李鶴秀·徐憙淳,以次侍立訖,通禮,跪啓請外辦,上具布裹翼善冠·白袍·白布裹烏犀帶·白皮靴,乘輿出宣化門,藥房提調李羲甲進前曰,雨後日氣不調,聖體若何?上曰,一樣矣。寢睡·水刺之節,何如?上曰,一樣矣。由協陽門·建陽門·銅龍門·景化門·集禮門·光德門·明光門·靑陽門,出月覲門入幕次,上改具翼善冠·無揚黑圓領袍·靑鞓·素玉帶以出,通禮,跪啓請乘輿,上乘輿,由逌覲門·日瞻門,詣降輿所,通禮,跪啓請降輿,上降輿入大次,展拜時至。通禮,跪啓請外辦,上因具翼善冠·無揚黑圓領袍·靑鞓·素玉帶以出,左右通禮,導上詣版位,西向立,左右通禮,跪啓請鞠躬再拜興平身,上鞠躬再拜興平身,王世子以下在位者,皆鞠躬再拜興平身,左通禮,導上陞詣廟內奉審訖,左右通禮,導上詣望廟樓,上詣版位。左通禮,啓請鞠躬四拜興平身,上鞠躬四拜興平身,王世子以下在位者,皆鞠躬四拜興平身,左右通禮,導上陞詣奉審訖,左右通禮,導上出東門外,前導入大次。上曰,還宮時,王世子隨駕,可也。通禮,跪啓請外辦,上乘輿,由日瞻門,出逌覲門入幕次,小頃,通禮跪啓請外辦,上改具布裹翼善冠·白袍·白布裹烏犀帶·白皮靴,通禮,跪啓請乘輿,上乘輿,由月覲門·建陽門,入協陽門,命出標信解嚴,宣化門還內後,諸臣以次退出。
上在昌德宮。停常參·經筵。
藥房提調李羲甲,副提調任厚常啓曰,閟宮祗謁,聖慕克伸,差晩還內,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。
李瀅夏啓曰,明日常參·經筵,取稟。傳曰,停。
朴岐壽啓曰,行大司憲趙得永,持平崔致憲未肅拜,執義柳季麟,掌令尹錫永·全性有,持平黃鍾人呈辭,監察茶時之意,敢啓。傳曰,知道。
傳于李瀅夏曰,禮房承旨,馳詣宗廟·景慕宮,奉審摘奸以來。
任厚常啓曰,藥房提調·副提調,持湯劑來待矣。傳曰,封入。
李瀅夏,以侍講院言啓曰,明日孝禧殿望祭,王世子亞獻禮時,宮官當爲全數進參,而輔德金學淳有實故,新除授弼善李羲發,兼弼善沈鈁,司書姜時煥在外,無以備員,何以爲之?敢稟。傳曰,竝許遞,前望單子入之。
春坊前望單子入之,輔德李光憲,弼善林處鎭,兼弼善尹景鎭,司書沈能栻,落點。
李瀅夏啓曰,弼善林處鎭,旣在闕中,不爲肅謝,直爲出去,事甚未安,推考,何如?傳曰,允。
李瀅夏,以弘文館言啓曰,本館下番校理林處鎭,移拜弼善,副校理林東鎭差祭,應敎姜世白,校理朴光錫,修撰宋應奎·林顔喆,副修撰徐有素在外,副校理任俊常,副修撰朴齊聞,有實故,下番無他推移入直之員,令政院稟旨變通,何如?傳曰,竝許遞,前望單子入之。
玉堂前望單子入之,應敎尹致謙,校理尹永僖·李渭達,副校理洪羲弼·沈鈁,修撰趙璟鎭·尹景鎭,副修撰趙庭和·李魯秉,落點。
李瀅夏啓曰,新除授校理尹永僖,以前任洪原縣監,修撰尹景鎭,以前任靑松府使,俱在解由未出中,何以爲之?敢稟。傳曰,勿拘。
李瀅夏,以侍講院言啓曰,明日孝禧殿望祭,王世子亞獻禮時,宮官當爲全數進參,而新除授弼善林處鎭,有實故,司書沈能栻在外,無以備員,何以爲之,而兼司書未差之代,令政院,稟旨差出,待下批,與新除授輔德李光憲,兼弼善尹景鎭,一體牌招,以爲進參之地,何如?傳曰,竝許遞,前望單子入之。
春坊前望單子入之,輔德洪起燮,弼善沈能栻,兼弼善金蘭淳,司書沈鈁,兼司書宋應圭,落點。
李瀅夏,以議政府領右相意啓曰,明日中宮殿誕日,物膳監進時,本府西壁,當爲進參,而行左參贊鄭尙愚,行右參贊李好敏,俱有身病,不得擧行,竝姑許遞,其代令政院,政官牌招,開政差出,何如?傳曰,竝許遞,前望單子入之。
參贊前望單子入之,左參贊李肇源,右參贊洪羲臣,落點。
傳于李瀅夏曰,左右參贊落點勿施,前望單子,更爲入之。
參贊前望單子入之,左參贊鄭尙愚,右參贊趙得永,改落點。
李魯集啓曰,行兵曹判書李肇源,所佩命召,纔已來納矣,卽爲牌招,還傳命召,何如?傳曰,允。
李瀅夏啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,卽者,副應敎金蘭淳,以其親病,陳疏徑出,原疏以親祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安,新除授校理尹永僖·李渭達,副校理洪羲弼,修撰趙璟鎭·尹景鎭,副修撰趙庭和·李魯秉,竝卽牌招,推移入直,何如?傳曰,允。
李瀅夏,以吏曹言啓曰,今此孝禧殿望祭親行時執禮,前弼善林處鎭塡差,而時無職名,令該曹,口傳付軍職,何如?傳曰,允。
又以侍講院言啓曰,兼文學林東鎭,時無職名,令該曹,口傳付軍職,何如?傳曰,允。
兵曹口傳政事,副司果林處鎭·林東鎭竝單付。
李瀅夏啓曰,修撰趙璟鎭,旣入闕中,不爲肅謝,直爲出去,事甚未安,推考,何如?傳曰,允。
上在昌德宮。停常參·經筵。
夜自四更至十六日開東,灑雨下雨,測雨器水深四分。
孝禧殿望祭罷後,王世子板位問安。答曰,罔極。
大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
中宮殿誕日,大殿·嘉順宮·世子宮·世子嬪宮,內閣·政院口傳問安。答曰,知道。中宮殿單子問安。答曰,知道。大殿·嘉順宮·世子宮,朝廷二品以上·六曹堂上·大司諫口傳問安。答曰,知道。中宮殿單子問安。答曰,知道。
進御加味君子湯,自明日停止事,榻前下敎。
李瀅夏啓曰,玉堂備員間,視事頉稟之意,敢啓。傳曰,知道。
李魯集啓曰,備邊司郞廳來言,今日賓廳日次,而中宮殿誕日相値,不得來會云矣,敢啓。傳曰,知道。
任厚常啓曰,藥房提調·副提調,持湯劑來待矣。傳曰,封入。
臺諫前望單子入之,大司憲李存秀,司諫林處鎭落點。
以校理李渭達,修撰趙璟鎭牌不進罷職傳旨,傳于李瀅夏曰,只推。
以修撰尹景鎭牌不進罷職傳旨,傳于李瀅夏曰,只推。
李瀅夏啓曰,玉堂上下番俱空,事甚未安,校理李渭達,修撰趙璟鎭·尹景鎭,旣有只推之命,竝卽牌招,推移入直,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以侍講院言啓曰,新除授弼善沈能栻,時在慶尙道善山地,司書沈鈁,時在京畿富平地,兼司書宋應圭,時在公淸道淸州地,書筵入番事緊,竝斯速乘馹上來事,下諭,何如?傳曰,允。
李魯集,以都摠府言啓曰,今日入直內三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
又以訓鍊都監言啓曰,本局參軍蔡文永,不勤巡山,生松偸斫,全不致察,言念法意,誠極駭然,其在懲後之道,不可仍置,爲先汰去之意,敢啓。傳曰,知道。
刑曹判書金魯敬疏曰,伏以臣於日前,除拜刑曹判書矣。臣方忝賓客之任,例不得兼帶,適値閟宮展拜,雖不得不章皇出肅,而因仍蹲冒,非所可論,間値齋日,今始略入文字,仰瀆崇嚴。伏乞亟命照例遞改,不勝大願。臣無任云云。答曰,省疏具悉。所請依施。
孝禧殿望祭親行敎是時,終獻官判敦寧朴崙壽,贊禮禮曹判書李憲琦,典祀官奉常正鄭禮容,宮闈令尙膳韓敬善,執禮副司果林處鎭,執尊修撰趙璟鎭,大祝獻納南履懋,祝史掌令尹錫永,齋郞副司果徐英淳,盥洗位禮曹正郞黃萬齡,直講全國憲,爵洗位典籍金必宣,禮曹佐郞朴齊輝,亞獻盥洗位典籍白時亨,終獻盥洗位典籍吉顯範,贊者引儀安聖謩,李儀朝,謁者兼引儀朴惟正·吳淳常,贊引假引儀金懋·李元普,祭監監察李是鍊·洪羲翼。
壬午五月十五日子時,上詣孝禧殿。望祭親行入侍時,行都承旨徐俊輔,左承旨任厚常,右承旨李瀅夏,左副承旨李魯集,右副承旨朴岐壽,同副承旨鄭漪,記事官金炳朝,假注書趙顯休,記注官金輦,記事官金正喜,檢校待敎李鶴秀·徐憙淳,以次侍立訖。上具衰服,詣齋殿。時至,左通禮,啓請行禮,贊禮,導上入孝禧殿,詣板位,贊禮,啓請跪俯伏哭,上跪俯伏哭,王世子以下在位者,皆跪俯伏哭。贊禮,啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身。執禮請行初獻禮,上詣尊所,西向立,贊禮,導上詣靈座前。贊禮啓請跪,上跪,在位者皆跪,瀅夏奉香,漪奉爐,跪進。贊禮,啓請三上香,上三上香,漪奠爐於案,執尊者擧冪,漪以爵受酒,俊輔跪進爵,贊禮,啓請執爵獻爵,上執爵授俊輔,奠于靈座前,贊禮啓請俯伏興小退跪,上俯伏興少退跪,大祝南履懋,進靈座之右,東向跪讀祝文訖。贊禮,啓請俯伏興·平身,上俯伏興·平身,贊禮,導上降復位,執禮請行亞獻禮,宮官,引王世子詣靈座前,行亞獻禮訖,降復位。執禮,請行終獻禮,謁者,引終獻官永明尉洪顯周,詣靈座前,行終獻禮訖,降復位。贊禮啓請跪俯伏哭,上跪俯伏哭,王世子以下在位者,皆跪俯伏哭。贊禮,啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身,宮闈令陞詣納練主如儀,贊禮,導上詣望燎位,履懋奉祝燎於坎,贊禮,啓禮畢,贊禮,導上還入齋殿,諸臣以次退出。
上在昌德宮。停常參·經筵。
鄭漪啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
任厚常啓曰,右承旨李瀅夏,右副承旨朴岐壽,今日不爲仕進,竝卽牌招,何如?傳曰,允。
以校理李渭達,修撰趙璟鎭牌不進罷傳旨,傳于鄭漪曰,只推。
以修撰尹景鎭再牌不進罷職傳旨,傳于鄭漪曰,只推。
鄭漪啓曰,玉堂上下番俱空,已至多日,事甚未安,校理李渭達,修撰趙璟鎭·尹景鎭,旣有只推之命,竝卽牌招,以爲推移入直,何如?傳曰,允。違牌勿爲呼望。
又啓曰,修撰趙璟鎭·尹景鎭,特敎之下,謂有情勢,奉牌闕外,無意承膺,事體所在,誠極未安,竝從重推考,何如?傳曰,允。
又啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林處鎭,獻納南履懋,正言朴宗學,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于鄭漪曰,只推。
以右承旨李瀅夏右副承旨朴岐壽牌不進罷職傳旨,傳于任厚常曰,只推。
鄭漪,以奎章閣言啓曰,原任待敎李敎信,本生母喪,依定式,遣檢書官,傳給內賜賻物,仍爲致弔勸粥以來之意,敢啓。傳曰,知道。
又以義禁府言啓曰,京畿監司韓兢履狀啓內,高陽郡守鄭淵始罪狀,令收司稟處事,啓下矣。鄭淵始時在任所,依例發遣府羅將,拿來,何如?傳曰,待待命拿囚。
又以義禁府言啓曰,保放罪人申光軾·尹永魯·李定鉉,還囚議處以入,而申光軾病勢,一向未差,仍爲保放之意,敢啓。傳曰,知道。
義禁府啓目粘連,向前金煐·申光軾·金守基·趙岐等亦,實病難强,俱各有說,而替直不時,致有僚堂之徑出者,難免推諉之跡,竝只以此照律,何如?判付啓,依允。又啓目粘連,向前李明緖亦,軍銜擅離,有違法禁,以此照律,何如?判付啓,依允。又啓目粘連,向前尹永魯亦,摘奸之際,不審有無,顚錯非細,事甚駭然,以此照律,何如?判付啓,依允。又啓目粘連,向前沈能奎亦,親病受由,限內還直,囚供分疏,非曰誣也,未趁祭享,不得備員,難免曠直,以此照律,何如?判付啓,依允。又啓目粘連,向前李定鉉亦,徒知目下闕更之爲罪,未諳自來定式之本意,致此妄錯,原其情實,雖異於知而故犯,不知亦罪,以此照律,何如?判付啓,依允。
鄭漪,以義禁府言啓曰,卽接月令醫員朴致煥手本,則時囚罪人李明緖,素患關格之症,猝然闖發,食飮全却,眞元大脫,實有難保之慮云,罪人病勢如此,則一邊保放,一邊草記,曾有定式矣。李明緖姑爲保放之意,敢啓。傳曰,知道。
上在昌德宮。停常參·經筵。
夜自五更至十八日開東,灑雨下雨,測雨器水深六分。
鄭漪啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
任厚常啓曰,右承旨李瀅夏,右副承旨朴岐壽,今日不爲仕進,竝卽牌招,何如?傳曰,允。
鄭漪啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
備忘記,平安兵使柳相亮下直,長弓一張·長箭一部·片箭一部·筒兒一箇賜給。
鄭漪啓曰,修撰趙璟鎭·尹景鎭,謂有情勢,奉牌闕外,已至經宿,連加催促,終無變動,事體道理,俱極未安。竝從重推考,何如?傳曰,允。
又啓曰,左邊捕盜大將李元植,以武臣堂上朔試射試官,今日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,修撰趙璟鎭·尹景鎭,謂有情勢,一向奉牌,連爲催促,無意變動,事體所在,誠極未安。更爲從重推考,何如?傳曰,允。
又啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫愈應煥,司諫林處鎭,獻納南履懋,正言朴宗學,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于鄭漪曰,只推。
以右承旨李瀅夏,右副承旨朴岐壽牌不進罷職傳旨,傳于任厚常曰,只推。
鄭漪,以侍講院言啓曰,兼弼善金蘭淳,時無職名,令該曹,口傳付軍職,何如?傳曰,允。
兵曹口傳政事,副司果單金蘭淳。
鄭漪,以備邊司言啓曰,全羅兵使尹敏東,呈遞之代,尙未差出,夫馬之屢月留滯,爲弊切悶,令政院,政官牌招,開政差出,待下批,仍令當日辭朝,何如?傳曰,允。
又以弘文館言啓曰,新除授應敎尹致謙,時在黃海道遂安郡任所,校理尹永僖,時在廣州地,副校理洪羲弼,時在公淸道天安地,副修撰趙庭和,時在京畿楊州地,李魯秉,時在驪州地,經筵入番事緊,請竝斯速乘馹上來事,下諭。傳曰,竝許遞,今日政差出。
以京畿監司韓兢履狀啓,永宗僉使李檍身死事,傳于鄭漪曰,今日政差出。
有政。吏批,判書洪羲臣進,參判趙貞喆牌不進,參議未差,同副承旨鄭漪進。以李鶴秀爲吏曹參議,趙庭和爲副校理,李好敏爲刑曹判書,李止淵爲參判,韓喆濟爲敦寧都正,李毅遠爲宗簿正,林東鎭爲司成,鄭度采·朴齊明爲兵曹正郞,李繼祜爲引儀,尹正鎭爲京畿都事,安光贊爲宣川府使,李光永爲竹山府使,李元緖爲朔州府使,鄭壽基爲巨濟府使,李顯英爲碧潼郡守,李煥奎爲遂安郡守,李敏德爲長鬐縣監,金永範爲吏曹正郞,承文博士單趙顯休,故學生李時復,贈童蒙敎官,孝行卓異贈職事,承傳。
再政。以尹景鎭爲應敎,林處鎭爲校理,南履懋爲副校理,林顔喆·林東鎭爲副修撰。
三政。以林東鎭爲司諫,李麒峻爲獻納,宋應圭爲修撰,張晩燮爲監察。
兵批,行判書李肇源進,參判金啓溫受由,參議呂東植病,參知李東煥入直,左承旨任厚常進。以趙華錫爲訓鍊都正,金光浩爲五衛將,尹悅厚爲景福將,李行裕·延廷郁爲慶熙將,尹佑成爲都摠都事,洪永謨爲訓鍊判官,申在良·申在衡爲武兼,徐有馨爲部將,尹守徹爲西道參軍,鄭昌殷爲守門將,朴孝晉爲全羅兵使,趙文錫爲全羅右水使,沈有祖爲阿耳僉使,知事單金相淳,黃土歧權管單高處相,上護軍李好敏,大護軍金魯敬·趙萬元·玄在明,副護軍沈能岳·李友秀·洪命周·李鍾穆·金學淳·李光憲·鄭東晩·尹敏東·閔宗爀,副司直姜世白·朴光錫·任俊常·李羲發·尹尙烈,副司果宋應圭·林顔喆·徐有素·朴齊聞·姜時煥,以上竝單付。
再政。以具載龍爲訓鍊都正,韓應一爲都摠經歷,李奎東爲左輔從事官,李鍾完·洪近泳爲訓鍊主簿,李殷會爲永宗僉使,同知單尹悅厚,僉知單金光浩。
三政,以李周尙爲宣傳官,徐永淳·權友仁爲武兼,鄭重大爲部將,同知單延廷郁,副司直單尹致謙·尹永信·洪羲弼,副司果單李魯秉。
備忘記,全羅兵使朴孝晉下直,長弓一張·長箭一部·片箭一部·筒兒一箇賜給。
鄭漪,以兵曹言啓曰,禁軍來秋冬等祿試射時,柳葉箭沒技人,別單書入之意,敢啓。傳曰,知道。
吏曹啓目粘連,觀此京畿監司韓兢履畢賑狀啓,據賑恤廳覆啓內,旣非一道之大賑,則別無勞勩之可言,守令論賞一款,置之是白遣,高陽補賑人前萬戶李孝錫,令該曹考例稟處事允下敎是乎所,李孝錫之出力補賑,穀數至於百包者,極爲嘉尙,依事目,施以帖加成給之典,何如?判付啓,依允。
鄭漪,以義禁府言啓曰,保放罪人申光軾·李明緖,還囚照律以入之意,敢啓。傳曰,知道。
義禁府照目,都摠府副摠管金煐·申光軾·金守基·趙歧等,矣本府議啓內,實病難强,俱各有說,而替直不時,致有僚堂之徑出者,難免推諉之跡,竝只以此照律,罪各笞四十收贖,附過還職,竝只私罪奉敎依允爲旀,申光軾·趙歧等段,各功減一等爲良如敎。又照目,忠義沈能奎,矣本府議啓內,親病受由,限內還直,囚供分疏,非曰誣也,未趁祭享,不得備員,難免曠直,以此照律,罪笞四十收贖,付過還職私罪奉敎依允爲旀,功減一等爲良如敎。又照目,毓祥宮夏享祭大祝李明緖,矣本府議啓內,軍銜擅離,有違法禁,以此照律,罪笞五十收贖,解見任別敍私罪奉敎依允爲旀,功減一等爲良如敎。又照目,監軍李定鉉,矣本府議啓內,徒知目下闕更之爲罪,未諳自來定式之本意,致此妄錯,原其情實,雖異於知而故犯,不知亦罪,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目,吏曹正郞尹永魯,矣本府議啓內,摘奸之際,不審有無,顚錯非細,事甚駭然,以此照律,罪笞五十收贖,解見任別敍,私罪奉敎依允。
修撰趙璟鎭疏曰,伏以臣,猥以無似,冒叨見職,八年之間,凡數十餘遭矣,有除輒違,一未敢爲蠢動之計者,是豈臣可已而不已者哉?臣是乙亥錄中人也,玉署一步,鐵限萬重,聖鑑之所嘗俯燭,同僚之所共見諒,嚴召之下,末由趨膺,奉牌朝房,經宵惶懍,玆敢略具短章,猥瀆崇聽。伏乞特垂鑑諒,極削臣職名,仍治臣逋慢瀆擾之罪,肅朝綱而安私分焉。臣於俟勘縮伏之中,何敢贅他,而區區愚忱之平日所耿耿于中者,敢此附陳,惟聖明少垂察焉。臣於壬申夏,王世子邸下冊儲之初,首叨宮銜,眤瞻慶禮,伊後十餘年之間,屢登書筵,獲覩講儀,睿音溫粹,睿學將就,濟濟賓僚,日夕登對,煌煌方冊,上下討論,臣不勝欽誦萬萬,而第伏念賓僚之銜,爲任綦重,必也擇人而久任,乃可責成而奏效,夫何近日以來,除拜未幾,輒多求遞,未知事故之如何,而有若占便者然,臣切爲之慨然也。臣請繼自今,除非衆所共知實病實故外,勿令呈遞,勿許變通,俾各宿齋豫戒,久任責效焉。臣無任云云。省疏具悉。所陳好矣,申飭政院,毋得輒捧呈辭,爾其勿辭察職。
修撰尹景鎭疏曰,伏以臣於見職,鐵限萬重,實聖明之所俯燭,而同朝之所共知,前後恩除,一味違傲,輒蒙體諒,八年于玆矣。臣雖至頑,豈不念感激鴻造,竭蹶趨膺,而其於廉防所在,分誼反輕何哉?今於問備之下,縮伏闕外,恭俟嚴誅而已,顧何敢露章乞免,有若尋常辭職者然哉?第今奉牌朝房,已經一宿,萬萬惶懍,靡所容措,玆敢不避猥越,冒瀆崇聽。伏乞聖明,特垂鑑諒,亟削臣所帶弘文館修撰之職,仍治臣瀆擾之罪,俾朝體肅而私分安焉。臣於俟勘悚蹙之中,何敢贅及他辭,而第臣於近來泮儒捲堂之頻數,常有所慨然者,敢此敷陳焉。夫首善之地,培埴士氣,導之使言,不害爲淸朝之美風,彼諸生,苟有可言之事,則相率齊籲,懋積誠意,抑或有義理屈而未伸,下情閼而不通,至於不得已而後,始乃捲堂,自是古例。今則不然,欲有所陳達,則不思聖廟之守護,所重自別,下懷之上徹,事體至嚴,輒皆引領退出,無難空齋,其志將以因便陳辭,看作妙逕,豈有如許國綱如許士習乎?臣謂自今以後,分付太學,毋敢不以疏陳而徑自捲堂,俾士習正而國體尊焉。臣無任云云。省疏具悉。捲堂之爲否,此在於諸生,非朝家所可梗定之事,爾其勿辭察職。
上在昌德宮。停常參·經筵。
李魯集啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右副承旨朴岐壽,今日不爲仕進,卽爲牌招,何如?傳曰,允。
傳于李魯集曰,檢校直閣徐俊輔,馳詣顯隆園,奉審摘奸,仍詣健陵·華寧殿,一體奉審以來。
朴岐壽啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,獻納李麒峻,正言朴宗學,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于朴歧壽曰,只推。
李魯集,以弘文館言啓曰,本館下番闕直,事甚未安。應敎尹景鎭,校理林處鎭,副校理南履懋,竝卽牌招,以爲推移姑降入直之地,何如?傳曰,允。
以應敎尹景鎭,校理林處鎭,副校理南履懋牌不進罷職傳旨,傳于朴岐壽曰,只推。
李魯集,以吏曹言啓曰,成均館典籍閔秉勳呈狀內,矣身素患痰癖之症,當此換節之時,一倍添劇,時月之內,萬無供職之望云,身病旣如是,則有難强令察任,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
朴岐壽啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
李魯集啓曰,同副承旨鄭漪,今日不爲仕進,卽爲牌招,何如?傳曰,允。
朴岐壽啓曰,行刑曹判書李好敏,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議李鶴秀,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,獻納李麒峻,正言朴宗學,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于朴岐壽曰,只推。
以吏曹參議李鶴秀牌不進罷職傳旨,傳于朴岐壽曰,只推。
鄭漪,以弘文館言啓曰,本館下番闕直,事甚未安。應敎尹景鎭,校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,允。
又以奎章閣言啓曰,原任直閣金邁淳父喪,依定式,遣檢書官,致賻致弔,仍爲勸粥以來之意,敢啓。傳曰,知道。
李魯集,以備邊司言啓曰,今番謝恩使之行,賜祭謝恩,方物移準謝恩,皇后冊諡進賀,方物移準謝恩,歲幣使臣賜食謝恩,當爲兼付矣,此皆循例稱謝者,竝以無方物磨鍊擧行之意,分付該曹·該院,何如?傳曰,允。
又以備邊司言啓曰,卽見全羅監司洪奭周所報,則以爲,本營支放穀丙子未捧折米九千七十四石,耗九百七石,每年以乙亥賑餘秋穀,請劃取用,而秋穀見存,數甚零星,今年減縮耗,以賑餘皮麰,準折劃下,俾補支放爲辭矣。支放不足,無他變通之道,以賑餘穀,依例劃給,而秋穀不足,夏穀有餘,依所報以夏穀準折許劃,何如?傳曰,允。
又以備邊司言啓曰,京畿水使李復淵,以其身病,呈狀乞遞矣,實病旣如此,則不必强令察任,改差,何如?傳曰,允。
又以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,新除授全羅右水使趙文錫戶奴呈狀內,矣上典老父,年今七十六歲,法不當遠離赴任,呈狀乞遞,閫帥之親年七十五歲以上者,許遞其任,載在法典,依法典改差,何如?傳曰,允。
又以兵曹言啓曰,內禁衛將李光錫·李義權,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
藥房都提調韓用龜,提調李羲甲,副提調任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
朴岐壽啓曰,行大司憲李存秀,持平崔致憲未肅拜,執義柳季麟,掌令尹錫永·全性有,持平黃鍾人呈辭,監察茶時之意,敢啓。傳曰,知道。
李魯集啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
傳于李魯集曰,明日當詣景慕宮展拜,王世子亦當展拜,路由月覲門·逌覲門,該房知悉。
傳于李瀅夏曰,明日展拜時,百官行禮,依例爲之。
傳于李魯集曰,明日出宮內門路,以協陽門爲之。
傳于朴歧壽曰,留院公事入之。
李魯集啓曰,禁衛大將趙萬永,時無職名,令該曹依例口傳付軍職,何如?傳曰,允。
又以都摠府言啓曰,明日景慕宮動駕時,侍衛寶劍守宮,當爲備員,而都摠管鄭尙愚·李好敏·李憲琦,副摠管徐能輔,俱有身病,無以備員,令政院,稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,明日動駕時,侍衛寶劍守宮,當爲備員,而都摠管鄭尙愚·李好敏·李憲琦,副摠管徐能輔,俱有身病,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管金履陽,副摠管柳相祚·徐鼎輔·李愚在落點。
李魯集,以兵曹言啓曰,明日景慕宮展拜時,本曹堂上守宮侍衛及陪衛,當爲備員,而參判金啓溫受由,參議呂東植有身病,無以備員,參判·參議,令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。
又啓曰,因兵曹草記,明日景慕宮展拜時,守宮侍衛陪衛,當爲備員,而參判金啓溫受由,參議呂東植有身病,無以備員,令政院,稟旨變通,仍命該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
兵曹堂上前望單子入之,參判金愚淳,參議李朝鉉,落點。
吏曹,兵曹參議單李東煥,參知單李朝鉉。
以應敎尹景鎭,校理林處鎭,副校理南履懋牌不進罷職傳旨,傳于李瀅夏曰,只推。
李瀅夏,以弘文館言啓曰,本館下番闕直,事甚未安,應敎尹景鎭,校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,允。
以應敎尹景鎭,校理林處鎭,副校理南履懋牌不進罷職傳旨,傳于李瀅夏曰,只推。
李瀅夏,以侍講院言啓曰,明日擧動時,宮官當爲全數進參,而弼善沈能栻,司書沈鈁,兼司書宋應圭在外,無以備員,何以爲之?敢稟。傳曰,竝許遞,前望單子入之。
春坊前望單子入之,兼弼善金蘭淳,司書尹景鎭,兼司書南履懋,落點。
李瀅夏,以侍講院言啓曰,明日擧動時,宮官當爲全數進參,而兼弼善金蘭淳,司書趙璟鎭,俱有實故,兼司書徐有素在外,無以備員,何以爲之?敢稟。傳曰,竝許遞,前望單子入之。
春坊前望單子入之,弼善鄭禮容,司書趙璟鎭,兼司書徐有素,落點。
吏曹口傳政事,以南履煥爲景慕宮令。
以平安監司金履喬狀啓,順安縣令李文容,暗行御史,今已封庫,依例罷黜事,傳于李瀅夏曰,令該曹,口傳差出,催促下送。
以全羅監司洪奭周狀啓,靈巖郡守李楨植,暗行御史封庫,依例罷黜事,傳于李瀅夏曰,令該曹,口傳差出,催促下送。
吏曹口傳政事,以李允德爲靈巖郡守,李祖植爲順安縣令。
李魯集,以訓鍊都監言啓曰,本局千摠任聖皐,身病甚重,勢難察任,改差,何如?傳曰,允。
壬午五月二十日辰時,上御熙政堂。藥房入診入侍時,都提調韓用龜,提調李羲甲,副提調任厚常,記事官金炳朝,記注官安允璟·金樂澧,檢校待敎朴綺壽,以次進伏,醫官吳千根·李彦厚·金殷相,以次進伏楹外訖。用龜曰,雨澤周洽,日候晴佳,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,各殿宮氣候一樣矣。仍命醫官入診,千根等,以次診候訖,退伏奏曰,脈候左右三部調均矣。上命藥房先退。又命退,承史以次退出。
上在昌德宮。停常參·經筵。
上出月覲門,入幕次後,王世子板位問安。答曰,知道。仍詣景慕宮,入齋室後,王世子板位問安。答曰,知道。展拜後,王世子板位問安。答曰,知道。還詣逌覲門外,入幕次後,王世子板位問安。答曰,知道。
內閣·政院·玉堂·藥房,口傳問安。答曰,知道。
還內後,王世子板位問安。答曰,知道。
內閣·政院·玉堂·藥房口傳問安。答曰,知道。
李魯集啓曰,來二十五日,朝參日次矣,敢稟。傳曰,停。
傳于任厚常曰,奉審閣臣留待。
傳于任厚常曰,奉審閣臣入侍。
兵曹口傳政事,護軍單趙萬永。
李瀅夏,以弘文館言啓曰,本館下番闕直,事甚未安。校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,允。未差之代,前望單子入之,待下批,牌招察任。
玉堂前望單子入之,應敎姜世白,副應敎尹致謙,修撰尹永僖,副修撰徐有素,落點。
李瀅夏啓曰,新除授副應敎尹致謙,以前任遂安郡守,方在解由未出中,何以爲之?敢稟。傳曰,勿拘。
李瀅夏,以弘文館言啓曰,新除授副校理趙庭和,時在京畿楊州地,修撰宋應圭,時在公淸道淸州地,副修撰林顔喆,時在連山地,經筵入番事緊,請竝斯速乘馹上來事,下諭。答曰,依啓。
李魯集,以御營廳言啓曰,本廳把摠李命權,身爲將官,稱以徵債,他營軍卒,擅自推治,擧措駭妄,爲先汰去之意,敢啓。傳曰,知道。
壬午五月二十一日卯時,上詣景慕宮。展拜入侍時,左承旨任厚常,右承旨李瀅夏,左副承旨李魯集,右副承旨朴岐壽,同副承旨鄭漪,記事官金炳朝,假注書趙顯休,記注官李宗心,記事官金正喜,檢校待敎李鶴秀,以次侍立訖。通禮,跪啓請外辦,上具布裹翼善冠·白袍·布裹烏犀帶·白皮靴,乘輿出宣化門,藥房提調李羲甲,進前奏曰,夜來甚熱,聖體,若何?上曰,一樣矣。羲甲曰,寢睡·水刺之節,何如?上曰,一樣矣。由協陽門·建陽門·銅龍門·景化門·集禮門·光德門·明光門·靑陽門,出月覲門入幕次後,問安勿爲之事。出榻敎少頃,通禮跪啓請外辦,上改具翼善冠·無揚黑圓領袍·靑鞓素玉帶以出。通禮跪啓請乘輿,上乘輿,由逌覲門·日瞻門,詣降輿所,通禮跪啓請降輿,上降輿。入大次後,問安勿爲之事。出榻敎展拜時至,通禮跪啓請外辦,上因具翼善冠·無揚黑圓領袍·靑鞓素玉帶以出,左右通禮,導上詣版位,西向立。通禮,跪啓請鞠躬再拜興·平身,上鞠躬再拜興·平身,王世子以下在位者,皆鞠躬再拜興·平身,左右通禮,導上陞詣廟內奉審訖,左右通禮,導上詣望廟樓,上詣版位。通禮,啓請鞠躬四拜興·平身,上鞠躬四拜興·平身,王世子以下在位者,皆鞠躬四拜興·平身,左右通禮,導上陞詣奉審訖,左右通禮,導上入大次後,問安勿爲之事。出榻敎上曰,還宮時,王世子隨駕,可也。通禮,跪啓請外辦,上出大次,詣乘輿所,通禮跪啓請乘輿,上乘輿,由日瞻門,出逌覲門,入幕次。少頃,通禮,跪啓請外辦,上改具布裹翼善冠·白袍·布裹烏犀帶·白皮靴,通禮,跪啓請乘輿,上乘輿,由月覲門·建陽門,入協陽門,命出標信解嚴,宣化門還內後,諸臣以次退出。
壬午五月二十一日酉時,上御熙政堂。奉審閣臣入侍時,左承旨任厚常,假注書趙顯休,記注官李宗心,記事官金正喜,檢校直閣徐俊輔,以次進伏訖。上曰,閣臣進前。俊輔進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,因爲監祭,因詣健陵,陵上奉審則無頉,莎草舊頉處,與前一樣,別無更損,碑閣·丁字閣奉審則無頉,因詣新陵丁字閣奉審則無頉,因詣華寧殿,殿內奉審則無頉矣。上命閣臣先退,又命退,承史以次退出。
上在昌德宮。停常參·經筵。
李魯集啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
任厚常啓曰,右副承旨朴岐壽,今日不爲仕進,卽爲牌招,何如?傳曰,允。
以校理林處鎭,副校理南履懋牌不進罷職傳旨,傳于李瀅夏曰,只推。
李魯集啓曰,行大司憲李存秀,執義柳季麟,掌令尹錫永·全性有,持平崔致憲·黃鍾人牌不進,監察茶時之意,敢啓。傳曰,知道。
以大司諫兪應煥,司諫林東鎭,獻納李麒峻,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于李魯集曰,只推。
以右副承旨朴岐壽牌不進罷職傳旨,傳于任厚常曰,只推。
以慶尙監司金相休狀啓,金海府使柳台佐,病勢沈篤,不得已罷黜事,傳于李瀅夏曰,令該曹口傳差出,催促下送。
以慶尙監司金相休狀啓,居昌府使李載延,暗行御史封庫,爲先罷黜事,傳于李瀅夏曰,令該曹,口傳差出,催促下送。
以咸鏡監司李勉昇狀啓,富寧府人物渰死事,傳于任厚常曰,聞甚矜惻,元恤典外,別加顧助,如有生前身還布,竝蕩減事,分付。
李瀅夏,以弘文館言啓曰,本館下番闕直,事甚未安,校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,允。
又以弘文館言啓曰,新除授應敎姜世白,時在慶尙道尙州地,副應敎尹致謙,時在黃海道遂安郡任所,修撰尹永僖,時在廣州地,副修撰徐有素,時在京畿楊根地,經筵入番事緊,請竝斯速乘馹上來,下諭,答曰,依啓。
又以謝恩使行中,以正副使意啓曰,今此使行,與無事之行有異,譯員不可不另擇而帶去矣。取考謄錄,每有別啓請之例,堂上譯官金相淳,依已例帶去,何如?傳曰,允。
李魯集,以兵曹言啓曰,考見諸道今春官鎭門聚點狀啓,則公淸兵使趙義鎭狀啓中,道內編伍軍兵聚點時,庇仁等三邑,服色間多渝傷,器械亦或朽破云,全羅前兵使李惟秀狀啓中,道內束伍軍兵聚點時,萬頃等二邑,服色間多渝弊,器械率多破傷云,黃海兵使鄭來升狀啓中,道內團束軍兵聚點時,長淵等二邑鎭,戰馬瘦駑,服色麤劣,軍器什物,亦不無執頉云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑鎭守令邊將,竝推考警責,何如?傳曰,允。
又以訓鍊都監言啓曰,本局別將李鐵求,時帶別軍職,職務相妨,今姑改差,何如?傳曰,允。
上在昌德宮。停常參·經筵。
李魯集啓曰,行大司憲李存秀,執義柳季麟,掌令尹錫永·全性有,持平黃鍾人呈辭,持平崔致憲未肅拜,監察茶時之意,敢啓。傳曰,知道。
李瀅夏啓曰,右副承旨朴岐壽,今日不爲仕進,卽爲牌招,何如?傳曰,允。
傳于李瀅夏曰,禮房承旨,馳詣健元陵,奉審摘奸,局內諸陵,一體奉審以來。
傳于李瀅夏曰,左右史不備已久,翰圈爲之。
李瀅夏啓曰,翰圈爲之事命下,而只有檢閱金正喜一人,無以備員擧行,曾經翰林二員,令該曹,依例口傳單付別兼春秋,卽爲牌招會圈,何如?傳曰,允。
吏曹口傳政事,別兼春秋二單,朴永元·李憲球。
李瀅夏啓曰,別兼春秋朴永元,時在平安道殷山縣任所,李憲球時在慶尙道大邱地,竝斯速乘馹上來事,下諭,何如?傳曰,允。
吏曹口傳政事,以李健植爲金海府使,洪容默爲居昌府使。
以右副承旨朴岐壽牌不進罷職傳旨,傳于李瀅夏曰,只推。
以校理林處鎭,副校理南履懋牌不進罷職傳旨,傳于李瀅夏曰,只推。
李瀅夏,以弘文館言啓曰,本館下番闕直,事甚未安,校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,允。
李魯集,以兵曹言啓曰,今月二十六日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李儒燁爲內禁將。
李魯集,以義禁府言啓曰,北兵使許溟狀啓內,城津僉使鄭宅恒,爲先罷黜,其罪狀,令收司稟處事,啓下矣。鄭宅恒,時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,卽接月令醫員朴致煥手本,則時囚罪人鄭淵始,素患疝癪,時時衝上,處濕添劇,實有一刻難保之慮云,罪人病勢如此,則一邊保放,一邊草記,曾有定式矣。鄭淵始,姑爲保放之意,敢啓。傳曰,知道。
刑曹啓目粘連,黃海道兎山縣殿碑作變罪人印喆伊,作變節次,旣已承款結案,令該曹,差送敬差官,按覈後稟處,何如?判付啓,依允。又啓目粘連,平安道渭原郡殿碑作變罪人宋希楫獄事,造謀助凶,皆已遲晩,則分首從,同推考覈,親問結案,係是不易之規,而今此獄案之全然闕略,有違法例,該道臣推考,更爲具格啓聞後,稟處,何如?判付啓,依允。
上在昌德宮。停常參·經筵。
自辰時至酉時,灑雨下雨,測雨器水深二分。
李魯集啓曰,行大司憲李存秀,執義柳季麟,掌令尹錫永·全性有,持平黃鍾人呈辭,崔致憲未肅拜,監察茶時之意,敢啓。傳曰,知道。
任厚常啓曰,右副承旨朴岐壽,今日不爲仕進,卽爲牌招,何如?傳曰,允。
以校理林處鎭牌不進罷職傳旨,傳于李瀅夏曰,只推。
以副校理南履懋牌不進罷職傳旨,傳于李瀅夏曰,只推。
李瀅夏,以弘文館言啓曰,本館下番闕直,事甚未安,校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,允。
李魯集啓曰,明日次對,兩司當爲進參,未署經外,未肅拜·呈告人員,竝待開門牌招,何如?傳曰,允。
以右副承旨朴岐壽牌不進罷職傳旨,傳于任厚常曰,只推。
以校理林處鎭牌不進罷職傳旨,傳于李瀅夏曰,只推。
以副校理南履懋再牌不進罷職傳旨,傳于李瀅夏曰,只推。
以京畿監司韓兢履狀啓,驪州牧使金熙華,身病猝重,不得已罷黜事,傳于李瀅夏曰,令該曹,口傳差出,催促下送。
李魯集,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見公淸監司李錫奎狀啓,則以爲,本道穀簿,自來不敷,只以應分,排巡無路,今春有閏,民食益艱,道內還軍餉留庫條中應加分外,限九千石,特許加分事,請令廟堂,稟旨分付矣。本道加分之請,無異年例應分,況又民間艱食,正在此時,依所請許施,何如?傳曰,允。
上在昌德宮。停常參·經筵。
藥房提調李羲甲,副提調任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
中宮殿·嘉順宮·世子宮·世子嬪宮,口傳問安。答曰,知道。
備忘記永宗僉使李殷會下直,長弓一張,長箭一部,片箭一部,筒兒一箇賜給。
傳于鄭漪曰,大臣·備局堂上,引見。
鄭漪啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,獻納李麒峻,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于鄭漪曰,只推。
注書金炳朝病,代以金鍏爲假注書。
金鍏有頉,代以李景在爲假注書。
傳于李瀅夏曰,在外承旨許遞,前望單子入之。
承旨前望單子入之,鄭元容落點。
吏曹口傳政事,以李鍾穆爲驪州牧使。
以公淸監司李錫奎狀啓,泰安郡守具埈,暗行御史,旣已封庫,爲先罷黜事,傳于李瀅夏曰,令該曹,口傳差出,催促下送。
吏曹口傳政事,以金周默爲泰安郡守。
李瀅夏,以議政府領右相意啓曰,今日都堂錄會圈時,吏曹堂上,俱不進參,令政院,竝卽牌招,以爲擧行之地,何如?傳曰,允。
又以弘文館言啓曰,本館下番闕直,事甚未安,校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,允。
又以奉常寺都提調·提調意啓曰,東耤親耕田所種大麥打作,則所出爲八石十斗,小麥打作,則所出爲十三斗之意,敢啓。傳曰,知道。
鄭漪,以備邊司言啓曰,蔭官陞五品者,例於經一考準六朔後始擬,而目今京五品以上雖有窠,在職中可合陞擬者絶少,其餘俱未準六朔經一考,無以排比云,蔭官之準限經一考後,始擬五品,雖是定式,若當都政時,則亦有闊狹之已例,今番亦倣此例,姑令變通,以在職者,從便陞擬,以爲次次遷轉之地事,分付,何如?傳曰,允。
都堂錄圈點,五點朴英載·李同淳·任鼎常·朴潞壽·權敦仁·嚴燾·金道喜·尹秉烈·尹心圭·洪勝圭·李寅泰·金大坤·朴永元·李憲球·徐相祿·趙寅永·金鼎均。
鄭漪,以義禁府言啓曰,保放罪人鄭淵始,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,高陽郡守鄭淵始原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
左副承旨李魯集疏曰,伏以臣,才疎識淺,最居人下,而徒藉先蔭,幸際明時,記注論思,罔非淸顯,滾到緋玉,實踰涯分,居常愧懼,若隕淵谷,區區寸忱,惟以隨處憚竭,筋力奔走,爲一半分報效之圖矣。其奈獲戾神明,荐遘愍凶,五載苫塊,餘喘僅存,而偏母在堂,年邁病痼,未忍離捨,遂致逖違,昨冬以來,除旨聯翩,而一未趨膺,罪著逋獌,猥陳縣道之章,兼控懇迫之私,疏纔到院,本職已遞,未蒙容光之照,祗切悚蹙之至。迺者,銀臺除命,遽下於田廬跧伏之中,繼以馹召,於是且惶且感,遂不敢偃便,是年是月,尤不遑言私,卽起登途,重入修門,祗肅恩命,隨行逐隊,今已旬有餘,而邇來閟宮之展謁,魂殿之躬祼,周旋陪扈之列,獲瞻肅穆之儀,卑微至願,千萬滿足,更有何匪分之望,而第臣有至切私懇之結轖于中者,豈可徒懷嚴畏,不一暴於慈覆之天乎?臣母今年,洽滿八十矣,喪威震剝之餘,母子相依爲命,臣家素貧寒,計拙謀生,朝晡滋味,尙患難繼,藥餌調補,尤非可論,臣於年前,幸蒙隆恩,待罪南邑,周歲專城之養,獲伸奉檄之情,而伊後十載之間,母齡已臻大耋,氣力轉益綿綴,恃粥爲常,收拾不得,迨此時,若盡蔘朮對症之劑,滌瀡補元之方,則崦嵫頹景,庶可少延,倘推錫類之仁,俾伸反哺之願,則臣母之從今餘年,莫非我聖上賜也。顧臣情地,實無以睽違親側,淹京從仕,而若得便近之地,將母之任,則扶護調養,庶供子職,而俯竭駑鈍之才,仰體芻牧之寄,或可爲絲毫報答矣。惟聖明天地父母,特垂矜諒,亟命選部,畀臣以近道一小邑,獲遂至情,臣之大願也,臣於治疏將上之際,獲接鄕信,則臣母近患輪行感冒,宿暑闖發,膈痞胃阻,食飮全却,自來奄奄之中,一倍危劇,家僮踵至,促臣歸視,臣自是終鮮,適此遠離,方寸煎熬,按住不得,冒昧仰陳,徑尋鄕路,情雖緣於急切,罪實關於擅便。伏乞聖明,亟鐫臣見職,以安微分,仍勘臣當律,以昭法紀焉。臣無任云云。省疏具悉。疏辭,下該曹稟處,爾其勿辭往護。
吏曹啓目粘連,啓下是白有亦,觀此承政院左副承旨李魯集上疏,則以爲,臣母今年,今洽滿八十矣。喪威震剝之餘,母子相依爲命,臣家素貧寒,計拙謀生,朝晡滋味,尙患難繼,藥餌調補,尤非可論,母齡已臻大耋,氣力轉益綿綴,恃粥爲常,收拾不得,迨此時,若盡蔘朮對症之劑,滌瀡補元之方,則崦嵫頹景,庶可以少延,惟聖明天地父母,特垂矜諒,亟命選部,畀臣以近道一小縣,獲遂至情亦爲白有臥乎所,李魯集之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如啓,依回啓施行爲良如敎。
壬午五月二十五日卯時,上御熙政堂。藥房入診,大臣·備局堂上引見入侍時,提調李羲甲,副提調任厚常,記事官金炳朝,記注官金樂澧,記事官金正喜,檢校直閣徐俊輔,同副承旨鄭漪,假注書趙顯休,事變假注書金履喆,領議政金載瓚,右議政林漢浩,行兵曹判書李肇源,行大護軍金魯敬,行護軍徐有聞·韓陵君李海愚,行護軍白東薳·徐春輔·金逌根,刑曹參判李止淵,行護軍趙萬永,校理李渭達,以次進伏,醫官吳千根·玄啓九·金殷相,進伏楹外訖。載瓚等,進前奏曰,三庚不遠,炎令漸深,聖體若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,中宮殿氣候,何如?上曰,各殿宮氣候一樣矣。上命醫官入診,千根等,以次診候訖,退伏奏曰,脈候左右三部調均矣。上曰,次對爲之。載瓚曰,此昨年關西慰諭使鄭元容上疏,而有廟堂稟處之命,已爲經年者也,今始取見,則以該道三弊,條陳請釐改矣。一,守令之私自斂結也,一,民庫之不有事目,無難毁劃也,一,鄕任之近益殽雜,貴賤無辦也。蓋有國所重,最在田賦,而分等定制之後,自朝家亦不得一有增減,則今乃隨時加斂,看作生財之方,仍爲憑公之計者,國有常憲,罪浮贓汚,旣往雖不追理,來後斷當用法,更或如前有犯,則先自掩置之道臣,另加重勘,犯者直施田政偸幻之律,以此刊成一部成憲,俾爲營邑常目之地,民庫難支之弊,他道同然,而關西尤甚,名雖勘自巡營,而實則權在本邑,或托公下而仍歸私用,或援事例而都屬謬規,至有守令外工房之號,若當每等會上時,則必鏟多爲少,張虛幻實,疑眩爲目,莫可査究,所謂巡營勘簿,只是懸空遙度,而況又有營邑兩件下記,虛勘於巡營,實下於本邑,今則已爲莫救之瘼,方到難保之境,此皆守令舞弄之罪,道臣因循之故也。依疏請,令本道推出其加下最多之邑,到底査刷,必得端緖,當該守令,依解由例,永不收敍,仍成三庫定例,上送籌司,反貽下送,以爲永久不易之典。鄕任差除,亦關自中之名器,況如淸北諸邑,則旣有宣廟朝壬辰受敎,尤豈容一任殽亂乎?以此行關該道,切勿犯科。殿郞遷轉,有關官制,更加博議,從後稟處,至於槐圈宣薦,已有昔年成命,間因筵奏屢飭,而尙不對揚,極爲慨歎,今則無得如前違拒之意,申明分付,何如?上曰,依爲之。出擧條載瓚曰,此江原監司申在植上疏,而有廟堂稟處之命矣。取見其疏本,則備陳詳定減縮之狀,仍有三條劃補之請,一則蕩減蔘價三千九百三十二兩之上送惠廳者,屬於本道,一則每年加分耗各穀,限二千石取補詳定,永爲定式,一則均廳所納魚鹽藿稅,取用於詳定不足,已有節目,折半條一千七百餘兩,每年許劃事也。本道詳定,本自不足,每以他穀移施者,不但到今爲然,而今則道內穀摠,旣無他移補者,而每年詳定,亦不可無中排比,以本道加分耗,依所請許令取補,至於蔘貢本錢,與他自異,蔘旣因民弊永蠲價,又自本道留用,在事面不可遽議,且念漁鹽元稅之重,無異於土地惟正之供,莫非惠廳所管,無以從他挪移,此二條,竝姑置之,何如?上曰,依爲之。出擧條載瓚曰,卽見全羅監司洪奭周狀啓,以爲光州等十邑麥農,旣已失稔,租還本自不敷,量宜換作,實爲兩便,以常賑及乙亥賑餘皮牟一萬五千石,特許作租。待今秋竝耗捧上。水原留守金蓍根狀啓,本府牟還二千四百餘石,兩麥未登,有難準捧,限三分一許令作租,秋後收捧爲請矣。湖南及水原牟農,今果失稔,民勢合有通變,而該道該府租還,元自不敷,換租秋捧,公私實爲兩便,竝依狀請許施,何如?上曰,依爲之。出擧條載瓚曰,卽見開城留守吳翰源所報,則以爲,本府大興山城行宮,與倉廨城堞門樓將臺,修補年久,且經昨年潦雨,擧皆崩頹,宜卽修改,而所入財力,無以措處,空名帖限一百五十張,特許成送,以爲補用之地爲辭矣。山城行宮與倉舍,勢不得不及時修補,而財力區劃,果無措處之方,空名帖許給,已施於南·北漢功役矣,先以一百張,特令成給,何如?上曰,依爲之。出擧條載瓚曰,卽見江華留守宋冕載所報,則以爲,本府管下各鎭軍餉,多入停蕩,比前減半,鎭屬土戶,接濟無路,且耗條隨以減縮,器械修葺,因此廢閣,誠爲切悶,以府倉留庫米中,每鎭各一百石,許令劃付爲辭矣。保障之要,惟在守城,城餉之必儲城內者,古人措置,可想深意,況今餉摠全縮,城內排比,亦無其路,更何容分給各鎭,以爲接鎭民修器械之資乎?更加廣議,向後稟定,何如?上曰,依爲之。出擧條載瓚曰,卽見江華留守宋冕載狀啓,則以爲,鼎足山城之翠香堂·宗海樓,文殊山城之制勝堂·撫劍亭,創建年久,俱爲傾仄,不可不及今修改,而財力變通,見無其策,先以本府某樣公貨中貸用,以今秋嶺完營貿米條六百五十石中,移劃還充事,請令廟堂稟處矣。本府公貨,卽不過戶南一庫,而此亦蕝爾殘錢,恃爲一府緩急之用,而近漸公私散貸,有出無入,將見其傾庫無餘,至若貿米錢,始緣元餉大縮,支用無計,不得已艱劃兩南餘穀,每年執錢取來,仍爲作穀添餉者也。然又凡干財用,輒請權貸,前旣許行宮修補,今又副山城繕葺,則將未見一分添還,適足爲各處散用,當初設施之意,竟歸嘗有而止者,誠極悶然。然而財力無他可施,功役在所不已,姑以六百五十石中,限折半許施,使之先從最急處,始役,何如?上曰,依爲之。出擧條載瓚曰,卽見奉常寺所報,則以爲,昨夏大水,東耤田盡爲成川,疏濬爲急,而在前修築物力,取用於戶曹句管本寺臺庫錢矣。本錢近無餘存,當築未築,節序漸晩,卽速區劃,俾爲及時始役之地爲辭,又見內資寺所報,則以爲,本寺供上位田之成川浦落者,關飭畿營,趁卽修築爲辭矣。耤田修築,本自戶曹句管,位田功役,宜責畿營擔着,以此分付戶曹畿營,以爲及時擧行,何如?上曰,依爲之。出擧條載瓚曰,別使拜表,聞有拘忌,將退以數三日云,使之改付標啓下,何如?上曰,依爲之。出擧條載瓚曰,京畿道臣,限麥秋仍任,而今則麥秋已過,待後日政,使之差代,何如?上曰,依爲之。出擧條載瓚曰,前摠管申絅徑出之擧,不可諉以旣往,置而不論矣。近日朝綱,無不蕩然,而至於申絅事而尤無可言,在昔仁廟朝,故相臣李浣,遭人言違牌,識者謂以武臣,今始違牌,朝廷自此其衰,仍以爲隱憂永歎,則武臣之陳疏徑出,果將何如也?凡匹庶千金之家,必有一副當矩律,然後方可以爲家,而乃以朝廷之重,都無一分矩律,至於如此,將何以表式四方乎?不可薄罷而止,申絅姑先施以刊削之典,不爲替直之諸摠管,竝罷職不敍,何如?上曰,依爲之。出擧條載瓚曰,前留守尹魯東,前惠堂鄭晩錫,或削職或罷職,而重臣罷削,爲律不輕,且經多月,合有收敍之典,敢此仰達。上曰,敍用,可也。出擧條羲甲曰,內醫玄啓九,入診之時,行步慢蹇,擧措駭妄,爲先汰去,令該府拿問嚴處,何如?上曰,依爲之。出擧條載瓚曰,不飭之首醫,令該府,拿處,何如?上可之。上命大臣就座,諸宰奏事。肇源曰,武臣邊地,必準朔數與三考,例也,而前白翎僉使尹守任,三考未及旬日,聞其親病急報,而遞歸,前厚州僉使金相順,亦三考只隔,而因外倉失火遞職,前長津府使具載重,未及三考,因前任巨濟事遞職矣。係是公罪,似此之人,亦多有筵稟仍用履歷之例,此三人,邊地履歷,一體仍用,何如?上曰,依爲之。出擧條止淵曰,臣見忝刑官,而本曹適有殿牌作變罪人,回啓擧行事,竊有區區愚見,敢此仰達矣。蓋殿牌事體,莫嚴莫重,苟或凶悖之類,敢有干犯於此,則照用大逆之律,義固有在,不可以其計之專由於圖逐官長,謀害儕類,有所一毫容議於其間,而第鄕曲愚賤之徒,其所作變者,跡雖同於不軌,情則出於無知,充類用律,至於孥戮,其在刑政,反涉屑越,且與直有本律者有異,誅止其身,不害爲天地好生之德,臣意則自今爲始,凡殿牌作變罪人之爲首者,以本罪捧結案後,施以不待時斬之律,恐爲允當,而事係刑政,下詢大臣處之,何如?上曰,大臣之意,何如?載瓚曰,殿牌作變,初無本定之律,只用旁照之例,而以其跡同大逆,竝施孥戮,然而孥戮則過矣,法官所奏,極有意義,若承允許之批,當載之受敎,永爲王府關石之典矣。漢浩曰,一正之法,固不可變改,而似此之律,卽是旁照引用者,旣非關石之正制,則從輕之典,所奏果有意見,臣無容他議矣。上曰,依爲之。出擧條萬永曰,前府使朴應浩,已經臣營中軍,而該曹,以前任會寧之未滿十朔,至於降資矣。未準朔收資,雖曰法典,在前有未赴任而移差中軍者,亦未嘗降資,今此應浩,旣蒙恩點於中軍,則其前任朔數之滿否,恐不必較量,當以嘉善施行,而事係階級,下詢大臣處之,何如?上曰,大臣之意,何如?載瓚曰,旣以中軍加資,則本職朔數,似不必爲拘矣。漢浩曰,臣於閤外,亦聞此說,別無他見矣。上曰,依爲之。出擧條漪曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退,載瓚等先退,又命退,諸臣以次退出。
上在昌德宮。停常參·經筵。
李瀅夏啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
任厚常啓曰,新除授行左承旨鄭元容,時在平安道寧邊府任所,斯速乘馹上來事,下諭,何如?傳曰,允。
又啓曰,假注書李景在,時無職名,令該曹,依例付軍職,冠帶常仕,何如?傳曰,允。
李瀅夏啓曰,行大司憲李存秀,執義柳季麟,掌令尹錫永·全性有,持平崔致憲·黃鍾人牌不進,監察茶時之意,敢啓。傳曰,知道。
以大司諫兪應煥,司諫林東鎭,獻納李麒峻,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于李瀅夏曰,只推。
以校理林處鎭,副校理南履懋牌不進罷職傳旨,傳于任厚常曰,只推。
又以弘文館言啓曰,本館下番闕直,事甚未安。校理林處鎭,副校理南履懋,旣有只推之命,竝卽牌招,以爲推移姑降入直之地,何如?傳曰,許遞,前望單子入之。
以慶尙監司金相休狀啓,柒原縣監金東喆,貪饕不法,殘酷不忍,爲先罷黜,其罪狀,令收司稟處事,傳于任厚常曰,令該曹,口傳差出,催促下送。
兵曹,以申鴻周爲禁衛中軍,朴應浩爲御營中軍。
任厚常,以禮曹言啓曰,因大臣筵奏,別使拜表,聞有拘忌,退以數三日,使之改付標事,允下矣。令日官李儀觀,更爲推擇,則來七月二十六日辰時爲吉云,以此日時擧行,而方物封裹,前期三日,以二十三日擧行之意,一體知委,原粘目中,改付標以入之意,敢啓。傳曰,知道。
又以禮曹言啓曰,卽接前奉事徐沃修所志,則以爲,族孫羲輔,嫡妾俱無子,以其同生兄雲輔第三子晩成,欲爲繼後,兩家同議完定,而未及禮斜之前,雲輔夫妻,俱爲作故,不得循例禮斜,依定式,草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長徐沃修,所訴旣如此,依定式,徐雲輔第三子晩成,立爲徐羲輔之後,何如?傳曰,允。
李瀅夏,以義禁府言啓曰,保放罪人鄭淵始,還囚議處以入之意,敢啓。傳曰,知道。
禁府啓目粘連,向前鄭淵始亦,觀此所供,時値空官刑鎖,故失形跡無疑,則論理稟處,更無容議,依近例,從本律杖七十徒一年半,以公罪,收贖放送,何如?判付啓,依允。
刑曹啓目粘連,扶餘金秀敏山訟稱冤事,係是山訟,令漢城府稟處,何如?判付啓,依允。
又啓目粘連,昌平尹致邦山訟稱冤事,係是山訟,令漢城府,稟處,何如?判付啓,依允。又啓目粘連,陽城許譓山訟稱冤事,係是山訟,令漢城府,稟處,何如?判付啓,依允。
又啓目,因左右捕廳啓辭,慶熙宮差備門鎖鑰偸竊罪人徐龍云,差備軍士姜占大等,移送秋曹之意,敢啓。傳曰,知道。守直中官衛將言之,亦不可無飭,當該中官,令內府罷職,衛將,令兵判嚴棍汰去,常時待令校卒,令該廳,亦爲棍汰,以懲懈怠之習,可也。罪人徐龍云偸竊差備門鎖鑰及門環等情節,箇箇承款,係是一律,依例結案取招後,稟處,守直軍士姜占大等四名,竝自臣曹,考律勘處,何如?判付啓,依允。
上在昌德宮。停常參·經筵。
任厚常啓曰,今日乃是初伏,處暑間,視事頉稟之意,敢啓。傳曰,知道。
朴岐壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
任厚常啓曰,來初一日,輪對日次矣,敢稟。傳曰,當次人受點,後日次待令。
獻納李麒俊啓曰,臣姿性鹵莽,言議巽劣,淸朝耳目,本不近似,而納言除旨,忽下於千萬夢想之外,臣於是乎感恩怵義,雖不得不章皇出肅,而第於院啓中,有私義之不可冒參者,臣前叨是職也,以此引避,已蒙恩遞,今臣處義,宜無異同,以此情踪,其何可一刻晏然於臺次乎?宜卽引避,而連値齋日,今始來避,所失尤大,請命遞斥臣職。答曰,依啓。
任厚常啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,姜世揆落點。
李瀅夏啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥司諫林東鎭,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于李瀅夏曰,只推。
任厚常,以禮曹言啓曰,對馬島主,還島問慰及生子致慶禮單,依近年問慰例,磨鍊啓下矣。卽接東萊府使李德鉉所報,則康熙戊戌,還島問慰生子致慶,兼附別幅中,有各色段十匹,鷹子五連加磨鍊,豹皮三張代駿馬一匹,代送之例云矣,旣有戊戌已例,則恐當一例施行,依所報加磨鍊以送事,分付該曹該道,何如?傳曰,允。
又以弘文館言啓曰,本館下番闕直,事甚未安。副應敎尹致謙,自鄕上來云,卽爲牌招,姑降入直,何如?傳曰,允。
玉堂前望單子入之,校理朴光錫,副校理沈鈁,落點。
任厚常,以弘文館言啓曰,新除授校理朴光錫,時在慶尙道大邱地,副校理沈鈁,時在京畿富平地,經筵入番事緊,請竝斯速乘馹上來事,下諭。答曰,依啓。
又以侍講院言啓曰,兼司書南履懋,時無職名,令該曹,口傳付軍職,何如?傳曰,允。
兵曹口傳政事,副司果單南履懋。
兵曹,以金煐爲摠戎中軍。
吏曹口傳政事,以李雨元爲柒原縣監。
李瀅夏,以義禁府言啓曰,慶尙監司金相休狀啓內,柒原縣監金東喆,貪饕不法,殘酷不忍,人不堪苦,民不聊生,怨讟朋興,傳說狼藉,爲先罷黜,其罪狀,令收司稟處事,啓下矣。金東喆,時在任所,依例發遣府羅將,拿來,何如?傳曰,待待命拿囚。
李瀅夏,以右邊捕盜廳言啓曰,本廳兼從事官韓應一,時帶都摠府經歷之任,職務相妨,今姑改差,何如?傳曰,允。
敦寧都正韓喆濟疏曰,伏以臣,人質魯莽,學識謏淺,濫竊科第,猥通朝籍,分已過矣,榮又極矣。自分畢命於溝壑,而更無榮進之望矣,意外誤恩,荐加臣身,以臣爲敦寧府都正,遐外疎陋之蹤,何以得此於聖明之世乎?聞命震懍,罔知收措,其在微分,不敢晏然,竭蹶趨造,粗伸叩謝之忱,而臣於見職,旣無敦寧,揆以格例,決不可冒進,玆敢援例陳章,仰瀆宸嚴。伏乞聖慈,亟命收司,照例鐫改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
李瀅夏啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
任厚常啓曰,同副承旨鄭漪,今日不爲仕進,卽爲牌招,何如?傳曰,允。
備忘記,宣川府使安光贊下直,長弓一張·長箭一部·片箭一部·筒兒一箇賜給。
傳于任厚常曰,孝禧殿朔祭,自內親行矣,雲寶劍置之,侍衛入直磨鍊。
任厚常啓曰,假注書李景在,身病猝重,勢難察任,今姑改差,何如?傳曰,允。
以副應敎尹致謙牌不進罷職傳旨,傳于任厚常曰,只推。
傳于任厚常曰,未肅拜玉堂,竝許遞,政官牌招開政。
傳于李瀅夏曰,統長黃大呂,令收司科治。
李景在改差,代以金鍏爲假注書。
李瀅夏啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于李瀅夏曰,只推。
任厚常,以吏曹言啓曰,卽接奉常寺牒報,則今此孝禧殿朔祭親行時,本寺正,例以典祀官陪進,而正未差,卽速變通差出云,奉常寺正未差之代,口傳備擬以入之意,敢啓。傳曰,知道。
吏曹口傳政事,以趙璟鎭爲奉常正。
任厚常,以侍講院言啓曰,說書張敎根入直矣,身病猝重,纔已出去,下番闕直,事甚未安。司書尹景鎭,兼司書南履懋,竝卽牌招,以爲推移入直之地,何如?傳曰,允。
以司書尹景鎭,兼司書南履懋牌不進罷職傳旨,傳于任厚常曰,只推。
朴岐壽,以兵曹言啓曰,羽林衛將沈漢永,景福宮衛將尹悅厚,俱以病難供職,呈狀乞遞,竝改差,何如?傳曰,允。
鄭漪,以賑恤廳言啓曰,西部西小門內契任掌許鳳伊,今月二十八日,本洞路傍,有一歲遺棄男兒,同里居良女鄭召史,欲爲收養,太平館契任掌金季得,今月二十八日,本洞路傍,有三歲遺棄男兒,同里居寡女李召史,欲爲收養,阿峴契任掌李巨福,今月二十八日,本洞路傍,有三歲遺棄男兒,同里居良女安召史,欲爲收養,池下契任掌李末不里,今月二十八日,本洞路傍,有一歲遺棄男兒,同里居良女高召史,欲爲收養,茵匠里契任掌高有福,今月二十八日,本洞路傍,有二歲遺棄男兒,同里居良女金召史,欲爲收養,南部會賢洞契任掌朴成根,今月二十八日,本洞路傍,有一歲遺棄男兒,同里居良女朴召史,欲爲收養,北部觀光坊契任掌裵仁福,今月二十八日,本洞路傍,有一歲遺棄男兒,同里居良女金召史,欲爲收養,貧不自食,皆願受料,告于本部,自各該部牒呈,故依節目,竝爲給料,使之乳養之意,敢啓。傳曰,知道。
禁府啓目,首醫吳千根原情云云。傳旨內辭緣,泛稱遲晩,所當請刑是白乎矣,御醫勿爲請刑,旣有先朝受敎,議處,何如?判付啓,依允。又啓目,內醫玄啓九原情云云。傳旨內辭緣,泛稱遲晩,所當請刑是白乎矣,御醫勿爲請刑,旣有先朝受敎,議處,何如?判付啓,依允。
刑曹啓目粘連,罪人徐龍云鎖鑰門環偸竊情節,旣已結案,依例詳覈施行,何如?判付啓,依允。
上在昌德宮。停常參·經筵。
夜四更,流星出天中淡雲間,入南方天際,尾長二三尺許,色赤光照地。
藥房提調李羲甲,副提調任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。
李瀅夏啓曰,行大司憲李存秀,執義柳季麟,掌令尹錫永·全性有,持平黃鍾人呈辭,崔致憲未肅拜,監察茶時之意,敢啓。傳曰,知道。
朴岐壽啓曰,備邊司郞廳來言,今日賓廳日次,而孝禧殿親行朔祭齋戒相値,不得來會云矣,敢啓。傳曰,知道。
傳于任厚常曰,禮房承旨,馳詣宗廟·景慕宮,奉審摘奸以來。
任厚常啓曰,今日齋宿,承旨當爲備員,而行左承旨鄭元容在外,無以備員,何以爲之?敢稟。傳曰,許遞,今日政差出。
又啓曰,吏曹判書洪羲臣,參判趙貞喆,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
又啓曰,玉堂上下番俱空,事甚未安,今日政新除授玉堂,竝待下批牌招,以爲推移入直之地,何如?傳曰,允。
任厚常,以侍講院言啓曰,明日孝禧殿朔祭,王世子亞獻禮時,宮官,當爲全數進參,而兼文學林東鎭,司書尹景鎭,兼司書南履懋,俱有實故,無以備員,何以爲之?敢稟。傳曰,竝許遞,今日政差出。
朴岐壽,以備邊司言啓曰,寧邊府使,今當差出,而本邑以文武交遞,今番則當以武臣差送,而今適乏人,無以排比云,勿拘常格,必以可合善治者,擇差之意,分付,何如?傳曰,允。
以黃海監司李龍秀狀啓,長淵縣監鄭邦采,遭母喪事,傳于任厚常曰,今日政差出,催促下送。
以咸鏡監司李勉昇狀啓,茂山府使金翼基,暗行御史,旣已封庫,爲先罷黜事,傳于任厚常曰,今日政差出,催促下送。
以黃海監司李龍秀狀啓,載寧郡守李羲贊,暗行御史,旣已封庫,依例罷黜事,傳于任厚常曰,今日政差出,催促下送。
金鍏有頉,代以趙秉鉉爲假注書。
趙秉鉉有頉,代以李根友爲假注書。
李根友在外,代以趙容和爲假注書。
任厚常,以吏批言啓曰,閫帥父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。閫帥父年七十以上人,別單書入之意,敢啓。傳曰,知道。
又以吏批言啓曰,去庚辰五月十五日政事中,同知趙百源三代追贈,認以一名,依例啓下矣。追聞其祖與曾祖,乃是士族,旣非一名,則當初贈職,未免混啓,原單子中,以相當職銜,改付標下批之意,敢啓。傳曰,知道。
又以吏批言啓曰,今年歲首,全羅道應資老人抄啓時,前虞候朴履珏,以朝官年八十,依該道抄啓,嘉善下批矣。卽接該道臣移文,則朴履珏本資,乃是禦侮,誤授嘉善階云,故原單子,以通政改付標以入,而該道臣推考,何如?傳曰,允。
有政。吏批,判書洪羲臣進,參判趙貞喆牌不進,參議李鶴秀牌不進,右承旨任厚常進。啓曰,玉堂多窠,今當差出,而擬望之人乏少,外任竝擬,何如?傳曰,允。以曺鳳振爲承旨,洪勝圭爲校理,趙庭和·朴永元爲副校理,金大坤·任鼎常爲修撰,李魯秉·權敦仁爲副修撰,徐英淳爲司書,李魯秉爲兼文學,嚴燾爲兼司書,尹魯東爲知敦寧,李光憲爲大司成,朴光錫爲掌樂正,李一淵爲南部令,金啓溫爲同義禁,崔命顯爲典籍,金益哲爲掌樂主簿,李愚在爲京畿監司,朴台壽爲寧邊府使,朴齊尙爲溫陽郡守,徐有民爲三登縣令,金宅基爲長淵縣監。書題單崔顯明,李周尙爲樂安郡守,李應淵爲安義縣監,李儒龍爲南海縣令,洪泳謨爲海美縣監,沈爲機張縣監,李集運爲黃山察訪,金相鼎爲景陽察訪,前府使朴應浩,今加嘉善,加資事承傳,李冕植爲兔山縣敬差官,趙晉錫爲茂山府使。
兵批,行判書李肇源進,參判金愚淳在外未肅拜,參議李東煥病,參知李朝鉉入直,右副承旨朴岐壽進。啓曰,京畿水使,今當差出,而當品中可擬之人乏少,曾經堂上兵使及他道兵使,竝擬,何如?傳曰,允,以鄭晩錫爲知事,任百觀爲內禁將,徐敬輔爲羽林將,徐範禮爲五衛將,鄭允璧爲慶熙將,金繼成爲景福將,金鍵爲都摠經歷,魚錫命爲御營把摠,金盛淵爲文兼,金履寬爲右捕從,李鐵求爲京畿水使,任聖皐爲全羅右水使,尹明儉爲城津僉使,申緖爲管城將,同知單韓兢履·李行裕,上護軍鄭晩錫,大護軍尹魯東,護軍金啓溫·申絢·李復淵,副護軍李魯集·呂東植·韓喆濟·趙台錫,副司直姜世白·尹致謙·沈能栻·林處鎭·朴光錫·沈鈁·趙庭和·李麒峻,副司果宋應圭·尹永僖·徐有素·林顔喆·尹景鎭·林孝憲,以上單付。
吏批,再政。以申絢爲禮曹參判,閔鼎秀爲敦寧都正,李羲肇爲刑曹參議,宋宗洙爲宗廟令,洪羲翼爲景慕宮令,金鑅爲載寧郡守,宋在誼爲盈德縣令,林翰鎭爲殷山縣令,喬桐府使單李鐵求,京畿水使李鐵求,折衝今加嘉善加資事,承傳。
兵批,再政。以柳相弼·許槃·李信泳·徐永淳爲宣傳官,尹得燁爲訓鍊僉正,吳致聞爲都摠都事,金儞根爲武兼,同知單金繼成,僉知單徐範禮,護軍單鄭元容。
吏批,三政。以李在鶴爲文兼,鄭東龜爲工曹佐郞,李淵愚爲儀賓都事,兪星柱爲漢城主簿,養賢主簿單崔命顯。
兵批,三政。以李配浩·趙邦植爲都摠經歷,李玄璣爲訓鍊判官,韓尙迪爲主簿,宋文永爲武兼。
任厚常啓曰,今日齋宿,承旨當爲備員,而新除授行左承旨曺鳳振,所當牌招,而拘於廳規,不得請牌,何以爲之?敢稟。傳曰,牌招。
任厚常,以侍講院言啓曰,下番連日闕直,事甚未安。新除授司書徐英淳,兼司書嚴燾,竝卽牌招,以爲推移入直之地,何如?傳曰,允。
以吏曹參議李鶴秀牌不進罷職傳旨,傳于任厚常曰,只推。
朴岐壽,以兵曹言啓曰,各廳堂下武臣朔試射,庚暑勿爲設行事,曾有定式矣。今五月來六月朔試射,依定式停止之意,敢啓。傳曰,知道。
上在昌德宮。停常參·經筵。
孝禧殿朔祭罷後,王世子板位問安。答曰,罔極。大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
李瀅夏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
又啓曰,右副承旨朴岐壽,今日不爲仕進,卽爲牌招,何如?傳曰,允。
以修撰任鼎常牌不進罷職傳旨,傳于鄭漪曰,只推。
鄭漪啓曰,玉堂上下番俱空,事甚未安,修撰任鼎常,旣有只推之命,與校理李渭達,一體牌招入直,何如?傳曰,允。
趙容和在外,代以李穆淵爲假注書。
李穆淵有頉,代以蔡東直爲假注書。
李瀅夏啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于李瀅夏曰,只推。
以右副承旨朴岐壽牌不進罷職傳旨,傳于李瀅夏曰,只推。
以校理李渭達牌不進罷職傳旨,傳于鄭漪曰,只推。
以兼司書嚴燾牌不進罷職傳旨,傳于鄭漪曰,只推。
鄭漪,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
備邊司,以李憲琦爲水原留守。
鄭漪啓曰,水原留守,當爲下批矣,政官卽爲牌招開政,何如?傳曰,允。
鄭漪,以弘文館言啓曰,新除授副校理趙庭和,時在京畿楊州地,朴永元時在平安道殷山縣任所,修撰金大坤,時在慶尙道昌寧地,副修撰李魯秉,時在京畿驪州地,經筵入番事緊,請竝斯速乘馹上來事,下諭。答曰,依啓。
又以侍講院言啓曰,新除授兼文學李秉魯,時在京畿驪州地,書筵入番事緊,斯速乘馹上來事,下諭,何如?傳曰,允。
又以漢城府言啓曰,卽接中部都事成奎柱所報,則今月二十八日耆老所守直官,以座更事,招致部吏,決杖十度云。辛亥節目中,備邊司·議政府·奎章閣·承政院·刑曹·漢城府外部屬,毋得推治,若有治罪之事,則送言京兆治罪,而如有犯者,自臣部草記論罪事,曾有先朝受敎,定式矣。今此耆老所守直官之不有定式,杖治部吏,以爲下隷輩逞感之地者,極爲可駭,當該守直官,捧現告拿問重勘,下隷令收司科治,何如?傳曰,允。
李瀅夏,以刑曹言啓曰,謹依下敎,明禮宮越墻罪人婢永愛,奴五長母子,各嚴杖五十度後,仍爲嚴飭放送之意,敢啓。傳曰,知道。
義禁府啓目,向前玄啓九亦,渠以幺麽醫官,莫嚴之地,罔知謹畏,擧止慢蹇,大有異於恇怯失措者,考諸律文,雖未有襯合,其在警後之道,不可薄勘而止,施以竄配之典,何如?判付啓,依允。又啓目,向前吳千根亦,身爲首醫,不能檢下,深嚴之地,致有駭然之擧,以此照律,何如?判付啓,依允。
敦寧都正閔鼎秀疏曰,伏以臣,病暑㱡㱡之中,伏奉批旨,以臣爲敦寧都正者,固當怵畏義分,蹶趨承,少伸叨謝之忱,而第念臣,素無敦寧,揆以公法,在所當免,曾叨是職,卽蒙恩遞,顧今處義,豈宜頓殊?玆敢不避猥越,仰瀆崇嚴。伏乞聖慈,俯垂鑑諒,照例遞改,以存公格,以安私分,不勝大願。臣無任云云。省疏具悉。所請依施。
孝禧殿親行敎是時,終獻官永明尉洪顯周,贊禮禮曹判書李憲琦,典祀官奉常正趙璟鎭,宮闈令尙膳韓敬善,執禮副司果金蘭淳,執尊執義柳季麟,大祝司果尹景鎭,祝史正言朴宗學,齋郞正言洪永觀,盥洗位直講任泰濬·全國憲,爵洗位司藝李得英,典簿吉顯範,亞獻盥洗位,兵曹佐郞徐洛淳,終獻盥洗位校書校理李錫周,贊者引儀安聖謩·李儀朝,謁者兼引儀任岳周·金載奎,贊引兼引儀吳淳常,假引儀金懋,祭監監察閔祖榮·金益哲。
壬午六月初一日子時,上詣孝禧殿。朔祭親行入侍時,行都承旨徐俊輔,行左承旨曺鳳振,右承旨任厚常,左副承旨李瀅夏,右副承旨朴岐壽,同副承旨鄭漪,假注書趙顯休·李景在,記注官李宗心,記事官金正喜,檢校待敎朴綺壽,以次侍立訖。上具衰服,詣齋殿。時至,左通禮啓請行禮,贊禮導上入孝禧殿,詣版位。贊禮啓請跪俯伏哭,上跪俯伏哭,王世子以下在位者,皆跪俯伏哭。贊禮,啓請止哭興,四拜興平身,上止哭興四拜興平身,王世子以下在位者,皆止哭興,四拜興平身。執禮請行初獻禮,上詣尊所西向立,贊禮,導上詣靈座前。贊禮啓請跪,上跪,在位者皆跪,俊輔奉香,漪奉爐跪進。贊禮,啓請三上香,上三上香,漪奠爐於案,執尊者擧冪,瀅夏以爵受酒,俊輔跪進爵。贊禮,啓請執爵獻爵,上執爵授漪,奠于靈座前。贊禮,跪請俯伏興小退跪,上俯伏興小退跪,大祝尹景鎭,進靈座之右,東向跪,讀祝文訖,贊禮,啓請俯伏興平身,上俯伏興平身。贊禮,導上降復位,執禮,請行亞獻禮,宮官導王世子,詣靈座前,行亞獻禮訖,降復位。執禮,請行終獻禮,謁者,引終獻官永明尉洪顯周,詣靈座前,行終獻禮訖,降復位。贊禮,啓請跪俯伏哭,上跪俯伏哭,王世子以下在位者,皆俯伏哭。贊禮,啓請止哭興,四拜興平身,上止哭興,四拜興平身,王世子以下在位者,皆止哭興,四拜興平身,宮闈令,陞詣納練主如儀。贊禮,導上詣望燎位,景鎭,奉祝燎於坎,贊禮,啓禮畢,贊禮,導上還入齋殿,諸臣以次退出。
上在昌德宮。停常參·經筵。
李瀅夏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨朴岐壽,今日不爲仕進,卽爲牌招,何如?傳曰,允。
鄭漪啓曰,知敦寧尹魯東,同義禁金啓溫,除拜後,過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成李光憲,刑曹參議李羲肇,除拜後,過三日不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,事變假注書金履喆,身病猝重,勢難察任,今姑改差,何如?傳曰,允。
金履喆改差,代以趙容和爲事變假注書。
趙容和在外,代以金鍏爲事變假注書。
鄭漪啓曰,吏曹判書洪羲臣,參判趙貞喆,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于鄭漪曰,只推。
鄭漪啓曰,行都承旨徐俊輔,行左承旨曺鳳振,右承旨任厚常,不爲仕進,左副承旨李瀅夏式暇,右副承旨朴岐壽牌不進,院中只有臣一人,臣吏·兵批兼進之意,敢啓。傳曰,知道。
有政。吏批,判書洪羲臣,參判趙貞喆牌不進,參議李鶴秀進,同副承旨鄭漪進。啓曰,判書洪羲臣,參判趙貞喆,竝牌招不進,小臣獨政未安,何以爲之?敢稟。傳曰,只出緊任。以尹景鎭爲應敎,金魯敬爲禮曹判書,尹魯東爲知義禁,李存秀爲宗廟提調,水原留守單李憲琦,華寧殿提調單李憲琦,贈吏參尹得秀,贈吏判,贈吏議尹洸,贈吏參,贈僕正尹世亮,贈吏議,已上知敦寧尹魯東三代。
兵批,行判書李肇源病,參判金愚淳在外未肅拜,參議李東煥病,參知李朝鉉入直進,同副承旨鄭漪進,同知單鄭允璧,上護軍金蓍根,護軍洪聖禧,副護軍閔鼎秀·趙嶙,副司果金盛淵,竝單付,摠理使單李憲琦。
鄭漪,以弘文館言啓曰,本館上番闕直,事甚未安,校理李渭達,旣有只推之命,與新除授應敎尹景鎭,一體牌招,以爲推移入直之地,何如?傳曰,允。
以右副承旨朴岐壽牌不進罷職傳旨,傳于鄭漪曰,只推。
鄭漪啓曰,行都承旨徐俊輔,行左承旨曺鳳振,右承旨任厚常,不爲仕進,左副承旨李瀅夏式暇,院中只有臣一人,伴直無人,右副承旨朴岐壽,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨朴岐壽再牌不進,伴直無人,右承旨任厚常,所當牌招,而拘於廳規,不得請牌,何以爲之?敢稟。傳曰,牌招。
以右副承旨朴岐壽再牌不進罷職傳旨,傳于鄭漪曰,只推。
禁府照目粘連,首醫吳千根,矣本府議啓內,身爲首醫,不能檢下,深嚴之地,致有駭然之擧,以此照律罪,笞四十收贖,附過還職,私罪奉敎依允爲旀,功減一等爲良如敎。
鄭漪,以義禁府言啓曰,時囚罪人玄啓九,本府議啓內,渠以幺麽醫官,莫嚴之地,罔知謹畏,擧止慢蹇,大有異於恇怯失措者,考諸律文,雖未有襯合,其在警後之道,不可薄勘而止,施以竄配之典事,判付內,依允事,命下矣。玄啓九,平安道安州牧竄配,而以議啓內辭意,具罪目,依例發遣府書吏,押送配所,何如?傳曰,允。
慶尙道儒生生員安潤德,幼學金暉敎·申籌應·權秉誠·金養駉·李以漸·金相益·裵應悅·金奎燮·金宗熙·朴慶胄·裵應文·金樂振·朴遂英,進士金永敏·許傪,幼學呂文弼·李運淳·金樂顔·宋啓泰·李鋧·金基周·盧錫永·李時吉,生員趙顯佐·李耆祥·權周憲·趙顯濬·黃莘老,幼學安允·成崔顥·安允德·李根秀·金光益·申宅重·李允庸·朴升源·朴東秀·金鎔·李有明·徐東烈·金鎭洛·宋漢奎·吳慶元·金永精·郭再翼·朴泰永·金相玉·金相馹·金樂生·成啓臣·李以默·文光瓚·柳玉鳴·李鎭淳·金精運·李沂夏·金宗龍·崔鳳述·成彦幹·徐幹百·安孝準·李恒淳·金相庸·郭定綏·金奎炫·李宗鎭·李汝迪·李存祥·金尙德·黃大鉉·成斗漢·金洛坤·呂昌奎·李祚永·張渲·金相宇·李種運·郭命天·宋之師·李宗漢·徐秉烈·朴再秀·崔尙文·吳在淵·李能夏·成大珏·成東永·金遇坤·金永倫·安煥重·吳應雲·成仲魯·鄭薰·金禹鼎·丁載錫·朴善一·安允復·金鎭河·安允迪·文欽博·閔百誾·金宗煒·郭思翰·李以楫·李觀永·金宗熙·朴憲國·李益臣·安孝寅·李挺仁·金宗烋·申宅宜·李佑漢·金樂崇·李處熻·權思碩·金永安·李秉夏·李以諴·金光牧·李明運,生員金宗鳳·趙顯震·睦安中,進士朴慶家·洪遼·鄭雲顯·洪頤勉,幼學金基一·李謙淳·安孝準·張奫·郭世和·吳應漢·朴慶時·河漢龜·崔尙斗·吳夏龜·朴之裕·成伯魯·郭思國·金錫精·崔雲範·李學永·李重錫,進士成永默等疏曰,伏以臣等,自古國家當禍亂中否之運,天苟不欲遂傾覆之,則必降之以磊落奇偉非常之才,以樹磊落奇偉非常之勳,使社稷危而復安,國步傾而復奠,若唐之郭·李,宋之韓·岳,曁我朝忠武公臣李舜臣,忠翼公臣郭再祐是已。凡此諸人,毋論時之古今,其忠義智勇,俱可爲一代之巨人,而若論其所處,則再祐之事爲尤難。夫郭·李,已嘗仗鉞於外,韓·岳拔於行間,舜臣前已領水軍,是皆有可因之勢,而得遂其才智,奮其功烈,至於再祐,本以讀書謹禮之士,値倭寇之跳踉,憤列城之崩潰,奮起畎畝,傾財募士,初無名位資歷,可以號令將卒,憚壓人心,特以忠義之氣,激駭狘之民,投袂一呼,鋤耰皆作,始則以數百烏合之卒,抗千萬豕突之寇,出奇鼎津,賊莫敢近,末乃糾三郡從義之士,保一帶襟江之地,身作長城,民安南畝,于時良驥自至,衆情咸服,天降紅衣之號,狡倭破膽,朝鮮名將之稱,華人發策,凡其勳業德行,昭載於國史野乘,傍現於諸賢文集者,難更僕數。此不待臣等贅說,而蓋當時水戰之功,無過舜臣一人,陸戰之功,當以再祐爲最,但再祐,恥於自伐,謙不上功,至漏勳籍。然列聖朝前後所以褒賞之者,在再祐可謂無憾,而臣等之意,猶以爲人臣有非常之勳者,朝廷亦當錫之以非常之典,此非直爲表功烈於一時,抑所以樹風聲於百代,其錫爵之典,宜視舜臣爲例,而不可異同也。且臣等,伏見年前嶺外儒生等請加贈,贈參議臣李魯疏本,竊有所慨歎者,其中辭語,多與再祐事相儳者,至以魯爲矗石三壯士之一,夫三壯士之稱,出於文忠公臣金誠一之詩。蓋萬曆壬辰,倭寇之初犯也,誠一與再祐及忠毅公臣趙宗道,同坐矗石樓上,見空城無人,擧目山河,不禁悲痛,作詩有曰,矗石樓中三壯士,一盃笑指長江水,此三壯士之名所以本也。其事詳載於李魯所撰龍蛇日錄,日錄,卽魯處誠一幕下,爲誠一備記亂中事者也。其後文穆公臣鄭逑所撰誠一行狀,監司臣崔晛所撰行錄,大諫臣金應祖所編詩集,亦皆以爲與再祐·宗道,同坐矗石樓上,夫逑是誠一同門,晛其門人,應祖其孫壻,時世旣同,聞見必詳,而其所記載,亦惟日錄是從,況誠一子洗馬臣潗,從其父於晉館,目擊其事,同參編錄,至登繡梓,則其所徵信,宜莫如日錄。今以其錄考之,誠一之自山陰,將向晉州也。以宗道爲宜寧假守,以魯爲丹城·三嘉召募官,俾往收兵,誠一卽至丹城,始與再祐相遇,同行至晉,而宗道至宜寧,則宜寧之人,已屬再祐,更無可句當,卽還于晉,三人鼎坐於矗石,而魯則方往來於丹·嘉之間。又馳向陜川,則矗石吟詩之時,魯之不與明甚,而後四十年,至壬申,道臣吳䎘之過晉也,刻揭誠一詩識之曰,誠一於萬曆癸巳,以巡使駐此,與賊對壘,趙宗道·李魯從之,此只知魯之爲誠一幕僚,故意其相從而泛書之也。事在壬辰五月,而乃謂癸巳,誠一時爲招諭使,而乃謂巡使,賊不犯境,而乃謂對壘,其出於傳聞之誤,卽此可知,嶺之人士,爲其爽實也,撤去序識矣。近年魯之後裔,新刊其日錄也,則不惟謬誤而已,多有杜撰添註者。蓋魯之手錄,有曰宗道,自宜至,而新刊則改宗道二字,爲趙·李二君四字,日錄,魯旣自撰,故每自擧其名,而獨於此,何以自稱李君乎?此杜撰者一也。手錄則於誠一·再祐,同行至晉之下,繼之以魯入三嘉,與張翎·朴思兼·盧錞等,相約起兵云,則魯果何暇至宜,又何暇至晉乎?此杜撰者二也。誠一之自山陰至晉,其間不過三數日,而手錄,以矗石詠詩,爲初到晉之事,魯又何暇召募已畢,自宜至晉,及於誠一初到之時乎?此杜撰者三也。誠一年譜,作於其後,故因新刊之謬,以魯爲三壯之一而註之曰,詳見詩集,其實詩集所書,乃再祐也。自是後出文字,或從新刊,而故參議臣李象靖,跋於其錄,亦從新刊,旋覺其誤,貽書魯之後裔,請亟抹去,以是,嶺外人士,或慮事實相混,無以傳信,以書以通,著之文字者,甚衆,而新刊遽出,故不見手錄者,未諳故實,被誤亦多,此其疏所以語盡紕謬,而自歸於誣罔之科者也。不寧惟是,鼎津之捷,卽再祐起兵之與倭交鋒之事,而魯則元無將兵攻戰之績,其疏曰,斬䤋鼎津,保障東南,且繕島山築火旺,卽再祐所以效績於浚完城隍之事,而魯則元無與於繕築之功,其疏曰,浚壕完堞,且壬辰七月,宣祖大王下敎若曰,再祐布置異常,殺賊尤多,而不以功自達云。予又奇之,恨予聞名之晩也,其疏曰,李魯名列第三,恨其聞名之晩也,王言何等尊重,而敢此錯陳者,尤可驗其謬妄,至所謂力盡城陷,同時竝命,此又爽實之甚也。蓋誠一於壬辰九月,受右觀察之命,至翌年癸巳四月,以疾卒於晉之公館,卒後兩月,晉城陷,趙宗道至丁酉倭寇之再犯也,與忠烈公臣郭䞭,同殉於黃石山城,李魯不知卒在何年,而誠一之喪,哭而殮之,其葬也,監董其役,遂入于德山,事載於其日錄,而且有祭誠一之文,則初無城陷竝命之事,豈以癸巳六月金千鎰·黃進等殉節事,誤認而稱之歟?凡若此類,難以枚擧,且其所謂執手慷慨,誓死報國,卽趙宗道於矗石樓上,執誠一手而言者,今其疏,以爲魯之事,擧一反三,其謬可知,告君之辭,至嚴且重,而全失照檢,誤徹上聽,臣等所以竊爲慨歎者此也。夫壯士之稱,非實際語,不過一時寓感之言,在再祐得之不爲榮,失之不爲損,而魯終始於誠一幕下,從事靡懈,念其向國之誠,雖非壯士之稱,其爲揄揚,諒不爲過,且其心豈欲無其實而受其名乎?靈如有知,必將愀然不安於冥冥之中矣。噫,記實之錄,旣本於李魯之手,徵信之文,備載於諸賢之筆,雖婦孺走卒,孰不知再祐之爲三壯士之一,而只緣魯之後裔觀華,因新刊之誤,而益加附會,以穿鑿謬亂之說,先之以上言,繼之以儒疏,使眞僞相雜,虛實相蒙,不但欺誤一世,至達天聽,將無以傳信於百代,臣等竊爲此懼,不避猥屑,相率聯籲於紸纊之下,伏願聖明,俯賜鑑納,以明郭再祐爲三壯〈士〉之一,而特軫其秩未稱功,仍降加贈之命,以表爲人臣而立非常之勳者,臣等無任云云。省疏具悉。加贈之請,令廟堂稟處,爾等退修學業。
上在昌德宮。停常參·經筵。
鄭漪啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任厚常啓曰,右副承旨朴岐壽,今日不爲仕進,卽爲牌招,何如?傳曰,允。
金鍏有頉,代以禹錫文爲事變假注書。
鄭漪啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,執義柳季麟,掌令尹錫永·全性有,持平黃鍾人·崔致憲牌不進罷職傳旨,傳于鄭漪曰,只推。
以右副承旨朴岐壽牌不進罷職傳旨,傳于任厚常曰,只推。
以應敎尹景鎭,校理李渭達牌不進罷職傳旨,傳于任厚常曰,只推。
任厚常,以弘文館言啓曰,本館下番闕直,事甚未安,應敎尹景鎭,校理李渭達,旣有只推之命,竝卽牌招,以爲推移入直之地,何如?傳曰,允。
以平安監司金履喬狀啓,价川郡守洪箕錫,暗行御史封庫,爲先罷黜事,傳于任厚常曰,令該曹,口傳差出,催促下送。
鄭漪,以兵曹言啓曰,每都目,新資五窠,例爲差出,而營將中軍虞候,未準二十朔,則啓稟後始爲內遷,曾有定式,今番未準朔營將中軍虞候,依近例,推移內遷,何如?傳曰,允。
又以兵曹言啓曰,內禁衛將李儒燁,羽林衛將安性淵,五衛將金彝鍾·李元臣·許澮·金光浩·金繼祖·安如坤,景福宮衛將金繼成,慶熙宮衛將鄭允璧俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局別將朴基赫,身病甚重,勢難察任,改差,何如?傳曰,允。
京畿監司李愚在疏曰,伏以臣伏奉前月二十九日敎旨,以臣爲京畿道觀察使者,臣始焉惝怳,繼以踧踖,莫知措躬之所也。臣聞禮曰,敎之不成,政之不行,爵祿不足勸也,夫朝廷之勸人,惟爵與祿是耳。若或上而濫施,下而冒受,則於是乎爵祿不足以勸也,其弊將至於敎之不成,政之不行,凡百有位,莫不皆然,況方伯之任乎?方伯之中,畿甸尤有所重,其地則漢之三輔也,其治則周之兩陜也。陵園奉審,莫闕於春秋,朝家命令,直通於晨夕,少失期會,輒致僨誤,且於近年以來,歉荒荐仍,民生殿屎,倉穀則徒擁虛簿,徭役則殆無已時,列邑凋瘵之狀,將至莫可收拾之境,居是職者,苟非綜理庶務,如治亂絲,矯革弊源,如正欹器者,則莫宜居之,而如臣疎迂湔劣,最居人下,歷試數邑,已無聲績之可紀,其何以猥叨重寄,自任一路之責哉?臣有九耋老母,氣息凜綴,寧日恒少,實無遠離之勢,而今者特蒙恩除,咫尺營衛,將以榮奉,闔門感戴,曷其有極?第伏念,以私則獲伸情理,非不爲幸,而以公則揆分量力,實難堪承,然則私不可害公,較然明甚,屢回思量,冒膺無路,玆敢暴衷懇,仰瀆崇嚴。伏乞聖慈,天地父母,特許鐫改臣畿藩之任,以安賤分,無曠天職,千萬幸甚。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
申時,灑雨下雨,測雨器水深二分。
鄭漪,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任厚常啓曰,左副承旨李瀅夏,右副承旨朴岐壽,今日不爲仕進,竝卽牌招,何如?傳曰,允。
又啓曰,禮曹判書金魯敬,知義禁尹魯東,除拜後過三日不爲出肅,竝依定式推考警責,仍卽牌招察任,何如?傳曰,允。
傳于任厚常曰,吏兵批歲抄點下者,依例捧傳旨。
鄭漪啓曰,行大司憲李存秀,執義柳季麟,掌令尹錫永·全性有,持平黃鍾人·崔致憲牌不進,監察茶時之意,敢啓。傳曰,知道。
以大司諫兪應煥,司諫林東鎭,執義柳季獜,掌令尹錫永·全性有,持平黃鍾人·崔致憲牌不進罷職傳旨,傳于鄭漪曰,竝許遞,前望單子入之。
以左副承旨李瀅夏,右副承旨朴岐壽牌不進罷職傳旨,傳于任厚常曰,竝許遞,前望單子入之。
以應敎尹景鎭,校理李渭達牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,應敎尹景鎭,校理李渭達,旣有只推之命,竝卽牌招,以爲推移入直之地,何如?傳曰,竝許遞,前望單子入之。
吏曹口傳政事,以許槃爲价川郡守。
兵曹口傳政事,護軍單朴周壽。
以全羅監司洪奭周狀啓,康津縣監申景雨,暗行御史封庫,依例罷黜事,傳于任厚常曰,令該曹,口傳差出,催促下送。
吏曹口傳政事,以韓兢裕爲康津縣監。
兵曹口傳政事,副護軍單朴岐壽。
任厚常,以吏曹言啓曰,新除授載寧郡守金鑅呈狀內,矣身親年篤老,目下情勢,實無離側遠赴之望,卽速入啓遞改云。篤老情勢,旣如此,則有難强令遠赴,改差,何如?傳曰,與水原判官相換。
鄭漪,以備邊司言啓曰,頃因咸鏡監司李勉昇狀請,本道留庫條中,各穀一萬石加分事,覆啓行會矣。卽見道臣狀啓,則以爲,麥熟愆期,農務方殷,願受之民,比前倍多,只以請得之數,萬無繼巡之路,各衙門應留穀中,限二萬石,更爲加分事,請令廟堂,稟旨分付矣。前後三萬石加分之請,非不過多,而南關則元巡不足,麥農則節序稍晩,此時艱食,比他道尤甚,今此所請,必有所斟量,依此施行之意,分付,何如?傳曰,允。
又以兵曹言啓曰,今六月初四日,土王改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府一體頒火之意,敢啓。傳曰,知道。
又以兵曹言啓曰,本曹正郞鄭度采,身病猝重,屢度呈狀乞遞,宿衛重地,不可久曠,今姑改差,何如?傳曰,允。
知敦寧尹魯東疏曰,伏以臣愆尤旣積,衰病又纏,跧蟄窮廬,歷時月而靡所容措,千萬不自意,寵命有隕,恩敍遽降,敦府金吾除旨荐下,有若微眚細過之薄勘旋宥者然,臣誠惶懍震越,不知螻蟻賤臣,何以得此也?嗚乎,臣猥以無似,忝叨分司,首尾十朔,無往非僨誤,畢竟以防守事,自陷大戾,膠守迷滯,義竊附於嚴防,未克擧行,罪反速於方命,苟議當律,安所逃逭,雖荷曲恕之仁,獲蒙匪罪之榮,而每自追省,惶汗浹背,今又重辱隆渥,復廁周行,宿愆則諉已勘斷,盛寵則謂可憑恃,揚揚冒出,自同無故,則公私義諦,無有是處,召牌踵臨,重犯違傲,駕屨分義,虧損無餘,抑臣又有情私之萬萬恧蹙者,今臣所叨,曳履星辰,班資甚崇,此非臣夢寐之攸到,亦儕類之所未嘗以此期臣也。臣以質則至脆,以姿則最下,幸際我兩聖朝仁壽之化,帀域含生,莫不沾於敷錫之福,故如臣蒲柳之微,亦得以生老太平,輥到是職,且伏況五朔之間,再陞恩資,前後寵眷,若偏臣身,臣每父子相對,瞻天攢祝,惟有世世結草,庶報涓埃之萬一而已。臣聞人之有知止之限,如器之有量,量滿則溢,限極則踰,顧臣斗筲之量,今已滿且溢矣。招損之懼,猶屬臣一門之私,其爲玷公器而速厚誚,倘復如何,此臣所以情病之外,又敢逡巡,寧被逋慢之誅,誠不敢冒叨匪分,玆於自訟之章,兼暴由中之懇。伏乞聖慈,俯垂諒察,亟遞臣本兼之任,俾安微分,仍治臣瀆擾之罪,以肅朝綱,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調韓用龜,提調李羲甲,副提調任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
鄭漪啓曰,行大司憲李存秀呈辭,執義·掌令二員,持平二員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
曺鳳振啓曰,假注書趙顯休,身病猝重,勢難察任,今姑改差,何如?傳曰,允。
承旨前望單子入之,徐有聞·呂東植落點。
曺鳳振啓曰,新除授承旨徐有聞,資是嘉義,行都承旨徐俊輔,乃是嘉善,座次有違格例,何以爲之?敢稟。傳曰,許遞,前望單子入之,待下批,牌招察任。
承旨前望單子入之,金敎根·李鶴秀落點。
以左副承旨李鶴秀,右副承旨呂東植牌不進罷職傳旨,傳于曺鳳振曰,竝許遞,前望單子入之,待下批,牌招察任。
承旨前望單子入之,韓兢履·柳遠鳴落點。
趙顯休改差,代以趙秉鉉爲假注書。
趙秉鉉有頉,代以李淵祥爲假注書。
李淵祥在外,代以李應信爲假注書。
臺諫前望單子入之,大司諫朴齊一,司諫李渭達,執義崔時淳,掌令金景煥·孔胤恒,持平柳榮五·柳榮輔落點。
玉堂前望單子入之,應敎金蘭淳,校理李憲球落點。
曺鳳振,以弘文館言啓曰,本館上番闕直,事甚未安,新除授應敎金蘭淳,卽爲牌招入直,何如?傳曰,允。
又以弘文館言啓曰,新除授校理李憲球,時在慶尙道大邱地,經筵入番事緊,請斯速乘馹上來事,下諭。答曰,依啓。
以應敎金蘭淳牌不進罷職傳旨,傳于曺鳳振曰,許遞,前望單子入之,待下批,牌招察任。
應敎前望單子入之,林東鎭添書落點。
以永明尉洪顯周掃墳呈辭,傳于曺鳳振曰,給由馬,澆奠床備給。
鄭漪啓曰,卽者義禁府都事來言,時囚無得過三日滯囚,曾有定式矣。時囚罪人河錫洪,當爲捧供,而判義禁金履陽受由,知義禁尹魯東,同義禁金啓溫未肅拜,只有同知義禁尹行直一人,不得備員開坐云。知義禁尹魯東,同義禁金啓溫,竝卽牌招,以爲開坐之地,何如?傳曰,允。
又啓曰,知義禁尹魯東,同義禁金啓溫牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
兵曹口傳政事,護軍徐俊輔,副司果安橚竝單付。
兵曹口傳政事,副護軍單李鶴秀。
曺鳳振,以內醫院都提調·提調意啓曰,議藥同參玄啓九汰去代,外醫安橚差下,令該曹,口傳付軍職,冠帶常仕,何如?傳曰,允。
又以禮曹言啓曰,卽接泰陵直長所報,則今月初四日夜,大虎入守僕房,上直軍一名囕殺云矣。莫重之地,虎患若是狼藉,至於囕害人命,極爲驚悚,卽令該軍門,發送校卒,期於獵捉事,分付,何如?傳曰,允。
鄭漪,以御營廳言啓曰,泰陵局內,虎患狼藉,至於囕害人命,卽令該軍門,發送校卒,期於獵捉事,自禮曹草記,允下矣。本廳善放砲手五十名,定將校率領,今月初六日爲始,出送行獵之意,敢啓。傳曰,知道。
上在昌德宮。停常參·經筵。
鄭漪啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨柳遠鳴,今日不爲仕進,卽爲牌招,何如?傳曰,允。
又啓曰,知敦寧知義禁尹魯東,旣呈肅單,不爲入來,事甚未安,推考警責,原單子勿施,何如?傳曰,允。
備忘記,京畿監司李愚在下直,長弓一張,長箭一部賜給。
傳于鄭漪曰,右副承旨外,竝許遞,前望單子入之。
承旨前望單子入之,金逌根·朴宗正·李魯集·洪命周·李鶴秀落點。
李應信在外,代以趙秉鉉爲假注書。
鄭漪啓曰,假注書趙秉鉉,時無職名,令該曹,依例付軍職,冠帶常仕,何如?傳曰,允。
又啓曰,知義禁尹魯東,同義禁金啓溫再牌不進推考傳旨,今方捧入,而開坐命下之後,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
傳于鄭漪曰,日熱如此,輕囚放釋。
鄭漪啓曰,臣敬奉聖敎,馳往義禁府,取考囚徒案,則時囚罪人河錫洪,以耆老所守直官,不有定式,杖治部吏罪,係是輕囚,故依傳敎放送。仍爲馳往典獄署,取閱囚徒案,則御寶僞造罪人一名,結案罪人三名,殺獄罪人十六名,公貨犯逋罪人一名,綱常罪人一名,毁撤人家罪人一名,情犯悖常罪人一名,俱是重囚,故竝爲仍囚,此外張東伊·朴允昌,作弊閭里,申順哲侵虐平民,不可以輕囚論,故一體仍囚。其餘各司雜犯,他錢不報,作挐酒家,投錢作戲,稅錢不納,城中行巫,强奸未成,祿米偸食,假稱院隷,物種亂廛,招引婢子,不入番別監次知,分付捉囚不善擧行罪人劉順得·金祿伊,奴論明·閔性彦·吳召史·金忠根·朴述伊·洪大默·金仁錫·孫慶民·趙相國·崔鼎煥·鄭銀伊·金哲柱·金有咸·車道重·徐國心·鄭始和·李亨孫·朴光春·趙宗奎·金準民·金順根·金弘尙·田在豐·金仁哲·朴重福·鄭春益·高相得·朴象右·金箕翊,奴三金·朴石伊·金相曾·李東柱·李完秀·李春石·朴龍石·金守豐·李鎭性·咸昌魯·白世學·黃載信·朴興仁,巫女小愛·金五得·趙大吉·曺靑春·尹東燁·李宜遠·李鎭蕃·尹得莘·梁振玉·丁仁郁,妓錦月·劉喆得·張仁得·李淸風·吳泰漢·金漢喆等六十名,罪名旣係輕囚,故竝依傳敎放送之意,敢啓。傳曰,知道。
又啓曰,明日傳香,禮房承旨,當爲齋宿,新除授右承旨洪命周,所當牌招,而拘於廳規,不得請牌,何以爲之?敢稟。傳曰,牌招。
傳于鄭漪曰,兵刑換房。
鄭漪啓曰,行大司憲李存秀,掌令孔胤恒,持平柳榮五·柳榮輔牌不進,執義崔時淳,掌令金景煥在外,監察茶時之意,敢啓。傳曰,知道。
以司諫李渭達,掌令孔胤恒,持平柳榮五·柳榮輔牌不進罷職傳旨,傳于鄭漪曰,只推。
以應敎林東鎭牌不進罷職傳旨,傳于鄭漪曰,只推。
以慶尙監司金相休狀啓,淸河縣監吳玹身死事,傳于鄭漪曰,令該曹,口傳差出,催促下送。
鄭漪,以侍講院言啓曰,兼弼善金蘭淳,時無職名,令該曹口傳付軍職,何如?傳曰,允。
兵曹口傳政事,副司果單金蘭淳。
鄭漪,以備邊司言啓曰,本司有司堂上李止淵,時無職名,令該曹,口傳付軍職,何如?傳曰,允。
兵曹口傳政事,護軍單李止淵。
鄭漪,以刑曹言啓曰,沿江貿穀,無賴輩之作黨橫徵,創出無名之稅,一年通計,不啻千萬,年前廟堂,爲念民弊,草記禁斷,而昨秋京外奸細之類,敢生窮濫之計,募取徒黨,私自成契,勒捧口文,弊復如前,故今春自臣曹,摘發作俑三漢,嚴刑定配矣。今聞慶尙道昌原府流三千里定配罪人李漢基,偃處江干,締結雜類,如前收稅,如許亂民,當依法典加律,而今若加等,罪抵一律,依已例,更加嚴刑,全羅道珍島郡金甲島,移定配所,卽爲押送,雖以配所官言之,編配照檢,何等審愼,而毋論換面替配與逃躱上京,其不審一也,事極駭然,有關紀綱,該府使捧現告,令該府拿問處之,何如?傳曰,允。
敎京畿監司李愚在書。王若曰,欲宣力汝翼汝爲,貴藩臣承流而布化,無不服自南自北,在巡使察俗而觀風,顧是職來旬來宣,蓋自古其難其愼,矧玆畿甸密邇之地,卽是京師治化之先,漢家重三輔之權,捍衛王室,商邑爲四方之極,標準庶邦,左右輔關防相連,隆上都於秦中洛邑,東西道春秋奉審,護佳氣於鍾山·秣陵,奚啻河東股肱之稱,殆若關西吭背之勢,第念一路之凋瘵,秪緣數歲之歉荒,舟車之會,魚鹽之資,始也列邑之旣富,年穀不登,田野不闢,今焉庶民之多艱,蒼生多庚呼之憂,誰憐大東之杼柚,墨綬無子惠之政,徒負平陸之牧芻,諸州之租賦軍田,由是而百弊蝟集,列郡之倉廩糴糶,職此而衆瘼鱗生,夏畦之來牟旣登,縱紓顚連之患,秋稼之耘耔多苦,政急賙恤之方,安得副手之良工,畀此方面之重寄。惟卿,家傳詩禮,世篤忠貞,淸操雅望,濟之以恬淡簡重,多聞博識,輔之以經術文章,以范滂澄淸之志而登車攬轡,前日嶠南御史,類胡瑗矜式之所而課士試才,曩時國子先生,實心無改於居官,一以誠敬上做去,虛譽不求於處世,皆從廉雅中出來,月城之遺愛尙存,民篤不忘,台卿之資歷已久,爵宜爾縻,黼黻笙鏞,於卿特餘事也,經綸籌策,非子莫可使乎?玆授卿以京畿觀察使兼兵馬水軍節度使水原府留守江華府留守廣州府留守都巡察使,卿其益殫素心,復樹嘉績。體堯皇咨九牧之意,寧忽柔遠能邇之方,贊禹廷阜萬民之治,宜務懋裕財足食之道,公耳國耳,布政化於作屛作屛,勞之來之,濟生靈於仁心仁聞,春省耕秋省斂,無愆豳郊聽鳲之期,遠者悅近者懷,益思周澤集鴻之詠,大吏毋憚,持王綱而黜幽陟明,至敎誕宣,敦風俗於親上死長,不茹不吐,寬猛得宜,勿擾勿煩,懷保是務,勉卒經濟之策,庸副委毗之私,其餘稟裁,自有彝典。於戲,蕭太傅之入馮翊,可見威惠之竝行,富鄭公之莅靑州,先恤窮乏之無告,最憐蔀屋之生理,罔忽草偃之風敎。故玆敎示,想宜知悉。知製敎李渭達製進。
水原留守李憲琦疏曰,伏以臣於本月初二日,伏奉傳除旨,以臣爲水原留守者,臣誠惶隕感激,莫省攸措。竊伏念保釐之任,何莫非甚重,而惟是華城一府,上而祗奉陵園,下而控護畿甸,尤與他自別,宮室之尊嚴,城池之峻深,錢穀甲兵之規劃措置,以至一草一木之微,無非我寧考精義之所存,睿智之所運,而況昨秋擧緬合祔之禮,我聖上不匱善繼之盛孝,遹增前光,萬億年無彊之休,實基於此地。今臣幸叨此居留之銜,得以瞻松柏於喬山,供灑掃於眞殿,少伸於戲不忘之忱,在賤分,榮耀可謂溢矣,志願可謂遂矣。第伏聞伊來本府,百瘼俱起,生民之凋瘵,廩藏之虛竭,已無可言,而屋宇樓櫓,頹圮日甚,軍校吏胥,聊賴漸疎,奄然成一弊局,駸駸有收拾不得之慮,于斯時也,雖使聰明才榦,識治務者當之,猶且逡巡而却顧,則以臣之愚魯鈍滯,生割無踐歷者,猝然値之,其何以剗瘼醫瘡,修擧整頓,克體昔年辛苦經營之聖意,不負今日委寄保障之鴻私乎?畢竟僨誤,可立而俟,與其貪榮冒寵,强所不能,終取顚敗,曷若揆分量力,先自必辭,獲免大戾之爲公私兩便哉?玆敢畢暴衷懇,仰瀆宸嚴。伏乞聖明,諒臣言之非假,軫是任之不輕,亟賜鐫改,回授可堪之人,不勝大願。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
鄭漪啓曰,行大司憲李存秀呈辭,執義崔時淳,掌令金景煥在外,掌令孔胤恒,持平柳榮五·柳榮輔未肅拜,監察茶時之意,敢啓。傳曰,知道。
洪命周啓曰,來十一日朝參日次矣,敢稟。傳曰,停。
鄭漪啓曰,來十一日輪對日次矣,敢稟。傳曰,當次人受點,後日次待令。
洪命周啓曰,左副承旨李鶴秀,今日不爲仕進,卽爲牌招,何如?傳曰,允。
傳于洪命周曰,禮房承旨,馳詣明陵,奉審摘奸,局內諸陵,一體奉審以來。
鄭漪啓曰,新除授右副承旨李魯集,時在京畿驪州地,斯速乘馹上來事,下諭,何如?傳曰,允。
洪命周啓曰,假注書趙秉鉉,身病猝重,勢難察任,今姑改差,何如?傳曰,允。
以左副承旨李鶴秀牌不進罷職傳旨,傳于鄭漪曰,許遞,前望單子入之,待下批,牌招察任。
承旨前望單子入之,任百禧落點。
以左副承旨任百禧牌不進罷職傳旨,傳于鄭漪曰,許遞,前望單子入之,待下批,牌招察任。
承旨前望單子入之,洪羲瑾落點。
趙秉鉉改差,代以李景在爲假注書。
李景在有頉,代以李得烈爲假注書。
鄭漪啓曰,明日傳香,禮房承旨,當爲齋宿,行左承旨朴宗正,所當牌招,而拘於廳規,不得請牌,何以爲之?敢稟。傳曰,牌招。
傳于鄭漪曰,發遣吏郞,諸執事淸齋與否,摘奸以來。
傳于鄭漪曰,留院公事入之。
以司謁林得圓手本,別監趙應圭,無端逃走,除下後其罪狀,令攸司,照法嚴繩事,傳于鄭漪曰,從重科治。
吏曹口傳政事,以張鉉忠爲淸河縣監,山陵參奉單趙在翼。
兵曹口傳政事,副護軍單李鶴秀。
鄭漪,以禮曹言啓曰,今年春夏,雨暘均適,注秧無愆,麥農善就矣。第自五月望後,至今旱乾中庚已屆,立秋不遠,凄風連吹,一霈尙靳,連伏見諸道農形狀啓啓下者,望雨之情,畿甸尤甚,各穀萎枯,秧坂龜折,言念民事,萬萬渴悶。此時圭璧之薦,恐不容少緩,初次祈雨祭,不卜日今初九日,三角山·木覓山·漢江,依例遣堂下三品官,虔誠設行,何如?傳曰,允。
又以吏曹言啓曰,今此祈雨祭祭官中,時無職名人員,令該曹,口傳付軍職,何如?傳曰,允。
兵曹口傳政事,副司果單尹景鎭·鄭度采。
洪命周,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
鄭漪,以戶曹言啓曰,卽見京畿前監司韓兢履樂安郡稅船致敗,具格狀啓,則戶曹納田稅米太一千三十一石零,各衙門納米一百三十一石零,合米太一千一百六十二石零,盡數鉤拯,所拯米太,依法典添剩,改斛量分給,全船臭載穀物準拯,則有不可直歸之於故敗之科,而中間情節,有不可知,監色沙格等,依法典囚推計料,拯乾劣米太,區別修成冊,上送各該司爲辭矣。凡稅穀致敗後,具格啓聞也,其穀物則一依船人逢載勘合數,各衙門穀元數與各項雜費船價等名色,雖升合,一一謄出,與所拯穀物,照數較準,又區別完不完者,只執劣米太不完者作完後,執作完縮及劣米太,而劣則穀主管擔當,縮則船人擔當,而滿三年刑囚,移送原籍官時,始爲分徵者也。其査實則一招再招,反覆盤詰,加刑究問,然後枚擧條列於元狀啓,法例卽然,致敗也,鉤拯也,撤拯也,拯穀分俵也,船人推問也,俱有節次,法意纖悉嚴密,而今此狀啓,泛稱戶曹納田稅米太幾石,各衙門納米幾石,只擧其元穀都數,各項雜費與船價幾許石之載於勘合者,一不擧論,而曰以準拯,則穀物之相左,已拯夥多,船人之奸僞,難以査得,所拯穀物改量時,完不完,初不區別於狀辭,而成冊中只云斛欠米太幾石,分排於監色沙格,完不完,旣無所區別,則穀欠之數,果何據以執定乎?又若所拯米太,分俵邑名之不爲書塡,凡此等事,不可但以疎漏違格言,以此無以稟處,該道臣從重推考,此狀啓還下送,使之更爲詳覈,修啓,何如?傳曰,允。
又以成均館大司成意啓曰,本館入直,久任郞廳外,凡郞不得入直,若有代員替直之事,則草記代直事,曾有定式矣。司成未差,直講趙槇呈旬,典籍崔命顯在外未肅拜,時無入直之員,以他郞官,姑爲代直,何如?傳曰,允。
鄭漪,以義禁府言啓曰,刑曹啓辭內,沿江貿穀,無賴輩之作黨橫徵,創出無名之稅,勒捧口文,弊復如前,故今春自臣曹,摘發嚴刑定配矣。今聞慶尙道昌原府流三千里定配罪人李漢基,偃處江干,締結雜類,如前收稅,如許亂民,當依法典加律,而雖以配所官言之,編配照檢,何等審愼,而毋論換面替配與逃躱上京,其不審一也。事極駭然,有關紀綱,該府使捧現告,令該府拿問處之事,允下,而當該昌原府使沈能俊,自秋曹現告以來矣。沈能俊,時在任所云,依例發遣府書吏,拿來,何如?傳曰,待待命拿囚。
又以刑曹言啓曰,卽接中部民洪膺周呈狀,則有錢兩所捧於燈燭色崔道哲處云。故發差招來,則道哲無端突出,裂破牌子,毆打差使,傷痕狼藉,近來法綱,雖曰掃如,豈有如許頑悖之習乎?此而仍置,後弊有不可勝言,崔道哲出付臣曹,照律嚴勘,何如?傳曰,允。
又以御營廳言啓曰,本廳中軍朴應浩在外,未現久曠可悶,今姑改差,何如?傳曰,允。
上在昌德宮。停常參·經筵。
夜四更至初九日開東,灑雨下雨,測雨器水深八分。
洪命周啓曰,行大司憲李存秀呈辭,執義崔時淳,掌令金景煥在外,孔胤恒,持平柳榮五·柳榮輔未肅拜,監察茶時之意,敢啓。傳曰,知道。
傳于洪命周曰,傳香承旨·同副承旨,分詣受香諸處,奉審摘奸以來。
傳于洪命周曰,都承旨在外,承旨許遞,前望單子入之,待下批,牌招察任。
承旨前望單子入之,徐俊輔·李羲準,落點。
李得烈在外,代以趙秉鉉爲假注書。
洪命周啓曰,假注書趙秉鉉,時無職名,令該曹,依例付軍職,冠帶常仕,何如?傳曰,允。
以左副承旨洪羲瑾牌不進推考傳旨,傳于洪命周曰,許遞,前望單子入之,待下批,牌招察任。
承旨前望單子入之,李鶴秀落點。
以左副承旨洪羲瑾牌不進罷職傳旨,傳于洪命周曰,只推。
洪命周啓曰,事變假注書禹錫文,身病猝重,勢難察任,今姑改差,何如?傳曰,允。
禹錫文改差,代以趙思健,爲事變假注書。
鄭漪啓曰,假注書趙秉鉉,身病猝重,勢難察任,今姑改差,何如?傳曰,允。
兵曹口傳政事,護軍單金逌根。
兵曹,以趙華錫爲御營中軍。
上在昌德宮。停常參·經筵。
鄭漪啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙秉鉉改差,代以李容敏爲假注書。
趙思健有頉,代以丁載榮爲事變假注書。
李容敏在外,代以白時源爲假注書。
掌令孔胤恒啓曰,臣本以螻蟻之賤,偏蒙簪履之收,前後除旨,不啻一再,而未伸叨謝之忱,北望觚稜,惶隕待勘,迺者柏府新命,忽下於旅次棲屑之中,臣怵畏義分,不得不章皇出肅,而第臣於年前待罪薇垣也。猥陳一事,竟招壞體之譏,臺駁峻發,遣辭深緊,臣至今追惟,滿心慙恧,無復餘地,以此情踪,臺端一步,鐵限萬重,其何敢晏然蹲冒於見職?請命遞斥臣職。答曰,依啓。
持平柳榮五啓曰,臣姿本愚鹵,性又譾劣,淸朝耳目之任,初不近似,而柏府除旨,又出特點,臣感恩怵義,固當不俟駕屨,而負薪之憂適添,今始叩謝,粗伸微忱,而臣於本府,曾經掌憲,揆以格例,不可蹲仍,請命遞斥臣職。答曰,依啓。
以司諫李渭達,持平柳榮輔牌不進罷職傳旨,傳于鄭漪曰,只推。
鄭漪啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令朱弼相,持平李基華,落點。
鄭漪啓曰,行都承旨徐俊輔,行左承旨朴宗石,右承旨洪命周,不爲仕進,左副承旨李鶴秀,內閣直,右副承旨李羲準式暇,院中只有臣一人,伴直無人,右承旨洪命周,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,朴周壽·李光憲·李敬參·洪益聞·李瀅夏,落點。
鄭漪啓曰,行都承旨朴周壽,左承旨李光憲,右承旨李瀅夏,左副承旨李敬參,右副承旨洪益聞,未肅拜,院中只有臣一人,伴直無人,右副承旨洪益聞,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨洪益聞,時在公淸道溫陽地,斯速乘馹上來事,下諭,何如?傳曰,允。
又啓曰,右副承旨洪益聞在外,伴直無人,左副承旨李敬參,所當牌招,而拘於廳規,不得請牌,何以爲之?敢稟。傳曰,牌招。
鄭漪,以弘文館言啓曰,校理李憲球,副校理趙庭和·朴永元,修撰金大坤,副修撰李魯秉在外,校理洪勝圭,副修撰權敦仁俱有實故,副應敎未差,本館上番闕直,事甚未安,應敎林東鎭,卽爲牌招入直,何如?傳曰,允。
以應敎林東鎭牌不進罷職傳旨,傳于鄭漪曰,只推。
兵曹口傳政事,護軍單徐俊輔。
兵曹口傳政事,副護軍單李鶴秀。
以京畿監司李愚在狀啓,抱川縣監權用萬,受由屢朔,無意還任,不得已罷黜事,傳于鄭漪曰,令該曹,口傳差出,催促下送。
吏曹口傳政事,以元錫圭爲抱川縣監。
吏曹參判趙貞喆疏曰,伏以臣以材則管蒯之棄也,以年則桑楡之迫也。符到是竢,進就何心,投閒乃分,要路曷宜,而秪緣觚稜未忍便訣,恩命不敢終孤,追逐行隊,參叨銓貳,于今三朔,有若可以陳力自彊者然,而拊心有違,視影自愧,忽於春間,屢經毒腫,根深蒂固,雜試砭焫,幾殊而甦,復起爲人,而嗣時以還,眞元日以耗鑠,食飮從以全却,較朝夕則雖無顯減,驗月日則大有所損,床笫爲伴,鬼事相催,雖其職名在籍,無異朝服拖身,輒犯逋蹇之罪。若昧駕屨之義,撫躬省愆,其敢自安,近又積困暑濕,百祟迭作,無日不病,無時不痛,奄奄若泉下之人,以此形證,無望時月間動作,而況大政逼前,尤不容一日虛縻,則臣之去就,宜無待於兩言,玆敢略陳短章,仰瀆崇嚴。伏乞聖明,俯垂諒察,亟賜鞶遞,公而存無曠官之戒,私而垂欲其生之仁,千萬幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
中宮殿解娩後,大殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿單子問安。答曰,知道。大殿·中宮殿·嘉順宮·世子宮·世子嬪宮,藥房口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫單子問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂口傳夕問安。答曰,知道。
藥房提調李羲甲,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
藥房口傳啓曰,卽伏承承傳色口傳下敎,則今日卯時,中宮殿,解娩萬安,臣等不勝歡忭之忱,産室依例設廳,臣等自今日,竝直本院之意,敢啓。答曰,知道。
藥房都提調韓用龜,提調李羲甲,副提調朴周壽啓曰,伏未審午間,聖體,若何?中宮殿氣候,何如?臣等冞切喜幸之忱,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
李敬參,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,停之。
李敬參啓曰,行大司憲李存秀呈辭,執義崔時淳,掌令朱弼相·金景煥在外,持平李基華·柳榮輔未肅拜,監察茶時之意,敢啓。傳曰,知道。
又啓曰,左承旨李光憲,右承旨李瀅夏,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李敬參曰,各司褒貶開坐,勿拘爲之。
以左承旨李光憲,右承旨李瀅夏牌不進罷職傳旨,傳于李敬參曰,只推。
鄭漪,以內醫院都提調·提調意啓曰,自今日,領敦寧,依例入直于闕內,行護軍金逌根,黃州牧使金元根,亦令別省記入直,何如?傳曰,允。
又以內醫院都提調·提調意啓曰,中宮殿産室,自今日設廳,而臣等直宿本院,待令醫官,竝直於差備近處事,允下矣。御醫李惟鐸·金景琳,鍼醫李允馨,議藥同參李元豐·金景勳,別入直差下,亦令竝直於各其處所,別掌務官,依庚午年例,以元掌務官兼行,進排各司,使之依例待令,醫官以下員役供饋等節,分付該曹,何如?傳曰,允。
又以內醫院都提調·提調意啓曰,中宮殿産室廳,待令書員高守謹·金宗軾·黃寅杓·朴仁基,醫女德愛·福祥,依例差下之意,敢啓。傳曰,知道。
又以觀象監領事提調意啓曰,今此中宮殿産室廳,待令日官兼敎授金啓煥,訓導李儀觀,泛鐵官敎授方慶國,奏時官副司果李興基,參奉李海觀差定,使之擧行,何如?傳曰,允。
又以司饔院都提調·提調意啓曰,本院移接於扈衛廳之意,敢啓。傳曰,知道。
又以禮曹言啓曰,圭璧纔擧,甘霔旋作,靈應始焉如響,寸雨終難解渴,亢陽依舊,民情益急,再次祈雨,不可不繼行,龍山江·楮子島,不卜日今十二日,依例遣宰臣,虔誠設行事,知委,何如?傳曰,允。
又以弘文館言啓曰,副校理朴永元,自鄕上來云,卽爲牌招察任,何如?傳曰,允。
李敬參啓曰,明日傳香,禮房承旨,當爲齋宿,右承旨李瀅夏,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
傳于鄭漪曰,發遣吏郞,諸執事淸齋與否,摘奸以來。
以全羅監司洪奭周狀啓,長城府使權,暗行御史封庫,依例罷黜事,傳于鄭漪曰,令該曹,口傳差出,催促下送。
以公淸監司李錫圭狀啓,忠原縣監任魯,暗行御史,旣已封庫,爲先罷黜事,傳于鄭漪曰,令該曹,口傳差出,催促下送。
吏曹口傳政事,以洪羲敬爲長城府使,李魯集爲忠原縣監。
鄭漪啓曰,吏曹郞廳來言,淸河縣監張鉉忠,憲府則雖已署經,諫院則司諫李渭達未肅拜,獻納姜世揆在外,正言朴宗學·洪永觀未署經,只有大司諫朴齊一一人,無以備員署經云,司諫李渭達,卽爲牌招,何如?傳曰,一司除署經。
有政。吏批,判書洪羲臣進,參判趙貞喆牌不進,參議未差,同副承旨鄭漪進。啓曰,全州府判官,今當差出,而本府,以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以呂東植爲吏曹參議,申緯爲刑曹參判,韓兢履爲左尹,金蓍根爲判義禁,朴岐壽爲敦寧都正,權丕應爲大司成,朴崙壽爲捲草官,李肇源爲弘文提學,沈能岳爲兼輔德,李慶烈爲吏曹佐郞,嚴燾爲兵曹正郞,李好敏爲惠民提調,宋宗洙爲社稷令,金初淳爲全州判官,載寧郡守金鑅,水原判官沈應奎,相換事承傳,華寧殿令單金鑅,承文正字單許晟。
再政。以尹尙圭爲同敦寧,洪直謨爲宗廟令,金必宣爲章陵令,洪禹濟爲孝昌墓守衛官,李德秀爲靑松府使,左尹單李文會,右尹單韓兢履。
兵批,行判書李肇源進,參判金愚淳在外未肅拜,參議李東煥入直進,參知李朝鉉病,左副承旨李敬參進。以尹魯東·趙岐·金守基爲副摠管,申純爲內禁將,柳曮爲羽林將,尹之鉉爲曹司衛將,尹喜豐·李貞坤·李惟穆·李東榮·金宗淳·李墉·南獻圭爲五衛將,沈尙之爲忠翊將,權宗履爲景福將,金昌燁爲慶熙將,李定鉉爲宣傳官,柳浩源爲中樞都事,宋起文爲訓鍊判官,閔致奎爲主簿,韓永祿·李晩學爲武兼,宋履奎爲德津萬戶,上護軍單韓致應,護軍金敎根·曺鳳振·徐有聞·韓兢履·朴宗正·申緯·徐長輔·申光軾·金守基·金煐·趙岐·朴應浩·元晦鎭,以上竝單付。副護軍兪應煥·呂東植·任厚常·李羲準·洪命周·任百禧·洪羲瑾·柳遠鳴·李寅溥·金熙華·柳台佐·白泳鎭·尹載鐸·南錫九·李鍾英·金獜鍾·李源祚·尹載健·成履源·尹守任·李普榮·白恒鎭·金履協,以上竝單付。副司直柳季獜·尹錫永·孔胤恒·全性有·黃鍾人·崔致憲·柳榮五,以上竝單付。前宣傳官金晉淵,前武兼崔光鉉,前監牧官李叶求,守門將鄭昌殷,以上今加折衝,加資事,覆啓判下。
再政。以張舜相爲同知,許昌爲僉知,申從鎬爲都摠經歷,閔致奎·金達衡爲武兼,李羲命爲守門將,同知單李貞坤,僉知單尹喜豐·李惟穆·李東榮,副護軍單柳曮,都摠管單尹魯東。
鄭漪啓曰,弘文提學李肇源旣在闕中,不爲肅謝,直爲出去,事甚未安,推考,何如?傳曰,允。
李敬參,以御營廳言啓曰,因禮曹草記,泰陵局內獵虎事,本廳善放砲手五十名,將校率領,另飭出送矣。多日行獵,終無虎跡,今姑撤還,何如?傳曰,允。
壬午六月初十日卯時,上御熙政堂。藥房入診入侍時,都提調韓用龜,提調李羲甲,副提調朴周壽,記事官金炳朝,記注官安允璟,記事官金正喜,檢校待敎李鶴秀,以次進伏,醫官吳千根·李命運·金殷相,以次進伏楹外訖。用龜曰,日候劇熱,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,各殿宮氣候一樣矣。用龜曰,卽伏承承傳色口傳下敎,則中宮殿順娩諸節萬安,臣等欣抃之忱,何可盡達?上命醫官入診。千根等,以次診候訖,退伏奏曰,脈候左右三部調均矣。用龜曰,政官牌招開政,捲草官差出,何如?上曰,依此爲之。上命藥房先退,又命退,諸臣以次退出。
上在昌德宮·停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。
藥房都提調韓用龜,提調李羲甲,副提調朴周壽啓曰,伏未審夜間,聖體,若何?中宮殿氣候,何如?臣等喜幸之忱,歷日冞切,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
藥房都提調韓用龜,提調李羲甲,副提調朴周壽啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
傳于李敬參曰,傳香承旨,馳詣受香諸處,奉審摘奸以來。
傳于李敬參曰,孝禧殿望祭,以攝行磨鍊。
以右承旨李瀅夏再牌不進罷職傳旨,傳于鄭漪曰,只推。
以公淸監司李錫奎狀啓,淸安縣監李秉運,遭母喪事,傳于鄭漪曰,令該曹,口傳差出,催促下送。
吏曹口傳政事,以沈憲永爲淸安縣監。
上在昌德宮。停常參·經筵。
中宮殿解娩三日,大殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿,內閣·政院·玉堂單子問安。答曰,知道。大殿·中宮殿·嘉順宮·世子宮,朝廷二品以上·六曹堂上,大司諫單子問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂口傳夕問安。答曰,知道。
藥房都提調韓用龜,提調李羲甲,副提調朴周壽啓曰,伏未審夜間,聖體,若何?中宮殿氣候,何如?順娩已至三日,下情益切喜幸,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
藥房口傳啓曰,俄間中宮殿氣候,何如?今日乃分娩後,第三日也,洗浴吉時擇入,而不無勞動觸風之慮,似當十分謹愼,只用手巾略拭,恐爲得宜,惶恐敢啓。答曰,知道。
藥房都提調韓用龜,提調李羲甲,副提調朴周壽啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
鄭漪啓曰,行大司成權丕應,除拜後過三日不爲出肅,依定式推考警責,仍卽牌招察任,何如?傳曰,允。
鄭漪啓曰,三品官之無得過三日循例請牌,曾有定式矣。吏曹參議呂東植,敦寧都正朴岐壽,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
以吏曹參議呂東植牌不進罷職傳旨,傳于李瀅夏曰,只推。
吏曹口傳政事,別兼春秋單權敦仁。
同敦寧尹尙圭疏曰,伏以臣伏奉除旨,爲同知敦寧府事者,爲參起居之列,兼伸叩謝之忱,而第臣旣無敦寧,揆以格例,自在應遞。伏乞聖慈,俯垂鑑諒,亟命有司,照例遞改,以存公格,以安私分,不勝幸甚。臣無任云云。答曰,省疏具悉。疏辭,下該曹稟處。
別兼春秋李憲球疏曰,伏以臣,在臣父大邱府任所,伏奉五月二十三日除旨,以臣爲別兼春秋,仍諭以上來會圈,臣驚惶感激,措躬無所。第臣於年前,見叨是職,適緣寮議之難合,便成艮限之自劃,今臣情地,宜無異同於今昨,萬萬無承膺之望,而揆以駕屨不竢之義,固當奔命闕下,略暴衷悃,蘄降威罰,而臣之老母,素抱貞疾,重嬰暑症,氣息綿綴,宛轉於牀笫之間,臣終鮮兄弟,昕夕扶將,惟臣是須,暫頃離捨,實無其路。玆不得不隨至漆谷府,冒陳短章,徑還私次。伏乞天地父母,俯賜鑑諒,亟命鐫削,仍治臣逋慢之罪,以肅朝綱,以安私分,不勝幸甚。臣無任云云。答曰,省疏具悉。爾之別兼,卽許減下。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。
藥房都提調韓用龜,提調李羲甲,副提調朴周壽啓曰,伏未審夜間,聖體,若何?中宮殿氣候,何如?臣等喜幸之忱,日以益切,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
藥房都提調韓用龜,提調李羲甲,副提調朴周壽啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
禮曹三次祈雨祭,不卜日今十五日南壇·雩祀壇,依例遣宰臣設行事,知委,何如?判付啓,依所啓施行爲良如敎。
傳于李瀅夏曰,別兼春秋權敦仁減下,更以當次人,差下。
吏曹口傳政事,別兼春秋單金道喜。
李瀅夏啓曰,翰圈爲之事,命下矣。別兼春秋金道喜,卽爲牌招,以爲備員會圈之地,何如?傳曰,允。
傳于李瀅夏曰,發遣吏郞,諸執事淸齋與否,摘奸以來。
李敬參,以都摠府言啓曰,入直內三廳武兼禁軍及軍兵等,中日習射技放,停之事,命下矣。謹稽謄錄,則有三七日後設行之例,今番則何以爲之?敢稟。傳曰,依此爲之。
又以兵曹言啓曰,忠壯衛將安敬國,五衛將李慶蕃,慶熙宮衛將延景郁,俱以病難供職,呈狀乞遞,五衛將李貞坤前任平安監營中軍,尹喜豐前任三陟營將,金宗淳前任晉州營將,李東榮前任南虞候,俱在任所,該廳番次苟艱云,竝改差,何如?傳曰,允。
吏曹參判趙貞喆疏曰,伏以臣向陳肝膈之私,冀蒙鞶帶之褫,不惟不賜允許,使之調理行公,臣感激恩造,歷日冞切。第臣狗馬之疾,自來貞痼,而近則蒲柳先衰,桑楡已迫,間經大腫,眞元陡敗,雖尋常冗官,固難供職,況天官佐貳,何等重任,而以此病狀,因仍盤礴,宜去不去,重自犯於瘝曠之罪哉?今則貶坐在卽,京察不遠,而一向虛縻,不思所以變動,則不徒臣之忘廉冒恥而已,亦恐朝廷處置,不宜若是之苟然也。玆敢復申前說,略陳短章。伏乞聖明,俯垂諒察,亟賜鐫改,以存無曠之戒,俾遂至切之願,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
未時申時,灑雨下雨,測雨器水深二寸六分。
中宮殿解娩五日,大殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿,單子問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫單子問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂口傳夕問安。答曰,知道。
藥房都提調韓用龜,提調李羲甲,副提調朴周壽啓曰,伏未審夜間,聖體,若何?中宮殿氣候,何如?臣等喜幸之忱,日以益切,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
傳于李敬參曰,左副承旨,馳詣宗廟·景慕宮,奉審摘奸以來。
傳于李瀅夏曰,禮房承旨,馳詣受香諸處,奉審摘奸以來。
藥房都提調韓用龜,提調李羲甲,副提調朴周壽啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
鄭漪啓曰,本院今春夏等褒貶,當爲磨勘,而都承旨朴周壽,藥院直,不得如例磨勘之意,敢啓。傳曰,知道。
李敬參啓曰,禁衛中軍申鴻周,以南壇淸道事,今方出去矣。兼帶右邊捕盜大將,命召及大將牌·傳令牌,何以爲之,而捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察,仍佩往來。
又啓曰,右邊捕盜大將,他邊大將兼察事,命下矣。兼察右邊捕盜大將李元植,牌招聽傳敎,何如?傳曰,允。
鄭漪,以弘文館言啓曰,本館下番修撰任鼎常,差祭出去,副應敎未差,校理李憲球,副校理趙庭和,修撰金大坤,副修撰李魯秉在外,校理洪勝圭,副修撰權敦仁,有實故,副校理朴永元,別兼春秋進,下番無他推移入直之員,令政院,稟旨變通,何如?傳曰,允。
鄭漪啓曰,因弘文館草記,修撰任鼎常,差祭出去,下番無他推移入直之員,令政院稟旨變通事,允下矣。副應敎未差之代,政官牌招,開改差出,待下批,仍卽牌招入直,何如?傳曰,允。
以別兼春秋金道喜牌不進罷職傳旨,傳于鄭漪曰,只推。
鄭漪啓曰,翰圈爲之事,命下矣。別兼春秋金道喜,旣有只推之命,卽爲牌招會圈,何如?傳曰,允。
又啓曰,卽者檢閱金正喜,以其親病,陳疏徑出,原疏以祈雨祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,朝者祈雨祭祭官,旣已受香,而卽今雨勢如此,祭文中,似當添入得雨之意,令知製敎,措辭添入,使香室官員,急速陪進,何如?傳曰,允。
右承旨李瀅夏書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官摘奸則無頉。仍詣雩祀壇,壇上神位版奉審則無頉,祭物祭器祭井看審則精潔,諸執事進排官摘奸則無頉,故還詣南壇享所,待將事還奉神位版後,復命之意,敢啓。傳曰,知道。
鄭漪,以吏曹言啓曰,禮曹佐郞李孝淳,除拜過限不上來,依例改差,何如?傳曰,允。
李敬參,以兵曹言啓曰,卽接西所入直衛將金鎭元牒報,則明禮門西邊墻垣一間許,頹圮云。爲先令紫門監,以杻把子,堅實圍排,依例樹柵,卽速修築,而把守軍兵,西營入直軍八名除出,限改築間,嚴加守直之意,分付,何如?傳曰,允。
又以禁衛營言啓曰,因兵曹草記,明禮門西邊宮墻一間許頹圮處,西營入直訓局軍八名除出,本營哨官一員,率領,限改築間,嚴加守直之意,敢啓。傳曰,知道。
吏曹啓目粘連,觀此同敦寧尹尙圭上疏,則以爲,臣旣無敦寧,揆以格例,自在應遞,亟命有司,照例遞改亦爲白有臥乎所,旣無敦寧,則揆以法例,似當許遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
自卯時至人定,灑雨下雨,測雨器水深七分。
自人定至五更,灑雨下雨,測雨器水深二分。
大殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。
藥房都提調韓用龜,提調李羲甲,副提調朴周壽啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等喜幸之忱,日以益切,敢此問安,竝爲仰稟。答曰,知道。中宮殿氣候安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
李敬參啓曰,行大司憲李存秀呈辭,執義崔時淳,掌令金景煥·朱弼相在外,持平柳榮輔·李基華未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
李瀅夏,以奎章閣言啓曰,景慕宮望廟樓,今望奉審無頉之意,敢啓。傳曰,知道。
藥房都提調韓用龜,提調李羲甲,副提調朴周壽啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。中宮殿·嘉順宮·世子宮·世子嬪宮口傳問安。答曰,知道。
李瀅夏啓曰,吏曹郞廳來言,抱川縣監元錫圭,淸安縣監沈憲永,兩司當爲署經,而憲府則執義崔時淳,掌令金景煥·朱弼相在外,持平李基華·柳榮輔未肅拜,只有大司憲李存秀一人,諫院則司諫李渭達未肅拜,獻納姜世揆在外,正言朴宗學·洪永觀未署經,只有大司諫朴齊一一人,不得備員署經,未肅拜人員,竝卽牌招,何如?傳曰,允。
以司諫李渭達,持平柳榮輔·李基華牌不進罷職傳旨,傳于李瀅夏曰,只推。
李瀅夏啓曰,守令署經事,命下矣。司諫李渭達,持平柳榮輔·李基華,旣有只推之命,竝更牌招,以爲備員署經之地,何如?傳曰,允。
又啓曰,卽伏見諸道今春夏等褒貶啓本,則江原監司申在植,平安監司金履喬,守令無一人居中居下,公淸監司李錫奎,黃海監司李龍秀,全羅監司洪奭周,咸鏡監司李勉昇,守令無一人居下。殊無嚴明殿最之意,竝推考警責,何如?傳曰,允。
李敬參啓曰,卽伏見諸道今春夏等褒貶啓本,則全羅監司洪奭周,全羅左水使李忠運,右水使閔宗爀,平安監司金履喬,慶尙監司金相休,南兵使李惟秀,邊將無一人居中居下,慶尙左水使鄭煥宗,北兵使許溟,邊將無一人居下。殊無嚴明殿最之意,竝推考警責,何如?傳曰,允。
李瀅夏啓曰,吏曹判書洪羲臣,參議呂東植牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允,參議只推,一體牌招。
李瀅夏,以吏批言啓曰,本曹正郞玄鎭商呈狀內,矣身素患痰癖之症,當此換節之時,一倍添劇,萬無起動之望,卽速入啓遞改云。身病旣如是,則有難强令察任,改差,何如?傳曰,允。
有政。吏批,判書洪羲臣進,參判·參議未差,右承旨李瀅夏進。啓曰,咸興府判官今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以尹景鎭爲副應敎,尹命烈爲同敦寧,尹魯東爲知春秋,李麟秀爲戶曹佐郞,李敏會爲禮曹佐郞,徐有素爲司成,趙濟健爲禮賓主簿,李翼榮爲金川郡守。
再政。以高時臣爲吏曹正郞,吳鼎秀爲咸興判官。
兵批,行判書李肇源病,參判金愚淳病,參議李東煥入直進,參知李朝鉉病,左副承旨李敬參進,同知單權宗履,僉知二單柳曮·李墉,加設二單李鍾英·尹守任,護軍趙貞喆·尹尙圭·金履協·李宜福,副護軍呂東植·申義權·朴履珏·金晉淵·崔光鉉·李叶求·鄭昌殷,以上竝單付。
傳于李瀅夏曰,吏曹參判·參議前望單子入之,吏曹堂上前望單子入之,參判李止淵,參議金學淳落點。
李瀅夏啓曰,左右史不可不備,別兼春秋朴永元,卽爲牌招入直,何如?傳曰,允。
以別兼春秋金道喜牌不進罷職傳旨,傳于李瀅夏曰,只推。
李瀅夏啓曰,翰圈爲之事,命下矣。別兼春秋金道喜,旣有只推之命,卽爲牌招會圈,何如?傳曰,允。
李瀅夏,以議政府領右相意啓曰,今壬午年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以儀賓府言啓曰,本府郞廳,今春夏等褒貶等第,當爲磨勘,而堂上永明尉臣洪顯周在外,限內不得磨勘之意,敢啓。傳曰,知道。
又以敦寧府言啓曰,府郞廳等,今春夏等褒貶等第,當爲磨勘,而以領事臣金祖淳,別入直,不得爲之之意,敢啓。傳曰,知道。
又以忠勳府言啓曰,本府今壬午年春夏等褒貶,當爲磨勘,而有司堂上豐安君臣柳相祚在外,堂上不備,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今壬午春夏等褒貶,限內不得磨勘之意,敢啓。傳曰,知道。
又以吏曹言啓曰,今春夏等褒貶等第,當爲磨勘,而本曹參判未差,參議呂東植未肅拜,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今壬午春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今壬午春夏等褒貶,依前例磨鍊以入,而軍資監·濟用監·司宰監·司䆃寺·內資寺·長興庫·平市署·司圃署,因都提調提調有故,不得磨勘,去辛巳秋冬等褒貶時,軍資監·濟用監·司宰監·司䆃寺·內資寺·長興庫·平市署·司圃署,因都提調提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以奎章閣言啓曰,本閣今壬午年春夏等褒貶,當爲磨勘,而提學二員,直提學一員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館言啓曰,本館下番闕直,事甚未安。修撰任鼎常,卽爲牌招入直,何如?傳曰,允。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以禮曹言啓曰,今此本曹春夏等褒貶時,社稷署令宋宗洙,不參貶坐,以本署褒貶之不爲磨勘,雖不得等第,不可仍置,令吏曹,中考施行,何如?傳曰,允。
又以禮曹言啓曰,各陵殿園墓本曹郞廳·四學童蒙敎官·通禮院·典牲署·禮賓寺·東西氷庫·圖畫署官員等,今壬午年春夏等褒貶等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東西活人署·觀象監·內醫院·司譯院·典醫監·惠民署·東南關王廟官員等,褒貶各其司領事都提調提調及堂上有故,不得一時磨勘之意,敢啓。傳曰,知道。
又以義禁府言啓曰,今春夏等本府郞廳褒貶等第,當爲磨勘以入,而判義禁金蓍根未肅拜,限內不得擧行之意,敢啓。傳曰,知道。
又以刑曹言啓曰,本曹褒貶磨勘時,屬司典獄署官員等,今春夏等褒貶,本曹參議,例與刑房承旨,同爲磨勘,而該房承旨在外,不得磨勘以入之意,敢啓。傳曰,知道。
李敬參,以中樞府言啓曰,本府郞廳及醫員錄事等,今壬午年春夏等褒貶,當爲等第,而領中樞府事臣韓用龜,判中樞府事臣金思穆,判中樞府事臣南公轍,俱有身病,限內不得磨勘之意,敢啓。傳曰,知道。
又以都摠府言啓曰,本府郞廳及部將等,今壬午年春夏等褒貶,當爲磨勘,而都摠管金履陽未肅拜,限內不得設行之意,敢啓。傳曰,知道。
又以兵曹言啓曰,本曹今壬午年春夏等褒貶等第,磨鍊以入,而所屬軍器寺·司僕寺·典設司官員及部將等,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,中日試射停止間,文武臣試射,竝依例停止之意,敢啓。傳曰,知道。
又以兵曹言啓曰,卽接司譯院手本,則今此謝恩使,行譯官一員帶去事,別啓請蒙允矣。所騎驛馬,不可不題給,公淸道·全羅道,各一匹加定,趁期上送之意,分付,何如?傳曰,允。
又以訓鍊都監都提調意啓曰,今壬午年春夏等褒貶,磨勘以入,自己巳年春夏等,至辛巳年秋冬等褒貶,亦當追磨勘,而其間從事官禁松參軍及將官,已多遞易,依例蕩滌之意,敢啓。傳曰,知道。
又以訓鍊都監都提調意啓曰,今此哨官褒貶啓本中,刀一處之意,敢啓。傳曰,知道。
又以濬川司都提調意啓曰,本司都廳及郞廳,今壬午年春夏等褒貶,當爲等第,而臣等俱有實故,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今壬午春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今壬午年春夏等褒貶,當爲等第,而都提調臣韓用龜,以藥房提調,今方直宿,限內不得磨勘之意,敢啓。傳曰,知道。
李瀅夏,以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
吏曹參議呂東植疏曰,伏以臣學不足以通方,才不足以識務,投諸所向,百無一當,而徒緣早忝科第,謬蒙恩私,前後歷揚,都溢涯分,世所稱華貫顯識,有若節次獵取者然,未有涓埃之報效,徒竊祿俸之縻費,有愧莫辭,因循苟冒者,于玆有年矣。不意乃者,又伏奉天官佐貳之除命,臣旣不才蔑能,無官可堪,則況此銓衡之爲職,其淸要華顯,與他尤別,苟非鑑識足以甄別品流,德望足以進退才彦者,莫宜居之,佐貳之座,雖與右僚,責任逈別,而旣在備員之列,則又必與聞於注擬之際矣。如臣之才器淺短,聞見寡陋者,雖欲强力而與聞,亦求聽於聾,責視於瞽也。今若量能而不知辭,度分而不知止,苟然冒受,如閑司漫職之爲,則其心愧恥,已無可言,而有識譏笑,當復如何?召牌荐降,承膺無路,冒進一款,已無可論矣。夫都政大事也,不可以無端愆期,而今焉京察在卽,會坐曠日,若以一介賤臣之行止,致有因仍踰時之境,則臣心罪悚,猶屬私分,而朝家處置,寧容乃爾?左右思量,計不獲已,玆敢略暴情實,仰撓崇嚴。伏乞聖明,俯垂諒察,特遞臣非分之職,仍治臣冒昧之罪,以重名器,以靖義分焉。臣無任云云。答曰,省疏具悉。所請依施。
別兼春秋金道喜疏曰,伏以臣伏奉除旨,以臣爲別兼春秋者,臣於棲遑下邑,數年逖違之餘,曷敢不蹶趨膺?復登文石,以伸覲光之願,而又況圈事,已有成命,召牌之下,豈容復俟駕屨?第翰苑之職,格例爲重,非有不得已之事故,固未嘗替行下僚之事,臣豈可自處以當次,晏然行圈,毁由來之規而招後人之惑乎?此臣所以逡巡兢縮,自速違傲者也。且臣之再從弟正喜,方帶檢閱,當參圈坐,以一門兩人,備三員之數,論以事面,亦涉苟簡,雖非公格之所礙,寧無私義之難安,公私揣量,冒膺無路。玆敢略入文字,仰瀆崇嚴。伏願聖明,俯垂鑑察,亟遞臣別兼之銜,使館規無損,圈事克完,不勝幸甚。臣無任云云。答曰,省疏具悉。事勢卽然,又無公格之可拘,勿辭察職。
上在昌德宮。停常參·經筵。
中宮殿,解娩一七日,大殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿,單子問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫單子問安。答曰,知道。
藥房都提調韓用龜,提調李羲甲,副提調朴周壽啓曰,伏未審夜間,聖體,若何?中宮殿氣候,何如?七日已屆,臣等益不勝歡忭之忱,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
藥房口傳啓曰,今日,乃中宮殿解娩後第七日也,捲草祭旣已設行,産室廳撤罷矣。臣等與諸醫官,依例罷直宿退出,而差備待令醫官,則姑爲仍留,何如?惶恐敢啓。答曰,知道。
注書金炳朝病,代以李景在爲假注書。
李景在有頉,代以李根友爲假注書。
以司諫李渭達,持平柳榮輔·李基華牌不進罷職傳旨,傳于鄭漪曰,只推。
鄭漪啓曰,守令署經事,命下矣。司諫李渭達,持平柳榮輔·李基華,旣有只推之命,竝卽牌招,以爲備員署經之地,何如?傳曰,允。
又啓曰,抱川縣監元錫圭,淸安縣監沈憲永,憲府則雖已署經,諫院則司諫李渭達牌不進,獻納姜世揆在外,正言朴宗學·洪永觀未署經,只有行大司諫朴齊一一人,不得備員署經,何以爲之?敢稟。傳曰,一司除署經。
以司諫李渭達,持平李基華牌不進罷職傳旨,傳于鄭漪曰,只推。以副應敎尹景鎭牌不進罷職傳旨,傳于鄭漪曰,只推。
以修撰任鼎常牌不進罷職傳旨,傳于鄭漪曰,只推。
鄭漪,以弘文館言啓曰,本館下番闕直,事甚未安,副應敎尹景鎭,修撰任鼎常,旣有只推之命,竝卽牌招,以爲推移入直之地,何如?傳曰,允。
鄭漪啓曰,別兼春秋金道喜,疏批已下,卽爲牌招,以爲會圈之地,何如?傳曰,允。
以別兼春秋朴永元牌不進罷職傳旨,傳于鄭漪曰,只推。
鄭漪啓曰,左右史不可不備,別兼春秋朴永元,旣有只推之命,更爲牌招入直,何如?傳曰,允。
以別兼春秋朴永元牌不進罷職傳旨,傳于鄭漪曰,只推,更爲牌招,違牌,勿爲呼望。
鄭漪啓曰,左右史不可不備,別兼春秋金道喜,卽爲牌招入直,何如?傳曰,允。
鄭漪,以禮曹言啓曰,再擧圭璧,霈澤幾近三寸,三薦芬苾,霔灑繼以終夕,渴悶之餘,誠甚萬幸,而見今雨勢雖止,餘意尙多,不無霈然之望,四次祈雨祭,姑爲停止,觀勢擧行,何如?傳曰,允。
又以兵曹言啓曰,本曹佐郞南履炯,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,入直禁軍一百人,使該番將徐敬輔,率領一宿於龍虎營,今日替直之意,敢啓。傳曰,知道。
又以訓鍊都監言啓曰,金虎門入直軍一百名,弘化門入直軍一百名,建陽門入直軍六十名,永肅門入直局出身二十五人,崇智門入直局出身二十人,把摠李儒甲,哨官金國信·尹商大,局別將南志彧,竝爲留宿於北營,今日使之替直之意,敢啓。傳曰,知道。
又以禁衛營言啓曰,建陽門入直把摠閔皙,銅龍門入直哨官鄭慶喆,京中哨軍三十名,一宿於新營,今日替直之意,敢啓。傳曰,知道。
又以義禁府言啓曰,咸鏡監司李勉昇狀啓內,茂山前府使金翼基,以邊邑守令,御史封庫之後,謂以已遞之官,交代前徑發,亦極駭然,不可置而不論,其罪狀,令攸司稟處事,啓下矣。金翼基,自任所未及上來云,依例發遣府書吏,所到處拿來,何如?傳曰,待待命拿囚。
上在昌德宮。停常參·經筵。
鄭漪啓曰,行大司憲李存秀,持平柳榮輔呈辭,執義崔時淳,掌令金景煥·朱弼相在外,持平李基華未肅拜,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
李光憲啓曰,右承旨李瀅夏,左副承旨李敬參,今日不爲仕進,竝卽牌招,何如?傳曰,允。
鄭漪啓曰,左右史不可不備,檢閱金正喜,由限已過,卽爲牌招入直,何如?傳曰,允。
傳于鄭漪曰,回還御史留待。
傳于鄭漪曰,回還御史入侍。
李根友有頉,代以趙容和爲假注書。
鄭漪啓曰,假注書趙容和,時無職名,令該曹,依例付軍職,冠帶常仕,何如?傳曰,允。
以右承旨李瀅夏,左副承旨李敬參牌不進罷職傳旨,傳于鄭漪曰,只推。
以檢閱金正喜牌不進罷職傳旨,傳于鄭漪曰,只推。
以別兼春秋金道喜牌不進罷職傳旨,傳于鄭漪曰,只推。
鄭漪啓曰,卽者別兼春秋朴永元,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以別兼春秋朴永元牌不進罷職傳旨,傳于鄭漪曰,只推,更爲牌招,違牌,勿爲呼望。
以副應敎尹景鎭,修撰任鼎常牌不進罷職傳旨,傳于鄭漪曰,只推。
鄭漪啓曰,行都承旨朴周壽,不爲仕進,左承旨李光憲式暇,右承旨李瀅夏,左副承旨李敬參牌不進,右副承旨洪益聞在外,院中只有臣一人,伴直無人,左副承旨李敬參,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李敬參再牌不進,伴直無人,右承旨李瀅夏,所當牌招,而拘於廳規,不得請牌,何以爲之?敢稟。傳曰,牌招。
以右承旨李瀅夏,左副承旨李敬參牌不進推考傳旨,傳于鄭漪曰,右承旨亦爲許遞,前望單子入之。
以左副承旨李敬參再牌不進罷職傳旨,傳于鄭漪曰,許遞,前望單子入之。
承旨前望單子入之,洪命周·李鶴秀落點。
鄭漪啓曰,伴直無人,新除授左副承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽伏見公淸水使尹相重今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
鄭漪,以觀象監領事·提調意啓曰,今此中宮殿新生女阿只氏藏胎處,當自本監看審後,備三望受點擧行,而英廟朝乙酉年,有只用外陶缸,御苑淨潔處藏置事,定式受敎矣。癸丑年庚午年戊寅年,依乙酉年定式擧行,今番則何以爲之,而擇日,以何間擇入乎?敢稟。傳曰,依戊寅年例爲之,以七月初一日擇入,可也。
鄭漪,以兵曹言啓曰,同知中樞府事南耆喆,僉知中樞府事尹弘心,五衛將徐範禮·南獻圭,景福宮衛將權宗履,慶熙宮衛將李行裕,俱以除授在外,上來無期云。僉知中樞府事成夏鎭,以其身病,呈狀乞遞,竝改差,何如?傳曰,允。
又以禁衛營言啓曰,本營把摠李敎彬,身病猝重,勢難察任,改差,何如?傳曰,允。
壬午六月十七日辰時,上御熙政堂。京畿暗行御史入侍時,同副承旨鄭漪,記事官金炳朝,記注官金輦,別兼春秋朴永元,暗行御史朴齊聞,以次進伏訖。上曰,御史進前。齊聞進前。上曰,善爲往還乎?齊聞曰,好爲往來矣。永元曰,前檢閱臣鄭知容,以登科十年,混入於陞六中矣。史官陞六,法意不輕,修史之前,不得自下推遷者,卽本館故事,而至於科榜,尤無是規,今此該曹之不爲區別,喉院之混捧傳旨,未知何以致此,而事係館規,不可無執留之擧,鄭知容陞六,勿施,何如?上曰,依爲之。出擧條上命御史先退,又命退,諸臣以次退出。
上在昌德宮。停常參·經筵。
大殿誕日,大殿,內閣·政院·玉堂·朝廷二品以上·六曹堂上·大司諫單子問安。答曰,知道。中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿·嘉順宮·世子宮,朝廷二品以上·六曹堂上·大司諫口傳問安。答曰,知道。李光憲啓曰,右承旨洪命周,今日不爲仕進,卽爲牌招,何如?傳曰,允。
又啓曰,行都承旨朴周壽須資出去,右承旨洪命周傳旨未下,左副承旨李鶴秀內閣進,右副承旨洪益聞在外,同副承旨鄭漪式暇出去,院中只有臣一人,伴直無人,左副承旨李鶴秀,卽爲牌招,何如?傳曰,允。
又啓曰,左副承旨李鶴秀牌不進,伴直無人,右承旨洪命周,更爲牌招,何如?傳曰,允。
以右承旨洪命周牌不進罷職傳旨,傳于李光憲曰,只推。
以左副承旨李鶴秀牌不進罷職傳旨,傳于李光憲曰,只推。
傳于李光憲曰,享官番次苟艱,大司諫朴齊一許遞,令該曹口傳付軍職。
兵曹口傳政事,護軍朴齊一。
傳于李光憲曰,大司諫未差之代,政官牌招開政。
李光憲啓曰,吏曹判書洪羲臣,參判李止淵,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
備邊司,以李奎鉉爲東萊府使。
李光憲,以禁衛營言啓曰,本營騎士將孫泰永,身病猝重,勢難察任,改差,何如?傳曰,允。
翰林本館會圈,三點張敎根·李憲瑋·金炳朝·趙容和。
上在昌德宮。停常參·經筵。
洪命周啓曰,行大司憲李存秀,持平柳榮輔呈辭,執義崔時淳,掌令金景煥·朱弼相在外,持平李基華未肅拜,監察茶時之意,敢啓。傳曰,知道。
又啓曰,左副承旨李鶴秀,今日不爲仕進,卽爲牌招,何如?傳曰,允。
備忘記,全羅右水使任聖皐,海美縣監洪泳謨,長淵縣監金宅基下直,各長弓一張,長箭一部,片箭一部,筒兒一箇賜給。
注書金炳朝病,代以許晟爲假注書。
傳于洪命周曰,吏·兵換房。
洪命周啓曰,行都承旨朴周壽,不爲仕進,左承旨李光憲,同副承旨鄭漪式暇,左副承旨李鶴秀牌不進,右副承旨洪益聞在外,院中只有臣一人,伴直無人,行都承旨朴周壽,所當牌招,而拘於廳規,不得請牌,何以爲之?敢稟。傳曰,牌招。
以左副承旨李鶴秀牌不進罷職傳旨,傳于洪命周曰,只推。
洪命周啓曰,行都承旨朴周壽牌不進,伴直無人,左副承旨李鶴秀,旣有只推之命,更爲牌招,何如?傳曰,允。
又啓曰,吏曹判書洪羲臣,參判李止淵,參議金學淳牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,吏曹判書洪羲臣,參判李止淵,參議金學淳再牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,誠甚未安,判書所當更請牌招,而係是一日三牌,何以爲之,而參判疏批已下,更爲牌招,何如?傳曰,允。判書更爲牌招,參議只推,一體牌招,違牌,勿爲呼望。
有政。吏批,判書洪羲臣進,參判李止淵式暇,參議金學淳式暇,左副承旨李鶴秀進。啓曰,大丘判官,今當差出,而本府以營下劇邑,物衆地大,素稱難治,不可不擇差,他道有聲績已準朔守令,竝擬,何如?傳曰,允。以尹羽烈爲大司諫,朴永元爲校理,朴長復爲吏曹佐郞,金宅善爲仁川府使,李毅遠爲順興府使,李朝鉉爲谷山府使,尹稠爲安城郡守,趙濟晩爲大丘判官,李光濂爲漣川縣監,李寬永爲延華察訪,東萊府使單李奎鉉,贈吏判金在淳,贈左贊成例兼,贈吏參金履晉,贈吏判例兼,贈吏議金純行,贈吏參例兼,判義禁金蓍根三代追贈。
兵批,行判書李肇源病,參判金愚淳病,參議李東煥入直進,參知李朝鉉病,右承旨洪命周進,同知單金昌燁,護軍南耆喆·李貞坤,副護軍李敬參·李瀅夏·尹弘心·成夏鎭·李東榮,竝單付。
再政。以李羲準爲兵曹參知,李志容爲吏曹正郞,李羲碩爲交河郡守,南履煥爲慶山縣令,李景愚爲德山縣監。
三政。以李綱在爲景慕宮令。
兵曹參議單李羲準,參知單李東煥。
洪命周,以弘文館言啓曰,副應敎尹景鎭,旣有只推之命,卽爲牌招察任,何如?傳曰,允。
又以吏批言啓曰,今日政新除授弘文館校理朴永元,以前任殷山縣監,解由方在未出中,而矇然擬入,至蒙恩點矣。不審之失,臣不勝惶悚,而原望勿施,何如?傳曰,允。
又以吏曹言啓曰,昨日政新除授本曹正郞高時臣,方在軍銜居中,則揆以格例,不可仍置,改差,何如?傳曰,允。
李鶴秀,以義禁府言啓曰,統制使朴基豐狀啓內,巨濟前府使宋之廉,以沿邊舟師邑守令,不待新官下來,違例擅離,任自輕歸,以至多日者,事未前有,萬萬駭然,其罪狀,令攸司稟處事,啓下矣。宋之廉,前因道啓,發遣府書吏,交代後拿來草記批旨內,有待待命拿囚之敎,故交代後,知委上送就囚事,已爲發關該道矣。待其就囚,添問目捧供之意,敢啓。傳曰,知道。
吏曹啓目粘連,啓下是白有亦,觀此京畿暗行御史朴齊聞書啓,則長湍前府使白泓鎭段,御史旣已封庫,其罪狀,請令攸司稟處,更無可論是白遣,南陽前府使李乘運,振威前前縣令宋啓根,漣川縣監徐有殷,及該邑前後倅等段,繡啓旣請令攸司稟處爲白有臥乎所,李乘運·宋啓根等段,其所臚列,俱係不法,竝只令該府拿問嚴處爲白乎旀,徐有殷段,還穀七千餘石之流來虛勘,已是法外,庚辰本色分給條,不報營門,擅自代捧,以歇價者,尤極妄錯,庚辰以後便是無還之邑,糶糴法意,可謂蕩然是如爲白乎所,爲先罷黜,竝與前倅之虛錄磨勘者,令該府,拿問處之爲白乎旀,仁川府使李顯綏段,聽於民間,不能束吏,已著新到之初,招致富民,無名官貸,可知將來之政是如爲白乎旀,安城郡守任希季段,政無記律而吏不畏法,醉妨聽斷而民有怨言是如爲白乎旀,延華察訪金文禹段,外若矯捄,內實貽弊,減給役價,郵卒多怨是如爲白有臥乎所,上項兩邑守令,一驛察訪,竝只罷黜爲白乎旀,陽川前縣監李度明段,戊寅平倉米四百石,發賣於京居主人處,而邑民大同之防給者,則與主人相議,從他彌縫是白遣,發賣段每石四兩六錢式,合四百石價錢一千八百四十兩內,一千三百三十九兩四錢,則米三百九十一石,每石三兩四錢式,分給是白遣,三十六兩八錢,則以春三升代錢出給倉主人是白遣,剩錢四百七十三兩八錢,則終無下落,怨聲至今載路是白遣,戶役則例外混侵,民錢則非理屬公,尤甚無良是如爲白有臥乎所,事係不法,不可以已遞而置之,令該府,拿問嚴勘爲白乎旀,豐德府使李吉會段,昨年劃定五百餘結,而民間所分甚小,交遞之際,雖因該色輩弄奸,有欠照察,未免虛實之相蒙是如爲白乎所,俵災法意,何等嚴重,則不可以事在交遞,未能照察,置而不論是白乎旀,陽川縣監宋友淵段,昨年本邑,以尤甚邑,凡干公穀,皆以詳定價每石三兩式捧納,而至於官需米,則從市直出令,每石價錢爲八兩四錢,災民事勢,實難辦納,畢竟未捧之數居多,乃以昨秋所捧勅需中米一百二十九石九斗五升,詳定代錢四百十八兩九錢,以官需米四十九石十二斗,價本取用,而使之待秋,以本米備納,然則官需米一石代,勅需米二石十二斗,竝耗合三石一斗二升式,爲民間所當納是如爲白乎旀,抱川前縣監權用萬段,昨年吏逋爲四百七十餘石,莫之覺發,捧糴時民怨狼藉,至於自監營送裨反庫,推吏懲治,春夏瘝曠,官事如麻,倉穀偸弄,一任吏奸,可謂有吏無倅之邑是如爲白乎旀,喬桐前府使李復淵段,政多柔善,校緣爲奸,屯租之減報,雖出於謬規之因襲,訟民之稱冤,專由於房嬖之干政是白遣,前前府使白東薳在任時,自備錢二百兩,付之城機庫,作還取耗,以爲城堞修補之資,成節目以置者,民間分給之外,自下乾沒,過於作還之數,致使當初設始之好意,反貽島民將來之弊瘼是如爲白有臥乎所,上項四邑前後守令,竝只令該府,拿問處之爲白乎旀,楊州牧使趙民和段,城餉均分,民蒙實惠是白乎乃,過於寬柔,不無吏鄕容奸之弊是如爲白乎旀,龍仁縣令趙鍾淳段,大同不足價之添給,爲惠不小,法外收贖錢之繕倉,名色非正是如爲白乎所,上項兩邑守令,竝只推考爲白乎旀,砥平縣監趙基復段,治聲藹蔚,民頌成碑,吏校屛息,不能售奸,逋穀則排年節目,極有條理,結剩中別出三百十兩,創設防役,隨時進排,更不侵及於結民,如此良手,合施嘉獎是如爲白乎旀,加平郡守南庭和段,嚴於束吏而吏莫售奸,誠於愛民,而民皆懷惠,倉無虛留,村無飢色,糶糴則訟騰均平,賦稅則最先他邑,三政克擧,闔境晏如,雍容循良之致,當爲一道之最,高陽郡守鄭淵始段,束吏以嚴,臨民以惠,悉心賙賑,擧無飢色,衆口成碑,頌聲溢境,上項三邑守令,治績若是茂著,褒勸政合施賞,似當施以陞敍調用之典,係干恩典,臣曹不敢擅便,上裁是白乎旀,監司韓兢履段,三載按節,一心矯革,災邑之大同請停,惠及窮蔀,驪州之防役減價,頌騰一境,摘發甚明,奸猾畏威,賑救得宜,而飢民賴安,但求治太銳,事或欠於稱停,充逋嚴急,弊反由於憑藉,道臣體重,今姑勿論,其餘前後守令及察訪等段,旣無優異之績,亦無顯著之疵,竝只置之,其外閫帥中軍邊將監牧官等乙良,令兵曹稟處爲白乎旀,奏御文字,何等敬謹,而今此書啓中,平丘察訪朴耆元之耆字,誤以蓍字書啓,難免不審,不可無警,當該御史朴齊聞,從重推考爲白乎旀,永平縣令吳彦誼段,與臣爲舅甥之親,嫌不敢循例覆啓,令次堂擧行,何如?啓依回啓施行爲良如敎。
吏曹參判李止淵疏曰,伏以臣百無肖似,偏蒙恩造,歷攬華顯,驟躋卿班,自顧涯分,居常愧懼,卽者亞銓新命,又下於夢想之外,臣誠惝怳踧踖,益莫省措躬之所也。夫國有六職,天官爲重,是蓋自昔而然矣。今之貳參,雖不若判書之專任,而選擧注擬,輒皆與聞,有時代爲之政,則無論緊漫,皆得差除,不止如參議之只出緊任而已。是豈可一視他曹佐貳之無甚可否事者,而不思所以愼簡其人乎?臣才識淺短,聞見疎闇,鑑別賢愚,固所茫昧,循按資格,亦難幹當,責任之不輕旣如彼,而才器之不稱,乃如是,則冒充之愧,固屬臣身,而其貽累於淸朝官人之政,爲如何哉?況臣本以孤弱之蹤,幸沐庇覆之渥,兄弟聯翩,門闌榮盛,私心戒惕,實有甚於臨深履薄,今若馳騖而不知止,貪戀而不知足,則器滿招溢,急走多躓,卽理勢之所必不免也。臣於此又安得不逡巡退縮,冀遂微諒也哉?玆敢不避猥越,仰瀆崇嚴。伏乞聖慈,俯垂鑑察,亟許鐫改,以重公器,以安微分。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調李羲甲,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
洪命周啓曰,行大司憲李存秀,持平柳榮輔呈辭,執義崔時淳,掌令金景煥·朱弼相在外,持平李基華未肅拜,監察茶時之意,敢啓。傳曰,知道。
又啓曰,左承旨李光憲,同副承旨鄭漪,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,京畿水使李鐵求下直,長弓一張,長箭一部,片箭一部,筒兒一箇賜給。
洪命周啓曰,假注書趙容和,身病猝重,勢難察任,今姑改差,何如?傳曰,允。
趙容和改差,代以趙顯休爲假注書。
洪命周啓曰,行都承旨朴周壽藥院進,左承旨李光憲,同副承旨鄭漪傳旨未下,左副承旨李鶴秀,式暇出去,右副承旨洪益聞在外,院中只有臣一人,伴直無人,都承旨所當牌招,而拘於廳規,不得請牌,何以爲之?敢稟。傳曰,牌招。
以左承旨李光憲,同副承旨鄭漪牌不進罷職傳旨,傳于洪命周曰,只推。
洪命周啓曰,行都承旨朴周壽牌不進,伴直無人,同副承旨鄭漪,旣有只推之命,更爲牌招,何如?傳曰,允。
以公淸監司李錫奎狀啓,稷山兼任天安郡守吳致奎,見失稷山兵符,爲先罷黜,其罪狀,令攸司稟處事,傳于洪命周曰,令該曹,口傳差出,催促下送。
以副應敎尹景鎭牌不進罷職傳旨,傳于洪命周曰,只推。
洪命周,以弘文館言啓曰,副應敎尹景鎭,旣有只推之命,卽爲牌招察任,何如?傳曰,允。
吏曹啓目粘連,觀此京畿暗行御史朴齊聞書啓,則永平縣令吳彦誼段,廉雅之規,疎於吏事,還分則,民受零星,救急則代錢分給是如爲白有臥乎所,勸分雖緣爲民,倉奸或未盡察,從重推考,何如?判付啓,依允。
洪命周,以吏曹言啓曰,曹所屬宗簿寺·司饔院等,矣今壬午年春夏等褒貶,當爲等第,而因該院都提調,該寺提調有故,不得磨勘之意,敢啓。傳曰,知道。
又以吏曹言啓曰,今日本曹開坼坐起時,考見諸道褒貶啓本,則梁山郡守辛碩林,以損下招怨爲目,昌平縣令洪翼弼,以謗豈盡信,聽或過偏爲目,咸昌縣監金最根,以以若弊殘,難責振刷爲目,藍浦縣監申應祿,以謝客則善爲目,海南縣監金魯哲,以胡忽戢奸爲目,則俱宜置諸下考,而置諸中考,平海郡守南錫中,以新莅治忽,關係前途爲目,則宜置中考,而置諸上考,殊無嚴明殿最之意,四道道臣,推考警責,梁山郡守辛碩林,昌平縣令洪翼弼,咸昌縣監金最根,藍浦縣監申應祿,海南縣監金魯哲,竝罷黜,平海郡守南錫中,中考施行,何如?傳曰,允。
又以吏曹言啓曰,金泉道察訪李若烈,鰲樹察訪趙相玉,俱以三年窠兩次居中,其不治可知,依例罷黜,何如?傳曰,允。
鄭漪,以兵曹言啓曰,中日試射,旣已停止,武臣賓廳講及武經講,一體停止之意,敢啓。傳曰,知道。
又以兵曹言啓曰,僉知中樞府事許昌,慶熙宮衛將金昌燁,俱以除授在外,上來無期云,竝改差,何如?傳曰,允。
又以義禁府言啓曰,卽接月令醫員朴致華手本,則時囚罪人宋啓根,自待命所猝得暑滯之症,吐瀉兼發,不省四到,擔曳就囚,諸症轉益危惡,實有時刻難保之慮云。罪人病勢如此,則一邊保放,一邊草記,曾有定式矣。宋啓根,姑爲保放之意,敢啓。傳曰,知道。又以義禁府言啓曰,因京畿暗行御史朴齊聞書啓,吏曹回啓內,長湍前府使白泓鎭罪狀,請令攸司稟處,更無可論,南陽前府使李乘運,振威前前縣令宋啓根,漣川縣監徐有殷及該邑前後倅等,繡啓,旣請令攸司稟處,而李乘運·宋啓根,其所臚列,俱係不法,竝令該府,拿問嚴處,徐有殷,糶糴法意,可謂蕩然,爲先罷黜,竝與前倅之虛錄磨勘者,竝令該府,拿問處之事,允下矣。白泓鎭·李乘運·宋啓根,今方待命,竝拿囚,徐有殷時在任所,依例發遣府羅將拿來,繡啓中漣川縣前後倅之虛錄磨勘者,亦不可以已遞而不爲擧論爲辭矣。該縣辛未以後虛錄磨勘之前後守令,令該道臣,指名報來後,拿問處之,何如?傳曰,允。待待命拿囚。
又以義禁府言啓曰,陽川前縣令李度明,拿問嚴勘事傳旨及豐德府使李吉會,陽川縣令宋友淵,抱川前縣監權用萬,喬桐前府使李復淵等,拿問處之事,傳旨,啓下矣。李度明今方待命拿囚,李復淵,以喬桐水使,時在任所,發遣府都事,交龜後拿來,李吉會,以兼營將守令,時在任所,發遣府書吏,差兼官後拿來,宋友淵亦在任所,權用萬下去公淸道淸風地云,依例發遣府羅將,竝拿來,何如?傳曰,待待命拿囚。
敎京畿水使李鐵求書。王若曰,聽鼙鼓而思武,誰作玉塞長城,仗金鉞而登壇,庸畀北門鎖鑰,爰得當一面之奇略。玆授扼三路之重權,念我東土壯關防之要,最是高林設天險之地,閫外沁都·甕津之境遙控制於大海高山,營中舟艦樓櫓之軍,戒備於陰雨桑土,第一方多凋弊之歎,伊庶事欠修明之謨,軍政疎虞。蓋是昇平之日久,營務弛弊,或緣遞易之歲仍,思得制閫之才,誰膺推轂之任。惟卿,將門三世,朝端一心,忠孝兩全於君親,念家聲之不墜,事業克紹於父祖,宜臣職之恪修。玆授卿以京畿水軍節度使兼三道統禦使喬桐府使,卿其克恢令圖,祗服寵命。固城池而理舟楫,宜追古名將約束,敹甲冑而峙糗糧,無失節度營規模,其餘隨時而制宜,惟在臨機而應變。於戲,李北平之流星白羽,不敎胡馬之度山,杜元凱之緩帶輕裘,宜若猛虎之衛藿,可壯龍虎之韜略,善撫熊羆之師徒。故玆敎示,想宜知悉。知製敎李渭達製進。
上在昌德宮。停常參·經筵。
自巳時至人定,灑雨下雨,測雨器水深一寸二分。自人定至二十二日開東,灑雨下雨,測雨器水深二分。
藥房提調李羲甲,副提調朴周壽啓曰,庚炎轉甚,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區下忱,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
鄭漪啓曰,行大司憲李存秀,持平柳榮輔呈辭,執義崔時淳,掌令金景煥·朱弼相在外,持平李基華未肅拜,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
朴周壽啓曰,左承旨李光憲,今日不爲仕進,卽爲牌招,何如?傳曰,允。
洪命周啓曰,三品官之無得過三日循例請牌,曾有定式矣。兵曹參議李羲準,除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
備忘記,城津僉使尹明儉下直,長弓一張,長箭一部,筒兒一箇賜給。
以左承旨李光憲牌不進罷職傳旨,傳于洪命周曰,許遞,前望單子入之。
承旨前望單子入之,朴岐壽落點。
以副應敎尹景鎭牌不進罷職傳旨,傳于洪命周曰,只推。
洪命周,以弘文館言啓曰,副應敎尹景鎭,旣有只推之命,卽爲牌招察任,何如?傳曰,允。
吏曹口傳政事,以金履禛爲天安郡守。
洪命周,以禮曹言啓曰,卽接穆陵參奉所報,則今六月二十七日,本陵忌辰祭享時,兩官當爲備員,而別檢李容敏,以其親病,下往慶尙道榮川地,勢無及期上來云矣。莫重祭享,兩官不可不備,在外別檢李容敏,今姑改差,其代令該曹,口傳差出,以爲備員擧行之地,何如?傳曰,允。
鄭漪,以兵曹言啓曰,宣傳官具聖魯,以二十四朔參下官,兩次褒貶居中,依例罷職,何如?傳曰,允。
又以兵曹言啓曰,九月別將李仁根,安原權管都啓善,兩次褒貶居中,其不職可知,依例罷黜,何如?傳曰,允。
又以兵曹言啓曰,坼見諸道褒貶啓本,則黃海兵使鄭來升啓本中,首陽別將崔聖達,以禁斫何弛爲目,則宜置下考,而置諸中考,殊無嚴明殿最之意,該帥臣推考警責,首陽別將崔聖達,下考施行,何如?傳曰,允。
又以訓鍊都監言啓曰,本局別將李濟和,身病甚重,勢難察任,改差,何如?傳曰,允。
又以備邊司言啓曰,卽見全羅監司洪奭周狀啓,則以爲,應分不敷,麥亦失稔,還餉留庫中,各穀一萬石,特許加分事,請令廟堂,稟旨,分付矣。元巡不敷,農糧政急,萬包加分之請,不爲過多,依所請許施,何如?傳曰,允。
又以義禁府言啓曰,公淸監司李錫奎狀啓內,稷山兼任天安郡守吳致奎,稷山兵符不善看守,致此見失,萬萬驚駭,爲先罷黜,其罪狀,令攸司稟處事,啓下矣。吳致奎時在任所云,依例發遣府羅將,拿來,何如?傳曰,待待命拿囚。
又以義禁府言啓曰,卽接月令醫員朴致華手本,則時囚罪人李度明,猝得泄痢之症,度數頻數,眞元大脫,氣息奄奄,目下症形,實爲危重云,罪人病勢如此,則一邊保放,一邊草記,曾有定式矣。李度明,姑爲保放之意,敢啓。傳曰,知道。
兵曹啓目粘連,觀此京畿暗行御史朴齊聞書啓,則臨津別將朴以煥段,餉穀弄奸,薄治奚懲是如是白乎旀,長山別將金好淡段,鎭吏作奸,未能覺察是如是白臥乎所,上項兩津別將,俱不稱職,竝罷黜爲白乎旀,前水使李復淵段,以喬桐府使事,吏曹回啓,旣請拿處,臣曹今姑勿論白乎旀,其外中軍邊將監牧官,別無優異之績,又無顯著之疵,竝只置之,何如?判付啓,依允。
上在昌德宮。停常參·經筵。
鄭漪啓曰,行大司憲李存秀,持平柳榮輔呈辭,執義崔時淳,掌令金景煥·朱弼相在外,持平李基華未肅拜,監察茶時之意,敢啓。傳曰,知道。
洪命周啓曰,右承旨李鶴秀,右副承旨朴岐壽,今日不爲仕進,竝〈卽〉牌招,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,柳台佐落點。
鄭漪啓曰,新除授承旨柳台佐,以前任金海府使,方在解由未出中,何以爲之?敢稟。傳曰,勿拘。
傳于鄭漪曰,永明尉洪顯周,享官之任減下。
吏曹口傳政事,以申大膺爲穆陵別檢。
以副應敎尹景鎭牌不進罷職傳旨,傳于鄭漪曰,只推。
洪命周,以弘文館言啓曰,副應敎尹景鎭,旣有只推之命,卽爲牌招察任,何如?傳曰,允。
以慶尙監司金相休狀啓,昌原府使沈能俊,暗行御史封庫,爲先罷黜事,傳于鄭漪曰,令該曹口傳差出,催促下送。
鄭漪,以兵曹言啓曰,今六月二十二日,立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
右副承旨朴岐壽疏曰,伏以臣伏奉恩旨,以臣爲承政院右副承旨,臣聞命感惶,固當駕屨之不竢,而第臣之本生兄臣周壽,方帶知申,揆以法例,在下當避,召牌又下,承膺無路。玆敢短章自列,仰瀆崇嚴。伏乞聖明,俯垂鑑諒,特許遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
藥房提調李羲甲,副提調朴周壽啓曰,伏未審日間,聖體,若何?中宮殿氣候,何如?女阿只氏氣候,何如?日屆二七,臣等益不勝懽欣忭慶之忱,敢此問安。答曰,知道。中宮殿·嘉順宮·世子宮·世子嬪宮,口傳問安。答曰,知道。
洪命周啓曰,右承旨李鶴秀今日不爲仕進,卽爲牌招,何如?傳曰,允。
洪命周啓曰,同副承旨柳台佐,時在慶尙道安東地,斯速乘馹上來事,下諭,何如?傳曰,允。
鄭漪啓曰,因兵曹啓目,稷山縣兵符改造下送事,允下矣。兵符旣已改造,監營及所管兵營所上左二隻,稷山縣監所佩右一隻,定禁軍下送,依例分上,舊兵符收聚上送,以爲燒火事,公淸監司處,下諭,何如?傳曰,允。
吏曹口傳政事,以申緖爲昌原府使。
鄭漪啓曰,卽者吏曹郞廳來言,慶山縣令南履煥,德山縣監李景愚,漣川縣監李光濂,憲府則雖已署經,諫院則尙未署經云,除在外·未署經外,未肅拜人員,竝卽牌招,以爲署經之地,何如?傳曰,一司除署經。
以副應敎尹景鎭牌不進罷職傳旨,傳于鄭漪曰,只推。
鄭漪,以弘文館言啓曰,副應敎尹景鎭,旣有只推之命,卽爲牌招察任,何如?傳曰,允。
兵曹口傳政事,副護軍單朴岐壽。
洪命周啓曰,今六月二十五日,都目政事爲之之意,敢啓。傳曰,知道。
以咸鏡監司李勉昇狀啓,慶興府使尹懿成,暗行御史,旣已封庫,爲先罷黜事,傳于洪命周曰,今日政差出,催促下送。
洪命周啓曰,吏曹郞廳來言,守令有闕,政事,取稟。傳曰,政官牌招開政。
又啓曰,吏曹判書洪羲臣,參判李止淵,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書洪羲臣進,參判李止淵牌不進,參議金學淳牌不進,左承旨洪命周進。以任希存爲工曹判書,柳諫爲健陵令,李載豐爲慶興府使,洪羲錫爲龍潭縣令,李綱在爲聞慶縣令,成兢默爲抱川縣監。再政。以金弘根爲宗廟令,李淵愚爲景慕宮令。
兵批,行判書李肇源病,參判金愚淳病,參議李羲準入直進,參知李東煥病,右副承旨鄭漪進,副護軍李光憲·許昌,竝單付。
以右承旨李鶴秀牌不進罷職傳旨,傳于鄭漪曰,只推。
以吏曹參議金學淳再牌不進罷職傳旨,傳于鄭漪曰,只推。
以副應敎尹景鎭牌不進罷職傳旨,傳于鄭漪曰,只推。
鄭漪,以兵曹言啓曰,每當都政,宣部守薦參上武臣復職取才及宣薦內禁衛別取才,六道·西北人別取才,例爲試取,而中日及各樣試射,旣已停止,今番則不得爲之之意,敢啓。傳曰,知道。
又以備邊司言啓曰,新除授東萊府使李奎鉉,今已肅命,而萊府事勢,不可許久曠官,使之從速辭朝,仍卽赴任,劇農之時,悶旱比甚,新差諸守令,竝令不多日內辭朝,載寧郡守沈應奎,聞以不當引之事,尙不出肅,又將還遞云。所執事極過當,圖遞亦涉規避,而況此時災邑,一任其無端瘝曠,尤爲可悶,令該曹,嚴勅下送,何如?傳曰,允。
又以備邊司言啓曰,卽見京畿繡啓之自該曹回啓者,則永平縣令吳彦誼,還分民受零星,救急貸錢分給爲目,則先査後勘,在所不已,而只請問備而止者,大是不審,當該回啓堂上推考,吳彦誼,令該府拿處,何如?傳曰,允。
又以義禁府言啓曰,永平縣令吳彦誼拿處事,傳旨啓下矣。吳彦誼時在任所,依例發遣府羅將,拿來,何如?傳曰,待待命拿囚。
上在昌德宮。停常參·經筵。
洪命周啓曰,行大司憲李存秀,持平柳榮輔呈辭,執義崔時淳,掌令金景煥·朱弼相在外,持平李基華未肅拜,監察茶時之意,敢啓。傳曰,知道。
又啓曰,右承旨李鶴秀,今日不爲仕進,卽爲牌招,何如?傳曰,允。
備忘記,水原留守李憲琦下直,長弓一張,長箭一部賜給。
洪命周啓曰,行都承旨朴周壽不爲仕進,右承旨李鶴秀牌不進,左副承旨洪益聞,同副承旨柳台佐在外,右副承旨鄭漪式暇出去,院中只有臣一人,伴直無人,都承旨所當牌招,而拘於廳規,不得請牌,何以爲之?敢稟。傳曰,牌招。
以右承旨李鶴秀牌不進罷職傳旨,傳于洪命周曰,只推。
洪命周啓曰,行都承旨朴周壽牌不進,左副承旨洪益聞,同副承旨柳台佐在外,右副承旨鄭漪式暇,院中只有臣一人,伴直無人,右承旨李鶴秀,旣有只推之命,更卽牌招,何如?傳曰,允。
又啓曰,右承旨李鶴秀再牌不進,左副承旨洪益聞,同副承旨柳台佐在外,右副承旨鄭漪式暇,院中只有臣一人,伴直無人,行都承旨朴周壽,所當更請牌招,而拘於廳規,不得請牌,何以爲之?敢稟。傳曰,更爲牌招。
以右承旨李鶴秀再牌不進罷職傳旨,傳于洪命周曰,只推。
洪命周啓曰,行都承旨朴周壽再牌不進,伴直無人,右承旨李鶴秀,旣有只推之命,更爲牌招,何如?傳曰,允。
李鶴秀,以吏曹言啓曰,因備邊司草記,新差守令,竝令不多日內辭朝事,允下矣。自臣曹,未下直守令等處,竝爲催促而其中會寧府使具信喜,親病沈重,南海縣令李儒龍,身病猝重,俱不得下去云。親病身病,果未知如何,而催促之下,不卽下去者,揆以事體,誠甚未安,而親病異於身病,會寧府使具信喜改差,南海縣令李儒龍,罷黜,何如?傳曰,允。
又以弘文館言啓曰,副應敎尹景鎭,旣有只推之命,卽爲牌招察任,何如?傳曰,允。
又以侍講院言啓曰,兼司書嚴燾入直矣。以監軍纔已出去,下番闕直,事甚未安,說書未差,司書徐英淳,卽爲牌招入直,何如?傳曰,允。
洪命周,以義禁府言啓曰,咸鏡監司李勉昇狀啓內,甲山府還穀虛留未捧府使李忠運·李春熙·李宗祥·金魯甲·韓應浩等罪狀,竝令攸司稟處事,啓下矣。韓應浩,今方待命拿囚,李忠運,以全羅左水使,時在任所,發遣府都事,交龜後拿來,李宗祥,以龍川府使,時在任所,金魯甲,以富寧府使,時在任所,發遣府書吏,交代後竝拿來,李春熙,已爲身故,罪名勿論,何如?傳曰,允。待待命拿囚。
吏曹參議金學淳疏曰,伏以臣於見職,祗肅恩命,已有日矣。明日大政,固隨僚堂後備員參席,而第有目下情理之離捨不得者,臣母以篤老筋力,自經今夏酷暑,眞元大脫,宿病倍劇,邇來濱危者屢矣,而又於日昨,忽添外感,兼以泄痢,氣息之昏綴,症勢之沈重,比前益加。臣方左右扶持,晝宵刀圭,以若方寸之如灼,實難跬步之暫捨,尙何暇論於離次赴公乎?大政異於他政,今若緣臣不參,而致使三堂闕一,則不徒事體之苟艱,誠爲義分之悚惶,毋寧早卽陳懇,先期變通之爲得。玆敢不避瀆擾之懼,仰干崇嚴之聽。伏乞聖慈,俯垂鑑諒,亟遞臣銓銜,回授無故之人,公而無曠官之戒,私而遂救護之願,不勝萬幸。臣無任云云。省疏具悉。爾其勿辭救護。
水原留守李憲琦敎書。王若曰,有所重於一面保障之地,政須鎭撫之功,得其人於八座宰樞之班,庸畀居留之任,予何多諭?卿必盡心,眷玆華城一方。實是畿甸重鎭,處湖·嶺水陸之會,允爲三路之要衝,擁樓櫓城郭之雄。蓋備四都之體制,近京洛七八十里,瞻依日月之光,置戈甲五六千兵,綢繆陰雨之備,何況陵園所奉之地,詎忽桑梓必敬之規,當留營經始之初,罔非先朝孝思之攸曁,逮靈兆改卜之後,尤切今日孺慕之如新,漢原廟月出之游,四時佳氣,周高山天作之處,萬年殊邱,故留司爲任之不輕,而公議可合之未易。惟卿,家傳詩·禮,世篤忠貞,斂跡於名利之場,所貴乎斷兮無技,留心於經濟之策,自期以國耳忘家,間嘗代斲於銓曹,實多恢蕩之政,近又主筆於試院,益著公平之譽。雖其廉謹之姿,以約自守,凡於盤錯之遇,何施不宜?非無前後之委毗,尤合內外之歷試。玆授卿以水原府留守兼摠理使,卿其祗玆寵命,勉盡宏猷。齎誠奉芬苾之儀,庶慰予羹墻之慕,鍊戎增旌旗之彩,可藉卿管轄之功。於戲,備孝養於萱堂,應多奉檄之喜,察民情於蔀屋,俾有安堵之方。故玆敎示,想宜知悉。知製敎任鼎常製進。
上在昌德宮。停常參·經筵。
藥房提調李羲甲,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
嘉順宮進服二錢重人蔘粟米飮,自今日,一貼式煎入事,榻前下敎。
洪命周啓曰,行大司憲李存秀,持平柳榮輔呈辭,執義崔時淳,掌令金景煥·朱弼相在外,持平李基華未肅拜,監察茶時之意,敢啓。傳曰,知道。
洪命周啓曰,備邊司郞廳來言,今日賓廳日次,而都目政事相値,不得來會云矣,敢啓。傳曰,知道。
傳于洪命周曰,在外承旨許遞,前望單子入之。
承旨前望單子入之,金熙周·朴綺壽落點。
洪命周啓曰,新除授右副承旨朴綺壽,卽爲牌招,何如?傳曰,允。
以副應敎尹景鎭牌不進罷職傳旨,傳于鄭漪曰,只推。
洪命周啓曰,新除授左承旨金熙周,時在慶尙道安東地,斯速乘馹上來事,下諭,何如?傳曰,許遞,今日政差出。
傳于洪命周曰,臺諫及玉堂竝許遞,今日政差出。
傳于鄭漪曰,生民休戚,係於守令,守令治不治,亦在於初仕之擇不擇,每當大政,歸於例飭,未見實效,誠極寒心。今番則勿以文具,各別對揚,俾有實效,忠臣淸白吏子孫,西北·松都人,亦爲各別收用事,分付兩銓。
鄭漪啓曰,玉堂上下番俱空,事甚未安,今日政新除授玉堂,竝待下批,牌招,以爲推移入直之地,何如?傳曰,允。
鄭漪,以吏曹言啓曰,今日都目政事時,本曹堂上,不可不備員,而參判李止淵病不來,參議金學淳受由,參判李止淵,令政院牌招,以爲同參開政之地,何如?傳曰,允。如有違牌,勿爲呼望。
有政。吏批,判書洪羲臣進,參判李止淵進,參議金學淳受由,右副承旨鄭漪進。啓曰,今都目大政,各岐仕滿應薦者相避及未準朔監察·禁府都事,戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之故,當出六品者,未免積滯,依例遷轉,何如?傳曰,允。
又啓曰,臺諫及玉堂多窠,今當差出,而擬望之人乏少,外任,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,淸州牧使,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
又啓曰,會寧府使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。
以李春敏爲司圃別提,李憲猷爲引儀,李溟夏爲掌苑別提,趙原永爲淸州牧使,鄭久容爲豐基郡守,尹大東爲溫陵令,金在星爲咸昌縣監,李能秀爲英陽縣監,元永貞爲海南縣監,金瑛爲會寧府使,柳弘根爲內資直長,李玄好爲義盈直長,洪疇爲宗廟直長,洪翰周爲儀賓都事,趙濟仁爲瑞興府使,安在默爲氷庫別提,韓致逈爲引儀,朴宗有爲敦寧主簿,洪魯榮爲永陵令,沈來永爲典簿,李善永爲司饔奉事,鄭世敎爲禁府都事,權躋亨爲司饔奉事,李玄五爲昌平縣令,金履鋼爲金溝縣令,廣興直長單朴魯壽,嚴耋爲禧陵直長,韓季麟爲尙衣直長,李溟夏爲禁府都事,李鍾英爲鐵原府使,具載鳳爲高原郡守,崔瑗爲尙瑞直長,朴宗有爲監察,白東奎爲藍浦縣監,閔德基爲梁山郡守,洪儼爲金泉察訪。
鄭漪,以吏批言啓曰,會寧府使具信喜,未赴任,纔已遞職矣。所授加資,依例還收之意,敢啓。傳曰,知道。
以沈源祖爲內資奉事,李鍾淳爲義盈奉事,吉顯範爲祥雲察訪,徐有素爲宗簿正,申從鎬爲長興府使,前府使具信喜,今降通政,還收事承傳。朴宗吉爲尙瑞副直長,李鋐爲平澤縣監,金魯敬爲冬至正使,李羲準爲副使,林顔喆爲書狀,典籍三單金仁燾·禹錫文·尹效覺,以上四館去官。李河錫爲宗廟副奉事,成奎柱爲掌苑別提,鄭文升爲尙衣主簿,尹昇烈爲別提,李昇明爲長寧殿令,徐鼎輔爲右尹,尹馨圭爲堤川縣監,金啓永爲鎭川縣監,李行敎爲穩城府使,趙毅存爲富寧府使,李元默爲禮曹參議,呂東植爲敦寧都正,林顯喆爲德川郡守,金箕默爲敦寧主簿,鄭文升爲刑曹佐郞,李旭馨爲兵曹佐郞,沈鈁爲司成,趙雲躋爲永禧殿令,柳夏源爲寶城郡守,李書九爲大司憲,李鍾運爲大司諫,鄭度采爲執義,林東鎭爲司諫,李若愚爲掌令,朴基宏爲承旨。
洪命周啓曰,新除授同副承旨朴基宏,卽爲牌招,何如?傳曰,允。以李鏵爲懿陵令,曺錫鯤爲掌令,金炳元爲禁府都事,吳致慶爲刑曹正郞,宋仁載爲牙山縣監,金履疇爲龍安縣監,宗廟副奉事李河錫,濟用副奉事沈能弘相換,京畿水使趙義鎭,折衝今加嘉善,加資事承傳。喬桐府使單趙義鎭,蔡弘韻·南履炯爲持平,孔胤恒爲獻納,閔祖榮·徐淇修爲正言,任俊常爲副應敎,金道喜爲副校理,嚴燾爲修撰,金鼎均·權敦仁爲副修撰。
傳于鄭漪曰,掌樂主簿申熙近瓜,察訪作窠擬入,其代,以金景寅擬入。
鄭漪,以侍講院言啓曰,兼司書嚴燾入直矣。除拜修撰,移直玉堂,下番闕直,事甚未安,說書未差,司書徐英淳,卽爲牌招入直,何如?傳曰,允。
以李敬參爲工曹參議,康國龍爲典籍,尹昇烈爲平市主簿,徐弘秉爲尙衣主簿,申熙爲長水察訪,申在翼爲廣興奉事,韓致逈爲尙衣別提,張晩燮爲工曹佐郞,朴宗稷爲繕工副正,李炯爲鳳山郡守,成奎柱爲監察,沈毅鎭爲司宰僉正,金景寅爲掌樂主簿,尹勉鎭爲龍川府使,金麟洙爲獒樹察訪,李彙寧爲引儀,趙泳爲司宰奉事,洪載顯爲童蒙敎官,李羲肇爲順天府使,洪羲弼爲固城縣令,朴長馣爲引儀,李同淳爲兵曹正郞,裵相仁爲典籍,李櫽重爲昌陵令,金箕默爲監察,李淵愚爲敦寧判官,李憲猷爲監察,尹效覺爲兵曹佐郞,洪龍燮爲慶基殿令,朴寅壽爲長興主簿,崔允瑾爲南海縣令,金命爀爲萬頃縣令,朴大榮爲熊川縣監,宋祥來爲景慕宮令,林孝憲爲典籍,韓致逈爲敦寧主簿,趙基恒爲戶曹佐郞,鄭東老爲社稷令,李在鶴爲狼川縣監,李彙寧爲禁府都事,尹心圭爲校理,朴潤榮爲三和府使,李博鉉爲禁府都事,朴岐壽爲刑曹參議,金載奎爲掌苑別提,南履秉爲尙衣別提,金魯學爲內贍主簿,韓錫祉爲典籍,崔廷臣爲兼引儀,鄭禮容爲江東縣監,趙庭和爲弼善,洪瀷爲監察,孫鍾瑾·金時興爲引儀,金炳朝爲說書,任樂亨爲掌苑別提,李魯榮爲司僕主簿,沈宜臣爲中部都事,吳泰重爲童蒙敎官,趙基謙爲敦寧參奉,李源吉爲永禧殿參奉,李鳳九爲翼陵參奉,徐右輔爲弘陵參奉,南興中爲獻陵參奉,成憲魯·金啓澧爲典獄參奉,金永進爲禮賓參奉,張載喆爲智陵參奉,李廷邵爲昭顯墓守衛官,鄭橚爲假引儀。
兵批,行判書李肇源進,參判金愚淳入直進,參議李羲準進,參知李東煥進,左承旨洪命周進。啓曰,營將·中軍·虞候,今當差出,而擬望之人乏少,已準朔守令,未準朔禁軍將·虞候,竝擬,何如?傳曰,允。
又啓曰,京畿水使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。
又啓曰,全羅左水使,今當差出,而擬望之人乏少,他道守令,竝擬,何如?傳曰,允。
以尹膺烈·朴弘鎭爲五衛將,李義震爲景福將,崔雲泰爲慶熙將,申命淳爲備邊郞,僉知三單李明培·王太·金鎭元,金性淵爲五衛將,田百寧爲忠壯將,李義淳爲慶熙將,洪晩燮爲文兼,申紹爲武兼,訓鍊主簿單權奉·金光暎,判官加設,鄭興寅,主簿加設,洪益壽·林龍鉉·禹弘儉,依定式減下,趙嶙·韓膺儀爲僉知,金達鍊爲五衛將,鄭天周爲慶熙將,劉國良爲部將,鄭昌殷爲五衛將,禹弘儉爲訓鍊判官,李枝郁·李潤模·金國信爲主簿,李尙德爲晉州營將,具載龍爲三陟營將,具載默爲京畿中軍,金時和爲江華中軍,李國世爲江原中軍,同知單李義震,僉知單尹膺烈,李煥益爲順天營將,金相順爲平安中軍,徐衡輔爲南虞候,尹禹鉉爲滿浦僉使,成在坤爲加里浦僉使,同知單崔雲泰,全取淳爲德積僉使,金敬淳爲龍媒僉使,李彦豐爲西生僉使,晉學喆爲草芝僉使,吳弼賢爲月串僉使,同知單鄭天周。
洪命周,以兵批言啓曰,五衛將尹膺烈,前任江華中軍,時在任所,該廳番次苟艱云。僉知中樞府事韓膺儀,景福宮衛將李義震,慶熙宮衛將崔雲泰·鄭天周,俱以病難供職,呈狀乞遞,竝改差,何如?傳曰,允
以骨潤默爲安義僉使,金珩爲碧團僉使,朴光錫爲北評事,李配浩爲平南萬戶,崔致明爲智島萬戶,僉知單鄭昌殷,韓榮國爲加背梁萬戶,車謹行爲薺浦萬戶,金仁壽爲蛇梁萬戶,宋洙謙爲梨津萬戶,李東曄爲開雲浦萬戶,赴戰嶺別將單李益濬,京畿中軍具載默,江原中軍李國世,江華中軍金時和,晉州營將李尙德,三陟營將具載龍,以上今加折衝。李潤民爲多慶浦萬戶,孔英俊爲助泥萬戶,全聖道爲文山萬戶,李道純爲位羅萬戶,尹榮新爲龍津萬戶,同知單李義淳,副護軍柳民儉·張持大,池億齡爲靑水萬戶,金文協爲防垣萬戶,張仁源爲黑山島別將,高景濂爲鳥嶺別將,柳玄聃爲新門別將,高處謙爲晴川別將,金宗彦爲首陽別將,韓必秀爲九月別將,崔仁宅爲長壽別將,廉德顯爲大峴別將,金魯應爲知事,朴宗柱爲副摠管,劉學善爲僉知,趙重明·金學基爲五衛將,金鍾謙爲兼司僕將,金善耇爲宣傳官,姜啓煥爲慶熙將,沈說泰爲慶尙右兵虞候,李彰愼爲全羅右水虞候,李處順爲慶福將,金得坤爲慶熙將,李光錫爲管城將,玄義俊爲臨津別將,金光爀爲長山別將,南衡老·洪永謨爲都摠經歷,成夏鎭爲僉知,文成德爲慶熙將,許楫爲訓鍊主簿,趙完澤爲同知,趙義鎭爲京畿水使,具縉爲全羅左水使,李馨萬爲法聖僉使,金載琬爲翊衛,韓仁植·申漢升爲訓鍊僉正,朴基碩爲咸鏡中軍,黃處中爲全羅中軍,金芝淳爲衛率,同知單姜啓煥,僉知二單趙重明·金學基,韓宗顯爲五衛將,趙心錫爲都摠都事,南公侃爲訓鍊判官,李寅植爲公淸兵使,李止敬爲都摠都事,同知單文成德,大護軍李存秀,護軍金熙周,副護軍尹羽烈·洪益聞·柳台佐·尹豐烈,副司直崔時淳·李渭達·柳榮輔·李基華·金景煥·朱弼相·姜世揆·林東鎭·洪勝圭·尹景鎭·趙庭和·朴永元·朴宗學·洪永觀·金大坤·任鼎常·李魯秉·權敦仁·張敎根,李勉翕爲訓鍊判官,禹柱河·金會鍾·柳貞裕爲主簿,南衡老爲黃海水虞候,同知單金得坤,僉知單金鍾謙·李膺緖·李定鉉爲訓鍊副正,趙台和爲都摠經歷,李義會爲訓鍊主簿,金鎰爲武兼,同知單李處順,副護軍李尙德·具載龍。
洪命周啓曰,五衛將趙重明·金學基,景福宮衛將李處順,慶熙宮衛將姜啓煥·金得坤·文成德,俱以病難供職,呈狀乞遞,竝改差,何如?傳曰,允。
金晉淵·任希慶爲五衛將,趙鎭喆爲景福將,柳東殷·韓培義爲慶熙將,僉知單韓宗顯,副護軍鄭益行·具信喜,趙邦植爲宣傳官,權灝爲都摠都事,李時榮爲武兼,鄭鎭國爲慶熙將,張有齡爲訓鍊主簿,鄭泰東爲武兼,同知單趙鎭喆,僉知單金晉淵,尹始大爲都摠經歷,權志容·李會大·梁漢楗爲武兼,同知單柳東殷,安春蕃爲景福將,金應曄爲慶熙將,李玄謙爲都摠都事,韓永鎭爲武兼,同知單韓培義。
洪命周,以兵批言啓曰,景福宮衛將趙鎭喆,慶熙宮衛將柳東殷·韓培義,俱以病難供職,呈狀乞遞,竝改差,何如?傳曰,允。
高景斌爲慶熙將,金春敍爲訓鍊主簿,李命集爲守門將,劉相浩爲武兼,同知單金應曄,護軍鄭宅升,洪穉圭爲副率,鄭基一·金應根爲洗馬,李雲紀·趙義錫·徐相五爲宣傳官,林基奭·李惟臣·魏榮成爲武兼,權載秉·韓光麟·安宅臣爲部將,李種德·金宗鉉·南基玄·朴義鎭爲守門將,權管秩,同仁李顯喆,吾村吳彙良,安原康思沈,廣坪李邦翊,小坡兒朴慶喆,雲頭里崔之華,同知單安春蕃,副司果盧翼燁·南宮·魏鍾敏·洪載顯。
洪命周啓曰,明日傳香,禮房承旨,當爲齋宿,左副承旨李鶴秀,卽爲牌招,傳曰,允。
以左副承旨李鶴秀牌不進罷職傳旨,傳于洪命周曰,只推。
以副校理金道喜牌不進罷職傳旨,傳于鄭漪曰,只推。
以司書徐英淳牌不進罷職傳旨,傳于鄭漪曰,只推。
洪命周,以義禁府言啓曰,卽接月令醫員朴致華手本,則時囚罪人李乘運,猝得輪泄,度數頻數,氣息奄奄,宋友淵猝得輪泄之症,度數頻數,眞元大脫,達宵叫痛,俱有難保之慮云。罪人病勢如此,則一邊保放,一邊草記,曾有定式矣。李乘運·宋友淵,竝姑保放之意,敢啓。傳曰,知道。
上在昌德宮。停常參·經筵。
洪命周啓曰,行大司憲李書九,掌令李若愚,持平蔡弘韻在外,執義鄭度采,掌令曺錫鯤,持平南履炯未肅拜,監察茶時之意,敢啓。傳曰,知道。
又啓曰,右承旨李鶴秀今日不爲仕進,卽爲牌招,何如?傳曰,允。
傳于朴基宏曰,守令·邊將初仕人留待。
傳于朴基宏曰,守令·邊將初仕人入侍。
傳于朴綺壽曰,檢校直閣徐俊輔,馳詣健陵,奉審摘奸,仍詣顯隆園·華寧殿,一體奉審以來。
傳于朴綺壽曰,今見箕伯狀辭,不勝錯愕慘惻,此人素知其可用,故欲待復命而擢用,豈意遽至於此境,慘矣慘矣。其重則耳目之寄也,其勞則甚於皇華原濕,而其死則王事也,其可無別般示恤之擧,故淸北暗行御史任俊常,特贈同副承旨,返柩及歸葬等節,令各該道,拔例助護,如有其子,年雖未滿,待闋服卽爲調用事,分付該曹。
朴綺壽,以弘文館言啓曰,本館上番闕直,事甚未安,副校理金道喜,旣有只推之命,卽爲牌招入直,何如?傳曰,允。
又以弘文館言啓曰,新除授校理尹心圭,時在平安道江東縣任所,經筵入番事緊,請斯速乘馹上來事,下諭。答曰,依啓。
以司書徐英淳牌不進罷職傳旨,傳于朴基宏曰,只推。
朴基宏,以侍講院言啓曰,下番連日闕直,事甚未安,司書徐英淳,旣有只推之命,與新除授說書金炳朝,竝卽牌招,以爲推移入直之地,何如?傳曰,允。
兵曹口傳政事,以趙華錫爲內乘。
李鶴秀,以備邊司言啓曰,昨日都政中,新除授萬頃縣令金命爀,初無參下參上履歷,而只以單司果虛銜,直擬於字牧之任者,專無所據,前所未有,違政格而乖官方,大是不審,熊川縣監首望崔粹俊,資是堂下,副望朴大榮,資是堂上,而排擬之際,不免做錯,當該政官,從重推考,萬頃縣令,熊川縣監望筒,竝勿施,兩邑俱以兩南弊邑,不可不另加擇差,必以有履歷著聲績之人,勿拘常格,差出之意,分付,何如?傳曰,允。
又以司僕寺內乘提調意啓曰,兼內乘李寅植,昨日政移拜公淸兵使矣。其代令該曹,卽爲口傳差出,何如?傳曰,允。
壬午六月二十六日卯時,上御熙政堂。守令·邊將初仕人入侍時,右副承旨鄭漪,同副承旨朴基宏,假注書趙顯休,記注官金輦,記事官金正喜,以次進伏。三和府使朴潤榮,鐵原府使李鍾英,富寧府使趙毅存,長興府使申從鎬,鳳山郡守李炯,寶城郡守柳夏源,高原郡守具載鳳,萬頃縣令金命爀,南海縣令崔允瑾,海南縣監元永貞,龍安縣監金履疇,牙山縣監宋仁載,英陽縣監李能秀,熊川縣監朴大榮,以次進伏楹外。滿浦僉使尹禹鉉,加里浦僉使成在坤,德積僉使金取淳,龍媒僉使金敬淳,西生僉使李彦豐,月串僉使吳弼賢,智島萬戶崔致明,加背梁萬戶韓榮國,薺浦萬戶車謹行,梨津萬戶宋洙謙,開雲浦萬戶李東燁,多慶浦萬戶李潤民,助泥萬戶孔英俊,文山萬戶全聖道,位羅萬戶李道純,龍津萬戶尹榮新,防垣萬戶金文協,宣傳官趙義錫·徐相五,部將安宅臣,以次侍立庭下訖。上曰,守令,以次進前。潤榮等,以次進,各奏職姓名。上曰,邊將則宣傳官,於階下傳奏,可也。宣傳官,傳奏諸邊將職姓名訖,上命先退,潤榮等退出。仍命退,諸臣以次退出。
上在昌德宮。停常參·經筵。
朴基宏啓曰,行大司憲李書九,掌令李若愚,持平蔡弘韻在外,執義鄭度采,掌令曺錫鯤,持平南履炯未肅拜,監察茶時之意,敢啓。傳曰,知道。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,三品官之無得過三日循例請牌,曾有定式矣。刑曹參議朴岐壽,工曹參議李敬參,敦寧都正呂東植,除拜後,過三日不爲出肅,事體所在,誠極未安,竝從重推考,仍卽牌招察任,何如?傳曰,允。
進御二錢重人蔘粟米飮,自今日,一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下數。
朴基宏啓曰,藥房提調,持粟米飮來待矣。傳曰,封入。
傳于朴基宏曰,孝禧殿朔祭,當自內親行矣,該房知悉。
朴基宏啓曰,行都承旨朴周壽,左承旨洪命周,不爲仕進,右承旨李鶴秀,右副承旨鄭漪式暇,左副承旨朴綺壽內閣直,院中只有臣一人,伴直無人,左承旨洪命周,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,徐俊輔·金箕殷·具康·任百禧·兪應煥落點。
朴基宏啓曰,伴直無人,新除授右副承旨具康,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日傳香,禮房承旨當爲齋宿,新除授右承旨任百禧,所當牌招,而拘於廳規,不得請牌,何以爲之?敢稟。傳曰,牌招。
傳于朴基宏曰,戶·刑換房。
以副校理金道喜牌不進罷職傳旨,傳于任百禧曰,只推。
任百禧,以弘文館言啓曰,本館上番闕直,事甚未安,副校理金道喜,旣有只推之命,卽爲牌招入直,何如?傳曰,允。
又以侍講院言啓曰,新除授弼善趙庭和,除拜屢日,尙不出肅,卽爲牌招察任,何如?傳曰,允。
兵曹口傳政事,護軍朴周壽,副護軍李鶴秀·朴綺壽,竝單付。以刑曹參議朴岐壽,敦寧都正呂東植牌不進罷職傳旨,傳于具康曰,只推。
具康,以禁衛營言啓曰,本營千摠李琦鉉,身病猝重,勢難察任,改差,何如?傳曰,允。
又以義禁府言啓曰,卽接月令醫員朴有豐手本,則時囚罪人白泓鎭,屢日處濕之中,輪泄猝發,韓應浩·李吉會,亦以輪泄,度數頻數,徐有殷素患風眩之症,當暑添劇,食飮全却,眞元大脫,俱有難保之慮云。罪人病勢如此,則一邊保放,一邊草記,曾有定式矣。白泓鎭·韓應浩·李吉會·徐有殷,竝姑保放之意,敢啓。傳曰,知道。
上在昌德宮。停常參·經筵。
金箕殷啓曰,行大司憲李書九,掌令李若愚,持平蔡弘韻在外,執義鄭度采,掌令曺錫鯤,持平南履炯未肅拜,監察茶時之意,敢啓。傳曰,知道。
傳于任百禧曰,禮房承旨馳詣懿陵,奉審摘奸以來。
朴基宏啓曰,藥房提調·副提調,持粟米飮來待矣。傳曰,封入。
任百禧啓曰,吏曹郞廳來言,長興府使申從鎬,寶城郡守柳夏源,高原郡守具載鳳,龍潭縣令洪羲錫,抱川縣監成兢默,咸昌縣監金在星,英陽縣監李能秀,海南縣監元永貞,堤川縣監尹馨圭,龍安縣監金履疇,兩司俱未署經云,除在外外,未肅拜人員,竝卽牌招,以爲署經之地,何如?傳曰,允。
傳于任百禧曰,奉審閣臣入侍。
兪應煥,以備邊司言啓曰,固城縣令徐淇修,移拜正言矣。災歲弊邑,莅任未滿數朔,又此遞易,則迎送之際,民邑受弊,實所可悶,今姑仍任,何如?傳曰,允。
任百禧,以弘文館言啓曰,應敎·副應敎·校理一員,副校理一員,修撰一員未差,校理尹心圭在外,副校理金道喜,別兼春秋進,副修撰權敦仁·金鼎均有實故,本館上番無他推移入直之員,令政院,稟旨變通,何如?傳曰,竝許遞,政官牌招開政。
又啓曰,吏曹參判李止淵,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書洪羲臣受由,參判更爲牌招,何如?傳曰,允。參議只推,一體牌招,違牌勿爲呼望。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書洪羲臣受由,參判李止淵進,參議金學淳式暇,右承旨任百禧進。啓曰,判書洪羲臣受由,參議金學淳式暇,少臣獨政未安,何以爲之?敢稟。傳曰,仍爲之。以金蘭淳爲應敎,金大坤·李魯秉爲校理,朴齊聞爲修撰,趙寅永爲副修撰,李相璜爲知敦寧,趙萬協爲文學,朴齊一爲知義禁,金魯應爲知春秋,宋應圭爲司僕正,洪羲弼爲掌樂正,姜弼煥爲監察,閔靖顯爲內贍奉事,崔致輔爲慶安察訪,李魯俊爲陜川郡守,固城縣令徐淇修,仍任事承傳。承文著作單李肇運,故副應敎任俊常,特進同副承旨事承傳,同義禁單朴齊一。兵批,行判書李肇源受由,參判金愚淳病,參議李羲準病,參知李東煥入直進,同副承旨朴基宏進。以李慶鼎爲珍島監牧官,同中樞單鄭國鎭,副護軍洪命周·鄭漪,副司直尹心圭·金道喜,副司果金鼎均·權敦仁,副司正吳致文。
朴基宏,以戶曹言啓曰,時御所內各司,依定式發遣本曹正郞臣朴宗大,與兵曹參判臣金愚淳,佐郞臣尹效覺,東所衛將臣李惟穆,西所衛將臣李潤俊,南所衛將臣金鎭元,北所衛將臣鄭殷柱,眼同看審後,有頉處別單書入,而修改則擇日擧行,何如?傳曰,允。
壬午六月二十八日酉時,上御熙政堂。健陵奉審閣臣入侍時,右承旨任百禧,假注書趙顯休,記注官李宗心,記事官金正喜,檢校直閣徐俊輔,以次進伏訖。上曰,閣臣進前。俊輔進前奏曰,臣承命馳詣健陵,陵上奉審則無頉,莎草舊頉處,與前一樣,碑閣丁字閣奉審則無頉,祭物祭器祭井看審,則精潔,諸執事摘奸則無頉,因詣顯隆園,園上奉審則無頉,碑閣丁字閣奉審則無頉,因詣新陵,丁字閣奉審則無頉,因詣華寧殿,殿內奉審則無頉矣。上命閣臣先退,又命退,承史以次退出。
上在昌德宮。停常參·經筵。
金箕殷啓曰,行大司憲李書九,掌令李若愚,持平蔡弘韻在外,執義鄭度采傳旨未下,掌令曺錫鯤呈辭,持平南履炯未署經,監察茶時之意,敢啓。傳曰,知道。
備忘記,順天營將李煥益,晉州營將李尙德下直,各長弓一張,長箭一部,片箭一部,筒兒一箇賜給。
任百禧,以侍講院言啓曰,再明日孝禧殿朔祭,王世子亞獻禮時,宮官當爲全數進參,而輔德洪起燮呈辭受由,兼輔德沈能岳,兼弼善金蘭淳,司書徐英淳俱有實故,文學趙萬協,兼文學李魯秉在外,兼司書嚴燾差祭,無以備員,何以爲之?敢稟。傳曰,竝許遞,前望單子入之。
春坊前望單子入之,輔德李鶴秀,兼輔德李光憲,兼弼善朴齊聞,文學趙璟鎭,兼文學李若愚,司書尹景鎭,兼司書林顔喆落點。
傳于任百禧曰,孝禧殿朔祭,以攝行磨鍊,傳于任百禧曰,孝禧殿秋享大祭,王世子攝行磨鍊。任百禧啓曰,卽者說書金炳朝,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
任百禧,以弘文館言啓曰,本館上番闕直,事甚未安,新除授應敎金蘭淳,校理金大坤,修撰朴齊聞,竝卽牌招,以爲推移入直之地,何如?傳曰,允。
以應敎金蘭淳,校理金大坤,修撰朴齊聞牌不進罷職傳旨,傳于任百禧曰,只推,更爲牌招,違牌勿爲呼望。以執義鄭度采,司諫林東鎭,獻納孔胤恒牌不進罷職傳旨,傳于金箕殷曰,只推。
任百禧啓曰,守令署經事,命下矣。執義鄭度采,司諫林東鎭,獻納孔胤恒,旣有只推之命,竝更牌招,以爲備員署經之地,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。正言前望單子入之,洪祐燮落點。
任百禧啓曰,守令署經事,命下矣。新除授正言洪祐燮,一體牌招,以爲備員署經之地,何如?傳曰,允。
以司諫林東鎭,獻納孔胤恒,正言洪祐燮牌不進罷職傳旨,傳于金箕殷曰,只推。任百禧啓曰,長興府使申從鎬,寶城郡守柳夏源,高原郡守具載鳳,龍潭縣令洪羲錫,抱川縣監成兢默,咸昌縣監金在星,英陽縣監李能秀,海南縣監元永貞,堤川縣監尹馨圭,龍安縣監金履疇,憲府則雖已署經,諫院則大司諫李鍾運在外,司諫林東鎭,獻納孔胤恒,正言洪祐燮牌不進,只有正言閔祖榮一人,無以備員署經,何以爲之?敢稟。傳曰,一司除署經。
任百禧,以侍講院言啓曰,說書金炳朝入直矣。以其親病,陳疏徑出,下番闕直,事甚未安,新除授司書尹景鎭,兼司書林顔喆,竝卽牌招,以爲推移入直之地,何如?傳曰,允。
領府事韓用龜箚曰,伏以臣之癃痼實狀,聖明之所俯燭,虛縻嘗藥之任,積犯瘝曠之罪,夙夜惶蹙,如負大何,伏況臣之目今情理與事勢,萬無冒入淸禁之望。玆敢離次齋沐,短箚哀籲。伏乞聖慈,俯賜鑑憐,遞臣之職,治臣之罪,以肅朝綱,以安微分,公私幸甚。取進止。答曰,省箚具悉卿懇。所請今姑許副。仍傳于任百禧曰,此批答,遣史官,傳諭于領府事。
上在昌德宮。停常參·經筵。
藥房提調李羲甲,副提調朴基宏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿順娩後,三七日又屆,益不勝慶忭之忱,日間氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
金箕殷啓曰,行大司憲李書九,掌令李若愚,持平蔡弘韻在外,執義鄭度采,掌令曺錫鯤呈辭,持平南履炯未署經,監察茶時之意,敢啓。傳曰,知道。
兪應煥啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
任百禧啓曰,知敦寧李相璜,同義禁朴齊一,除拜後,過三日不爲出肅,竝依定式,推考警責,仍卽牌招察任,何如?傳曰,允。
傳于任百禧曰,禮房承旨,馳詣宗廟·景慕宮,奉審摘奸以來。
傳于任百禧曰,內醫都提調前望單子入之。
內醫都提調前望單子入之,林漢浩落點。
任百禧,以弘文館言啓曰,本館下番闕直,事甚未安,修撰朴齊聞,卽爲牌招入直,何如?傳曰,允。
以司書尹景鎭,兼司書林顔喆牌不進罷職傳旨,傳于任百禧曰,只推。
任百禧,以侍講院言啓曰,下番連日闕直,事甚未安,司書尹景鎭,兼司書林顔喆,旣有只推之命,竝更牌招,以爲推移入直之地,何如?傳曰,允。
以司書尹景鎭,兼司書林顔喆牌不進罷職傳旨,傳于任百禧曰,只推,更爲牌招。
任百禧,以吏曹言啓曰,元陵參奉洪哲謨呈狀內,矣身素患痰癖之症,當此換節之時,一倍添劇,時日內萬無起動供職之望云,身病旣如是沈重,則有難强令察任,改差,何如?傳曰,允。任百禧,以禮曹言啓曰,日前元陵參奉洪哲謨牒呈內,別檢許茂,親病呈辭下鄕,而六朔焚香受香迫頭,及今變通爲辭,故依定式假官代直後,實官上來受香,陪進替直之意,題送矣。卽聞本陵參奉洪哲謨,以身病呈旬吏曹,自吏曹改差云矣。莫重受香,一時爲急,參奉改差之代,令該曹,以在京無故人,卽速口傳差出,以爲受香之地,假官代直,實官受香事題送,旣在前期,則雖未知病勢之如何,而趁不報曹,臨期呈旬,以致受香之遲滯,事體所在,萬萬駭然,當該參奉洪哲謨,令該府拿問處之,何如?傳曰,允。
吏曹口傳政事,以尹學善爲元陵參奉。
兪應煥,以都摠府言啓曰,中日習射技放,自明日當爲擧行,而謹稽謄錄,則三七日後設行時,砲放,有待下敎擧行之例,今番則何以爲之?敢稟。傳曰,待下敎爲之。
任百禧,以承文院都提調意啓曰,院製述官南履秉,陞六代,吏文學官李祉默,陞付,吏文學官有闕代,幼學南宅茂差下,使之付軍職,冠帶常仕,何如?傳曰,允。
金箕殷,以義禁府言啓曰,頃因京畿暗行御史朴齊聞書啓,漣川縣辛未以後虛錄磨勘守令,指名報來之意,發關該道矣。卽接京畿監司李愚在牒報及成冊,則辛未縣監尹善大,壬申縣監金義友,甲戌縣監李在安,丁丑縣監柳會根,指名報來,而尹善大下去京畿廣州地,金義友下去永平地,柳會根下去楊州地云。依例發遣府羅將,竝拿來,李在安已爲身故,罪名勿論,何如?傳曰,允。竝待待命拿囚。
又以義禁府言啓曰,向因刑曹草記,昌原府使沈能俊,令該府拿問處之事,允下後,發遣府書吏拿來,草記批旨內,有待待命拿囚之敎,故以爲就囚之意,發關該道矣。沈能俊,今方自現待命,卽當拿囚,而當暑登程,身病猝重,且御史已爲封庫,姑爲保放,待繡衣復路回啓啓下後,添問目一體取招,何如?傳曰,允。
敦寧都正呂東植疏曰,伏以臣於本月二十五日政,伏奉敦寧府都正除命,華誥旣宣,天牌又降,其在不俟駕之義,固宜蹶趨承,而第臣旣無敦寧之籍,則公格所在,不可冒膺,故年前曾叨見職也,卽已陳疏得遞矣。今亦猥犯違傲,惟切悚蹙,而連値齋日,今始仰控。伏乞聖明,俯垂鑑諒,照例遞改,俾公格重而私分安焉。臣無任云云。省疏具悉。所請依施。
上在昌德宮。停常參·經筵。
兪應煥,以都摠府言啓曰,今日入直內三廳武兼禁軍及軍兵等,習射技放,請出標信。傳曰,知道。
金箕殷啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
兪應煥啓曰,來初五日,朝參日次矣,敢稟。傳曰,停。
以司書尹景鎭,兼司書林顔喆再牌不進罷職傳旨,傳于任百禧曰,只推。
任百禧,以侍講院言啓曰,再明日孝禧殿秋享大祭,王世子攝行時,宮官當爲備員,而輔德李鶴秀,兼輔德李光憲,兼弼善朴齊聞,文學趙璟鎭,司書尹景鎭,兼司書林顔喆,俱有實故,兼文學李若愚在外,說書金炳朝呈辭受由,無以備員,何以爲之?敢稟。傳曰,竝許遞,前望單子入之。
春坊前望單子入之,輔德朴綺壽,兼輔德金學淳,兼弼善林東鎭,文學朴永元,兼文學權敦仁,司書沈鈁,兼司書李魯秉,說書張敎根落點。
任百禧,以侍講院言啓曰,下番闕直,事甚未安,新除授司書沈鈁,兼司書李魯秉,說書張敎根,竝卽牌招,以爲推移入直之地,何如?傳曰,允。
兵曹口傳政事,副護軍單李鶴秀。
任百禧啓曰,新除授文學朴永元,以前任殷山縣監,方在解由未出中,何以爲之?敢稟。傳曰,勿拘。
金箕殷啓曰,行大司憲李書九,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,獻納孔胤恒,正言洪祐燮·閔祖榮牌不進罷職傳旨,傳于金箕殷曰,只推。
傳于朴箕宏曰,發遣吏郞,諸執事淸齋與否,摘奸以來。
以修撰朴齊聞牌不進罷職傳旨,傳于任百禧曰,只推。
任百禧,以弘文館言啓曰,本館下番,無他推移入直之員,不得已以上番,姑降入直之意,敢啓。傳曰,知道。
又以弘文館言啓曰,校理金大坤,昨日姑降入直矣。今又差祭,受香出去,下番闕直,事甚未安,修撰朴齊聞旣有只推之命,與修撰嚴燾,一體牌招,以爲推移入直之地,何如?傳曰,允。
又以吏曹言啓曰,新除授會寧府使金煐戶奴呈狀內,矣上典親年,今爲七十一歲,而以泄痢之症,閱月沈重,以此情理,萬無離捨登程之望,卽速入啓遞改云。其親病旣如是,則有難强令遠赴,改差,何如?傳曰,允。令該曹,口傳差出,催促下送。
又以吏曹言啓曰,今此孝禧殿秋享大祭,王世子攝行時,祝史前佐郞金盛淵,齋郞前佐郞金䥧,宗廟秋享大祭,大祝前司書尹景鎭,時無職名,竝令該曹,口傳付軍職,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,太廟秋展謁,當爲取稟,而自上方在諒闇中,不爲取稟之意,敢啓。傳曰,知道。
又以禮曹言啓曰,景慕宮展謁,每於孟春孟秋取稟事,曾有定式,而自上方在諒闇中,不爲取稟之意,敢啓。傳曰,知道。
任百禧以孝禧殿朔祭初獻官意啓曰,齋郞漢城府判官韓用鏶,不爲入來,莫重祭享,時刻遲延,萬萬惶悚,故不得已以本殿參奉替行,而事體所在,極爲駭然,令該府,拿問嚴勘,何如?傳曰,允。
兪應煥以司僕寺一二提調意啓曰,本寺主簿金錫喜,今已箇滿,而本寺多有擧行事,今姑仍任,何如?傳曰,允。
又以兵曹言啓曰,今七月初三日,宗廟永寧殿秋享大祭時,守門當爲塡差,而本曹郞廳都摠府郞廳及五衛將,除入直與在外,排擬苟艱,依定式,軍門將官,代差以入之意,敢啓。傳曰,知道。
任百禧,以成均館行大司成意啓曰,文廟守僕六窠中,一窠久任啓下事,曾有定式矣。守僕李松蕃汰去,代以有久勤曾經事知守僕金宗五,依定式,單望書入之意,敢啓。傳曰,知道。
朴基宏,以義禁府言啓曰,卽接月令醫員朴有豐手本,則時囚罪人宋之廉·金東哲·洪哲謨,俱以輪泄之症,數次吐瀉,眞元大脫,目下病勢,十分危重云。罪人病勢如此,則一邊保放,一邊草記,曾有定式矣。宋之廉·金東喆·洪哲謨,姑爲保放之意,敢啓。傳曰,知道。
上在昌德宮。停常參·經筵。
金箕殷啓曰,行大司憲李書九,掌令李若愚,持平蔡弘韻在外,執義鄭度采,掌令曺錫鯤呈辭,持平南履炯未署經,監察茶時之意,敢啓。傳曰,知道。
傳于任百禧曰,禮房承旨,馳詣宗廟永寧殿,奉審摘奸以來。
傳于朴基宏曰,留院公事入之。
任百禧啓曰,注書有闕之代,前注書金炳朝,被薦人鄭德和·李淵祥薦狀,依例成送吏曹之意,敢啓。傳曰,知道。
以司書沈鈁,說書張敎根牌不進罷職傳旨,傳于任百禧曰,只推。
兵曹口傳政事,副司果尹景鎭·金盛淵·金䥧。
任百禧,以侍講院言啓曰,明日孝禧殿秋享大祭,王世子攝行時,宮官當爲全數進參,而兼輔德金學淳,兼弼善林東鎭,兼文學權敦仁,司書沈鈁,說書張敎根,俱有實故,兼司書李魯秉在外,無以備員,何以爲之?敢稟。傳曰,許遞,前望單子入之。
春坊前望單子入之,兼輔德李鶴秀,兼弼善金蘭淳,兼文學尹景鎭,司書尹尙烈,兼司書南履懋,說書李憲瑋落點。
任百禧,以侍講院言啓曰,明日孝禧殿秋享大祭,王世子攝行時,宮官當爲備員,新除授兼輔德李鶴秀,兼文學尹景鎭,司書尹尙烈,兼司書南履懋,說書李憲瑋,竝卽牌招,以爲進參之地,何如?傳曰,允。
兪應煥,以兵曹言啓曰,今日孝禧殿秋享大祭,王世子攝行時,本曹出番,堂上一員陪衛,當爲進參,而行判書李肇源受由,臣愚淳今方入直,參議李羲準差祭,參知李東煥有身病,不得進參云。參知,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。
兪應煥啓曰,因兵曹草記,孝禧殿秋享大祭,王世子攝行時,堂上一員,陪衛當爲進參,而行判書李肇源受由,臣愚淳今方入直,參議李羲準差祭,參知李東煥有身病,不得進參云。參知,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以李寅溥,爲兵曹參知。
任百禧,以吏曹言啓曰,會寧府使,令該曹,口傳差出事,命下矣。武臣當品中,時無可擬之人,新資則例不得口傳差出,何以爲之?敢稟。傳曰,政官牌招開政。
有政。吏批,判書洪羲臣受由,參判李止淵進,參議金學淳牌不進,同副承旨朴基宏進。啓曰,判書洪羲臣受由,參議金學淳牌不進,小臣獨政未安,何以爲之?敢稟。傳曰,仍爲之。又啓曰,會寧府使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。
以金道喜爲副校理,李光憲爲敦寧都正,林處鎭爲奉常正,趙璟鎭爲司成,韓發翼爲典籍,李仁迪爲禮曹佐郞,金炳朝爲注書,趙濟健爲軍器判官,南履愚爲軍資判官,柳漢源爲會寧府使,李光承爲益山郡守,崔榮祖爲萬頃縣令,柳信儉爲熊川縣監,司僕主簿金錫喜仍任事承傳。故僉使李潤國贈兵參,公淸兵使李寅植考,幼學曺鼎振今加通政,掌令曺錫鯤父,依法典加資事承傳,會寧府使柳漢源今加嘉善加資事承傳。兵批,行判書李肇源受由,參判金愚淳入直進,參議李羲準差祭,參知李寅溥未肅拜,左副承旨兪應煥進。同知單高景斌,以金仁錫爲鷺梁別將,護軍金煐,副護軍洪起燮·呂東植·李東煥,副司直趙璟鎭·趙萬協,副司果徐英淳·沈鈁·金彦遇,副司正金炳朝·張敎根,副司勇李祉愚·南宅義,以上竝單付。
以修撰朴齊聞·嚴燾牌不進罷職傳旨,傳于任百禧曰,只推。
以吏曹參議金學淳牌不進罷職傳旨,傳于任百禧曰,只推。
假注書許晟書啓,臣於本月初一日辰時量,敬奉聖敎,馳往明陵·蜂峴,巡審摘奸是白乎,則防路之石築,久益堅緻,障谷之榛樾,漸就鬱密,牛馬通路,今非可論,而樵牧微逕,亦無可尋是白遣,樹木段,播植旣密,着根亦固,穉長雖或不齊,而鬱然有成林之美是白乎旀,峴上結幕守直等節,亦皆着實擧行是白如乎,仍詣昭顯墓,局內諸處,亦爲看審是白乎,則階砌完固,莎草無頉處是白遣,古木密而成拱,新植茁而作林,守護之節,亦皆無弊,兩處所見,一無現頉之意,敢啓。傳曰,知道。
兪應煥,以備邊司言啓曰,本司武郞廳韓仁謩,奔走勤仕,已滿十五朔,依例六品遷轉事,捧承傳施行,何如?傳曰,允。
金箕殷,以義禁府言啓曰,廣州留守權常愼啓本內,本府前判官金在源檢驗不審愼之罪,令該府,稟處事,啓下矣。金在源今方待命,拿囚之意,敢啓。傳曰,知道。又以義禁府言啓曰,卽接月令醫員朴有豐手本,則時囚罪人韓用鏶,輪行暑泄,猝然發作,吐瀉頻數,眞元大脫,目下症形,實爲危重云。罪人病勢如此,則一邊保放,一邊草記,曾有定式矣。韓用鏶姑爲保放之意,敢啓。傳曰,知道。
上在昌德宮。停常參·經筵。
自未時,至酉時灑雨下雨,測雨器水深四分。
夜自五更至初四日開東,灑雨下雨,測雨器水深四分。
金箕殷啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,碧團僉使金珩下直,長弓一張,長箭一部,片箭一部,筒兒一箇賜給。
兪應煥啓曰,新除授注書金炳朝,卽爲牌招入直,何如?傳曰,允。
傳于兪應煥曰,副護軍鄭漪享官差下。
金箕殷啓曰,行大司憲李書九,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,獻納孔胤恒,正言洪祐燮·閔祖榮牌不進罷職傳旨,傳于金箕殷曰,只推。
以兵曹參知李寅溥牌不進罷職傳旨,傳于兪應煥曰,只推。
以兼文學尹景鎭,兼司書南履懋牌不進罷職傳旨,傳于朴基宏曰,只推。
以說書李憲瑋牌不進罷職傳旨,傳于朴基宏曰,只推。
以注書金炳朝牌不進罷職傳旨,傳于朴基宏曰,只推。
兪應煥啓曰,注書金炳朝旣有只推之命,更爲牌招入直,何如?傳曰,允。
備邊司,以李書九爲廣州留守。
兪應煥,以內醫院都提調意啓曰,議藥同參安周郁有頉代,外醫李昌奎差下,令該曹,口傳付軍職,冠帶常仕,何如?傳曰,允。
兵曹口傳政事,副司果單李昌奎。
朴基宏,以侍講院言啓曰,下番闕直,已至多日,事甚未安,兼司書南履懋,說書李憲瑋,旣有只推之命,竝更牌招,以爲推移入直,而新除授司書尹尙烈,時在公淸道大興地,書筵入番事緊,斯速乘馹上來事,下諭,何如?傳曰,允。
又以弘文館言啓曰,新除授副校理金道喜,卽爲牌招察任,何如?傳曰,允。
兪應煥,以兵曹言啓曰,去夏等能麽兒考講時,訓鍊院判官諸安國,都摠府經歷金鍵,武臣兼宣傳官李義謙,二次不通,訓鍊院主簿孔鐵,武臣兼宣傳官李升德·洪翼謨·李光荃,部將李龍求,守門將權世敏·朴鳳善,一次不通,依定式,竝從重推考,何如?傳曰,允。
又以兵曹言啓曰,卽接慶熙宮入直衛將李明培牒報,則本宮內開陽門西邊中松一株,拔根顚仆云,依例斫去之意,敢啓。傳曰,知道。
兵曹判書李肇源疏曰,伏以臣年紀已迫衰暮,疾病轉益侵凌,不能陳力於聖朝,甘作班聯之散跡者亦已久矣。不意聖眷特行,更備驅使,其職則雖宿趼也,而其任則固至重也。以臣癃殘之狀,復豈有黽勉强策之望哉?只是銜恩怵分,不敢輒陳籲,因仍盤礴,以至于今,扶曳䠥躄,見笑同朝,重以臨事接務之際,瘡瘢莫掩,而罪戾尙逭,竟至於冒行大政,退自循省,愧懼交至,夫銓官之一經六臘,視同瓜限,在義可退,於理宜止,況在臣身,則可退可止之端,尤當不俟終朝,而格外恩由,殆若尋常辭單之許以優假者,臣於是,且惶且感,不知所以自措也。噫,臣亦具一分彝性,苟有涓埃之可效於國者,則矢當捨己忘私,鞠瘁爲期,而見今百職俱弊之中,騎曹爲最,紀律解紐,而仗衛無警惰之效,選擧無實,而才武有積淹之歎,曹儲空匱,經用莫繼,雖使鍊於韜衿,精於籌劃者,擔夯此務,振刷矯救,未易遽責,如臣者才具素乏,觸處生割,節制昧方而已。惰者難振,甄拔失宜,而旣淹者猶多,短於心計,疎於理才,而枵然者益無以支賴,政宜委諸能者,及今整頓然後,庶可以牽架撐柱,若使臣一任蹲據,不思引去,則是妨賢路而病國事也。臣雖無狀,寧忍爲此?且臣積瘁之際,宿病愈劇,兼以暑滯,暴泄連注,昏昏貼席,蠢動無路,以公以私,臣之一遞,卽不待兩言而決也。玆敢悉暴衷懇,仰干崇嚴。伏乞聖明,俯賜鑑諒,將臣本兵之任,亟許鐫遞,毋使臣,向隅躑躅於仁天化日之下,則終始生成之澤,誠莫知所圖報也。臣無任云云。答曰,省疏具悉。卿其勿辭行公。
上在昌德宮。停常參·經筵。
自卯時至人定,灑雨下雨,測雨器水深二寸四分。
自人定至初五日開東,灑雨下雨,測雨器水深八分。
金箕殷,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金箕殷啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨兪應煥今日不爲仕進,卽爲牌招,何如?傳曰,允。
朴基宏啓曰,三品官之無得過三日,循例請牌,曾有定式矣。敦寧都正李光憲,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
具康啓曰,吏曹郞廳來言,臺諫有闕,政事,取稟。傳曰,前望單子入之。
以注書金炳朝再牌不進罷職傳旨,傳于朴基宏曰,只推。
朴基宏啓曰,注書金炳朝旣有只推之命,更爲牌招察任,何如?傳曰,允。
大司憲前望單子入之,趙萬元落點。
朴基宏啓曰,新除授行大司憲趙萬元,一體牌招,何如?傳曰,允。
兪應煥啓曰,左邊捕盜大將李元植卒逝矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,以他邊大將兼察事,命下矣。兼察左邊捕盜大將申鴻周,牌招聽傳敎,何如?傳曰,允。
兵曹,以徐春輔爲左邊捕盜大將。
金箕殷啓曰,新除授左邊捕盜大將徐春輔,卽爲牌招,命召及大將牌·傳令牌傳授,何如?傳曰,允。
正言洪祐燮啓曰,臣言議風采,本不合於淸朝耳目之任,而薇垣除旨,忽下於夢想之外,臣感恩怵義,雖不得不章皇出肅,臣於合啓中,有不可冒參者,曾叨見職,以此引避,輒蒙恩遞,今臣處義,宜無異同,以此情悰,其何可一刻晏然於臺次乎?請命遞斥臣職。答曰,依啓。
朴基宏啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李渭達落點。
金箕殷啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,獻納孔胤恒牌不進罷職傳旨,傳于金箕殷曰,只推。
以左副承旨兪應煥牌不進罷職傳旨,傳于朴基宏曰,只推。
以副校理金道喜牌不進罷職傳旨,傳于朴基宏曰,只推。
以說書李憲瑋牌不進罷職傳旨,傳于朴基宏曰,只推。
以注書金炳朝牌不進罷職傳旨,傳于朴基宏曰,只推。
朴基宏,以弘文館言啓曰,副校理金道喜旣有只推之命,卽爲牌招察任,何如?傳曰,允。
兵曹,以趙岐爲訓鍊都監中軍。
朴基宏以內醫院都提調意啓曰,提調李羲甲時無職名,令該曹,口傳付軍職,何如?傳曰,允。
兵曹口傳政事,上護軍李羲甲。
金箕殷,以都摠府言啓曰,入直軍兵等,中日習射技事,標信啓下矣。雨勢如此,不得設行之意,敢啓。傳曰,知道。
金箕殷,以義禁府言啓曰,卽接月令醫員秦東說手本,則時囚罪人吳彦誼,暑泄之症,闖發於處濕之餘,度數頻數,金在源宿暑猝然發作,有時衝上,間間昏倒,吳致奎就理之後,輪泄之症,轉成毒痢,晝宵苦痛,三囚病勢危重云。罪人病勢如此,則一邊保放,一邊草記,曾有定式矣。吳彦誼·金在源·吳致奎,竝姑保放之意,敢啓。傳曰,知道。
吏曹判書洪羲臣疏曰,伏以臣,以萬萬無似之品,叨萬萬不稱之任,積尸素之譏,犯知難之戒,仰愍俯兢,祗思引退,如弱夫之擔千勻,未嘗一日忘䣃,而居然過半載,而行大政矣。量才揣分,有愧初心,而强力驅策,計日苦企者,惟以了勘京察之事,爲一遞之期,不意三告加申之命,遽出格外,臣誠愕然失圖,不知所以自措也。噫,今臣之乞解,非出尋常例套,誠有所斷斷不可仍冒者,蓋當初誤恩之下,臣不能固守虞人之戒,乃不免怵迫嚴命,黽勉一出,而夫旣出而爲政矣。國之重務,莫先於爲官擇人,而臣固知見寡陋,物情茫昧,登明選公,非敢擬到,循資塡闕,猶自摸索,罅漏隨生,瘡疣輒出,卒無以甄別明揚,少補我聖上恢張之治,此臣之當解者一也。至若考察調選,都政爲重,而臣年衰病痼,才短精耗,揀選裁量,辨旣蔑於淄澠,差除照擬,茫若墮乎煙霧,竟止是按簿注名,苟了當日之事而已。退自點檢,惶恧交中,畢竟格例之做錯,自速揆地之規責,排比之失倫,又致銓法之乖當,生疎之失,無以自解,昏謬之狀,於是益著,此臣之當解者二也。銓官之於大政,視以瓜限,政畢之後,卽徹辭單者,可見法意之攸在,而臣之不量而入,始旣妄矣,一割而鈍,斯可止矣。今於竣事之後,若又依違顧戀,蹲仍不去,則是乃再誤也,此臣之當解者三也。朝廷之撰擇銓官,授之必難,任之必愼者,政爲國家之重寄故也,而如臣者,試可也濫叨也,試之於可,而未見其可,則不宜久任,叨之於濫,而自知其濫,則不宜久居,此臣之當解四也。凡玆數者,固臣之所當解者,然援以爲說,亦近於隨衆飾讓之歸,而抑臣之苦心血懇者,不得不畢辭祈免者,臣本疎才弱植,夙蹈世路,虛舟自在於風波,獨轍不僨於峻坂者,徒以杜門守拙,謹守先誡,爲一生書紳之符故耳。今以孤畸之蹤,占一代華膴之選,以冥擿之行,處萬目睢盱之場,瑖纇已著,尤悔漸積,而猶復淟涊,迷不知止,則謗積於不虞,災成於無妄,終必至於墜先訓,而謬身名,思之及此,寧不大可懼哉?且以目下之私言之,自承重任,晨夜奔走,强策衰骸,忍痛耐癢,屈指以俟,挨過政期矣。及退私次,積祟始發,更傷於罕覯之烘熱,中暍而神識全迷,患泄而氣息凜綴,貼身床玆,欲起還仆,種種症形,雖不敢煩縷,時月之內,萬無供職之望,以此病狀,其不可久處劇務,以致公私之狼狽亦明矣。一日虛縻,如添一病,惶蹙戰悶,寤寐不寧,玆敢伏枕倩草,疾聲哀籲於仁覆之下。伏乞天地父母,諒臣肝膈之懇,悶臣疾病之實,亟命解臣銓任,以卒生成之澤,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
午時,日暈。
藥房提調李羲甲,副提調朴基宏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
金箕殷啓曰,合辭許久闕啓,事甚未安,除在外未署經·疏批未下外,未肅拜·呈告人員,竝卽牌招,何如?傳曰,允。
朴基宏啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金箕殷啓曰,左副承旨兪應煥,今日不爲仕進,卽爲牌招,何如?傳曰,允。
朴基宏啓曰,注書金炳朝旣有只推之命,更爲牌招察任,何如?傳曰,允。
金箕殷啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,獻納孔胤恒,正言李渭達·閔祖榮牌不進罷職傳旨,傳于金箕殷曰,只推。
以左副承旨兪應煥牌不進罷職傳旨,傳于朴基宏曰,只推。
以注書金炳朝牌不進罷職傳旨,傳于朴基宏曰,只推。
金箕殷啓曰,正言閔祖榮疏批已下,一體牌招,何如?傳曰,允。
朴基宏,以兵曹言啓曰,兼司僕將李周彦,羽林衛將柳曮,景福宮衛將安春蕃,俱以身病猝重,時月之內,萬無供職之望云。三陟營將具載龍老母,今年爲七十七歲,全羅右水虞候李彰愼老母,今年爲八十三歲,俱以法不當遠離赴任,呈狀乞遞,營將·虞候之親年七十五歲以上者,許遞其任,載在法典,竝改差,何如?傳曰,允。
金箕殷,以左邊捕盜廳言啓曰,本廳兼從事官權灝,移拜都摠府都事矣。職務相妨,今姑改差,何如?傳曰,允。
又以義禁府言啓曰,樂安前郡守趙建洙,德積前僉使宋允桂拿來憑閱處之事,傳旨啓下矣。趙建洙今方待命拿囚,宋允桂時在任所,依例發遣府書吏,交代後,拿來,何如?傳曰,允。待待命拿囚。
正言閔祖榮疏曰,伏以臣,以遐土微蹤,待罪察院,冗不見治,竊廩踰年,方深悚恧,迺蒙聖慈,擢諸凡陋之賤,被以侍從之華,臣誠惶隕震悸,莫知所以自措也。薇垣淸選,爲任不輕,苟非明治體識時務,正色立朝,極言而竭論者,莫宜苟然處之,而今臣生長嶺嶠,跧伏田野,治體時務,茫若聾瞽,徒以雕蟲之末技,浪竊場屋之虛名,而顧其樗散之材,自知無用於明時,故釋褐之後,退藏窮壑,竊自期畢志舊業,變化陋質,以是爲不報之報,而精力早耗,飢窮轉深,居然十八年于今,而猶是磨驢之舊迹也。不意今者,謬膺睿簡,濫叨言地,雖欲策勵疲鈍,縷陳得失,以塞一日之責,而識淺言輕,力小任重,殆有甚於僬僥之擔千斤,一身狼狽,有不足言,而其奈辱朝廷差當世,何哉?臣之不堪承膺之狀,自知已審,而祗緣署經有命,天牌嚴臨,感恩怵義,不敢不章皇出肅,至於忘廉沒恥,因仍蹲冒,則嗤點之譏,今姑不論,僨誤之誅,終必難逭,玆不得不披瀝肝肺,干瀆崇嚴。伏惟聖慈,天地父母,俯垂鑑諒,亟遞臣新授職名,以重公器,以安私分,千萬幸甚。臣於乞免之章,不宜冒進他說,而臣天性戇愚,自在鄕曲之日,愛君憂時之念,蘊結方寸,銷鑠不得,每欲一達於黈纊之下,而越樽是懼,緘封在髓,而耿耿矣。今臣犬馬之齒,洽滿六旬,疾病交侵,死亡無日,躬逢聖世,竟未效一言,而溘先朝露,則安在其事君以忠之義哉?玆冒萬死,輒罄其愚,伏惟留神澄省焉。嗚乎,今日之弊,固不可以一二數,而亦非今日之適然也,其積漸蓋已久矣。以言乎朝著,則百隷怠慢,而瘝曠成習,庶事虛僞,而名實相冒,國用罄竭,而任度支者,莫知所以爲計,戎備解弛,而掌本兵者,莫知所以爲策,用人之法,未嘗聞爲牧擇人,而多出於爲人擇官,故私逕成市,而公道見枳,任事之臣,未嘗見先公後私,而同歸於先私後公,故利慾滔天,而名節掃地,科規不嚴,而關節之風,或通於場屋,士趨不端,而操履之潔,已屬於蘧廬,凡此諸弊皆由於言路之未廣,紀綱之未立也。以言乎州縣,則貪官務肥己之術,姦吏舞弄文之手,而吾民之困瘁日甚,糶糴一事,其弊百端,賦斂一款,其瘼千瘡,而吾民之愁恨日深,黃口充丁,生者不得以保其軀命,白骨徵布,死者不得以安其魂魄,而吾民橫侵之患日積,彝倫不正,閭巷多犯義之徒,刑罰不章,幽明多覆盆之冤,而吾民悖戾之習日滋,哀痛之心日切,凡此諸弊,皆由於德敎之未敷,黜陟之未明也,其他細故,難以枚擧。噫,有一於此,猶足以上干陰陽之和,感召水旱之災,況乎若是其棼然哉?今欲逐條逐事,一一而矯救,則雖使經綸之才,磨以歲月之久,竊恐其志勤而心勞,功倍而效邈,卒無以丕應徯志,昭受天休矣。蓋物有摠攝,事有機會,聖人操得其要,則視億兆之心猶一心,導之斯行,止之斯戢,古者所以君逸於上,穆然若無爲,而庶績咸熙者,用此道也。其要有四,其正朝廷之要,則曰開廣言路,振肅紀綱,其安百姓之要,則曰宣布德敎,嚴明黜陟。然則是四者,獨無所本之乎,亦惟曰立聖志,懋聖學,進聖德而已耳。臣請溯其本而悉陳之,所謂立聖志者,一國之治亂,係於一人,一人之臧否,係於一心,心之所之謂之志,而志之所向,氣必從之,故志在高遠,則其氣奮厲,志在卑下,則其氣委靡,氣力之强弱,事業之高下,隨其志之立不立,而霄壤判焉。嗚乎,匹夫之賤,有志於事業者,亦莫不以聖賢自期,伏況人主之尊貴乎?朱子曰,惟聖盡倫,惟王盡制,立心之本,當以盡者爲法,不當以不盡者爲準,然則堯·舜之事業,豈非殿下之準則乎?殿下之性,卽堯·舜之性也,殿下之位,卽堯·舜之位也,殿下之民,卽堯·舜之民也。豈可以堯·舜事業,讓與堯·舜,而退托一步地乎?殿下誠能以此自任,恒自發越,則聖志不患乎不立矣。昔者宋儒程伯子,嘗爲神宗,極陳治道。神宗曰,此堯·舜之事,朕何敢當?程子愀然曰,陛下此言,非天下之福也。吁,神宗之志,如彼其卑下,則宜乎其卒爲神宗而止耳,及至我朝先正臣李珥,當以此言,啓迪我宣廟,而宣廟嘉納之,先正臣宋時烈,亦以此言,啓迪我孝廟,而孝廟嘉納之。嗚乎,當宣廟時,上則星虹疊怪,水旱極備,下則地震山鳴,江水血赤,內則癘疲,饑饉連歲相仍,外則海寇竊發,八年搶攘,當孝廟時,外喝日棘,內訌時作,兵力盡於丙丁之亂,民生窘於庚癸之呼,謹稽兩朝時事,危急存亡,間不容髮,洪水之患,蓋不止此,然而宣廟,卒乃光復舊物,匡恢大業,奠生靈於袵席之安,措國勢於磐泰之固者,實由聖志,以神宗爲戒,而堯·舜爲法也。孝廟赫然一怒,將以安天下之民,起群賢於巖穴,濟蒸黎於塗炭,明大義於千古,垂鴻謨於萬祀者,亦由聖志,以神宗爲戒,而堯·舜爲法也。今我殿下,欲法堯·舜,當法祖宗,淬礪精神,豎起筋骨,使夫宴安逸豫之志,間斷作掇之念,一切退聽,而勇往直戰,不復存留三代以後人君氣像,則方見得堯·舜事業,莫非聖明分內事,聞一善言行一善事,沛然若河決下流而東注,革一弊政,蘇一弊瘼,劃然若竹破數節而迎刃自解矣。不亦巍蕩而竝美哉?所謂懋聖學者,志旣立,則學益篤,學旣篤,則志益固,此內外交養之方也。爲學之說,莫要於傅說,莫詳於朱子,蓋遜其志,則常若有所不能,而虛以受人,務時敏,則常若有所不及,而勤以勵己,捺下心氣,入細理會,惜取光陰,喫緊箚着,則其初雖若艱難苦澁,無甚滋味,及其久也,怡然理順,渙然心釋,左右逢源,觸處洞豁,而厥修乃來矣。先儒云,孔子煞喫辛苦來,又曰學到辛苦不快活時,方是好消息,此傅說所謂遜志時敏,寔爲學問之要領,而若夫朱子便殿奏箚中所論爲學之道,其節目之詳,纖悉縝密,尤爲學問之課程,殿下必當朝夕觀省,而默契其微妙矣。臣不敢疊床,而大抵帝王之學,自與韋布不同,必也觀乎天文,以察時變,觀乎人文,以化成天下,然後乃爲極致,然未有不用力於章句,而能達乎天人之文者,故要須循序而漸進,每看一字一句,便思今日受用之處,量其事之難易,驗其說之通塞,而一章旣了,方換一章,一書旣畢,方換一書,則不惟主一專力,易見功效,且將心閑氣定,不粗不雜,而於極養之功,大有助也。夫然後,方知聖人之言必可愼,先王之政必可行,不狃滯於近規,不遷惑於衆口,而今日之治法政術,直與典謨中所載,煥乎其一般文章矣。如此則大小臣民,孰不曰堯·舜之道,於吾身見之哉?所謂進聖德者,聖學旣明,則德固不患於不進矣。然非至健至誠,恐未易深造其極也。易於乾之九三曰,君子終日乾乾,夕惕若,厲無咎,孔子贊之曰,忠信所以進德也,夫九三,以中實之德,居乾健之體,有陽剛之才,蓋聖人之象也。宜若無待於惕厲,而猶復云爾者,誠以不如是,則雖聖人,亦難保其無過矣。忠信二字,雖是眞實無妄之意,而實自九三爻上演出來,帶得剛健惕厲意思,故氣象逈別,朱子所謂如破釜甑,燒廬舍,持三日糧,示士卒必死無還心者,正是用力之方,若使爲將者,破釜燒廬,置士卒於必死無還之地,則其惕然危厲,當如何哉?人君而存此心,則其德之進,進不至於極處,則必不肯便休矣。故孟子歷敍禹·湯·文·武·周公之德,而朱子贊之曰,讀此章,使人心惕然而常存,後儒釋之曰,聖人之所以爲聖人者,只是憂勤惕厲,須臾毫忽,不敢自逸。臣當以是說驗之,則周公所陳無逸篇中,群聖王之邦國安靖,壽祿靈長者,皆惕厲之效也。故臣竊以爲惕厲二字,本出於天地自然之易象,而實爲千聖之單傳妙訣也。今我殿下,常自惕厲曰,知有所未至歟,行有所不力歟,大德未極乎敦化歟,小德未盡乎川流歟,始終條理,一貫以惕厲二字,則此心之天,萬善具足,內省之工眞積,自慊之效呈露,內可以潤一身,外可以光四方,而壽考無彊矣。嗚乎,此三者其本也,殿下於此,雖已用力之久,而各極其至,然更以有若無實若虛之心,益加其功,則將見衆心桴應,八域鼓舞,忠者思竭其忠,智者思竭其智,賢者有所恃而盡心,不肖者有所畏而革面,政疵民瘼,次第凍釋,如綱擧而目張,如領絜而裘順,如春風煽和而品物昭蘇,如太陽亭午而妖魅遁屛,豈不盛哉?伏惟殿下,深留聖意無忽焉。臣所謂開廣言路者,國家之有言路,猶人身之有血脈,血脈貫通,無所壅滯,則其人必生,不然則必死,言路之於國家,亦猶是也。夫堯·舜·禹·湯,天下之大聖也。群臣雖衆,豈有賢於其君?庶事雖多,亦何待於人言?然而在堯則曰,舍己從人,在舜則曰,予違汝弼,在禹則曰,聞善言則拜,在湯則曰,從諫弗咈,蓋天下之義理無窮,聖王不敢自以爲吾治已足,而自處以無過,故其求聞之勤懇,若此其眞切也,賢臣之事聖王也,亦不敢以其君之已聖,而輒忘其規警之益,故禹戒以傲虐,益戒以怠荒,皐陶戒以逸欲,仲虺戒以自滿,臣竊嘗謂納諫者,聖王之能事,盡言者,賢臣之美規也。恭惟我殿下,於群下之言,應答如響,無不允從,納言之美,固無異乎前聖矣。宜乎嘉言罔伏,讜論日聞,而竊怪夫近年以來,補衮之箴,寂寂乎前陛,論事之章,寥寥乎公車,而見於朝紙者,非違牌,則不越乎呈告文字而已。如此而欲望庶政惟和,百度皆貞,不亦近於却行,而求及前人乎。一國之治忽,係於臺諫,臺諫得其職,則其國必治,臺諫失其職,則其國必亂,歷觀前古,厥鑑孔昭,臣未知近日之臺諫,果皆得職,而能盡其責任耶?若猶未也,其如前鑑何哉?臣竊料今之爲臺諫者,亦豈無憂國之忱,獻忠之誠,惟其隨事論奏,徒蒙體念之寵答,鮮有必行之實效,故謀國之誠心漸解,愛身之私計轉切,內懷逆耳之懼,外避沽名之嫌,前者旣以噤嘿,而不失其寵祿,後者又以暗拱,而方圖其榮利,朝拜是職,則夕已束裝,而窺覘外郡之遷除,於是乎職旣不關於治忽,人亦無擇於賢愚,遂使如臣之愚鹵譾劣者,亦得以廁跡於其間,其爲臺臣一身之計,則誠得矣。顧於國家,有何毫分利益哉?國綱由此而日紊,世道由此而日下,殿下亦嘗自反而思之乎,昔漢之高帝,不學之主也,而善於從諫,納張良之言,則趣銷六國之印,納陳平之言,則遽捐四萬之金,納樊噲之言,則卽日還軍灞上,納婁敬之言,則卽日徙都關中,凡於人言,不計利害,從若轉圜,必行乃已。故其間非無聽言之害,而卒能成創業之功者,以其群策之畢擧也。臣雖至愚,望於殿下者,豈止於漢高而已哉?但願殿下於其聽言卽行之大度,差有取焉,激勵諸臺,一變前日緘默之陋習,而又依宋朝舊例,使庶僚及守令於初拜之日,各陳所懷,則大小臣工,庶幾乎爭出頭角,各輸肝膽,或直諫衮職之闕遺,或斥論廷僚之賢邪,或條列時政之得失,而議其更革之宜,或數計生民之利病,而獻其極濟之策者,于于而至,殿下於是,兼摠條貫,觀其會通,可益者益之,若風至而雷厲,可損者損之,若山摧而澤塡,則言路斯廣,而朝廷自正矣。所謂振肅紀綱者,國家之有紀綱,猶室廬之有棟樑,棟樑壯,則大廈不傾,樑折棟撓,則立見覆壓,紀綱之於國家,亦猶是也,紀綱之不立,職由乎賞罰之不公耳。夫有功而不賞,有罪而不罰,雖堯·舜,不能以化天下,賞所當賞,罰所當罰,雖殘敗垂亡之國,亦足以撐支多年,昔漢臣諸葛亮,以顚沛之餘燼,處疲弊之益州,論其危急之勢,朝夕待亡之不暇,而尙能抗衡天下之强敵,延曆四十餘年之久者,只以其賞必加於有功,雖遠不遺,罰必當於有罪,雖親不私,而宮府一體,紀綱振肅也。臣誠死罪,竊恐我殿下,於賞罰之際,天覆地載之德,固無所不容,而陽舒陰慘之神化,或未免有偏也,是以勸善無力,懲惡不嚴,而不覺其紀綱之漸至於此也。苟能祗奉三無私,於以臨照百執事,如衡之平,低昂,隨物之輕重,而我無所容心於低昂,如鑑之空,好惡,隨物之姸蚩,而我無所容心於好惡,善者雖卑,使受上賞,而毋嫌於踰尊,惡者雖貴,必蒙顯戮,而勿狃於姑息,則紀綱乃立,而朝廷自正矣。伏惟殿下,深留聖意無忽焉。所謂宣布德敎者,節用爲愛民之實,明倫爲新民之要,夫君依於國,國依於民,民力足,然後國富而君安者,必然之理也。今之議者,稍遇荒歉之歲,則輒曰國用不足,民事不暇恤也。嗚呼,此何說也?臣不必遠引前代之事,雖以我朝言之,列朝謀國之賢臣,一遇飢歲,則必曰節冗費也,猶不足則又曰,減御供也,猶不足則節減之論,至及於莫重之祀典焉。我東儒賢,明王道識治體,致君民於堯·舜之盛者,莫如先正臣李珥,而其論正如此,專以紓民力爲主。嗚乎,此等議論,足以想見盛際氣象,而近年以來,一未有聞,此正國家之深夏也。蓋今日國用之不足,誠爲心腹危急之病,然憂其心腹之飢,而割肉以充之,則豈不果然一飽哉?然其死也,可立而待,議者所謂民事之不暇恤者,與此何殊?夫國家財賦之出於民力,而入於府庫者,固有常數,則其用之之節,亦必量入爲出,而有常數矣。豈有前日有餘,而今日不足之理哉?祖宗以來,專以昭儉節用,損上益下,爲一副當大規模,臣聞昔有一道臣,嘗以一道全災啓聞者,而肅廟特許其請,至於英廟朝,除寺奴之減二匹之役,軍布之數,不若今日之竝侵黃白也,倉糴之多,不若今日之充溢紅腐也。曷嘗有有餘之財乎?然今年減稅錢,明年蠲還穀,一或少斂,百方拯濟,五十餘年之間,憂恤之敎,史不勝書,蓋一粒之粟,一縷之布,一文之錢,惜費如金玉,而專意於養民之政,故猗惟我先大王,仰遵成憲,勅有司,而謹出納之數,戢吏胥,而嚴盜竊之誅,秋毫之微,猶戒乎無益之費,惠澤洋溢,淪肥浹髓,而至于今,山氓野老,語及先朝,自不禁於戲不忘之淚矣。今我聖上,昭儉之德,非不至矣,而群下之侈靡,日以益深,惜費之念,非不切矣,而衆財之滲漏,日以益繁,遂至於府藏俱枵,經用大詘,顧乃不議其儉約之道,撙節之方,而每每取盈於餓殍之民,春稅秋斂,益加督迫,以是爲足國之術,如之何民力足而生養遂也。生養旣遂,則敎化行,而風俗美者,先儒之說也。然雖以堯·舜之民,猶慮夫逸居無敎,而近於禽獸,況世級已下,人心不古,不有以大明五品之人倫,咸新一世之汚俗,則蠢愚之民,何自而趨於善乎?噫,一自甲乙大侵之後,民風益澆,惟利是視,甚至於子或不知其父,弟或不知其兄,況望其敬長上而睦宗族,親友生而恤隣比乎?五敎之不明,聖人之所深憂,四維之不張,智士之所寒心,今日之任字牧者,頭出頭沒於簿書期會之間,而未嘗一念之及此,士夫間,一有此等議論,則往往指爲迂闊而笑之,雖不知五敎四維者政治之本也,簿書期會者其末也,本正則末之不治,非所憂也,誠使守令,留心於此,就各坊各里中,雖非有卓絶之行,凡有一善著稱於閭巷者,則勞問以嘉尙之,酒食以獎異之,或蠲其身戶之役,以歆動遠近之觀聽,如有不善者,則不必其不孝不悌不睦不姻而後,嚴刑以懲之,凡他敗傷風敎之類,隨聞摘發,一一痛治,以厲其餘,則民性之趨善,猶水之就下,夫豈有難化者哉?其爲人也孝悌,而好犯上者鮮矣。彼旣知義,則其於國家之事,赴湯蹈火,亦所不避,而況納稅輸糴徭役等事,何待乎督迫而鞭撻之哉?然則所謂簿書期會者,亦不過敎化中末節事耳。若曰守令之職,專在於簿書而已,則一該吏足矣。奚貴於士夫哉?今我殿下,飭諭親民之臣,先以此箇義理,把作第一義諦,則於變之美,可計日而待也。臣竊謂昭儉而節用,以布大德明倫而敦俗,以正王化,然後百姓之乂安,可庶幾也,所謂嚴明黜陟者,蓋守令者,斯民之司命也。民之苦樂係於是,生死係於是,善惡亦係於是,而國家之安危,又係於民,則守令之賢否,可不詳察而明核之哉?今之殿最,或至於擧一道,而無一居下者,臣竊異之,豈果人人皆善,而無一可貶議者耶?夫大舜之世,亦未必人人皆善,故曰黜陟幽明,然則今之黜陟,與舜之黜陟,名同而實異者,亦可見矣。噫,推考警責,何等嚴旨,爲人臣者,一承警責,則宜其若無所容,懍惕改圖,而沿近以來,任黜陟之柄者,惟以悅人爲主,不問可否,悉置上考,前者旣承警責,而後者復踵前套,臣固未知其事例之如何,而君上之警責,竟歸無效,則竊恐其嚴畏敬謹之道,或有所不足,而大有損於國體也。夫善者不見褒,而與惡者同課,則爲善之心,必漸怠矣,惡者不見貶,而與善者同科,則爲惡之習,必益甚矣。善者漸怠,惡者益甚,故今日之爲吏者,循良少,而化不下究,貪汚多,而怨則上徹,此黜陟之不嚴,而其害則民受之,其災則國被之也。近年以來,雨暘愆期,禾麥失稔,上下遑遑,若不保乎朝夕,此將誰執其咎乎?殿最不審之方伯,於是乎不得以辭其責矣。易於大有之象曰,遏惡揚善,順天休命,夫火在天上,無物不照,王者法之,大明黜陟,而惡必遏之,善必揚之,則可以成大有之治,而天休滋至矣。如是則寒暑之怨咨寢息,雲日之謠頌爭騰,而自我民視聽之,天降以遐福,惟日不足矣。亦何災沴之足畏哉?召公所謂諴小民祈天永命者,正在乎此,伏惟殿下,深留聖意毋忽焉。噫,臣之所陳諸條,非止爲一時之戒也。誠欲殿下奮發大有爲之志,卓然高視乎百王之上,而使夫億世之下,有所持循也。伏況春宮邸下之所觀法,莫切於殿下之身敎乎?書曰,以禮制心,以義制事,垂裕後昆,詩云,豐水有芑,武王豈不仕,治厥孫謨,以燕翼子,武王之事,卽殿下今日事也。惟深留聖意無忽焉,則宗社幸甚,生靈幸甚,臣衷情所發,言不知裁,謬妄無取,覶縷至此,罪合萬殞。伏乞聖慈,憐其志,察其愚,而赦其罪焉。臣無任云云。省疏具悉。所陳勤據可尙,當體念,爾其勿辭察職。
上在昌德宮。停常參·經筵。
未時,灑雨下雨,測雨器水深二分。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,鐵原府使李鍾英,慶興府使李載豐下直,長弓一張·長箭一部·片箭一部·筒兒一箇賜給。
金箕殷啓曰,左副承旨兪應煥,右副承旨具康,今日不爲仕進,卽爲牌招,何如?傳曰,竝許遞,前望單子入之。
承旨前望單子入之,洪起燮·尹豐烈落點。
傳于金箕殷曰,暗行御史入侍。
金箕殷啓曰,注書金炳朝旣有只推之命,更爲牌招,何如?傳曰,允。
以右副承旨尹豐烈牌不進罷職傳旨,傳于金箕殷曰,許遞,與未差之代,前望單子入之。
承旨前望單子入之,李友秀·洪羲瑾落點。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,獻納孔胤恒,正言李渭達·閔祖榮牌不進罷職傳旨,傳于任百禧曰,只推。
任百禧,以兵曹言啓曰,今月初九日,二羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李仁泳爲羽林衛將。
任百禧,以訓鍊都監言啓曰,本局千摠趙文錫,身病甚重,勢難察任,改差,何如?傳曰,允。
又以禁衛營言啓曰,本營千摠南錫九,身病猝重,勢難察任,改差,何如?傳曰,允。
又以義禁府言啓曰,保放罪人李乘運·白泓鎭·宋哲根·李度明·徐有殷·韓應浩·宋友淵·李吉會·宋之廉·洪哲謨·金在源·韓用鏶·吳彦誼·吳致奎,還囚捧供以入之意,敢啓。傳曰,知道。
義禁府啓目,長湍前府使白鴻鎭原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目南陽前府使李乘運原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,樂安前郡守趙建洙原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑載在大典通編,議處,何如?判付啓,依允。又啓目,甲山前府使韓應浩原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,豐德府使李吉會原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,巨濟前府使宋之廉原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,漣川縣監徐有殷原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,永平縣令吳彦誼原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,漣川前縣監尹善大·柳會根等,原情云云。問目內辭緣,泛稱遲晩,尹善大段,所當請刑是白乎矣,年七十,法不當請刑,議處爲白乎旀,柳會根段,刑推得情,何如?判付啓,依允爲旀,柳會根段,除刑推議處爲良如敎。又啓目,稷山兼任天安郡守吳致奎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,陽川縣監宋友淵原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,廣州前判官金在源原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,振威前縣令宋啓根原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,元陵參奉洪哲謨原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,陽川前縣監李度明原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,孝禧殿朔祭齋郞韓用鏶原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
任百禧,以義禁府言啓曰,保放罪人金東喆,還囚後當爲捧供,而以道啓觀之,所犯諸條,俱係贓虐,不可循例捧供,發問目,嚴問捧口招,何如?傳曰,允。
知敦寧李相璜疏曰,伏以臣於日者,伏奉除命,忝叨見職,宜卽叩謝,伸此義分,而旣無敦寧,法不當仍帶,玆敢仰瀆崇聽。伏乞聖明,亟命該曹,照例遞改,俾存公格焉。臣無任云云。答曰,省疏具悉。所請依施。
右承旨洪起燮疏曰,伏以左承旨金箕殷,卽臣之妻四寸也,法有相避,居下當遞。伏乞聖明,俯垂鑑察,許改臣職,俾安私分,不勝幸甚云云。省疏具悉。所請依施。
壬午七月初六曰,辰時,上御熙政堂。公淸左道暗行御史入侍時,行左承旨金箕殷,假注書趙顯休,記注官安允璟,記事官金正喜,暗行御史徐左輔,以次進伏訖。上曰,御史進前,左輔進前。上曰,無事往還,而善爲之乎?左輔曰,臣才質鹵莽,委寄之聖意,似無以對揚,不勝悚惶矣。箕殷奏曰,卽伏見京畿監司李愚在今春夏等褒貶啓本,則守令無一人居下,殊無嚴明殿最之意,推考警責,何如?上曰,依爲之。出擧條箕殷曰,新除授右承旨洪起燮,右副承旨尹豐烈,竝卽牌招,何如?上曰,依爲之。出擧條上命御史先退。仍命退,諸臣以次退出。
上在昌德宮。停常參·經筵。
任百禧,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
朴基宏啓曰,來十一日,輪對日次矣,敢稟。傳曰,當次人受點,後日次來待。
備忘記,富寧府使趙毅存,安義僉使骨潤默下直,各長弓一張·長箭一部·片箭一部·筒兒一箇賜給。
朴基宏啓曰,卽者兼司書南履懋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,獻納孔胤恒,正言李渭達·閔祖榮牌不進罷職傳旨,傳于任百禧曰,只推。
任百禧啓曰,卽者義禁府都事來言,時囚罪人金東喆,當爲捧口招以入,而口招坐起,則堂上備三員開坐,自是府例,同義禁尹行直呈辭,朴齊一未肅拜,不得開坐云,同義禁朴齊一,卽爲牌招,何如?傳曰,允。
又啓曰,同義禁朴齊一牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
朴基宏,以弘文館言啓曰,校理李魯秉時在京畿驪州地,經筵入番事緊,請斯速乘馹上來事,下諭。答曰,依啓。
又以侍講院言啓曰,兼司書南履懋入直矣,以其親病,陳疏徑出,下番闕直,事甚未安,司書尹尙烈在外,說書李憲瑋卽爲牌招,何如?傳曰,許遞,前望單子入之。
春坊前望單子入之,司書尹心圭,兼司書李若愚,說書張敎根落點。
朴基宏啓曰,新除授司書尹心圭,以前任江東縣令,方在解由未出中,何以爲之?敢稟。傳曰,勿拘。
以慶尙監司金相休狀啓,迎日縣監申義和遭母喪事,傳于朴基宏曰,令該曹口傳差出,催促下送。
朴基宏,以成均館同知館事行大司成意啓曰,今七月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
任百禧,以義禁府言啓曰,全羅監司洪奭周狀啓內,靈巖前郡守李禎植罪狀,令收司稟處事,啓下矣。李禎植下去京畿竹山地云,依例發遣府羅將,拿來,何如?傳曰,待待命拿囚。
又以禁衛營言啓曰,本營把摠南成老,身病猝重,勢難察任,改差,何如?傳曰,允。
又以摠戎廳言啓曰,本廳左部千摠沈能完,身病猝重,勢難察任,改差,何如?傳曰,允。
吏曹判書洪羲臣疏曰,伏以臣自經大政,卽是已遞之人,衰軀無望强策,重任不容久縻,雖於跧伏床玆之中,丐遞一念,譬擔思釋,如縛求解,敢於日前,猥暴肝膈之懇,竊冀鞶帶之褫,及奉批旨,不惟不準所請,乃反諭以勿辭行公,臣誠一倍惶隘,不省所喩。夫君臣之間,恩猶父子,窮窘必呼,常情卽然,而有欲必從,不枉其性,亦天地遂物之至仁盛德也,臣若徒懷嚴畏,更未得罄控,則是自阻於天地父母也,臣何敢爲是?噫,臣之冒據匪據,半年于玆矣,初旣不獲力辭,卒又不克斂退,則竊自期殫精竭智,對揚休命之萬一,而羸馬不堪以服重轅,朽株不足以支廈屋,顚倒瞀亂,左右顧,而莫知攸爲。古人所謂一副心兩隻眼,臣實無此才能,昧昧乎循襲塗轍,排比資格,按例擧行,尙多紕繆之失,隨窠注擬,未效激揚之責,除目一出,瘡疣迭發,始不能甄別明陋,仰答簡畀之眷,終不免觸事乖謬,自速做錯之科,每一循省,慙恧交中,物議嗤點,從可知己,以聖朝官惟人之明,將焉用彼銓官也哉?是誠一日冒膺,則做下一日之罪,二日蹲仍,則添却二日之罪,似不待臣言之畢,而必有以處臣,使國體不可再誤也。仍竊惟念,臣之難强之疾,槪陳於前疏,不敢重有煩瀆,而蓋自昨秋以後,延拖縷息,得至今日者,特僥耳。風痰旣成怔悸,肢體又多麻木,頭目眩暈,不能按住,精神憒瞀,有時迷懣,發言而輒致先後之顚錯,對人則太半名面之互換,血氣旣耗,刀圭罔效,而臣旣黽勉而膺命,雖不得不强起趨朝,人之視臣者,不加細究,若將可以支持?殊不知源委之深重,而莫之可醫也。又當歊熱,疲神或過,榮衛無以禦外氣,痰濕又從而中格,歷日調治,有加無減,自揣症形,未易痊可,以此病狀,如欲强力勞精,蚤夜奔奏,其勢惟有顚仆而後已。公而貽瘝官之憂,私而作養病之坊,則臣之罪,於是乎益大,臣以是日夕兢畏,釋負之願,不啻如飢渴之思飮食,臣情到此,吁亦窮且慼矣,玆敢冒犯瀆撓之誅,申暴披瀝之籲。伏乞聖慈,天地父母,曲察由中之懇,特垂體下之仁,將臣所帶職名,亟命許解,以幸國事,以安微分,千萬顒祝。臣無任云云。答曰,省疏具悉。一番都政,豈必必遞乎?卿其勿辭,調理行公。
兼司書南履懋疏曰,伏以臣,卽接家信,則臣父癃疾奄奄之中,間因將攝之失宜,重患關格,兼以暑熱之添祟,仍成泄痢,昨今以來,有加無減,煩滿轉甚,而飮啖全阻,度數頻仍,而藥餌蔑效。臣方滯直禁廬,曠省有日,煎灼之極,無以按抑,仰瀆崇嚴,萬萬猥越,而情私所迫,玆不得不冒萬死,略入文字,徑出禁扄。伏乞天地父母,俯垂鑑諒,亟遞臣職,以便救護,仍治臣擅離之罪,以昭法紀,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴基宏啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,注書有闕之代,前注書李憲瑋,被薦人鄭德和·李淵祥薦狀,依例成送吏曹之意,敢啓。傳曰,知道。
又啓曰,假注書趙顯休,身病猝重,勢難察任,今姑改差,何如?傳曰,允。
趙顯休改差,代以趙容和爲假注書。
趙容和有頉,代以金鍏爲假注書。
朴基宏,以侍講院言啓曰,下番闕直,事甚未安,新除授司書尹心圭,兼司書李若愚,說書張敎根,竝卽牌招,以爲推移入直之地,何如?傳曰,允。
傳于朴基宏曰,政官牌招開政。
傳于朴基宏曰,未下直及上京守令,竝令當日下送。
朴基宏啓曰,吏曹參判李止淵,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安。判書洪羲臣受由,參判更爲牌招,何如?傳曰,允。參議只推,一體牌招。
又啓曰,吏曹參判李止淵,參議金學淳再牌不進推考傳旨及罷職傳旨,今方捧入,而開政命下之後,如是違牌,事甚未安。參判所當更請牌招,而係是一日三牌,何以爲之?敢稟。傳曰,參議只推,一體更爲牌招。
又啓曰,吏曹參判李止淵三牌不進推考傳旨,今方捧入,而開政命下之後,一向違召,無意承膺,事體道理,誠極未安。參議金學淳陳疏,參判所當更請牌招,而係是一日四牌,何以爲之?敢稟。傳曰,更爲牌招。
以說書張敎根牌不進罷職傳旨,傳于朴基宏曰,只推。
朴基宏,以侍講院言啓曰,下番連日闕直,事甚未安,說書張敎根旣有只推之命,更爲牌招入直,而新除授司書尹心圭,時在公淸道石城地,兼司書李若愚,時在京畿楊州地,書筵入番事緊,竝斯速乘馹上來事,下諭,何如?傳曰,允。在外人竝許遞,今日政差出。
朴基宏啓曰,吏曹郞廳來言,湖西繡啓,當爲回啓,而判書洪羲臣受由,次堂例不得擧行云,何以爲之?敢稟。傳曰,次堂擧行。
以京畿監司李愚在狀啓,楊州牧使趙民和,謂有情病,連呈辭狀,不得已罷黜事,傳于朴基宏曰,今日政差出。
吏曹口傳政事,以李良求爲迎日縣監。
備忘記,東萊府使李奎鉉,三和府使朴潤榮下直,各長弓一張·長箭一部·片箭一部·筒兒一箇賜給。
備忘記,會寧府使柳漢源下直,長弓一張·長箭一部·片箭一部·筒兒一箇賜給。
備忘記,靑水萬戶池億齡下直,長弓一張·長箭一部·片箭一部·筒兒一箇賜給。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,獻納孔胤恒,正言李渭達·閔祖榮牌不進罷職傳旨,傳于任百禧曰,只推。
以說書張敎根牌不進罷職傳旨,傳于朴基宏曰,只推。
傳于朴基宏曰,吏曹參判·參議竝許遞,前望單子入之,待下批牌招開政。
吏曹堂上前望單子入之,參判徐能輔,參議李鶴秀落點。
朴基宏,以吏曹言啓曰,奉常寺主簿安國泰呈狀內,矣身素患痰癖之症,當此換節之時,一倍添劇,萬無供職之望云,奉常寺奉事金履喆呈狀內,矣身素患痰癖之症,當此換節之時,一倍添劇,萬無供職之望云。身病俱如是,則有難强令察任,竝改差,何如?傳曰,允。
又以禮曹言啓曰,祈雨祭姑爲觀勢擧行事草記,前已允下矣。今番虔禱之後,雨澤間間驟霔,日前之雨,始爲霈然周洽,大慰望霓之情,而見今節序已晩,處暑又屆,祈雨之擧,依例停止,再次設行後三日之內,霈澤幾近三寸,考之已例,宜有報謝,龍山江·楮子島報謝祭,依例磨鍊,擇日擧行,何如?傳曰,允。
任百禧,以兵曹言啓曰,卽接南道參軍韓弘定牒報,則禁衛營所授九嶷峯東邊第三城廊近處體城五間半許,頹圮云,爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以禁衛營言啓曰,本營字內九嶷峯東邊第三城廊近處體城五間半許頹圮處,把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
又以御營廳言啓曰,本廳哨官朴基碩,身病甚重,勢難察任,改差,何如?傳曰,允。
又以義禁府言啓曰,時囚罪人徐有殷·韓應浩·宋友淵·李吉會·宋之廉·洪哲謨·韓用鏶·吳彦誼·金在源·吳致奎,病勢一向無減,竝仍爲保放,而卽接月令醫員李浩兢手本,則時囚罪人趙健洙·尹善大·柳會根·金義友等,亦以輪泄之症,方在苦痛中云,罪人病勢如此,則一邊保放,一邊草記,曾有定式矣。趙健洙·尹善大·柳會根·金義友,亦爲保放之意,敢啓。傳曰,知道。
禁府啓目,柒原前縣監金東喆原情云云。以道啓內辭意,發問目究問,則其所納供,專事發明,惟意漫漶,平問之下,難以取服,刑推得情,何如?判付啓,除刑推議處爲良如敎。又啓目,漣川前縣監金義友原情云云。問目內辭緣,凡稱遲晩,刑推得情,何如?判付啓,除刑推議處爲良如敎。又啓目粘連,向前徐有殷亦,庚辰以前,兩年之襲謬虛勘,雖有其罪,旣已報營,且請排年,則容或有輕重之別是白乎矣,庚辰秋之以至歇價,擅自代捧,雖曰,一從民願,急於矯弊,論以糴法,難免重勘,以此照律,何如?判付啓,依允。又啓目粘連,向前韓應浩亦,觀於道啓,舊還未捧,雖甚夥然,而邑債還之捐廩了勘,除一弊端,或有輕重差等之別是白乎乃,糴法至嚴,未捧旣多,則揆以經法,不可全然無罪,以此照律,何如?判付啓,依允。又啓目粘連,向前韓用鏶亦,身爲享官,未及進參於將事之時者,雖緣病勢之甚劇,享班闕參,難逭當勘之律,以此照律,何如?判付啓,依允。又啓目粘連,向前李度明亦,觀其所供,請以行査,謹稽府坐謄錄,則凡繡啓論列,而囚供發明者中,大行不法,身犯贓汚等事,自臣府措辭稟旨,行査本道後,考律定罪事,有所定式矣,此囚段,所供旣請行査,令該道詳査狀聞後,稟處爲白乎旀,行査間,姑爲保放,何如?判付啓,依允。又啓目粘連,向前宋友淵亦,官需之以勅米還給,雖曰,邑例,自前如此,襲謬亦罪,以此照律,何如?判付啓,依允。又啓目粘連,向前宋之廉亦,逋還減價,冒法貿金兩條,雖若是發明,道啓論列,旣狼藉,則不可以囚供取信是白遣,不待新官違例擅離,雖曰,面看於不遠之地,亦不可無罪,以此照律,何如?判付啓,依允。又啓目粘連,向前白泓鎭亦,觀其所供,請以行査,謹稽府坐謄錄,則凡繡啓論列,而囚供發明者中,大行不法,身犯贓汚等事,自臣曹措辭稟旨,行査本道後,考律定罪事,有所定式矣,此囚段,所供旣請行査,令該道詳査狀聞後,稟處爲白乎旀,行査間,姑爲保放,何如?判付啓,依允。又啓目粘連,向前洪喆謨亦,不報該曹,臨期呈遞,以致受香之遲滯,事極可駭,以此照律,何如?判付啓,依允。又啓目粘連,向前金在源亦,檢驗不審,旣有當律,以此照律,何如?判付啓,依允。又啓目粘連,向前吳彦誼亦,災年之多給別還,未免貽害於窮民,富民之抄出貸錢,亦且有違於常法,以此照律,何如?判付啓,依允。又啓目粘連,向前宋啓根亦,觀其所供,請以行査,謹稽府坐謄錄,則凡繡啓論列,而囚供發明者中,大行不法,身犯贓汚等事,自臣府措辭稟旨,行査本道後,考律定罪事,有所定式矣,此囚段,所供旣請行査,令該道詳査狀聞後,稟處爲白乎旀,行査間,姑爲保放,何如?判付啓,依允。又啓目粘連,向前尹善大段,辛未當年條還穀,雖以爲了當於臘月內,初無未捧臥還是如爲白乎乃,繡啓旣云,辛未以後,仍作臥還,則不可以囚供之發明,有所參恕是白遣,柳會根段,七千餘石舊逋,丁丑在任時,旣未準捧,則論以糴法,難免重勘,竝只以此照律,何如?判付啓,依允。又啓目粘連,向前李吉會亦,昨年俵災時,該色輩弄奸,不能照察,至登繡啓,則不可以事在交遞之際,有所參恕,以此照律,何如?判付啓,依允。又啓目粘連,向前吳致奎亦,兵符之不能典守,至有見失之境,誠極驚悚,謹稽法典,雖有因水火盜賊毁失有顯跡者不坐之文,而其不善典守之罪,不可全然置之,以此照律,何如?判付啓,依允。又啓目粘連,向前李乘運亦,觀其所供,請以行査,謹稽府坐謄錄,則凡繡啓論列,而囚供發明者中,大行不法,身犯贓汚等事,自臣府措辭稟旨,行査本道後,考律定罪事,有所定式矣,此囚段,所供旣請行査,令該道詳査狀聞後,稟處爲白乎旀,行査間,姑爲保放,何如?判付啓,依允。又啓目粘連,向前趙建洙亦,囚供雖以初無添載,極口發明,而該曹粘目,旣若是分明,則設使該囚,初不犯科,監色輩之中路幻弄,烏得免不能察飭之罪乎?以此照律,何如?判付啓,依允。
行兵曹判書李肇源疏曰,伏以臣,義在必辭,病又添苦,猥控披瀝之章,冀格蓋高之聽,我殿下視同飾讓,不少矜察,及承恩批,一遞終靳,此緣臣誠無所孚,辭未感尊,大化非不遍照,而微物竟莫自遂,撫躬慙惶,殆無以自見也。嗚呼,人臣辭職,其義不一,而最重者廉恥也,才不勝任則辭,試而罔效則辭,屢經久叨則辭,有一於此者,皆知必辭之道,庶不忍拚廉而棄恥,臣以不勝之才,處罔效之職,今至再而且久,凡其可辭之義,臣無不兼有之矣。況今淸朝之上,賢彦林立,已試而效者,曁未及試者,磊落相望,不患無人,而臣乃貪戀寵祿,一直蹲冒,不念妨賢之嫌,而從他譏笑之來,則其爲四維之攸關,當復如何?且狗馬之疾,固不敢屢煩天聽,而凡人之酬接百務,專恃神明氣力,今臣素患風痰爲祟,精爽有時迷瞀,肢體頻致痿苶,雖在病氣少歇之時,坐而應事,則言語互錯,莫省首尾,出而奔奏,則運用不利,若將顚仆。近因暑炎,益復肆劇,食飮全阻,氣息綿綴,委頓床笫,奄奄如盡,似此實病,人所共覩,臣何敢自欺而欺天也?不如是則臣雖冥迷,豈不知常分之不可干,而重綴疊瀆之辭,不避嚴畏,連加疾籲,自蹈僭越之誅也哉?伏乞天地父母,俯垂鑑諒,亟許鐫改,以安微諒,仍治臣屢瀆之罪,以昭法紀焉。臣無任云云。答曰,省疏具悉。屢懇如此,本兵之任,今姑許遞。
吏曹參判李止淵疏曰,伏以卽者,以湖西繡啓回啓事,有令次堂擧行之命,而第念無論事之大小緊漫,凡屬回啓等事,如非長堂,不得爲之,卽各司不易之規例也。況繡啓體段,極爲嚴重,黜陟勘斷之際,尤爲審愼,臣若晏然承當,則非但格例之虧損,其在事面,亦甚苟艱,玆敢忙陳短章,仰瀆崇嚴。伏乞亟寢成命,以存公格,以安私分焉。仍伏念,臣猥膺匪據,辭不獲命,冒昧趨膺,亦已有日,間因長堂之由暇,不恤露拙,一再代斲,則今於召牌之下,復何敢爲逡巡之計,而數日以來中暑注泄,登溷無度,神昏氣綴,委席不省,以此病狀,萬〈無〉蠢動赴公之望,惶隘之極,敢此尾陳。伏惟聖慈,俯垂鑑諒,將臣銓任,特許鐫改,仍治臣逋慢瀆撓之罪,以肅朝綱,千萬幸甚。臣無任云云。答曰,省疏具悉。繡啓回啓,公格旣如此,待判堂過由限擧行,卿其勿辭,調理行公。
吏曹參議金學淳疏曰,伏以臣於月前,猥陳請急之章,兼控乞免之懇,及伏奉批旨,不賜鞶褫,反許由暇,恩造如天,感祝無地。今因開政有命,召牌荐降,揆以義分,固當蹶,豈敢以區區私懇,復事煩瀆,而第臣母病爲日雖久,篤老衰氣,猝難回蘇,諸般餘症,尙在危域,其不可暫時離捨,則與前無異,以若方寸之煎熬,雖欲抖擻心神,黽勉赴公,其勢末由,玆敢忙構短章,疾聲呼籲。伏乞天地父母,特垂矜諒,亟遞臣見帶之職,俾得以安意救護,仍治臣屢瀆之罪,以昭法紀,不勝幸甚。臣無任云云。省疏具悉。爾其勿辭救護。
右承旨李友秀疏曰,伏以臣,與都承旨徐俊輔,有內外從兄弟應避之嫌,揆以法例,在下當遞,敢陳短章,仰瀆崇嚴。伏乞聖明,亟許遞改,以存公格,以安私分焉云云。省疏具悉。所請依施。
上在昌德宮。停常參·經筵。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤呈辭,持平南履炯未署經,監察茶時之意,敢啓。傳曰,知道。
又啓曰,假注書金鍏,時無職名,令該曹依例付軍職,冠帶常仕,何如?傳曰,允。
又啓曰,獻納孔胤恒,以其親病,投章徑歸,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于任百禧曰,暗行御史留待。
傳于任百禧曰,暗行御史入侍。
朴基宏啓曰,吏曹參判徐能輔,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,允。參議只推,一體牌招。
朴基宏,以吏曹言啓曰,未下直守令及上京守令,竝令當日下送事,命下矣。受由上京守令中,龍岡縣令安光直,保寧縣監金秀鍾,俱以爲身病猝重,不得下去云。雖未知其身病之如何,而特敎催促之下,謂有身病,不爲下去者,揆以事體,誠甚未安,竝罷黜,何如?傳曰,允。今日政差出。
有政。吏批,判書洪羲臣受由,參判徐能輔進,參議李鶴秀未肅拜,同副承旨朴基宏進。啓曰,判書洪羲臣受由,參議李鶴秀未肅拜,小臣獨政未安,何以爲之?敢稟。傳曰,仍爲之。以朴宗正爲承旨,尹景鎭爲副應敎,權敦仁爲副校理,任鼎常爲副修撰,李肇源爲知敦寧,韓致應爲判尹,徐長輔爲戶曹參判,朴宗琦爲同經筵,李海愚爲同義禁,崔祉鉉爲戶曹佐郞,尹行澈爲漢城庶尹,金炳元爲典牲判官,李儞爲禮賓主簿,李憲瑋爲注書,趙華錫爲楊州牧使,洪勝圭爲司書,金道喜爲兼司書,裵相仁爲奉常主簿,奉常直長單李肇運,奉事單卜來相,廣州留守單李書九,兼掌令單林顔喆,兼春秋單李在鶴,兼持平單李冕植。
兵批,判書未差,參判金愚淳病,參議李羲準受由,參知李寅溥入直進,左副承旨任百禧進。以崔大福爲造山別將,上護軍李肇源·李相璜,大護軍權常愼,護軍李止淵,副護軍洪起燮·李友秀·兪應煥·具康·尹豐烈·金學淳,副司直李彦淳,副司果洪祐燮·尹尙烈·尹心圭,副司正李憲瑋·金鍏,以上竝單付,守禦使單李書九。
吏批,再政。以金魯應爲兵曹判書,朴宗聞爲顯隆園令,李宅鉉爲禁府都事,李以澹爲典籍,車珍衡爲校檢,徐英淳爲龍岡縣令,宋在淳爲保寧縣監。
以吏曹參議李鶴秀牌不進罷職傳旨,傳于朴基宏曰,只推。
任百禧啓曰,新除授兵曹判〈書〉金魯應卽爲牌招,傳授命召,何如?傳曰,允。
朴基宏啓曰,新除授注書李憲瑋,卽爲牌招入直,何如?傳曰,允。
又啓曰,新除授注書李憲瑋時在京畿交河地,斯速乘馹上來事,下諭,何如?傳曰,允。
朴基宏,以侍講院言啓曰,下番闕直,已至多日,事甚未安,說書張敎根旣有只推之命,更爲牌招入直,何如?傳曰,允。
以說書張敎根牌不進罷職傳旨,傳于朴基宏曰,只推。
朴基宏,以禮曹言啓曰,龍山江·楮子島祈雨報謝祭,擇日擧行事,草記允下矣。吉日,令日官洪晩中推擇,則今七月二十五日爲吉云,以此日設行,而祝文令藝文館依例撰出事,分付,何如?傳曰,允。
任百禧,以備邊司言啓曰,卽見咸鏡監司李勉昇狀啓,則以爲,富寧前府使金魯甲,以前任甲山時還穀虛留事,今將就囚,而任內旣無未捧,罪比諸倅,合有參恕,且該府之歉年數遞,可悶,姑爲仍任,使之戴罪行公事,請令廟堂稟處矣。若非廟薦邑及災政所關,則凡守令遞仍,必請令該曹稟處者,自是格例,而今此直請廟堂覆啓,不審非細,道臣推考,原狀啓,下該曹,稟處,何如?傳曰,允。
又以備邊司言啓曰,淸北御史作故後追聞暗行時捉囚,出道後逮治者,爲七十餘人之多,而營邑無以替決,尙今囚繫云。此皆吏民之躬犯罪負,而發露於按廉之時者也,今則憑覈無路,庾滯可悶,令道臣,竝執囚推時罪名,供招中文案,從輕重竝卽勘斷之意,分付,何如?傳曰,允。
壬午七月初九日申時,上御熙政堂。全羅右道暗行御史入侍時,左副承旨任百禧,假注書金鍏,記注官金樂灃,記事官金正喜,暗行御史權敦仁,以次進伏訖。上曰,果善爲之乎?敦仁進伏奏曰,臣殫竭奉行,而恐無以對揚聖念矣。上命御史先退,敦仁退出,又命退,承史以次退出。
上在昌德宮。停常參·經筵。
藥房都提調林漢浩,提調李羲甲,副提調朴基宏啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤呈辭,持平南履炯未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,假注書金鍏,身病猝重,勢難察任,今姑改差,何如?傳曰,允。
金鍏改差,代以李秉德爲假注書。
朴基宏啓曰,副應敎尹景鎭旣在闕中,謂有情勢,不爲肅謝,事體所在,誠極未安,從重推考,何如?傳曰,允。
任百禧啓曰,兵曹判書金魯應牌不進推考傳旨,今方捧入,而傳授命召,一時爲急,如是違牌,事甚未安,更爲牌招,何如?傳曰,允。
又啓曰,兵曹判書金魯應牌不進推考傳旨,今方捧入,而傳授命召,一時爲急,如是違牌,事極未安,更爲牌招,何如?傳曰,允。
又啓曰,兵曹判書金魯應再牌不進推考傳旨,今方捧入,而命召傳授,一時爲急,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書金魯應三牌不進推考傳旨,今方捧入,而命召傳授,一時爲急,連加催促,一向違傲,事體道理,俱極未安,所當更請牌招,而係是一日四牌,何以爲之?敢稟。傳曰,更爲嚴飭牌招。
又啓曰,兵曹判書金魯應,四牌不進推考傳旨,今方捧入,而命召傳授,一時爲急,連事違召,無意承膺,事體道理,誠甚未安,陳疏到院,而原疏以國忌正日,纔已退却矣。所當更請牌招,而係是一日五牌,何以爲之?敢稟。傳曰,原疏捧入。
以開城留守吳翰源狀啓,泰安倉民家漂沒及人物壓死事,傳于朴基宏曰,聞甚矜惻,元恤典外,別加顧助,壓死人,如有生前身還布,竝蕩滅,結構奠接之方,一體措辭分付。
以黃海監司李龍秀狀啓,平山府民家漂壓及人物渰死事,傳于朴基宏曰,許多民戶漂壓人物渰死,聞甚矜惻,原恤典外,別加顧助,結構奠接之方,廟堂措辭分付。
朴基宏,以侍講院言啓曰,下番闕直,已至多日,事甚未安,說書張敎根旣有只推之命,與新除授兼司書金道喜,一體牌招,以爲推移入直之地,何如?傳曰,允。
任百禧,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以司僕寺一二提調意啓曰,兼內乘趙華錫,昨日政,移拜楊州牧使矣。本寺積逋,今方專委收殺,不可無端數遞,仍任本職,何如?傳曰,允。
又以摠戎廳言啓曰,本廳左部千摠趙寬錫,身病猝重,勢難察任,改差,何如?傳曰,允。
上在昌德宮。停常參·經筵。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴基宏啓曰,知敦寧李肇源,判尹韓致應,戶曹參判徐長輔,除拜後過三日,不爲出肅,竝依定式,推考警責,仍卽牌招察任,何如?傳曰,允。
傳于金箕殷曰,孝禧殿望祭,當自內親行矣,該房知悉。
任百禧啓曰,臣百禧,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
金箕殷啓曰,吏曹郞廳來言,守令多窠,政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書洪羲臣,參判徐能輔,俱以病不來,參議李鶴秀未肅拜,不得開政云,竝卽牌招,何如?傳曰,允。
傳于任百禧曰,兵判疏批已下,卽爲牌招。
任百禧啓曰,兵曹判書金魯應牌不進推考傳旨,今方捧入,而命召傳授,一時爲急,連事違召,無意承膺,揆以事體,誠極未安,更卽牌招,何如?傳曰,允。
正言李渭達啓曰,臣姿性魯莽,言議拙訥,淸朝耳目,萬不近似,而薇院除旨,前後荐降,臣感激恩造,怵畏義分,不得不章皇出肅,以伸叨謝之微忱,而第伏念,臣在昔年,冒忝言官,猥陳章疏,罪著狂妄,歲月雖遠,惶愧猶切,臺端一步,鐵限萬重,且臣於本院,旣經亞諫,揆以公格,有難蹲冒,間因狗馬賤疾,中暑猝重,今始來避,所失尤大,以此情踪,其何敢一刻晏然於臺次乎?請命遞斥臣職。答曰,依啓。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,正言閔祖榮牌不進罷職傳旨,傳于任百禧曰,只推。
金箕殷,以弘文館言啓曰,副應敎尹景鎭,副校理權敦仁,竝卽牌招察任,何如?傳曰,允。
以副應敎尹景鎭,副校理權敦仁牌不進罷職傳旨,傳于金箕殷曰,只推。
以兼司書金道喜,說書張敎根牌不進罷職傳旨,傳于金箕殷曰,只推。
金箕殷,以侍講院言啓曰,下番闕直,已至多日,事甚未安,兼司書金道喜,說書張敎根,旣有只推之命,竝更牌招,以爲推移入直之地,何如?傳曰,允。
兵曹,以李復淵爲御營中軍。
任百禧,以備邊司言啓曰,德川郡守林顯喆,以其內外親年,俱過七十,目下情勢,無以八百里外赴任,聞將呈遞云。在朝家優禮之意,許令近邑相換,俾伸其便養之情,何如?傳曰,允。
又以備邊司言啓曰,京畿繡啓中,迎華察訪金文禹事,罪無指的,語極糢糊,而該曹直請罷黜,仍卽出代,及見湖西御史褒啓,則文禹之實蹟實效,果爲三道繡褒中諸守令之最矣。黜陟賞罰,有國所重,而今於一郵官論啓,臧否相懸,功罪倒置,刑賞之際,亦莫適其所從矣。御史之摭實失實者,二者之間,一在其中,有不可置之疑眩,致損國體,令守臣,一一査得其治蹟本末,從實啓聞,兩御史論責金文禹功罪,待査啓,更爲稟處,何如?傳曰,允。
又以備邊司言啓曰,今以天安郡失符事,自本道狀聞,下該府勘處,姑未知該府照律,果將何如,而謹稽先朝丙辰,鴻山縣有失符之變,特下依殿牌作變邑守令勘罪勿論之例,該守令則特爲分揀之命矣。今此道啓中,不爲擧似受敎,只請罷黜守令者,雖緣未及詳考之致,而疎忽非細,道臣推考,今後則以丙辰處分,載之金吾事目,以爲永久成憲。天安郡守勘律,議諸大臣裁處,罪人捕捉,爲日已久,而尙無形止之登聞,本道稽忽,誠極駭然,若不刻期發捕,限內捉得,則各鎭將竝施投竄之典,道帥臣,亦爲從重勘處,以此意行會該道,何如?傳曰,允。
吏曹啓目粘連,觀此公淸左道暗行御史徐左輔書啓,則忠原前縣監任魯,淸州前牧使張瀚等段,其罪狀,請令攸司稟處,更無可論是白遣,丹陽郡守成進默段,家在近境,多有鄙瑣之謗,還穀之私室捧納,不戢奴習,需米之盡數執錢,移害倉還是如爲白乎旀,報恩郡守金永錫段,還穀則拔戶捧賂,削斗取剩,一任倉屬之奸弄,不恤窮春之民情,需米之高價執錢,衙屬之干囑差任,吏招明的,民言狼藉是如爲白乎旀,全義縣監魏魯喆段,還穀之糴糶,專委之監色,詞訟之立落,皆出於左右,分石虛留之患,俵災不均之冤,初不照察,吏奸滋橫,民情久鬱是白遣,首鄕之弄權,無異衙客,邑儒之干政,甚於房嬖,至有一邑三官之謠是如爲白乎旀,文義縣令趙啓煥段,倉屬之分石拔戶,書員之虛卜加徵,該吏之養戶防結,無弊不有,而性本柔弱,專欠束濕,殘局之振刷,尤無其望是如爲白乎旀,栗峯察訪金龍洛段,政多傷廉,郵民有怨是如爲白乎旀,成歡察訪朴熙顯段,家近爲弊,政以賂成,驛戶之凋殘,馹騎之玄黃,專由於掊剋點退,怨聲載路,不可仍置是如爲白有臥乎所,上項四邑守令,兩驛察訪,竝只爲先罷黜,令該府拿問處之爲白乎旀,槐山郡守李舒段,志切求治,衰愈靡懈,而但精力間多不逮,吏鄕或有售奸是如爲白有臥乎所,令該府拿問處之爲白乎旀,新昌縣監李灌夏段,稅米之未收四十石,以官需,先爲推移,使窮民舒力,而大小詞訟,必問於吏,其志雖在於咨訪,其政終近昏懦,莅任屬耳,不可以初手之一二事,遽然論斷是如爲白乎所,爲先從重推考爲白乎旀,沃川郡守李有秀段,利原倉還弊,自來最甚,而不能禁班戶之冒受牟利,此爲加勉之端是如爲白乎旀,懷仁縣監朴宗濂段,藉費牟之戶增一斗,係是創例,難免速謗是如爲白乎所,上項兩邑守令,竝只推考爲白乎旀,堤川縣監李玄五段,本之恬雅,濟以剛明,衙客之有弊者,去之如疾,火戶之失所者,撫之有方,闔境之內,治規旣成,五載之間,民頌不替是如爲白乎所,此等聲績,政合褒獎,似當施以兒馬賜給之典是白乎矣,係是恩典,臣曹不敢擅便,上裁敎是白乎旀,監司李錫奎段,廉雅律己,穀有嗣歲之餉,綜明理事,民無滯訟之怨是如爲白有臥乎所,道臣體重,今姑勿論爲白乎旀,其餘前後守令·察訪等,旣乏優異之績,又無顯著之疵,竝只置之爲白乎旀,其外閫帥·虞候·營將乙良,令兵曹稟處,何如?判付啓,依回啓施行爲良如敎。又啓目粘連,觀此全羅右道暗行御史權敦仁書啓,則長城前府使權,靈巖前郡守李禎植,沃溝前縣監朴鳴和,高山前縣監金永錫等罪狀,金堤郡守李勉沖繡啓,請令攸司稟處,更無可論是白遣,古阜郡守李益秀段,需和米則盡執高價,而還穀那移於官用,匠保則全無等身,而番徵濫及於面里,倉吏舞弄,而簿會多紊,房妓過寵,而賂徑潛開兺除良,營郵吏役價米三千石,當初乾沒於何處,而稱以追後補給,太還二百六十四石,代錢三百九十六兩,移付民庫,除給役價,太還段,分給民間樣,修出成冊,待秋徵捧是如乎,役價之以結以還,一年疊徵,非但爲殘民之切骨,擅弄公穀,虛分實捧,大係不法是如爲白有臥乎所,爲先罷黜,令該府拿問處之爲白乎旀,茂長縣監朴鳴和段,詞訟多委吏鄕,奸弊自歸民邑是如爲白乎旀,參禮察訪卜來禎段,馹騎之凋弊,一路尤甚,驛還之作奸,衆怨有歸是如爲白乎所,上項茂長縣監朴鳴和,參禮察訪卜來禎段,只罷黜爲白乎旀,全州前判官洪羲敬段,利米條之自官取用,民怨尙在,收逋錢之冒數加分,吏奸莫察,官餘米之詳定取用,自是邑規,而米六十石,折作眞麥一百五十石,每石二兩七錢式,合錢四百五兩,則米一石之以三兩取用者,今爲六兩七錢五分,大關還弊是如爲白乎旀,珍島前郡守崔應鉉段,罰把之役,不堪徵番之酷急,房嬖之權,多致捧賂之狼藉,官需之當爲減分,而準捧於民間,災簿之偸出百結,而擦改關飭,尤係不法之大是如爲白乎旀,萬頃前縣令林應淳段,收逋錢之殖利取剩,雖出於收殺餘逋之計,還錢放債,大乖事體,剩餘歸屬,亦不分明是如爲白乎旀,海南前縣監金魯哲段,臨訟則一聽奸吏之頤指,處事則全失官長之體貌,雖以昨年加分之事觀之,牟還加分,爲一千五百餘石,而牟條則自官取用,吏奸狼藉,民怨朋興,三載居官,便成無倅之邑是如爲白乎所,上項四邑守令,不可以已遞而勿論,竝只令該府拿問處之爲白乎旀,興德縣監洪梡段,做事則隨處精詳,奉公則可貴勤孜,而積逋未完,倉多舞奸,闕伍分徵,吏有濫捧,而數極零瑣,不足苛評是如爲白乎旀,礪山府使洪栒段,悉心恤隱,可貴慈諒之政,銳意厘瘼,非無修擧之事,而但治或過於柔善,弊未察於吏奸是如爲白乎旀,珍山郡守李埴段,結戶無濫斂之怨,糴民有精捧之譽,而但倉逋未完,吏奸或售是如爲白乎旀,咸悅縣監李海慶段,事必親執,而吏莫售奸,令不煩撓,而民自安業,但積逋之未完,雖難責效於周歲,闕伍之不埴,尙多冤徵於殘民是如爲白乎旀,井邑縣監呂東根段,吏頌其淸,民懷其惠,而但稍欠剛克,戒宜束濕是如爲白乎旀,高山縣監金祖淵段,百弊之餘,邑始成樣,三載之間,民漸樂業,結有輕斂之譽,村無繹騷之歎,而但丙子秋糴之漫漶營報,雖緣事屬前官,難免掩置之失是如爲白乎旀,高敞縣監李寬福段,民不捐瘠,弊將厘革,而流逋之完捧無期,倉簿之虛留尙多是如爲白乎旀,沿路邑中公州判官李德彬段,欲勉綜明,宜戒濫觴是如爲白乎所,上項八邑守令,竝只推考爲白乎旀,金溝前縣令鄭久容段,嚴於束吏,而規度自成,篤於愛民,而誠勤又著,塡伍則親執査簿,而村絶狵吠之擾,捧糴則剔去濫斛,而庭無雀耗之費,訟不煩於鞭扑,而皆服其明,災無隱於把束,而擧蒙實惠,五載之治法雍容,一境之頌聲洋溢,似此優績,亦可謂不易得之良手是如爲白乎旀,泰仁縣監閔元鏞段,恬雅簡潔,綽有古家之風,綜明諒惠,蔚爲良吏之才,不期束濕,而吏畏其廉,不求赫譽,而民懷其德,災無濫報,把束不漏於分俵,糴無虛勘,斗斛莫售其奸弊,軍器則捐摩充滿,而三十年積逋已完,闕伍則査丁塡代,而十九面冤徵俱革,三政無闕,百堵皆安,非但闔境之內,頌聲方蔚,抑亦右沿一路,治績爲最是如爲白乎所,上項兩邑守令,政績若是茂著,似當施以陞敍調用之典是白乎矣,係于恩典,臣曹不敢擅便,上裁敎是白乎旀,監司洪奭周段,律己恬約,御下寬平,雄藩剸劇,初政察眉於苦瘼,雅望推重,列邑拭目於治理是如爲白乎所,道臣體重,今姑勿論是白乎旀,其外本道守令·察訪及沿路守令·察訪等,旣乏優異之績,亦無顯著之疵,竝只置之爲白乎旀,其外閫帥·營將·邊將·監牧官,令兵曹稟處爲白乎旀,奏御文字,何等敬謹,而今此書啓中,靑嚴察訪之嚴字,誤書以巖字,御史職銜,不書軍銜,難免不審,當該御史權敦仁,推考,何如?判付啓,依回啓施行爲良如敎。
兵曹判書金魯應疏曰,伏以臣以庸姿賤品,通籍立朝,已有年所,偏被拂拭之私,厚蒙生成之澤,踐履內外,滾到崇顯,居然桑楡之景,已迫遲暮,狗馬之疾,轉至沈綿,無心于進就之途,置身于冗散之地,亦已久矣。不自意,本兵恩擢,忽及於千萬夢想之外,臣聞命惶蹙,五內震懍,莫知所以自措也。噫,臣以言乎性質,則極其愚侗,以言乎材器,則全沒通諳,百無肖似,一不稱當,不惟臣自知甚明,實是聖鑑之所俯燭也。以若空疎謭劣,雖閒司散官,猶不堪備數於執事之末,況前後歷揚,涯分已溢,蔑絲毫之報,積尸素之譏,隨處生疣,無往非罪,未審聖明,何所取於臣,而有此誤恩耶?蓋朝廷之用人授官,有若錘衡之稱物,繩尺之裁器,方圓輕重,各得攸宜,少不差釐然後,官無瘝溺,而庶績有咸熙之效,人適需用,而衆務無僨誤之弊,此古所謂愼厥簡而難其人也。至于微末庶位,莫不俱然,矧乎隆畀重寄之關係官方,當復如何?今臣所叨之任,卽周禮之大司馬也,統六師而掌九灋,以佐王平邦國,委毗之大,寄任之重,自古已然,而且夫考較才能,進退一世之韎韋,句管鹵簿,出入四方之錢布,苟非宿德宏器,已厭朝野之共推,通才偉望,允愜中外之公議,智足以幹邦務,明足以辨人物,則上不可以虛假,下不可以冒進,濫竽之嫌,猶屬餘事,畫墁之害,反有深憂,以殿下裁物之聖,則哲之明,今乃擧而畀之於萬萬不當之地,不少留難,是豈爲官擇人,量才授任之道哉?臣誠左右揆量,終莫省其所以也。且臣癃痼之病,比年以來,轉益澌綴,奄奄若朝夕不保,蓋以風痺痰厥之祟,深入膏肓,肢體麻木,而房闥起動,或致顚仆,舌本强訥,而家常酬接,全不關鎖,凡於換節之交,勞瘁之餘,則尤成一籧篨,往往氣窒而神塞,此臣賤疾之本狀,而今當三夏之餘,毒暑所觸,外邪交侵,眞元遂脫,胸膈痞結,手脚戰掉,暈眩發而視聽矇聵,語言澁而神精昏瞀,種種危惡之證,指不勝摟,醫家不遂之疾,卽臣今日之病也。夫量而後入,古人有戒,强其不能,識者嗤之,今若貪冒榮寵,怵畏義分,擔舁病軀,顚倒趨膺,則豈但爲擧世之笑囮,抑亦爲淸朝之玷累,由前而量己不稱,由後而陳力不能,此所以寧被逋慢之誅,而不敢冒叨者也。玆敢不避僭猥,披瀝衷懇,仰瀆崇嚴。伏乞天地父母,念重器之不可濫授,諒臣言之非出飾讓,將臣新授職名,亟許刊改,仍治臣瀆擾之罪,以昭法紀焉。臣無任云云。答曰,省疏具悉。卿其勿辭行公。
上在昌德宮。停常參·經筵。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金箕殷啓曰,右副承旨洪羲瑾,今日不爲仕進,卽爲牌招,何如?傳曰,允。
備忘記,防垣萬戶金文協下直,長弓一張·長箭一部·片箭一部·筒兒一箇賜給。
金箕殷啓曰,明日傳香,禮房承旨,當爲齋宿,行左承旨朴宗正,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹判書洪羲臣,參判徐能輔,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書洪羲臣陳疏,參判徐能輔牌不進,參議李鶴秀進,同副承旨朴基宏進,啓曰,判書洪羲臣陳疏入啓,參判徐能輔牌招不進,小臣獨政未安,何以爲之?敢稟。傳曰,只出緊任。以金䥧爲正言,以尹豐烈爲兵曹參議,李元默爲楊州牧使,金錫喜爲丹陽郡守,李亨會爲報恩郡守,尹致猷爲古阜郡守,趙雲躋爲比安縣監,申大應爲全義縣監,沈衡泰爲文義縣監,朴齊明爲茂長縣監,崔命顯爲成歡察訪,金輦爲參禮察訪,柳夏永爲栗峯察訪,德川郡守林顯喆,林川郡守任禹常相換,訓鍊都監提調單金魯應,禁衛提調單金魯應,御營提調單金魯應。
兵批,判書金魯應病,參判金愚淳病,參議未差,參知李寅溥入直進,左副承旨任百禧進。護軍趙華錫,副護軍李羲準,副司果李渭達。
傳于任百禧曰,見窠皆令差出。
再政。以南履懋爲副校理,洪起燮爲禮曹參議,朴榮顯爲奉常僉正,金蓍根爲知經筵,金魯應爲軍器提調,徐善輔爲永禧殿令,金光素爲北部令,任泰濬爲工曹正郞,趙顯休爲元陵別檢,洪吉周爲徽陵參奉,曺始振爲貞陵令,申遠模爲愍懷墓守衛官,楊大宇爲懿昭墓守衛官,尹致聞爲昭顯墓守衛官,兵曹參議單李寅溥,參知單尹豐烈。
以右副承旨洪羲瑾牌不進罷職傳旨,傳于任百禧曰,只推。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,正言閔祖榮牌不進罷職傳旨,傳于任百禧曰,只推。
以說書張敎根牌不進罷職傳旨,傳于朴基宏曰,只推。
朴基宏,以弘文館言啓曰,副應敎尹景鎭旣有只推之命,卽爲牌招察任,何如?傳曰,允。
又以侍講院言啓曰,下番闕直,已至多日,事甚未安,兼司書金道喜,別兼春秋進,說書張敎根,旣有只推之命,更爲牌招入直,何如?傳曰,允。
任百禧,以備邊司言啓曰,諸道秋操稟啓,今已齊到矣。顧今乖厲之疾,八路齊騷,亢暘之災,三農俱痒,此時詰戎,大非其時,今秋八道·三都,水陸諸操,巡歷巡點,竝姑停止,官鎭門聚點及各項都試覆審考講,若其災與病尤甚處,一體停免之意,分付,何如?傳曰,允。
吏曹判書洪羲臣疏曰,伏以臣,抱難强之疾,齎必辭之懇,再控瀝血之章,冀垂體物之仁,及伏承批敎,鄭重諄切,諭之以一番都政,豈必必遞,勉之以調理行公,臣奉此恩言,感涕無從,而日月之明,雖不遺於容光,天地之大,猶有憾於生成,豈臣誠懇淺微,未可以格回天心耶?抑其辭理蹇◆拙,未可以開悟聰聽耶?臣誠徊徨踧踖,靡所容措也。夫天官之長,責任至重,雖使望實俱隆者當之,率多以大政爲瓜限者,非亶古例則然,誠以柄要睢盱之地,不可久居,而下之必欲斂退,上亦有所不强者也。臣之可强與不可强,聖鑑亦已察燭矣,識不足以辨別賢愚,則是臣之宜遞也,才不足以調劑酸醎,則是臣之宜遞也,望不足以彈鎭躁競,則是臣之宜遞也。殿下曾謂臣淺劣聾瞽,猶可以不必遞也,亦謂臣疎鈍昏憒,猶可以不必遞也耶?且況半年行政,醜拙畢露,駑馬力疲於屢駕,鉛刀鋩卷於一割,旣又過京察而行大政,瘡疣百出,嗤點四至,竟未免則哲之貽累,國事之僨誤,則宜卽斥退,以警不職,而猶且庇覆而寬貸之,辭敎勤摯,謂無必遞之義,殿下獨不思冢宰之任,有不可一日或瘝,而庸賤如臣者,有不可一日仍冒也耶?儻殿下,念及於此,庶燭臣言之由中,而必將釋然開允,不復强之以所不可强者矣,至於必遞之情,非徒如右所列,力不能陳者止,病不可爲者退,自是理與勢之所當然,有一於此,尙不可以冒蹲,矧今兼有此者乎?顧臣貞痼之疾,年邁益篤,深入膏肓,不獨臣之自知,實是人所共愍,而惟我憫覆之天,特軫哀憐之喘,旣許其安意調息,又使之勿辭察任,曲循之私,若保之恩,雖父母之顧復,何以加此,而第念疾病之可以調理者,卽指一時旡妄之謂也,若其年旣甚衰,症非暫苦者,則顧何能責效於旬月之間乎?種種難醫之狀,已悉於前後之章,今不敢更事覼縷,而比年以來,凋耗忒甚,泯然沈頓,頑痰爲祟,客邪乘虛,肢體漸被拘攣,神精益以眩瞀,日亦不知所加,而月有所加,月亦不知益痼,而歲有益痼,敗症疊見,衰氣隨陷,凜凜有漸下之慮,而且以目下症形言之,伏暑之疾,如期重添於晨昏奔奏之餘,寒熱無常,泄痢交作,宛轉床玆,亦已屢日,雜試刀圭,有加無減,束帶赴公,非可擬議。而此際開政有命,庚牌荐降,左右思惟,趨承末由,伏地戰悸,益增惶隕,玆敢疾聲哀籲於天地父母之前。伏乞聖慈,俯諒情病之危苦,重念事體之屑越,將臣職名,亟行鐫改,仍治臣瀆擾之罪,以遂私分,以嚴朝章,不勝大願。臣無任云云。答曰,省疏具悉。前批已諭,卿其勿辭行公。
副校理權敦仁疏曰,伏以臣,淺識魯材,無所肖似,持斧重任,自知不堪,縱思殫竭,難免僨誤,果然書啓論列中,臨陂一縣,見漏於繕寫之際,及夫回下,始乃覺得,此豈可以尋常做錯言哉?惶汗浹背,無地自容。臣於當初書啓草本中,該縣令李豐奎,以荏任纔過半載,顯疵姑無入聞,而但威怒無節,民有濫杖之誚,擧措多錯,吏無束薪之效,弊痼之局,難望蘇完爲辭矣。實緣書役之浩汗,失於照檢,致有此無前之事,臣若不早卽自列,亟被當律,則非但該倅之幸逭論勘,殊不成事理,顧何以爲奉使不職者之戒也哉?玆敢忙陳短章,仰溷崇聽。伏乞下臣此疏於該曹,以爲該倅稟處之地,仍命攸司,重議臣罪焉。臣無任云云。省疏具悉。做錯非細,爾則罷職,疏辭依施。
上在昌德宮。停常參·經筵。
自酉時至人定,灑雨下雨,測雨器水深六分。夜自五更至十四日開東,灑雨下雨,測雨器水深二分。
任百禧,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪羲瑾今日不爲仕進,卽爲牌招,何如?傳曰,允。
備忘記,阿耳僉使沈有祖,平南萬戶李配浩下直,各長弓一張·長箭一部·片箭一部·筒兒一箇賜給。
傳于朴基宏曰,孝禧殿望祭,以王世子,攝行磨鍊。
朴基宏啓曰,明日傳香,禮房承旨,當爲齋宿,行左承旨朴宗正所當牌招,而拘於廳規,不得請牌,何以爲之?敢稟。傳曰,牌招。
任百禧,以義禁府言啓曰,保放罪人徐有殷·韓應浩·宋友淵·李吉會·宋之廉·洪哲謨·韓用鏶·吳彦誼·金在源·趙健洙·尹善大·柳會根等,還囚照律以入之意,敢啓。傳曰,知道。
傳于任百禧曰,律文,朝家亦未之詳焉,然有國所重,莫大於祀典,而受香之祭官,不知去處,至於闕班,又莫大於死囚之獄,而已檢之屍身,不踰時而逃走,而官長瞢然,假使二者,皆出於無情,已是無前之變怪,若是故犯,厥罪尤當如何?苟如律無明文,獄官具意見,以請詢處則可,豈可引糢糊依俙之律,如是草草了勘可乎?其可曰,有國有法乎?韓用鏶·金在源兩囚照律,竝勿施,更令擬當律以入後,判堂施以罷職之典,諸堂竝從重推考,當該律官,令該曹嚴加科治。
注書金炳朝病,代以金履喆爲假注書。
以右副承旨洪羲瑾牌不進罷職傳旨,傳于朴基宏曰,只推。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以執義鄭度采,掌令曺錫鯤,司諫林東鎭,正言閔祖榮·金䥧牌不進罷職傳旨,傳于任百禧曰,只推。
以副應敎尹景鎭牌不進罷職傳旨,傳于朴基宏曰,只推。
以說書張敎根牌不進罷職傳旨,傳于朴基宏曰,只推。朴基宏,以侍講院言啓曰,再明日孝禧殿望祭,王世子攝行時,宮官當爲全數進參,而弼善趙庭和,文學朴永元,司書洪勝圭,說書張敎根,俱有實故,無以備員,何以爲之?敢稟。傳曰,竝許遞,前望單子入之。
春坊前望單子入之,弼善尹尙烈,文學李魯秉,司書金逸淵,說書李憲瑋,落點。
朴基宏,以弘文館言啓曰,副應敎尹景鎭,旣有只推之命,與新除授副校理南履懋,一體牌招察任,何如?傳曰,允。又以吏曹言啓曰,今此景慕宮望祭大祝,前修撰任鼎常塡差,而時無職名,令該曹口傳付軍職,何如?傳曰,允。
兵曹口傳政事,副司果任鼎常。
任百禧,以禁衛營言啓曰,本營騎士將李觀德,身病猝重,勢難察任,改差,何如?傳曰,允。
又以義禁府言啓曰,因公淸左道暗行御史徐左輔書啓,吏曹回啓內,忠原前縣監任魯,淸州前牧使張瀚等罪狀,繡啓請令攸司稟處,更無可論爲辭,丹陽郡守成進默,報恩郡守金永錫,全義縣監魏魯喆,文義縣令趙啓煥,栗峯察訪金龍洛,成歡察訪朴熙顯,槐山郡守李舒,竝令該府拿問處之,傳旨啓下矣。任魯·張瀚·朴熙顯,今方待命,竝拿囚,金永錫,因湖南御史書啓拿來草記,待其就囚,添問目捧供,成進默·魏魯喆·趙啓煥·李舒,俱在任所,金龍洛下去慶尙道安東地云,依例發遣府羅將,竝拿來,何如?傳曰,待待命拿囚。
又以義禁府言啓曰,因全羅右道暗行御史權敦仁書啓,吏曹回啓內,長城前府使權,靈巖前郡守李禎植,沃溝前縣監朴鳴和,高山前縣監金永錫等罪狀,金堤郡守李勉沖繡啓,請令攸司稟處,更無可論爲辭,古阜郡守李益秀,全州前判官洪羲敬,珍島前郡守崔應鉉,萬頃前縣令林應淳,海南前縣監金魯喆等,竝令該府拿問處之事,傳旨啓下矣。權·崔應鉉,今方待命,竝拿囚,李禎植下去京畿竹山地,而前以他罪拿來草記批旨內,待待命拿囚之命,待其就囚,添問目捧供,朴鳴和以茂長縣監,時在任所,金永錫以報恩郡守,時在任所,金魯哲·李益秀·李勉沖,俱在任所,洪羲敬以長城府使,亦在任所,林應淳下去京畿開城府云,依例發遣府書吏·羅將,竝拿來,何如?傳曰,待待命拿囚。
兵曹啓目粘連,觀此公淸左道暗行御史徐左輔書啓,則閫帥與他有異,勿論,其餘虞候·營將,別無可稱之褒,亦無顯著之疪,竝只置之爲白乎旀,今此書啓中,兵虞候張忠汲之汲字,以伋字書之,奏御文字,何等敬謹,而有此不審之該御史徐左輔,推考警責,何如?判付啓,依允。又啓目粘連,觀此全羅右道暗行御〈史〉權敦仁書啓,則法聖僉使李載豐段,繡啓,請令攸司稟處,更無可論是白遣,群山僉使趙德永段,鎭吏作奸,雖多未察,漕稅裝納,姑無大弊是如爲白乎旀,黑山島別將金時榮段,屯年加欽,海藿勒貿,數極不少,爲民大弊兺除良,災結偸弄,怨聲狼藉,決不可仍置於邊鎭之列是如爲白乎所,群山僉使趙德永段,鎭吏作弊,旣多未察,則不可以稅納之無弊,全然無警,推考,黑山島別將金時榮段,屯年加斂,海藿勒貿,災結偸弄,怨聲狼藉是如爲白乎所,不可以已遞而勿論,令該府拿處之爲白乎旀,閫帥事體,與他有異,勿論,其餘營將·監牧官等,別無可稱之褒,亦無顯著之疵,竝只置之,何如?啓,依允。
禁府啓目粘連,向前金東喆亦,道啓所論諸條,俱犯貪酷,則不可以囚供之粧撰自明有所參恕,以此照律,何如?判付啓,依允。又照目粘連,永平縣令吳彦誼矣本府議啓內,災年之多給別還,未免移害於窮民,富民之抄出貸錢,亦且有違於常法,以此照律,罪杖八十收贖,奪告身三等,私罪,奉敎依允爲旀,功議各減一等。又照目粘連,陽川縣令宋友淵矣本府議啓內,官需之以勅米換給,雖曰,邑例自前如此,襲謬亦罪,以此照律,罪笞五十收贖,解見任別敍,私罪,奉敎依允爲旀,功議各減一等。又照目粘連,漣川前縣監尹善大·柳會根等矣本府議啓內,尹善大段,辛未當年條還穀,雖以爲了當於臘月內,初無未捧臥還是如是白乎乃,繡啓旣云辛未以後,仍作臥還,則不可以囚供之發明,有所參恕是白遣,柳會根段,七千餘石舊逋,丁丑在任時,旣未準捧,則論以糴法,難免重勘,竝只以此照律罪,尹善大段,徒三年定配,以年七十收贖,五年禁錮,以過年限守令,依受敎,分揀,告身盡行追奪,柳會根段,以掩置之後官,徒三年定配,以前所犯,收贖,告身盡行追奪,竝以私罪,奉敎依允爲旀,竝只功減一等。又照目粘連,樂安前郡守趙建洙矣本府議啓內,囚供雖以初無添載,極口發明,而該曹粘目,旣若是分明,則設使該囚,初不犯科,監色輩之中路幻弄,烏得免不能察飭之罪乎?以此照律,罪杖八十收贖,奪告身三等,私罪,奉敎依允爲旀,功減一等。又照目粘連,元陵前參奉洪哲謨矣本府議啓內,不報該曹,臨期呈遞,以致受香之遲滯,事極可駭,以此照律,罪笞五十收贖,解見任別敍,私罪,奉敎依允爲旀,功減一等。又照目粘連,甲山前府使韓應浩矣本府議啓內,觀於道啓舊還未捧,雖甚夥然,而邑債還之捐庫了勘,除一弊端,或有輕重差等之別是如是白乎乃,糴法至嚴,未捧旣多,則揆以經法,不可全然無罪,以此照律,罪笞五十收贖,解見任別敍,私罪,奉敎依允爲旀,功減一等。又照目粘連,巨濟前之廉矣本府議啓內,逋還減價,冒法貿金兩罪,雖若是發明,道啓論列旣狼藉,則不可以囚供取信是白遣,不待新官,違例擅離,雖曰,面看於不遠之地,亦不可無罪,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,漣川前縣監徐有殷矣本府議啓內,庚辰以前兩年之襲謬虛勘,雖有其罪,旣已報營,且請排年,則容或有輕重之別是白乎矣,庚辰秋之以至歇價,擅自代捧,雖曰,一從民願,急於矯弊,論以糴法,難免重勘,以此照律,罪杖一百收贖,告身盡行追奪,私罪,奉敎依允爲旀,功議各減一等。又照目粘連,豐德府使李吉會矣本府議啓內,昨年俵災時,該色輩弄奸,不能照察,至登繡啓,則不可以事在交遞之際,有所參恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨洪羲瑾,今日不爲仕進,卽爲牌招,何如?傳曰,允。
傳于朴基宏曰,傳香承旨,馳詣宗廟·景慕宮,奉審摘奸以來。
朴基宏,以侍講院言啓曰,下番闕直,已至多日,事甚未安,新除授司書金逸淵,卽爲牌招入直,何如?傳曰,允。
又以侍講院言啓曰,明日孝禧殿望祭,王世子攝行時,宮官當爲全數進參,而新除授弼善尹尙烈,文學李魯秉,說書李憲瑋俱在外,無以備員,何以爲之?敢稟。傳曰,竝許遞,前望單子入之。
春坊前望單子入之,弼善林處鎭,文學尹命圭,說書金正喜落點。
任百禧啓曰,注書有闕之代,前注書李憲瑋,被薦人鄭德和·李淵祥薦狀,依例成送吏曹之意,敢啓。傳曰,知道。
朴基宏啓曰,左右史不可不備,別兼春秋金道喜·朴永元,竝卽牌招入直,何如?傳曰,允。
又以侍講院言啓曰,明日孝禧殿望祭,王世子攝行時,宮官當爲全數進參,而新除授弼善林處鎭,文學尹命圭,俱有實故,無以備員,何以爲之?敢稟。傳曰,竝許遞,前望單子入之。
春坊前望單子入之,弼善林東鎭,文學李渭達落點。兵曹口傳政事,副司果單朴永元。
任百禧啓曰,行大司憲趙萬元,掌令李若愚,持平蔡弘韻在外,執義鄭度采,掌令曺錫鯤牌不進,持平南履炯未署經,監察茶時之意,敢啓。傳曰,知道。
以右副承旨洪羲瑾牌不進罷職傳旨,傳于任百禧曰,只推。
以執義鄭度采,掌令曺錫鯤,司諫林東鎭,正言閔祖榮·金䥧牌不進罷職傳旨,傳于任百禧曰,只推。
朴基宏啓曰,孝禧殿望祭祭官,依下敎,遣史官摘奸,則典祀官朴榮顯,祝史金大坤,齋郞金盛淵,監察李是鍊·朴宗有外,無一來待,祀典所重,何如,而申時已過,尙不入齋,事未前有,萬萬驚悚,未及入來之諸執事,所當重勘,而本院請推之外,無他可施之罰,何以爲之?敢稟。傳曰,獻官受香後,諸執事隨詣享所,卽不易之禮典也,況過申不爲入來乎?又况昨日禁堂處分之後乎?萬萬駭然,萬萬無嚴。不爲入來之諸執事,竝拿問重勘,執事,則以闕內外入直諸司郞官,差擬,可也。
以副應敎尹景鎭,副校理南履懋牌不進罷職傳旨,傳于朴基宏曰,只推。
任百禧,以弘文館言啓曰,本館下番闕直,事甚未安,副應敎尹景鎭,副校理南履懋,旣有只推之命,與修撰朴齊聞,一體牌招,以爲推移入直之地,何如?傳曰,允。
吏曹口傳政事,山陵參奉單李采重。
朴基宏,以奎章閣言啓曰,明日,卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
朴基宏,以宗廟署望祭獻官意啓曰,典祀官奉常寺主簿李必述,身病猝然危重,令該曹卽速改付標,以爲進參之地,何如?傳曰,允。
任百禧,以訓鍊都監言啓曰,本局別將具絳,身病甚重,勢難察任,改差,何如?傳曰,允。
禁府照目粘連,孝禧殿朔祭齋郞韓用鏶矣本府議啓內,身爲享官,未及進參於將事之時者,雖緣病勢之甚劇,享班闕參,難逭當勘之律,以此照律,罪杖一百收贖,告身盡行追奪,徒三年定配,私罪,奉敎依允。照目粘連,廣州前判官金在源本府議啓內,檢驗不審,旣有當律,以此照律,罪杖一百收贖,告身盡行追奪,徒三年定配,私罪,奉敎依允。
任百禧義禁府言啓曰,時囚罪人韓用鏶,杖一百收贖,告身盡行追奪,徒三年定配,照律公事,判付內依允事,命下矣。韓用鏶杖一百收贖,告身盡行追奪,公淸道沔川郡順城驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
任百禧,以義禁府言啓曰,時囚罪人金在源,杖一百收贖,告身盡行追奪,徒三年定配,照律公事,判付內依允事,命下矣。金在源杖一百收贖,告身盡行追奪,江原道楊口縣含春驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以刑曹言啓曰,傳曰,律文,朝家亦未之詳焉,然有國所重,莫大於祀典,而受香之祭官,不知去處,至於闕班,又莫大於死囚之獄,而已檢之屍身,不踰時而逃走,而官長瞢然,假使二者,皆出於無情,已是無前之變怪,若是故犯,厥罪尤當如何?苟如律無明文,獄官具意見,以請詢處則可,豈可引糢糊依俙之律,如是草草了勘可乎?其可曰,有國有法乎?韓用鏶·金在源兩囚照律,竝勿施,更令擬當律以入後,判堂施以罷職之典,諸堂竝從重推考,當該律官,令該曹嚴加科治事,命下矣。謹按律文,則大明律詐僞條有曰,報上不以實者,杖八十徒二年,當該律官朴承祐,依此律,決杖八十後,公淸道稷山縣徒二年定配所,卽爲押送之意,敢啓。傳曰,知道。
孝禧殿望祭王世子攝行敎是時,亞獻官判敦寧朴崙壽,終獻官禮曹判書金魯敬,典祀官奉常寺僉正朴榮顯,宮闈令尙膳韓敬善,執禮應敎金蘭淳,大祝副應敎尹景鎭,祝史校理金大坤,齋郞司果金盛淵,盥洗位禮曹佐郞朴齊輝,爵洗位校書校理李錫周,亞終獻盥洗位兵曹佐郞徐洛淳,贊者引儀李儀朝·安聖謩,謁者兼引儀趙必煥·任岳周,贊者假引儀金懋·李鍾岱,祭監監察李是鍊·朴宗有。
上在昌德宮。停常參·經筵。
藥房提調李羲甲,副提調朴基宏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
朴基宏啓曰,合辭許久闕啓,事甚未安。,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金箕殷啓曰,右副承旨洪羲瑾,今日不爲仕進,卽爲牌招,何如?傳曰,允。
以別兼春秋金道喜·朴永元牌不進罷職傳旨,傳于朴基宏曰,只推。朴基宏啓曰,左右史,不可不備,別兼春秋金道喜·朴永元,旣有只推之命,竝更牌招入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,趙璟鎭落點。
以右副承旨洪羲瑾牌不進罷職傳旨,傳于金箕殷曰,只推。
以別兼春秋金道喜·朴永元牌不進罷職傳旨,傳于朴基宏曰,只推。
吏曹郞廳來言,守令有闕,政事,取稟。傳曰,政官牌招開政。
又啓曰,吏曹判書洪羲臣,參判徐能輔,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
又啓曰,卽者掌令曺錫鯤,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以副應敎尹景鎭,副校理南履懋牌不進罷職傳旨,傳于朴基宏曰,只推。
朴基宏,以弘文館言啓曰,本館下番闕直,事甚未安。副應敎尹景鎭,副校理南履懋,旣有只推之命,與修撰嚴燾,一體牌招,以爲推移入直之地,何如?傳曰,允。
朴基宏啓曰,行大司憲趙萬元,掌令李若愚·曺錫鯤,持平蔡弘韻在外,執義鄭度采牌不進,持平南履炯未署經,監察茶時之意,敢啓。傳曰,知道。
以執義鄭度采,正言閔祖榮·金䥧牌不進罷職傳旨,傳于朴基宏曰,只推。
朴基宏,以宣惠廳言啓曰,前郡守李馨秀,本廳郞廳,纔已啓下矣。本廳多有擧行之事,令該曹口傳付軍職,使之冠帶常仕,何如?傳曰,允。
兵曹口傳政事,副司果單李馨秀。
朴基宏,以吏曹言啓曰,新除授楊州牧使李元默戶奴呈狀內,矣上典所患痰癖之症,當此換節之時,一倍添劇,食飮全却,轉側須人,以此病狀,時日之內,萬無起動赴任之望,卽速入啓遞改云。其身病旣如是沈重,則有難强令赴任,罷黜,何如?傳曰,允。
又以兵批言啓曰,陞資拜營將者,瓜滿前遞職,則還收資級,載在法典矣。前三涉營將具載龍,以其親年,未赴任前,旣已遞職,所授加資,依例還收之意,敢啓。傳曰,知道。
又以兵曹言啓曰,三陟營將,當以新資差出,而時無訓鍊正,以曾經守令·虞候三品人,通瀜備擬,何如?傳曰,允。
又以兵曹信啓曰,全羅監營中軍黃處中,身病猝重,時月之內,萬無登途赴任之望,呈狀乞遞,改差,何如?傳曰,允。
有政。吏批,判書洪羲臣進,參判徐能輔式暇,參議李鶴秀內閣進,右承旨金箕殷進。以柳相祚爲承旨,尹致謙爲校理,金履陽爲判義禁,金魯敬爲知經筵,沈存之爲廣興守,金益喆爲漢城判官,趙庭和爲奉常正,金聖默爲直講,李時佐爲恭陵令,朴齊輝爲弘陵令,鄭東龜爲濟用判官,李奎鎭爲典籍,金羽根爲奉常判官,兪長柱爲司饔主簿,李秉奎爲司僕主簿,李憲瑋爲注書,趙歧爲楊州牧使,李周豐爲慶興府使,柳暕爲永平縣令,鄭基弘爲臨陂縣令,黃鍾人爲兵曹正郞,兼春秋單任泰濬,學正二單金履喆·李秉德,學錄單全道海。再政。以金履禕爲景慕宮令。
兵批,判書金魯應進,參判金愚淳病,參議李寅溥病,參知尹豐烈入直進,同副承旨朴基宏進。以權常愼爲都摠管,申緯爲副摠管,尹守任爲宣傳官,尹膺烈爲兼司僕將,金鍾殷爲忠壯將,李明植爲訓鍊正,徐永淳爲都摠都事,李亨鉉爲備邊郞,韓應一爲右捕從,金箕明爲翊贊,金明根爲訓鍊主簿,盧翼燁爲部將,張天翼·沈履相爲守門將,柳相弼爲黃海水使,權思奎爲三陟營將,許澮爲全州中軍,高行儉爲金甲島萬戶,車義道爲仇寧萬戶,護軍朴宗正,副司直尹尙烈·林處鎭·尹命奎·李魯秉·趙庭和,副司果洪勝圭,副司正張敎根·李憲瑋,兼內乘趙華錫,仍任事承傳,前營將具載龍,今降禦侮,判中樞單南履翼。
朴基宏,以奎章閣言啓曰,今日,卽書香閣秋孟朔大奉審日次,而日氣陰濕,不得擧行,依定式,當朔內,擇日擧行之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以備邊司言啓曰,謝恩使拜表期日不遠,正使南履翼判中樞府事單付,口傳下批之意,分付該曹,何如?傳曰,允。
又以備邊司言啓曰,使行公用,例以灣府帽稅取用,而近來使行相續,帽稅無餘云。今番謝恩使公用銀四千五百兩,勢不得不以公貨貸下,而此時公貨,亦難多數劃給,其中二千五百兩,則以關西營邑所在中,從便貸下,待帽稅稍裕,與前貸下,卽令還報。其外二千兩,以帽稅推移充給之意,分付於平安監司,義州府尹處,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹,草記事曾有定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇·北郊厲壇,次第看審,則南壇·先農壇·雩祀壇·祈雨壇·馬祖壇·漢江壇·司寒壇·厲壇壇上及四面紅箭門墻垣階砌,俱爲無頉,而先蠶壇東邊紅箭門柱根塗灰剝落,卽爲修改事,分付該監,而此後看護等節,另加申飭之意,敢啓。傳曰,知道。
又以禁衛營言啓曰,本營字內九嶷峯東邊體城頹圮處,改築時所入石子,今月十六日爲始,東郊蘆原近處浮出取用之意,敢啓。傳曰,知道。
又以義禁府言啓曰,孝禧殿望祭,執禮朴齊聞,大祝林顔喆,盥洗位全國憲,爵洗位禹錫文,亞終獻盥洗位李旭馨,贊者李儀朝·安聖謩,謁者徐有晃·任岳周,贊引金懋·李元普等,拿問重勘事,傳旨啓下矣。朴齊聞·林顔喆·全國憲·禹錫文·李旭馨·李儀朝·安聖謩·徐有晃·任岳周等,今方待命拿囚,而假引儀以雜岐例,令刑曹擧行,曾有定式矣。金懋·李元普,係是假引儀,移送秋曹之意,敢啓。傳曰,知道。
又以義禁府言啓曰,因全羅右道暗行御史權敦仁書啓,兵曹回啓內,法聖前僉使李載豐段,繡啓,請令攸司稟處,更無可論爲辭,黑山島前別將金時榮拿問處之事,傳旨啓下矣。李載豐以慶源府使,時在任所,發遣府書吏,交代後拿來,金時榮亦在任所云,依例發遣府羅將,交代後拿來,何如?傳曰,待待命拿囚。
又以義禁府言啓曰,卽接月令醫員趙行均手本,則時囚罪人張瀚,素患風眩之症,越添於處濕之餘,氣息奄奄,權,泄痢之症,度數頻數,眞元大脫,任魯·李禎植,猝得輪泄,吐瀉不輕,四囚病勢如此,則一邊保放,一邊草記,曾有定式矣。張瀚·權·任魯·李禎植,竝姑保放之意,敢啓。傳曰,知道。
以黃海監司李龍秀狀啓,瑞興·金川等邑民家頹壓及人物渰死事,傳于金箕殷曰,聞甚矜測,元恤典外,別加顧助,渰死人如有生前身還布,竝蕩減事,分付。
吏曹啓目粘連,因備邊司草記,富寧前府使金魯甲仍任事,令該曹稟處事,允下敎是乎所,觀此咸鏡監司李勉昇狀啓,則以爲,富寧前府使金魯甲,以前任甲山時還穀虛留事,今將就囚,而任內旣無未捧,罪比諸倅,合有參恕。且該府之歉歲,數遞可憫,特爲仍任,使之戴罪行公亦爲白有臥乎所,還穀法意,何等嚴重,而甲山府近二萬包虛留未捧之罪,前後邑倅,厥罪惟均,則前府使金魯甲之三千石收捧,雖與全然未捧有異是白乎乃,莫重還穀,同是虛勘是乎則,不可以略有所捧見任數遞,有所容恕是如乎,富寧前府使金魯甲仍任之請,置之爲白乎旀,該道臣旣以此爲差等之別,則初何爲混置於稟處中是如可,今又請仍是白乎喩,未免不審,推考,何如?判付啓,依允。又啓目粘連,觀此弘文館副校理權敦仁上疏,則以爲,臣書啓論列中,臨陂一縣,見漏於繕寫之際,及夫回下,始乃覺得,豈可以尋常做錯言哉?惶汗浹背,無地自容。臣於當初書啓草記中,該縣令李豐奎,以莅任纔過半載,顯疪姑無入聞,而但威怒無節,民有濫杖之誚,擧條多錯,吏無束薪之效,弊痼之局,難望蘇完爲辭矣。實緣書役之浩汗,失於照檢,致有此無前之事,乞下臣此疏於該曹,以爲該倅稟處亦爲白有臥乎所,臨陂縣令李豐奎,威怒無節,擧條多錯,弊痼之局,難望蘇完,則不可仍置,罷黜,何如?判付啓,依允。
行左承旨朴宗正疏曰,伏以臣,偶嬰奇疹,累朔沈綿,日俟符到,理必無幸,回瞻觚稜,徒懷便訣之恨,完轉床玆,不禁疾痛之呼,望外僥倖,復尋生路,縷命尙支,朽殼僅存,室家相對如夢,里閈傳爲異事,不意飾巾之喘,復荷收簪之恩,數旬之內,再玷邇班,華誥僇宣,召牌踵臨,臣雙擎九頓,一喜一悲,自不覺感涕之無從也。一謝恩命,退塡邱壑,非但忱誠之自激,抑亦分義之當然,而顧臣本症,浮腫爲祟,多用瀉劑,積傷元氣,全身之瘦削無餘,而左部之脹痕尙留,飮啖則專藉稀粥,坐起則惟倚枯藤,當暑喘汗,寒熱交攻,有時眩瞀,煙霧若墮,種種醜穢之狀,有不敢一一覼縷,而要之時月之內,實無運動之望,逋慢爲罪,縮伏俟勘,聖恩天大,只施例推,臣情到此,進退維谷。第念司喉之任,各有房掌之分,其爲緊重,不比閒漫,有非臣養病坊,而且一員如或不備,則諸僚共替其勞,左右掣礙,不一其端,而臣之虛縻,已至多日,惶阨之極,如添一病,玆敢短疏自鳴,仰暴情實。伏乞天地父母,俯察微懇,亟遞見職,俾公而無瘝曠之弊,私而免尸素之譏,仍治臣屢違干瀆之罪,以安賤分,以肅朝綱,不勝大願云云。答曰,省疏具悉。所請依施。
掌令曺錫鯤疏曰,伏以臣,家本單寒,跡又疎賤,才識鹵莾,而一無可取,言議巽軟,而百不踰人,雖閑司漫職,固無足備數,而迺於前月二十五日,柏府新命,遽降於千萬夢想之外,臣誠惝惶震懍,不知措躬之所也。適値署經有命,召牌儼臨,臣於是,怵畏義分,章皇出肅,粗伸叩謝之忱,而竽旣濫廁,服亦不稱,每自循省,惶汗浹背,顧何敢自居以言責之任也?第以臣名參侍從,恩推孝理,臣之老父,特超通政之階,闔門感祝,鄕里動色,顧以遐鄕疎逖之蹤,獲蒙聖明曠絶之恩,今臣隕結圖報之願,將何以形容萬一者哉?手擎華誥,情急歸告,此時離違之私,益不能自抑矣。仍伏念,臣家在關西平壤地,而臣之父母,年近八耋,精力衰耗,離捨供職,心常憧憧,卽者家僮,來傳鄕信,臣母自來癃痼之中,又添感冒之証,委頓床笫,晝宵呻囈,食飮全却,轉側須人,眞元澌敗,藥餌罔效,臣自聞此報,方寸煎灼,按住不得,玆敢忙陳短章,徑尋鄕路。伏乞聖慈,俯垂鑑諒,亟遞臣所帶之職,以肅朝綱,仍治臣擅行之罪,以安私分,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
自卯時至人定,灑雨下雨,測雨器水深二寸一分。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金箕殷啓曰,右副承旨洪羲瑾,今日不爲仕進,卽爲牌招,何如?傳曰,允。
朴基宏,以都摠府言啓曰,入直軍兵等,中日習射技事,標信啓下矣。雨勢如此,不得設行之意,敢啓。傳曰,知道。
金箕殷啓曰,新除授行左承旨柳相祚,時在慶尙道安東地,斯速乘馹上來事,下諭,何如?傳曰,允。
朴基宏啓曰,卽者義禁府都事來言,時囚無得過三日滯囚,曾有定式矣。時囚罪人金東喆,當爲照律,而判義禁金履陽未肅拜,次堂例不得擧行云,判義禁金履陽,卽爲牌招開坐,何如?傳曰,允。
又啓曰,判義禁金履陽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
金箕殷啓曰,新除授注書李憲瑋,卽爲牌招入直,何如?傳曰,允。
又啓曰,注書李憲瑋,時在京畿交河地,斯速乘馹上來事,下諭,何如?傳曰,允。
注書李憲瑋在外,代以姜時永爲假注書。
朴基宏啓曰,左右史,不可不備,別兼春秋金道喜·朴永元,旣有只推之命,卽爲牌招入直,何如?傳曰,允。
又啓曰,行大司憲趙萬元,掌令李若愚·曺錫鯤,持平蔡弘韻在外,執義鄭度采牌不進,持平南履炯未署經,監察茶時之意,敢啓。傳曰,知道。
以執義鄭道采,司諫趙璟鎭,正言閔祖榮牌不進罷職傳旨,傳于朴基宏曰,只推。
以右副承旨洪羲瑾牌不進罷職傳旨,傳于金箕殷曰,只推。
以副應敎尹景鎭,副校理南履懋,修撰嚴燾牌不進罷職傳旨,傳于朴基宏曰,只推。
朴基宏,以弘文館言啓曰,本館下番闕直,事甚未安,副應敎尹景鎭,副校理南履懋,修撰嚴燾,旣有只推之命,與新除授校理尹致謙,一體牌招,以爲推移入直之地,何如?傳曰,允。
又以兵曹言啓曰,卽接西道參軍尹守澈牒報,則訓鍊都監所授彰義門西邊第六城廊近處體城九間許,頹圮云,爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以兵曹言啓曰,卽接南道參軍韓弘定牒報,則禁衛營所授光熙門南邊第九城廊近處體城四間許,頹圮云,爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門西邊第六城廊近處體城九間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人領率,限改築間,輪回守直之意,敢啓。傳曰,知道。
又以禁衛營言啓曰,本營字內光熙門南邊第九城廊近處體城四間許頹圮處把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
又以義禁府言啓曰,保放罪人吳致奎,當爲照律,而備邊司啓辭內,今以天安郡失符,自本道狀聞,下該府勘處,姑未知該府照律,果將,何如,而謹稽先朝丙辰鴻山失符之變,特下依殿牌作變邑守令勘罪勿論之例,該守令特爲分揀之命,今後則以丙辰處分,載之金吾事目,以爲永久成憲,天安郡守勘律,議諸大臣,裁處事,允下矣。問議于時原任大臣,則領中樞府事韓用龜,判中樞府事金思穆,判中樞府事南公轍病未獻議,右議政林漢浩,以爲天安郡失符事,備局草記,援引先朝丙辰鴻山縣失符時事,至請詢議裁處矣。大抵兵符所關甚重,見失之後,論以事面,不可無罪,而丙辰處分,蓋出於慮後弊杜亂本之聖念,顧今天安事,與鴻山無異,似當謹遵此例奉行。第若仍爲一定之制,則便是自今創始,而本事至重,本律不輕,如臣膚淺,不敢率爾仰對,惟在博詢裁處焉云矣。大臣之意如此,上裁,何如?傳曰,右相之議,亦無別白,未獻議時原任大臣處,更爲收議以聞,可也。
禁府啓目,珍島前郡守崔應鉉原情云云。傳旨內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目,成歡察訪朴熙顯原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,靈巖前郡守李禎植原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,淸州前牧使張瀚原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,孝禧殿望祭,執禮朴齊聞,大祝林顔喆,盥洗位全國憲,爵洗位禹錫文,亞終獻官盥洗位李旭馨,贊者李儀朝·安聖謩·謁者徐有晃·任岳周等原情云云。朴齊聞·林顔喆等段,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處爲白乎,全國憲·禹錫文·李旭馨·李儀朝·安聖謩·徐有晃·任岳周等段,傳旨內辭緣,泛稱遲晩,竝只刑推得情,何如?判付啓,依允爲旀,全國憲·禹錫文·李旭馨·李儀朝·安聖謩·徐有晃·任岳周等段,竝只除刑推議處爲良如敎。又啓目,抱川前縣監權用萬原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,長城前府使權原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,忠原前縣監任魯原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
漢城判尹韓致應疏曰,伏以臣,病伏涔涔之中,忽伏奉京兆除旨,義分所在,且感且惶,固當蹶趨承,而臣於向來,以金吾時事,重被儒臣之論斥,至蒙譴罷之典,至今追惟,惶恧靡措。噫,官師相規,卽淸朝美事,近來此風,久矣寥寥,臣嘗慨歎,今於人言之來,固當拜受之不暇,夫豈上下論辯,呶呶較挈,以傷事面也哉?第其筵奏中,備論朝廷不嚴,紀綱解弛之弊,而以臣金吾一事摠結之,臣於是,凜然危蹙,罔知攸喩。夫朝廷之不嚴,紀綱之解弛,臣亦憂之,而緣臣擧行之失當,以致隳壞益甚,則苟論其罪,合置何辟,聖朝寬大,不加嚴誅,姑施薄勘,從以新除又下,爵秩依舊,臣雖頑如木石,豈不知感,而亦何敢放倒廉隅,揚揚出膺,視若尋常官箴,而無所顧忌也哉?況臣間經憂慼,比患暑症,委頓床席,數朔于玆,宛轉叫號,蠢動無望,以情以病,去就一款,固非可論,玆敢冒陳衷懇,仰瀆崇嚴。伏乞天地父母,亟垂矜憐,卽命鐫改,以肅朝綱,以安賤分焉。臣無任云云。答曰,省疏具悉。卿其勿辭行公。
同義禁金啓溫疏曰,伏以臣,伏覩日前傳敎下者,以韓用鏶·金在源擬律之失當,有判堂罷職諸堂重推之命,臣於此,竊不勝瞿然悚蹙之至。夫王府擬律,判堂雖主之,而次堂無不與聞,且況擬律之輕重,專在於議處,而臣於兩囚議處之日,實參其坐,則凡有罪罰,義當均被,而判堂則已蒙譴罷,臣則獨荷問備,罪旣同而罰則異,臣何敢晏然自安於心乎?惶恧之極,歷日靡措,玆敢略控短章,冒瀆崇嚴。伏乞聖明,亟賜重勘,以安微分,不勝幸甚。臣無任云云。答曰,省疏具悉。同時問備,意在飭勉,卿其勿辭行公。
上在昌德宮。停常參·經筵。
洪羲瑾啓曰,合辭許久闕啓,事甚未安,除在外·未署經·陳疏外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
朴基宏啓曰,來二十一日,輪對日次矣,敢稟。傳曰,當次人受點,後日次待令。
金箕殷啓曰,右副承旨洪羲瑾今日不爲仕進,卽爲牌招,何如?傳曰,允。
洪羲瑾啓曰,判義禁金履陽再牌不進推考傳旨,今方捧入,而開坐命下之後,一向違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
以別兼春秋金道喜·朴永元牌不進罷職傳旨,傳于朴基宏曰,只推。
朴基宏啓曰,左右史,不可不備,別兼春秋金道喜·朴永元,旣有只推之命,竝卽牌招入直,何如?傳曰,允。
洪羲瑾啓曰,判義禁金履陽牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
姜時永有頉,代以柳基豐爲假注書。
柳基豐在外,代以具行益爲假注書。
洪羲瑾啓曰,行大司憲趙萬元,掌令李若愚·曺錫鯤,持平蔡弘韻在外,執義鄭度采牌不進,持平南履炯未署經,監察茶時之意,敢啓。傳曰,知道。
以執義鄭度采,司諫趙景鎭,正言閔祖榮牌不進罷職傳旨,傳于洪羲瑾曰,只推。
朴基宏啓曰,卽者司書金逸淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
金箕殷,以侍講院言啓曰,司書金逸淵,以其親病,陳疏徑出,下番闕直,事甚未安。兼說書未差,兼司書金道喜,說書金正喜,竝卽牌招,以爲推移入直之地,何如?傳曰,允。
金箕殷啓曰,卽者吏曹郞廳來言,保寧縣監宋在淳,兩司俱未署經,全義縣監金錝,憲府則雖已署經,諫院則只有正言閔祖榮一人,不得備員署經云。除在外·未署經外,未肅拜·呈告人員,竝卽牌招,以爲署經之地,何如?傳曰,允。一司除署經。
又以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
以副應敎尹景鎭,校理尹致謙,副校理南履懋,修撰嚴燾牌不進罷職傳旨,傳于金箕殷曰,只推。
金箕殷,以弘文館言啓曰,本館下番闕直,事甚未安,副應敎尹景鎭,校理尹致謙,副校理南履懋,修撰嚴燾,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,校理嚴燾,副校理朴永元,修撰李魯秉落點,副應敎李渭達,添書落點。
金箕殷啓曰,新除授副校理朴永元,以前任殷山縣監,方在解由未出中,何以爲之?敢稟。傳曰,勿拘。
又啓曰,兼文學尹景鎭,時無職名,令該曹口傳付軍職,何如?傳曰,允。
兵曹口傳政事,副司果單尹景鎭。
兵曹,以趙華錫爲都監中軍。
洪羲瑾,以義禁府言啓曰,卽接月令醫員崔振鶴手本,則時囚罪人權用萬,素患風眩之症,多日處濕之餘,一倍添劇,朴熙顯,猝得輪泄,度數頻數,眞元大脫,兩囚病勢,實有難保之慮云,罪人病勢如此,則一邊保放,一邊草記,曾有定式矣。權用萬·朴熙顯,竝姑保放之意,敢啓。傳曰,知道。
又以刑曹言啓曰,各道編配之遭故外,毋得給暇,自是不易之規,而今此慶尙道柒原縣流三千里定配罪人梁道哲,昨年六月,以逋欠罪,定配該縣矣,纔到配所,旋卽逃還,偃處其家,自同平人,言念紀綱,萬萬驚駭。所當依法加律,而若欲加等,罪抵一律,流配之不得加等,在法卽然,道哲,嚴刑一次後,全羅道康津縣古今島,移定配所,卽爲押送,雖以配所官言之,不善防守,至使配囚,逃還經歲,瞢不覺察,誠極寒心,當該配所官,捧現告,令該府拿問處之,何如?傳曰,允。
又以義禁府言啓曰,本府啓辭內,保放罪人吳致奎,當爲照律,而備邊司草記,今以天安郡失符,自本道狀聞,下該府勘處,姑未知該府照律果將,何如,而謹稽先朝丙辰鴻山失符之變,特下依殿牌作變邑守令勘罪勿論之例,該守令特爲分揀之命,今後則以丙辰處分,載之金吾事目,以爲永久成憲,天安郡守勘律,議諸大臣裁處事,允下矣。問議于時原任大臣,則領中樞府事韓用龜,判中樞府事金思穆·南公轍病未獻議,右議政林漢浩,以爲天安郡守失符事,備局草記,援引先朝丙辰鴻山縣失符時事,至請詢議裁處矣,大抵兵符所關甚重,見失之後,論以事面,不可無罪,而丙辰處分,蓋出於慮後弊杜亂本之聖念,顧今天安事,與鴻山無異,似當謹遵此例奉行,第若仍爲一定之制,則便是自今創始,而本事至重,本律不輕,如臣膚淺,不敢率爾仰對,惟在博詢裁處焉云矣,大臣之意如此,上裁,何如?批旨內,右相之意,亦無別白,未獻議時原任大臣處,更爲收議以聞可也事,命下矣。謹依判付內辭意,更爲收議于時原任大臣,則領議政金載瓚,以爲臣於日前草記,已陳區區微見,今無容更獻他議,徒增煩瀆之懼矣,惟在廣詢裁處而已云,領中樞府事韓用龜,以爲殿牌與兵符,俱係莫重,如或見失,則厥罪惟均,而先朝丙辰處分,蓋出於慮後弊之聖意,惟當永垂成憲,遵而勿失,恐不容異議於其間,而以臣昏耄,豈敢質言仰對乎?伏惟上裁云,判中樞府事金思穆病未獻議,判中樞府事南公轍,以爲殿牌與兵符,俱有所重,而殿牌之失,容或可原,符信之失,有難全恕,發兵符,卽不離常佩之物,此與殿牌之在外,而失於不覩不聞者有間矣。丙辰鴻山事,臣今病昏,不能詳細記知,而似聞其時,因該邑下屬,爲逞憾官長之計,偸竊燒火之事端,屢發於査啓,故先朝處分,特爲原情而分揀,亦無仍著爲式之敎,今若依殿牌作變邑守宰勿論之例,永作成憲,恐爲未安。蓋該倅勘律輕重,有有司在,而作法於始者,慮弊於後,故能久而不隳,萬有一京外掌符之臣,因此而或弛於謹守之節,則先事之慮,亦不可不存於其間,此一款,似當深量,未宜造次,愚見如此,惟望上裁云矣。大臣之意如此,上裁,何如?傳曰,依南判府事議施行,可也。
廣州留守李書九疏曰,伏以臣,猥蒙恩宥,獲解藩職,將護病母,歸伏鄕里,天地曲成之仁,雖非一物之所可私,覆燾涵育,若偏臣身,日夕攢祝,酬答無階,惟有謹守拙分,幸全微諒,爲殘年不報之報。而比月以來,除旨頻繁,每一叨命,倍增怵惕,今此南城居留,寄任甚重,尤非如臣衰劣,所堪擬議,而聖眷特優,誤恩忽侈,惶隕震〈懍〉,不知攸措。臣本罪累餘生,分甘僇癈,雖荷聖慈曲賜湔雪,屢勤甄錄,臣所自處,誠不敢復齒恒人,更玷朝籍,方岳旬宣,是豈臣一日冒據之地,而向者恩補,有隕自天,纔承嚴譴,旋仍舊銜,旅次蒼黃,進退路窮,遂敢黽勉祗受,苟度歲月,至今追惟,惶汗浹背,然是猶可以遷謫自諉也,今若因此,而罔念舊愆,不恤私義,凡有除拜,晏然承當,恬莫知恥,則是乃自昧其所受之天也。伏惟聖明在上,扶植四維,飭勵群工,雖臣疵賤,不忍爲忘廉喪義之夫,重負我殿下再造之恩也,是固臣難毁之大防也。若其情私憫惻,人所共知,雖欲勉加抑遏,强備驅策,其勢末由。臣母年深病痼,朝不慮夕,惟臣一人,相依爲命,假使臣旅力尙彊,神精未亡,而又無他可引之義,卽此情理,惟當乞身終養,以盡子職而已,亦嘗猥瀝懇誠,上瀆宸嚴,今乃以衰朽廢棄之餘,隳失廉恥,貪竊榮祿,致使奄奄之暮景,不免於曠闕晨昏,疲頓道塗,則豈臣頑愚所能自安?是尤臣切至之私懇,益此所陳,有一於是,旣不可以冒膺恩命,況兼之者乎?且今母病,積傷暑熱,重患泄痢,飮啖全却,氣息日微,臣方左右扶將,晝宵煎泣,晷刻之間,決難暫離,去就之節,初非可議,玆敢畢暴危衷,冒死鳴號。伏乞聖慈,俯垂矜諒,將臣新授職名,亟許鐫改,仍命有司,除臣仕籍,俾得以跧伏邱壑,母子相守,歌詠聖德,以卒餘年,則終始生成之澤,非臣隕結,所能圖酬。臣無任云云。答曰,省疏具悉。處義自有,分義節拍,予旣昭晣於上,而銓注廟剡,益見在下之公議,卿於此,抑何故欲效不病之呻也?完營之遠,猶得將老,無恙往來,況咫尺之南城乎?卿其勿辭,上來肅命。
同義禁朴齊一疏曰,伏以日前,以韓用鏶·金在源等擬律事,處分嚴重,至有判堂譴罷,諸堂重推之命,臣誠惶愪震懍,歷日竊伏念擬律之失當。罪固在於參坐之該堂,而臣於照律之日,亦旣參坐而與聞,則論其罪罰,與判堂無異,而臣則獨荷問備,倖逭同勘,於私心,其何敢晏然自安而已乎?玆將悚恧之忱,冒控自列之章。伏乞聖明,亟賜臣重勘,以安私分,不勝幸甚。臣無任云云。答曰,省疏具悉。已諭於前批,勿辭行公。
司書金逸淵疏曰,伏以臣,卽接家信,則臣父素患癖積之症,乘時闖發,胸膈煩懣,氣息凜綴,食飮全却,藥餌蔑效,臣自聞此報,衷情煎熬,按住不得,玆敢冒死陳懇,仰瀆崇嚴,徑出禁扄。伏乞天地父母,俯垂鑑諒,亟遞臣職,以便救護,仍治身擅離之罪,以昭法紀,千萬幸甚。臣無任云云。省疏具悉。爾其勿辭救護。
正言金䥧疏曰,伏以臣,材朽學蔑,無所肖似,周旋庶僚,猶懼不稱,故名途馳驟,念念如氷,不意今者,濫被寵除,以臣爲司諫院正言,臣聞命震駴,不知措躬之所也。旣而天牌屢臨,召旨愈勤,而臣之坐事違逋,亦已有日,臣量己揣力,固不得不然,而揆挈義分,臣罪萬死,不足以自贖矣。雖然與其泥首緘墨,徒干方命之誅,曷若仰暴愚陋,冀幸聖鑑之回照也哉?噫,淸朝耳目之任,將以授忠亮强直極言讜論之士也,今世之離朱·師曠不爲無人,而乃反責之聾瞽,强其視聽,不亦輕朝廷,而玷名器乎?仍伏念,臣無絲髮可紀之善,有江漢難濯之累,臣之削名丹書,十有七年于玆,而桁楊徽纆之餘,隱忍偸活,復覩天光,獲齒人類,臣雖欲抗顔揚聲,自同平常,其如淸議之譏笑何哉?以聖上日月之明,於臣之本末短長,容未盡燭,乃有是命,臣雖萬萬惶懍,不敢不一二自列也。嗚呼,臣與臣兄咸陽郡守臣鑪,俱以區區組繪之末技,受知先朝譽髦之化,庶幾小子之有造,則風霆雨露,罔非殊渥,而臣兄之五載薄譴,寔出匪怒之敎,故量移之命,酌放之諭,惻怛丁寧,可泣木石。但以臣等,韻不諧俗,根植孤了,於是乎傍伺樂禍之徒,認眞籹假,幸釁造訛,飛語迭唱,無所不到矣。逮當庚辛之際,始乃奸壬脣於前,權凶鼓掌於後,謂時可乘,懼機或失,綢繆煽動,醞釀造獄,而臣之弟兄,騈首棘庭,殆致倂命。臣至今追惟,反覆百端,而惝怳眩瞀,莫測端倪,歷數往牒,眚災何限,而如臣遭罹,未始有耳。夫蔽獄之體,雖贖鍰垂革之微,莫不明徵其辭,迪知其情然後,始可以斷刑而取服也。今乃以顚倒不近之目,混驅於妖邪之科,發問盈紙,臣不識其何謂,訊梃交下,臣不省其攸對,甚者至嗾捕廳之囚,欲證成而後已,吁亦憯且毒矣,而神天不昧,莫須有三字,竟不足以殺人也已。臣等,卽一布素之無與於時議者也,臣之肉,固無足以當其一飽,則臣未知此輩設意,將欲何爲,而執影尋迹,恐不在於臣等也,原其豺牙虺毒密厲而潛吹者,要不過立的於彼,而假手乎此,故執我仇仇,眡作奇貨,慫臾脅敺,曠以時日,覬其有株連波及之機,以售其網打羅織之計耳。蓋臣於是時,惟知直死之無忝所學,不復知罔生之可以倖免也,至愚如神,幸不墮於渠輩術中,則彼乃相顧奪色,愕眙失圖,羅鉗吉網,無復可施,而臣之兄弟,竟得以減死論,向非天鑑孔昭,聖恩成貸,則已作虀粉之鬼耳,臣何以獲有今日乎?然而前日之中,臣以毒者,今旣自底天討,敗滅略盡,臣雖彈冠自進,宜若無嫌,而傷弓之怯,常切於驚弦,熱羹之懲,易至於吹薤,理勢然也。且臣經歷險釁,聰明流遁,志氣日墮,神精日索,而臣又獲戾神明,臣兄捐背,孔懷之思,夫也孰無,而同患之悲,臣若獨有,自是以來,出則倀倀靡屆,居則忽忽獨語,零魂剩魄,收拾於風霜震剝之餘者,今又十亡八九,而疾病乘之,危喘如綫,其所以彊力事君者,無復藉手之地,自分爲淸時之棄物,而不可以復人矣,況臣大質已虧,殆類刑餘漱滌,餘滓未濾,熏沐旣深,而宿瘢猶在,今雖欲厚自雕飾,不可以進爲世用,則決矣。惟是聖明再造之恩,與天無極,糜肝擢腸,繄難畢醻,惟有委身朝端,生死向前,儻可以稱塞萬一,故臣於蒙蔭筮仕之日,尙欲隨分殫竭,庶圖涓埃之效而已,豈謂啁啾之技,未斷宿戀,偶占嵬第,名綴科籍,坐要謬恩,歷揚華膴,臣實自取,復誰尤咎?退省夙心,不寒亦慄,臣若苟循塗轍,則辜負爲懼,若高自標擧,則材具蔑聞,褊駁之性,矯揉莫變,則難免群刺之叢集,謏淺之學,疵纇層見,則必招物議之喧沸,臣之進退,今可謂全無所據矣。假使臣,隨行逐隊,從事乎執藝之末,則或可以勉悉疲駑,而今乃驟加獎擢,奄躋淸要,將使之釐穿而補弊,直言而極諫也,則鼎覆其餗,負乘致寇,亦必至之勢,而殿下雖欲哀臣,亦已後矣。且臣本以猥木,濫薦天匠,嘗廁記注之後,而尋常行墨,亦莫猶人,臣非敢過爲退托我殿下其有所試矣,矧可以言責爲已有,自蹈風人彼己之譏哉?然則不忍終棄聖主之至恩也,罔敢倖冒,實亦臣子至諒也,不能者止,古人攸許,臣之逡縮,不爲無說。伏願殿下,察臣朽鈍之實,諒臣悲苦之情,將臣職名,亟賜鐫改,仍治臣逋慢之罪,以厲朝綱,公私不勝幸甚。今臣以情以義,旣不以見職自居,顧何敢刺口於當世之事,而慺慺犬馬之愛,激於彝衷,又不忍終默於目下之急務,惟殿下留神焉。嗚呼,國之大典,惟祀是已,諏日擇士,厥有成憲,則疇敢不溫恭執事,駿奔在廟,而顧今百隷怠荒,事亡其舊,穆淸肅雍之地,禮度多愆,薦祼興俯之列,儀式不中,甚則淸齋之所,出入唯意,受香之後,偃息自如,至于近事而極矣。處分纔降,恬嬉依舊,其故何哉?國家之所賴以存者,紀綱是也,綱紀不立,是亡其本也,不立其本,而能齊其末,臣未之聞也,興念及此,良足寒心。惟願殿下,董飭群工,振厲頹綱,夙夜毖祀,惇宗將禮,如有不率,一施重典然後,將見跛倚敖辟之容,胥化爲濟濟漆漆之美矣。且臣伏聞,近日繡衣論勘之邑,多有該道令査之請云,甚非所以尊王人而重國體也。王人雖卑,序於諸侯之上,故繡衣則固可論監司,監司之不抗於繡衣,舊規則然,以其替至尊之耳目也,繡啓儻有差誤,臺閣之論劾,可也,大寮之請罪,可也,聖明之直下處分,亦可也,烏可付諸道臣,使其操縱而黜陟之也?況道査之際,爲弊百端,推捉往來,害歸民邑,此又不可以不念也。伏願自今以後,申明舊規,分付金吾,毋敢煩請道査,俾王人尊而國體重焉。臣無任云云。省疏具悉。往事付之滄桑,又何云云?尾陳事,所言好矣,當竝採施,爾其勿辭行公。
上在昌德宮。停常參·經筵。
朴基宏啓曰,行大司憲趙萬元,掌令李若愚·曺錫鯤,持平蔡弘韻在外,執義鄭度采傳旨未下,持平南履炯未署經,監察茶時之意,敢啓。傳曰,知道。
又啓曰,行都承旨徐俊輔內閣直,行左承旨柳相祚在外,行右承旨金箕殷,左副承旨任百禧不爲仕進,右副承旨洪羲瑾式暇,院中只有臣一人,伴直無人,左副承旨任百禧所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨任百禧牌不進,伴直無人,行右承旨金箕殷所當牌招,而拘於廳規,不得請牌,何以爲之?敢稟。傳曰,牌招。
具行益在外,代以河錫洪爲假注書。
以別兼春秋金道喜·朴永元牌不進罷職傳旨,傳于朴基宏曰,只推。
以兼司書金道喜,說書金正喜牌不進罷職傳旨,傳于朴基宏曰,只推。
朴基宏啓曰,左右史,不可不備,別兼春秋金道喜·朴永元,旣有只推之命,竝卽牌招入直,何如?傳曰,允。
朴基宏,以侍講院言啓曰,下番連日闕直,事甚未安,兼司書金道喜,說書金正喜,旣有只推之命,竝更牌招,以爲推移入直之地,何如?傳曰,允。
以左副承旨任百禧牌不進罷職傳旨,傳于朴基宏曰,只推。
傳于朴基宏曰,都承旨·同副承旨外,竝許遞,前望單子入之,待下批牌招察任。
承旨前望單子入之,鄭漪·李瀅夏·柳遠鳴·閔鼎秀落點。
朴基宏,以弘文館言啓曰,新除授校理嚴燾,副校理朴永元竝卽牌招察任,何如?傳曰,允。
朴基宏啓曰,判義禁金履陽再牌不進推考傳旨,今方捧入,而開坐命下,已至經宿,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金履陽牌不進推考傳旨,今方捧入,而開坐命下,已至屢日,連事違召,不卽承膺,事甚未安,更爲牌招,何如?傳曰,允。
以執義鄭度采,司諫趙璟鎭,正言金䥧牌不進罷職傳旨,傳于朴基宏曰,只推。
朴基宏啓曰,守令署經事,命下矣。執義鄭度采,司諫趙璟鎭,正言金䥧,旣有只推之命,竝卽牌招,以爲備員署經之地,何如?傳曰,允。
以副校理朴永元牌不進罷職傳旨,傳于朴基宏曰,只推。
以別兼春秋金道喜·朴永元牌不進罷職傳旨,傳于朴基宏曰,只推。
以執義鄭度采,司諫趙璟鎭,正言金䥧牌不進罷職傳旨,傳于朴基宏曰,只推。
朴基宏,以兵曹言啓曰,卽接東道參軍許瑨牒報,則御營廳所授光熙門南邊第二城廊近處體城六間許,頹圮云,爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內光熙門南邊第二城廊近處體城六間許頹圮處,令分授軍門,卽速修築,把守軍兵,量宜定送事,自兵曹草記矣。修築則今方擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以義禁府言啓曰,本府啓辭內,天安前郡守吳致奎失符事,謹依判付內辭意,更爲收議于時原任大臣,則領議政金載瓚,以爲臣於日前草記,已陳區區微見,今無容更議,徒增煩瀆之懼矣,惟在廣詢裁處而已云,領中樞府事韓用龜,以爲殿牌與兵符,俱係莫重,如或見失,則厥罪惟均,而先朝丙辰處分,蓋出於慮後弊之聖意,惟當永垂成憲,遵而勿失,恐不容異議於其間,而以臣昏耄,豈敢質言仰對乎?伏惟上裁云,判中樞府事金思穆,病未獻議,判中樞府事南公轍,以爲殿牌與兵符,俱有所重,而殿牌之失,容或可原,信符之失,有難全恕,發兵符,卽不離常佩之物,此與殿牌之在外,而失於不覩不聞者有間矣。丙辰鴻山事,臣今病昏,不能詳細記知,而似聞其時,因該邑下屬爲逞憾官長之計,偸竊燒火之事端,屢發査啓,故先朝處分,特爲原情而分揀,亦無仍著爲式之敎,今若依殿牌作變邑守宰勿論之例,永作成憲,恐爲未安。蓋該倅勘律輕重,有有司在,而作法於始者,慮弊於後,故能久而不隳,萬有一京外掌符之臣,因此而或弛於謹守之節,則先事之慮,不可不存於其間,此一款,似當深量,未宜造次,愚見如此,上裁云矣。大臣之意如此,上裁,何如?批旨內,依南判府事議施行可也事,命下矣。吳致奎前已議處,方在保放中,卽爲還囚後,取考律文,則大明律棄毁制書印信條有曰,遺失符驗者矣,杖九十徒二年半,大典通編推斷條有曰,犯私罪,杖一百以上決杖,告身盡行追奪,雜令條有曰,王府決杖,代以金贖矣。吳致奎,杖九十收贖,告身盡行追奪,公淸道牙山縣長時驛,徒二年半定配,而以議啓及草記內辭意,具罪目,依例發遣府羅將,押送配所,何如?傳曰,允。
又以義禁府言啓曰,刑曹啓辭內,柒原縣流三千里定配罪人梁道哲,以逋欠定配於該縣矣,纔到配所,旋卽逃走,偃處其家,自同平人,言念紀綱,萬萬驚駭,不善防守之當該配所官,捧現告,令該府拿問處之事允下,而當該配所官柒原前縣監金東喆,自刑曹指名以來矣。金東喆前以他罪,已爲就囚,方在未勘中,待開坐,更爲捧供後,一體勘處,何如?傳曰,允。
朴基宏啓曰,卽者刑曹郞廳來言,黃海道兔山縣推考敬差官李冕植啓本內,殿牌作變罪人印喆伊,旣已按覈,令該曹稟處事,啓下矣。判書李好敏,以服制未出仕,次堂例不得擧行云,何以爲之?敢稟。傳曰,次堂擧行。
刑曹啓目粘連,罪人印喆伊,殿牌作變節次,旣已箇箇承款,同推考覈,親問結案,按覈取招爲白有如乎,依例令義禁府拿處,何如?判付啓,依允。
上在昌德宮。停常參·經筵。
柳遠鳴,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
柳遠鳴啓曰,行大司憲趙萬元,掌令李若愚·曺錫鯤,持平蔡弘韻在外,執義鄭度采牌招啓辭未下,持平南履炯未署經,監察茶時之意,敢啓。傳曰,知道。
備忘記,公淸兵使李寅植,滿浦僉使尹禹鉉下直,各長弓一張·長箭一部·片箭一部·筒兒一箇賜給。
傳于柳遠鳴曰,禮刑換房。
傳于閔鼎秀曰,暗行御史留待。
傳于閔鼎秀曰,暗行御史入侍。
以左承旨李瀅夏牌不進罷職傳旨,傳于柳遠鳴曰,只推。
柳遠鳴啓曰,判義禁金履陽再牌不進推考傳旨,今方捧入,而開坐命下,已至經宿,如是違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,左右史,不可不備,別兼春秋金道喜·朴永元,旣有只推之命,竝更牌招入直,何如?傳曰,允。
以兼司書金道喜,說書金正喜牌不進罷職傳旨,傳于柳遠鳴曰,只推。
柳遠鳴,以侍講院言啓曰,下番闕直,已至多日,事甚未安,兼司書金道喜,說書金正喜,旣有只推之命,竝更牌招,以爲推移入直之地,何如?傳曰,允。
柳遠鳴啓曰,守令署經事,命下矣。執義鄭度采,司諫趙璟鎭,正言金䥧,旣有只推之命,竝卽牌招,以爲備員署經之地,何如?傳曰,允。
又啓曰,持平蔡弘韻,自鄕上來云,一體牌招,以爲備員署經之地,何如?傳曰,允。
以江原監司申在植狀啓,平海郡守南錫中遭母喪事,傳于柳遠鳴曰,令該曹口傳差出,催促下送。
吏曹口傳政事,以金履寬爲平海郡守。
以慶尙監司金相休狀啓,靈山縣監李海存,暗行御史封庫,爲先罷黜事,傳于柳遠鳴曰,令該曹口傳差出,催促下送。
柳遠鳴,以禁衛營言啓曰,本營哨官洪埨,身病猝重,勢難察任,改差,何如?傳曰,允。
又以御營廳言啓曰,本廳字內光熙門南邊二城廊近處體城六間許頹圮處,今方改築,而所入石子,依例浮取於蘆原地之意,敢啓。傳曰,知道。
義禁府啓目,柒原前縣監金東喆原情云云。問目內辭緣,泛稱遲晩,刑推得情,何如?判付啓,除刑推議處。又啓目,萬頃縣令林應淳原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,報恩郡守金永錫原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,向前權亦,所犯諸條,俱係不法,囚供之極口分疏,有難一一取信,而其中災結之過歲作奸殖利不用事,旣曰,該吏之隱結,又曰,報營成節目,而至請道査,則揆以常情,誠不可盡歸虛罔,直勘當律是白乎矣,其外諸條,事體所在,當從繡啓,以此照律,何如?判付啓,依允。又啓目,向前張瀚亦,所坐三條,驟聞創覩,孰不駭愕,而位結換太,顯錄記簿,久爲排朔之用,儲置換木,劃自惠廳,元非擅犯之資,則囚供辨別,非曰,誣也,而至於還穀加作,藉曰,非所自犯,大有違於經法,不可以用有歸宿,少可容貸,以此照律,何如?判付啓,依允。又啓目,向前任魯亦,吏奸民隱之慢不察飭,瑣利纖賄之厚招怨讟,觀於囚供,雖不無分疏之端,而苟能綜核勤勵,吏憚民懷,則此言奚爲而至哉?繡啓所論,亦以柔愞不察,邑如無官,作爲斷案,則可知其衰倦不職,而滯訟濫斫,尤係非法,以此照律,何如?判付啓,依允。又啓目,向前朴齊聞·林顔喆·全國憲·禹錫文·李旭馨·李儀朝·安聖謩·徐有晃·任岳周等亦,駿奔之地,無時不敬,而嚴敎未幾,猶踵謬習,事關紀綱,罪涉故犯,竝只以此照律,何如?判付啓,依允。又啓目,向前崔應鉉亦,罰疤徵番,未詳措處之得失,房嬖捧賂,亦無指的之可言,而災簿之刀筆容僞,雖歸於吏奸之莫察,官需之當減準捧,亦諉以營關後還給是白乎乃,繡衣之準數還徵,旣在遞歸之後,則其所發明,難以取信,以此照律,何如?判付啓,依允。又啓目,向前金義友亦,還逋掩置,法意深重,以此照律,何如?判付啓,依允。又啓目,向前朴熙顯亦,馬政空疎,點退興怨,不職爲大,以此照律,何如?判付啓,依允。又啓目,向前李禎植亦,繡啓中十條臚刑,旣甚明白,囚供之一辭辨別,俱無的確,其中災結之連年偸弄,藉曰,吏奸之居多,而自犯者不少,還米之充補結役,藉曰,謬例之已久,而全不成事理,節目之有據,營廉之不發,曷足爲自明之端乎?其他瑣屑諸犯,罔非不法,而配囚逃失,又添一罪,以此照律,何如?判付啓,依允。又啓目,向前權用萬亦,莅任未久,圖遞還鄕,居官不過數朔,囚供非曰,爽實,而捧糴勘簿,旣在解官之前,則未捧之責,自有所歸,以此照律,何如?判付啓,依允。又啓目粘連,刑曹啓辭內,向前罪人印喆伊亦,殿牌作變節次,箇箇承款,同推考覈,親問結案,按覈取招爲白有如乎,依例令義禁府拿處亦爲有置,向來筵稟定式之後,䋈戮破家瀦澤等節目,自在勿論中是白在果,旁照犯上不道律罪人印喆伊,依近例,令本道道臣·近邑守令中別定假都事,卽其地不待時處斬之意,分付,何如?判付啓,依允。
柳遠鳴,以義禁府言啓曰,保放罪人張瀚·任魯·權·李禎植·金義友·權用萬·朴熙顯等,還囚議處以入,而諸囚病勢,一向未差,竝仍爲保放之意,敢啓。傳曰,知道。
左副承旨柳遠鳴疏曰,伏以臣,直一庸陋下品耳,三載記注,厚沐昔日之陶鑄,屢年臺省,偏蒙聖朝之記念,而報乏涓埃,心切愧懼,居然年踰六旬矣,歸伏松楸,期畢餘生,復何念及於榮塗哉?千萬不自意,銀臺特點,有隕自天,一歲之中,除旨聯翩,恩數曠前,感惶交中,跧伏鄕廬,未卽趨膺,逋慢之罪,自知難逭,耿結之忱,久而益切,向來一肅,粗伸叩謝,而適有狗馬之賤疾,未效筋力之奔走,郵罰不加,獲蒙恩遞,到底優渥,若偏臣身,曾未幾何,又伏奉除命,以臣爲承政院左副承旨,臣聞命惝怳,莫省攸措,逖違之餘,重入脩門,復尋延英之華磚,猥忝仙僚之末席,榮耀極矣。涯分踰矣,惟以夙夜在公殫竭鹵鈍,爲一半分報,更何敢言私,而臣近淹京輦,當夏棲屑,自來伏暑之症,重經泄痢,腹脹而漸成痰痞,胃敗而全廢食飮,脚氣兼發,行步尤難,陳力就列,實無其勢,玆陳難强之狀,不避瀆擾之罪,伏願聖明,亟賜鐫遞,以幸公私焉。臣方乞免,不宜附他,而有區區至切之懇,結轖于中,臣之偏母,今年八十有五,素抱貞疾,積年沈痼,自經險釁,氣息奄奄,長在床褥,轉側須人,而少或失攝,病輒闖肆,方其危篤之時,實有朝夕之慮,其所調治,惟在藥餌之對症,滌瀡之滋補,而臣家素貧寒,計拙謀生,菽水之供,不能稱意,蔘朮之劑,尙何可辦?人子至情,到此切急,方今聖明在上,孝理爲治,臣亦化育中一物,豈可徒懷嚴畏,不一陳情於仁覆之下耶?伏乞天地父母,俯垂矜諒,特命選部,畀臣近道一小邑,得沾廩餘,以供親廚,少駐崦嵫之頹景,俾伸烏鳥之私願,則臣母餘年,莫非聖朝之賜也,母子相對,惟有感祝而已。臣無任云云。省疏具悉。疏辭,下該曹稟處。
壬午七月十九日辰時,上御熙政堂。全羅左道暗行御史入侍時,同副承旨閔鼎秀,假注書河錫洪,記注官李宗心·金樂灃,暗行御史沈英錫,以次進伏訖。上曰,無事善爲往還乎?英錫曰,無事往還矣。上命御史先退,英錫退出,又命退,承史以次退出。
上在昌德宮。停常參·經筵。
藥房提調李羲甲,副提調朴基宏啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮世子宮·世子嬪宮口傳問安。答曰,知道。
柳遠鳴啓曰,合辭許久闕啓,事甚未安,除在外·未署經·傳旨未下外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
閔鼎秀啓曰,假注書金履喆,身病猝重,勢難察任,今姑改差,何如?傳曰,允。
金履喆改差,代以丁載榮爲假注書。
以司諫趙璟鎭,正言金䥧牌不進罷職傳旨,傳于柳遠鳴曰,只推。
柳遠鳴啓曰,司諫趙璟鎭,正言金䥧,旣有只推之命,一體牌招,何如?傳曰,允。
朴基宏啓曰,保寧縣監宋在淳,憲府則雖已署經,諫院則大司諫李鍾運,獻納孔胤恒在外,司諫趙璟鎭,正言金䥧牌不進,只有正言閔祖榮一人,無以備員署經,何以爲之?敢稟。傳曰,一司除署經。
柳遠鳴啓曰,行大司憲趙萬元,掌令李若愚·曺錫鯤在外,執義鄭度采,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,持平蔡弘韻,司諫趙璟鎭,正言閔祖榮·金䥧牌不進罷職傳旨,傳于柳遠鳴曰,只推。
傳于閔鼎秀曰,都承旨·右承旨竝許遞,前望單子入之。
承旨前望單子入之,金敎根·徐能輔落點。
傳于閔鼎秀曰,吏曹參判有闕之代,前望單子入之。
吏曹參判前望單子入之,徐有聞落點。
丁載榮遷轉,代以李之鳳爲事變假注書。
李之鳳在外,代以趙思健爲事變假注書。
吏曹口傳政事,以徐善輔爲靈山縣監。
兵曹口傳政事,護軍徐俊輔,副護軍鄭漪竝單付。
以兼司書金道喜,說書金正喜牌不進罷職傳旨,傳于朴基宏曰,只推。
以別兼春秋金道喜·朴永元牌不進罷職傳旨,傳于朴基宏曰,只推。
朴基宏啓曰,別兼春秋金道喜·朴永元,旣有只推之命,竝卽牌招入直,何如?傳曰,允。
以黃海監司李龍秀狀啓,鳳山等邑民家漂頹事,傳于閔鼎秀曰,聞甚矜惻,元恤典外,別加顧助事,分付。
朴基宏,以侍講院言啓曰,下番闕直,已至多日,事甚未安,兼司書金道喜,說書金正喜,旣有只推之命,司書金逸淵由限已過,一體牌招,以爲推移入直之地,何如?傳曰,允。
閔鼎秀,以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
柳遠鳴,以都摠府言啓曰,副摠管金守基,以文臣朔試射試官,慕華館晝仕出去之意,敢啓。傳曰,知道。
又以義禁府言啓曰,卽接月令醫員崔振鶴手本,則時囚罪人禹錫文,屢日處濕之餘,猝得輪泄,度數頻數,眞元大脫,症形危重云,罪人病勢如此,則一邊保放,一邊草記,曾有定式矣。禹錫文姑爲保放之意,敢啓。傳曰,知道。
又以刑曹言啓曰,義禁府啓辭內,孝禧殿望祭,執禮朴齊聞,大祝林顔喆,盥洗位全國憲,爵洗位禹錫文,亞從獻盥洗位李旭馨,贊者李儀朝·安聖謩,謁者徐有晃·任岳周,贊引金懋·李元普等,拿問重勘事,傳旨啓下矣。朴齊聞·林顔喆·全國憲·禹錫文·李旭馨·李儀朝·安聖謩·徐有晃·任岳周等,今方待命拿囚,而假引儀,以雜歧例,令刑曹擧行,曾有定式矣。金懋·李元普,係是假引儀,移送秋曹之意,敢啓,傳曰,知道事,命下矣。謹按律文,則大明律詐僞條有曰,報上不以實者杖八十徒二年,大典通編雜令條有曰,曾經東班雜職,勿爲決杖。假引儀金懋·李元普,竝依此律,杖八十收贖後,金懋公淸道天安郡,李元普槐山郡,徒二年定配所,竝卽押送之意,敢啓。傳曰,知道。
吏曹啓目粘連啓下是白有亦,觀此承政院左副承旨柳遠鳴上疏,則以爲,臣之偏母,今年八十有五,素抱貞疾,積年沈痼,自經險釁,氣息奄奄,長在床褥,轉側須人,而少或矢攝,病輒闖肆,方其危篤之時,實有朝夕之慮,其所調治,惟在藥餌之對症,滌瀡之滋補,而臣家素貧寒,計拙謀生,菽水之供,不能稱意,蔘朮之劑,尙何可辦?人子至情,到此切急,方今聖明在上,孝理爲治,臣亦化育中一物,豈可徒懷嚴畏,不一陳情於仁覆之下耶?伏乞天地父母,俯垂矜諒,特命選部,畀臣近道一小邑,得沾廩餘,以供親廚,少駐崦嵫之頹景,俾伸烏鳥之私亦爲白有臥乎所,柳遠鳴之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
閔鼎秀啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五曰,朝參日次矣,敢稟。傳曰,停。
李瀅夏啓曰,左副承旨柳遠鳴,今日不爲仕進,卽爲牌招,何如?傳曰,允。
傳于朴基宏曰,禮房承旨,進詣皇壇奉審,仍詣宣武祠,一體奉審以來。
傳于閔鼎秀曰,今日貢馬頒賜時擧行,萬萬駭然,不飭之內乘,竝令該府拿處。
以別兼春秋金道喜·朴永元牌不進罷職傳旨,傳于朴基宏曰,只推。
朴基宏啓曰,左右史,不可不備,別兼春秋金道喜·朴永元,旣有只推之命,竝更牌招入直,何如?傳曰,允。
閔鼎秀啓曰,大司憲未差,執義鄭度采,持平蔡弘韻牌不進,掌令李若愚·曺錫鯤在外,持平南履炯未署經,監察茶時之意,敢啓。傳曰,知道。
以執義鄭道采,持平蔡弘韻,司諫趙璟鎭,正言閔祖榮·金䥧牌不進罷職傳旨,傳于閔鼎秀曰,只推。
以別兼春秋金道喜·朴永元牌不進罷職傳旨,傳于朴基宏曰,只推。
吏曹啓目粘連,觀此全羅左道暗行御史沈英錫書啓,則康津前縣監申景雨,茂州前府使金載琬,繡啓旣令攸司稟處,更無可論是白遣,南原府使尹爔段,柔懦而太沒主張,故吏鄕橫自侈費,而全無限節,故官庫板蕩,訟案之左欹右仄,出場無期,禁山之日童月濯,風落是諉,蘇弊姑捨,潰裂多端,如此不治,不可久任是如爲白乎旀,淳昌郡守洪大衡段,冊客用事,而任有定價,房嬖捧賂,而訟必翻案,瑣謗溢於街巷,積怨流於道路,庚辰冬統營作錢米三百三十石,每石三兩式,合捧一千兩,民猶怨於倍徵,況旣還寢明年之春米,給民結,而以單一兩立本,半入各倉,而以一兩一二錢貿入是白如可,是年之秋,每石二兩式還捧,再翻三覆,而官橐則益富,民膏則荐渴,庚辰冬災結不俵者一百結,其錢一千三百兩,半給都吏首吏,半爲官用,辛巳冬災結不俵及還起不報者,合一百六十二結,錢爲二千一百兩內,三百兩給吏奴,二百兩給都吏,其餘一千六百兩,遂無下落,論其罪狀,合置重律是如爲白有臥乎所,上項兩邑守令,竝只爲先罷黜,令該府拿問處之爲白乎旀,雲峯縣監李彦懋段,莅任雖曰,屬耳,邑務全然抛却,倉穀虛留,置之不問,訟民遲滯,恬然不恤,全聽吏言,民情愁歎是如爲白乎旀,求禮縣監方承圓段,倉逋則漫不知何事,稅捧則一任其濫雜,隣邑士族,施以非法之刑,一道儒論,莫不駭憤是如爲白有臥乎所,上項兩邑守令,竝只罷黜爲白乎旀,光州牧使金鐮段,出自邇列,志在圖報,其所施措,自有規範是白乎矣,春糶之傾庫分給,加分自然夥多,夏牟之封倉執錢,營關不合數爻,其在責備之義,宜有警飭之典是如爲白乎旀,任實縣監鄭東時段,地旣僻小,雖無大疵,還起田之三年蠲稅,自有定規,而當年出賦,民不願耕,大同布之一兩五錢,卽爲時價,而三兩勒徵,吏乃恣意,侍童之奸弊莫察,訟民之剖決未當,雖無重犯,不可無警是如爲白乎旀,南平縣監朴鎬壽段,少年爲治,精約不苟,刷馬價七百兩特蠲,而輿誦不已,賑穀一千石自備,而飢口賴生是白乎矣,冊客之指揮偏聽,不無奸弊,倉吏之舞弄莫察,是有民言是如爲白有臥乎所,上項三邑守令,竝只令該府拿問處之爲白乎旀,樂安前郡守趙建洙段,遠引他道之奸吏,留爲冊舍之狎客,事無大小,一委此手,賂門大開,醜聲狼藉,賣訟鬻獄,泒任分利,兩稅捧上,悉委監色,舊斛潛藏,新斛忽出,每石加入,恰滿二斗,怨聲載路,流弊無窮,論其罪狀,合置重律是如爲白乎旀,興陽前縣監李勖段,橫濫成性,貪縱惟意,滿瓜而歸,無一善狀,封山犯斫,黃腸作板,添載漕船,年年輸去者,不下二百部,富民則白地搆罪,私徵贖錢,多至三十名,座首差帖,三日借銜,勒捧五百兩,其不法無恥之罪,不可不嚴懲是如爲白乎旀,寶城前郡守沈悅泰段,內婢潛通於奸吏,行賂有竇,衙奴放債於邑民,徵捧太濫,舊還未捧,謂近千石,以此就理,雖得公勘,其實奸吏之竊呑,非民間之未捧,己巳舊還,米爲一千六百餘石,租爲一千七百石,太爲二十石,庚午舊還,米四十六石,租三十五石零,太三石零,徵隣徵族,以錢畢捧,初不納倉,首吏倉吏,自下料販,乃以八百石未捧之意,報勘營門,至於就理,一境傳笑,至今嘵嘵,論其罪狀,合置重律是如爲白乎旀,雲峯前縣監卞永植段,居官三載,全事貪婪,不思懷保,惟意剝割,辛巳春代錢加分之數,每巡殆近百石,畢竟虛留爲二千石零是白遣,奸吏兄弟,竝差要任,而五百兩之銅,雖無痕迹,卄八疋之苧,尙可發明乎?不可不重勘是如爲白有臥乎所,上項四邑前倅,不可以已遞而勿論,竝只令該府拿問重勘爲白乎旀,和順縣監鄭晉錫段,莅任不久,無怪邑事之未詳,而分糴有謗,難免倉奸之莫察是如爲白乎旀,長興前府使具載默段,五載居官,一是勤愼,而每欲吏民之俱便,不無奸猾之竝容,此其小疵是如爲白有臥乎所,上項兩邑守令,竝只推考爲白乎旀,順天前府使李鍾運段,三載居官,一心圖報,廉潔旣自律身,奸猾莫不斂手,不食不正,用於當用,措處有方,實惠下究,菜田之築堰起墾者,爲一百三十二結零,公廨之一新修補者,爲一百二十五間,武庫火藥之新備,爲一千二百餘斤,凡此諸事,所費不些,而方其報營,不言自備,學宮之祭器祭服,一一新備,而一百兩補養士之需,四百兩防柴炭之米,永除民斂,又出錢一千兩,分授各面,以補民役,通計所費,殆近七千兩,廉聲播在民口,惠澤鏤在民心,此皆實績之顯著者是如爲白有臥乎所,似此優異之績,合有褒獎之典是白乎矣,近密分憂,係是職分內事,今姑勿論爲白乎旀,同福縣監洪百泳段,四載居官,一心奉公,民稱其神明,吏畏其威猛,令無不行,禁無不止,舊瘼次第除去,新規燦然可觀,軍丁之査出塡代者,爲三百二十名,匠保之劃給補役者,爲一百五十兩,火田官用之蠲減,通計爲六百兩,結剩之竝付松廳者,爲二千一百餘兩,作爲民庫,以此應䌊,民可息肩,其爲永久之惠,無愧古人之績,論其政蹟,實爲諸邑之最是如爲白有臥乎所,此等茂績,宜有激勸之擧,似當施以陞敍調用之典是白乎矣,係于恩賞,臣曹不敢擅便,上裁敎是白乎旀,監司洪奭周段,到界不過數月,施措姑無所聞,而至誠承宣,民皆想望是如爲白有臥乎所,道臣體重,今姑勿論爲白乎旀,沿路邑中淸州前牧使張瀚段,屢典熟手,每有不事事之歎,各樣剩條,何多無取取之物,收布軍五千餘名,不思塡闕,束伍軍三千餘名,逃故過半是如爲白乎旀,文義前縣令趙啓煥段,倉屬弄奸,而不能摘發,書員加徵,而亦未察飭是如爲白乎臥乎所,上項兩邑前倅,前仍該道繡啓,方在拿處中,竝令該府添問目勘處爲白乎旀,其餘本道前後守令·察訪及沿路守令等,旣無優異之績,亦無顯著之疪,竝只置之爲白乎旀,其外閫帥·營將·虞候·邊將·監牧官等乙良,令兵曹稟處,何如?判付啓,依回啓施行爲良如敎。
閔鼎秀啓曰,吏曹郞廳來言,守令多窠,政事,取稟。傳曰,政官牌招開政。
又啓曰,吏曹判書洪羲臣,參判徐有聞,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,一體牌招。
又啓曰,吏曹判書洪羲臣,參判徐有聞,參議李鶴秀再牌不進推考傳旨及罷職傳旨,今方捧入,而開政命下之後,連事違傲,不卽承膺,事體所在,誠極未安,參判陳疏到院,而原疏,以停朝市,纔已退却矣,判書·參判,所當更請牌招,而係是一日三牌,何以爲之?敢稟。傳曰,參議只推,與判書,更爲牌招,原疏捧入。
有政。吏批,判書洪羲臣牌不進,參判徐有聞未肅拜,參議李鶴秀進,同副承旨閔鼎秀進。啓曰,判書洪羲臣牌招不進,參判徐有聞陳疏入啓,小臣獨政未安,何以爲之?敢稟。傳曰,只出緊任。以權常愼爲大司憲,任鼎常爲修撰,洪晩燮爲文學,權丕應爲戶曹參判,金永鎭爲兵曹佐郞,李宅鉉爲刑曹佐郞,金濟運·林貞鎭爲引儀,南進和爲南原府使,趙基復爲淳昌郡守,李大淵爲雲峯縣監,李信泳爲求禮縣監,甕津府使單柳相弼。
兵批,判書金魯應病,參判金愚淳受由,參議李寅溥病,參知尹豐烈入直進,右承旨李瀅夏進。僉知單李恒權,護軍金箕殷·徐長輔,副護軍洪羲瑾·任百禧,副司直尹景鎭·尹致謙·南履懋,以上竝單付,三陟營將權思奎,今加折衝加資事啓下,黃土岐權管段金陞鼎。
傳于朴基宏曰,見窠,皆令差出。
吏批,再政,以趙貞喆爲大司憲,朴昌擧爲禮曹佐郞,金箕默爲工曹佐郞,洪稷謨爲廣興令,韓致逈爲禁府都事,閔致文爲掌樂主簿,洪羲臣爲司䆃提調,李止淵爲活人提調,宋宗洙爲永禧殿令,徐承烈·李齊學爲典籍,趙雲明爲寧陵令,李若愚爲東學敎授,金道喜爲南學敎授,沈存之爲加平郡守,任度常爲砥平縣監,養賢庫主簿單李奎鎭。
趙思健在外,代以金建喆爲事變假注書。
金建喆在外,代以金履喆爲事變假注書。
以左副承旨柳遠鳴牌不進罷職傳旨,傳于朴基宏曰,只推。
以司書金逸淵,兼司書金道喜,說書金正喜牌不進罷職傳旨,傳于朴基宏曰,只推。
以咸鏡監司李勉昇狀啓,端川府民家漂頹及人物渰死事,傳于閔鼎秀曰,聞甚矜惻,元恤典外,別加顧助,渰死人如有生前身還布,竝蕩減事,分付。
朴基宏,以侍講院言啓曰,下番闕直,已至多日,事甚未安,司書金逸淵,兼司書金道喜,說書金正喜,旣有只推之命,竝更牌招,以爲推移入直之地,何如?傳曰,允。
閔鼎秀,以訓鍊都監言啓曰,本局哨官李有暻身病甚重,勢難察任,改差,何如?傳曰,允。
又以義禁府言啓曰,保放罪人金義友·權用萬·張瀚·任魯·崔應鉉·權·朴熙顯·禹錫文·李禎植,還囚照律以入,而金義友·禹錫文,病勢一向危重,仍爲保放之意,敢啓。傳曰,知道。
禁府啓目,金堤郡守李勉沖原情云云。問目內辭緣,泛稱遲晩,刑推得情,何如?判付啓,除刑推議處。又啓目,德積前僉使宋允桂原情云云。傳旨問目內辭緣,泛稱遲晩,刑推得情,何如?判付啓,除刑推議處。又啓目粘連,向前林應淳亦,還錢殖利,意雖在於充逋,大有違於經法,以此照律,何如?判付啓,依允。又啓目粘連,向前金東喆亦,罪囚逃失,自有當律,竝前議處,一體照律,何如?判付啓,依允。又啓目粘連,向前金永錫亦,殺獄忨愒,奸吏委任,俱可見明斷之不足,而先迷後得,容有可原是白乎矣,至於高山在任時,加數捧糴事段,藉曰,出秩在於前官,赴任適値歲末,而畢竟充逋,多歸吏奴,悉焚倉簿,事甚乖當,不可以相議營門,有所寬恕兺除良,繡啓所論,明白有驗,揆以糴法,萬萬駭然,以此照律,何如?判付啓,依允。又照目粘連,長城前府使權矣本府議啓內,所犯諸條,俱係不法,囚供之極口分陳,有難一一取信,而其中災結之課歲作奸,殖利取用事段,旣曰,該吏之隱結,又曰,報營成節目,而至請道査,則揆以常情,誠不可盡歸虛罔,直勘當律是白乎矣,其外諸條,事體所在,當從繡啓,以此照律,罪杖一百收贖,告身盡行追奪,徒三年定配,私罪,奉敎依允爲旀,功議各減一等。又照目粘連,孝禧殿望祭,執禮朴齊聞,大祝林顔喆,盥洗位全國憲,爵洗位禹錫文,亞終獻盥洗位李旭馨,贊者李儀朝·安聖謩,謁者徐有晃·任會周等矣本府議啓內,駿奔之地,無時不敬,而嚴敎未幾,猶踵謬習,事關紀綱,罪涉故犯,竝只以此照律罪,朴齊聞段,父年七十,無兄弟獨身,杖八十,徒二年定配收贖,告身盡行追奪,林顔喆·全國憲·禹錫文·李旭馨·李儀朝·安聖謩·徐有晃·任會周等段,各杖八十收贖,告身盡行追奪,徒二年定配,竝只私罪,奉敎依允爲旀,朴齊聞·徐有晃·任會周等段,竝只功議各減一等,林顔喆·李旭馨·李儀朝·安聖謩等段,竝只功減一等。又照目,靈巖前郡守李禎植矣本府議啓內,繡啓中十條臚列,旣甚明白,囚供之一辭辦別,俱無的確,其中災結之連年偸弄,藉曰,吏奸之居多,而自犯者不少,還米之充補結役,藉曰,謬例之已久,而全不成事理,節目之有據,營慮之不發,曷足爲自明之端乎?其他瑣屑諸犯,罔非不法,而配囚逃失,又添一罪,以此照律,罪杖一百,流三千里,母年七十六歲,無兄弟獨身,依法典收贖,告身盡行追奪,五年禁錮,私罪,奉敎依允爲旀,功減一等。又照目粘連,忠原前縣監任魯矣本府議啓內,吏奸民隱之慢不察飭,瑣利纖賄之厚想怨讟,觀於囚供,雖不無分疏之端,而苟能綜核勤厲,吏憚民懷,則此言奚爲而至哉?繡啓所論,亦以柔懦不察,邑如無官,作爲斷案,則可知其衰倦不職,滯訟濫斫,尤係不法,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等。又照目粘連,抱川前縣監權用萬矣本府議啓內,莅任未久,圖遞還鄕,居官不過數朔,囚供非曰,爽實,而捧糴勘簿,旣在解官之前,則未捧之責,自有所歸,以此照律,罪杖八十收贖,奪告身三等,私罪,奉敎依允爲旀,功減一等。又照目粘連,成歡前察訪朴熙顯矣本府議啓內,馬政空疎,點退興怨,不職爲大,以此照律,罪杖八十收贖,奪告身三等,私罪,奉敎依允爲旀,功議各減一等。又照目粘連,珍島前郡守崔應鉉矣本府議啓內,罰疤徵番,未詳措處之得失,房嬖捧賂,亦無指的之可言,而災簿之刀筆容僞,雖歸於吏奸之莫察,官需之當減準捧,亦諉以營關後還給是白乎乃,繡衣之準數還徵,旣在遞歸之後,則其所發明,難以取信,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等。又照目粘連,淸州前牧使張瀚矣本府議啓內,所犯三條,驟聞創覩,孰不駭愕,而位結換太,顯錄記簿,久爲排朔之用,儲置換木,劃自惠廳,元非擅犯之資,則囚供辦別,非曰,誣也,至於還穀加作,藉曰,非所自犯,大有違於經法,不可以用有歸宿,少加容貸,以此照律,罪杖七十收贖,告身盡行追奪,徒一年半定配,私罪,奉敎依允爲旀,功議各減一等。又照目粘連,漣川前縣監金義友矣本府議啓內,還逋掩置,法意深重,以此照律罪,父年七十,母年七十,無兄弟獨身,徒三年定配,依法典收贖,告身盡行追奪,私罪,奉敎依允。
閔鼎秀,以義禁府言啓曰,時囚罪人朴齊聞,杖八十,徒二年定配,以父年七十,母年七十二,無兄弟獨身,依法典收贖,告身盡行追奪,林顔喆·全國憲·禹錫文·李旭馨·李儀朝·安聖謩·徐有晃·任岳周等,各杖八十收贖,告身盡行追奪,徒二年定配,照律公事判付內,依允,朴齊聞·徐有晃·任岳周等,竝功議各減一等,林顔喆·李旭馨·李儀朝·安聖謩等,竝功減一等事,命下矣。朴齊聞功議各減一等,杖六十,徒一年定配,以父年七十,母年七十二,無兄弟獨身,依法典收贖,告身盡行追奪,放,徐有晃功議各減一等,杖六十收贖,告身盡行追奪,黃海道金川郡興義驛,徒一年定配,任岳周功議各減一等,杖六十收贖,告身盡行追奪,公淸道連山縣平川驛,徒一年定配,林顔喆功減一等,杖七十收贖,告身盡行追奪,公淸道公州牧日新驛,徒一年半定配,李旭馨功減一等,杖七十收贖,告身盡行追奪,公淸道槐山郡仁山驛,徒一年半定配,李儀朝功減一等,杖七十收贖,告身盡行追奪,黃海道白川郡金谷驛,徒一年半定配,安聖謩功減一等,杖七十收贖,告身盡行追奪,公淸道丹陽郡長林驛,徒一年半定配,全國憲杖八十收贖,告身盡行追奪,黃海道黃州牧敬天驛,徒二年定配,禹錫文杖八十收贖,告身盡行追奪,公淸道黃澗縣新興驛,徒二年定配,而以議啓內辭意,具罪目,依例發遣府羅將,押送于各其配所,何如?傳曰,允。
又以義禁府言啓曰,時囚罪人任魯,杖八十收贖,告身盡行追奪,徒二年定配,照律公事判付內,依允,功減一等事,命下矣。任魯功減一等,杖七十收贖,告身盡行追奪,公淸道鎭川縣長楊驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人崔應鉉,杖一百收贖,告身盡行追奪,流三千里定配,照律公事判付內,依允,功減一等事,命下矣。崔應鉉功減一等,杖一百收贖,告身盡行追奪,黃海道瑞興府龍泉驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人權,杖一百收贖,告身盡行追奪,徒三年定配,照律公事判付內,依允,功議各減一等事,命下矣。權功議各減一等,杖八十收贖,告身盡行追奪,公淸道忠原縣連原驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人張瀚,杖七十收贖,告身盡行追奪,徒一年半定配,照律公事判府內,依允,功議各減一等事,命下矣。張瀚功議各減一等,減徒加杖,杖一百收贖,告身盡行追奪,放送之意,敢啓。傳曰,知道。
又以義禁府言啓曰,卽接月令醫員崔振鶴手本,則時囚罪人金永錫,素患疝積之症,處冷添劇,肚臍橫亘,氣息奄奄,李勉沖風眩之症,兼以毒痢,在途危劇,就囚之後,一倍添急,兩囚症形,實爲難保之慮云,罪人病勢如此,則一邊保放,一邊草記,曾有定式矣。金永錫·李勉沖等,竝姑保放之意,敢啓。傳曰,知道。
吏曹參判徐有聞疏曰,伏以臣,材器至劣,文質無當,濫躋卿班,涯分已踰,雖有追先報今之願,自謂不後於人,而其於量力度能之義,實則無適於用,居常愧懼,不知所措,迺者亞銓新除,忽下於夢想之外,臣於此任,曾豈有一分可堪之望,而遽然輕授,不少難愼也哉?天官之職,爲任特重,雖在佐貳,不比漫司,或代斲於承乏之際,或參席於通擬之時,論其激揚之責,則未始不與長僚而共之焉,如非才足以稱愜群情,識足以甄別庶品,則莫可以承當。而顧臣昏憒,百無一似,通籍三十有餘年,陸陸碌碌,隨衆隊行,對人接物,只是一拙澁樣子耳,至若賢愚之能辨,用捨之孰宜,則茫乎若聾者之廁於鍾鼓之間也。夫如是而尙何望其排比政注,澄淸選路,以仰副我聖上委畀之恩私也哉?且臣年逾六旬,衰病漸深,杜門坯蟄,世念索然,雖尋常官職,猶思退步,馳驟名途,已矣無望,而乃使强其所不强之任,則跡與心違,僨誤必多,左右思量,轉益踧踖,直欲循墻而走也。開政有命,天牌屢臨,罪犯違逋,冒膺無路,玆敢略暴由中之懇,仰干聽卑之聰。伏乞聖明,俯賜鑑察,特命鐫改,使公器無濫,微分獲安,不勝幸甚。臣無任云云。答曰,省疏具悉。卿其勿辭行公。
注書金炳朝疏曰,伏以臣父臣敎根,除拜都承旨矣,臣之所帶職名,在法當遞,敢陳援例之章,仰瀆崇嚴。伏乞聖慈,俯垂鑑諒,亟遞臣職,俾存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
閔鼎秀啓曰,行大司憲權常愼,掌令李若愚·曺錫鯤在外,執義鄭度采,持平蔡弘韻呈辭,持平南履炯未署經,監察茶時之意,敢啓。傳曰,知道。
李瀅夏啓曰,左副承旨柳遠鳴,今日不爲仕進,卽爲牌招,何如?傳曰,允。
朴基宏啓曰,左右史,不可不備,別兼春秋金道喜·朴永元,旣有只推之命,竝卽牌招入直,何如?傳曰,允。
傳于朴基宏曰,近聞都下怪疾,尙多死亡之患,而昨見海伯狀啓,道內死亡,至於萬餘人之多,聞極驚惻。海西·湖南,雖請別厲祭,湖西則姑無死亡實數之狀聞者,嶺南與他道則寂然,果無流行之患而然歟?自該曹,關問各道,其死亡尤甚處,別厲祭及慰安祭,依昨年兩西例爲之事,分付諸道臣,京中別厲祭,亦爲依例設行事,分付。
朴基宏啓曰,卽者吏曹郞廳來言,平海郡守金履寬,靈山縣監徐善輔,憲府則雖已署經,諫院則大司諫李鍾運,獻納孔胤恒在外,司諫趙璟鎭,正言金䥧未肅拜,只有正言閔祖榮一人,不得署經云,未肅拜人員,竝卽牌招,以爲備員署經之地,何如?傳曰,一司除署經。
以左副承旨柳遠鳴牌不進罷職傳旨,傳于朴基宏曰,只推。
以司書金逸淵,兼司書金道喜,說書金正喜牌不進罷職傳旨,傳于朴基宏曰,只推。
朴基宏,以侍講院言啓曰,下番闕直,已至多日,事甚未安,司書金逸淵,兼司書金道喜,說書金正喜,旣有只推之命,竝更牌招,以爲推移入直之地,何如?傳曰,允。
又以弘文館言啓曰,本館下番,姑降入直,事甚未安,新除授修撰任鼎常,卽爲牌招入直,何如?傳曰,允。
以修撰任鼎常牌不進罷職傳旨,傳于朴基宏曰,只推。
朴基宏,以奎章閣言啓曰,原任直閣金邁淳父喪卒哭日,依定式,遣檢書官,勸肉以來之意,敢啓。傳曰,知道。
又以禮曹言啓曰,傳曰,近聞都下怪疾,尙多死亡之患,而昨見海伯狀啓,道內死亡,至於萬餘人之多,聞極驚惻,海西·湖南,雖請別厲祭,湖西則姑無死亡實數之狀聞者,嶺南與他道則寂然,果無流行之患而然歟?自該曹,關問各道,其死亡尤甚處,別厲祭及慰安祭,依昨年兩西例爲之事,分付諸道臣,京中別厲祭,亦爲依例設行事,分付事,命下矣。昨年別厲祭設行時,北郊遣京兆堂上,東西南三郊,遣經幄之臣,而城隍發告祭,前期三日先行,祭品,依己未乙亥年以常時厲祭例設行矣。今亦依此磨鍊,而北郊及東西南三郊別厲祭,不卜日,今七月二十七日定行,城隍發告祭,依例前期三日同月二十四日先行,祭文,令藝文館撰出,祭物則依常時品數,各別精備虔誠設行事,知委擧行,各道四都別厲祭及慰安祭,今方星火關飭,而海西·湖南則慰安祭,亦爲一體設行事,竝以分付,何如?傳曰,允。
徐能輔,以都摠府言啓曰,今日入直內三聽武兼禁軍及軍兵等,當爲中日習射技,而停朝市相値,不得設行之意,敢啓。傳曰,知道。
又以司僕寺一二提調意啓曰,濟州出來先後運年例,進上馬八匹,別御乘馬二十匹,三名日進上馬六十匹,差備進上馬八十匹,歲貢馬二百匹,山屯馬二百匹,凶咎駑馬二十匹,合五百八十八匹內,二十匹,到中路故失,二十五匹,到中路病留,十一匹,到津頭逃逸,十四匹,到本寺病留,一百匹訓鍊都監,二十五匹禁衛營,二十五匹御營廳,十二匹兵曹,軍馬分給,除實納馬三百五十六匹,禾毛色別單書入,而進獻事體,何等嚴重,而所封馬匹,擧皆骨殘體瘦,比前尤甚,當駭封進濟州牧使,從重推考,何如?傳曰,允。
又以義禁府言啓曰,因全羅左道暗行御史沈英錫書啓,吏曹回啓內,康津前縣監申景雨,茂朱前前府使金載琬等罪狀,繡啓旣請令攸司稟處,更無可論爲辭,樂安前郡守趙建洙,興陽前縣監李勖,寶城前郡守沈說泰,雲峯前縣監卞永植,拿問重勘,南原府使尹爔,淳昌郡守洪大衡,光州牧使金濂,任實縣監鄭東時,南平縣監朴鎬壽,拿問處之事,傳旨啓下矣。金載琬·趙建洙·李勖,今方待命拿囚,申景雨下去公淸道陰城地,卞永植下去牙山地,尹燨·洪大衡·金濂·鄭東時·朴鎬壽,俱在任所,依例發遣府書吏·羅將,竝拿來,沈說泰以慶尙右兵虞候,亦在任所,發遣府書吏,交代後拿來,何如?傳曰,竝待待命拿囚。
兵曹啓目粘連,全羅道暗行御史沈英錫書啓,吏曹回啓內,閫帥·營將·虞候·邊將·監牧官等,令兵曹稟處事,啓下矣。觀此全羅左道暗行御史沈英錫書啓,則前左水使李忠運段,莅任未久,衆怨朋興,寵婢私賣國穀,任其所爲,權吏幻弄兵錢,不能致察,松田童濯,斧斤狼藉,民恣吏怨,不勝喧䀨是如爲白乎旀,呂島萬戶鄭臣弼段,吏習太頑,初無禁戢之政,民謗頗多,蓋是昏謬之致是如爲白有臥乎所,前左水使李忠運段,旣因他事,雖在拿勘中是白乎乃,繡啓論例,若是狼藉,呂島萬戶鄭臣弼段,吏頑莫戢,民謗旣多,則不可仍置,竝施罷職之典爲白乎旀,其他閫帥·營將·虞候·邊將·監牧官等,邑無優異之績,亦無顯著之疪,竝只置之爲白乎旀,奏御文字,何等審愼,而今此書啓中,加里浦前僉使張持大之持字,以志字書之,不審之失,不可無警,當該御史沈英錫,推考,何如?判付啓,依允。
上在昌德宮。停常參·經筵。
閔鼎秀啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴基宏啓曰,行大司成趙貞喆,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,臣基宏,依定式,進詣香室,奉審香祝櫃·祝板袱子,則精潔之意,敢啓。傳曰,知道。
又啓曰,臣基宏今日方物封裹進去,下直之意,敢啓。傳曰,知道。
以別兼春秋金道喜·朴永元牌不進罷職傳旨,傳于閔鼎秀曰,只推。
閔鼎秀啓曰,左右史,不可不備,別兼春秋金道喜·朴永元,旣有只推之命,竝卽牌招入直,何如?傳曰,允。
李瀅夏啓曰,明日傳香,禮房承旨,當爲齋宿,右副承旨朴基宏,卽爲牌招,何如?傳曰,允。
閔鼎秀啓曰,行大司憲權常愼,掌令李若愚·曺錫鯤在外,執義權度采,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,持平蔡弘韻,司諫趙璟鎭,正言閔祖榮·金䥧牌不進罷職傳旨,傳于閔鼎秀曰,只推。
以右副承旨朴基宏牌不進罷職傳旨,傳于閔鼎秀曰,只推。
以司書金逸淵,兼司書金道喜,說書金正喜牌不進罷職傳旨,傳于閔鼎秀曰,只推。
以全羅監司洪奭周狀啓,鎭安縣監趙濟和,遭祖母承重喪事,傳于閔鼎秀曰,令該曹口傳差出,催促下送。
吏曹口傳政事,以金泰根爲鎭安縣監。
閔鼎秀,以議政府左參贊意啓曰,今日方物看品時,六曹堂上當爲進參,而吏曹堂上,俱不來會,不參堂上,令政院卽爲牌招,以爲備員擧行之地,何如?傳曰,允。
以吏曹參議李鶴秀牌不進罷職傳旨,傳于閔鼎秀曰,只推。
閔鼎秀,以弘文館言啓曰,本館下番,姑降入直,事甚未安,修撰任鼎常,旣有只推之命,卽爲牌招入直,何如?傳曰,允。
以修撰任鼎常牌不進罷職傳旨,傳于閔鼎秀曰,只推。
又以侍講院言啓曰,下番闕直,已至多日,事甚未安,司書金逸淵,兼司書金道喜,說書金正喜,旣有只推之命,竝更牌招,以爲推移入直之地,何如?傳曰,連日違牌,事甚未安,申飭牌招。
又以司僕寺一二提調意啓曰,濟州山馬監牧官金德益,辛巳壬午兩年條,封進馬二匹,今纔上來,禾毛色別單書入之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內明禮門西邊宮墻一間許頹圮處,今七月二十四日爲始,三營合力改築之意,敢啓。傳曰,知道。
又以訓鍊都監言啓曰,本局分授都城白岳山東邊第四城廊近處體城四間許頹圮處,今七月二十四日爲始,改築之意,敢啓。傳曰,知道。
又以義禁府言啓曰,淸州前牧使張瀚,文義前縣監趙啓煥,令該府添問目勘處事,傳旨啓下矣。張瀚前罪,已爲勘處後,今方待命拿囚,趙啓煥前因該道繡啓,時在任所,故發遣府羅將拿來草記批旨內,有待待命拿囚之命,待其就囚,添問目,一體勘處,何如?傳曰,允。
上在昌德宮。停常參·經筵。
閔鼎秀啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。在外人許遞,政官牌招開政。
備忘記,楊州牧使趙岐下直,長弓一張·長箭一部·片箭一部·筒兒一箇賜給。
傳于李瀅夏曰,傳香承旨,馳詣受香諸處,奉審摘奸以來。
以別兼春秋金道喜·朴永元牌不進罷職傳旨,傳于朴基宏曰,只推。
朴基宏啓曰,別兼春秋金道喜·朴永元旣有只推之命,竝卽牌招入直,何如?傳曰,允。
閔鼎秀啓曰,大司憲·掌令二員未差,執義鄭度采,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,持平蔡弘韻,司諫趙璟鎭,正言閔祖榮·金䥧牌不進罷職傳旨,傳于閔鼎秀曰,只推。
朴基宏,以弘文館言啓曰,本館下番,姑降入直,事甚未安,修撰任鼎常,旣有只推之命,卽爲牌招入直,何如?傳曰,許遞,今日政差出。
閔鼎秀,以兵曹言啓曰,武臣兼宣傳官金達衡,除授在外,過限未上來,依法典改差,何如?傳曰,允。
朴基宏啓曰,吏曹判書洪羲臣,參判徐有聞,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書洪羲臣受由,參判徐有聞進,參議李鶴秀牌不進,右副承旨朴基宏進,啓曰,判書洪羲臣受由,參議李鶴秀牌招不進,小臣獨政未安,何以爲之?敢稟。傳曰,仍爲之。以李存秀爲大司憲,金啓溫爲大司諫,金世忠·朴昌擧爲掌令,李魯秉爲獻納,李同淳爲修撰,李止淵爲左尹,沈毅鎭爲廣興守,徐觀淳爲司䆃僉正,李淵愚爲社稷令,李昇明爲東部令,康國龍爲厚陵令,閔致文爲監察,徐有素爲冬至書狀官,李鍾岱·吳慶僖爲兼引儀,李齊松爲純陵奉事,李相琮爲敦寧主簿,兼養賢庫直長單金履喆·柳榮五爲文川郡守,書題單金光顯,左尹單徐鼎輔,右尹單李止淵。
兵批,判書金魯應進,參判金愚淳受由,參議李寅溥病,參知尹豐烈入直,同副承旨閔鼎秀進。以李羲甲爲知事,金箕殷爲同知,徐鼎輔·尹行直爲副摠管,徐春輔爲訓鍊都政,李升權爲宣傳官,柳興源爲內禁將,趙雲豪爲五衛將,李國泰爲景福將,李行淳爲訓鍊副正,吳致聞·梁宣洙·李時榮爲宣傳官,洪㯳爲都摠經歷,金命淵爲司禦,蔡大榮爲武兼,尹瀅爲守門將,李義權爲城津僉使,鄭繼周爲上土僉使,李昌馥爲寧城僉使,趙亨錫爲全羅右水虞候,金光默爲呂島萬戶,乾川權管單崔鎭禧,大護軍單權常愼,護軍李文會·李秀民,副護軍李鍾運·權思奎,副司直李若愚·曺錫鯤·孔胤恒,副司果任鼎常,以上竝單付。
以吏曹參議李鶴秀再牌不進罷職傳旨,傳于朴基宏曰,只推。
以別兼春秋金道喜·朴永元牌不進罷職傳旨,傳于朴基宏曰,只推。
以兼司書金道喜,說書金正喜牌不進罷職傳旨,傳于朴基宏曰,只推。
閔鼎秀,以兵曹言啓曰,今月二十七日,一羽禁軍番次矣,該番將徐敬輔,以其身病,呈狀乞遞,改差,其代口傳差出,何如?傳曰,允。
兵曹口傳政事,以具載重爲羽林將。
閔鼎秀,以義禁府言啓曰,保放罪人金永錫,還囚照律,李勉沖還囚議處以入,而李勉沖病勢一向未差,仍爲保放之意,敢啓。傳曰,知道。
義禁府啓目粘連,向前李勉沖亦,充逋錢之自備俵民,意本在於施惠,雜役米之高價執錢,數不至太濫,則小小不察,固無足爲深之罪端,而王人體重,辭不擇發,壞損朝體,大關後弊,以此照律,何如?判付啓,依允。又啓目粘連,向前宋允桂亦,稅船致敗,不卽鉤拯,俱係不職,以此照律,何如?判付啓,依允。又啓目,司僕寺兼內乘趙華錫,內乘白殷鎭等原情云云。傳旨內辭緣,泛稱遲晩,所當請刑是白乎矣,曾經閫帥·宣傳官,勿爲請刑,載在大典通編,竝只議處,何如?判付啓,依允。又啓目,樂安前郡守趙建洙原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,淸州前牧使張瀚原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,淳昌郡守洪大衡原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,茂州前前府使金載琬原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,全義縣監魏魯喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,興陽前縣監李勖原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又照目粘連,萬頃前縣令林應淳矣本府議啓內,還錢殖利,意雖在於充逋,大有違於經法,以此照律,罪杖八十收贖,奪告身三等,私罪,奉敎依允。又照目粘連,柒原前縣監金東喆矣本府議啓內,所論諸條,俱犯貪酷,則不可以囚供之粧撰自明,有所參恕,以此照律,又議啓內,罪囚逃失,自有當律,竝前議處,一體照律,罪杖一百收贖,告身盡行追奪,流三千里定配,私罪,奉敎依允。又照目粘連,報恩前郡守金永錫矣本府議啓內,殺獄忨愒,奸吏委任,尤可見明斷之不足,而先迷後得,容有可原是白乎矣,至於高山在任時,加穀捧糴事段,藉曰,出秩在於前官,赴任適値歲末,而畢竟充逋,多歸吏奴,悉焚倉簿,事甚乖當,不可以相議營門有所寬恕兺除良,繡啓所論,明白有驗,揆以經法,萬萬駭然,以此照律,罪杖一百,徒三年定配,生父年七十一,無兄弟獨身,依法典收贖,告身盡行追奪,私罪,奉敎依允爲旀,功議各減一等爲良如敎。
吏曹判書洪羲臣疏曰,伏以臣,宜遞未遞,苟然仍冒,血懇便屬於飾讓,恩批屢承於鄭重,每一思惟,惶感交切,而向者暫出,是豈臣樂爲而爲之哉?召命荐下,牌望勿呼,臣於是,怵分畏義,不敢言私,遂不免重理朝衣,抗顔赴政,對人而靦然慙赧,臨事而圉若癡獃,草草塞白,舁歸私次,宿疾一倍增劇,頑痰膠結於心窩,風暈轉於頭部,肢體從而麻木,精神益以昏憒,若癃老垂盡之喘,而重添於近日換節之候,感冒尤劇,寒熱交作,懣甚而若抱氷炭,瞀極而如蒙煙霧,宛轉叫呼之狀,傍人爲之憫惻,若其食飮之廢却,榮衛之枯脫,直是常談例語,蓋臣受氣虛脆,病固難醫,方其未劇之時,興居飮啖,猶不若平人,或値調將失宜,如期而發,則實有朝夕難支之慮,而以目下斗劇之症,實無時日內蠢動之望,庚牌之下,荐犯違傲,伏枕惶隘,若添一病,玆敢略構短章,疾聲呼籲於閔覆之下。伏乞聖慈,俯垂鑑諒,特遞臣所帶銓任,仍治臣瀆擾之罪,以警具僚,千萬至祝。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
藥房提調李羲甲,副提調朴基宏啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣侯,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
閔鼎秀,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴基宏啓曰,左右史,不可不備,別兼春秋金道喜·朴永元,旣有只推之命,竝卽牌招入直,何如?傳曰,允。
閔鼎秀啓曰,行大司憲李存秀,執義鄭度采,掌令金世忠·朴昌擧,持平蔡弘韻牌不進,持平南履炯未暑經,監察茶時之意,敢啓。傳曰,知道。
以執義鄭道采,掌令金世忠·朴昌擧,持平蔡弘韻,司諫趙璟鎭,正言閔祖榮·金䥧牌不進罷職傳旨,傳于閔鼎秀曰,推考,傳旨捧入。
朴基宏啓曰,吏曹郞廳來言,求禮縣監李信泳,鎭安縣監金泰根,憲府則雖已署經,諫院則行大司諫金啓溫,司諫趙璟鎭,正言金䥧未肅拜,獻納李魯秉在外,只有正言閔祖榮一人,無以備員署經云,未肅拜人員,竝卽牌招,以爲備員署經之地,何如?傳曰,一司除署經。
傳于閔鼎秀曰,都承旨·左承旨·右承旨·左副承旨竝許遞,前望單子入之。
承旨前望單子入之,鄭元容·李紀淵·李羲準·洪益聞落點。
閔鼎秀啓曰,新除授承旨鄭元容,以前任寧邊府使,方在解由未出中,何以爲之?敢稟。傳曰,勿拘。
朴基宏,以弘文館言啓曰,本館下番,姑降入直,事甚未安,新除授修撰李同淳,卽爲牌招入直,何如?傳曰,允。
閔鼎秀啓曰,明日拜表,諫院無進參之員,除在外外,未肅拜·呈告人員,竝待開門牌招,何如?傳曰,允。
以別兼春秋金道喜·朴永元牌不進罷職傳旨,傳于朴基宏曰,只推。
以京畿監司李愚在狀啓,長湍府人物渰死事,傳于閔鼎秀曰,聞甚矜惻,元恤典外,別加顧助,如有生前身還布,竝蕩減事,分付。
閔鼎秀,以都摠府言啓曰,副摠管金守基,以騎兵點考事,外兵曹晝仕出去之意,敢啓。傳曰,知道。
又以兵曹言啓曰,卽者彰義門守門軍來告內,本門左邊門隻,環鐵一箇·鐵索二箇閪失云,聞極驚駭,發遣將校,使之摘奸,則果如所報。城門事體,何等嚴重,而有此環鐵與鐵索閪失之擧者,事未前有,爲先嚴飭該監及字內營門,急速修改,常時不能檢飭之失,臣不勝惶恐,而該營大將,亦不可無警,從重推考,拔去賊漢,亦令左右捕廳,各別譏詗,期於捕捉,守門將卒,不謹把守之罪,不可尋常處之,令攸司照法嚴繩,何如?傳曰,允。
又以訓鍊都監言啓曰,卽者彰義門守門軍來告內,城門鐵環一箇及沙瑟鐵二節閪失,而其所見失根因,不得詳知云,聞極驚心,發送將校,使之摘奸,則果如所告矣。城門事體,何等嚴重,而有此無前之變怪,萬萬警駭,鐵環與沙瑟鐵,爲先堅實改備,賊漢卽令左右捕廳,各別譏詗,期於捕捉,當該入直部將,令兵曹從重勘處,守門軍,自臣營嚴棍除案,臣亦惶恐待罪之意,敢啓。傳曰,知道。
閔鼎秀啓曰,卽見兵曹草記,則彰義門左邊門隻環鐵一箇·鐵索二個閪失云,城門事體,何等嚴重,而有此閪失之擧,事未前有,萬萬警駭,常時不能檢飭之該營大將·兵曹堂上及不謹把守之守門將,竝所當重勘,而本院請推之外,無他可施之罰,何以爲之?敢稟。傳曰,拿處。
閔鼎秀,以左邊捕盜廳言啓曰,本廳兼從事官梁宣洙,移拜宣傳官矣,職務相妨,例不得兼帶,今姑改差,何如?傳曰,允。
又以義禁府言啓曰,時囚罪人金東喆,杖一百收贖,告身盡行追奪,流三千里定配,照律公事判付內,依允,啓下矣。金東喆杖一百收贖,告身盡行追奪,全羅道錦山郡流三千里定配,而以議啓內辭意,具罪目,依例發遣府羅將,押送配所,何如?傳曰,允。
義禁府啓目粘連,向前趙建洙亦,他方退吏,居冊干政,則瑣謗之來,理所必然,而換斛濫捧,吏奸民怨,則歸之不察,不察亦罪,以此照律,何如?判付啓,依允。又啓目,向前李勖亦,設禁徵贖,意雖出於戢奸,而不待報營,罪難免於自擅,勒民成婚,誼雖厚於朝宗,而借名鄕任,事有涉於賄成是白遣,至於黃腸作板事段,典守察飭,耳目森羅,則公肆斧斤,顯載漕船,若是之夥多,揆以事情,殊涉擬晦,而觀於繡啓所論,以少不下二百部爲說,則可知其只憑風傳,未覈實數,而無論以販以斫,若無一板木着手之事,雖曰,風聞,豈至若是之狼藉乎?以此以彼,罪關不輕,以此照律,何如?判付啓,依允。又啓目粘連,向前魏魯喆亦,糶糴·詞訟·俵災三者,爲治之大端,而俱有所論,鄕任邑儒,又從而貽累官政,凡屬不治者,莫不竝萃,而旣不以虛留之實數,不拘之實事,某訟之誤決,明的道破,則囚供分疏,亦有其說是白乎矣,一邑三官,至騰巷謠,則儱侗不職,槪可想知,以此照律,何如?判付啓,依允。又啓目粘連,向前洪大衡亦,房嬖冊客之傍招累謗,揭板造碑之作爲沽衒,事無持的,跡甚䵝昧是白遣,災結之年年偸弄事段,觀於囚供,乃以分俵成冊之昭不可掩,極口稱冤,則直勘當律,難服其口是白乎矣,至於統營還寢穀區處事段,雖以囚供觀之,初以三兩作錢,終以一兩二錢立本,三石名作錢,五百兩餘剩者,難免反弄之跡,藉曰,非所自擅,用有歸屬,而律以糴法,終難寬貸,以此照律,何如?判付啓,依允。又啓目粘連,向前張瀚亦,繡啓所論,泛言槪略,一無指的是白乎矣,至於軍伍闕額事段,兩湖繡啓,一褒一貶,事甚疑晦,而藉曰,死亡之餘,未及充定,闕額之多,不能無罪,以此照律,何如?判付啓,依允。又啓目粘連,向前金載琬亦,繡啓所論贓業,只是除番軍官一條,而此與元軍額有異,隨時贏縮,乃是列邑之所通行,而充伍餘丁,合有區處,補弊措劃,至成節目,囚供所陳,不可歸之於立地粧撰兺除良,等數錢數之俱倍於裏面實數云者,事勢物情,亦有所據,則以此而直致爲贓案,恐不足大服該囚之心是白乎矣,第意近成軍丁,通患不足,而搜括閑丁,若是贏羨,則擾民興讟,勢所必至,殊有昇於懷保之政,以此照律,何如?判付啓,依允。又啓目粘連,司僕寺兼內乘趙養錫,內乘白殷鎭等亦,莫嚴之地,擧行錯亂,難免團束不嚴之罪,竝只以此照律,何如?判付啓,分揀放送。又照目粘連,德積前僉使宋允桂矣本府議啓內,稅船致敗,不卽鉤拯,俱係不職,以此照律,罪杖八十收贖,奪告身三等,私罪,奉敎依允。又照目粘連,金堤郡守李勉沖矣本府議啓內,充逋錢之自備俵民,意本在於施惠,雜役米之高價執錢,官不至於太濫,則小小不察,固無足爲深罪之端,而王人體重,辭不擇發,壞損朝體,大關後弊,以此照律,罪笞五十收贖,解見任別敍,私罪,奉敎依允爲旀,功減一等爲良如敎。閔鼎秀,以義禁府言啓曰,保放罪人李勉沖,還囚照律以入之意,敢啓。傳曰,知道。
義禁府照目粘連,淸州前牧使張瀚矣本府議啓內,繡啓所論,泛言槪略,一無指的是白乎矣,至於軍伍闕額事段,兩湖繡論,一褒一貶,事甚疑晦,而藉曰,死亡之餘,未及充定,軍額之多,不能無罪,以此照律,罪杖八十收贖,奪告身三等,私罪,奉敎依允爲旀,功議各減一等。又照目粘連,淳昌前郡守洪大衡矣本府議啓內,房嬖冊客之傍招累謗,揭板造碑之作爲沽衒,事無指的,跡甚䵝昧是白遣,災結之年年偸弄事段,觀於囚供,乃以分俵成冊之昭不可掩,極口稱貸,則直切當事,難服其口是白乎矣,至於統營還宿穀區處事段,雖以囚供觀之,初以三兩作錢,終以一兩二錢立本,三百石作錢,五百兩餘剩者,難免反弄之跡,藉口,非所自擅,用有歸屬,而律以糴法,終難寬貸,以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等。又照目粘連,平海前郡守趙建洙矣本府議啓內,他方退吏,居冊干政,則瑣謗之來,理所必然,而換斛濫捧,吏奸民怨,則歸之不察,不察亦罪,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,全義前縣監魏魯喆矣本府議啓內,糶糴·詞訟·俵災三者,爲治之大端,而俱有所論,鄕任邑儒,又從而貽累官政,凡屬不治者,莫不竝萃,而旣不以虛留之實數,不均之實事,某訟之誤決,明的道破,則囚供分疏,亦有其說是白乎矣,一邑三官,至騰巷謠,則儱侗不職,槪可想知,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,茂朱前前府使金載琬矣本府議啓內,繡啓所論贓案,只是除番軍官一條,而此與無軍額有異,隨時贏縮,乃是列邑之所通行,而充伍餘丁,合有區處,補弊之措劃,至成節目,囚供所陳,不可歸之於立地粧撰,等數錢數之俱倍於裏面實數云者,事勢物情,亦有所據,則以此而直斷爲贓案,恐不足大服該囚之心是白乎矣,第念近來軍丁,通患不足,而搜括閑丁,若是贏羨,則擾民興讟,勢所必至,殊有乖於懷保之政,以此照律,罪杖一百收贖,告身盡行追奪,私罪,奉敎依允爲旀,功議各減一等。又照目粘連,興陽前郡守李勖矣本府議啓內,設禁往贖,意雖出於戢奸,而不待報營,罪難免於自擅,勒民成婚,誼雖厚於朝宗,而借名鄕任,事有涉於賄成是白遣,至於黃腸作板事段,典守察飭,耳目森羅,則公肆斧斤,顯載洪船,罪是之夥多,揆以事情,殊涉疑晦,而觀於繡啓所論,少不下二百部爲說,則可知其只憑風傳,未覈實數,而無論以板以斫,若無一板木着手之事,則雖曰,風聞,豈至若是之狼藉乎?以此以彼,罪關不輕,以此照律,罪從一科斷,杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。
上在昌德宮。停常參·經筵。
朴基宏啓曰,右尹李止淵除拜後過三日,不爲出肅,依定式,推考警責,仍卽牌招察任,何如?傳曰,允。
傳于閔鼎秀曰,三使臣留待。
傳于閔鼎秀曰,三使臣入侍。
朴基宏啓曰,左右史不可不備,別兼春秋,金道喜·朴永元,旣有只推之命,竝卽牌招入直,何如?傳曰,允。
又啓曰,今日拜表,憲府則旣已進參矣,雖無諫院,仍爲行禮之意,敢啓。傳曰,知道。
閔鼎秀啓曰,新除授左副承旨洪益聞,時在公淸道溫陽地,斯速乘馹上來事,下諭,何如?傳曰,允。
傳于朴基宏曰,孝禧殿朔祭自內親行矣,該房知悉。
閔鼎秀啓曰,注書有闕之〈代〉前注書金炳朝,被薦人鄭德和·李淵祥薦狀,依例成送吏曹之意,敢啓。傳曰,知道。
以別兼春秋金道喜牌不進罷職傳旨,傳于朴基宏曰,只推。
以司諫趙璟鎭,正言閔祖榮·金䥧牌不進罷職傳旨,傳于閔鼎秀曰,只推。
朴基宏,以承文院·議政府左參贊意啓曰,今日慕華館査對時,六曹堂上,當爲進參,而吏曹·兵曹·工曹,堂上俱不進參,不參堂上,令政院竝卽牌招,以爲備員開坐之地,何如?傳曰,允。
又以奎章閣言啓曰,書香閣秋孟朔大奉審,當朔內擇日擧行事,草記蒙允矣。令日官全啓煥推擇,則今二十七日爲吉云,以此日擧行之意,敢啓。傳曰,知道。
以吏曹參議李鶴秀,工曹參議李敬參,兵曹參知尹豐烈牌不進罷職傳旨,傳于閔鼎秀曰,只推。
閔鼎秀啓曰,兵曹判書金魯應,訓鍊大將白東薳拿處傳旨啓下矣。奪符次,標信及密匣,請出之意,敢啓。傳曰,知道。
閔鼎秀,以義禁府言啓曰,兵曹判書金魯應,訓鍊大將白東薳,守門將金益煥·金彦格拿處事,傳旨啓下矣。金魯應·白東薳·金彦格,今方待命拿囚,金益煥係是白徒,令刑曹擧行,何如?傳曰,允。
閔鼎秀啓曰,訓鍊大將白東薳拿處事,命下矣。將兵之任,不可一刻無摠察之人,何以爲之?敢稟。傳曰,御營大將兼察。
又啓曰,訓鍊大將,御營大將兼察事,命下矣。兼察訓鍊大將李海愚牌招,聽傳敎,何如?傳曰,允。
傳于閔鼎秀曰,飭已施矣,兵判·訓將,分揀放送。
閔鼎秀,以義禁府言啓曰,飭已施矣,兵判·訓將分揀事,命下矣。時囚罪人金魯應·白東薳,竝分揀放送之意,敢啓。傳曰,知道。
閔鼎秀啓曰,兵曹判書金魯應,訓鍊大將白東薳分揀放送事,命下矣。竝卽牌招,傳授命召,何如?傳曰,允。
又啓曰,兵曹判書金魯應牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
閔鼎秀,以義禁府言啓曰,時囚罪人洪大衡,杖一百收贖,告身盡行追奪,徒三年定配,照律公事判付內,依允,功減一等事,命下矣。洪大衡功減一等,杖九十收贖,告身盡行追奪,公淸道木川縣迎春驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李勖,杖一百收贖,告身盡行追奪,流三千里定配,照律公事判付內,依允,功議各減一等事,命下矣。李勖功議各減一等,杖九十收贖,告身盡行追奪,黃海道新溪縣所坪驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
掌令朴昌擧啓曰,近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根拔去,窩窟掃蕩。而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所,今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況儉恒之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡請排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致·嗣各證,凶秘之跡,如印一板,雖然此輩之沈溺邪術,猶屬餘事,目下所當覈者,卽是儉恒請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮竪,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。新除授司諫院獻納李魯秉,時在京畿驪州地,請斯速乘馹上來事,下諭。答府曰,不允。申鼎朝等事,不允。下諭事,依啓。
別兼春秋朴永元疏曰,伏以史直有曠,天牌儼臨,以別兼春秋召臣,駕屨不俟,在義卽然,簪筆近光,於分榮矣,顧何敢爲違傲之計,而臣之老母,疾病沈痼,床笫奄奄,已多年所,邇來酷炎之餘,又當節換之交,溏泄頻作,毒痢交下,踰旬跨朔,有劇無歇,飮啖幾至全却,眞元漸就澌綴,目下證狀,凜乎若不保朝夕,臣方蚤夜煼灼,左右扶將,雖欲離捨赴公,此實人子常情之所不忍者。臣之坐違召命,于今旬有餘日矣,竊庶謂罪積慢蹇,罰有彝典,譴何之降,縮伏以竢,聖度曲加燾庇,薄警每止問備,惶隕感激,益無措躬之所,與其徒懷嚴畏,自阻仁覆之下,無寧悉暴衷情,以冀鞶褫之恩,玆敢隨牌禁扄,冒徹短籲。伏乞聖慈,諒臣懇迫之私,亟遞臣本兼職名,仍治臣逋慢瀆撓之罪,以肅朝綱,千萬幸甚。臣無任云云。省疏具悉。爾其勿辭救護。
壬午七月二十六日辰時,上御熙政堂。謝恩三使臣入侍時,同副承旨閔鼎秀,假注書丁載榮,記注官任泰濬·安允璟,上使南履翼,副使權丕應,書狀官林處鎭,以次進伏訖。上命三使臣進前,履翼等進前,各賜臘藥一封,仍命善爲往還也。上命三使臣先退,履翼等退出,又命退,承史以次退出。
上在昌德宮。停常參·經筵。
閔鼎秀啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴基宏啓曰,來初一日,輪對日次矣,敢稟。傳曰,當次人受點,後日次待令。
又啓曰,左右史,不可不備,別兼春秋金道喜旣有只推之命,卽爲牌招入直,何如?傳曰,允。
閔鼎秀啓曰,兵曹判書金魯應再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
行大司諫金啓溫啓曰,臣於淸朝諫大夫之任,本不近似,而除命歷日,雖不得不章皇祗肅,臣於合啓中,有不可隨參之情勢,前後引避,屢蒙體諒,到今處義,豈有異同?請命遞斥臣職。答曰,依啓。
朴基宏啓曰,卽者吏曹郞廳來言,臺諫有闕,政事,取稟。傳曰,前望單子入之。
傳于閔鼎秀曰,兵判疏批已下,卽爲牌招。
閔鼎秀啓曰,行大司憲李存秀,執義鄭度采,掌令金世忠·朴昌擧,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,掌令金世忠·朴昌擧,持平蔡弘韻,司諫趙璟鎭,正言閔祖榮·金䥧牌不進罷職傳旨,傳于閔鼎秀曰,只推。
以別兼春秋金道喜牌不進罷職傳旨,傳于朴基宏曰,只推。
朴基宏,以奎章閣言啓曰,今日,書香閣秋孟朔大奉審,時原任閣臣,俱有實故,無以備員,不得擧行之意,敢啓。傳曰,知道。
閔鼎秀,以戶曹言啓曰,時御所內各司雨漏,修改吉日,令日官洪晩中推擇,則來八月初一日辰時爲吉云,以此日時擧行之意,敢啓。傳曰,知道。
又以戶曹言啓曰,肅敬齋廚後簷椽木等修改吉日,令日官洪晩中推擇,則來八月初一日辰時爲吉云,以此日時擧行之意,敢啓。傳曰,知道。
朴基宏,以禮曹言啓曰,去四月晦間,貞陵官員,以本陵陵上莎草間多枯損之意報來,而節屆盛夏,政當雨澤頻降之時,庶有抽芽滋茂之望,時日奉審,詳細報來事題送矣。連接其所報,則陵上莎草,前面自乙方至癸方,後面自庚方至亥方,枯損處,間經雨澤,頓無回蘇,奉審形止,與夏間無異云矣。莫重陵上莎草,有此枯損之患,萬萬驚悚,政府以下,依例進去奉審後,修改當否,更爲稟處,何如?傳曰,允。
又以禮曹言啓曰,惠陵陵上莎草,間有枯損,不至甚大,新莖方抽,修改當否,姑觀春後事,今春因京畿監司奉審狀啓,臣曹回啓,令陵官時日奉審,詳細報來後,更爲稟處事,啓下知委,而五月二十三日,奉審承旨回奏本陵陵上莎草蟲損形止啓稟,口傳下敎內,分付禮曹,申飭陵官,使之着實拾蟲事,命下矣。謹依下敎,連加拾捉,期有實效,嗣後奉審形止,詳細報來之意,另飭齋官矣。卽接其所報,則多發軍丁,連加拾捉,莎蟲一向熾盛,終難止息,自酉方至卯方,幾皆枯萎,自辰方至申方,雖有回蘇之漸,亦無滋茂之望云矣。莫重陵上莎草,有此漸至枯萎之境,不勝驚悚,政府以下,依例進去奉審後,修改當否,更爲稟處,何如?傳曰,允。
又以禮曹言啓曰,今夏徽陵陵官員,以本陵陵上戌亥子丑寅方莎草,間因蟲蝕,漸次枯損,巳午未方新抽之莖葉,亦甚稀疎事,有所報來,故莎蟲則捕捉,期於盡除,枯損處今當夏節,雨後滋茂形止,時日奉審,詳細報來之意題送,而五月二十三日,奉審承旨回奏陵上莎草蟲損形止啓稟,口傳下敎內,分付禮曹,申飭陵官,使之着實拾蟲事,命下矣。謹依下敎,另加拾捉,期有實效,嗣後奉審形止,亦卽報來事,另飭齋官矣。卽接其所報,則夏秋雨澤頻仍之後,莎蟲則姑無形跡,自丑方至寅方,新芽雖抽,間或有枯根,似無如前茁茂之望,自酉方至卯方,莖葉之新抽者,亦多稀疎云矣。莫重陵上莎草,有此枯損,不勝驚悚,政府以下,依例進去奉審後,修改稟處,何如?傳曰,允。
又以禮曹言啓曰,今夏顯陵官員,以大王陵上莎草,間間有蟲蝕枯黃之漸,而連爲拾捉,蟲患止息,後面子癸丑三方,夏節已屆,尙無向靑之色,有所報來,故前頭雨澤,庶有漸次滋茂,嗣後奉審形止,詳細報來事題送,五月二十三日,奉審承旨回奏陵上莎草蟲損形止啓稟,而口傳下敎內,分付禮曹,申飭陵官,使之着實拾蟲事,命下矣。謹依下敎,連加拾捉,期有實效,嗣後奉審形止,詳細報來之意,另飭齋官矣,卽接其所報,則大王陵上莎草枯損處,連爲奉審,莎蟲今無現形,莖葉漸至向蘇云矣。蟲患之止息,莎草之漸蘇,誠不勝萬幸,而嗣後滋茂之如何與否,明春道臣奉審時,詳細看審,別具狀聞事,分付,何如?傳曰,允。
又以禮曹言啓曰,健陵陵上莎草,後面自酉方至甲方,幾盡枯損,實無着根滋茂之望事,去四月旬後,本陵官,有所報來,故政府以下,依例進去奉審後,修改當否,更爲稟處事,自臣曹草記,而批旨內,日前奉審重臣之奏,已以待秋修改爲宜爲辭,今不必更爲奉審,待秋更爲草記,可也事,批下矣。秋令今已將半,修改漸當其時,政府以下,進去奉審後,涓吉修改節次,當爲稟旨擧行,奉審之節,依例擧行,何如?傳曰,允。
又以禮曹言啓曰,京畿監司今春奉審狀啓,元陵大王陵上莎草蟲損處,或有間間枯損,而所損旣不相連,亦無脫落,目下所見,不甚悶迫,新莖方抽,來頭滋茂,庶幾可期,姑觀春夏後滋生之如何,以待秋奉審時,更爲看審登聞爲辭,故臣曹草記,依狀請,待奉審更爲稟處事,允下,而五月二十三日,奉審承旨回奏陵上莎草蟲損處形止啓稟,口傳下敎內,分付禮曹,申飭陵官,使之着實拾蟲事,命下矣。謹依下敎,連加拾捉,期有實效,嗣後奉審形止,詳細報來之意,另飭齋官矣。卽接其所報,則自酉方至寅方,莎草一自蟲蝕枯損之後,尙不回蘇,而方當夏秋雨澤之節,終無滋茂之望,莎蟲則姑無目下現形云矣。本陵上莎草蟲損,始自昨夏政府以下奉審時,目下所見,旣非時日切急,熾息與否,待今春道臣奉審,別具登聞之意,書啓啓下後,又經道臣奉審,而今見齋官所報,枯損處,雖不至脫落之境,終無回蘇滋茂之望,則遲待道臣秋奉審,事甚未安。今此局內陵寢,政府以下奉審時,同爲奉審,修改當否,更爲稟處,何如?傳曰,允。
閔鼎秀,以兵曹言啓曰,武臣賓廳講書及武經講書人員,加抄別單書入之意,敢啓。傳曰,知道。
兵曹判書金魯應疏曰,伏以臣,年及衰朽,病又侵尋,本兵重任,自知不堪,而辭未獲命,冒沒承膺,仰感委畀,俯思殫竭,亦旣旬日視務,一再行政,而句勘簿書,則神精輒患未周,甄別韎韋,則鑑識自多不逮,居常悚汗,殆忘寢食。今玆西城環鐵之失,而臣之不職,於是乎大著矣,夏官所掌,載在六典,而門戶管鑰,實爲重政,此而或疎,餘無足言,苟使臣平日檢飭,不令而嚴,則未之前有之事,何從而致此也?喉院請勘,便似循例,法府置對,猶未納供,而遽賜分揀,寔出特恩,恩之愈加,罪之愈訟,召牌荐臨,受符無望,惶阨之極,靡所容措,敢控短章,仰瀆崇嚴。伏乞聖明,曲賜諒察,亟遞臣職,仍降威罰,以肅朝綱,以安私分,不勝至祝。臣無任云云。答曰,省疏具悉。卿其勿辭行公。
全羅監司洪奭周疏曰,伏以臣,感激洪私,怵迫嚴命,廉決防,晏然行藩宣之職者,五朔于玆矣。耿耿寸心,豈不欲殫竭庸鈍,以少答恩造之萬一,而鼯鼠之五技已窮,駑馬之十駕不前,任鉅才薄,瘡疣百出,頑猾公行,而威不能戢,奸欺交售,而明不能察,民情壅遏於悍吏,公法懈玩於積習,重以旱潦不適,汙萊滿目,乖沴久肆,瘥札載路,而立視秦瘠,漠然無拯捄消弭之策,辜恩溺職之罪,臣固自知其難逭。際伏見本道繡衣書啓之回下者,無一語糾警於疲劣不勝任之狀,而只以金堤郡守李勉沖事移文一款,歸之於不恤事面之科,吁亦可謂太恕矣。臣固蒙闇不識事體,而區區本意,竊以爲有司之所守者,唯格例最嚴,嘗聞諸故老之言,繡衣封庫之外,凡所黜陟,皆待復命後書啓,而未常有自道臣先啓者,蓋其貪汙不法,不可一日容置者,固已入於封庫之中,而其餘則反面之後,自可惟意論列,無所藉於道臣之替行,道臣之與繡衣,均之爲奉命之臣,亦不宜以道臣,而一聽繡衣之指揮也。臣之謏聞淺見,旣以是爲格例之當然,故繡衣移文之後,只先以到付回移,而其日繡行,適到臣營,故臣於相對酬酢之際,以格例之無可據爲難,則繡衣之答,雖不以臣言爲可,至於某時某事之可以援證,亦無所明告於臣。臣猶謂繡關體重,不欲擔閣屢考本道之掌故,博訪京外之聞見,終無可以依俙旁照於因繡關謄啓之格例,告君之體,至爲嚴重,與其破例創行,而得罪於公格,無寧謹守常規,而見忤於繡衣。迷滯之見,斷斷如是,反復思度,遂不得變改,而今者繡啓,旣以臣不恤事面爲慨,則蓋必有的然明見於臣所未諳之格例,以臣之空疎眛陋,顧何敢自是己見,屑屑分疏,以陷於重傷事體之歸哉?臣之見銜名以謫補,雖有情勢,無路控辭,而身居按察之地,自速壞法之目,若又泯默淟涊,從他譏笑,亦將無以抗顔於吏士軍民之上,玆冒瀆擾之誅,仰煩崇嚴之聽,而亦不敢循尋常辭職之例。惟願聖明,俯賜鑑燭,亟命攸司,議臣當被之罪,以振法紀,千萬幸甚。臣無任云云。答曰,省疏具悉。此事不必論前例有無,只當視該倅壞體與否而已,卿言亦太執矣。卿其勿辭察任。
戶曹參判權丕應疏曰,伏以臣,今已陛辭矣,觚稜入望,戀結之忱,曷有其極?仍念臣之所帶,度支佐貳之任,不可仍冒出疆,已例卽然,玆敢在途陳章,仰瀆崇嚴。伏乞聖明,亟賜遞改,無曠庶官,以存公法,以安微分,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
閔鼎秀,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
閔鼎修啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。在外臺諫許遞,前望單子入之。
備忘記,三陟營將權思奎下直,長弓一張·長箭一部·片箭一部·筒兒一箇賜給。
朴基宏啓曰,左右史,不可不備,別兼春秋金道喜,旣有只推之命,卽爲牌招入直,何如?傳曰,允。
臺諫前望單子入之,大司諫金銑落點。
閔鼎秀啓曰,新除授行大司諫金銑,一體牌招,何如?傳曰,允。
傳于朴基宏曰,暗行御史留待。
傳于朴基宏曰,暗行御史入侍。
閔鼎秀啓曰,行大司憲李存秀,執義鄭度采,掌令金世忠·朴昌擧,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,掌令金世忠·朴昌擧,持平蔡弘韻,司諫趙璟鎭,正言閔祖榮·金䥧牌不進罷職傳旨,傳于閔鼎秀曰,只推。
臺諫前望單子入之,獻納朴奎壽落點。
以別兼春秋金道喜牌不進罷職傳旨,傳于閔鼎秀曰,只推。
以京畿監司李愚在狀啓,高陽郡守鄭淵始,城餉那移,結役犯用,還錢之輸送京第,賑資之推移私用,俱係貪汚,爲先罷黜,其罪狀,令收司稟處事,傳于閔鼎秀曰,令該曹口傳差出,催促下送。
朴基宏,以吏曹言啓曰,新除授長水道察訪申熙呈狀內,矣身年近八十,衰病沈痼之中,近添暴泄,多船藥治,少無差效,萬無千里外赴任之望,卽速入啓遞改云。其身病旣如是沈重,則有難强令赴任,改差,何如?傳曰,海西察訪中相換。
又以禮曹言啓曰,卽接永禧殿參奉所報,則來八月初一日,焚香殿官中一員,明朝當爲受香,而參奉今方入直,新除授令宋宗洙,在外未肅拜,無以擧行云。依定式假官,以成均館官員,口傳啓下,以爲替直後受香之地,何如?傳曰,允。
閔鼎秀,以兵曹言啓曰,明禮門西邊墻垣一間許頹圮處,今已畢築矣,把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內明禮門西邊宮墻一間許頹圮處,今已畢築,把守軍兵,還入直所事,自兵曹草記矣。把守西營入直訓局軍八名,還入直所,將則解送之意,敢啓。傳曰,知道。
又以禁衛營言啓曰,本營騎士別將沈擇之,身病猝重,勢難察任,改差,何如?傳曰,允。
壬午七月二十八日酉時,上御熙政堂。平安南道暗行御史入侍時,右副承旨朴基宏,假注書丁載榮,記注官李宗心·金樂灃,御史朴來謙,以次進伏訖。上曰,御史進前,來謙進前。上曰,善爲往還乎?來謙曰,誠力所到處,盡爲之矣。仍命御史先退,來謙退出,又命退,承史以次退出。
上在昌德宮,停常參·經筵。
藥房提調李羲甲,副提調朴基宏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
閔鼎秀啓曰,備邊司郞廳來言,今日賓廳日次,而孝禧殿朔祭親行齋戒相値,不得來會云矣,敢啓。傳曰,知道。
傳于朴基宏曰,禮房承旨,馳詣宗廟·景慕宮,奉審摘奸以來。
閔鼎秀啓曰,注書李憲瑋,自鄕上來云,卽爲牌招察任,何如?傳曰,允。
又啓曰,左右史不可不備,別兼春秋朴永元,由限已過,與別兼春秋金道喜,一體牌招入直,何如?傳曰,允。
朴基宏啓曰,今日齋宿,承旨當爲備員,而行都承旨鄭元容,左承旨李紀淵,右承旨李羲準不爲仕進,所當牌招,而拘於廳規,不得請牌,左副承旨洪益聞在外,無以備員,何以爲之?敢稟。傳曰,不爲仕進及在外承旨竝許遞,前望單子入之,待下批,牌招察任。
承旨前望單子入之,朴齊一·李文會·愼宜學·沈能岳落點。
朴基宏啓曰,今日齋宿,承旨當爲備員,而行都承旨朴齊一,行左承旨李文會牌不進,無以備員,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,而行都承旨朴齊一,行左承旨李文會再牌不進,所當更請牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,朴周壽·金基常落點。
朴基宏啓曰,今日齋宿,承旨當爲備員,新除授行都承旨朴周壽所當牌招,而拘於廳規,不得請牌,何以爲之?而右副承旨金基常卽爲牌招,何如?傳曰,允。牌招。
傳于閔鼎秀曰,禮刑換房。
朴基宏,以弘文館言啓曰,本館下番闕直,事甚未安,應敎金蘭淳,副應敎李渭達,校理嚴燾,副校理朴永元·金道喜,竝卽牌招,以爲推移姑降入直之地,何如?傳曰,竝許遞,前望單子入之。
玉堂前望單子入之,應敎尹景鎭,副應敎姜世白,校理沈鈁,副校理李若愚·權敦仁落點。
朴基宏啓曰,新除授副校理權敦仁方在罷散中,何以爲之?敢稟。傳曰,敍用。
吏曹口傳政事,以李游爲高陽郡守。
兵曹口傳政事,護軍單鄭元容。
兵曹口傳政事,護軍單朴齊一。
以別兼春秋金道喜·朴永元牌不進罷職傳旨,傳于朴基宏曰,只推。
以公淸監司李錫奎狀啓,進上生松葺,姑未浮土,限內不得封進,惶恐待罪事,傳于朴基宏曰,勿待罪事,回諭。
朴周壽,以吏曹言啓曰,文川郡守柳榮五呈狀內,矣身老父,素患痰癖之症,當此換節之時,一倍添劇,人子情理,萬無離側赴任之望云,親病旣如是,則有難强令赴任,改差,何如?傳曰,允。令該曹,口傳差出,催促下送。
又以吏曹言啓曰,新除授掌樂院正洪羲弼,禮曹佐郞李敏會,除拜後過限未肅拜,竝依例改差,何如?傳曰,允。
愼宜學,以兵曹言啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,內禁衛將申純,文臣兼宣傳官金盛淵,俱以病難供職,呈狀乞遞,慶熙宮衛將鄭鎭國,除授在外,上來無期,竝改差,新除授上土僉使鄭繼周,身病沈重,時月之內,萬無登途赴任之望,呈狀乞遞,依例罷黜,何如?傳曰,允。
沈能岳,以義禁府言啓曰,京畿監司李愚在狀啓內,高陽郡守鄭淵始,爲先罷黜,其罪狀,令攸司稟處事,啓下矣。鄭淵始下去公淸道忠原地云,依例發遣府羅將,拿來,何如?傳曰,待待命拿囚。
正言閔祖榮疏曰,伏以臣以無似庸品,濫叨言地,猥瀝腔血,冒瀆宸嚴,庶幾聽卑之聽,俯察由中之懇,而伏奉批旨,未蒙諒許,反紆寵渥,侈之以勤據之隆褒,加之以體念之溫諭,臣擎讀未半,不覺神魂之飛越,感淚之交逬也。噫,淸朝群彦,幾人林立,而顧以萬萬不稱之遐蹤,偏荷萬萬非常之異數,冀土賤臣,將何以俯竭涓埃之報效,仰俾天地之高厚也,惟當不揆愚陋,不避煩猥,知無不言,言無不盡,以彰吾君好察邇不忘遠之至仁盛德,斯爲目下義分,而第臣素患痰癖,昏眩成疾,纔經暑濕,瘇癤遍體,視聽俱艱,步趨皆妨,召牌屢臨,積犯違傲之罪,虛縻許久,益切負乘之懼,以此情踪,其何敢晏然仍冒乎?伏乞聖慈,俯垂諒察,亟命遞斥臣職,仍治臣瀆擾之罪,以肅朝綱,不勝幸甚,臣旣不以見職自居,則何敢贅及他說,而第有區區愚忱,未盡於前疏者,事在目下,不容終默,玆敢附陳焉。其一,官職遷除事也。易曰,聖人久於其道,而天下化成,凡天下之事,未有不由久而成者也,而況任職居官乎?舜命九官,終身任之,克成無爲之治,洪惟我祖宗朝,任官惟賢,同符古聖,旣得其人,則或至於十年二十年之久,蓋久於其職然後,練達於所掌,習熟於所事,知益明而心益專,功愈深而效愈著,斯可成長治久安之勢,聖人所以委任責成,其意豈不深遠,而今也不然,自九卿以下,至于百執事之末,不論居官之如何,纔拜旋移,席不暇暖,人雖有聰明幹局,奚暇於效一能而做一事乎?六曹百司,職掌萬殊,而移東換西,到底生疎,名曰官員,而漫不省其所職之何事,可否操縱,一唯胥吏之指導,所以簿書之竄改,財用之偸竊,什物之遺失,規例之眩亂,莫可究詰,而間隙旣多,弊病百端。噫,百事可堪,古人攸難,一藝成名,今世尙鮮,則左右兜攬,悤悤遍歷,亦何益於國家之大計乎?伏惟殿下,法前聖之弘規,復祖宗之舊制,警于有位,勿許數遞,旣得其人,必久其任,則職責專一,而可底于績用之成,豈不休哉?其二,臺閣避嫌事也。夫以先朝宏覆之德,曲察人情至切之處,凡在至親之地,特許避嫌之路,大聖人寬容惻怛之意,孰不欽頌而感泣哉?然自人臣言之,不幸而遭此難處之境者,亦當以公議與私恩,較量其輕重緩急,而爲之避就,不當曰,聖朝有許避之規,吾惟知一避字而已也。況乎袒免以降,服窮情盡者,於己何關,而不念國體之虧損,每每冒引而規避乎?國家議論,專係臺閣,而人人引避,一不擔夯,則臣未知言責之重,誰當任之乎?謹按朱子論父爲子隱之義曰,邢氏律大功以上,得相容隱,告言父祖者入十惡,以爲得此意,然徒循夫易見之近情,而不要之以至情之公理,則人情之或邪或正,初無準則,苟循其情而皆可以爲之直,則霍光之夫婦相隱,可以爲直,而周公之兄弟,石碏之父子,皆咈其情,反陷於曲矣而可乎?嗚呼,先賢定論,若此其深切,事君者其可忽而慢之哉?此係莫嚴莫重之義理,伏惟殿下,嚴立防限,勿使踰濫,則公義得伸,臺閣有人,而尤有光於先朝盛德,國體增重,實社稷無疆之福也。其三,今番繡啓事也。黜陟之不嚴,爲今日百弊之最,臣固略陳於前疏矣。噫,今之守令,循良者幾人,苛政猛虎,姦弊如蝟,其視吾民,無異鷄豚,恣意咀㗖,而監司之殿最,只思藏疾之方,不念長惡之端,無論淸濁,一例褒,生民疾痛,籲二天無路,則日夜之所祈望,惟幸繡衣之按廉,宣上恩德,拯己於水火之中也,其情吁亦苦矣。迺殿下,廣遣持斧之臣,要盡察隱之道,八路含生,歡聲如雷,加額想望,臣方與朝夕阽危之民,同其攢祝,而果見貪饕之吏,前日見褒於監司者,次第汰黜,則始知六臘殿最之法,都歸虛設,豈不寒心哉?若不嚴加警飭,則臣恐後日殿最之不實,尤當百倍於今日,尙可以爲國乎?至於繡啓,事體尤極嚴重,苟或一有不審,而勘處又不稱罪,則適所以乖物情而斷國脈耳。近日所聞見,不能無一二可疑,而畿邑諸倅之紛紛請査者,猥屑無嚴,日前臺僚所陳,該道令査之請,非所以尊王人而重國體者,論以體統,極爲允當,其於戢僥倖而杜後弊,豈少補也哉?第念繡衣,如無證招之眞的文案之昭載,而輕先登聞,則其爲損體而辱命,尤當何如哉?自今宜令金吾,取考御史見捉之實蹟,參伍照勘,終無可據然後,始請行査,則庶可無虛實相蒙之弊矣。且奏御文字,何莫非謹嚴,而繡衣體裁,尤爲自別,竊伏見沈英錫啓本,語多猥屑而頗欠敬愼,事不明的而太沒捕捉,若其妓物之前後馱馬,從人之左右捧賂,傳說狼藉,已極駭聽,而雖以黜陟臧否言之,頗循好惡之情,顯有扶抑之意,中外疑惑,物論沸騰,又以李勉沖事言之,則朝廷之所以尊,專在於體統,尊御史者,乃所以尊朝廷也。李勉沖之當面擧措,萬萬駭悖,世豈有如許體統也?御史旣移文矣,而營門置之,又陳啓矣,而王府原之,堂陛之嚴,便屬芭蘺,而今伏見完伯疏本,只以格例之有無爲說,至於見忤云云,尤非忠厚之言,大失敬謹之體,豈意此道臣所見,若此其固滯乎?臣爲金堤郡守李勉沖,更加嚴勘,該道臣洪奭周,判義禁金履陽,亟施譴罷之典,以正朝體,全羅左道御史沈英錫,亦施譴罷,以爲告君不謹者之戒,斷不可已也。臣無任云云。省疏具悉。久任及避嫌事,所言好矣,申飭銓曹兩司,完伯及判金吾事過矣,從重推考,該倅罷職,繡衣事,果若捧賂,厥罪何居,豈可薄勘而止乎?然旣不目見,又無明証,而加以䵝昧之目,則爲繡衣者,孰有可免乎?爾言失矣,所辭依施
上在昌德宮。停常參·經筵。
上詣孝禧殿。朔祭親行後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
沈能岳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
愼宜學啓曰,來初五日朝參日次矣,敢稟。傳曰,停。
又啓曰,正言金,旣入闕中,不爲肅謝,直爲出去,事甚未安。推考,何如?傳曰,允。
傳于閔鼎秀曰,未下直閫帥守令,皆令當日辭朝。
朴基宏啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,左右史不可不備,別兼春秋金道喜·朴永元,旣有只推之命,竝卽牌招入直,何如?傳曰,允。
備忘記,京畿水使趙義鎭,黃海水使柳相弼下直,各長弓一張,長箭一部,片箭一部,筒兒一箇賜給。
備忘記,慶興府使李周豐下直,長弓一張,長箭一部,片箭一部,筒兒一箇賜給。
備忘記,雲峰縣監李大淵,高陽郡守李游下直,各長弓一張,長箭一部,片箭一部,筒兒一箇賜給。
沈能岳啓曰,卽者義禁府都事來言,時囚無得過三日滯囚,曾有定式矣。時囚罪人金彦格,當爲議處,趙啓煥,亦當捧供,而判義禁金履陽在外,同義禁李海愚呈辭,一員未差,只有朴齊一一人,不得備員擧行云。未差之代,政官牌招,開政差出,待下批,牌招開坐,何如?傳曰,允。
又啓曰,行大司憲李存秀,執義鄭度采,掌令金世忠·朴昌擧,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,掌令金世忠·朴昌擧,持平蔡弘韻,司諫趙璟鎭,獻納朴奎壽,正言金牌不進罷職傳旨,傳于沈能岳曰,只推。
正言前望單子入之,姜世揆落點。
朴基宏啓曰,吏曹判書洪羲臣,參判徐有聞,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書洪羲臣,參判徐有聞,參議李鶴秀再牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
吏曹口傳政事,以朴周燮爲文川郡守。
兵曹口傳政事,副司果單金道喜·朴永元。
以右副承旨金基常牌不進罷職傳旨,傳于閔鼎秀曰,只推。
以別兼春秋金道喜·朴永元牌不進罷職傳旨,傳于朴基宏曰,只推。
以慶尙監司金相休狀啓,義城縣令李晩奎身死事,傳于閔鼎秀曰,令該曹,口傳差出,催促下送。
吏曹口傳政事,以吳澈常爲義城縣令。
朴基宏,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,本館下番闕直,事甚未安。修撰李同淳,卽爲牌招入直,新除授應敎尹景鎭,副校理李若愚·權敦仁,竝卽牌招察任,何如?傳曰,允。
又以侍講院言啓曰,兼弼善金蘭淳,時無職名,令該曹,口傳付軍職,何如?傳曰,允。
兵曹口傳政事,副司果單金蘭淳。
朴基宏,以吏曹言啓曰,宗廟署直長洪疇呈狀內,矣身素患痰癖之症,當此換節之時,轉益苦劇,以此病勢,旬日之內,萬無供職之望,卽速入啓遞改云。其身病旣如是,則有難强令察任,改差,何如?傳曰,允。
又以承文院都提調意啓曰,仁川漂民出送事,盛京禮部咨文出來矣,以前頭使行,別伸謝悃之意撰出,盛·北京先通咨文,正書安寶後,順付於憲書齎咨官之行,使號以冬至兼謝恩使稱號之意,分付該曹·該院,何如?傳曰,允。
愼宜學,以兵曹言啓曰,今月初四日一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以趙文錫爲內禁將。
愼宜學,以兵曹言啓曰,新除授全羅左水使具縉戶奴呈狀內,矣上典素患痰癖之症,當此換節之時,一倍添劇,時日之內,萬無登途赴任之望云。實病旣如此,則有難强令赴任,改差,何如?傳曰,允。
又以兵曹言啓曰,卽接南道參軍韓弘定牒報,則禁衛營所授木覓山峰臺第二城廊近處,體城三間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允
又以禁衛營言啓曰,本營字內烽燧東邊第二城廊近處,體城三間許頹圮處,把手軍兵,令該軍門,量宜定送事,自兵曹草記矣。哨官一員,京標下軍十五名,嚴飭定送,限修築間,輪廻守直之意,敢啓。傳曰,知道。
廣州留守李書九疏曰,伏以臣猥陳情懇,冒瀆宸聽,仰冀天慈,俯遂微願,伏承聖批,未蒙開允,辭旨諄複,誨諭嚴重,顧臣滓穢,何以得此?奉讀以還,涕泗橫集,愧懼彌深,莫知置躬之所也。臣雖頑愚,賴殿下至恩大德,保全終始,得有今日,感激之誠,糾結肝肺,臣常中夜屢興,反覆思惟,期效萬一之報,而衰朽蹇劣,無可稱塞。惟有屛伏畎畝,省躬念咎,守拙安分,毋至於重陷罪戾,更煩拯濟,庶或可以少答洪造,若復冒廁名塗,玷汚朝端,妄事趨走,徒竊榮寵,揆諸私義,誠有所不安于心者,每念及此,不自覺其氷炭之交中也。臣旣自知其不安,猶且强而行之,是豈臣事上以誠之道,亦豈臣分義之所敢爲者哉?雖然是乃臣一己之辭受,若其區區私懇,尤爲切至,衷情所迫,毫無緣飾。臣竊觀前史,人臣之陳情乞養者,自昔有之,是其人雖在年力方壯之際,當時亦皆曲從其願,豈不以德化之盛,莫先於孝理故也?今臣聖世之一僇民耳,犬馬之齒,已迫遲暮,而情理之可㦖。抑有甚於古人,臣母年屆八耋,久嬰痼疾,自哭臣兩弟,形神僅存,氣息如縷,晨夕將護,惟臣一人。且家無中饋之主,餰粥膳羞,亦皆須臣檢視者,已有年所,興居寢息,安於鄕里,少移其所,輒覺輾轉不便,向當南藩譴補也,仰感聖上將往之恩命,艱辛扶携,得伸離違之情,無事往還,雖有天幸,篤老筋力,受損已自不少,自夏徂秋,百症交作,駸駸然如日下山,方其病情之苦劇也。絶食却藥,昏迷不省,非臣躬扶而泣勸,無以强進,南城雖舂糧之近,以此朝不慮夕之狀,誠不敢妄恃前日之所僥倖,遽然再蹈者,亦其勢然也。況以此焦遑煎迫之情私,又何忍貪慕一身之榮利,敢爲冒膺新命之計也哉?倘殿下俯燭微情,曲諒至懇,俾臣得以長守牀蓐之傍,自竭菽水之養,則旻覆生成之澤,其將與天無極矣。蹙伏多日,惶懍轉甚,玆敢冒萬死猥從縣道,瀝血申籲。伏乞聖慈,幸垂矜憐,亟遞臣匪分之職,特許臣終養之願,仍降威罰,重勘臣辜負干瀆之罪,則雖死之日,猶生之年。臣無任云云。答曰,省疏具悉。處卿以南城者,意豈徒然?今不赴卿於此,前之湖南之補,何心?事須有始終,卿之出處亦然,將老之意,前批已諭,卿其勿復逡巡,仍爲肅命。
吏曹判書洪羲臣疏曰,伏以臣之乞解重任,月已再易而章凡四上矣。情窮勢蹙,迷不知止,每煩疾痛之呼,祗增瀆擾之罪,聖度天大,不加威罰,輒賜恩言,許其調理,曲循之私,若保之恩,雖父母之顧復,何以加此,而臣每奉批敎,感淚被面,瞻天拜叩,誠不知無狀賤臣,何以得此於聖明也?臣於是,仰感俯怵,不遑他顧,固當强策竭力,以效趨走之恭,顧何敢更爲干冒之計,而第臣目下病狀,決非暫時調理之所可已者,種種形症,槪具前疏,而源委旣深,非朝夕可療,稍經勞頓,輒復增劇,而近因將攝失宜,內祟外感,寒熱交作,頭眩身粟,寢食全廢,尋常暈倒,長在昏瞀,咫尺運動,輒須扶將,藥餌路阻,日有加而氣隨下,宛轉床玆,殆近旬餘矣。況此匪據虛縻,又是添病之一端,雖於叫呼沈涔之中,解官一念,甚於祛病,以臣揣臣,良亦慼矣。迺者關西繡啓之啓下臣曹者,苟非長堂,例不得回啓,聞命卽趨,固不容少緩,而以今實狀,萬無束帶赴廨之望,況又以昏亂之神精,亦安能區別臧否乎?雖欲强起擧行,其勢末由,覆奏係急,成命虛宿,伏地惶隘,尤增死罪,玆不得不力疾哀籲於宸嚴之下。伏乞聖慈,特垂鑑諒,亟遞臣所帶之職,以幸國事,仍治臣屢瀆之罪,以安臣分,千萬幸甚。臣無任云云。答曰,省疏具悉。卿其勿辭行公。
孝禧殿朔祭親行敎是時,亞獻官永明尉洪顯周,終獻官行上護軍李相璜,贊禮禮曹判書金魯敬,典祀官奉常正趙庭和,宮闈令尙膳洪命福,執禮司諫趙璟鎭,執尊執義鄭度采,大祝弼善林東鎭,祝史副司果朴宗學,齋郞正言金,盥洗位典籍趙亨基,典籍李基準,爵洗位典籍金仁燾,典籍文致中,亞終獻盥洗位校書判校李衡柱,贊者引儀林貞鎭·金濟運,謁者兼引儀朴惟正·崔廷臣,贊引兼引儀吳慶億·李鍾岱,祭監監察成大璡·朴宗有。
敎京畿水使趙義鎭書。王若曰,仗鞱衿於琅城,夙著當一面之譽,移旌節於畿梱,庸畀統三路之權,王公設險而邊圉安,將帥得人而鎖鑰重。眷彼濱海諸鎭,孰若戴雲一區,控沁都而成猗角之形,實爲晉陽保障,護神京而壯抳吭之勢,美哉魏國山河,郵籤直通於登·萊,綢繆陰雨桑土,漕船相接於湖·嶺,委輸紅腐海陵,第昇平餘數百年,伊痼瘼非一二計,金穀卒乘之歲耗日蹙,或緣饑饉荐臻,樓櫓舴艋之雨泐風磨,幾歎衣袽無備,戎籌兼責於芻牧,宜求全才,利器苟別於盤根,合試良手。惟卿,系貞節緖,有廉雅風,當西徼搶攘之餘,簡畀弊局,逮蘇營節制之日,綽有良規,膂力尙强,固知在緩急而可恃,操履有素,雖使處脂腴而不渝,著儒素於靺韋之場,曰予嘉乃,求坐鎭於關防之重,捨卿伊誰?玆授卿以京畿水軍節度使·兼三道統禦使·喬桐府使,卿其克殫壯猷,祇服寵命,峙乃糇糧穀乃甲冑,須體居安而思危,整我舟師,固我金湯,宜懋有備則無患自餘隨便方略,惟在臨機稟裁。於戲,關塞颺聲,慨然班定遠投筆,荊·襄擁望,燁如羊叔子輕裘,故玆敎示,想宜知悉。知製敎嚴燾製進。
壬午八月初一日子時,上詣孝禧殿。朔祭親行入侍時,行都承旨朴周壽,左承旨沈能岳,右承旨愼宜學,左副承旨朴基宏,同副承旨閔鼎秀,記事官李憲瑋,假注書丁載榮,記注官安允璟·金樂澧,檢校待敎朴綺壽,以次侍立。時至,上具衰服,詣齋殿。時至,左通禮啓請行禮,贊禮導上入孝禧殿,詣版位,贊禮啓請跪俯伏哭。上跪俯伏哭,在位者皆俯伏哭。贊禮啓請止哭興·四拜興·平身,上止哭興·四拜興·平身,在位者皆止哭興·四拜興·平身。執禮請行初獻禮,上詣尊所,西向立,贊禮導上詣靈座前。贊禮啓請跪,上跪,在位者皆跪,周壽奉香,基宏奉爐,跪進。贊禮啓請三上香,上三上香,基宏奠爐於案,執尊者擧羃,基宏,以爵受酒,周壽跪進爵。贊禮啓請執爵獻爵,上執爵授基宏,奠于靈座前。贊禮跪請俯伏興少退跪,上俯伏興少退跪,大祝林東鎭,進靈座之右,東向跪讀祝文訖。贊禮啓請俯伏興平身,上俯伏興平身,贊禮導上降復位。執禮請行亞獻禮,亞獻官永明尉洪顯周,詣靈座前,行亞獻禮訖,降復位。執禮請行終獻禮,終獻官上護軍李相璜,詣靈座前行禮如儀訖,降復位。贊禮啓請跪俯伏哭,上跪俯伏哭,在位者,皆俯伏哭。贊禮啓請止哭興·四拜興·平身,上止哭興·四拜興·平身,在位者,皆止哭興·四拜興·平身,宮闈令納練主如儀,贊禮導上詣望燎位,東鎭奉祝燎於坎,贊禮啓請禮畢。周壽曰,大祝林東鎭,讀祝之際,做錯非細,執禮趙璟鎭,誤讀笏記,事極未安。竝所當重勘,而本院請推之外,無他可施之罰,何以爲之乎?上曰,大祝拿處,執禮推考,可也。出擧條贊禮導上還入齋殿,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深四分。
夜自三更至初三日開東,灑雨下雨,測雨器水深三分。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
沈能岳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨金基常,今日不爲仕進,卽爲牌招,何如?傳曰,允。
傳于沈能岳曰,奉審政府以下留待。
傳于沈能岳曰,奉審政府以下入侍。
吏曹口傳政事,以金晉敎爲宗廟直長。
朴基宏啓曰,左右史不可不備,別兼春秋金道喜·朴永元,旣有只推之命,竝卽牌招入直,何如?傳曰,允。違牌,勿爲呼望。
又啓曰,吏曹判書洪羲臣,參判徐有聞,參議李鶴秀三牌不進推考傳旨及禁推傳旨,今方捧入,而開政命下之後,如是違召,無意承膺,事體所在,誠極未安,判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲嚴飭牌招,違牌,勿爲呼望。
傳于朴基宏曰,吏曹判書·參議有闕之代,前望單子入之。
有政。吏批,判書未差,參判徐有聞進,參議未差,左副承旨朴基宏進。啓曰,判書·參議,俱未差出,小臣獨政未安,何以爲之?敢稟。傳曰,仍爲之。
以南履懋爲修撰,朴永元爲副修撰,徐能輔爲戶曹參判,朴宗琦爲兵曹參判,趙得永爲弘文提學,李文會爲同義禁,趙鍾永爲同成均,柳季獜爲掌樂正,朴榮顯·李基準爲禮曹佐郞,趙庭和爲兵曹正郞,金炳朝爲注書,朴齊顯爲司宰僉正,洪履燮爲敦寧判官,李昌植爲長寧殿令,李彙寧爲掌樂主簿,安國泰爲全羅都事,金勉淳爲禁府都事,尹慶烈爲金堤郡守,張之瑜爲律學敎授,長水察訪申熙,金郊察訪李命純相換,冬至兼謝恩正使單金魯敬,書狀官單徐有素,兼執義單徐有素,兼春秋二單金周默·朴周燮
兵批,判書金魯應病,參判未差,參議李寅溥病,參知尹豐烈入直進,同副承旨閔鼎秀進。以全啓煥爲晉州監牧官,同知單李國泰,大護軍洪羲臣,護軍金敎根·李文會·徐能輔·金啓溫·權丕應·金愚淳,副護軍李紀淵·李羲準·李瀅夏·洪益聞·柳遠鳴·李鶴秀,副司直李渭達·嚴燾·李魯秉,副司果閔祖榮,以上竝單付。
以右副承旨金基常牌不進罷職傳旨,傳于朴基宏曰,只推。
沈能岳啓曰,行大司憲李存秀,執義鄭度采,掌令金世忠·朴昌擧,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,掌令金世忠·朴昌擧,持平蔡弘韻,司諫趙璟鎭,獻納朴奎壽,正言金牌不進罷職傳旨,傳于沈能岳曰,只推。
以應敎尹景鎭,副校理李若愚·權敦仁,修撰李同淳牌不進罷職傳旨,傳于朴基宏曰,只推。
以咸鏡監司李勉昇狀啓,湍川府民家漂戶人命渰死事,傳于閔鼎秀曰,聞甚矜惻,元恤典外,別加顧助,渰死人如有生前身還布,竝蕩減事,分付。
朴基宏,以弘文館言啓曰,本館下番闕直,事甚未安,應敎尹景鎭,副校理李若愚·權敦仁,修撰李同淳,旣有只推之命,竝卽牌招,以爲推移入直之地,何如?傳曰,允。
以應敎尹景鎭,副校理李若愚,修撰李同淳牌不進罷職傳旨,傳于朴基宏曰,只推。
朴基宏,以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以禮曹言啓曰,卽接觀象監所報,則今此健陵陵上莎草枯損處,政府以下奉審時,本監提調一員,當爲進去,而提調權丕應,奉命出疆,趙萬永,以身病不得進去云矣,在前本監提調有故之時,有本曹堂上兼進之例,今亦依例兼進,何如?傳曰,允。
沈能岳,以義禁府言啓曰,平安南道暗行御史朴來謙書啓內,成川前前府使徐俊輔,价川前郡守洪箕錫,寧遠前郡守柳昇根,安州前牧使兪應煥,肅川前府使南志復,中和前前府使李元緖,三和前前府使朴敦常,順安前縣令李文容罪狀,令攸司稟處事,啓下矣。朴敦常,今方待命拿囚,徐俊輔,下去京畿抱川地,洪箕錫下去楊州地,柳昇根下去龍仁地,南志復下去公淸道陰城地,兪應煥下去京畿高陽地,李文容下去長湍地云,依例發遣府書吏羅將,竝拿來,李元緖,以平安道朔州府使,時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,卽接月令醫員趙行均手本,則時囚罪人趙啓煥,素患冷積之症,處冷添劇,時時衝上,種種昏倒,氣息奄奄,林東鎭就囚之後,猝得輪泄,度數頻數,眞元大脫,症形實有難保之慮云,罪人病勢如此,則一邊保放,一邊草記,曾有定式矣。趙啓煥·林東鎭,竝姑保放之意,敢啓。傳曰,知道。
吏曹判書洪羲臣疏曰,伏以臣於昨日,申控血懇,冀蒙恩諒,及奉聖批,尙靳兪準,政命繼降,天牌荐臨,臣誠伏枕震越,益不知所措也。噫,臣之前後乞免,情雖出於悶隘,罪實涉於瀆擾,而屢承恩言,鄭重諄複,臣雖愚迷,粗識分義,惟當仰感殊私,竭蹶承命而已,復何敢干冒嚴威,甘自犯於屢瀆之科,而顧其情,誠有甚不得已者,則屢瀆之罪,亦未暇恤也。今臣賤疾,固非一時無妄,十數年貞痼之症,有不可以一二日調理而可差,而又自前月之初,游風遍體,頑痰塞胸,咳喘時發,而全身從以眩轉,寢食全廢,而眞元不能扶接,房闥之內,每多顚仆,巾櫛之施,難期時日,此卽本病之外,目下尤劇者也。舊恙新症若是竝劇也,故一疏再疏,不知僭屑之爲懼,惟期以特蒙天地生成之澤也,召命緣臣虛宿,而承膺無路,覆啓緣臣久滯,而國體虧損,臣罪至此,尤合罔赦。迺者飭敎截嚴,至下勿呼望之敎,衷情轉益煎迫,蠢動實無其望,玆敢舁到闕下,冒死哀籲。伏乞聖慈,深軫體下之仁,特推好生之德,卽許臣鐫改職名,俾公事無滯,危喘獲延,不勝大願。臣無任云云。答曰,省疏具悉。所請依施。
吏曹參議李鶴秀疏曰,伏以臣自數昨以來,暴患注泄,晝宵登溷,不計其籌,神息至薾,食飮全阻,眩瞀伏枕,不省四到,此際政命經宿,庚牌屢臨,至有勿呼望之命,而臣之目下病情,萬無以自力趨膺,惶隘之極,若添一病,玆敢略貢短章,仰瀆崇嚴。伏乞聖慈,亟賜遞改,以安私分,千萬幸甚。臣無任云云。省疏具悉。所請依施。
副校理權敦仁疏曰,伏以臣不審罪大,薄罷罰輕,而玉署新除,又出特恩,慙赧感結,不省爲喩,臣本菲姿,獲際明時,自在簪筆,昵侍日久,短長姸媸,固聖鑑之所已燭,而至若橫經論思之地,尤非如臣無聞者所可濫廁,顧何以憑恃寵慈,冒昧承當,以招不衷之厚譏也哉?顧臣私義,竊又有不可遽進者,全羅監司洪奭周之疏,誠非臣始慮之所能及也。蓋其當初委折,不過是一守令體統間事,則體統者,朝廷之體統也,非臣之私也,爲朝廷惜體統,道臣豈與臣異哉?特露名登聞,臣不可爲,而道臣始可爲耳,若以此自嫌於聽臣指揮,則許多吏民之移文照律者,亦可謂之一聽指揮耶?臣之微雖不足言,獨不念諸侯待王人之義乎?至於見忤之云,又何謂也?本事固非喜怒相待之端,則忤與不忤,初無可論,而臣是湖峽布衣,族單家寒,比之此道臣赫世聯戚之門,不可同日而擬,苟見忤也,以臣而慮於此道臣,則容,可也。竊恐非此道臣所加於臣也,區區之愚,欲存事體,而今乃反歸於虧損屑越之境,罔非臣不能料事之罪也,臣何敢晏然自恕而已哉?召牌荐臨,趨承無路。伏乞聖明,特賜遞改臣職名,仍治臣瀆撓之罪,俾安私分焉,臣方自訟,何暇及他,而事關後弊,不容不言,日昨前正言閔祖榮之論斥湖左繡衣沈英錫者,一何似於逞憾逆擊之言也?臣旣纔經此任,言出臣口,宜若不敢,而亦所纔經此任,故臣不敢不言耳,持斧之臣,實承面命,其事則至難,其跡則至晦,一動足之間,恩怨隨起,苟非明執可論之罪,則有不可輕易下手,而今其多少臚列,旣甚抑勒,最是從人一句,又極䵝昧,苟如其言,合置重辟,又何草草請罷而止也?旨意閃忽,殊甚駭惑,此習若不嚴杜,爲繡衣者,將無完人,豈細故也哉?臣謂當該臺臣,亟施刊削之典,以爲挾雜嘗試輕視朝廷者之戒,斷不可已也。臣無任云云。省疏具悉。指揮見忤等字,卽是行用之文字,今於本事出場之後,何必更提乎?閔祖榮事,謂之嘗試,則亦太過,不有明証而歸人於䵝昧,則予亦已不韙之依施,爾則勿辭察職。
壬午八月初二日辰時,上御熙政堂。健陵奉審進去大臣以下入侍時,左承旨沈能岳,記事官李憲瑋,記注官任泰濬·李宗心,右議政林漢浩,繕工監提調沈象奎,禮曹判書金魯敬,以次進伏訖。上命進前,漢浩進伏奏曰,朝晝異候,聖體,若何?上曰,一樣,而各殿宮氣候亦一樣矣。漢浩曰,莎草修改與否,下去奉審,然後當爲磨鍊矣。上曰,唯。仍命退,諸臣以次退出。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨金基常,今日不爲仕進,卽爲牌招,何如?傳曰,允。
又啓曰,新除授注書金炳朝,卽爲牌招入直,何如?傳曰,允。
吏曹堂上前望單子入之,判書金蓍根,參議呂東植,落點。
朴基宏啓曰,新除授行吏曹判書金蓍根,方在罷散中,何以爲之?敢稟。傳曰,敍用。
愼宜學啓曰,同義禁李文會牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣,時囚罪人金彦格議處及保放罪人白泓鎭·李乘運·李度明·宋啓根,査啓回啓,當爲擧行,而判義禁金履陽在外,次堂例不得擧行云,何以爲之?敢稟。傳曰,判義禁許遞,前望單子入之,待下批,牌招察任。
判義禁前望單子入之,朴崙壽落點。
愼宜學啓曰,判義禁朴崙壽,同義禁李文會牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
朴基宏啓曰,卽者別兼春秋金道喜,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴永元,卽爲牌招入直,何如?傳曰,允。
傳于朴基宏曰,慶尙右道暗行御史尹命圭,書啓捧入。
愼宜學啓曰,行大司憲李存秀,執義鄭度采,掌令朴昌擧,持平蔡弘韻牌不進,掌令金世忠陳疏,持平南履炯未署經,監察茶時之意,敢啓。傳曰,知道。
以執義鄭度采,掌令朴昌擧,持平蔡弘韻,司諫趙璟鎭,獻納朴奎壽,正言金牌不進罷職傳旨,傳于愼宜學曰,只推。
以右副承旨金基常牌不進罷職傳旨,傳于愼宜學曰,只推。
朴基宏,以弘文館言啓曰,應敎尹景鎭,副校理李若愚·權敦仁,修撰南履懋,副修撰朴永元,竝卽牌招察任,何如?傳曰,允。
又以奎章閣言啓曰,檢校直閣徐俊輔,以前任成川府使時事,待待命拿囚事,命下矣。所帶檢校之任,依定式減下,何如?傳曰,允。
愼宜學,以備邊司言啓曰,冬至使,將以兼使下批,則副使當以亞卿差遣,副使李羲準改差,其代令該曹,更爲差出,何如?傳曰,允。
又以義禁府言啓曰,成川前前府使徐俊輔,今方待命,卽當拿囚,而閣臣之勿爲拿囚,載在大典通編矣。徐俊輔留置待命所,待開坐捧供後,出送待命所之意,敢啓。傳曰,知道。
又以義禁府言啓曰,全羅監司洪奭周狀啓內,黑山島前別將金時榮罪狀,令攸司稟處事,啓下矣。金時榮,頃因全羅右道暗行御史權敦仁書啓,有待待命拿囚之命,待就囚,添問目捧供,何如?傳曰,允。
掌令金世忠疏曰,伏以臣迹旣寒素,性又庸闇,凡在百執事之末,猶不近似,又況淸朝耳目之任,是何等難愼,如臣謭劣者,所可擬議,而迺者臺憲除旨,忽下於旅次跧伏之中,庚牌荐降,恩推屢下,顧臣無似,何以得此?始焉震剝,繼以感惶,義重私輕,不敢屢違,雖不得不一肅恩命,而至若古臺閣補遺闕替可否之地,決非如臣者之一日冒居,揆分度己,實無稱塞之望,含恩頌德,只增戰兢之懷,左右思量,承膺無路,玆敢罄暴衷懇,仰瀆崇嚴。伏乞聖明,俯垂諒察,特賜鐫改,以安私分,以重公器焉。臣方乞免之章,何敢贅及他說,而區區憂愛,實是秉彝之常,謇謇衷情,粗效匪躬之義,就以目見而耳聞者,略陳數條,惟聖明勿以人微言輕而特許採納焉。夫爲今日切急之務,莫過於振紀綱察民隱,抑奢侈數件事,挽近以來,侈風日盛,華俗成習,大而峻雕之華麗,瞻聽聳動,小而輕肥之燦爛,街路咨嗟,器用則蠻珍燕奇,無戶不有,衣服則錦裁珠飾,無人不僭,輕薄子弟之蕩破家産,奸猾吏胥之偸竊公貨,何莫非由此,而禁令漸疎,紀綱日解,踰制而不問,濫分而無畏,至若旅店之雇傭,而着袍曳履,自謂能事,雖以村巷之常賤而驄冠彩轎,莫敢誰何,是故上下之財用益渴,遠近之物價益貴,窮蔀愁怨,難徹於九重之邃,草野艱虞,莫察於萬機之暇,若不及今矯捄,將不知稅駕之所矣,思之到此,寧不凜然而寒心哉?挽回浮俗,禁遏頹風,亶在於上之人躬先行之,果能飭戒於朝廷之上,則可以知戢於閭巷之間,雖以今番諸道繡衣觀之,頹綱敗俗,少有振礪,貪夫贓吏,亦可畏憚,而但嗟嗟薄俗,恐非一時按廉之所可矯革,嗤嗤愚氓,必有終歲勤苦,而不得奠安者,且夫外道科弊言之,每當式年,一任掌試,關節縱橫,賄賂狼藉,試官之招謗喧騰,士子之圖囑紛挐,朝廷之貽羞,遐邇之失望,尤有浮於守宰之貪害,臣請自今以往,每於式年經科之後,抄遣諸道繡衣,周察生民之疾苦,兼探科場之贓否,永爲定式遵行,則困窮之民情,可以慰撫,紛競之士習,亦當自戢,此豈非捄弊之一道也哉?臣旣以察民隱發端,則請以臣年前待罪湖西郵官時事,略陳之,本驛,處在三南要衝,冠蓋之絡繹,嶺湖相續,道路之奔走,日夕無暇,責應之繁,使役之苦,爲諸驛之最,而羸馬瘦騎,實難供億,殘胥疲卒,無以傳命,蓋其凋瘵之由,難支之事,專因於馬位土之成川旣多,驛復戶之減數不些,使星之來往,無減於前日,錢穀之收捧,已縮於往時,馬安得不凋殘,民安得不困瘁乎?本驛所屬數爲十二處,而其中最殘而莫可支存者,天安之新恩也,木川之延春也,公州之廣庭日新也,燕岐之金沙也,若以五驛所在附近邑場市征稅者,許令屬之,俾有萬一之補,則五驛之殘卒,庶幾可蘇,四邑之所失,關係不大,此非臣臆料而創言者,實是他驛可據之已例,從便矯捄,恐合事宜,而臣雖遞歸有年,區區及此者,一驛雖小,民隱則一也,伏願聖明,諒察而處分焉。臣又有膚見焉,各道所在堤堰之當初設置,蓋出於爲民灌漑,而以其年久歲深,山谷頹堙,水道變易,昔之汚下者,忽焉高燥,舊之水深者,居然原壠,徒爲牛馬之場,少無渟滀之利者,間間有之,而堤堰法意至重,居民莫敢耕墾,空然使肥沃之土,無端作草莽之藪,嶠南·關東,最多此弊,特令籌司,行會各道,許民耕食而納稅,則亦足爲公私之一助也,至若高陽之鴨島坪民事,大關紀綱,大切民隱,臣常聽聞而慨惋者也。大抵本島,卽朝家所用草薍所出之處,故自國初設置坪直名色,屢百民戶,從以禁護,繕工之及秋監刈,坪直之逐年納貢,乃是不易之舊章,而奈之何近年以來,坪直之食主人輩,中間橫出,招群作禊,虐斂坪直,勒侵島民,甚至三坪收稅,隱匿判下之文跡,千斛給米,偸弄惠廳之應下,恐有敗露奸狀之慮,至使停罷刈官之境,私作導掌,渠自收捧,鞭扑島民,惟意剝割,初旣請得禁耕而蒙允,末又恣意許耕而私稅,遺來舊規,無難革罷,啓下令甲,任自翻覆,自甲子至今十九年之間,偸奪島民之物,爲萬餘金之多,而以朝家常憲之貢,爲渠輩剸利之窟,曲念之聖意,終未及於坪民,憂憤之群情,竟未達於天聰,渠敢以如蠛如蝨之賤,乃有此無嚴無厭之擧,此豈非大關於紀綱,大切於民隱者乎?此雖微事,罔上之奸習,漸不可長,無告之至冤,情亦可哀,臣請依舊典,復設監刈官,此輩之前後罪狀,出付攸司,嚴査照法,以杜後弊,年前判下所給之鴻島三坪及多年偸食之數,竝推給島民,則未必不爲振頹綱懲奸習之一道也。臣以愚昧之見,徒知無隱之義,自犯不擇之科,臣罪到此,尤不容已。臣無任云云。省疏具悉。所陳竝令廟堂稟處,爾其勿辭察職。
別兼春秋金道喜疏曰,伏以臣罪積違逋,罰止問備,惶隕感激,益不知措躬之所。第臣老母之病,已成膏肓之祟,若失調將,輒致危劇,比年以來,寧日絶少,居常凜綴,殆若莫保朝夕,忽自數昨,重添別症,泄痢交作而藥餌罔效,感冒闖肆而食飮全却,臣方左右扶將,日夕煎熬,召牌荐降,至有勿呼望之命,義分是懼,雖不得不抑情就直,而門鑰一下,伻使亦斷,繞壁達曙,寸心如割,卽接家信,則母病諸症,夜來益添,促臣歸視,臣若徒懷嚴畏,不卽呼籲,則是自阻於慈覆之天也,玆敢短章請急,徑出禁門,伏願聖明,俯垂矜察,亟遞臣別兼之銜,俾便救護,仍治臣瀆擾之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴周壽啓曰,左承旨沈能岳,右副承旨金基常,今日不爲仕進,竝卽牌招,何如?傳曰,允。
又啓曰,兵曹參判朴宗琦,除拜後過三日不爲出肅,依定式推考警責,仍卽牌招察任,何如?傳曰,允。
傳于愼宜學曰,捧納承旨,從重推考。
愼宜學啓曰,判義禁朴崙壽,同義禁李文會再牌不進推考傳旨,今方捧入,而開坐命下之後,如是違牌,無意承膺,事體所在,誠極未安,竝所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽,同義禁李文會牌不進推考傳旨,今方捧入,而開坐命下之後,連事違召,不卽承膺,事體所在,誠極未安,竝更牌招,何如?傳曰,允。
以別兼春秋朴永元牌不進罷職傳旨,傳于朴基宏曰,只推。
以應敎尹景鎭,副校理李若愚·權敦仁,修撰南履懋,副修撰朴永元牌不進罷職傳旨,傳于朴基宏曰,只推。
朴基宏啓曰,左右史不可不備,別兼春秋朴永元,旣有只推之命,卽爲牌招入直,何如?傳曰,允。違牌勿爲呼望。
朴基宏,以弘文館言啓曰,應校尹景鎭,副校理李若愚·權敦仁,修撰南履懋,副修撰朴永元,旣有只推之命,竝卽牌招察任,何如?傳曰,允。
傳于朴基宏曰,奉審政府以下留待。
傳于朴基宏曰,奉審政府以下入侍。
沈能岳啓曰,行大司憲李存秀,執義鄭度采,掌令金世忠·朴昌擧,持平蔡弘韻,牌不進,持平南履炯未署經,監察茶時之意,敢啓。傳曰,知道。
以執義鄭度采,掌令金世忠·朴昌擧,持平蔡弘韻,司諫趙璟鎭,獻納朴奎壽,正言金牌不進罷職傳旨,傳于沈能岳曰,只推。
吏曹口傳政事,檢閱單金正喜。
朴周壽,以吏曹言啓曰,今此文宣王釋奠祭祭官中,時無職名人員,令該曹,口傳付軍職,何如?傳曰,允。
朴基宏,以禮曹言啓曰,健陵陵上莎草有頉處修改之節,令禮曹,擇日擧行事,政府以下,奉審狀啓啓下矣。修改吉日時,令日官池宅龜推擇,則今八月十九日辰時爲吉云,以此日時擧行,而謹稽謄錄,陵上莎草修改時,有設都監擧行之例,亦有因特敎,勿設都監,政府以下,進去監董之例矣,今番則何以擧行乎?敢稟。傳曰,政府以下,進去監董。
又以觀象監領事提調意啓曰,本監命課學兼敎授全啓煥遷轉代,前判官池宅龜,術業精明,依例差下,使之付軍職,冠帶常仕,何如?傳曰,允。
愼宜學,以訓鍊都監言啓曰,本局千摠朴友淵,身病甚重,勢難察任,改差,何如?傳曰,允。
修撰李同淳疏曰,伏以臣姿本下愚,器不中用,莫繼詩禮之遺業,粗習句讀之末學,猥被洪造,倖占末第,徒藉先蔭,獲忝淸選,始也講肆之昵侍,初非夢想所到,繼以臺省之歷揚,自知涯分已踰,而夫何誤恩之荐加,遽叨玉署之華銜。噫,是銜也卽古所稱朝夕論思之職也,瀛館登仙,地望之峻,旣如彼,廈氈談經,責任之重,又若此,則夫豈如臣之蔑學謏聞,所可冒玷,而召牌儼臨,惶感益深,義在駕屨,他不暇顧,章皇出肅,襆被入直者,亦已屢造矣。以不稱之身,處匪據之地,材具素蔑而涓埃莫效,醜拙畢露而盤礴愈愧,玆不得不披瀝肝肺,仰瀆崇嚴。伏惟聖慈,天地父母,俯垂諒察,亟命鐫遞臣所帶職名,以重公器,以安私分,不勝幸甚。臣於丐免之章,何敢贅他,而竊有區區至切之懇,結轖于中,不能自抑,敢此冒死附陳焉。臣命途奇薄,中歲孤露,臣之偏母,素抱貞疾,積年沈痼,而自經險釁,六七年間,一倍添劇,今年六十有二,而危篤凜綴之狀,殆有甚於八九十老病,長在床褥,轉側隨人,少或失攝,諸症越添,方其發作之時,實有朝夕之慮,調治之方,惟在於藥餌之扶將,滫瀡之滋補,而臣之家素貧窶,卽通朝之所共知也。臣又拙於謀生,疎於營産,自臣父在時,亦不能自力於菽水,以供一日之歡,常爲終身之恨,今臣母病,氣息奄奄,則人子至情,思所以奉養無憾,以終餘年者,豈有窮已,而甘毳之具,旣難稱意,蔘朮之劑,尙復何望?私心煎迫,計無不至。仍竊伏念聖明在上,孝理爲治,臣雖無似,亦化育中一物,豈可徒懷嚴畏之心,自阻於仁覆之下乎?伏乞聖慈,特賜矜憐,仍命選部,畀臣一小縣,使得以殫竭微悃,效力於民邑之事,仰圖塵刹之報,而仍以聖明之攸賜,天地生成之澤,母子歌詠,沒身感祝之餘,繼以隕結。臣無任云云。省疏具悉。疏辭,下該曹稟處。
壬午八月初四日酉時,上御熙政堂。健陵奉審大臣以下入侍時,左副承旨朴基宏,記事官李憲瑋,記注官安允璟,別兼春秋朴永元,右議政林漢浩,繕工監提調沈象奎,禮曹判書金魯敬,以次進伏訖。上命進前,漢浩進伏奏曰,風日乖和,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。漢浩曰,莎草有頉處,昨於狀啓,已爲悉陳,而自甲方至酉方,盡爲枯損,間或有萌芽之意,實無回甦之望,當爲修改,修改之節,分付該曹,擧行,何如?上曰,唯。漢浩曰,修改之時,有設都監擧行之例,役處不至浩大,則又有政府以下監董之例,該曹似當草記稟定矣。漢浩曰,東陵諸處奉審,臣當爲之,而臣之病症,更無蠢動之望,不知何以則爲好,而誠萬萬惶悶矣。永元曰,翰林移拜他職,則啓請還付,自是館規,說書金正喜,令該曹,口傳還付檢閱,仍卽牌招入直,何如?上曰,依爲之。出擧條上命退,諸臣以次退出。
上在昌德宮。停常參·經筵。
藥房提調李羲甲,副提調朴基宏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
沈能岳啓曰,合辭許久闕啓,事甚未安,除在外·未署經·差祭外,未肅拜·呈告人員,竝卽牌招,何如?傳曰,允。
愼宜學啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
沈能岳啓曰,行大司憲李存秀旣入闕中,不爲肅謝,直爲出去,事甚未安,推考,何如?傳曰,允。
傳于朴基宏曰,禮房承旨,馳詣文廟,奉審摘奸以來。
傳于朴基宏曰,發遣吏郞,諸執事淸齋與否,摘奸以來。
朴基宏啓曰,卽者議政府錄事來言,貞陵·徽陵·惠陵·元陵莎草有頉處,奉審時,政府當爲進去,而領議政金載瓚,右議政林漢浩,俱有身病,無以進去云,何以爲之?敢稟。傳曰,南判府事進去。
又啓曰,卽者社稷署官員來言,今初七日秋享大祭時,提調當爲進參,而提調鄭尙愚在外,不得進參云,何以爲之?敢稟。傳曰,許遞,前望單子入之。
社稷提調前望單子入之,沈象奎落點。
沈能岳啓曰,同義禁李文會再牌不進推考傳旨,今方捧入,而開坐命下之後,連事違召,不卽承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁李文會牌不進推考傳旨,今方捧入,而開坐命下,已至多日,尙不擧行,事甚未安,更爲牌招,何如?傳曰,允。
傳于朴基宏曰,判義禁有闕之代,前望單子入之。
判義禁前望單子入之,鄭晩錫落點。
沈能岳啓曰,新除授判義禁鄭晩錫,卽爲牌招,以爲開坐之地,何如?傳曰,允。
朴基宏啓曰,卽者別兼春秋朴永元,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
兵曹口傳政事,副司果單魚在濂·李炫章。
以應敎尹景鎭,副校理李若愚·權敦仁,修撰南履懋牌不進罷職傳旨,傳于朴基宏曰,只推。
朴基宏,以弘文館言啓曰,本館上番闕直,事甚未安,應敎尹景鎭,副校理李若愚·權敦仁,修撰南履懋,旣有只推之命,竝卽牌招,以爲推移入直之地,何如?傳曰,允。
沈能岳啓曰,行大司憲李存秀差祭,執義鄭度采,掌令金世忠·朴昌擧,持平蔡弘韻牌不進,持平南履炯未署經,監察茶時之意,敢啓。傳曰,知道。
以執義鄭度采,掌令金世忠·朴昌擧,持平蔡弘韻,司諫趙璟鎭,獻納朴奎壽,正言金牌不進罷職傳旨,傳于朴基宏曰,竝許遞,政官牌招開政。
以檢閱金正喜牌不進罷職傳旨,傳于朴基宏曰,只推。
朴基宏,以承文院都提調意啓曰,院吏文學官南宅義有頉代,幼學金宗洛差下,使之付軍職,冠帶常仕,何如?傳曰,允。
愼宜學,以訓鍊都監言啓曰,本局分授都城白岳山東邊第四城廊近處,體城四間許頹圮處,今已畢築,女墻仍爲始役,把守將卒,撤罷之意,敢啓。傳曰,知道。
判義禁朴崙壽疏曰,伏以臣於病伏昏囈中,伏奉金吾除旨,開坐有命,召牌屢降,在臣分義,固當駕屨之不俟,而第臣所患,非比暫時之祟,自夏初暑濕流注,轉成毒痢,證形奇怪,藥未見效,秋涼已生,病勢益痼,雜頉層出,一倍危劇,食飮全却,委頓床笫,遺矢莫算,氣息澌綴,奄奄若將盡之狀,萬無時日蠢動之望,冒犯逋慢,病裏惶蹙,益增死罪。且臣於見職,自來情勢,已成艮限,前此陳懇,屢蒙恩諒,則今臣私義,與前無異,以情以病,趨膺無路,玆敢不避猥越,仰瀆崇嚴。伏乞聖慈,俯垂矜察,亟遞臣金吾之銜,仍治臣瀆擾之罪,以昭法紀,以安私分,不勝幸甚。臣無任云云。答曰,省疏具悉。所請依施。
右副承旨金基常疏曰,伏以臣百不肖似,全無資歷之一常調賤蔭耳,徒以戚畹近屬,與於執事之末,格外陞資,已極僥濫,而至於喉舌淸顯之職,尤是意慮之所不到,煩瀆是懼,初不敢爲辭巽之計,非但私心之兢惶,固知公議之嗤點,果有大臣之筵奏出焉,則名器之不能愼惜,淸選之未免玷累,事實由臣,臣罪至此,尤當如何?向來重叨,卽蒙恩遞,私分粗以爲安,日前除旨,又何恩命之再誤也?庚牌累臨,不敢爲進身之計,惶隕罔措,直欲鑽地以入而不可得也。非不知卽地自列,以控難冒之微懇,而自居以承宣,冒昧陳籲,亦有唐突之嫌,徊徨屢日,窮隘轉甚,玆不得不猥瀆崇聽。伏乞聖明,念官方之不可不重,軫廉隅之不可不伸,所帶見職,亟許鐫改,仍命選部,永拔其望,俾嚴朝綱,以安私分,千萬幸甚。臣無任云云。省疏具悉。大臣之奏,特除之擧,皆美事也,爾其勿辭察職。
上在昌德宮。停常參·經筵。
愼宜學啓曰,行大司憲李存秀未肅拜,執義·掌令二員,持平一員未差,持平南履炯未署經,監察茶時之意,敢啓。傳曰,知道。
又啓曰,右副承旨金基常,今日不爲仕進,卽爲牌招,何如?傳曰,允。
備忘記,仇寧萬戶車義道下直,長弓一張,長箭一部,片箭一部,筒兒一箇賜給。
傳于朴基宏曰,禮房承旨,馳詣社稷,奉審摘奸以來。
傳于金基常曰,暗行御史留待。
傳于金基常曰,暗行御史入侍。
傳于朴基宏曰,留院公事入之。
朴基宏啓曰,吏曹判書金蓍根,參判徐有聞,參議呂東植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,行吏曹判書金蓍根,參判徐有聞,參議呂東植牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,行吏曹判書金蓍根,參判徐有聞,參議呂東植再牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事甚未安,判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
又啓曰,行吏曹判書金蓍根,參判徐有聞三牌不進推考傳旨及參議呂東植三牌不進,依定式,禁推傳旨,今方捧入,而判書陳疏到院,原疏,以社稷秋享大祭齋戒,纔已退却矣。判書·參判,所當更請牌招,而係是一日四牌,何以爲之?敢稟。傳曰,參議·參判,更爲牌招,判書原疏捧入。
傳于朴基宏曰,吏判疏批已下,卽爲牌招,如有違牌,勿爲呼望。
以吏曹參議呂東植三牌不進禁推傳旨,傳于朴基宏曰,分揀。
愼宜學啓曰,同義禁李文會再牌不進推考傳旨,今方捧入,而開坐命下,已至多日,連事違召,無意承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁李文會牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,更爲牌招,何如?傳曰,允。
又啓曰,義禁府都事來言,新除授判義禁鄭晩錫,在外不得開坐云,何以爲之?敢稟。傳曰,許遞,今日政差出。
以應敎尹景鎭,副校理權敦仁,修撰南履懋牌不進罷職傳旨,傳于朴基宏曰,只推。
傳于朴基宏曰,發遣吏郞,諸執事淸齋與否,摘奸以來。
兵曹口傳政事,護軍單金基厚。
愼宜學,以兵曹言啓曰,內禁衛將任百觀,五衛將金晉淵·李墉,俱以病難供職,呈狀乞遞,韓宗顯除授在外,過限未上來,竝改差,何如?傳曰,允。
有政。吏批,行判書金蓍根,參判徐有聞,參議呂東植,右副承旨金基常進。以尹致謙爲執義,李渭達爲司諫,洪勝圭·李若愚爲掌令,李同淳爲獻納,金逸淵爲持平,朴宗學爲正言,金逌根爲工曹參判,李羲甲爲判義禁,白東薳爲同義禁,宋一德爲監察,李時在爲禁府都事,李玄緖爲典設別提,洪晩燮爲奉常判官,金啓溫爲冬至兼謝恩副使,承文副正字單柳基豐。
兵批,判書金魯應進,參判朴宗琦未肅拜,參議李寅溥受由,參知尹豐烈入直,右承旨愼宜學進。啓曰,全羅左水使,今當差出,而擬望之人乏少,他道守令,竝擬,何如?傳曰,允。
以韓致應爲都摠管,金箕殷爲副摠管,尹明儉爲內禁將,金鎭喆·金履協爲五衛將,李煥爲忠壯將,李鳳秀·李仁行爲翊衛,趙存鼎爲都摠都事,鄭履逵爲訓鍊判官,洪章燮爲司禦,權敦仁爲文兼,南百善·李龍求爲訓鍊主簿,李容圭爲衛率,金善命爲左捕廳從事官,蔡光臣·洪永謨爲右捕廳從事官,南宮·魏鍾敏爲武兼,南錫九爲全羅右水使,柳聖台爲上土僉使,權友仁爲慶尙右兵虞候,訓鍊僉正單吳致賢,副護軍具縉·尹致儉,副司直鄭度采·趙璟鎭·蔡弘韻·朴昌擧·金世忠·朴奎壽,副司果金·李承祖·池宅龜,副司勇金宗洛,以上竝單付,水原中軍林漢極,仍任事覆啓判下。
愼宜學啓曰,掌令李若愚,獻納李同淳,旣在闕中,不爲肅謝,直爲出去,事甚未安,竝推考,何如?傳曰,允。
行吏曹判書金蓍根疏曰,伏以臣本寒素家一窮生,鹵愚謭蒙,無一猶人,而幸竊科第於遲暮之時,偏荷我聖朝拂拭之恩,釋褐二十有一年之間,驟躋崇班,內外踐履,罔非踰分,每中夜思惟,愧懼交積,過福之災,自作之孽,莫逃於金吾議讞。夫有國所重,無過於祀典,享官之有罪者,勘以謬例,刑典之大,莫嚴於檢驗,死囚之失實者,斷以輕律,處分一下,瞻聆皆聳,相對傳誦,欽仰攢祝,則於是乎臣之罪益著矣。罪重罰輕,非辜伊榮,杜門蟄伏,追愆頌恩,不意迺者,恩點特下於長銓前望,繼有收敍之命,此豈臣夢寐間所到者哉?臣誠惝怳失守,莫省攸措也。竊伏念冢宰之職,爲六卿之首,銓衡人物,黜陟庶官,邦治之得失,世道之汚隆,亶係於是,其地望之隆,責任之重,實非如臣無似者,所可妄玷也,明矣。臣以年則七旬將迫,精力衰短,以人則一能全無,鑑識昏謬,雖使之莅閑司而處漫職,猶懼其尸素,顧何以操用舍之柄,行激揚之政,仰裨聖世之治理,下壓一時之人心哉?海島饗鼓,禮雖失而無災,小犢僨轅,憂必在於輸載,今此誤恩,爲賤臣榮耀之圖則可,爲休命對揚之方,則不亦謬乎?臣受恩如天,圖報無地,一身之抵敗,不過其私,則哲之遺明,所關非細,左右思量,承膺無路,玆敢瀝披肝膈之懇,仰瀆崇嚴之聽。伏乞聖明,諒臣言之是實非僞,念是任之不可輕授,亟將臣銓部新命,卽許鐫改,以安賤分,以重公器,千萬幸甚。臣無任云云。答曰,省疏具悉。卿其勿辭行公。
壬午八月初六日未時,上御熙政堂。江原道暗行御史入侍時,右副承旨金基常,記事官李憲瑋,記注官李宗心·任泰濬,暗行御史洪學淵,以次進伏訖。上命御史進前,學淵進前。上曰,善爲而上來乎?學淵曰,臣之才識蔑劣,特畀之聖念,不能對揚其萬一矣。上命退,諸臣以次退出。
上在昌德宮。停常參·經筵。
夜自三更至初八日開東,灑雨下雨,測雨器水深二分。
愼宜學啓曰,行大司憲李存秀,執義尹致謙,掌令李若愚,持平金逸淵未肅拜,掌令洪勝圭在外,持平南履炯未署經,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
朴基宏啓曰,來十一日,輪對日次矣,敢稟。傳曰,當次人受點,後日次待令。
傳于朴基宏曰,禮房承旨,馳詣景慕宮,奉審摘奸以來。
愼宜學啓曰,持平金逸淵,旣在闕中,不爲肅謝,直爲出去,事甚未安,推考,何如?傳曰,允。
朴基宏啓曰,副應敎姜世白,校理沈鈁在外,副校理一員,修撰一員未差,副修撰趙寅永有實故,玉堂上下番俱空,事甚未安,應敎尹景鎭,校理金大坤,副校理權敦仁,修撰南履懋,副修撰朴永元,竝卽牌招,以爲推移入直之地,何如?傳曰,允。
愼宜學,以兵曹言啓曰,本曹參判朴宗琦未肅拜,參議李寅溥受由,參知尹豐烈差祭,只有臣魯應,今方入直,而替直無人,參判·參議,令政院,稟旨變通,仍令該曹,以在京無故人,口傳差出,待下批,牌招,以爲推移入直之地,何如?傳曰,允。
愼宜學啓曰,因兵曹草記,參判朴宗琦未肅拜,參議李寅溥受由,參知尹豐烈差祭,只有臣魯應,今方入直,而替直無人,參判·參議,令政院,稟旨變通,仍令該曹,以在京無故人,口傳差出,待下批,牌招推移入直事,允下矣。合有變通之道,何以爲之?敢稟。傳曰,未肅拜人牌招,竝許遞,前望單子入之。
兵曹堂上前望單子入之,參議李元默,參知愼宜學落點。
以兵曹參議前望單子,傳于金基常曰,李元默敍用。
吏曹口傳政事,兵曹參議愼宜學,參知李元默。
朴基宏啓曰,行都承旨朴周壽,左承旨沈能岳,不爲仕進,右承旨未差,臣基宏,今將監祭進,右副承旨金基常,享官入直,同副承旨閔鼎秀在外,坐直無人,行都承旨朴周壽,左承旨沈能岳,竝所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,趙鐘永落點。
沈能岳啓曰,同義禁李文會再牌不進推考傳旨,今方捧入,而開坐命下,已至多日,一向違召,無意承膺,事體所在,萬萬未安,所當更請牌招,而係是一日三牌,何以爲之?而新除授判義禁李羲甲,同義禁白東薳,竝卽牌招,何如?傳曰,允。更爲牌招。
又啓曰,判義禁李羲甲,同義禁李文會牌不進推考傳旨,今方捧入,而開坐命下,已至多日,尙不擧行,事體所在,極爲未安,判義禁李羲甲,陳疏到院,而原疏以景慕宮秋享大祭齋戒,纔已退却矣,竝更牌招,何如?傳曰,允。原疏捧入。
又啓曰,判義禁李羲甲,疏批已下,卽爲牌招,何如?傳曰,允。
傳于沈能岳曰,藥房提調·賓客,前望單子入之。
內醫院提調前望單子入之,金履陽落點。
右賓客前望單子入之,洪羲臣落點。
吏曹口傳政事,左賓客李相璜,右賓客鄭尙愚,左副賓客金魯敬,右副賓客洪羲臣。
沈能岳,以侍講院言啓曰,司書金逸淵入直矣,移拜持平,纔已出去,下番闕直,事甚未安,文學司書·兼司書,說書兼設書俱未差,輔德朴綺壽內閣入直,弼善林東鎭方在拿處中,他無入直之道,兼輔德李鶴秀,兼文學尹景鎭,竝卽牌招,以爲推移姑降入直,而未差之代,令政院,稟旨差出,待下批,牌招入直,何如?傳曰,竝許遞,前望單子入之,待下批,牌招入直。
春坊前望單子入之,輔德朴綺壽,兼輔德金學淳,弼善南履懋,文學李魯秉,兼文學宋應圭,司書李趾秀,兼司書林東鎭,說書李憲瑋落點,兼說書金炳朝落點。
兵曹口傳政事,副司果單金道喜。
朴基宏啓曰,諸道道臣之狀啓,不得以都事替行,自有定式,而黃海監司李龍秀,謂以關西繡啓,情私崩迫,廢却公務,谷山府反庫啓本及罪人到配啓本,以假都事替行,揆以事體,極爲未安,從重推考,原啓本,係是閑漫公事,故竝還下送,改修正上送,何如?傳曰,允。
以應敎尹景鎭,校理金大坤,修撰南履懋,副修撰朴永元牌不進罷職傳旨,傳于朴基宏曰,只推。
朴基宏,以禮曹言啓曰,卽接觀象監所報,則今此貞陵·徽陵·惠陵陵上莎草,元陵大王陵上莎草有頉處,政府以下奉審時,本監提調一員,當爲進去,而提調權丕應,奉命出疆,提調趙萬永,以身病不得進去云矣,在前本監提調有故之時,有本曹堂上兼進之例,今亦依例兼進,何如?傳曰,允。
沈能岳,以御營廳言啓曰,本廳字內光熙門南邊第二城廊近處,體城六間許頹圮處,今八月初八日爲始,改築之意,敢啓。傳曰,知道。
判義禁李羲甲疏曰,伏以臣昨伏奉除旨,以臣爲義禁府判事者,在臣竭蹶之義,豈敢駕屨是俟,而第臣方叨左賓客及藥院提調之任,揆以格例,刑獄之官,俱不得兼綰,玆敢猥陳短章,仰瀆崇聽。伏惟聖明,俯賜鑑諒,將臣新授判金吾之任,亟行鐫免,以存公格,千萬幸甚。臣無任云云。答曰,省疏具悉。開坐旣有成命,所帶賓客提擧之任,竝姑許遞。
上在昌德宮。停常參·經筵。
自開東至未時,灑雨下雨,測雨器水深七分。
沈能岳啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,工曹參判金逌根,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,同義禁李文會再牌不進推考傳旨,今方捧入,而開坐命下,已至多日,尙不擧行,事體所在,極爲未安,所當更請牌招,而係是一日三牌,何以爲之?敢稟。傳曰,更爲牌招。
朴基宏啓曰,玉堂上下番俱空,事甚未安,應敎尹景鎭,校理金大坤,副修撰朴永元,旣有只推之命,竝卽牌招,推移入直,何如?傳曰,允。
傳于趙鐘永曰,奉審大臣以下留待。
傳于趙鐘永曰,奉審大臣以下入侍。
注書李憲瑋遷轉,代以金鍏爲假注書。
金鍏有頉,代以丁載榮爲假注書。
傳于朴基宏曰,發遣吏郞,諸執事淸齋與否,摘奸以來。
沈能岳啓曰,行大司憲李存秀,執義尹致謙,掌令李若愚,持平金逸淵牌不進,掌令洪勝圭在外,持平南履炯未署經,監察茶時之意,敢啓。傳曰,知道。
以執義尹致謙,掌令李若愚,持平金逸淵,司諫李渭達,獻納李同淳,正言朴宗學牌不進罷職傳旨,傳于沈能岳曰,只推。
以副校理權敦仁再牌不進罷職傳旨,傳于朴基宏曰,只推。
朴基宏啓曰,玉堂上下番俱空,事甚未安,副校理權敦仁,旣有只推之命,卽爲牌招入直,何如?傳曰,允。
以應敎尹景鎭,校理金大坤,副修撰朴永元牌不進罷職傳旨,傳于朴基宏曰,只推。
以副校理權敦仁牌不進罷職傳旨,傳于朴基宏曰,只推。
以兼輔德金學淳,弼善南履懋牌不進罷職傳旨,傳于朴基宏曰,只推。
以兼文學宋應圭牌不進罷職傳旨,傳于朴基宏曰,只推。
朴基宏,以侍講院言啓曰,新除授文學李魯秉,時在京畿驪州地,司書李趾秀時在公淸道沃川地,書筵入番事緊,竝斯速乘馹上來事,下諭,何如?傳曰,允。
趙鐘永,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,今月初十日,三內禁軍番次矣,該番將尹明儉,時無職名,依例口傳付軍職,何如?傳曰,允。
兵曹口傳政事,副護軍單尹明儉。
趙鐘永,以兵曹言啓曰,卽接慶熙宮衛將金應燁牒報,則本宮內武德門西邊小松一株,拔根顚仆云,依例斫去之意,敢啓。傳曰,知道。
吏曹啓目,觀此慶尙右道暗行御史尹命圭書啓,則昌原前府使沈能俊段,昨秋捧還時,米五百石,租五百石,從高價執錢,米則每石四兩四錢,租則每石二兩三錢式收捧,今春分還時,添錄於昨秋報營,減價錢還條中,米每石一兩七錢,租每石六錢,一依減價例,混同分給,則米粗收剩合錢二千一百二十五兩,盡歸私用是白遣,昨年五月船艙擔役時,役軍三千三十二名,報營分定於倉屬六邑,而每名雇價,以三錢式收取,錢爲九百九兩內三百三十兩,作爲官用是白遣,漕船格軍糧資,例以新結漕米每名十石五斗上下,而今年則漕米不足條,爲三百九石,則以某樣米,推移上下之意,得營門許題,船格一百九十五名許,每名二石式,以還米代給,合爲三百九十石,則還米加入,爲八十一石,而換出漕米,每石八兩作錢,三兩立本,餘剩四百五兩,作爲私用是白遣,官需米一百六十石,移付大同結,捧納于漕倉,漕米所捧之斛,較之官廳所捧,每石加入爲二三斗,故執錢加爲一兩五錢,則加捧取用,爲二百四十兩,此是今年創開者,則亦不可歸之於謬例是白遣,馬山浦南商主人,料外甚厚,該主人輩,納錢屢千兩,以補民役,其後轉相賣買,若加貢例,成節目置之營邑,與本里,永作不易之規,無賴輩相鬧圖奪,連爲定配矣。昨春浦民十數輩,又欲圖奪,非理訴官,則外爲將許之題,內示欲賂之意,畢竟使本浦倉監居間,以五百兩價人蔘,潛諉浦民,使之貿納,則浦民輩,果各出錢五百兩,而同人蔘倉監,袖納于該府使倉坐之時,故臣於査庭,徵出於該府使,還給各人,前後圖奪文蹟,盡爲燒火是白遣,庚辰除夕,屠牛贖錢,辛巳二月所捧四百六十兩內,四百兩歸之私橐,各項所犯,俱執貪饕眞贓,故已爲封庫是如爲白乎旀,居昌前府使李載筵段,昨年請得邑災一百九十五結七十九負九束,而民間災俵爲九十九結七十九負,其餘災九十六結九束段,每結十二兩五錢式收捧,合錢一千二百兩內,七十餘兩,自下乾沒,其外則盡爲私用是白乎旀,龍溪·見巖兩寺,比前凋敗,諉之僧役捄弊,兩寺畓十八結七十負一束,賣在年久,作爲民沓者,不給分錢,本價勒奪文券紙筒官上是白遣,昨秋畓租二十斗式作石,合六十九石十八斗,自官收捧,待春價貴時,作錢二百五十二兩一錢五分,亦歸私用是如,該吏輩納侤,而有收租捧價踏印置簿是白如乎,臣於査庭,招致田畓見奪各該民人等,出給本文記後,同租作錢二百五十二兩零,査出於該府使處,分數石斗,一一派給爲白乎旀,邑民業楮者,謂之私賣,每名二十兩式,勒捧贖錢,六名合一百二十兩,亦歸私用是如,該吏輩納侤是白只,亦於査庭,招致楮民等,同楮贖錢一百二十兩,査出於該府使處,還爲派給是白乎旀,本邑除番軍官一百八十三名,每名租一石式,自官取用者,自是年久之例,而昨秋謂之査丁,無論疊役黃口及或以女爲男,括疤三百六十一名,而正軍闕額,不計其數是白去乙,無一名以此充補,沒數添充於除番之役,勒捧名下租三百六十一石,每石二兩式代錢收捧,合錢七百二十二兩,盡歸私用是如,吏校輩納侤,而有踏印役案及捧錢件記是白只,亦於査庭,推入新定之案,一邊爻周後,曉諭村里是白乎旀,今春邑倉及新倉租還分給時,兩倉租各一百石,虛作他穀名,分付出庫,趁高價作錢,每石一兩七錢,或一兩六錢四分式,合三百三十四兩內,一百七十兩,歸之私用,一百六十四兩段,該吏輩,雖以立本樣納侤,而歸屬亦不分明是白乎旀,昨年還穀之加分取耗以用者,米雜穀爲三十八石零,今年加分,累倍於昨年,而耗條則未及取用是白乎旀,公廨修補時,僧匠輩工價,白賴不給是白只,査庭之査出以給者,爲一百五兩是白遣,雇馬軍如干霑漑之物,奪作官排朔以用者,亦爲査出成節目,還屬以給爲白乎旀,衆讟莫弛,虛譽欲粧,陰嗾本邑居一同姓李班,募得數三無賴輩,唱出立碑之鄕論,境內六千餘戶,每戶錢五分式,勒爲排斂,貿銅材貿木石,以爲鑄碑庇閣之計是白乎旀,外他刀錐之微,無利不射,而言之鄙瑣,不爲枚擧是白如乎,右項諸條所犯,俱係貪虐不法,實執眞贓,故已爲封庫是如爲白乎旀,河東前府使閔晢段,己卯秋捧還時,米五百三十石,以每石三兩五錢式,執錢以二兩立本,每石一兩五錢式取剩者,合爲七百九十五兩內,三百四十五兩,該色作爲私用,四百五十兩,作爲官用是如,其時倉監輩,一一納侤是白遣,以岳陽面劉哥民畓訟事,捧賂二百兩,而自外捧置於官衙出入之鶩島李姓人家,輸來取用是白遣,開峙材松商韓姓人處,以遊女作妾事,捧賂二百兩而途京第是白遣,前後賣鄕爲六人,而合錢爲三百八十兩,賣校爲三人,而合錢爲一百十兩是如,其外捧賂差任之瑣瑣者,又不止此數是白遣,民庫逋錢査出條,爲二百七十五兩九錢,鶩倉色吏之加徵民間者,査發屬公租三十七石,代錢五十五兩五錢,各樣徵贖錢三十二兩零,合錢三百六十三兩零,稱以用下於六偶亭造建物力,而其中實入錢爲一百六十兩零,其餘二百三兩零,作爲私用,而虛張冒減本於下記中是白遣,富民金漢處,托以其從兄前吏房逃躱之罪,百端威脅,亦使鶩島李姓人,紹介捧錢二百兩是白遣,花開內山,卽封山禁地,而兩次斫松爲十二株,作官板四十八立,辛巳春,添載稅船,輸送京第是白遣,自知其醜,欲爲立碑賺人之計,使其信任之校,發通各面,勒徵立碑錢,碑石則本邑退吏處,未刻墓碑,亦使勒奪,及其遞歸之日,䜿之路傍,爲民所踣,諸條所犯,俱係貪鄙眞贓是如爲白有臥乎所,上項三邑前倅,貪饕不法之罪,繡啓如是臚列,竝只令該府,拿問重勘是白乎旀,昆陽郡守崔笠段,劇逆之女爲婢者,狼藉通奸,作爲房嬖,其首吏據理爭之,至受重棍,其他冊客之貽弊,倉屬之作奸,猶屬餘事是如爲白有臥乎所,事未前有,聞極驚惋,如此凶悖之類,不可暫置字牧之任,爲先罷黜,令該府,拿問嚴勘爲白乎旀,金山郡守洪俊謨段,性旣柔懦,難責振刷,政又糊塗,全沒主張,衙客之貽囑公行,而訟輒反決,吏屬之奸弊狼藉,而民多受病,富商私債,曲意捧給,而怨言頗騰,各掌任役,無常遞易,而疑謗盍察是如爲白乎旀,山淸縣監宋欽人段,疎於處事,矇於察奸,猾鄕內外交蔽,而委任一吏,尤爲本邑之巨慝,官事操縱,專在其手,穀簿幻弄,惟意所欲,闔境之民,皆以爲有吏無倅之邑是如爲白乎旀,丹城縣監柳本藝段,未諳治體,政多在下,民於其間,不免受困,其中一鄕一校一吏,各行其事,奸弊尤甚,一邑四倅,至登民謠是如爲白有臥乎所,上項三邑守令,竝只罷黜爲白乎旀,熊川前縣監金魯範段,昏憒鄙瑣,嬖又干政,一境傳爲笑囮是如爲白乎旀,金泉前察訪李若烈段,驛弊則全不顧恤,奸吏則一任增滋,謗怨至今不息是如爲白有臥乎所,上項前縣監前察訪,繡啓臚列,旣如是,則不可以已遞,置而勿論,竝只拿問處之爲白乎旀,金海前府使柳台佐段,文華所推,聽斷亦平是白乎矣,倉屬之偸弄狼藉,而弊源莫察,鹽稅之發賣取剩,而歸屬不明是如爲白乎旀,草溪郡守許㬘段,倉奸或漏,是宜加勉是如爲白乎旀,咸陽郡守李憲周段,首吏之攛挪公物,彌縫私逋,自多貽弊,而或未盡察是如爲白有臥〈乎〉所,上項三邑前後守令,竝只推考警責爲白乎旀,巨濟前府使宋之廉段,貪饕虐民之罪,已登於道臣論罷之啓是白乎旀,柒原前縣監金東喆段,其貪汚不法之狀,已登於道臣論罷之啓是如爲白有臥乎所,上項兩邑前倅,道臣旣已論罷,今不必疊論是如爲白乎旀,南海前縣令李濟完段,本之廉簡,濟以綜明,絶無韎韋之麤習,綽有愷悌之儒操,三年島邑,燕處無妓,終日一榻,公餘端坐,施措極其雍容,而盡祛宿瘼,字恤極其誠勒而不求赫譽,收勘累千石積久之逋,不煩族分而吏奴無怨,査出數千兩乾沒之貨,還給民間,而坊曲咸頌,本邑之還簿最紊,則詳議營門,移減千餘石,均整元摠,而遂無戶小分多之弊,沿海之船稅偏荷,則懇請統營,多得自枯松,分造新隻,而永絶虛名實徵之冤,游手雜技之類,盡守恒業,而愚蕩者革其習,護倭差員之饋,獨捐殘廩,而遠輸者息其肩,實績之著,槪擧如此是白乎旀,聽斷公而落訟者亦喜,惠政洽而願借者皆泣,非但闔境之頌騰,實爲嶺右之治最是如爲白乎旀,咸安郡守申性浩段,公明之治,剛柔竝濟,束下以嚴,而奸猾自底斂手,愛民以實,而惠澤無不浹心,民庫錢之悉徵乾沒,且除謬例,則永絶橫斂之弊,泥生結之躬巡浦野,明核頉簿,則遂無白徵之冤,講武固其本色,而禮士又叶群情,三政俱完,一境齊頌是如爲白有臥乎所,上項兩邑前後守令之治績,如是懋著,宜示激勸之政,似當施以陞敍調用之典是白乎矣,係干恩典,臣曹不敢擅便,上裁敎是白乎旀,監司金相休段,體重宸委寄之念,盡一路承流之責,憚戢先行於懲貪,窮蔀從此息肩,按廉每及於摘伏,奸猾庶幾斂手是如爲白有臥乎所,道臣體重,今姑勿論爲白乎旀,其餘前後守令察訪,或有褒語而績乏優異,或帶貶而疪無顯著,竝只置之爲白乎旀,其餘閫帥·營將·虞候·邊將·監牧官等乙良,令兵曹稟處,何如?判付啓,依回啓施行爲良如敎。又啓目粘連,啓下是白有亦,觀此平安南道暗行御史朴來謙書啓,則本道守令中,安州前牧使兪應煥,成川前前府使徐俊輔,肅川前府使南志復,中和前前府使李元緖,三和前前府使朴敦常,价川前郡守洪箕錫,寧遠前郡守柳昇根,順安前縣令李文容等段,繡啓旣請令攸司稟處,更無可論是白遣,安州牧使洪時濟段,莅任之初,疪政已多,神識昏耄,而冊客用事,政令轉錯,而由吏作弊,科儒濫棍,試役回車,果然醜謗之喧播,關西山訟之題,加下民斂之報,太欠商量,半年之內,政無頭緖,劇務之地,難責矯捄是如爲白乎旀,甑山縣令權中任段,坦易輕率,旣多體貌之損傷,侈靡流連,自致用道之過濫,吏奴之作弊閭里者,卽由偏信之故也,邑子之出入政堂者,盡是雜技之伴也。秋糴全未督納,還分四分居一,勑錢胡多那移,而虛留十分居八,至於一千五百石之臥還捧債,謂補公用,而其中七百兩之充補民庫加下云者,秋冬等營勘中,旣無所充補,則同錢歸屬,實無其處是如爲白乎旀,江西縣令尹憲圭段,莅任四載,專不事事,吏言是從,奸鄕是信,聽訟則太沒主見,臨民則莫察隱情,以若有裕之庫儲,反有加下之名色,支勑時貸用富民之錢,其實則自官貸用也,勑站官供,竝出於勑需,而該監該吏,恣意取用,支勑下記,至爲三千餘兩之多,民庫告罄,勑錢亦多虛留爲白遣,還政尤無頭緖,昨年未捧折米二千十七石零內,臥還爲一千五百五十石零,監色輩潛捧發賣,爲一百九十六石零,實未捧爲二百七十石零是白遣,雖以已捧言之,折米一千四十九石零,盡入於色庫之偸弄,或發賣牟利,或私分捧賂,由是而倉無留儲,民不均受,難捧里之鄕帖出給,不勝紛紜,而賣酒家之都賈完文,大違法式是白乎所,大抵江邑之輿論,有吏而無官是如爲白乎旀,中和府使白能洙段,奸猾莫戢,欺弊多端,還穀一千七百石高價執錢,取其剩充補,各庫加下,雖無染指之事,而未免違法是白遣,奸吏之稱以放下,預出倉穀,作奸牟利者,爲二千三百六十八石零是白遣,稱以勅耗,加出作錢爲七十二石是白遣,昨冬未捧,爲三百二十六石零是白遣,三班中別還分給,爲八百二十五石零是白遣,各倉色新逋,爲五百九十七石零,窮春還分,其數無多,矇不覺察是如爲白有臥乎臥,上項四邑守令,竝只爲先罷黜,令該府拿問重勘爲白乎旀,永柔前縣令林顯喆段,旣無善政之可紀,尙有瑣謗之多招,以邑移邑而治簿之際,謂有負債,賣鄕捧賂,其數夥然,已現發者至爲五百五十兩,邑民至今唾罵是如爲白乎旀,三和前府使具縉段,濫杖緣醉,房嬖駭聞,聽事全沒分數,吏鄕少無畏憚,千餘包之臥還隱逋,矇不覺察,退籍旣有朝令,而紙價胡爲預下是白乎旀,勑庫錢虛留爲一千五百二十九兩零,而只認以八百兩之未充,尤可見其欺蔽是白乎旀,陽德縣監李錫龜段,酒色不近,訟獄無滯是白乎矣,少年做治,或多生疎,富民勸分,雖出於救荒,而不免抄饑之零星,倉穀發賣,未盡察奸,而以致分糶之絶巡,初夏艱食之際,流散載路是白遣,反倉剩穀,移作自備是如爲白乎旀,他道沿道邑守令中,坡州牧使李存敬,祈雨祭鄕任替行,大爲未安是如爲白乎旀,高陽郡守鄭淵始段,沒入公錢,該吏不知其出納,濫報儲置,剩數自歸於私用,故補逋無實而膏澤暗竭,邑受其弊,民皆見欺是如爲白有臥乎所,上項五邑前後守令,竝只拿問處之爲白乎旀,寧遠郡守李秉逵段,聽訟詳明,奉公恪勤,簿債加斂之錢,査徵還給,倉行帶率之隷,備給盤纏,規度雖貴於精約,氣力差欠於振刷,奸猾尙未盡退,矯捄尙未就緖是如爲白乎旀,祥原郡守李秉熙段,剛明爲治,地步不拘束濕,而吏稱過杖,撫恤而民皆安堵是白乎矣,倉奸猶未盡察,致有監色作弊之端是如爲白有臥乎所,上項兩邑守令,竝只推考警責爲白乎旀,孟山縣監柳昌根段,剛明綜核,百弊俱祛,慈諒撫摩,一境賴安,還穀準捧,穀色精實,排巡分給,計口磨鍊,昨年雖歉,已無隣族之徵,今春雖窮,亦無顚連之患,公廨巨役,不煩民力,各庫遺在,俱無虛簿,徵布均排,而軍民無惱苦之歎,束濕甚嚴而閭里無誅求之弊是白乎旀,昨秋火稅災減條之有名無實者,爲白玉之一瑕,而以若弊邑,値此災歲,不有良手,將無孑遺,論厥治績,當最諸邑,褒賞之典,惟在睿裁是如爲白有臥乎所,繡啓旣請褒賞,則似當施以陞敍調用之典是白乎矣,係干恩典,臣曹不敢擅便,上裁敎是爲白乎旀,監司金履喬段,務持大體,列郡知戢,謹守令典,衆情咸孚是如爲白有臥乎所,道臣體重,今姑勿論爲白乎旀,前前監司李肇源段,繡啓臚列,若是狼藉是白乎矣,道臣體重,臣曹不敢擅便,令廟堂稟處是白乎旀,其餘本道守令·察訪及他道沿路守令·察訪等段,績乏優異,疪無顯著,竝只置之爲白乎旀,閫帥·中軍·虞候·邊將等乙良,令兵曹稟處,何如?判付啓,依回啓施行爲良如敎。又啓目粘連,啓下是白有亦,觀此江原道暗行御史洪學淵書啓,則平海前前郡守李有璟段,繡啓旣請令攸司稟處,更無可論是白遣,春川府使韓耆裕段,以衰老之年,當盤錯之地,志切愛民,雖由於仁善,事多因循,終欠於振刷,倉糶則零星於民戶,錢俵則都歸於吏鄕,而各倉幻弄虛欠之數,爲一千一百十七石零,而初不覺察是如爲白乎旀,江陵府使李晉淵段,爲治自任怨謗,做事頗尙氣力,賙飢不能備豫,窮民最多流離,統還之當納十斗者,必納一石可知斗上之太濫,而偏聽吏言,不察民隱是白遣,課士之日,首吏之對靑衿捽曳院僕,督稅之際,悍校之持紅索傷虐村閭,儒論憤鬱,民怨喧藉是如爲白乎旀,淮陽縣監趙琮鎭段,孔路弊局,又値歉歲,政令銷刻,奸濫闖發,賑簿之加報飢戶,自營門削去,則監色輩,雖不得售計,而乃以飢民口吻之物,付之奸吏舞弄之手,吏安得不染指,民安得不捐瘠乎?畢竟賑資中錢八十二兩零,太七十五石零,乃歸乾沒是白遣,且以倉穀言之,監色偸竊,爲二百九十七石零,其私分殖利者,爲六百九十七石零,而漫不覺察,使之惟意是如爲白有臥乎所,上項三邑守令,竝只罷黜爲白乎旀,旌善前郡守任重白段,屢載爲治,事多駭聽,一境騷擾,醜聲喧騰,賂門大開,利竇廣穿,抄出有錢之人,構成無痕之罪,暗地勒捧者,爲一千四百八十兩內,二百三十兩,呈議送推去,其餘一千二百五十兩,歸於私橐是白遣,客舍鄕廳官廳修補時,富民處收斂錢,爲七百八十九兩零,而殺獄罪人羅萬基之逃躱也,以物故樣報營門,畢竟自營門摘發捕得,俱係重犯,合有嚴勘是如爲白乎旀,狼川前縣監蔡弘韻段,還上各樣,不過六千四百二十石零內,入於吏奴逋及民未捧者,二千七百三石零是白如乎,及其分糶也,所欠之數,旣爲折半是白遣,四載居官,十差首鄕,而其中捧賂爲五百二十兩,村民處或因訟事,或爲構罪,所捧賂錢,爲一百九十兩是白遣,賣鄕鬻訟,醜聲喧騰,事多不法,怨謗載路是如爲白有臥乎所,上項兩邑守令,竝只拿問嚴勘是白乎旀,平海前郡守南錫中段,人本麤悖,政無頭緖,民訟之留滯,饌解之勒捧,不顧海尺之稱冤,而邑校之濫棍致命,尤極駭聽是白遣,田大同輸納時,船馬二價,與各樣雜費不足之數,爲五百三十五兩零,以巡營請得錢及本邑公錢,什六取殖,充報以用,而該色輩,乘時射利,以其私錢一千七百餘兩,添數放債於民間,一聽吏言,混同督捧,闔境騷擾,怨聲載路是如爲白乎旀,麟蹄縣監李度憲段,奸猾得意,政令紊亂,兩倉各穀六千二百九十五石零內,入於吏逋及民未捧,爲一千七百三石零,別分爲四百九十五石零,倉色私分爲九十九石零,元還分則只爲四千六百二十八石零,巡還之略略分排,非但窮蔀之稱冤,倉屬之分石也,換穀也,色落加捧等弊,不一其端,任其偸弄,矇不覺察是如爲白乎旀,楊口縣監洪龍榮段,年旣衰暮,精力不能周察,性本仁善,奸猾惟意舞弄,還上各穀八千二百九十七石零內,吏逋爲一千二百五十三石零,該色私分爲八百七十石零,官題別分爲四百九十八石零,而又除各樣公下,則排巡分給,只爲五千三百二十六石零,故民之所受,比前半減,至有等訴稱冤之境是白遣,昨年給災十三結七十八負五束內,一結四十八負,非不俵分於災民,實則乾沒於吏手,二結三十負五束,仍無下落,自歸不察之科,事係災糴,有難容恕是如爲白有臥乎所,上項五邑前後守令等段,竝只拿問處之爲白乎旀,襄陽府使沈東潤段,課士勸農,勤不憚勞,而政欠束濕,勉在剛克是如爲白乎旀,高城郡守尹匡烈段,論其大體,頗多可觀是白乎矣,加下之未禁,僧役之稍繁,不卽矯捄,未免襲謬是如爲白乎旀,杆城郡守金鎔段,律己則恬精,臨民則雍容是白乎矣,邸債之非時督捧,旣招怨謗,民訟之或欠剖斷,亦涉柔弱是如爲白有臥乎所,上項三邑守令,竝只推考警責是白乎旀,通川郡守徐秉淳段,持己也恬約,做事則綜鍊,臨民聽斷,已著公平之譽,刷逋嚴勘,多行戢束之政,雜種之分數蠲免,惠遍結民,貧殘之自備救飢,澤及海尺,結夫之移定革弊,緇徒無不稱訟,魚鮮之厚直貿用,吏隷莫敢操縱,久矣無倅之歎,今焉來暮之謠,莅任半載,輿頌溢路,考其治蹟,合施嘉奬是如爲白有臥乎所,治蹟如是懋著,宜示激勸之政,似當施以陞敍調用之典是白乎矣,係干恩典,臣曹不敢擅便,上裁敎是白乎旀,監司申在植段,恬雅自持,剸理得宜,藿巖之痛革宿弊,營耗之除剩防役,別卜定之勿施,封餘蔘之不受,俱是優惠之端是如爲白有臥乎所,道臣體重,今姑勿論爲白乎旀,其餘守令察訪及其他道沿路邑守令等段,績乏優異,疵無顯著,竝只置之爲白乎旀,中軍·營將·邊將等乙良,令兵曹稟處敎是白乎旀,奏御文字,何等敬謹,而今此書啓中,不書職銜,難免不審,當該御史洪學淵,推考,何如?判付啓,依回啓施行爲良如敎。
壬午八月初八日未時,上御熙政堂。貞陵奉審大臣以下入侍時,行左承旨趙鐘永,記事官金炳朝,記注官安允璟·金樂澧,判府事南公轍,繕工監提調沈象奎,禮曹參判申絢,以次進伏訖。公轍曰,秋氣漸緊,朝夕過涼,聖體若何?上曰,一樣矣。公轍曰,寢睡·水刺之節,何如?上曰,一樣,而各殿宮氣候亦一樣矣。公轍曰,書啓及圖形,纔已封進,而臣等昨詣貞陵,先爲奉審,則莎草雖自今年有頉,而前面自乙方至癸方,後面自庚方至亥方,莖葉盡爲萎黃,枯損更無蘇生之望,修改之節,有不容少緩,仍爲轉向東陵奉審,則元陵大王陵上莎草,已自年前,蟲患或出或止,莎草亦皆萎枯,道臣之狀啓,承宣之回奏,臣亦聞知,而下情悶然矣,今番詳細看審,則所見異於所聞,蟲種已爲止息,莎草亦多向蘇,雖有間間枯落,而不至大段,有漸次蘇生之望。且伏念乙丑以後,屢度有修改之役,事體煩屑,極爲未安,謹依先朝受敎,令陵官,從便補莎,期有回蘇之效,明春道臣奉審,更爲別具狀聞後稟處,實合於愼重之道,徽陵則莎草果有間間枯損處,而亦不至大段修改,不必遽然擧行,申飭陵官,使之從便補莎,實合事宜,惠陵莎草有頉處,雖不至如貞陵之大段旱損,自寅方至亥方,莖葉盡枯,難期回蘇,修改則不可不擧行矣。健陵修改日字,該曹已爲擇吉云,而八月則一日之內,各陵工役,竝爲相値,則實多掣肘難便之端,莫重事役,恐欠專一矣。惠陵頉處,目下所見,別無甚急,一兩朔少遲,未爲不可,以十月擇吉擧行,則事甚便好,繕工提調及禮曹堂上之意,亦皆如此,故敢此仰達矣。雖以私家言之,十月改莎甚好,而今年則節候差早,早凍可慮,雖以十月擇日,而以旬望前涓吉,則自無寒節妨役之歎,該曹預爲知悉擧行之意,分付,臨時觀日候之如何,莎土始役,果爲難便,則該曹亦當更爲稟處而進退矣。上曰,依此爲之。仍命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深三分。
世子宮誕日,大殿·中宮殿·嘉順宮·世子嬪宮,內閣·政院·玉堂口傳問安。答曰,知道。世子宮單子問安。答曰,知道。大殿·中宮殿·嘉順宮,朝廷二品以上·六曹堂上口傳問安。答曰,知道。世子宮單子問安。答曰,知道。
朴周壽啓曰,吏曹郞廳來言,守令多窠,政事,取稟。傳曰,政官牌招開政。
傳于朴基宏曰,左承旨,禮房承旨,分詣受香諸處,奉審摘奸以來。
趙鐘永啓曰,禁衛中軍申鴻周,以南壇淸道事,今方出去矣,兼帶右邊捕盜大將,命召及大將牌·傳令牌,何以爲之?而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將徐春輔,卽爲牌招聽傳敎,何如?傳曰,允。
朴基宏啓曰,玉堂上下番俱空,已至多日,事甚未安,應敎尹景鎭,校理金大坤,副校理權敦仁,副修撰朴永元,旣有只推之命,竝卽牌招推移入直,何如?傳曰,竝許遞,前望單子入之,待下批,牌招察任。
玉堂前望單子入之,應敎尹致謙,校理李彦淳,副校理趙璟鎭,副修撰金道喜,落點。
傳于趙鐘永曰,明日次對,依例來會。
兵曹口傳政事,副司果單朴永元。
沈能岳啓曰,行吏曹判書金蓍根,參判徐有聞,參議呂東植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,行判書金蓍根牌不進,參判徐有聞進,參議呂東植牌不進,右承旨沈能岳進。啓曰,判書金蓍根,參議呂東植竝牌招不進,小臣獨政未安,何以爲之?敢稟。傳曰,仍爲之。
又啓曰,朔州府使,今當差出,而擬望之人乏少,內禁將竝擬,何如?傳曰,允。
以崔時淳爲執義,尹景鎭爲副校理,南履懋爲修撰,安承煦爲濟用主簿,許晟爲肇慶廟別檢,李在修爲安州牧使,柳遠鳴爲江陵府使,李寅溥爲春川府使,尹明儉爲朔州府使,金鍵爲中和府使,李羲平爲金山郡守,趙徽鑑爲昆陽郡守,閔元鏞爲江西縣令,鄭東龜爲甑山縣令,李淵愚爲山淸縣監,林貞鎭爲丹城縣監,李敬參爲淮陽縣監,禁府都事金勉淳,氷庫別檢朴宗琬,相換。
再政,以金學淳爲工曹參議,金善臣爲濟用判官,金秉淵爲引儀,徐鴻輔爲元陵參奉,李亨泰爲定陵參奉,朱欽哲爲安陵參奉,金弘根爲泰仁縣監,曺錫龜爲洪川縣監。
三政,以趙學殷爲宗廟令。
兵批,判書金魯應病,參判朴宗琦病,參議愼宜學病,參知李元默入直進,行左承旨趙鐘永進,同知單金履協,僉知單李煥,護軍趙貞喆,副護軍李寅溥·尹豐烈,副司直尹景鎭·金大坤·權敦仁,以上竝單付。
以吏曹參議呂東植牌不進罷職傳旨,傳于沈能岳曰,只推。
左副承旨朴基宏書啓,臣承命馳詣儲慶宮尊所奉審,則無頉,祭物·祭器·祭井看審則精潔,諸執事進排官摘奸,則無頉,仍詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇上,神位版奉審則無頉,祭物·祭器看審則精潔,諸執事·進排官摘奸則無頉,故還詣南壇享所,仍留監祭,待將事神位版還奉後,復命之意,敢啓。傳曰,知道。
趙鐘永,以禮曹言啓曰,貞陵陵上莎草有頉處,政府以下,奉審狀啓內,及今修改,不容少緩,令該曹,擇吉擧行事,啓下矣。修改吉日,令日官池澤龜推擇,則今八月十九日辰時爲吉云,以此日時擧行,而謹考謄錄,陵上莎草修改時,有設都監擧行之例,亦有因特敎,勿設都監,政府以下,進去監董之例,今番則何以擧行乎?敢稟。傳曰,勿設都監,只政府以下,進去監董,可也。
又以禮曹言啓曰,惠陵陵上莎草有頉處,令該曹,擇日修改事,政府以下,奉審書啓啓下矣。今當擇日擧行,而今八月內,連値齋日與拘忌,九月節候,陵上役事,例不得擧行,而只有十九日爲吉云,故貞陵·健陵陵上莎草修改,纔已擇吉矣,莫重陵役,一日之內,三處竝擧,恐非重事體之道,而退待十月節候,修改爲宜之意,奉審大臣,旣已筵奏,姑待十月節候,擇日擧行,何如?傳曰,允。
沈能岳,以義禁府言啓曰,徐俊輔,以閣臣留置待命所,依例捧供後,出送待命所之意,敢啓。傳曰,知道。
沈能岳啓曰,奏御文字,何等審愼,而義禁府啓目中,成川前前府使徐俊輔原情,只言泛稱遲晩,而無跋辭,事甚疎忽,有違格例,臣之矇然捧入,不勝惶悚,而當該堂上,不可無警,從重推考,原啓目,使之改修正以入,何如?傳曰,允。
義禁府啓目,成川前前府使徐俊輔原情云云。問目內辭緣,泛稱遲晩,所當請刑是白乎矣,閣臣勿爲請刑,載在大典通編,議處,何如?判付啓,依允。
沈能岳,以義禁府言啓曰,保放罪人趙啓煥·林東鎭,還囚捧供以入之意,敢啓。傳曰,知道。
義禁府啓目,三和前府使朴敦常原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,喬桐前府使李復淵原情云云。傳旨內辭緣,泛稱遲晩,所當請刑是白乎矣,曾經閫卽,勿爲請刑,載在大典通編,議處,何如?判付啓,依允。又啓目,安州前牧使兪應煥原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,康津前縣監申景雨原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,价川前郡守洪箕錫原情云云。問目內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,議處,何如?判付啓,依允。又啓目孝禧殿朔祭大祝林東鎭原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,古阜前郡守李益秀原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,全州前判官洪羲敬原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,文義縣令趙啓煥原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,丹陽郡守成進默原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,向前金彦格亦,城門之鐵環鐵索,與鎖鑰無異,則揆以事體,何等嚴重,而身爲監門,不謹把守,致此閪失,萬萬驚駭,以此照律,何如?判付啓,依允。
吏曹啓目粘連,觀此弘文館修撰李同淳上疏,則以爲臣之偏母,年今六十有二,而危篤凜綴之狀,殆有甚於八九十老病,長在床褥,少或失攝,實有朝夕之慮,調治之方,惟在於藥餌滫瀡之滋補,而臣家素貧窶,自臣父在時,亦不能自力於菽水,以供一日之歡,常爲終身之恨,畀臣一小縣,廩餘供親,獲伸烏鳥之私亦爲白有臥乎所,李同淳之親老家貧,菽水難繼之狀,卽通朝之所共知,許畀一縣,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
領議政金載瓚箚曰,伏以卽伏承明日次對來會之命矣。緣臣癃病,積犯瘝曠之誅,一月六對,雖無其望,月一登筵,亦且久闕,臣心悚蹙,若無所容,而況今依例來會,出自特敎,苟或一分可强,則曷敢不祇若承命,而第臣積月沈頓之中,近又添瀉下之症,氣息凘凜,去死無幾,房闥起居,亦無其望,束裝赴公,尤非可論,玆不得不倩人箚籲,仰請違召之罪。伏乞亟降譴何,俾安賤分焉。取進止。答曰,省箚具悉卿懇。愼節如此,不勝奉念,明日未行何傷?卿其安心加攝,後次則來會焉。仍傳于沈能岳曰,此批答,遣史官,傳諭于領議政。
領府事韓用龜箚曰,伏以臣之父母墳山,在於廣州地,而方營移窆他所,自多先期躬幹之事,抑又有至切之情,臣賦命險釁,數年以來,荐遭膝下之慼,相依爲命者,只有姪子兢履,而又於月前,一疾不起,情理冤酷,殆世罕有,葬地已卜於安城地,而期日且迫,切欲臨穴相送,以伸至情,玆敢不避煩猥,短箚塵聽。伏乞聖慈,俯垂鑑憐,特許旬日之暇,俾得以從便來往,千萬幸甚。取進止。答曰,省箚具悉卿懇。所請依施,給由馬。仍傳于沈能岳曰,此批答,遣史官,傳諭于領府事。
上在昌德宮。停常參·經筵。
藥房副提調朴基宏啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,爾不必入侍矣。中宮殿·嘉順宮·世子宮·世子嬪宮口傳問安。答曰,知道。
沈能岳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙鐘永啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,忠壯衛將李煥替直單子,今日廳坐,已爲入啓,肅單今始來呈,事極駭然,原單子,改修正以入,而當該衛將,所當重勘,而本院請推之外,無他可施之罰,何以爲之?敢稟。傳曰,拿處。
以應敎尹致謙,副修撰金道喜牌不進罷職傳旨,傳于金基常曰,只推。
金基常啓曰,玉堂上下番俱空,已至多日,事甚未安,應敎尹致謙,副修撰金道喜,旣有只推之命,與新除授副校理尹景鎭,修撰南履懋,一體牌招,推移入直,何如?傳曰,允。違牌,勿爲呼望。
又啓曰,副校理尹景鎭,特敎申飭之下,謂有情勢,奉牌闕外,無意承膺,事體所在,極爲未安,從重推考,何如?傳曰,允。
沈能岳啓曰,行大司憲李存秀,掌令李若愚,持平金逸淵牌不進,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
以司諫李渭達,獻納李同淳,正言朴宗學,掌令李若愚,持平金逸淵牌不進罷職傳旨,傳于沈能岳曰,只推。
以濟州防禦使李元八狀啓,進上靑皮,未滿定例,惶恐待罪事,傳于金基常曰,勿待罪事,回諭。
金基常,以奎章閣言啓曰,景慕宮望廟樓,今秋大奉審,臣存秀,與本宮提調金魯敬,進詣展奉,奉審無頉之意,敢啓。傳曰,知道
又以弘文館言啓曰,副應敎姜世白,時在慶尙道尙州地,校理沈鈁,時在京畿富平地,副校理趙璟鎭,時在楊州地,經筵入番事緊,請竝斯速乘馹上來事,下諭。答曰,依啓。
又以侍講院言啓曰,說書李憲瑋,以其親病,呈辭出去,下番闕直,事甚未安,文學李魯秉,司書李趾秀在外,兼司書林東鎭,方在拿處中,兼說書金炳朝,以注書堂后進,輔德朴綺壽,內閣入直,弼善未差,無他入直之道,兼輔德金學淳,兼弼善金蘭淳,竝卽牌招,以爲推移姑降入直,何如?傳曰,允。違牌,勿爲呼望。
趙鐘永,以備邊司言啓曰,因平安南道暗行御史朴來謙書啓,吏曹啓目內,前前監司李肇源,繡啓臚列,若是狼藉,而道臣體重,令廟堂稟處事,允下矣。崇品重臣之置對推辨,雖罕其例,而繡啓所論,旣如彼狼藉,在朝家綜理之政,不宜置而不問,付諸䵝昧之科,令該府,拿處,何如?傳曰,允。
又以訓鍊都監言啓曰,本局局別將南志彧,身病甚重,勢難察任,改差,何如?傳曰,允。
沈能岳,以刑曹言啓曰,兵曹啓辭內,卽者彰義門守門軍來告內,本門左邊隻環鐵一箇,鐵索二箇閪失云,聞極驚駭,發遣將校,使之摘奸,則果如所報,城門事體,何等嚴重,而有此環鐵與鐵索閪失之擧者,事未前有,爲先嚴飭該監及字內營門,急速修改,常時不能檢飭之失,臣不勝惶恐,而該營大將,亦不可無警,從重推考,拔去賊漢,亦令左右捕廳,各別譏詗,期於捕捉,守門將卒,不謹把守之罪,不可尋常處之,令攸司,照法嚴繩,何如?傳曰,允,義禁府啓辭內,兵曹判書金魯應,訓鍊大將白東薳,守門將金益煥·金彦格拿處事傳旨啓下矣。金魯應·白東薳·金彦格,今方待命拿囚,金益煥,係是白徒,令刑曹擧行,何如?傳曰,允事,命下矣。謹按律文,則大明律盜城門鑰條有曰,盜城門鑰者,杖一百流三千里,宮衛條有曰,門官失覺察者,減三等,名例有曰,三流同爲一減,守門將禁軍金益煥,守門軍安奉榮·金慶運·朴三根·黃仁喆·張興福·沈完哲等,依此律各決杖八十後,益煥黃海道延安府,奉榮瑞興府,慶運江原道楊口縣,三根通川郡,仁喆公淸道洪陽縣,興福淸風府,完哲丹陽郡,竝徒二年定配所,卽爲押送之意,敢啓。傳曰,知道。
上在昌德宮。停常參·經筵。
自辰時至人定,灑雨下雨,測雨器水深三分。
自人定至十二日開東,灑雨下雨,測雨器水深二分。
趙鐘永,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
沈能岳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金基常啓曰,副校理尹景鎭,謂有情勢,奉牌闕外,已至經宿,連加催促,終無變動,事體道理,俱極未安,從重推考,何如?傳曰,允。
又啓曰,卽者全羅監司洪奭周,因臺疏,廢閣公務,辭職上疏上送矣,道臣廢務,有關民事,故原疏雖不得不捧入,而外補事體,與他有異,則以私義陳疏,殊涉未安,諸道狀啓,不敢以都事替行,而該道罪人到配給暇啓本及守令到任,稅大同船護送狀啓,以假都事替行,原啓本及狀啓,旣非時急公事,故竝還下送,使之改修正上送,而該道臣,不可無警,從重推考,何如?傳曰,允。
趙鍾永啓曰,行大司憲李存秀,掌令李若愚,持平金晩淵牌不進,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
以司諫李渭達,獻納李同淳,正言朴宗學,掌令李若愚,持平金逸淵牌不進罷職傳旨,傳于趙鐘永曰,只推。
金基常,以弘文館言啓曰,副應敎姜世白,校理沈鈁,副校理趙璟鎭在外,校理李彦淳,副修撰趙寅永有實故,副校理尹景鎭,奉牌,副修撰金道喜,別兼春秋進,修撰二員未差,下番無他推移入直之員,令政院,稟旨變通,何如?傳曰,允。
金基常啓曰,因弘文館草記,副應敎姜世白,校理沈鈁,副校理趙璟鎭在外,校理李彦淳,副修撰趙寅永有實故,副校理尹景鎭奉牌,副修撰金道喜別兼春秋進,修撰二員未差,下番無他推移入直之員,令政院,稟旨變通事,允下矣。未差之代,政官牌招,開政差出,何如?傳曰,竝許遞,前望單子入之。
金基常,以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例,以刑官司饔院官員,年六十以上人員,通融塡差以入,而其中時無職名人員,令該曹,口傳付軍職,何如?傳曰,允。
趙鐘永,以兵曹言啓曰,卽接弘化門入直哨官朴祖煥手本,則弘化門南邊十字閣北壁一間許頹圮云,爲先令紫門監,堅實圍排,把守軍兵,弘化門入直軍八名除出,限改築間,嚴加守直之意,分付,何如?傳曰,允。
又以兵曹言啓曰,卽接南道參軍韓弘定牒報,則禁衛營所授崇禮門東邊第五城廊近處,體城四間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,弘化門南邊十字閣北壁一門許頹圮處,弘化門入直軍八名除出,將校一人率領,限改築間,嚴加守直之意,敢啓。傳曰,知道。
又以訓鍊都監言啓曰,本局千摠李亨謙,身病甚重,勢難察任,改差,何如?傳曰,允。
又以訓鍊都監言啓曰,本局把摠閔晢,以前任河東府使時事,方在就理中矣,領軍之任,不可久曠,改差,何如?傳曰,允。
金基常,以宣惠廳言啓曰,前牧使金基豐,本廳郞廳,纔已啓下矣,本廳多有擧行事,令該曹,口傳付軍職,使之冠帶常仕,何如?傳曰,允。
兵曹口傳政事,副司果單金基豐。
趙鐘永,以義禁府言啓曰,因平安南道暗行御史朴來謙書啓,吏曹回啓內,安州牧使洪時濟,中和府使白能洙,江西縣令尹憲圭,甑山縣令權中任,拿問重勘,三和前府使具縉,永柔前縣令林顯喆,陽德縣監李錫龜,坡州牧使李存敬,高陽郡守鄭淵始,拿問處之事,傳旨啓下矣。具縉·林顯喆,今方待命拿囚,洪時濟·權中任·白能洙·李錫龜,俱在任所,發遣府書吏羅將,竝拿來,尹憲圭下去公淸道魯城地,發遣府羅將拿來,李存敬時在任所,發遣府書吏,交代後拿來,鄭淵始頃因京畿監司李愚在狀啓,方在拿囚中,待開坐添問目捧供,何如?傳曰,允。竝待待命拿囚。
又以義禁府言啓曰,因慶尙右道暗行御史尹命圭書啓,吏曹回啓內,昌原前府使沈能俊,河東前府使閔晢,居昌前府使李載延,拿問重勘,昆陽郡守崔笠,拿問嚴勘,熊川前縣監金魯範,金泉前察訪李若烈,拿問處之事,傳旨啓下矣。閔晢,今方待命拿囚,崔笠時在任所,依例發遣府書吏拿來,李載延,下去京畿坡州地,金魯範下去慶尙道醴泉地,李若烈下去丹城地云,亦爲發遣府書吏羅將,竝拿來,沈能俊,頃因刑曹啓辭,以定配罪人逃失事,有拿問之命,而慶尙右道暗行御史,旣已封庫,待復命添問目取招事,自本府,草記蒙允,方在保放中,待開坐添問目,捧供,何如?傳曰,允。竝待待命拿囚。
又以義禁府言啓曰,因江原道暗行御史洪學淵書啓,吏曹回啓內,平海前前郡守李有暻,繡啓旣請令攸司稟處,更無可論爲辭,旌善前郡守任重白,狼川前縣監蔡弘韻,拿問嚴勘,平海前郡守南錫中,麟蹄縣監李度憲,楊口縣監洪就榮,拿問處之事,傳旨啓下矣。任重白·蔡弘韻,今方待命拿囚,李度憲·洪就榮,俱在任所,李有暻下去慶尙道密陽地云,依例發遣府羅將,竝拿來,南錫中,自任所未及上來云,亦爲發遣府羅將,所到處拿來,何如?傳曰,允。竝待待命拿囚。
又以義禁府言啓曰,保放罪人白泓鎭·李乘運·宋啓根·李度明等,還囚回啓以入之意,敢啓。傳曰,知道。
禁府啓目粘連,觀此京畿監司李愚在査啓,則南陽前府使李乘運,以爲雜役米段,遞歸時不卽區處,而及其混秩大同,春價自高於冬價,則不無較計市直之嫌是白乎旀,拯米錢之自官貸用,殊甚苟且,而民庫貸下,文蹟旣詳,新官收捧上納已畢,則殖利一款,恐非可疑是白乎旀,勅米元還之代捧準價,分給詳定,已違糴法,而取剩裁作,如恐不及,但知補瘼之爲急,罔念公穀之所重,有關後弊,難免其罪是白乎旀,剩錢一千八十二兩零段,詳査歸屬,則其中四十四兩零,此非剩餘,乃是元還中加執,而新舊傳掌,文蹟照然是白遣,外此實剩,爲六百三十七兩零內,四百五十四兩之移付民庫措備者,冊子分明,一百八十三兩零之除給雜備色落者,衆供同然,而各有段落,有難直斷以無歸屬之科,而至於營耗米之區別代捧,不無添徵之擾是白乎旀,鹽盆稅段,爲報民庫之積債,創出營門之節目,意雖出於矯瘼,事實涉於輕遽是白遣,各浦收稅,旣有應入,則自官加斂,似非可議,而鹽石貿遷,自無定數,則該色染指,實有其弊是白遣,牧吏錢段,旣有營關,自當擧行,而替徵嚴督之際,一島鼎沸,自致怨謗之喧騰是白乎旀,崔女畓之屬公,無論自願與否,本領不正,則藉曰補瘼,難免非理是白乎旀,私養木之不給雇價,不可謂之逮下,漂流柱之橫徵價錢,適未及於察奸是白如乎,竝只令攸司稟處亦爲有置,拯米錢之自官貸用,雖甚苟且,而民庫之文蹟詳載,新官之上納已畢,有不可專歸之於官之犯用,吏輩殖利之科是白遣,私養木之不給雇價,漂流柱之橫徵價錢,是亦不察之失是白乎乃,雜役米之渾入大同,以捧高價,罔念終涉於料理,勅還米之準價代捧,詳定分給,但知專意於救瘼,至如鹽稅創設,縱爲邑弊之牽補,而一則不知公穀之爲重,一則不恤商稅之濫徵是白遣,申吏錢之還徵,雖因營關,崔女畓之屬公,雖從自願,而六百兩之替徵嚴督,安得無島民之騷擾,卄斗耕之作錢防斂,亦歸於事面之苟艱,以此照律,何如?判付啓,依允。又啓目粘連,啓下是白有亦,觀此京畿監司李愚在査啓,則長湍前府使白泓鎭,以爲本邑以昨年之次邑,旣不設賑,只是救急,則惟彼漏抄之饑民,難免窮蔀之菜色,而囚供亦以爲罪,不必更論是白遣,創設結役之所,爲補吏奴之逋,一遵前官之措劃,則本非創出己見,不過仍舊而貫是白遣,至於結剩之但爲三千餘兩之不足充六千餘包,蓋緣穀價騰踊,上納之倍入應下而隨多,大違初料,勢所必至是白乎旀,觀於結役文書,而上下分明,考之各倉還簿,而入用有數,則不可謂獨無區別是白乎旀,大同停退之初不發令事,儲置旣已役劃,大同宜無上納,則有何停退之營題,是爲邑倅之憑藉是白乎乃,災歲之民,未蒙一視之澤,則怨咨之來,固其宜也,而大同之捧而時準價,各邑之出給詳定例者,果是斑駁,而當初大同之都給,儲置之盡劃,專出於得此羨餘,充彼逋欠之計,則民間捧上之不入停退,各邑出給之必以詳定,勢所使然是白乎旀,儲置錢之不卽出給,各邑吏之許久淹留者,或有民未捧之歎,而亦旣無吏容奸之弊乎?官不體念,許久抛置者,難免不察之科是白乎旀,長山餉米之以錢代捧,數爻差等事,捧留之元石價三兩,乃是詳定,本鎭所送色落條,則每升價三分四釐,亦是例也,而耗一斗五升色落四升,合一斗九升價,爲六錢五分也故,該色捧上冊子中,或有元石價三兩先捧者,或有竝色落耗條三兩六錢五分合捧者,或有色落耗條兺都聚作石五兩一錢捧上者,隨所捧雜錯以錄,故外面驟看,似有差等之異,而細究其實,斷無疑眩之端是白乎旀,吏奴未捧五十三石零偸弄事,聽其吏招,雖難準信,考諸踏印冊子,則以吏奴逋未捧,消詳載錄,數爻無差,則未知懸逋之時,有何偸弄之事是白加喩,餉米中二十四石六斗零之移劃江都米事,營有儲置米移劃之關,邑有江都米貸去之簿,不可全無明蹟是白遣,六十三石零之那移立本事,其中二十三石,爲其巡雇兩廳上納,而年例貸下,初非移付於官廳者是白遣,四十石段,昨秋勅行時,官廳支供米四十石,先爲貸用,當以勅米還報,則可謂都無事,而勅無一包本色之捧,只有三兩詳定之錢,而較諸官需時直,不過三分一,則爲念色吏之負逋,移給長山米,以充其代,以勅米價三兩立本,互相那移而已,實無餘剩之可論是白乎矣,納以本色,受以三兩之民怨,勢所必至,而莫念餉還之重,恣意那移之責,烏可得免是白乎旀,本倉米五百五十八石零代錢一千六百七十五兩零內,除其各項上納與分給數爻,則餘錢果爲一百八十一兩零是白乎乃,五百餘石之米,無一民還,全是吏逋之所謂結剩條中區處者也,上納之數,分給之條,合爲一千四百八十五兩零,而以其結剩錢,盡下無餘之致,未得推來,則一百八十一兩,勢將仍逋是白遣,大興倉米太之加作,已是違例,而至於立本之時,米每石四兩之所捧,分給以三兩,太每石二兩之所捧,分給以一兩五錢,則米太合剩錢四十八兩零,果如繡啓中條列,而畢竟屬之於結役所,以爲補逋之資是如,旣有諸招,則別無可疑是白乎旀,需米先磨鍊之作夫時,不爲計減者,雖曰防結,與受同罪,固當一一査給,俾有歸正之地,而使其呈訴之民,私自推尋於吏者,狀民稱冤,固無足怪,而該吏備報,亦未可必,則再徵一款,其勢必然是白乎旀,創設給布事,當初經紀,欲爲待秋發令,則此是未然底事,其畢竟利害,未知何如,而有難預事論報是白如乎,竝只令攸司稟處亦爲有置,此囚罪案之最大者,卽防結之創始,結布之經紀,而結布段,未及頒令而施行,不必先事而爲罪是白遣,結役所設置,一遵前官之措劃,又是巡營之許施,而只緣穀價之騰踊,所餘無留,以致積逋之充報,始料大違兺除良,結役收殺,旣在四月,則作還充逋之未及區別磨鍊,其勢似然是白遣,大同旣作儲置,結稅初不上納,則災民之未蒙一視,雖屬可矜,營題之不許停退,亦有所據是白遣,大同之捧以時準價,各邑之出給詳定例段,都結旣爲取乘,數爻宜致相左,囚供之以此稱冤,別無更議是白乎旀,長山米代錢數爻差等事,吏奴未捧五十三石零偸弄事,江都米之貸去事,本倉米之餘錢事,道査囚供,又不相左是白乎矣,長山餉米之移報官廳,固無餘剩之可言,大興倉米太價之付諸結役所,又與私用而有異,而還餉法意,何等嚴重,則由前而有那移之罪,由後而有加作之失,不可以數爻之些少,有所容恕是白遣,儲置錢之不卽出給於各邑,官需米之不爲計減於作夫,藉曰良有所以,亦難置而勿論,以此照律,何如?判付啓,依允。又啓目粘連,啓下是白有亦,觀此京畿監司李愚在査啓,則陽川前縣令李度明以爲,平倉米每石價四兩六錢,與三兩六錢之互相傳播者,監官盧致溫之所招,該色姜宗璜之所告,各自不同之致,而對質始招,亦有差爽,故伊時大同主人李德及貿米人金成寬,一倂招致,嚴加査實,則主人色吏與米商,皆以三兩六錢納招,而其在審核之道,有難輕信歸正,故取考戊寅年正二月貢房米廛年例成冊中米價,則貢米每石價爲四兩二錢,而論其精麤,則餉米之價,自不及於貢米之高價是白如乎?盧致溫,乃以誣告,丁寧自服是白遣,米商之給價,廛冊之時直,亦爲證據,則四兩六錢之說,自歸脫空是白如乎,當初發賣時,專委主人而不令監色輩,爛商折價,致有傳聞之爽實者,有欠周詳是白乎旀,戶役之混侵軍校等事段,當初排定,雖緣事勢,臨歸許頉,不及烽軍,則其在向隅,無怪稱冤是白乎旀,肉直之濫括事段,誠爲痼弊,而以渠自鳴之招,莫掩其全無外上,則村民貽害,推而可知是白乎旀,軍丁騷擾事段,括此假稱冒錄之類,塡彼黃口白骨之代,則在簽政可謂得宜,而官旣任怨,吏或挾雜是白加隱喩,苟能善處,則豈至騷擾是白乎旀,柳盤錢屬公事段,當初推捉,實由於河光雲之誣訴,而兄弟間爭財,觀於河供而初無發口,十五兩索賂,參以姜招,而渠旣染指,則自官屬公,誠爲曖昧是白如乎,竝只令攸司稟處亦爲有置,平倉米事段,監官之誣招,渠旣自服,米廛之成冊,數又昭載,道査如是的確,囚供無怪稱屈是白遣,軍額塡闕,烽軍差役,縱不免於撓民,亦可謂之均役是白乎矣,肉直之貽害於村間,自歸不察之失,柳錢之花費於獄中,實緣滯囚之致,以此照律,何如?判付啓,依允。又啓目粘連,觀此京畿監司李愚在査啓,則振威前前縣令宋啓根以爲,結錢之別置衙軒,不過兩年,而上納之不至愆期,旣有諸招,則自官混用果無明證是白遣,由吏加下之一千六百餘兩,則謂之私錢,辛巳收殺之一千三百餘石,則稱以流逋是白乎乃,蕩産輪貸,以應官用,卽是行不得之事,則難保其無犯於公貨是白遣,南陽移劃米之任自乾沒,泰孫移錄租之出於指揮,參究裏面,必有歸屬是白乎所,加下旣至一千六百餘兩,而還錢三百二十餘兩,自由吏推移進排云爾,則官雖認以私債,吏豈不犯公物乎?且以還案中,由吏名下及所謂分錄條言之,丁丑之掩匿而戊寅之綻露,己卯之所納而庚辰之忽加租,爲一千四百七十石八斗,米爲一百七十六石八斗七升者,藉曰舊逋,其來無漸,苟非官用,何遽至此?孔路殘邑,策應雖繁,若能量入而爲出,束吏而嚴防,則豈有繡啓所論移逋由吏之目乎?此與躬犯煞有間焉,而畢竟所負,難免其責是白乎乃,加下之七百還報,諸招丁寧,巨逋之全數先納,還案自在,所負公穀之徵出一款,恐無可議是白如乎,竝只令攸司稟處亦爲有置,各樣公穀,收置衙軒,雖防該吏之偸弄,反涉私用之混雜,而上納不至愆期,囚供以此稱冤是白乎矣,由吏加下之一千六百餘兩策應,豈盡私貸?辛巳收殺之一千三百餘石負逋,豈盡渠用?況旀南陽移劃米之任自乾沒,泰孫移錄租之出於指揮,俱有該吏之招是白遣,由吏還逋中,三百二十三兩零之爲進排於官用,果推移於還錢是如,由吏亦不得終諱是白乎,則貸用私債,囚供雖極發明,冒犯公物,吏招旣多丁寧,揆以經法,有不可參恕,以此照律,何如?判付啓,依允。又照目粘連,守門將金彦格矣,本府議啓內,城門之鐵環鐵索,與鎖鑰無異,則揆以事體,何等嚴重,而身爲監門,不謹把守,致此閪失,萬萬驚駭,以此照律,罪杖八十收贖,告身盡行追奪,徒二年定配,私罪啓,奉敎依允。又啓目粘連,向前徐俊輔亦,復元庫事段,十年之限,旣未準滿,三班之料,不當添給是白乎乃,作穀取耗,爲念尾大之後弊,蠲徭添料,略遵首先之節目是白乎,則口錢更難防給,縱有毁劃之謗,民情多願變通,亦得措置之方是白遣,賣鄕千餘人事段,非但囚供之極口發明,揆以以常理,亦屬䵝昧是白乎矣,至於公廨修補之費,結戶替徵之弊,如欲拮据,豈無方便,而鄕人之擔當,雖出自願,帖文之成給,實涉科斂,論以經法,不可參恕,以此照律,何如?判付啓,依允。又啓目粘連,向前趙啓煥亦,倉屬之分石拔戶,書員之虛卜加徵,諸吏之養戶防結,非但逐條發明,以爲隨事痛革是如爲白乎矣,實戶之巧避付還,已漏於帳籍者,土豪之慣習防納,先給以結價者,倉屬之偸弄,結稅之虛加,自是可欺其方,抑亦流來通患是白乎則,謂之操束而嚴飭,容或可也,謂之周察而全無,寧有是乎?兩道繡啓,歷擧臚列,不可以囚供之辨暴,有所參恕,以此照律,何如?判付啓,依允。又啓目粘連,向前朴敦常亦,內衙修理錢之疊下,祭馱馬貰之勒取,無罪民之始旣速獄而捧賂,白放民庫監之任其偸弄,而計在分利,支勅時流連酒食,而濫下勅錢,囚供如是發明是白乎乃,苟能隨處精白,臨事謹愼,則胡爲謗言?至入按廉是白乎旀,三鄕任之成給帖文,謂報勅錢之加下,靑衿錄之設置西齋,謂汰校案之冒錄是白乎矣,雖云願納而奈名色之不正,縱欲矯弊而何形跡之不顧?卽此二款,難免重勘,以此照律,何如?判付啓,依允。又啓目粘連,向前林東鎭亦,肅敬之地,宜致謹愼,而讀祝之時,有此錯誤,所失非細,有難容恕,以此照律,何如?判付啓,依允。又啓目粘連,向前李復淵亦,屯租之減報,諉以辛巳之用下,房嬖之干政,謂之名色之本無是白乎乃,城機庫自備錢之作還取耗,旣有前人之節目,而尙此以錢而斂散,已違設始之本意,自下乾沒,雖涉䵝昧,箇中弊瘼,難保必無,以此照律,何如?判付啓,依允。又啓目粘連,向前成進默亦,還穀之私室收捧,不戢奴習,需米之盡數執錢,貽害倉還,繡啓則如是丁寧,而囚供則極爲發明是白乎乃,苟無其跡,豈有是言是白乎旀,至於張皇論報,亦涉損傷體例,以此照律,何如?判付啓,依允。又啓目,粘連,向前李益秀亦,營邸役價,出自民結,則以此災減之數,歸之乾沒之科是如爲白乎旀,太還如法分俵,結斂如例收捧,太還役價,段落各異,訴牒防報,文蹟俱有是如爲白乎,則囚供之發明,容或似然是白乎矣,保布之隣族替徵,自是近日之通患,則紙匠保之革罷,不足爲冤徵之左契是白遣,需米之從時直作錢,因不爲之,而七兩七錢之執錢減捧云乎,豈曰高價之相反是白乎旀,繡啓則以需米盡爲執錢,故還耗未免那移爲辭,而囚供,則以營耗穀之依例取用於草料爲對者,亦涉徑庭,以此照律,何如?判付啓,依允。又啓目粘連,向前洪箕錫亦,官屬之本色別分事段,以爲應受還外,無一石別分是如爲白乎旀,錢還之分給於民人,僅爲十五兩事段,以爲還貿役價,與料米加給一巡還,而又是稟定於巡營者是如爲白乎旀,勅錢之七百三十六兩零,虛留事段,以爲三百三十六兩,竝站邑乾價所送四百兩零,站上公廨重修所入,而已報巡營,則乃是應用,初非虛留是如爲白乎旀,兵營發賣米之執錢取剩事段,以爲餘錢屬之無處,故移作飢民救急之資是如爲白如乎,右項諸條之囚供發明,容或似然是白遣,齋任二人,捧賂特差事段,以爲一人特差而捧賂,則曖昧是如爲白乎旀,殺獄檢驗時,稱以檢官支供,討錢於正犯事段,以爲三次檢行,里任輩,中間討索是白乎喩,官長干涉,此實曖昧是白乎矣,齋任無難特差,則是招無情之謗,里任任其討索,則此已不察之失是白遣,還穀之虛錄未捧,隱逋之因循掩置事段,以爲捧糴時,未及詳知,反庫時,始爲現發是如爲白乎旀,旣骨之人,錄之鄕案,禮錢四千兩,以報各庫加下,判付別庫事段,入錄之際,旣骨生存,不能照檢是如爲白臥乎所,還穀典守,法意,何如?錄鄕捧錢,實係枉法,而虛留非但不察,又復知而姑置,旣骨不能照檢,又復徵出禮錢,不可以初無身犯,又非私用,有所寬恕是白遣,稱以放下,躬自犯用事段,以爲都倉米太之依例放下於草料者,自官已爲劃給,而由吏不爲備納,歸之官用是如爲白乎旀,城餉臥還債取用事段,以爲山倉監臥還,爲二百五十石,故査出錢二百五十兩,分給於新坰加築時役夫是如爲白乎乃,由吏雖不備納,終歸官用,役夫雖或分給,是亦官用兺除良,秋糴剩穀之取用,田稅發賣之剩錢,下隷路資空年條,皆以取用,無辭自服是白如乎,論其所犯,難逭重律,以此照律,何如?判付啓,依允。又啓目粘連,向前洪羲敬,較戶俵糴,自致十石之加分,而數旣至些,亦旣會錄,折米受價,卽是逐年之已例而雜穀會減,輒經營勘,則有不必以此深罪是白乎矣,利米條之爲吏輩手中物者,査得文書中消融,更依夫丁例,磨鍊用下,雖歸於廨宇之繕修,査徵亦出於營邑之商確是白乎乃,原其二斗之添捧,爲償轉輸之雜費,則稅大同之納於本州者,旣無雜費之可言,當初依他而磨鍊,已屬謬例,到今如法而徵捧,殊涉科斂,以此照律,何如?判付啓,依允。又啓目粘連,向前兪應煥亦,各庫濫下之不察也,鄕任遞改而捧賂也,若任勒差於富民也,虛戶加錄於烟案也,兩年臥還債之犯用也,各面田結價之勒捧也,民庫不近名色之取用也,囚供發明,如是張皇是白乎乃,至於校院齋任,如不換差,則納賂之謗,何從而生?田稅情債,始若嚴斥,則取用之說,奚爲而至?不可以初無納賂及還爲出給之供,有所參恕,以此照律,何如?判付啓,依允。又啓目粘連,向前申景雨亦,賣訟賣任,收利收罰,繡啓雖謂之容奸,囚供竝以爲泛說兺除良,千餘包吏逋,二百兩賂錢,雇價匠料費之不爲計減於淸源稧錢,又爲逐條稱屈是白乎矣,繡衣之出道也,捉得可據文蹟之踏印者,然後始爲封庫,自是節目定式是白乎,則今以囚供發明,有不可參恕是白遣,官能忍斷觴政,客亦不干邑務,則奸猾雖欲構捏,謗讟豈及廉察?以此照律,何如?判付啓,依允。
全羅監司洪奭周疏曰,伏以臣不量己分,冒叨匪據,轉喉捩手,無往非辜,向來繡啓之只擧體例間一事,其於臣,亦云曲恕,而費辭自辨,語涉分疏,及承聖批,始自知罪,媿懼交竝,無地措躬,此際糾愆之章,又出司直之地,而臣之罪益不可掩矣。有司之職,格例雖重,朝廷之上,事體尤嚴,而區區迷滯之見,徒知格例之難違,不念事體之有損,致使繡衣風裁,掃地無餘,此臣之罪也,聞過自反之義,臣何敢望,而謄口加人之恥,亦嘗知誡,日前之疏,初非欲與繡衣較挈,而遣辭之際,全不致審,不自覺其觸犯於人,以大傷淸朝忠厚之風,此又臣之罪也。臺臣之言,宛轉委曲,規臣以敬謹之體,論臣以固滯之見,有若爲臣責備者然,其所以待臣者,良亦厚矣。臣惟當受以爲謝,顧何敢一毫慍懟之意,而莫嚴者臺閣也,可畏者簡書也,臺臣旣勘以譴罷,則臣之見職,便屬已遞,雖蒙寬恕之典,只被問備之罰,而又安敢憑恃寵靈,撤棄廉隅,揚揚行按察之職事,重自陷於無忌憚之科哉?顧今災沴之餘,民憂溢目,拯救之政,時日爲急,而緣臣一人之故,使五十三邑小大之務,都歸於一切抛置,此尤臣之罪也,職名去就,固無暇議,嶺海金木,惟命是竢,玆敢離次屛伏,仰首鳴號。伏乞聖慈,俯垂鑑察,亟命攸司,重勘臣前後罪犯,俾民事無曠,而公議獲伸,千萬幸甚。臣無任云云。答曰,省疏具悉。臺言不過微小之官箴,旣已特推,則事已妥帖矣,何可又如是張皇爲引乎?卿其勿辭察任。
上在昌德宮。停常參·經筵。
趙鐘永啓曰,行大司憲李存秀呈辭,執義崔時淳,掌令洪勝圭在外,李若愚,持平金逸淵未肅拜,南履炯未署經,監察茶時之意,敢啓。傳曰,知道。
朴周壽啓曰,左副承旨朴基宏,今日不爲仕進,卽爲牌招,何如?傳曰,與在外承旨竝許遞,前望單子入之。
承旨前望單子入之,朴宗琦·鄭漪,落點。
玉堂前望單子入之,副應敎金蘭淳,校理李渭達·洪羲弼,副校理兪理煥·李若愚,修撰宋應圭·任鼎常,副修撰金大坤·朴永元落點。
朴周壽啓曰,新除授行右承旨朴宗琦,右副承旨鄭漪,竝卽牌招,何如?傳曰,允。
朴宗琦啓曰,新除授副校理兪理煥,方在職牒還授中,何以爲之?敢稟。傳曰,敍用。
傳于朴宗琦曰,孝禧殿望祭,自內親行矣,該房知悉。
傳于鄭漪曰,留院公事入之。
朴周壽啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,司諫姜時煥,掌令金樂澧,落點。
朴宗琦,以侍講院言啓曰,兼文學宋應圭除拜修撰,移直玉堂,上番闕直,事甚未安,輔德朴綺壽,內閣入直,弼善未差,文學李魯秉在外,兼輔德金學淳,兼弼善金蘭淳,竝卽牌招,以爲推移入直之地,何如?傳曰,允。
又以侍講院言啓曰,上番闕直,事甚未安,輔德朴綺壽,內閣入直,兼輔德金學淳,兼弼善金蘭淳牌不進,文學李魯秉,司書李趾秀,說書李憲瑋在外,兼文學宋應圭,玉堂入直,無他推移入直之道,弼善·兼司書未差之代,令政院,稟旨差出,待下批,牌招入直,何如?傳曰,允。
朴宗綺啓曰,因侍講院草記,輔德朴綺壽內閣入直,兼輔德金學淳,兼弼善金蘭淳牌不進,文學李魯秉,司書李趾秀,說書李憲瑋在外,兼文學宋應圭,玉堂入直,無他推移入直之道,弼善·兼司書未差之代,令政院,稟旨差出,待下批,牌招入直事,允下矣。未差之代,政官牌招,開政差出,何如?傳曰,待明朝牌招。
兵曹口傳政事,副司果單金道喜。
以兼輔德金學淳,兼弼善金蘭淳牌不進罷職傳旨,傳于朴宗琦曰,只推。
朴宗琦,以弘文館言啓曰,本館上番闕直,事甚未安,校理李渭達,副校理李若愚,修撰任鼎常,副修撰金大坤·朴永元,竝卽牌招,以爲推移入直之地,何如?傳曰,允。
又以弘文館言啓曰,新除授校理洪羲弼,時在公淸道天安地,副校理兪理煥,時在京畿高陽地,經筵入番事緊,請竝斯速乘馹上來事,下諭。答曰,依啓。
又以禮曹言啓曰,惠陵陵上莎草有頉處,退待十月節候,擇日修改事,草記允下矣。吉日時,令日官池宅龜推擇,則來十月初一日辰時爲吉云,以此日時擧行,而陵上莎草修改時,有設都監擧行之例,亦有因特敎勿設都監,政府以下,進去監董之例矣,今番則何以擧行乎?敢稟。傳曰,勿設都監,政府以下,進去,可也。
又以禮曹言啓曰,國恤三年內,先陵展謁,以服色難便,不得取稟,只行山陵展謁矣,今秋山陵展謁吉日,以何間推擇乎?敢稟。傳曰,今番幸行置之。
又以禮曹言啓曰,卽接山陵參奉所報,則今番雨水,丁字閣北神門內,東邊第二三緣間滲漏,道理上仰土剝落,朱簾東邊及神門二隻塗紙,亦爲沾濕云矣,莫重丁字閣殿內,有此滲漏之患,極爲驚悚,擇日告由,修改之節,待快晴卽爲擧行,何如?傳曰,允。
又以禮曹言啓曰,卽接尙州通德郞南思明所志,則以爲矣身九代祖平難功臣宜溪君嶻,嫡長孫思儼,嫡妾俱無子,以其同姓八寸弟思儉第二子致章,欲爲立後,兩家諸族,同議完定,而未及禮斜之前,思儼夫妻,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩家與受,明有可據,而不得登聞者,許令該曹,論理草記事,曾有筵奏定式,門長南思明所訴,旣如此,依定式,南思儉第二子致章,立爲南思儼之後,何如?傳曰,允。
趙鐘永,以禁衛營言啓曰,本營字內崇禮門東邊第五城廊近處,體城四間許頹圮處,把手軍兵,令該軍門,量宜定送事,自兵曹草記矣,哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
又以義禁府言啓曰,卽接月令醫員金泰運手本,則時囚罪人李肇源,素患痰積之症,處冷添劇,肚臍橫亘,達夜叫痛,食飮全却,症形危重云,罪人病勢如此,則一邊保放,一邊草記,曾有定式矣。李肇源,姑爲保放之意,敢啓。傳曰,知道。
又以義禁府言啓曰,保放罪人沈能俊,還囚捧供以入之意,敢啓。傳曰,知道。
又以義禁府言啓曰,時囚罪人金彦格,杖八十收贖,告身盡行追奪,徒二年定配,照律公事判付內,依允啓下矣。金彦格,杖八十收贖,告身盡行追奪,江原道伊川府乾川驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
兵曹啓目粘連,平安南道暗行御史朴來謙書啓,吏曹回啓內,閫帥·中軍·虞候·邊將等,令兵曹稟處事,允下矣。觀此平安南道暗行御史朴來謙書啓,則前中軍李貞坤段,職勤詗盜,勞著支勅,兩朔兼符,民情願借,五考滿苽,軍心惜去是白乎矣,軍需穀三百三十五石之高價作錢,立本取剩,雖多區劃之處,實爲經法之外是如爲白有臥乎所,軍餉之作錢取剩,旣是經法之外,則不可以有所區劃,全然無警,從重推考爲白乎旀,其餘閫帥·虞候·邊將等,別無優異之績,亦無顯著之疵,竝只置之,何如?判付啓,依允。又啓目粘連,觀此江原道暗行御史洪學淵書啓,則三陟前營將尹喜豐段,戢盜雖嚴,而校卒夤緣肆虐,平民橫罹受害,斫松人處,衙奴捧賂,犯屠人處,私自收贖,亦多駭聽是如爲白臥乎所,諸條所犯,俱是法外,令該府,拿問處之爲白乎旀,其餘邊將,別無優異之績,亦無顯著之疵,置之,何如?判付啓,依允。又啓目粘連,觀此慶尙右道暗行御史尹命圭書啓,則加德僉使權師億段,魚物之賤貿貴賣,已多浦民之怨,擅斫封松,作立新恩到門時賀柱,尤係不法是如爲白有臥乎所,居官爭利,民怨旣多,擅斫封松,躬自犯禁,則不可尋常處之,爲先罷黜,其罪狀,令該府,拿問處之爲白臥乎旀,前統制使申絅段,昨年夏間,以將士支放之不足,論報備局,請得錢貿米軍作米合二千石,作租五千石用下,而一千六百六十石零,實入於支放條,八百四十一石零,遞等加下條,移報軍倉,三十九石零,穀運般價上下,三百石自備樣別錄,其餘二千一百五十八石,每石一兩二錢式定價,當冬遞歸,未及作錢,兵庫遺在錢中,準此數那移以去,使之待春還充,則合租三千三百三十九石零,盡歸私用是白乎旀,再昨年座船新造時,烙斫大松一百七十株,而造般餘數二十八株是白乎所,八株,用下於公廨修補,十株,舊座船發賣時,添賣取用,十株斫爲三十立馬板是白遣,昨年七戰船修裝木,斫取於彌助項·平山兩鎭時,棺材作板,爲一百二十立,馬板竝以一百五十立,流伊添載於三漕倉稅船及晉州牧場稅船,輸去京第,或出給商船,輸去鄕第,其中帖下裨將者,三十五立是白乎旀,巨濟府有本營補役租,補役錢,卽是造船時補用之資是白如乎,座船改造時,補役租七百石,用下雇價,故昨春以補役錢七百兩,作租七百石時,出給私錢三百兩,添作租三百石,每石二兩式作錢,利錢三百兩,亦歸私用,右項諸條,皆據吏校船漢輩所納侤音及踏印實跡,則其所罪犯,俱係不法是如爲白有臥乎所,繡啓論列,若是狼藉,令該府拿問處之爲白乎旀,統制使朴基豐段,屢典邊閫,宿望已著,廉而謹度,營耗取詳定之價,寬而持律,軍卒皆樂爲之用,戎政修擧,邊門得重是如爲白有臥乎所,實蹟旣優,宜有論賞是白乎矣,閫帥事面,與他有異,今姑勿論爲白乎旀,其餘閫帥·營將·虞候·邊將·監牧官等,別無優異之績,亦無顯著之疵,竝只置之,何如?判付啓,依允。
禁府啓目,平安前前監司李肇源原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,雖以重繡啓之故,至於置對,重臣此案,朝家之素已洞悉,苟欲以此爲罪,則何待繡啓?徐萬修之疏,已有餘矣。況旣宿之事,已勘之案,䵝昧而無蹟者乎?此重臣平日嚮用也,何如?崇顯也,何如?則豈可使白首之年,蒙䵝昧之案乎?大非尊國體重禮使之義,時囚罪人李肇源,特爲放送爲良如敎。又啓目,忠壯將李煥原情云云,傳旨內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目,河東前府使閔晢原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,昌原前府使沈能俊原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,海南前縣監金魯哲原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,永柔前縣監林顯喆原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,雲峰前縣監卞永植原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,肅川前府使南志復原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,三和前府使具縉原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,高陽郡守鄭淵始原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,狼川前縣監蔡弘韻原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,順安前縣監李文容原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,旌善前郡守任重白原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又照目粘連,安州前牧使兪應煥矣,本府議啓內,各穀濫下之不察也,鄕任遞改而捧賂也,若任勒差於富民也,虛戶加錄於烟案也,兩年臥還債之犯用也,各面田結價之勒捧也,民庫不正,名色之取用也,囚供發明,如是張皇是白乎乃,至於校院齋任,如不換差,則納賂之謗,何從而生?田稅情債,始若嚴斥,則取用之說,奚爲而至?不可以初無納賂及還爲出給之供,有所參恕,以此照律,罪杖一百收贖,告身盡行追奪,流三千里定配,私罪奉敎依允爲旀,功議各減一等。又照目粘連,全州前判官洪羲敬矣,本府議啓內,較戶俵糴,自致十石之加分,而數旣至些,亦旣會錄,折半受價,卽是逐年之已例,而雜穀會減,輒經營勘,則有不必以此深罪是白乎矣,利米條之爲吏輩手中物者,査得文書中消融,更依丁夫例,磨鍊用下,雖歸於廨宇之繕修,査徵亦出於營邑之商確是白乎乃,原其二斗之添捧,爲償轉輸之雜費,則稅大同之納於本州者,旣無雜費之可言,當初依他事磨鍊,已屬謬例,到今如法而徵捧,殊涉科斂,以此照律,罪笞五十收贖,解見任別敍,私罪奉敎依允爲旀,功議各減一等。又照目粘連,丹陽前郡守成進默矣,本府議啓內,還穀之私室收捧,不戢奴習,需米之盡數執錢,貽害倉還,繡啓則如是丁寧,而囚供則極爲發明是白乎乃,苟無其跡,豈有是言是白乎旀,至如張皇論報,亦涉損傷體例,以此照律,罪笞五十收贖,解見任別敍,私罪奉敎依允爲旀,功議各減一等。又照目粘連,文義前縣令趙啓煥矣,本府議啓內,倉屬之分石拔戶,書員之虛卜加徵,諸吏之養戶防結,非但逐條發明,以爲隨事痛革是如爲白乎矣,實戶之巧避付還,已漏於帳籍者,土豪之慣習防納,先給以結價者,倉屬之偸弄,結稅之虛加,自是可欺其方,抑亦流來通患是白乎,則謂之操束而嚴飭,容或可也,謂之周察而全無,寧有是乎?兩道繡啓,歷擧臚列,不可以囚供之辨暴,有所參恕,以此照律,罪杖八十收贖,奪告身三等,私罪奉敎依允爲旀,功減一等爲良如敎。又照目,古阜前郡守李益秀矣,本府議啓內,營邸役價,出自民結,則以此災減之數,歸之乾沒之科是如爲白乎旀,太還如法分俵,結斂如例收捧,太還役價,段落各異,訴牒防報,之蹟俱有是如爲白乎則,囚供發明,容或似然是白乎矣,保布之隣族替徵,自是近日之通患,則紙匠保之革罷,不足爲無冤徵之左契是白遣,需米之從時直作錢,固不爲之,而七兩七錢之執錢,減捧云乎,豈曰高價之相反是白乎旀,繡啓則以需米盡爲執錢,故還穀未免那移爲辭,而囚供,則以營耗穀之依例取用於草料爲對者,亦涉徑庭,以此照律,罪杖七十收贖,告身盡行追奪,徒一年半定配,私罪奉敎依允爲旀,功議各減一等爲良如敎。又照目粘連,陽川前縣令李度明矣,本府議啓內,平倉米事段,監官之誣招,渠旣自服,米廛之成冊,數又照載,道査如是的確,囚供無怪稱屈是白遣,軍額塡闕,烽軍差役,縱不免於撓民,亦可謂之均役是白乎矣,肉直之貽害於村間,自歸不察之失,柳錢之花費於獄中,實緣滯訟之致,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目,長湍前府使白泓鎭矣,本府議啓內,此囚罪案,最大者卽防結之創始,結布之經紀,而結布段,未及頒令而施行,不必先事而爲罪是白遣,結役所設置,一遵前官之措劃,又是巡營之許施,而只緣穀價之騰踊,所餘無多,以致積逋之充報,始料大違兺除良,結役收殺,旣在四月,則徵還充逋之未及區別磨鍊,其勢似然是白遣,大同旣作儲置,結稅初不上納,則災民之未蒙一親,雖屬可矜,營題之不許停退,亦有所據是白遣,大同之捧以時準價,各邑之出給詳定,例段都結,旣爲取剩,數爻宜致相左,囚供之以此稱冤,別無更議是白乎旀,長山米代錢數爻差等事,吏奴未捧五十三石零偸弄事,江都米之貸去事,本倉米之餘錢事,道査囚供,又不相左是白乎矣,長山餉米之移報官廳,固無餘剩之可言,大興倉米太價之付諸結役所,又與私用有異,而還餉法意,何等嚴重,則由前而有那移之罪,由後而有加徵之失,不可以數爻之些少,有所容恕是白遣,儲置錢之不卽出給於各邑,官需米之不爲計減於作夫,藉曰良有所以,亦難置而勿論,以此照律,罪杖九十收贖,奪告身四等,私罪奉敎依允。又照目粘連,振威前縣令宋啓根矣,本府議啓內,各樣公錢,收置衙軒,雖防該吏之偸弄,反涉私用之混襍,而上納不至愆期,囚供以此稱冤是白乎矣,由吏加下之一千六百餘兩策應,豈盡私貸?辛巳收殺之一千三百餘石負逋,豈盡渠用?況旀南陽移劃米之任自乾沒,泰孫移錄租之出於指揮,俱有該吏之招是白遣,由吏還逋中三百二十三兩零之爲進排於官用,果推移於還錢是如,由吏亦不得終諱是白乎,則貸用私債,囚供雖極發明,冒犯公物,吏招亦多丁寧,揆以經法,有不可參恕,以此照律,罪杖一百流三千里定配,母年七十無兄弟獨身,依法典收贖,告身盡行追奪,私罪奉敎依允。又照目粘連,成川前前府使徐俊輔矣,本府議啓內,復元庫事段,十年之限,旣未準滿,三班之料,不當添給是白乎乃,作穀取耗,爲念尾大之後弊,蠲徭添料,略遵首先之節目是白乎,則口錢更難防給,縱有毁劃之謗,民情多願變通,亦得措置之方是白遣,賣鄕千餘人事段,非但囚供極口發明,揆以常理,亦屬䵝昧是白乎矣,至於公廨修補之費,絶戶替徵之弊,如欲拮据,豈無方便,而鄕人之擔當,雖出自願,帖文之成給,實涉科斂,論以經法,不可參恕,以此照律,罪杖一百收贖,告身盡行追奪,私罪奉敎依允爲旀,功議各減一等。又照目粘連,孝禧殿大祝林東鎭矣,本府議啓內,肅敬之地,宜致謹愼,而讀祝之時,有此錯誤,所失非細,有難容恕,以此照律,罪杖六十收贖,奪告身一等,私罪奉敎依允爲旀,功減一等。又照目粘連,康津前縣監申景雨矣,本府議啓內,賣訟賣任,收利收罰,繡啓雖謂之容奸,囚供竝以爲泛說兺除良,千餘包吏逋,二百兩賂錢,雇價匠料情費之不爲計減於淸源稧錢,又爲逐條稱屈是白乎矣,繡衣之出道也,捉得可據文蹟之踏印者然後,始爲封庫,自是節目定式是白乎,則今以囚供發明,有不可參恕是白遣,官能忍斷觴政,客亦不干邑務,則奸猾雖欲構捏,謗讟豈及廉察?以此照律,罪杖一百收贖,告身盡行追奪,徒三年定配,私罪奉敎依允爲旀,功減一等爲良如敎。又照目粘連,三和前府使朴敦常矣,本府議啓內,內衙修理之疊下,祭馱馬貰之勒取,無罪民之始旣速獄而捧賂白放,民庫監之任其偸弄而計在分利,支勅時流連酒食,而濫下勅錢,囚供如是發明是白乎乃,苟能隨處精白,臨事謹愼,則胡爲謗言,至入按廉是白乎旀,三鄕任之成給帖文,謂報勅錢之加下,靑衿錄之設置西齋,謂汰校案之冒錄是白乎矣,雖云願納,而奈名色之不正,縱欲矯弊,而何形跡之不顧?卽此二款,難免重勘,以此照律,罪從一科斷杖一百收贖,告身盡行追奪,流三千里定配,私罪奉敎依允。又照目粘連,喬桐前府使李復淵矣,本府議啓內,屯租之減報,諉以辛巳之用下,房嬖之干政,謂之名色之本無是白乎乃,城機庫自備錢之作還取耗,旣有前人之節目,而尙此以錢而斂散,已患設施之本意,自下乾沒,雖涉䵝昧,箇中弊瘼,難保必無,以此照律,罪杖八十收贖,奪告身三等,私罪奉敎依允爲旀,功議各減一等爲良如敎。又照目粘連,南陽前府使李乘運矣,本府議啓內,拯米錢之自官貸用,雖甚苟且,而民庫之文蹟詳載,新官之上納已畢,有不可專歸之於官之犯用,吏輩殖利之科是白遣,私養木之不給雇價,漂流柱之橫徵價錢,是亦不察之失是白乎乃,雜役米之渾入大同,以捧高價,罔念終涉於料理,勅原還之準價代捧,詳定分給,但知專意於救瘼,至如鹽稅之創設,縱爲邑弊之牽補,而一則不知公穀之爲重,一則不恤商稅之濫徵是白遣,申吏錢之還徵,雖因營關,崔女畓之屬公,雖從自願,而六百兩之替徵嚴督,安得無島民之騷擾,卄斗耕之作錢防斂,亦歸於事面之苟艱,以此照律,罪杖一百收贖,告身盡行追奪,流三千里定配,私罪奉敎依允爲旀,功減一等爲良如敎。又照目粘連,价川前郡守洪箕錫矣,本府議啓內,官屬之本色別分事段,以爲應受還外,無一石別分是如爲白乎旀,錢還之分給於民人,僅爲十五兩事段,以爲換貿役價,與料米加給,一巡還而又是稟定於巡營者是如爲白乎旀,勅錢之七百三十六兩零,虛留事段,以爲三百三十二兩,竝站邑乾價所送,四百兩零之站上公廨重修所入,而已報巡營,則乃是應用,初非虛留是如爲白乎旀,兵營發賣米之執錢取剩事段,以爲餘錢,屬之無處,故移作飢民救急之資是如爲白如乎,右項諸條之囚供發明,容或似然是白遣,齋任二人,捧賂特差事段,以爲一人特差,而捧賂則曖昧是如爲白乎旀,殺獄檢驗時,稱以檢官支供,討錢於正犯事段,以爲三次檢行,里任輩中間討索是乎喩,官長干涉,此實曖昧是如爲白乎矣,齋任無難特差,則易致無情之謗,里任任其討索,則此已不察之失是白遣,還穀之虛錄未捧,隱逋之因循掩置事段,以爲捧糴時,未及詳知,反庫時,始爲現發是如爲白乎旀,旣骨之人,錄之鄕案,禮錢四千兩,已報各庫加下,或付別庫事段,入錄之際,旣骨·生存,不能照檢是如爲白臥乎所,還穀典守,法意,何如?錄鄕捧錢,實係枉法,而虛留非但不察,又復知而姑置,旣骨不能照檢,又復徵出禮錢,不可以初無身犯,又非私用,有所寬恕是白遣,稱以放下,躬自犯用事段,以爲都倉米太之依例放下於草料者,自官已爲劃給,而由吏不爲備納,歸之官用是如爲白乎旀,城餉臥還,債取用事段,以爲山倉監臥還,爲二百五十石,故査出錢二百五十兩,分給於新坰加築時役夫是如爲白乎乃,由吏雖不備納,終歸官用,役夫雖或分給,亦官用兺除良,秋糴剩穀之取用,田稅發賣之剩錢,下隷路資空年條,皆以取用無辭自服是白如乎,論其所犯,難逭重律,以此照律罪,從一科斷,杖一百流三千里定配,父年七十六,母年七十五,無兄弟獨身,依法典收贖,告身盡行追奪,私罪奉敎依允。
吏曹參判徐有聞疏曰,伏以臣於見職,豈有堪承之望,而辭不獲命,冒沒出膺,早晩僨事,固所自料,果於日昨政,有違格做錯者,卽甑山縣令首擬是也,首擬之鄭東龜,陞六後未滿六朔,而本職卽判官,故考案循歷,認作可擬,旣失細檢,致違政格,追聞本實,惶恧靡措。且臣風眩之症遇涼添苦,委席涔涔,不省四到,加以痰厥頭痛,潮熱上升,服藥罔效,轉益沈劇,有非時日所可痊治者也。臣雖欲殫竭自效,亦無陳力之望,玆敢短章自列,兼暴微懇。伏乞聖慈,亟勘臣當被之律,以治溺職之罪,該縣令原望,卽爲勿施,以存公格,不勝幸甚。臣無任云云。答曰,省疏具悉。所請依施,卿其勿辭行公。
上在昌德宮。停常參·經筵。
沈能岳啓曰,行大司憲李存秀,堂令金樂澧呈辭,執義崔時淳,掌令洪勝圭在外,持平金逸淵·南履炯差祭,監察茶時之意,敢啓。傳曰,知道。
傳于朴宗琦曰,禮房承旨馳詣明陵,奉審摘奸,局內諸陵,一體奉審以來。
朴宗琦啓曰,卽者副校理李若愚,以其親病,投章徑行,原疏以國忌齋戒,纔已退却矣。所當直捧禁推傳旨,而此與無端下鄕有異,從重推考,何如?傳曰,允。
沈能岳,以成均館同知館事意啓曰,本館入直,久任廊廳外,凡郞不得入直,若有代員替直之事,則草記代直事,曾有定式矣。司成典籍,俱爲未差,直講趙,方以入直,差祭進去,時無入直之員,以他郞官,姑爲代直,何如?傳曰,允。
又以兵曹言啓曰,內禁衛將柳興源,以其身病,呈狀乞遞,景福宮衛將李國泰,除授在外,上來無期云,竝改差,何如?傳曰,允。
沈能岳啓曰,行都承旨朴周壽,行左承旨趙鐘永,不爲仕進,行右承旨朴宗琦,奉審進去,右副承旨鄭漪式暇,同副承旨金基常享官進,臣能岳吏兵批兼進之意,敢啓。傳曰,知道。
有政。吏批,判書金蓍根進,參判徐有聞牌不進,參議呂東植牌不進,左副承旨沈能岳進。以尹景鎭爲弼善,洪學淵爲兼司書,尹命烈爲兵曹參判,朴綺壽爲大司成,任文白爲奉常正,金道喜爲司僕正,金錫泰爲奉常僉正,李相璜爲知經筵,朴宗琦爲同義禁,安允璟爲兵曹正郞,趙基恒爲工曹正郞,兪秉柱爲社稷令,林穎喆爲漢城主簿,李章翼爲義盈主簿,李彦璂爲律學敎授,尹載鍵爲坡州牧使,宋祥來爲甑山縣令,禁府都事鄭世敎,繕工奉事曺龍振相換,盧爲慶尙都事。
兵批,判書金魯應進,參判未差,參議愼宜學入直進,參知李元默病,左副承旨沈能岳進。以李源祖·李齊年爲內禁將,申義權爲五衛將,金宗祿爲景福將,李南耇爲慶熙將,韓仁植爲宣傳官,吳致聞·權灝·趙存鼎爲都摠經歷,尹湜爲訓鍊僉正,徐有馨爲訓鍊主簿,李時權·李秉吉·林亨壽爲武兼,李承祖·沈兢祖爲部將,金鍾殷爲加德僉使,韓學綺爲在德萬戶,副護軍朴基宏·閔鼎秀,副司直姜世白·李彦淳·沈鈁·趙璟鎭·尹景鎭,副司果趙寅永·金大喆,以上竝單付。
吏批,再政。以李光憲爲補德,趙貞喆爲同敦寧,徐有聞爲同經筵,文致中爲禮曹正郞,洪履燮爲景慕宮令,李玄緖爲戶曹佐郞,孔胤恒爲典籍。
兵批,再政。以李儒燁爲內禁將,梁鍾益爲忠壯將,鄭泰東爲宣傳官,李止敬爲訓鍊僉正,柳勉儉·趙熙錫爲都摠都事,南允東爲訓鍊判官,金華重爲守門將,同知單李南耇。
以吏曹參議呂東植牌不進罷職傳旨,傳于沈能岳曰,只推。
傳于沈能岳曰,留院公事入之。
傳于沈能岳曰,都承旨·右副承旨,竝許遞,前望單子入之。
承旨前望單子入之,洪命周·朴宗喜,落點。
兵曹,以金煐爲御營中軍。
兵曹口傳政事,副司果單林東鎭。
以校理李渭達,修撰任鼎常,副修撰金大坤·朴永元牌不進罷職傳旨,傳于沈能岳曰,只推。
以慶尙監司金相休狀啓,進上藥材山藥,限內不得封進,惶恐待罪事,傳于沈能岳曰,勿待罪事,回諭。
朴宗琦,以侍講院言啓曰,弼善尹景鎭,兼司書洪學淵牌不進,上番連日闕直,事甚未安,輔德李光憲,兼補德金學淳,兼弼善金蘭淳,竝卽牌招,以爲推移入直之地,何如?傳曰,允。
以弼善尹景鎭,兼司書洪學淵牌不進罷職傳旨,傳于沈能岳曰,只推。
朴宗琦,以弘文館言啓曰,本館上番闕直,事甚未安,副修撰朴永元,旣有只推之命,卽爲牌招,姑陞入直,何如?傳曰,允。
沈能岳,以義禁府言啓曰,時囚罪人兪應煥,杖一百收贖,告身盡行追奪,流三千里定配,照律公事判付內,依允,功議各減一等事,命下矣。兪應煥,功議各減一等,杖九十收贖,告身盡行追奪,黃海道安岳郡眞木驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人申景雨,杖一百收贖,告身盡行追奪,徒三年定配,照律公事判付內,依允,功減一等事,命下矣。申景雨,功減一等,杖九十收贖,告身盡行追奪,公淸道忠原縣連原驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李乘運,杖一百收贖,告身盡行追奪,流三千里定配,照律公事判付內,依允,功減一等事,命下矣。李乘運,功減一等,杖一百收贖,告身盡行追奪,江原道江陵府臨溪驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人李益秀,杖七十收贖,告身盡行追奪,徒一年半定配,照律公事判付內,依允,功議各減一等事,命下矣。李益秀,功議各減一等,減徒加杖一百收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人朴敦常,杖一百收贖,告身盡行追奪,流三千里定配,照律公事判付內,依允,啓下矣。朴敦常,杖一百收贖,告身盡行追奪,全羅道長城府,流三千里定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,因慶尙右道暗行御史尹命圭書啓,兵曹回啓內,前統制使申絅,加德僉使權師億,拿問處之事,傳旨啓下矣。申絅今方待命拿囚,權師億,時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,江原道暗行御史洪學淵書啓,兵曹回啓內,三陟營將尹喜豐,拿問處之事,傳旨啓下矣。尹益豐,時在任所,依例發遣府書吏,交代後,拿來,何如?傳曰,待待命拿囚。
黃海監司李龍秀疏曰,伏以臣以反哺之情,荷惠養之寵,忝叨見任,居然數十朔矣。專城滫瀡之供,得以盡歡於知年愛日之時,恩至渥也,榮固大矣,臣心感激,非隕首結草之所可圖報,而只是才具短乏,識慮荒陋,威不能彈壓州郡,明不能剔除奸猾,況本道屢經客使,荐遭饑荒,民物阽於凋敗,公私困於匱竭,重以昨今年來,乖沴熾行,札瘥盈路,溝壑遺黎,益將靡餘,而臣不能撫摩懷保,奠之袵席,以仰酬聖朝如傷之憂,尸素之愧,辜負之懼,恒交切于中,未敢以倖免大戾,有或自恕,此際關西御史,聞纔返命,而臣父之橫被構誣,殆無餘地,臣一見啓本,輒覺渾身俱靑,直欲卽地溘然,而不可得,噫嘻,是何故也?臣父之有罪無罪,聖鑑孔昭,其言之爲公爲私,國論可聽,在臣道理,只當縮伏泯默,恭俟末梢處分而已。然第念爲父訟冤,古人亦有行之者,而臣之目下情地,誠不可一刻恬然於職次,則亦安得伈泄忍耐,苟度時日,不思所以仰首疾呼也哉?嗚呼,臣之家世,爲國喬木,自祖先以來,厚沐恩光,圭組蟬聯,至于臣之父子,又偏荷先大王及我殿下特達之洪造,華顯崇重,耀人耳目,況臣父則立朝三十餘載,踐歷旣遍,本末竝著,蓋其守法奉公,殫誠盡職,寸心如丹,可質神鬼,而最以持身拙約,與物無競,爲褆家保族之方,每父子相對之際,丁寧告誡於臣者,亦不外此,臣固不肖,無以繼述庭訓,而亦自謂虛舟飄瓦,無甚觸忤,雖末俗易訛讟譽交眩,而臣父與臣之一段所守,旣終始如此,則庶幾恩怨俱冷,人我兩忘,然則彼之於臣家,有何可修之隙必報之嫌,而忽於過五年易三任之後,必欲洗垢索瘢,吹毛求釁,畢竟事與境虛,把捉茫然,終不得一疵半瑕之關係民邑者,則只以一場醜悖之說殆若歷擧平生,自歸於街童巷豎之無端詬辱然者,百爾思量,實不知所以致此也。臣今廢却公務,泥首私次,而職名尙縻,官守有限,進不得擊鼓籲天,以白見臣父之冤狀,退不得委身邱壑,以將護臣父之旅寓,人理滅矣,子道喪矣,跼高蹐厚,將安所歸?且臣之老母,年迫七耋,素患蛔積之症,每値炎涼之交,輒復如期發作,而近緣日候不調,挾以風痰衝亘,眩瞀委淹床席,宛轉叫苦,晝以繼宵,食飮梗阻,神息澌綴,臣自聞此報,已亂之心界,一倍如灼,思歸之情私,一倍如渴,徊徨震迫,按抑無路,仰惟聖明出治,孝理居先,如臣不孝之類,宜得以薰洗大化之中,少贖旣往之罪,若其營邑事爲之緣臣曠抛,此非臣一己之私,在朝家,亦當劃卽變通,而譴罰止於問備,替啓竟致還下,臣心惶隘,尤無可言。伏乞天地父母,早賜矜諒,亟許遞免,使臣趁卽歸省,毋廢晨昏,則臣謹當與老父病母,日夕攢手,以歌詠生成之澤。臣無任云云。答曰,省疏具悉。卿父所遭,予所洞燭,故已有特放之擧,本事已妥帖矣,卿亦情理可安,勿辭,益勉旬宣之責。
上在昌德宮。停常參·經筵。
夜自一更至四更,月暈。
洪命周啓曰,行大司憲李存秀,掌令金樂澧呈辭,執義崔時淳,掌令洪勝圭在外,持平金逸淵·南履炯差祭,監察茶時之意,敢啓。傳曰,知道。
趙鐘永啓曰,右副承旨朴宗喜,今日不爲仕進,卽爲牌招,何如?傳曰,許遞,前望單子入之。
傳于朴宗琦曰,傳香承旨,馳詣宗廟·永寧殿·永禧殿·景慕宮受香諸處,奉審摘奸以來。
承旨前望單子入之,朴宗正落點。
趙鐘永啓曰,新除授行左承旨朴宗正,卽爲牌招,何如?傳曰,允。
朴宗琦啓曰,修撰任鼎常,旣呈肅單,身在闕中,未及肅謝,事體所在,極爲未安,原單子勿施,從重推考,何如?傳曰,允。
以兼輔德金學淳,兼弼善金蘭淳牌不進罷職傳旨,傳于朴宗琦曰,竝許遞,前望單子入之。
春坊前望單子入之,兼輔德李光憲,輔德沈能岳,弼善沈鈁落點。
朴宗琦啓曰,今日齋宿,承旨當爲備員,而右副承旨未差,同副承旨金基常式暇,何以爲之?敢稟。傳曰,同副承旨許遞,前望單子入之,待下批,牌招察任。
趙鐘永啓曰,吏曹郞廳來言,承旨有闕政事,取稟。傳曰,前望單子入之,待下批,牌招察任。
承旨前望單子入之,李紀淵·李元默落點。
朴宗琦啓曰,今日齋宿,承旨當爲備員,而行左承旨朴宗正牌不進,更爲牌招,同副承旨李元默差祭,何以爲之?敢稟。傳曰,差祭承旨外,更卽牌招。
朴宗琦,以侍講院言啓曰,明日孝禧殿望祭,王世子亞獻禮時,宮官當爲全數進參,而文學李魯秉,司書李趾秀,說書李憲瑋在外,無以備員,何以爲之?而弼善尹景鎭,兼司書洪學淵,竝卽牌招,以爲備員進參之地,何如?傳曰,竝許遞,前望單子入之。
春坊前望單子入之,弼善金裕憲,文學沈能栻,司書朴永元,兼司書任鼎常,說書張敎根落點
朴宗琦,以侍講院言啓曰,明日孝禧殿望祭,王世子亞獻禮時,宮官當爲全數進參,新除授弼善金裕憲,兼弼善沈鈁,文學沈能栻,兼司書任鼎常,說書張敎根,竝卽牌招,以爲備員進參之地,何如?傳曰,允。違牌勿爲呼望。
趙鐘永啓曰,注書有闕之代,前注書李憲瑋,被薦人鄭德和·李淵祥,薦狀依例成送吏曹之意,敢啓。傳曰,知道。
朴宗琦啓曰,副應敎金蘭淳,旣在闕中,不爲肅謝,事甚未安,推考,何如?傳曰,允。
朴宗琦,以侍講院言啓曰,兼輔德李光憲,時無職名,令該曹,口傳付軍職,何如?傳曰,允。
兵曹口傳政事,護軍朴周壽,副護軍李光憲竝單付。
兵曹口傳政事,副護軍金基常·鄭漪竝單付。
朴宗琦,以禮曹言啓曰,卽接溫陵參奉所報,則今此秋夕節享,兩官當爲備員將事,而令尹大東,身病猝重,萬無進參之望云矣,莫重祭享,兩官不可不備,令尹大東,今姑改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以李翼在爲溫陵令。
洪命周,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,卽接西道參軍尹守澈牒報,則訓鍊都監所授白岳山西邊第二城廊近處,體城四間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城白岳山西邊第二城廊近處體城四間許頹圮處,令該軍門,卽速修築,把手軍兵,量宜定送事,自兵曹草記矣。今日爲始,砲手二十名,將校一人率領,限修築間,輪回守直之意,敢啓。傳曰,知道。
又以摠戎廳言啓曰,本廳哨官金弘澤·張鳳喆,身爲屯監,莫重屯稅,減卜瞞報之習,萬萬駭然,汰去之意,敢啓。傳曰,知道。
上在昌德宮。停常參·經筵。
上詣孝禧殿。望祭兼秋夕祭親行後,王世子,板位問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
藥房副提調趙鐘永啓曰,親行望奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿不必入侍矣。中宮殿·嘉順宮·世子宮·世子嬪宮口傳問安。答曰,知道。
李紀淵啓曰,行大司憲李存秀,掌令金樂澧呈辭,執義崔時淳,掌令洪勝圭在外,持平金逸淵未肅拜,南履炯差祭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙鐘永啓曰,行左承旨朴宗正,今日不爲仕進,卽爲牌招,何如?傳曰,許遞,前望單子入之。
又啓曰,同敦寧趙貞喆,除拜後過三日不爲出肅,依定式,推考警責,仍卽牌招察任,何如?傳曰,允。
備忘記,城津僉使李義權下直,長弓一張,長箭一部,片箭一部,筒兒一箇賜給。
承旨前望單子入之,鄭漪落點。
趙鍾永啓曰,新除授左副承旨鄭漪,卽爲牌招,何如?傳曰,允。
又啓曰,卽者議政府錄事來言,今十九日,貞陵莎草修改時,大臣當爲進去,而領議政金載瓚,有身病,右議政林漢浩,健陵修改進,不得進去云,何以爲之?敢稟。傳曰,原任大臣中進去,可也。
傳于洪命周曰,藥房雲觀,在外提調,竝許遞,前望單子入之。
內醫提調前望單子入之,沈象奎落點。
觀象監提調前望單子入之,金祖淳落點。
洪命周,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,檢校直閣鄭元容,父喪,依定式,遣檢書官,傳給內賜賻物以來之意,敢啓。傳曰,知道。
又以奎章閣言啓曰,檢校直閣鄭元容父喪第三日,依定式,遣檢書官致弔,仍爲勸粥以來之意,敢啓。傳曰,知道。
又以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
又以弘文館言啓曰,本館上番,姑陞入直,事甚未安,應敎尹致謙,副應敎金蘭淳,校理李渭達,竝卽牌招,以爲推移入直,副修撰金大坤,卽爲牌招察任,何如?傳曰,允。
又以侍講院言啓曰,新除授兼弼善沈鈁,時在京畿富平地,文學沈能栻,時在慶尙道善山地,書筵入番事緊,竝斯速乘馹上來事,下諭,何如?傳曰,允。
又以禮曹言啓曰,今此健陵陵上莎草修改時,雖不設都監,事役緊重,不可無別看役之人,前僉使朴弘錫,副司果金琦興差下,使之擧行,何如?傳曰,允。
又以禮曹言啓曰,圖畫署有別遞兒祿窠,而畫員中,勤勞國役者,使之次次許付矣,付祿李宗根,慶尙監營帶率軍官下去代,畫員金建鍾,前後國役,多有勤勞,依例許付,何如?傳曰,允。
又以禮曹言啓曰,卽接忠原幼學朴文榮所志,則以爲族弟世浩,嫡妾俱無子,以同姓八寸兄居胤第二子三喆,欲爲立後,兩家諸族,相議完定,未及禮斜,而世浩夫妻,俱爲作故,拘於常規,不得循例禮斜,依定式,草記稟處事,呈狀矣,凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,門長朴文榮所訴旣如此,依定式,朴居胤第二子三喆,立爲朴世浩之後,何如?傳曰,允。
又以承文院都提調意啓曰,卽見謝恩正使南履翼,副使權丕應等狀啓,則陳奏准請謝恩表文中,有竝許刊本之頒降句語,而文義如已頒後謝恩者然,卽速釐改繕寫趁送爲辭矣。前此辨誣時,若許原本之刊改,則謝恩表咨,例皆如是措辭,今此句語,別無先事之嫌,而來咨旣無頒降之語,則使臣之請改,亦不無商量,原句語,使之改付標,繕寫後,別定齎表官,罔夜下送于使臣所到處,咨文所重,何如?而不定差官,因撥上送者,有違格例,該使臣,竝推考,何如?傳曰,允。
孝禧殿望祭,兼秋夕祭親行敎是時,終獻官永明尉洪顯周,贊禮禮曹判書金魯敬,典祀官奉常正任文白,執禮副應敎金蘭淳,執尊司僕正金道喜,大祝司書朴永元,祝史修撰宋應圭,齋郞副司果金盛淵,盥洗位校書判校李衡柱,校書校理李錫周,爵洗位司藝李得英·金致礪,亞獻盥洗位禮曹佐郞李仁迪,終獻盥洗位承文判校朴升用,贊者引儀金秉淵·金濟運,謁者引儀方孝善,兼引儀李鍾岱,贊引引儀柳煥民·金時興,祭監監察成大璡·成奎柱。
壬午八月十五日子時,上詣孝禧殿。望祭兼秋夕祭親行入侍時,行都承旨趙鐘永,行右承旨朴宗琦,左副承旨洪命周,右副承旨李紀淵,記事官金炳朝,假注書丁載榮,記注官任泰濬·李宗心,檢校待敎朴綺壽,以次侍立。時至,上具衰服,詣齋殿,時至,左通禮,啓請行禮,贊禮,導上入孝禧殿,詣版位,贊禮,啓請跪俯伏哭,上跪俯伏哭,王世子以下在位者,皆跪俯伏哭,贊禮,啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身,執禮,請行初獻禮,上詣尊所西向立,贊禮,導上詣靈座前,贊禮,啓請跪,上跪,在位者皆跪,鐘永奉香,命周奉爐跪進,贊禮,啓請三上香,上三上香,命周,奠爐於案,執尊者擧羃,命周以爵受酒,鐘永跪進爵,贊禮,啓請執爵獻爵,上執爵授命周,奠于靈座前,贊禮,啓請俯伏興少退跪,上俯伏興少退跪,大祝朴永元,進靈座之右,東向跪讀祝文訖,贊禮,啓請俯伏興平身,上府伏興平身,贊禮導上降復位,執禮請行亞獻禮,宮官,導王世子詣靈座前,行亞獻禮訖,降復位,執禮,請行終獻禮,謁者,引終獻官永明尉洪顯周,詣靈座前,行終獻禮訖,降復位,贊禮,啓請跪俯伏哭,上跪俯伏哭,王世子以下在位者,皆俯伏哭,贊禮,啓請止哭興·四拜興·平身,上止哭興·四拜興·平身,王世子以下在位者,皆止哭興·四拜興·平身,宮闈令,陞詣納練主如儀,贊禮,導上詣望燎位,永元,奉祝燎於坎,贊禮啓請禮畢,贊禮,導上還入齋殿,諸臣以次退出。
上在昌德宮。停常參·經筵。
鄭漪啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
以應敎尹致謙,副應敎金蘭淳,校理李渭達,副修撰金大坤牌不進罷職傳旨,傳于洪命周曰,只推。
鄭漪啓曰,行大司憲李存秀,掌令金樂澧,持平金逸淵牌不進,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言李宗學牌不進罷職傳旨,傳于鄭漪曰,只推。
洪命周啓曰,吏曹郞廳來言,中和府使金鍵,甑山縣令宋祥來,丹城縣監林貞鎭,泰仁縣監金弘根,洪川縣監曺錫龜,兩司俱未署經云,除在外·未署經外,未肅拜·呈告人員,竝卽牌招,何如?傳曰,允。
洪命周,以弘文館言啓曰,本館上番,姑陞入直,事甚未安,應敎尹致謙,校理李渭達,副修撰金大坤,旣有只推之命,應敎尹致謙,校理李渭達,竝卽牌招,以爲推移入直,副修撰金大坤,卽爲牌招察任,何如?傳曰,允。
又以禮曹言啓曰,今此貞陵陵上莎草修改時,雖不設都監,事役緊重,不可無別看役之人,前同知南雲耇,前五衛將秦東益差下,使之擧行,何如?傳曰,允。
又以禮曹言啓曰,健陵陵上莎草修改時,別看役副司果金琦興,纔已啓下,而身病猝重,無以帶去,其代以前主簿申大健差下,使之擧行,何如?傳曰,允。
鄭漪,以兵曹言啓曰,今八月十七日,武臣堂上朔試射日次,而以國忌齋戒相値,不得爲之之意,敢啓。傳曰,知道。
又以兵曹言啓曰,本曹正郞趙庭和,身病猝重,屢度呈狀乞遞,宿衛重地,不可久曠,今姑改差,何如?傳曰,允。
上在昌德宮。停常參·經筵。
李紀淵啓曰,行大司憲李存秀呈辭,執義崔時淳,掌令洪勝圭在外,掌令金樂澧,持平金逸淵,傳旨未下,持平南履炯未署經,監察茶時之意,敢啓。傳曰,知道。
又啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
洪命周啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
趙鐘永啓曰,行左承旨朴宗琦,今日不爲仕進,卽爲牌,招,何如?傳曰,允。
傳于李紀淵曰,健陵修改進去,政府以下留待。
傳于李紀淵曰,健陵修改進去,政府以下入侍。
以掌令金樂澧,持平金逸淵,獻納李同淳,正言朴宗學牌不進罷職傳旨,傳于李紀淵曰,只推。
趙鐘永啓曰,守令署經事,命下矣。掌令金樂澧,持平金逸淵,獻納李同淳,正言朴宗學,旣有只推之命,與行大司憲李存秀,一體牌招,以爲署經之地,何如?傳曰,允。
以掌令金樂澧,持平金逸淵,正言朴宗學牌不進罷職傳旨,傳于李紀淵曰,只推。
趙鐘永啓曰,守令署經事,命下矣。掌令金樂澧,持平金逸淵,正言朴宗學,旣有只推之命,與行大司憲李存秀,一體更爲牌招,以爲署經之地,何如?傳曰,允。
以應敎尹致謙·李渭達,副修撰金大坤牌不進罷職傳旨,傳于洪命周曰,只推。
洪命周,以弘文館言啓曰,本館上番姑陞入直,事甚未安,應敎尹致謙,校理李渭達,副修撰金大坤,旣有只推之命,應敎尹致謙,校理李渭達,竝卽牌招,以爲推移入直,副校理兪理煥,自鄕上來云,一體牌招入直,副修撰金大坤,卽爲牌招察任,何如?傳曰,允。
以副校理兪理煥牌不進罷職傳旨,傳于洪命周曰,只推。
洪命周,以禮曹言啓曰,卽接繕工監所報,則今此貞陵陵上莎草修改,政府以下監董時,本監提調一員,當爲進去,而提調沈象奎,健陵陵上莎草修改進,提調金履陽在外,無以擧行,依前例,以工曹堂上,稟旨代行云矣,取考謄錄,在前本監提調有故之時,有工曹堂上代行之例,今亦依例代行,何如?傳曰,允。
洪命周,以奉常寺都提調·提調意啓曰,祭享所用秋等中脯,依定式,今八月十七日,始造之意,敢啓。傳曰,知道。
李紀淵,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局把摠李儒龍,身病甚重,勢難察任,改差,何如?傳曰,允。
義禁府啓目,平海前前郡守李有暻原情云云,問目內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目,前統制使申絅原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,居昌前府使李載延原情云云,傳旨內辭緣,泛稱遲晩,刑推得情,何如?判付啓,除刑推議處。又啓目,寧遠前郡守柳昇根原情云云,問目內辭緣,泛稱遲晩,刑推得情,何如?判付啓,除刑推議處。又啓目,南原前府使尹爔原情云云,傳旨內辭緣,泛稱遲晩,刑推得情,何如?判付啓,除刑推議處。又啓目,黑山島前別將金時榮原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前鄭淵始亦,結復之全數捧錢,餉米之換用立本,仁川移轉勅米之作錢取剩,囚供之逐條辨析,俱爲發明是白乎矣,結役中八百三十三兩零之移送,排朔餉米實剩之二百四十八兩,勅米取剩之一百五十二兩,道査旣行案驗,吏招又爲具備是白乎,則關西繡衣書啓臚列之外,諸條所犯,俱合重勘,以此照律,何如?判付啓,依允。又啓目粘連,向前具縉亦,還穀之隱逋,勅錢之虛留,繡啓與囚供,數爻雖或參差是白乎乃,兩條之畢捧於繡衣出道之後,則當初不覺察之失,在所難逭是白遣,戶籍紙價,果於今春放下,則預下之目,奚爲而至,以此照律,何如?判付啓,依允。又啓目粘連,向前南志復亦,雇馬錢之先期分捧,只因支勅之一時權宜,而旋遵恒式,又有決處云爾,則囚供發明,容或有說,而初夏還分之絶巡,各庫加下之報給,囚供雖皆分疏,繡衣旣行査櫛,則矇不覺察,在所難免是白遣,賑資貿取,在於昨冬,勅錢應留,未及勘簿之云,及自備旣作,公穀取剩,何處充報云者,其所張皇,殊涉苟且是白如乎,勅錢苟欲貸用,則何關勘簿之後先,公貨旣爲立本,故自致餘剩之取用是白遣,差任果不受財,則十易無傷,賣鄕如欲捧賂,則一人有餘,四年之間,二人任使,何足爲不捧賂之左契是白乎喩,逐條發明,俱欠消詳,以此照律,何如?判付啓,依允。又啓目粘連,向前閔晢亦,民庫之査出錢,䳱倉之屬公租及各樣徵贖錢事段,以爲公廨繕修之所用是如爲白乎旀,花開山斫松事段,以爲栗木封山之例納是如爲白如乎,雖俱是經法之外,容或爲發明之端是白乎矣,劉哥·金哥,賣鄕賣校及松都商人許,諸般捧賂事段,以爲斗畓之訟,成獄之案,酬勞之差任,犯姦之決罪,何以捧賂云,而繡啓中條列甚的,數爻旣詳,則威逼受財,豈獨非賂,違衆特差,安免得謗是白乎旀,還米五百三十石之立本取剩事段,以爲或爲京營邸人供饋,而作錢取剩,或爲稅穀船主報債,而出給取剩是如爲白臥乎所,設如其言,俱非私用是白良置,公穀之那移反弄,法禁何如,則雖有謬例,豈可取此而供饋?雖有促關,何得出此而報債兺除良,唯意爛用,視若應行,卽此一款,又合重勘,以此照律,何如?判付啓,依允。又啓目粘連,向前林顯喆亦,數載莅任之間,未嘗輕移末窠,七月遞歸之際,初無遞改一人是如,囚供如是發明是白乎乃,不必有意而差出,或有因事而除汰是白良置,苟無一人之遞改,豈入繡衣之論啓?以此照律,何如?判付啓,依允。又啓目粘連,向前卞永植亦,六百石之應留,果如囚供,則二千石之應留,似爲矛盾是白乎矣,立本蓋欲充數,而錢之爲穀,計不入量,則營勘雖稱準捧,庫入自當虧欠是白去乙,囚供中所謂假使立本,旣云充數,則庫中虧欠,從何以生云云。雖欲强辨,不成事理是白遣,銅物苧布之有無虛實,亦不消詳爲對,益見糢糊莫甚,以此照律,何如?判付啓,依允。又啓目粘連,向前蔡弘韻亦,還穀欠逋,藉曰流來之痼弊,大歉之未捧云,而未準捧之罪,已無所逃是白乎旀,還穀分給,藉曰村民先擇,官屬始取云,而不察飭之失,實在其中是白遣,首鄕之頻數遞改,安免人言,訟民之徵出贖錢,是豈公格是白乎旀,官需之猝地督捧,臺隷之格外執杖,雖近瑣細,亦涉疎率,以此照律,何如?判付啓,依允。又啓目粘連,向前沈能俊亦,官需之執錢,以爲漕米價,一從卽是流來通行之例是如爲白乎旀,贖錢之取用,以爲報營門請得,以防民斂自備之弊是如爲白乎旀,定配罪人之換面替來,雖未能摘發,而旣不給由,又不逃還,則李漢基之依舊偃處,如前作奸,有非該倅之責是白乎矣,至於漕艙掘役之餘錢取用也,沙格糧資之反弄立本也,還穀之高價捧納,減價分給之取剩也,囚供雖極稱屈是白乎乃,繡衣非但査實兺除良,文蹟旣有現捉,吏招又復丁寧,究其所犯,俱係不法,以此照律,何如?判付啓,依允。又啓目粘連,向前李煥亦,禁直替代,嚴重何如,而肅單呈納,稽慢莫甚,以此照律,何如?判付啓,依允。又啓目粘連,向前李文容亦,臥還傳令,支勅剩錢,則謂非自己之所知,鄕任勅差,餉米作錢,則諉之事實之不然是如爲白乎旀,勅錢之取用,泛稱何若是夥然,還穀之貸下,認作依已例爲之,其所發明,已不消詳,而乾沒公貨,貸用私錢,以爲官廩加下,誠有是事,公貨乾沒,實無所犯是如爲白乎矣,官廩旣有加下,則公貨安免乾沒兺除良,雖以囚供下款觀之,還作錢六百七十七兩,停殖錢七百五十兩,一則官廳監之自下貸用,一則官廳監之前後加下是如爲白乎,則還作錢停殖錢,何莫非公貨,而官廳監之或爲貸用,或歸加下,苟究厥由,誰執其咎是白乎旀,官屬別還,謂之元無等還,故例以別分云,而繡啓則以爲旣受等還,又受別分,還穀加分,謂之還賑竝行,故量宜請分云,而繡啓則以爲初不報營,擅自加分是如爲白臥乎所,諸條所犯,難逭重勘,以此照律,何如?判付啓,依允。又啓目粘連,向前金魯哲亦,牟還加分,繡啓則以爲六十餘石,囚供則以爲三十石零是如爲白如乎,還穀分留,法意何如,而擅自加分,至入按廉,則惟其二十石三十石之數,不過五十步百步之間,至如奸猾之偸弄於還穀災結者,又爲九千餘兩之多,其矇不覺察,任其恣橫,推此可知是白如乎,以此照律,何如?判付啓,依允。又啓目粘連,向前任重白亦,罪人處勒捧,富民處收斂,囚供則以爲全天益,中間消融之錢,一一査出,六百兩用下於公廨修補,而此一事,分爲二條是如爲白臥乎所,富民收斂,雖如是發明,而天益許査出之錢,何不還給,而反用於修補之役是白乎旀,買取鹿茸,果從公議,則塞責之謗,何從而生是白乎旀,況旀殺獄罪人之以物故報營者,畢竟生居之隣邑,現捉於營門,則當初之見欺與自欺,姑捨無論,事未前有,大關後弊,以此照律,何如?判付啓,依允。
李紀淵,以義禁府言啓曰,卽接月令醫員金時宗手本,則時囚罪人申絅,素患疝積之症,處冷添劇,時時衝上,種種昏倒,氣息奄奄,症形危重云,罪人病勢如此,則一邊保放,一邊草記,曾有定式矣。申絅,姑爲保放之意,敢啓。傳曰,知道。
壬午八月十七日辰時,上御熙政堂。健陵陵上莎草修改進去,大臣以下入侍時,右副承旨李紀淵,記事官金炳朝,記注官任泰濬·李宗心,右議政林漢浩,觀象監提調金祖淳,繕工監提調沈象奎,禮曹判書金魯敬,以次進伏訖。漢浩曰,伊來日候淸涼,聖體若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,一樣矣。漢浩曰,嘉順宮氣候,何如?上曰,一樣矣。漢浩曰,臣等今已下直,進詣健陵改莎草之役,而莎草前日浮出處,今無品好云,自今番爲始,以南山莎草,浮出進用似好,故敢此仰達矣。上曰,唯。祖淳曰,健陵靑龍內蟬翼砂,昨年補土,餘土未盡掃去,遽作一小垤,橫亘於元砂之內,蟬翼之外,別成一體,相地官申熙審見,而言于前留守曰,此是術家之有忌,金蓍根,聞甚悚悶,更問于金景寅,則景寅之言,又符合,金蓍根,擬於登筵,則仰稟矣,旣未登筵,而臣今進去,滌除餘土,爲役不鉅,不必別有告由之節,若於伊日,一體奉審而去其浮土,以復本體,事甚便好,且申方前有泉眼,昨年閉塞云,此亦仍舊疏開似好,故敢此仰達矣。上曰,依此爲之。上命退,諸臣退出。仍命退,承史以次退出
上在昌德宮。停常參·經筵。
鄭漪啓曰,行大司憲李存秀呈辭,執義崔時淳,掌令洪勝圭在外,掌令金樂澧,持平金逸淵,傳旨未下,持平南履炯未署經,監察茶時之意,敢啓。傳曰,知道。
趙鐘永啓曰,行左承旨朴宗琦,今日不爲仕進,卽爲牌招,何如?傳曰,允。
李紀淵啓曰,禁衛大將趙萬永,以觀象監提調,貞陵莎草有頉處,修改事出去矣,所佩命召,來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,御將兼察。
又啓曰,禁衛大將,御將兼察事,命下矣。兼察禁衛大將李海愚,卽爲牌招聽傳敎,何如?傳曰,允。
傳于趙鐘永曰,貞陵修改進去,政府以下留待。
傳于趙鐘永曰,貞陵修改進去政府以下入侍。
以掌令金樂澧,持平金逸淵,正言朴宗學再牌不進罷職傳旨,傳于鄭漪曰,只推。
趙鐘永啓曰,守令署經事,命下矣。掌令金樂澧,持平金逸淵,正言朴宗學,旣有只推之命,與行大司憲李存秀,一體更爲牌招,以爲署經之地,何如?傳曰,允。
以掌令金樂澧,持平金逸淵,正言朴宗學牌不進罷職傳旨,傳于李元默曰,只推。
李紀淵,以兵曹言啓曰,五衛將鄭昌殷,文臣兼宣傳官權敦仁,俱以病難供職,呈狀乞遞,竝改差,何如?傳曰,允。
又以備邊司言啓曰,卽見公淸監司李錫奎狀啓,則以爲道內沴氣,尙未寢息,亦多失稔之處,水陸軍官門聚點及選武馬兵等都試,特許停止事,請令廟堂稟旨分付矣。前此覆啓時,以災與病尤甚處,聚點都試停免之意,有所知委,則今此狀辭之更請稟處,未免不審,此狀啓還下送,更以形止登聞之意,分付,何如?傳曰,允。
鄭漪,以義禁府言啓曰,咸鏡監司李勉昇狀啓內,茂山前府使金翼基罪狀,令攸司稟處事,啓下矣。金翼基,本道暗行御史封庫後,不爲交代,徑先發行罪,旣奉待待命拿囚之敎,而姑未及上來,待就囚,添問目捧供,何如?傳曰,允。
壬午八月十八日辰時,上御熙政堂。貞陵陵上莎草修改進去大臣以下入侍時,行都承旨趙鐘永,記事官金炳朝,記注官安允璟·李宗心,判府事南公轍,工曹判書任希存,觀象監提調趙萬永,禮曹參議洪起燮,以次進伏訖。上曰,大臣進前。公轍進伏奏曰,近來日候淸佳,朝氣稍冷,聖體若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,嘉順宮氣候,何如?上曰,一樣矣。公轍曰,旣經今夏之劇暑,世子宮諸節一樣萬安,講學不至間斷,工夫有緝熙之慶乎?上曰,一樣矣。公轍曰,臣等今方下直出去,而莎草修改之際,若有舊土崩頹之慮,則不可不以新土補築,故敢此仰達矣。上曰,唯。鐘永曰,承旨非有奉命與下直出去之事,則必以本院仕進,而未嘗無不在院中之時矣,近來享官中,或除拜承旨,則仕記以享官進懸,入省記,亦以享官直懸入,此是院規之所未有,而若値殿座時,則承旨將有不得備員之慮,享官,雖有所重,而番次尙可推移,此後則以享官而爲承旨者,必使仕進本院,而享官番次,則限承旨仕進間,使他享官入直似好矣。上曰,依此爲之。鐘永曰,經筵,取稟,每於處暑後涼生之時,卽爲入之,而今年則暑熱無前,涼生稍遲,此月內多有齋日,至今不得入稟,過齋之後依例入稟,何如?上曰,依此爲之。鐘永曰,各殿宮年例進上藥蟹醢,自藥院沈入,而今年秋蟹,姑未成熟云,待其成熟,限三十次,依例沈入之意,敢達矣。上曰,唯。上命大臣先退,諸臣以次退出。
上在昌德宮。停常參·經筵。
鄭漪啓曰,行大司憲李存秀,掌令金樂澧,持平金逸淵,牌招啓辭未下,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
又啓曰,狀啓連幅處,書臣字着銜,自是例也,而卽見公淸兵使李寅植天安郡偸符罪人捉得事狀啓,則連幅無臣字着銜,事甚疎忽,推考警責,何如?傳曰,允。
洪命周啓曰,守令署經事,命下矣。掌令金樂澧,持平金逸淵,正言朴宗學,旣有只推之命,與行大司憲李存秀,一體更爲牌招,以爲署經之地,何如?傳曰,允。
以掌令金樂澧,持平金逸淵,正言朴宗學牌不進罷職傳旨,傳于鄭漪曰,只推。
洪命周啓曰,守令署經事,命下已至多日,尙未擧行,事甚未安,掌令金樂澧,持平金逸淵,正言朴宗學,旣有只推之命,與行大司憲李存秀,一體更爲牌招,以爲備員署經之地,何如?傳曰,允。
傳于李元默曰,貞陵修改進去,政府以下留待。
傳于李元默曰,貞陵修改進去,政府以下入侍。
鄭漪啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以慶尙監司金相休狀啓,九月令薦新進上石榴,限內不得封進,惶恐待罪事,傳于洪命周曰,勿待罪事,回諭。
洪命周,以弘文館言啓曰,副校理兪理煥,旣有只推之命,旣爲牌招察任,何如?傳曰,允。
鄭漪,以義禁府言啓曰,卽接忠原縣徒二年半定配罪人申景雨戶奴呈狀,則其上典,自勘配之日,猝得重病,未卽發程,屢日苦痛,今月十八日辰時,身故云矣。自臣府,已爲發配,未至配所而身故,罪名移錄於身死未蒙放罪人秩,何如?傳曰,允。
壬午八月十九日酉時,上御熙政堂。貞陵修改後,政府以下入侍時,同副承旨李元默,假注書丁載榮,記注官任泰濬·安允璟,判府事南公轍,工曹判書任希存,觀象監提調趙萬永,禮曹參議洪起燮,以次進伏訖。上曰,大臣進前。公轍,進前奏曰,夜間聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,各殿宮氣候一樣矣。上曰,陵上修改,已爲畢役乎?公轍曰,修改等節,先已馳啓,而舊莎次第撤去,舊土之當爲奉出者,一一奉出,後以淨細新土,精蒒塡補,謹以新莎,次次改覆,則前後高圍圓經尺度,一遵舊制,務從堅緻,當日申時畢役,而役處精潔,修掃後,告安祭,仍爲設行,灑水等節,使之惕念擧行,限着根間,十日報于該曹,以爲轉聞之地事,亦爲申飭陵官矣。上曰,大臣先退,公轍退出。又命退,諸臣以次退出,
上在昌德宮。停常參·經筵。
藥房副提調趙鐘永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
李紀淵,以都摠府言啓曰,今日入直內三廳武兼禁軍及軍兵等,中日習射技〈放〉,請出標信。傳曰,知道。
鄭漪啓曰,行大司憲李存秀牌不進,執義崔時淳,掌令洪勝圭在外,掌令金樂澧,持平金逸淵傳旨未下,持平南履炯未署經,監察茶時之意,敢啓。傳曰,知道。
趙鐘永啓曰,行左承旨朴宗琦,今日不爲仕進,卽爲牌招,何如?傳曰,允。
備忘記,在德萬戶韓學琦下直,長弓一張,長箭一部,片箭一部,筒兒一箇賜給。
傳于李紀淵曰,大臣·備局堂上,引見。
趙鐘永啓曰,藥房副提調,持湯劑來待矣。傳曰,封入。
注書金炳朝病,代以金錫龍爲假注書。
以獻納李同淳牌不進罷職傳旨,傳于鄭漪曰,只推。
以掌令金樂澧,持平金逸淵,正言朴宗學再牌不進罷職傳旨,傳于李元默曰,只推。
李元默啓曰,守令署經事,命下矣。掌令金樂澧,持平金逸淵,正言朴宗學,旣有只推之命,與行大司憲李存秀,一體牌招,以爲署經之地,何如?傳曰,允。
朴宗琦啓曰,臣宗琦以同義禁,本府坐起進去,下直之意,敢啓。傳曰,知道。
鄭漪,以義禁府言啓曰,保放罪人申絅,還囚議處以入之意,敢啓。傳曰,知道。
以全羅假都事金初淳狀啓,興德縣監洪梡,遭母喪事,傳于李元默曰,今日政差出,催促下送。
禁府啓目,甲山前府使李宗祥原情云云。問目內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目,沃溝前前縣監朴鳴和原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?〈判付〉啓,依允。又啓目粘連,向前申絅亦,座般新造時,餘木之發賣,戰船修裝時,板材之輸去,備局請得米之用下,巨濟補役租之加貿等事,囚供條對,俱爲發明是白乎乃,苟能隨事殫竭,到處審謹,則繡衣臚列,豈至如此?以此照律,何如?判付啓,依允。又啓目粘連,向前李有暻亦,賣校鄕而捧錢,謂是願納而酬勞,差房任而受賂,謂是由吏之拮据云,而願納果爲公用,拮据不報官償,則賣任之謗,奚爲而至?民錢之貸用者,趁卽備償,訟錢之屬公者,竝歸修補云,而果能還報,果不犯用,則勒捧之說,從何而生?至於推捉饒民,搆捏重罪,而白地捧錢事段,乃以海津主人勒捧之錢,徵出還給於海尺爲對,而富民錢之收斂,大同錢之私貸事段,一則曰思之不得,一則曰本無是事,大同錢放債時,混入私錢事段,以爲事在歸後,非渠所知是如爲白如乎,凡此諸條所犯,囚供雖極發明,繡衣旣行按査,而至曰諸招丁寧,如出一口云爾,則揆以典憲,焉逭重勘,以此照律,何如?判付啓,依允。又啓目粘連,向前金時榮亦,屯牟之加斂,海藿之勒貿,災結之偸弄,繡衣非但臚列,道臣又復論啓是白遣,況此劇逆之女,雖是老醜之物,爲其使役,無常招致者,前後所犯,不可以卑微無識,有所容貸,以此照律,何如?判付啓,依允。又啓目粘連,向前尹爔亦,翻弄那移之極多,繡啓則蓋指吏鄕之橫恣,加下濫用之不報,繡啓則更敍官庫之板蕩是白去乙,囚供條對,竝與民咨吏怨,而未免混淪說去是白乎旀,松禁,卽守土之責,則私養豈任其童濯,紙匠亦編戶之民,則痼瘼宜察於加下,大扺詳究繡啓之臚列,參互囚供之條對是白乎則,曾無監臨中犯手,只是制節邊不足兺不喩,訟案之不卽出場,上納之或致愆期,由前由後,俱不免矇不覺察之歸,以此照律,何如?判付啓,依允。又啓目,向前柳昇根亦,火藥屬公木之放賣,貂皮刷馬價之捧用,囚供雖或費辭發明是白乎乃,扶助米之責出,自犯昏謬之罪,官貿米之取用,終歸料理之科兺除良,觴政之無節,濫杖之招怨,奸鄕猾吏之分利,冊客房嬖之干囑,繡啓旣已歷擧,而又以矇不覺察爲辭,則揆以經法,俱不可參恕,以此照律,何如?判付啓,依允。又啓目粘連,向前李載延亦,官馬軍場稅之還奪,僧匠輩工價之不給,陰嗾募得,而斂錢立碑等事段,無論虛實,俱涉瑣屑是白乎矣,僧畓收獲之租,楮田徵贖之錢,除番軍官之添充,兩倉還租之作錢及昨年米穀之加分所取耗,繡啓則謂皆私用,而囚供則謂無所犯是如爲白乎矣,至於災結,法意何等嚴重,則雖以囚供言之,始欲移納於結錢,終作本錢於刷價云者,揆以經法,難逭重勘,以此照律,何如?判付啓,依允。又照目粘連,旌善前郡守任重白矣本府議啓內,罪人處勒捧,富民處收斂,囚供則以爲,全天益,中間消瀜之錢,一一査出,六百兩用下,公廨修補,而此一事,分爲二條是如爲白有臥乎所,富民收斂,雖如是發明,而天益許査出之錢,何不還給於修補之役是白乎旀,買取鹿茸,果從公議,則塞責之謗,何從而生是白乎旀,況旀殺獄罪人之以物故報營者,畢竟生居於隣邑,現捉於營門,則當初之見欺與自欺,姑捨無論,事未前有,大關後弊,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,昌原前府使沈能俊矣本府議啓內,官需之執錢,以爲漕米價,一從卽是流來通行之例是如爲白乎旀,贖錢之取用,以爲報營門請得,以防民斂自備之弊是如爲白乎旀,定配罪人之換面替來,雖未能摘發,而旣不給由,又不逃還,則李漢基之依舊偃處,如前作奸,有非該倅之責是白乎矣,至於漕船艙掘役之餘錢取用也,沙格糧資之反弄立本也,還穀之高價分給而取剩也,囚供雖極稱屈是白乎乃,繡衣非但査實兺除良,文蹟旣有現捉,吏招又復丁寧,究其所犯,俱係不法,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,忠壯將李煥矣本府議啓內,禁直替代,嚴重何如,而肅單呈納,稽慢莫甚,以此照律,罪杖六十收贖,奪告身一等,私罪,奉敎依允。又照目粘連,狼川縣監蔡弘韻矣本府議啓內,還穀欠逋,藉曰流來之痼弊,大歉而未捧云,而未準捧之罪,已無所逃是白乎旀,還穀分給,藉曰村民先擇,官屬始取云,而不察飭之失,實在其中是白遣,首鄕之頻數遞改,安免人言,訟民之徵出贖錢,是豈公格是白乎旀,官需之猝地督捧,臺隷之格外執杖,雖近瑣細,亦涉疎率,以此照律,罪杖一百收贖,告身盡行追奪,徒三年定配,私罪,奉敎依允。又照目粘連,高陽前郡守鄭淵始矣本府議啓內,結復之全數捧錢,餉米之換用立本,仁川移轉勅米之作錢取剩,囚供逐條辨析,俱爲發明是白乎矣,結役中八百三十三兩零之移送,排朔餉米實剩之二百五十二兩,道査旣行案驗,吏招俱備是白乎則,關西繡衣書啓臚列之外,諸條所犯,俱合重勘,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等。又照目粘連,雲峰前縣監卞永植矣本府議啓內,六百石之應留,果如囚供,則二千石之虛留,似爲矛盾是白乎矣,立本盡欲充數,而錢之爲穀,計不入量,則營勘雖稱準捧,庫入自當虧欠是白去乙,囚供中所謂假使立本,旣云覓數,則庫中虧欠,從何以生云云?雖欲强辨,不成事理是白遣,銅物苧布之有無虛實,亦不消詳爲對,益見糢糊莫甚,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等。又照目粘連,順安前縣令李文容矣本府議啓內,臥還傳令,支勅剩錢,則謂非自己之所知,鄕任勒差,餉米作錢,則諉之以事實之不然是如爲白乎旀,勅錢之取用濫稱,何若是夥然,還穀之貸下,認作已例爲之,其所發明,已可消詳,而乾沒公貨,私錢,以爲官廩加下,誠有是事,公貨乾沒,實無所犯是如爲白乎矣,官廩旣有加下,則公貨安免乾沒兺除良,雖以囚供下款觀之,還作錢六百七十七兩,停殖錢七百五十兩,一則官廳監之自下貸用,一則官廳監之前後加下是如爲白乎則,還作錢停殖,何莫非公貨,而官廳監之或爲貸用,或歸加下,苟究厥由,誰執其咎是白乎旀,官屬別還,謂之元無等還,故例以別分云,而繡啓則以爲,旣受等還,又受別分,穀還加分,謂之還賑竝行,故量宜請分云,而繡啓則以爲,初不報營,擅自加分是如爲白臥乎所,諸條所犯,難逭重勘,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等。又照目粘連,永柔前縣令林顯喆矣本府議啓內,數載莅任之間,未嘗輕移末窠,七月遞歸之際,初無遞改一人是如,囚供如是發明是白乎乃,不必有意而差出,或有因事而除汰是白良置,苟無一人之遞改,豈入繡衣之論啓?以此照律,罪杖一百收贖,告身盡行追奪,私罪,奉敎依允,功減一等。又照目粘連,海南前縣監金魯哲矣本府議啓內,牟還加分,繡啓則以爲六十餘石,囚供則以爲三十石零是如爲白如乎,還穀法意何如,而擅自加分,至入按廉,則惟其六十石之數,不過五十步百步之間,至如奸猾之偸弄於還穀災結者,又爲九千餘兩之多,其矇不覺察,任其恣橫,惟此可知是白如乎,以此照律,罪杖一百收贖,告身盡行追奪,限三年定配,私罪,奉敎依允爲旀,功減一等。又照目粘連,河東前府使閔晢矣本府議啓內,民庫之私出錢,䳱倉之屬公租及各樣徵贖錢事段,以爲公廨繕修之所用是如爲白乎旀,花開山斫松事段,以爲栗木封山之例納是如爲白如乎,雖俱是經法之外,容或爲發明之端是白乎矣。劉哥·金哥,賣鄕賣校及松都商人許,諸般捧賂事段,以爲斗畓之訟,成獄之案,酬勞之差任,犯姦之決罪,何以捧賂云,而繡啓中條列甚的,數爻旣詳,則威逼受財,豈獨非賂,違衆特差,安免得謗是白乎旀,還米五百三十石之立本取剩事段,以爲或爲京營邸人供饋,而作錢取剩,或爲稅穀般主報債,而出給取剩是如爲白臥乎所,設如其言,俱非私用是白良置,公穀之那移,反弄法禁,何如,則雖有謬例,豈可取此而供饋?雖有促關,何得出此而報債兺除良,唯意爛用,視若應行,卽此一款,又合重勘,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等。又照目粘連,三和前府使具縉矣本府議啓內,還穀之隱逋,勅錢之虛留,繡啓與囚供,數爻雖或參差是白乎乃,兩條之畢捧,在於繡衣出道之後,則當初不覺察之失,在所難逭是白遣,戶籍紙價,果於今春放下,則預下之目,奚爲而至?以此照律,罪杖八十收贖,奪告身三等,私罪,奉敎依允爲旀,功議各減一等。又照目粘連,肅川前府使南志復矣本府議啓內,雇馬錢之先期分捧,只因支勅之一時權宜,而旋遵恒式,又有決處云爾,則囚供發明,容或有說,而初夏還分之絶巡,各庫加下之報給,囚供雖皆分疎,繡衣旣行査櫛,則矇不覺察,在所難免是白遣,賑資貿取,在於昨冬,勅錢應留,未及勘簿之云及自備公穀取剩,何處充報云者,其所張遑,殊涉苟且是白如乎,勅錢苟欲貸用,則何關勘簿之後先?公貨旣爲立本,故自致餘剩之取用是白遣,差任果不受財,則十易無傷,賣鄕如欲捧賂,則一人有餘,四年之間,二人任使,何足爲不捧賂之左契是白乎乙喩,逐條發明,俱欠消詳,以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。
有政。吏批,行判書金蓍根進,參判徐有聞牌不進,參議呂東植牌不進,右副承旨李紀淵進。以鄭晩錫爲刑曹判書,白東薳爲參判,金陽淳爲參議,任百禧爲兵曹參知,申綽爲敦寧都正,趙寅永爲副修撰,林東鎭爲司成,李鳳秀爲敦寧判官,李憲瑋爲注書,鄭五錫爲典設別提,許鐫爲公淸都事,金聖默爲江原都事,郭宗默爲興德縣監,安允璟爲祥雲察訪,兼春秋單文致中,兼養賢主簿單孔胤恒,禁府都事朴宗琬,童蒙敎官李程淳相換,沈魯崇爲林川郡守,朴宗琰爲西部令,故都正鄭東晩,贈吏參例兼,前右尹鄭元容考。
兵批,判書金魯應病,參判尹命烈入直進,參議愼宜學病,參知未差,同副承旨李元默進,同知單金宗祿,上護軍李好敏,護軍朴宗正·申緯,副護軍李光憲,副司直尹景鎭·林東鎭·李魯秉,副司果李趾秀,副司正李憲瑋,以上竝單付,壬海別將單安聖源,東林別將單金得祚。
李元默啓曰,新除授李憲瑋卽爲牌招入直,何如?傳曰,允。
傳于鄭漪曰,健陵修改進去,政府以下留待。
傳于鄭漪曰,健陵修改進去,政府以下入侍。
以吏曹參議呂東植牌不進罷職傳旨,傳于李元默曰,只推。
以副校理兪理煥牌不進罷職傳旨,傳于李元默曰,只推。
以掌令金樂澧,持平金逸淵,正言朴宗學牌不進罷職傳旨,傳于鄭漪曰,只推。
兵曹口傳政事,副護軍單朴岐壽。
李元默,以弘文館言啓曰,副校理兪理煥,旣有只推之命,卽爲牌招察任,何如?傳曰,允。
李紀淵,以兵曹言啓曰,今八月二十一日武臣賓廳講書日次,而國忌齋戒,不得爲之之意,敢啓。傳曰,知道。
鄭漪,以義禁府言啓曰,時囚罪人沈能俊,杖一百收贖,告身盡行追奪,流三千里定配,照律公事,判付內,依允,功減一等事,命下矣。沈能俊,功減一等,杖一百收贖,告身盡行追奪,公淸道淸安縣時化驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人南志復,杖一百收贖,告身盡行追奪,徒三年定配,照律公事,判付內,依允,功減一等事,命下矣。南志復,功減一等,杖九十收贖,告身盡行追奪,黃海道長淵縣新行驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人卞永植,杖一百收贖,告身盡行追奪,流三千里定配,照律公事,判付內,依允,功減一等事,命下矣。卞永植,功減一等,杖一百收贖,告身盡行追奪,江原道鐵原府龍潭驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人李文容,杖一百收贖,告身盡行追奪,流三千里定配,照律公事,判付內,依允,功減一等事,命下矣。李文容,功減一等,杖一百收贖,告身盡行追奪,公淸道燕岐縣金沙驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人金魯哲,杖一百收贖,告身盡行追奪,徒三年定配,照律公事,判付內,依允,功減一等事,命下矣。金魯哲,功減一等,杖九十收贖,告身盡行追奪,江原道橫城縣蒼峰驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人蔡弘韻,杖一百收贖,告身盡行追奪,徒三年定配,照律公事,判付內,依允,功減一等事,命下矣。蔡弘韻,功減一等,杖九十收贖,告身盡行追奪,公淸道淸州牧雙樹驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人鄭淵始,杖一百收贖,告身盡行追奪,流三千里定配,照律公事,判付內,依允,功議各減一等事,命下矣。鄭淵始功議各減一等,杖八十收贖,告身盡行追奪,公淸道堤川縣泉隨驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人任重白,杖一百收贖,告身盡行追奪,徒三年定配,照律公事,判付內,依允,功減一等事,命下矣。任重白,功減一等,杖九十收贖,告身盡行追奪,公淸道永同縣會同驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人閔晢,杖一百收贖,告身盡行追奪,流三千里定配,照律公事,判付內,依允,功議各減一等事,命下矣。閔晢,功議各減一等,杖一百收贖,告身盡行追奪,黃海道鳳山郡黔水驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
壬午八月二十日辰時,上御熙政堂。藥房入診,大臣·備局堂上引見入侍時,副提調趙鐘永,記事官金炳朝,記注官任泰濬·李宗心,檢校待敎朴綺壽,右副承旨李紀淵,假注書丁載榮,事變假注書金履喆,領議政金載瓚,行吏曹判書金蓍根,上護軍李羲甲,韓陵君李海愚,行護軍白東薳,訓鍊都正徐春輔,漢城右尹李止淵,行護軍趙萬永,校理李渭達,以次進伏。醫官吳千根·李命運,進伏楹外訖。上曰,大臣進前。載瓚進前奏曰,秋候方深,夜氣過涼,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,中宮殿氣候,何如?上曰,各殿宮氣候一樣矣。仍命醫官入診,千根等,以次診候訖,退伏奏曰,脈候左右三部調均矣。鐘永曰,調理湯劑,臣當先退而議定以入矣。上曰,唯。鐘永等先退。上曰,次對爲之。載瓚曰,臣歲初登對,以王世子睿學成就,殿下必以身先敎,敢效獻忠之義,至承體念之敎矣,退而顒俟,今至幾月,未嘗有一番開講之命,玉堂已作冗官,玉署仍成空館,而政院之日稟經筵,不過爲應文備例,則世子將何所觀感而取則,日就緝熙之工也,目今悠悠,〈萬事〉無過於睿學勉進,而講讀未遍於七書,离筵絶罕於三接,雖於日一晉講之時,只是十數行前後授音而已,了無上下問答釋義質疑之盛而止,然則一日二日,虛度時月,而學不可進得一步矣。昔在世宗朝,敎于左弼善鄭麟趾等曰,世子不但講讀章句,盛陳古今嘉言善政,備說民間疾苦利病,至夕乃罷,日以爲常,肅廟朝敎于宮官曰,書筵開講,必以閭巷物情艱難辛苦之狀,反復曉諭,使耳聞熟習也,至哉列聖朝至誠苦心,亶在於輔導睿德,開發睿智,已成我朝傳家之法門,而在殿下丕顯丕承之道,實不外是矣。伏望自今,勿以萬機之煩,或停講學上工課,仍以爲世子興感將進之方焉。且念雷肆輔助之責,專係賓僚,此非容易遞改之任,而近見春坊差遞,太無限節,一有應參之公故,則乃以有實故三字,無難入稟,至於全數許解,擧措輕屑,聽聞礙異,未知所謂實故者何故,而不爲陳疏及呈告,只以有故之稟,猥徹崇嚴者,臣實前所未聞也,此後則有實故煩稟,政院切勿捧入之意,申飭,至於玉堂·摠管,若復無故入頉稟,曲循其圖免之意,則先自該房承旨,從重論罪,以此意竝爲申飭,何如?上曰,依爲之。出擧條載瓚曰,大院君祀孫,今已闋服,依年前議定,令該曹,先付宗親府都正,待陞資,以爲承襲君號之地,何如?上曰,依爲之。出擧條載瓚曰,忠勳府有司堂上,有闕未差,今已有年,本府實多掣礙之端,該堂送言,請卽差下,而韓陵君李海愚,以世襲之任,今又當次,卽令差下,使之察任,何如?上曰,依爲之。出擧條載瓚曰,廣州留守李書九,再次承批之後,宜卽出肅,而一向辭遜,尙無動靜,處義極其過當,事體亦甚未安,推考,使之從速上來,仍卽膺命,何如?上曰,依爲之。出擧條載瓚曰,黃海監司李龍秀,全羅監司洪奭周,一直廢務,期於自劃,誠過矣,海西道臣,則當初遭罹,雖極驚痛,向後聖敎,旣勤開釋,則仰承德意,益殫微分,是爲叩謝之意也,湖南道臣,則所執旣守格例,所遭不過官箴,而疏申之後,已承隆批,固當飜然改圖,隨卽視事,而尙此廢務,無意承命,兩道道臣,竝推考,更無得以廢務一事,上煩朝廷之意,申飭,何如?上曰,依爲之。出擧條載瓚曰,以前迎華察訪金文禹,治績虛實,令守臣,詳査以啓,今見其査啓,則文禹之實績實效,果如湖西御史所啓矣,京畿繡啓之按廉不審,不可無警,當該御史朴齊聞,從重推考,金文禹事,當仍任本職而出代已久,今無可論,相當馬官,待後窠卽爲調用之意,分付該曹,何如?上曰,依爲之。出擧條載瓚曰,年前兵批,虛司果積滯之弊,不得已備郞從事官,禁御把摠,合十窠,權作實職,以爲區處之地矣,今則已盡付職,而至出甄復云,權作十窠,還他本任,勿以實職施行,而至於時帶之人,待其移差,仍爲有闕勿補,何如?上曰,依爲之。出擧條載瓚曰,刑曹判書李好敏,情理有難强令行公,參議在外,參判聞亦有事故,難以許久察任云,竝許遞,政官牌招,開改差出,何如?上曰,依爲之。出擧條載瓚曰,卽見開城留守吳翰源所報,則以爲,本府南門外數里許,有元敬王后誕降舊基,而歲久荒蕪,漠未聞知,今夏始因民間流傳,得其實蹟,而非但舊碑短小,見者寒心,碑面所書,乃是本家私記,則事面極爲未安,今欲別具新石,因建小閣於其上,而守臣不敢擅便爲辭矣,聖母誕降舊基之豎碑守護,已有兩聖朝成命,而尙今未遑者,實是朝家之欠典,守臣所請,儘爲尊事體之道,許令依狀辭施行,何如?上曰,依爲之。出擧條載瓚曰,嶺南儒生生員安潤德等上疏批旨,有廟堂稟處之命矣,取見其疏本,則備陳故忠翼公臣郭再祐忠義之實,兼暴年前儒疏訛謬之狀,冀降辨明之敎,仍請加贈之典矣,事在久遠,公私文獻,無以憑考,令道臣,收聚道內古家世族之家乘野史,詳考本末,辨釋訛謬,從實狀聞後,更爲稟處,加贈之請,今姑置之,何如?上曰,依爲之。出擧條載瓚曰,卽見廣州前留守權常愼狀啓,則以爲,本府稤倉庫公用不足條,每以軍餉穀貸用,而待該庫穀有裕還報矣,今則會錄無多,尙未還報者,數甚夥然,今年狀請加分耗二百五十石,特許劃付,俾爲充餉事,請令廟堂稟旨分付矣。前後陵役,稤倉專當策應,功費不免夥多,且加分耗之許施於公用及支放所需,旣多其例,所請加分耗二百五十石,許令充餉,何如?上曰,依爲之。出擧條載瓚曰,卽見咸鏡監司李勉昇狀啓,則以爲,甲山府還穀,癸酉以後各年未捧,爲一萬八千餘石,而今欲刻期督捧,則勢將移徵隣族,遍境騷嚷,特爲排定幾年,勿拘豐歉,逐年準捧,恐合事宜爲辭矣。本邑穀簿之釐正,僅爲十年,而未捧之數,又至於近二萬石之多,言念糴法,誠極寒心,到今收殺之方,不容少緩,而民邑事勢之難於一時督徵,果如狀辭,宜有闊狹之方,令道臣,更爲區別數爻,排定年限,消詳陳聞後稟處之地,何如?上曰,依爲之。出擧條載瓚曰,小臣狗馬之齒,將迫八十,癃病轉深,筋力如水益下,一月六對,尙矣無論,而臣之間曠登對,今爲三月之久,而瘝廢職務,萬萬惶恧,惟願亟被斥退矣。上曰,大臣就座,諸宰奏事。萬永曰,近來人材藐然,武家中若有翹楚,奬拔爲急,前兵使徐鳳淳之子相奎,前兵使李石求之子景純,故將臣李光益之子圭徹,俱以世將之後,人器出類,名入宣薦,不事箕裘,尙以儒業自處,此亦有關紀律,依別薦例,徐相奎·李景純·李圭徹,自三營門,爲先哨官啓下,何如?上曰,依爲之。出擧條紀淵曰,今日賓對,兩司無進參之員,事甚未安,行公諸臺,竝推考,何如?上曰,依爲之。出擧條進御歸茸君子湯,自今日,一貼式煎入事。出榻敎上命大臣先退,載瓚退出,又命退,諸臣以次退出。
壬午八月二十日酉時,上御熙政堂。健陵修改後,政府以下入侍時,左副承旨鄭漪,假注書丁載榮,記注官任泰濬·李宗心,右議政林漢浩,觀象監提調金祖淳,繕工監提調沈象奎,禮曹判書金魯敬,以次進伏訖。上曰,大臣進前。漢浩進前奏曰,日間聖體,若何?上曰,一樣矣。漢浩曰,寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。漢浩曰,日氣淸和,修改無事畢役,而左邊補翼砂,略去浮土,以復本體,申方泉眼閉塞處,仍舊疏開,今番所用莎草,極其品好,誠爲多幸矣,日後守護凡節,面飭陵官,且本陵與顯隆園,有植木牌將,而本陵牌將則無料,園所牌將則厚料,陵園所重一體,則牌將輩料布,不可有異同,故本陵牌將,依園所牌將例,以給料布之意,面議于本府守臣,而臣等不敢擅便,玆敢仰達矣。上曰,唯。漢浩曰,前府尹李應奎,以前任灣尹時事,被罪罪名,未及盡解,而已爲身故,聞其葬期在近,若蒙特敎參酌,入地之時,可用曾經官銜,前亦有已例,故敢此仰達矣。上曰,罪名蕩滌,可也。出擧條上命大臣先退,漢浩退出,又命退,諸臣以次退出。
上在昌德宮。停常參·經筵。
鄭漪啓曰,行大司憲李存秀,掌令金樂澧,持平金逸淵,牌招啓辭未下,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
李紀淵啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
趙鐘永啓曰,行左承旨朴宗琦,今日不爲仕進,卽爲牌招,何如?傳曰,允。
李元默啓曰,新除授注書李憲瑋,時在水原府,斯速乘馹上來事,下諭,何如?傳曰,允。
趙鐘永啓曰,藥房副提調,持湯劑來待矣。傳曰,封入。
金錫龍有頉,代以宋守謙爲假注書。
注書李憲瑋在外,代以趙容和爲假注書。
趙容和在外,代以李景在爲假注書。
趙鐘永啓曰,守令署經事,命下,已至多日,尙不擧行,事甚未安,掌令金樂澧,持平金逸淵,正言朴宗學,旣有只推之命,與行大司憲李存秀,一體竝更牌招,以爲署經之地,何如?傳曰,允。
以掌令金樂澧,持平金逸淵,正言朴宗學牌不進罷職傳旨,傳于趙鍾永曰,只推。
趙鐘永啓曰,守令署經事,命下,已至多日,尙不擧行,事甚未安,掌令金樂澧,持平金逸淵,正言朴宗學,旣有只推之命,與行大司憲李存秀,一體更爲牌招,以爲備員署經之地,何如?傳曰,允,嚴飭牌招。
傳于李元默曰,留院公事入之。
以副校理兪理煥牌不進罷職傳旨,傳于李元默曰,只推。
李紀淵,以訓鍊都監言啓曰,謹依禁衛大將趙萬永擧條批旨,別薦閑良李圭徹,本局加設哨官,差下之意,敢啓。傳曰,知道。
又以禁衛營言啓曰,謹依擧條批旨,別薦閑良李景純,本營加設哨官差下之意,敢啓。傳曰,知道。
又以御營廳言啓曰,謹依禁衛大將趙萬永擧條批旨,別薦閑良徐相奎,本廳加設哨官差下之意,敢啓。傳曰,知道。
又以訓鍊都監言啓曰,本局哨官高應喆,身病甚重,勢難察任,改差,何如?傳曰,允。
又以禁衛營言啓曰,去夜二更量,幼學申湋,被捉於本營巡邏,而係是士子,依例移送秋曹之意,敢啓。傳曰,知道。
又以摠戎廳言啓曰,本廳哨官姜棨,身病猝重,勢難察任,改差,何如?傳曰,允。
義禁府啓目粘連,向前朴鳴和亦,以乙亥之元摠,作丙子之出秩,而乙亥邑徵穀,則不爲計減者,藉曰流亡絶戶之未捧,將欲除報於收捧之後,而又經本道監營査櫛區處是如爲白乎乃,糴糶法意,何等嚴重是白乎則,當初出秩之不爲區別,混同磨鍊,大是不審是白遣,倉簿毁滅,雖謂前官之事,該色偸犯,至有還徵之擧,以此以彼,不可參恕,以此照律,何如?判付啓,依允。又啓目粘連,向前李宗祥亦,任內傳掌之穀,雖能準捧,流來欠逋之還,猶未收殺,揆以糴法,不可以二千二百石之舊還加捧,較他稍勝,有所參恕,以此照律,何如?判付啓,依允。又照目粘連,寧遠前郡守柳昇根矣本府議啓內,火藥屬公木之放賣,貂皮刷馬價之捧用,囚供雖或費辭發明是白乎乃,扶助米之責出,自犯昏謬之罪,官貿米之取用,終歸料理之科兺除良,觴政之無節,濫杖之招怨,奸鄕猾吏之分利,冊客房嬖之干囑,繡啓旣已歷擧,而又以矇不覺察爲辭,則揆以經法,俱不可參恕,以此照律,罪杖一百收贖,徒三年定配,母年七十五歲無兄弟獨身,依法典收贖,告身盡行追奪,私罪,奉敎依允。又照目粘連,前統制使申絅矣本府議啓內,座船新造時,餘木之發賣,戰船修裝時,板材之輸去,備局請得米之用下,巨濟補役租之加貿等事,囚供條對,俱爲發明是白乎乃,苟能隨事殫竭,到處謹審,則繡衣臚列,豈至如此?以此照律,罪杖一百收贖,發邊遠充軍,以喪後勘斷,依法典收贖,告身盡行追奪,私罪,奉敎依允。又照目粘連,平海前前郡守李有暻矣本府議啓內,賣校鄕而捧錢,謂是願納而酬勞,差房任而受賂,謂是由吏之拮据云,而願納果爲公用,拮据不報官債,則賣任之謗,奚爲而至?民錢之貸用者,趁卽備償,江錢之屬公者,竝歸修補云,而果能還報,果不犯用,則勒捧之說,從何而生?至於推捉饒民,搆捏重罪,而捧錢事段,乃以海津主人勒捧之錢,徵出還給於海尺爲對,而富民錢之收斂,大同錢之私貸事段,一則曰思之不得,一則曰本無是事,大同錢放債時,混入私錢事段,以爲事在歸後,非渠所知是白乎矣,凡此諸條所犯,囚供雖極發明,繡衣旣行按査,而至曰諸招丁寧,如出一口云爾,則揆以典憲,焉逭重勘?以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,黑山島前別將金時榮矣本府議啓內,屯租之加斂,海藿之勒貿,災結之偸弄,繡啓非但臚列,道臣又復論啓是白遣,況此劇逆之女,雖是老醜之物,其爲使役,無常招致者,前後所犯,不可以卑微無識,有所容貸,以此照律,罪杖一百收贖,告身盡行追奪,徒三年定配,三年禁錮,私罪,奉敎依允爲旀,功減一等爲良如敎。又照目粘連,居昌前府使李載延矣本府議啓內,官馬軍場稅之還奪,僧匠輩工價之不給,陰嗾募得,而斂錢立碑事段,無論虛實,俱涉瑣屑是白乎矣,僧畓收穫之租,楮田徵贖之錢,除番軍官之添充,兩倉還租作錢及昨年米雜穀之加分取耗,繡啓則謂皆私用,而囚供則謂無所犯是如爲白乎矣,至於災結,法意何等嚴重,則雖以囚供言之,始欲移納於結錢,終作本錢於刷價云,揆以經法,難逭重勘,以此照律,罪杖一百收贖,告身盡行追奪,流三千里定配,五年禁錮,私罪,奉敎依允爲旀,功議各減一等爲良如敎。又照目粘連,南原前府使尹爔矣本府議啓內,翻弄那移之極多,繡啓則蓋指吏鄕之橫恣,加下濫用之不報,繡啓則更敍官庫之板蕩是白去乙,囚供條對,竝與民咨吏怨,而未免混淪說去是白乎旀,松禁,卽守土之責,則私養豈任其童濯,紙匠亦編戶之民,則痼瘼宜察於加下,大扺詳究繡啓之臚列,參互囚供之條對是白乎則,曾無監臨中犯手,只是制節邊不足兺不喩,訟案之不卽出場,上納之或致愆期,由前由後,俱不免矇不覺察之歸,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
鄭漪,以義禁府言啓曰,時囚罪人李有暻,杖一百收贖,告身盡行追奪,流三千里定配,照律公事,判付內,依允,功減一等事,命下矣。李有暻,功減一等,杖九十收贖,告身盡行追奪,公淸道沃川郡嘉禾驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李載延,杖一百收贖,告身盡行追奪,流三千里定配,五年禁錮。照律公事,判付內,依允,功議各減一等事,命下矣。李載延,功議各減一等,杖八十收贖,告身盡行追奪,五年禁錮,公淸道黃磵縣新興驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人金時榮,杖一百收贖,告身盡行追奪,徒三年定配,三年禁錮,照律公事,判付內,依允,功減一等事,命下矣。金時榮,功減一等,杖九十收贖,告身盡行追奪,三年禁錮,黃海道豐川府安山驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
鄭漪啓曰,行大司憲李存秀,掌令金樂澧呈辭,執義崔時淳,掌令洪勝圭在外,持平金逸淵傳旨未下,南履炯未署經,監察茶時之意,敢啓。傳曰,知道。
洪命周啓曰,右副承旨李紀淵,今日不爲仕進,卽爲牌招,何如?傳曰,允。
又啓曰,三品官之無得過三日循例請牌,曾有定式矣。刑曹參議金陽淳,兵曹參知任百禧,除拜後,過三日不爲出肅,事體所在,誠極未安,竝從重推考,仍卽牌招察任,何如?傳曰,允。
趙鐘永啓曰,藥房副提調,持湯劑來待矣。傳曰,封入。
李景在在外,代以李淵祥爲假注書。
以持平金逸淵,正言朴宗學再牌不進罷職傳旨,傳于洪命周曰,只推。
洪命周啓曰,守令署經事,命下矣。持平金逸淵,正言朴宗學,旣有只推之命,與行大司憲李存秀,一體牌招,以爲備員署經之地,何如?傳曰,允,違牌,勿爲呼望。
傳于李元默曰,留院公事入之。
傳于洪命周曰,貞陵·健陵莎草修改時監董,政府以下,別單書入
以右副承旨李紀淵牌不進罷職傳旨,傳于洪命周曰,只推。
李淵祥在外,代以李秉溫爲假注書。
洪命周啓曰,中和府使金鍵,甑山縣令宋祥來,洪川縣監曺錫龜,泰仁縣監金弘根,丹城縣監林貞鎭,興德縣監郭宗默,憲府則雖已署經,諫院則行大司諫金銑,司諫姜時煥,正言姜世揆在外,正言朴宗學未署經,只有獻納李同淳一人,無以備員,署經,何以爲之?敢稟。傳曰,一司除署經。
又啓曰,卽者說書張敎根,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
洪命周,以侍講院言啓曰,說書張敎根,以其親病,陳疏徑出,下番闕直,事甚未安,司書未差,兼司書任鼎常,玉堂入直,兼說書金炳朝,卽爲牌招入直,何如?傳曰,允。
兵曹口傳政事,護軍單金逌根,副司果單朴永元。
洪命周,以奉常寺都提調·提調意啓曰,祭享所用秋等中脯三百四十八貼,今八月二十二日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
全羅監司洪奭周疏曰,伏以臣,奉職無狀,名玷白簡,越格陳懇,屛縮竢勘,及承聖批,不惟獲免於譴罰之加,首尾三十有九言,鄭重溫諄,諭之以事已妥帖,責之以張皇爲引,繼因喉院之啓,薄施問備之典,而還送狀本,俾無敢更爲引義,恩造愈隆,情地冞蹙,拜命悸恐,不省攸措,臣伏讀聖批,有曰臺言不過微小之官箴,臣竊謂臺閣事體,至嚴且重,言無小大,不容晏然,又況臺臣之疏,旣以臣爲大失敬謹之體,則告君不敬,罪當何居,而乃敢自諉以本事之微小乎?臣又見喉院請推之啓,則以臣之外補陳疏,爲未安,外補之不敢辭職,臣亦知之,而臣始旣處事乖當,自速臺評,終又廢務替啓,重犯飭禁,論厥辜戾,俱合重勘,故前日陳懇,只以嶺海金木爲言,初非敢循例議到於職名之辭免也,有國所重,莫先四維,廉恥一壞,實累風化,臣雖無似,顧其職則一路觀風之任也,苟使之蒙詬包羞,從他抨彈,揚揚焉坐指麾而行呼唱,則其爲一路風化之累,當如何哉?臣於日前,又伏見副校理臣權敦仁疏本,則擧臣疏語,譏責備至,臣旣先失,何敢尤人,而恧蹙之情,轉加一倍,實無顔面更對吏民,見今秋成在卽,民事方殷,勘糶巡部,俱係大政,而緣臣罪狀之未卽蒙處,致令許多急務,抛却一邊,阨悶憂恐,尤無容措,今臣去就,更無可論,而一日遲留,則民將受一日之病,玆不得不疾聲仰籲,更犯瀆擾,至於還送諸啓之改修上送,旣有成命,宜卽奉行,而情勢如右,廉防莫越,方命之罪,伏地恭竢。伏乞聖慈,申加俯諒,亟命有司,嚴勘臣前後罪犯,以昭法紀,仍卽遴選可合之人疾速交替,俾民邑重務,毋至久曠,公私不勝大幸,臣無任云云。答曰,省疏具悉。本事之不足張皇,前批已諭,又何斷斷不已乎?況日前領相筵奏,尤爲切當者乎?秋務孔殷,一日爲急,卿其勿辭察任。
上在昌德宮。停常參·經筵。
鄭漪,以都摠府言啓曰,今日入直內三廳武兼禁軍及軍兵等,中日習射技〈放〉,請出標信。傳曰,知道。
鄭漪啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
趙鐘永啓曰,行左承旨朴宗琦,右副承旨李紀淵,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,任厚常·朴宗喜落點。
備忘記,坡州牧使尹載鍵下直,長弓一張,長箭一部,片箭一部,筒兒一箇賜給。
趙鐘永啓曰,藥房副提調,持湯劑來待矣。傳曰,封入。
趙鐘永啓曰,新除授左承旨任厚常,右副承旨朴宗喜,竝卽牌招,何如?傳曰,允。
又啓曰,假注書宋守謙身病猝重,勢難察任,今姑改差,何如?傳曰,允。
洪命周,以侍講院言啓曰,兼說書金炳朝入直矣。以注書堂后進,下番闕直,事甚未安,司書未差,兼司書任鼎常,玉堂入直,說書張敎根,以其親病,陳疏徑出,無他推移之道,司書未差之代,令政院,稟旨差出,待下批,牌招入直,何如?傳曰,說書許遞,與司書未差之代,政官牌招,開政差出。
趙鐘永啓曰,行吏曹判書金蓍根,參判徐有聞,參議呂東植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允,參議只推,一體牌招。
鄭漪啓曰,行大司憲李存秀,掌令金樂澧,持平金逸淵牌不進,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
宋守謙改差,代以丁載榮爲假注書。
以掌令金樂澧,持平金逸淵,獻納李同淳牌不進罷職傳旨,傳于鄭漪曰,只推。
有政。吏批,行吏曹判書金蓍根進,參判徐有聞,參議呂東植,竝牌不進,行都承旨趙鐘永進。啓曰,廣州判官,今當差出,而本府營下劇邑,物衆地大,素稱難治,不可不擇差,本道及他道有聲績已準限未準朔守令,竝擬,何如?傳曰,允。
以權敦仁爲司書,張敎根爲說書,李止淵爲工曹參判,金魯應爲同成均,洪學淵爲兵曹正郞,金榶爲兵曹正郞,申絢爲同經筵,李道在爲軍資判官,李升烈爲典籍,洪載顯爲司饔主簿,李羲碩爲廣州判官,完城都正單燨,分奉常寺主簿單趙得濂,分奉常寺直長單趙鼎休,分敎官單金履疇。
兵批,判書金魯應病,參判尹命烈病,參議愼宜學病,參知任百禧入直進,左副承旨鄭漪進,護軍朴宗琦,副護軍李紀淵,副司正張敎根,竝單付。
以吏曹參議呂東植再牌不進罷職傳旨,傳于趙鐘永曰,只推。
洪命周,以侍講院言啓曰,下番闕直,事甚未安,新除授司書權敦仁,說書張敎根,竝卽牌招,以爲推移入直之地,何如?傳曰,允
又以弘文館言啓曰,副校理兪理煥,卽爲牌招察任,何如?傳曰,允。
趙鐘永,以吏曹言啓曰,奉常寺奉事卜來相,過限不上來,依例改差,何如?傳曰,允。
洪命周,以承文院都提調意啓曰,査本年十月已屆二十七個月服滿,自今年冬至及嗣後三大節,照例入送事,禮部咨文出來矣。以承領之意,撰出回咨,正書安寶後,定禁軍,下送于灣府,以爲入送之地,何如?傳曰,允。
鄭漪,以刑曹言啓曰,今月二十一日,因禁衛營啓辭,去夜二更量,犯夜幼學申湋,移送秋曹事,命下矣。申湋,依更數決笞五十度,放送之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深一寸一分。
任百禧啓曰,行大司憲李存秀,掌令金樂澧,持平金逸淵呈辭,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
任厚常啓曰,藥房提調,持湯劑來待矣。傳曰,封入。
傳于洪命周曰,禮房承旨,馳詣懿陵,奉審摘奸以來。
以右副承旨朴宗喜牌不進罷職傳旨,傳于洪命周曰,許遞,前望單子入之。
承旨前望單子入之,任百禧落點。
傳于任厚常曰,暗行御史入侍。
傳于李元默曰,留院公事入之。
傳于洪命周曰,吏曹參判,前望單子入之。
吏曹參判前望單子入之,金逌根落點。
以貞陵陵上莎草修改別單,傳于洪命周曰,判府事南公轍,熟馬一匹面給,工曹判書任希存,觀象監提調行護軍趙萬永,禮曹參議洪起燮,各內下大豹皮一令賜給,地方官楊州牧使趙歧,內下大虎皮一令賜給,禮曹佐郞李基準,繕工監役徐羽輔,兼監役本陵令曺始振,參奉趙萬始,莎草浮出繕工監役朴春壽,竝陞敍,陵上排設典設別檢李正規,上弦弓一張賜給,別看役前五衛將秦東益,前同知南雲耇,竝相當職調用,看役前主簿趙存常,閒良李宜英·金宅瑞,竝加資,牌將折衝金弘礪·金仁國·趙鳳仁,各邊將除授,相地官玄膺命,高品付料,領役牌將折衝舍有幹,前萬戶高聖孫,司果崔崙植,各筒箇一部賜給,領役牌將結束監官·計士·擇日官·奏時官·救療官·禮曹書吏·員役·營吏·工匠·陵書員·守僕·庫直等,竝考例施賞。
以健陵陵上莎草修改別單,傳于洪命周曰,右議政林漢浩,觀象監提調領敦寧金祖淳,熟馬一匹面給,繕工監提調兼戶曹判書沈象奎,禮曹判書金魯敬,水原留守李憲琦,各內下大豹皮一令賜給,禮曹正郞黃萬齡,繕工監役李憲三,兼監役本陵令柳諫,參奉吳徽常,竝陞敍,水原判官金鑅,兒馬一匹賜給,陵上排設典設別提崔日運,上弦弓一張賜給,監役裨將前縣監李章漢,前監牧官金敏淳,竝相當職調用,領役牌將閒良李春白·李希道,監役前僉正申光爀,別看役前主簿申大健,竝加資,別看役前僉使朴弘錫,領役牌將嘉善林致彦,折衝李仁興,竝邊將除授,相地官掌樂主簿金景寅外職除授,前判官崔尙楫,高品付料,領役牌將金道默等三人,各筒箇一部賜給,其餘擇日官·奏時官·救療官·計士·各務策應監官書吏·京畿營吏·各司員役·工匠·陵書員·守僕·庫直等,竝考例施賞。
以副校理兪理煥牌不進罷職傳旨,傳于洪命周曰,只推。
以司書權敦仁,說書張敎根牌不進罷職傳旨,傳于洪命周曰,只推。
洪命周,以侍講院言啓曰,下番連日闕直,事甚未安,司書權敦仁,說書張敎根,旣有只推之命,竝更牌招,以爲推移入直之地,何如?傳曰,允。
鄭漪,以兵曹言啓曰,內禁衛將李源祖,五衛將金履協,景福宮衛將金宗祿,俱以病難供職,呈狀乞遞,竝改差,何如?傳曰,允。
義禁府啓目,槐山郡守李舒原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又照目粘連,沃溝前前縣監朴鳴和矣本府議啓內,以乙亥之元摠,作丙子之出秩,而乙亥邑徵穀,則不爲計減者,藉曰流亡絶戶之未捧,將欲除報於收捧之後,而又經本道監營査櫛區處是如爲白乎乃,糴糶法意,何等嚴重是白乎則,當初出秩之不爲區別,混同磨鍊,大是不審是白遣,倉簿毁滅,雖謂前官之事,該色偸犯,至有還徵之擧,以此以彼,不可參恕,以此照律,罪杖七十收贖,告身盡行追奪,徒一年半定配,私罪,奉敎依允。又照目粘連,甲山前府使李宗祥矣本府議啓內,任內傳掌之穀,雖能準捧,流來欠逋之還,猶未收殺,揆以糴法,不可以二千二百石之舊還加捧,較他稍勝,有所參恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
任百禧,以義禁府言啓曰,卽接月令醫員趙行均手本,則時囚罪人李舒,素患積氣,處冷添劇,有時衝亘,昏倒不省,目下症形,實爲不輕云。罪人病勢如此,則一邊保放,一邊草記,曾有定式矣。李舒,姑爲保放之意,敢啓。傳曰,知道。
又以義禁府言啓曰,時囚罪人朴鳴和,杖七十收贖,告身盡行追奪,徒一年半定配,照律公事,判付內,依允啓下矣。朴鳴和,杖七十收贖,告身盡行追奪,公淸道忠原縣連原驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
吏曹參判徐有聞疏曰,伏以臣於向日,仰暴疾痛之呼,冀蒙體諒之恩,而及承批旨,諭臣以勿辭行公,臣誠茫然失圖,惶蹙冞切,噫,臣雖愚昧,粗曉分義,苟可以筋力奔走,則固當竭蹶之不暇,何敢輒事煩瀆之計,而顧臣目下病情,萬無自强之勢,蓋自數年以來,衰病侵尋,藥餌爲命,始緣消渴而變爲痰火,轉成風眩咯血之症,臂脚之疼,迭相來往,苦歇無常,平居調護,雖或有時差可,自同常人,而源委已深,少失將攝,則方其劇也,殆若頃刻垂盡者然,今當換節之交,復兼寒感之祟,游風遍體,頑痰塡膈,滯闖苦,食飮全却,神精從以眩昏,眞元莫可收拾,是則本症之外,又添危症,而不可以時日痊治也,以此實狀,雖欲策勵駑鈍,粗效殫竭,其可得乎?況臣見帶之職,非閑司之可比,而若使如臣謭劣,久據匪據,則瘡疣益出,僨誤必多,雖無沈痼之疾,決不可一日虛縻,而顧今舊恙新症,醫治極難,終有朝夕難保之患,而此職不解,則安意調治,初非可論,臣若徒懷嚴畏,惟事逡巡,則公私狼狽,將不知至於何境也,連違召命,轉益惶悶,玆敢冒死申籲於天地父母之前。伏乞聖慈,俯賜矜憐,亟命遞臣職名,俾臣獲保殘喘,千萬幸甚,臣無任云云。答曰,省疏具悉。所請依施。
壬午八月二十四日未時,上御熙政堂。公淸右道暗行御史入侍時,左承旨任厚常,記事官金炳朝,記注官文致中·李宗心,暗行御史李彦淳,以次進伏訖。上曰,御史進前,彦淳進伏。上曰,無事往還,善爲而來乎?彦淳曰,知識淺短,特遣之聖意,不得萬一對揚,惶懍無地矣。上命御史先退,又命退,承史以次退出。
上在昌德宮。停常參·經筵。
藥房都提調林潢浩,提調沈象奎,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
任百禧啓曰,行大司憲李存秀,掌令金樂澧,持平金逸淵呈辭,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
鄭漪啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
趙鐘永啓曰,藥房副提調,持湯劑來待矣。傳曰,封入。
又啓曰,黃海監司李龍秀辭職上疏,纔已捧入,而大臣筵奏申飭之後,一向廢務,替行狀啓,事體所在,萬萬未安,該道臣,從重推考,察訪到任及罪人到配狀啓,還下送,使之改修正上送,何如?傳曰,允。
趙鐘永,以吏曹言啓曰,再昨日政,新除授廣州判官李羲碩,前任龍潭縣令時,解由方在未出中矣。矇然擬入,至蒙恩點,不審之失,臣不勝惶恐,而原望筒勿施,何如?傳曰,允。
鄭漪,以兵曹言啓曰,今月二十八日,二內禁將番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以鄭履權爲內禁將。
判府事南公轍箚曰,伏以,今番貞陵改莎之役,緣政府俱有故,臣替行監董矣。竣事之後,姓名混入別單,至蒙錫馬之賞,其賜無名,匪榮伊愧,承命往役,乃臣子職分,而去來卽是十里之近,工役不過半日而訖,此有何毫分可紀之勞哉?況天厩上駟,乃賞典之最重者也,上豈可濫施,下豈敢冒受乎?玆不得不略入文字,仰瀆崇嚴,乞卽收還,以安微分焉。取進止。答曰,省箚具悉卿懇。卿其勿辭,安心領受。仍傳于李元默曰,此批答,遣史官,傳諭于南判府事。
右議政林潢浩箚曰,伏以臣,叨承健陵莎草修改監董之任,幸賴時日叶吉,工役告竣,而復命之日,旋伏承別單書入之敎,臣名亦參於論賞之列,臣聞命感悚,莫知攸措,賞之爲言,蓋所以酬勞償功也。臣之監董,不過是職分內事,子來之民,指顧而成,臣則從諸大夫後,手袖而已,初無毫絲可紀之勞,今此乘馬之賜,奚爲而濫及於臣也?繁纓小物也,而古猶惜之,天厩之駟,比繁纓,其重果何如耶?恩賞一濫,倖門漸開,此固不可不愼處,以公以私,不敢爲祇受之計,忙陳短章,仰瀆崇聽,亟寢成命,以安微分,千萬幸甚。取進止。答曰,省箚具悉卿懇。卿其勿辭,安心領受。仍傳于李元默曰,此批答,遣史官,傳諭于右議政。
領敦寧金祖淳箚曰,伏以臣,朝伏見賞典下者,臣名亦在於熟馬面給之中矣。仙寢改莎,隨大臣諸堂之後,伸於戲之思,備監董之列,榮固有之,勞實蔑焉,罔寸效而受上賞,不亦慙懼之甚乎?玆控短箚,仰陳微懇。伏乞聖明,卽命還收,以安賤分,不勝顒祝。取進止。答曰,省箚具悉卿懇。卿其勿辭,安心領受。仍傳于李元默曰,此批答,遣史官,傳諭于領敦寧。
上在昌德宮。停常參·經筵。
開東,下霜。
洪命周啓曰,明日常參·經筵,取稟。傳曰,停。
任百禧啓曰,行大司憲李存秀,掌令金樂澧,持平金逸淵呈辭,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
趙鐘永啓曰,藥房副提調,持湯劑來待矣。傳曰,封入。
傳于李元默曰,留院上疏入之。
傳于李元默曰,廣留疏批已下,而閱月相持,此何分義,此何國體?令廟堂,更爲嚴飭上來,使之數日內肅命事,分付。
洪命周,以侍講院言啓曰,明日賓客相見禮時,宮官當爲全數進參,而兼弼善沈鈁,文學沈能栻在外,無以備員,何以爲之?敢稟。傳曰,竝許遞,前望單子入之。
春坊前望單子入之,兼弼善李彦淳,文學尹心圭落點。
鄭漪,以都摠府言啓曰,今日入直內三廳武兼禁軍及軍兵等,當爲中日習射技〈放〉,而國忌齋戒相値,不得設行之意,敢啓。傳曰,知道。
又以兵曹言啓曰,新除授寧城僉使李昌馥,老父今年九十歲,法不當遠離赴任,呈狀乞遞,邊將之親年七十五歲者,許遞其任,載在法典,依法典改差,何如?傳曰,允。
又以兵曹言啓曰,五衛將朴弘鎭,慶熙宮衛將金應曄,俱以病難供職,呈狀乞遞,竝改差,何如?傳曰,允。
廣州留守李書九疏曰,伏以臣,情窮勢迫,屢犯瀆擾,自知罪戾,誅殛猶輕,聖度寬大,威罰不加,訓諭丁寧,德意所及,䐁魚亦感,卽伏聞廟堂論奏,催飭申嚴,臣誠惶霣悸恐,不知所爲,第伏念,臣衰朽賤品,釁累深重,復起爲人,初非敢期,賴殿下明聖,旣全保之,又昭雪之,其所蒙被,已踰涯分,雖卽日塡溝壑,更無餘恨,乃殿下過加包容,不忍捐棄,前後甄錄,曲費造化,向來譴補,迥異常例,近日除命,復侈殊渥,蓋雖慈父之於愛子,其恩勤閔惻,不過如此,臣雖至愚,寧不感泣圖報,而竊惟臣子分義,不獨在於趨走之爲恭,顧惜廉防,不敢以苟且僥倖,事我君父者,是乃分義也,如臣滓穢,雖不足言,區區去就,粗有裁量,前日之怵迫嚴命,黽勉祇承,所以伸分義也,今日之謹守微諒,冒昧力辭,則所以保廉防也,不保廉防,能伸其分義者,未之有也。此臣所以寧被嚴誅,不敢爲冒進之計者,況臣母病沈綿,篤老精力,月異而時不同,雖或有神識稍醒之時,痰火壅塞,積氣橫肆,則俄傾之間,旋復昏迷,少添新症,一倍危劇,而久疾成瘵,半體偏枯,床褥轉側,尙且須人,寒涼漸緊,尤難將攝,在傍看護者,有不可晷刻弛心,似此焦憂之狀,前已縷述,敢請其乞身終養者,至情所迫,出自肝血,非敢矯情飾辭,甘自犯於瀆褻之罪也,以殿下至仁至慈,庶垂哀憐,而屢瀝衷懇,未蒙矜許,是殆臣誠孝淺薄,不足以感格天心也,反躬慙惶無地自容,惟當泯伏竢勘,尙何敢猥陳煩言,而第臣違抗恩命,今已四旬餘矣,壞國綱而虧臣職,罪合萬死,玆敢泥首私次,干冒鈇鉞,更效將死之鳴。伏乞聖慈,亟降威命,先削臣職名,仍令有司,議臣當被之律,以嚴邦憲,以安愚分,千萬泣祝,臣無任云云。答曰,省疏具悉。情勢之云,迄可休矣,親病咫尺之地,俟間將往,公私可以兩便,勿復煩瀆,卽爲上來肅命。
黃海監司李龍秀疏曰,伏以臣,情私崩迫,未暇緩聲,披肝刳血,仰叫天閽,泥首屛伏,冀蒙哀諒,而及伏聞臣父對吏之報,則神爽隕越,寸心如飛,日夜北望,按住不得,俯仰高厚,若將無歸,廼者十行辭敎,鄭重隆摯,軫平日嚮用之意,體古聖禮使之訓,不待議讞,特下全釋之命,陽德所煦,寒崖亦暖,露濡所及,枯荄同潤,隆恩厚渥,與天無極,臣百拜莊誦,感淚交逬,而且伏奉批旨所下,則諭之以予所洞燭,勉之以情理可安,臣擎此恩言,雖卽日滅死,萬無所恨,更何敢覼縷煩浼,自歸於辜恩負寵之科哉?第念彼以極無良之心,粧做至無理之說,旣登諸公車,播人耳目,則雖荷我聖上曲貸全保之澤,而臣父之汚衊恥辱,固難洗也,賤臣之冤駭震悚,固自如也,臣若徒憑洪造,謂以本事已經了勘,大僚又煩提飭,而仍因苟冒,恬不知引,則彼列邑守宰,一路吏民,豈不唾臣之面,而豈欲食臣之餘乎?至於臣母病狀,前已仰瀆,而近日以來,連接家信,則積氣之衝亘者,終未墜下,風祟之作眩者,益復添劇,轉輾多日,藥餌罔效,且臣父之棲屑郊墅,亦已久矣,旅寓荒涼,宿症交攻,頑痰肆梗,食飮全廢,臣之左右扶將,出入看護,不啻一日是爭,而臣身一向遠滯,臣情無以自伸,則人理子道,誠安在哉?假令臣之父母,無他疾,見今日昃黃離,氣力奄奄,在臣情理,固當解職乞養,毋曠其側,而況今所患,若是苦重者乎?伏惟上天至仁,無物不遂,飛走肖翹,皆得以涵濡大化,各安其性,而臣獨顧影徊徨,進退俱阻,撫躬抆涕,此何人斯?伏乞天地父母,特降錫類之仁,俯諒方急之情,亟賜遞解,俾伸至情,則顧臣感結之私,非糜身粉骨所可仰酬也,臣無任云云。答曰,省疏具悉。信如卿言,則朝家之所照燭而昭脫之者,將無益乎?苟不然也,卿父何累,卿何更引?秋務方急,而一向廢務,豈所以體委畀而顧分義乎?勿辭察任。
上在昌德宮。停常參·經筵。巳時午時,日暈。
洪命周啓曰,明日常參·經筵,取稟。傳曰,停。
任百禧啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
洪命周啓曰,來初一日輪對日次矣,敢稟。傳曰,停。
又啓曰,藥房提調,持湯劑來待矣。傳曰,封入。
傳于洪命周曰,孝禧殿朔祭,自內親行矣,該房知悉。
傳于洪命周曰,在外臺諫竝許遞,政官牌招開政。
傳于洪命周曰,未下直守令,皆令當日辭朝。
任百禧啓曰,行大司憲李存秀,掌令金樂澧,持平金逸淵牌不進,執義崔時淳,掌令洪勝圭在外,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳牌不進罷職傳旨,傳于任百禧曰,只推。
洪命周,以弘文館言啓曰,副校理兪理煥,卽爲牌招察任,何如?傳曰,允。
又以吏曹言啓曰,未下直守令,皆令當日辭朝事,命下矣。中和府使金鍵,金山郡守李羲平,林川郡守沈魯崇,甑山縣令宋祥來,泰仁縣監金弘根,山淸縣監李淵愚,興德縣監郭宗默,丹城縣監林貞鎭,俱爲辭朝,江西縣令閔元鏞,以泰仁縣監移拜,時在任所,姑未上來,不得辭朝之意,敢啓。傳曰,知道。
任厚常,以漢城府言啓曰,依定式無主未葬處,分付各部,搜訪報來,故別單書入,而至於有主未葬之類,亦令一一知委,斯速過葬事,申飭各部之意,敢啓。傳曰,知道。
鄭漪,以兵曹言啓曰,部將韓寔履,病難供職,呈狀乞遞,改差,何如?傳曰,允。
又以禁衛營言啓曰,本營千摠柳春源,身病猝重,勢難察任,改差,何如?傳曰,允。
吏曹啓目粘連,觀此公淸道右道暗行御史李彦淳書啓,則本道守令中,公州判官李德彬,定山縣監權思謙,靑陽縣監金昊淳,泰安前郡守具埈,藍浦前縣監申應祿,金井前察訪申等,繡啓旣請令攸司稟處,今無可論是白遣,唐津縣監李正紳段,始雖不振,轉覺爲治是白乎矣,才欠剛克,性復濡忍,吏奸未盡鋤治,民隱間多遺漏,四窮之些少賙饋,似近要譽,一境之薄言稱頌,或謂精糴,蓋其諸般施爲,全不誠實,隨事假飭,令人可羞,而最是需米則留待價高,官廳則貸用還米,民失仰哺之望,野有廢農之歎,與其略備飯羹,數次別饋,孰若及時糶分,以活衆民是白乎乙喩,莫顯乎隱,譽不掩毁,當此歉荒之歲,難責接濟之效是如爲白乎旀,懷德縣監柳段,新到弊局,政無修擧,逋穀數千石,旣發而還寢,奸吏二三人,欲戢而仍置,臣關之移囚罪人,暗地故縱,致使邑事未得盡査,巨慝無以懲治,費辭文報,全是護奸之計,抵書隣鎭,罔非掩罪之跡,初政如此,來頭可知是如爲白有臥乎所,上項兩邑守令,竝只爲先罷黜,令該府,拿問處之爲白乎旀,瑞山郡守李用錫段,願切求治,意在修擧是白乎矣,一邑弊瘼,未盡周察,田稅一百三石之加捧,乃曰許多年襲謬之事,還穀二千五百包之虛勘,敢謂吏奴逋流來未捧,貢賦之規,紊亂若此,糶糴之政,了殺無望,難免溺職之責是如爲白有臥乎所,罷黜爲白乎旀,懷德前縣監宋儒載段,人旣無儀,酒又損體,飮輒不省,非但擧措之駭妄,醒亦如醉,自致政令顚錯,還穀之逐年虛勘,旣犯隱逋之罪,奸吏之連歲要任,莫掩行賂之跡,至於今春設場之時,民戶橫斂一款,向因道啓,已經勘處,而該吏之三百金徵納,或謂之非渠所犯,京第之六百兩輸送,皆疑其從何辦得,第恨諸吏之在逃,以致査事之未究是白乎矣,鄙瑣之謗,衆口同辭,乖悖之行,一路爭㗛,雖已遞任而當罪,不敢有聞而不言是如爲白有臥乎所,方在定配中是白乎矣,繡啓旣如是臚列,則不可置而勿論,令該府,拿問嚴勘爲白乎旀,韓山郡守金在範段,志切求治,頗多民譽是白乎矣,性本柔善,旣欠於束濕,政多疎緩,或短於戢奸,非無謹厚之譽,難責振刷之效是白遣,今春捧稅之時,官需米二百石,混稱稅米,移捧外倉,蓋以需米與稅米,所納有多少之異,故該都吏,有此混同出秩之擧,而其所取剩之數,以價磨鍊,爲三百五兩,故捉致査徵,使之補用於軍器修補是如爲白乎旀,林川前郡守任禹常段,治自成規,視官如家是白乎矣,今春捧稅時,稅米二百石外,捧於民家,非但聽聞之可駭,必有奸弊之潛售,此雖襲謬之事,有失防奸之政是白遣,除番軍官之至爲五百名,比他邑最多,雖云自前設置,旣是本官所用,則當此閑丁極艱之時,軍有虛伍不思移充,亦欠誠心爲治之意是如爲白乎旀,保寧前縣監金秀鐘段,性本謹拙,政多柔軟,捧賂之謗,至及于衙冊,干政之誚,多在於姻族,而旣已遞歸,不必細評是如爲白乎旀,利仁前察訪沈能鎭段,一郵凡務,專委首吏,至有金察訪·沈吏房之巷謠,其全不事事之狀,無復可論是如爲白有臥乎所,上項三邑前後守令,一驛前察訪,竝只令該府,拿問處之爲白乎旀,舒川郡守尹喜用段,爲治謹愼,隨事周便,造船錢之捐廩設施,惠及久遠,被災處之執簿均俵,頌騰窮蔀,流逋盡捧,不費一杖之施,闕伍幾塡,先恤四窮之民是白乎矣,今春捧稅時,田稅色吏大同色吏,高價執錢,歇貿取剩之錢,爲三百七十兩,軍丁塡代時,將校輩,從中捧賂之錢,爲四十兩,雖非躬犯,豈未察禁,有欠防奸之治,實爲善政之疪是如爲白乎旀,德山前縣監趙濟晩段,五年居官,事多精詳是白乎矣,書員輩貿結料利及倉色風憲拔還捧賂之錢,合爲三百五十兩零之下輩作奸,未能摘發,可惜尙明之治,有此遺察之失是如爲白乎旀,石城縣監金履豐段,性本樸素,事多謹愼,誠孚吏民,自有規度,昨年災結三十結之自營直減者,捐廩自當,民無冤徵是白乎矣,過於柔克,稍欠束濕是白如乎,昨年都吏防結之錢,爲一百一兩,大同色吏所捧官需米,混稱稅米,取剩之錢爲二百兩,倉色吏捧還時,高價執錢,立本之錢,爲一百十四兩是白如乎,以若善治,有此不察,殊甚可惜是如爲白有臥乎所,上項三邑前後守令,竝只推考警責爲白乎旀,大興前郡守尹致民段,四載居官,無一善狀,招謗多由於濫觴,爲政全忽於束濕,吏校之乘時恣橫,殆無紀極,將校尹敏泰,最稱奸猾,而獻媚納寵,藉勢用事,凡干詞訟,隨處捧賂者,道路所聞,極其狼藉,故第以其與受有跡,事實無疑者,招致各民頭質取服錢,爲九十五兩故,一一徵出是白在果,身爲守土之官,旣沒善政之可紀,有此偏聽而生奸,似此不職之類,不可以已遞勿論是如爲白有臥乎所,繡啓如是臚列是白乎矣,旣已身故,置而勿論爲白乎旀,連山縣監南駿應段,四載居官,一心求治,吏奴逋收殺,方便措處,害不及民,還餉穀分給,逐石斛量,政先字小,本縣自甲乙大凶以後,流散頗多,闕伍未充,親執軍案,一一披括,旣盡塡代,隣族賴安,災結則躬執分俵,田無冤徵,飢戶則私設賙救,野無餓殍,聽訟而剖判曲直,人服其明,爲政而戢治豪强,民賴而安,愛士興學,薄俗觀感,催科恤隱,窮蔀寧謐,官淸如水,民不忍欺,欲求良吏,此眞其人是如爲白乎旀,恩津縣監李䎘在,邑居孔路,地是沿浦,進貢替傳,負戴相續,使客來往,冠蓋如織,民戶策應,痼瘼難醫是白加尼,該縣監三年居官,一念爲民,七百金之捐出,用作息肩之資,五十結之自當以除不足之稅,稅倉之自備重建,浦民免守直之勞,校營之獨當修改,邑儒停分斂之議,持身則恬約而謹愼,處事則周詳而公平,無疵可覓,有譽皆實是如爲白有臥乎所,上項兩邑守令,治績如是茂著,宜示激勸之政,似當施以陞敍調用之典是白乎矣,係于恩典,臣曹不敢擅便,上裁敎是白乎旀,監司李錫奎段,恬約自持,愷悌其操,廉以濟威,列邑之奸猾知戢,明於聽理,庶獄之議讞稱平是如爲白有臥乎所,道臣體重,今姑勿論爲白乎旀,其餘本道守令·察訪及他道沿路邑守令·察訪等段,績乏優異,疵無顯著,竝只置之爲白乎旀,閫帥·中軍·營將·虞候·邊將等乙良,令兵曹,稟處,何如?判付啓,依回啓施行爲良如敎。
上在昌德宮。停常參·經筵。
洪命周啓曰,明日常參·經筵,取稟。傳曰,停。
任百禧啓曰,合辭許久闕啓,事甚未安,未署經外呈告人員,竝卽牌招,何如?傳曰,允。
備忘記,上土僉使柳聖台下直,長弓一張,長箭一部,片箭一部,筒兒一箇賜給。
趙鐘永啓曰,藥房副提調,持湯劑來待矣。傳曰,封入。
又啓曰,行吏曹判書金蓍根,參判金逌根,參議呂東植牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書·參判,竝更牌招,何如?傳曰,允,參議只推,一體牌招。
李元默啓曰,甑山前縣令權中任,囚單子,今始來呈於捧供啓下之後,有違格例,事甚未安,供辭之徑先捧入,臣不勝惶恐,而當該堂上,不可無警,推考,何如?傳曰,允。
趙鐘永啓曰,行吏曹判書金蓍根,參判金逌根,參議呂東植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何〈如〉?傳曰,允,參議只推,一體牌招。
有政。吏批,判書金蓍根進,參判金逌根未肅拜,參議呂東植牌不進,右承旨洪命周進。以金熙周爲大司諫,沈鈁爲執義,尹尙烈爲司諫,鄭元善爲掌令,嚴燾爲正言,金愚淳爲右尹,李瀅夏爲兵曹參知,申絢爲同義禁,金逌根爲司饔提調,兪秉柱爲掌樂僉正,朴榮顯爲康陵令,徐應淳爲弘陵參奉,李容奎爲廣州判官,鄭日泰爲瑞山郡守,鄭東老爲唐津縣監,李昌植爲懷德縣監,尹宗鎬·鄭遠容爲假監役,沈正禮·李在陽·任燧·吳泰瀚爲假引儀,兼春秋單金榶。
鄭漪,以兵曹言啓曰,翊衛司司禦金命淵,以其身病,呈狀乞遞,改差,何如?傳曰,允。
又以兵曹言啓曰,宣傳官趙禹錫,病難供職,呈狀乞遞,改差,何如?傳曰,允。
兵批,判書金魯應進,參判尹命烈入直,參議愼宜學病,參知未差,右副承旨鄭漪進。以尹義儉爲宣傳官,尹致儉·鄭宅和·李東述爲五衛將,金時弼爲忠壯將,白殷鎭爲訓鍊僉正,宋欽大爲翊衛,朴齊顔爲司禦,洪近泳爲都摠都事,韓弘敎爲文兼,閔致奎·李晩學爲訓鍊主簿,李憲植爲武兼,金大喆·李敏坤爲部將,安啓文爲龍媒僉使,金景興爲臨淄僉使,白光漢爲寧城僉使,李應彬爲吾老梁萬戶,護軍金銑,副護軍朴宗喜·趙師錫,副司直崔時淳·姜時煥·洪勝圭·沈能植,副司果姜世揆·朴春壽·李憲三·徐羽輔,前僉正申光爀,前主簿申大健·趙存常,以上今加折衝加資事承傳。
鄭漪,以備邊司言啓曰,卽見統制使朴基豐狀啓謄報,則以漂倭料愆期事,至請地方官罷拿矣。倭船漂泊,卽在於該縣監到任前一日,則給料之不得趁期,事勢容或無怪,且弊邑數遞,實爲可悶,熊川縣監柳信儉,今姑仍任,何如?傳曰,允。
吏批。再政。以洪祐燮爲相禮,李度明爲刑曹正郞,林孝憲爲禮曹佐郞,趙雲會爲社稷令,金瑩爲典籍,金奎燦爲監役,熊川縣監柳信儉仍任事承傳,左尹單金愚淳,右尹單徐鼎輔。
兵批。再政。以洪憲祖爲訓鍊主簿,申從洛·李彰愼爲武兼。
任百禧啓曰,行大司憲李存秀,掌令金樂澧,持平金逸淵牌不進,執義·掌令一員未差,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳牌不進罷職傳旨,傳于任百禧曰,只推。
以吏曹參議呂東植再牌不進罷職傳旨,傳于趙鐘永曰,只推。
以副校理兪理煥牌不進罷職傳旨,傳于洪命周曰,只推。
洪命周,以侍講院言啓曰,王世子進講詩傳第四卷,今已畢講矣,第五卷繼講之意,敢啓。傳曰,知道。
又以弘文館言啓曰,副校理兪理煥,旣有只推之命,卽爲牌招察任,何如?傳曰,允。
鄭漪,以訓鍊都監言啓曰,本局分授都城彰義門西邊第六城廊近處體城九間許頹圮處,今八月二十九日爲始,改築之意,敢啓。傳曰,知道。
又以禁衛營言啓曰,本營騎士別將申純,身病猝重,勢難察任,改差,何如?傳曰,允。
又以御營廳言啓曰,本廳字內光熙門南邊第二城廊近處體城六間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
任百禧,以義禁府言啓曰,謝恩正使判中樞府事南履翼,副使行護軍權丕應狀啓內,自如察訪鄭元紀,沙斤察訪邊相岱,濟原察訪張振一,平陵察訪安國煥等,令攸司,拿問嚴處事,啓下矣。安國煥,今方待命拿囚,鄭元紀·邊相岱·張振一,俱在任所云,依例發遣府羅將,竝拿來,何如?傳曰,待待命拿囚。
又以義禁府言啓曰,統制使朴基豐狀啓內,熊川縣監柳信儉,爲先罷黜,其罪狀,令攸司稟處事,啓下矣。柳信儉,時在任所,依例發遣府羅將,交代後拿來,何如?傳曰,待待命拿囚。
義禁府啓目,三陟營將尹喜豐原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,光州牧使金鐮原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,坡州牧使李存敬原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。又啓目,甑山縣令權中任,原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,任實縣監鄭東時原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,南平縣監朴鎬壽原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,江西縣令尹憲圭原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前李舒亦,求治靡懈,而吏鄕或有售奸,則雖與全然不察有異是白乎乃,其在警飭之道,有不可不參恕,以此照律,何如?判付啓,依允。
任百禧,以義禁府言啓曰,保放罪人李舒,還囚議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
鄭漪,以都摠府言啓曰,今日入直內三廳武兼禁軍及軍兵等,中日習射技〈放〉,請出標信。傳曰,知道。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,明日孝禧殿朔祭,親祭齋戒相値,視事頉稟之意,敢啓。傳曰,知道。
趙鐘永啓曰,藥房副提調,持湯劑來待矣。傳曰,封入。
任百禧啓曰,左邊捕盜大將徐春輔,因院隷與右邊捕校,私相鬪毆,橫擔他邊之事,多發校卒,名以院隷,逢輒束縛,聽聞極爲可駭,院隷之不爲言送,直爲捉去,已是無前之事,況以治盜之具,濫施於平民之身者,大乖常典,有關後弊,微事之如是撓嚷,所損非細,當該捕將,從重推考,何如?傳曰,允。
又啓曰,行大司憲李存秀,掌令金樂澧·鄭元善,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令金樂澧·鄭元善,持平金逸淵,獻納李同淳,正言嚴燾牌不進罷職傳旨,傳于任百禧曰,只推。
以副校理兪理煥牌不進罷職傳旨,傳于洪命周曰,只推。
洪命周,以弘文館言啓曰,本館上番闕直,事甚未安,副校理兪理煥,旣有只推之命,與校理李渭達,副校理李若愚,竝卽牌招,以爲推移入直之地,何如?傳曰,允。
又以侍講院言啓曰,新除授文學尹心圭,時在公淸道石城地,書筵入番事緊,斯速乘馹上來事,下諭,何如?傳曰,允。
趙鐘永,以吏曹言啓曰,新除授肇慶廟別檢許晟呈狀內,矣身素患痰癖之症,當此換節之時,一倍添劇,時月之內,萬無起動往赴之望,卽速入啓遞改云。身病旣如此,則有難强令察任,改差,何如?傳曰,允。
又以吏曹言啓曰,今此孝禧殿朔祭執禮,前應敎金蘭淳塡差,而時無職名,令該曹,口傳付軍職,何如?傳曰,允。
又以司僕寺一二提調意啓曰,兼內乘白殷鎭,昨日政,移拜訓鍊院僉正矣。其代令該曹,口傳差出,何如?傳曰,允。
兵曹口傳政事,以李濟完爲司僕內乘,副司果單金蘭淳。
洪命周,以禮曹言啓曰,卽接社稷署所報,則本署令鄭載慶,覲親呈辭下鄕,令鄭東老,移拜外任,令兪秉柱,移拜他司,而新除授令趙雲會,以翼陵令,方在入直,令一員未差,今日本署入直無擧行云矣。令一員未差之代,卽令該曹,以在京無故人,口傳差出,以爲卽地替直之地,何如?傳曰,允。
吏曹口傳政事,以李道在爲社稷令。
洪命周,以禮曹言啓曰,卽接貞陵參奉所報,則陵上莎草修改後,間因雨露霑潤,有着根之望云矣,敢啓。傳曰,知道。
又以禮曹言啓曰,卽接濟州幼學邊夏柱所志,則以爲,族姪景中,嫡妾俱無子,以其同姓四寸弟景瑞第二子喆,欲爲繼後,兩家相議完定,而未及禮斜之前,景中夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,門長邊夏柱所訴,旣如此,依定式邊景瑞第二子喆,立爲邊景中之後,何如?傳曰,允。
任百禧,以義禁府言啓曰,保放罪人李舒,還囚照律以入之意,敢啓。傳曰,知道。
又以義禁府言啓曰,因公淸右道暗行御史李彦淳書啓,吏曹回啓內,公州判官李德彬,定山縣監權思謙,靑陽縣監金昊淳,泰安前郡守具埈,藍浦前縣監申應祿,金井察訪申等,繡啓,旣請令攸司稟處,更無可論爲辭,懷德前縣監宋儒載,拿問嚴勘,唐津縣監李正紳,懷德縣監柳,爲先罷黜,拿問處之,林川前郡守任禹常,保寧前縣監金秀鍾,韓山郡守金在範,利仁前察訪沈能鎭,拿問處之事,傳旨啓下矣。李德彬·金昊淳·李正紳·柳·金在範,俱在任所,任禹常,以德川郡守,時在任所,權思謙下去公淸道連山地,申應祿下去京畿竹山地,申下去廣州地,金秀鍾下去永平地,宋儒載,前以他罪定配於黃海道金川郡,依例發遣府羅將,竝拿來,具埈·沈能鎭,已爲身故,罪名竝勿論,何如?傳曰,允,竝待待命拿囚。
義禁府啓目,楊口縣監洪就勞原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,平陵察訪安國煥原情云云。問目內辭緣,泛稱遲晩,刑推得情,何如?判付啓,除刑推議處。又啓目粘連,向前權中任亦,秋糴之未捧,勑錢之虛留,囚供雖皆分疏是白乎矣,糴糶法意,何等嚴重,則民庫補用,雖係時急,而任他臥還,從以捧債者,實屬法外,襲謬亦罪,以此照律,何如?判付啓,依允。又啓目粘連,向前金鐮亦,糶政尙未畢巡,加分初非可論,耗價本有詳定,加執其勢末由云者,參以事理,誠屬實際是白乎矣,繡啓亦出責備,監守在所加飭,以此照律,何如?判付啓,依允。又啓目粘連,向前尹喜豐亦,校卒肆虐,平民橫罹,囚供雖如是發明是白乎乃,至於牛松二禁,就以囚供言之,旣有犯屠犯斫之人,而初不報營,私自決處者,實涉疎率,不可參恕,以此照律,何如?判付啓,依允。又啓目粘連,向前李存敬亦,屢度祈雨,一次替奠,雖緣疾病之猝重,揆以事體,實涉未安,以此照律,何如?判付啓,依允。又啓目粘連,向前尹憲奎亦,官供之出於勑需,囚供發明,容或無怪是白遣,難捧里之鄕帖,賣酒家之都賈,初雖許施,末乃禁斷是白乎矣,鄕監三人處,先爲貸用,縱緣已例之遵行,勑需八百兩未捧,縱緣今春之歉荒,以之民庫告罄,亦緣兩年支勑之致,而民錢支勑,難免襲謬之罪,公貨虛留,終乖典守之義,官屬輩之節物帖下,會外錢雖給,而亦失難愼之意兺除良,糴糶之法意,何如,則雖以囚供言之,舊逋之只捧耗條也,新還之不得準捧也,剩穀之色庫輩發賣,或私分也,弊至於此,而未克釐正,揆以經法,不可參恕,以此照律,何如?判付啓,依允。又啓目粘連,向前鄭東時亦,侍童之奸弊莫察,訟民之剖決未當,繡啓初無指的,囚供亦爲分疏是白遣,還起非許頉之田,果與勸起有異,則當年出賦,容或無怪是白乎矣,大同布之三兩收捧,藉曰上納馱價應用情債及貿取輸運之費,竝於木價中磨鍊,自是通行之前規云,而每疋加捧,終涉過當,不可參恕,以此照律,何如?判付啓,依允。又啓目粘連,向前朴鎬壽亦,偏聽冊客之指揮,莫察倉吏之舞弄,囚供以某事之指揮,某物之舞弄,初不指的,無以仰對爲辭是白乎乃,其在警飭之道,不可參恕,以此照律,何如?判付啓,依允。又照目粘連,槐山郡守李舒矣本府議啓內,求治靡懈,而吏鄕或有售奸,則雖與全然不察有異是白乎乃,其在警飭之道,有不可參恕,以此照律,罪笞五十收贖,解見任別敍,私罪,奉敎依允爲旀,議減一等爲良如敎。
上在昌德宮。停常參·經筵。
藥房提調沈象奎,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
洪命周啓曰,明日常參·經筵,取稟。傳曰,停。
又啓曰,玉堂備員間,視事頉稟之意,敢啓。傳曰,知道。
任百禧啓曰,行大司憲李存秀,掌令金樂澧,持平金逸淵呈辭,執義沈鈁在外,掌令鄭元善未肅拜,持平南履炯未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而孝禧殿親祭相値,不得來會云矣,敢啓。傳曰,知道。
趙鐘永啓曰,三品官之無得過三日循例請牌,曾有定式矣。兵曹參知李瀅夏,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于洪命周曰,禮房承旨,馳詣宗廟·景慕宮,奉審摘奸以來。
趙鐘永啓曰,藥房副提調,持湯劑來待矣。傳曰,封入。
傳于趙鐘永曰,留院公事入之。
傳于趙鐘永曰,右副承旨許遞,前望單子入之。
承旨前望單子入之,金蘭淳落點。
趙鐘永啓曰,今日齋宿,承旨當爲備員,新除授同副承旨金蘭淳,卽爲牌招,何如?傳曰,允。
兵曹口傳政事,副護軍單鄭漪。
以同副承旨金蘭淳牌不進罷職傳旨,傳于李元默曰,只推。
以校理李渭達,副校理兪理煥·李若愚牌不進罷職傳旨,傳于洪命周曰,只推。
洪命周,以弘文館言啓曰,本館上番,姑陞入直,事甚未安,應敎尹致謙,校理洪羲弼,副修撰趙寅永在外,副應敎未差,副校理李若愚差祭,校理李渭達,副校理兪理煥,旣有只推之命,與修撰宋應圭,一體牌招,以爲推移入直之地,何如?傳曰,允。
又以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
又以承文院都提調意啓曰,今年節行時,冬至及正朝方物,當爲磨鍊,而前次雖有留貯者,今番係是二十七月後初行之擧,方物之移準,事面實涉,如何?今年則兩節方物,措備齎去之意,令文任,撰出緣由,咨文付送於使行,何如?傳曰,允。
任百禧,以兵曹言啓曰,今八月各廳堂下武臣朔試射,臣曹,連因有故,不得爲之之意,敢啓。傳曰,知道。
兵曹啓目粘連啓下是白有亦,公淸右道暗行御史李彦淳書啓,吏曹回啓內,閫帥·營將·中軍·虞候·邊將等,令兵曹稟處事,允下矣。觀此公淸右道暗行御史李彦淳書啓,則前水使申純段,所犯諸條,俱係不法,而繡啓旣請令攸司稟處,今姑勿論爲白乎旀,水虞候李大亨段,松田之捧賂,頗多不美,軍民之撫恤,差欠寬恕是如爲白有臥乎所,捧賂松田,不恤軍民,俱極可駭,不可仍置,令該府拿問處之爲白乎旀,前兵使趙義鎭段,籌略靜肅,政令廉平是如爲白乎旀,水使尹相重段,勵精求治,政多可尙,松禁嚴明,已有拭目之效,浦政恬約,爭頌察眉之惠是如爲白有臥乎所,閫帥事體,與他有異,竝姑勿論爲白乎旀,其餘營將·中軍·虞候·邊將等,別無優異之績,亦無顯著之疵,竝只置之,何如?判付啓,依允。
義禁府啓目粘連,向前洪就榮亦,關東近峽之邑,無非田頭給災之處,災結之有名無實,自昔已然,非不分俵於災民云者,繡啓固未詳言,猶患不足於災頉云者,囚供亦欠明的是白遣,昨秋捧糴,時値大歉,吏逋及倉屬私分之穀,無以盡捧,論報巡營,而以營穀磨勘云爾,則會付穀之盡捧,巡營穀之未捧,宜有區別之可據文蹟,誠如是也,無怪囚供之分疏是白乎矣,饑歲之還民加多,窮春之糶穀減少,至於等訴稱冤之境是白乎則,毋論如此如彼,致此無麪之患,殊乖求芻之義,以此照律,何如?判付啓,依允。又啓目粘連,向前安國煥亦,赴燕之馬,又只一匹,則起送之際,宜其另擇是白去乙,玄黃駑駘,無以致遠兺除良,成冊不報,色吏不來,以致眞僞之莫辨,其所擧行,極涉慢忽,以此照律,何如?判付啓,依允。又照目粘連,甑山前縣令權中任矣本府議啓內,秋糴之未捧,勑錢之虛留,囚供雖皆分疏是白乎矣,糶糴法意,何等嚴重,則民庫補用,雖係時急,而任他臥還,從以捧債者,實屬法外,襲謬亦罪,以此照律,罪杖一百徒三年定配,母年七十五歲無兄弟獨身,依法典收贖,告身盡行追奪,私罪,奉敎依允。又照目粘連,江西前縣令尹憲圭矣本府議啓內,官供之出於勑需,囚供發明,容或無怪是白遣,難捧里之鄕帖,賣酒家之都賈,初雖許施,末乃禁斷是白乎矣,鄕監三人處,先爲貸用,縱緣已例之遵行,勑需八百兩未捧,縱緣今春之歉荒,以之民庫告罄,亦緣兩年支勑之致,而民錢支勑,難免襲謬之罪,公貨虛留,終乖典守之義,官屬輩之節物帖下,會外錢雖給,而亦失難愼之意兺除良,糶糴之法意,何如,則雖以囚供言之,舊逋之只捧耗條也,新還之不得準捧也,剩穀之色庫輩,或發賣,或私分也,弊至於此而未克釐正,揆以經法,不可參恕,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等。又照目粘連,南平縣監朴鎬壽矣本府議啓內,偏聽冊客之指揮,莫察倉吏之舞弄,囚供以某事之指揮,某物之舞弄,初不指的,無以仰對爲辭是白乎乃,其在警飭之道,不可參恕,以此照律,罪笞五十收贖,解見任別敍私罪,奉敎依允爲旀,功議各減一等。又照目粘連,三陟前營將尹喜豐矣本府議啓內,校卒肆虐,平民橫罹,囚供雖如是發明是白乎乃,至於牛松二禁,就以囚供言之,旣有犯屠犯斫之人,而初不報營,私自決處者,實涉疎率,不可參恕,以此照律,罪杖八十收贖,奪告身三等,私罪,奉敎依允爲旀,功減一等。又照目粘連,任實縣監鄭東時矣本府議啓內,侍童之奸弊莫察,訟民之剖決未當,繡啓初無指的,囚供亦爲分疏是白遣,還起非許頉之田,果與勸起有異,則當年出賦,容或無怪是白乎矣,大同布之三兩收捧,藉曰上納馱價應用情債及貿取輸運之費,竝於木價中磨鍊,自是通行之前規云,而每疋加捧,終涉過當,不可參恕,以此照律,罪〈笞〉五十收贖,解見任別敍私罪,奉敎依允爲旀,功減一等。又照目粘連,坡州前牧使李存敬矣本府議啓內,累度祈雨,一次替奠,雖緣疾病之猝重,揆以事體,實涉未安,以此照律,罪笞五十收贖,解見任別敍私罪,奉敎依允爲旀,功議各減一等。又照目粘連,光州牧使金鐮,本府議啓內,糴政尙未畢巡,加分初非可論,耗價本有詳定,加執其勢末由云者,參以事理,誠屬實際是白乎矣,繡啓亦出責備,監守在所加飭,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
任百禧,以義禁府言啓曰,卽接月令醫員玄應喆手本,則時囚罪人洪就榮,素患疝積之症,添劇於處冷之餘,時時衝上,間間昏倒,目下症形,實爲不輕云。罪人病勢如此,則一邊保放,一邊草記,曾有定式矣。洪就榮姑爲保放之意,敢啓。傳曰,知道。
又以義禁府言啓曰,時囚罪人尹憲圭,杖一百收贖,告身盡行追奪,流三千里定配,照律公事,判付,依允,功減一等事,命下矣。尹憲圭,功減一等,杖一百收贖,告身盡行追奪,公淸道鴻山縣宿鴻驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
上詣孝禧殿。朔祭親行後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
洪命周啓曰,明日常參·經筵,取稟。傳曰,停。
金蘭淳啓曰,合辭許久闕啓,事〈甚〉未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日朝參日次矣,敢稟。傳曰,停。
趙鐘永啓曰,藥房副提調,持湯劑來待矣。傳曰,封入。
傳于金蘭淳曰,年前因院隷之鬧,處分何等截嚴,則曾未幾何,又有此院隷捕校之鬨,此事大關紀綱。起鬧之院隷,勒縳之捕校,竝令御將,捉來於通衢,嚴棍三十度,絶島勿限年充軍,因此而有提飭者,酗酒毆打,自有法禁,況作黨持杖,白晝鬪鬨,而法司視若平常,聞若不知,則平民何以聊生乎?此後毋論掖隷·院隷·捕校·羅將之屬及無賴豪悍之輩,若或復有作黨聚徒,持杖鬪鬨之事,則竝依右例勘治,不卽省察禁斷之官長,亦當嚴處,以此分付政院·掖庭署·京兆五部·三法司·三軍門·捕廳,竝令書揭壁上,常常在目,五家作統及酗酒之禁,亦爲申明廟堂,亦爲時時提飭事,分付。
金蘭淳啓曰,行大司憲李存秀,掌令金樂澧·鄭元善,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令金樂澧·鄭元善,持平金逸淵,獻納李同淳,正言嚴燾牌不進罷職傳旨,傳于金蘭淳曰,只推。
金蘭淳啓曰,左邊捕盜大將徐春輔,施以不敍之典事,命下矣。所帶摠戎使之任,不可一刻無摠察之人,何以爲之,而捕將之任,亦不可暫曠,在前如此之時,有他邊大將兼察之例,今番則何以爲之?敢稟。傳曰,摠戎使,禁將兼察,捕將,他邊大將兼察。
又啓曰,摠戎使,禁將兼察,捕將,他邊大將兼察事,命下矣。兼察摠戎使趙萬永,兼察左邊捕盜大將申鴻周,竝卽牌招,聽傳敎,何如?傳曰,允。
以副校理兪理煥,修撰宋應圭牌不進罷職傳旨,傳于金蘭淳曰,只推。
金蘭淳,以弘文館言啓曰,副校理兪理煥,旣有只推之命,卽爲牌招察任,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮,十月別大祭時,造燭封香吉日,今月十五日辰時,衣襨香燭祭品奉詣吉日,同月十六日辰時,俱吉云。以此日擧行之意,敢啓。傳曰,知道。
又以奎章閣言啓曰,原任待敎李敎信,母喪卒哭日,依定式,遣檢書官,勸肉以來之意,敢啓。傳曰,允。
又以禮曹言啓曰,藏譜閣展拜,每年季秋取稟,曾有辛未年新定式,而自上方在諒闔中,不爲取稟之意,敢啓。傳曰,知道。
又以司饔院監膳提調意啓曰,各殿宮日下生雉,全數代封矣。今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
金蘭淳,以備邊司言啓曰,本司武郞廳趙鎭溥,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
又以訓鍊都監言啓曰,本局把摠具載龍,身病甚重,勢難察任,改差,何如?傳曰,允。
又以禁衛營言啓曰,本營字內烽燧東邊第二城廊近處體城三間許頹圮處,今九月初二日,始役改築之意,敢啓。傳曰,知道。
又以禁府言啓曰,公淸水虞候李大亨拿問處之事,傳旨啓下矣。李大亨,時在任所,依例發遣府羅將,交代後拿來,何如?傳曰,待待命拿囚。
孝禧殿朔祭親行敎是時,終獻官永明尉洪顯周,贊禮禮曹判書金魯敬,典祀官奉常正任文白,宮闈令尙膳洪命福,執禮校理李渭達,執尊司僕正金道喜,大祝副司果朴永元,祝史修撰任鼎常,齋郞獻納李同淳,盥洗位兵曹佐郞尹效覺·金永鎭,爵洗位禮曹佐郞李基準·李仁迪,亞獻盥洗位司藝李得英,終獻官盥洗位校書判校李衝柱,贊者引儀全濟運,贊者兼引儀李鍾岱,謁者兼引儀吳淳常·崔廷臣,贊者假引儀鄭橚·沈正禮,祭監監察李是鍊·李憲猷。
行都承旨趙鐘永,左承旨任厚常,右承旨洪命周,左副承旨任百禧,同副承旨金蘭淳等疏曰,伏以臣等,於左邊捕將徐春輔事,竊有所不容泯默者,捕廳,將以治盜也,誤捉平民,加以治盜之具,猶尙云罪,況故加之乎,平民猶然,況禁門出入之隷乎?捕校院隷之私相鬪毆,罪之輕重,法自存焉,往復懲礪,談笑可處,而乃若縳之以縳盜之索,囚之於囚盜之廳,則朝廷之設置捕廳,豈爲一將臣快意之地哉?其將肆氣,其校承風,多聚丐豎無賴之類,挺椎晝橫,騷擾巷陌,甚至於披縛在家之院隷,其狂悖之習,危懍之狀,未必盡出於該將臣之所指揮,而果若一分嚴束,則豈有是耶?日昨臣等之請推將臣,蓋出警飭之意,則將兵之臣,所處自別,其於道理,宜有一分兢蹙,而乃反轉輾層激,有若私怒,自臣院竝將起鬧之院隷,勒縳之捕校,文移秋曹,期於依律私勘,而亦復拘執不送,此胡大事,看作氣節也耶?臣等初不欲深與相較,送招一校,以圖委曲商處,而托故經宿,慢不來待,百司各營之吏之校,自臣院招而不來,卽設院以後之所未有也。且昔甲寅,以院屬之因傳敎囚禁者,過三日提稟事,著爲定式,先朝下敎,尙在掌故,三十年來謹守勿失,雖則刑配,不敢久囚,豈意今日,乃自此將手中,打壞無餘,歷五日而仍囚之乎?大抵此事,始因校隷之鬨,創爲法外之縳,末乃帶校之不赴喉院之招,其端至微,其象可警,聯章煩籲,諒非獲已。伏願聖明,淵然深思,特降處分,以存事體焉。臣等無任云云。答曰,省疏具悉。喉院事體,雖相府有不可相抗,幺麽捕廳,焉敢如是?該捕將施以不敍之典,雖以卿等言之,威令不行於一捕校,至煩上徹,軟巽甚矣,亦爲推考。
咸鏡監司李勉昇疏曰,伏以臣,以無似之姿,叨不世之遇,待罪藩臬,已二年于玆矣。威不足以鎭浮囂,明不足以察奸細,生民凋瘵而蘇捄無方,長吏縱恣而寬恕太過,隨事昏憒,無往非罪,及夫繡衣持斧之後,不法之吏,多出於管下,臣若知其不法而容或掩覆,則臣之罪固大矣。假使不知,不知亦罪,宜卽陳章自列,乞伏嚴誅,而不竢公勘,徑先治疏,有若循例辭巽然者,亦非分義之所敢安,惶愧逡巡,若無容措,卽伏見臺臣閔祖榮疏本,則以爲,監司之殿最只思藏疾之方,不念長惡之端。又曰,貪饕之吏,前日見褒於監司者,次第汰黜,始知六臘殿最之法,都歸虛設,仍請嚴加警飭,其言也明白剴切,爲今日之藥石,宜殿下卽賜允兪,亟行譴罰,而屛息恭竢,屢日無聞,臣於是,尤不勝跼蹐不安之至。臺臣之泛論時弊,以寓官箴之意,誠淸朝之美風,然臣自訟之心,安得不擧實而自劾耶?蓋道臣之職,惟在於激濁揚淸,激揚之政,惟在於六臘殿最,而殿最之不嚴如彼,將焉用是道臣哉?且臣稟本虛脆年又衰邁,不習風土,疾病相仍,簿書期會之末,全未照驗,政令施措之間,率多顚錯,尙何以按一道之衆,盡迺宣之責哉?以公則罪負實多,以私則情病俱苦,玆敢不避猥越,冒死陳籲。伏乞刋臣職名以便公私,仍下臣司敗,勘以重律,以爲爲方伯不職之戒焉。臣無任云云。答曰,省疏具悉。殿最繡啓之或相矛盾,自昔而然,況非專指卿也?在卿,只可益勉其嚴明而已,不必張皇爲引,勿辭察任。
壬午九月初一日子時,上詣孝禧殿。朔祭親行入侍時,行都承旨趙鐘永,左承旨任厚常,右承旨洪命周,左副承旨任百禧,右副承旨李元默,記事官金炳朝,假注書丁載榮,記注官金榶·李宗心,檢校待敎李鶴秀,以次侍立訖。上具衰服,詣齋殿。時至,通禮,跪啓請行禮,贊禮,前導上入孝禧殿,詣板位。贊禮,啓請俯伏哭,上俯伏哭,王世子以下在位者,皆俯伏哭。贊禮,啓請止哭興四拜興平身,上止哭興四拜興平身,王世子以下在位者,皆止哭興四拜興平身。執禮,請行奠幣禮,上詣尊所西向立,執尊者擧羃,命周酌酒,鐘永以酌受酒,上詣靈座前,北向立。贊禮,啓請跪,上跪,王世子以下在位者皆跪,鐘永奉香,命周奉爐跪進。贊禮,啓請三上香,上三上香,厚常奠爐於案,鐘永奉瓚跪進。贊禮,啓請執瓚灌地,上執瓚灌地訖,鐘永,奉幣篚跪進。贊禮,啓請執幣獻幣,上以幣授命周,奠于靈座前,上降復位。執禮,請行初獻禮,上詣尊所西向立,執尊者擧羃,命周酌醴,鐘永以酌受醴,上詣靈座前,北向立。贊禮,啓請跪,上跪,王世子以下在位者,皆跪,鐘永,以爵跪進。贊禮,啓請執爵獻爵,上以爵授命周,奠于靈座前。贊禮,啓請俯伏興少退跪,大祝,進靈座之右,東向跪讀祝文訖,上降復位。執禮,請行亞獻禮,宮官,引王世子詣靈座前,行亞獻禮訖,降復位。執禮,請行終獻禮,謁者引終獻官永明尉洪顯周,詣靈座前,行禮如儀訖,降復位。執禮,請俯伏哭,贊禮,啓請俯伏哭,上俯伏哭,王世子以下在位者,皆俯伏哭。贊禮,啓請止哭興四拜興平身,上止哭興四拜興平身,王世子以下在位者,皆止哭興四拜興平身。宮闈令,納練主如儀。贊禮,導上詣望燎位,大祝,奉幣燎於坎,贊禮,啓請禮畢。上還入齋殿,諸臣以次退出。
上在昌德宮。停常參·經筵。
夜自五更至初三日開東,灑雨下雨,測雨器水深二分。
洪命周啓曰,明日常參·經筵,取稟。傳曰,停。
金蘭淳,以都摠府言啓曰,今日入直內三廳武兼禁軍及軍兵等,中日習射技〈放〉,請出標信。傳曰,知道。
金蘭淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙鐘永啓曰,全羅監司洪奭周,辭職上疏,今方捧入,而外補陳辭,旣違常格,況於大臣筵奏申飭之後,一向替啓,終不視務,原狀啓,係是民事,故雖不得還下送,而分義事體,俱極未安。該道臣,從重推考,何如?傳曰,允。
又啓曰,藥房副提調,持湯劑來待矣。傳曰,捧入。
傳于金蘭淳曰,捧納承旨,從重推考。
備邊司,以金基厚爲摠戎使。
兵曹,以趙華錫爲左邊捕盜大將。
兵曹,摠戎使單金基厚。
金蘭淳啓曰,新除授摠戎使金基厚卽爲牌招,密符及敎諭書,傳授,何如?傳曰,允。
又啓曰,新除授左邊捕盜大將趙華錫,卽爲牌招,傳授命召及大將牌·傳令牌,何如?傳曰,允。
兵曹口傳政事,副護軍單朴綺壽。
金蘭淳啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于金蘭淳曰,只推。
以副校理兪理煥牌不進罷職傳旨,傳于洪命周曰,只推。
洪命周啓曰,吏曹郞廳來言,唐津縣監鄭東老,憲府則雖已署經,諫院則行大司諫金熙周,司諫尹尙烈在外,正言朴宗學未署經,嚴燾未肅拜,只有獻納李同淳一人,無以備員署經云。正言嚴燾,卽爲牌招,以爲備員署經之地,何如?傳曰,一司除署經。
任厚常,以戶曹言啓曰,明溫公主房元結數,依法典劃送後草記事,命下矣。免稅爲八百五十結,而其中二百五十結,以元結無土劃送,六百結,以本房買得土田或量外加耕有土者,免稅矣。今此明溫公主免稅二百五十結,以元結劃送,待本房望呈,擧行之意,敢啓。傳曰,宮結事,續典定式,癸亥當宁下敎,亦皆知之,卿曹草記之如此,非不是矣。大抵六百結有土免稅,亦是自內備給,非別有區劃也,今若自內可以備給,則固不必更煩卿曹,旣無取諸宮中之道,則亦不得不援用原典之式,責之有司而已,此非不恤經費也,又非故棄續典也,卽亦視宮府一體之義也,此宮結受八百五十結,竝以無土免稅,擧行,可也。
金蘭淳,以御營廳言啓曰,本廳哨官張鉉夏,身病甚重,勢難察任,改差,何如?傳曰,允。
又以御營廳言啓曰,謹依傳敎,臣開坐于通衢,起鬧之院隷金秀淵·張德鉉,勒縳之捕校金永福·趙明赫等,各嚴棍三十度後,絶島勿限年充軍次,移送刑曹之意,敢啓。傳曰,知道。
又以刑曹言啓曰,傳曰,年前因院隷·掖隷之鬧,處分何等截嚴,則曾未幾何,又有此院隷·捕校之鬨,此事大關紀綱,起鬧之院隷,勒縳之捕校,竝令御將,捉來於通衢,嚴棍三十度,絶島勿限年充軍。因此而有提飭者,酗酒毆打,自有法禁,況作黨持杖,白晝鬪鬨,法司視若平常,聞若不知,則平民何以聊生乎?此後毋論掖隷·院隷·捕校·羅將之屬及無賴豪悍之輩,若或復有作黨聚徒,持杖鬪鬨之事,則竝依右例勘治,不卽省察禁斷之官長,亦當嚴處,以此分付,政院·掖庭署·京兆五部·三法司·三軍門·捕廳,竝令書揭壁上,常常在目。五家作統及酗酒之禁,亦爲申明,廟堂亦爲時時提飭事,命下,而起鬧之院隷金秀淵·張德鉉,勒縳之捕校金永福·趙明赫等,自御營廳嚴棍後,移送臣曹矣。謹依傳敎,金秀淵全羅道康津縣古今島,張德鉉康津縣薪智島,金永福珍島郡金甲島,趙明赫羅州牧智島,竝絶島勿限年充軍,定配所押送之意,敢啓。傳曰,知道。
敎摠戎使金基厚書。王若曰,中宸起鼓鼙之思,時方注意,北城任鈴轄之重,簡惟在心,今日屬之子乎?自天命用申也。念我畿藩重鎭,最稱摠戎一營,左南城而右大興,中開關坊之地,控三輔而綰兩局,專任節制之權,山谿之險甲兵之精護京都而設衛,壁壘之堅倉厫之實,備陰雨於不虞,猗列朝創始而修明,奚但國以爲寶?第近日凋弊而委靡,政須將得其人,惟卿,腑腑維親,心膂之托,居家小心謹愼,雖鞱晦而望實尤隆,向國不擇險夷,懋績用而前後歷試,文武有吉甫之憲,鎖鑰匪平仲伊誰?玆授卿以摠戎使,卿其克恢雄圖,無替重寄,山河表裏之勢,閫外將軍制之,藩屛捍禦之方,師中丈人言也。於戲,亭登洗劍,尙想古烈士遺風,臺瞻鍊戎,克勘大元帥司命,毋曰宿趼之復蹈,益勉戎政之克修,故玆敎示,想宜知悉。知製敎金大坤製進。
上在昌德宮。停常參·經筵。
金蘭淳啓曰,明日常參·經筵,取稟。傳曰,停。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李元默,今日不爲仕進,卽爲牌招,何如?傳曰,允。
金蘭淳啓曰,藥房提調,持湯劑來待矣。傳曰,封入。
注書金炳朝病,代以任百能爲假注書。
任百禧啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于任百禧曰,只推。
以右副承旨李元默牌不進罷職傳旨,傳于金蘭淳曰,只推。
金蘭淳,以吏曹言啓曰,宗簿寺正徐有素呈狀內,矣身素患痰癖之症,當此換節之時,一倍添劇,時日之內,萬無起動供職之望云。身病旣如是,則有難强令察任,改差,何如?傳曰,允。
又以禮曹言啓曰,卽接前牧使洪允復所志,則以爲,同姓四寸弟允成,嫡妾俱無子,以其同姓四寸兄允泰第三子億銀,欲爲繼後,兩家同議完定,而允成夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,門長洪允復,所訴旣如此,依定式,洪允泰第三子億䬶,立爲洪允成之後,何如?傳曰,允。
任百禧,以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公淸道八匹,全羅道十匹,慶尙道二十匹,來十月初五日,京中逢點,江原道四匹,咸鏡道四匹,直赴安州,來十月初十日,逢點事,各道監司處,行移,何如?傳曰,允。
上在昌德宮。停常參·經筵。
李元默啓曰,明日常參·經筵,取稟。傳曰,停。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙鐘永啓曰,藥房副提調,持湯劑來待矣。傳曰,封入。
傳于李元默曰,永明尉洪顯周,馳詣健陵·顯隆園奉審,華寧殿一體奉審以來。
任百能在外,代以金履喆爲假注書。
金履喆遷轉,代以河錫洪爲事變假注書。
任百禧啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于任百禧曰,只推。
以開城留守吳翰源狀啓,人物熊囕致死事,傳于李元默曰,聞甚矜惻,元恤典外,別加顧助事,分付。
金蘭淳,以兵曹言啓曰,內禁衛將李儒燁,病難供職,呈狀乞遞,五衛將趙雲豪,除授在外,過限未上來,竝改差,何如?傳曰,允。
又以御營廳言啓曰,本廳騎士將姜鎭華身病甚重,勢難察任,改差,何如?傳曰,允。
任百禧,以義禁府言啓曰,保放罪人洪就榮,還囚照律以入之意,敢啓。傳曰,知道。
義禁府啓目麟蹄縣監李度憲原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,栗峰前察訪金龍洛原情云云。傳旨內辭緣,泛稱遲晩,刑推得情,何如?啓,除刑推議處爲良如敎。又啓目,公淸前水使申純原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,保寧前縣監金秀鐘原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,安州牧使洪時濟原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又照目粘連,楊口縣監洪就榮矣本府議啓內,關東近峽之邑,無非田頭給災之處,災結之有名無實,自昔已然,非不分俵於災民云者,繡啓固未詳言,猶患不足於災頉云者,囚供亦欠明的是白遣,昨秋捧糴,時値大歉,吏逋及倉屬私分之穀,無以盡捧,論報巡營,而以營穀磨勘云爾,則會付穀之盡捧,巡營穀之未捧,宜有區別之可據文蹟,誠如是也,無怪囚供之分疏是白乎矣,饑歲之還民加多,窮春之糶穀減少,至於等訴稱冤之境是白乎則,毋論如此如彼,致此無麪之患,殊乖求芻之義,以此照律,罪杖八十收贖,奪告身三等,私罪奉敎依允,功議各減一等爲良如敎。又照目粘連,平陵察訪安國煥矣本府議啓內,赴燕之馬,又只一匹,則起送之際,宜其另擇是白去乙,玄黃駑駘,無以致遠兺除良,成冊不報,色吏不來,以致眞僞之莫辨,其所擧行,極涉慢忽,以此照律,罪笞五十收贖,解見任別敍,私罪奉敎依允,功減一等爲良如敎。
刑曹判書鄭晩錫疏曰,伏以臣,欽屬聖明,猥參試用,淺量易溢,冥行多躓,雖在閑冗,尙難稱塞,是故向者忝尸惠局也,才智不能綜事務,氣力不能戢奸濫,而信心直行,轉喉觸忤,無往非罪,已料難逭,及夫大僚陳箚,論斥絶嚴,其曰侵詆侮蔑,殆無餘地,其曰旣頹朝綱,一朝掃地,夫居下僚而侮蔑大僚,爲朝紳而頹敗朝綱,是何等大罪案也。臣之當初疏擧,只陳其事理之不然,貢習之無嚴,而意在欲辨,辭或不裁,乃反自抵於重科,臣實自悼,更誰怨尤乎?恨未能不問本事之可否,經用之贏詘,而依草記顚倒奉行之不暇也。噫,臣犬馬之齒,已迫癃老,蒲柳之質,且盡凋落,神精昏霿,行步蹇澁,重之以疾病交攻,凜乎若朝夕不保,此政古人所謂三宜休之時,但當引病乞骸,退伏田野,以待其符到,而計不出此,猶且白首低回,素餐淟涊,有如老馬之伏櫪戀豆,畢竟致此無限狼狽,許多罪戾,上而貽淸朝之羞恥,下而壞士夫之廉隅,其孤恩負國之罪,實公議之所不容,王政之所不貰也,關石和匀,自有常憲,嶺海鈇鉞,猶屬輕勘,而聖度涵貸,恩言昭晣,只施譴罷之薄警,臣於是,感戴洪私,屛伏窮巷,杜門塞竇,矢心鏟跡,永作耕鑿之氓,要爲息補之道矣,曾未幾何日月,遽蒙收敍之命,樞府秋官,除旨聯翩,恩光洋溢,閭里聳動,臣雖木石之頑,寧不感激銘鏤,扶舁竭蹶,以效叩謝之微忱,而第惟罪負之積累如前,踪跡之危蹙依昔,若徒怵畏義分,憑恃寵眷,彈冠彯纓,揚揚若無故,則又將不免於放恣無忌憚之罪,而其所謂朝綱掃地,有不足言矣。且況賤疾,値此換節,一倍添劇,十分危惡,貼席廢食,氣息凜綴,近百里跨馬作行,初非可論矣。臣之情病若是切苦,實無蠢動承膺之望,而詞訟劇任,決不可許久虛縻,窮阨震悸,罔知攸措,玆不得不從縣道冒死陳列,逋慢瀆撓,罪上添罪。伏乞聖明,亟賜嚴勘,以昭法紀,仍命選部,勿復檢擬,俾得放廢邱壑,苟延餘生,千萬大願,臣無任云云。答曰,省疏具悉。向來事,卿但受而爲過,美矣,卿其勿辭,卽爲上來行公。
行護軍金基厚疏曰,伏以臣於日昨,忽伏承戎垣更除之命,授符體重,雖不得不章皇冒出,祗受以退,而悚懍怵惕,歷屢宿而靡所容措也,臣於將兵之任,初何嘗近似,而多年冒據,無一報效,至於年紀遲暮,疾病侵尋,則再三控籲,幸蒙聖慈,俯垂矜憐,特許遞免,闔戶調息,憫洪造之無地可酬,幸餘生之隨分自盡,今此申命,又出於千萬意慮之外,譬如老馬未起於草櫪,老牛莫施其鞭策,雖欲自效於服乘之勞,其勢末由也。昨年之恩遞,旣以老且病,則今於年益邁病益痼之時,又何敢强策取列,以取同朝之嗤笑也哉?噫,臣之決難蹲仍,竊仰聖明,亦應悉燭,唐突煩控,縱涉兢惶奈此重任,雖時月之間,不可以癃殘之身,苟然虛冒,玆敢披攊陳懇。伏乞天地父母,曲副微願,還收新命,以幸公私焉,臣無任云云。答曰,省疏具悉。卿其勿辭,調理行公。
全羅監司洪奭周疏曰,伏以臣之情地,亦可謂窮且蹙矣,欲進而唐突承命,則廉防二字,倚參前衡,欲退而泯默俟譴,則民邑重務,積抛笆籬,開誨諄複,而若不識恩造之可感,飭責屢勤而若不知分義之截嚴,頑不蠢動,惟瀆擾是事,貪榮畏罪,臣亦與人同耳,獨何苦辭避寵祿,樂就譴罰,有若病狂者之厭梁肉而甘泥土哉?區區迷滯之見,竊以爲辜恩慢命之罪,猶屬臣一身,而不恤人言,毁棄四維,其所貽累,實關世道,臣誠無似,不能效絲毫裨補,亦安敢以其不肖之賤軀,恬然自放於廉隅之外,終至于辱朝廷而壞風俗哉?今臣三控越格之章,再犯方命之科,論厥辠戾,嶺海猶輕,且況西成已屆,民憂孔殷,檢田勘糴,俱有當限,雖使臣殫心蒿目,夜以繼日,尙恐其精力之不逮,僨誤之多端,今乃一切擔閣,漫無管攝,中間奸猾之滋長,來頭混淆,畢竟受弊,當歸民國,雖以目下言之,溢案之牒,裁決無期,裹足之民,徊徨相望,一路解體,百度皆紊,苟究其故,皆由臣身,臣罪至此,合置何辟,至於行部巡野,尤係旬宣重務,而一年兩度,俱歸曠廢,隳體瘝職,亦非細故,臣雖欲强顔揚眉,擁駟蓋而褰襜帷,所過之地,人必皆指點笑罵曰,夫夫也,是耐彈忘廉之人耶云爾,則其又將何政之可施,而何令之可行哉?爲今之計,惟有卽勘臣當被之罪,仍令疾速替代,俾及於秋序未盡之前,然後尙可使五十三州旁午之務,不至莫可收拾,疾聲之籲,重冒僭越,由中之懇,寔非矯飾。惟願聖慈,鑑燭實狀,亟降處分,俾朝綱肅而民事擧,公私不勝大幸,臣無任云云。答曰,省疏具悉。此胡大事?看作不刊之義,不念分義之不可,不顧民事之方急,而若是煩瀆乎?勿辭察任。
上在昌德宮。停常參·經筵。
藥房提調沈象奎,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
洪命周啓曰,明日常參·經筵,取稟。傳曰,停。
金蘭淳,以都摠府言啓曰,今日入直內三廳武兼禁軍及軍兵等,中日習射技〈放〉,請出標信。傳曰,知道。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金蘭淳啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
御史洪勝圭傳于趙鐘永曰,今聞海西繡衣到城外作故,其所驚惻,尤有甚於未竣事而在遠不淑者,特贈旣有淸北繡衣所被之典,照此擧行,書啓應有修來者,令政院捧入。
趙鐘永啓曰,藥房副提調,持湯劑來待矣。傳曰,封入。
任百禧啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于任百禧曰,只推。
洪命周,以禮曹言啓曰,卽接宗廟署所報,今日日次奉審,則永寧殿第七室龕內,靑斑子,自北第三井穿破,小欄一片及土塊,墜落於神榻前云矣。莫重殿內,有此土塊墜落之患,萬萬驚悚,不可無慰安之擧,永寧殿慰安祭,不卜日今初七日設行,臣曹堂上,與本署提調,卽爲進詣,奉審後,修改之節,稟處,何如?傳曰,允
又以禮曹言啓曰,臣魯敬,與本署提調臣李存秀,進詣永寧殿奉審,則第七室龕內仰土,年久生罅,一塊剝落於斑子上,穿落於神榻下左邊矣。修改之節,不容少緩,卽爲擇日擧行,何如?傳曰,允。
任厚常,以戶曹言啓曰,本曹草記,明溫公主房免稅二百五十結,以元結劃送事,批旨內,宮結事,續典定式,癸亥當宁下敎,亦皆知之,卿曹草記之如此,非不是矣。大抵六百結有土免稅,亦是自內備給,非別有區劃也,今若自內可以備給,則固不必更煩卿曹,旣無取諸宮中之道,則亦不得不緩用原典之式,責之有司而已,此非不恤經費也,又非故棄續典也,卽亦視宮府一體之義也,此宮結受八百五十結,竝以無土免稅擧行可也事,命下矣。臣更考原典·續典及前後已例,則八百五十結,竝以無土劃送,無一槪見處,就近例言之,癸亥年,以俶善翁主房免稅事,屢勤下敎,自臣曹,抄出舊近已例與事實以入,至承依此草記,以二百結劃給之批,其後內需司,以本房未準結六百結,望呈報來,而伊時有司之臣,擧例覆啓,則批旨若曰,守經之論,非不是矣,但以予今日之心,豈惜數百結於此宮房乎?今番特爲拔例準劃,此則特例創行之事,日後他宮房,若或有援此爲例之事,有司之臣,據法嚴防,切勿擧行事,載之本曹受敎及事例,以爲永世遵守之地,可也。臣曹所以遵守擧行者,惟是前例與法典,而王土劃給,關係尤重,甲子受敎,極其申嚴,經法之外,有不可創行,依前草記,以元結二百五十結,劃送,此外六百結,待本房有土,追後施行,何如?傳曰,卿曹之如是防啓,誠爲得當,但其事勢,則二百五十結,無以成宮房樣,六百結望定,俟河之淸,到今思之,甲子下敎,亦是御極初未有經事之致也。抑有一道,方便於目前,而無妨於定式者,該宮八百五十結,姑先自卿曹,準數劃送,前頭自該宮望報,或其他代遠宮家應出稅之仍免稅者,及量外加耕隱結等査得者,以彼代此,則可以兩便而無害,姑爲以此擧行,可也。
金蘭淳,以兵曹言啓曰,羽林衛將具載重,身病猝重,無望供職,新除授全羅左水使南錫九,猝得身病,時月之內,萬無登途赴任之望,呈狀乞遞,竝改差,何如?傳曰,允。
又以濬川司言啓曰,本司都廳柳春源,禁衛營千摠改差,代以御營廳千摠李誾彬,差下,使之察任,何如?傳曰,允。
任百禧,以義禁府言啓曰,卽接月令醫員趙行均手本,則時囚罪人洪時濟,素患痰癖,越添於多日濕處,咳嗽喘促,氣息奄奄,李度憲疝積之症,猝肆於處冷之餘,時時衝上,間間昏倒,二囚症形,俱有難保之慮云。罪人病勢如此,則一邊保放,一邊草記,曾有定式矣。洪時濟·李度憲,竝姑保放之意,敢啓。傳曰,知道。
上在昌德宮。停常參·經筵。
金蘭淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于洪命周曰,禮房承旨,馳詣永寧殿,奉審摘奸以來。
洪命周啓曰,明日再明日,光陵忌辰祭齋戒正日相値,視事頉稟之意,敢啓。傳曰,知道。
趙鐘永啓曰,藥房副提調,持湯劑來待矣。傳曰,封入。
金蘭淳啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于金蘭淳曰,只推。
金蘭淳啓曰,卽者義〈禁〉府都事來言,時囚無得過三日滯囚,曾有定式矣。時囚罪人金秀鐘·申純·金龍洛,保放罪人洪時濟·李度憲,當爲議處,而判義禁李羲甲有身病,同義禁申絢·朴宗琦在外,李文會式暇,不得備員開坐云。判義禁李羲甲,卽爲牌招,何如?傳曰,允。
又啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,政官牌招開政。
以咸鏡監司李勉昇狀啓,鏡城府民家漂頹人命渰死事,傳于任厚常曰,聞甚矜惻,元恤典外,別加顧助,渰死人如有生前身還布,竝蕩減事,分付。
傳于金蘭淳曰,當該承旨推考。
任厚常,以戶曹言啓曰,明溫公主房免稅事,本曹草記,傳曰,卿曹之如是防啓,誠爲得當,但其事勢,則二百五十結,無以成宮房樣,六百結望定,俟河之淸,到今思之,甲子下敎,亦是御極初未有經事之致也。抑有一道,方便於目前而無防於定式者,該宮八百五十結,姑先自卿曹準數劃送,前頭自該宮望報,或其他代遠宮家應出稅之仍免稅者,及量外加耕隱結等査得者,以彼代此,則可以兩便而無害,姑爲以此擧行可也事,命下矣。元結二百五十結,待本房望呈,以無土依法例劃送,而餘數六百結,則謹依批旨,前頭自該宮有土後望報,或其他代遠宮家應出稅之仍免稅者,及量外加耕隱結等査得者,次次移施免稅次,姑先以無土竝爲劃送,依此亦爲望報之意,分付內司,何如?傳曰,允。
金蘭淳,以司僕寺一二提調意啓曰,大靜前縣監高昌彬,遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵。
金蘭淳啓曰,行大司憲李存秀,掌令金樂澧,持平金逸淵呈辭,執義沈鈁在外,掌令鄭元善未肅拜,持平南履炯未署經,監察茶時之意,敢啓。傳曰,知道。
任厚常啓曰,右承旨洪命周,今日不爲仕進,卽爲牌招,何如?傳曰,允。
金蘭淳啓曰,來十一日朝參日次矣,敢稟。傳曰,停。
任厚常啓曰,來十一日輪對日次矣,敢稟。傳曰,當次人受點,後日次待令。
又啓曰,假注書金履喆,身病猝重,勢難察任,今姑改差,何如?傳曰,允。
金履喆改差,代以李景在爲假注書。
金蘭淳啓曰,卽伏見京畿水使趙義鎭去春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
任厚常啓曰,藥房提調,持湯劑來待矣。傳曰,封入。
李元默啓曰,行吏曹判書金蓍根,參判金逌根,參議呂東植牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,參判·參議,竝許遞,前望單子入之,判書更爲牌招。
吏曹堂上前望單子入之,參判申絢,參議朴綺壽落點。
李元默啓曰,新除授吏曹參判申絢,參議朴綺壽,一體牌招,何如?傳曰,允。
有政。吏批,行判書金蓍根進,參判申絢在外,參議朴綺壽牌不進,右副承旨李元默進。以李魯秉爲副校理,李好敏爲判義禁,洪羲俊爲禮曹參判,李秉奎爲尙衣僉正,趙雲會爲長寧殿令,李昇明爲翼陵令,沈來永爲軍資判官,李學淵爲直講,李湜爲校檢,金瑞爲典籍,權敦仁爲中學敎授,金錫龍爲肇慶廟別檢,洪明爕爲假監役,沈毅鎭爲楊口縣監,故校理洪勝圭,特贈同副承旨事承傳,承文博士單李肇運,成均博士單金履喆,奉常奉事單全道海。
再政。以尹景鎭爲副應敎,韓用鎬爲廣興守,金履禕爲典簿,魚在琬爲社稷令,李博鉉爲東部令。
三政。以李駿秀爲景慕宮令。
金蘭淳,以兵批言啓曰,陞資拜營將者,瓜滿前,以不職遞罷,則勿計朔數多少,還收資級,載在法典矣。前三陟營將尹喜豐,瓜前雖爲內遷,以不職,入於繡啓,而奪告身,所授加資,依法典還收之意,敢啓。傳曰,知道。
兵批,判書金魯應進,參判尹命烈入直,參議愼宜學差祭,參知李瀅夏病,同副承旨金蘭淳進。以李相璜爲知事,徐長輔爲都摠管,柳和源爲訓鍊都正,李紀淵·辛景愈爲僉知,具信喜爲內禁將,鄭繼周爲羽林將,申光赫·李東翰爲五衛將,金廷錫爲景福將,崔昌烈爲慶熙將,李洛秀爲衛率,申彦模爲武兼,李儒燁爲全羅左水使,李明植爲公淸水虞候,洪爲守門將,寶化堡權管單李晩植,僉知單李東述,副護軍呂東植·南錫九·申光赫·申大健·趙存常,副司直兪理煥,副司果王夢說,前營將尹喜豐,今降禦侮,副摠管單徐長輔。
兵批啓曰,訓鍊正,今當差出,而前望只有二人,以二望擬入之意,敢啓。傳曰,知道。
再政,以南錫圭爲訓鍊正。
金蘭淳啓曰,開坐事,命下矣。新除授判義禁李好敏,卽爲牌招,何如?傳曰,允。
又啓曰,卽者義禁府都事來言,時囚罪人及保放罪人,當爲議處,而判義禁李好敏在外,次堂例不得擧行云,何以爲之?敢稟。傳曰,次堂擧行。
兵曹口傳政事,護軍單金逌根。
以右承旨洪命周牌不進罷職傳旨,傳于金蘭淳曰,只推。
以吏曹參議朴綺壽牌不進罷職傳旨,傳于金蘭淳曰,只推。
金蘭淳,以御營廳言啓曰,本廳字內光熙門南邊第二城廊近處體城改築處,女墻亦已畢築之意,敢啓。傳曰,知道。
又以義禁府言啓曰,卽接月令醫員金泰運手本,則時囚罪人申純,多日處冷之餘,挾感食滯,上吐下瀉,眞元大脫,金秀鍾,疝積之症,猝肆於處濕,時時衝上,間間昏倒,二囚症形,俱有難保之慮云。罪人病勢如此,一邊保放,一邊草記,曾有定式矣。申純·金秀鍾,竝姑保放之意,敢啓。傳曰,知道。
上在昌德宮。停常參·經筵。
李元默啓曰,明日常參·經筵,取稟。傳曰,停。
金蘭淳啓曰,行大司憲李存秀,掌令金樂澧,持平金逸淵呈辭,執義沈鈁在外,掌令鄭元善未肅拜,持平南履炯未署經,監察茶時之意,敢啓。傳曰,知道。
李景在有頉,代以趙容和爲假注書。
趙容和在外,代以任希兢爲假注書。
趙鐘永啓曰,藥房副提調,持湯劑來待矣。傳曰,封入。
李元默啓曰,明日傳香,禮房承旨,當爲齋宿,而右承旨洪命周,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
金蘭淳啓曰,卽者義禁府都事來言,時囚議處,次堂擧行事,命下矣。同義禁申絢·朴宗琦在外,李文會有身病,不得開坐云,何以爲之,而同義禁李文會,卽爲牌招,何如?傳曰,允,在外同義禁竝許遞,前望單子入之。
同義禁前望單子入之,徐長輔·尹命烈落點。
金蘭淳啓曰,同義禁李文會牌不進推考傳旨,今方捧入,而開坐命下之後,如是違牌,事甚未安,更爲牌招,新除授同義禁徐長輔·尹命烈,一體牌招,以爲備員開坐之地,何如?傳曰,允。
又啓曰,同義禁李文會再牌不進,徐長輔牌不進推考傳旨,今方捧入,而開坐命下之後,如是違牌,事甚未安,同義禁徐長輔,更爲牌招,李文會所當更請牌招,而係是一日三牌,何以爲之?敢稟。傳曰,允,更爲牌招。
傳于洪命周曰,發遣吏郞,諸執事淸齋與否,摘奸以來。
金蘭淳,以備邊司言啓曰,全羅左水使遞罷,已過四朔,新帥尙未赴任,夫馬流連之弊,營務積滯之患,俱係可悶,新除水使,使之當日辭朝,何如?傳曰,允。
備忘記,全羅左水使李儒燁下直,長弓一張,長箭一部,片箭一部,筒兒一箇賜給。
金蘭淳,以都摠府言啓曰,今日入直內三廳武兼禁軍及軍兵等,當爲中日習射技〈放〉,而國忌正日相値,不得設行之意,敢啓。傳曰,知道。
洪命周,以禮曹言啓曰,全羅道假都事封進來十月令宗廟·孝禧殿·山陵薦新柚子,今初九日薦新,而山陵薦新,則魂殿內官,依例陪進陵所薦進,景慕宮薦新柚子,則慶尙道,例爲封進,而本道所封,未及上來,莫重薦獻,不可後時,依前例,宗廟薦新加封柚子,同日一體薦進,何如?傳曰,允。
金蘭淳,以兵曹言啓曰,羽林衛將李仁泳,以其身病,呈狀乞遞,五衛將尹致儉,除授在外,上來無期云,竝改差,何如?傳曰,允。
上在昌德宮。停常參·經筵。
洪命周啓曰,明日常參·經筵,取稟。傳曰,停。
李元默啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,同副承旨金蘭淳,今日不爲仕進,卽爲牌招,何如?傳曰,允。
又啓曰,禮曹參判洪羲俊,除拜後過三日不爲出肅,依定式,推考警責,仍卽牌招察任,何如?傳曰,允。
李元默啓曰,訓鍊大將白東薳,御營大將李海愚,以東·南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,訓將禁將兼察,御將摠戎使兼察。
又啓曰,訓將禁將兼察,御將摠戎使兼察事,命下矣。兼察訓鍊大將趙萬永,兼察御營大將金基厚,竝卽牌招聽傳敎,何如?傳曰,允。
傳于洪命周曰,禮房承旨,馳詣受香諸處,奉審摘奸以來。
李元默啓曰,同義禁李文會三牌不進,徐長輔再牌不進,推考傳旨,今方捧入,而開坐命下之後,連事違召,不卽承膺,事體所在,誠甚未安,竝當更請牌招,而李文會,係是一日四牌,徐長輔,係是三牌,何以爲之?敢稟。傳曰,更爲牌招。
又啓曰,藥房提調,持湯劑來待矣。傳曰,封入。
以同副承旨金蘭淳牌不進罷職傳旨,傳于洪命周曰,只推。
李元默啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于李元默曰,只推。
任希兢在外,代以尹奎培爲假注書。
李元默啓曰,假注書尹奎培,時無職名,令該曹,依例付軍職,冠帶常仕,何如?傳曰,允。
又啓曰,同義禁李文會·徐長輔牌不進推考傳旨,今方捧入,而開坐命下,已至經宿,連事違召,無意承膺,事體所在,極爲未安,李文會疏批未下,徐長輔更爲牌招,何如?傳曰,允。
吏曹啓目粘連,觀此黃海道暗行御史洪勝圭書啓,則本道守令中,安岳前郡守朴宗正,載寧前郡守李羲贊等,繡啓,旣請令攸司稟處,今無可論是白遣,都事金遇明段,今春試圍之不公,一道喧傳,醜謗狼藉,諸試官之定數分兒,商市人之納賂嵬捷,物論沸騰,無不唾罵是如爲白乎旀,豐川府使李基栽段,束吏殆不嚴明,事必詢於下輩,弊又由於冊客,還分之初未精實,鄕任之間多遞易,皆爲取謗之端是白遣,東堂時歛錢之減捧,雖足爲惠,監試榜惟意而用私,不可無罪是如爲白乎旀,文化縣令李衡在段,做事旣乏商量,爲政亦多柔懦,倉奸未察於弄手,民情罔念於切骨是白如乎,本縣還政之痼弊,爲一道之最甚而莅任四載,無所矯捄兺除良,昨冬歉荒,二萬石還穀,無以準捧,則及當歲末,五倉色吏所捧臥還債錢,合爲一萬二千兩之多是白如乎,還民之蕩産流離者,肩背相續是白乎旀,所捧穀摠,旣甚零星,則當春分還,殆同無麪,如干在庫者,亦未及民,故稱以六等分定,二巡分給者,徒以臥還未捧之數,只捧成冊於面里任是遣,初無一粒穀分糶,窮民之當春渙散,比冬尤多是白乎旀,吏奸若是狼藉,而旣未察禁,因營關倉色處,徵出錢三千餘兩,亦不分給,怨聲載路,過客耳聒是白遣,昨冬支勑時錢一千五百兩,今春設賑時,六百兩貸用於富民處,姑無還報是白乎旀,邑子日輒踵門,賂物肆行,頑傔夜必放酒,邑底致擾是如爲白乎旀,康翎縣監李鎭華段,爲治寬平,實心做去,俵災之官庭面分,民無遺失,種穀之給錢買取,農不違時是白乎矣,試場濁亂,不避同浴之譏,惟意用私,殆甚主事之人是如爲白有臥乎所,上項本道都事三邑守令,竝只爲先罷黜,令攸司,拿問處之爲白乎旀,海州判官朴致榮段,鈍滯終欠明察,奸鄕猾吏,布在耳目,而不能除去,反復信任,其害所及,不一其端是白遣,尋常聽訟之際,證參必及於他人,剖決輒至於屢日,而亦不明白,徒致稽滯是白遣,以詳定米作錢事言之,一任奸吏之濫捧,還穀之濫斛分石,雖是通患,而尤爲狼藉,亦由於下吏之專無忌憚是白如乎,處劇剸理,似難責效是如爲白乎旀,白川郡守沈宜慶段,人固優如,性不率爾,苟欲留心,何有一郡,而專不做事,初無治否之可言是如乎,旁午起寢,鎭日引觴,訟民則自外退歸,刑杖則乘醉忘却,軍額逃故,一任抛置,尙未塡充,稅穀給債,吏所弄奸,而偏督貧班,矇不覺察是白如乎,方値歉荒之日,難責拯濟之方是如爲白乎旀,殷栗縣監朴升鉉段,沖澹固好,柔善頗欠,課士惟勤,縱有學士之風,束吏不嚴,終非良牧之才,俵災分還,一任奸手之弄,呼飢訴冤,莫察蹙頞之怨咨是如爲白有臥乎所,上項三邑守令,竝只罷黜爲白乎旀,鳳山前郡守鄭宅升段,外若勤勵,內實鄙瑣,爲政則見能而要譽,遇事則陽公而陰私,差任多從曲徑,決訟每致反案,嬖妓之隨事干囑,愛僮之到處肆惡,皆由於此是白遣,孔途弊邑,準瓜而歸,初無一事之矯救,而又當歉歲,無意賙賑是如可,春窮轉甚,怨讟朋興,則始乃以倉牟留庫條中,擅出六十四石,稱以私賑是如,飢口三百二十名,每名三斗式分給,以爲塞責之資是白遣,竟以分還之意,瞞報巡營是白乎旀,本郡田結,自己卯年,始行官作夫之法,除出許多名色餘錢,尙爲二千五百八十九兩五錢是白如乎,或妨民弊,或作賑資,以圖出於民歸於民之道,事理當然是白去乙,庚辰辛巳兩年剩餘條,竝爲出給於各面書員,有若行下者,吏固稱頌,民實可憐是白遣,田籍監色,無所聊賴是如,詳定取耗小米五百石代錢一千七百五十兩內一千兩,昨今兩年,最先督捧,出給監色使之重邊放債,以爲渠輩所食,儲置法意,關係不輕,則吏鄕設有作奸,固當嚴禁,而身爲長吏,乃反指使者,莫究其意,實非常情是白遣,昨冬勅行時支勅下記錢爲一千三百兩,而以一千五百兩,請得巡營準數劃下,則餘錢二百兩,稱以軍器旗幟等物貿來是白乎乃,下落終不分明兺除良,初旣濫報,終又他用,大違法意是白遣,本郡有饋賑二人,自巡營屢有褒賞之飭,而故不施行是如可,二人許竟捧七百五十兩之賂錢,而始差鄕任,一境喧傳,萬口唾罵是白遣,一吏之藥債徵給,何等大事,而不有朝家災歲防債之報,鞭扑狼藉,閭里騷鬧,畢竟以未捧之數,或移錄於還穀中,或除給於立馬料錢中,犯公法而徵私債,以私物換公穀,大是不法是白乎旀,巡到夜登山叱辱,試士時虛名呈券,可見民情之嗷嗷是白如乎,如此尤無良之類,合置重勘是如爲白乎旀,長淵前前縣監金魯巖段,一念肥己,不恤民怨之朋興,本邑元無臥還之弊,而忽於庚辰秋捧還時,七倉臥還債各一百兩式,合七百兩,自官徵捧取用,而各倉監色輩,亦爲效嚬,穀必點退,期欲捧債,上濁而下不淨,勢所必然是白遣,庚辰支勅時,以其支供雜費,渾入於勅錢下記者,爲二百十八兩是白遣,營還請得三百石代錢一千五十兩內,四百五十兩,每石一兩五錢式立本,餘錢六百兩,歸之私用是白乎旀,座首二人捧賂一百五十兩差出是白遣,鋪陳新造時,民庫錢一百兩,亦爲取用是如乎,諸條所犯,俱係貪汚,不可以已遞而勿論,實合從重論勘是如爲白有臥乎所,上項兩邑前倅,竝只令該府拿問重勘爲白乎旀,延安府使李羲玄段,老鍊之治,平易之政,節飮做事,官多修擧之效,任怨簽伍,民無橫疊之徵,譽聲頗多入聞是白乎矣,向當試邑,胡取人言是白乎喩,醬價太多之說,道路喧傳是如爲白乎旀,新溪前縣令金基拓段,旣昧體面,又沒商量,三載爲治,政不由己,所謂冊客,百怨咸萃,奸鄕猾吏無不締結,邑子富民,互相來往,捧賂決訟,隨窠賣任,無弊不生,有口皆傳,不可以已遞而不論是如爲白有臥乎所,上項兩邑前後守令,該府拿問處之爲白乎旀,谷山前府使李奎鉉段,昨冬臥還債之自官用下,雖無染指,實爲可欠是如爲白乎旀,安岳郡守沈能稷段,邑是盤錯,政多周便,治務寬平,村里無繹騷之患,事或通鍊,痼瘼有修擧之望是白乎矣,倉奸未察,有欠綜核是如爲白乎旀,鳳山郡守李炯段,莅任不滿數朔,毁譽別無可論是白乎矣,徒尙威猛,過用刑杖是如爲白有臥乎所,上項三邑前後守令,竝只推考警責爲白乎旀,金川前郡守李德秀段,綜明做治,字恤臨民,束下嚴而奸猾莫售其計,決訟平而立落俱稱其公,還分時巡行各倉,摘發欠縮,國穀無虛留之患,補民錢自官別備,充報不足,民間絶加斂之弊是白乎旀,今春賑政,最多實惠,抄饑則詳核而無漏,分賑則精實而從厚,入其境而民皆欣頌,若非吾倅,民何以生云,慈惠之及民可知是白遣,積年吏逋,竝皆了殺,三載居官,一是廉白,無事不擧,有弊皆祛,實爲難得之良手是如爲白有臥乎所,治績如是懋著,宜示激勸之政,似當施以陞敍調用之典是白乎矣,係干恩典,臣曹不敢擅便,上裁敎是白乎旀,監司李龍秀段,綜明之規,廉雅自持,御下以恬簡,列邑知憚,勵衆以綱紀,頑民亦戢,嚴法糶糴,分留無違於常典,察奸賙賑,慈惠俱著於一路,望實所推輿誦蔚如是如爲白有臥乎所,道臣體重,今姑勿論爲白乎旀,兔山前縣監金炳元段,與臣爲三寸叔侄,公格私義,俱難冒當是白如乎,令次堂回啓爲白乎旀,其餘本道守令察訪等段,績乏優異,疵無顯著,竝只置之爲白乎旀,其外閫帥·中軍·虞候·邊將等乙良,令兵曹稟處,何如?判付啓,依回啓施行爲良如敎。
洪命周啓曰,吏曹郞廳來言,守令多窠,政事,取稟。傳曰,政官牌招開政。
李元默啓曰,卽者義禁府都事來言,時囚議處事,命下,而判義禁李好敏在外,不得擧行云,何以爲之?敢稟。傳曰,許遞,今日政差出。
洪命周,以禮曹言啓曰,卽接貞陵參奉所報,則陵上莎草修改後,連因霜退露潤,善爲着根云矣,敢啓。傳曰,知道。
又以弘文館言啓曰,新除授副應敎尹景鎭,時在公淸道魯城地,副應敎李魯秉,時在京畿驪州地,經筵入番事緊,請竝斯速乘馹上來事,下諭。答曰,依啓。
又以成均館同知館事意啓曰,今九月初九日儒生課試,當爲設行,而大提學·大司成,俱爲未差,限內不得爲之之意,敢啓。傳曰,知道。
同義禁李文會疏曰,伏以時囚議處,有令次堂擧行之命矣。夫王府議讞,至嚴且重,唯判金吾一人,實主之而已,至若知事以下,雖値同座,莫敢相干,溯之府例,元無次堂替行之時,近年以來,或有是命,而輒因陳疏,皆卽還寢,次堂猶然,矧玆如臣等輩之又居次堂之次者,尤何可擬議於代斲與否,而冒當不敢當之事,創行無於例之例,以致虧國體而啓後弊乎?且臣方患腦癤之症,其始發也,認以蚊毒之微,而不少爲念,連參府坐,髮際牽引,積小成大,浮高疼痛,膿潰不息,完合姑無其期,巾櫛不啻難强,重以早霜觸冒,挾感委苦,頭暈背汗,擁衾涔涔,陳力赴衙,其勢末由,以公以私,萬無趨膺之望,玆不得不屢違召牌,短章陳懇。伏乞聖明,俯察莫越之格例,卽收成命,將臣所帶之職名,特許鐫改,而仍治臣逋傲之罪,以安賤分,不勝幸甚,臣無任云云。答曰,省疏具悉。所請依施,卿其勿辭,調理行公。
上在昌德宮。停常參·經筵。
藥房提調沈象奎,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
洪命周啓曰,明日常參·經筵,取稟。傳曰,停。
金蘭淳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
洪命周啓曰,卽者禮曹郞廳來言,明日永寧殿修改時,本曹判書,當爲進參,而判書金魯敬受由,次堂例不得擧行云,何以爲之?敢稟。傳曰,次堂擧行。
傳于洪命周曰,禮房承旨,馳詣永寧殿,奉審摘奸以來。
洪命周啓曰,今日永寧殿,修改告由祭摘奸時,奏時官,初不待令,事甚駭然,當該奏時官,令攸司,從重科治,何如?傳曰,允。
趙鐘永啓曰,吏曹郞廳來言,兔山前縣監金炳元回啓,令次堂擧行事,命下,而參判申絢在外,不得擧行云,何以爲之?敢稟。傳曰,參議擧行。
傳于洪命周曰,健陵奉審進去,永明尉入侍。
趙鐘永啓曰,藥房副提調,持湯劑來待矣。傳曰,封入。
金蘭淳啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于金蘭淳曰,只推。
趙鐘永啓曰,行吏曹判書金蓍根,參議朴綺壽牌不進推考傳旨及罷職傳旨,今方捧入,而開政命下之後,如是違牌,事甚未安,參判申絢在外,判書更爲牌招,何如?傳曰,允,參議只推,一體牌招。
又啓曰,行吏曹判書金蓍根牌不進推考傳旨,今方捧入,而開政命下,已至經宿,如是違牌,事甚未安,更爲牌招,何如?傳曰,允。
傳于趙鐘永曰,吏曹參議疏批已下,卽爲牌招。
趙鐘永,以吏曹言啓曰,奉常寺僉正金錫泰,呈狀內,矣身素患痰癖之症,一倍添劇,萬無供職之望云。身病旣如是,則有難强令察任,改差,何如?傳曰,允。
有政。吏批,行判書金蓍根進,參判申絢在外未肅拜,參議朴綺壽進,左承旨任厚常進。啓曰,海州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔已準限守令,竝擬,何如?傳曰,允。
以金陽淳爲大司成,曺鳳振爲同經筵,鄭尙愚爲判義禁,趙庭和爲宗簿正,趙雲玄爲惠陵令,李升坤爲直講,李章翼爲工曹佐郞,鄭世翼爲司僕主簿,洪載顯爲禁府都事,沈能完爲豐川府使,李鼎臣爲海州判官,金鏴爲白川郡守,趙學殷爲文化縣令,南公侃爲康翎縣監,閔英世爲殷栗縣監,李宗緖爲愍懷墓守衛官,田齊賢爲奉常僉正。
再政。以洪益聞爲刑曹參議,洪翰周爲宗廟令,洪坰爲義盈主簿,朴春壽爲司饔主簿,南駿應爲永柔縣令,趙哲永爲平康縣令。
兵批,判書金魯應病,參判尹命烈病,參議愼宜學病,參知李瀅夏入直進,同副承旨金蘭淳進。同知單李東翰,僉知單申光赫,副護軍韓用儀·鄭繼周,副司正尹奎培,以上竝單付。
金蘭淳啓曰,開坐事,命下矣。新除授判義禁鄭尙愚,卽爲牌招,以爲開坐之地,何如?傳曰,允。
金蘭淳,以兵曹言啓曰,今月十三日,二羽禁軍番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以沈能完爲羽林將。
吏曹參議朴綺壽疏曰,伏以臣之泮銜恩遞,曾未幾日,又蒙特點,以臣爲吏曹參議,臣誠倘怳震懍,靡所容措,夫敎冑之任,三銓之職,乃是下大夫之極選,淸峻無比,世所艶稱,臣是何人,朝除夕遷,左兜右攬,而晏若固有,不思所以丐免也哉?況玆見職,尤係惎重,天曹爲六官之長,而佐貳非他司之比,持議於通塞之際,代斲於承乏之時,苟非才望足以激揚淸濁,鑑識足以甄別人物,莫宜居之,肆古名碩,亦莫不逡巡辭避,況臣無似,何以堪承?噫,臣之通籍,十七年于玆矣,周旋邇密,厚沐恩私,中間屛跡,棲息荒郊,不復有當世之志,不意聖念特紆於記簪,微蹤復事於彈冠,恩造如天,感泣無地,炯炯一念,惟報國是期,而其奈樗櫟散材,駑下乘,內外歷試,蔑效塵露,葵誠徒切於向陽,蒲質已衰於先秋,自顧初心,愧懼交竝,繼自今,區區計望,竊自期優遊於冗散之列,追隨於起居之班,幸免愆尤,以圖不報之報而已,至若要津一步,實非臣夢想攸到,豈意樸愚如臣,空疎如臣,而叨此萬不近似之職名哉?夫有國所重,在於名器,而名器之輕重,專係其人之得失,名器一輕而國體隨損,其上不可以虛授,下不可以濫受,有如是矣。今臣所叨,在臣非不榮矣,而在朝家重惜名器之義,果何如也?且臣性本迂拙,跡極畸孤,公退杜門,罕與人接,於一切世事,無異聾瞽,尋常氏族之譜系,流品之梯級,漫然不知,其何以入政席而預聞言議之末哉?若或貪戀榮寵,强所不能,畢竟因是而顚倒狼狽,則臣身固不足恤,其於累聖簡而虧國體何哉?百爾思惟,承膺無路,召命荐降,坐犯違傲,自顧義分,冞增悚懍,玆敢冒入文字,仰暴衷懇。伏乞聖慈,俯垂鑑察,念斯任之不可輕授,諒臣言之非出飾讓,將臣新除職名,亟賜鐫免,以重公器,以安私分焉,臣無任云云。省疏具悉。爾其勿辭察職。
壬午九月初十日午時,上御熙政堂。健陵奉審進去永明尉入侍時,右承旨洪命周,假注書尹奎培,記注官文致中·任泰濬·永明尉洪顯周,以次進伏訖。顯周進奏曰,臣承命,馳詣健陵·顯隆園,奉審則無頉矣,華寧殿,一體奉審則無頉矣。上命承旨就坐。仍命退,諸臣以次退出。
上在昌德宮。停常參·經筵。
金蘭淳啓曰,合辭許久闕啓,事甚未安,除在外·未署經·陳疏外,未肅拜·呈告人員,竝卽牌招,何如?傳曰,允。
任厚常啓曰,右承旨洪命周,今日不爲仕進,卽爲牌招,何如?傳曰,允。
李元默啓曰,玉堂備員間,視事頉稟之意,敢啓。傳曰,知道。
備忘記,吾老梁萬戶李應彬下直,長弓一張,長箭一部,片箭一部,筒兒一箇賜給。
金蘭淳啓曰,卽者掌令鄭元善,陳疏到院,而尾陳追奪罪人蔡濟恭伸冤事矣。名在丹書,無難訟冤,極爲可該,所當退却,而係是言事疏,故不得不捧入之意,敢啓。傳曰,知道。
傳于李元默曰,孝禧殿望祭,自內親行,該房知悉。
趙鐘永啓曰,藥房副提調,持湯劑來待矣。傳曰,封入。
金蘭淳啓曰,判義禁鄭尙愚牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁鄭尙愚牌不進推考傳旨,今方捧入,而開坐命下,已至多日,如是違牌,終不承膺,事甚未安,更爲牌招,何如?傳曰,允。
又啓曰,行大司憲李存秀,掌令金樂澧,持平金逸淵牌不進,執義沈鈁在外,掌令鄭元善疏批未下,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于金蘭淳曰,只推。
以右承旨洪命周牌不進罷職傳旨,傳于任厚常曰,只推。
李元默,以弘文館言啓曰,本館上番闕直,事甚未安,副校理李若愚,卽爲牌招入直,何如?傳曰,允。
以副校理李若愚牌不進罷職傳旨,傳于李元默曰,許遞,前望單子入之。
副校理前望單子入之,朴永元落點。
金蘭淳,以都摠府言啓曰,今日入直內三廳武兼禁軍及軍兵等,當爲中日習射技〈放〉,而永寧殿修改相値,不得設行之意,敢啓。傳曰,知道
又以兵曹言啓曰,今月十三日,二羽禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以趙寬錫爲羽林將
金蘭淳,以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以義禁府言啓曰,黃海道暗行御史洪勝圭書啓,吏曹回啓內,安岳前郡守朴宗正,載寧前郡守李羲贊,繡啓旣請令攸司稟處,更無可論爲辭,鳳山前郡守鄭宅升,長淵前前縣監金魯巖,拿問重勘,豐川府使李基栽,文化縣令李衡在,康翎縣監李鎭華,黃海都事李遇明,爲先罷黜,拿問處之,延安府使李羲玄,新溪前縣令金基拓,拿問處之事,傳旨啓下矣。李羲贊·金魯巖·李衡在·金基拓·鄭宅升,今方待命,竝拿囚,李鎭華·李羲玄,俱在任所,金遇明下去京畿水原地,朴宗正下去楊根地云。依例發遣府書吏羅將,竝拿來,李基栽兼營將守令,時在任所,而已爲罷黜,亦爲發遣府書吏,交代後拿來,何如?傳曰,待待命拿囚。
判義禁鄭尙愚疏曰,伏以臣,伏奉除旨,以臣爲義禁府判事者,召牌儼臨,開坐有命,固當竭蹶趨膺,而臣方帶右賓客之任,宮銜之不得兼綰金吾,格例卽然,玆敢援例陳章。伏乞聖明,俯垂鑑諒,將臣判義禁之任,特賜遞免,以存公格,千萬幸甚,臣無任云云。答曰,省疏具悉。所帶判金吾之任,許遞。
同義禁徐長輔疏曰,伏以臣於向來,以金吾亞堂,隨參於前平安都事沈啓錫照律之坐,而儒臣論斥,與蒙譴罷矣。夫事屬科試,所關不輕,若有然疑未究之端,則直請刑覈,可也,自非然者,卽置分揀,可也。彼啓錫,不果是未察儒生圖籍冒赴之責而已,儒生冒赴,雖非試官所可預知,而事端旣發,亦無以竝恕其不察之失,則方其擬律,杖與奪告,以臣愚見,不爲不重,而未見其輕也。竟速人言,誠非始料,到今追思,只增惶蹙,前望特點,恩出常格,而以此情踪,豈可諉之於時月之稍久,揚揚冒應於狼狽之地,重自歸於忘廉之科哉?累犯違傲,悚恧冞切,玆敢短章呼籲,仰瀆崇嚴。伏乞聖慈,俯垂鑑諒,亟遞臣金吾之任,以安私分,不勝幸甚,臣無任云云。答曰,省疏具悉。此何足爲引?卿其勿辭行公。
上在昌德宮。停常參·經筵。
金蘭淳啓曰,合辭許久闕啓,事甚未安,除在外·未署經·疏批未下外,未肅拜·呈告人員,竝卽牌招,何如?傳曰,允。
趙鐘永啓曰,右承旨洪命周,今日不爲仕進,卽爲牌招,何如?傳曰,允。
又啓曰,三品官之無得過三日循例請牌,曾有定式矣。大司成金陽淳,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房副提調,持湯劑來待矣。傳曰,封入。
以右副承旨洪命周牌不進罷職傳旨,傳于金蘭淳曰,只推。
金蘭淳啓曰,明日傳香,禮房承旨,當爲齋宿,而右承旨洪命周,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
金蘭淳啓曰,行大司憲李存秀,掌令金樂澧,持平金逸淵牌不進,執義沈鈁在外,掌令鄭元善疏批未下,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于金蘭淳曰,只推。
以大司成金陽淳牌不進罷職傳旨,傳曰金蘭淳曰,只推。
金蘭淳啓曰,卽者義禁府都事來言,時囚議處事,命下,而判義禁未差,次堂例不得擧行云。判義禁未差之代,政官牌招開政差出,待下批仍卽牌招,以爲開坐之地,何如?傳曰,允。
有政。吏批,行判書金蓍根進,參判申絢在外未肅拜,參議朴綺壽進,右副承旨李元默進。以權常愼爲禮曹判書,韓致應爲判義禁,金魯敬爲藝文提學,洪義臣爲知經筵,李獜秀爲工曹正郞,洪履爕爲儀賓都事,李仁迪爲黃海都事,趙鎭翼爲連山縣監。
再政。以李一淵爲景慕宮令。
兵批,判書金魯應病,參判尹命烈病,參議愼宜學,參知李瀅夏入直進,同副承旨金蘭淳進。同知單金廷錫,大護軍金魯敬,副司直李若愚,竝單付,金蘭淳啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
洪命周,以弘文館言啓曰,本館上番闕直,事甚未安,新除授副校理朴永元,卽爲牌招,何如?傳曰,允。
金蘭淳,以備邊司言啓曰,廣州留守李書九,前後所被恩敎,昭晣無餘,眷遇冞隆,國體私義,固當聞命趨膺,以伸叩謝之忱,而一向深引,尙無變動,致使居留重務,三朔久曠,到今事勢,有難曲恕,施以罷職之典,秋務方急,上京守令,竝令不多日內下送之意,分付該曹,何如?傳曰,允。
又以兵曹言啓曰,內吹螺赤及龍虎營兼內吹,今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局局別將吳準常,身病甚重,勢難察任,改差,何如?傳曰,允。
又以訓鍊都監言啓曰,本局兼內吹今秋等習角賞格,謹依啓下單子,本綿二十四匹,施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金重玉等十一名處,木綿各二疋,施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
吏曹參議朴綺壽疏曰,伏以卽者海西繡啓中,兔山前縣監金炳元回啓,因亞堂在外,有參議擧行之命,臣固當卽爲奉行,而第念繡啓體重,雖以次堂,替行回啓,罕有其例,況臣職在次堂之下,尤何敢遽然冒當乎?事體所關,格例有違,玆暴短章,仰瀆崇嚴。伏乞聖明,俯賜諒察,特寢成命,以存公格焉,臣無任云云。省疏具悉。判堂旣不可爲,則次堂無不可,況有已例,爾其卽爲擧行。
掌令鄭元善疏曰,伏以臣,直一衰懶頹廢無能之人,自知伉拙奇蹇,不合世用,故屛伏鄕廬,放跡山野,有年于玆,乃者幸叨相禮之職,就祿京師,以時隨行,已至四朔,不意掌憲除旨,忽下於僑寓之中,臣誠惝怳躑躅,莫知攸爲也。夫麋鹿處於山林,魚鳥游於江湖,其性然也,若驅之於牢柵,則必駭狘而走矣,羈之於樊籠,則必眩瞿而散矣,豈能遂其性哉?今臣疎野之蹤,卽麋鹿耳,魚鳥耳,一朝束縳於臺閣之上,豈素性可安乎?況論得失彈百僚,臣誠非其人也。伏乞聖慈,特命遞斥臣職,以安私分,以遂素性焉,臣於乞免之章,不宜儳及他事,然苟有可言之事,官是言官,雖一日居是職,亦豈敢泯默而不一言乎?臣竊伏以道二,公與私而已,此天人王伯義理之所由分,賢愚善惡邪正之所由判也,國家之治忽存亡,世道之升降汚隆,咸係於是,夫人心與天地準,合理氣,統性情,備萬物之體,而爲萬化之源,但理純善氣,不能無惡,故其動於思也,從理而直遂者公也,乘氣而橫出者私也,直遂者爲道心,橫出者爲人心,然理弱而氣强,理難達氣易蕩,故帝典有危微精一執中之訓,此爲千古聖學之本,而其所以精之一之者,惟在乎敬,此敬所以爲聖學之成始成終者,故先儒以爲道心爲主,人心聽命,又曰心爲一身之主宰,敬又爲一心之主宰者是也,成湯建中于民,洪範陳皇建有極,卽堯·舜以來相傳之訣,故其措諸事業,則視天下如一家,視萬民如一身,封建侯伯之國,以共理天下之人,疆理萬國之田,以均節天下之財,庠序學校,以敎天下之士,興賢能而授官職,禮樂刑政,以成天下之治,一道德而同風俗,無一不本於天理之公,而無一毫人僞之私以間之,故及其功化之至,則四夷八蠻率服,鳥獸草木咸若,此中庸所謂致中和,天地位萬物育者也,是乃聖人之極功,然其要不過喜怒哀樂之中節,而喜怒哀樂之所以中節,惟在乎戒懼謹獨而已,戒懼謹獨,卽敬之事也,其操術豈不約乎,其收效豈不廣且大乎?自夫王迹熄而聖學絶,上下數千年間,泯泯棼棼,天理日銷,人心日肆,縱欲敗度,無所不至,間有哲辟賢君,不過以資質勝耳,不可與論於精一執中之工也,於是其制度云爲,無一不出於人僞之私,而一反三代之政,所以治日常少,亂日常多,治亦不純乎德敎,只以權數而濟少康,亂則乃至生靈塗炭,人理滅絶,夫與治同道,罔不興,與亂同事罔不亡,殿下試以今日之事觀之,其果與治同道乎,抑亦與亂同事乎?今紀綱壞於私而刑政不擧,刑政之不擧,豈非唐之肅·代所以姑息而致亂亡乎?風俗壞於私而奢侈日甚,奢侈之日甚,豈非蕭梁士夫所以驕淫而致亂亡乎?貴近私其親戚,而門蔭日盛,此豈非武王數紂所謂官人以世,而商紂所以亂亡者此也?帥臣私其衙門而冗兵太多,此豈非蘇軾對策所謂養兵之患者,而唐宋所以亂亡者此也?科擧壞於私而賢能不得進,銓選壞於私而官職多不稱,詞賦取士,雖隋唐弊法,而至於考人而不考文,榜眼未出,題目先定,隋唐之所未有也,年格失人,雖崔裵弊法,而至於尙閥而不尙德,姻婭膴仕,薦擧不行,崔裵之所不爲也。夫天下之人,每善少而惡多,在乎上之所導,不有以肅之,則奸宄日滋,善良受害,天下之財非神運而鬼輸,出於民而有限,不有以禁之,則谿壑難充,脂膏已竭,門蔭席勢,莫知小人之依而貴倨臨民,民情何以察乎?冗兵無用,徒仰縣官之食,而資保厲民,民生何以支乎?科擧不考文,則倖占者衆而鋤耰棘矜,悉著籍於章甫矣,銓選不尙德,則希冀者多而鄙夫賈豎,亦唾手於墨綬矣。是以憲章日紊,生靈日瘁,貪饕遍於郡邑,而無非剝割之政,奸猾橫於鄕曲,而盡是侵漁之計,游食日繁,而賦役萃於殘氓,逃亡日衆,而徵斂,偏於蔀屋,阽壑未足以喩其危,漏船未足以喩其急,八路生靈,恒懍懍有朝夕難保之勢,今夫編戶之民,勞筋苦骨,霑體塗足,終年矻矻,所獲不過甔瓿之積,糶糴之勒授者,何以償之,番布之白徵者,何以納之,萊茹何以爲命,麻縷何以禦寒?一見官吏,戰胸而掉膽,一聞官令,疾首而蹙頞,破家鬻産而猶不給,則保抱携持,流散四方,徵隣徵族,村巷騷然,一家逃而十家受其害,十家亡而百家不能支,其襁褓流離,顚連溝壑之狀,殿下何由以見之,婦子頓足,煩冤啜泣之聲,殿下何由以聞之?夫肖翹之物,蟺蠕之蟲見其失所而就死地,則雖剛忍之人,無不怵惕而爲之動心,況爲民父母,使赤子至於此極,而不爲之惻然而傷心乎?今之所恃者,徒以祖宗朝積德累仁,流液滲漉,民之不能忘故,方內晏如也,若毋變此道,閱歷年歲,至於民與國相忘,則天命之去就未可知也,綠林嘯聚,潢池竊弄,無非出於死中求生之計,羅末萱·吉之徒,往年定·原之賊,亦可鑑也。今廟堂或憂民邑之弊,則必求曾經有聲績者,臣竊究諸路民邑之事,凡曾經有聲績者,所莅之邑,無不受病,以其誠心撫字之政鮮,而用術干譽之事多,故愚民墮其術中,虛譽雖隆,而莫知其牟取之端,比其去也,民膏暗鑠,病源遂痼,譬猶甘鼠食鷄,鷄至死不悟也,臣亦嘗聞其語矣,類以爲寧我欺人,無人欺我,取之而人不知,雖可以無取,取無傷也,此一言固足以喪邦,是豈可付以牧民之事,而望其有矯革之政乎?比諸廉謹,不踰矩者,已萬萬不逮,臣又嘗怪近數十年來郡縣之職,文蔭武各有定窠,不相通用,國典豈有此乎?夫民社之責重矣,惟當視其賢否而已,何可一定其窠,使不得移易哉?且今文臣爲宰,例過十五朔,則便擬臺望而遞之,此又近年創開之規,夫守令數遞,民生之受病深矣,古者三載考績,三考黜陟幽明,蓋九載而後始行黜陟之政,三代尙矣,若漢制則郞官出宰百里,牧守入爲九卿,有異政,賜璽書勉勵增秩,莫不久於其職,故漢之治,後世莫及,今則三年之瓜已促矣,又未滿瓜而遞之,則官與民,皆懷苟且之情,而政何由成乎?近日繡衣之還,守令之譴罷相續,竊聞有十年十遞之邑,或一年再三遞之邑,或莅任纔數三朔而遞者,其夫馬迎送之費,皆從民出,計其遠近,遠者或踰千金,近亦不下四五百金,年年而徵之,或一歲再三徵,則民何以堪乎?雖有龔·黃之才,必久任而後成其績,豈能一二年之間而政成化行乎?以聖人過化存神之妙,論爲邦尙有三年五年七年之訓,今也官不擇人,輕付民社,責之以聖人之所不能,是豈理也哉?夫武人之不可使牧民,先儒已多言之,而臣關東人也,關東之事,臣所詳知,橫城本三司所莅之邑,爾時莅邑者,後多爲名宰,而其居官也,無不律身養望,官政淸肅,吏輯民安,多有遺受,至今者,自設鎭營,遂爲武窠,又以不用履歷之故,名武皆不屑,而或有麤厲庸鄙不顧前程之人間焉。臨士民而無所式,對訟牒而不知判,所事在於交結營幕,冀得左右之譽而已,是以儒士棄文學,吏胥恣舞弄,小民悴橫斂,仍成積弊之邑,秕政旣多,遞易亦數,害中於民,民日流亡,擧此一邑,可例其他,凡此諸條,皆是病民之端,民病則國病,臣愚以爲欲矯弊邑,廉謹者可擇而有聲績者,不必,苟求文蔭武可互用,而不必定窠,文宰非有顯疵,不必計朔而遞,守令當擇之精而任之久,迎送之費,當倣皇明私馬之制,而斂民之規,一切停免,無履歷武窠之如橫城者,俱宜變通而不當因循,如是則八路生靈,庶有息肩之望矣,臣又於向日堂箚,請勿道査之語,誠莫曉其故也。夫監司坐鎭一路,經時歷月,管下政治,宜無不知,而得於廉探者,每多失實,守令雖賢,不逞之徒,邑未嘗無,一二焉廉校相通,流言互煽,則所謂廉問,多爲奸猾報怨,非至明者,不能參伍其間,況持繡斧者,不過數三朔之內,周馳列邑,其治政得失,豈能一一得其眞乎?況非訐官長,非善良,乃奸人也,其言一入,誤事必多,或有興事造功之人,奮不顧身,任怨而不疑者,尤爲奸人之所詆,此當觀其歲寒何如耳,乃以石火電光消息,遽斷人臧否得失,則安知不化召·杜爲甯·郅乎?於是乎但諉以王人體重,雖有稱冤,更不審覈,直加譴逐,豈王府審愼奏當之意哉?守令之遭譴,若是夥然,豈皆一一有犯於眞贓,其間似不無冤罹者矣?臣謂囚供,有可據之冤,竝令行査,使無罪者,各得盡其情,無情者不敢盡其辭,嗚呼,國以民爲本,民以君爲天,環東方數千里疆域,是先王土宇,總八路累百萬生靈,是先王赤子,殿下受此艱大,所恃以與分憂者守令,而守令若是其比比陷辜,所恃以爲耳目者御史,而御史又未必一一得眞,殿下將何所恃,而能保邦安民乎?於是,臣妄意以爲,殿下不能正心以正朝廷以致之也,正心之說,夫人而能言之,人情太熟,則失於察類,以是爲常談死法,只作一場說話而已,然人君出治之道,捨此而更有何道乎?夫心猶水也,水之體淵靜,而淵靜之中,激盪之勢,常在心之體虛靈,而虛靈之中,活動之機未已,故風雨撓之,則塵沙混汨,而淵靜之體失矣,人欲間之,則私邪雜進,而虛靈之體失矣,存心之難,職此之由,此先儒所以有淵淪天飛悍馬跳猿之喩也,而戒懼謹獨,卽操存之方也,戒懼者,所以涵養於喜怒哀樂未發之前,謹獨者,所以省察於喜怒哀樂旣發之後,此卽敬之事也,故敬則心存而思慮精明,神識不昧,俄忽忘敬,則心放而百度皆錯,聖學之要,不外於是,大學以誠意居正心之前,格致居誠意之前,此蓋知行所以爲正心之地也,中庸之道問學,卽格致之工,而爲知之事,尊德性,卽誠意之工而爲行之事,其序如此,而知者卽惟精行者,卽惟一也,聖賢之言,無不同條而共貫,倘殿下,於廣廈細氈之上,蟺蜎蠖濩之中,精窮經史,潛思積慮,密究乎事物之理,詳察乎理亂之故,待眞得而豁然貫通,則格致之工成而意無不誠,意誠而心無不正,然而帝王之學與韋布異者,以萬機之繁,易以撓蕩故也,此心靜固定矣,動而亦定,然後方可以酬應事務,於是乎以一心而裁量萬幾,如刑政如何而可擧,奢侈如何而可禁,門蔭如何而爲弊,冗兵如何而爲害,科擧如何而得士,銓選如何而得賢?凡擧措之純乎公者,斷而行之,事爲之牽乎私者,遏而絶之,則此卽道心爲主而人心聽命也,信賞必罰,威克厥愛,則刑政擧矣,節省浮冗,爲天下惜財則,奢侈止矣,惟賢惟德,爵罔及私昵,則門蔭何以爲弊,復五衛之制而寓兵於農,則冗兵何以爲害?夫人存政擧,人亡政息,爲政在乎得人,得人在乎選擧,蔽賢人臣之大罪,而天道之所甚惡,只爲循私成習,人莫知爲非,若人君誠心求之,下亦以誠心擧之矣,革隋唐之弊法,而復周漢鄕里之制,使諸路各薦修行能文之士,遣詣京師,徧試經史,以窮其所有,策訪治道,以叩其所抱,至於背誦無益於身心,詩賦不濟於事務,皆當廢之,罷崔裵之弊規,復周漢薦擧之式,使百官保擧,耐官任職之人移諸吏部,隨才銓序,各用其所長,職有不稱,必罪其保主,至於計仕徒慰疲庸,取閥只長華競,俱宜矯之,如是則士可得賢可進,而倖占希冀之弊,絶矣,然後可使衆政竝修,萬品咸序,位育之功,可期而不負上天所賦之理矣,蓋俗之弊,由上不能振作故也,苟殿下,正此一心,以臨朝廷,則孰敢不精白其心以應之哉?昔我世宗大王,制禮作樂,躬履率下以儲養人才,待文而興者,接踵於世,莫不砥礪名行,累世賴多士之用,以至明·宣之盛,名儒輩出,時則有若文純公臣李滉,得伊洛嫡傳,集成於東方,進聖學十圖,宣祖大王,命作屛以備觀省,自是聖繼神承,心學相傳,至于我先大王,孝悌通神明,道德冠千古,義理則蠶絲牛毛而無不密察,文章則地負海涵而無不包括,粵數百千年凡帝王之盛節,未有高於先大王也,此誠殿下家法,倘少加之意,自當事半功倍,殿下何憚而不爲,不思所以繼述之乎?五日賓對,係軍國之謨,而或經月不對,三晝晉講,乃諮訪之道,而至經歲不講,百僚安得不恬嬉,庶務安得不叢脞哉?今東宮邸下,睿質夙就,方當向學之年,伏念殿下遇物之誨,當靡不用極,而少成若天性,習慣如自然,此又在殿下躬行而導之。伏願殿下,懋哉懋哉,以鞏我億萬年丕丕基,抑臣常有抑鬱於中者,故追奪大臣蔡濟恭,卽我英宗大王之所眷注,先大王之所倚毗,兩朝一臣,終始禮遇,則知臣莫如君,其賢必有取爾也,臣嘗伏讀先大王御製賜誄文,平生大節,可想其卓然,第因一二宵小,積平日所不足於己,乘機糾結,必欲誣捏而後已,驅勒一世恇怯淟涊無恥之徒,飛通走書,構成千不近似之罪目,至於追奪之境,上以傷先王則哲之明,下以戰萬口一辭之公議,眩亂黑白,䵝汚淸朝,此其罪直上通于天,凡一世婦孺走卒,孰不知其冤,奈我國素稱前例之國,臺閣之上,只謄傳故紙,至今二十一年之久,而丹書尙存,前春因其子鳴冤,時原任大臣,同辭回啓,値國有大慼,殿下在諒闇之中,未暇判下,今至數歲,兪音尙閟,擧國群情,莫不悶歎,大臣之冤,大臣言之,朝廷大事,未有過於此者。伏願殿下,特賜允下,以慰一世齎菀之人情焉,此亦殿下繼述之一大事也。仍伏念臣,以白首老腐儒,妄陳天人性命時政闕失,殿下必將以爲老生常談,而人之見之者,亦必以草野倨傲誚之矣,然顧臣先故,嘗累世簪纓,受國恩厚矣,臣亦通籍三十年,食君食多矣,今犬馬之齒,六十有三,墓木拱矣,願忠之心,自以不後於人,倘無以陳善責難之語,一進於君父之前,誠恐長逝者魂魄,私恨無窮,不避煩猥之嫌,敢陳狂瞽之說。伏願聖明,採其一得之見,恕其僭妄之罪焉,臣無任云云。省疏具悉。所陳竝留念矣,爾其勿辭察職。
上在昌德宮。停常參·經筵。
李元默啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,藥房提調,持湯劑來待矣。傳曰,封入。
又啓曰,同義禁徐長輔,旣入闕中,不爲肅謝,直爲出去,事甚未安,推考,何如?傳曰,允。
李元默啓曰,判義禁韓致應牌不進推考傳旨,今方捧入,而開坐命下,已至多日,連事違召,終不承膺,事體所在,極爲未安,更爲牌招,何如?傳曰,允。
又啓曰,判義禁韓致應再牌不進推考傳旨,今方捧入,而開坐命下之後,一向違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
洪命周,以侍講院言啓曰,再明日孝禧殿望祭,王世子亞獻禮時,宮官當爲備員,而兼輔德李光憲,文學尹心圭在外,司書權敦仁呈辭受由,無以備員,何以爲之?敢稟。傳曰,竝許遞,前望單子入之。
春坊前望單子入之,兼輔德李鶴秀,文學沈能栻,司書李渭達,落點。
李元默啓曰,行大司憲李存秀,掌令鄭元善·金樂澧,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于李元默曰,只推。
洪命周,以弘文館言啓曰,應敎尹致謙,副應敎尹景鎭,校理李渭達·洪羲弼,副校理李魯秉,副修撰趙寅永在外,副校理朴永元,別兼春秋進,本館上番闕直,事甚未安,修撰宋應圭·任鼎常,竝卽牌招,以爲推移姑陞入直之地,何如?傳曰,允。
又以吏曹言啓曰,因備邊司草記,上京守令,竝令不多日內下送事,允下矣。自臣曹催促,則載寧郡守沈應奎,新溪縣令李晦淵,南平縣監朴鎬壽,俱爲下去云,羅州牧使閔致成,受由於京畿陰竹地,泰川縣監金遇順,受由於京畿驪州地云,故以卽速還官之意,今方發關知委於該道臣處,而光州牧使金鐮,親病猝重,不得下去云,永興府使朴蓍壽,任實縣監鄭東時,務安縣監韓益相,俱以身病沈重,不得下去云,雖未知其親病身病之果如何,而促敎之下,不卽下去者,揆以事體,誠甚未安,而親病異於身病,光州牧使金鐮改差,永興府使朴蓍壽,任實縣監鄭東時,務安縣監韓益相,竝罷黜,何如?傳曰,允。
李元默,以兵曹言啓曰,卽接廣智營入直哨官宋得鼎手本,則雙龍亭北邊墻垣一間半許,內面缺落,外有石子,間間脫落云。爲先令紫門監,以杻把子堅實圍排,把守軍兵,廣智營入直軍十名除出,限改築間嚴加守直之意,分付,何如?傳曰,允。
又以訓鍊都監言啓曰,因兵曹草記,雙龍亭北邊墻垣內,面一間半許缺落,外有石子,間間脫落處,廣智營入直軍十名除出,將校一人率領,限改築間,嚴加守直之意,敢啓。傳曰,知道。
又以義禁府言啓曰,卽接月令醫員金泰運手本,則時囚罪人李羲贊,泄痢之症,度數頻數,眞元大脫,轉側須人,李衡在素患積氣,處冷添劇,有時衝上,間間昏倒,金龍洛,猝得輪行毒感,咳喘苦劇,晝宵叫痛,氣息奄奄,三囚症形,俱爲不輕云。罪人病勢如此,則一邊保放,一邊草記,曾有定式矣。李羲贊·李衡在·金龍洛,竝姑保放之意,敢啓。傳曰,知道。
吏曹啓目粘連,觀此黃海道暗行御史洪勝圭書啓,則兔山前縣監金炳元段,火粟稅之輕價節目,官需米之歇直執錢,足爲實惠是白乎矣,富民處私貸錢,數極夥多,境內稍饒之人,殆無免焉,醜謗載路,怨聲聒耳是如爲白有臥乎所,就以上段所論觀之,則似不至財上得謗,而民錢私貸,事甚驚駭,雖無誰某之指的,數爻之幾何,而繡啓所陳如是,則不可置而不問,令該府拿處,何如?判付啓,依允。
大司成金陽淳疏曰,伏以臣,直倥倥然一蒙士耳,徒以遭明時値幸會,猥忝珥筆,驟躋緋玉前後叨竊,罔非踰分,居常兢縮,以榮爲懼,迺玆新命,以臣爲成均館大司成者,臣誠惝怳震駴,莫省所以也。噫,是職也,卽古者敎冑之官也,士趨之淑慝,文化之醇漓係焉,故朝廷之重是選,蓋莫之或尙,雖世級寢降,不能一準古昔,亦莫非彬彬文學之士,表表見稱於當世者,未聞有如臣之文質一無當,而苟然充位者矣,臣少而失學,長益荒嬉,經史之博焉而未涉津筏,功令之末焉而莫窺藩籬,僥濫一第,卽不過獲藉先庥,乘運躍鱗,而初非力穡而有秋者,每自循省,顔騂外發,其況可擬議於入太學而據皐比,裒然爲師儒之長也哉?不惟臣之置躬無所,多士之環而觀者,必將曰,彼其之子不稱其服,其爲玷淸簡而累名器者,豈其細故也?臣若視若固有,貪榮冒進,則是所謂不知人間有羞恥者也,臣雖至愚,寧敢乃爾,輒忘僭越,悉暴衷懇。伏乞聖慈,將臣職名,亟行刊正,以重官方,以安賤分焉,臣無任云云。省疏具悉。爾其勿辭察職。
上在昌德宮。停常參·經筵
金蘭淳啓曰,行大司憲李存秀,掌令金樂澧,持平金逸淵呈辭,執義沈鈁在外,掌令鄭元善未肅拜,持平南履炯未署經,監察茶時之意,敢啓。傳曰,知道。
傳于洪命周曰,禮房承旨,馳詣宗廟·景慕宮,奉審摘奸以來。
趙鐘永啓曰,藥房副提調,持湯劑來待矣。傳曰,封入。
又啓曰,今日齋宿,承旨當爲備員,而左副承旨任百禧在外,無以備員,何以爲之?敢稟。傳曰,許遞,前望單子入之。
承旨前望單子入之,朴岐壽落點。
趙鍾永啓曰,新除授左副承旨朴岐壽,卽爲牌招,何如?傳曰,允。
又啓曰,吏曹郞廳來言,文化縣令趙學殷,康翎縣監南公侃,平康縣監趙哲永,憲府則雖已署經,諫院則行大司諫金熙周,司諫尹尙烈在外,正言嚴燾未肅拜,朴宗學未署經,只有獻納李同淳一人,無以備員署經云,未肅拜人員,卽爲牌招,以爲署經之地,何如?傳曰,一司除署經。
以修撰宋應圭·任鼎常牌不進罷職傳旨,傳于洪命周曰,只推。
洪命周,以侍講院言啓曰,明日孝禧殿望祭,王世子亞獻禮時,宮官當爲備員,而文學沈能栻,司書李渭達在外,無以備員,何以爲之?敢稟。傳曰,竝許遞,前望單子入之。
春坊前望單子入之,文學金裕憲,司書李魯秉落點。
洪命周啓曰,卽者說書張敎根,以其新病,陳疏徑出,而原疏以孝禧殿親祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
洪命周,以侍講院言啓曰,說書張敎根,以其親病,陳疏徑〈出〉,下番闕直,事甚未安,文學金裕憲,旣在闕中,姑降入直之意,敢啓。傳曰,知道。
朴岐壽啓曰,判義禁韓致應再牌不進推考傳旨今方捧入,而開坐命下,已至多日,連事違召,無意承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲嚴飭牌招,如有違牌,勿爲呼望。
又啓曰,判義禁韓致應,飭敎之下,謂有情勢,奉牌闕外,陳疏到院,而原疏以孝禧殿親祭齋戒,纔已退却矣。開坐命下,已至多日,終不承膺,事體道理,俱極未安,從重推考,何如?傳曰,允,原疏捧入。
趙鐘永啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,行判書金蓍根牌不進,參判申絢在外未肅拜,參議朴綺壽進,右承旨洪命周進。啓曰,判書金蓍根牌招不進,參判申絢在外未肅拜,小臣獨政未安,何以爲之?敢稟。傳曰,只出緊任。
以李若愚爲校理,洪龍燮爲南部令,崔斗顯爲戶曹佐郞,尹效覺爲禮曹佐郞,洪益聞爲光州牧使,李瀅夏爲永興府使,趙萬協爲務安縣監,李道在爲任實縣監。
兵批,判書金魯應病,參判尹命烈病,參議愼宜學入直進,參知李瀅夏病,同副承旨金蘭淳進。同知單李昌烈,副護軍任百禧·金鐮·李存敬,副司直尹心圭,副司果權敦仁,竝單付。
傳于朴岐壽曰,當初特點,意豈徒然?非不知如完伯時處分,則可使赴任,其時重臣情勢,不得不然,一出之後,每每如此,殊非禮使之意,故雖於廟堂草記,循例允從,罰已施矣。廣州留守李書九仍任,令政院下諭,使之三日內上來肅命,如或復有逡巡之擧,是全昧義分也,朝家安得每每曲循,後毋敢復提情勢二字事,一體嚴飭。
以全羅監司洪奭周狀啓,寶城郡守柳夏源遭母喪事,傳于朴岐壽曰,令該曹,口傳差出,催促下送。
金蘭淳,以都摠府言啓曰,今日入直內三廳武兼禁軍及軍兵等,當爲中日習射技〈放〉,而孝禧殿望祭親祭齋戒相値,不得設行之意,敢啓。傳曰,知道。
任厚常,以賑恤廳言啓曰,東部景慕宮一契任掌朴卜伊,今月十三日,本洞路傍,有一歲遺棄女兒,同里居良女鄭召史,欲爲收養,宗廟洞契任掌金仁福今月十三日,本洞路傍,有三歲遺棄男兒,同里居良女李召史,欲爲收養,昌善坊任掌金景汝,今月十三日,本洞路傍,有二歲遺棄女兒,同里居良女金召史,欲爲收養,貧不自食,皆願受料,告于本部,自該部牒呈,故依節目,竝爲給料,使之乳養之意,敢啓。傳曰,知道。
朴岐壽,以義禁府言啓曰,因黃海道暗行御史洪勝圭書啓,吏曹回啓內,兔山前縣監金炳元,拿處事,傳旨啓下矣。金炳元,今方待命,拿囚之意,敢啓。傳曰,知道
判義禁韓致應疏曰,伏以臣,伏奉除旨,以臣爲判義禁府事,開坐成命,已至屢日,時囚議讞,不容少緩,固當竭蹶趨膺,不俟駕屨,而臣於春間,適叨見職,以議囚之失當,重被儒臣之論勘,遣辭甚緊,非比尋常官箴,向於京兆辭疏,略陳危衷。伏想聖明,已有俯燭,而記有之矣,乃者彈墨未乾,宿趼重叨,僨誤之地,餘悸尙存,艮限在前,去就固非可論,庚牌屢下,違傲諒非得已,呼望路阻,飭敎截嚴,情窮勢蹙,靡所容措,玆敢略具短章,仰暴情實。伏乞天地父母,俯垂鑑諒,亟命鐫改,仍治臣瀆撓之罪,以全微諒,以肅朝綱焉,臣無任云云。答曰,省疏具悉。一時官箴,何可深引?卿其勿辭行公。
副修撰金大坤疏曰,伏以臣於館直中,卽伏見掌令鄭元善原疏,則全篇辭意,煩氄猥雜,橫說豎說,都沒着落,極爲眩惑,而其中尾附一款,卽前後屢登章疏,至有昨春詢問之命,諸大臣皆已獻議,則此係朝廷公議,當有自上處分,其在分義道理,惟當退而恭竢而已,今忽於許多張皇之章,攙擧而煩陳者,大是意慮之外,事之駭忘,孰大於此?此不可置而勿論,臣謂當該臺臣,亟施譴罷之典,斷不可已也,臣無任云云。答曰,省疏具悉。臺疏雖或煩猥,何足深責?不允。
上在昌德宮。停常參·經筵。
上詣孝禧殿。望祭罷後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
藥房提調沈象奎,左承旨任厚常啓曰,親行望奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
朴岐壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任厚常啓曰,右副承旨李元默,同副承旨金蘭淳,今日不爲仕進,竝卽牌招,何如?傳曰,允。
朴岐壽啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于任厚常曰,傳香承旨,馳詣宣武祠,奉審摘奸以來。
任厚常,以內醫院提調言啓曰,副提調趙鐘永,今日問安,不爲仕進,卽爲牌招,何如?傳曰,允。
任厚常啓曰,藥房提調,持湯劑來待矣。傳曰,封入。
以右副承旨李元默,同副承旨金蘭淳牌不進罷職傳旨,傳于任厚常曰,只推。
朴岐壽啓曰,行大司憲李存秀,掌令金樂澧·鄭元善,持平金逸淵牌不進,執義沈鈁在外,持平南履炯未署經,監察茶時之意,敢啓。傳曰,知道。
以掌令鄭元善·金樂澧,持平金逸淵,獻納李同淳,正言嚴燾牌不進罷職傳旨,傳于朴岐壽曰,只推。
朴岐壽啓曰,判義禁韓致應疏批已下,卽爲牌招,以爲開坐之地,何如?傳曰,允。
又啓曰,判義禁韓致應牌不進推考傳旨,今方捧入,而開坐命下,已至多日,一向違牌,終不承膺,事體道理,俱極未安。更爲牌招,何如?傳曰,允。
以永明尉洪顯周,覲親呈辭,傳于朴岐壽曰,給由馬。
吏曹口傳政事,以李儒斌爲寶城郡守。
傳于任厚常曰,政官,牌招開政。
有政。吏批,行判書金蓍根進,參判申絢在外未肅拜,參議朴綺壽病,左承旨任厚常進。以洪學淵爲副校理,金道喜爲弼善,呂東植爲刑曹參議,韓用儀爲兵曹參知,李彙寧爲兵曹佐郞,成大璡爲兵曹佐郞,韓應良爲懿昭墓守衛官,廣州留守單李書九,仍任事承傳,麗王陵參奉單王致實。
兵批,判書金魯應病,參判尹命烈病,參議愼宜學入直進。左副承旨朴岐壽進,副司直單沈能栻,副司果單李渭達,守禦使單李書九。
以吏曹參議朴綺壽牌不進罷職傳旨,傳于林厚常曰,只推。
任厚常,以弘文館言啓曰,本館上番闕直,事甚未安。修撰宋應圭·任鼎常,旣有只推之命,與新除授校理李若愚,竝卽牌招,以爲推移入直之地,何如?傳曰,允。
又以侍講院言啓曰,下番姑降入直,事甚未安。司書李魯秉在外,說書張敎根陳疏徑出,兼說書金炳朝,以注書堂后進,兼司書任鼎常,卽爲牌招入直,何如?傳曰,允。
以兼司書任鼎常牌不進罷職傳旨,傳于任厚常曰,只推。
任厚常,以侍講院言啓曰,下番姑降入直,事甚未安。兼司書任鼎常,旣有只推之命,更爲牌招入直,何如?傳曰,允。
又以侍講院言啓曰,新除授司書李魯秉,時在京畿驪州地,書筵入番事緊,速乘馹上來事,下諭,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道
朴岐壽,以訓鍊都監言啓曰,本局別將柳相燁,身病甚重,勢難察任,改差,何如?傳曰,允。
又以禁衛營言啓曰,本營字內,九嶷峯東邊第三城廊近處體城五間半許頹圮處,今九月十六日,始役改築之意,敢啓。傳曰,知道。
又以義禁府言啓曰,卽接月令醫員趙行均手本,則時囚罪人金基拓,疝積之症,猝肆於多日處冷之餘,時時衝上,間間昏倒,金魯範,素患風眩,當寒添劇,全身不拾,轉側須人,李錫龜泄痢之症,度數頻數,眞元大脫,氣息奄奄,三囚症形,俱爲不輕云,罪人病勢如此,則一邊保放,一邊草記,曾有定式矣。金基拓·金魯範·李錫龜,竝姑保放之意,敢啓。傳曰,知道。
吏曹啓目粘連,觀此咸鏡監司李勉昇狀啓,則以爲,穩城府使李行敎,父七十七歲,而邊地守令,父母七十五歲者,許遞,載在法典,令該曹稟處等爲白有臥乎所,李行敎親年,已過七十五歲,依法典改差,何如?判付啓,依允。
兵曹啓目粘連,啓下是白有亦,黃海道暗行御史洪勝圭書啓,吏曹回啓內,閫帥·中軍·虞候·邊將等,令兵曹稟處事,允下矣。觀此黃海道暗行御史洪勝圭書啓,則許沙僉使金鰲福段,漁基與奪之間,怨聲播多是如爲白乎旀,所已萬戶金興大段,分還只歸於鎭屬,民頗有怨是如爲白有臥乎所,上項兩鎭將,或扶抑於漁基與奪,或分還之只歸於鎭屬,俱極可該,竝罷黜爲白乎旀,兵虞候崔垠段,柔善太過,譏詗或疎是白乎乃,隨事小心,幸免大過是如爲白有臥乎所,繡啓所論,旣如是,則不可以隨事小心,有所曲恕,從重推考爲白乎旀,前水使李恒權段,親裨之用權作弊,終不禁斷,實爲可欠是如爲白有臥乎,親裨作弊,不能禁察,則不可以已遞勿論,推考爲白乎旀,兵使鄭來升段,制閫得宜,處事亦鍊,昨冬臥還之到底禁斷,今春綐錢之絶戶蕩減,民蒙實惠,譽頗藹蔚是如爲白有臥乎所,克體分憂,憚誠奉公,極爲可嘉,閫帥事面,與守令·邊將有異,今姑勿論爲白乎旀,白翎僉使李重協段,昨年穡事,無前歉荒,一島民情,頷顑欲散,而捐廩賙救,多有接濟,頌聲甚蔚,胡人隻船,隨現猛逐,一無近境,島民賴安是如爲白有臥乎所,捐廩賙救,鎭民賴安,極爲嘉尙,合有褒賞之政,似當施以陞敍之典是白乎矣,係干恩賞,不敢擅便,上裁敎是白乎旀,其餘閫帥·中軍·虞候·邊將等,別無優異之績,亦無顯著之疵,竝只置之,何如?判付啓,依回啓施行爲良如敎。
孝禧殿望祭親行敎是時,終獻官永明尉洪顯周,贊禮知事李羲甲,典祀官奉常正任文白,宮闈令尙膳韓敬善,執禮司成林東鎭,執尊宗簿正趙庭和,大祝副修撰金大坤,祝史獻納李同淳,齋郞持平南履炯,盥洗位兵曹佐郞金永鎭·尹效覺,爵洗位承文判校朴升用·禮曹佐郞李基準,亞獻盥洗位司藝李得英,終獻盥洗位判校李衡柱,贊者引儀金濟運·金秉淵,謁者兼引儀崔廷臣,假引儀趙鼎錫,贊引假引儀鄭橚·沈正禮,祭監監察成大璡·成奎柱。
永明尉洪顯周疏曰,伏以臣離違老母,已過半載,不禁陟屺之思,猥呈覲辭之單,獲蒙恩由,行將有日,際此給馬之命又降,臣誠惶隕震越,不知所喩,臣於春間將往之時,亦蒙給由馬之恩,馹遞廚傳,道路之榮耀已極,母子之感祝尙切,今者特敎,追下於給由之後,寵眷忽侈於覲行之路,臣獨何人,偏被異渥,若是其隆厚哉?固當拜受恩命之不暇,何敢思所以煩瀆,而第念南下郡驛,無非凋殘,一經冠蓋,爲弊甚巨,若以臣一己之私,一年之中,再貽此弊,則微分不安,已無可論,而郡驛利病之係於民國者,旣重且大,則亦豈不關念耶哉?玆不得不冒陳短章,仰瀆崇嚴。伏乞聖慈,特收追下給馬之命,無使列邑受弊,俾臣安意,私自往來之地,千萬幸甚。臣無任云云。答曰,省疏具悉卿懇。卿其勿辭,安心領受,仍傳于朴岐壽曰,此批答,遣史官,傳諭于永明尉。
黃海監司李龍秀疏曰,伏以臣窮窘之呼,至於屢而莫知止者,竊自謂人理之不得不然,而妄亦謂聖慈孔邇,必許其自遂其志,拜章以來,日夕瞻天,積誠祈望,不啻如渴者求飮,及夫批旨之下,字字恩言,去益曠絶,憐臣至情,則諭之以昭脫,責臣執迷,則戒之以義分,臣伏讀以還,尤不勝感激隕越,繼之以涕零也,噫,臣父闇昧之冤,日月旣照,臣家全保之澤,河海莫量,臣之仰戴鴻造,鏤肝緘髓,已在於特旨渙發之初,臣雖冥蠢,豈不知此而只以人言罔極,餘悸猶存,未敢爲憑恃恩私,因仍榮次之計,且臣父遭罹之後,始也一經置對,終又旅泊荒郊,其間閱歷,百艱備至,只緣臣之官守有拘,歸省無路,寵辱休戚之際,尙不得相對共慰,在聖朝孝理之政,寧容若是?此際臣母之病,爲日愈久,劇歇靡常,老境心弱,望臣遄還,每一承信,如焚如灼,所以冒控之懇,全出於此,不如是,則亦何敢一向煩浼,自歸慢偃之科,莫念叩謝之義也哉?臣之瓜期,只隔數月,假令臣無他可辭之義,行將蒂落,反面在卽,職任去就,無甚輕重於其間,而論臣目下情私,則淹速緩急,亦當以時月可爭,臣心到此,寧不悶隘,臣旣仰承德意,不敢以廢務二字,復撤宸聽,然凡人之酬接百事,心爲之主,而今臣則方寸已亂矣,以若樣子,誠無策應民邑之務,苟免瘝曠之誅,至若臣之素抱貞疾,極知其猥屑難瀆,而每當節換之時,頑痰作喘,喉息如鍜,傍觀爲之凜然,通朝亦皆共知,近又如期頻發,寧日恒少,尫羸虛枵,未老成癃,春秋行部,卽刺使旬宣之責,例不可廢閣不行者,而顧臣所患亦無以强勞原隰,然則臣之不職,當抵何罪,玆不得不復此號籲,僭越惶恐,尤合萬死。伏乞天地父母曲賜哀矜,特命遞解,以幸國事,以安私分,千萬幸甚。臣無任云云。答曰,省疏具悉。卿言雖如是切,瓜期不過幾何,秋務則孔殷且棘,其不可少俟整頓,而歸乎公私,緩急自異,勿辭行公。
吏曹參議朴綺壽疏曰,伏以臣於見職,萬不近似之狀,前已疏陳,而未蒙鐫免,怵畏義分,章皇出肅,業已一再參政矣,昨因判堂違召,未免代斲,而懵昧疎率,果致做錯,三曹郞例,不得以白蔭差擬,而誤以崔斗顯備擬於戶曹佐郞副望,至於受點,臣矇不照察之失,於是大矣,滿心惶恧,短章自例。伏乞聖明,亟賜處分,原望筒勿施,仍命遞臣之職,治臣之罪,以爲居官溺職者之戒焉。臣無任云云。省疏具悉。所請依施,爾其勿辭察職。
壬午九月十五日子時,上詣孝禧殿。望祭親行入侍時,行都承旨趙鐘永,左承旨任厚常,左副承旨朴岐壽,右副承旨李元默,同副承旨金蘭淳,記事官金炳朝,假注書尹奎培,記注官文致中·任泰濬,檢校待敎朴綺壽,以次侍立訖。上具衰服,詣齋殿,時至,左通禮,啓請行禮,贊禮,前導上入孝禧殿,詣板位,贊禮,啓請跪俯伏哭,上跪俯伏哭,王世子以下在位者,皆跪俯伏哭,贊禮,啓請止哭興四拜興平身,上止哭興四拜興平身,王世子以下在位者,皆止哭興四拜興平身,執禮,請行初獻禮,上詣尊所,西向立,贊禮,導上詣靈座前,贊禮,啓請跪,上跪,王世子以下在位者皆跪,鍾永奉香,元默奉爐跪進,贊禮,啓請三上香,上三上香,元默,奠爐於案,執尊者擧羃,元默以爵受酒,鍾永跪進爵,贊禮,啓請執爵獻爵,上執爵授鐘永,奠于靈座前,贊禮,俯伏興少退跪,上俯伏興少退跪,大祝金大坤,進靈座右,東向跪讀祝文訖,贊禮,啓請俯伏興平身,上俯伏興平身,贊禮導上降復位,執禮,請行亞獻禮,宮官,引王世子詣靈座前,行亞獻禮訖,降復位,執禮,請行終獻禮,謁者,引終獻官永明尉洪顯周,詣靈座前,行終獻禮訖,降復位,贊禮,啓請跪俯伏哭,上跪俯伏哭,王世子以下在位者,皆俯伏哭,贊禮,啓請止哭興四拜興平身,上止哭興四拜興平身,王世子以下在位者,皆止哭興四拜興平身,宮闈令,納練主如儀,贊禮,導上詣望燎位,大坤等擧祝燎坎,贊禮,啓請禮畢,贊禮,導上還入齋殿,諸臣以次退出。
上在昌德宮。停常參·經筵。
朴岐壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
任厚常啓曰,右副承旨李元默,同副承旨金蘭淳,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴宗喜·金基常落點。
任厚常啓曰,新除授右副承旨朴宗喜,同副承旨金基常,竝卽牌招,何如?傳曰,允。
傳于任厚常曰,淸璿郡主興恩副尉內外,緬禮在來月,而該曹無可考之例云,懿親尊屬,何論有例與否,助葬之節,依大臣遷葬時例擧行事,分付該道,安葬日,遣禮官致祭于墓所,該房知悉。
朴岐壽啓曰,全羅監司洪奭周,辭職上疏上送矣,道臣去就,有關民事,故雖不得不捧入,而旣已視務之後,外補辭疏,極爲未安,該道臣推考警責,何如?傳曰,允。
趙鐘永啓曰,藥房副提調,持湯劑來待矣。傳曰,封入。
傳于朴岐壽曰,右副承旨·同副承旨,竝許遞,前望單子入之,待下批,牌招察任。
承旨前望單子入之,趙經鎭·趙琮鎭落點。
任厚常啓曰,新除授承旨趙經鎭,方在奪告身中,趙琮鎭,以前任淮陽縣監,方在罷散中,亦在解由未出中,何以爲之?敢稟。傳曰,竝蕩滌,敍用勿拘。
以右副承旨趙經鎭,同副承旨趙琮鎭牌不進罷職傳旨,傳于朴岐壽曰,只推。
注書金炳朝病,代以安孝述爲假注書。
朴岐壽啓曰,判義禁韓致應再牌不進推考傳旨,今方捧入,而開坐命下,已至多日,連事違召,終不承膺,事體道理,誠極未安,所當更請牌招,而係是一日三牌,何以爲之?敢稟。傳曰,宜欲一伸,許遞,前望單子入之。
判義禁前望單子入之,李相璜落點。
掌令鄭元善啓曰,臣言議風采,本不合於淸朝耳目之任,而掌憲除旨,忽下於夢想之外,召牌屢臨,臣怵畏分義,不得不章皇出肅,而卽伏見副修撰臣金大坤疏本下者,以臣日前疏語,指爲煩氄,斥爲駭妄,臣於是惶愧交竝,措躬無所,臣本生長鄕野,未嘗久跡京華,至於朝廷事體,臺閣規例,矇然若聾瞽於聲色,而臣嘗樂觀古名臣奏議,每以人臣,以言事君之道,固當爾也。且目見民生之困急,莫今時若,故及叨本職,思欲以是一徹於紸纊之下,諱人閉戶,信心寫臆,惟以隨事盡言爲主,故果不免煩氄之失,而至於尾附一款,郡情之抑鬱已久,朝廷之公議詢同,是以有諸大臣陳白之言,臣妄意以爲日月寢久,或者聖慮於此,偶未及照察,則其於待諸大臣之禮,恐或有所未盡,全昧恭竢之義,敢效無隱之誠,果犯駭妄之罪。人言至此,怳然覺非?只緣臣冥擿爲說,言無裁擇,自陷於辜儒臣官箴之言,實自感於藥石,已無救於駟舌,聖明寬容,雖敎之以何足深責,顧臣以何廉隅,敢蹲冒於臺次乎?請命遞斥臣職。答曰,依啓。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于朴岐壽曰,只推。
以兼司書任鼎常再牌不進罷職傳旨,傳于朴岐壽曰,只推。
以校理李若愚,修撰宋應奎·任鼎常牌不進罷職傳旨,傳于朴岐壽曰,只推。
任厚常,以弘文館言啓曰,本館上番闕直,事甚未安。校理李若愚,修撰宋應奎·任鼎常,旣有只推之命,與新除授副校理洪學淵,一體牌招,以爲推移入直之地,何如?傳曰,允。
又以侍講院言啓曰,文學金裕憲,姑降入直矣,以掃墳事,下直出去,下番闕直,事甚未安,兼司書任鼎常,旣有只推之命,牌招入直,何如?傳曰,允。
兵曹口傳政事,副護軍朴宗喜·金基常,竝單付。
朴岐壽,以備邊司言啓曰,卽見全羅監司洪奭周狀啓,則以爲,珍島一邑,災沴尤甚,合有蠲恤之方,昨秋停退各衙門軍兵式年改案,及十年大都案,竝待明秋磨勘事,請令廟堂,稟旨分付矣,軍丁改案,雖係緊重,歉邑事勢,宜所軫念,該邑軍兵,改案及大都案,竝令依狀辭,退限,何如?傳曰,允。
又以備邊司言啓曰,文化本以海西要邑,近爲道內弊局,糴亂民散,勢將無邑,苟不及時査櫛,必見無地救藥,實難遽付於初倅生手,新除縣令趙學殷,因任本職,其間遷轉者,亦爲次次因任,其代,必以屢經郡邑,衆所共知有實績人,勿拘常格,各別擇差,自前務安之積弊,專由本倅之數遞,而今又托病圖免,仍卽曲循差代,則民邑事,尤無可言,前縣監韓益相,仍任,使之催促下送,何如?傳曰,允。
任厚常,以戶曹言啓曰,卽接內需司啓下牒呈,則明溫公主房銀子米太木布錢等物,磨鍊劃給事,判下矣。依定例田畓買得價銀二千五百兩,輸送田庄未備前需用次,本曹太一百石,宣惠廳米一百石,限五年上下,木布錢,則本曹旣無已例,置之,何如?傳曰,允。
朴岐壽,以兵曹言啓曰,禁軍別將柳和源,素患痰癖之症,當寒添劇,無望供職,呈狀乞遞,實病旣如此,則領軍之任,不可暫曠,改差,何如?傳曰,允。
又以兵曹言啓曰,兼司僕將金鍾謙,五衛將李東翰,俱以病難供職,呈狀乞遞,竝改差,何如?傳曰,允。
又以義禁府言啓曰,卽接月令醫員趙行均手本,則時囚罪人金炳元,猝得輪行毒感,咳喘苦劇,食飮專廢,轉側隨人,金魯巖疝積之症,處冷添劇,有時衝上,間間昏倒,鄭宅升泄痢之症,度數頻數,眞元大脫,氣息奄奄,三囚症形,俱爲不輕云,罪人病勢如此,則一邊保放,一邊草記,曾有定式矣。金炳元·金魯巖·鄭宅升,姑爲保放之意,敢啓。傳曰,知道。
全羅臣司洪奭周疏曰,伏以臣有必遞之義,而未蒙鑑諒,有難貰之罪而不被譴罰,微懇屢徹,兪音終邈,至於今番恩批,尤極嚴截,責之以不顧分義,諭之以民事方急,伏地擎讀,五內震掉,見今西成已晩,百務叢委,而一路穡事,大乖始望,被災尤酷之民,往往若不保朝夕,懷撫接濟之策,固非臣疎闇之所能辦,而竝與簿書期會之應例,一切擔閣,畢竟民國之受病,不知其何所底止,臣雖萬被誅罰,亦將無以自贖,左思右量,夙夜靡措,遂不得不抗顔包羞,修啓牒而辦狀訴,擧措昌披,瞻聽瞠駭,內自省循,只有慙汗,若欲因此蹲據,晏然行旬宣按察之職,則萬萬非廉防之所敢出,而兼以冬序將迫,收穫垂訖,巡野觀稼,亦旣後時,緣臣逋慢之辜,使行部重務,無故闕却,卽此一事,亦難倖逭,據實陳暴,良非獲已,煩瀆之罪,惟大何是竢俟。伏乞聖慈,亟降臣當被之罰,以爲慢命隳分瘝廢職事者之戒,亦使臣,得以曲全其區區微諒,不至爲淸朝四維之罪人,千萬不勝大願。臣無任云云。答曰,省疏具悉。行部如已晩,雖或未爲,何妨?卿其勿辭察任。
上在昌德宮。停常參·經筵。
任厚常,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,右副承旨趙經鎭,同副承旨趙琮鎭,今日不爲仕進,竝卽牌招,何如?傳曰,允。
又啓曰,假注書安孝述,時無職名,令該曹依例付軍職,冠帶常仕,何如?傳曰,允。
趙鐘永啓曰,藥房副提調,持湯劑來待矣。傳曰,封入。
任厚常啓曰,開坐事,命下矣。新除授判義禁李相璜,卽爲牌招,以爲開坐之地,何如?傳曰,允。
傳于任厚常曰,賓客有闕之代,前望單子入之。
傳于任厚常曰,判義禁疏批已下,卽爲牌招開坐。
左賓客前望單子入之,趙得永落點。
吏曹,左賓客單鄭尙愚,右賓客單金魯敬,左副賓客單洪羲臣,右副賓客單趙得永。
任厚常啓曰,行大司憲李存秀,掌令金樂澧,持平金逸淵牌不進,執義沈鈁在外,掌令一員未差,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于任厚常曰,只推。
以右副承旨趙經鎭牌不進罷職傳旨,傳于任厚常曰,只推。
以校理李若愚,副校理洪學淵,修撰宋應奎·任鼎常牌不進罷職傳旨,傳于趙琮鎭曰,只推。
以兼司書任鼎常牌不進罷職傳旨,傳于趙琮鎭曰,只推。
趙琮鎭啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,車信用落點。
趙琮鎭,以都摠府言啓曰,副摠管金守基,以武臣堂上祿試射試官,慕華館晝仕出去之意,敢啓。傳曰,知道。
又以弘文館言啓曰,本館上番闕直,事甚未安。校理李若愚,副校理洪學淵,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番連日闕直,事甚未安。兼司書任鼎常,旣有只推之命,與說書張敎根,一體牌招,以爲推移入直之地,何如?傳曰,允。
又以侍講院言啓曰,新除授弼善金道喜,除拜累日,尙不出肅,卽爲牌招察任,何如?傳曰,允。
兵曹,以金煐爲禁軍別將。
判義禁李相璜疏曰,伏以臣猥奉恩除,以臣爲判義禁府事,囚讞多滯,開坐有命,臣宜隨牌祗肅,少伸趨走之常分,而第臣有賓銜,出入离筵,講官之不得兼管刑獄,故事卽然,玆敢援例陳章。伏乞聖慈,俯垂諒察,將臣金吾見銜,亟行變通,俾存格例,不勝幸甚。臣無任云云。答曰,省疏具悉。所帶賓客之任,許遞。
廣州留守李書九疏曰,伏以臣,積犯逋慢,罪合誅戮,廟堂請譴,乍蒙薄勘,聖度包荒,旋因舊銜,而十行辭敎,春溫秋肅,諄複鄭重,愈往愈摰,誠可以泣鬼神而孚豚魚,如臣糞土之賤,何以得此於聖明也?雙驚九頓,惟有血淚之交逬而已。嗚呼,臣之前後所被隆眷,天高地厚,而冥迷頑蔽,辜負違抗,一至於此,是豈可已而不已者哉?竊伏自念昧分蔑義之罪,終有所不可幸逭者,且今母病,積月沈篤之餘,當此寒節,諸症越添,元氣日下,皇皇若不保朝夕者,已近數旬矣,人子情理,實不忍暫時離捨,恩諭之下,蠢動無路,惶懍煎灼,求死不得,復此煩瀆,固知其罪上添罪,而玆敢冒萬死疾聲呼籲,金木鈇鉞,惟命是俟。伏乞聖慈,天地父母,俯賜鑑燭,亟降威命,重勘臣罪戾,以正國綱,以勵臣分,千萬泣祝。臣無任云云。答曰,省疏具悉。所懇如此,卿其俟少間,卽爲上來肅命。
吏曹參判申絢疏曰,伏以臣性資愚魯,才識淺短,凡人百千之能,臣無一焉,以今人物,表列九等,臣當不免於最下,然猶僥冒科第,立朝登仕,垂三十年,偏被恩造,踰溢涯分,前後歷官,殆遍外內,而未曾有絲毫報效,隨資推遷,滾到宰列,梁鵜軒鶴之譏,臣之謂也,每自循省,不覺頳顔而汗背,比年來疾疢侵尋,仍之以衰朽,歸託松楸之鄕,念絶榮華之塗,乃自今夏以後,除旨屢降,始叨玉署長官,已切匪分之懼,縣道辭疏,到院而未徹,繼有春官佐貳之命,臣怵義畏分,出肅行公,纔過數朔,旋卽恩暇還鄕,不意今月初九日,又伏奉聖旨,以臣爲吏曹參判者,臣惝惶震懍,靡所容措,夫是任也,卽周官小宰之職,所以副貳大宰,大事從其長,小事專達者也,唐之吏部侍郞,掌中東二銓之事,爲任不輕,自古則然,逮我朝,選益淸望益峻,大政則循例同參,獨政則承命仍爲,蓋專判曹事,雖屬於長銓,至於排擬官職,激濁揚淸,初無長貳之別,自非綜鍊衡錘,審明鑑裁,莫宜居之,如臣無似,聾瞽於世務,庶官資歷,政注格式,尙未能通曉,慣處鄕僻,罕與朝士接面,班行之間,不相識者,蓋十之七八耳,顧何以銓量才否,流品人器,協物情而稱其職也哉?臣曾忝邇列,其鈍滯疎迂,不合淸要之狀,固莫逃於淵鑑之下,何爲而有此誤恩也?譬如文繡之美,被之土偶,丹雘之飾,加諸朽木,繡與雘,固華美矣,奈此土木之非所宣施何哉?伏乞聖明,軫名器之可惜,將臣所帶職名,亟賜鐫改,重官方而安賤分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
辰時巳時,灑雨下雨,測雨器水深三分。
趙琮鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任厚常啓曰,右副承旨趙經鎭,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
趙琮鎭啓曰,左邊捕盜大將趙華錫,以都監中軍,本營習陣事,明日沙阿里出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲李存秀,掌令金樂澧,持平金逸淵牌不進,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于趙琮鎭曰,只推。
以右副承旨趙經鎭牌不進罷職傳旨,傳于趙琮鎭曰,只推。
兵曹,以金守基爲御營中軍。
以校理李若愚,副校理洪學淵牌不進罷職傳旨,傳于趙琮鎭曰,只推。
趙琮鎭,以弘文館言啓曰,本館上番闕直,事甚未安,校理李若愚,副校理洪學淵,旣有只推之命,竝卽牌招,以爲推移入直之地,何如?傳曰,允。
以弼善金道喜,兼司書任鼎常,說書張敎根牌不進罷職傳旨,傳于趙琮鎭曰,只推。
趙琮鎭,以侍講院言啓曰,下番連日闕職,事甚未安,兼司書任鼎常,說書張敎根,旣有只推之命,竝更牌招,以爲推移入直之地,何如?傳曰,允。
禁府啓目,鳳山前郡守鄭宅升原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,懷德前縣監宋儒載原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,兔山前縣監金炳元原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,文化縣令李衡在原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,新溪前縣令金基拓原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,熊川前縣監金魯範原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,平海前郡守南錫中原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,濟原察訪張振一原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,載寧前郡守李羲贊原情云云。問目內辭緣,泛稱遲晩,刑推得情,何如?啓,除刑推議處爲良如敎。又啓目,長淵前縣監金魯巖原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,陽德縣監曺錫龜原情云云。傳旨內辭緣,泛稱遲晩,所當請刑是白乎矣,曾經別軍職,勿爲請刑,載在大典通編,議處,何如?判付啓,依允。又啓目,黃海都事金遇明,原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,藍浦前縣監申應祿原情云云。問目內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,議處,何如?啓,依允。
趙琮鎭,以義禁府言啓曰,保放罪人金基拓·李羲贊·李衡在·鄭宅升·金魯巖·李錫龜·金魯範·金炳元等,還囚捧供以入,而金基拓·李羲贊·李衡在·鄭宅升·金魯範·金炳元病勢,一向未差,竝仍爲保放之意,敢啓。傳曰,知道。
右賓客金魯敬疏曰,伏以臣銜命出疆,行期不遠,而臣之父母墳山,在於公淸道禮山地,曠省亦旣經年,況當原隰之役,益切霜露之感,玆將切至之懇,仰瀆崇嚴。伏乞特許由暇,俾得往來,以伸情私,不勝大願,第臣久忝賓僚,叨陪講肆,以臣鹵莽,顧何足仰裨睿學之萬一,而誠切延頸,未敢乞解,蹲冒已久,徒增愧汗,今則行將省楸,旋復飮氷,橫經登筵,將無幾日,而今且書筵日開,宮銜尤不可暫曠,當此遠離之辰,雖切依戀之忱,勢難仍帶,敢此附陳,特命遞改,俾便公私,千萬幸甚。臣無任云云。答曰,省疏具悉。賓客之任,勿辭,掃墳事,依施。
上在昌德宮。停常參·經筵。
任厚常啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨洪命周,左副承旨朴岐壽,右副承旨趙經鎭,今日不爲仕進,竝卽牌招,何如?傳曰,允。
趙鐘永啓曰,藥房副提調,持湯劑來待矣。傳曰,封入。
以右承旨洪命周,左副承旨朴岐壽,右副承旨趙經鎭牌不進罷職傳旨,傳于任厚常曰,只推。
任厚常啓曰,明日傳香,禮房承旨,當爲齋宿,右承旨洪命周,旣有只推之命,卽爲牌招,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴基宏落點。
任厚常啓曰,行大司憲李存秀,掌令金樂澧,持平金逸淵牌不進,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于任厚常曰,只推。
以校理李若愚,副校理洪學淵牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,校理李若愚,副校理洪學淵,旣有只推之命,竝卽牌招,以爲推移入直之地,何如?傳曰,允。
以兼司書任鼎常,說書張敎根牌不進罷職傳旨,傳于任厚常曰,只推。
任厚常,以侍講院言啓曰,下番闕直,已至多日,事甚未安,兼司書任鼎常,說書張敎根,旣有只推之命,竝更牌招,以爲推移入直之地,何如?傳曰,允。
任厚常啓曰,吏曹郞廳來言,寶城郡守李儒斌,憲府則雖已署經,諫院則,行大司諫金熙周,司諫尹尙烈在外,正言嚴燾未肅拜,朴宗學未署經,只有獻納李同淳一人,不得備員署經云,未肅拜人員,卽爲牌招,以爲署經之地,何如?傳曰,一司除署經。
又啓曰,吏曹郞廳來言,守令有闕,政事,取稟。傳曰,政官,待開門牌招開政。
又啓曰,義禁府都事來言,保放罪人金秀鐘·申純·金龍洛·李度憲·洪時濟等議處事,已有成命,而同義禁徐長輔未肅拜,尹命烈兵曹入直,李文會有身病,只有判義禁李相璜一人,無以備員開座云,同義禁徐長輔·李文會,竝卽牌招,以爲開座之地,何如?傳曰,允。
又以禮曹言啓曰,卽接貞陵官員所報,則陵上莎草修改後,連因暘曝露潤,善爲着根云矣,敢啓。傳曰,知道。
又以摠戎廳言啓曰,本廳哨官朴左榮,屢朔受由,終不來現,汰去之意,敢啓。傳曰,知道。
修撰宋應奎疏曰,伏以臣之叨拜見職,今已三閱月矣,庸才綿質,初何嘗論思匡救之任,而收簪之恩旨頻繁,彈冠之私榮切至,惟以蹶趨走,爲一分報效之圖,而其奈事與心違,病不身離,夏秋之交,痰濕成痼,朝晝之間,寒熱交攻,積氣乘虛闖發,泄症挾滯頻作,委頓床笫,蠢動無路,近日之荐違召牌,只增私心之惶蹙,與其徒懷嚴畏,自貽瘝曠,無寧悉暴情實,以冀體諒,玆敢疾聲呼籲於仁覆之下。伏乞聖慈,亟許遞改,俾便調治焉。臣於乞免之章,豈敢贅他,而臣於目下事,有區區愚見,敢此附陳焉,夫朝臣之罪名未解,而前單受點,獲蒙收敍者,前後何限,則蓋出於優渥異數,而雨露造化之功,自行於其中,有非群下所敢議者也,至於日前同副承旨趙琮鎭事,則臣竊以爲過矣。琮鎭所坐,初非深重,薄罷旋收,似無甚不可,而但繡啓體重,被勘屬耳,緋玉侍從之獲罪於分憂之地,尤非疎逖蔭武之比,今此特恩之遽加,得不有傷於勸懲之政,而恐非所以示四方也。伏乞聖明,亟加三思,還寢趙琮鎭敍用之命焉。臣無任云云。答曰,省疏具悉。予未及思之,爾言是矣,依施,爾其勿辭察職
上在昌德宮。停常參·經筵。
中宮殿解娩百日,大殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿單子問安。答曰,知道。
藥房都提調林漢浩,提調沈象奎,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?解娩後百日已屆,益不勝欣忭之忱,嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任厚常啓曰,右副承旨朴岐壽,同副承旨趙經鎭,今日不爲仕進,竝卽牌招,何如?傳曰,允。
朴基宏啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于任厚常曰,檢校待敎李鶴秀,詣華寧殿奉審,仍詣健陵·顯隆園,一體奉審以來。
朴基宏啓曰,左邊捕盜大將趙華錫,以文臣朔試射試官,慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
以右承旨洪命周再牌不進罷職傳旨,傳于朴基宏曰,只推。
趙鐘永啓曰,藥房都提調·副提調,持湯劑來待矣。傳曰,封入。
朴基宏啓曰,行大司憲李存秀,掌令金樂澧,持平金逸淵牌不進,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于朴基宏曰,只推。
以右副承旨朴岐壽,同副承旨趙經鎭牌不進罷職傳旨,傳于朴基宏曰,只推。
有政。吏批,行判書金蓍根進,參判申絢在外未肅拜,參議朴綺壽進,左承旨任厚常進。以李紀淵爲輔德,金逌根爲禮曹參判,李竣祜爲兵曹正郞,李渭達爲司僕正,金仁燾爲顯陵令,宋奎弼爲監察,徐羽輔爲掌樂主簿,李漢極爲長湍府使,趙禹錫爲穩城府使,朴宗大爲文化縣令,宗廟令趙學殷,儀賓都事洪翰周,景慕宮令洪履燮,南部令李一淵,慶基殿令洪龍燮,務安縣監韓益相,仍任事承傳。
兵批,判書金魯應病,參判尹命烈入直進,參議愼宜學病,參知韓用儀在外未肅拜,左副承旨朴基宏進。護軍洪羲俊,副護軍李元默·金蘭淳·沈能岳·李行敎·趙嶙·劉學善,司直鄭元善,司正安孝述,以上竝單付。
以校理李若愚,副校理洪學淵牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,校理李若愚,副校理洪學淵,旣有只推之命,竝卽牌招,以爲推移入直之地,何如?傳曰,允。
以兼司書任鼎常,說書張敎根牌不進罷職傳旨,傳于任厚常曰,只推。
任厚常,以侍講院言啓曰,下番闕直,已至多日,事甚未安,兼司書任鼎常,說書張敎根,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批,牌招察任,
春坊前望單子入之。兼司書徐有素,說書李應信落點。
朴基宏啓曰,同義禁徐長輔·李文會牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,同義禁徐長輔·李文會牌不進推考傳旨,今方捧入,而開坐命下之後,連事違牌,無意承膺,事甚未安,竝更牌招,何如?傳曰,允。
傳于朴基宏曰,右副承旨許遞,前望單子入之。
承旨前望單子入之,金蘭淳落點。
傳于朴基宏曰,行護軍朴周壽,副護軍朴岐壽,別入直。
兵曹口傳政事,副護軍朴岐壽。
任厚常,以內醫院都提調·提調意啓曰,年例,各殿宮進上臘藥所入牛黃玖拾柒部壹錢壹分貳里參毫·麝香貳百肆拾柒部參分陸里參毫,竝令戶曹·宣惠廳進排,而丙申定式,牛黃貳拾伍部壹錢玖里貳毫,以本院春秋兩等,元貢中取用,何如?傳曰,允。
又以內醫院都提調·提調意啓曰,駞酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
上在昌德宮。停常參·經筵。
藥房口傳啓曰,臣等昨伏見夜下傳敎,有行護軍朴周壽,副護軍朴岐壽,別入直之命,繼又有待令醫官別省記之敎,下情達宵焦遑,今伏聞醫官所傳之言,則嘉順宮患候過夜諸節,尙未快復常度,臣等益不勝憂慮之至,此時診察,不容少緩。伏乞亟許臣等率醫官入侍,詳承症候,議定湯劑爲宜,惶恐敢啓。答曰,知道。今已入診,卿等不必入侍,湯劑,卽爲議定,可也。
嘉順宮進服星香正氣散,一貼製入事,榻前下敎。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
任厚常啓曰,右承旨洪命周,右副承旨趙經鎭,今日不爲仕進,竝卽牌招,何如?傳曰,允。
傳于洪命周曰,明日眞殿茶禮時,時原任大臣·承史·閣臣·二品以上入參。
傳于洪命周曰,明日眞殿茶禮時,王世子入參,該房知悉。
趙鐘永啓曰,藥房三提調,持湯劑來待矣。傳曰,封入。
藥房口傳再啓曰,嘉順宮患候諸節,星香正氣散進服之後,果有差勝之效乎?下情不勝憂慮之至。伏乞亟許臣等,率醫官入診,議定繼進湯劑,而亦許臣等自今日,直宿本院,以爲隨時診察,議藥之地,千萬顒祝,惶恐敢啓。答曰,知道。慈宮諸節,與朝一樣,而繼進湯劑,卽爲議定製入,卿等直宿,姑待下敎,可也。
嘉順宮進服滌痰湯,一貼製入事,榻前下敎。
朴基宏啓曰,同義禁徐長輔,李文會再牌不進推考傳旨,今方捧入,而開坐命下,已至多日,連事違召,終不承膺,事體道理,誠極未安,所當更請牌招,而係是一日三牌,何以爲之?敢稟。傳曰,更爲牌招。
以校理李若愚,副校理洪學淵牌不進罷職傳旨,傳于洪命周曰,只推。
洪命周,以弘文館言啓曰,本館上番闕直,事甚未安,校理李若愚,副校理洪學淵,旣有只推之命,竝卽牌招,以爲推移入直之地,何如?傳曰,允。
以兼司書徐有素牌不進罷職傳旨,傳于洪命周曰,只推。
洪命周,以侍講院言啓曰,下番闕直,已至多日,事甚未安,兼司書徐有素,旣有只推之命,更爲牌招入直,而說書李應信,時在江原道原州地,書筵入番事緊,斯速乘馹上來事,下諭,何如?傳曰,允。在外春坊許遞,前望單子入之,待下批,牌招察任。
說書前望單子入之,李憲瑋落點。
任厚常啓曰,同副承旨金蘭淳,時在京畿楊州地,斯速乘馹上來事,下諭,何如?傳曰,允。
以右副承旨趙經鎭牌不進罷職傳旨,傳于任厚常曰,只推。
朴基宏啓曰,行大司憲李存秀,掌令金藥澧,持平金逸淵牌不進,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,獻納李同淳,正言嚴燾牌不進罷職傳旨,傳于朴基宏曰,只推。
傳于朴基宏曰,都承旨外,在外承旨與不爲仕進承旨,竝許遞,前望單子入之,待下批,牌招察任。
承旨前望單子入之,申緯·呂東植落點。
朴基宏,以都摠府言啓曰,副摠管金守基,以御營中軍,本營諸將官射會監試事,南小營晝仕出去之意,敢啓。傳曰,知道。
又以禁衛營言啓曰,本營字內,烽燧東邊第二城廊近處體城三間許,頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
領府事韓用龜箚曰,伏以臣於月前,有事於父母墳山,仰請恩由,獲伸情理,而今將移窆於始興地,期日已迫矣,臣雖癃殘,一縷尙存,方欲匍匐扶櫬,自盡於終事之地,玆敢不避煩猥,更瀆嚴廬之下。伏乞聖慈,俯垂鑑憐,特許數旬之暇,俾得以及期完襄,千萬幸甚,抑又臣有切至之懇,今臣葬親之地,未滿一舍而近,臣是朝暮人耳,惟願以時省楸,少伸至情,而旣不敢擅自作行,又無由每煩崇聽,若蒙天地之仁,曲加諒察,特命從便來往,則庶無遞馹廚傳之弊,而私願獲遂,幽明無憾矣,伏地顒祝,繼以惶隕。取進止。答曰,省箚具悉卿懇。依所請卿其從便往來,仍傳于洪命周曰,此批答,遣史官,傳諭于韓領府事。
上在昌德宮。停常參·經筵。
藥房口傳啓曰,伏未審夜間,嘉順宮調攝中氣候,何如?昨日滌痰湯進服之後,顯有差勝之效乎?臣等憧憧憂慮,達宵冞切。伏乞亟許臣等率醫官趁早入診,詳察症候,以爲議定繼進湯劑之地,千萬顒祝,惶恐敢啓。答曰,知道。今已入診,湯劑,卽爲議進,可也。
任厚常啓曰,行左承旨申緯,時在京畿始興地,右副承旨呂東植,時在楊根地,竝斯速乘馹上來時,下諭,何如?傳曰,竝許遞,前望單子入之,待下批,牌招察任。
承旨前望單子入之,尹豐烈·鄭漪落點。
趙鐘永啓曰,藥房三提調,持湯劑來待矣。傳曰,封入。
藥房口傳再啓曰,伏未審午間,嘉順宮調攝諸節,若何?纔承承候官所傳,謹與入診諸醫官,繼進湯劑以腎瀝湯議定製入,而區區下情,不勝憂菀之至。伏乞暫許召接臣等,詳承症候,千萬顒祝,惶恐敢啓。答曰,知道。慈宮諸節,與朝一樣,卿等不必入侍矣。
以校理李若愚,副校理洪學淵牌不進罷職傳旨,傳于洪命周曰,只推。
洪命周,以弘文館言啓曰,本館上番闕直,事甚未安,校理李若愚,副校理洪學淵,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除受說書李憲瑋,時在水原府,書筵入番事緊,斯速乘馹上來事,下諭,何如?傳曰,允。
又以侍講院〈言〉啓曰,兼司書徐有素,時無職名,令該曹口傳付軍職,何如?傳曰,允。
兵曹口傳政事,副司果單徐有素。
以兼司書徐有素再牌不進罷職傳旨,傳于洪命周曰,只推。
鄭漪,以兵曹言啓曰,全羅左道御史沈英錫書啓中,前左水使李忠運,稟處論勘時,只請罷職,有屬薄勘,臣不勝惶恐,而原啓目中,付標以入之意,敢啓。傳曰,知道。
朴基宏,以義禁府言啓曰,因全羅左道暗行御史沈英錫書啓,兵曹回啓內,前左水使李忠運,添問目嚴勘事,原啓目中,付標啓下矣。李忠運,前以甲山府還穀虛留事,有待待命拿囚之命,而未及上來,待就囚,添問目捧供,何如?傳曰,允。
又以義禁府言啓曰,頃因北兵使許溟狀啓,城津僉使鄭宅恒,拿來草記,有待待命拿囚之命,故發關知委矣,卽接城津前僉使鄭宅恒戶奴呈狀,則其上典,今七月初十日,因病身故云,罪名勿論,何如?傳曰,允。
義禁府啓目,寶城前郡守沈說泰原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,中和府事白能洙,原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,安岳前郡守朴宗正原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,甲山前府使金魯甲原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,金泉前察訪李若烈原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,定山縣監權思謙,原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,金井前察訪申原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,唐津縣監李正紳原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,靑陽縣監金昊淳原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,韓山郡守金在範原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,向前李羲贊亦,該囚所犯,大目有六,而皮畓餘結,與詳定穀之代錢上納外,以米會錄,武學錢之馬料出給外,自官所用,謂是流規,非所創行,而私耗之略有加數,亦旣補用於倉役,公穀之不免貸下,蓋因策應於草料,歸屬或有其處,因襲不無已例,而至於準折換作,囚供分疏,亦似有據是白乎矣,要之法外襲謬,罪固難恕,任窠之前後屢易,亦足爲招謗之資,繡論及此,焉逭當律,以此照律,何如?判付啓,依允。又啓目,向前洪時濟亦,訟題旣云無足譏謗,亦屬未然,而加下民斂,蓋是商量摸擬,有異停當設施,則雖不可遽以此爲罪,至於儒生施棍,囚供亦言警治,無所發明,則決罰之不能如法,可以推知是乎乙,遣衙客由吏之用事作弊,任其弛縱,至登繡啓,藉曰不察,不察亦罪,以此照律,何如?判付啓,依允。又啓目,向前申純亦,餉米虛留之非出於用意加分,囚供發明,不爲無據,而至於松政一事,繡啓囚供,數爻雖有參差,加斫則未嘗無,是可以加斫之數,諉之於空心木給代是白乎乃,若止於給代而已,則其數宜不至若是夥多,而其所謂公用與例賣者,語涉窘遁,俱不足爲不自犯用之左證,以此照律,何如?判付啓,依允。又啓目,向前南錫中亦,濫棍致命,其所分疏,非無依據,而饌鮮之弊及海尺,公債之混入私錢,所供漫漶,不足爲無犯之左契,以此照律,何如?判付啓,依允。又啓目,向前金龍洛亦,傷廉之政,繡啓雖無指的循例之狀,囚供太欠別白,其不能如法決罰,誠有其罪,以此照律,何如?判付啓,依允。又啓目,向前金魯巖亦,鄕任之二人連差,此非不刊之邑例,鋪陳之兩年十借,亦見庫貨之濫下,而臥還債之歸屬,所供已甚苟且,營貸錢之立本,其事有違經法,以此照律,何如?判付啓,依允。又啓目,向前李錫龜亦,抄飢之甚少,不無其說,分糶之絶巡,謂無是事,而倉穀發賣,蓋是放下條之應爲發賣者,而此係還摠之外是如是白乎矣,至於倉剩補賑,雖異入己,襲謬不爲無罪,以此照律,何如?判付啓,依允。又啓目,向前張振一亦,色吏之不爲領付,雖諉於中間病滯,馬匹之未能擇送,適見其慢忽擧行,以此照律,何如?判付啓,依允。又啓目,向前金碁拓亦,邑事雖簡,有訟則不能無曲直之異,任窠雖薄,有差則安得免優劣之爭?如果政不由己,偏聽於下,則無弊不生,其勢卽然,不知之中,或有藉賣,則囚供亦不敢謂保無是事,其昏謬不察之罪,有難參恕,以此照律,何如?判付啓,依允。又啓目,向前宋儒載亦,京第之輸錢,倉簿之隱逋,雖因民言之流聞,致有繡啓之論列,而旣以査事未究爲辭,則有難遽以此加罪是白乎矣,吏任之連年仍差,宜招然疑之瑣謗,論其所犯,宜施當律,而該囚旣以科場斂錢,已經勘配,量罪準法,無以加律,依前還發配所,何如?判付啓,依允。又啓目,向前金魯範亦,由其昏憒,嬖寵干政,公事囑托,致此瑣謗,何如?判付啓,依允。又啓目,向前李衡在亦,倉捧之無幾,巡還之不繼,雖以囚供之自明,亦不得到底分疏,而臥還債,則雖云畢竟査徵,而旣不能禁於未然,富民錢則雖云自下貸用,而其敢曰非乃所知,以此照律,何如?判付啓,依允。又啓目,向前鄭宅升亦,繡啓之論列該囚者,凡爲六條,曰倉牟留庫條之擅出也,官作夫餘錢之不屬民而屬之吏也,詳定耗貸錢之重邊收債也,支勅下記之濫報他用也,饋贈人之捧賂後,始許差任也,吏局藥債之或移錄,或除給於當捧之公穀,齊下之公料也,而囚供之自明,則曰報營而初非擅出,曰循例而非所創行,曰詳定富監之自當貿易,各面書員之預買結卜,實爲痼瘼,欲爲釐捄之政,有此變通之擧,曰貿得京軍門退件旗幟,以備制用,而因載重記,曰饋賑人差任,計所納之多寡而爲逢差之先後,日字延拖,勢所固然,曰吏局徵債,初無移錄除給之事是如爲白臥乎所,諸條所供,雖似有據,而畢賑酬勞,苟能一循公議,無所容情,則繡啓論列,宜不至此,不可以外此諸條之略有分疏,有所參恕,以此照律,何如?判付啓,依允。又啓目,向前金秀鐘亦,姻族干政,雖無某人之指的,衙冊捧賂,旣有獄隷之來乞,則操束無素,其政可知,以此照律,何如?判付啓,依允。又啓目,向前申應祿亦,災俵之不均,軍簽之多冤,繡啓論列,無所指的,大同補縮之或賣鄕任,或受願納,其事又在於該囚赴任之前是白乎矣,倉簿虛留,雖云流來之舊逋,兩年之間,所捧無幾,糴法蕩然,難逭常律,以此照律,何如?判付啓,依允。又啓目,向前李度憲亦,秋糴之不得盡捧,本非元會,春糶之或爲合巡,有異分別,而諉之於營題邑例者,容似有據,富戶穀之勸賣,亦非災歲不可行之政是白乎矣,操束不嚴,吏橫民病,至及於按廉之聞,而倉色私分,又有該吏之納侤,矇不覺察,難免其罪,以此照律,何如?判付啓,依允。又啓目,向前金愚明亦,定數分額,納賂參榜,繡啓所論,雖異於明執贓證,而至於商布云云,則亦未嘗全無指的兺除良,囚供分疏,亦欠別白,考試之際,初無適莫,則旣抄旋拔,寧有其理?事屬䵝昧,縱難直斷以用情,科場雜亂,合施重勘,以此照律,何如?判付啓,依允。又啓目,向前金炳元亦,繡啓所論,在於私貸民錢,而數爻誰某,旣無指的,則枉法計贓,雖非可議,苟能體恤民情,實心分憂,則虛實之間,怨謗奚至?以此照律,何如?判付啓,依允。
朴基宏,以義禁〈府〉言啓曰,卽接月令醫員玄應喆手本,則時囚罪人朴宗正,當此日寒,挾感食滯,上吐下瀉,食飮全却,金在範·金遇明,李正紳,俱以疝積之症,猝肆於處冷之餘,時時衝上,間間昏倒,南錫中·申·張振一,俱得輪泄,度數頻數,眞元大脫,金魯甲素患痰癖,闖發於就囚之後,咳嗽喘促,氣息奄奄,諸囚症形,俱爲不輕云,罪人病勢如此,則一邊保放,一邊草記,曾有定式矣。朴宗正·金在範·金遇明·李正紳·南錫中·申·張振一·金魯甲,竝姑保放之意,敢啓。傳曰,知道。
又以義禁府言啓曰,保放罪人金秀鍾·申純·洪時濟·李度憲·金龍洛·金基拓·李羲贊·鄭宅升·金魯範·李衡在·金炳元等,還囚議處以入,而金秀鍾·洪時濟·李度憲·金基拓·李羲贊·金魯範·李衡在·金炳元等,病勢一向未差,竝仍爲保放之意,敢啓。傳曰,知道。
又以義禁府言啓曰,時囚罪人宋儒載,議處決語內,該囚,旣以科場斂錢,已經勘配,量罪準法,無以加律,依前還發配所,何如?判付內依允事,命下矣。宋儒載,黃海道金川郡金郊驛依前還發配所,而發遣府羅將,押送之意,敢啓。傳曰,知道。
壬午九月二十二日辰時,上詣眞殿。茶禮親行入侍時,行都承旨趙鐘永,右承旨任厚常,左副承旨洪命周,同副承旨朴基宏,記事官金炳朝,假注書安孝述,記注官文致中,別兼春秋朴永元,檢校提學金祖淳,原任提學沈象奎,檢校直提學李存秀,檢校待敎朴綺壽,以次侍立。上具翼善冠·無揚黑團領袍,出幄次,通禮導上詣版位,通禮,啓請鞠躬四拜興平身,上行四拜禮,王世子以下,皆行四拜禮,通禮導上詣盥洗位,盥洗訖,通禮,導上詣第一室尊所,執尊擧羃,通禮,導上詣位前跪,鐘永奉香,命周奉爐,上三上香,仍行三獻禮,鐘永奉盞,命周奠盞,次詣第二室·第三室,如右禮,通禮,導上降復位,啓請鞠躬四拜興平身,上行四拜禮,王世子以下,皆行四拜禮,通禮導上還入幄次,嘉順宮進服滌痰湯前方中,加細桂枝一錢,一貼製入事。出榻敎嘉順宮進服腎瀝湯一貼,製入事。出榻敎諸臣以次退出。
上在昌德宮。停常參·經筵。
嘉順宮患候直宿,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,知道。
大殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。
大殿·中宮殿·世子宮,朝廷二品以上·六曹堂上口傳夕問安。答曰,知道。
嘉順宮單子問安。答曰,知道。
藥房口傳啓曰,伏未審夜間,嘉順宮調攝中氣候,若何?昨日腎瀝湯進服之後,諸節顯有差勝之效乎?下情憂慮,冞切憧憧,症候彌留,今已四日,而仰請直宿,尙未承下敎,誠不勝萬萬憂菀。伏乞亟許臣等率醫官趁早入侍,詳承症度,議定繼進湯劑之地,千萬顒祝,惶恐敢啓。答曰,知道。本院直宿。洪命周啓曰,直宿相値,視事,頉稟之意,敢啓。傳曰,知道。
朴基宏啓曰,行大司憲李存秀,掌令金樂澧,持平金逸淵呈辭,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
傳于趙鐘永曰,藥房三提調入侍。
傳于鄭漪曰,永明尉洪顯周,行副護軍朴宗喜,南平縣監朴鎬壽,別入直。
趙鐘永啓曰,藥房三提調,持湯劑來待矣。傳曰,封入。
傳于尹豐烈曰,留院公事入之。
以校理李若愚,副校理洪學淵牌不進罷職傳旨,傳于洪命周曰,只推。
洪命周,以內醫院都提調意啓曰,本院直宿事,命下矣。臣等自今日直宿本院,而醫官吳千根·李命運·金殷相,竝爲直宿於差備近處,李惟鐸·李元豐·安昌禧,本院別入直,醫女二名,亦爲依例待令之意,敢啓。傳曰,知道。
又以內醫院都提調·提調意啓曰,行護軍朴周壽,副護軍朴岐壽,前已別入直,而永明尉洪顯周,副護軍朴宗喜,南平縣監朴鎬壽,別入直事,命下矣。依下敎,自今日,別省記入直之意,敢啓。傳曰,知道。
又以侍講院言啓曰,兼說書金炳朝入直矣,以注書堂后進,下番闕直,事甚未安,司書李魯秉,說書李憲瑋在外,兼司書徐有素,卽爲牌招入直,何如?傳曰,允。有實故及在外人,竝許遞,政官牌招開政。
又以侍講院言啓曰,兼弼善李彦淳,旣在闕中,姑降入直之意,敢啓。傳曰,知道。
以兼司書徐有素牌不進罷職傳旨,傳于洪命周曰,只推。
兵曹口傳政事,副司果單金道喜。
洪命周啓曰,注書有闕之代,前注書李憲瑋,被薦人鄭德和·李淵祥薦狀,依例成送吏曹之意,敢啓。傳曰,知道。
鄭漪,以吏批言啓曰,說書今當差出,而前望中無故之人,只有二人,以二望擬入之意,敢啓。傳曰,知道。
有政。吏批,判書金蓍根進,參判申絢在外未肅拜,參議朴綺壽進,左副承旨鄭漪進。啓曰,春坊多窠,今當差出,而擬望之人乏少,相避及外任,竝擬,何如?傳曰,允。
以任文白爲弼善,韓弘敎爲文學,權敦仁爲兼文學,柳致睦爲司書,金正喜爲兼說書,張敎根爲說書,徐長輔爲右尹,洪羲瑾爲刑曹參議,金芝淳爲戶曹正郞,洪龍燮爲社稷令,鄭德和爲注書。
鄭漪,以吏批言啓曰,上京守令中,羅州牧使閔致成,受由於京畿陰竹地,泰川縣監金遇順,受由於京畿驪州地,故使之催促還官之意,發關知委於該道臣處矣,卽接京畿監司李愚在移文,則以爲,羅州牧使閔致成,泰川縣監金遇順,竝卽爲還官之意,知委於各該邑矣,驪州牧使李鍾穆所報內,泰川縣監金遇順,今月十五日,已爲離發云,陰竹縣監李廣度所報內,羅州牧司閔致成,身病沈重,不得還官爲辭矣,雖未知其病勢之如何,而催促之下,不卽下去者,揆以事體,誠甚未安,而當此秋務方急之時,不可遲待其差歇,羅州牧使閔致成,罷黜,何如?傳曰,允。
又啓曰,羅州牧使,今當差出,而本州以湖南雄邑,物衆地大,素稱難治,不可不擇差,他道有聲績未準朔已準限守令,竝擬,何如?傳曰,允。
再政。以林東鎭爲奉常正,趙原永爲羅州牧使。
兵批,判書金魯應進,參判尹命烈病,參議愼宜學入直進,參知韓用儀在外未肅拜,同副承旨尹豐烈進。以徐能輔·趙晉和·朴應浩爲副摠管,李光瑞爲僉知,申宜權爲兼司僕將,崔景皓爲五衛將,梁宣洙·趙熙錫爲訓鍊判官,金有亮爲許沙僉使,尹忠植爲所已萬戶,同知單李昌烈,僉知三單鄭殷柱·李潤俊·宋麟瑞,護軍申緯·徐鼎輔,副護軍呂東植·趙經鎭·金蘭淳,副司正張敎根·李應信·李憲瑋,副司直金裕憲,副司果李魯秉,以金繼重爲五衛將。
再政。以具繽爲五衛將,朴亮勳爲都摠都事,李亨在爲宣傳官,申縉爲衛率。
尹豐烈啓曰,新除授注書鄭德和,卽爲牌招入直,何如?傳曰,允。
鄭漪,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
壬午九月二十三日辰時,上御熙政堂。藥房入侍時,都提調林漢浩,提調沈象奎,副提調趙鐘永,記事官金炳朝,記注官金榶·文致中,檢校待敎朴綺壽,以次進伏,醫官吳千根·李命運·金殷相,進伏楹外訖。漢浩曰,日候漸寒,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,一樣矣。漢浩曰,嘉順宮患候,已至四日,尙未復常,下情焦鬱矣。上曰,比昨一樣無減勢矣。漢浩曰,旣承直宿之命,臣等自今日,本院竝直矣。上曰,唯。象奎曰,待令醫官,今已入侍,使之先退,入診後,議定湯劑以入,何如?上曰,唯。象奎曰,直宿時待令醫官,旣已待令於差備近處,其餘別入直醫官,例於本院,別省記入直矣,今亦依此擧行,何如?上曰,唯。嘉順宮進服加味滌痰湯一貼,製入事。出榻敎命先退,藥房,仍命退,承史以次退出。
上在昌德宮。停常參·經筵。
夜四更五更,灑雨下雨,測雨器水深二分。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·世子宮,朝廷二品以上·六曹堂上口傳朝問安。答曰,知道。嘉順宮單子問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·世子宮,朝廷二品以上·六曹堂上口傳夕問安。答曰,知道。嘉順宮單子問安。答曰,知道。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中,氣候,何如?昨日加味滌痰湯,進服之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮氣候,與昨一樣,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。嘉順宮進服加味滌痰湯,依前方一貼製入事,榻前下敎。嘉順宮進服加味滌痰湯,依前方一貼更爲製入事,榻前下敎。
趙鐘永啓曰,藥房三提調,持湯劑來待矣。傳曰,封入。
洪命周啓曰,藝文提學金魯敬,旣入闕中,不爲肅謝,直爲出去,事甚未安,推考,何如?傳曰,允。
以注書鄭德和牌不進罷職傳旨,傳于尹豐烈曰,只推。
洪命周啓曰,注書鄭德和,旣有只推之命,更爲牌招察任,何如?傳曰,允。
又以侍講院言啓曰,新除授文學韓弘敎,時在廣州地,司書柳致睦,時在慶尙道安東地,書筵入番事緊,竝斯速乘馹上來事,下諭,何如?傳曰,允。
鄭漪,以訓鍊都監言啓曰,本局哨官金鼎遠,身病甚重,勢難察任,改差,何如?傳曰,允。
兵曹啓目粘連,啓下是白有亦,觀水原留守李憲琦狀啓,則本府中軍李漢極,移拜長湍府使矣,華虹門改建之役,專責監董,遞易可悶,數朔之內,再次請仍,極涉猥屑是白乎矣,城門之役,誠不可付之生手,臣營前中軍李漢極,姑爲因任事,令該曹稟旨擧行亦爲白有臥乎所,城門之役,係是戎政之大者,監董之任,誠不可付之生手,前中軍李漢極,依狀請姑爲仍任,何如?判付啓,依允。
注書鄭德和疏曰,伏以臣,昨伏奉記注恩除,繼以召牌儼臨,惶懍感祝,莫省攸措,第伏念格例所在,承膺無路,故昨冬之陳章丐免,良以此也,臣今所叨,與前無異,揆以公格,不可冒進,妄犯違傲,諒非得已,玆敢援例仰籲。伏乞聖慈,特垂照察,亟遞臣新除授職名,以存古規,以安微分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·世子宮,朝廷二品以上·六曹堂上口傳朝問安。答曰,知道。嘉順宮單子問安。答曰,知道。
大殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·世子宮,朝廷二品以上·六曹堂上口傳夕問安。答曰,知道。嘉順宮單子問安。答曰,知道。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日加味滌痰湯連進之後,諸節益有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
嘉順宮進服加味滌痰湯,前方中,加當歸一錢,川芎七分,一貼製入事,榻前下敎。
鄭漪啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
趙鐘永啓曰,藥房三提調,持湯劑來待矣。傳曰,封入。
洪命周啓曰,注書有闕之代,前注書李憲瑋,被薦人鄭德和·李淵祥薦狀,依例成送吏曹之意,敢啓。傳曰,知道。
又啓曰,吏曹郞廳來言,守令有闕,政事,取稟。傳曰,政官牌招開政。
鄭漪,以備邊司言啓曰,今當執災方張,捧糴當前,此時邑務,不可暫曠,雖値直宿之時,守令辭朝,勿拘爲之,催促下送,何如?傳曰,允。
又以備邊司言啓曰,水原句管各道穀見縮條,今年耗米一千二百二十七石零,各庫蕩債錢給代穀六百石,廣州句管關西·湖西穀見縮條辛巳耗米三百二十石零,松都句管關西小米今年耗條二千石,自各該府,報請代劃矣,各營支放不足條之從他代劃,便成近例,華城·松都,則以嶺南今年加分耗中,準折劃給,廣州則以湖南今年會錄耗中,準折劃給,使之取用,何如?傳曰,允。
又以備邊司言啓曰,卽見江華留守宋冕載狀啓,則備陳本府穡事歉荒,民情遑汲之狀,仍以爲本府府倉與各鎭堡·各宮房今秋當捧還米,限折半以相當穀,準折代捧,訓禁御三留營還米,亦爲一體代捧事,請令廟堂,稟旨分付矣,今年島農之大違始料,果如狀辭,還穀代捧,雖非經法,災歲民情,難責本色,限三分一,許令準折代捧,三留營還,亦令依此許代,何如?傳曰,允。
又以備邊司言啓曰,卽見京畿監司李愚在狀啓,則以爲本道儲置米,雖在公役不煩之時,猶患不足,至於昨年荐經大役,諸般進排,不啻倍蓰,今年元劃中,除報昨年加下,則今年需用,仍爲耗縮,以至夏等加下爲三千八百六十二石,秋冬等應下假量,亦爲二千餘石,旣往加下,若是夥多,來頭策應,又無限節,列邑擧行,萬萬罔措,上項加下三千八百六十二石及秋冬等應下條二千石,以某樣穀,特許區劃事,請令廟堂,稟旨分付矣,昨年畿邑應役之浩繁,不可以常例論,宜有一番闊狹,而還穀移劃,非但有難便之端,旣有所管衙門,則其所辦理,不必他求,自本道,往復惠廳,加下之數,更加査櫛,繼用之資,亦爲酌定,貸下,與預下間,從長措劃後,草記施行之意,分付,己巳年加下劃報,乃是一時權宜之政,決不可援以爲例,而常時任其冒濫,末梢無難陳請,然則年例定摠之意,不出多年,必將蕩然無餘,苟能撙節於恒年,稍存贏餘,以備國役不時之需,則豈有排用不足之患乎?此後如或以加下二字,更煩朝家,則道臣,難免違制之責,竝以此嚴飭,何如?傳曰,允。
又以兵曹言啓曰,來十月·十一月當,上番騎兵二百二十八名,所着襦衣,依定式,本曹點考後,仍令該曹題給之意,敢啓。傳曰,知道。
又以兵曹言啓曰,今九月二十五日,立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院漢城府,一體頒火之意,敢啓。傳曰,知道。
義禁府照目帖連,平海前郡守南錫中矣,本府議啓內,濫棍致命,其所分疏,非無依據,而饌鮮之弊及海尺,公債之混入私錢,所供漫漶,不足爲無犯之左契,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,安州牧使洪時濟矣,本府議啓內,訟題旣云無是,試謗亦屬未然,而加下民斂,蓋是商量摸擬,有異停當設施,則雖不可遽以此爲罪,至於儒生施棍,囚供亦言警法無所發明,則決罰之不能如法,可以推知是乯遣,衙客由吏之用事作弊,任其弛縱,至登繡啓,藉曰不察,不察亦罪,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,熊川前縣監金魯範矣,本府議啓內,由其昏憒,嬖寵干政,公事囑托,致此瑣謗,以此照律,罪笞五十收贖,解見任別敍,私罪,奉敎依允。又照目粘連,黃海都事金遇明矣,本府議啓內,定數分額,納賂參榜,繡啓所論,雖異於明執贓證,而至於商市云云。則亦未嘗全無指的兺除良,囚供分疏,亦欠別白,考試之餘,初無適莫,則旣抄旋拔,寧有其理?事屬䵝昧,縱難直斷以用情,科場雜亂,合施重勘,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。又照目粘連,載寧前郡守李羲贊矣,本府議啓內,該囚所犯,大目有六,而皮畓餘結與詳定穀之代錢上納外,以米會錄,武學錢之馬料出給外,自官取用,謂是流規,非所創行,而私耗之略有加數,亦旣補用於倉役,公穀之不免貸下,蓋因策應於草料,歸屬或有其處,因襲不無已例,而至於準折換作,囚供分疏,亦似有據是白乎矣,要之法外,襲謬,罪固難恕,任窠之前後累易,亦是爲招謗之資,繡論及此,焉逭常律?以此照律,罪杖八十收贖,告身盡行追奪,徒二年定配,私罪,奉敎依允爲旀,功義各減一等爲良如敎。又照目粘連,兔山前縣監金炳元矣,本府議啓內,繡啓所論,在於私貸民錢,而數爻誰某,旣無指的,則枉法計贓,雖非可議,苟能體恤民情,悉心分憂,則虛實之間,怨謗奚至?以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,新溪前縣令金基拓矣,本府議啓內,邑事雖簡,有訟則不能無曲直之異,任窠雖薄,有差則安得免優劣之爭?如果政不由己,偏聽於下,則無弊不生,其勢卽然,不知之中,或有藉賣,則囚供亦不敢謂保無是事,其昏謬不察之罪,有難參恕,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,麟蹄縣監李度憲矣,本府議啓內,秋糴之不得盡捧,本非元會,春糴之或爲合巡,有異別分,而諉之於營題邑例者,容似有據,富戶穀之勸賣,亦非災歲不可行之政是白乎矣,操束不嚴,吏橫民病,至及於按廉之聞,而倉邑私分,又有該吏之納侤,矇不覺察,難免其罪,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,栗峯前察訪金龍洛矣,本府議啓內,傷廉之政,繡論雖無指的,循例之杖,囚供太欠別白,其不能如法決罰,誠有其罪,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,陽德縣監李錫龜矣,本府議啓內,抄飢之甚少,不無其說,分糴之絶巡,謂無是事,而倉穀發賣,蓋是放下條之應爲發賣者,而此係還摠之外是如是白乎矣,至於倉剩補賑,雖異入己,襲謬不爲無罪,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,長淵前縣監金魯巖矣,本府議啓內,鄕任之二人連差,此非不刊之邑例,鋪陳之兩年十備,亦見庫下之濫下,而臥還債之歸屬,所供已甚苟且,營貸錢之立本,其事有違經法,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,文化前縣令李衡在矣,本府議啓內,倉捧之無幾,巡還之不繼,雖以囚供之自明,亦不得到底分疏,而臥還債則雖云畢竟査徵,而旣不能禁於未然,富民錢則雖云自下貸用,而其敢曰非乃所知,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,保寧前縣監金秀鐘矣,本府議啓內,姻族干政,雖無某人之指的,衙冊捧賂,旣有獄隷之來乞,則操束無素,其政可知,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又照目粘連,公忠前水使申純矣,本府議啓內,餉米虛留之非出於用意加分,囚供發明,不爲無據,而至於松政一事,繡啓囚供,數爻雖有參差,加斫則未嘗無是,又以加斫之數,諉之於空心木給代是白乎乃,若止於給代而已,則其數宜不至若是夥多,而其所公用與例賣者,語涉窘遁,俱不足爲不自犯用之左證,以此照律,罪杖一百收贖,告身盡行追奪,邊遠充軍,私罪,奉敎依允爲旀,功減一等爲良如敎。又照目粘連,濟原察訪張振一矣,本府議啓內,色吏之不爲領付,雖諉於中間病滯,馬匹之不能擇送,適見其慢忽擧行,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,藍浦前縣監申膺祿矣,本府議啓內,災俵之不均,軍簽之多冤,繡啓論列,無所指的,大同補縮之或賣鄕任,或受願納,其事又在於該囚赴任之前是白乎矣,倉簿虛留,雖云流來之舊逋,兩歲之間,所捧無幾,糴法蕩然,難逭常律,以此照律,罪告身盡行追奪,徒三年定配,私罪,奉敎依允爲旀,功減一等爲良如敎。又照目粘連,鳳山前郡守鄭宅升矣,本府議啓內,繡啓之論列該囚者,凡爲六條,曰倉牟留庫條之擅出也,官作夫餘錢之不屬民而屬之吏也,詳定耗代錢之重邊放債也,支勅下記之濫報他用也,饋賑人之捧賂後始許差任也,吏局藥債之或移錄或除給於當捧之公穀,當下之公料也,而囚供之自明,則曰報營而初非擅出,曰循例而非所創行,曰詳定富監之自當貿易,各面書員之預買結卜,實爲痼瘼,欲爲釐捄之政,有此變通之擧,曰貿得京軍門退件旗幟,以備勅用,而因載重記,曰饋賑人差任,計所納之多寡而爲逢差之先後,日字延拖,勢所固然,曰吏局徵債,初無移錄除給之事是如爲臥乎所,諸條所供,雖似有據,而畢賑酬勞,苟能一循公議,無所容情,則繡啓論列,宜不至此,不可以外此諸條之略有分疏,有所參恕,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。又啓目粘連,向前沈說泰亦,旣捧之舊還,莫察奸吏之竊呑,竟致勘簿之相蒙,昏謬不職,難逭當律,以此照律,何如?判付啓,依允。又啓自粘連,向前白能洙亦,別還則除究事情,容或似然,隱逋則業已徵捧,準充其數,而管餉穀之出庫者,此是營勘放下,雉價米之作錢者,本非會在剩耗,囚供分疏,不爲無據是白乎矣,還穀之執錢取剩,移充各庫欠負,終涉苟且,雖非入己乾沒,且異惟意擅行,而不善措處,至有繡論,以此照律,何如?判付啓,依允。又啓目粘連,向前金在範亦,官需卽大同中分劃者,則都計捧納,不可謂該吏之作奸,而內倉外倉之異捧者,亦出於量遠近而從便宜,此不足爲罪是白乎矣,旣有繡論,不可全恕,以此照律,何如?判付啓,依允。又啓目粘連,向前李若烈亦,驛弊吏奸,雖無繡啓指的,苟能悉心釐捄,隨處照察,則按廉之地,寧有怨謗之及聞?其在勅後之道,不可全然參恕,以此照律,何如?判付啓,依允。又啓目粘連,向前李正紳亦,吏奸之未鋤,民隱之多漏,雖無某事之指的,而苟能隨事懋實,政無假飾,則繡啓論列,寧或及此,以此照律,何如?判付啓,依允。又啓目粘連,向前金昊淳亦,私防結則有與受同罪之文,貸償錢則有年月可據之證,而逼死之案,亦有公使人威逼勿論之律是白遣,還起結之出稅者,雖經官査,而旣無入己之跡,富民錢之定日者,雖有私約,而又無取用之事,囚供分疏,不無其說,而至於已賣畓之還推者,以券則頗有年所,而覈實之斷以匪時者,果有何證是旀,旣已斷之以僞典,則給其畓而只捧半價者,抑又何故?左右逕庭,有違法理,以此照律,何如?判付啓,依允。又啓目粘連,向前朴宗正亦,繡啓所論,凡爲四條,無論新舊鄕錄武學撥錢倉入等名色,率多歸之於該囚之乾沒,而該囚所供,則一辭發明,歷擧用下之實數,以證歸屬之有處,其言不可謂無所依據是白乎矣,大抵臨勅修廨,雖係緊急,斂鄕營役,有違經法是白遣,舊錄之役施發令,雖諉於任前,旣知未妥,而竟又追錄,援類比例,殆近濫設,文雖以客使壓境,支調無路,姑爲受用,待後還報爲辭是白乎乃,亦不免爲在官借財之歸,不可以事異入己,有所寬恕,以此照律,何如?判付啓,依允。又啓目粘連,向前申亦,租價旣云傳掌,馹騎亦已牽去,雖不必追究是白乎乃,至於公錢私用,有新丞査推之擧,驛丁勒刷,啓免饒民賂囑之逕,而繡啓論列,如是狼藉,囚供分疏,無所別白,論厥辜犯,焉逭重律?以此照律,何如?判付啓,依允。又啓目粘連,向前權思謙亦,倉米貸用,略有依據,民錢未報,不至夥多是白乎矣,還實舊結之入災者,雖有區處,昏謬不察,難免其罪,以此照律,何如?判付啓,依允。又啓目粘連,向前金魯甲亦,任內傳掌之穀,雖能準捧,流來欠逋之還,猶未收殺,揆以糴法,不可以三千餘石之加捧,較他稍勝,有所參恕,以此照律,何如?判付啓,依允。又啓目,延安府使李羲玄原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,公州判官李德彬原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,林川前郡守林禹常原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,昆陽郡守崔笠原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
朴基宏,以義禁府言啓曰,保放罪人金秀鍾·李度憲·洪時濟·金基拓·李羲贊·李衡在·金魯範·金炳元·南錫中·張振一·金遇明等,還囚照律,金在範·金魯甲·朴宗正·李正紳·申等,還囚議處以入,而朴宗正,病勢一向未差,因爲保放之意,敢啓。傳曰,知道。
又以義禁府言啓曰,卽接月令醫員玄應喆手本,則時囚罪人李德彬,冷積之症,在途闖肆,就囚之後,橫亘猝劇,氣息奄奄,不省四到,目下症形,實爲難保之慮云,罪人病勢如此,則一邊保放,一邊草記,曾有定式矣。李德彬,姑爲保放之意,敢啓。傳曰,知道。
上在昌德宮。停常參·經筵。
自午時至申時,日暈。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。
大殿·中宮殿·世子宮,朝廷二品以上·六曹堂上口傳朝問安。答曰,知道。嘉順宮單子問安。答曰,知道。
大殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·世子宮,朝廷二品以上·六曹堂上口傳夕問安。答曰,知道。嘉順宮單子問安。答曰,知道。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節益有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮諸節,與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道
嘉順宮進服加味滌痰湯,依前方一貼製入事,榻前下敎。
備忘記,穩城府使趙禹錫下直,長弓一張,長箭一部,片箭一部,筒兒一箇賜給。
趙鐘永啓曰,藥房三提調,持湯劑來待矣。傳曰,封入。
任厚常啓曰,行吏曹判書金蓍根,參議朴綺壽牌不進推考傳旨及罷職傳旨,今方捧入,而開政命下之後,如是違牌,事甚未安,參判申絢在外,判書更爲牌招,何如?傳曰,允。參議只推,一體牌招。
又啓曰,吏曹參判申絢,一體牌招,何如?傳曰,允。
有政。吏批,判書金蓍根進,參判申絢牌不進,參議朴綺壽進,同副承旨尹豐烈進。以金啓溫爲戶曹參判,趙璟鎭爲司成,金箕殷爲同經筵,李憲瑋爲注書,李海魯爲淸州牧使,李拭爲長湍府使,魚在琬爲麟蹄縣監,洪章燮爲定山縣監,趙學殷爲靑陽縣監,柳璧祚爲麒麟察訪。
再政。以金益哲爲宗廟令,金弘柱爲社稷令。
三政。以李宅鉉爲刑曹正郞,洪坰爲長寧殿令,宋一德爲典牲判官,李相琮爲漢城判官,兼春秋單閔英世。
兵批,判書金魯應病,參判尹命烈病,參議愼宜學入直進,參知呂東植在外未肅拜,左副承旨鄭漪進。僉知三單具繽·金繼重·崔景浩,護軍徐能輔,副司果金洛駿,水原中軍李漢極,仍任事覆啓判下,以金寬豐爲威鳳別將。
任厚常啓曰,新除授注書李憲瑋,卽爲牌招入直,何如?傳曰,允。
又啓曰,注書李憲瑋,時在水原地,斯速乘馹上來事,下諭,何如?傳曰,允。
鄭漪,以都摠府言啓曰,今日入直內三廳武兼禁軍及軍兵等,當爲中日習射技,而藥院直宿撤直間,停止之意,敢啓。傳曰,知道。
又以訓鍊都監禁衛營·御營廳言啓曰,訓鍊都監字內,雙龍亭北邊墻垣內面一間半許缺落外,有石子間間脫落處,今九月二十六日爲始,三營合力改築之意,敢啓。傳曰,知道。
又以禁衛營言啓曰,本營字內,光熙門南邊第九城廊近處體城四間許頹圮處,今九月二十七日,始役改築之意,敢啓。傳曰,知道。
禁府啓目粘連,向前任禹常亦,外捧之米,旣非稅穀,除番之額,係是邑例,則雖不足爲罪是白乎乃,旣有繡論,不可全恕,以此照律,何如?判付啓,依允。又啓目粘連,向前崔笠亦,逆孥在籍,首吏輸供,繡論有據,安敢自明?至於倉屬之奸,衙客之弊,俱屬細故,以此照律,何如?判付啓,依允。又啓目粘連,向前李德彬亦,繡啓諸條,小而簿書,大而刑訟,其所論列,極爲狼藉,總結之以酒之所使,而旣無指的,有難就事而論勘是白乎矣,至於還代錢俵之不於民而於吏者,實有乖於收支之法意,以此照律,何如?判付啓,依允。又啓目粘連,向前李羲玄亦,科試法意,何等至嚴,而不能避遠嫌疑,致有傳說,不可以事無指的,有所參恕,以此照律,何如?判付啓,依允。又照目粘連,寶城前郡守沈說泰矣,本府議啓內,旣捧之舊還,莫察奸吏之竊呑,竟致勘簿之相蒙,昏謬不職,難逭重律,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,定山縣監權思謙矣,本府議啓內,倉米貸用,略有依據,民錢未報,不至夥多是白乎矣,還實舊結之入災者,雖有區處,昏謬不察,難免其罪,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目,韓山郡守金在範矣,本府議啓內,官需卽大同中分劃者,則都計捧納,不可謂該吏之作奸,而內倉外倉之異捧者,亦出於量遠近而從便宜,此不足爲罪是白乎矣,旣有繡論,不可專恕,以此照律,罪笞四十收贖,附過還職,私罪,奉敎依允爲旀,功議各減一等爲良如敎。又照目粘連,安岳前郡守朴宗正矣,本府議啓內,繡啓所論,凡爲四條,無論新舊鄕錄,武學撥錢倉入等名色,率多歸之於該囚之乾沒,而該囚所供,則一辭發明,歷擧用下之實數,以證歸屬之有處,其言亦可謂無所依據是白乎矣,大抵臨勅修廨,雖係緊急,斂鄕營役,有違經法是白遣,舊錄之設施發令,雖諉於任前,卽知未妥,而竟又追錄,援類比例,殆近濫設,文雖以客使壓境,支調無路,姑爲受用,待後還報爲辭是白乎乃,亦不免爲在官借財之歸,不可以事異入己,有所寬恕,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。又照目粘連,甲山前府使金魯甲矣,本府議啓內,任內傳掌之穀,雖能準捧,流來欠逋之還,猶未收殺,揆以糴法,不可以三千餘石之加捧,較他稍勝,有所參恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,中和前府使白能洙矣,本府議啓內,別還則徐究事情,容或似然,隱逋則業已徵捧,準充其數,而管餉穀之出庫者,此是營勘放下,雉價米之作錢者,本非會在勅耗,囚供分疏,不爲無據是白乎矣,還穀之執錢取剩,移充各庫欠負,終涉苟且,雖非入己乾沒,且異惟意擅行,而不善措處,至有繡啓,以此照律,罪杖八十收贖,奪告身三等,私罪,奉敎依允。又照目粘連,金泉前察訪李若烈矣,本府議啓內,驛弊吏奸,雖無繡啓指的,苟能悉心釐捄,隨事照察,則按廉之地,寧有怨謗之及聞?其在飭後之道,不可全然參恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目,金井前察訪申矣,本府議啓內,租價旣云傳掌,馹騎亦曰牽去,雖不必追究是白乎乃,至於公錢私用,有新丞査推之擧,驛丁勒刷,啓饒民賂囑之逕,而繡啓論列,如是狼藉,囚供分疏,無所別白,論厥辜犯,焉逭重律?以此照律,罪杖一百收贖,流二千里定配,以喪後勘斷,收贖,告身盡行追奪,私罪,奉敎依允爲旀,功減一等爲良如敎。又照目,唐津前縣監李正紳矣,本府議啓內,吏奸之未鋤,民隱之多漏,雖無某事之指的,而苟能隨事懋實,政無假飾,則繡啓論列,寧或至此,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。又照目粘連,靑陽縣監金昊淳矣,本府議啓內,私防結則有與受同罪之文,貸償錢則有年月可據之證,而逼死之案,亦有公使人威逼勿論之律是白遣,還起結之出稅者,雖經官査,而旣無入己之迹,富民錢之定日者,雖有私約,而又無取用之事,囚供分疏,不無其說,而至於已賣畓之還推者,以券則頗有年所,而覈實之斷以逃時者,果有何證是旀,旣以斷之以僞典,則給其畓而只捧半價者,抑又何故?左右逕庭,有違法理,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
禁府照目粘連,公州判官李德彬矣,本府議啓內,繡啓諸條,小而符書,大而刑訟,其所論列,極爲狼藉,總結之以酒之所使,而旣無指的,有難就事而論勘是白乎矣,至於還代錢俵之不於民而於吏者,實有乖於收支之法意,以此照律,罪杖七十收贖,告身盡行追奪,徒一年半定配,私罪,奉敎依允爲旀,功議各減一等。又照目粘連,延安府使李羲玄矣,本府議啓內,科試法意,何等至嚴,而不能避遠嫌疑,致有傳說,不可以事無指的,有所參恕,以此照律,罪笞五十收贖,解見任別敍,私罪,奉敎依允爲旀,功減一等。又照目粘連,昆陽前郡守崔笠矣,本府議啓內,逆孥在籍,首吏輸供,繡啓有據,安敢自明?至於倉屬之奸,衙客之弊,俱屬細故,以此照律,罪杖一百收贖,徒三年定配,以母年七十九歲無兄弟獨身,依法典收贖,告身盡行追奪,私罪,奉敎依允爲旀,功減一等。又照目粘連,林川前郡守任禹常矣,本府議啓內,外捧之米,旣非稅穀,除番之額,係是邑例,則雖不足爲罪是白乎乃,旣有繡啓,不可全恕,以此照律,罪笞四十收贖,附過還職,私罪,奉敎依允爲旀,功減一等爲良如敎。
朴基宏,以義禁府言啓曰,保放罪人李德彬,還囚照律以入之意,敢啓。傳曰,知道。
又以義禁府言啓曰,保放罪人朴宗正,還囚照律,李德彬,還囚議處以入,而李德彬病勢,一向未差,仍爲保放之意,敢啓。傳曰,知道。
又以義禁府言啓曰,時囚罪人朴宗正,杖八十收贖,告身盡行追奪,徒二年定配,照律公事判付內,依允,功減一等事,命下矣。朴宗正功減一等,杖七十收贖,告身盡行追奪,公淸道公州牧日新驛,徒一年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人鄭宅升,杖八十收贖,告身盡行追奪,徒二年定配,照律公事判付內,依允,功減一等事,命下矣。鄭宅升,功減一等,杖七十收贖,告身盡行追奪,江原道橫城縣蒼峯驛,徒一年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人申純,杖一百收贖,告身盡行追奪,邊遠充軍,照律公事判付內,依允,功減一等事,命下矣。申純功減一等,杖一百收贖,告身盡行追奪,公淸道泰安郡下川驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人金魯巖,杖一百收贖,告身盡行追奪,流三千里定配,照律公事判付內,依允,功減一等事,命下矣。金魯巖功減一等,杖一百收贖,告身盡行追奪,黃海道信川郡元山驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人申應祿,告身盡行追奪,徒三年定配,照律公事判付內,依允,功減一等事,命下矣。申應祿,功減一等,告身盡行追奪,公淸道鎭川縣長楊驛,徒二年半定配,而〈以〉議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李衡在,杖一百收贖,告身盡行追奪,流三千里定配,照律公事判付內,依允,功減一等事,命下矣。李衡在功減一等,杖一百收贖,告身盡行追奪,公淸道懷德縣田民驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人金遇明,杖八十收贖,告身盡行追奪,徒二年定配,照律公事判付內,依允,功減一等事,命下矣。金遇明功減一等,杖七十收贖,告身盡行追奪,公淸道平澤縣花川驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
未時,灑雨下雨,測雨器水深一分。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·世子宮,朝廷二品以上·六曹堂上口傳朝問安。答曰,知道。嘉順宮單子問安。答曰,知道。大殿中宮殿·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·世子宮,朝廷二品以上·六曹堂上口傳夕問安。答曰,知道。嘉順宮單子問安。答曰,知道。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮諸節,與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
任厚常啓曰,來初一日,輪對日次矣,敢稟。傳曰,當次人受點,後日次待令。
趙鍾永啓曰,藥房三提調,持湯劑來待矣。傳曰,封入。
傳于任厚常曰,暗行御史入侍。
任厚常,以宣惠廳言啓曰,本廳郞廳鄭致愚,纔已啓下矣。本廳多有擧行事,令該曹口傳付軍職,使之冠帶常仕,何如?傳曰,允。
兵曹口傳政事,副司果鄭致愚。
鄭漪,以備邊司言啓曰,卽見京畿監司李愚在分等狀啓,則豐德等十一邑,置之尤甚,驪州等十五邑鎭,置之之次,加平等九邑,置之初實,後錄諸條,竝請令廟堂,稟旨分付,而俵災之數,追後登聞爲辭矣,其一,當年還餉尤甚邑之尤甚面里折半,尤甚邑之之次面里之次邑之尤甚面里,三分一,尤甚邑之稍實面里,之次邑之之次面里,稍實邑之尤甚面里,四分一停退,待明秋還捧事也,其一,還餉尤甚邑折半,之次邑三分一,稍實邑四分一,以相當穀準折代捧,待明秋還作本色事也,其一,昨年停退代穀,竝姑依前停代,待年豐一齊收捧還作本色事也,其一,北漢城餉,無論尤甚之次邑,一倂捧留本邑,耗條則代錢輸納事也,其一,大興·臨津等餉穀,竝許捧留本邑,而以相當穀,分數代捧,待明秋還作本色,附近民之自願輸納本所者,依願許施,耗條則代錢輸納事也,其一,昨年停退各衙門軍布,竝許仍停事也,其一,守摠兩營壯抄牙兵及各隷軍官等身米,每斗四錢代捧事也,其一,禁御兩營江都留餉米太,依已例以錢代捧,待明秋還作本色事也,其一,沿海各邑,拯米太,依近例竝許仍停事也,其一,推奴徵債,限明秋防塞事也,今年畿農,頗遜於諸路,久旱而未移居多,早霜而食實無幾,沿海諸邑,多未免歉,惟是田農之豐登,稍爲峽民之幸,道啓分等,必有裁量,依請施行,還穀請停,無歲不然,當年則雖似紓力,來後則反爲厲民,況或停或捧之際,徒添吏奸而無足爲災民之實惠,果難隨所請準許,尤甚邑三分之一,之次邑四分一,許令停退,而在前畓歉田登之歲,相當穀準折代捧,旣多已例,依此許施,昨年停退條,與新還無異,何可一例竝停乎?尤甚邑三分一,之次邑折半收捧,稍實邑則使之準捧,當年所捧,亦許代穀,則昨年代穀之還作本色,其勢誠難,此則依施,北漢餉米之毋得奉留,係是事目,而荐歉民勢,在所軫恤,則不可不依近例闊狹,而昨年旣全留,今又如是,則該廳事勢,亦多可悶,折半施行,各處餉還,則捧留代捧,與近民之直納,耗條之代錢,竝爲準施,新舊布之一時竝督,非不切悶,而支放條之兩年闕用,亦係掣礙,各年舊布,許令仍停,昨年條則準數捧納,守摠所納,各樣身米,江都所管兩營留還,竝許以錢代捧,拯劣米太仍停,推奴徵債防塞,亦爲許施,何如?傳曰,允。
朴基宏,以義禁〈府〉言啓曰,時囚罪人李德彬,杖七十收贖,告身盡行追奪,徒一年半定配,照律公事判付內,依允,功議各減一等事,命下矣。李德彬,功議各減一等,減徒加杖,杖一百收贖,告身盡行追奪,放送之意,敢啓。傳曰,知道。
又以義禁府言啓曰,載寧前郡守李羲贊,杖八十收贖,告身盡行追奪,徒二年定配,照律公事判付內,依允,功議各減一等事,命下矣。李羲贊,功議各減一等,杖六十收贖,告身盡行追奪,公淸道保寧縣靑淵驛,徒一年定配,而以議啓內辭意,具罪目,依例發遣府羅將,押送配所,何如?傳曰,允。
判義禁李相璜疏曰,伏以臣於日昨,諸囚照律,以前載寧郡守李羲贊,有病親年老而無他侍病男丁,考律文,申請上決,纔承收贖之批敎矣,今聞羲贊有弟,與以次無成丁有異,王府議讞,何等至重,而臣之失檢錯引,至於如此,惶駭恧蹙,靡所容措,玆敢短章自列。伏乞聖明,亟賜鑑諒,原草記則特命勿施,仍以本律施行,而重勘臣昏謬之罪,以爲居官溺職者之戒焉。臣無任云云。答曰,省疏具悉。所請依施,卿其勿辭行公。
壬午九月二十七日午時,上御熙政堂。咸鏡道暗行御史入侍時,左承旨任厚常,假注書安孝述,記注官文致中,別兼春秋朴永元,暗行御史趙寅永以次進伏訖。上命御史進前。寅永進前。上曰,善爲往還乎?寅永曰,好爲往還矣。嘉順宮進服加味滌痰湯,依前方一貼製入事。出榻敎上命御史先退,寅永退出,又命退,承史以次退出。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·世子宮,朝廷二品以上·六曹堂上口傳朝問安。答曰,知道。嘉順宮單子問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·世子宮,朝廷二品以上·六曹堂上口傳夕問安。答曰,知道。嘉順宮單子問安。答曰,知道。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑之連日進服,諸節益有差勝之熹乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候,與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
嘉順宮進服加味滌痰湯,前方中,去白茯苓蘿葍子,加便香附一錢五分,白茯神·酸棗仁各一錢,遠志五分,一貼製入事。榻前下敎
趙鐘永啓曰,藥房三提調,持湯劑來待矣。傳曰,封入。
任厚常啓曰,卽者議政府錄事來言,惠陵修改時,政府一員,當爲進去,而領議政金載瓚,有身病,右議政林漢浩,藥院直宿,無以進去云,何以爲之?敢稟。傳曰,南判府事進去。
鄭漪,以備邊司言啓曰,卽見戶曹所報,則以爲,本曹米邊,常患不足,昨年收租,又爲大縮,新捧前所用,劃得三萬包米然後,可以塗抹支調,而二萬石,從當請劃,一萬石,則爲先以南·北漢城餉,啓稟分劃爲辭矣,城餉事體,本自嚴重,有不容遽議移劃,而當此經用匱竭之時,他無措處之道,則亦不可無權宜闊狹之方,北漢餉米三千石,南漢餉米七千石,依近例使之給價取用,何如?傳曰,允。
又以兵曹言啓曰,宣傳官尹守任,兼司僕將尹膺烈,景福宮衛將金廷錫,慶熙宮衛將高景斌·李南耇,文臣兼宣傳官韓弘敎,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·世子宮,朝廷二品以上·六曹堂上口傳朝問安。答曰,知道。嘉順宮單子問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·世子宮,朝廷二品以上·六曹堂上口傳夕問安。答曰,知道。嘉順宮單子問安。答曰,知道。
進御歸茸君子湯,自今日停止事,榻前下敎。
嘉順宮進服加味滌痰湯,依前方一貼製入事,榻前下敎。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?愆和彌日,已浹一旬,湯劑雖幸奏效,諸節益宜加護,臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮氣候,與昨一樣,卿等不必入侍,待承候官出傳,繼進湯劑議定以入。中宮殿·嘉順宮·世子宮·世子嬪宮口傳問安。答曰,知道。
傳于洪命周曰,孝禧殿朔祭,以攝行磨鍊。
任厚常啓曰,注書李憲瑋,自鄕上來云,卽爲牌招察任,何如?傳曰,允。
洪命周啓曰,卽者禮曹郞廳來言,惠陵修改時,本曹堂上一員,當爲進去,而判書權常愼在外,參判金逌根,參議洪起燮,俱有身病,無以進去云,參判·參議,竝卽牌招,以爲推移進去之地,何如?傳曰,判書許遞,前望單子入之,奉審小宗伯,牌招進去。
禮曹判書前望單子入之,金履陽落點
洪命周啓曰,禮曹參判金逌根牌不進推考傳旨,今方捧入,而惠陵修改,小宗伯進去事命下之後,如是違牌,事甚未安,更爲牌招,何如?傳曰,許遞,前望單子入之。
禮曹參判前望單子入之,曺鳳振落點。
任厚常啓曰,注書李憲瑋,疏批已下,卽爲牌招入直,何如?傳曰,允。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳,奉審則,淨業院·流霞亭姑無頉處,文昭殿碑閣,瓦子間間脫落,西北邊春舌一箇折傷,蠶壇碑閣,雨漏四庫,追慕洞碑閣,墻垣板門腐傷,瓦子間間脫落,養正齋北邊墻垣,二庫頹圮,西北邊柱根動退,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
洪命周,以禮曹言啓曰,今此惠陵陵上莎草修改,政府以下,進去監董時,臣履陽,旣兼繕工監提調,依例兼進,何如?傳曰,允。
又以禮曹言啓曰,今此惠陵陵上莎草修改時,雖不設都監事役緊重,不可無別看役之人,前五衛將秦東益,前監牧官李重根差下,使之擧行,何如?傳曰,允。
鄭漪,以禁衛營言啓曰,本營千摠尹義儉,身病猝重,勢難察任,改差,何如?傳曰,允。
李憲瑋疏曰,伏以臣,伏念本院薦狀,自有先後不易之序,間或有越次受點,而如非前望筒勿施之敎,則當次差代之人,例不得行公,考諸故事,罔敢違越,至於今番前注書臣鄭德和之辭疏,旣承依施之批,本職雖已遞解,其名自在前銜,則臣於是,有不敢廝壞故規,泯默供職,召牌之下,承膺無路,冒犯違傲,冞增悚蹙,玆敢略控短籲,仰瀆崇嚴。伏乞聖慈,俯賜鑑諒,亟遞臣所帶之職,以嚴公格,以安私分,不勝幸甚。臣無任云云。答曰,省疏具悉。原望筒勿施,爾其勿辭察職。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·世子宮,朝廷二品以上·六曹堂上口傳朝問安。答曰,知道。嘉順宮單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
嘉順宮進服腎瀝湯一貼製入事,榻前下敎。
藥房都提調林漢浩,提調沈象奎,副提調趙鐘永啓曰,伏未審夜間,聖體,若何?寢睡·水刺之節,若何?嘉順宮調攝中氣候,何如?湯劑雖爲連進,診候亦已稍間,臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候諸節差勝,不勝欣喜,直宿撤罷,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
藥房口傳啓曰,嘉順宮患候漸臻康復,今伏奉本院直宿撤罷之命,日夕憧憧,憂慮之餘,誠不勝萬萬忭幸,而諸節尙在靜攝,湯劑連爲繼進,益宜數承症候,隨時議定,則臣等有不敢遽然退去,敢此齊籲。伏乞特許臣等依前入直,千萬顒祝,惶恐敢啓。答曰,知道。輪直爲之。
鄭漪啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
傳于洪命周曰,禮房承旨,馳詣宗廟·景慕宮,奉審摘奸以來。
傳于洪命周曰,承候官輪直。
傳于洪命周曰,朝廷問安,間日爲之,內閣·政院·玉堂夕問安,勿爲之。
傳于朴基宏曰,暗行御史入侍。
洪命周啓曰,吏曹郞廳來言,守令多窠,政事,取稟。傳曰,政官牌招開政。
兵曹口傳政事,護軍單金逌根。
洪命周,以吏曹言啓曰,本曹佐郞朴長復呈狀內,矣身素患痰癖之症,當此換節之時,一倍添劇,時日內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
又以吏曹言啓曰,繕工監假監役鄭遠容呈狀內,矣身素患痰癖之症,當此換節之時,一倍添劇,時日之內,萬無供職之望,卽速入啓遞改云,身病旣如是,則有難强令察任,改差,何如?傳曰,允。
任厚常,以戶曹言啓曰,時御所內各司,依定式發遣本曹佐郞臣李彙寧,與兵曹參議臣愼宜學,佐郞臣金永鎭,東所衛將臣李惟穆,西所衛將臣申光赫,南所衛將臣金繼重,北所衛將臣李潤俊,眼同看審後,有頉處,別單書入,而修改,則擇日擧行,何如?傳曰,允。
又以戶曹言啓曰,判書臣沈象奎,以內醫院提調,本院進,臣啓溫與正郞臣洪耆周,進詣慶熙宮,差備內及內各司,依節目眼同看審後,有頉處,別單書入,而修改則擇日擧行,何如?傳曰,允。
洪命周,以禮曹言啓曰,卽接開城府幼學林春浹所志,則以爲,同姓六寸兄必馥,嫡妾俱無子,以其同姓十四寸弟弘福第二子有聞,欲爲繼後,兩家同議完定,而未及禮斜之前,必馥夫妻俱爲作故,拘於常規,不得循例禮斜,依定式草記稟處事,呈狀矣,凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,門長林春浹所訴旣如此,依定式,林弘福第二子有聞,立爲林必馥之後,何如?傳曰,允。
鄭漪,以兵曹言啓曰,今秋等能麽兒考講時,中樞府郡事柳浩源,訓鍊院僉正李止敬,主簿徐有馨,濟用監主簿白昌鎭,武臣兼宣傳官梁漢楗,部將李樂沼,二次不通,都摠府經歷李濟道,部將申在忠,守門將朴鳳善,一次不通,依定式竝從重推考,何如?傳曰,允。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,冬至兼謝恩使,拜表不遠,正使金魯敬,令該曹,判中樞口傳單付,何如?傳曰,允。
又以備邊司言啓曰,卽見水原留守李憲琦災實狀啓,則尤甚爲十九面,之次爲十六面,稍實爲五面,地部劃下災二十結外,不足爲一千八百六十七結十四負六束,特許加劃,還餉當捧中,尤甚面之尤甚戶,三分二,尤甚面之之次面之尤甚戶折半,之次面之之次戶,稍實面之尤甚戶,三分一停退,身布則折半代錢,而還餉之停退外當捧者,以相當穀三分一準折代捧,待明秋還作本色,推奴徵債防塞事,竝請令廟堂,稟旨分付矣,畿甸之歉,沿邑爲甚,而本府又是沿邑之最,三分面里,有此條陳,守臣商量,儘有攸當,依此施行,災形旣如此,則所請結數之至於此多,其勢固然,今不必强加剋削事目外一千八百六十七結零,依請許劃,以若民勢還餉之本色準捧,亦是行不得之政,不可不略有停代,尤甚面里折半,之次面里三分一,特許停退,當捧條中,亦依所請分數,許令準折代捧,身布代錢,推徵防塞,一體許施,何如?傳曰,允。
又以備邊司言啓曰,卽見平安監司金履喬,災實分等狀啓,則平壤等十八邑,置之稍實,永柔等二十四邑,置之之次,尤甚名色,不爲擧論,後錄諸條,竝請令廟堂稟旨分付矣,今年西農大登之名,雖未副實,被損之穀,幸免爲災,統而論之,尙可曰豐歲,二等分劑,儘有酌量,依此施行,其一,本道今年事目,以己巳比摠,而除却己巳以後虛結永頉者,則元摠不足爲六百四十二結四十五負一束,無主舊陳,爲一千三百七十六結七十負九束,特許劃下各邑雜役,亦令蠲減事也,本道之比年定摠,自是常法,而經亂以後,請災便成年例,蓋其新舊陳頉,有難强令比摠,而今此所請結數,亦不至過多,依請準劃,使之均俵,各邑雜費,亦令許減,其一,各邑鎭帳外火田,依近例四分一權減,各鎭屬給代不足條,以各鎭間年儲留穀,從便區劃事也,陳荒火稅之分數蠲減,罷斂給代之從便區劃,旣有近年已例,依施,其一,陳田火田,還加起亦許停免事也,陳田火田之勒令增起,旣非懋實,徒貽結弊,亦許停免,其一,各年未捧還,特許仍停事也,各年還簿之尙未整頓,誠極可閔,當此少康之時,政宜一竝收殺,而道臣猶以停退爲請,則饑沴之餘,民力之尙絀,槪可想知,其在軫恤之道,不可無闊狹,各年未捧條,竝令仍停,价川郡庚辰停退未捧穀,則邑旣稍實,數亦不多,使之準捧,其一,平壤等四山城餉穀,多入於加分,只以明年當留條,輸納城倉,今年加分條,則許捧平倉春糶時,與舊留城穀,一體俵給事也,城餉雖重,民勢宜念,今年加分條,許令捧留,其一,各宮房·各衙門及奎章閣屯土,依近例從實執稅事也,各司屯土之從實執稅,本有朝令,亦爲許施,何如?傳曰,允。
又以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
吏曹啓目粘連,觀此咸鏡道暗行御史趙寅永書啓,則永興前府使朴蓍壽,慶興前府使尹懿成,富寧前府使李鍾英,茂山前府使金翼基,北淸前府使李游夏,明川前府使尹永培等段,繡啓旣請令攸司稟處,今無可論是白遣,鍾城府使姜世倫段,訟固無滯,士多有課,而實未副譽,文莫掩疵是白如乎,今年加分折米四千九百二十一石零內,報巡營條一千七百石除,實餘三千二百二十一石零段,係是私分是白遣,分反兩剩折米一千四百十一石零段,雖曰邑謬,原係朝禁,而無難取用,自歸不法兺除良,執摠輸前,厥數尤多是白遣,南運穀出浦時,添運發賣田米爲四百五十石零是白遣,海倉所在田米換作爲二百十八石零是白乎所,假使此數,盡出廩餘,設民料利,在所難免,況係公穀,實犯那移是白遣,卄二首倉牛之歇貿,三百貼海蔘之勒定,旣非公用,竝爲私貿是白遣,其他襲謬犯科,有難殫擧是如爲白乎旀,北靑府使李海淸段,誠固勤勵,治亦鍊習,而施惠之中,每多越法,襲謬之外,不無循私是白如乎,今春北運穀一千七百三十石內,各穀二百五十四石價錢九百五十四兩段,穀已發賣,錢無歸屬是白遣,大同田未作錢,剩條五百兩零,別需庫請得錢,兩年利條三百六十兩段,雖曰各樣防設是白乎乃,其中公廨添給條合五百六十兩段,本府旣有公廨錢民斂者,故雖有不足,自官措處是白乎則,名雖防役,實爲官用是白遣,會案之隨逋各穀爲六千一百石零,尙未査徵,富民之私錢貸用,爲一千三百兩零,而迄無備報是白遣,座首特差,至有卄二人之出帖,新鄕許薦公傳五百金之行賂是白乎所,泛廳物議,譽者亦多,細察民情,謗實自取是如爲白有臥乎所,上項兩邑守令,竝只爲先罷黜,令該府拿問處之爲白乎旀,鏡城判官李南翼段,船賣易替前謗,倉逋難賣新荏是白乎乃,弊邑民瘼,專係於剸理,文士吏術,或疎於察飭,冊客之弄奸,至於會牟三百五十石,以應下樣那移發賣是白乎矣,矇然却帖,未免昏謬之失是如爲白乎旀,茂山府使趙晉錫段,以若甚弊之邑,加之最頑之俗,雖得良手,固難爲治,而莅任數朔,已不免吏鄕之簸弄是白乎所,官結再徵之依詳定釐正者,必欲襲謬復設,巫戶濫捧之因節目矯革者,必欲違式而加斂,守法奉公,姑捨勿論,剔奸捄瘼,斷無其望是如爲白有臥乎所,上項兩邑守令,竝只罷黜爲白乎旀,三水前府使尹義儉段,還禁訟斷,非不綜察,而倉簿之那移,公穀之料販,俱係不法是白如乎,軍餉加分耗折米一百二十六石零,反剩折米二十四石零,入於官用是白遣,以皮穀換米作錢取剩者,合折米一百九十六石零,以太折米,以米折耳牟,以戶式立本者,合折米三百四十石零,竝爲官用是白遣,又以白木每疋價三兩式,分給各人,而以還穀移施取用者,合折米二百二十七石零是白遣,會貸未報者,合折米一百八十石零是白遣,髢賂肆行,房嬖圖囑於差任,貂貿重設,倉屬受害於變例,而餘外鄙瑣,難以毛擧是白遣,各倉還穀新未捧折米,至於三千三百七十九石零是白如乎,右項所犯,不可以已遞,置而勿論是如爲白乎旀,定平前府使李健植段,事面則全昧所重,施措則實多乖當,前後賣鄕錢三千三百六十兩內,二千二百六十八兩零,謂以奴令逋還之充納是如是白遣,其餘私用之外,謂以國役之補用是如是白乎乃,賣任充逋,已係不法,況敢以此擬議於經用會減之地是白乎喩,歸後邑謗,猶屬鄙瑣,揆以國體,極爲屑越,不可以已遞,置而勿論是如爲白乎旀,高原前郡守具允鼎段,政乏撫字,事多麤猛,居官四載,流民千家兺除良,今春元會米之立本取剩,雖以印簿所在者言之,已爲錢二百六十五兩零是白乎所,各倉虛留,各穀二百五十二石零段,旣非吏縮,民逋之未捧條,則此穀合有歸屬是白遣,各倉別分各穀一千八百二十石段,雖有出庫踏印之券,初無民名分給之冊,而今春發賣之穀,不可但以千數爲計,則略存會貸之蹟,眩人耳目,暗售料販之計,浚民膏血者,報簿覈實,昭不可掩是白如乎,邑衢掛書,倉庭呼哭,是驗飢民次骨之怨是白遣,反餘穀雖曰襲謬,賣鄕錢尤爲不法,不可以已遞置而勿論是如爲白乎旀,長津前府使李蓍明段,分竹之初政,旣昏憒,準瓜之後謗,猶鄙瑣是白如乎,庚辰·辛巳兩年加分耗會錄外,色落紙價之例外官用者,合折米三百十七石零,價錢一千八十二兩零是白遣,補民庫別儲穀,發賣取剩錢九十石零是白遣,今年客舍修改時,折米三百石,會貸立本外,以還分樣預以耗條,作錢取用者,一百二十六兩零是白遣,儒鄕差任,惟視賂物,邑奴村巫之子,亦得入參是如爲白臥乎所,不可以已遞勿論,上項四邑前倅,竝只令該府,拿問嚴勘爲白乎旀,鏡城前判官柳季獜段,民或有譽,吏亦爲憚,而邑弊之釐革,反爲營私之地,公穀之那移,莫掩臨歸之簿是白乎所,本邑所納之兵營饌牛,例自各社應役,而忽創新規,以還分太中每戶八斗式除出,合三千石,以每石一兩式作錢,分給於各社,存本取利,以當每年牛價,外面觀之,雖謂之矯弊,未爲不可是白乎矣,但以太出給穀商,船運發賣,而今春南關太價,每石爲五兩以上,則除元定價一兩外,其所剩餘,殆爲萬數,分利之謗,在所難免是白遣,所謂穀商全姓人之太一千二百二十石,初無可納之名色,盡入官用之冊子,而公穀那移名色,莫非此漢之所擔着,則換色取剩,昭不可掩是白乎矣,同全姓穀商,知機在逃,終未捉得,故不能到底窮覈是白遣,會穀預貸,民運發賣者,折米爲一千六百三十九石是白乎所,此雖有廩餘作穀之退後充報者是白乎乃,備荒之倉儲,未色虛留,望哺之民分,竟至絶巡,則越法之外,流害實多是白遣,昨年加分耗折米三百七十八石零,盡歸私用是白如乎,右項所犯,不可以已遞,置而不論是如爲白乎旀,吉州前牧使尹載鐸段,邑事頗有修擧,輿論或稱勤幹,柴米之退限,差紓民力,牛酒之分饋稍慰軍情,而川堤旣完,饍役又訪是白乎矣,昨年加分耗作粟三百十二石零,各倉折餘作粟三百五十七石零,竝爲官用是白遣,今春南運時,以廩餘穀三千四百七十六石,混入於公穀中,役民運輸,沿海發賣,而民間私穀,則不許一包出境,旣犯越法之科,又速專利之謗是白遣,餉耗取用,事係襲謬,還簿毁去,跡涉掩逋是如爲白乎旀,鍾城前府使李儒常段,半載防秋,千里戴星,官簿欠縮,容或無怪,而除却各項不正名色之襲謬取用者外,元會折米六百五石零,那移貸用是白遣,運穀雇價折米六百石及漏戶還米四百二十五石段,當屬大同會外,而亦爲取用是白如乎,法外犯用,若是夥然,不可以已遞,置而不論是如爲白乎旀,德源前府使尹喜豐段,負債殆近數千,吏校有替納之怨,賣任又爲屢百,鄕社多煩遞之謗是如爲白乎旀,洪原前縣監尹永僖段,病旣妨務,事亦多紊,而別使求請,例不歛民是白去乙,忽創新式,津民處四次分徵,都合錢八百三兩零,竝爲私用,海戶頗怨是如爲白乎旀,利原前前縣監鄭奎行段,政旣尙酷,民自有怨,而又於昨年,以元會所在稷五百三十石,那移換出,每石價一兩六錢五分式,合錢八百七十四兩五錢,發賣取用是如爲白有臥乎所,上項六邑前倅,不可以已遞而勿論,竝只令該府,拿問處之爲白乎旀,明川府使申錫朋段,弊邑吏鄕之奸,固所難察,而武倅初政,或有濫杖之謗是白乎矣,海膳旣革,場棘不歛,且飢民之白給米粟爲六十石零,此皆實惠是如爲白乎旀,慶源府使金星翼段,奉公則不憚孜孜,恤民則每致惓惓,而今春南運穀時,計戶給糧,又不添運,譽聲載路是白乎矣,米下之政,或欠剛果是如爲白有臥乎所,上項兩邑守令,竝只推考警責爲白乎旀,穩城前府使鄭益行段,以剛明之才,做綜理之治,五考靡懈,萬口齊頌是白乎所,虛耗添價,實惠及於衆民,海倉監運,輕捧最於他邑,而奉公恤窮,出於慮心,檢糴賣逋,綽有成效是如爲白有臥乎所,治績如如是懋著,其在激勸之道,似當施以陞敍調用之典是白乎矣,係干恩典,臣曹不敢擅便,上裁敎是白乎旀,監司李勉昇段,儉以律己,一路均蒙其實惠,嚴於奉公,列邑咸憚其威望,昨秋耗價之裁減,今春賑資之區劃,雖曰分職,有以推圖報之念,而吏弊民瘼,講究靡懈,不啻綜理之成績,庶有釐革之來效是如爲白有臥乎所,道臣體重,今姑勿論爲白乎旀,前監司鄭尙愚段,繡啓臚列,如是狼藉是白乎矣,道臣體重,臣曹不敢擅便,令廟堂稟處爲白乎旀,至於戶裨朴宗秀之許多罪狀,不可以卑微,置而不治,令攸司,從重正罪爲白乎旀,其餘本道守令·察訪及沿路邑守令·察訪等,績乏優異,疵無顯著,竝只置之爲白乎旀,其外閫帥·中軍·邊將·虞候·監牧官等乙良,令兵曹稟處,何如?判付啓,依回啓施行爲良如敎。
壬午九月三十日辰時,上御熙政堂。慶尙左道暗行御史入侍時,右副承旨朴基宏,記事官李憲瑋,記注官任泰濬,別兼春秋朴永元,暗行御史金鼎均以次進伏訖。上曰,善爲往還乎?鼎均,起伏奏曰,臣才識淺短,委畀之聖意,不能對揚其萬一,臣之罪也。上命退,諸臣以次退出。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
嘉順宮進服腎瀝湯,依前方,一貼製入事,榻前下敎。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?腎瀝湯進服之後,諸節益有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
朴基宏啓曰,行大司憲李存秀,掌令金樂澧,持平金逸淵呈辭,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
又啓曰,來初五日,朝參日次矣,敢稟。傳曰,停。
兵曹口傳政事,判府事單金魯敬。
傳于任厚常曰,左副承旨許遞,前望單子入之,待下批,牌招察任。
承旨前望單子入之,洪起燮落點。
兵曹口傳政事,副護軍單鄭漪。
洪命周啓曰,行吏曹判書金蓍根,參判申絢,參議朴綺壽牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參儀只推,一體牌招。
有政。吏批,行判書金蓍根進,參判申絢牌不進,參議朴綺壽牌不進,同副承旨尹豐烈進。啓曰,公州牧判官,今當差出,而本州以營下劇邑,物衆地大,素稱難治,不可不擇差,同道有聲績已準限未準朔守令,竝擬,何如?傳曰,允。以金鼎均爲兼司書,申冕周爲吏曹佐郞,閔致文爲刑曹佐郞,鄭五錫爲監察,李憲三爲敦寧主簿,崔綱魯爲典籍,柳英根爲義盈主簿,金爲鍾城府使,李渭達爲北靑府使,安性淵爲茂山府使,李䎘在爲公州判官,金在達爲假監役,朴長輿爲鏡城判官,故判官朴弼男贈左承旨,忠節卓異贈職事及故學生金贈童敎,孝行卓異贈職事承傳。
再政。以兪理煥爲司僕正,朴春壽爲監察,宋宗洙爲恩津縣監。
兵批,判書金魯應病,參判尹命烈病,參議愼宜學入直進,參知韓用儀未肅拜,右副承旨朴基宏進。大護軍單權常愼。
以吏曹參議朴綺壽牌不進罷職傳旨,傳于洪命周曰,只推。
以全羅監司洪奭周狀啓,羅州牧人物渰死事,傳于任厚常曰,聞甚矜惻,元恤典外,別加顧助,如有生前身還布,竝蕩減事,分付。
洪命周,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
朴基宏,以備邊司言啓曰,因咸鏡道晴行御史趙寅永書啓,吏曹啓目內,前監司鄭尙愚繡啓臚列,若是狼藉,而道臣體重,令廟堂稟處事,允不矣。道臣非不體重,繡啓若是條陳,不可置之䵝昧,令該府拿處,何如?傳曰,允。
又以義禁府言啓曰,慶尙左水使鄭煥宗狀啓內,天城萬戶李命圭罪狀,令攸司稟處事,啓下矣。李命圭時在任所云,依例發遣府羅將,交代後拿來,何如?傳曰,允。
又以右邊捕盜廳言啓曰,本廳兼從事官南錫圭,身病猝重,勢難察任,改差,何如?傳曰,允。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。大殿·中宮殿·世子宮,朝廷二品以上·六曹堂上口傳問安。答曰,知道。嘉順宮單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑連進,諸節益有差勝之喜乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
朴基宏啓曰,行大司憲李存秀,掌令金樂澧,持平金逸淵呈辭,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
趙鐘永啓曰,右承旨洪命周,今日不爲仕進,卽爲牌招,何如?傳曰,允。
尹豐烈啓曰,卽者應敎尹致謙,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于洪起燮曰,惠陵修改進去大臣以下留待,
傳于洪起燮曰,惠陵修改進去大臣以下入侍。
以京畿監司李愚在狀啓,泰陵直長邊達秀,章陵參奉李沂柱罪狀,令攸司稟處事,傳于朴基宏曰,陵官事萬萬驚悚,竝爲先汰去,令該府拿問嚴勘。
以右承旨洪命周牌不進罷職傳旨,傳于尹豐烈曰,只推。
以京畿監司李愚在狀啓,砥平縣民家失火,人物燒死事,傳于尹豐烈曰,聞甚矜惻,元恤典外,別加顧助事,分付。
洪起燮,以備邊司言啓曰,頃因京畿年分狀啓,北漢城餉,折半捧留,昨年停退軍布,則使之準捧還餉,則分數收捧之意,覆啓行會矣,卽見道臣狀啓,則更陳災形孔酷,民情急切之狀,仍以爲,城餉全數捧留,耗條代錢輸送,昨年停退之軍布還餉,依前請仍停事,請令廟堂稟旨分付矣,日前覆啓之許令折半捧留者,蓋出於深軫民勢,而城餉所重,有不暇顧也,道啓所請,又如是申複,初旣闊狹,則終宜曲施,而之次邑之全數捧留,乃是己巳之所未有,則城儲之漸空,安得不念,城民之失望,安得不恤乎?尤甚邑,依所請許令全留,之次邑,則使之依前稟處施行,耗條代錢,在前未嘗許之,今難從施,置之,停退還布,民情旣如此,則有難强令徵督,尤甚·之次邑特許仍停,稍實邑則使之折半收捧,何如?傳曰,允。
朴基宏,以義禁府言啓曰,因咸鏡道暗行御使趙寅永書啓吏曹回啓內,永興前府使朴蓍壽,慶興前府使尹懿成,富寧前府使李鍾英,茂山前府使金翼基,北靑前府使李游夏,明川前府使尹永培,繡啓旣請令攸司稟處,更無可論爲辭,定平前府使李健植,三水前府使尹義儉,高原前郡守具允鼎,長津前府使李蓍明,拿問嚴勘,鍾城府使姜世綸,北靑府使李海淸,爲先罷黜,拿問處之,吉州前牧使尹載鐸,德源前府使尹喜豐,鍾城前府使李儒常,鏡城前判官柳季麟,洪原前縣監尹永僖,利原前縣監鄭奎行,拿問處之事,傳旨啓下矣。尹載鐸·李儒常·尹喜豐·尹義儉·鄭奎行·柳季麟,今方待命,竝拿囚,姜世綸時在任所,李鍾英以鐵原府使,時在任所,尹永培以大興中軍,時在任所,發遣府書吏交代後,竝拿來,李健植以金海府使,時在任所,亦爲發遣府書吏,差兼官後拿來,李海淸時在任所,朴蓍壽下去江原道鐵原地,金翼基·李游夏下去京畿楊州地,具允鼎下去龍仁地,尹永僖下去廣州地,李蓍明下去公淸道忠原地云,發遣府書吏·羅將竝拿來,尹懿成自任所未及上來云,亦爲發遣府書吏,所到處拿來,何如?傳曰,允。竝待待命拿囚。
又以義禁府言啓曰,因咸鏡道暗行御史趙寅永書啓吏曹回啓內,戶裨朴寅秀之許多罪狀,不可以卑微,置而不治,令攸司從重勘罪事,允下矣。朴寅秀今方待命,拿囚之意,敢啓。傳曰,知道。
又以義禁府言啓曰,前咸鏡監司鄭尙愚拿處事,傳旨啓下矣。鄭尙愚下去京畿楊州地云,依例發遣府都事,拿來,何如?傳曰,待待命拿囚。
兵曹啓目粘連,啓下是白有亦,咸鏡道暗行御史趙寅永書啓吏曹回啓內,閫帥·中軍·虞候·邊將·監牧官等乙良,令兵曹稟處事,啓下矣。觀此咸鏡道暗行御史趙寅永書啓,則乶下僉使崔允和段,餉粟七十六石零,田米二十二石零,無難出賣,大係不法是如爲白有臥乎所,餉穀法意,何等嚴重,而幺縻鎭將,恣意擅賣,爲先罷黜,令該府拿問嚴處爲白乎旀,潼關僉使朱之行段,旣耄且憒,莫省鎭務,烽把不修,軍伍多紊是如爲白乎旀,寶化堡權管崔運岳段,餉還多虛,飢卒皆怨是如爲白有臥乎所,朱之行段,年旣衰老,不省鎭務,則宜施罷黜之典,崔運岳段,餉還之虛,飢卒之怨,旣登繡啓,則不可以已遞,勿論,亦施罷職之典爲白乎旀,前南虞候李東榮段,疾病久妨於戢盜,昏耗多失於察奸是如爲白有臥乎所,病妨戢盜,昏莫察奸,則亦不可以已遞,勿論,從重推考爲白乎旀,南兵使李惟秀段,綜理營務,有弊則革,嚴束部伍,不令而威是如爲白乎旀,北兵使許溟段,材旣綜練,政又剛核,謹守營制,繩墨不差,激勸武列,賞罰必信是如爲白有臥乎所,兩帥臣之綜嚴剛核,軍民咸頌,極爲嘉尙是白乎乃,閫帥事面,與守令·邊將有異,竝姑勿論爲白乎旀,其餘中軍·虞候·邊將·監牧官等,別無優異之績,亦無顯著之疵,竝只置之,何如?判付啓,依允。
廣州留守李書九疏曰,伏以,臣違抗嚴命,月已三改,瀆擾聖聰,疏亦屢撤矣,瞻天攢祝,惟願遄被威罰,而薄罷旋仍,恩諭諄複,感懼交極,神爽震越,適値母病猝劇,焦遑罔措之際,未暇悉陳衷曲,只以目下情境,冒死控龥,及承批旨,猥蒙寬暇,幸得遲延數日,專意救護,而蓋其根委素深,沈綿已久,當寒將攝,少失其宜,危形急症,無時發作,實有晷刻凜凜之勢,臣之了然一身,左右扶將,日夕煎泣,而眞元澌綴,藥餌罔功,差復之效,有非時月可期,憂惶怵迫,莫知所爲,竊伏念,如臣滓穢,濫蒙恩造,與天無極,雖甚冥頑,亦具彝性,苟非至不可忍之情,決不可强之義,豈欲其自陷辜負之科,重速慢蹇之誅也哉?誠以情理切迫,私心無由抑遏,廉防至重,微諒終難變改,惟冀積誠感格,幸蒙仁天之降鑑,遂至於閱月經時,冒瀆不止,上壞國綱,下墮臣分,而誅罰未加,恩言荐降,聖眷愈極隆摯,臣心轉益窮蹙,省躬念罪,萬死誠無以自贖,然不惟私義之臲卼,株守自如,顧今情私煎灼,日甚一日,雖欲暫時離捨,實所不忍,若復一向泯伏,拖過時月,則逋慢之罪,尤無所逃,當此庭候未撤,小大憂遑之時,猥陳私懇,屢瀆崇嚴,非不知萬萬屑越,而伏惟父母孔邇,至情所迫,庶或俯諒於孝理之下,玆敢席藁私次,泣血哀鳴,恭俟刑章。伏乞聖慈,念國體之不可以久褻,察微情之不可以終强,曲垂矜憐,亟賜處分,明正臣罪,以肅邦憲,使爲人臣辜恩慢命者,知所戒懼,千萬幸甚,冒犯天威,死罪死罪。臣無任云云。答曰,省疏具悉。情理如此,有不可一向强迫,特爲許遞。
應敎尹致謙疏曰,伏以,臣之偏母,年今爲八十有四矣,素抱貞疾,居常凜綴,若不保朝夕,適値直宿未撤之時,不敢言私,持被有日矣,卽接家信,則臣之老母,自昨日又添寒感,諸般症形,如期闖發,委頓床笫,氣息奄奄,藥餌之節,扶護之方,無人看檢,促臣歸視,臣自聞此報,方寸煎灼,按住不得,玆敢短章呼龥,徑出禁扄。伏乞聖慈,俯垂矜諒,亟遞臣所帶之職,以便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
壬午十月初二日未時,上御熙政堂。惠陵修改進去大臣以下入侍時,左副承旨洪起燮,記事官李憲瑋,記注官金榶·文致中,判府事南公轍,觀象監提調金祖淳,禮曹判書繕工監提調金履陽以次進伏訖。公轍進前奏曰,近間朝晝異候,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。嘉順宮患候加減,何如?上曰,今日則益有勝節矣。公轍曰,陵役形止,昨日狀啓,已爲陳達,而陵上莎草之從便修補,旣有先朝受敎,揭奉各陵寢齋室壁上,其後申飭,又不啻屢遭,而奉行之節,終未着實,每致工役之頻數張大,事之悚憫,莫此爲甚,雖以今番惠陵改莎言之,前後陵官,自當初微頉之時,若能留心致誠,補莎塡土,一遵受敎定式,則役處之漸大,豈至於此乎?更令該曹將此擧條,申明下帖于各陵官,以爲恪勤擧行之地,春秋奉審道臣,以其修補形止,轉報該曹,考其勤慢,書之殿最之意,一體分付,何如?上曰,依爲之。出擧條嘉順宮進服腎瀝湯,依前方一貼製入事。出榻敎上命退,諸臣以次退出。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
嘉順宮進服腎瀝湯,依前方一貼製入事,榻前下敎。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑連進,諸節益有差勝之喜乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
洪起燮啓曰,行大司憲李存秀,掌令金樂澧,持平金逸淵呈辭,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
趙鐘永啓曰,右承旨洪命周,右副承旨朴基宏今日不爲仕進,竝卽牌招,何如?傳曰,允。
傳于尹豐烈曰,惠陵修改別單書入。
傳于尹豐烈曰,賓客前望單子入之。
賓客前望單子入之,李存秀落點。
備邊司,洪羲臣爲廣州留守。
朴基宏啓曰,卽者義禁府都事來言,時囚毋得過三日滯囚,曾有定式矣。時囚罪人柳季麟·尹義儉·尹載鐸·尹喜豐·李儒常·鄭奎行·朴寅秀·邊達秀,保放罪人邊相岱·鄭元紀,當爲捧供,而判義禁李相璜呈辭受由,同義禁尹命烈兵曹入直,徐長輔未肅拜,李文會有身病,不得擧行云,同義禁徐長輔·李文會,竝卽牌招,以爲開坐之地,何如?傳曰,允。
尹豐烈,以弘文館言啓曰,本館上番闕直,事甚未安。校理李若愚,副校理洪學淵,竝卽牌招,以爲推移入直之地,何如?傳曰,允。
尹豐烈啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,行判書金蓍根進,參判申絢牌不進,參議朴綺壽進,同副承旨尹豐烈進。以李光憲爲禮曹參議,柳仁根爲司饔主簿,韓用成爲典設別提,閔師寬爲永禧殿令,崔斗顯爲齊陵令,洪在果爲章陵參奉,韓璵爲泰陵直長,李源祖爲鐵原府使,朴弘鎭爲柒谷府使,洪稷謨爲淸道郡守,徐耕輔爲醴泉郡守,金永孚爲昌寧縣監,金景寅爲眞寶郡守,朴時源爲奉化縣監,李同淳爲軍威縣監,趙亨基爲直講,崔綱魯爲監察,軍器正李思謙今加通政,滿三十朔加資事承傳。
再政。以朴永元爲獻納,李野淳爲掌樂主簿。
兵批,判書金魯應進,參判尹命烈入直進,參議愼宜學病,參知韓用儀來肅拜,右副承旨朴基宏進。啓曰,慶尙左兵使,今當差出,而擬望之人乏少,他道守令,竝擬,何如?傳曰,允。以金履載爲副摠管,趙運永爲內禁將,李應植爲宣傳官,李貞坤爲兼司僕將,吳景純爲景福將,洪道永·李培秀爲慶熙將,李義悅爲司禦,李玄謙爲中樞都事,朴容壽爲文兼,李源奎爲訓鍊主簿,李升權爲慶尙左兵使,柳曮爲大興中軍,弼祚殷爲潼關僉使,李海瑛爲乶下僉使,陳弼邦爲天城萬戶,大護軍單李書九,楊州監牧官尹義寬加一年仍任事承傳,前副正朴敬鎭今加折衝加資事承傳,副護軍單申星模。
再政。以具信喜爲宣傳官,曺圭振爲都摠都事,兪膺煥爲武兼,金用基爲守門將。
以右承旨洪命周牌不進罷職傳旨,傳于尹豐烈曰,只推。
以校理李若愚,副校理洪學淵牌不進罷職傳旨,傳于尹豐烈曰,只推。
尹豐烈,以承文院都提調意啓曰,本院提調近甚數少,而使行將發,査對在近,兼戶曹判書沈象奎,行吏曹判書金蓍根,行漢城府判尹韓致應,行上護軍李相璜,行刑曹判書鄭晩錫,行大護軍洪羲臣·權常愼·洪義浩,議政府右參贊趙得永,兵曹判書金魯應,豐安君柳相祚,漢城府左尹金愚淳,鈴原君尹行直,行承政院都承旨趙鐘永,行護軍李文會·尹尙圭·金啓河·金履載,行司諫院大司諫金熙周竝還差,判中樞府事南履翼,行護軍朴周壽·金敎根·徐鼎輔·權丕應·趙萬永·申緯·朴宗綺·洪羲俊,同知中樞府事趙晉和,同知中樞府事金箕殷,禮曹參判曺鳳振,漢城府右尹徐長輔,戶曹參判金啓溫,兵曹參判尹命烈亦爲差下,禮曹參判曺鳳振仍察有司之任,錦豐君朴崙壽,同知敦寧府事趙貞喆年滿七十,依定式減下,何如?傳曰,允。
洪起燮,以兵曹言啓曰,雙龍亭北邊墻垣缺落處,今已畢築矣,把守軍兵,解送直所之意,敢啓。傳曰,知道。
又以兵曹言啓曰,內禁衛將具信喜,身病猝重,時日之內,萬無供職之望,呈狀乞遞,改差,何如?傳曰,允。
又以訓鍊都監言啓曰,本局分授都城彰義門西邊第六城廊近處體城九間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
又以訓鍊都監言啓曰,本局局別將元永象,身病甚重,勢難察任,改差,何如?傳曰,允。
又以摠戎廳言啓曰,卽接北漢管城將李光錫所報,則以爲,經夏之後,本城訓鍊都監字內女城十間四十八堞,禁衛營字內女城十三間三百十八堞,御營廳字內體城一間·女城二間頹圮云矣,趁卽改築之意,分付各該字內營門,何如?傳曰,允。
朴基宏,以義禁府言啓曰,卽接月令醫員趙行均手本,則時囚罪人鄭元紀素患腹冷之症,當寒添劇,有時昏倒,轉側須人,邊相岱猝得毒感,晝宵叫苦,食飮全却,氣息奄奄,兩囚症形,俱爲不輕云,罪人病勢如此,則一邊保放,一邊草記,曾有定式矣。鄭元紀·邊相岱,竝姑保放之意,敢啓。傳曰,知道。
又以義禁府言啓曰,泰陵直長邊達秀,章陵參奉李沂柱拿問嚴勘事,傳旨啓下矣。邊達秀今方待命拿囚,李沂柱下去公淸道恩津地云,依例發遣府羅將,拿來,何如?傳曰,允。
又以義禁府言啓曰,因咸鏡道暗行御史趙寅永書啓兵曹回啓內,乶下僉使崔允和拿問嚴勘事,傳旨啓下矣。崔允和時在任所云,依例發遣府書吏,交代後拿來,何如?傳曰,待待命拿囚。
吏曹啓目粘連,觀此慶尙左道暗行御史金鼎均書啓,則東萊前府使李德鉉,永川前郡守李德彬,豐基前郡守李龜星,盈德前縣令朴齊尙,靈山前縣監李海存,龍宮縣監尹復宜等段,繡啓旣請令攸司稟處,今無可論是白遣,柒谷府使柳得源段,邑纔新移,弊又最痼,苟非剸理之良手,難責整頓之實效,而才短制奸,事多襲謬,捧吏逋則歇價分還,旣招民怨,而莫察新逋之繼起,典國穀則各項那移,謂有邑例,而不念舊穀之虛留是白遣,良家處女之勒屬賤役,隣邑山訟之督限掘移,旣係非法,且多駭聽是如爲白乎旀,奉化縣監韓鍾運段,政固謹拙,似有規模,而性本昏弱,易爲欺弊。黃腸板封進時,元株松之濫斫,莫察吏校之犯科,還作錢移送時,色落條之疊捧,尙多窮民之稱冤,殘弊之局,振作無望是如爲白乎旀,昌寧縣監李駿秀段,性近仁善,政欠剛果,災結加報,已違經法,而仍歸吏鄕之偸弄,還錢捧留,專不照管,而自致分給之稽滯,縱無故犯之跡,難免失職之責是如爲白乎旀,眞寶縣監嚴著段,邑殘故弊,易生於奸猾,民少故怨,愈切於橫斂,才疎而專欠操束,性昏而慢不省察。米皮穀分留者,徒擁倉穀庫之虛簿,小米還準折者,一任刀筆之刪改,至若支站錢之濫數分徵,陞戶軍之捧賂操縱,摠緣信人之如己,可謂有吏而無官是如爲白臥乎所,上項四邑守令,竝只爲先罷黜,令該府拿問處之爲白乎旀,淸道郡守鄭東勉段,性旣仁厚,政亦寬平,罷結反還,新譽頗聞是白乎矣,逋簿之査櫛不明,而闔境擧怨其橫徵,訟牒之剖斷多滯,而遠民每憚於赴訴,蓋緣邑弊而年衰,未免心勞而政拙是如爲白乎旀,醴泉郡守尹景儀段,聽斷頗稱綜詳,做錯務盡雍容,分還均排,積弊期裾是白乎矣,斗分穀之各倉取剩,合爲八百兩。雖曰民役之防給,而終涉名色之苟且,陞戶軍之一名代頉,多至十四人,實緣吏奸之幻弄,而可知操束之素忽,事難襲謬,謗或自取是如爲白乎旀,軍威縣監李正幹段,分糴之精,束濕之嚴,頗有稱聲,不無可取是白乎矣,刷價米之過十朔留置,或疑歸屬之不明,衙祿木之尺代例捧價,終涉名色之苟且。至於官廳各種之高價作錢,添付大同,督捧取用者,旣招剝割之怨,且有那移之弊是如爲白臥乎所,上頃三邑守令,竝只罷黜爲白乎旀,梁山前郡守辛碩林段,做治雖欲孜孜,爲人本自憒憒,客謗每由於近家,而侵虐或及惸寡,賑資專出於賣鄕,而抄分未遍窮民是白乎所,今旣罷還,不可苛論是如爲白乎旀,英陽前縣監朴彝鉉段,人旣闒庸,識又矇昧,莅訟決獄,專聽冊客之口,分糶査丁,都委吏胥之手,若非考課之殿,幾至民邑之難支是如爲白乎旀,黃山前察訪權拚段,本驛大馬爲七匹,騎馬爲三十匹,而每年以驛復戶價一千六百兩,立馬七匹定式矣。該察訪到任後,未知乾沒於何地,而大馬見闕,至爲三匹,所存者亦皆玄黃病蹇,不堪充騎是白遣,驛屬之稍饒衣食者,勒差任役,徵索厚賂,分放私債,督捧甲利,而以至由山屬驛之民,無端構罪,奪取二百兩錢,醜聲喧騰,久益不絶是白乎所,郵官雖卑,亦是官長,而出自侍從之列,行此鄙瑣之事者,尤涉可駭,有難曲恕是如爲白臥乎所,上項兩邑前倅,一驛前察訪,不可以已遞,置而勿論,竝令該府拿問處之爲白乎旀,玄風縣監李光載段,本心慈諒,律己廉約,減需米之價而窮民頌惠,除細綿之納,而殘隷賴支是白乎矣,信人太過,察奸差疎,俵災捧糴之際,或不無偸弄之弊是如爲白乎旀,新寧縣監洪徹榮段,爲政固多周便,束濕亦頗剛明,軍丁虛額則先察冒頉之奸弊,魚鹽本價則痛革還分之謬例,而斷訟則反案或數,收逋則徵族亦遽是如爲白乎旀,慶山前縣令尹稠段,柔能制剛,廉足生威,還政則親察捧分,而吏奸不至太甚,籍費則從便防給,而民譽尙多可聞是白乎矣,邑子之出入政堂,或致浮謗,鄕人之預建碑閣,惜未痛禁是如爲白有臥乎所,上項三邑前後守令,竝只推考警責爲白乎旀,仁同府使具載哲段,以才則盤錯足任,爲治也弦韋相濟,威行於廉,而奸猾莫售其欺蔽,敎先於刑,而賦役不煩於催督,流來吏逋之收捧,殆近八千石,而分徵不及隣族。今春官需之減價,恰過七百金,而惠政自遍窮民,捧糴之精分亦稱平,聽理之明落猶無怨,苟論三考之績,實爲列邑之最是如爲白有臥乎所,治績如是懋著,其在激勸之道,似當施以陞敍調用之典是白乎矣,係干恩典,臣曹不敢擅便,上裁敎是白乎旀,監司金相休段,位望則從九卿出,政化則爲一方式,察理之明,纖毫不漏,故奸猾怨以苛細,按法之嚴,繩尺不遺,故俗吏指爲固滯,而秉公杜倖,終無冤枉之橫罹,律己治人,自見貪汚之知戢是如爲白有臥乎所,道臣體重,今姑勿論爲白乎旀,其餘本道守令·察訪及他道沿路守令·察訪等,績乏優異,疵無顯著,竝只置之爲白乎旀,其外閫帥·中軍·營將·邊將·虞候·監牧官等乙良,令兵曹稟處,何如?判付啓,依回啓施行爲良如敎。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。大殿·中宮殿·世子宮,朝廷二品以上·六曹堂上口傳問安。答曰,知道。嘉順宮單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑連進,諸節益有康復之喜乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
嘉順宮進服腎瀝湯,依前方一貼製入事,榻前下敎。
朴基宏啓曰,行大司憲李存秀,掌令金樂澧,持平金逸淵呈辭,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
趙鐘永啓曰,右承旨洪命周今日不爲仕進,卽爲牌招,何如?傳曰,允。
吏曹,右賓客單李存秀,左副賓客單金魯敬。
以惠陵陵上莎草修改別單,傳于尹豐烈曰,判府事南公轍,觀象監提調領敦寧金祖淳,兼禮曹判書繕工提調金履陽竝熟馬一匹面給,地方官楊州牧使趙岐加資,禮曹佐郞李基準,繕工監役尹致泰,兼監役本陵令趙雲會,參奉趙鎭文,莎草浮出繕工監役曺錫駿竝陞敍,陵上排設典設別提崔日運上弦弓一張賜給,別看役前五衛將秦東益,前監牧官李重根竝加資,相地官玄膺命高品付料,領役牌將趙守喆等四人各內下弓矢一部賜給,看役崔得文·安得謙·朱弘錫·盧仁灌·盧有幹竝邊將除授,其餘計士·擇日官·奏時官·救療官·領役牌將金宅瑞等及員役·工匠·陵書員·守僕·庫直等竝考例施賞。
朴基宏啓曰,同義禁徐長輔·李文會牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,同義禁徐長輔·李文會牌不進推考傳旨,今方捧入,而開坐命下之後,如是違牌,事甚未安,更爲牌招,判義禁未差之代,政官牌招開政差出,待下批仍卽牌招,以爲開坐之地,何如?傳曰,允。
有政。吏批,行判書金蓍根,參判申絢竝牌不進,參議朴綺壽進,左副承旨洪起燮進。啓曰,行判書金蓍根,參判申絢,竝牌招不進,小臣獨政未安,何以爲之?敢稟。傳曰,只出緊任。以金道喜爲副校理,韓致應爲判義禁,廣州留守單洪羲臣。
兵批,判書金魯應病,參判尹命烈病,參議愼宜學入直進,參知韓用儀在外未肅拜,右副承旨朴基宏進。同知單吳景純,副護軍單李思謙·南漢守禦使單洪羲臣。
以右承旨洪命周牌不進罷職傳旨,傳于洪起燮曰,只推。
尹豐烈,以弘文館言啓曰,本館上番闕直,事甚未安,校理李若愚,副校理洪學淵旣有只推之命,與修撰宋應圭,副修撰金大坤·趙寅永,竝卽牌招,以爲推移入直之地,何如?傳曰,允。
又以吏曹言啓曰,新除授敦寧府判官李鳳秀,除拜後過限未肅拜,依例改差,何如?傳曰,允。
洪起燮,以備邊司言啓曰,卽伏見全羅監司洪奭周分等狀啓,則珍島等九邑置之尤甚,全州等二十五邑鎭置之之次,光州等二十邑置之稍實,後錄諸條,竝請令廟堂稟旨分付,而俵災之數及尤甚邑災民賙捄之方,追後登聞爲辭矣,分等依狀請施行,其一,新還尤甚珍島等六邑災戶,限折半,其餘尤甚邑災戶及之次全州一邑尤甚面里災戶,限三分一停退,竝待明秋還捧事也,本道還弊之積痼,專由於停退之頻數,儲蓄漸罄,逋負滋多,民國受病,不一其端,今年年事,雖曰名實未副,旣與大歉有異,似此之歲,亦許停退,則其將何時而可以準捧乎?此非但恩竭難繼,適足爲法壞無餘,當年還餉,使之如數準捧,各穀之優劣不同,民力之紓絀相懸,如有代穀推移之道,其爲實惠,不下於停退,尤甚邑三分一,之次邑四分一,許令準折代捧,俾有闊狹之方,其一,舊還,尤甚之次邑全數仍停,稍實邑最近一年條全數收捧,而淳昌則依之次邑例仍停,昨年停退條,尤甚邑全數,之次邑三分二仍停,而羅州等五邑所屬諸鎭,則依尤甚邑例仍停,高敞己巳反作,依已例停退事也,此則果難一時竝督,尤甚·之次邑舊還及反作,竝令退捧,稍實邑所捧一年條,其爲全數,極爲零星,壬申條亦爲折半收捧,淳昌旣入稍實,石數不至甚多,不必異同,亦令準捧,昨年停退條,與新還無異,固當如例責納,而旣欲曲軫,合施權宜,尤甚邑三分一收捧,之次邑鎭折半施行,其一,丙子未捧依已例仍置事也,旣未究竟,今姑仍置,其一,各樣身布,尤甚珍島等六邑尤甚面里折半停退,其餘尤甚邑及全州之尤甚面里砲保折半代錢,兵曹及軍門各衙門番布,竝純錢代捧事也,軍布停退,譬諸停還,尤是罕例,何可擬議於此等平年乎?至於綿農,亦不可以判歉言,則代錢之請,尤欠稱停,竝置之,其一,各年稅大同拯劣米太,尤甚·之次邑竝仍停,稍實邑最近一年條折半捧納事也,從前多有已例,其停其捧,依請許施,其一,己巳停退軍布,依已例仍停事也,年條旣遠,民勢宜念,姑許仍停,其一,三軍門及樂工保米,尤甚·之次邑,每名六斗代錢二兩收捧,待明春上納事也,樂工保米,以詳定例代錢,而各營保米,係是軍需,有難全數代錢,尤甚邑外折米代捧,其一,山城軍餉,尤甚邑捧留邑倉,待明秋還納城倉事也,其一,京外所納箭竹,尤甚之次邑依近例蠲減事也,其一,尤甚邑限明秋勿定配所事也,其一,推奴徵債限明秋防塞事也,山城軍餉,尤甚邑依近例捧留京外,箭竹,稍實外三分二許減,配所勿定,推徵防塞,亦爲依施,何如?傳曰,允。
又以禁衛營言啓曰,本營把摠金樂九,身病猝重,勢難察任,改差,何如?傳曰,允。
又以訓鍊都監·禁衛營·御營廳言啓曰,本局字內雙龍亭北邊墻垣內面一間半許缺落外,有石子間間脫落處,今已畢築,把守軍兵還入直所事,自兵曹草記矣,把守廣智營軍十名還入直所,將校解送之意,敢啓。傳曰,知道。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
嘉順宮進服腎瀝湯,依前方一貼製入事,榻前下敎。
藥房都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑連進,諸節益有康復之喜乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。慈宮症候與昨一樣,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
朴基宏啓曰,行大司憲李存秀,掌令金樂澧,持平金逸淵呈辭,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
任厚常啓曰,右承旨洪命周,同副承旨尹豐烈今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,具康·柳台佐落點。
注書金病朝病,代以李根友爲假注書。
注書李憲瑋病,代以趙秉鉉爲假注書。
李根友有頉,代以李穆淵爲假注書。
任厚常啓曰,同副承旨柳台佐時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,李紀淵落點。
朴基宏啓曰,判義禁韓致應牌不進,同義禁徐長輔·李文會再牌不進推考傳旨,今方捧入,而開坐命下之後,如是違牌,事甚未安,同義禁徐長輔·李文會,所當更請牌招,係是一日三牌,何以爲之,而判義禁韓致應,更爲牌招,何如?傳曰,允。更爲牌招。
又啓曰,判義禁韓致應,同義禁徐長輔牌不進推考傳旨,今方捧入,而開坐命下,已至多日,如是違牌,事甚未安,竝更牌招,何如?傳曰,允。
以右副承旨具康牌不進罷職傳旨,傳于任厚常曰,只推。
以校理李若愚,副校理洪學淵,副修撰金大坤·趙寅永牌不進罷職傳旨,傳于任厚常曰,只推。
以修撰宋應圭牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,校理李若愚,副校理洪學淵,修撰宋應圭,副修撰金大坤·趙寅永,旣有只推之命,應敎尹致謙由限已過,與新除授副校理金道喜,竝卽牌招,以爲推移入直之地,何如?傳曰,允。
朴基宏,以訓鍊都監言啓曰,本局分授都城白岳山西邊第二城廊近處體城四間許頹圮處,今十月初六日爲始,改築之意,敢啓。傳曰,知道。
又以訓鍊都監·禁衛營·御營廳言啓曰,北漢三營字內體城及女城頹圮處改築事,自摠戎廳草記允下,而當此初冬,雖趁今始役,成凍前難以畢役,姑待明春修築,何如?傳曰,允。
又以義禁府言啓曰,卽接月令醫員金泰運手本,則時囚罪人鄭尙愚素患風眩之症,當寒添劇,有時昏倒,轉側須人,目下症形,實爲不輕云,罪人病勢如此,則一邊保放,一邊草記,曾有定式矣。鄭尙愚姑爲保放之意,敢啓。傳曰,知道。
又以義禁府言啓曰,因慶尙左道暗行御史金鼎均書啓吏曹回啓內,東萊前府使李德鉉,永川前郡守李德彬,靈山前縣監李海存,豐基前郡守李龜星,盈德前縣監朴齊尙,龍宮縣監尹復誼等,繡啓旣請令攸司稟處,今無可論爲辭,柒谷府使李得源,奉化縣監韓鍾運,眞寶縣監嚴著,昌寧縣監李俊秀,爲先罷黜,拿問處之,英陽前縣監朴彝鉉,梁山前郡守辛碩林,黃山前察訪權拚拿問處之事,傳旨啓下矣。李德彬今方待命拿囚,柳得源·嚴著·韓鍾運,俱在任所,朴齊尙以溫陽郡守,時在任所,李龜星下去慶尙道禮安地,辛碩林下去靈山地,尹復誼下去江原道春川地,李海存·朴彝鉉下去京畿楊州地,李俊秀下去龍仁地,權拚下去竹山地,李德鉉下去廣州地云,依例發遣府書吏羅將,竝拿來,何如?傳曰,竝待待命拿囚。
兵曹啓目粘連,啓下是白有亦,慶尙左道暗行御史金鼎均書啓吏曹回啓內,閫帥·營將·中軍·虞候·邊將·監牧官等乙良,令兵曹稟處事,啓下矣。觀此慶尙左道暗行御史金鼎均書啓,則左兵使李民秀段,持身恬靜,恰有儒將之風,奉法謹愼,常存軍國之念,而城餉分捧,或任幕裨之操縱,軍器自備,多歸吏校之乾沒是如爲白乎旀,釜山僉使蔡翼永段,人旣淳愨,治亦確實,邊報無滯於瞭望,鎭屬有憚於操束是白乎矣,射砲手料米一百三十石,竝以詳定出給,而私自發賣取剩者,旣有牟利之嫌,又失撫摩之政是如爲白乎旀,浦項別將張之熊段,錢還之減分取剩,布馬之輸來料利者,雖曰乘隙之微,有非官長之事是如爲白有臥乎所,身居閫任,城餉則莫察幕裨之操縱,軍器則多歸吏校之乾沒,而鎭將之軍米錢還取剩料利之狀,俱極駭然,左兵使雖已遞職,不可仍置而勿論,施以罷職之典,兩鎭將竝只罷黜爲白乎旀,大丘營將徐有稙段,人固勤榦,治亦修擧,而行己稍涉愚濫,當事有欠審愼是如爲白有臥乎所,人旣愚濫,事不審愼,則不可無警,從重推考,俾責來效爲白乎旀,多大僉使金相宇段,威惠竝行,聲譽頗聞,而苟欲善積之克終,宜戒客氣之太勝是如爲白有臥乎旀,客氣太勝,亦不可無警,推考爲白乎旀,左水使鄭煥宗段,射手則親自敎習,而每多廩穀之捐賞,港口則勤於掘破,而永期戰艦之通行,政鍊慮詳,優於制閫是如爲白有臥乎所,觀此論列,雖甚褒嘉,閫帥事體,與他有異,今姑勿論爲白乎旀,開雲浦前萬戶趙應錫段,廉於持身,謹以奉職,還米立本之規,獨不襲謬,邊防制變之技,時自考賞,戢校撫卒,威與惠竝兺除良,以最殘之鎭,捐至薄之廩,官廨之幾盡頹圮者,一新修改,軍器之前無名色者,自當措備,似此優異之績,合施褒嘉之典是如爲白有臥乎所,官廨修改,軍器措備,前因帥臣之請賞,已蒙加資之典是白乎乃,以若微跡,處彼殘鎭,獨不仍襲其還米立本之謬規,亦能通諳其關防制變之良策,撫摩軍卒,威惠竝至,此等之人,不可無褒賞激勸之政,似當施以右職調用之典是白乎矣,係干恩典,不敢擅便,上裁敎是白乎旀,其他營將·中軍·虞候·邊將·監牧官及沿路營將·邊將等,別無優異之績,亦無顯著之疵,竝只置之,何如?判付啓,依回啓施行爲良如敎。
行判中樞府事南公轍箚曰,伏以,臣以日昨惠陵改莎時董役,濫受錫馬之賞,臣於數朔之間,以近地之往役,蹔時之微勞,過蒙恩賜之荐疊,私心愧悚,當復如何,況天廐駿乘,卽賞典之最重者乎?今奉瓜一器者,亦酬所獻,則彼爲國家竭筋力者,必將解體而不復爲用,陸贄此言,眞至論也,當今所患,在於爵賞太濫,雖設法貴之,猶懼不重,乃反頻且褻焉,如此,是將何以勸人耶?敢將短箚,仰瀆宸嚴,乞卽還收,俾安私分焉。取進止。答曰,省箚具悉卿懇。卿其勿辭,安心領受。仍傳于朴基宏曰,此批答遣史官,傳諭于南判府事。
領敦寧金祖淳箚曰,伏以,昨伏承賞典下者,以臣亦與惠陵修改之役,獲蒙熟馬面給之恩,凡在有司,供奉董相,乃職之分,曾無寸勞,不及役夫之猶效其力,罔功見錄,不亦惶愧之甚乎?玆敢短箚陳懇,仰瀆崇嚴。伏乞聖明,亟命收還,以安私分,不勝幸甚。取進止。答曰,省箚具悉卿懇。卿其勿辭,安心領受。仍傳于朴基宏曰,此批答遣史官,傳諭于領敦寧。
廣州留守洪羲臣疏曰,伏以,神明所扶,湯劑奏效,嘉順宮患候諸節,漸復常度,區區下情,無任忭幸,仍伏念,臣姿本下品,器不中用,前後揚躐,偏蒙造化之澤,內外歷試,莫效絲亳之報,而且於近年以來,衰朽日甚,疾病侵尋,筋力奔奏,亦無其望,杜門息影,藥餌爲命,不自意南城留後之命,忽及臣身,臣誠榮與懼竝,莫省所措,噫,分司保釐之責,自古惟難,而淸朝遴選之重,在近尤峻,誠以輯懷民心,鍊束卒伍,寬猛毋失其義,牧禦兩盡其道,始可謂不負其職,矧玆漢南一府,古所稱晉陽之保障也,城池之固,人民之衆,甲於諸都,始也置尹而專牧圉之任,今焉開府而移守禦之營,衙門益尊而統管轄之政,陪京斯儼而有緩急之恃,幾百年經營制度,非不宏且美矣,而其奈歲月寢邈,漸不如古,設施措置之沿革不一,錢穀甲兵之凋弊多端,況又洊經歉荒,民困轉甚,閭井自就蕭條,府庫久益耗匱,凡百規爲,非復舊日,政宜掄揀得人,制置有方,俾盡綢繆之責,而今乃擧而委之於如臣癃憒,不少難愼,臣誠左右顧而莫知其說也,且念臣之庸陋,久備任使,宣力四方,曾亦非一,而振擧無聞,少壯猶然,今則年衰病痼,精識日耗,雖閑漫執事之末,猶懼無以稱塞,況可擬議於行都居留之重任乎?百爾思量,冒應無路,敢陳披瀝之懇,仰瀆崇嚴之聽。伏乞聖慈,俯垂鑑諒,念重任之不容輕授,察微悃之非出飾讓,亟賜鐫改,以重官方,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。
大殿·中宮殿·世子宮,朝廷二品以上·六曹堂上口傳問安。答曰,知道。
嘉順宮單子問安。答曰,知道。
進御歸茸君子湯,依前方,自今日一貼式煎入事,榻前下敎。
嘉順宮進服腎瀝湯,依前方一貼製入事,榻前下敎。
藥方都提調林漢浩,提調沈象奎,副提調趙鐘永啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?湯劑連進,諸節益有康復之喜乎?臣等率諸御醫,趁早入侍,詳承症候,議定繼進當否爲宜,臣等不在區區憂慮,敢此問安,竝爲仰稟。答曰,知道。慈宮症候與昨一樣,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。
李紀淵啓曰,行大司憲李存秀,掌令金樂澧,持平金逸淵呈辭,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
任厚常啓曰,左副承旨李紀淵,同副承旨具康,今日不爲仕進,竝卽牌招,何如?傳曰,允。
趙鐘永啓曰,藥房三提調,持湯劑來待矣。傳曰,封入。
傳于任厚常曰,慈宮諸節益有差勝,輪直撤罷。
傳于任厚常曰,藥房·內閣·政院·玉堂·朝廷問安,竝勿爲之。
傳于任厚常曰,藥房都提調以下別單書入。
傳于任厚常曰,孝禧殿冬享大祭,自內親行,該房知悉。
任厚常啓曰,假注書李穆淵,時無職名,令該曹依例付軍職,冠帶常仕,何如?傳曰,允。
趙秉鉉有頉,代以安孝述爲假注書。
任厚常啓曰,假注書安孝述,時無職名,令該曹依例付軍職,冠帶常仕,何如?傳曰,允。
以同副承旨具康牌不進罷職傳旨,傳于任厚常曰,只推。
以應敎尹致謙,校理李若愚,副校理洪學淵·金道喜,副修撰金大坤·趙寅永牌不進罷職傳旨,傳于任厚常曰,只推。
以修撰宋應圭再牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,應敎尹致謙,校理李若愚,副校理洪學淵·金道喜,修撰宋應圭,副修撰金大坤·趙寅永,旣有只推之命,竝卽牌招,以爲推移入直之地,何如?傳曰,允。
李紀淵啓曰,判義禁韓致應,同義禁徐長輔再牌不進推考傳旨,今方捧入,而開坐命下之後,連事違牌,誠極未安,所當更請牌招,而係是一日三牌,何以爲之?敢稟。傳曰,更爲牌招,違牌,勿爲呼望。
傳于任厚常曰,發遣吏郞,諸執事淸齋與否,摘奸以來。
任厚常以宣惠廳言啓曰,本廳郞廳李鳴運,今已啓下矣。本廳多有擧行事,令該曹口傳付軍職,使之冠帶常仕,何如?傳曰,允。
兵曹口傳政事,副司果單李鳴運。
李紀淵,以備邊司言啓曰,卽見咸鏡監司李勉昇分等狀啓,則安邊等十二邑鎭置之稍實,利原等八邑置之之次,甲山等五邑置之尤甚,後錄諸條,竝請令廟堂稟旨分付矣,本道今年穡事,雨暘失宜,風霜不均,北之六鎭,南之三甲,雖不無若爾傷損,而外此諸邑,皆能善就,摠以論之,穰多於歉,野勝於峽,而不害爲康年矣,分等依狀請施行,其一,交濟久置外元還餉,尤甚邑三分一,之次邑四分一,以相當穀準折代捧,待明秋還作本色事也,穀簿紊亂,多由於代捧之頻數,有難每年許施,而各穀旣未均豐,則本色責納之際,必有民力先絀之慮,依道啓分數,許令準折代捧,其一,癸酉·甲戌停退舊還,偏在於鏡城等十一邑,當此失稔,新舊竝督,勢實末由,甲山等五邑,癸甲兩年條,竝許仍停,其外各邑,癸酉條姑爲仍停,甲戌條中限折半收捧,而竝許相當穀準折代捧事也,其一,長津等五邑所在丙寅以後各年未捧,依前仍停事也,舊還所在各邑,多非稍實,而排年條又將準捧,則今令如數竝督,實是行不得之政,至於未捧,則雖與舊還稍異,而年條旣遠,石數又多,亦不可無闊狹之方,竝姑許仍停,甲戌條折半所捧邑,則使之量宜代穀,其一,甲山府癸酉以後未捧還穀,自今年勿拘豐歉,限十年排捧,而當年所捧條,竝耗捧上,餘在未捧之數,依已例勿令添耗,每年當捧條,不卽準捧,則當該守令,狀聞論勘事也,前此覆啓時,已許定限陳聞,今以十年爲請者,道臣必有斟量,依所請使之除耗分捧,而每年當捧條,雖一包穀,或有未能準捧者,而不卽摘發論啓,則道臣亦難免重勘之意,分付,其一,明川以南進俸吏停止事也,其一,尤甚邑限明秋勿定配所事也,其一,推奴徵債限明秋防塞事也,進俸吏停止,旣多已例,與尤甚邑勿定配所,限明秋推徵防塞,一體許施,何如?傳曰,允。
又以禁衛營言啓曰,本營字內九嶷峯東邊第三城廊近處體城五間半許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以義禁府言啓曰,南兵使李惟秀狀啓內,文川郡守朴周燮罪狀,令攸司稟處事,啓下矣。朴周燮,時在任所云,依例發遣府羅將,拿來,何如?傳曰,待待命拿囚。
又以義禁府言啓曰,時囚罪人邊達秀,當爲捧供以入,而身爲陵官,莫嚴之地,連抱松木,狼藉作板,論其所犯,萬萬驚悚,不可循例捧供,嚴問捧口招之意,敢啓。傳曰,知道。
又以義禁府言啓曰,卽接月令醫員金泰運手本,則時囚罪人朴蓍壽猝得輪行毒感,咳喘苦劇,呼吸不通,目下症形,實爲不輕云,罪人病勢如此,則一邊保放,一邊草記,曾有定式矣。朴蓍壽姑爲保放之意,敢啓。傳曰,知道。
禮曹判書金履陽疏曰,伏以,臣於再昨,伏承惠陵修改賞典下者,錫馬之寵,至及賤臣,臣誠惶恧,未暇乘謝,假使臣眞有幹當之勞,職耳匪功,無足爲紀,況隨衆袖手而已哉?聖念雖爲所重,臣心有愧罔功,玆敢冒陳短章,仰暴微懇。伏乞聖明,克寢成命,以安私分焉。臣無任云云。答曰,省疏具悉。卿其勿辭領受。
上在昌德宮。停常參·經筵。
嘉順宮進服腎瀝湯,依前方一貼製入事,榻前下敎。
任厚常啓曰,來十一日,輪對日次矣,敢稟。傳曰,當次人受點,後日次待令。
李紀淵啓曰,來十一日,朝參日次矣,敢稟。傳曰,停。
任厚常啓曰,右副承旨朴基宏,同副承旨具康今日不爲仕進,竝卽牌招,何如?傳曰,竝許遞,前望單子入之。
又啓曰,玉堂備員間,視事,頉稟之意,敢啓。傳曰,知道。
傳于任厚常曰,傳香承旨馳詣宗廟,奉審摘奸以來。
承旨前望單子入之,沈能岳·李元默落點。
任厚常啓曰,藥房提調,持湯劑來待矣。傳曰,封入。
李紀淵啓曰,今日齋宿,承旨當爲備員,新除授右承旨沈能岳,同副承旨李元默,竝卽牌招,行都承旨趙鐘永藥院進,所當牌招,而拘於廳規,不得請牌,左副承旨洪起燮式暇,不得備員,何以爲之?敢稟。傳曰,牌招。
傳于李紀淵曰,內醫都提調議政府右議政林漢浩內廐馬一匹鞍具面給,提調兼戶曹判書沈象奎,副提調行都承旨趙鐘永,別入直行護軍朴周壽,副護軍朴岐壽,永明尉洪顯周,副護軍朴宗喜竝熟馬一匹面給,南平縣監朴鎬壽,記注官金榶陞敍,注書金炳朝陞六,待令醫官吳千根熟馬一匹賜給,李命運·金殷相竝加資,掌務官李彦厚·金珪竝陞敍,別入直醫官李惟鐸等三人,御醫金壽仁等十七人,其餘員役·醫女·水工等竝考例施賞。
傳于李紀淵曰,禮曹判書上疏入之。
傳于李紀淵曰,孝禧殿冬享大祭,以王世子攝行。
李紀淵,以禮曹言啓曰,臣履陽上疏批旨內,今番則比丙申已例,亦有不同,上告則勿爲磨鍊,其餘等節,依他平復慶例,磨鍊以入事,命下矣。頒敎陳賀吉日,令日官池宅龜推擇,則今十月十七日午時·二十七日辰時俱吉云,何日定行乎?敢稟。傳曰,以予慶抃之誠,賀儀豈足稱道,而慈宮猶以張大,深用不安,辭敎懇至,其在養志之道,承順是矣,所請賀儀,謹置之,可也。
以應敎尹致謙,校理李若愚,副校理洪學淵·金道喜,修撰宋應圭,副修撰金大坤·趙寅永牌不進罷職傳旨,傳于李紀淵曰,只推。
李紀淵,以弘文館言啓曰,應敎尹致謙,副修撰金大坤差祭,副應敎尹景鎭,校理洪羲弼在外,副校理金道喜別兼春秋進,本館上番闕直,事甚未安,校理李若愚,副校理洪學淵,修撰宋應奎,副修撰趙寅永,旣有只推之命,竝卽牌招,以爲推移入直之地,何如?傳曰,允。
獻納朴永元啓曰,臣性質愚魯,言議軟巽,淸朝諫諍之任,本不近似,迺者薇垣除旨,有隕自天,感恩怵義,雖不得不章皇出肅,少伸叩謝之忱,而第臣於合啓中,有區區私義之不可聯參者,在前如臣所處,擧皆引避,輒蒙體諒之恩,今臣情踪,宜無異同,顧何敢一刻晏然於臺次乎?請命遞斥臣職。答曰,依啓。
兵曹口傳政事,副司果單朴永元。
義禁府啓目,昌寧縣監李俊秀原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,沙斤察訪邊相岱,自如察訪鄭元紀原情云云。邊相岱段,問目內辭緣,泛稱遲晩,刑推得情爲白乎旀,鄭无紀段,問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允爲旀,邊相岱段,除刑推議處爲良如敎。又啓目,永川前郡守李德彬原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,靈山前縣監李海存原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,利原前前縣監鄭奎行原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,戶裨朴寅秀原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,法聖前僉使李載豐原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,懷德縣監柳原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,前咸鏡監司鄭尙愚原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,吉州前牧使尹載鐸原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,永興前府使朴蓍壽原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,洪原前縣監尹永僖原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,鏡城前判官柳季麟原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,東萊前府使李德鉉原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,康翎縣監李鎭華原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,中和前前府使李元緖原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,北靑前府使李游夏原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,鍾城前府使李儒常原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,三水前府使尹義儉原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,豐川府使李基栽原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判府啓,依允。又啓目,長津前府使李蓍明原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,茂山前府使金翼基原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,德原前府使尹喜豐原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判府啓,依允。又啓目,泰陵直長邊遠秀原情云云。問目嚴問是白在果,連抱松木狼藉作板之狀,旣有道臣査啓,而今此囚供,左右推諉,終不直招是白如乎,顧其所犯,何等至重,而屢次盤問,專事漫漶,尤萬萬痛駭,平問之下,難以取服,刑推得情,何如?判付啓,依允。
李紀淵,以義禁府言啓曰,保放罪人邊相岱·鄭元紀·鄭尙愚·朴蓍壽還囚捧供以入,而諸囚病勢,一向未差,仍爲保放之意,敢啓。傳曰,知道。
又以義禁府言啓曰,卽接月令醫員金泰運手本,則時囚罪人李德鉉素患冷積,當寒闖發,有時衝亘,不省四到,目下症形,實爲不輕云,罪人病勢如此,則一邊保放,一邊草記,曾有定式矣。李德鉉姑爲保放之意,敢啓。傳曰,知道。
兼禮曹判書金履陽疏曰,伏以,聖孝格于神明,嘉順宮患候諸節,遄復常和,直宿撤罷,伏惟我殿下,屢日焦遑之餘,有此解帶之慶,怳豫歡忻,爰及臣隣,攢祝無疆,實惟同情,卽自喉院,以陳賀儀節,尙無擧行,有知入之命,臣聞命惶汗,罔知所以爲對,第念,臣雖蒙愚,粗具情性,同慶之忱,豈後於人?臣雖衰憒,尙有廳聞,又豈不知直宿過十日,便有庭賀之例也,而不卽擧行,誠有所以然之故,謹稽先朝丙申秋九月,惠慶宮有不安節,直宿十日撤罷之後,自本曹初無請賀之擧,而特下傳敎,頒敎等節,依例磨鍊,夫以先大王出天準海之孝,處千乘隆養之地,其所崇奉,宜無不用其極,而參情酌文,若是之審愼,而上告不及於太廟,賀儀不用於八方,大聖人精義所存,尋常欽誦,於戲不忘,大凡有司之職,有其例則按而行之而已,雖有旁照之例,不敢推演其例,創而行之,故其時禮官,豈不知十日撤直,便有應行之例,而特敎前不敢擧行,今臣所處,考其時則相近,何敢以前人所未請者,唐突仰請,又何敢於先大王所難愼之地,旁照推演,臆斷創行也哉?臣愚微見,不過如此,玆敢不避煩猥,畢陳無隱,伏願聖明垂察焉。臣無任云云。答曰,省疏具悉。今番則比丙申已例,亦有不同,上告則勿爲磨鍊,其餘等節,依他平復慶例,磨鍊以入。
上在昌德宮。停常參·經筵。
藥房都提調林漢浩,提調沈象奎,副提調趙鐘永啓曰,伏未審日間,聖體若何,寢睡·水刺之節,何如?嘉順宮調攝中氣候,何如?臣等率諸御醫,趁早入侍,詳承諸節,議定繼進湯劑爲宜,臣等不任區區伏慮,敢來問安,竝此仰稟。答曰,知道。慈宮氣候與昨一樣,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
進御歸茸君子湯,自明日停止事,榻前下敎。
嘉順宮進服加味順氣散,自今日一貼式製入事,榻前下敎。
李紀淵,以都摠府言啓曰,中日習射技事,以直宿間啓請停止矣,今已輪直撤直,今日入直內三廳武兼禁軍及軍兵等,中日習射技,而請出標信。傳曰,知道。
沈能岳啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
趙鐘永啓曰,藥房三提調,持湯劑來待矣。傳曰,封入。
沈能岳啓曰,行大司憲李存秀,掌令金樂澧,持平金逸淵牌不進,執義沈鈁,掌令車信用在外,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,正言嚴燾牌不進罷職傳旨,傳于沈能岳曰,只推。
以左副承旨洪起燮牌不進罷職傳旨,傳于沈能岳曰,只推。
李元默啓曰,注書有闕之代,被薦人鄭德和·李淵祥薦狀,依例成送吏曹之意,敢啓。傳曰,知道。
又啓曰,假注書安孝述,身病猝重,勢難察任,今姑改差,何如?傳曰,允。
安孝述改差,代以趙容和爲假注書。
以校理李若愚,副校理洪學淵,修撰宋應奎,副修撰趙寅永牌不進罷職傳旨,傳于李元默曰,只推。
李元默,以弘文館言啓曰,本館上番闕直,事甚未安,校理李若愚,副校理洪學淵,修䠣宋應圭,副修撰趙寅永,旣有只推之命,與應敎尹致謙,副修撰金大坤,竝卽牌招,以爲推移入直之地,何如?傳曰,允。
又以禮曹言啓曰,卽接行副護軍柳鼎養單子,則以爲,族孫東根,嫡妾俱無子,以其同姓十寸兄元根第三子鹿景,欲爲繼後,兩家同議完定,未及禮斜之前,東根夫妻俱歿,拘於常規,不得循例禮斜,依定式草記稟處事呈單矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長柳鼎養單辭旣如此,依定式,柳元根第三子鹿景,立爲柳東根之後,何如?傳曰,允。
李紀淵,以兵曹言啓曰,五衛將具繽,身病猝重,勢難供職,新除授乶下僉使李海瑛,老母今年爲七十歲,他無兄弟,法不當遠離赴任,俱爲呈狀乞遞,竝改差,何如?傳曰,允。
又以兵曹言啓曰,弘化門南邊十字閣北壁頹圮處,今已畢築矣,把守軍兵解送直所之意,敢啓。傳曰,知道。
右議政林漢浩箚曰,伏以,聖孝所感,神明默佑,嘉順宮患候快臻康復,歡忭之忱,大小攸同,玆伏見賞典下者,以臣職忝內局提擧,獲承鞍具馬面給之敎,臣拜命驚惶,莫省攸爲,直宿卽微勞也,乘馬是重賞也,以微勞而授重賞,在事面恩固謬矣,在臣身分亦踰矣,臣於邇來,屢蒙寵錫,前後便蕃之渥,有非賤品所可堪承,況今出常之典,尤非恒例之比,惶懼震懍,不敢爲遽然祗受之計,玆具短章,仰瀆崇嚴。伏乞聖明,俯諒微懇,亟寢成命,以安私分,千萬幸甚。取進止。答曰,省箚具悉卿懇。卿其勿辭,安心領受,仍傳于李元默曰,此批答遣史官傳諭于右議政。
永明尉洪顯周疏曰,伏以,惟我慈宮邸下,式膺天休,愆候平復,宸誠上格,翔矧如初,藥院之直宿已罷,宮闈之祥和方瀜,臣民慶幸,曷有其極?仍伏念,臣跡忝肺腑,欣忭倍切,趨走侍藥之列,固臣職分之所宜,而天駟寵錫,至及臣身,因此媒恩,榮與懼竝,聖孝雖推於識喜,私心有媿於罔功,玆敢不避猥越,仰瀆崇嚴。伏乞聖明,特收熟馬面給之命,俾賞典毋濫,賤分獲安,千萬幸甚。臣無任云云。答曰,省疏具悉卿懇。卿其安心領受,仍傳于李元默曰,此批答遣史官傳諭于永明尉。
兼戶曹判書沈象奎疏曰,伏以,宸誠之所感格,神明之所扶佑,嘉順宮患候諸節,漸臻康復,藥院直宿,輪入亦撤,同情抃幸,倍切歡祝,而湯劑連進,調護尤愼,下忱熲然,退愈憧憧,際伏承別單賞典下者,以臣亦忝提擧,獲蒙熟馬面給之恩,凡是朝夕承候,與聞議診,乃職之分,猶懼其茫昧疎庸,不能自盡其誠意之萬一,如以爲勞,曾不若劑刀圭而執爐鼎者,玆被寵錫,特居殊典,雖其因慶而及賚,實啓徼倖而費惠,不惟臣之不敢得安,宜亦聖朝之所必愼惜,義先式路,無以乘謝,玆敢短章陳懇,輒瀆崇嚴。伏乞聖明,亟命收還,以安私分,不勝幸甚云云。答曰,省疏具悉卿懇。卿其勿辭,安心領受。
吏曹參判申絢疏日,伏以,嘉順宮症候,已復常度,輪直亦撤,大小歡幸,豈有其極,仍伏念,臣於在鄕之時,猥叨叨職,陳疏祈免,未蒙恩許,三朔淹病,危證百出,適値藥院直宿,中外憂遑之日,扶舁上來,倉皇肅命,而朝夕問安,間日候班,亦未能一一進參,蹙伏悚惕,無地自容,蓋其病根,專祟於腹中積冷,仍成毒痢,當玆寒節,一倍添谻,屢試藥餌,進退無常,若不趁今調理,實有轉痼難醫之慮,夫疾痛則呼父母,情理之所不已也,前後實病控籲者,擧蒙矜許,臣何獨自阻於聖明體下之仁也?伏乞亟遞臣所帶本兼諸職,俾得安意治療焉,臣無在云云。答曰,省疏具悉。卿其勿辭,調理行公。
上在昌德宮。停常參·經筵。
沈能岳啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
備忘記,鍾城府使金下直,長弓一張,長箭一部,片箭一部,筒兒一箇賜給。
李紀淵啓曰,假注書趙容和,時無職名,令該曹依例付軍職,冠帶常仕,何如?傳曰,允。
又啓曰,假注書李穆淵,身病猝重,勢難察任,今姑改差,何如?傳曰,允。
李紀淵啓曰,卽者行大司憲李存秀,謂以先壟有事,陳疏徑行,事甚未安,原疏纔已退却矣,推考,何如?傳曰,允。
洪起燮啓曰,卽者說書張敎根,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
李穆淵改差,代以趙秉鉉爲假注書。
傳于洪起燮曰,翰林召試,明日仁政殿,命官爲之。
洪起燮啓曰,翰林召試,明日爲之事,命下矣。領·監事以下館閣堂上,竝待開門,命招,何如?傳曰,允。
李紀淵啓曰,行大司憲李存秀,執義沈鈁,掌令車信用在外,掌令金樂澧,持平金逸淵牌不進,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,正言嚴燾牌不進罷職傳旨,傳于李紀淵曰,知道。
以應敎尹致謙,校理李若愚,副校理洪學淵,修撰宋應圭,副修撰金大坤·趙寅永牌不進罷職傳旨,傳于洪起燮曰,只推。
以全羅監司洪奭周狀啓,綾州牧民家失火事,傳于李紀淵曰,聞甚矜惻,元恤典外,別加顧助事,分付。
洪起燮,以弘文館言啓曰,本館上審闕直,事甚未安,應敎尹致謙,校理李若愚,副校理洪學淵,修撰宋應圭,副修撰金大坤·趙寅永,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,說書張敎根入直矣,以其親病,陳疏徑出,下番闕直,事甚未安,司書柳致睦在外,兼司書金鼎均,卽爲牌招入直,何如?傳曰,允。
又以禮曹言啓曰,北道各陵殿及莊陵,五年一次禮堂進去奉審事,曾有定式,奉審年次在於再昨年,而因本道歉荒,退待昨秋矣,更爲待年豐擧行事,備邊司草記允下,而今年則東·北兩道,穡事稍豐,莊陵奉審,卽爲進去擧行,北道各陵殿奉審,亦當一體進去,而純陵陵上石物有頉處修改,待明春擇日擧行事,道臣已爲狀請矣,明春修改時,臣曹堂上依例進去監董,奉審同爲擧行,恐合事宜,以此意分付兩道道臣,何如?傳曰,允。
李紀淵,以都摠府言啓曰,副摠管金守基,以御營中軍,本營諸將官射會監試事,南小營晝仕出去之意,敢啓。傳曰,知道。
又以訓鍊都監言啓曰,本局分授都城白岳山西邊第二城廊近處體城四間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
又以訓鍊都監言啓曰,弘化門南邊十字閣北壁一間許頹圮處,今已畢築,把守軍兵還入直所事,自兵曹草記矣,把守弘化門入直軍八名,還入直所,將校解送之意,敢啓。傳曰,知道。
又以刑曹言啓曰,謹依下敎,大嬪宮守僕趙宗賢,嚴刑一次後,全羅道康津縣定配所,卽爲押送之意,敢啓。傳曰,知道。
又以義禁府言啓曰,時囚罪人李沂柱,當爲捧供以入,而身爲陵官,莫嚴之地,松檜雜木亂自斫伐之狀,道臣査啓,若是狼藉,論其所犯,萬萬驚悚,不可循例捧供,嚴問捧口招之意,敢啓。傳曰,知道。
說書張敎根疏曰,伏以,臣父素患痰癖之症,乘滯而闖肆,又因節候之換,添感而委頓,食飮全却,藥餌蔑效,臣自聞此報,衷情煎熬,按住不得,忙陳短章,徑出禁扄。伏乞天地父母,俯垂諒察,亟遞臣所帶之職,俾便救護,仍治臣擅離之罪,以肅法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調沈象奎,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候安順,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。
嘉順宮進服,加味順氣散依前方五貼製入事,榻前下敎。
李紀淵啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙鐘永啓曰,左承旨任厚常,右承旨沈能岳今日不爲仕進,竝卽牌招,何如?傳曰,竝許遞,前望單子入之。
備忘記,廣州留守洪羲臣下直,長弓一張,長箭一部賜給。
承旨前望單子入之,李鶴秀·金鐮落點。
洪起燮啓曰,新除授承旨金鐮以前任光州牧使,方在解由未出中,何以爲之?敢稟。傳曰,勿拘。
趙鐘永啓曰,新除授左承旨李鶴秀,同副承旨金鐮,竝卽牌招,何如?傳曰,允。
趙秉鉉有頉,代以李應信爲假注書。
洪起燮啓曰,弘文提學趙得永,知春秋金魯應牌不進推考傳旨,今方捧入,而召試命下之後,如是違牌,事甚未安,竝更牌招,藝文提學金魯敬,同春秋曺鳳振受由,知春秋李存秀,同春秋金熙周在外,不得備員,何以爲之?敢稟。傳曰,違牌人更爲牌招,受由在外人竝許遞,前望單子入之。
傳于洪起燮曰,領·監事更爲命招。
藝文提學前望單子入之,李相璜落點。
同春秋前望單子入之,李羲甲·趙貞喆·金箕殷落點。
吏曹,兼知春秋單李羲甲。
洪起燮啓曰,新除授藝文提學李相璜,知春秋李羲甲,同春秋趙貞喆·金箕殷,一體牌招,以爲備員考試之地,何如?傳曰,允。
傳于洪起燮曰,領·監事更爲命招。
傳于洪起燮曰,別入直與醫官待令,勿爲之。
傳于洪起燮曰,召試更待下敎爲之。
金鐮啓曰,行大司憲李存秀,執義沈鈁,掌令車信用在外,掌令金樂澧,持平金逸淵牌不進,持平南履炯未署經,監察茶時之意,敢啓。傳曰,知道。
以掌令金樂澧,持平金逸淵,正言嚴燾牌不進罷職傳旨,傳于金鐮曰,只推。
以應敎尹致謙,校理李若愚,副校理洪學淵,修撰宋應圭,副修撰金大坤·趙寅永牌不進罷職傳旨,傳于洪起燮曰,只推。
以兼司書金鼎均牌不進罷職傳旨,傳于洪起燮曰,只推。
洪起燮,以弘文館言啓曰,本館上番闕直,事甚未安,應敎尹致謙,校理李若愚,副校理洪學淵,修撰宋應圭,副修撰金大坤·趙寅永,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番連日闕直,事甚未安,兼司書金鼎均,旣有只推之命,更爲牌招入直,何如?傳曰,允。
李紀淵,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節各別惕念事,措辭關飭之意,敢啓。傳曰,知道。
又以備邊司言啓曰,使行公用,例以灣府帽稅中取用,而在前帽稅若不足,則以關西公貨貸去矣。今番歲幣公貨,亦不得不以公貨將貸下,關西營邑所在中三千兩,從便貸下,待帽稅有裕,卽令還報,其餘三千兩,曆行回門在卽,以帽稅條中推移充給之意,分付關西道臣及義州府尹,何如?傳曰,允。
又以禁衛營言啓曰,本營字內崇禮門東邊第五城廊近處體城四間許頹圮處,今十月十一日,始役改築之意,敢啓。傳曰,知道。
金鐮,以義禁府言啓曰,保放罪人邊相岱·鄭元紀·鄭尙愚·朴蓍壽·李德鉉,竝還囚議處以入,而鄭元紀·鄭尙愚·朴蓍壽·李德鉉等病勢一向未差,竝仍爲保放之意,敢啓。傳曰,知道。
敎廣州留守洪羲臣書。王若曰,周東都保釐之才,難其人矣,宋西京居留之任,屬之子乎,夙知卿斷斷之忱,須體予諄諄之諭。惟卿,一代雅望,八座藎臣,持身謙恭,菀有傳家之懿範,處事精約,素著滿朝之令譽。荷眷遇於先王,粵自記言之邇列,抗賓禮於貮極,要資通經之宿工。海岳雄藩,膺一方旬宣之責,天曹長席,掌百僚黜陟之權。妙歲揚名,旣內外踐歷之殆遍,誠心圖報,而前後聲績之最多,眷玆南城一隅,寔爲左海重鎭,控湖·嶺而特峙,天府金湯,與沁·華而竝稱,國門鎖鑰。有地利之蓋取豫,峯巒四圍,若天險之不可升,城郭千丈。設倉庾而儲糇糧萬斛,留作不虞之軍需,選騎射而置守禦一營,視同宿衛之禁旅。雪夜立馬之岸,尙歎戰守之失機,秋風枕戈之亭,幾見忠志之灑淚。第緣升平之日已久,以致解弛之弊難言,黃白俱徵,豼貅之士多闕,紅腐常縮,雀鼠之耗難禁,若非雪山輕重之人,奚藉晉陽緩急之恃?玆授卿以廣州府留守兼南漢守禦使,卿其祗服朕命,克殫乃心。冒雪鶉衣,應免橫斂之苦,連雲雉堞,豈憚增築之勞?政令寬嚴,自可便宜從事,機務密勿,亦當稟裁擧行。於戲,往汝欽哉,得君重耳。知製敎任鼎常製進。
領議政金載瓚箚曰,伏以今此翰林召試,臣旣忝領事,固當承命進參,而素患貞疾,自前夜挾感添劇,以致日次賓對,亦未免臨時頉稟,病無以自力,卽是可推,而今又試牌儼臨,荐違召命,臣罪到此,亶合重勘。玆敢短箚自列,亟降嚴處,以肅朝綱,不勝幸甚。取進止。答曰,省箚具悉卿懇。愼節不勝奉慮,召試待卿等造朝爲之,卿其安心善攝。仍傳于洪起燮曰,此批答遣史官,傳諭于領議政。
上在昌德宮。停常參·經筵。
李紀淵,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
金鐮啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,竝許遞,政官牌招開政。
備忘記,鐵原府使李源祖下直,長弓一張,長箭一部,片箭一部,筒兒一箇賜給。
金鐮啓曰,大司憲·執義·掌令二員,持平二員未差,監察茶時之意,敢啓。傳曰,知道。
以應敎尹致謙,校理李若愚,副校理洪學淵,副修撰金大坤·趙寅永牌不進罷職傳旨,傳于洪起燮曰,只推。
以修撰宋應圭牌不進罷職傳旨,傳于洪起燮曰,只推。
洪起燮,以弘文館言啓曰,本館上番闕直,事甚未安,應敎尹致謙,校理李若愚,副校理洪學淵,修撰宋應圭,副修撰金大坤·趙寅永,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番連日闕直,事甚未安,兼司書金鼎均,旣有只推之命,更爲牌招入直,何如?傳曰,允。
以兼司書金鼎均牌不進罷職傳旨,傳于洪起燮曰,只推。在外春坊許遞,今日政差出。
兵曹口傳政事,大護軍單李存秀。
洪起燮,以吏曹言啓曰,新除授司僕寺正兪理煥呈狀內,矣身素患痰癖之症,當此換節之時,一倍添劇,萬無起動供職之望云。身病旣如是,則有難强令察任,改差,何如?傳曰,允。
有政。吏批,行判書金蓍根進,參判申絢疏批未下,參議朴綺壽進,右承旨洪起燮進。啓曰,春坊闕員,今當差出,而擬望之人乏少,相避竝擬,何如?傳曰,允。
以權常愼爲大司憲,具康爲大司諫,趙庭和爲執義,尹致謙爲司諫,任鼎常爲掌令,柳可均爲掌令,鄭藎·沈英錫爲持平,趙寅永爲獻納,李竣祜·韓弘敎爲正言,朴宗學爲司書,尹豐烈爲輔德,李相璜爲左副賓客,洪義浩爲知經筵,李東翼爲敦寧判官,鄭德和爲注書,金箕殷爲司䆃提調,洪明燮爲監役,崔致憲爲渭原郡敬差官,承文正字單柳基豐,楊州牧使趙岐嘉善今加嘉義,果川縣監李命運通訓今超通政。再政。以李魯秉爲修撰,權敦仁爲副修撰,沈鈁爲司僕正,李若愚爲文學,金鏗爲假監役,朴宗有爲工曹佐郞,左賓客單李相璜,右賓客單鄭尙愚,左副賓客單李存秀。
兵批,判書金魯應病,參判尹命烈入直進,參議愼宜學病,參知韓用儀在外未肅拜,左副承旨李紀淵進。同知單洪道榮,護軍金熙周,副護軍洪命周·尹豐烈·柳台佐·朴基宏·具康·任厚常·沈能岳,副司直沈鈁·尹尙烈·金樂澧·車信用·金逸淵·南履炯,副司果嚴燾·朴宗學·柳致睦·金炳朝·尹致泰·曺錫駿,司正趙容和以上竝單付。
洪起燮啓曰,新除授注書鄭德和,卽爲牌招入直,何如?傳曰,允。
金鐮啓曰,掌令任鼎常旣在闕中,不爲肅謝,直爲出去,事甚未安,推考,何如?傳曰,允。
李鶴秀,以戶曹言啓曰,時御所內各司雨漏修改吉日,令日官洪晩中推擇,則今十月十三日辰時爲吉云。以此日時擧行之意,敢啓。傳曰,知道。
洪起燮,以奎章閣言啓曰,原任直閣鄭元容父喪卒哭日,依定式遣檢書官,勸肉以來之意,敢啓。傳曰,知道。
李紀淵,以兵曹言啓曰,今十月十一日武臣賓廳武經講書日次,而中日相値,不得爲之之意,敢啓。傳曰,知道。
又以禁衛營言啓曰,騎士都試時優等人,別單書入之意,敢啓。傳曰,知道。
義禁府啓目,英陽前縣監朴彝鉉原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,加德僉使權思億原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,章陵參奉李沂柱原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,甲山前府使李忠運原情云云。問目內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓,依允。又啓目,向前邊達秀亦,其所納供,一如道啓,無辭遲晩,其他情節,別無更覈之端,議處,何如?判付啓,依允。又啓目粘連啓下是白有亦,向前鄭尙愚亦,己卯·庚辰加分耗段,假如囚供,雖緣倉吏之擅分,不入會錄,終歸營用之謬例,則雖非入己,難免襲謬是白遣,明川折餘米段,名色旣曰不正,區處終涉苟且是白遣,南北穀換錄取剩事段,營耗之移錄南關,旣曰事勢之使然,餘剩之付諸公用,亦曰創始之已久是白乎乃,移錄之際,有乖多寡之裒益,取剩之時,易致貴賤之操縱是白遣,己卯條加作事段,南北移錄,藉曰方便,作錢分俵,終涉那移,加作之謗,勢所必至是白遣,三·甲私貿事段,自備營穀,設有各邑私貿之例,換錄南關,竟歸從貴執錢之跡是白遣,贖鍰之私用,礦銀之潛稅,征商之太濫,添載之過多,本事旣係瑣屑,囚供謂無足辨是白乎所,繡啓中諸條論列,不啻狼藉,而摠歸之於戶裨朴寅秀之多岐剝割,至陷不法,則各項條列,未必躬犯,而孰執其咎?儘如繡論,偏聽之失,不職之罪,有難參恕。以此照律,何如?判付啓,設或直犯贓案,崇品重臣,以此被罪,大非昭忠信尊朝廷之義。今此所罹諸條,旣爲奸裨所誤,又與直犯有間,雖合審量,然一則辜負委寄,二則辜負委寄,亦焉可全然無罰?時囚罪人鄭尙愚,施以削奪之典爲良如敎。又啓目粘連,向前李德彬亦,繡啓論列,十有餘條,而若論其大者,營作錢之劃來各穀五千餘石,酷杖點退,督捧高價事也。私作之穀,分斂各倉,二千兩輸送私第事也,富民差任之捧賂也,換房時賂錢輸置妓家也,公貨之出給由吏,放債分利也。囚供發明,俱欠別白,繡論指的,明有可據是白遣,至於燒木之濫徵,駿乘之勒取,種蒲織席鐵物木役之許多條件,俱屬瑣細,而論列至此,合置重勘,以此照律,何如?判付啓,依允。又啓目粘連,向前尹喜豐亦,債由假貸,替徵之弊,勢所必至,任易招賂,屢遞之際,謗所由生,不可以囚供之發明,有所參恕,以此照律,何如?判付啓,依允。又啓目粘連,向前李蓍明亦,兩年條之加分色落,會貸穀之立本餘剩,俱經報營,有異擅分兺除良,設施之邑,未遑客舍,則營建之際,合有區劃。色落之取用,餘剩之補用,雖非經法,亦屬公用,囚供發明,似有依據,而法外取用,終歸不正是白遣,差任一款,雖曰賤類,或稱久勤,或稱應遷,而旣涉殽雜,難免累謗,以此照律,何如?判付啓,依允。又啓目粘連,向前李德鉉亦,隣鎭詰問,謂無與知,儒鄕聚會,謂非所使是白乎乃,繡廉之傍探,有損體統,以此照律,何如?判付啓,依允。又啓目粘連,向前李基栽亦,冊客之爲弊,鄕任之頻遞,雖無指的之可否,必是招謗之有由是白遣,試榜用私,特無執迹,則囚供分疏,容或無怪,而不能審愼之失,在所難免,以此照律,何如?判付啓,依允。又啓目粘連,向前朴寅秀亦,祭需布之不有朝定,長尺濫捧,慶源穀之締結邑謬,會簿那移,俱係不法,猶屬細故,而外此構勒富民,貨賂公行,請托列邑,苞苴輻湊,甚至流毒一道,貽累主將,觀於繡啓之論列,罔非此囚之濁亂,苟容其罪,合施重勘,以此照律,何如?判付啓,依允。又啓目粘連,向前李海存亦,由吏之干政,邑校之親狎,雖無某事之指的,是爲招謗之厲階,若其斷訟之反覆,差任之賂遺,苟無形迹,奚速此謗?除番穀之混徵,罪在該校,而旣謂査發而罪汰,營作錢之加執,慮及民情,而亦云雜費之防給,繡啓所論,至曰非其自用,則囚供自辨,未必全無所據。至於私捧贖錢,雖曰零星,難免招怨,勒徵隱卜,雖曰謬例,自歸非正,以此照律,何如?判付啓,依允。又啓目,向前尹義儉亦,加分反剩米之換色良用,藉曰襲謬,難免那移,木疋之移施,會貸之未報,一則料販,一則欠逋,囚供所陳,竝皆首實,至於髢賂之圖礪,貂貿之重役,俱係瑣屑,俱不苛論,而最其各倉新未捧三千餘石,雖諉儉歲,難免重勘,以此照律,何如?判付啓,依允。又啓目,向前李元緖亦,吏逋之掩罪,民訟之翻覆,旣無某事之指的,則容有囚供之發明,而至於賣鄕捧賂事段,已經査庭之覈發,至有數爻之指陳,則雖諉謬例,難免累謗是白遣,馬兵別將之納賂差出,或稱客廳改建時廳物,或稱軍器新備之補用是白乎乃,任役乃首頭之地,賂徑有納履之嫌,九百餘兩,已是不啻狼藉,八人六人,何必强生分別,醜謗之不息,至有繡論之立證,不可以囚供之費辭自辨,有所參恕,以此照律,何如?判付啓,依允。又啓目,向前李俊秀亦,災結加報,旣無數爻之指的,還錢捧留,謂有民勢之斟量,囚供發明,不無可據,而繡啓論列,必有所執,不審之失,在所難免,以此照律,何如?判付啓,依允。又啓目,向前李儒常亦,三條取用,俱係法外,而囚供之據實直告,本心可知。蓋緣居官半載,遭故而歸,或有臨急而貸用,或有因循而彌縫,雖曰事勢之無怪,難免公貨之犯逋,以此照律,何如?判付啓,依允。又啓目粘連,向前李鎭華亦,身爲末試,旣非主張,濁亂科場,亦無指的,而繡啓所論,至以惟意用私,殆甚主司,一筆句斷,則苟無形跡之所捉,豈有論列之至此?用情之律,固難遽議,而淆亂之嫌,在所難免,以此照律,何如?判付啓,依允。又啓目,向前尹永僖亦,使行求請物種之分徵海戶,旣曰本邑事例,則有異科外徵斂,而有關海弊,不無民怨,以此照律,何如?判付啓,依允。又啓目,向前鄭奎行亦,元會穀三百餘石事段,始旣換作,終又代充,則末梢作錢,自歸廩餘,雖出便宜之政,難免反弄之迹,以此照律,何如?判付啓,依允。又啓目,向前尹載鐸亦,加分折餘,兩條之追後摘發,謂有區處,而雖非私用,有違經法是白遣,廩餘混載,囚供雖有所據,私穀禁賣,形迹自歸專利是白遣,至於還簿之毁去,亦難免不審之失。由前則有襲謬之罪,由後則有顚錯之失,以此照律,何如?判付啓,依允。又啓目,向前李游夏亦,己卯加分防還兩條,囚供所論,俱屬莅任之前,則容有發明之證,而庚辰加分,所供欠詳是白遣,己庚兩年隱結作錢,別需大同兩庫利條,竝係年例應下,則有異法外創用,而旣非經法,終歸謬例是白遣,鬻訟徵贖,或諉以設捉,或歸之輸營,而數爻明有指的,辨明現無依據是白遣,至於許鄕一款,囚供雖以爲,莅任之前,已爲圈點,遞歸之時,更無新入云,而形跡之間,苟無可執,累謗之來,胡至狼藉?不可以囚供之極口自辨,有所參恕,以此照律,何如?判付啓,依允。又啓目,向前柳季麟亦,饌牛之斂穀存本,雖出矯弊,而船運發賣,終是料販,會穀之預貸出賣,雖云前例,而廩餘追報,竟歸虛留,原其設施,略有條理,而一則有分利之謗,一則有反弄之嫌是白遣,至於加分耗事段,査發旣在後時,區處亦涉苟且,以此照律,何如?判付啓,依允。又啓目,向前邊相岱·鄭元紀亦,中馬無烙印之例,色吏非當次之驛,囚供分疏,容有可據,而馬疋之不能擇送,難免稽忽,以此照律,何如?判付啓,依允。又啓目,向前柳亦,逋穀之未盡査捧,奸吏之未及懲治,莅任不過數朔,事勢容或無怪是白乎旀,罪人故縱,未必出於護奸,隣鎭抵書,固難免於掩罪,昏謬之失,有難曲恕,以此照律,何如?判付啓,依允。又啓目,向前金翼基亦,三剩八千石之取用,雖曰邑有謬例,未有若是之狼藉,慶源三百石之移錄,非但罪之那移,反添穀多之一弊是白遣,會簿穀四千餘石之官貸,弊已痼於虛留,差任時一千餘石之捧賂,民不勘於白徵是白遣,因山布之以木代納,營耗穀之以布替徵,情節莫掩,料販發明,益見破綻是白遣,至若貂鼠茸布之白地勒奪,甚至酷刑,已極可駭,而其餘排倉徵牛差鄕物馬等事,繡啓臚列,不啻狼藉兺除良,參以道啓所論,各穀虛留,以至一萬五六千石之多,貪汚之狀,已無可言,虛勘之罪,尤難容貸,以此照律,何如?判付啓,依允。又啓目,向前李載豐亦,還穀錢捧,已乖法意,而稅米預貿,亦係料販,供旣首實,無容更議,而高價取剩,發明非無依據,執錢數爻,論列明有指的,況稅納麤劣,勢所必至,民怨狼藉,久猶未已,以此照律,何如?判付啓,依允。又啓目,向前朴蓍壽亦,北運三千石之發賣立本,剩錢三千七百兩之盡歸私用,囚供則或諉於山社之錢分,或歸於各項之公用是白乎乃,苟又歸屬之分明,胡至論列之及此?辛巳加分之三百餘石,兩年反餘之三十餘石,元會各穀七百石之私貸,補役庫發賣七百餘兩之剩餘,囚供所陳,雖有依據,或歸那移之跡,或有立本之嫌,則雖未必盡歸私用,固難免因循襲謬是白遣,採金之屬公,差任之捧賂,富民錢之私貸,私養板之勒取,雖涉瑣屑,俱係法外,而至若當年還上一萬七千石之未捧,歉歲民情,雖難督徵,公穀虛留,尤係不職,以此照律,何如?判付啓,依允。
吏曹參判申絢疏曰,伏以,臣之病情,苟可以一分自强,因仍官次,何敢爲瀆擾之擧哉?拚死鳴呼,冒陳一疏,及伏承聖批,使之調理行公,臣於是,惶蹙失圖,罔知所以爲計也。臣所患冷痢之症,始自八月初旬,汔今六十餘日之間,無減有加,兼以旅次將攝,動失其宜,登溷無數,危惡百狀,醫者之言以爲,非時此證,衰老尤重,病在臟腑,不治將深。顧其供職與調病,其勢有不得竝行,臣於入洛肅命之後,應參公故,常致闕班,前後政牌,一未趨承,以公則無咫尺之效,以病則成沈痼之形,使臣幸得解官,專意刀圭,猶可再尋生路,旣縻於職,又淹於疾,決知無一全之理,玆復疾聲仰籲於天地父母之前。伏乞俯垂矜諒,將臣本兼職名,亟賜遞免,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
李紀淵啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
傳于李紀淵曰,雖是無妄之失,所關則不輕,當該承旨,施以不敍之典,在院亦爲從重推考。
傳于洪起燮曰,吏曹參判前望單子入之。
吏曹參判前望單子入之,金銑落點。
注書李憲瑋病,代以安孝述爲假注書。
李紀淵啓曰,假注書安孝述時無職名,令該曹依例付軍職,冠帶常仕,何如?傳曰,允。
又啓曰,行大司憲權常愼,執義趙庭和牌不進,掌令朴昌擧·柳可均,持平鄭藎·沈英錫在外,監察茶時之意,敢啓。傳曰,知道。
以大司諫具康,司諫尹致謙,正言李竣祜,執義趙庭和牌不進罷職傳旨,傳于李紀淵曰,只推。
洪起燮啓曰,應敎·校理一員未差,副應敎尹景鎭,校理洪羲弼在外,副校理洪學淵,修撰宋應圭,副修撰金大坤傳旨未下,副校理金道喜別兼春秋進,玉堂上下番俱空,事甚未安。新除授修撰李魯秉,副修撰權敦仁,竝卽牌招入直,何如?傳曰,允。有故人竝許遞,前望單子入之。
玉堂前望單子入之,應敎姜世白,副應敎林東鎭,校理李若愚·任鼎常,副校理嚴燾·尹心圭,修撰朴永元,副修撰趙寅永落點。
洪起燮啓曰,新除授玉堂竝一體牌招,以爲推移入直之地,何如?傳曰,允。
以修撰宋應圭再牌不進罷職傳旨,傳于洪起燮曰,只推。
以副校理洪學淵,副修撰金大坤牌不進罷職傳旨,傳于洪起燮曰,只推。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永牌不進罷職傳旨,傳于洪起燮曰,只推。
洪起燮啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納洪學淵,掌令朴昌擧落點。
洪起燮啓曰,兼輔德李鶴秀,以閣臣除本仕,兼司書金鼎均牌不進,說書張敎根受由,兼說書金正喜,以翰林除本仕,春坊上下番俱空,事甚未安。輔德尹豐烈,弼善任文白,兼弼善李彦淳,文學李若愚,兼文學權敦仁,司書朴宗學,竝卽牌招,以爲推移入直之地,何如?傳曰,允。
以兼司書金鼎均牌不進罷職傳旨,傳于洪起燮曰,只推。
洪起燮啓曰,春坊上下番俱空,事甚未安,兼司書金鼎均,旣有只推之命,說書張敎根由限已過,一體牌招,推移入直,何如?傳曰,允。
以輔德尹豐烈,兼文學權敦仁,兼司書金鼎均,說書張敎根牌不進罷職傳旨,傳于洪起燮曰,只推。
洪起燮,以禮曹言啓曰,卽接惠陵令所報,則陵上莎草修改後,連因日候調和,夜露霑潤,善爲着根云矣,敢啓。傳曰,知道。
又以禮曹言啓曰,圖畫署有別遞兒祿窠,而畫員中勤勞國役者,使之次次許付矣。付錄金得臣有頉代,畫員金宗欽,前後國役,多有勤勞,依例許付,何如?傳曰,允。
李紀淵,以都摠府言啓曰,副摠管金守基以御營中軍,本營諸將官射會監試事,南小營晝仕出去之意,敢啓。傳曰,知道。
又以義禁府言啓曰,時囚罪人鄭尙愚議處公事,判付內,設或直犯贓案,崇品重臣,以此被罪,大非昭忠信尊朝廷之義,今此所罹諸條,旣爲奸裨所誤,又與直犯有間,雖合審量,然一則辜負委寄,二則辜負委寄,亦焉可全然無罰?時囚罪人鄭尙愚,施以削奪之典事,命下矣。鄭尙愚削奪放送之意,敢啓。傳曰,知道。
上在昌德宮。停常參·經筵。
辰時,灑雨下雨,測雨器水深三分,電光。夜自一更至四更,灑雨下雨,測雨器水深四分。
洪起燮啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
傳于洪起燮曰,比年以來,無災不有,而今朝轟轟之聲,又無異於當節,莫非予否德,不克對越,以致天怒于上也。凜惕危懼之心,曷敢自已?自今日減饍五日,上自承弼,以至庶僚,其各進言無諱,以補衮闕。
左承旨李鶴秀,右承旨洪起燮,左副承旨李紀淵等啓曰,上天仁愛,警誡勤摯,迺於收藏之節,至示轟燁之異。嗚呼,災豈虛生?厥有所召,應之有術,轉則爲祥。但恐自殿下臨御以後,冬月雷變,殆成歲課,屢見則不驚,久習則易狃,或不能仰承仁愛警誡之意耳。嗚呼,人君奉天,責在牧民,奉天牧民之道,要不過禮樂刑政而已。竊觀近日以來,以言乎禮樂,則名分不明,等威無別,朝廷之上,名義掃地,士夫之間,廉恥都喪,以言乎刑政,則貪墨恣行,懲黜不嚴,獄囚多滯,冤鬱莫伸,凡此何莫非內外有司之罪,而其實殿下導之使然也。淵默端拱,有若置國事於相忘之地,而日用酬應,不出於循常節目之間,發號施令,未嘗有措諸事爲之跡,如是而欲使小大臣工,奔走率職,以致天不怒民不困,禮樂不壞,刑政不墜,卽理之必無,而非臣等之攸聞也。臣等適忝邇密,不勝憂惕,忙陳短籲,略暴微衷。伏乞聖明,深軫恐懼之義,亟圖修省之方焉。臣等治啓將上之際,聖敎誕下,責躬求助,辭旨懇惻,轉災爲祥,庶幾在此,而責焉而不以實,求焉而不之用,則大非臣等所謂應天之術也。伏願殿下懋哉懋哉,惶恐敢啓。答曰,陳勉之語,可不體念乎?
以修撰朴永元牌不進罷職傳旨,傳于洪起燮曰,只推。
洪起燮啓曰,玉堂上下番俱空,事甚未安,副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝更牌招,推移入直,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李羲準落點。
洪起燮啓曰,新除授右副承旨李羲準,卽爲牌招,何如?傳曰,允。
又啓曰,行都承旨趙鐘永不爲仕〈進〉,左承旨李鶴秀內閣直,左副承旨李紀淵須資出去,右副承旨李羲準牌不進,同副承旨未差,院中只有臣一人,伴直無人。左副承旨李紀淵,卽爲牌招,何如?傳曰,允。
以右副承旨李羲準牌不進罷職傳旨,傳于洪起燮曰,許遞,前望單子入之。
承旨前望單子入之,呂東植落點。
洪起燮啓曰,新除授右承旨呂東植,卽爲牌招,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴綺壽落點。
洪起燮啓曰,行都承旨趙鐘永不爲仕進,左承旨李鶴秀內閣直,右承旨呂東植牌不進,同副承旨李紀淵傳旨未下,伴直無人。右副承旨朴綺壽,卽爲牌招,何如?傳曰,允。
以右副承旨李紀淵牌不進罷職傳旨,傳于洪起燮曰,許遞,前望單子入之。
前望單子入之,金愚淳落點。
洪起燮啓曰,行都承旨趙鍾永不爲仕進,右承旨李鶴秀內閣直,左副承旨呂東植傳旨未下,同副承旨朴綺壽家在城外,伴直無人。左承旨金愚淳所當牌招,而拘於廳規,不得請牌,何以爲之?敢稟。傳曰,牌招。
以右承旨呂東植牌不進罷職傳旨,傳于洪起燮曰,只推。
洪起燮啓曰,玉堂上下番俱空,事甚未安,副應敎林東鎭,校理李若愚·任鼎常,副校理嚴燾,副修撰權敦仁·趙寅永疏批已下,竝卽牌招,推移入直,何如?傳曰,允。
又啓曰,行大司憲權常愼,執義趙庭和陳疏,掌令朴昌擧·柳可均,持平鄭藎·沈英錫在外,監察茶時之意,敢啓。傳曰,知道。
洪起燮,以吏曹言啓曰,卽接奉常寺牒報,則以爲,今此孝禧殿望祭親行時,本寺正例以典祀官進參,而正林東鎭移拜副應敎矣。未差之代,卽速差出,及時進參之地云。奉常寺正未差之代,口傳備擬以入之意,敢啓。傳曰,知道。
吏曹口傳政事,以洪羲弼爲奉常正。
洪起燮,以禮曹言啓曰,今年冬至爲始,望闕禮習儀,當爲磨鍊,而取考乙丑國恤謄錄,則三年內竝爲權停矣。今亦依已例,限明年正朝望闕禮習儀,權停,何如?傳曰,允。
又以義禁府言啓曰,保放罪人鄭元紀·朴蓍壽·李德鉉,竝還囚照律以入,而朴蓍壽病勢一向未差,仍爲保放之意,敢啓。傳曰,知道。
禁府照目粘連,永興前府使朴蓍壽矣本府議啓內,北運三千石之發賣立本,剩錢二千七百兩之盡歸私用,囚供則或諉於山社之錢分,或歸於各項之公用是白乎乃,苟使歸屬之分明,胡至論列之及此?辛巳加分之三百餘石,兩年反餘之三十餘石,元會各穀七百石之私貸,補役庫發賣七百餘兩之剩餘,囚供所陳,雖有依據,或歸那移之跡,或有立本之嫌,則雖未必盡歸私用,固難免因循襲謬是白遣,採金之屬公,差任之捧賂,富民錢之私貸,私養板之勒取,雖涉瑣屑,俱係不法,而至若當年之還上一萬七千石之未捧,歉歲民情,雖難督徵公穀,虛留尤係不職。以此照律,罪杖一百收贖,告身盡行追奪,徒三年定配,私罪啓,奉敎依允爲旀,功議各減一等爲良如敎。又照目粘連,沙斤察訪邊相岱,自如察訪鄭元紀等矣本府議啓內,中馬無烙印之例,色吏非當行之驛,囚供分疏,容有可據,而馬匹之不能擇送,難免稽忽。竝只以此照律罪,各笞五十收贖,解見任別敍,竝只私罪啓,奉敎依允爲旀,竝只功議各減一等爲良如敎。又照目粘連,德源前前府使尹喜豐矣本府議啓內,債由假貸,替徵之弊,勢所必至,任易招賂,屢遞之際,謗所由生,不可以囚供之發明,有所參恕。以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。又照目粘連,長津前府使李蓍明矣本府議啓內,兩年條之加分色落,會貸穀之立本餘剩,俱經報營,有異擅分兺除良,設施之邑,未遑客舍,則營建之際,合有區劃,色落之取用,剩餘之補用,雖非經法,亦屬公用,囚供發明,似有依據,而法外取用,終歸不正是白遣,差任一款,雖曰賤類,或稱久勤,或稱應遷,而旣涉淆雜,難免累謗。以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。又照目粘連,昌寧前縣監李俊秀矣本府議啓內,災結加報,旣無數爻之指的,還錢捧留,謂有民勢之斟量,囚供發明,不無可據,而繡啓論列,必有所執,不審之失,在所難免。以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,鏡城前判官柳季麟矣本府議啓內,饌牛之斂穀存本,雖出矯弊,而船運發賣,終是料販,會穀之預貸出,賣雖云前例,而廩餘追報,竟歸虛留,原其設施,略有條理,而一則有分利之謗,一則有反弄之嫌是白遣,至於加分耗事段,査散旣在後時,區處亦涉苟且,以此照律,罪杖一百收贖,告身盡行追奪,徒三年定配,私罪啓,奉敎依允爲旀,功議各減一等爲良如敎。又照目粘連,鍾城前府使李儒常矣本府議啓內,三條取用,俱係法外,而囚供之據實直告,本心可知。蓋緣居官半載,遭故而歸,或有臨急而貸用,或有因循而彌縫,雖曰事勢之無怪,難免公貨之犯逋。以此照律,罪杖八十收贖,徒二年定配,以喪後勘斷收贖,告身盡行追奪,私罪啓,奉敎依允爲旀,功減一等爲良如敎。又照目粘連,懷德前縣監柳矣本府議啓內,逋穀之未盡査捧,奸吏之未及徵治,莅任不過數朔,事勢容或無怪是白乎旀,罪人故縱,未必出於護奸,隣鎭抵書,固難免於掩罪,昏謬之失,有難曲恕。以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又照目粘連,北靑前府使李游夏矣本府議啓內,己卯加分防還兩條,囚供所論,俱屬莅任之前,則容有發明之證,而庚辰加分,所供欠詳是白遣,己庚兩年隱結作錢,別需大同兩庫利條,竝係年例應下,則有異法外創用,而旣非經法,終歸謬例是遣,鬻訟徵贖,或諉以沒捉,或歸之輸營,而數爻明有指的,辨明現無依據是白遣,至於許鄕一款,囚供雖以爲,莅任之前,已爲圈點,遞歸之時,更無新入云,而形跡之間,苟無可執,累謗之來,胡至狼藉?不可以囚供之極口自辨,有所參恕。以此照律,罪杖一百收贖,徒三年定配,以喪後勘斷收贖,告身盡行追奪,私罪,奉敎依允爲旀,功減一等爲良如敎。又照目粘連,吉州前牧使尹載鐸矣本府議啓內,加分折餘兩條之追後摘散,謂有區處,而雖非私罪,有違經法是白遣,廩餘混載,囚供雖有所據,私穀禁賣,形跡自歸專利是白遣,至於還簿之毁去,亦難免不審之失,由前則有襲謬之罪,由後則有顚錯之失。以此照律,罪杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又照目粘連,洪原前縣監尹永培矣本府議啓內,使行求請物種之分徵海戶,雖曰本邑事例,則有異科外徵斂,而有關後弊,不無民怨。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目,中和前前府使李元緖矣本府議啓內,吏逋之掩置,民訟之翻覆,旣無某事之指的,則容有囚供之發明,而至於賣鄕捧賂事段,已經査庭之覈發,至有數爻之指陳,則雖諉謬例,難免累謗是遣,馬兵別將之納賂差出,或稱訓廳改建時願納,或稱軍器新備之補用是白乎乃,任役乃爭頭之地,賂逕有納履之嫌,九百餘兩,已是不啻狼藉,八人六人,何必强生分別?醜謗之不息,至有繡啓之立證,不可以囚供之費辭自辨,有所參恕。以此照律,罪杖一百收贖,告身盡行追奪,徒三年定配,私罪啓,奉敎依允爲旀,功減一等爲良如敎。又照目粘連,三水前府使尹義儉矣本府議啓內,加分反剩米之換色取用,藉曰襲謬,難免那移,木疋之移施,會貸之未報,一則料販,一則欠逋,囚供所陳,竝爲首實。至於髢賂之圖囑,貂貿之重役,俱係瑣屑,姑不苛論,而最其各倉新未捧三千餘石,雖諉儉歲,難免重勘。以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目粘連,利原前前縣監鄭奎行矣本府議啓內,元會穀三百餘石事段,始旣換作,終又代充,則末梢作錢,自歸廩餘,雖出便宜之政,難免反弄之跡。以此照律,罪杖七十收贖,徒一年半定配,以喪後勘斷收贖,告身盡行追奪,私罪,奉敎依允爲旀,功減一等爲良如敎。又照目,東萊前府使李德鉉矣本府議啓內,隣鎭詰問,謂無與知,儒鄕聚會,謂非所使是白乎乃,繡廉之傍探,有損體統。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,法聖前僉使李載豐矣本府議啓內,還穀錢捧,已乖法意,而稅米預貿,亦係料販,供旣首實,無容更議,而高價取剩,發明非無依據,執錢數爻,論列明有指的。況稅納麤劣,勢所必至,民怨狼藉,久猶未已。以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又照目,康翎前縣監李鎭華矣本府議啓內,身爲末試,旣非主張,濁亂科場,亦無指的,而繡啓所論,至以惟意用私,殆甚主司,一筆句斷,則苟無形迹之所捉,豈有論列之至此?用情之律,固難遽議,而殽亂之嫌,在所難免。以此照律,罪杖八十,徒二年罪良中,以隨從,減一等,杖七十收贖,告身盡行追奪,徒一年半定配,私罪,奉敎依允爲旀,功減一等爲良如敎。又照目粘連,永川前郡守李德彬矣本府議啓內,繡啓論列十有餘條,而若論其本者,營作錢之劃來各穀五千餘石,酷杖點退,督捧高價事也,私作之數,分斂各倉,二千兩輸送私第事也,富民差任之捧賂也,換房時賂錢,輸置妓家也,公貨之出給由吏,放債分利也。囚供發明,俱欠別白,繡論指的,明有可據是白遣,至於燒木之濫徵,駿乘之勒取,種蒲織席,鐵物木役之許多條件,俱屬瑣細,而論列至此,合置重勘。以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,茂山前府使金翼基矣本府議啓內,三剩八千石之取用,雖曰邑有謬例,未有若是之狼藉,慶源三百石之移錄,非但罪在那移,反添穀多之一端是白遣,會簿穀四千餘石之官貸,弊已痼於虛留,差任時一千餘石之捧賂,民不堪於白徵是白遣,因山布之以木代納,營耗穀之以布替徵,情節莫掩,料販發明,益見破綻是白遣,至若貂鼠茸布之白地勒奪,甚至酷刑,已極可駭,而其餘排倉徵牛,差鄕納馬等事,繡啓論列,不啻狼藉兺除良,參以道啓所論,各穀虛留,以至一萬五六千石之多,貪汚之狀,已無可言,虛勘之罪,尤難容貸。以此照律,罪杖一百收贖,告身盡行追奪,流三千里定配,私罪,奉敎依允爲旀。又照目粘連,戶裨朴寅秀矣本府議啓內,需布之不有朝令,長尺濫捧,慶源穀之締結邑倅,會簿那移,俱係不法,猶屬細故,而外此構勒富民,貨賂公行,請托列邑,苞苴輻湊,甚至流毒一道,貽累主將,觀於繡啓之論列,罔非此囚之濁亂,苟究其罪,合施重勘。以此照律,罪杖一百收贖,告身盡行追奪,流三千里定配,私罪,奉敎依允。又照目,靈山前縣監李海存矣本府議啓內,由吏之干政,邑校之親狎,雖無某事之指的,足爲招謗之厲階,若其斷訟之反覆,差任之賂遺,苟無形迹,奚速此謗?除番穀之混徵,罪在該校,而旣謂査覈而罪汰,營作錢之加執,慮及民情,而亦云雜費之防結,繡啓所論,至曰非其自用,則囚供自辨,未必全無所據。至於私捧贖錢,雖曰零星,難免招怨,勒徵隱卜,雖曰謬例,自歸非正。以此照律,罪杖一百收贖,徒三年定配,以母年七十五歲,無兄弟獨身,依法典收贖,告身盡行追奪,私罪,奉敎依允爲旀,功減一等爲良如敎。又照目,豐川前府使李基栽矣本府議啓內,冊客之爲弊,鄕任之頻遞,雖無指的之可言,必是招謗之有由是白遣,試榜用私,特無執迹,則囚供分疏,容或無怪,而不能審愼之失,在所難免。以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。〈又〉啓目,高原前郡守具允鼎原情云云。傳旨內辭緣,泛稱遲晩,所當請刑是白矣,曾經都摠經歷勿爲請刑,載在大典通編,議處,何如?判付啓,依允。又啓目,龍宮縣監尹復誼原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前朴彝鉉亦,聽客委吏,言辭自辨,不審之失,在所難免。以此照律,何如?判付啓,依允。又啓目粘連,向前權師億亦,魚物賤貿,雖無指的,若如所供,一從時價,則此言奚至?賀柱一款,謂因齊訴,自營烙給,則雖無所干,難免不審。以此照律,何如?判付啓,依允。又啓目,向前李忠運亦,國穀私賣,諉以名色之傳訛,兵錢幻弄,歸之留儲之無物,而數爻旣有指的,本事豈無苗脈?松田之童濯,雖曰新莅,難免不飭,吏役之無番,雖曰救弊,反歸難便是白遣,北邑流逋之六千石未捧,參以道啓,尤難容貸,以此照律,何如?判付啓,依允。又啓目粘連,向前邊達秀亦,身爲陵官,責在守護,而連抱松木,狼藉斫伐,取爲棺材之狀,一如道啓論列,究其罪犯,萬萬痛惋,以此照律,何如?判付啓,依允。又啓目粘連,向前李沂柱亦,其所納供,一如前招,無辭遲晩,議處,何如?判付啓,依允。
洪起燮,以義禁府言啓曰,卽接月令醫員金泰運手本,則時囚罪人尹復誼,素患疝積之症,處冷添劇,時時衝上,氣息奄奄,實有難保之慮云。罪人病勢如此,則一邊保放,一邊草記,曾有定式矣。尹復誼姑爲保放之意,敢啓。傳曰,知道。
又以義禁府言啓曰,時囚罪人朴蓍壽杖一百收贖,告身盡行追奪,徒三年定配照律公事,判付內,依允,功議各減一等事,命下矣。朴蓍壽功議各減一等,杖八十收贖,告身盡行追奪,公淸道忠原縣連源驛,徒二年定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,時囚罪人尹喜豐杖八十收贖,告身盡行追奪,徒二年定配照律公事,判付內,依允,功減一等事,命下矣。尹喜豐功減一等,杖七十收贖,告身盡行追奪,黃海道平山府麒麟驛,徒一年半定配,而以議啓內辭意,具罪目依例發遣府羅將,押送配所,何如?傳曰,允。
又以義禁府言啓曰,時囚罪人李蓍明杖八十收贖,告身盡行追奪,徒二年定配照律公事,判付內,依允,功減一等事,命下矣。李蓍明功減一等,杖七十收贖,告身盡行追奪,江原道原州牧安昌驛,徒一年半定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,時囚罪人柳季麟杖一百收贖,告身盡行追奪,徒三年定配照律公事,判付內,依允,功議各減一等事,命下矣。柳季麟功議各減一等,杖八十收贖,告身盡行追奪,黃海道延安府深洞驛,徒二年定配,而以議啓內辭意,具罪目依例發遣府羅將,押送配所,何如?傳曰,允。
又以義禁府言啓曰,時囚罪人尹載鐸杖六十收贖,告身盡行追奪,徒一年定配照律公事,判付內,依允,功減一等事,命下矣。尹載鐸功減一等,減徒加杖,杖一百收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人李元緖杖一百收贖,告身盡行追奪,徒三年定配照律公事,判付內,依允,功減一等事,命下矣。李元緖功減一等,杖九十收贖,告身盡行追奪,黃海道瑞興府金郊驛,徒二年半定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,時囚罪人尹義儉杖一百收贖,告身盡行追奪,流三千里定配照律公事,判付內,依允,功減一等事,命下矣。尹義儉功減一等,杖一百收贖,告身盡行追奪,江原道淮陽縣銀溪驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,時囚罪人李鎭華杖七十收贖,告身盡行追奪,徒一年半定配照律公事,判付內,依允,功減一等事,命下矣。李鎭華功減一等,杖六十收贖,告身盡行追奪,公淸道洪州牧龍谷驛,徒一年定配,而以議啓內辭意,具罪目依例發遣府羅將,押送配所,何如?傳曰,允。
又以義禁府言啓曰,時囚罪人李載豐杖一百收贖,告身盡行追奪,流三千里定配照律公事,判付內,依允,功減一等事,命下矣。李載豐功減一等,杖一百收贖,告身盡行追奪,黃海道長淵縣金洞驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,時囚罪人李德彬杖一百收贖,告身盡行追奪,流三千里定配照律公事,判付內,依允,功議各減一等事,命下矣。李德彬功議各減一等,杖九十收贖,告身盡行追奪,公淸道沔川郡順城驛,徒二年半定配,而以議啓內辭意,具罪目依例發遣府羅將,押送配所,何如?傳曰,允。
又以義禁府言啓曰,時囚罪人金翼基杖一百收贖,告身盡行追奪,流三千里定配照律公事,判付內,依允事,命下矣。金翼基杖一百收贖,告身盡行追奪,平安道三登縣,流三千里定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,時囚罪人朴寅秀杖一百收贖,告身盡行追奪,流三千里定配照律公事,判付內,依允事,命下矣。朴寅秀杖一百收贖,告身盡行追奪,平安道宣川府,流三千里定配,而以議啓內辭意,具罪目依例發遣府羅將,押送配所,何如?傳曰,允。
領議政金載瓚,右議政林漢浩聯名箚曰,伏以,今此砰訇之警,是何象也?近年冬雷,殆無虛歲,冥應微邈,人情狃安,每不免初無儆懼,竟致因循,然而反常者爲異,失節則是災也。今於陽止之節,有此雷發之災者,是豈無所召而然哉?噫,不待天災之告,而若推人事之失,則今日之百千萬事,無非災也,而最是沴厲,連年死亡,遍於八路,亢暘跨歲,災傷及於三農,大小民情,遑遑如迫在溝壑,求生於必死,而財匱穀渴,無以救近止之命,我列祖休養之民,其將盡劉而乃已,則惟彼仁愛之天,赫然在上,豈不以丁寧告戒之意,諄諄若耳提面命哉?以今國計民勢,雖使星雲示祥,芝露呈瑞,尙患乎亂亡在卽,朝不能謀夕。況今變無不有,百怪層生,至於十月殷雷,而災於是極矣。嗚呼,政失於下,讁見于上,各以類應,理必不忒,今日之有萬必危,無一可恃,歷考往古,未有若是之急且甚者也。目今悠悠〈萬事〉,惟在君臣相須,上下同德,以爲一分弭災之道,而臣等俱以至愚極迷,進不能補贊君德,用答天心,退不能措劃紆謨,俾安民生,惟使伴食袖手,使聖上孤立,時憂罔涯,一則臣等之罪,二則臣等之罪,尙何望弛九重宵旰之勞,救八方顚連之勢,而天災時變,自底于消熄乎?伏乞亟命斥免,改卜賢相,以幸國事,不勝至祝。取進止。答曰,省箚具悉卿等之懇。卿等之所憂,卽予否德之致,卿等政宜奮勵精白,匡予不逮,以答天譴。豈可徒以汲汲求免,爲弭災之方乎?卿等安心勿辭,益懋對揚焉。仍傳于洪起燮曰,此批答遣史官,傳諭于領右相。
兼禮曹判書金履陽疏曰,伏以,臣於初八日,退自享班,仍添毒感,伏枕叫楚之中,昨伏見吏曹名帖來者,以臣塡差孝禧殿望祭親行時贊禮,此臣之職耳。焉敢爲規避之計,而顧今臣諸般病情,萬萬無齋沐彈束,奔走周旋之望,玆敢猥陳情實。伏乞聖慈,特賜體諒,亟遞臣本職,使享無闕員,私獲分願焉。臣無任云云。答曰,省疏具悉。疏辭許令該曹改付標。
行大司憲權常愼,執義趙庭和,司諫尹致謙,獻納洪學淵,正言李竣祜等聯名疏曰,伏以,遇災而警,不如無災而警,遇災而言,不如無災而言,今日可警可言之事,豈待轟轟之響,而如臣無似,忝在言地,苟然含默,曾不出一言論一事,以效裨補之道,而乃於降災非常之後,思所以應文仰塞之方者,極知其惶愧不誠,而若諉以不誠,竝與應文而廢之,則揆以臣分,罪當如何?猗我殿下,以上聖明睿之姿,承列祖艱大之業,凡於進德之工,施措之方,誠意不倦,措置得宜,洞屬一念,罔或有間,是宜人事無愆,天心悅豫,一理之應,庶無差謬,二氣之和,亦宜調平,而夫何近年以來,災沴連仍,至於今日之雷而極矣。夏而流鑠之旱,圭璧才擧,秋而邪怪之沴,溝壑竝塡,臣不敢指的某事,傅會某應,而第伏聞,天人雖遠,理實相孚,人事失於下,則天譴見於上,故董仲舒之言曰,國家將有失道,天先出災害而譴告之,不知自省,又出怪異以警懼之,今此荐警之災,豈無所以而然哉?竊伏念,目今可憂者非止一二,而若擧其大者,則紀綱是耳。夫紀綱者,所以維持上下,導勵民俗,而不可一日無者也。今日紀綱,果何如哉?聖明憂勞於上,而百隷未免於怠官,等威紊亂於下,而匹庶常患於犯分,言路杜絶,法令不行,貪墨肆行,公私匱竭,泯泯紛紛,亂無頭緖,沁沁泄泄,若無所事。我國專以正名分爲治,而名分之墜壞如此,聖上必以董臣工爲敎,而臣工之恬憘如此,則仁天之必以干陽之災,有此警告者,安得不然乎?噫,人君之道,亦一天也。雨露霜雪,各隨其時,必又雷霆以震蕩之,以爲喚醒其耳目,鼓動其精神,以此言之,則當此遇災修省之日,殿下之所當加勉者,其不在紀綱之奮勵乎?伏願殿下,繼自今凡於政令施措之間,絶去因循姑息之念,赫然奮發,飭勵臣工,春生秋殺,信如四時,天覆地載,不遺微荄,修明振刷,丕變頹廢,以之衆弊悉祛,百度惟貞,則今日之雷,安知不爲轉移之一大機哉?從古人臣之遇災進言於君父者,必以應天以實爲重,便爲備例之具,而天下之事,固不出於實理之外,則夫豈舍此而他求哉?惟殿下念哉念哉。臣等無任云云。答曰,省疏具悉。卿等所勉,可不體念乎?
右副承旨李元默疏曰,伏以,臣於僚員不敍之命,竊有所惶隘恧蹙,措躬無地者,再昨夜更鼓已深之後,金吾議處公事始下矣。臣雖非該房,而時夜將闌,急於頒降,果與僚員,分書判付,今此一字之落,卽臣所書之判,則做錯之罪,臣實身犯,而譴罰之加,乃在該掌,臣心震隕,尤增萬倍。古人以告君文字之點劃差爽,猶稱死罪,玆莫重判付之一字漏落,關係甚大,非比尋常謬誤,則律以常憲,合置何辟?玆以據實自首,仰瀆崇嚴。伏乞聖明,亟賜重勘,以安賤分,以嚴國法,不勝幸甚。臣無任云云。省疏具悉。爾亦施以不敍之典。
大司諫具康疏曰,伏以,慈宮患候平復,臣民不勝欣忭。仍伏念,天地之氣,失其序災也,陽之時陰迫災也,陰之時陽動災也。陰陽失序,民之亂也,國之亡也。故周太史見三川震,乃喟然太息曰,周其及乎。是知一震爲川源必塞,源塞爲周亡,一震之所推,若是其至大,豈不心寒而骨驚乎?今十月之陰,燁燁轟轟,陽失其所也。天地之氣,失其所者,豈有加於此哉?近年以來,十月之雷,何此數也?當此時殿下之修省,靡不用極,而今年如前年,前年如去年,如期而作,此殿下常以減膳撤樂,爲修省之本,不知修省之本,在於誠心修德之故也。祥桑非殷后之誠,必不三日而枯,熒惑非宋公之誠,必不三舍而退。今殿下無殷后·宋公之誠,雖欲弭災,其可得乎?故臣之可憂,不在於失序之雷,竊愧殿下之誠,不如殷后·宋公也。殿下若誠心修德,則惟天無私,豈滅殷宋之災,而獨不消殿下之災乎?昔在桑林之禱,湯自責以六事,言未已,千里大雨,此湯之誠心,天其感之,其言誠故其應速也。不識殿下有六事之過,而隱而不改者乎?臣固知殿下之聖,不愧于天,然而不知之中,有可災之過,而天獨知之,降之以災乎?殿下在深夜無寐之時,靜而思致災之過,恐不無怳然大覺者乎?殿下臨御以後,以災爲名者,不知爲幾何,國綱之頹敗,民心之繹騷,未嘗不由於此,而殿下在九重之中,未盡八域之內乎?曷其然也?以殿下日月之明,可以無微不燭,不知修德爲消災之方,災消則國綱振民心安。所謂修德者,不過修先王之道,復先王之政,恢公蔑私,退奸進賢,信賞明罰,去華務實,此天之道也,君之德也。惟殿下勉之。臣病伏席藁,不得赴公聯籲,猥貢愚忱,不勝惶懍,以此病勢,實無趨走之望。伏乞聖明,俯垂鑑諒,遞斥臣職,以安公私焉。臣無任云云。省疏具悉。所陳當留念,爾其勿辭,調理察職。
副應敎林東鎭,校理李若愚·任鼎常,副校理嚴燾,副修撰權敦仁·趙寅永等聯名疏曰,伏以,殷殷之雷,發聲於收藏之月,上天垂至仁之誠,下民驚非常之災,此正君臣上下恐懼修省之日,而迺者十行絲綸,惻怛懇摯,責躬之誠,求助之念,有足以答天譴而慰民情也。凡在廷紳,孰不爲之欽仰攢頌?第伏念,天人相與之際,雖遠而至近,雖微而至顯,不可以應文備例之具,爲回災轉祥之機者明矣。臣等死罪,竊伏以爲,我殿下光御以來,二十餘年之間,聖德恒勤於敬天,宸工靡懈於對時,而冬雷之異,便成歲課,遇災之初,若將警惕,過災之後,又復忸安,公車應旨之章,未嘗無嘉謨嘉猷,而不過以體念二字,循例賜批,至於政令事爲之間,未見有採用之實,則無怪乎天災之迄未消息,而又有轟燁之申警也。臣等伏念,上之所以求言者,爲其有未及聞而欲聞之也。下之所以進言者,爲其有未及陳而欲陳之也。凡今日致災之由,未敢以漢儒傅會之論,指爲某事之應,而若其朝廷之上,紀綱墮壞,閭巷之間,風俗頹敗,內而臺閣,媕婀成風,外而守宰,貪墨無徵,以至於民生日漸殿屎,國事日漸叢脞。苟求其本,莫不由於殿下一心之爲之樞紐,而法講久停,聖學有間斷之歎,引接甚闊,君德無啓沃之美。此皆目下切急之務,而前後章奏之間,以是爲言者,不啻聯簡而累牘,則雖使臣等竭智畢慮,以究消弭之策,亦不外於前人陳腐之餘,安敢以已言而未見施者,復事覶縷,以冀其有槪於聖心乎?臣等區區,不患弭災之無術,而惟患應災之不誠,不患求言之不廣,而惟患用言之不實,苟能採納無倦,施措得宜,則今此日進於乙覽者,皆可爲轉移天心,消除乖沴之道,是所謂應天以實不以文者也。若其不然,言語之感人,亦末矣。況可以循例求言之敎,爲格天乎哉?伏願殿下,怵焉深惕,穆然遠覽,益勉懋實之政,克圖轉災之方焉。臣等無任云云。省疏具悉。所陳當留念矣。
上在昌德宮。停常參·經筵。
自開東至午時,有霧氣。
呂東植啓曰,行大司憲權常愼,執義趙庭和未肅拜,掌令朴昌擧·柳可均,持平鄭藎·沈英錫在外,監察茶時之意,敢啓。傳曰,知道。
金愚淳啓曰,同副承旨朴綺壽今日不爲仕進,卽爲牌招,何如?傳曰,允。
傳于洪起燮曰,禮房承旨馳詣宗廟·景慕宮,奉審摘奸以來。
洪起燮啓曰,臣起燮依定式進詣香室,奉審香祝櫃·祝板·袱子,則精潔之意,敢啓。傳曰,知道。
以副應敎林東鎭,校理李若愚·任鼎常,副校理嚴燾,副修撰權敦仁·趙寅永牌不進罷職傳旨,傳于洪起燮曰,只推。
洪起燮啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝更牌招,推移入直,何如?傳曰,允。
傳于金愚淳曰,禮刑換房。
傳于朴綺壽曰,留院上疏入之。
傳于金愚淳曰,出宮門路以協陽門爲之。
金愚淳啓曰,明日次對,兩司當爲進參,除受由在外·未署經外,未肅拜人員,竝待開門牌招,何如?傳曰,允。
又以兵曹言啓曰,今日孝禧殿望祭親行時,本曹堂上侍衛及陪衛當爲備員,而參判尹命烈差祭,參議愼宜學入直,參知韓用儀在外未肅拜,無以備員。參知令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
又啓曰,因兵曹草記,孝禧殿望祭親行時,侍衛及陪衛當爲備員,而參判尹命烈差祭,參議愼宜學入直,參知韓用儀在外,無以備員。參知令政院稟旨變通,仍令該曹,以在京無故人口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以朴基宏爲兵曹參知。
金愚淳,以都摠府言啓曰,孝禧殿望祭親行時,侍衛·寶劍當爲備員,而副摠管金履載·尹行直·朴宗柱在外,金守基有身病,一員未差,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,孝禧殿望祭親行時,侍衛·寶劍當爲備員,而副摠管金履載·尹行直·朴宗柱在外,金守基有身病,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以任希存爲都摠管,李止淵·朴宗琦·徐鼎輔·柳相祚爲副摠管。
以副應敎林東鎭,副校理嚴燾,副修撰權敦仁·趙寅永牌不進罷職傳旨,傳于洪起燮曰,只推。
兵曹口傳政事,副司果單金道喜。
洪起燮,以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
又以吏曹言啓曰,卽接奉常寺牒報,則以爲,今此孝禧殿望祭親行時,本寺正例爲典祀官進參,而新除授正洪羲弼,在於公淸道天安地,卽速變通,及時進參之地云。奉常寺正洪羲弼改差,其代更爲口傳備擬以入之意,敢啓。傳曰,知道。
吏曹口傳政事,以兪理煥爲奉常正。
洪起燮,以觀象監領事·提調意啓曰,昨年遷陵,後擇日官崔福基·李一遂·李命愼·朴周煥,俱蒙陞敍之典矣。諏吉官旣有窠,此四人循次塡補,以爲激勸之方,何如?傳曰,允。
金愚淳,以都摠府言啓曰,今日入直內三廳武兼禁軍及軍兵等當爲中日習射技,而孝禧殿望祭親祭齋戒相値,不得設行之意,敢啓。傳曰,知道。
修撰朴永元疏曰,伏以,天人罔間,感應桴捷,人事失於下,則天災應於上,此理之常也。迺玆轟訇之聲,朝隮之霓,何爲而發於陽氣潛藏之節也?我殿下嚴廬哀疚之中,遇災警惕,渙發德音,責躬求言,辭意懇惻,凡厥庶僚,孰不殫誠竭心,思所以對揚休命也哉?挽近以來,天災時變,殆無虛歲,有災則斯有求言之敎,溫綸一降,公車競積,上而陳衮闕,下而論時政,如所謂立聖志而勉睿學,振紀綱而正朝廷,祛私而恢公,興利而除害,收人材而甄拔淹滯,鎭囂競而信必賞罰,節用而愛民,輕徭而薄賦,凡可以上答天譴,下慰民心者,歷擧畢陳,殆無遺策,苟能採而行之,不患乎言之不進,而弭災導和之方,不外乎是矣。臣誠愚昧,雖使極意究度,刺口竭論,抑不過沿襲前人之言,未免常談例套之歸,然區區愚愛之忱,竊以爲,殿下誠有所未至耳。臣嘗聞之,不誠無物,乾有不息之誠,而資始萬物,坤有無疆之誠,而化生品彙,陰陽寒暑之順其序,飛潛動植之遂其生者,無一不本於誠。臣未敢知,殿下於淵蜎蠖濩之中,對越祗事之念,其果一出於至誠也耶?晉接臣僚,咨訪治道,則一是舍己從人之誠,而優異言官曰嘉乃猷,則一是從諫弗咈之誠耶?君心爲萬化之源,發於外無實政,則是存乎中而無實心也。懼災非不切矣,而施措則無一事之警飭,求言非不勤矣,而謨猷則無一言之採用,未見振勵奮發之象,漸就委縻頹墮之域,雨暘極其備無而稼穡卒痒,乖沴連年熾肆,而生靈札瘥。災不虛生,理有所召,目今民憂疵政之足以上致天怒者,不可一二數,而其本則惟曰,殿下心有所未誠,而其消弭之策,亦惟在於殿下一心上轉移之如何耳。易震之象曰,洊雷震,君子以恐懼修省,夫恐懼者,憂其災之來也,修省者,思其變之弭也。是以恐懼爲修省之本,修省爲恐懼之功用,而須有恐懼之實心,然後方有修省之實事,是所謂誠也。中宗遇桑穀之異而嚴恭寅畏,宣王値雲漢之災而側身修行,終底於嘉靖殷邦,光復周道,其要則莫不於一個誠字上得來。伏願殿下,淵然靜思,惕然深省,兢兢於不睹不聞之中,翼翼乎一政一令之間,以至心無不誠,事無不敬,則內蘊中和之德,而外著動變之效,將見天地位育,日月貞明,災異消而休徵若矣。漢臣董仲舒之言曰,奉天之道,唯在盡誠,唯殿下懋哉懋哉。恤刑王政所先,折獄務在哀敬,臣未知,京外死囚,今爲幾數,而內而郞官,外而守令,不嫺刑獄之書,倉卒參按,茫無理會,只憑司吏之口,臆逆而勘斷之,一有所誤,橫罹犴狴,宛轉桁楊,此皆足以積爲幽鬱,上干天和,唯其疏決之道,只在於秋曹啓覆及道臣審理,而啓覆之停閣不行,厥惟久矣。道臣審理,法不得過赴任後三朔,而近來輒皆過限,又或有至其遞歸而竟不勘啓者,朝家欽恤之至仁盛德,未見宣布之實效,事之寒心,莫此爲甚。臣謂嚴飭該曹及各道道臣,使之限內閱實,無至瘐滯宜矣。仍伏念,臣空疎謭劣,文質無當,啓沃論思之職,是誠不稱之服耳。或夤緣事會,或怵迫嚴召,時不免黽勉出膺,而自數日以來,重患寒熱之疾,房闥之內,運動不得,天牌屢違,微分惶蹙。伏乞聖慈,俯賜諒察,亟遞臣職,以便公私,仍治臣妄言瀆擾之罪,以警具僚焉。臣無任云云。省疏具悉。陳勉當體念,審理事,申飭京外,爾其勿辭察職。
上在昌德宮。停常參·經筵。
自未時至人定,灑雨下雨,測雨器水深八分。
申時,雷動電光。
上詣孝禧殿。入齋室後,王世子版位問安。答曰,知道。內閣·政院·玉堂·藥房口傳問安。答曰,知道。望祭罷後,王世子版位問安。答曰,罔極。還內後,王世子版位問安。答曰,知道。內閣·政院·玉堂·藥房口傳問安。答曰,知道。
藥房都提調林漢浩,提調沈象奎,副提調趙鐘永啓曰,親行望奠,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
呂東植啓曰,行大司憲權常愼,執義趙庭和牌不進,掌令朴昌擧·柳可均,持平鄭藎·沈英錫在外,監察茶時之意,敢啓。傳曰,知道。
趙鐘永啓曰,右副承旨洪起燮今日不爲仕進,卽爲牌招,何如?傳曰,允。
傳于金愚淳曰,大臣·備局堂上引見。
以右副承旨洪起燮牌不進罷職傳旨,傳于趙鐘永曰,只推。
以執義趙庭和,司諫尹致謙,獻納洪學淵,正言李竣祜牌不進罷職傳旨,傳于呂東植曰,只推。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永牌不進罷職傳旨,傳于趙鐘永曰,只推。
趙鐘永啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副敎理嚴燾,修撰朴永元,副修撰權敦仁·趙寅永,旣有只推之命,竝更牌招,推移入直,何如?傳曰,允。
吏曹口傳政事,以李羲甲爲內醫提調。
兵曹,以白東薳爲左邊捕盜大將。
金愚淳啓曰,新除授左邊捕盜大將白東薳,卽爲牌招,傳授命召及大將牌·傳令牌,何如?傳曰,允。
趙鐘永,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,今日卽書香閣冬孟朔大奉審日次,而時原任閣臣俱有實故,不得備員擧行,依定式當朔內擇日擧行之意,敢啓。傳曰,知道。
又以成均館言啓曰,文廟守僕六窠中一窠久任啓下事,曾有定式矣。守僕金宗五汰去,代以有久勤曾經事知守僕李松蕃,依定式單望書入之意,敢啓。傳曰,知道。
金愚淳,以備邊司言啓曰,本司有司堂上李止淵職務相妨,兼帶摠管之任,今姑許遞,何如?傳曰,允。
孝禧殿望祭親行敎是時,終獻官兼戶曹判書沈象奎,贊禮禮曹參判曺鳳振,典祀官奉常正兪理煥,宮闈令常膳洪命福,執禮副司果李彦淳,執尊副司果金道喜,大祝副司果金鼎均,祝史副司果朴容壽,齋郞副司果南履炯,盥洗位典籍李升烈,直講李學淵,爵洗位典籍李齊學,司藝李得英,亞獻盥洗位兵曹佐郞金永鎭,終獻盥洗位校書判校李衡柱,贊者引儀金濟運·金秉淵,謁者兼引儀吳淳常·李鐘岱,贊引假引儀趙鼎錫·沈正禮,祭監監察李憲猷·鄭五錫。
壬午十月十五日子時,上詣孝禧殿。望祭親行入侍時,行都承旨趙鐘永,行左承旨金愚淳,右承旨李鶴秀,左副承旨呂東植,右副承旨洪起燮,同副承旨朴綺壽,記事官鄭德和,假注書安孝述,記注官金榶·文致中,以次侍立。時至,通禮跪啓請外辦。上具布裹翼善冠·布袍·布裹烏犀帶·白皮靴,乘輿出宣化門。藥房提調沈象奎進駕前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門·集禮門·光德門,至延喜門外,通禮跪啓請降輿。上降輿入齋殿。時至,通禮跪啓請行禮。上具衰服出幄次。贊禮前導,上入詣版位前。贊禮跪啓請俯伏哭。上俯伏哭,在位者皆俯伏哭。贊禮啓請止哭興四拜興平身。上止哭興四拜興平身。贊禮前導。上詣盥洗位盥洗,視膳位視膳。上詣尊所,鐘永酌酒,鶴秀受酒。上詣神位前。贊禮跪啓請跪,上跪。鐘永奉香,綺壽奉爐,贊禮啓請三上香,上三上香。贊禮啓請執爵獻爵。鍾永奉爵以進,上執爵授綺壽,綺壽奉奠于靈座前。贊禮啓請俯伏興小退跪。大祝金鼎均跪讀祝文訖。贊禮跪啓請俯伏興平身。上俯伏興平身。贊禮前導,上降復位,執禮請行亞獻禮,宮官引王世子詣尊所,執尊者酌醴,宮官以爵受醴。王世子入詣靈座前。弼善請執爵獻爵,王世子以爵授宮官,奠于靈座前。弼善請俯伏興平身,王世子俯伏興平身,降復位。執禮請行終獻禮。謁者引終獻官兼戶曹判書沈象奎,詣靈座前,行禮如儀訖,降復位。執禮請哭,贊禮啓請俯伏哭。上俯伏哭,王世子以下在位者皆俯伏哭。贊禮啓請止哭興四拜興平身。上止哭興四拜興平身,王世子以下在位者皆止哭興四拜興平身。贊禮前導,上詣望燎位,燎訖。贊禮啓請禮畢,因前導,上還入齋殿。通禮跪啓請外辦。上具布裹翼善冠·布袍·布裹烏犀帶·白皮靴,出幄次。起燮曰,玉堂上下番俱空,已至多日,事甚未安。副應敎林東鎭,副校理嚴燾,副修撰權敦仁·趙寅永,旣有只推之命,修撰朴永元疏批已下,竝卽牌招,以爲推移入直之地,何如?上曰,依爲之。出擧條又曰,春坊官員當於本院齋宿,而輔德尹豐烈開門後始爲入來,事甚未安。推考,何如?上曰,依爲之。出擧條親祭後問安勿爲之事。出榻敎乘輿由光德門·集禮門·景化門·銅龍門·建陽〈門〉·協陽門·宣化門還內,解嚴。諸臣以次退出。
壬午十月十五日辰時,上御熙政堂。藥房入診,大臣·備局堂上引見入侍時,都提調林漢浩,提調沈象奎,副提調趙鐘永,記事官鄭德和,記注官文致中·任泰濬,檢校待敎朴綺壽,行左承旨金愚淳,假注書安孝述,事變假注書河錫洪,領議政金載瓚,行吏曹判書金蓍根,知中樞府事李羲甲,判中樞府事金魯敬,韓陵君李海愚,刑曹參判白東薳,工曹參判李止淵,行護軍趙萬永以次進伏,醫官吳千根·李命運進伏楹外訖。載瓚曰,近日寒暖不調,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,中宮殿氣候,何如?上曰,各殿宮氣候一樣矣。載瓚曰,嘉順宮患候平復之餘,氣候,何如?上曰,一樣矣。漢浩曰,醫官使之診候,何如?上曰,置之。上曰,次對爲之。載瓚曰,雷異後十行求助之敎,寔出於古聖王側席之義,而臣不能一言對揚,只以乞退之懇,有若應文之歸,臣自知罪,更何敢猥陳區區,而第今傾否日甚,亂亡將迫,大小上下凡百事爲,何莫非致災之端,而若使仁愛,隨處輒告,則將見式日斯災,災無不備,何特十月雷而止哉?上自朝廷,下至方域,凡可驚可愕朝夕必亡者,實不勝指摟枚擧,而先就衮職上,略陳愚見,則亦豈無一二可言者耶?年前遇災求言之日,藹然敷心之旨,乃以一誠字,爲設弊救弊之本,至哉一言,可格天心。臣等奉若拱璧,尙今莊誦,而竊覵近日殿下所以施措者,與殿下之所爲敎,一相反焉,一政一事,果未見其一出於誠者。蓋出辭氣則始若有爲,遇事務則終歸無實,是敎令之不誠也。處內而燕閑常多,臨外而酬接絶罕,是動靜之不誠也。三講少許接之日,一經無可了之期,是典學之不誠也。百僚惰怠,而振刷不及於一事,八方叢脞,而咨訪未見於三晝,是做治之不誠也。災沴溢目,溝壑在卽,而絲綸無恤隱之音,躁競成俗,廉隅都喪,而威令少董勵之實,是御下之不誠也。至於前席進見,仰問起居之後,不復聞天語,而如有一二事陳請,初雖許可,竟無敷施,是待臣等,亦不爲推實心而措實政也。如是而一事二事,便成俗尙,百度皆病,一治無期,將何望孚天心而弭天災,協氣時若,百和自臻乎?大抵上天之喜怒,下民之向背,只係於君心之誠與不誠,其幾至微,其用至大,治亂興亡之所由分,亶不外乎是矣。今臣之斷斷敷告,不暇及他,而惟以年前籲衆之敎,用爲今日納約之要。殿下若果追思旣往,必踐乃已,則一念之分,庶可以祈天永命,而其所以操存捨亡,只在方寸,此臣所以竊有望於一轉移之間者也。在昔孝廟朝,故相臣李敬輿,因災異上疏曰,虛文小節,非所以事天也。避正殿,不如嚴宮闈而杜私逕也,減常膳,不如崇儉德而節浮費也。歲下求言,不如實行一事,臨朝哀痛,不如夙夜祗懼。孝廟亟嘉納之。聖朝虛襟之德,故相格心之忠,有可以警百王而軼三代也。臣亦以故相之獻于聖祖者,爲殿下又此申複,惟願不以人廢言焉。上曰,所陳當留念矣。出擧條載瓚曰,見今還穀之弊,百奸俱生,八道同然,今番繡衣之行,大小命吏之逮拿相續者,語其所坐,則一則還穀也,二則還穀也。其所謂立本也虛留也攛挪也偸弄也,許多名色,殆不可指的拈擧,而其本則都出於還穀,而今至百尺竿頭,更無着手之道,不出多年,必見國不國民不民,將至胥溺之境矣。繡衣非不極力按廉,而至其蠶絲牛毛之微,燎原燃眉之急,亦何一一鉤得,到底無漏乎?待明年分還時,依年前筵奏定式,擇定備司文郞,分遣諸道,各爲抽栍反閱,必得其頑不知悛,迷不覺非之類,從本律亟加勘斷,先爲頒示此奏於諸道,以爲先甲之令,何如?上曰,依爲之。出擧條載瓚曰,八路繡衣,今旣復命矣。無論守令之罪重罪輕,凡其遞罷逮拿及移差新除者,通各道幾至無邑不然,而遠近騷繹,迎送絡續,民邑受弊,殆無紀極矣。凡所以安民者,今反爲撓民。言念及此,實爲悶然。又若以道臣遞易,適在此際,則其流之害,將何所歸乎?見今沴疾死亡,饑荒仳㒧,無異新經搶攘,而加之以營邑俱動,遞改無漸,則將無以鎭撫慰安,以爲一分奠接之道也。歲前瓜滿道臣,竝限明年麥秋仍任,何如?上曰,依爲之。出擧條載瓚曰,卽見江原監司申在植狀啓,則以爲,金剛山所在諸寺,在在傾頹,僧徒將無以奠接聊生,僧帖一百張,俗帖二百張,特許頒下,俾卽修改事,請令廟堂稟旨分付矣。金剛一山,橫截海國,不但爲自古遊觀之勝,凡寺刹之富,緇髠之衆,菀爲東道關防之重,朝家之衛護軫念,迥異他山者,豈徒然也?挽近以來,僧散寺弊,全山將空,往在己酉庚戌間,令道臣另加蘇捄,寺觀則略使修葺,緇徒則必令招徠,果不無改觀之效矣。今又如道臣所陳,將見內外山門,俱無以支保,至有空名帖請得之擧,此旣有各年已施之例,且於大小公廨繕修,輒有此請,不得已許施,今亦依所請,僧帖一百張,俗帖二百張,特爲成給,使之着意措處,期有實效,何如?上曰,依爲之。出擧條載瓚曰,卽見京畿監司李愚在災實狀啓,則備陳農形災損之狀,仍以爲,事目災三百結外,不足災六千九百五十二結八十三負二束特許加劃事,請令廟堂稟旨分付矣。本道災摠,己甲兩年,尙矣無論,昨年乃是各年中最多摠也。今年農形,非曰差勝於昨年,而大抵沿邑一隊,雖是全歉,漢北諸邑,優可食實,較之昨年,折長補短,則尙可謂分數之勝矣。與昨年摠,參互稱停,事目外五千五百結,特許加劃,使之均俵,何如?上曰,依爲之。出擧條載瓚曰,卽見江原監司申在植災實分等狀啓,則淮陽等九邑,置之稍實,江陵等十七邑,置之之次,尤甚各邑,不爲擧論,災結分俵,以地部劃下五十結塗抹排比,而推奴徵債限明秋防塞事,請令廟堂稟旨分付矣。本道以磽瘠之地,沿峽各殊其宜,風霜易以爲災,常有善歉之患,今年則夏澤雖閟,而畓農能免受損,秋候頗順,而田穫皆得善就,災結準以元劃,尤甚置不覺論,爲東民誠爲多幸,分等依狀請施行,推奴徵債,雖非災年,旣係民弊,一體許施,何如?上曰,依爲之。出擧條載瓚曰,兼戶曹判書沈象奎,方兼藥房提調,職務相妨,提調之任,今姑許遞,何如?上曰,依爲之。出擧條載瓚曰,宣惠堂上李相璜,備堂還差,何如?上曰,依爲之。出擧條載瓚曰,臣方待罪司僕提調,以司僕事,有仰達者矣。本寺方有舊逋新發者,收刷之責,專委於內乘趙華錫,而華錫今兼捕將,職務相妨,在官制當遞內乘,而若付生手,則事將有始無終,竟至渙散,本寺事誠爲可悶。捕將之任,姑令改差,何如?上曰,依爲之。出擧條漢浩曰,臣之宜退而不退,厥惟久矣。以賤齒則已過年至之時,以疾病則漸有難强之形,近復脚部無力,尋常行步,不得如意,及至殿陛升降,蹣跚匍伏,有卽地顚蹶之勢,非特入侍諸臣之所共睹,聖上亦應俯燭矣。精神之昏耗,筋力之衰爍,特其餘事,以此貌樣,每一登筵,有駭瞻視,自顧慙恧。向日直宿以後,觸冒風寒,精力益復澌盡,强策供仕,尤無其望,奉身就閑,其計益切。今借前席登對之便,略暴平日所蘊之忱,若蒙體諒之恩,雖死之日,猶生之年,千萬顒祝。上曰,當此遇災修省之日,政宜匡弼之相須,卿豈可言去乎?出擧條漢浩曰,日前賞典,有藥院上下掌務官陞敍之命矣。下掌務官金珪,固當依例陞敍,而上掌務官李彦厚係是資窮,似當依例陞資矣。何以爲之?上曰,依爲之。出擧條上曰,大臣就座,諸宰奏事。象奎曰,臣曹經用,屢經大役,到底枵然,又値收租之太縮,目下艱匱,不可但以罔措言。明年新捧前,米邊不足爲四萬餘石,而頒祿放料等,不得不以米需用者外,如別貿貢價之稍可變通者,雖以折半代錢,其所不足,猶爲三萬石,故此則纔報廟堂,先以南·北漢城餉米一萬石,啓稟劃來,其餘二萬石,未及措劃,而至於錢邊,則尤倍於米邊之不足矣。昨年國恤所用請得,已非綽然周足,而其中禁御兩營四年停番條,亦爲還寢,其數爲二十七萬二千兩,今年貢價等折半代錢爲四萬餘兩,南·北餉米價當給錢爲四萬兩,未請劃米二萬石,旣無別劃之道,則畢竟亦當有價本拮据之擧,通計不足之數,則合爲四十三萬二千餘兩,依此數劃得,然後可以塗抹支調,令廟堂趁今區劃,以爲及時取用之地,何如?上曰,依爲之。出擧條象奎曰,臣於春間辭免之章,猥以食臟之說,略及太農罄匱急切之狀,而如臣昏庸疎劣,謬任重務,始不能力辭,卒無所猷爲,荏苒尸素,今已十閱月之久矣。前之罄匱者,今且一切缺闕,前之急切者,今又十分危迫,如冥行者之逡巡行亍,已到陡斷地頭,經用莫可取辦,國計轉致狼狽,臣罪至此,益無可贖。懍然悚恧,復何敢妄有陳白,而大凡貨財,自是有數底物,雖井泉有源,汎濫則易渴,決洩則立涸,所以自古理財之論,不過曰量入爲出,惜費存贏,以爲可繼之限節。今乃鉤稽度支錢穀支會之數,二年之入,幾不當一年之出,輒費區劃,僅以塗抹,前猶或然,今又尤甚,試以庚申至辛巳二十二年,歲入錢穀,折錢總計,則合爲一千三百八十三萬九千一百四十兩,以比丙申至丁巳二十二年,摠計一千四百四十萬二千三百七十五兩之數,所減爲五十六萬三千二百三十五兩,而金銀木布,不在此數。又以庚申至辛巳二十二年,用下錢穀,折錢摠計,則合爲二千二十五萬九千五百二十二兩,以比丙申至丁巳二十二年摠計一千八百九十七萬一千六百四兩之數,所加爲一百二十八萬七千九百十八兩,今夫二十二年之間,入之減於二十二年之前者,如此之多,則雖件件事事,節省其出,猶懼不濟,而反又加之,今之缺闕危迫,尙云晩矣,而國計哀痛,無可復言矣。且經用財穀,皆出於土田常稅,而以言乎實結,則在法典應爲收還者,竝皆因置,而庚申以後新免稅,又爲二千八百六十八結,是則地不加闢,而費則愈廣也。以言乎災結,則庚申至辛巳劃下,合爲一百三十九萬六千一百九結,而試比丙申至丁巳劃下,亦加二十五萬九千五百九十四結,是則年非偏荒,而稅則常縮也。若此不已,免稅與災頉之外,將無餘結可資國用矣。凡此皆爲難繼之道,已成日蹙之勢,雖欲一向因循沁泄,以挨目前,誠有不可得者,此如支傾覆而延斷絶,必也急急爲存捄之策,上自供御之重,下至糜費之末,汰濫掃冗,罷踰制之施,杜啓倖之恩,勿留難於減除之數,勿拘掣於裁抑之事,斷然一揆之於損而後益之術。以是而明詔有司,使得奉而從事,則臣雖衰憒無能,敢不趨走殫竭,自矢以一日之責,而苟其不然,終伏不供之誅,難塞苟冒之罪。古人所謂久留臣無謂者,亦無暇語,此祈望之切,憂虞之極,敢此仰達矣。上曰,年來經用之匱乏,雖已聞知,猶不料若是之遑急也。旣聞之後,安可袖手而已?卿與時原任諸大臣·惠堂及諸備堂,會同停當,上自御供,以至糜費,一以丙申至丁巳摠爲準,何事爲踰制,何端爲啓倖,一一査整,免稅結之在法當收還者,亦爲査櫛以聞,可也。出擧條東薳曰,前富寧府使金魯甲,以前任甲山事,已經勘處矣。道啓旣以甲山事,合有差等之別,而又以富寧治績,卽爲請仍,繡衣亦有褒啓,而在甲山已過十五朔,以前任事,徑遞見職者,多有許用履歷之例。前府使金魯甲,事當許用邊地履歷,而有關官方,下詢大臣處之,何如?上曰,大臣之意,何如?領議政金載瓚曰,以前任事徑遞,則許用履歷,若是前例,今亦依例施之,似宜矣。右議政林漢浩曰,旣有已行之例,則今於金魯甲事,似不可異同矣。上曰,依爲之。出擧條鐘永曰,本院注書,每以薦次付職,而無論前銜與時任,不得過二員,卽例也。若値下位陞六之時,則右位亦必隨陞,右位未陞,則下位不得先陞,亦例也,而卽聞前注書李憲兢,遭故於昨年,而前銜則自如云。右位未陞六之前,連爲差代,至於下位之先陞,有違舊規。前注書李憲兢,不可不依例區處,然後目下止爲二員之數,來頭亦無掣礙之端,故敢此仰達矣。上曰,陞六,可也。出擧條愚淳曰,左邊捕盜大將趙華錫許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?上曰,他邊大將兼察,可也。出擧條愚淳曰,左邊捕盜大將,他邊大將兼察事,命下矣。兼察左邊捕盜大將申鴻周,卽爲牌招聽傳敎,何如?上曰,依爲之。出擧條愚淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條嘉順宮進服加味順氣散前方中,半夏·南星減五分,人蔘加五分,去白茯苓·白芷,加便香附一錢五分,白茯神一錢,石菖蒲七分,五貼製入事。出榻敎上命退,諸臣以次退出。
上在昌德宮。停常參·經筵。
呂東植啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
備忘記,茂山府使安性淵下直,長弓一張,長箭一部,片箭一部,筒兒一箇賜給。
行左承旨金愚淳,左副承旨呂東植等啓曰,明天垂戒,災異洊至,轟轟之聲,燁燁之光,疊見於三日之內,可不懼哉?易曰,洊雷震君子以恐懼修省,恐懼云者,動於心而悔悟其前日之事也,修省云者,施於事而明新其今日之政也。一心對天,孚應如響,此理甚著,昭不可掩。日前雷異之時,輒降求言之敎,廟堂之箚,臺閣之疏,次第投匭,有若簿書之赴期。殿下之心,若出於至誠而求之,群下之言,若出於至誠而應之,則數日之內,災異之見,何若是其洊疊乎?求之不誠,應之不誠,則雖以賈生之書,陸公之議,日陳於前,何益於救災之方乎?然則求言一事,已是不誠之甚者。尋常云爲,尙不可以不誠,而況於事天乎,而況於遇災乎?苟如是也,求言一擧,初不如不爲之爲愈也。顧今日百度豫怠,民國困悴,危亡之形,迫在朝夕。夫醫者之治病,先知其病源之所在,然後蔘朮可以得力,而膏肓可以得蘇,爲國之道,何異於是哉?今日國勢之岌嶪,民生之塗炭,亦必有其源之所在。殿下試觀日昨進言文字,何嘗以一言隻字,及於病源之所在乎?伏覩日前求言下敎,若曰上自承弼,下至庶僚,其各盡言無諱,顧今滿廷百僚之中,亦豈無知病尋源之人哉?苟有一言忠讜,果可爲今日之蔘朮,則未必知其爲益於國,而必知其爲害於身矣。常人之情,安得無計較顧忌之心乎?是故雖或有言而不出於眞心,務同於例套,要皆應文塞責而止,殿下從何而得聞忠言讜論乎?此皆殿下求言之心,不出於一誠字,而只在於按例依樣而然也。伏願殿下,猛然而省,惕然而悟,內而一心,外而萬幾,皆從誠字上做去,誠以求之於下,則下必誠以應之於上,惟彼聽卑之天,豈不監臨于玆?萬祥咸臻,百災消滅,而轉危爲安之機,亶在於此,惟殿下懋哉懋哉,惶恐敢啓。答曰,不誠之箴,冞切愧惕矣。
呂東植啓曰,右副承旨洪起燮,同副承旨朴綺壽,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,金熙華·李紀淵落點。
呂東植啓曰,新除授右副承旨李紀淵,同副承旨金熙華,竝卽牌招,何如?傳曰,允。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永再牌不進罷職傳旨,傳于金熙華曰,只推。
金熙華啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝更牌招,以爲推移入直之地,何如?傳曰,允。
呂東植啓曰,行大司憲權常愼,執義趙庭和陳疏,掌令朴昌擧·柳可均,持平鄭藎·沈英錫在外,監察茶時之意,敢啓。傳曰,知道。
兵曹口傳政事,副護軍單朴綺壽。
以右副承旨李紀淵牌不進罷職傳旨,傳于呂東植曰,只推。
金熙華以議政府領·右相意啓曰,明日方物封裹時,政府西壁當爲進參,而左參贊未差,右參贊趙得永未肅拜,無以備員開座,未差之代,令該曹以在京無故人口傳差出,仍令政院待下批,牌招,以爲進參之地,何如?傳曰,允。
吏曹口傳政事,以洪義浩爲左參贊。
吏曹口傳政事,左參贊趙得永,右參贊洪義浩。
金熙華,以議政府領·右相意啓曰,明日方物封裹時,政府西壁當爲進參,而左參贊洪義浩在外,右參贊趙得永未肅拜,無以備員開座,今姑許遞,令該曹以在京無故人口傳差出,仍令政院待下批,牌招,以爲進參之地,何如?傳曰,允。
吏曹口傳政事,以李羲甲爲左參贊,李相璜爲右參贊。
金熙華,以禮曹言啓曰,卽接龍潭幼學兪大謙所志,則以爲,同生兄大根,嫡妾俱無子,以同姓八寸兄一根第三子顯文,欲爲繼後,兩家同議完定,未及禮斜之前,生養父母俱爲作故,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。門長兪大謙所訴旣如此,依定式,兪一根第三子顯文,立爲兪大根之後,何如?傳曰,允。
呂東植,以兵曹言啓曰,今十月十七日武臣堂上朔試射日次,而減膳相値,不得爲之之意,敢啓。傳曰,知道。
又以禁衛營言啓曰,本營把摠鄭瑋身病猝重,勢難察任,改差,何如?傳曰,允。
禁府照目粘連,甲山前府使李忠運矣本府議啓內,國穀私賣,諉以名色之傳訛,兵錢幻弄,歸之留儲之無物,而數爻旣有指的,本事豈無苗脈?松田童濯,雖曰新莅,難免不飭,吏役之合番,雖曰救弊,反歸難便是白遣,北邑流逋之六千石未捧,參以道啓,尤難容貸。以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。又照目粘連,英陽前縣監朴彝鉉矣本府議啓內,聽客委吏,無辭自辨,不審之失,在所難免。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,泰陵前直長邊達秀矣本府議啓內,身爲陵官,責在守護,而連抱松木,狼藉斫伐,取爲棺材之狀,一如道啓論列,究其罪犯,萬萬痛惋。以此照律,罪杖一百收贖,告身盡行追奪,流三千里定配,私罪,奉敎依允爲旀。又照目粘連,加德前僉使權師億矣本府議啓內,魚物賤貿,雖無指的,若如所供,一從時價,則此言奚至?賀柱一款,謂因齊訴,自營烙給,則雖無所干,難免不審。以此照律,罪杖八十收贖,奪告身三等,私罪,奉敎依允爲旀,功減一等爲良如敎。又啓目,公淸水虞候李大亨原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,黃山前察訪權拚原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目粘連,向前具允鼎亦,元會米之二百餘兩立本,各倉穀之二百餘石虛留,囚供則謂無一包穀立本,一包穀虛留,而苟不發賣,印蹟之現在何故,旣非縮逋,穀簿之歸屬何處,至於別分穀一款,囚供則以報營加分,捏合爲說,而近二千石加分,未必皆營題所許是白遣,況請得之穀,獨不入於分給之冊乎?今春發賣之不啻千數,繡啓旣以執簿覈實爲證,則豈可直歸於爽實是白乎旀,反餘穀旣曰襲謬,則已非經法,賣鄕錢原無指的,則姑不苛論,而邑衢之榜,欲掩不得,倉庭之哭,其怨可知,料販之蹟,不法之罪,合置重勘。以此照律,何如?判付啓,依允。又啓目粘連,向前李沂柱亦,身爲陵官,不念守護之責,莫重陵木,亂自斫伐之狀,至登道啓,松檜雜木之偸斫,槽板燒木之輸送,刑訊之下,一一遲晩,究其罪犯,萬萬驚惋。以此照律,何如?判付啓,依允。又啓目粘連,向前尹復誼亦,川浦永頉結三年條段,原係前官時事,而己卯以後,則或稱防納流亡之身布,或稱俵給見削之災民,或稱添補民庫之公用,俱有報營之節目,防役之定式,則囚供所陳,容有可據,而苟使官簿之歸屬,果皆鑿鑿中窾,則豈至繡啓之論列,有若一一執券是乎旀,燒木減價條,官廳補役條,席子添補條事段,俱有營邑之定例,固非自己之創行,而査發掩匿,竟歸官用,則移屬之際,豈無吏怨是白乎旀,馱價餘錢之取用,肉價剩餘之移送,雖曰邑規,難免苛政,而至於富校之差役,支供之無利,俱涉瑣屑,固無足論是白遣,罰飮之致命,雖謂因病,可見擧措之駭異,鄕班之降定,雖出懲勵,難免怨謗之必至是白乎所,原其所犯,蓋自嚴酷中出來,二萬完逋,旣是衆怨之所萃,各項推刷,多從吏奸之査出,而畢竟引用,未脫入己之嫌,則外面形迹,自歸浚膏之謗。繡啓所論,如是狼藉,不可以囚供,雜引旁證,有所參恕,以此照律,何如?判付啓,依允。
呂東植,以義禁府言啓曰,保放罪人尹復誼,還囚議處以入,而病勢一向未差,仍爲保放之意,敢啓。傳曰,知道。
又以義禁府言啓曰,時囚罪人邊達秀杖一百收贖,告身盡行追奪,流三千里定配照律公事,判付內,依允事,命下矣。邊達秀杖一百收贖,告身盡行追奪,全羅道康津縣,流三千里定配,而議啓內辭意,具罪目依例發遣府羅將,押送配所,何如?傳曰,允。
行大司憲權常愼,執義趙庭和聯名疏曰,伏以,昨夕雷雨之異,又何爲而發也?殿下之責躬求助,非不惻怛矣,大僚之聯箚引咎,非不懇摯矣。上天之怒,曾不少弭,轟轟焉始警之,殷殷焉又動之,有若耳提面命,重言復言之象,此豈無所由而然哉?臣聞事天以實不以文,殿下旣命減膳矣,又特行次對矣,我聖上遇災警惕恐懼修省之實心實誠,臣固欽仰萬萬。竊以爲,上下吁咈,首先民事,而側聽數日,其所出於邸報者,不過尋常備例而已。若其捄民之策,寂無聞焉。豈或筵席間奏對,未及頒示,而臣姑未之聞耶?八路之繡衣已還矣。邑弊民瘼之燃眉切骨者,必有枚擧別單,以備睿覽,而朝家所以施行者,不過罷黜守令,綜覈錢穀之間而已。送舊迎新,只增民邑之弊而已。曾未聞廟堂覆奏,以某惠捄某邑之民,某稅蠲某邑之租,使聖上愛民之德意,不能下究於窮蔀之間,如是而安得致和氣弭天災哉?大抵人主之事天,猶子之事父,洞洞屬屬,不敢放忽,及被譴責,又必起敬,懋悅親心,殿下試於一念之發,必曰此果合於天心否乎,一政之施,亦必曰此果無怫於天意否乎?惕然自訟,求所以盡誠心而回天怒,則其惟曰捄民而已。顧今之民,屢經疹癘,無異兵革,死亡遍藉於八路,饑饉亦及於三農,民心之不寧,卽天心之不寧也。如欲仰格天心,莫如亟安民心,惟願殿下,赫然奮發,講究捄民之策,發政施仁,使八方之民,咸頌聖德,則天心豈不悅豫而降之百祥乎?惟願殿下,懋哉懋哉。臣等無任云云。答曰,省疏具悉。不待卿等之更陳,悚惕容有已乎?
大司諫具康,司諫尹致謙,獻納洪學淵,正言李竣祜聯名疏曰,伏以,昔殷之時,亳有河決之害,河亶甲憂之,遷于囂,囂又有河決之害,殷人大懼,再決雖在十年之後,民心猶懼不寧,況十月雷電,不啻河決,而乃者一震,變不尋常,越三日又震,非比十年後再決之河。民心之懼,亦非比於殷民之不寧,天之斯怒,何此之赫也?殿下臨御二十二年,異災怪變,便同歲課,是必由殿下之過失,亦或有殷湯之六責,而不能事事改之,故天所以累降災異,欲使殿下改過修德,保我社稷,是敎非怒,殿下何不感天之仁愛。若是之厚,凡於政事,殆近惰挫,不有臨深履薄之戒,災安得以不有乎?殿下若於萬機之上,兢兢業業,如古昔賢聖之君,百祥必至,百災必消,今殿下無可祥之政,有可災之過,故有此連年之變,間日之災耶?若遇災則必求言,若陳章則曰留念。但留念而不施,則今日如昨日,災何時可無耶?今欲陳言救災,而格君心勉聖學,正名分振紀綱,禁奢侈辨公私,愼賞罰節財用,前後三司之臣,以此陳奏者,殆至連章累牘,便爲茶飯桃杏,今雖更陳而無新奇,累經睿覽而無警惕。今殿下以天縱之姿,豈或有無妄之失,而雖天地之大,不能無憾,雖日月之明,亦有薄蝕,在殿下之聖,亦或不無薄蝕也無憾也。殿下內自省察,如有一二事得失,隨卽改之勿憚,已發之災,自然而消,未生之災,初不敢售。以臣等愚見,古今人主之遇災也,弭災之方,莫加於改過,改過之道,莫加於誠敬,惟殿下垂察焉。臣等無任云云。省疏具悉。爾等之言,益切於前疏矣。
上在昌德宮。停常參·經筵。
呂東植啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
金熙華啓曰,來二十一日輪對日次矣,敢稟。傳曰,當次人受點,後日次待令。
呂東植啓曰,來二十一日朝參日次矣,敢稟。傳曰,停。
又啓曰,右副承旨李紀淵今日不爲仕進,卽爲牌招,何如?傳曰,允。
呂東植啓曰,臣東植今日方物封裹進去,下直之意,敢啓。傳曰,知道。
金熙華啓曰,藝文提學李相璜旣入闕中,不爲肅謝,直爲出去,事甚未安,推考,何如?傳曰,允。
司諫尹致謙啓曰,臣性質愚魯,言議巽軟,淸朝耳目之任,本不近似,日前薇垣除旨,忽下於千萬夢想之外,天牌鎭日儼臨,感恩怵義,雖不得不章皇出肅,少伸叩謝之忱,而第臣於合啓中,有私義之不可聯參者,年前忝叨臺職,輒皆以此,特蒙體諒之恩,則今日處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
獻納洪學淵啓曰,臣言議風采,本不合於淸朝耳目之任,伏奉薇垣除旨,天牌儼臨,含榮怵義,粗伸叩謝之忱,而第臣於合啓中,有私義之不可聯參,曾叨見職,以此引避,輒蒙體諒。今臣處義,與前無異,以此情踪,何可晏然於臺次乎?請命遞斥臣職。答曰,依啓。
金熙華啓曰,行大司憲權常愼,執義趙庭和牌不進,掌令朴昌擧·柳可均,持平鄭藎·沈英錫在外,監察茶時之意,敢啓。傳曰,知道。
以大司諫具康,正言李竣祜,執義趙庭和牌不進罷職傳旨,傳于金熙華曰,只推。
金熙華,以議政府右參贊意啓曰,今日方物看品時,六曹堂上當爲進參,而禮曹·工曹堂上俱不進參,令政院竝卽牌招,以爲同參之地,何如?傳曰,允。
以禮曹參議李光憲,工曹參議金學淳牌不進罷職傳旨,傳于金熙華曰,只推。
金熙華啓曰,行都承旨趙鐘永,行左承旨金愚淳,不爲仕進,右承旨李鶴秀內閣直,左副承旨呂東植方物封裹進去,右副承旨李紀淵牌不進,院中只有臣一人,伴直無人。左副承旨呂東植,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨趙鐘永,行左承旨金愚淳不爲仕進,右承旨李鶴秀內閣直,左副承旨呂東植牌不進,右副承旨李紀淵傳旨未下,院中只有臣一人,伴直無人。行左承旨金愚淳,所當牌招,而拘於廳規,不得請牌,何以爲之?敢稟。傳曰,牌招。
以右副承旨李紀淵牌不進罷職傳旨,傳于金熙華曰,只推。
金熙華啓曰,行左承旨金愚淳牌不進,伴直無人。右副承旨李紀淵,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以左副承旨呂東植牌不進罷職傳旨,傳于金熙華曰,只推。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永牌不進罷職傳旨,傳于金熙華曰,只推。
金熙華啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝更牌招,推移入直,何如?傳曰,允。
金熙華,以吏曹言啓曰,成均館典籍金瑩,除拜後過限未肅拜,依例改差,何如?傳曰,允。
又以禮曹言啓曰,今十月十三日所下傳敎中,自今日減膳五日事,命下矣。減膳之限,止於今日,自明日依例復舊封進事,分付,何如?傳曰,允。
又以禮曹言啓曰,麗王諸陵禮官三年一次奉審,復舊例爲之事,戊寅年有受敎定式,今年爲當次,而見今畿甸穡事未登,民邑㕑傳之弊,在所當念,且各其地方官,每年秋末遍審後,有無頉形止,道守臣亦依定式狀聞矣。禮官奉審,姑待後式擧行,恐合事宜,以此意分付,何如?傳曰,允。
又以都摠府言啓曰,今日入直內三廳武兼禁軍及軍兵等當爲中日習射技,而減膳相値,不得設行之意,敢啓。傳曰,知道。
又以備邊司言啓曰,卽見黃海監司李龍秀災實分等狀啓,則延安等二邑置之尤甚,平山等十一邑置之之次,遂安等十邑置之稍實,仍以爲事目災二百結外,不足畓災四千三百四十四結九十五負四束,綿田災九百二十一結七十二負四束,特許加劃,後錄諸條,竝請令廟堂稟旨分付矣。其一,延安等兩邑訓局砲保布,限折半代錢,各軍門保米每名二兩代錢,各軍門各衙門軍米布一倂代錢上納事也。其一,延安等兩邑癸亥甲子停退軍錢米布,依前仍停,待明秋收捧事也。其一,延安等五邑辛未停退條,全數仍停事也。其一,均廳免稅米太,延安·白川全數,金川·甕津限折半,以詳定價代錢上納事也。其一,各宮房各司火田,令各該邑從實執卜事也。其一,本營牙兵入防停止事也。其一,尤甚邑限明秋勿定配所事也。其一,推奴徵債限明秋防塞事也。分等依狀請施行,本道今年穡事,延安等邑之旱損,未免獨歉,平山等邑之水患,可謂偏災,而田穀均登,峽野俱完,統以論之,不害爲樂歲,則所請災結,稍涉過多。事目外畓災三千結,綿田災二百結,特許加劃,使之均俵。延·白災形如此,不可無別般顧恤之政,各營各司保米及均廳免稅米太,竝令純錢代納,癸甲停退軍錢米布,辛未舊還,竝許仍停。至於軍布代錢,旣非綿凶之歲,別無利害之端,置之。海州等三邑舊還之全數仍停,金川等兩邑免稅之折半代納,亦爲依施。火稅之從實執卜,牙兵之入防停止,旣多已施之例,與尤甚邑勿定配所,限明秋推徵防塞,竝依狀辭許施,何如?傳曰,允。
又以禁衛營言啓曰,本營字內光熙門南邊第九城廊近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
以慶尙監司金相休狀啓,陜川郡民家失火事,傳于金熙華曰,聞甚矜惻,元恤典外,別加顧助事,分付。
禁府照目粘連,章陵前參奉李沂柱矣本府議啓內,身爲陵官,不念守護之責,莫重陵木,亂自斫伐之狀,至登道啓,松檜雜木之偸斫,槽板燒木之輸送,刑訊之一一遲晩,究其罪犯,萬萬驚惋。以此照律,罪杖一百收贖,告身盡行追奪,流三千里定配,私罪,奉敎依允。又照目粘連,高原前郡守具允鼎矣本府議啓內,元會米之二百餘兩立本,各倉穀之二百餘石虛留,囚供則謂無一包穀立本,一包穀虛留,而苟不發賣,印蹟之現在何故,旣非縮逋,穀簿之歸屬何處?至於別分穀一款,囚供則以報營加分,捏合爲說,而近二千石加分,未必皆營題所許是白遣,況請得之穀,獨不入於分給之冊乎?今春發賣之不啻千數,繡啓旣以執簿覈實爲證,則豈可直歸於爽實是白乎旀,反餘穀雖曰襲謬,則已非經法,賣鄕錢元無指的,則姑不苛論,而邑衢之榜,欲掩不得,倉庭之哭,其怨可知。料販之跡,不法之罪,合置重勘。以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。又照目粘連,龍宮縣監尹復誼矣本府議啓內,川浦永頉結三年條段,原係前官時事,而己卯以後,則或稱防納流亡之身布,或稱俵給見削之災民,或稱添補民庫之公用,俱有報營之節目,防役之定式,則囚供所陳,容有可據,而苟使官簿之歸屬,果皆鑿鑿中窾,則豈至繡啓之論列,有若一一執券是白乎旀,燒木減價條,官廳補役條,席子添補條事,段俱有營邑之定例,固非自己之創行,而査發掩匿,竟歸官用,則移屬之際,豈無吏怨是白乎旀,馱價餘錢之取用,肉價剩餘之移送,雖曰邑規,難免苛政,而至於富校之差役,支供之無利,俱涉瑣屑,固無足論是白遣,罰飮之致命,雖諉因病,可見擧措之駭異,鄕班之降定,雖出懲勵,難免怨謗之必至是白乎所,原其所犯,蓋自嚴酷中出來,二萬完逋,旣是衆怨之所萃,各項推刷,多從吏奸之査出,而畢竟引用,未脫入己之嫌,則外面形迹,自歸浚膏之謗,繡啓所論,如是狼藉,不可以囚供之雜引旁證,有所參恕。以此照律,罪杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。又啓目粘連,向前李大亨亦,禁田旣非所掌,奚速不美之謗?軍民雖非所管,寧忽撫摩之政?繡啓至此,有難參恕。以此照律,何如?判付啓,依允。又啓目粘連,向前權拚亦,馬政之闕,已是失職,而差役放債,苟無影響,胡傳聞之至此?構罪操縱,旣有苗脈,宜累謗之必至。以此照律,何如?判付啓,依允。
金熙華,以義禁府言啓曰,保放罪人尹復誼,還囚照律以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
金熙華啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
又啓曰,卽者行大司憲權常愼謂以先壟有事,陳疏徑行,原疏纔已退却矣。事甚未安,推考,何如?傳曰,允。
注書鄭德和病,代以柳基豐爲假注書。
金熙華啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,司諫李廷璞,獻納趙直永落點。
金熙華啓曰,新除授司諫李廷璞,獻納趙直永,一體牌招,何如?傳曰,允。
又啓曰,右副承旨李紀淵再牌不進,伴直無人。左副承旨呂東植,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨李紀淵再牌不進罷職傳旨,傳于金熙華曰,只推。
金熙華啓曰,行都承旨趙鐘永,行左承旨金愚淳,右副承旨李紀淵不爲仕進,右承旨李鶴秀內閣進,左副承旨呂東植牌不進,院中只有臣一人,伴直無人。右副承旨李紀淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨趙鐘永,行左承旨金愚淳不爲仕進,右承旨李鶴秀內閣進,左副承旨呂東植傳旨未下,右副承旨李紀淵牌不進,院中只有臣一人,伴直無人。右承旨李鶴秀,所當牌招,而拘於廳規,不得請牌,何以爲之?敢稟。傳曰,左承旨許遞,前望單子入之。
承旨前望單子入之,金蘭淳落點。
金熙華啓曰,伴直無人,新除授同副承旨金蘭淳,卽爲牌招,何如?傳曰,允。
以右副承旨李紀淵牌不進罷職傳旨,傳于金熙華曰,只推。
金熙華啓曰,同副承旨金蘭淳牌不進,伴直無人。左副承旨李紀淵,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以左副承旨呂東植牌不進罷職傳旨,傳于金熙華曰,只推。
以同副承旨金蘭淳牌不進罷職傳旨,傳于金熙華曰,只推。
金熙華啓曰,行大司憲權常愼,掌令朴昌擧·柳可均,持平鄭藎·沈英錫在外,執義趙庭和牌不進,監察茶時之意,敢啓。傳曰,知道。
以大司諫具康,正言李竣祜,執義趙庭和牌不進罷職傳旨,傳于金熙華曰,只推。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永牌不進罷職傳旨,傳于金熙華曰,只推。
金熙華啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝卽牌招,推移入直,何如?傳曰,允。
金熙華,以兵曹言啓曰,內禁衛將鄭履權,景福宮衛將吳景純,翊衛司衛率李洛秀,文臣兼宣傳官洪晩燮,俱以病難供職,呈狀乞遞,竝改差,何如?傳曰,允。
又以備邊司言啓曰,卽見廣州留守洪羲臣災實狀啓,則尤甚爲五面,之次爲九面,稍實爲七面,仍以爲,地部劃下災十結外,各樣不足災二百十結八十負二束,特許加劃,新還當捧中尤甚面之尤甚戶三分一,尤甚面之之次戶,之次面之尤甚戶四分一停退,而之次面之稍實戶及稍實面之之次稍實戶外,竝以相當穀折半代捧,待明秋還作本色,昨年停退與排年條一體仍停事,竝請令廟堂稟旨分付矣。本府本多舊災,每與今災,通同加請,便成近年已例,而第其沿江五面,非不慘歉。至於山野十六面,俱接漢北各邑,災損休歇,登稔間多,今此事目外,二百餘結之請,果過分數,以一百五十結特,爲加劃,尤甚面里,宜有別般軫恤,新還四分一,許令停退,而當捧條亦以相當穀準折代捧,昨年停退及排年分捧條,竝使之仍停,何如?傳曰,允。
又以備邊司言啓曰,卽見全羅監司洪奭周災實狀啓,則備陳農形災損之狀,仍以爲,事目災一千結外,各樣不足災二萬七千八百三十三結六十四負,特許加劃事,請令廟堂稟旨分付矣。以本道畓摠之廣,兼各年舊災之多,而今年沿邑,又不免慘歉,今此所請,容或無怪。第尤甚九邑外,山邑間多近豐,野邑亦非全災,擧一道較諸昨年,不但略有所勝,則事目外近三萬結加請,終涉過多。只以二萬結許劃,俾爲均俵之地,何如?傳曰,允。
又以禁衛營言啓曰,本營哨官李光濟以行巡將官,擧措失儀,爲先汰去之意,敢啓。傳曰,知道。
又以義禁府言啓曰,時囚罪人具允鼎杖一百收贖,告身盡行追奪,徒三年定配照律公事,判付內,依允,功減一等事,命下矣。具允鼎功減一等,杖九十收贖,告身盡行追奪,公淸道鎭川縣長楊驛,徒二年半定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,時囚罪人李沂柱杖一百收贖,告身盡行追奪,流三千里定配〈照〉律公事,判付內,依允事,命下矣。李沂柱杖一百收贖,告身盡行追奪,全羅道順天府,流三千里定配,而以議啓內辭意,具罪目依例發遣府羅將,押送配所,何如?傳曰,允。
又以義禁府言啓曰,時囚罪人尹復誼杖一百收贖,告身盡行追奪,徒三年定配照律公事,判付內,依允,功議各減一等事,命下矣。尹復誼功議各減一等,杖八十收贖,告身盡行追奪,公淸道天安郡新恩驛,徒二年定配,而以議啓內辭意,具罪目依例發遣府羅將,押送配所,何如?傳曰,允。
義禁府照目粘連,黃山前察訪權拚矣本府議啓內,馬政之闕,已是供職,而差役放債,苟無影響,胡傳聞之至此?構罪操縱,旣有苗脈,宜累謗之必至。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,公淸前水虞候李大亨矣本府議啓內,禁田旣非所掌,實速不美之謗,軍民雖非所管,寧忽撫摩之政?繡論至此,有難參恕。以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。
上在昌德宮。停常參·經筵。
金熙華啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
金熙華啓曰,左副承旨李紀淵再牌不進,伴直無人。同副承旨金蘭淳,旣有只推之命,更爲牌招,何如?傳曰,違牌承旨竝許遞,前望單子入之。
承旨前望單子入之,尹尙圭·任百禧·沈能岳落點。
金熙華啓曰,行都承旨趙鐘永藥院進,行左承旨尹尙圭,左副承旨沈能岳,右副承旨任百禧未肅拜,右承旨李鶴秀式暇,院中只有臣一人,伴直無人。新除授右副承旨任百禧,所當牌招,而拘於廳規,不得請牌,何以爲之?敢稟。傳曰,牌招。
傳于任百禧曰,今見濟牧狀辭,沴氣熾盛,蕞爾小島,人命之損,至過數千,不勝驚慘。令廟堂差送慰諭御史,與濟牧,設行慰安祭,以慰島民生死之心,仍察民間疾苦以來事,分付。
左副承旨李紀淵再牌不進罷職傳旨,傳于金熙華曰,只推。
金熙華啓曰,行大司憲權常愼,掌令朴昌擧·柳可均,持平鄭藎·沈英錫在外,執義趙庭和牌不進,監察茶時之意,敢啓。傳曰,知道。
以大司諫具康,正言李竣祜,執義趙庭和牌不進罷職傳旨,傳于金熙華曰,只推。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永牌不進罷職傳旨,傳于任百禧曰,只推。
任百禧啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝更牌招,推移入直,何如?傳曰,允。
又啓曰,明日拜表,兩司當爲進參,除在外·未署經外,未肅拜人員,竝待開門牌招,何如?傳曰,允。
金熙華,以兵曹言啓曰,今十月二十日文臣朔試射日次,而冬至使拜表相値,不得爲之之意,敢啓。傳曰,知道。
又以御營廳言啓曰,今十月十九日騎士都試時,各技優等人及柳葉箭沒技人,別單書入之意,敢啓。傳曰,知道。
行吏曹判書金蓍根疏曰,伏以,臣於今月十一日行政時,以前縣監鄭藎,副擬於持平望,而至蒙恩點矣。今始聞鄭藎居在嶺外,間已遭故。臣之矇然不察,以遭故人,擧擬於政望,不勝萬萬惶悚。原望筒特命勿施,仍治臣昏謬之罪,以存公格,以安私分,千萬幸甚。臣無任云云。答曰,省疏具悉。所請依施,卿其勿辭行公。
上在昌德宮。停常參·經筵。
夜二更三更,灑雨下雨,測雨器水深二分。
藥房提調李羲甲,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
任百禧啓曰,備邊司郞廳來言,今日賓廳日次,而拜表相値,不得來會云矣,敢啓。傳曰,知道。
又啓曰,行左承旨尹尙圭,左副承旨沈能岳今日不爲仕進,竝卽牌招,何如?傳曰,與右承旨許遞,前望單子入之。
承旨前望單子入之,金啓河·李羲準·閔鼎秀落點。
傳于任百禧曰,三使臣留待。
傳于任百禧曰,三使臣入侍。
任百禧啓曰,新除授右副承旨李羲準,同副承旨閔鼎秀,竝卽牌招,何如?傳曰,允。
又啓曰,行大司憲權常愼,掌令朴昌擧·柳可均,持平沈英錫在外,一員未差,執義趙庭和牌不進,監察茶時之意,敢啓。傳曰,知道。
以執義趙庭和,正言李竣祜牌不進罷職傳旨,傳于任百禧曰,只推。
李羲準啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,金落點。
趙鐘永啓曰,藥房副提調持湯劑來待矣。傳曰,封入。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永牌不進罷職傳旨,傳于李羲準曰,只推。
李羲準啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝更牌招,推移入直,何如?傳曰,允。
以同副承旨閔鼎秀牌不進罷職傳旨,傳于任百禧曰,只推。
兵曹口傳政事,副護軍單李鶴秀。
金熙華,以戶曹言啓曰,慶熙宮秋奉審執頉處,纔已別單啓下矣。當依定式修改,而時値寒節,待明春擧行,何如?傳曰,允。
李羲準,以禮曹言啓曰,傳曰,今見濟牧狀辭,沴氣熾盛,蕞爾小島,人命之損,至過數千,不勝驚慘。令廟堂差送慰諭御史,與濟牧設行慰安祭,以慰島民生死之心,仍察民間疾苦以來事,分付事,命下矣。慰安祭香祝,令該司卽速照例磨鍊下送,而祭品與行事式例,則竝依今秋諸道慰祭設行之例,飯羹脯酒,務令精備,本島中央,另擇淨地,設壇擧行,而慰諭御史下去後,卽爲不卜日設行事,分付,何如?傳曰,允。
任百禧,以都摠府言啓曰,今日入直內三廳武兼禁軍及軍兵等,當爲中日習射技,而拜表相値,不得設行之意,敢啓。傳曰,知道。
又以備邊司言啓曰,因濟州牧使李元八以沴氣死亡馳啓,令廟堂差送慰諭御史,設行慰安祭,仍察民間疾苦以來事,命下矣。執義趙庭和慰諭御史差下,令該曹口傳單付啓下,使之不多日內辭朝,何如?傳曰,允。
吏曹口傳政事,濟州慰諭御史單趙庭和。
任百禧,以禁衛營言啓曰,本營騎士將趙廷彦身病猝重,勢難察任,改差,何如?傳曰,允。
禁府啓目,富寧前前府使李鐘英原情云云。問目內辭緣,泛稱遲晩,所當請刑是白乎矣。曾經宣傳官勿爲請刑,載在大典通編,議處,何如?啓。依允。
壬午十月二十日辰時,上御熙政堂。藥房入診,三使臣同爲入侍時,提調李羲甲,副提調趙鐘永,假注書安孝述,記注官金榶·文致中,檢校待敎朴綺壽,右副承旨任百禧,冬至兼謝恩正使金魯敬,副使金啓溫,書狀官徐有素以次進伏,醫官吳千根·金殷相·李顯養以次進伏楹外訖。羲甲曰,日氣稍寒,聖體,若何?上曰,一樣矣。羲甲曰,寢睡·水刺之節,何如?上曰,一樣,而各殿宮氣候亦一樣矣。仍命醫官診候。千根·殷相·顯養以次診候訖,退伏奏曰,脈候左右三部調均矣。羲甲曰,日候不調,調理湯劑,當出去而議定矣。上可之。羲甲曰,嘉順宮進服加味順氣散停止,交感君子湯,議定以入矣。上可之。羲甲曰,本院秋等麝香二百六十七部,而櫃上淸心元·雲母膏·紫金丹·臘藥及內入淸心元所入,合爲三百十五部二分八釐六毫,實不足四十八部二分八釐六毫,令戶曹依例別貿取用之意,敢此仰達矣。上曰,唯。羲甲曰,羅蔘·戶蔘蠧損者入用於臘藥之意,敢此仰達矣。上曰,唯。上曰,三使臣進前。魯敬等進前。上曰,善爲往返。仍下內賜丸劑及煖帽各一部。進御香砂君子湯,自今日一貼式煎入事。出榻敎嘉順宮進服交感君子湯,自今日五貼式日次製入事。出榻敎上命三使臣先退。仍命退,諸臣以次退出。
上在昌德宮。停常參·經筵。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金啓河啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,同副承旨閔鼎秀,今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
任百禧啓曰,行大司憲權常愼,掌令朴昌擧·柳可均,持平沈英錫在外,執義趙庭和,持平金牌不進,監察茶時之意,敢啓。傳曰,知道。
以大司諫具康,正言李竣祜,執義趙庭和,持平金牌不進罷職傳旨,傳于任百禧曰,只推。
以副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永牌不進罷職傳旨,傳于李羲準曰,只推。
李羲準啓曰,玉堂上下番俱空,已至多日,事甚未安。副應敎林東鎭,校理李若愚·任鼎常,副校理嚴燾,修撰朴永元,副修撰權敦仁·趙寅永,旣有只推之命,竝更牌招,推移入直,何如?傳曰,竝許遞,前望單子入之。
玉堂前望單子入之,副應敎洪學淵,校理李彦淳,副校理尹景鎭,修撰李若愚,副修撰林東鎭·任鼎常落點。
傳于閔鼎秀曰,持平沈英錫校理除授。
李羲準啓曰,玉堂上下番俱空,已至多日,事甚未安。新除授副應敎洪學淵,校理李彦淳·沈英錫,副校理尹景鎭,修撰李若愚,副修撰林東鎭·任鼎常,竝卽牌招,推移入直,何如?傳曰,允。
以慶尙監司金相休狀啓,聞慶·密陽等邑民家失火事,傳于閔鼎秀曰,兩邑民戶之被燒,聞甚矜惻。元恤典外,別加顧助事,分付。
諭濟州·大靜·旌義民人等書。王若曰,咨爾耽羅民人,爾所居,卽重溟一島逖矣之鄕也。飢焉待哺,而惠不及施,窮斯望濟,而仁不暇恤,譬如置赤子於所不見之地,而乳其啼摩其痛,常欲先之於襁褓之在抱者,南顧一念,憧憧于心。不意輪行乖沴之疾,踔及風濤千里之外,村傳里染,若火燎原,三邑死亡,幾至數千,噫嘻,此何災也?爾鄕自古稱壽星所照,居民少疾病,而今者之災,一至此極,亮由予否德,不克導迎祥和之氣,以遐覃而廣庇之也。怵焉驚心,無以爲懷。嗚呼,方其死亡之相續也,綿絮以斂之,亦云孔艱,槥櫝以藏之,能者幾希,生不得致爾之養,沒焉而齎爾之恨,是予之傷憐爾也。山殯於狐狸之跡,谷瘞於風雨之衝,如或忽掩骼之政,則爾必有泚顙之痛,是予之慘惻爾也。雖其毒焰旣熄,閭里稍淨,而鱞寡無依,疇賴而活,嬰孩失哺,疇保而育?死固可惻,生亦益悲,是予之憫恤爾也。救療之餘,得無匱産歟,收穫之際,能免愆農歟?自見本牧之馳啓,惟爾哀號之聲,如入于耳,吟呻之容,如在于目,丙枕呼燭,明發不寐,特命司憲府執義趙庭和爲慰諭御史,往布予敷心之諭,仍與本牧設祭以慰安之,兼察爾等疾苦以來。噫,無遠無邇,均視如子,惟予之情也,有災有傷,恐或不獲,亦惟予之念也。爾等無阻以滄溟,自處以內服,咸被仁覆,相勉世業,收神於驚褫之餘,保命於號咷之間,胥奠厥居,以安以謐,是予之所深望於爾等者也。玆餘卹窮之政,救瘼之方,待御史回奏,當有裁處,咨爾民人,須知予此意。行都承旨趙鐘永製進。
金啓河,以兵曹言啓曰,部將李用弼以其身病猝重,時月之內,萬無供職之望,呈狀乞遞,改差,何如?傳曰,允。
戶曹參判金啓溫疏曰,伏以,臣銜命辭陛,行出都門,觚稜漸遠,竊不勝戀結之忱。仍伏念,臣所帶地部佐貮之任,有非出疆之臣所可仍冒,已例卽然。伏乞聖明,亟命照例遞改焉。臣無任云云。答曰,省疏具悉。所請依施。
上在昌德宮。停常參·經筵。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金熙華啓曰,藥房提調持湯劑來待矣。傳曰,封入。
以副應敎洪學淵,校理李彦淳,修撰李若愚,副修撰林東鎭·任鼎常牌不進罷職傳旨,傳于金熙華曰,只推。
以副校理尹景鎭牌不進罷職傳旨,傳于金熙華曰,只推。
金熙華啓曰,玉堂上下番俱空,已至多日,事甚未安。副應敎洪學淵,校理李彦淳,副校理尹景鎭,修撰李若愚,副修撰林東鎭·任鼎常,旣有只推之命,竝更牌招,推移入直,何如?傳曰,允。
任百禧啓曰,行大司憲權常愼,掌令朴昌擧·柳可均在外,執義趙庭和,持平金牌不進,持平一員未差,監察茶時之意,敢啓。傳曰,知道。
以大司諫具康,正言李竣祜,執義趙庭和,持平金牌不進罷職傳旨,傳于任百禧曰,只推。
以副應敎洪學淵,校理李彦淳,修撰李若愚,副修撰林東鎭·任鼎常牌不進罷職傳旨,傳于金熙華曰,只推。
以副校理尹景鎭再牌不進罷職傳旨,傳于金熙華曰,只推。
金熙華啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,趙落點。
金熙華,以侍講院言啓曰,兼文學權敦仁時無職名,令該曹口傳付軍職,何如?傳曰,允。
兵曹口傳政事,副司果單權敦仁。
金熙華,以禮曹言啓曰,卽接惠陵官員所報,則陵上莎草修改後,連因日氣之溫和,間有雨澤之霑潤,善爲黏土着根云矣,敢啓。傳曰,知道。
任百禧,以備邊司言啓曰,卽見公淸監司李錫奎災實分等狀啓,則天安等九邑鎭,置之尤甚,沔川等二十邑,置之之次,忠原等二十六邑,置之稍實,仍以爲,事目災六百結外,各樣不足災一萬五千六百五十二結六十二負四束,特許加劃,後錄諸條,竝請令廟堂稟旨分付矣。今年穡事之有名無實,卽諸路之通患,而雖以本道言之,始期善就,終違所望,傍浦諸邑,間多全棄。然而折長補短,要之爲穴農,分等依狀請施行。今年災形,比諸昨年,不無淺深之別,則所請結數之多於昨年,誠未免稍過分數,事目外一萬二千結,特爲加劃,使之均俵。其一,新還餉尤甚邑尤甚戶限折半,尤甚邑之次戶,之次邑尤甚戶限三分一,之次邑之次戶,稍實邑尤甚戶四分一停退事也。近來糴法不嚴,一或値歉,則輒請停捧,便成常例,而目下虛實易眩,來頭新舊相混,將見逋負之滋多,儲蓄之漸耗而已,此所謂姑息,非便民之政也。今難遽議闊狹,使之如數準捧。其一,三軍門保米,樂工保米,守摠兩營牙兵收米,尤甚邑純錢,之次邑三分二,稍實邑折半代錢事也。保米及收米代錢,雖爲紓民之方,係是支放所需,則亦無以準施,尤甚邑純錢,之次邑折半代錢。其一,還穀尤甚邑折半,之次邑三分一,稍實邑四分一,以相當穀準折代捧,待明秋還作本色事也。各穀旣有優劣,則只責本色而不爲推移,恐有民力先絀之慮,尤甚邑三分一,之次邑四分一,許令準折代捧。其一,各年停退舊還餉及軍米布錢,無論三等邑,一倂勿捧事也。新還旣令準捧,則舊還實難竝督,與停退軍米錢布,姑許仍停。其一,魯城等三邑戊寅己卯反逋今年當捧條,限明秋停捧事也。反逋之每年退限,實非當初排捧之本意,三邑旣非尤甚,則漸次收殺,不害爲除弊之方,置之。其一,拯劣米太,無論三等邑,竝許仍停,而泰安等六邑近年分俵條,亦許仍停事也。其一,泰安等三邑在囚敗船罪人,竝爲移送于各其原籍官,使之如例擧行事也。拯劣米太之遇歉仍停,敗船罪人之限前移送,旣有各年已例,公州牧壬午條外,姑許停捧,泰安等邑之在囚船人等,竝令還送。其一,安興軍餉之散在各邑者,姑許仍置事也。城餉儲峙,法意雖重,民邑事勢,似難及今運納,姑令仍置。其一,軍保歲抄,依已例以春夏間所得閑丁,流伊充丁,勿使定限磨勘,各鎭屬編伍軍歲末成冊,亦令一體退限事也。軍保歲抄,鎭屬成冊,亦依已例,許令退限。其一,尤甚之次邑戰龜防兵船改造改槊當限者,待明秋擧行事也。其一,牙山貢津倉所屬邑大同,依近例追後裝載事也。各邑戰船之退限修改,屬邑大同之追後裝發,旣軫民弊,亦多近例,竝依施。其一,尤甚之次邑限明秋勿定配所事也。其一,推奴徵債限明秋防塞事也。編配只令尤甚邑勿定,推徵使之限明秋防塞,何如?傳曰,允。
義禁府啓目,盈德前縣令朴齊尙原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,慶興前府使尹懿成原情云云,問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目粘連,向前李鍾英亦,加分耗續餘穀兩條段,雖是由來之謬例,襲謬亦罪,藉使公費之用下,名色不正是白遣,城丁穀之準折相報,雖是邑例,奚速濫徵之謗。倉査穀之代捧推刷,旣發吏奸,盍念遠嫌之道?囚供自辨,非爲無據,而藉曰不歸私用,原是難免那移是白遣,新創名色,未知甚事,而雖發明之援爲藉口,奈數爻之差有指的是白乎旀,至於楮木作穀事段,囚供雖有委折,措處儘多回互,公穀擅貸,不免攛挪之目,商貨代充,責歸料販之迹。以此照律,何如?判付啓,依允。禁府啓目,向前尹懿成亦,單戶合摠,難免孤弱之偏苦,城丁均役,反使通同之受弊,更張之際,怨謗必至是白遣,加分雖曰報營,倉簿之殽雜可知,私還已成痼瘼,爲吏之奸僞盍察?供旣首實,無容更議是白遣,獵藪旣至留連,則弊不啻於蹊田,賂門苟無線脈,則謗奚招於抱布?其所發明,俱涉窘遁是白遣,至於添載各穀三千餘石段,雖除各項之應作,其奈實犯之甚夥?加運之弊,民誠可哀,牟利之謗,官安得免?繡啓論列,已無餘地兺除良,加分耗舊還耗之取用,囚供竝皆直陳,郊草穀撥價穀之新創,歸屬亦欠別白,原其所犯,俱係不法。以此照律,何如?判付啓,依允。又啓目,向前朴齊尙亦,海物之濫用,雖非科斂,弊必及於漁戶,官簿之減削,雖無衙冊,害則歸於色吏是白遣,富民之迭居兵校,人安得不疑?吏窠之特差要任,物必有所歸是白乎矣。繡啓論列,不啻明白,而囚供分疏,一切相反,苟無執跡之可論,焉有瑣謗之至此?至於役只錢事段,放役移劃,意雖在於裒多,庫儲俱枵,弊將至於加斂,以至新官之汰濫,繡關之査徵,則用度之虛實相蒙,難保必無,公貨之乾沒殆盡,職由於此,剝割之謗,其實自作,更張之失,亦所難免。以此照律,何如?判付啓,依允。又照目粘連,富寧前前府使李鍾英矣本府議啓內,加分耗續餘穀兩條段,雖是流來之謬例,襲謬亦罪,藉使公費之用下,名色不正是白遣,城丁穀之準折相報,雖是邑例,奚速濫徵之謗?倉査穀之代捧推刷,旣發吏奸,盍念遠嫌之道?囚供自辨,非謂無據,而藉曰不歸私用,原是難免那移是白遣,新創名色,未知甚事,而雖發明之援爲藉口,奈數爻之具有指的是白乎旀,至於楮木作穀事段,囚供雖有委折,措處儘多回互,公穀擅貸,不免攛挪之目,商貨代捧,竟歸料販之迹。以此照律,杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。
上在昌德宮。停常參·經筵。
夜自三更至二十四日開東,灑雨下雨,測雨器水深二分。
任百禧,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金熙華啓曰,藥房提調持湯劑來待矣。傳曰,封入。
傳于金熙華曰,咸興本宮正殿修改時,本道監司及監董以下別單書入。
金熙華啓曰,玉堂上下番俱空,已至多日,事甚未安。副應敎洪學淵,校理李彦淳,副校理尹景鎭,修撰李若愚,副修撰林東鎭·任鼎常,旣有只推之命,竝更牌招,推移入直,何如?傳曰,允。
任百禧啓曰,行大司憲權常愼,掌令朴昌擧·柳可均在外,執義趙庭和,持平金·趙牌不進,監察茶時之意,敢啓。傳曰,知道。
以大司諫具康,正言李竣祜,執義趙庭和,持平金·趙牌不進罷職傳旨,傳于任百禧曰,只推。
以副應敎洪學淵,校理李彦淳,副校理尹景鎭,修撰李若愚,副修撰林東鎭·任鼎常牌不進罷職傳旨,傳于金熙華曰,只推。
任百禧,以兵曹言啓曰,今秋等進上弓箭,看品在卽,而知弓品堂上柳和源呈辭在外,不得擧行云。改差,其代以在京無故人啓下之意,敢啓。傳曰,知道。
又以備邊司言啓曰,頃於廣州年分回啓,事目災外一百五十結加劃,還餉之四分一停退及相當穀代捧,只許尤甚面施行矣。卽見該留守洪羲臣狀啓,則復陳災民遑汲之狀,仍以爲,見減災六十結八十負二束,特爲準劃,還穀停代,亦依前請,分數許施事,請令廟堂稟旨分付矣。本府歲入,雖與大農經費有異,供賦事體,不可不審愼,故前所劃下,已有裁量,而守臣所請,又若是申複,其在寧失之義,何可全無闊狹乎?前劃外三十結,特許加劃,還餉停退,前此許施,已出於爲歉民不獲已之政,今何可更議加停乎?依前稟處施行,代穀則竝與之次面,折半許施,何如?傳曰,允。
又以備邊司言啓曰,頃因京畿災實狀啓,事目災三百結外,不足災五千五百結,覆啓加劃矣。卽見該監司李愚在狀啓,則以爲以此劃下之數,萬無均俵之路,見減災一千四百五十二結八十三負二束特許準劃事,請令廟堂稟旨分付矣。前此劃災,雖不得準請許施,其所裁量,旣出於曲察民勢,則道臣之又此申請,必欲準摠者,果未知其十分稱當,而峽邑稍勝,不過田農,沿邑全歉,甚於昨年云者,事情不爲無據,前劃外四百結,特爲加劃,以示朝家別般軫恤之意,何如?傳曰,允。
又以備邊司言啓曰,頃因戶曹所報,本曹明年需用米一萬石,以廣州七千石,摠廳三千石給價取用之意,草記施行矣。卽見廣州留守洪羲臣所報,則以爲,新捧還中,除却停退代捧及年例支放之數,則無以準七千石劃送爲辭矣。事情旣如此,則有難强令準送,其中二千石,許令還寢,摠廳事勢,雖甚可閔,地部所劃,無以減數,北漢餉穀中竝前劃,準五千石分排取用之意,分付戶曹及摠廳,何如?傳曰,允。
又以刑曹言啓曰,謹依下敎,慶壽宮宮人弼喜,奴子龍雲,各嚴刑一次,弼喜平安道楚山府,龍雲咸鏡道甲山府,竝定配所,卽爲押送之意,敢啓。傳曰,知道。
又以義禁府言啓曰,時囚罪人李鍾英杖一百收贖,告身盡行追奪,徒三年定配照律公事,判付內,依允,功議各減一等事,命下矣。李鍾英功議各減一等,杖八十收贖,告身盡行追奪,公淸道鎭川縣長楊驛,徒二年定配,而以議啓內辭意,具罪目依例發遣府書吏,押送配所,何如?傳曰,允。
義禁府照目粘連,慶興前府使尹懿成矣本府議啓內,單戶合摠,難免孤弱之偏苦,城丁均役,反使通同之受弊,更張之際,怨謗必至是白遣,加分雖曰報營,倉簿之殽雜可知,私還已成痼瘼,戶吏之奸僞盍察?供旣首實,無容更議是白遣,獵藪旣至留連,則弊不啻於蹊田,賂門苟無線脈,則謗奚招於抱布?其所發明,俱涉窘遁是白遣,至於添載各穀三千餘石段,雖除各項之應作,其奈實犯之甚夥?加運之弊,民誠可哀,牟利之謗,官安得免?繡啓論列,已無餘地兺除良,加分耗舊還耗之取用,囚供竝皆直陳,郊草穀撥價穀之新創,歸屬亦欠別白,原其所犯,俱係不法。以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等。又照目,盈德前縣令朴齊尙矣本府議啓內,海物之濫用,雖非科斂,弊必至於漁戶,官簿之減削,雖無衙冊,害則歸於色吏是白遣,富民之迭居兵校,人安得不疑?吏窠之特差要任,物必有所歸是白如乎,繡啓論列,不啻明白,而囚供分疏,一切相反,苟無執跡之可論,焉有瑣謗之至此?至於役只錢事段,放役移劃,意雖在於裒多,庫儲俱枵,弊將至於加斂,以至新官之汰濫,繡關之査徵,則用度之虛實相蒙,難保必無,公貨之乾沒殆盡,職由於此,剝割之謗,是實自取,更張之失,亦所難免。以此照律,罪杖七十收贖,告身盡行追奪,徒一年半定配,私罪,奉敎依允爲旀,功議各減一等爲良如敎。
承文判校朴升用疏曰,伏以,臣卽遐陬一微物也。濫竊科第,猥歷淸顯,待罪槐院,今將一周年矣。蒲柳之姿,已迫七耋,而涓埃之報,莫效寸長,情雖出於蒙騃,罪實涉於孤負,臣常中夜耿耿,不能自已。迺者轟轟之聲,燁燁之光,忽發於收藏之節,我殿下以帝堯欽若之德,體宣聖必變之義,惕然警省,至下求言之音,猗歟大聖人敬天之誠,夙夜靡懈,遇事加勉。臣於是,莊誦欽歎,尤切少無死之心。第伏念,臣見聞孤陋,知識淺短,實不敢以漢儒傅會之說,必謂某徵應某事,某咎應某災,自速狂妄之誅,然臣亦嘗聞有懷必陳之義矣。顧安敢自阻於聖明之世哉?臣竊伏以爲,雷者,奮發者也。國家安泰,大小恬嬉,則天必警動人主,以示奮發之義。切願殿下,以奮發二字,作爲今日之當務,董飭百工,而俾無瘝曠之失,審察萬機,而常存兢業之心,日御講筵,而孜孜乎緝熙之工,時行課試,而勉勉乎作成之方,毋遑曰已泰已安,而恒念夫必修必省,則吾之心自和,而天地之心亦和,吾之氣自順,而天地之氣亦順矣。今以我殿下至誠不息之工,藹然孚格於上,則今日轟燁之威,安知不成爲慶星卿雲乎?易曰天垂象見吉凶,是故漢宋五星之應不同,周秦聚壁之驗各異,或示於未然,或示於已然,其未然者,人君防之於未然之前,其已然者,人君悔之於已然之後。審如是,則天之所示,雖咎亦吉,反是則天之所示,雖安亦危。先儒皆曰天災時行,則人君必恐懼修省,回災爲祥。臣故曰,近日雷異,卽我殿下回災爲祥之一大機會也。伏願殿下,留神澄省,恐懼乎不睹,戒愼乎不聞,動靜語默,存養省察,感而遂通,則箕恒之咎,可轉而爲休,宋熒之災,可變而爲祥矣。不然則今日求言之敎,使作文具,雖日陳萬言,天之垂警,終不可弭也。臣竊聞一夫不獲其所,亦足爲幽鬱之氣。本道卽箕聖古都,關防重地,古則文而有淸宦,武而有閫職,今則不然,每當槐通宣薦之時,朝家申飭,非不截嚴,而終無對揚之實效,此非但爲西人齎菀,實爲聖世欠事也。仍伏念,關西列邑,紀剛掃地,廉恥都喪,以至吏不吏校不校鄕不鄕儒不儒,日若較鬪者然,收拾無期。蓋究其由,則差任之厚薄,全係於行賂之多寡故也。正風俗振紀剛之要,都在於官長之賢不肖,而守令之臧否黜陟,雖委道臣,而猶不若持斧之臣,潛蹤遍搜,巨細不漏也。顧今諸路貪墨之吏,俱登於繡啓,庶可望懲戢之道,而惟獨淸北一境,向因繡衣之不幸,未蒙一視之惠澤,而晩絶遠之邊陬,民瘼之尤甚者乎?臣謂更遣繡衣,一體按廉,以慰婦孺延頸之望焉。臣誠西人也。雖以辛壬西變事言之,褒忠賞功,卽朝家不易之典也,而當時殉節諸人,旣施旌褒之典,竝有錄孤之命。贈參判臣韓浩運,贈統制使臣許沆·諸京彧,贈兵使臣金大宅等之子,已爲鱗次調用,而惟贈參判臣白慶翰之子,贈參判臣林之煥之子,年已長成,而尙未蒙錄用之恩。且伊時倡義之士,擧皆蒙不世之殊恩,而獨義兵將李時復,首先倡義,千里赴敵,行且募兵,賙餉竝施,兄弟同陣,備糧造械,得人死力,鏖戰爲十餘次,斬獲爲百餘級,南門車戰,奮挺督戰,矢鋒及身,而軍不敢退,火丸中額,而賊不敢犯,咸從陣被劫也。虛誇登城,而使賊徑歸,設伏要路,而俟發軒䤋,許沆殉身之日,赴援被圍,幸賴其軍官韓哲得·金利仁,冒死力救,而二校則因此殉身。其兄明復,砲中副魁,賊士容,入城卽斃。董役而身操版鍤,士飢而手却盂飯,似此卓異之蹟,不可枚擧,而其麾下韓哲得之死,贈三品,具采文等之生,除邊將,而李時復則身爲主將,其賞反出於其下,而假銜終非稱當,一路公議,愈久愈鬱,十年之間,儒武之呈單頌冤,積於籌司。且其時道臣之論啓,巡撫之功簿,班班可考,則臣不必煩瀆,而以若忠義,終歸泯沒而已,則非但爲聖世之欠事,亦足爲干和之一端。臣謂二義士白慶翰·林之煥之子,義兵將李時復事,竝令廟堂稟處,激勸忠義,俾伸冤鬱,千萬幸甚。臣無任云云。答曰,省疏具悉。所陳嘉乃。下款事,令廟堂申飭兩銓,竝有實效。
上在昌德宮。停常參·經筵。
自開東至申時,灑雨下雨,測雨器水深二分。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金熙華啓曰,玉堂上下番俱空,已至多日,事甚未安。副應敎洪學淵,校理李彦淳,副校理尹景鎭,修撰李若愚,副修撰林東鎭·任鼎常,旣有只推之命,校理沈英錫自鄕上來云。一體牌招,推移入直,何如?傳曰,允。
趙鐘永啓曰,藥房副提調持湯劑來待矣。傳曰,封入。
傳于金熙華曰,今番慰諭御史之行,齎此御題,本州儒武,設場試取以來。
金熙華啓曰,吏曹郞廳來言,守令有闕,政事,取稟。傳曰,口傳差出。
吏曹口傳政事,以徐觀淳爲溫陽郡守,朴齊顯爲廣州判官,李一淵爲龍宮縣監。
任百禧啓曰,行大司憲權常愼,掌令朴昌擧·柳可均在外,執義趙庭和,持平金·趙牌不進,監察茶時之意,敢啓。傳曰,知道。
以大司諫具康,正言李竣祜,執義趙庭和,持平金·趙牌不進罷職傳旨,傳于任百禧曰,只推。
以副應敎洪學淵,校理李彦淳·尹景鎭,修撰李若愚,副修撰林東鎭·任鼎常牌不進罷職傳旨,傳于金熙華曰,推考傳旨捧入。
任百禧,以義禁府言啓曰,時囚罪人朴齊尙杖七十收贖,告身盡行追奪,徒一年半定配照律公事判付內,依允,功議各減一等事,命下矣。朴齊尙功議各減一等,減徒加杖,杖一百收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人尹懿成杖一百收贖,告身盡行追奪,流三千里定配照律公事,判付內,依允,功減一等事,命下矣。尹懿成功減一等,杖一百收贖,告身盡行追奪,江原道狼川縣山陽驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
全羅監司洪奭周疏曰,伏以,臣積罪未勘,荷寵至渥,重冒匪據,內省慙汗,區區所自矢者,惟在於殫竭駑劣,拊綏疲瘵,以宣布聖朝若保如傷之德意,尙庶幾少贖其拚棄四維之辠,而任鉅才薄,百疣千瘡,卒無一事可裨絲毫,夙宵媿懼,惟大何是俟,際伏見年分狀本之自籌司稟處者,臣於是,茫然失圖,益不知所以爲計也。今年本道穡事,業有前後登啓,竊想天日之明,亦旣照燭無遺,而通計一路,折長補短,雖未均登,亦異全歉,乃臣之所請諸條,或多援用於荒歲蠲貸之例,廟議之靳而不許,亦固也。顧其事勢,誠有萬萬不獲已者,農形之穰儉錯出,彼此不齊者,俗謂之穴農,穴農之歲何限,而未有如今年者。臣之所部邑鎭,五十有四,其入於稍實者二十,雖晩傷風冷,實不副聲,而要不失爲中熟,其餘則一境之內,笑咷迭聞,跬步相望,饑飽懸絶,而濱海之地,島嶼之中爲尤歉。至於尤甚九邑,則挿秧之後,三朔亢旱,銍艾之節,一望焦土,目下民情,凜凜若不保朝夕,而珍島·海南·沃溝·臨陂·咸悅·龍安六邑,又爲尤甚之尤甚。至於全州之水下諸面,斗入臨陂·咸悅之間,其所被災,無異二邑,而羅·咸·靈·務等所屬諸鎭,則皆是傍海斥鹵,亢旱偏酷,田畓各種,無一不病,築場未幾,而蔀屋之下,已聞有菜色矣。又其甚者,已聞有挈幼扶老,轉徙而出境者矣。臣以聖明在上,惠澤旁流,寬恤之政,當無不至,或面飭守宰,或轉告民人,俾各奠厥攸居,恃以無恐。今若以左道之間或稍登,而竝靳右邑之荒政,峽野之不至全失,而兼督島沿之饑氓,困之以追呼之急,重之以椎剝之苦,則其不爲浮梗棲苴之飄蕩靡泊也幾希矣。且況珍·海兩邑,仍歲屢歉,地又僻遠,民益艱棘,而乃將追徵於昨年已停之糴,今年兩邑之農,比昨年不啻遠遜,而在昨年則停之,在今年則徵之,臣竊恐顑頷失業之民,不能無惑於前後厚薄之際也。伏惟我殿下慈覆斯民之盛德至仁,如天地之於萬物,雖八域群彙,咸囿於春陽之煦育,而陰崖幽谷之底,有一草木不霑其澤者,亦或有憾於造化之全功。今彼八九邑鶉衣鵠形之類,當不下幾千餘戶,雖曰至微,豈但比一草木而止哉?竊伏記先朝,嘗値八路均登之年,獨以海西兩邑之告災,特施蠲恤之典,俾盡懷保之方。雖以本道已例言之,如辛亥·丁巳穰儉相半之歲,不待道臣之請,先降停糴之命,淪肌浹髓之澤,民到今永賴。亦惟我聖上,一念繼述,曲察民隱,在前樂歲,有數三邑獨被歉荒者,或停或蠲,無不有請輒施。小民無知,狃於恩私,亦安得不延頸翹足,以希格外之顧恤也?見今成命已下,籌關已頒,職在有司,只當奉行,許多條件之未蒙準施者,今不敢更事瀆陳,而惟有停糴一款,大關民命休戚。臣旣待罪分憂,灼知其蕩析顚連之迫在目前,而顧望囁嚅,自沮於聽卑之天,則是不惟獲罪於斯民,亦將爲上負國恩之罪人,臣何敢爲是也?伏見廟堂回啓,以儲蓄漸罄,逋負滋多,爲持難之端,臣雖至愚,亦豈不慮到於此?竊以爲,國有儲蓄,所以爲民,若慮儲蓄之將罄,而不念民力之先竭,恐亦非儲蓄之本意也。況今折半請停之邑,不過爲六邑,六邑戶口,本皆無多,而應停之戶,又當只在於被災尤甚之中,其餘四邑,則闔境災形,各有淺深,精加區別,尤必約少,而所請停者,又但爲三分之一,合而計之,諒亦無幾。今若不少寬恤,一切催督,來頭倒懸之勢,當必有愈往益甚者。於斯之時,勢不得不發倉而議賑,其爲有損於蓄儲,不反甚於今日之若而停退耶?至如逋負之滋多,又不專在於停退。比年以來,本道逋糴之以累千萬石現發者,亦不止一二邑,究其致逋所由,則或因民勢之弩末,而自歸未捧,或以吏奸之尾閭,而徒擁虛簿,初非以停退之頻數而然也。顧今開倉有日,催科伊始,窮民望恩,晷刻如歲,疾聲再呼,良非得已,辭涉覶縷,自知僭猥。伏乞聖慈,先勘臣瀆擾之罪,仍更下詢廟堂,特許尤甚中六邑被災戶當年還穀折半停退,餘三邑及全州水下尤甚面里三分一停退,與尤甚邑及之次邑中羅州·靈光·咸平·務安·靈巖所屬諸鎭昨年停退全數仍停之請,俾一隅疲氓,均蒙曠絶之德澤,獲免於流離失所之患,千萬幸甚。臣無任云云。答曰,省疏具悉。所請令廟堂許施。
校理沈英錫疏曰,伏以,臣伏奉特旨,以臣爲弘文館校理者,嗚呼,是職也,卽經幄論思之任,而淸朝之極選也。夫豈臣夢寐之所能及哉?聞命惝怳,有淚被面,同朝聳歎,闔門攢祝,此生此世,將何以報答萬一也?惟當不揆僭猥,蹶叩謝,粗伸感結之忱,而顧臣區區情勢,有所不敢抗顔於周行者,不避猥越,敢此略陳,極知煩溷,無所逃罪。噫,臣之頂踵毛髮,何莫非我先大王曁我殿下賜者哉?始自黌庠,至于通籍,成就直是顧復,庇覆不啻幈幪,而疎闇愚頑,百無肖似,曾無秒忽錙銖之可以稱塞者。近年以來,屢勤拂拭,曲費生成,而龍鍾濩落,又不能裨補於百執事之末,居常慙懼,心口獨語,追先報今,恨無其階。湖南持斧之命,自天有隕,仰念洪造,山高海深,俯揣微分,若隕淵谷,奉承周旋,實無其望,而第念平生報國,始有此事,夤緣塵刹,庶或諧願,矢此一心,旁絶岐念,顚沛生死,自歸刊落,過此以往,臣事臣亦未知。未知果能上不負君命,下不欺臣心,而但目前褒貶,一循實狀而已,歸後毁譽,一俟公論而已。臣何容心之有?惟是此任,素稱澄淸,善善短而惡惡長,故稱譽少而怨謗多,親戚朋知,蓋無不以此危臣,而臣則不敢恤焉。臣之所自懼者,獨大吏之貪墨,未盡擊去,而或招巽軟之譏,窮民之疾苦,未及周察,而或興尸曠之刺。果然向來閔祖榮之疏,不出於臣之所自懼者,而竟出於親知之所共危者。幸賴天日在上,無微不燭,前後聖批之屬臣身者,字字分析,節節明白,使臣自辨,何以加此?抱此恩言,足以無愧,何敢更事縷縷哉?蓋祖榮論臣之疏,不過五六節,略似過去閑筆,而究其旨意,專以疑晦黯昧爲主,要使人易陷而難脫,是其設施,可謂至巧。然而徐而繹之,勞拙自綻,亦未嘗不可以理解也。堂疏公斥,旣在此事,聖批昭晢,亦在此事,到今自明,非但徒歸剩語,言旣無理,恐亦不足與辨也。言者之意,臣實莫測,而究竟思惟,只是臣孤根弱羽,恃心冥行之咎也。臣今自訟,不當復有所云,而臣於湖南道伯洪奭周事,有不勝慨然者矣。權吏豪鄕,何處不弊,而湖南一道,爲弊尤甚,故臣於是役也,邑邑査出,一一推治,擇其中最甚者,每邑或二三人或三四人,文移巡營,一竝發配,而廿五邑各營鎭都數,自然夥多。臣雖至愚,非不知痛鋤奸猾,大斂怨讟,非理誣毁,必由此輩,而所不敢自爲身謀,可幸無事者,誠以爲民除害,莫切於此,或恐一毫負心,竟歸負國,臣心甚苦,不得不爾,此豈臣所樂爲者哉?御史之行,元無律官,當配之人,例移巡營,巡營則不論多少,隨移隨配,自是故常,而卽聞臣之回還後,該道臣只以十餘人,略略發配,而其餘則惟意放送,此道臣多識前例,此亦前例中所有者耶?閫帥·命吏,其重何如,而封庫移文,則道臣登時啓罷,而不問曲直,書啓論列,則王府不以囚供而有所低昂,此蓋出於尊王人重事體之義,而向者臺疏,勿許道査之請,亦此意也。今於幺麽吏鄕之發配,委曲扶護,竟至存拔,不配之道伯,容或延譽,而虛移之御史,不亦難乎?若然則臣之書啓論列中,亦多有守令之行遣者,道伯亦必有非臣擧措,心憫其枉者,愛守令,又當不下於吏鄕,而豈上而爲啓者,愛而莫助,下而爲移者,力猶可庇而然耶?不意此道臣苟且作事,若此之甚也。事雖微細,亦關後弊。此莫非臣人微望輕,不能見重之致,臣實慙恧之不暇,顧何以揚揚束帶,冒膺於淸班乎?伏乞聖明,俯垂諒察,亟遞臣職,以安私分焉。臣無任云云。省疏具悉。向來臺疏,何必追提?完伯事,以其太多之故,或爲之闊狹歟?此自道臣之失,何損於爾?勿辭察任。
上在昌德宮。停常參·經筵。
藥房提調李羲甲,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
中宮殿·嘉順宮·世子宮·世子嬪宮口傳問安。答曰,知道。
李羲準啓曰,明日翼陵忌辰祭正日相値,視事頉稟之意,敢啓。傳曰,知道。
任百禧啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
趙鐘永啓曰,行左承旨金啓河今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
任百禧啓曰,行大司憲權常愼,掌令朴昌擧·柳可均在外,執義趙廷和,持平金·趙未肅拜,監察茶時之意,敢啓。傳曰,知道。
傳于閔鼎秀曰,左承旨許遞,前望單子入之。
承旨前望單子入之,朴齊聞落點。
傳于閔鼎秀曰,朴齊聞蕩敍。
以副應敎洪學淵,副校理尹景鎭,修撰李若愚,副修撰林東鎭·任鼎常牌不進罷職傳旨,傳于李羲準曰,只推。
李羲準啓曰,玉堂上下番俱空,已至多日,事甚未安。副應敎洪學淵,校理李彦淳,副校理尹景鎭,修撰李若愚,副修撰林東鎭·任鼎常,旣有只推之命,校理沈英錫疏批已下,一體牌招,推移入直,何如?傳曰,允。
李羲準,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以弘文館言啓曰,應敎姜世白時在慶尙道尙州地,副校理尹心圭時在公淸道魯城地,修撰李魯秉時在京畿驪州地,經筵入番事緊,請竝斯速乘馹上來事,下諭。答曰,依啓。
又以禮曹言啓曰,莊陵奉審事,本曹堂上進去時所用奉使印信一顆,依前例齎去之意,敢啓。傳曰,知道。
任百禧,以兵曹言啓曰,翊衛司司禦李義悅病難供職,呈狀乞遞,改差,何如?傳曰,允。
又以兵曹言啓曰,濟州試才規矩單子,依例書入,而事目則規矩落點後,磨鍊之意,敢啓。傳曰,知道。
兵曹,濟州慰諭御史試才規矩,鐵箭三矢一百十步,片箭三矢一百三十步一巡,二中,柳葉箭五矢一巡一百二十步二中,取一技,落點。
壬午十月二十五日辰時,上御熙政堂。藥房入診入侍時,提調李羲甲,副提調趙鐘永,假注書安孝述,記注官文致中·任泰濬,檢校待敎朴綺壽以次進伏,醫官吳千根·李命運·李顯養以次進伏楹外訖。羲甲曰,雨後日氣稍寒,聖體,若何?上曰,一樣矣。羲甲曰,寢睡·水刺之節,何如?上曰,一樣,而各殿宮氣候亦一樣矣。羲甲曰,醫官入來,使之診候,何如?上可之。仍命千根·命運·顯養以次診候訖,退伏奏曰,脈候三部左右調均矣。羲甲等問於諸醫官,仍奏曰,近日日氣不調,調理湯劑,當出去而更爲議定以入矣。上曰,唯。羲甲曰,今番直宿別單判付內,有本院別入直醫官李惟鐸·李元豐·安昌禧考例施賞之命矣。謹考本院已例,或下加資之典,或下錫馬之典。今番則何以爲之乎?上曰,竝加資,可也。出擧條進御香砂君子湯停止,加減健脾湯,自今日一貼式煎入事。出榻敎嘉順宮進服交感君子湯前方中,加瓜蔞仁一錢,自今日五貼式日次製入事。出榻敎上命退,諸臣以次退出。
上在昌德宮。停常參·經筵。
閔鼎秀啓曰,明日常參·經筵,取稟。傳曰,停。
任百禧啓曰,行大司憲權常愼,掌令朴昌擧·柳可均在外,執義趙庭和,持平金·趙未肅拜,監察茶時之意,敢啓。傳曰,知道。
金熙華啓曰,左副承旨李羲準,同副承旨朴齊聞,今日不爲仕進,竝卽牌招,何如?傳曰,允。
傳于閔鼎秀曰,秋到記明日命官爲之,處所以仁政殿爲之。
傳于閔鼎秀曰,同副承旨馳往泮宮,今日夕食堂,收取以來。
趙鐘永啓曰,藥房副提調持湯劑來待矣。傳曰,封入。
以左副承旨李羲準,同副承旨朴齊聞牌不進罷職傳旨,傳于閔鼎秀曰,只推,更爲牌招。
以左副承旨李羲準,同副承旨朴齊聞再牌不進罷職傳旨,傳于閔鼎秀曰,只推。
傳于閔鼎秀曰,都承旨馳往泮宮,今日夕食堂收取以來。
傳于閔鼎秀曰,孝禧殿朔祭,當自內親行矣,該房知悉。
傳于閔鼎秀曰,留院公事入之。
閔鼎秀啓曰,今此試官中,時無職名人,令該曹口傳付軍職,何如?傳曰,允。
兵曹口傳政事,大護軍趙得永,護軍申絢,副護軍呂東植·沈能岳·李紀淵,副司果柳致睦,以上竝單付。
以慶尙監司金相休狀啓,淸道郡民家失火事,傳于閔鼎秀曰,許多民戶之當寒失所,聞甚矜惻。元恤典外,別加顧助事,分付。
閔鼎秀,以弘文館言啓曰,本館下番姑降入直,事甚未安。修撰李若愚,副修撰林東鎭·任鼎常,竝卽牌招,以爲推移入直,副應敎洪學淵,副校理尹景鎭,一體牌招察任,何如?傳曰,允。
任百禧,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,濟州牧慰諭御史齎去試才規矩事目,參考磨鍊以入之意,敢啓。傳曰,知道。
又以義禁府言啓曰,明日秋到記時,本府都事七員赴擧,一員未差,只有二員,而仁政門·光範門·崇範門禁亂都事,本府入直都事,當直入直都事,公事回公都事,無以推移。假都事四員,令該曹口傳差出,以爲分排之地,何如?傳曰,允。
上在昌德宮。停常參·經筵。
李羲準啓曰,明日常參·經筵,取稟。傳曰,停。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙鐘永啓曰,左副承旨李羲準今日不爲仕進,卽爲牌招,何如?傳曰,允。
備忘記,慶尙左兵使李升權下直,長弓一張,長箭一部,片箭一部,筒兒一箇賜給。
李羲準啓曰,來初一日輪對日次矣,敢稟。傳曰,當次人受點,後日次待令。
趙鐘永啓曰,藥房副提調持湯劑來待矣。傳曰,封入。
傳于趙鐘永曰,讀券官右議政林漢浩考官兼行。
傳于趙鐘永曰,考官金蓍根讀券官兼行。
傳于任百禧曰,當該承旨推考。
傳于趙鐘永曰,讀券官沈象奎考官兼行命官爲之。
任百禧啓曰,行大司憲權常愼,掌令朴昌擧·柳可均在外,執義趙庭和,持平金·趙牌不進,監察茶時之意,敢啓。傳曰,知道。
以大司諫具康,正言李竣祜,執義趙庭和,持平金·趙牌不進罷職傳旨,傳于任百禧曰,只推。
任百禧啓曰,訓鍊大將白東薳,時無職名,令該曹口傳付軍職,何如?傳曰,允。
兵曹口傳政事,行護軍白東薳。
兵曹口傳政事,副護軍洪起燮。
李羲準,以弘文館言啓曰,本館下番姑降入直,事甚未安。副應敎洪學淵,副校理尹景鎭,修撰李若愚,副修撰林東鎭·任鼎常,旣有只推之命。修撰李若愚,副修撰林東鎭·任鼎常,竝卽牌招,以爲推移入直,副應敎洪學淵,副校理尹景鎭,一體牌招察任,何如?傳曰,允。
以副應敎洪學淵,副校理尹景鎭,修撰李若愚,副修撰林東鎭·任鼎常牌不進罷職傳旨,傳于李羲準曰,只推。
傳于趙鐘永曰,科次入侍。
趙鐘永,以吏曹言啓曰,今此景慕宮冬享大祭大祝,前副修撰趙寅永塡次,而時無職名,令該曹口傳付軍職,何如?傳曰,允。
兵曹口傳政事,副司果趙寅永。
任百禧,以兵曹言啓曰,來十一月初二日二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以朴敬鎭爲內禁將。
李羲準,以奎章閣言啓曰,書香閣冬孟朔大奉審,更爲擇日擧行事,草記蒙允矣。令日官朴周煥推擇,則今月二十八日爲吉云。以此日擧行之意,敢啓。傳曰,知道。
任百禧,以備邊司言啓曰,頃因海西年分狀啓,事目災二百結外,不足畓災三千結,綿田災二百結,覆啓加劃矣。卽見該監司李龍秀狀啓,則以爲,以此劃下之數,萬無塗抹分排之望,見減畓災一千三百四十四結九十五負四束,綿田災七百二十一結七十二負四束特許準劃事,請令廟堂稟旨分付矣。本道請災,較諸年事,未免稍過,前此剋減,蓋出於參互裁量而然也。道臣又以民情,申請懇摯,以寧失之義,畓災七百結,綿田災二百結,特爲加劃,使之排比均俵,何如?傳曰,允。
又以義禁府言啓曰,卽接月令醫員金孝進手本,則時囚罪人李龜星,素患風眩之症,當寒添劇,時時昏倒,氣息奄奄,目下症形,實爲難保之慮云。罪人病勢如此,則一邊保放,一邊草記,曾有定式矣。李龜星姑爲保放之意,敢啓。傳曰,知道。
吏曹參判金銑疏曰,伏以,皇穹默佑,聖孝仰格,嘉順宮患候,不日平復,院直已撤,歡欣慶祝,中外同情。仍伏念,臣卽樗櫟之賤品,桑楡之末景耳。粵自通籍以來,偏荷陶甄,踐歷華貫,兩朝恩造,與天無極,而外內敡歷,都屬僥濫,點檢平素,塵刹蔑效,無往非儱憒僨誤之地,每一追思,愧汗浹背。顧今白首垂死之年,歸依松楸,跧伏畎畝,飮啄乎山巓水涯,逍遙於村朋社老,瞻望斗極,歌誦泰平,爲餘生不報之報而已。名塗一步,夢所不到,春明車馬,若隔前塵,而惟我殿下記念之眷,欲無棄物,諫職衛班,屢奉特授,而衰難自力,病不從心,一未嘗聞命匍伏,以伸叩謝之義,惶隕踧踖,徒增耿結。千萬不自意,天官亞卿,恩批忽降,華誥臨門,蓬蓽動色,臣誠惝怳驚感,莫知所以措躬。夫是職也,亞於銓席,與聞注擬,爲任之緊要,固非尋常卿列之比,則雖在臣少壯從宦之日,實非鹵劣之所可議到,人必謂之濫竽,臣亦自知匪分。況今菲質已朽,世念都灰,格外誤恩,及此窮廬,賤臣之猥叨而惶恧,猶屬私分,名器之濫授而玷汚,夫豈世故?噫,簪履不遺,聖主之恩數也,駕屨不俟,人臣之義分也。臣以世祿之裔,受恩如天,依近日月,亦多年所,豈忍爲便訣明時之計,而犬馬之齒,今已七十有三矣。虞淵末照,餘景無幾,重以年來,荐罹毒慼,情枯神死,病與齒深,軀殻徒存,癃廢無餘。今欲擔舁蹶,致身輦轂,一瞻觚棱,歸詑鄕里,豈非臣至願大幸,而以若衰質,其勢末由。矧今日寒斗劇,宿症添痼,奄奄叫苦,宛轉床笫,手奉除書,欲起還仆,北望雲天,只有感涕。玆不得不從縣道,陳暴情實。伏乞聖慈,俯垂矜諒,念重任之不宜虛縻,軫衰疾之無望陳力,亟遞臣見職,以重公器,以安私分,則自今至死之年,皆我殿下終始生成之賜也。臣無任云云。答曰,省疏具悉。卿其勿辭上來,調理行公。
同副承旨朴齊聞疏曰,伏以,臣於向日,猥忝享官之列,自犯稽慢之罪,致勤嚴敎,嶺海鈇鉞,恭俟惟命,而按法之地,特以親年而許贖,歸對父母,惝怳如夢,闔門攢祝,結草爲期,臣心懍蹙,久而冞切。不意銀臺特點,忽下於蟄伏訟愆之中,恩敍繼降,天牌儼臨。臣聞命周章,始也㩳然而疑,終焉感極而涕,不知措躬之所也。噫,臣是何人,荷此異恩,以鍰代身,亦云幸矣。罪反爲榮,是豈夢想所到?伊時同罪諸人,尙編謫籍,而臣獨倖逭,僥恩冒寵,殆同無故,則是眞小人之無忌憚,而亦豈不有欠於聖世綜核之政也?匪怒之敎,雖荷簪履之復收,自訟之忱,莫效駕屨之不俟。臣情到此,固已惶阨,而且臣於春間,猥膺持斧之命,自知疎劣,僨誤必然,果以迎華察訪金文禹事,至煩廟堂之請査論責,滿心惶恧,益無所容。蓋臣之書啓論列,不過役錢之減給於屬驛卒有怨,湖繡別單所論,卽是推尋位田,褒其修擧之政,觀於査啓,兩事儘然。蓋其所聞不同,故所論各異,一褒一貶,兩不相妨,各隨其見,則若以其所長,掩其所短,誠非淺慮之攸及。至若長湍·陽川兩邑倅事,臣不勝瞿然而慙,慨然而慮,亦不可得而終默也。兩倅罪狀,在於書啓,則今不必追究苛評,而不但印符吏招之可據,旣是當面而自服,至於衆口之莫遏,而粧撰爰辭,敢售欺罔之計,至請行査,欲爲掉腕之階者,究厥所爲,有甚於在官不法。雖以囚供之自明,莫掩其遁辭之跡,而畢竟道査而脫空,府讞而從輕,將何以辭湍·陽兩邑之民,而亦何以服振威·南陽二罪倅之心?於此而臣之不職辱命之罪,尤無所逃。以此以彼,抗顔周行,實無其望,恩除之下,屢犯違傲,祗增死罪。玆敢不避猥越,仰瀆崇嚴。伏乞聖明,俯賜鑑諒,亟收臣新授資秩,仍命攸司,勘臣前後罪負,以安私分,以嚴國法焉。臣無任云云。答曰,省疏具悉。從前繡啓之似此落空者,不知爲幾人,而未聞爲繡衣者,以必伸己說爲稱,今不必張皇如此。勿辭察職。
壬午十月二十七日酉時,上御大造殿。科次入侍時,行都承旨趙鐘永,假注書柳基豐,記注官金榶·李宗心,讀券官兼戶曹判書沈象奎,工曹參判李止淵,行護軍金敎根,對讀官大司成金陽淳,輔德尹豐烈,副司果權敦仁,司書朴宗學,以次進伏訖。宗學奉試券置前,上命展券讀之。宗學等輪次讀券訖。象奎曰,等第以三下二,次上三書之乎?上可之。仍命居首試券上之。鐘永跪傳內侍,內侍奉置榻前。上親坼還下,命鐘永讀奏祕封。鐘永以次坼封讀奏。象奎曰,考講未畢,而日寒夜深,臣等退出,以待講畢,製講榜目,一時頒布,似好矣。上曰,注書出去,畢講與否,詳知以來。賤臣承命出,持講榜目以入。上命書榻敎曰,秋到記賦三下一生員徐念淳,講居首通進士權筴,竝直赴殿試,講之次幼學吳致淳,製述之次三下進士朴宗琬,竝直赴會試,講略幼學金玉龍·愼始徽·金人柱·許兟·安禹良·李鳳鎭,製述次上趙然大,竝給二分,講粗幼學金致鳳等四人,製述草次上生員趙秉常等二人,竝考例施賞。仍命入格儒生明日延英門外待令,進御加減健脾湯自明日停止事。出榻敎仍命退,諸臣以次退出。
上在昌德宮。停常參·經筵。
任百禧啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李羲準啓曰,明日孝禧殿親行朔祭齋戒相値,視事頉稟之意,敢啓。傳曰,知道。
任百禧啓曰,右副承旨閔鼎秀,同副承旨朴齊聞今日不爲仕進,竝卽牌招,何如?傳曰,允。
傳于閔鼎秀曰,入格儒生延英門外施賞。
李羲準,以吏曹言啓曰,今此景慕宮冬享大祭大祝,前副修撰金大坤塡差,而時無職名,令該曹口傳付軍職,何如?傳曰,允。
兵曹口傳政事,副司果金大坤。
任百禧,以兵曹言啓曰,新除授內禁衛將朴敬鎭時無職名,依例僉中樞口傳下批之意,敢啓。傳曰,知道。
兵曹口傳政事,僉知單朴敬鎭。
任百禧啓曰,行大司憲權常愼,掌令朴昌擧·柳可均在外,執義趙庭和,持平金·趙牌不進,監察茶時之意,敢啓。傳曰,知道。
以大司諫具康,正言李竣祜,執義趙庭和,持平金·趙牌不進罷職傳旨,傳于任百禧曰,只推。
以同副承旨朴齊聞牌不進罷職傳旨,傳于任百禧曰,只推。
以副校理尹景鎭牌不進罷職傳旨,傳于李羲準曰,只推。
以副應敎洪學淵,修撰李若愚,副修撰林東鎭·任鼎常牌不進罷職傳旨,傳于李羲準曰,只推。
李羲準,以弘文館言啓曰,本館下番姑降入直,事甚未安。副應敎洪學淵,副校理尹景鎭,修撰李若愚,副修撰林東鎭·任鼎常,旣有只推之命,修撰李若愚,副修撰林東鎭·任鼎常,竝卽牌招,以爲推移入直,副應敎洪學淵,副校理尹景鎭,一體牌招察任,何如?傳曰,竝許遞,前望單子入之。
玉堂前望單子入之,副應敎林東鎭,副校理朴永元,修撰姜世白,副修撰金大坤·李魯秉落點。
傳于李羲準曰,政官牌招開政。
有政。吏批,行判書金蓍根進,參判金銑在外未肅拜,參議未差,左副承旨李羲準進。啓曰,春坊闕員,今當差出,而擬望之人乏少,相避竝擬,何如?傳曰,允。
以宋啓幹爲吏曹參議,金道喜爲修撰,金盛淵爲文學,朴周壽爲戶曹參判,趙萬永爲刑曹參判,沈象奎爲右賓客,朴宗琦·徐長輔爲同經筵,申緯爲同義禁,黃儆彦爲掌樂正,閔師寬爲司饔僉正,金逸淵爲兵曹正郞,朴宗民爲司宰僉正,朴肯源爲健元陵令,柳喆祚爲慶基殿令,尹稙爲南部令,洪夔謨爲造紙別提,黃䆃爲長興主簿,尹致泰爲監察,鄭郁東爲直講,李昌瑞爲典籍,沈能格爲禁府都事,金在達爲監役,兼持平單崔致憲,黃海監司李龍秀,咸鏡監司李勉昇限明年麥秋仍任事承傳,鎭海縣監李義根,前郡守鄭瑋,前縣監韓道裕以上今加通政加資事,兵曹覆啓判下,以尹尙圭爲左尹,金樂澧爲宗簿正。
再政。以李鶴秀爲戶曹參議,兪星柱爲永禧殿令,朴楚壽爲假監役,金箕詢爲慶基殿參奉,左賓客單沈象奎,右賓客單李相璜。
兵批,判書金魯應進,參判尹命烈病,參議愼宜學病,參知朴基宏入直進,右副承旨閔鼎秀進。以趙得永爲知事,金煐爲副摠管,閔楫·安昌禧爲同知,姜泰煥·李亨謙爲僉知,鄭益行爲宣傳官,李海瑛爲五衛將,洪百淳爲司禦,李容奎爲衛率,金炳朝爲文兼,權志容·李惟時爲訓鍊主簿,元榘·李誾求爲部將,權思漢爲釜山僉使,胡胤祖爲安義僉使,金大喆爲乶下僉使,金鎭豐爲浦項僉使,同知單李培秀,大護軍洪義浩,護軍金愚淳·尹尙圭·金啓河·金啓溫,副護軍金蘭淳·韓用儀·柳聖魯,副司直尹致謙·金逸淵·嚴燾,副司果宋應圭以上竝單付,前虞候姜在謙今加折衝加資事覆啓判下,前監牧官李重根今加折衝加資事承傳,副司直洪學淵·尹景鎭,副司果李若愚·任鼎常,以上竝單付。
再政。以金煐爲同知,柳鎬源·李勉學爲武兼,徐命鐸爲部將。
李羲準,以奎章閣言啓曰,今日書香閣冬孟朔大奉審,時·原任閣臣俱有實故,無以備員,不得擧行之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則先蠶壇·雩祀壇·祈雨壇·馬祖壇·司寒壇·厲壇壇上及四面紅箭門墻垣階砌,俱爲無頉,而南壇南邊紅箭門柱根與橫木,汚傷頹仆,先農壇北邊紅箭門柱根塗灰,漢江壇西邊紅箭門柱根塗灰,竝爲剝落,卽爲修改事,分付該監,而此後看護等節,另加申飭之意,敢啓。傳曰,知道。
任百禧,以備邊司言啓曰,北關後運紙衣七百二十八領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以禁衛營言啓曰,本營騎士將卞持淳身病猝重,勢難察任,改差,何如?傳曰,允。
義禁府啓目,眞寶縣監嚴著原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,豐基前郡守李龜星原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房提調李羲甲,副提調趙鐘永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
嘉順宮進服交感君子湯停止,加味八物湯,自今日五貼式日次製入事,榻前下敎。
任百禧啓曰,備邊司郞廳來言,今日賓廳日次,而孝禧殿朔祭親行齋戒相値,不得來會云矣,敢啓。傳曰,知道。
趙鐘永啓曰,同副承旨朴齊聞,今日不爲仕進,卽爲牌招,何如?傳曰,允。
任百禧啓曰,臣百禧以入直禁軍戎器點考進去,下直之意,敢啓。傳曰,知道。
傳于閔鼎秀曰,禮房承旨馳詣宗廟·景慕宮,奉審摘奸以來。
傳于閔鼎秀曰,孝禧殿朔祭,以王世子攝行磨鍊。
任百禧啓曰,臣依定式,進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
以全羅監司洪奭周狀啓羅州牧人物渰死事,傳于閔鼎秀曰,聞甚矜惻。元恤典外,別加顧助,如有生前身還布,竝蕩減事,分付。
以同副承旨朴齊聞牌不進罷職傳旨,傳于趙鐘永曰,只推。
李羲準,以侍講院言啓曰,明日孝禧殿朔祭王世子攝行時,宮官當爲備員,新除授文學金盛淵,卽爲牌招進參之地,何如?傳曰,允。
任百禧,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
禁府啓目粘連,向前李龜星亦,吏逋收穀餘錢六百兩事段,徑遞而未及結抄,勢或無怪,治簿而見在懸錄,言有可據,而吏櫃掌留,旣失典守之道,査庭推諉,必致貸用之歸是白遣,東軒移建時民斂事段,假如囚供,雖無一金半錠之斂,黃姓人之差代監官,藉曰自當,是亦收斂,餘外分徵之數,雖無指的,過半乾沒之說,必有所據是白遣,南在度之檢獄,下屬討索,雖曰徵給,難免不飭,朴龍雨之替徵,嚴杖督捧,旣涉非理,豈能無冤是白乎旀,旁無嬖畜,婢藏之搜賣,言或爽實,而冊有客弊,吏賂之暗通,理必招謗是白遣,村案許葬,雖曰闊遠,事係至親,難免循私,隣境營緬,雖曰和買,義在官民,未能遠謙是白乎所,不可以囚供之逐條自辨,有所參恕。以此照律,何如?判付啓,依允。
又啓目粘連,向前嚴著亦,分留穀之徒擁虛簿,雖無指的,難免不察之失,準折米之一任刪改,雖諉私記,可見容奸之迹是白遣,支站錢之分徵,果若比前半減,豈有濫徵之謗?陞戶軍之操縱,苟能嚴加察飭,敢售捧賂之謀?繡啓旣曰信人如己,則可知非其躬犯,而溺職之罪,在所難免。以此照律,何如?判付啓,依允。
任百禧,以義禁府言啓曰,保放罪人李龜星還囚議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
李羲準啓曰,明日常參·經筵,取稟。傳曰,停。
金熙華啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
又啓曰,同副承旨朴齊聞,今日不爲仕進,卽爲牌招,何如?傳曰,允。
李羲準啓曰,左尹尹尙圭,除拜後過三日不爲出肅,依定式推考警責,仍卽牌招察任,何如?傳曰,允。
金熙華啓曰,行大司憲權常愼,執義趙庭和,掌令朴昌擧·柳可均在外,持平金·趙牌不進,監察茶時之意,敢啓。傳曰,知道。
以大司諫具康,正言李竣祜,持平金·趙牌不進罷職傳旨,傳于金熙華曰,只推。
以同副承旨朴齊聞牌不進罷職傳旨,傳于金熙華曰,只推。
以慶尙監司金相休狀啓,薦新生靑魚,限內不得封進,惶恐待罪事,傳于李羲準曰,勿待罪事,回諭。
李羲準,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
金熙華,以備邊司言啓曰,卽見京畿暗行御史朴齊聞別單,則其一,本道儲置米,始自該邑,直報均廳,量宜劃下矣。往在丙辰,每年以米七千石,劃付監營,使之句檢出入,而邇來用道浩大,加下甚多。高·坡·楊州等三邑,比他倍蓰,挪移取用於還穀,所以有回倉名色,吏逋滋多,糴政蕩然,到今事勢,依前以本廳句管,然後庶捄其弊事也。儲置之丙辰變通,蓋由於弊到極處,而行之近三十年,雖不無如干難便之端,比諸變通以前,亦不可謂全無其效矣。加下因國役之繁,而營勘多歸於益下,那移致還簿之紊,而吏弄輒售於從中,今若不思所以節用防奸之道,而遽然復舊,則益見其繁氄淆濫,不勝支當而已。令道臣,已往則另加査櫛,來後則益務節省,毋得以加下二字,更煩朝廷。其一,監營巡牙兵庫·雇馬庫穀捧糴之際,庫屬售奸,各邑倉色,一番上納,輒負重債,旋作逋吏,害終歸民,依驪州已施之例,竝許以錢酌定事也。營各庫穀濫捧之習,果爲列邑之痼弊,如欲矯捄,莫若錢捧,而本穀旣是支放,則代錢實爲掣礙,此後則各別精捧,俾無貽弊之意,分付。其一,坡州等六邑,有常賑穀加下冒錄條還錄徵捧之事,各邑公用之加下於儲置者,例於常賑留庫中取用,而公用比昔加倍,常賑輒致盡分,則不得不移取於他衙門應分之中,加用未報,耗條歲增,竟爲邑吏白地之逋,而今乃勒令徵捧,係是行不得之政,令該廳行査歸正事也。當初還錄之擧,必是冒減之追後査發而然,而仍作吏逋,至今虛錄者,專由於守宰因循之致,令道臣,另飭該邑,可捧者刻期收殺,其中如有指徵無處,不得不變通者,往復該廳,以爲從長區處之地。其一,北漢餉穀,分給列邑時,爲其借保,每石春以三升,秋以一斗,用人情於保主,仍爲成例,而今爲邑民切骨之瘼,令該廳,春三升秋一斗名色,卽爲革罷事也。在還民,若是切骨,而在城民,亦關命脈,苟欲兩便,實無長策,而年前因畿伯及摠帥之迭相疏啓,已有所筵奏決處者,到今變通,有難輕議,置之。其一,道內各驛添錢立馬之節,勿使監營句管,依舊還屬於郵官,濫騎私借之弊,亦爲各別禁斷。楊州綠楊驛,草料行之自邑,供饋本有節目,而中間移付本驛,驛實難支,令道臣申飭該邑,一遵節目施行。永平之梁文驛每朔預受還穀,擔當供饋後,自本邑粘報京司。春秋會減,古例卽然,而自甲戌至戊寅五年已勘之穀,忽地還徵於驛卒,仳㒧之患,迫在朝夕。令道臣關問該邑,往復京司,卽爲査正事也。立馬錢之自營句管,雖有操縱之弊,今若付之本驛,則亦安知無冒濫消瀜之患乎?令道臣,詳察便否施行,濫騎與私借,自有法禁,令該曹申明嚴飭,使之隨現重繩,兩驛事,令道臣査處。其一,江都乃海路要衝,保障重地,在傍諸鎭,宜受節制,而統禦之職,在於喬桐,不在於江都,無保障之實。三道統禦使之職,使守臣兼帶,而喬桐爲左防營,永宗爲右防營,凡干軍制,一依己亥判下定例,竝受節制於江都事也。己亥改制之議,以南路爲要衝,而欲歸重於江都,己酉復設之論,以西海爲咽喉,而欲專制於喬桐。南則險危,西則坦夷,賊路之捨險取夷,在所當慮。且江都置船之所,非潮漲無以遷動,故其時有旣知便否,何嫌銷刻之下敎?今不可更議沿革,置之。其一,松都靑石鎭,卽西路關防之要害,而無端撤罷者,其於陰雨之備,失之遠矣。復設與否,令廟堂更加商確事也。當初置鎭,已有參差之論,今於撤罷之後,復議還設,反涉顚倒,置之。其一,松都所在籍田穀運納,豐德等四邑,輪回擧行,而浦民之貰船與情費,實爲切骨之瘼,關飭營邑,方便矯捄事也。已因道臣所報,許令變通,今無更論。其一,廣州·江華,俱是保障重地,而禁松不嚴,擧皆童濯。另飭兩守臣,植松禁養等節,各別申嚴,每歲所植株數,成冊以報,而廣州則若有公用,必報籌司,許施然後斫用,江華則間年送備郞摘奸事也。近來松政之蕩然,無處不然,專由於播植之不勤,禁伐之不嚴,誠非細憂。先以繡啓辭意,另飭兩都,使之着意禁養,俾有實效,如有不得不公用者,報司後始爲許斫之意,定式施行。其一,各邑逋穀排捧之際,諉以乞斂,或勒捧於民,捧以歇價,或殖利於民,且或防結取剩,爲充逋計者,大是法外,當有一番更張。至於逋吏,分輕重施以當律,雖止發配之類,勿令徒流磨鍊,必送遠惡島,勿揀赦典事也。逋穀排年,乃是不得已之擧,而其欲以勘逋者,適足爲養逋,利則歸於奸吏,而害終及於平民,爲方伯·守宰者,苟知國穀之有重,民命之所關,則何可全不査察,任其舞弄乎?令道臣,親執各邑穀簿,到底嚴覈。其排年條之限內未收者,積年逋之掩不發覺者,前後守令,竝指名論啓,犯逋諸吏,待本穀收殺,竝令分輕重如法勘律。徵逋之節,亦宜各別講究,期於劃卽了勘,而凡係徵族·勤斂·減價·殖利·防結等許多法外之事,一切禁斷,俾無敢更售前習。排捧一款,亦無得容易陳請之意,分付,而畿內如此,他道可知,一體申飭。其一,長湍府殺獄罪人金完達,令道臣另加詳覈,俾免橫罹事也。其一,孝子抱川故士人李蓂,陽智校生宋命天,烈女驪州故折衝金載潤妻元召史,喬桐水軍黃尙彬女,宜施加奬之典事也。其一,竹山兪彦得,年今九十二歲,而尙未蒙加資之恩,令該曹,卽爲照例施行事也。竝令各該曹稟處,何如?傳曰,允。
又以備邊司言啓曰,卽見全羅右道暗行御史權敦仁別單,則其一,陳田白徵,爲湖民切骨之冤,而右沿爲尤甚。亟令査陳減稅,勸以新墾,則民將樂業,土無曠畝,然後隨起執摠,依舊責稅。畓摠之如海溢浦落未及蒙頉者,一體査頉事也。陳田一事,年前因繡啓所論,關問該道,繼有其時道臣疏陳,而尙未究竟,今番繡論又如此,益驗其土稅之依舊白徵,民勢之轉益赤立矣。國家所需,專賴湖南,而一自大歉以後,破敗無餘,收拾不得,今若以寧失之義,無難蠲除,則非但爲法外濫恩,亦將有經用不繼之患。此所以難於着手,至今因循者,而與其土日益荒,民日益瘁,竟至於土與民兩失而後已,毋寧早爲固本之策,永圖裕國之方,而況目前,雖似有損,歲計必將有餘。令道臣,更爲詳覈道內陳結之幾許,條列登聞後稟處之地,如或以實爲虛,從後摘發,則道臣·守令,難免重律,竝以此意嚴飭。其一,一道軍伍之闕額,比之元摠,殆乎過半,而官屬稧坊,各廳保率,驛村牧子之泛濫投入與冒稱幼學,托跡校院者,擧一邑而幾將爲三之二焉。亟令詳査此類,塡補元額,黃口疊役與面里分徵之法,永爲革罷事也。本道軍弊,亦是己甲以後轉輾成痼者,而十年以來,生聚已久,寧有至今未充之理?稧坊募屬及冒錄投托之類,一不得着手,而只諉閑丁之未得,一任隣族之冤徵,爲方伯·守宰者,苟能存心恤隱,則豈容如是玩愒?朝家申飭,便同文具,而有國之大政,一路之巨瘼,無過於是,何可付諸無可奈何,而不思一分釐革之道乎?更以繡啓辭意,嚴飭該道,使之依事目刻期査正,而此後按廉之時,或有此等弊端,復入陳聞,則其間因循之道臣·守令,斷當別般勘處之意,分付。其一,本道稅納,各邑情費,則年增歲加,斛子則比度支輸斛,加入殆過三斗餘。令廟堂,嚴飭捧稅衙門,定例外冗費,一竝革罷,成節目知委於各該邑,亦爲另飭道臣,各倉各邑斛子,卽以鍮斛校正。聖堂倉距海稍遠,浦阨隨湮,逐歲掘浦,民力難支,亟令道臣,從長變通。年來稅總漸縮,而漕船與漕卒,則元額無減,亦令道臣,量宜永減。井邑一縣賦稅之兩處分納,大爲民瘼,俱令裝載于本邑沙浦事也。稅穀濫捧,誠是厲民之最大者。以盻盻勤動之狀,兼粒粒辛苦之物,而視若塵土,把充谿壑。正賦法意,取民有節,而中間雜費之數,幾與元納相等,民之膏血,安得不竭,國有關和,將何所施?言念及此,誠可哀痛。如欲及今矯革,先自京司,十分操切,然後庶爲拔本澄源之方。令捧稅衙門,査考定例,凡係近年情費之冗濫者,一切減罷,成出節目,下送諸道,亦令道臣,成出漕運各倉及直納各邑式例,報于京司,以爲互相憑準之地,仍令京外,嚴加操束於船人及漕卒等處,俾無敢憑藉討索。斗斛則令道臣,收聚各倉各邑行用者,一依度支頒降,較正造給,舊件竝爲燒火於營庭。此非但各道爲然,京司斗斛,亦多有不齊之患。漕船分倉,或有精濫之別,各營移劃,每患加倍之費,亦令戶曹,收聚各營各司斗斛,竝以本曹所在鍮斛,校正以給,俾無大小參差之弊。如此而無論京外,復或有不遵定制,依舊濫雜者,官員及守令,繩以重律,不察之該司堂上及該道道臣,亦爲重勘之意,申飭捧稅各司及漕運各道,使之添事目施行。聖堂倉掘浦之役,井邑縣分裝之弊,自前已有變通之議,漕船之多數留泊,徒爲耗費之端,量宜減額,實是除弊之方,竝令道臣,商確便否,具意見論啓後,更爲稟處。其一,京司屯土中古阜之卯山,沃溝之桂田,扶安之邊山下,全州之伊西面,皆陳廢之最甚,而飛禽島之一土兩稅,露兒島之大斛濫捧,實係民邑之弊,令道臣另査陳廢,量宜減稅,京差作弊,亦爲嚴禁事也。白徵與濫捧,已是切瘼,而一土而兩稅,尤係法外。令道臣,詳査定摠後,往復所管各司,俾各從實執稅。飛禽島則無論地部與宮房,定其歸屬,然後庶可無疊徵之患,使之詳考來歷,以爲報司決處之地。京差作弊,每因守宰曲護,不能禁戢,而然自今,隨其犯科輕重,論報巡營,以爲照律懲礪之意,分付。其一,莞島本以海南屬島,中間分屬於海·康·靈三邑,今又全屬於康津,而島産進供之不責於康,自在於海,實爲海民抑鬱之端,依前分屬於三邑事也。甲子變通,意在撟弊,而纔過十年,弊又層生,不得已有丁丑年依前分屬之擧,其翌年之復爲全屬者,旣無效害之已試,而徒涉銷刻之無常,今此繡啓所論,民情可見。依丁丑稟處施行之意,分付道臣,何如?傳曰,允。
又以備邊司言啓曰,卽見公淸左道暗行御史徐左輔別單,則其一,本道流來舊災三千八百九十結零,令道臣,更勿混入於新災,另以舊災,區別請劃,使之準俵,而其中亦不無良田美土,申飭列邑,從便勸墾事也。本道近年,屢被水患,故所以有舊災名色,而旣未蒙頉,則其非永災可知,此是逐年勸耕,隨起還實者。今若以舊災,區而別之,則便是永頉,此亦非經法也。苟使執摠之際,詳察其陳墾,俵災之時,明覈其眞僞,則豈至於名色相混,夤緣生弊乎?令道臣更加嚴飭,俾應頉者無冤徵之患,已墾者無見漏之弊。其一,本道近來收逋,減價捧納,分給民間,責納米租,且勒徵遠族,民不聊生。自今徵逋,先搜其家産,而尙有不足,則始乃替徵於父子兄弟同任監色該廳諸吏,其他諸族,切勿侵徵,而隨其所逋多寡,依律勘處。或有不得不以錢代捧者,必準詳定,毋或闊狹,守令之違越科條者,施以限年禁錮之律事也。近來減價收逋之弊,誠爲奸吏之利竇。年前自廟堂,關飭諸道,而守令只以目前收殺爲方便,故謬例相仍,弊源自在。至於徵族一事,本是法外,逋吏則以國穀爲己物,而晏若無事,平民則自己還猶難辦,而重以橫徵者,何厚於吏,而何辜於民乎?此而不徵,則逋無可完之期,民無聊生之道,另飭道臣,使之別般禁斷,而列邑中,如或有因循襲謬者,摘發論啓。其一,軍政疊役冤徵之或多或寡者,較量軍戶,從便査正,各樣保率之不入良役實摠者,一竝爬櫛,移充正軍,而尙有不足者,以各面里之冒錄,校院生之濫額,搜得塡代,成出都案,以爲官府留上之件,又以各里見在之軍名,成給各里軍案,凡有應頉,自該里隨闕塡代,指名報官,以爲改簽都案事也。簽伍之弊,不一其端,而苟究其源,則皆由於保率稧坊及冒錄投托之故。前後朝家之以此事申飭,顧何如,而査櫛之擧,乍行旋止,冤徵之患,到處依舊,如此而朝令何時可行,民瘼何時可革乎?其矯捄之節,旣有年前大臣所奏,今不必別立條例。更令道臣,益加董飭,期於漸次査正,無得如前因循。其一,校院生及保率額數,令廟堂商確定式,頒下列邑,原額之有闕者,自本邑隨卽塡代,校院任之私自出牌者,另加禁斷,而守宰或不遵令,則道臣摘發論勘事也。校院卽士林尊慕之地,則保屬之額外私募,已是非法,而平民之科外侵困,尤豈不羞恥乎?令道臣嚴飭各邑,凡校院生及保率之冒濫者,竝加澄汰,私自出牌之例,亦爲一切禁斷,如有復踵前習者,先罪守令之意,分付。其一,貢津倉所屬燕歧·全義·淸州·木川等四邑,可興倉所屬槐山·淸安·陰城·鎭川等四邑所在三軍門保米,永許代錢收捧事也。轉輸之勞,雖甚偏苦,支放之需,有難許代,今姑置之。其一,延豊民少軍多,疊役冤徵之弊,爲列邑之最,京案付軍,限二百名,移送於稍實各邑事也。簽丁之艱,無邑不然,有難移疾,而或有有裕處,則分排變通,不害爲均役之義,分付道臣,參量列邑事勢,從長措處後,形止登聞。其一,淸風·堤川,在永春·丹陽·延豊之間,民邑事情,毫無異同,而三邑之田大同與各軍布,已許純錢代納,今此兩邑,亦許一例施行事也。今春道報,只擧丹陽爲請,則兩邑事勢之稍有異同可知。正賦事體,有難輕改,更察民勢,從後徐議。其一,監營方物物膳進上陪吏,例爲輪定於三十一邑,而以其輪回之故,京外情費,歲漸增加,流害漸滋,二十三邑,則雖以他役頉免,而譬諸陪京,重歇相懸。今依他道例,各邑輸納監營,自監營定送陪吏,而三十一邑,則兩邑連爲擧行後,以頉免之二十三邑中一邑,使之擧行,則實爲兩便事也。陪吏則使巡營差送,領納情費,則使各邑輪回備送,似可爲防弊之道,令道臣,依繡啓所論,從長變通。此弊實由於京外誅求之比前倍加,而然營下則道臣各別禁斷,京司則自廟堂捧甘嚴飭,另加裁減,俾有一定之式。其一,淸州南門外大川之左右築石漸壞,民有沈墊之患,就本邑反畓八百七十五結零之以米收捧,以太上納者每年餘剩二千兩中,五百兩劃出,以爲防川之備,而修築旣完,則以其所劃之錢,逐年作穀殖耗,待到十年,恰滿二千石折米,以其耗條,永爲疏築之資,更勿劃來剩錢事,令道·帥臣,往復相議,成節目施行事也。本州防川之役,以其事力之常絀,每有橫決之患,如有備儲,可能完築,而反畓剩錢之自朝家許劃,事面極爲苟艱,有難容議。令道·帥臣,別究措辦之策,而如有不得不仰請區劃者,卽爲狀聞。其一,本道今年穡事,難望有秋,預備之策,不可無預先講究,令廟堂關飭道臣,各邑秋穀之應留,夏牟之新捧者,一一摘奸,俾無虛留事也。還穀法意,本爲救荒,而分留事目,尤爲嚴重,如或有虛留欠逋之患,則爲道臣者,安得免不察之責乎?至於今年預備之節,當有年分修啓,不必別爲關飭。其一,近來各驛,在在凋弊,更無置郵傳命之意,令廟堂關飭諸道,所失位畓復結,期於盡推,所侵驛戶奴婢,務加奠接事也。近來驛弊,雖曰末如何矣,而苟欲撟捄,自有法式,惟在申明而收拾之如何。更以繡啓辭意,嚴飭該道,位復之擅賣者,竝爲推還,驛戶之難支者,亦令安集,其他爲弊之端,一一査正,俾有振刷之效,何如?傳曰,允。
又以備邊司言啓曰,卽見慶尙監司金相休災實分等狀啓,則比安等十二邑,置之尤甚,晉州等三十五邑,置之之次,河東等二十四邑,置之稍實,仍以爲事目災六百結外,不足災七千八百十八結二十負一束特許加劃,後錄諸條,竝請令廟堂,稟旨分付矣。其一,舊還無論尤甚·之次邑,竝許停捧事也。其一,新還尤甚邑折半,之次邑三分一,特許準折代捧,待明秋還作本色事也。其一,拯劣米太,依已例停捧事也。其一,山城餉還,尤甚邑三分二,之次邑折半,稍實邑三分一捧留平倉事也。其一,推奴徵債防塞,尤甚·之次邑,限明秋勿定配所事也。分等依狀請施行,以本道農形,較各年比摠,則今此事目外所請者,不滿八千結,可見十分精約,無容更加刪減。不足災七千八百十八結二十負一束,特許準劃,舊還仍停,還穀代捧,拯劣米停捧,山城還捧留,推徵防塞等所請諸條,竝爲許施,勿定配所,只令尤甚邑施行,何如?傳曰,允。
左參贊李羲甲疏曰,伏以王府議讞,莫重莫嚴,豈臣庸闇所可或當,而頃日是任之見叨也,怵迫嚴命,冒沒承膺,前後罪囚之議處,臣雖自以爲十分停當,惟律令是從,而物情難平,未知謂何。迺者同副承旨朴齊聞之疏,以長湍前府使白泓鎭,陽川前縣令李度明之勘律,至謂府讞從輕,繼之曰何以謝湍·陽之民,何以服振威·南陽二罪倅之〈心〉?臣瞿然悚然,不勝恧蹙之至。二倅罪狀之有無,道臣旣行按査而馳啓,臣於是,擬律而定罪,金吾斷獄,體例卽然,今此承宣之疏語,有若臣枉法出入,俱從輕典者然。夫有國之重,刑政是已。可輕而論重,可重而論輕,此之謂低昂,一有於斯,廷尉之當全失。況復緣臣輕勘,無以慰謝民情,厭服人心,則苟擬厥罪,合置何辟?臣歷日思惟,冞覺顔騂而背汗,玆不得不冒入文字,略控事實。伏乞聖明,下臣司敗,議臣當被之罪,以爲不職者之戒焉。臣無任云云。答曰,省疏具悉。法應如此,卿豈低昂?今此自辨,須欠老成之體也。
上在昌德宮。停常參·經筵。
金熙華啓曰,明日景慕宮冬享大祭齋戒相値,視事頉稟之意,敢啓。傳曰,知道。
李羲準啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任百禧啓曰,右副承旨閔鼎秀,同副承旨朴齊聞,今日不爲仕進,竝卽牌招,何如?傳曰,允。
金熙華啓曰,吏曹郞廳來言,龍宮縣監李一淵,兩司俱未署經云,除在外·未署經外,未肅拜·呈告人員,竝卽牌招,以爲署經之地,何如?傳曰,允。
傳于任百禧曰,都承旨·右副承旨竝許遞,前望單子入之。
承旨前望單子入之,曺鳳振·金蘭淳落點。
以同副承旨朴齊聞牌不進罷職傳旨,傳于任百禧曰,只推。
李羲準啓曰,行大司憲權常愼,執義趙庭和,掌令朴昌擧·柳可均在外,持平金·趙牌不進,監察茶時之意,敢啓。傳曰,知道。
以持平金·趙,正言李竣祜牌不進罷職傳旨,傳于李羲準曰,只推。
疊出以持平金·趙,正言李竣祜牌不進罷職傳旨,傳于李羲準曰,只推。
金熙華啓曰,守令署經事,命下矣。持平金·趙,正言李竣祜,旣有只推之命,竝更牌招,以爲署經之地,何如?傳曰,允。
傳于金熙華曰,發遣吏郞,諸執事淸齋與否,摘奸以來。
金熙華,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以禮曹言啓曰,各陵園墓所今秋植木播橡,依定式擧行後,株數斗數,區別報來,故別單書入,而昭寧園·綏吉園局內,樹木茂密,今番停止云矣,敢啓。傳曰,知道。
又以禮曹言啓曰,卽接惠陵官員所報,則陵上修改後,莎草善爲着根,完固無患云矣,敢啓。傳曰,知道。
李羲準,以兵曹言啓曰,羽林衛將趙寬錫·鄭繼周,俱以病難供職,呈狀乞遞,竝改差,何如?傳曰,允。
又以備邊司言啓曰,卽見平安南道暗行御史朴來謙別單,則其一,田結紊亂,西路尤甚,冤徵替納,在在皆然,先自平壤,從速改量事也。改量之論,匪今斯今,而尙無一二邑行之者,蓋緣時詘擧贏,而亦由於擔着無人故也。西路田政之紊,甚於諸路,而況其田案,無處憑考,將何以按法均稅乎?姑俟年豐民裕,隨卽經紀之意,分付道臣。其一,田結收稅之法,邑各不同,高下懸殊,令道臣,收聚各邑田稅定例,無論元稅與雜役,通同均一事也。本道元稅,自有定例,而近或有若爾加結之邑云。此雖出於一時捄弊之策,而正賦法意,旣嚴且重,則爲守令者,何可私自低仰乎?旣往則雖不追理,來後則一依定例施行,俾無不均不齊之患,如或更有違越,先罪道臣之意,嚴飭。其一,淸南諸邑中,火田收稅處,卽中和等十三邑,而辛壬以後,民戶流亡,陳廢居多,比摠白徵,爲民情切冤,令道臣另加査正,隨起執卜事也。此亦結弊中一事,令道臣一體査正,俾各從實執卜,近年創行之謬規,一竝禁斷。其一,還餉秋糴之時,色穀·落穀·散穀·後色等濫觴之弊,殆無限節,又有加錄別音等名色,有若元還之督捧,而寧遠·价川等山邑,最爲尤甚,分石·臥還·徵隣·徵族等諸弊,足爲干和之端,令廟堂申飭禁斷事也。還餉將以救民,而反爲厲民,濫捧之不足,而至於加錄,換穀之不足,而至於分石,民無受還之實,只有納還之苦。此固近來通患,而至於臥還捧債,隣族侵徵,比他道尤甚,惟本道爲然,苟令道臣,明察痛禁,則吏胥之恣意犯科,寧或至此哉?以此意行會,俾爲警惕知戢之地。其一,還餉分留,法意甚重,而憑藉營題,或有潛自加分之弊,倉庫告罄,緩急無策,除非大歉之年,則年例加分條外,毋得輒請加分,而若有一包犯科,則道臣·守令,施以重勘事也。本道自經亂以後,多有盡分之穀,重以每年加分,其所留庫,不過若干包而已,實非緩急備豫之意。此後列邑加分,切勿濫許,如有私分者,隨卽摘發,不少饒貸之意,分付。其一,還穀之準折代捧,自有定式,而折米之際,奸猾舞弄,名色互換,故正穀漸縮,皮穀漸增,而价川·德川·寧遠·孟山·陽德等山邑,戶少穀多,爲民難支,申飭道臣,折米謬規,嚴加禁斷,各樣作錢,均排於山沿諸邑事也。準折果爲奸藪,而非此,亦多有窒礙處,此所謂行亦難,不行亦難者,然而此豈法之不善哉?特察之未精故耳。另飭道臣,凡捧還時單代,作錢時換色等謬規,一切禁斷,峽邑穀多之弊,亦爲量宜移作,俾有裒益之效。其一,京外作錢時,詳定之例,雖難遽革,高價執錢,存本取剩之弊,所當嚴防,而平壤府,有補害條名色,至戊寅成出節目,劃付各庫各廳,斂民以市直,散民以詳定,民受其困,另飭道臣,一切革罷,伊時該守令,捧現告勘處事也。詳定定例,欲禁其高價執錢,立本取剩之弊,而豈料利竇傍生,民反受害乎?此莫非京司穀與營邑穀之各爲貳價而然。此後則京外各穀,竝以詳定,從實數作錢,至若本色出給之例,嚴加禁防,俾還民得免納穀受錢之患。如是定式,則本府補害條名色,自當不攻自破,而毋論創設與襲謬,道臣旣不以此被勘,則不可只罪守令,今姑置之。其一,管餉放下穀,卽各項支用及使行供億之需,而戶曹·本營,不問其出入,專委於計士,四等磨勘之時,符同邑吏,惟意增削。令道臣別定査官,以其一萬五千石恒定之數,較量列邑需用之多寡,定數劃給,使之排用,而贏餘則還爲會錄,若値使行頻數,必以會錄餘條,量宜添給後,別具狀聞事也。管餉計士之勘簿操縱,誠不爲無弊,而各道儲置與詳定,例皆隨用會減,初無定數劃給於列邑者,不必獨令變通,從當徐議方便。其一,軍丁圖免,近益尤甚,民摠漸縮,軍布難充,宜令道·帥臣·守令,另査其投托免役之類,一竝充伍後,結斂戶排等弊,亦爲嚴防。其中寧遠·德川兩邑,民戶比前減縮,虛伍白徵,爲民痼弊,亦令道·帥臣,量宜減額後,稍待蘇醒,還爲復舊事也。辛·壬後各邑之權宜防弊,蓋出於不得已之政,而當初旣甚苟且,到今何可因循?令道帥臣,董飭諸邑,使之到底査括,漸次釐正,其間謬規,隨卽革罷,兩邑虛伍之弊,亦爲商確,無論移額與減額,從長變通,期於蘇捄之意,一體分付。其一,各邑民各庫之弊,旣因廟堂行會,方張行査,而民庫則必依辛酉節目,如有加下,以官廩充報,未及充報者,解由拘礙,而且勿別定監色,令首鄕·首吏擧行,則庶可撟捄,而且今守令,不能親執文簿,委之於曾經該庫之監色,實無査正之效,令道臣,察其守令之勤慢,啓聞論罪事也。民庫事,頃因慰諭使所論,已有所覆奏行會者,道臣似當趁卽擧行,更以繡啓辭意申飭,竝與勅庫定例,而一一按査,俾爲永久無弊之地。其一,平壤府井田舊制,實是罕有之古蹟,而近多冒耕漫漶之弊,令道臣·地方官,申明標石之限,俾無犯耕之弊事也。八條遺敎,至今未泯,而三代美制,猶有可徵,雖愚夫愚婦,尙可指點而咨嗟,則今此犯耕之說,可見民心之不古,而營邑之不能禁止者,是豈遵守舊蹟,講明遺俗之義哉?令道臣一從舊標,申明經界,如有冒占者,照律嚴繩之意,曉諭坊曲。其一,本道鄕綱不嚴,任路太雜,鄕錄儒案,容易新添,空帖實差,朝夕遞改,令道臣嚴飭禁斷,定爲防限,本道殿官中一窠,另擇於道內人中有行義才器者,啓聞差出,箇滿後遷轉京職,以爲陞六出宰之路事也。鄕綱亦是自中名分,而如是陵夷,誠非細故。賣鄕係是不法,則稱以願納,無難帖錄者,豈非貽羞之甚,而邑務何以整頓,民心何以維持乎?令道臣別成節目,知委列邑,俾作界限,無敢違越。殿郞二窠,旣是啓差,則擇擬惟在道臣,箇滿遷轉,亦有舊式,則修明自有該曹,爲先另飭道臣,使之各別愼揀,勿許如前數遞。其一,寧遠郡屢經大歉,民戶流散,疊役濫徵,爲民難保,寧城鎭將,自今革罷,寧遠邑治,移設寧城,以郡守陞爲獨鎭堂上履歷窠事也。其一,黃龍山城,在龍岡邑北數里許,邑倉·鎭倉,皆在城內,而鎭倉多弊,民不願受,罷鎭合倉,可祛民弊事也。兩邑事情,有難遙度,關問道·帥臣,使之商確狀聞後稟處。其一,安州以保障重地,城守之利,在於長江,而江水年年橫濫,距城轉闊,別飭道·帥臣,自今年極力疎鑿事也,淸川江疎鑿,實爲經遠之道,而事鉅力詘,尙未奏功。安州一帶,便失天塹,今不可不一試工役,而物力旣有前人之所設置者,令道·帥臣,講究形便,極力修擧。其一,中和前參奉李鳳集,价川前參奉玄心穆,俱有實行,合施調用,令該曹稟處事也。實行如此,俱宜奬拔,令該曹詳探後稟處。其一,价川文官金持泰兜攬邑權,侵虐小民之罪,令攸司稟處事也。繡啓旣請攸司稟處,不必更論。其一,守令之立碑紀績,自有禁令,而近漸尤甚,亟令道臣,嚴飭禁斷,復或有立石之弊,考其年條,不能禁斷之時任守令,摘發論罪事也。本有朝禁,而近漸蕩然,此亦紀綱所關。從今以往,各別申禁之意,分付道臣,亦爲關飭於諸道。其一,本道驛弊中馬點之頻數,屬驛之橫侵,濫騎之成習,尤爲難支之瘼,另飭道·帥臣,竝與私卜付撥,邊報遲滯之弊,一體禁斷事也。本道以使星往來之故,驛弊比他道爲最,濫騎濫把,尙可諉之於外至之瘼,而至於馬點之索賂,屬驛之橫侵,乃是各驛之自爲生弊者,寧不痛駭?令道臣另加痛禁,如或復踵前習,當該郵官,摘發論啓。別星之多數加把,私行之托公濫騎,亦令禁防,毋或違越。撥路遲滯,果因私卜之弊,廟堂之前後關飭,不啻申複,而尙無警惕之效,此後更有付卜滯撥之患,別般論勘之意,知委於沿路道·帥臣及灣尹處。其一,殺獄罪人殷山張召史,龍岡金學玄,价川朴成甲三人獄事,令道臣更加審理,俾無橫罹之冤事也。令秋曹,更爲行査稟處,何如?傳曰,允。
又以備邊司言啓曰,卽見慶尙右道暗行御史尹命圭別單,則其一,金山·開寧·知禮·山淸·聞慶·安義等邑,俱以峽邑,民少還多,民乃厭還,吏緣爲奸,至有受錢拔戶,替受立本之弊,令道臣,限三分二作錢減糴,以充京外應作,或從便移貿於穀少沿邑,二年三年,量宜省減,安義皮穀及聞慶小米,亦令分數作錢,俾蒙均惠事也。沿峽枵積之不同,專由於穀價之有高低也。苟使道臣,一遵還簿,實心裒益,則寧或有是?向以京司作錢,一依本穀所在詳定執錢,巡營作錢,亦不得步穀之意,有所筵奏行會者,此弊庶可少息,而今年則旣當新式之初,不得不以權宜之道,量其多寡,互換執錢,以爲分排均穀之方,然後自明年,更無換穀作錢之患,而山郡穀多之弊,亦可釐正,以此分付。其一,右兵營餉還中,流亡絶戶,指徵無處者,各穀爲二千二百餘石,而不敢以未捧勘簿,故混入留庫之數,徒滋虛實相蒙,夤緣舞弄之弊,卽令按簿核實,仍爲蠲減,使餉簿無復紊亂事也。餉穀法意,何如,而有此虛留云者,誠極驚駭,繡衣之不思完補之策,而只爲蠲蕩之論者,有欠勘量。當初未捧及中間虛勘之帥臣,固當捧現告勘處,而旣有年前報司者,此與全然掩匿有異,今姑安徐,本穀則分付道·帥臣,卽令收殺後,形止狀聞。其一,右兵營城餉屢萬包,斂散於晉州一境,而外面數三處,距山城爲百餘里,轉輸極難,民則納賂不受,吏則捧賂替受,至有執錢立本等許多奸弊,民病浸痼,吏逋委積。依湖南守城倉及松都之金川·長湍等倉例,許令下捧於本州附近倉,俾爲便民完餉事也。山城留餉,蓋爲陰雨之備,有難遽議下捧,今姑置之。至於替受立本等弊端,專在該裨·該吏符同容奸之致,而帥臣矇不覺察,仍成一邑切痼之弊。後若不悛,又售此習,而有所現發,則先自帥臣,亟施當律,首犯裨吏,嚴刑島配之意,別關嚴飭。其一,居昌·安義·山淸·咸陽等邑,麻是地産,綿非土宜,每當稅納,遠貿他境,冗費甚多,民皆受病,吏緣防納,倍價責捧,窮蔀殘氓,不勝其愁冤。依江原嶺西純布代捧及本道嶺底永作純錢之例,四邑田稅木,以布代納,捄其苦瘼事也。木布間便否,令道臣採探民情,論理狀聞。其一,固城民戶,除其營鎭驛屬,班民及各項雜頉,則應役者零星,疊役之苦,黃白之冤,在在愁慘,而光一面塘洞地,光三面安靜洞,以有統營餉屯及紙寺,故居民永除邑役,聚落漸蕃,遂爲遊手之淵藪,關飭道·帥臣,兩洞民戶,一竝還屬本縣,以紓邑民偏苦之冤事也。塘洞還屬之論,前此亦入繡啓,而帥臣之尙此持難者,似非利害較計之致,必有事勢窒礙而然。至於安靜洞之又爲蠲役,誠未知何故,而此則旣是近年創行者,爲先使之還屬本縣,塘洞則更爲關問帥臣後稟處。其一,統營軍校自辟窠蟾津別將,一自鎭前場稅,劃屬河東之後,無所聊賴,凋殘莫甚,該營管下南村·新門·舊所非等召募諸鎭中一窠,相換定給,以爲懷遠懋賞之方事也。分付兵曹,使之關問帥臣,從長稟處。其一,聞慶曦陽山,卽鳥嶺來脈起峯處,而山南有陽山寺,寺後岡麓稍低處,有於仁峙間路,抵延豊不過二十里,故去來商旅,皆憚鳥嶺迂回之路,由此捷徑,將作坦路,而鳥嶺重防,必歸虛設之關隘。依尙州松峙例,申飭兩道,嚴防間路事也。嶺關間路,係是邦禁,況以鳥嶺之重阨,許其馬路之傍開乎?分付湖西及嶺南道臣,使之斷絶蹊逕,禁養樹木,以爲永久防塞之地,何如?傳曰,允。
又以備邊司言啓曰,卽見全羅左道暗行御史沈英錫別單,則其一,稅斂本有恒典,而郡縣謂以計版,添出猥瑣條目,一結所收,殆至百斗,又出防納名色,其率高於計版,而所斂悉歸吏橐,下等之稅,濫捧六斗,旱田之收,混同責米,亟令廟堂,各邑所用三四年計版,都聚上送,商議存革,毋或踰越事也。捧稅濫雜之弊,已因右道繡衣別單,有所覆啓禁飭者,而計版之私自出率,而名色倍於元賦,防納之歲以爲常,而實結皆歸吏橐,下等之皆納六斗,旱田之混同收米,許多橫斂,不可但以濫捧言。供賦國之大政,而取於民有制,則一任幺麽下吏之橫恣,使民生殿屎,國計哀痛者,是無法之國,而湖南一路,幾何不土崩而瓦解乎?使按道之臣,收聚各邑所謂計版者,親執査檢,定其規例,汰其冗濫,成出不刊之定制,務歸均一,毋得低仰,使民瞭然知當納之數,仍卽修報於掌賦衙門,以作京外憑準之資。其一,外邑契坊,弊近益甚,一邑之內,饒實之村,悉爲契坊,歲以收賂,使免賦斂,甚至有營契·官契·戶契之弊,嚴飭革罷事也。率土莫非王臣,而割爲邑屬之私有,非但簽丁之圖免,諸般應役,初不相干,甚至有營邑作契之說,爲營邑者,不惟不能禁,乃從以效之,寧有如許法紀乎?令出惟行之道,惟當一付之道臣,以此關飭,使之到底革罷後,形止登聞,如是之後,復有契坊二字之入聞於朝家,則先從道臣重勘之意,分付,此弊諸路皆然,一體申飭。其一,民庫捧下,本有節目,而近以不當名色,新創節目,科外濫斂,民難支保,令廟堂,列邑節目及時行條例,收聚上送,爬櫛盤覈,畫一遵行事也。湖南民庫,與西路有異,卽不過各邑之所私設,而始出於便宜防役之計,終歸於剝割罔利之科,旣是朝家之所不知,則到今只當使之革罷而已,何可强議其定例,以損事面乎?令道臣,亟思變通之策,以絶徵斂之路。其一,戶籍之受賂賣戶,近成痼弊,增減之際,奸吏舞弄,殘民受害,令道臣,通執各邑戶摠之多寡,計其烟堗,大者家立一戶,次者二家一戶,次者三四家一戶,而有闕則令本里立代,著爲令甲事也。籍法不嚴,故軍丁之虛額也,還簿之紊亂也,徭役之不均也,遷徙之無常也,皆由於此。繡啓中數年經理之論,儘得要領,分付道臣,預加商確,著爲令式,以爲待式年遵行之地。其一,己·甲以來,陳荒居多,而民慮冒稅,尙不墾闢,許年限年定稅,募民入耕,且今隱結,歲增月衍,而仍爲掩覆,令道臣査陳覈隱,彼此相代事也。査陳一款,已因右道繡啓,有所稟處者,不必更論,而至於隱結之分排列邑,受其自首,有傷事面,決難議到。若於査陳之際,從實區別,則自有隱漏覈得之方,以此分付。其一,近來加留之法,尤爲還弊中惡習,方其春糴,吏皆受食,及至秋捧,民實替納,令廟堂議其釐革事也。加留之說,可謂無弊不有,而弊至於斯,誠末如何矣。不可不覈得用律,然後庶不至長其惡習,令道臣,査出各邑中最猾者幾人,具格啓聞,其餘隨其所犯多寡,各別刑訊遠配。其一,湖南郡縣,槪多褊小,而吏額則太多,自廟堂通執列邑,計其田摠,每二千結,置吏十人,田少而戶多處,每二千戶,置吏十人,孔路都會之地,量宜加定,田與戶俱未滿二千者,議其便宜,俾無太殘,每年派差之法,必爲革罷,永任責效,則謹愼自守,庶可矯弊事也。吏額本有各道定例,而前此屢飭,迄無實效,專由於營邑姑息之致。更爲行會,俾各依定例査汰,輪差雖曰有弊,久任亦必難便,置之,其一,營主人之弊,近益尤甚,營下之權吏豪胥,乃爲此役,而役價漸增,民斂無節,自今依他道例,令軍牢使令輩,買窠立役,新增役價,竝行刪汰事也。旣有前道臣所釐正者云,更加申嚴,俾爲永遵之意,分付。無論吏胥奴令,苟能操切,不令貽弊則固善矣,何必變通乃已乎?置之。其一,道臣巡歷時,茶啖夫馬,極其汰侈,成一巨瘼,令廟堂議其裁省,監司新到後,守令延命時,民弊亦多,自今申明舊法,使於本邑坐待巡到事也。行部時廚傳等節,道臣苟能存心除弊,則豈有法外張大之擧乎?此則不待提飭,而宜各自勉。至於守令延命之或營或邑,隨其事勢之便順而已,何必硬定法例乎?置之。其一,堂下守令之濫乘屋轎,草轎之翼帳高褰,在所嚴禁,令廟堂申飭,驛馬濫乘,弊近尤甚,自今監·兵·水營額內軍官,枚報兵曹,自兵曹關飭各驛,名不在報者,毋得給馬事也。堂下屋轎,非但守令之不可濫乘,雖使星亦有階品,而近來則全無防限,徵官末職,各相效尤,視以爲常,此實等威不明之致,而馬政疲頓,職由於此。申飭道臣,使之一切禁斷濫騎之弊,繡啓所論,足可以祛其太甚,分付兵曹,依此施行。而此後則一依元事目,凡幕裨爲名者,非公幹,雖本道內,毋得給馬之意,申明知委,仍卽行會諸道,一體擧行。其一,各邑保率之私自增簽,收其身布者,靡有限節,各樣保率之案,竝令本道,收聚上送,商確釐正事也。已因右道繡啓,有所覆奏申飭者,不必更論。其一,水營戰船,膠粘沙泥,脫有不虞,一無可用,一遵先朝下敎,以爲與漕船通用之地,惟龜鶻等船,仍舊造置事也。各道戰船,膠粘不動,隨造隨腐,焉有陰雨之備,而疎虞若此者乎?年年修改,徒致松田之童濯,不出幾年,雖欲修改,而其如材不可得用何哉?戰漕通用之論,決知其有便而無礙,而因循未決,實爲識者之竊歎。今宜博採而變通,先令戰船所在各道道·帥臣,具意見論理狀聞後,仍爲收議於戶·惠堂及諸將臣處,以爲稟處之地。其一,漁場·鹽盆,興廢無常,而陳廢白徵,新起隱匿,爲弊極多,詳覈釐正事,令該司稟處事也。令該廳一從事目,詳覈釐正。其一,莞島·折爾島,卽松田中大者,而今皆童濯,每式年秋,發遣山澤司郞官,廉察論罪事也。松田摘奸,久廢不行,從當稟旨差遣,而爲先以先甲之意,關飭道·帥臣處,使之惕念申禁。其一,兵營進上價米三百二十五石零,以大同米收捧於民結,而大同虧欠者,以還米充報,故米品粗劣,每石加入,恰爲半石,年年白徵,爲民切瘼。大同上納中三百二十五石,以儲置米例,除給本縣之意,令該司行會本道事也。分付該廳,從長措處。其一,興陽縣有竹島等三處竹田,隷于水營,每年伐去,今成荒田,而近令本縣來納,故每年三百餘兩,白徵民結,以防竹價,以左沿六七邑,均敷此役,俾爲紓力事也。不毛之地,有此白徵,分付道臣,酌量變通。其一,水營還米,變爲牟租,多爲民弊,竝還作米,而九面民人,旣受邑還,又受營還,被督倍甚。近邑四面,宜受邑還,近營五面,宜受營還,酌量知委之意,分付本道事也。餉米之還作本色,實合糴法,受還之各從附近,可除民弊,令道臣從長知委。其一,淸州及畿內諸邑與廣州·華城等地,牛禁解弛,嚴飭禁斷事也。此是泮人,符同奸民而然,令道臣·守臣,各別懲洽,期於禁斷。其一,南原幼學崔甲孝,昌平幼學鄭在勉,有志窮經,持身謹飭,合有收用之道事也。其一,孝子淳昌故士人金光儁·金光源兄弟,長興故士人尹周顯,谷城故士人安孝天,上項諸人,卓異之行,合施旌贈之典,令該曹稟處事也。竝令各該曹稟處,何如?傳曰,允。
又以禁衛營言啓曰,本營字內崇禮門東邊第五城廊近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
注書鄭德和書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山,植木處看審是白乎則,松橡薈蔚是白遣,自靑鶴洞,至舊失火處,老木周帀,穉株參差,而別無斧斫之痕是白遣,歷典牲署冷井洞,下詣南壇是白乎則,壇砌門墻,別無圮傷處,而主山及案山,樹林蒼鬱是白遣,自文峴至梨泰院後麓水閣峴是白乎則,土性瘠确,穉松略存是白遣,自寒風峴,至漢江壇是白乎則,亦爲無頉是白遣,自雁峯至畫景谷是白乎則,樹木茂密是白遣,至斗湖壇寺,日暮止宿是白遣。初二日平明,詣司寒壇看審是白乎則,亦爲無頉是白遣,自安靜谷靑蓮寺,至無學峯是白乎則,亦爲無頉是白遣,其餘所經外山諸處,爲積雪所掩,不得一一詳審是白乎乃,別無斫痕之意,敢啓。傳曰,知道。
上在昌德宮。停常參·經筵。
金熙華啓曰,明日常參·經筵,取稟。傳曰,停。
金蘭淳啓曰,行大司憲權常愼,執義趙庭和,掌令朴昌擧·柳可均在外,持平金·趙傳旨未下,監察茶時之意,敢啓。傳曰,知道。
曺鳳振啓曰,同副承旨朴齊聞,今日不爲仕進,卽爲牌招,何如?傳曰,允。
傳于金熙華曰,傳香承旨馳詣景慕宮,奉審摘奸以來。
金熙華啓曰,應敎未差,副應敎林東鎭,副修撰金大坤差祭,副校理尹心圭,修撰姜世白,副修撰李魯秉在外,玉堂上下番俱空,事甚未安。校理李彦淳·沈英錫,副校理朴永元,修撰金道喜,竝卽牌招,以爲推移入直之地,何如?傳曰,允。
又啓曰,玉堂備員間,視事頉稟之意,敢啓。傳曰,知道。
以持平金·趙牌不進罷職傳旨,傳于金蘭淳曰,只推。
以正言李竣祜牌不進罷職傳旨,傳于金蘭淳曰,只推。
曺鳳振啓曰,守令署經事,命下矣。持平金·趙,正言李竣祜,旣有只推之命,竝更牌招,以爲署經之地,何如?傳曰,允。
注書鄭德和病,代以李鏵爲假注書。
以同副承旨朴齊聞牌不進罷職傳旨,傳于曺鳳振曰,只推。
以校理李彦淳·沈英錫,副校理朴永元牌不進罷職傳旨,傳于金熙華曰,只推,
以持平金·趙再牌不進罷職傳旨,傳于曺鳳振曰,只推。
以正言李竣祜再牌不進罷職傳旨,傳于曺鳳振曰,只推。
曺鳳振啓曰,守令署經事,命下矣。持平金·趙,正言李竣祜,旣有只推之命,竝更牌招,以爲署經之地,何如?傳曰,允。
以全羅監司洪奭周狀啓,長城府民家失火事,傳于任百禧曰,當寒失棲,聞甚矜惻,元恤典外,別加顧助事,分付。
李羲準,以都摠府言啓曰,今日入直內三廳武兼禁軍及軍兵等,當爲中日習射技,而景慕宮冬享大祭齋戒相値,不得設行之意,敢啓。傳曰,知道。
又以備邊司言啓曰,卽見故黃海道暗行御史洪勝圭別單,則其一,京司上納小米一石價三兩伍錢,大米一石價四兩伍錢,卽他道所無之例。況本道全尙田農,小米最歇,而濫捧高價,怨讟載路。自今年爲始,小米則每石三兩,大米則每石四兩定式施行,其餘各穀,亦依小米例,準折遞定,而其中開市穀·北路穀及營各庫穀耗條,今若一例減捧,則公用之不足,不得不給代,令廟堂往復本道,從便指劃事也。本道詳定之比他道有加,誠爲斑駁,而當初磨鍊,蓋緣事勢之不得不然,行之屢十年,有難遽議變通。且道內需用條,旣無以給代,則只令京納條減定,亦不無貳價生弊之慮,今姑置之,以俟更議。其一,信川等三邑都水口,潮縮泥生,蘆葦茁茂,且傍近作畓築室者,橫築一垌,益致下流之狹隘,水勢橫亘,爲害不少。卽爲知委三邑,捧甘各宮,使被水災之各宮畓及民畓,逐結斂錢,移給於水口近處作畓築室者,俾爲從他移去,永毁橫築之垌,蘆葦之礙於下水者,亦爲刈去,毋得徵稅事也。三邑之連年水災,果由於水口湮窄,不能下洩之致,今若鑿開水道,則可祛此患,而繡啓所論,蓋出於永逸之方。第斂錢移民,弊甚於水災,今不可遽議,置之。其一,平山府下月坊所在粘石屯,卽松營所管,而屯還糶糴,牙兵聚點等節,每年自該營,差送別將,主張擧行,本邑初無干涉,故其所爲弊,不一而足。自今屯還,移屬平山,無論牙兵與民戶,以該屯附近坊里,均便分給,而所捧耗條,上送松營,牙兵身布,亦自本府收捧上送,點考則自松營,定送營校,與本邑監色,眼同擧行事也。分付道臣,往復松營,從長釐弊。其一,巡牢·撥馬·軍需三庫轉販錢,一自移付執事廳之後,竝皆什四取殖,竝利作本,畢竟收殺,害及隣族。自今巡·撥兩本錢,依前付之兵庫,軍需轉販,亦勿付執事,而付之本庫,以什二殖利之意,知委道臣,俾卽釐革事也。三庫本錢之加倍取殖,竝利立本,已是非法,而私債之混捧,害及於隣族,爲一二營校之料販,使一道之民,受若至此者,寧有如許事體乎?分付道臣,使之復舊例措處,俾爲釐革之方。其一,兵營入防軍卒,有隨營牌戶首名色,而散在各邑,赴番之際,爲弊多端。今若停番,納布竝計其兩保錢四兩,則合爲六兩,其中二兩,則依例入用於支放,四兩則募得本營城內外壯實軍,以爲十日輪番,一如關西·嶺南兵營例,定式施行事也。便否有難遙度,關問道·帥臣後稟處。其一,殷栗以至殘之邑,爲三司出宰之窠,遞易頻數,痼瘼莫捄。今若以蔭官窠爲變通,而仍作陞遷之楷梯,則邑事自可整頓,令該曹稟處事也。本邑凋弊,漸難收拾,無論文·蔭,苟能擇差而久任,則庶有整頓之望,姑觀來頭,酌量稟施之意,分付銓曹。其一,各鎭防船新造改槊之需,以水營留布上下,而長淵金沙鎭,則留布外不足之數,以僧料取用,又不足則以本鎭軍糧米賣用,末乃徵之於僧將之本族,故僧徒逃散,事面苟艱。今依白翎鎭例,以詳定米中會減之意,分付道臣事也。令道臣査處。其一,登山鎭在於康翎,而邑鎭定界,積石爲標,而凡干稅納,皆自本鎭擧行,中年以來,稱以原籍官,侵漁鎭民,使不得安堵。依白翎·椒島例,分界成籍,無相干涉,月令進上及漁稅·船稅,竝令本鎭上納事也。本鎭若不能支存,則其害終歸於本邑,何不念到於此,而使鎭民若是偏苦乎?依舊例定標分籍,使之各應其役,毋相侵擾。進上及船漁稅之令本鎭直納,如無掣礙之端,亦爲一體施行,俾除邑屬操縱之意,分付道臣。其一,海州故學生兪季元,信川故良人方致元妻李召史,俱有孝行,令該曹稟處事也。令該曹稟處,何如?傳曰,允。
又以備邊司言啓曰,卽見公淸右道暗行御史李彦淳別單,則其一,本道未蒙頉舊災之以新災推移者,爲三千八百九十結零,不入於狀聞,而只自本道推移分俵者,爲一千九百八十六結零,而此果多年仍陳,無望還起,使各該邑,到底爬櫛,如有冒錄濫入及可復起墾者,一竝査拔,只取其眞箇荒蕪者,轉報戶曹,仍令永減,丁丑·己卯川浦之蒙頉者,爲五千餘結,而難保無冒錄之弊,申飭道臣,另行査櫛,當初僞頉及伊後起墾者,一一覈出事也。舊災一款,已因左道繡啓,有所稟處者,而永頉雖不得遽議,査陳有不容少緩。蓋陳廢之已墾者,從實區別,川浦之僞頉者,到底査發,然後災政無得相混,結摠庶免永縮,分付道臣,參量各邑事勢,使之漸次經紀。其一,訓鍊都監屯稅之一有定數,遇災無減,爲生民切骨之瘼。其屯土川浦處,令各該邑,逐庫踏驗,無望起墾者,許令永頉,時起田畓,每秋檢田時,一體執災,從實減稅事也。屯土之隨起執稅,自有年分時狀請者,不必別飭,而至於永災之一向責稅,實爲屯民向隅之歎。分付該營,待明春下送校吏,眼同踏驗後,以爲區別定摠之地。其一,軍門移劃大同米捧上時,情費比惠廳,殆過三倍,自今依宮房免稅例,使各邑都納于惠廳,自惠廳,分送各該軍門事也。旣爲移劃於軍門,則有難都納於惠廳,而濫捧之弊,不可不嚴禁。令各營門,凡係冗雜名色,竝爲減省,一依惠廳規式施行,仍令知委諸道,俾除雜費加磨鍊之例。其一,農政莫先於水利,而堤堰司每歲另飭,只歸文具,更爲另飭道臣,各邑堤堰之湮塞潰破者,逐庫修築。若其功役浩大處,或隣面赴役,或近邑借丁,從便擧行,仍察其勤慢,擧似於褒貶題目,著爲令式事也。堤堰申飭,自是年例應行者,又有年前別飭,而視若文具,依舊玩愒。來頭備郞之行,當有別般摘奸,預先修擧,俾有實效之意,一體知委於諸路。其一,軍餉事體,異於他還,而種種弊端,難保必無。自今餉穀所在處,每於畢捧後,或畢分後,發遣備郞,歲一摘奸,著式施行事也。還餉摘奸事目,前有所定奪知委者,本道亦當次第施行。其一,捧稅斗斛,邑各不同,大小相懸,關飭道臣,以營上鍮斗斛較正,一竝新造,上納時情費增加之弊,自廟堂嚴飭各該司,元定式例外,毋敢踰濫,而如有復踵前習者,隨其現發,嚴刑定配事也。因湖南繡單,有所覆啓知委於諸道者,不必別有申飭。其一,本道今年穡事,到處歉荒,而分憂之責,專在於守令,令廟堂申飭道臣,如有難責濟活者,使之狀聞罷黜,仍令該曹,擇差以送事也。道伯之黜陟嚴明,銓曹之差除愼擇,何時少忽,而今當災歲,尤宜惕念,以此申飭。其一,生財養松之方,莫如煮鹽取殖,自今安眠島山擁水回處,設鹽盆數百處,荊棘落葉及年久朽木,許令爲煮鹽之柴,而營閫加意廉察,鹽戶相望糾詗,使不敢犯及株松。而邑鎭中擇爲差員,裨將中定爲監官,所煮之鹽,與民其半,以其半爲公鹽,發賣換穀,以補國用事也。生財之道,莫過於地無遺利,況當民國俱竭之時,苟可以少補,則固當惟恐不及,而至於封山及堤堰,雖或廢棄者,猶不得輕易許民者,誠以事目甚嚴,窺覘滋多。朝家如或一番着手,奸細必將百輩接踵,竝與禁養之山,蒙利之堰,而盡歸冒占而後已。今此安眠一島,非無閑曠興利之所,而以方內最鉅之封山,一朝蕩然,則其外諸島,將見不期許而自許,其得失輕重,果何如哉?繡衣之不思申禁之策,而反有此弛禁之論者,殆若曲說,有違法意,當該御史,從重推考。其一,水營及貳衙日用火木,設營之初,例下價錢,定柴軍給代,又於元山,置柴場刈取矣。中年以來,責捧於安眠島,每朔所捧,爲二十四把,而用之有餘,又復代錢,無弊不生。自今以後,復設柴軍柴場,以繼日用,永勿責納於安眠島,而如有犯者,治以贓汚之意,定式施行事也。水營卽專管禁松者,而乃有此科外徵斂,無異躬犯,何能禁人?實不勝駭歎。自今一切革罷,苟或襲謬,斷當摘發重繩之意,分付道·帥臣處。其一,造船價會減之數,未滿三分之一,故或差富民擔當,或抄富戶斂錢,殖利以補不足,而專事省費,僅具船形,且禁松之道,無如禁民入島,特重島民之役,分類爲案,或爲斫運役夫,或爲造船匠人。造船一款,自水營主管,物力自該邑酌定備納,而復用劈鍊之制,水使親監,務從堅固事也。近來造船之不固,便成各道通患,此豈徒物力不敷而然哉?專由於營邑不能董飭,一任任掌輩作奸而然,觀於富民處勒徵之說,可知其托公營私,無弊不有矣。物力本有會減,不必自該邑,別爲酌定,營下戰船,水使固當監造,而至於各邑船,則雖非親監,豈無檢察堅造之道乎?旣知其如是疎虞,則不得不一番摘奸,以爲懲創之擧。預先關諭於諸道,俾各惕勵。島民之冒入者,無論役夫與工匠,自可從便使用,而與其重役貽弊,無寧依法刷還,竝以此分付。其一,安興鎭,卽畿甸之咽喉,嶺·湖之要害,而無菑畬箭簾之利,故民散而不聚矣。本鎭衙後,有十里長海,地甚平穩,築而爲堰,足爲民人二百家之産,租庸與調,專屬本鎭,以爲料理。移置水營於安興,以舊水營,仍作防營爲後繼,則允爲固圉之道,令廟堂商確稟處事也。水營之移置安興,事係沿革,固難輕議,而鎭後築堰之論,如可完役蒙利,則何患財力之難辦乎?令道·帥臣,更察形便,論理狀聞。其一,安眠島,卽洪州·瑞山·泰安三邑之地,而松政與生蝮進上,主管於水營,籍帳與田結·軍政·海稅等事,主管於本官,故民有兩官,使役浩繁,採蝮之軍,相繼流亡,進上將有闕封之慮。且靑島·外烟島·鹿島·揷時島·外長古島·元山島·孝子味島·蔬島·陸島·抽島·古代島等諸小島,俱是洪州地方,而營邑交侵之弊,與安眠無異。今以各島,割境分籍,屬之水營,如獨鎭之例,而居民之入於陸役者,竝令換定於舟師,則民弊軍政,庶可矯捄事也。水營卽專制一道者,則地方之割付,反損體貌,且不無祛弊生弊之慮,今姑置之。營邑交侵之弊,令道臣各別禁斷,成給定例,俾無違越,以爲島民紓力之地。其一,各邑所在民庫錢,近多濫用,徒存虛簿,事成慨然。故韓山·舒川·庇仁·靑陽·石城等邑,吏輩作奸錢査徵者,或令設稧,或付民庫,俾防民役,水營下屬及從人輩捧賂錢六百十二兩,付之該水營,以爲軍器修補之資,公州吏校輩各樣捧賂橫斂錢一千二百四十八兩,或付補役廳,或付民役廳,俾各添補支用,而必有句管之處,可無乾沒之患。令道臣,嚴飭各該營邑,如法典守,無至匱乏事也。繡衣旣有覈得添補者,則固宜典守有方,令道臣申飭各邑。其一,各驛到處凋敗,弊將難言,自今以後,各道察訪,另加擇人,凡係雜費,一切痛禁,騶率踰制,法外濫騎,班戶之奪耕位土,這卽報營嚴勘,良役之混疤,奉足之侵奪,亦皆禁斷,位土復戶私相買賣之弊,竝加嚴禁之意,行會各道事也。已因左道繡啓,有所稟處者,不必更論。其一,闕額軍布之侵徵隣族,無邑不然,而公州尤爲甚焉。自今公州判官,勿拘資格,以素著聲績者,各別擇差,投托冒避之類及額外校生,禊房保率,一一移充於闕額之代,而非但可行於公州,道內諸邑,一體嚴飭,俾有實效事也。亦因左道繡啓,已有稟處者,而公州之難治,非但軍丁一事,許多弊端,最稱巖邑。該倅適當新赴,而旣有前褒,益加淬勵,期有實效之意,另爲申飭。其一,洪州地方,有十九島,民各有田,而土豪輩,冒占爲己物,以魚鹽牟麥,私自捧稅,而稅法倍重於官規。自今諸島土地,尺量入錄於量案末端,私稅濫捧之弊,各別査實嚴懲事也。土豪冒占處,如非潛匿國結,必是勒奪民基,分付道臣,凡諸島之入於私稅者,一竝摘奸尺量,轉報該司,添入元帳,而復或有稱以己物,惹鬧侵民者,卽爲照律懲治。其一,公州雙樹山城,外雖臨江,內無一井,便作棄城,卽令鑿渫舊井,疎通隱溝,外城之圮毁者,更加修築,而如或難便,則拱北門外鑿井引水之意,關飭道臣事也。行會本道,使之商度施行。其一,吏逋徵族之弊,最爲干和之端,令道臣嚴飭守宰,諸吏中別擇謹愼畏法者,田政穀簿等任,隨所長差出,以其應食充逋,而無欠則勿限年輪差於錢穀之任,如或不能充逋,反有新欠,則施以加倍之律。吏額之過濫,亦係病民之一端,一體嚴飭事也。徵族一款,亦因左道別單,有所申飭者,而逋穀收殺之方,惟在營邑從便施措之如何,何可以吏輩差任,自朝家知委乎?置之。吏額本有定數,而近來到處過濫,因此民邑受病,不一其端。前後朝令,徒歸例飭,而終無一二邑實心擧行者,此亦紀綱所關,更爲嚴飭,期卽査減,俾無更煩申飭。其一,各邑館宇,到處頹毁,而德山縣客舍之覆壓,已爲十餘年之久,故以島陸風枯松中,報備局請得烙給之意,文移道臣,俾卽經始,而其他各邑館舍·倉宇·刑獄之圮毁處,一竝修理之意申飭事也。修葺之政,亦係治績,令道臣申飭各邑。其一,定山幼學尹景斗,洪州生員沈東奎,結城進士鄭基重,俱有實行事也。其一,結城幼學李顯在,定山故貢生全益哲,保寧故士人申宗海妻李氏,舒川贈嘉善羅斗卿妻金氏,孝烈卓異事也。竝令各該曹稟處,何如?傳曰,允。
又以備邊司言啓曰,卽見江原道暗行御史洪學淵別單,則其一,未量九邑,覆審年久,陳起屢換,稅多橫徵,待秋覆審後幾年,守令一次躬行覆審事,依式施行。淮陽稅役催納時,情費過濫,及寧越·高城乞卜之弊,竝嚴飭釐革,軍丁闕額,專由於冒錄鄕案之致,令道臣另査充額。江陵·寧越·平康等邑奪還·乞還·例給穀等名色,俱係還弊,列邑亦不無吏奴輩欠逋及私分之弊,令道臣嚴飭禁斷,虛欠之數,亦令準捧充上事也。未量各邑之田政紊亂,自昔已然,而檢田久廢不行,執稅依舊比摠,安得無陳起互換,虛實相蒙之患乎?當此少康之時,一番覆審,在所不已,卽爲行會,使之量宜擧行。其他列邑結役之偏重,軍伍之虛疊,還政之容奸,竝令一一檢察,情費之科外過濫者,照例減給,鄕任之納賂冒錄者,考籍査汰,吏輩之作逋害民者,按簿懲治,俾有三政就緖之效。其一,嶺東諸邑官廚日用魚鮮廉價卜定之弊,卽令革去,而從市價貿用,海産進封時情費,依杆城例施行,三陟府紫檀香封進時情錢及松板曳運之費,皆責漁戶,江陵府官用脯燭皮筋角,令津主人擔當者,俱係無義,竝令釐革,而所謂津主人名色,永令革罷事也。海弊釐正,纔過數十年,而海戶難支之狀,又復至此,爲守宰者,不能對揚朝家軫恤之德意,使無告之殘氓,無以奠保其業,言念紀綱,良可寒心。此後則凡係海民侵漁之端,一意矯捄,當禁者禁之,當減者減之,可以變通者,亦卽變通,大則狀聞,小則自斷,參互定例,成出節目,知委列邑,使之永久除弊之意,分付道臣。其一,採蔘時蔘商之驅民入山,及稱以蔘錢,私債添徵之弊,嚴加禁斷事也。民性如鳥獸,順之則馴,咈之則駭,强其不能,驅脅而使之,其入也廢農,其出也蕩産,民安得遂其性而不爲駭散乎?自本道旣有新禁云,使之益加申嚴,永杜弊源,蔘商輩捧債虐民之類,査出其尤甚者,亟施刑配之律,以懲日後之意,一體關飭。其一,銀溪驛屬北路六站,以孔路殘郵,爲弊多端,而南北兵使與北路守令往來時,多乘輪車,濫把餘馬,仍把迂路,竝係法外,申令嚴飭。平陵·祥雲兩驛,復結應稅外,邑吏輩之科外添徵者,亦令嚴禁。祥雲屬元巖驛,位田則在於襄陽,馬戶則居於杆城,旣未耕食,亦難移粟,令道臣量宜移買,俾爲方便事也。濫把迂路之禁,事目甚嚴,至有郵官直啓之法,近來解弛之至此,非但使客之多有違例,討索,亦由駭驛之不能據法防塞。分付該曹及該道,使之申明修擧。武臣乘車,專由占便,此豈宣力驅馳之意哉?前旣有禁飭者,更爲嚴防,隨現執奏,依先朝乘轎之禁,從本律嚴勘。復結加徵,位田換置,令道臣査處。其一,嶺東九邑之每式年點船釐案時差使員,以列邑守令,輪回差定,故爲弊多端,自今爲始,使各其邑守令,定式擧行事也。式年點船之定送差員,自是法式,則今不必輕加變革,置之,點閱時海民之奸僞,官屬之侵漁,各別察飭,先罪各該差員之意,分付道臣。其一,宜嬪宮折受田土,在於狼川縣,而自罷宮差,使邑上納之後,元田陳廢之混同執稅,火田陳荒之不得蒙頉,俱係冤痛,自本宮依前定送宮差,與邑吏眼同打量,隨起隨稅事也。捧甘內司,使之待明春下送宮差,以爲打量區別之地。其一,本道自來穀貴,而大米尤爲翔貴,原州三營門軍保米,狼川禁·御兩營保米,依寧越等八邑例,竝許代錢上納事也。民勢雖有難便,軍需有難輕議,置之。其一,黃腸封山禁養之法,近漸解弛,嚴飭該道,依禁松節目,無或疎忽事也。封山禁養之節,近漸疎虞,犯斫犯耕之患,比比有之。守令苟能如法守護,則奸民何以生心冒禁乎?嚴飭道臣,使之依節目申禁,封山所在各道,一體關飭。其一,烈女通川良人張厚宗妻韓召史,卓異之行,合施旌褒之典事也。其一,淮陽縣殺獄罪人宋元哲,令該曹知委該道,更爲行査事也。竝令各該曹稟處,何如?傳曰,允。
金蘭淳,以義禁府言啓曰,因平安南道暗行御史朴來謙別單,備邊司啓辭內,价川文官金持泰,兜攬邑權,侵虐小民之繡啓,旣請令攸司稟處,不必更論爲辭矣。金持泰,以大靜縣監,時在任所云,依例發遣府羅將,交代後拿來,何如?傳曰,待待命拿囚。
義禁府照目粘連,豐基前郡守李龜星矣本府議啓內,吏逋收殺餘錢六百兩事段,徑遞而未及結抄,勢或無怪,治簿而見在懸錄,言有可據,而吏樻掌留,旣失典守之道,査庭推諉,必致僨用之歸是白遣。東軒移建時民斂事段,假如囚供,而雖無一金半錠之斂,黃姓人之差出監官,藉曰自當,是亦收斂,餘外分徵之數,雖無指的,過半乾沒之流,必有所據是白遣。南在度之檢獄,下屬討索,雖曰徵給,難免不飭,朴龍雨之替徵,嚴杖督捧,旣涉非理,豈能無冤是白乎旀,房無嬖畜婢藏之搜賣,言或爽實,而冊有客弊,吏賂之暗通,理必招謗是白遣。村案許葬,雖曰闊遠,事係至親,難免循私,隣境益緬,雖曰私買,義在官民,未能遠嫌是白乎所,不可以囚供之逐條自辨,有所參恕。以此照律罪,從一科斷,杖六十收贖,告身盡行追奪,徒一年定配,私罪。奉敎依允爲旀,功減一等爲良如敎。又照目粘連,眞寶前縣監嚴著矣本府議啓內,分留穀之都擁虛簿,雖無指的,難免不察之失,準折米之一任刪改,雖諉私記,可見容奸之跡是白遣。支站錢之分徵,果若比前半減,豈有濫徵之謗?陞戶軍之操縱,苟能嚴加察飭,敢售捧賂之謀?繡啓旣曰信人如己,則可知非其躬犯,而溺職之失,在所難免。以此照律罪,杖八十收贖,奪告身三等,私罪。奉敎依允爲旀,功減一等爲良如敎。又啓目,柒谷府使柳得源原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
金蘭淳,以義禁府言啓曰,保放罪人李龜星,還囚照律以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員金聲和手本,則時囚罪人柳得源,素患風眩之症,當寒添劇,四肢如束,食飮全却,實有難保之慮云。罪人病勢如此,則一邊保放,一邊草記,曾有定式矣。柳得源,姑爲保放之意,敢啓。傳曰,知道。
又以義禁府言啓曰,保放罪人李龜星,杖六十收贖,告身盡行追奪,徒一年定配照律公事,判付內,依允,功減一等事,命下矣。李龜星,功減一等,減徒加杖,杖一百收贖,告身盡行追奪,放送之意,敢啓。傳曰,知道。
修撰李魯秉疏曰,伏以臣,幸蒙聖渥,歸伏田里,任便居住,感祝冞切。迺於本月二十八日,祗奉同副承旨成貼有旨,以臣爲弘文館修撰,令臣斯速乘馹上來者,臣北望稽首,惝怳震駴。竊念臣之空疎庸陋無可比數之狀,不惟同朝之所共知,屢叨是職,昵侍淸光者,至于六載,則仰惟殿下,亦已洞燭無餘,今此誤恩,又何爲而至也?念古人不俟駕之義,宜乎竭蹶趨承之不暇,而臣本稟賦虛薄,早多疾病,年方壯盛,羸悴特甚,居常凜凜,不敢自比於恒人矣。素患癖積,遇寒倍㞃,委身牀褥,不省人事,以此症形,實無時日登途之望,玆敢冒萬死仰瀆於崇嚴之下。伏乞聖慈,特垂矜諒,遞斥臣所帶之職,以便公事,仍治臣瀆撓之罪,以警具僚焉。抑臣憂愛微誠,竊有耿耿不自已者,今因控籲,衷情倍激,寧敢有隱?噫,近年以來,災異荐疊,無歲無之,而日者雷電之作,紅霓之見,又在收藏之節,聖心震驚,哀敎切惻,瞻聆所及,孰不欽仰,思所以對揚萬一也哉?臣誠愚無知識,固不足以仰贊明旨,而竊謂天人相與之際,甚可畏也。自古災異之作,未必便亡人國,惟遇災而無恐懼修省之實,則其國必亡。若殷高之雊雉,宋景之熒惑,因此警懼,修德正事,故不惟得免於危亡,遂致中興之盛焉。今此上天之示警,安知非仁愛我殿下,警動我殿下,使之惕然知懼,赫然思奮,感發振作,一新庶政邪?臣聞應天之道,以實而不以文。今殿下,罪己之敎雖下,而無實心而應之,則直是文具而已,求助之念雖切,而無實政以行之,則亦是文具而已,苟如此,則安得以感動天意,轉災爲祥也哉?殿下反以求之曰,進修當勤而或有怠歟,紀綱當振而或有弛歟?民隱之或未察歟,言路之或未開歟?反復深究,有一於是,則震惕悚慄,有若皇天上帝,臨之在上,宗社神靈,守之在旁,懍懍然不復使一毫私意,萌於其間,以實心行實政,則庶幾天心逸豫,收還威怒,邦其永孚于休矣。伏願聖明,懋哉懋哉。臣無任云云。省疏具悉。所陳當留念,勿辭上來察職。
上在昌德宮。停常參·經筵。
金蘭淳啓曰,行大司憲權常愼,執義趙庭和,掌令朴昌擧·柳可均在外,持平金·趙傳旨未下,監察茶時之意,敢啓。傳曰,知道。
曺鳳振啓曰,左副承旨李羲準,同副承旨朴齊聞,今日不爲仕進,竝卽牌招,何如?傳曰,允。
金熙華啓曰,玉堂上下番俱空,事甚未安。校理李彦淳·沈英錫,副校理朴永元,旣有只推之命,與副應敎林東鎭,副修撰金大坤,一體牌招,以爲推移入直之地,何如?傳曰,允。
李鏵在外,代以任百能爲假注書。
以持平金·趙再牌不進罷職傳旨,傳于金蘭淳曰,只推。
以正言李竣祜牌不進罷職傳旨,傳于金蘭淳曰,只推。
金蘭淳啓曰,守令署經事,命下矣。持平金·趙,正言李竣祜,旣有只推之命,竝更牌招,以爲署經之地,何如?傳曰,允。
以左副承旨李羲準,同副承旨朴齊聞牌不進罷職傳旨,傳于曺鳳振曰,只推。
以副應敎林東鎭,校理李彦淳·沈英錫,副校理朴永元,副修撰金大坤牌不進罷職傳旨,傳于金熙華曰,只推。
任百能在外,代以張敎根爲假注書。
曺鳳振,以吏曹言啓曰,掌樂院主簿李野淳呈狀內,矣身素患痰癖之症,挾感添劇,時月之內,萬無起動供職之望,卽速入啓遞改云,身病旣如是,則有難强令察任,改差,何如?傳曰,允。
又以吏曹言啓曰,新除授成均館典籍李以澹·韓錫祉,除拜後過限未肅拜,竝依例改差,何如?傳曰,允。
金蘭淳,以兵曹言啓曰,禁軍來癸未春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以備邊司言啓曰,頃因湖南災實狀啓,事目災一千結外,不足災二萬結,覆啓加劃矣。卽見該監司洪奭周狀啓,則以爲,以此劃下之數,除却舊災,則實無塗抹分排之望,見減災七千八百三十三結六十四負,特許準劃事,請令廟堂,稟旨分付矣。本道今災,九邑雖被慘歉,一道槪非全荒,比昨年山沿之竝入歉荒,果不無等分之各有淺深,故災結許劃,亦減其半矣。今此再啓加請,必有民情之迫不得已者,而凡干災政,道啓便同於執藝,籌啓易歸於懸空,以致鑿枘不合,而道啓之詳,終有所勝矣。前劃二萬一千結外,更以三千結,特爲許劃,使之以此精俵,何如?傳曰,允。
又以備邊司言啓曰,外方徵債防塞時,京司一體擧行,而年分回啓後,自本司知委事,曾有受敎定式矣。今年外方徵債,旣已限明秋防塞,京司徵債,亦爲一體防塞之意,分付,何如?傳曰,允。
又以備邊司言啓曰,卽見咸鏡道暗行御史趙寅永別單,則其一,南·北關移劃之例,山海倉互換之弊,爲通一路還弊之本,而至若六鎭之三剩穀,鍾城之三五閏,甲山之百一條,皆是襲謬,橫斂之端,一切嚴禁,單代之弊,專在於唐米,還穀中唐米一種,勿許代捧事也。近來還弊,何道不然,而本道則王化逖遠,而法令不行,民俗蚩蠢,而欺脅易入,故其所爲弊,尤有甚焉。南北之移劃執錢,山沿之互換船運,此道臣之襲謬也,六鎭之三剩穀,鍾·甲之三五閏·百一條,此守令之犯法也。其外吏鄕之舞弄,名色多端,指不勝屈,至於單代之弊,在民則所受者皮穀,而代納勝穀,在國則所勘者米穀,而代充雜穀,如此而尙可曰有糴法乎?三剩條,曾有朝禁,北邑穀多之弊,道臣以撟捄之方,有所條列登聞者,可以次第稟處,而諸般謬規,先爲禁防,然後其所撟捄,可得有效,別爲關飭,使之參互繡啓,嚴法痛革。唐米一種,道啓亦有論列者,可知其爲弊之甚,此則本名色外,切勿擧論於代捧,已代捧者,卽爲還作本色之意,分付。其一,茂·甲兩邑,還多爲弊,每年以會內外折米限幾石,以本土市直減價發賣事,關問道臣後稟處事也。兩邑減糴之論,其來已久,而移轉每患難〈便〉,裒益終無其方。繡啓發賣之說,不無意見,而道啓所請換作牟米云者,尤似簡便,姑待道啓,回啓時指一稟定。其一,六鎭所在田畓,菑畬不定,陳起相蒙,爲民切冤,今宜改量,而毋論原·續田與加耕,隨起執稅事也。道啓以鍾城査陳爲請,而繡啓則竝擧六鎭,可知其無甚異同矣。無論改量與査陳,惟在道臣量度經紀之如何,先試鍾城,次及六鎭之意,分付。其一,北閫之出鎭行營,徒貽民邑之弊,今若依南閫行營例,北兵使常駐於鏡城本營,行營則北虞候,每年冬春,仍令常駐之意,關問道·帥臣後稟處事也。事係戎政,有難遽決,令道·帥臣,商確狀聞後,收議於諸將臣及曾經道·帥臣處,以爲稟處之地。其一,鏡城所屬五鎭堡中魚游澗鎭外,其餘四堡,似當量宜革罷,而以其軍伍戎器,合設一大鎭於今輸城察訪所在之富居驛,以當葛坡之路,察訪則還處輸城本驛,實合兩便,關問道·帥臣後稟處事也。五鎭當罷,其議已久,葛坡置鎭,乍設旋撤,今此四鎭之合設於富居驛云者,比諸前議,似有指陳之明的者,而關防沿革,在所審愼,令道·帥臣,商度便否,論理狀聞。其一,厚州陞邑事,先從道啓,以慰民望,厚州嶺之禁路,還致鎭勢之孤絶,卽許通路,本鎭之尙不築城,亦涉疎虞,及今板築,不容少緩,至於左寨劃付一款,更加商確稟處事也。設邑事,道啓繡論,若是歸一,可知其不可不許矣。當於道啓覆奏時,有所稟定者,而左寨割界,則設邑決議之後,可以更商,至於嶺路許通當否,及鎭城築設形便,先使道·帥臣,往復爛商,具意見狀聞。其一,吾乙足堡,今旣移置於梨洞,則本堡所管隱龍·馬謄·檢義三烽,與梨洞,隔不相照,傳準無處,一切減革,未爲不可,關問道·帥臣後稟處事也。此亦軍制變通,關問道·帥臣後稟處。其一,鍾城行木,以其有弊,漸次革罷,而見在本木,尙爲三百一同三十疋零,每當納息之時,鞭扑白徵,爲鍾民切骨之瘼。限折米以詳定價,代穀收捧,其半則特令蕩減,而以北關所在出身除防米留庫條,及軍餉留庫條中,限三千石,量宜劃給,與本木代捧穀,同爲還分取耗,以充行木取殖之數事也。道臣以換布爲請,繡衣以作穀爲言,無論作布與作穀,係是不可不變通之事,而穀布間孰爲尤便,無以臆決,令道·帥臣,更爲商確,指一啓聞。其一,南·北關海沿點船差員來往之時,爲弊多端,自今爲始,勿送差員,皆令地方官擧行事也。定送差員,雖曰有弊,移付本邑,安保無害?與其創新而慮有窒礙,無寧仍舊而思所撟捄,供頓之節,量宜減省,討索之習,各別禁斷,捧賂差頉之弊,尤加痛革,而如或復踵前習,當該差員,摘發論勘之意,分付道臣。其一,關北各驛,在在凋弊,關飭道臣,位田之有頉者,從便給代,潛自權自權,詳査推還,營閫與使星法外加把,額外草料,濫騎之弊,成出節目,永爲禁斷事也。位田之汰落及潛賣,猶可曰郵官之不能振刷,而至於使客之加把與濫騎,此豈非營府之全無顧畏乎?弊瘼之已痼,姑捨無論,紀綱之漸解,寧欲無言。嚴飭道臣,凡所撟捄之方,極意講究,一以奠保驛屬,一以申明法典。其一,各邑海戶之逃散,專由於誅求無節,侵索多端,關飭道臣,凡各該邑公私需用之不得不分排外,各頃濫雜名色及吏隷討索加捧者,成節目永爲革罷事也。海戶難支之端,甚於農民,邑屬殆同秦求,而官長從以越視,均是民也,若是無告者,寧不矜悶?分付道臣,另飭各邑,其所爲弊於海民者,一倂蠲除,成出節目,俾有一定之式,作爲永遵之資。其一,咸興義士贈僉正徐敬忠,洪原民孝子金泰山,忠功孝行,令該曹稟處事也。令該曹稟處,何如?傳曰,允。
又以備邊司言啓曰,卽見慶尙左道暗行御史金鼎均別單,則其一,目今田政之紊亂,未及改量之前,實無矯捄之方。今若自廟堂,從容指揮於道臣,隨其年事之稍登,邑力之少紓,每年或六七邑,或四五邑,漸次擧行,而使各該守令,極擇綜明勤幹之人,與之逐畝打量,所費物力,則先自該邑擔當,而竣事後,公穀會減,守令及監事者,另加賞罰,以示勸懲,則不過十年,可見一路之奏功事也。年前量田之議,先從本道設始,而適値朝家有事,姑令停撤。若其各邑之漸次經紀,惟在道臣之從便指揮,不必更待朝令,商度列邑事勢,如可行之,卽爲狀聞施行之意,分付。其一,軍丁之弊,嶺左爲甚,最多之處,或至二萬,至少之邑,不下千人,殘縣僻邑,爲弊偏酷,令道臣,親執各邑戶摠與軍摠,裒多益寡,俾無不均偏苦之患事也,軍丁之艱,無論大邑小邑,其弊一也。減此添彼,實無所施,而若以弊源言之,雖十室殘邑,當初定額,必也相稱其邑力,今之邑力,卽古之邑力,今之軍額,卽古之軍額,豈有在古則相稱,而在今則偏苦之理哉?此莫非冒頉者漸多,而應役者漸少故也。若能如法澄汰,則何患元額之未充乎?然則今不必從他移定而反致騷擾,只可使自爲査櫛而漸就釐正,分付道臣,各邑之冒頉名色,一竝考籍括出,以爲按簿塡補之地。其一,長鬐以瀕海小縣,驛屬殆占半邑,良丁漸就耗縮,而至若栗峰·平陵兩驛,則於本縣,殆同異域,而規避良役者,和應本里,冒托屬民,逐歲增加,其將擧一邑盡歸驛屬。令道臣分付該縣監,考出三十年以前帳籍,元付驛民外,一竝査汰,歸之良役,亦令兩道監營,嚴飭該驛,毋敢如前濫侵事也。他道驛屬之越境來接者,始也三四戶,今爲屢百戶,豈盡該驛屬遷徙而然?必是本縣民投托之致,病若贅疣,害同蟊賊。令道臣往復兩道,取考該驛久近形止案與本縣帳籍,相準元付驛屬,竝卽刷還,本道則其餘査拔者,自歸邑役,以此分付,亦爲知委於兩道道臣,嚴飭該驛,俾無扶抑,從實査正。其一,鳥嶺山城守堞軍官五百五十五名中,聞慶所在者,只爲五十五名,其餘散在尙州等四邑,若有警急,則遠在之人,必不能及期赴役。今若以本縣所屬諸色軍保中五百名,分移於四邑,代充守堞名色之數,擇出本縣軍保中壯健者,換定軍官,萃在一邑,則團束旣便,號召甚易,令道臣從長施行事也。軍保與守堞,苦歇不同,今若以歇役,獨萃於一邑,則他邑民情,必致向隅。且嶺底各邑,初無遠赴之勞,關防警守,焉有疎虞之慮乎?本邑事情,雖合變通,軍制換改,亦係難愼,今姑置之。其一,左兵營還摠甚多,爲蔚民切苦之瘼,就其中限一萬石,移送於本營所屬諸邑,取耗作錢,以給公用事也。近年自朝家劃用者,其數已過萬石,餉穀耗縮,雖甚可悶,在還民稍可紓力,至於移送各邑,亦不無事勢掣礙者,令道臣,較量穀摠·戶摠,如有不擾民從便均排之道,則隨卽狀聞區處。其一,密陽以牟還甚多之弊,民不支堪,而諸邑中,或有絶少與全無處,分付道臣,限一萬石,參量分劃於各邑事也。其在裒益之政,宜有變通之方,令道臣量宜分劃後,形止狀聞。其一,眞寶還穀中,小米尤多,故昨冬廟堂令道臣,就山邑中小米還最多處,使之準折作租,而本縣處在山僻,田多畓少,雖使單代,未必樂從,況準折倍徵,尤非民願?分付道臣,小米一千石,代準折租二千石,移送還少之邑,如或有難便之端,則無寧還作小米,永祛準折加徵之弊事也。作租出於救弊,準折反爲生弊,旣知其然,何嫌復改?移送與還作間,務從便民,報司施行之意,分付道臣。其一,左水營船艙沙淤之患,以有妨於戰船運行,久有移營之議,而今帥臣莅閫之後,迺以掘浦爲任,漸次興功,見效已多,令廟堂更加奬勅,俾竣大役事也。移營之議,由於掘浦之難,今若有掘浦之道,何必爲移營之擧乎?帥臣苟能專意興功,則雖久任責成,亦無不可,令道臣,審其始役形止,量其竣事期限,以爲狀聞之地。其一,水營管下七鎭堡,處海門要衝,關防不輕,而射放試閱,賞賚無資,射校不解操方,砲卒不閑藏藥,其在陰雨之備,疎虞莫甚。依癸酉繡請,劃付耗米,備給賞資之意,更加關飭事也。癸酉覆啓時,以商其容入狀聞之意,分付道臣,而尙未施行,可知其事勢之有所難便,今姑置之。其一,柒谷之架山鎭,卽古稱金湯之固,而自年前移邑之後,城雉頹圮,居民渙散,所謂別將,不過土校之發身,風力謀計,難責保障。今宜革罷別將,使本道中軍,依雙樹·大興例,移鎭此城,而別將料米,移給中軍,俾添頒料之資,屬邑城餉,還入山倉,以開募民之路,則固圍詰戎之政,自當盡復前規事也。柒谷移邑,爲除民弊,今若更設中營,則一境轉輸之勞,與前無異,而兩處責應之苦,必當倍加,且南倉旣爲守禦之要,則山城別無疎虞之慮,今姑置之。其一,本道諸驛赴燕馬,及到灣上,西路馬頭輩,利在赴燕,期於點退,不念生事於本郵,實爲難支之端。自今爲始,令大同·魚川兩驛人馬,從願隨行,馬貰及盤纏,依畿營入居木例,使本道各驛,收合代錢,移送該驛,而酌量數爻,定爲成式之意,商議道臣,以爲兩便之地事也。赴燕驛馬,實是諸路驛弊之最大者,今若如是變通,則庶爲支保之道,而但西路事情,不可不詳探取決,關問關西道臣後,更爲稟處。其一,在鄕三司春坊之新除膺召也,苛察馬乘,揀擇食飮,至於捽毆隷卒,拘繫吏校,或挾私構罪,推捉平民,拷掠狼藉,小民難支。自今另加飭諭於承召諸臣,俾勿更蹈前習,亦令道臣,隨聞摘發,論啓勘罪事也。承召侍從之行,間或有似此雜弊,而亦豈至每行皆然乎?第觀來頭,從當別般警飭。其一,營川郡殺獄罪人金祖述凶暴之罪,列婦朴氏,義奴萬石之實狀,略陳梗槪,以備裁處事也。自秋曹,已因道査稟處,別無更論之端。其一,醴泉郡金岳伊殺獄,令道臣,更加審覈覆奏事也。令秋曹稟處,何如?傳曰,允。
又以義禁府言啓曰,全羅監司洪奭周狀啓內,順天前府使李鍾運罪狀,令攸司稟處事,啓下矣。李鍾運,今方待命,拿囚之意,敢啓。傳曰,知道。
京畿監司李愚在疏曰,伏以臣,猥以無似,冒膺重寄,今幾半年于玆矣。威望不足以彈壓長吏,精力不足以綜理庶務,罔一報效,動輒瘡疣,且値畿農全歉,民憂孔棘,自知僨誤之罪,早晩難免,憧憧惕厲,不敢遑寧。際伏見同副承旨朴齊聞疏本,則以向日長湍·陽川兩邑前倅之罪狀査啓事,謂之以畢竟道査而脫空,又曰何以謝湍·陽兩邑之民,何以服振威·南陽二罪倅之心,臣讀之未半,不勝瞿然慙恧。夫行査之體,考據文簿,參互證招,虛實枉直,就本事辨析而已。今此兩邑前倅事,考之文簿,不啻丁寧,參諸證招,俱無疑眩,臣反覆鉤覈之後,乃敢據實而馳啓。其脫空與不脫空,査案在耳,臣何與焉,而承宣之疏,則有若自臣用意,使之掉脫而落空者然。承命按査,事體自別,奏御文字,敬謹何如,而臣果若一毫容護,使有罪之二倅,掉脫落空,竟逭邦憲,則顧臣誣罔,罪將何居?臣歷日思惟,惶蹙轉深,其何敢靦然泯默,不思所以自訟之道哉?玆敢略陳短章,仰瀆崇聽。伏乞聖明,俯賜鑑諒,亟遞臣所叨之職,以安私分,千萬至祝。臣無任云云。答曰,省疏具悉。不見前判金吾疏批乎?何須多辨也?
上在昌德宮。停常參·經筵。
藥房提調李羲甲,副提調任百禧啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
金蘭淳啓曰,行大司憲權常愼,執義趙庭和,掌令朴昌擧·柳可均在外,持平金·趙傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
曺鳳振啓曰,左副承旨李羲準,同副承旨朴齊聞,今日不爲仕進,竝卽牌招,何如?傳曰,允。
張敎根有頉,代以尹奎培爲假注書。
以持平金·趙牌不進罷職傳旨,傳于金蘭淳曰,只推。
以正言李竣祜再牌不進罷職傳旨,傳于金蘭淳曰,只推。
金蘭淳啓曰,守令署經事,命下矣。持平金·趙,正言李竣祜,旣有只推之命,竝更牌招,以爲署經之地,何如?傳曰,允。
以左副承旨李羲準,同副承旨朴齊聞牌不進罷職傳旨,傳于曺鳳振曰,只推。
金熙華啓曰,玉堂上下番俱空,事甚未安。副應敎林東鎭,校理李彦淳·沈英錫,副校理朴永元,副修撰金大坤,旣有只推之命,竝更牌招,推移入直,何如?傳曰,允。
尹奎培有頉,代以金秀萬爲假注書。
以副應敎林東鎭,校理李彦淳·沈英錫,副校理朴永元,副修撰金大坤牌不進罷職傳旨,傳于金熙華曰,只推。
曺鳳振,以吏曹言啓曰,因平安南道暗行御史朴來謙別單,備邊司草記,中和前參奉李鳳集,价川前參奉玄心穆,合施調用,令該曹,詳探後稟處事,允下矣。取見平安南道暗行御史朴來謙別單,則中和前參奉李鳳集,天性孝友,志操端方,家甚貧窶,而不取非義之財,年已衰邁,而不見懈怠之容,杜門守靜,篤志好學。价川前參奉玄心穆,勵操甚高,立志甚確,敦行孝悌,專心經學,宗族以爲矜式,如此實行之士,特爲調用京職,以示養賢優老之典。玄心穆,以其高年,已陞通政,而未經實職,若授東班正職,尤當聳動,兩人請令該曹稟處爲辭矣。兩人之實行,隣境亦慕風聲,鄕黨或恐見過,則其在奬拔之道,似當依繡啓施行,而玄心穆,以壽職已陞堂上,自臣曹,無相當可授之職,令兵曹稟處,李鳳集,詳細關問於該道,待該道臣修啓後調用,何如?傳曰,允。
又以吏曹言啓曰,因全羅左道暗行御史沈英錫別單,備邊司草記內,南原幼學崔甲孝,昌平幼學鄭在勉,合有收用之道,令該曹稟處事,允下矣。兩人之有志窮經,持身謹飭,極爲嘉尙,自臣曹收用,何如?傳曰,允。
金熙華,以禮曹言啓曰,因京畿暗行御史朴齊聞別單,備邊司覆啓內,抱川故士人李蓂,陽智校生宋命天孝行,驪州故折衝金載潤妻元召史,喬桐水軍黃尙彬女烈行,令該曹稟處事,允下矣。取考其別單,則以爲,抱川故士人李蓂,卽益安大君芳毅之後孫,而居喪晨昏哭墓,三年啜粥,不離苫次,白鵲來巢廬檐,人以爲孝感所致。故副提學臣趙持謙,過其門而必式,此則載在本邑邑誌,其見重於士友,推此可知。其時鄕里將聞于官,蓂力挽,乃之巡營,又追至半日程,取其呈文而裂之,人感其誠心,遂止之。其死後百餘年,愚夫愚婦,尙今稱頌,前後儒單之呈官者亦累矣,而以其僻居鄕曲,子孫零替之故,尙未蒙褒賞之典。陽智校生宋命天,其母有疾,方藥無效,仍至莫救之境,肢體漸冷,脈息將絶,命天取斧斷指,注血母口,仍幸回甦,鄕里無不欽歎,故臣亦招致見面,而渠以微賤之類,有此卓行,誠極嘉尙。驪州故折衝金載潤妻元召史,十六歸載潤,偕老四十餘年,事其夫盡其誠敬,洽有士夫家壼範,常爲隣里之所推。其夫遘疾在牀,元祝天禱神,寢食全癈,及其將死,哭以訣之曰,妾於平生至願,必欲先子而死,子今先我,我當隨之,庶不負同穴之約。夜深伺諸子就睡,入空廊自縊而死,乃與其夫,同日而殯,同穴而葬,以遂泣訣之約,此實古今烈婦之所不易者。喬桐水軍黃尙彬女,十六歲兒,與隣居李光厚女兒,同往洗衣於村後梳月山井邊,白川船漢李今奉·朴臥龍,瞰其無人,劫去兩女兒,載之船上,發向水中。今奉欲爲强姦黃女,則黃女囓唇咋指,抵死拒擋,李女兒見其光景,號哭投水,今奉驚遑捨却,蒼黃奔見之際,黃女始得脫身,卽地投沒急浪而死。李今奉·朴臥龍段,自本府捕捉成獄,黃·李兩女尸體,竝卽拯出云。而大抵李女,時年十一,似無知覺,過於驚怯,輕先投水者,已極慘切,至於黃女段,年纔二八,未及嫁人,而乃能潔身於强暴之際,輕死投水,得守其貞,以若海島蚩蠢之俗,有此出人高行,尤令人欽惜。右項二孝·二烈,俱是卓然著聞於鄕邑,不可泯滅者也。宜施嘉奬之典,以示風礪之政云矣。抱川故士人李蓂,居喪盡禮,顯載邑誌,先輩式閭,傳爲美談,避名不居,尤見實行,而百年不章,輿論尙鬱,合施棹楔之顯褒,以勵沽衒之頹俗。陽智校生宋命天,親病斷指,非孝之正,而事在微賤,可見至性,特施給復之典。驪州故折衝金載潤妻元召史,事夫盡誠,從夫捐生,不負平生之願,竟踐同穴之約者,比諸年少孤孀之無依爲命者,尤有所難焉。喬桐水軍黃尙彬女,年及懷春,志在潔身,力捍强暴,赴身淸流,其死也絶悲,其節也可尙,竝施旌楔之典,允協公議,而俱係恩典,臣曹不敢擅便,上裁,何如?傳曰,依草記施以給復·旌楔之典,可也。
金蘭淳,以備邊司言啓曰,頃因湖西年分狀啓,事目災六百結外,不足災一萬二千結,覆啓加劃矣。卽見該監司李錫奎狀啓,則以爲,以此劃下之數,除却舊災,則實無塗抹分排之望,見減災三千六百五十二結六十二負四束,特許準劃,公州牧田稅壬午條劣米,亦許一體停捧事,竝請令廟堂,稟旨分付矣。本道農形,差勝於昨年,而災結所請,則比昨年有加,故不得不有三千餘結減劃,而今見再啓,則各樣災頉,條陳旣詳,窮節民勢,悶急轉甚,一千六百結,特令加劃,所請劣米,亦令仍停,何如?傳曰,允。
又以刑曹言啓曰,備邊司啓辭內,卽見江原道暗行御史洪學淵別單,則其一,淮陽縣殺獄罪人宋元哲,令該曹知委該道,更爲行査事也,令該曹稟處,何如?傳曰,允事,命下矣。宋元哲潛奸人妻,謀殺本夫節次,承款結案,已爲照律報議政府,當待詳覆正法矣。行査一款,姑爲置之,何如?傳曰,允。
又以義禁府言啓曰,保放罪人柳得源,還囚議處以入之意,敢啓。傳曰,知道。
義禁府啓目,順天前府使李鍾運原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,明川前府使尹永培原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
又啓目,定平前府使李健植原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
又啓目粘連,向前柳得源亦,歇價分還事段,七千充逋,或以錢捧,勢或無怪,而分授之時,宜有歇價之怨,彌縫之際,豈無新逋之弊是白乎旀。各項那移事段,旣無數爻之指的,則固非計贓之可論兺除良,或自民庫中出來,或自儲置中用下,雖似倉穀,本非那移云者,囚供所陳,誠有可據,而原其邑規,難免襲謬是白遣。倉屬之女,雖非良産,何必因偏聽而勒屬,隣邑之訟,自有本官,何必以兼任而督掘?不審之失,在所不免,以此照律,何如?判付啓,依允。
金蘭淳,以義禁府言啓曰,卽接月令醫員金聲和手本,則時囚罪人李鍾運,素患疝積之症,猝發於處冷之餘,有時衝亘,昏倒不省,目下症形,實爲難保之慮云。罪人病勢如此,則一邊保放,一邊草記,曾有定式矣。李鍾運,姑爲保放之意,敢啓。傳曰,知道。
上在昌德宮。停常參·經筵。
金蘭淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金蘭淳啓曰,行大司憲權常愼,執義趙庭和,掌令朴昌擧·柳可均在外,持平金·趙傳旨未下,監察茶時之意,敢啓。傳曰,知道。
金熙華啓曰,左副承旨李羲準,同副承旨朴齊聞,今日不爲仕進,竝卽牌招,何如?傳曰,允。
金秀萬在外,代以金履喆爲假注書。
金熙華啓曰,玉堂上下番俱空,已至多日,事甚未安。副應敎林東鎭,校理李彦淳·沈英錫,副校理朴永元,副修撰金大坤,旣有只推之命,竝更牌招,以爲推移入直之地,何如?傳曰,允。
以持平金·趙,正言李竣祜牌不進罷職傳旨,傳于金蘭淳曰,只推。
金蘭淳啓曰,守令署經事,命下矣。持平金·趙,正言李竣祜,旣有只推之命,竝更牌招,以爲署經之地,何如?傳曰,允。
以左副承旨李羲準,同副承旨朴齊聞牌不進罷職傳旨,傳于金熙華曰,只推。
以副應敎林東鎭,校理李彦淳·沈英錫,副校理朴永元,副修撰金大坤牌不進罷職傳旨,傳于金熙華曰,只推。
以慶尙監司金相休狀啓,寧海府民家失火事,傳于金熙華曰,聞甚矜惻,原恤典外,別加顧助事,分付。
金熙華,以吏曹言啓曰,今此冬至祭祭官,當爲磨鍊,而除老病·公頉,實無推移排比之路。依近例,刑官及司饔院官員年六十以上人,通融塡差,而其中時無職名人員,令該曹,口傳付軍職,何如?傳曰,允。
又以吏曹言啓曰,因京畿暗行御史朴齊聞別單,備邊司草記,竹山兪彦得,年今九十二歲,而尙未蒙加資之恩,令該曹卽爲照例施行事,允下矣。兪彦得,年過九十,緣何見漏於歲首抄啓,而關問於該道後擧行,何如?傳曰,允。
又以吏曹言啓曰,因公淸左道暗行御史李彦淳別單,備邊司草記,定山幼學尹景斗,洪州生員沈東奎,結城進士鄭基重,俱有實行,令該曹稟處事,允下矣。取見其別單,則以爲,尹景斗,終身孝思,白首讀書,操履之篤,蔚爲後生之矜式,沈東奎,固窮讀書,操履有素,內盡孝友,外篤忠信,通敏才識,可合時措,鄭基重,儒雅恬澹,忍飢讀書,周徧通敏,才可試於百里爲辭矣。三人實行,繡啓如是褒擧,自臣曹收用,何如?傳曰,允。
又以內醫院都提調·提調意啓曰,院議藥同參安橚移差內醫,代外醫韓相瑚差下,令該曹口傳付軍職,冠帶常仕,何如?傳曰,允。
兵曹口傳政事,副司勇單韓相瑚。
金蘭淳,以義禁府言啓曰,保放罪人李鍾運,還囚議處以入,而病勢一向未差,仍爲保放之意,敢啓。傳曰,知道。
義禁府照目粘連,柒谷前府使柳得源矣本府議啓內,歇價分還事段,七千充逋,或以錢捧,勢或無怪,而分授之時,宜有歇價之怨,彌縫之際,豈無新逋之弊是白乎旀。各項那移事段,旣無爻數之指的,則固非計贓之可論兺除良,或自民庫中出來,或自儲置中用下,雖似倉穀,本非那移云者,囚供所陳,誠有可據,而原其邑規,難免襲謬是白遣。倉屬之女,雖非良産,何必因偏聽而勒屬,隣邑之訟,自有本官,何必以兼任而督掘?不審之失,在所不免。以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。
又啓目粘連,向前尹永培亦,兩年加分耗條事段,北邑加分,雖曰前例,耗條取用,元是襲謬,則至於百石二百石之相左,眞是百步五十步之別是白遣。兩年折餘穀段,廩餘作穀,已是陋規,而準折取剩,尤涉非義,假如囚供,爲察民情,以太代粟,不較利害,則折餘犯用之說,豈至入聞是白乎旀,餘結之布粟反作,反餘之升斗取剩,囚供亦曰謬例,則取用難免鄙瑣是白遣。新創名色,雖無指的,詳定以外,無非不正,而況以新創,尤係法外是白遣。會付米謂無貸用,而奈此實數之指陳,漁船稅果是通規,則何謂捧納之新創是白乎旀,本宮祭享布及鄕校修改餘剩布段,或謂數尺之無剩,或謂七同之不足,發明雖甚張皇,論列明有可據是白遣。各站器皿事段,囚供雖以爲旣給優價,則果非勒收,旣出自備,則焉歸私用云,而監色貿納之際,豈能無勒收之弊?社刹搜取之擧,必不免私用之謗是白遣。賣任納賂,嗾人立石,言甚瑣屑,不足苛論是白如乎,繡啓臚列,若是狼藉。以此照律,何如?判付啓,依允。
又啓目粘連,向前李鍾運亦,罪人逃躱,已是防守之懈弛,而過限未捉,尤見搜捕之稽緩,雖係遞任以後之事,難免常時不飭之罪。以此照律,何如?判付啓,依允。
又啓目粘連,向前李健植亦,二千餘兩之賣任充逋,雖緣勢不得已,原是號則不可,而況以非正之物,混入莫重之需者,藉曰姑貸,有乖事體,不審之罪,有難參恕。以此照律,何如?判付啓,依允。
上在昌德宮。停常參·經筵。
金蘭淳啓曰,行大司憲權常愼,執義趙庭和,掌令朴昌擧·柳可均在外,持平金·趙傳旨未下,監察茶時之意,敢啓。傳曰,知道。
李羲準啓曰,來十一日,朝參日次矣,敢稟。傳曰,停。
金熙華啓曰,來十一日,輪對日次矣,敢稟。傳曰,當次人受點,後日次待令。
又啓曰,同副承旨朴齊聞,今日不爲仕進,卽爲牌招,何如?傳曰,允。
備忘記,潼關僉使弼祚殷下直,長弓一張,長箭一部,片箭一部,筒兒一箇賜給。
金熙華啓曰,玉堂上下番俱空,已至多日,事甚未安。副應敎林東鎭,校理李彦淳·沈英錫,副校理朴永元,副修撰金大坤,旣有只推之命,竝卽牌招,以爲推移入直之地,何如?傳曰,允。
又啓曰,卽者禮曹郞廳來言,今此冬至,各殿宮進獻,政府六曹物膳及諸道封進方物,本曹堂上一員,依例看品,而判書·參判未差,參議李光憲奉命在外,無以擧行云。未差之代,政官牌招,開改差出,何如?傳曰,允。
以持平金·趙,正言李竣祜牌不進罷職傳旨,傳于金蘭淳曰,只推。
金熙華啓曰,守令署經事,命下矣。持平金·趙,正言李竣祜,旣有只推之命,竝更牌招,以爲署經之地,何如?傳曰,竝許遞,今日改差出。
又啓曰,守令署經事,命下矣。今日政新除授臺諫,竝待下批,牌招,以爲署經之地,何如?傳曰,允。
有政。吏批,行判書金蓍根進,參判金銑,參議宋啓幹竝在外未肅拜,右承旨金熙華進。以黃基安·李孝淳爲持平,朴容壽爲正言,李好敏爲禮曹判書,朴宗薰爲禮曹參判,李憲三爲漢城主簿,李憲猷爲掌樂主簿,夫士敏爲大靜縣監。故承旨李晉秀贈兵參例兼,慶尙左兵使李升權考。
兵批,判書金魯應病,參判尹命烈入直進,參議愼宜學病,參知朴基宏病,左副承旨李羲準進。以李昌植爲南陽監牧官,朴宗琰爲順天監牧官,李羲申爲蔚山監牧官。僉知單李海瑛,護軍趙鍾永·朴宗薰·元永麟·張舜相·趙完澤,副護軍閔鼎秀·朴兢淵·鄭瑋·韓道裕·李光瑞·張東玉·姜在謙·金殷相·李彦厚·李重根,副司直金·趙,副司果李竣祜。
以同副承旨朴齊聞牌不進罷職傳旨,傳于金熙華曰,只推。
以副應敎林東鎭,校理李彦淳·沈英錫,副校理朴永元,副修撰金大坤牌不進罷職傳旨,傳于金熙華曰,竝許遞,前望單子入之。
玉堂前望單子入之,應敎尹致謙,副應敎洪學淵,校理宋應圭·任鼎常,副校理嚴燾,副修撰金鼎均落點。
傳于金熙華曰,在外吏曹參判許遞,前望單子入之。
吏曹參判前望單子入之,徐能輔落點。
以公淸水使尹相重啓本,泰安郡人物渰死事,傳于李羲準曰,聞甚矜惻,元恤典外,別加顧助,渰死人如有生前身還布,竝蕩減事,分付。
金蘭淳,以義禁府言啓曰,保放罪人李鍾運,還囚照律以入之意,敢啓。傳曰,知道。
義禁府照目粘連,順天前府使李鍾運矣本府議啓內,罪人逃躱,已是防守之解弛,而過限未捉,尤見搜捕之稽緩,雖係遞任以後之事,難免常時不飭之罪。以此照律,罪杖一百收贖,告身盡行追奪,私罪。奉敎依允爲旀,功減一等。
又照目粘連,定平前府使李健植矣本府議啓內,二千餘兩之賣任充逋,雖緣勢不得已,原是號則不可,而況以非正之物,混入莫重之需者,藉曰姑僨,有乖事體,不審之罪,有難參恕。以此照律,罪杖八十收贖,告身盡行追奪,徒二年定配,私罪。奉敎依允爲旀,功減一等。
又照目粘連,明川前府使尹永培矣本府議啓內,兩年加分耗事段,北邑加分,雖曰前例,耗條取用,元是襲謬,則至於百石二百石之相左,眞是百步五十步之別是白遣。兩年折餘穀段,廩餘作穀,已是陋規,而準折取剩,尤涉非義,假如囚供,爲察民情,以太代粟,不較利害,則折餘犯用之說,豈至入聞是白乎旀,餘結之布粟反作,反餘之升斗取剩,囚供亦曰謬例,則取用難免鄙瑣是白遣。新創名色,雖無指的,詳定以外,無非不正,而況曰新創,尤係法外是白遣。會付米謂無貸用,而奈此實數之指陳,漁船稅果是通規,則何謂捧納之新創是白乎旀,本宮祭享布及鄕校修改餘剩布段,或謂數尺之無剩,或謂七同之不足,發明雖甚張皇,論列明有可據是白遣。各站器皿事段,囚供雖以爲旣給優價,則果非勒收,旣出自備,則焉歸私用云,而監色貿納之際,旣能無勒收之弊?社刹搜取之擧,必不免私用之謗是白遣。賣任納賂,嗾人立石,言甚瑣屑,不足苛論是白如乎,繡啓臚列,若是狼藉。以此照律罪,從一科斷,杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
金蘭淳,以義禁府言啓曰,時囚罪人李健植,杖八十收贖,告身盡行追奪,徒二年定配照律公事,判付內,依允,功減一等事,命下矣。李健植,功減一等,杖七十收贖,告身盡行追奪,黃海道瑞興府龍泉驛,徒一年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人尹永培,杖一百收贖,告身盡行追奪,流三千里定配照律公事,判付內,依允,功減一等事,命下矣。尹永培,功減一等,杖一百收贖,告身盡行追奪,黃海道長連縣朴山驛,徒三年定配,而以議啓內辭意具罪〈目〉,依例發遣府書吏,押送配所,何如?傳曰,允。
上在昌德宮。停常參·經筵。
以持平黃基安,正言朴容壽牌不進罷職傳旨,傳于金蘭淳曰,只推。
金蘭淳啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
曺鳳振啓曰,同副承旨朴齊聞,今日不爲仕進,卽爲牌招,何如?傳曰,允。
金熙華啓曰,玉堂上下番俱空,已至多日,事甚未安。新除授應敎尹致謙,副應敎洪學淵,校理宋應圭·任鼎常,副校理嚴燾,副修撰金鼎均,竝卽牌招,以爲推移入直之地,何如?傳曰,允。
傳于金熙華曰,孝禧殿冬至祭,攝行磨鍊。
曺鳳振啓曰,守令署經事,命下矣。正言朴容壽,旣有只推之命,與行大司憲權常愼,一體牌招,以爲署經之地,何如?傳曰,允。
金蘭淳啓曰,行大司憲權常愼牌不進,執義趙庭和,掌令朴昌擧·柳可均,持平李孝淳在外,持平黃基安差祭,監察茶時之意,敢啓。傳曰,知道。
以大司諫具康,正言朴容壽牌不進罷職傳旨,傳于金蘭淳曰,只推。
以同副承旨朴齊聞牌不進罷職傳旨,傳于曺鳳振曰,只推。
以副應敎洪學淵,副修撰金鼎均牌不進罷職傳旨,傳于金熙華曰,只推。
傳于曺鳳振曰,發遣吏郞,諸執事請齋與否,摘奸以來。
兵曹口傳政事,副司果單李彦淳。
金熙華,以禮曹言啓曰,卽接徽陵別檢所報,則今此冬至節享,兩官當爲備員將事,而參奉洪吉周,以覲親事,下往全羅監營,而身病猝重,無以及時上來云矣。莫重祭享,兩官不可不備,參奉洪吉周,今姑改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以鄭祉榮爲徽陵參奉。
金熙華,以奎章閣言啓曰,檢書官李靖淵,時無職名,令該曹口傳付軍職,以爲冠帶常仕,何如?傳曰,允。
兵曹口傳政事,副司果單朴永元,副司勇單李靖淵。
金熙華,以內醫院都提調·提調意啓曰,南陽監牧官安載述,旣遞外任,依例還屬本院,令該曹口傳付軍職,冠帶常仕,何如?傳曰,允。
李羲準,以都摠府言啓曰,都摠管韓致應·任希存,副摠管徐能輔,俱有實故,柳相祚在外,徐鼎輔·朴宗琦未肅拜,金煐差祭,趙晉和呈辭受由,一員未差,只有臣權逴一人,伴直無人。一員未差之代,令該曹口傳差出,待下批,牌招入直之地,何如?傳曰,允。在外及呈辭人許遞,亦爲口傳差出。
以濟州防禦使李元八狀啓,薦新進上柑橘,俱不得如例封進,惶恐待罪事,傳于任百禧曰,勿待罪事,回諭。
右議政林漢浩疏曰,伏以臣,嚮登賓筵,略暴微懇,冀垂天鑑之照燭,及承批旨,未蒙允許,臣茫然失初心,莫知所以措躬也。第臣之求去,蘊之在中者已久,殆如矢之在弦,鳥之張翼,旣發之後,勢難中止,歷日囁嚅,不可終默,玆又申籲焉。臣之初膺見職也,非謂才具之足可承當於莫重莫大之任,職由日月之明,有所遺照,不知臣之不肖,謬加殊渥,必使備數於三事之列,始旣敦召之,終又誨責之,雨露霜雪,曲費造化。臣感激恩遇,怵畏義分,擬一謝恩命,懇乞斥退,初筵陳奏,竟失所料,黽勉行公,踰歷時月,亦云久矣。猥從諸大臣後,〈隨〉逐而進,含默而退,無一言一事,以補我聖上淸明之治,每自循省,惶汗浹背,不知爵祿之爲榮,徒懼尸素之貽譏。相之爲言,卽裨補時政,承弼左右,而臣則反是,古所謂將焉用彼相者,政爲臣今日道也。臣之拜相,卽禮經所稱懸車之年,而臣迺知進而不知退,飄纓拂綬,冥行不已,臣雖沒廉,人謂斯何?臣之今年,爲七十一歲矣。神精昏耗,疾病交侵,徒存形殼,寧日常尟,最是脚部不仁之症,年加歲增,居家動作,屢回用力,欲起還仆,非人扶將,無以自行,傍觀爲之憫然。殿陛莫嚴之地,蒲伏膝行,全失翼如躩如之儀,大違嚴畏敬謹之義,威顔咫尺,必當有所俯燭矣。以若癃憒之狀,其何以奔走供職乎?卽此一病,爲臣可遞之端,況餘外可遞者,非特一二乎?且臣兼帶內局之銜,所重何如,而日次問安,醫官議藥,多不能躬造,每致僚堂之替進,狗馬賤疾,何足爲言,而莫尊之地,動輒懸病,甘自犯於逋慢之科乎?誅罰宜加,而聖度包荒,雖荷容貸之殊私,臣心惶蹙,尤難自措。玆敢悉暴衷懇,仰瀆崇嚴。伏乞仁覆之天,俯賜諒察,臣之所帶議政·藥院諸任,竝賜遞解,俾此垂死之物,安心調將,以終餘年,千萬血祝,千萬攢祝。臣無任云云。答曰,省疏具悉卿懇。顧今國勢民憂,果何如也?卿不思協贊相須之義,遽爲釋負之計,於卿誠便矣,其可謂體國之道乎?況卿所引之疾,無損於坐而論道,則趨走之不恭,起居之末節,何足爲去就之義乎?過矣過矣。卿其毋庸辭巽,益殫忠慮,弘濟時艱,副予至意。仍傳于金熙華曰,此批答,遣史官傳諭于右議政。
上在昌德宮。停常參·經筵。
藥房提調李羲甲,副提調任百禧啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
金蘭淳啓曰,行大司憲權常愼未肅拜,執義趙庭和,掌令朴昌擧·柳可均,持平李孝淳在外,黃基安差祭,監察茶時之意,敢啓。傳曰,知道。
任百禧啓曰,同副承旨朴齊聞,今日不爲仕進,卽爲牌招,何如?傳曰,允。
傳于金熙華曰,禮房承旨馳詣宗廟·永禧殿·景慕宮,受香諸處,奉審摘奸以來。
李羲準啓曰,宿衛番次,面看交替,自是例也,而入直摠管權逴,不待面看,受香出去,事甚疎忽。雖以他摠管言之,未知實故之如何,而不使替直,以致空番之境,事未前有,極爲未安,竝從重推考。都摠管韓致應,副摠管徐能輔·徐鼎輔,仍卽牌招入直,何如?傳曰,允。
又啓曰,都摠管韓致應,副摠管徐能輔·徐鼎輔牌不進推考傳旨,今方捧入,而宿衛重地,如是闕直,事甚未安,竝更牌招,入直,何如?傳曰,允。
金熙華啓曰,玉堂上下番俱空,已至多日,事甚未安。副應敎洪學淵,副修撰金鼎均,旣有只推之命,竝更牌招入直,何如?傳曰,允。
以正言朴容壽牌不進罷職傳旨,傳于金熙華曰,只推。
金熙華啓曰,守令署經事,命下矣。正言朴容壽,旣有只推之命,與行大司憲權常愼,一體牌招,以爲署經之地,何如?傳曰,允。
兵曹口傳政事,以金箕殷·金愚淳·朴應浩爲副摠管。
兵曹口傳政事,副司果單林東鎭·沈英錫·金大坤。
以同副承旨朴齊聞牌不進罷職傳旨,傳于任百禧曰,只推。
以副修撰金鼎均牌不進罷職傳旨,傳于金熙華曰,只推。
以正言朴容壽牌不進罷職傳旨,傳于金熙華曰,只推。
金蘭淳,以都摠府言啓曰,今日入直內三廳武兼禁軍及軍兵等,當爲中日習射技,而毓祥宮冬享大祭齋戒相値,不得設行之意,敢啓。傳曰,知道。
壬午十一月初九日辰時,上御熙政堂。藥房入診入侍時,提調李羲甲,副提調任百禧,假注書柳基豐,記注官金榶·任泰濬,檢校待敎李鶴秀,以次進伏,醫官吳千根·李命運·金殷相,以次進伏楹外訖。羲甲曰,日氣不調,雨雪如此,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。羲甲曰,醫官使之診候,何如?上曰,唯。千根等以次診候訖,退伏奏曰,脈候左右三部調均矣。羲甲曰,湯劑停止,已至多日,諸節,何如?上曰,一樣矣。嘉順宮進服加味八物湯,自今日停止事。出榻敎仍命退,諸臣以次退出。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院冬至單子問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司憲單子問安。答曰,知道。
李羲準啓曰,備邊司郞廳來言,今日賓廳日次,而冬至問安相値,不得來會云矣,敢啓。傳曰,知道。
曺鳳振啓曰,同副承旨朴齊聞,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李光憲落點。
曺鳳振啓曰,守令署經事,命下矣。正言朴容壽,旣有只推之命,與持平黃基安,一體牌招,以爲署經之地,何如?傳曰,允。
行大司憲權常愼啓曰,臣性質愚迷,言議拙訥,風憲之長,自知不堪,逡巡退避,情實在此。爲參至日候班,雖暫出肅,而臣於合啓中,有不可聯參者,已例卽然,不必自異,間省先壠,今始來避,所失大矣。以此情悰,何可冒據臺次乎?請命遞斥臣職。答曰,依啓。
曺鳳振啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,趙得永落點。
金蘭淳啓曰,啓覆例於陽復前擧行,而三公不備,京外啓覆,依近例退行之意,敢啓。傳曰,知道。
曺鳳振啓曰,卽者全羅監司洪奭周,因堂疏廢閣公務,辭職上疏上送事狀啓,以假都事替行矣。道臣廢務,有關民事,原疏雖不得不捧入,而外補事體,與他有異,則今此辭疏,極爲未安。該道臣從重推考,何如?傳曰,允。
傳于金蘭淳曰,繡衣之言,所論不過格例間事,初非彈駁請勘之事,則看作大事,無難廢務者,道臣事萬萬未安。全羅監司洪奭周,越俸一等,如或復有假都事替行之事,政院無得捧入事,嚴飭。
注書李憲瑋在外,代以鄭在鑑爲假注書。
以持平黃基安,正言朴容壽牌不進罷職傳旨,傳于金蘭淳曰,只推。
以副應敎洪學淵牌不進罷職傳旨,傳于金熙華曰,只推。
以慶尙監司金相休狀啓,寧海府民家失火事,傳于任百禧曰,許多民戶之當寒失所,聞甚矜惻,元恤典外,別加顧助事,分付。
曺鳳振,以司饔院監膳提調意啓曰,漁夫契貢人等呼訴內,冬節已深,江水合氷,魚路斷絶,不得設網,舊儲已竭,新貿無路,明日日下生鮮,將至闕供之境,限捉得間,願以活鷄全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封,孝禧殿日下,依例封進。
李羲準,以備邊司言啓曰,關西後運襦衣二百二十領,紙衣一百領,照數稱量,木綿紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
全羅監司洪奭周疏曰,伏以臣之冒叨匪據,月厪八易,而姓名之上下于疏啓者,業已至四遭矣。向來之繡貶臺抨,猶或諉以體例間官師之規,而耐彈忘廉,尙今內媿,今者儒臣沈英錫之疏出,而把持臚列,又加一層,於是乎臣之孤負之罪,益不可勝贖矣。方伯之職,號爲按察,戢彊鋤猾,是其先務,攬轡澄淸之風,雖非臣所敢擬議,而身居奉法之地,乃反委曲扶護於奸鄕黠胥之爲民蠹病者,其爲溺職而負國,當如何也?臣固疲軟疎闇,不足以彈壓糾剔,而此輩之公行朘剝,蔑法作奸,竊亦深惡而痛嫉,但患其視聽之不周,無以盡得其實犯耳。適會持斧之使,大行櫛垢之政,伏奸宿贓,次第掀露,凡臣之所欲摘發而未能者,往往多不勞而獲,臣心快幸,殆不啻四隣之出來,豈反欲屈法費力,任其漏網而長奸耶?今番左繡之移文於臣營也,其所列罪人,凡八十有五,除其中身故屢年者一人,在逃未捕者一人外,八十三人,則無論吏鄕與平民,皆卽分囚列邑,嚴加刑訊,而文移之中,旣未及如法捧遲晩。其所列罪狀,亦俱不過一二句,而或只曰百惡俱備,或只曰許多作弊而已,則其勢不得不一番更覈,明執其眞贓而後,始可以照律。旣已更覈,則虛實輕重之間,其勢又不容無差等,而臣以爲繡衣事面,與他自別,凡所照勘,一切從重。其發配者十五人,以其親年篤老,自己老疾與喪前所犯,依法典收贖者十六人,其餘五十二人,不計其罪狀之緊歇,無不輪刑,屢邑囚繫,數朔間,亦有至今未決放者。臣若於關到之初,不問多少,竝卽流配,而一切諉之曰,非我也繡衣也,則自可以坐免積怨,退無後責,其於身謀,豈不甚便?顧其愚滯之見,竊以爲八十餘人之一時竝配,雖皆當罪,反或擾民,而犴狴桁楊,閱月經時之苦,亦足使少知懲畏耳。儒臣之疏,以王府之不爲低昂於囚供,爲尊王人重事體之意,是則固然矣,而試以王府議讞言之,有奪告身而止者,有附過還任者,亦何嘗以一登繡啓之故,必皆置諸流竄之典而後已耶?至於其疏中所論愛守令一款,引而不發,未知其有何所指,而人見固自不同,毁譽尤難得實,臣之所褒,固有見黜於繡啓者,繡衣之所惜,亦有見貶於臣者。苟其心之一出於爲公,則各從所見,各效其職,自不害其同歸於推車之義。假使臣,眞或有心憫其枉者,固無以伸捄於繡啓之後,況其所行遣者,則初未嘗有一分扶護之事,而今忽逆探於無形之地,勒加以苟且之目,誠非臣意料之所及也。臣於繡移諸罪人之中,果不無一二之疑其橫罹者,而只爲繡衣之體重也,故不敢自信,而唯繡移是從,刑之囚之,至再至三,若以是譏臣苟且,則臣固不敢自解,若其或配或放,任自分等,竊自謂難免於信心妄行之科,又不意其以是而反陷於苟且之歸也。抑臣別有所追諐而自訟者,朝家之差遣繡衣,蓋將以振擧綱維,憚慴奸猾,使其威聲所及,震動一方,厥或有風裁之虧損,則實不免朝廷之貽累,非眞其一身之羞恥。而臣之愚迷,慮不及此,一擧而不能從右繡之令,再擧而不能順左繡之意,又重以謄口相加,呶呶較絜,致令繡衣體貌,緣臣掃地,一則臣罪,二則臣罪,唯有遄被郵罰,庶可少肅朝綱。至若區區一己之處義,有不可覼縷瀆陳,而叨蒙委寄,待罪藩宣,不惟不能效絲髮之報而已。繡衣則欲爲〈民〉除害,而臣則反沮遏之,繡衣則能任怨擊奸,而臣則反庇護之,受一道刺擧之責,而曲意延譽於奸吏,得此題目,身名已衊,尙復何顔,更對士民?臣雖奊詬骫骳,亦是淸朝四維中物,前後遭罹,至于斯極,而饕榮蒙垢,又復淟涊,則是眞不識廉恥之鄙夫,將何以復廁於簪紳之列乎?開衙視務,斷無其望,替人封啓,又犯飭禁,瘝廢之辠,猶屬臣身,而一日虛縻,害將歸民,玆敢離次屛伏,疾聲仰籲。伏乞聖慈,亟勘臣當被之罪,以爲不識體例,處事乖當者之戒,仍命卽速差代,俾民邑重務,毋貽久曠之弊,千萬幸甚。臣無任云云。答曰,省疏具悉。繡衣之行,非今初有,格例之間,必有自古通行之規。繡衣之言,果若昧例,於卿何有?卿其勿辭察任。
上在昌德宮。停常參·經筵。
世子嬪宮疹候輪直,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,知道。
金蘭淳啓曰,行大司憲趙得永,持平黃基安牌招啓辭未下,執義趙庭和,掌令朴昌擧·柳可均,持平李孝淳在外,監察茶時之意,敢啓。傳曰,知道。
金熙華啓曰,守令署經事,命下矣。持平黃基安,正言朴容壽,旣有只推之命,與新除授行大司憲趙得永,一體牌招,以爲署經之地,何如?傳曰,允。
鄭在鑑有頉,代以申履祿爲假注書。
傳于金熙華曰,刑曹參判趙萬永別入直。
藥房口傳啓曰,卽伏見傳敎下者,有刑曹參判趙萬永別入直之命,又伏聞待令醫官所傳之言,則嬪宮症候,顯有疹漸之發表云,此時之診察諸節,議定湯劑,不容少緩,臣等率諸醫官,自今日依例竝直之意,惶恐敢啓。答曰,本院輪直。
以校理任鼎常,副校理嚴燾牌不進罷職傳旨,傳于金熙華曰,只推。
金熙華,以弘文館言啓曰,本館上番闕直,事甚未安。副應敎洪學淵,校理任鼎常,副校理嚴燾,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,應敎尹致謙,時在京畿長湍地,校理宋應圭,時在公淸道淸州地,修撰姜世白,時在慶尙道尙州地,副修撰李魯秉,時在京畿驪州地,經筵入番事緊,斯速乘馹上來事,下諭。傳曰,竝許遞,前望單子入之。
李羲準,以兵曹言啓曰,今月十四日,一羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李思謙爲羽林將。
李羲準,以兵曹言啓曰,今月十四日,一羽禁軍番次,而卽接內三廳牒報,則新除授該番將李思謙,與別將金煐,有舅甥應避之嫌云,其代依承傳,口傳擬入之意,敢啓。傳曰,知道。
兵曹口傳政事,以李仁泳爲羽林將。
金蘭淳,以義禁府言啓曰,卽接月令醫員金聲和手本,則時囚罪人辛碩林,素患疝積之症,當寒添劇,四肢如束,食飮全却,實有難保之慮云。罪人病勢如此,則一邊保放,一邊草記,曾有定式矣。辛碩林,姑爲保放之意,敢啓。傳曰,知道。
又以刑曹言啓曰,京囚奴順奉獄事,謹依兩聖朝受敎,仰請裁處,依回啓施行事,命下矣。奴順奉,嚴刑準三次後,咸鏡道穩城府,減死定配所,卽爲押送之意,敢啓。傳曰,知道。
上在昌德宮。停常參·經筵。
世子嬪宮疹候,大殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳朝夕問安。答曰,知道。
藥房都提調林漢浩,提調李羲甲,副提調任百禧啓曰,伏未審夜間,聖體若何,寢睡·水刺之節,何如?世子嬪宮疹候諸節,比昨,何如?臣等率諸醫官,趁早入侍,詳承症候,議定湯劑爲宜。臣等不任區區伏慮,敢此問安,竝爲仰稟。答曰,知道。嬪宮症候至順,卿等不必入侍,待別入直出傳,議定湯劑。中宮殿·嘉順宮·世子宮·世子嬪宮口傳問安。答曰,知道。
金蘭淳啓曰,行大司憲趙得永未肅拜,執義趙庭和,掌令朴昌擧·柳可均,持平李孝淳在外,黃基安傳旨未下,監察茶時之意,敢啓。傳曰,知道。
金熙華啓曰,輪直間,視事頉稟之意,敢啓。傳曰,知道。
傳于曺鳳振曰,永陵受香承旨,仍爲奉審摘奸,局內諸陵,一體奉審。
藥房口傳啓曰,卽伏聞別入直行護軍趙萬永所傳之言,則世子嬪宮症候諸節,極爲平順云,下情不勝欣幸,而諸醫以爲,發表之際,當進加味葛根湯云,此藥煎入之意,敢啓。答曰,知道。
李羲準啓曰,假注書申履祿,時無職名,令該曹依例付軍職,冠帶常仕,何如?傳曰,允。
傳于金熙華曰,刑曹參判許遞,前望單子入之,待下批,牌招察任。
以副應敎洪學淵,校理任鼎常,副校理嚴燾牌不進罷職傳旨,傳于金熙華曰,許遞,前望單子入之。
玉堂前望單子入之,應敎林東鎭,副應敎李彦淳,校理姜世白·尹景鎭,副校理金大坤,修撰朴永元,副修撰沈英錫落點。
藥房口傳再啓曰,昨於口啓批旨,伏承本院輪直之命矣。謹考謄錄,則世子嬪宮疹候議藥之時,多有三提調竝直之例,臣等自今日竝直之意,敢啓。答曰,知道。
以持平黃基安,正言朴容壽牌不進罷職傳〈旨〉,傳于金蘭淳曰,只推。
金熙華啓曰,守令署經事,命下矣。持平黃基安,正言朴容壽,旣有只推之命,與行大司憲趙得永,一體牌招,以爲署經之地,何如?傳曰,允。
刑曹參判前望單子入之,李海愚落點。
兵曹口傳政事,護軍單趙萬永。
李羲準,以都摠府言啓曰,今日入直內三廳武兼禁軍及各樣軍兵等,當爲中日習射技,而藥院輪直撤直間,姑停之意,敢啓。傳曰,知道。
金熙華,以內醫院都提調·提調意啓曰,醫官吳千根·李元豐·安載述·金漢雋,竝令待令於世子嬪宮差備近處,李惟鐸·金壽仁·金景勳·安昌禧·李彦厚·柳煥翼·李命運·金殷相,本院別入直,醫女二名,亦爲待令之意,敢啓。傳曰,知道。
又以內醫院都提調·提調意啓曰,今此輪直之時,差備待令醫官以下員役供饋等節,令該曹,依例擧行,何如?傳曰,允。
上在昌德宮。停常參·經筵。
世子嬪宮疹候,大殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳朝夕問安。答曰,知道。
藥房都提調林漢浩,提調李羲甲,副提調任百禧啓曰,伏未審夜間,聖體若何,寢睡·水刺之節,何如?世子嬪宮疹候諸節,一向平順,而昨日加味葛根湯進服之後,益有透發之效乎?臣等率諸醫官,趁早入侍,詳承症候,議定繼進湯劑爲宜。臣等不任區區伏慮,敢此問安,竝爲仰稟。答曰,知道。嬪宮症候至順,善爲發癍,卿等不必入侍,待別入直出傳,議定湯劑。中宮殿·嘉順宮·世子宮·世子嬪宮口傳問安。答曰,知道。
金蘭淳啓曰,行大司憲趙得永未肅拜,執義趙庭和,掌令朴昌擧·柳可均,持平李孝淳在外,黃基安傳旨未下,監察茶時之意,敢啓。傳曰,知道。
金熙華啓曰,同義禁申緯旣入闕中,不爲肅謝,直爲出去,事甚未安,推考,何如?傳曰,允。
藥房口傳啓曰,卽伏聞別入直行護軍趙萬永所傳之言,則世子嬪宮疹候諸節,一向平順云,伏不勝歡忭,而臣等與諸醫官商議,則昨日加味葛根湯進服後,顆粒已盡透出,餘熱猶未快退,當進加味消毒飮云,一貼依下敎製入之意,敢啓。答曰,知道。
以持平黃基安,正言朴容壽牌不進罷職傳旨,傳于金蘭淳曰,只推。
金熙華啓曰,守令署經事,命下矣。持平黃基安,正言朴容壽,旣有只推之命,與行大司憲趙得永,一體牌招,以爲署經之地,何如?傳曰,允。
傳于金熙華曰,孝禧殿望祭,攝行磨鍊。
傳于金熙華曰,守陵官南延君球遭喪云,完城都正李爔封君,守陵官口傳單付。
吏曹口傳政事,完城君單爔,今加昭義,守陵官爔。
金熙華,以吏曹言啓曰,今此孝禧殿望祭終獻官,前大司憲權常愼塡差,景慕宮望祭大祝,前校理嚴燾塡差,而時無職名,竝令該曹,口傳付軍職,何如?傳曰,允。
兵曹口傳政事,大護軍權常愼,副司果嚴燾竝單付。
李羲準,以訓鍊都監言啓曰,本局千摠南錫九,身病甚重,勢難察任,改差,何如?傳曰,允。
上在昌德宮。停常參·經筵。
世子嬪宮疹候,大殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳朝夕問安。答曰,知道。
藥房都提調林漢浩,提調李羲甲,副提調任百禧啓曰,伏未審夜間,聖體若何,寢睡·水刺之節,何如?世子嬪宮疹候諸節,一向平順,而昨日加味消毒飮進服之後,餘熱快退,有消癍之漸乎?臣等率諸醫官,趁早入侍,詳承症候,議定繼進湯劑爲宜。臣等不任區區伏慮,敢此問安,竝爲仰稟。答曰,知道。嬪宮症候如昨平順,而消癍之漸,姑未知矣。待別入直出傳,議定湯劑,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
金蘭淳啓曰,行大司憲趙得永未肅拜,執義趙庭和,掌令朴昌擧·柳可均,持平李孝淳在外,黃基安傳旨未下,監察茶時之意,敢啓。傳曰,知道。
傳于金熙華曰,禮房承旨馳詣宗廟·景慕宮,奉審摘奸以來。
藥房口傳啓曰,卽伏聞別入直行護軍趙萬永所傳之言,則世子嬪宮疹候諸節,一向平順云,伏不勝歡忭,而諸醫官之言,以爲消㿀之際,例用四物之劑,加味四物湯進服爲好云,一貼依下敎製入之意,敢啓。答曰,知道。
以持平黃基安,正言朴容壽牌不進罷職傳旨,傳于金熙華曰,只推。
金熙華啓曰,守令署經事,命下矣。持平黃基安,正言朴容壽,旣有只推之命,與行大司憲趙得永,一體牌招,以爲署經之地,何如?傳曰,允。
金熙華,以吏曹言啓曰,今此孝禧殿望祭大祝,前應敎洪學淵塡差,而時無職名,令該曹,口傳付軍職,何如?傳曰,允。
兵曹口傳政事,副司果洪學淵。
李羲準,以兵曹言啓曰,今月十七日,二羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以金時弼爲羽林將。
宣傳官徐相五書啓,臣於本月十三日辰時量,以氷泮摘奸事,敬奉聖敎,馳往廣津·松坡·三田渡·纛島·豆毛浦·漢江·西氷庫等處,詳細看審是白乎則,松坡·三田渡段,穴船通涉是白遣,廣津段,氷厚爲八寸是白遣,纛島段,氷厚爲七寸是白遣,豆毛浦·漢江·西氷庫段,氷厚爲一尺,而人馬渡涉,坦然無慮是白乎乃,另加審愼之意,該津將處,各別申飭是白齊。傳曰,知道。
上在昌德宮。停常參·經筵。
世子嬪宮疹候,大殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳朝夕問安。答曰,知道。
藥房都提調林漢浩,提調李羲甲,副提調任百禧啓曰,伏未審夜間,聖體若何,寢睡·水刺之節,何如?世子嬪宮疹候調攝之節,何如?昨日加味四物湯進服之後,已盡消癍,益有差勝之效乎?臣等率諸醫官,趁早入侍,詳承症候,議定繼進湯劑爲宜。臣等不任區區伏慮,敢此問安,竝爲仰稟。答曰,知道。嬪宮症候如昨平順,而漸有消癍,餘熱次退,卿等不必入侍,待別入直出傳,議定湯劑。中宮殿·嘉順宮·世子宮·世子嬪宮口傳問安。答曰,知道。
金蘭淳啓曰,行大司憲趙得永未肅拜,執義趙庭和,掌令朴昌擧·柳可均,持平李孝淳在外,黃基安傳旨未下,監察茶時之意,敢啓。傳曰,知道。
李羲準啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于金熙華曰,永陵受香承旨,仍爲奉審摘奸,仍詣綏吉園,奉審摘奸,昭寧園,一體奉審以來。
藥房口傳啓曰,卽伏聞別入直行護軍趙萬永所傳,則世子嬪宮夜來諸節,益爲平順,消癍已盡,餘熱快退,萬萬歡忭,而諸醫官之言,以爲茶飮之屬,趁此時進服爲宜云。故吉貝飮一貼,依下敎製入之意,敢啓。答曰,知道。
以持平黃基安,正言朴容壽牌不進罷職傳旨,傳于金熙華曰,只推。
金熙華啓曰,守令署經事,命下矣。持平黃基安,正言朴容壽,旣有只推之命,與行大司憲趙得永,一體牌招,以爲署經之地,何如?傳曰,允。
金熙華,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
宣傳官李日榮書啓,臣於本月十三日辰時量,敬奉聖敎,馳往臨津,氷泮形止,詳細看審是白乎則,沿江上下,氷厚爲一尺,而人馬渡涉,坦然無慮是白乎乃,另加審愼之意,該津將處,各別申飭是白齊。傳曰,知道。
上在昌德宮。停常參·經筵。
世子嬪宮疹候,大殿·中宮殿·嘉順宮·世子宮·世子嬪宮,內閣·政院·玉堂口傳朝夕問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳朝夕問安。答曰,知道。
藥房都提調林漢浩,提調李羲甲,副提調任百禧啓曰,伏未審夜間,聖體若何,寢睡·水刺之節,何如?世子嬪宮調攝之節,夜來益有差勝之喜乎?臣等率諸醫官,趁早入侍,詳承症候,議定當進湯劑爲宜。臣等不任區區伏慮,敢此問安,竝爲仰稟。答曰,知道。嬪宮症候,益有平順,卿等不必入侍,待別入直出傳,議定湯劑。中宮殿·嘉順宮·世子宮·世子嬪宮口傳問安。答曰,知道。
金熙華啓曰,明日常參·經筵,取稟。傳曰,停。
金蘭淳啓曰,行大司憲趙得永未肅拜,執義趙庭和,掌令朴昌擧·柳可均,持平李孝淳在外,持平黃基安傳旨未下,監察茶時之意,敢啓。傳曰,知道。
藥房口傳啓曰,卽伏聞別入直行護軍趙萬永所傳,則世子嬪宮調攝之節,益爲萬安,誠不勝萬萬歡忭之忱,而諸醫官之言,以爲今日則金銀花茶,調安神丸進服爲宜云。故金銀花茶一貼,安神丸一丸封入之意,敢啓。答曰,知道。
以持平黃基安,正言朴容壽牌不進罷職傳旨,傳于金熙華曰,只推。
金熙華啓曰,守令署經事,命下矣。持平黃基安,正言朴容壽,旣有只推之命,與行大司憲趙得永,一體牌招,以爲署經之地,何如?傳曰,允。
傳于金熙華曰,嬪宮紅疹,快已消癍,藥院直宿撤罷。
藥房口傳啓曰,卽伏見傳敎下者,有嬪宮紅疹,快已消癍,藥院直宿撤罷之命矣。世子嬪宮疹候,快臻康復,諸節萬安,臣等誠不勝萬萬歡忭。第伏念紅疹,異於他症,此時調攝之節,益宜加護,臣等有不敢遽然撤退,依前仍直,以爲頻承諸節之地,千萬顒祝,惶恐敢啓。答曰,嬪宮諸節,今已快差,何必仍直與輪直乎?卿等撤退。
傳于金熙華曰,藥房以下問安,竝勿爲之。
傳于金熙華曰,藥房都提調以下別單書入。
金熙華啓曰,全羅監司洪奭周,慶基殿冬至祭設行事啓本,以假都事替行矣。道臣替啓,已是格外,且向日飭敎,不啻截嚴,而一向廢務,又復替啓,事體道理,俱極未安。原啓本所當還下送,而係是祀典,何以爲之,而該道臣,從重推考,何如?傳曰,其日字似是未及承批而然,卽爲還下送,可也。
以京畿監司李愚在狀啓,朔寧郡民家失火事,傳于李光憲曰,當寒失所,聞甚矜惻,元恤典外,別加顧助事,分付。
金熙華,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以弘文館言啓曰,本館下番,姑降入直,事甚未安。修撰朴永元,副修撰沈英錫,竝卽牌招,以爲推移入直之地,何如?傳曰,竝許遞,政官牌招開政,待下批,牌招察任。
李羲準,以兵曹言啓曰,今十一月十七日,武臣堂上朔試射日次,而中日試射,旣已停止,不得爲之之意,敢啓。傳曰,知道
又以禁衛營言啓曰,本營千摠李應植,身病猝重,勢難察任,改差,何如?傳曰,允。
上在昌德宮。停常參·經筵。
金熙華啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
李光憲啓曰,右承旨任百禧,右副承旨李羲準,同副承旨金蘭淳,今日不爲仕進,竝卽牌招,何如?傳曰,允。
金熙華啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
以持平黃基安,正言朴容壽牌不進罷職傳旨,傳于金熙華曰,只推。
金熙華啓曰,持平黃基安,正言朴容壽,旣有只推之命,一體牌招,何如?傳曰,允。
又啓曰,守令署經事,命下矣。持平黃基安,正言朴容壽,旣有只推之命,與行大司憲趙得永,一體牌招,以爲署經之地,何如?傳曰,允。
又啓曰,吏曹判書金蓍根,參判徐能輔牌不進推考傳旨,今方捧入,而開政命下之後,如是違牌,事甚未安。參議宋啓幹在外,判書·參判,竝更牌招,何如?傳曰,允。
以咸興本宮正殿修改別單,傳于金熙華曰,本道觀察使李勉昇,內下大豹皮一令賜給,地方官咸興判官吳鼎秀陞敍,別差呂廷佑司謁除授,各務都檢察前郞廳李勉人,別看役嘉善盧仁兢竝加資,監董前僉使金基勉,看役鄕所崔學翁竝帖加,其餘鄕所·座首·色吏·庫子·工吏等,竝令本道,米布題給,守僕·工匠等,亦令本道,米布題給,行首守僕段,帖加成給。
以藥房都提調以下別單,傳于金熙華曰,都提調右議政林漢浩熟馬一匹面給,提調左參贊李羲甲,副提調右承旨任百禧,各內下大鹿皮一令賜給,假注書金履喆,兼春秋文致中各兒馬一匹賜給,別入直行護軍趙萬永,熟馬一匹面給,待令醫官御醫吳千根,熟馬一匹賜給,醫藥同參李元豐·安載述·金漢雋,各半熟馬一匹面給,掌務官李圭南·金珪,各兒馬一匹賜給,別入直御醫李惟鐸·金壽仁·李彦厚,針醫安昌禧,醫藥同參金景勳·柳煥翼·李命運·金殷相,各上弦弓一張賜給,御醫玄在德·崔暄,內醫安橚,針醫朴器成·李允馨,醫藥同參李昌佐·韓相瑚,內醫金近源·李鍾呂·吳景煥·金有鼎,各上弦弓一張賜給,藥色書員二人,各限二年免賤,其餘員役·醫女·使喚軍等,依判下分等施賞,承政院書吏·使令等,考例施賞。
傳于金熙華曰,嬪宮承傳色朴道性·趙文遠,各內下大鹿皮一令賜給,薛里內官趙浚英·康再熙,掌務內官嚴得晙·金道源,差備內官金應謙·金應齡·李芳效·車秀澤,各內下帿弓一張賜給,司鑰別監,各色員役·軍士等,竝考例施賞。
金熙華啓曰,行都承旨曺鳳振不爲仕進,左承旨李光憲式暇出去,右承旨任百禧,右副承旨李羲準,同副承旨金蘭淳牌不進,院中只有臣一人,伴直無人。行都承旨曺鳳振,所當牌招,而拘於廳規,不得請牌,何以爲之?敢稟。傳曰,知申外,不爲仕進承旨,竝許遞,今日政差出,待下批,牌招察任。
以京畿監司李愚在狀啓,楊州牧使趙岐,以山訟事,保授朝官,大失格例罷黜事,傳于金熙華曰,今日政差出。
以右承旨任百禧,右副承旨李羲準,同副承旨金蘭淳牌不進罷職傳旨,傳于金熙華曰,只推。
金熙華啓曰,行都承旨曺鳳振不爲仕進,左承旨·右承旨·右副承旨·同副承旨未差,臣熙華,吏·兵批兼進之意,敢啓。傳曰,知道。
有政。吏批,行判書金蓍根進,參判徐能輔牌不進,參議宋啓幹在外未肅拜,右承旨金熙華進。以柳相祚·具康·韓用儀·申綽爲承旨,沈鈁爲修撰,尹致謙爲副修撰,朴綺壽爲禮曹參議,韓致應爲知經筵,李書九爲藝文提學,李度明爲廣興令,宋一德爲西部令,李憲猷爲敦寧主簿,南石耇爲禮賓主簿,任百禧爲金海府使,閔鼎秀爲豐川府使。故府使閔永喆贈兵參例兼,故府使閔鏽贈左承旨,故通德閔載萬贈僕正,以上同知閔楫三代。學正單全道海。
兵批,判書金魯應病,參判尹命烈入直進,參議愼宜學病,參知朴基宏病,右承旨金熙華進。副護軍李光憲·李羲準·金蘭淳·任百禧·朴齊聞,副司直尹致謙·宋應圭·沈英錫·任鼎常,副司果姜世白·李魯秉,副司正申履祿,以上竝單付。
吏批,再政。以徐鼎輔爲大司諫,金蘭淳爲敦正都正,金思羲爲司僕正,洪夔謨爲典牲判官,朴春壽爲掌樂主簿,趙經鎭爲楊州牧使。
兵批,再政。行護軍單金銑。
傳于金熙華曰,戶·刑換房。
金熙華啓曰,行大司憲趙得永,持平黃基安牌不進,執義趙庭和,掌令朴昌擧·柳可均,持平李孝淳在外,監察茶時之意,敢啓。傳曰,知道。
以持平黃基安牌不進罷職傳旨,傳于金熙華曰,只推。
兵曹口傳政事,副司果單朴永元。
金熙華,以弘文館言啓曰,校理姜世白,時在慶尙道尙州地,經筵入番事緊,請斯速乘馹上來事,下諭。答曰,依啓。
具康,以兵曹言啓曰,今月二十日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李存敬爲內禁將。
具康,以兵曹言啓曰,宣傳官具信喜,內禁將趙運永,五衛將李海瑛,慶熙宮衛將李培秀,文臣兼宣傳官朴容壽,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
藥房都提調林漢浩,提調李羲甲,右承旨金熙華啓曰,伏未審日間,聖體若何,寢睡·水刺之節,何如?世子嬪宮調攝中氣候,益爲康復乎?臣等率諸醫官,趁早入侍,詳承諸節,議定湯劑當否爲宜。臣等不任區區伏慮,敢來問安,竝此仰稟。答曰,知道。嬪宮諸節,益爲快差,卿等不必入侍,間日問安勿爲之。中宮殿·嘉順宮·世子宮·世子嬪宮口傳問安。答曰,知道。
具康啓曰,明日常參·經筵,取稟。傳曰,停。
金熙華,以都摠府言啓曰,中日習射技事,以輪直間啓請姑停矣。今旣撤直,今日入直內三廳武兼禁軍及軍兵等,中日習射技,請出標信。傳曰,知道。
金熙華啓曰,合辭許久闕啓,事甚未安,除在外·未署經·傳旨未下外,未肅拜人員,竝卽牌招,何如?傳曰,允。
備忘記,釜山僉使權思漢下直,長弓一張,長箭一部,片箭一部,筒兒一箇賜給。
金熙華啓曰,新除授行左承旨柳相祚,時在慶尙道安東地,左副承旨韓用儀,時在京畿驪州地,同副承旨申綽,時在廣州地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,尹羽烈·洪命周·朴基宏落點。
以持平黃基安牌不進罷職傳旨,傳于金熙華曰,只推。
金熙華啓曰,持平黃基安,旣有只推之命,一體牌招,何如?傳曰,允。
又啓曰,持平黃基安,旣有只推之命,一體牌招,以爲署經之地,何如?傳曰,允。
又啓曰,守令署經事命下,而憲府則行大司憲趙得永,持平黃基安牌不進,執義趙庭和,掌令朴昌擧·柳可均,持平李孝淳在外,諫院則行大司諫徐鼎輔未肅拜,司諫李廷璞,獻納趙直永在外,正言韓弘敎·朴容壽未署經,無以備員署經,何以爲之,而行大司憲趙得永,行大司諫徐鼎輔,竝卽牌招,何如?傳曰,允。在外兩司臺諫竝許遞,前望單子入之。
臺諫前望單子入之,執義崔時淳,掌令李仁承·崔晉慶,持平趙寅永,司諫洪羲弼,獻納趙璟鎭落點。
金熙華啓曰,守令署經事,命下矣。新除執義崔時淳,掌令李仁承·崔晉慶,持平趙寅永,司諫洪羲弼,獻納趙璟鎭,與行大司憲趙得永,行大司諫徐鼎輔,竝卽牌招,以爲署經之地,何如?傳曰,允。
以修撰沈鈁牌不進罷職傳旨,傳于具康曰,只推。
具康,以弘文館言啓曰,本館下番,姑降入直,事甚未安。修撰沈鈁,旣有只推之命,卽爲牌招,何如?傳曰,允。
又以弘文館言啓曰,新除授副修撰尹致謙,時在京畿長湍地,經筵入番事緊,請斯速乘馹上來事,下諭。答曰,依啓。
金熙華,以扈衛廳大將意啓曰,別將白恒鎭,身病猝重,勢難察任,改差,何如?傳曰,允。
又以御營廳言啓曰,本廳哨官李承道,身病甚重,勢難察任,改差,何如?傳曰,允。
又以義禁府言啓曰,卽接月令醫員高在暐手本,則時囚罪人李海淸,素患疝積之症,又添毒感,食飮專却,轉側須人,實有難保之慮云。罪人病勢如此,則一邊保放,一邊草記,曾有定式矣。李海淸,姑爲保放之意,敢啓。傳曰,知道。
又以義禁府言啓曰,京畿監司李愚在狀啓內,前縣監許儞罪狀,令攸司稟處事,啓下矣。許儞下去京畿楊州地云,依例發遣府羅將拿來,何如?傳曰,待待命拿囚。
右議政林漢浩箚曰,伏以神明默佑,世子嬪宮邸下疹候平復,欣忭之忱,大小惟同。卽伏見傳敎下者,遍賞直宿諸臣,而臣名亦與焉,且感且悚,不知所以爲喩。臣職忝提擧,猥隨竝直之班,不過五六日之間,仰覩諸節之遄復常度,微誠懽忻,實倍常品。論以酬勞之典,未嘗有一半可紀,而忝此殊私於諸僚之首,臣有何勞,而乃至於是耶?自秋徂冬,天廐之乘,三及臣門,顧此螻蟻之賤,洊蒙重賞,無以堪承,在朝廷殆近屑越,在臣身亦已踰濫,玆將短箚,仰暴血懇。伏乞聖明,俯鑑微諒,亟寢成命,以示愼賞,以安私分,千萬幸甚。取進止。答曰,省箚具悉卿懇。卿其勿辭,安心領受。仍傳于具康曰,此批答,遣史官傳諭于右議政。
黃海監司李龍秀疏曰,伏以臣,抱至難强之情,處必可辭之義,而因仍盤礴,式至于今者,是豈臣之初心也哉?誠以昭晰之恩,慰勉之諭,隆天厚地,報答無階,一向屢瀆,計非敢出,而一路民邑之事,重貽宵旰之憂,以秋務之迫在眼,以愚臣之旣久其任也,少俟整頓之敎,尤極鄭重。臣固才疎識蔑,隨事生受,雖在他時,猶患瘢疣之百出。況饑饉札瘥之餘,民命近止,接濟孔艱,其於我聖上西顧之念,無以對揚乎萬一,則亟圖所以引去者,宜非獨爲臣之私也。而又自念箇滿之期,只隔一月,公私去就之間,所爭無多,故姑淹須臾,以俟瓜蔕之行將自落,若其未去之前,著於猷篇者,只不過强志抑情,僅免目下瘝癈而已。初非有實效之可以分寸藉手者,而月前大僚請仍之擧,忽出於萬萬意慮之外,臣誠茫然抑塞,不啻若墮在深井也。以言乎公也,則見今歲功始登,衆哺方熙,來春民事,初無可議於賑貸,則無端苟冒,拖至麥熟者,有何必然之義?新舊迎送,雖曰有弊,此亦以年荒疾疫時言耳,今則無此憂也,而四五朔差池之際,利害損益之相去,殆不能以寸,則爲是苟蹲耐度日月者,亦恐無可據之說也。至若私懇所存,則臣之前後控籲,辭已竭矣,意已窮矣,不待更陳,而孔邇之天,似已鑑照無遺矣。矧今天寒歲暮,關河遠隔,老父病母之倚門而望臣者,殆若較一日於三秋,而臣之歸護一心,雖迅灘燎火,未足以喩其急也,雖飮食飢渴,未足以喩其切也。重以臣父之滯泊荒郊,臣母之尙委枕席,凡幾月矣。欲爲將往乎,則半年之中,徒致去來之勞頓,欲仍以離違也,則隔歲之慕,奈此心神之飛越?縱使臣頑如木石,只知竊祿之爲喜,不念人理之都喪,在聖朝崇四維之政,宜卽及期許解,誠不可若是維縶,俾添不孝之罪也。臣以此情實,旣處當遞之限,而未蒙循例之遞,則窮迫之號,不當復以仰溷崇嚴爲懼。伏乞聖明,俯察疾聲之哀,特軫孝理之重,亟賜鐫免,以爲爲子獲伸至情之地,千萬幸甚。臣無任云云。答曰,省疏具悉。卿言雖如此,五六朔之間,豈不挨過乎?卿其勿辭察任。
上在昌德宮。停常參·經筵。
夜五更,月暈。
朴基宏啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
又啓曰,三品官之無得過三日循例請牌,曾有定式矣。禮曹參議朴綺壽,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
備忘記,乶下僉使金大喆下直,長弓一張,長箭一部,片箭一部,筒兒一箇賜給。
以獻納趙璟鎭,持平趙寅永牌不進罷職傳旨,傳于朴基宏曰,只推。
朴基宏啓曰,獻納趙璟鎭,持平趙寅永,旣有只推之命,一體牌招,何如?傳曰,允。
朴基宏啓曰,守令署經事,命下矣。獻納趙璟鎭,持平趙寅永,旣有只推之命,與行大司憲趙得永,行大司諫徐鼎輔,一體牌招,以爲署經之地,何如?傳曰,允。
行大司諫徐鼎輔啓曰,臣本庸愚,不合於耳目之任,而薇院特除,庚牌儼臨,義重叨謝,章皇出肅,而第臣於合啓,私義難安,以此屢引,輒蒙體諒。今臣處義,前後無異,其何可仍冒於臺次乎?請命遞斥臣職。答曰,依啓。
獻納趙璟鎭啓曰,臣於諫諍之任,初無堪承之望,而納言特除,忽降於夢想之外,繼而署經有命,召牌荐臨。臣於是,感激怵畏,章皇祇肅,而第於本院,已經亞諫,揆以格例,不可蹲冒,請命遞斥臣職。答曰,依啓。
朴基宏啓曰,行大司憲趙得永,持平黃基安·趙寅永牌不進,執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平黃基安·趙寅永牌不進罷職傳旨,傳于朴基宏曰,只推。
朴基宏啓曰,龍宮縣監李一淵,大靜縣監夫士敏,諫院則雖已署經,憲府則行大司憲趙得永,持平趙寅永牌不進,執義崔時淳,掌令李仁承·崔晉慶在外,只有持平黃基安一人,無以備員署經。行大司憲趙得永,更爲牌招,以爲署經之地,何如?傳曰,允。一司除署經。
以持平趙寅永牌不進罷職傳旨,傳于朴基宏曰,只推。
朴基宏啓曰,全羅監司洪奭周,民家燒燼,罪人到配事狀啓,又使假都事替行矣。向日飭敎,何等截嚴,而一向廢務,連事替啓,分義道理,俱極未安。閒漫狀啓還下送,使之改修正上送,民家燒燼狀啓,係是民事,何以爲之,而該道臣,從重推考,何如?傳曰,允。旣有向來切勿捧入之敎,則何可復爲煩徹乎?當該承旨遞差,狀啓還下送,可也。
又啓曰,臣與同副承旨具康伴直矣。遞差出去,伴直無人。左副承旨金熙華,所當牌招,而拘於廳規,不得請牌,何以爲之?敢稟。傳曰,牌招。
傳于朴基宏曰,承旨有闕之代,前望單子入之。
承旨前望單子入之,宋啓榦落點。
傳于朴基宏曰,禮·刑換房。
以修撰沈鈁牌不進罷職傳旨,傳于朴基宏曰,只推。
朴基宏,以弘文館言啓曰,修撰金道喜別兼春秋進,副修撰尹致謙在外,本館下番,姑降入直,事甚未安。修撰沈鈁,旣有只推之命,卽爲牌招入直,何如?傳曰,允。
金熙〈華〉,以都摠府言啓曰,副摠管朴應浩,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
大司諫具康疏曰,伏以臣痔漏之症,卽四十年貞疾也。劇歇無常,刀圭屢試,雖無祛却之效,亦多痊可之時,有命必趨,隨分自便,依然作痛定之人矣。昔疾未愈,數年以來,當寒益肆,痛癢輒竝,添減在卽,證形變於晨宵,動靜判於昕晡,有時屈伸不便,步坐難久,奄奄疲癃之狀,已成抱瘵之身。臣之痛楚之情,姑舍無論,以若駭人瞻視,其何可冒忝榮次,而雖以臣分言之,候班未徹之前,不能朝夕連參,而有若在家養疴者然,是豈臣可强而不强者乎?如在可强之時,雖牛馬之役,臣何敢辭,而若當在事之日,適有劇盛之患,雖傴僂顚沛,萬無趨詣之望,又復飾以一毫托辭,是欺君也,豈有臣子而欺君父者哉?臣以醜惡之狀,不敢煩縷於宸嚴,而以此病情,實無目下供仕之道。伏乞天地父母,俯垂慈諒,亟遞臣職,以安公私,千萬顒祝。臣今不宜贅他,而竊伏念,陵寢樹木之護養,非但爲尊觀瞻致恭敬而已,邃而爲隧埏之安靜,蔭而爲風水之祥吉,雖匹夫塚地,愛惜草木,期欲暢茂,而近來各陵園墓松檜雜木,種種披曠,至有今番兩陵寢而極矣。又若驪州兩陵寢,則象設以外之地,只有松栢之路,罕見一幄之天,是故龍盤鳳翥之勢,鬱鬱蔥蔥,今焉翡惟翠幬之盛,滌滌蕭蕭,有若貴人之擺脫冕裳,損其氣像,此豈但以寒心語哉?先大王,常以禁養之方,靡不用極,而寢木之疎者復密,依舊蒼梧之森蔚,近年以來,密者復疎,漸至湘山之童濯,聞不勝萬萬驚懍。臣竊以爲,嚴飭道臣,與地方官,修明先朝成命,俾盡養寢之道,而如復有侵斫,當該地方官,施以竄配之典,則亦爲陵園墓遵奉之式,豈不萬幸?臣於今番諸繡啓,民瘼之條列蘇救者,未知何事,而至於守令郵鎭之請恩優褒者,竝施嘉奬之典,則可使頑夫廉鄙夫寬,此所施者小,而所效者廣,豈不爲勸懲之一道乎?至若開雲前萬戶趙應錫,以至微之人,在至賤之鎭,行至難之政,其曰廉身謹職,戢校撫卒,不襲列鎭之謬規,是亦人微地寒者之難能,而至於通諳關防,制變良策,非智略者不能,雖有回啓之循例請賞,人皆惜之曰,此利器也,可試盤錯。伏願殿下,特命兩銓,施以格外之典,以爲激勸諸鎭,奬拔人才之地焉。且巡綽法意,何等嚴重,大臣筵稟,距今不遠,而警備之意,今復慢弛,漏盡鍾鳴之前,寂無踐更之卒,跳躂無檢之徒,夤緣幸會,尋常犯夜,貽害平民,豈不悶乎?伏望亦命各該將臣,申嚴巡邏焉。臣無任云云。省疏具悉。英·寧陵樹木事,聞甚悚然,而豈惟兩寢?近日他陵寢郞官之以犯斫被罪者相續。設置郞官,將以爲守護之地,而躬犯若是,苟有一分人心,寧敢乃爾?自今朝家,亦將另行摘奸廉察之方,而爾言亦好,以此分付畿伯。開雲萬戶事,令該曹知悉,而豈惟此人?入於褒啓者,竝加意擢用事,一體分付。巡禁事,嚴飭發巡諸營。
上在昌德宮。停常參·經筵。
夜五更,月暈。
藥房提調李羲甲,副提調曺鳳振啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
曺鳳振啓曰,明日常參·經筵,取稟。傳曰,停。
金熙華啓曰,行大司憲趙得永,持平趙寅永未肅拜,執義崔時淳,掌令李仁承·崔晉慶在外,持平黃基安呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
曺鳳振啓曰,右承旨尹羽烈,今日不爲仕進,卽爲牌招,何如?傳曰,允。
又啓曰,新除授同副承旨宋啓幹,時在公淸道懷德地,斯速乘馹上來事,下諭,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫朴宗琦,獻納黃儆彦落點。
以修撰沈鈁牌不進罷職傳旨,傳于金熙華曰,只推。
尹羽烈,以弘文館言啓曰,本館下番,姑降入直,事甚未安。修撰金道喜別兼春秋進,副修撰尹致謙在外,修撰沈鈁,旣有只推之命,與副修撰金鼎均,竝卽牌招,以爲推移入直之地,何如?傳曰,竝許遞,前望單子入之。
金熙華,以都摠府言啓曰,副摠管朴應浩,以文臣朔試射試官,慕華館晝仕出去之意,敢啓。傳曰,知道。
上在昌德宮。停常參·經筵。
尹羽烈啓曰,明日常參·經筵,取稟。傳曰,停。
金熙華啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
傳于金熙華曰,別入直勿爲之。
玉堂前望單子入之,修撰朴永元·權敦仁,副修撰李若愚·洪學淵落點。
尹羽烈,以弘文館言啓曰,本館下番,姑降入直,事甚未安。新除授修撰朴永元·權敦仁,副修撰李若愚·洪學淵,竝卽牌招,以爲推移入直之地,何如?傳曰,允。
又以侍講院言啓曰,兼司書金鼎均,時無職名,令該曹,口傳付軍職,何如?傳曰,允。
兵曹口傳政事,副司果單金鼎均。
兵曹口傳政事,副司果單金道喜。
金熙華啓曰,行大司憲趙得永,持平黃基安·趙寅永牌不進,執義崔時淳,掌令李仁承·崔晉慶在外,監察茶時之意,敢啓。傳曰,知道。
金熙華,以都摠府言啓曰,今日入直內三廳武兼禁軍及軍兵等,當爲中日習射技,而賓客相見禮相値,不得設行之意,敢啓。傳曰,知道。
又以都摠府言啓曰,副摠管朴應浩,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以義禁府言啓曰,保放罪人辛碩林·李海淸,還囚捧供以入,而二囚病勢,一向未差,竝仍爲保放之意,敢啓。傳曰,知道。
義禁府啓目,北靑府使李海淸原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,奉化縣監韓鍾運原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,梁山前郡守辛碩林原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,文川郡守朴周燮原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
金熙華,以刑曹言啓曰,卽接北部居金千孫呈狀,則今月十九日夜,園頭別監盧潤榮,與其弟炙色俊榮,爛漫泥醉,來到渠家,踢破門隻,突入內舍,窓戶器皿,恣意破碎,甚至於懷孕之妻,被驚動胎云,故聞甚驚駭,使之摘奸,則果如狀辭矣。月前因院隷·捕校之相鬪,處分截嚴,絶島充軍,而此後毋論掖隷·院隷·捕校·羅將之屬,復有作黨鬪鬨,酗酒毆打之事,竝依右例勘治爲敎,又命申明五家之統,嚴飭酗酒之禁,則今此兩漢,身爲掖屬,有此所犯,殊極痛惡。兄弟竝力,旣無異於作黨,昏夜起鬧,反有浮於酗酒,如此蔑法無嚴之漢,不可尋常處之。盧潤榮·俊榮,竝出付臣曹,以爲査實嚴處,何如?傳曰,允。
上在昌德宮。停常參·經筵。
未時,日有左珥。
朴基宏啓曰,明日常參·經筵,取稟。傳曰,停。
金熙華啓曰,合辭許久闕啓,事甚未安,除在外·未署經·傳旨未下外,未肅拜人員,竝卽牌招,何如?傳曰,允。
以持平黃基安·趙寅永,獻納黃儆彦牌不進罷職傳旨,傳于金熙華曰,只推。
金熙華啓曰,持平黃基安·趙寅永,獻納黃儆彦,旣有只推之命,一體牌招,何如?傳曰,允。
朴基宏啓曰,副應敎李彦淳,副校理金大坤,謂以臺疏,大槪有裁處之請,陳疏徑出。臺疏批下之前,未見疏本,臆料徑出,事未前有,誠極可駭,原疏纔已退却矣。所當重勘,而本院請推之外,無他可施之罰,何以爲之?敢稟。傳曰,從重推考。
金熙華啓曰,行大司憲趙得永,持平趙寅永牌不進,執義崔時淳,掌令李仁承·崔晉慶在外,持平黃基安陳疏,監察茶時之意,敢啓。傳曰,知道。
以持平趙寅永,獻納黃儆彦牌不進罷職傳旨,傳于金熙華曰,只推。
以修撰朴永元·權敦仁,副修撰李若愚·洪學淵牌不進罷職傳旨,傳于朴基宏曰,只推。
以慶尙監司金相休狀啓,豐基郡守鄭久容受由上京,身病添劇,還任無期,不得已罷黜事,傳于朴基宏曰,令該曹口傳差出,催促下送。
以慶尙監司金相休狀啓,知禮縣民家失火事,傳于朴基宏曰,聞甚矜惻,元恤典外,別加顧助事,分付。
金熙華,以摠戎廳言啓曰,本廳哨官李鼎國,身爲將官,全昧兵書,擧措駭妄,汰去之意,敢啓。傳曰,知道。
持平黃基安疏曰,伏以臣,資本庸愚,初無足備數於任使之末,而至於臺閣之職,尤豈臣所可堪勝者哉?柏府除旨,意外遽降,天牌鎭日屢臨,守令署經,事勢且迫,義分是怵,雖不得不黽勉出肅,冒叨匪據,歷日惶恧,而振風俗勵紀綱,固非如臣罷劣所可擬議,至若諸條禁亂,卽是本府常行之規,故臣果以酗酒出牌,而現捉一漢矣。自玉堂,稱以本署冊色房直,捉去禁亂書吏與使令,結縛拘囚,至於決杖之境。此似是入直儒臣,未諳事例,專聽吏隷之致,而禁牌事體,極爲嚴重,故佩禁牌之府隷,法不得無進來而私自推治,則今此玉署擧措,已是前所未有之變怪。且況向來院隷事後,酗酒之禁,特敎截嚴,至有雖掖隷戡治之命,而曾未幾何,乃有此事。若此不已,則聖明飭敎之意,壅遏而不行,本府禁亂之法,自今而永廢矣。臣不勝驚駭,將欲科治該署吏隷,則亦牢拒不送,近日紀綱,雖曰掃地,豈料其不有朝令,蔑視法意,至於斯極耶?只緣臣素乏風裁,亦不能見孚於人,不過捉得幺麽一房直,而至有此無前之擧,臣身狼狽,固不足恤,而其爲辱邦憲而羞朝廷,孰有甚於此者乎?召牌儼臨,承膺無路,玆敢略擧顚末,短章自列。伏乞聖明,亟遞臣職,以爲溺職者之戒。至若當該儒臣,施以譴削之典,本署吏隷,出付秋曹,照法嚴戡,以杜後弊,斷不可已也。臣無任云云。省疏具悉。此事何至於推上?擬律亦不倫,爾與儒臣胥失矣。特竝遞差。
上在昌德宮。停常參·經筵。
尹羽烈啓曰,玉堂備員間,視事頉稟之意,敢啓。傳曰,知道。
金熙華啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
曺鳳振啓曰,左承旨洪命周,今日不爲仕進,卽爲牌招,何如?傳曰,允。
尹羽烈啓曰,校理姜世白,副校理尹心圭在外,副校理一員未差,玉堂上下番俱空,事甚未安。應敎林東鎭,副應敎李彦淳,校理尹景鎭,修撰朴永元·權敦仁,副修撰李若愚·洪學淵,竝卽牌招,以爲推移入直之地,何如?傳曰,允。
金熙華啓曰,事變假注書河錫洪,身病猝重,勢難察任,今姑改差,何如?傳曰,允。
河錫洪改差,代以金龍翼爲事變假注書。
吏曹口傳政事,以洪羲喆爲豐基郡守。
吏曹口傳政事,山陵忠義單李熽。
金熙華啓曰,行大司憲趙得永,持平趙寅永牌不進,執義崔時淳,掌令李仁承·崔晉慶在外,持平一員未差,監察茶時之意,敢啓。傳曰,知道。
以持平趙寅永,獻納黃儆彦牌不進罷職傳旨,傳于金熙華曰,只推。
以應敎林東鎭,副應敎李彦淳,校理尹景鎭,修撰朴永元·權敦仁,副修撰李若愚·洪學淵牌不進罷職傳旨,傳于尹羽烈曰,只推。
曺鳳振啓曰,卽者義禁府都事來言,時囚無得過三日滯囚,曾有定式矣。時囚罪人韓鍾運·朴周燮,保放罪人辛碩林·李海淸等,當爲議處,而判義禁未差,次堂例不得擧行云。判義禁未差之代,政官牌招,開改差出,待下批,牌招,以爲開坐之地,何如?傳曰,允。
以公淸監司李錫圭狀啓,陰城縣監宋啓榮遭生父喪事,傳于曺鳳振曰,今日政差出。
有政。吏批,行判書金蓍根進,參判徐能輔進,參議未差,行都承旨曺鳳振進。以李光憲爲吏曹參議,李竣祜爲持平,趙寅永爲副校理,金銑爲大司成,金蘭淳爲兵曹參知,趙璟鎭爲掌樂正,林處鎭爲司成,韓用成爲刑曹正郞,李儞爲監察,李好敏爲兼判義禁,成奎柱爲陰城縣監,鄭文升爲玉果縣監,兼執義單趙庭和。
兵批,判書金魯應病,參判尹命烈病,參議愼宜學入直進,參知未差,左副承旨金熙華進。護軍徐鼎輔,副護軍韓用儀·具康·金陽淳,副司直趙庭和·李廷璞·趙璟鎭·趙直永·朴昌擧·柳可均·李孝淳·黃基安·金大坤,副司果沈鈁·尹致謙竝單付。
曺鳳振啓曰,吏曹郞廳來言,臺諫有闕,政事,取稟。傳曰,前望單子入之。
持平前望入之,李若愚落點。
金熙華,以訓鍊都監言啓曰,本局局別將李日會,身病甚重,勢難察任,改差,何如?傳曰,允。
上在昌德宮。停常參·經筵。
世子宮疹候竝直,大殿·中宮殿·嘉順宮·世子宮·世子嬪宮,內閣·政院·藥房口傳問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,知道。大殿·中宮殿·嘉順宮,朝廷二品以上·六曹堂上口傳夕問安。答曰,知道。世子宮單子問安。答曰,知道。
尹羽烈啓曰,明日乃是小寒,自明日日暖間,視事頉稟之意,敢啓。傳曰,知道。
金熙華,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金熙華啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
傳于尹羽烈曰,行護軍趙萬永別入直。
藥房口傳啓曰,卽伏聞別入直行護軍趙萬永所傳之言,則世子宮疹候,自今朝快爲發表,症候極爲平順云,下情不勝慶幸之至。臣等率醫官入侍,詳承諸節後,仍卽診察,議定湯劑,千萬顒祝,惶恐敢啓。答曰,知道。
藥房口傳啓曰,臣等俄於筵中,伏承批旨,今方竝直本院,而移直設廳,多有已例,亟許臣等率醫官移直於差備近處,以便承候議藥之地,千萬顒祝,惶恐敢啓。答曰,醫官已爲差備待令矣,卿等本院直宿。
金龍翼在外,代以李秉德爲事變假注書。
金熙華啓曰,判義禁李好敏牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
判義禁前望單子入之,李相璜落點。
金熙華啓曰,開坐事,命下矣。新除授判義禁李相璜,卽爲牌招,何如?傳曰,允。
尹羽烈啓曰,玉堂上下番俱空,事甚未安。應敎林東鎭,副應〈敎〉李彦淳,校理尹景鎭,修撰朴永元·權敦仁,副修撰洪學淵,旣有只推之命,與新除授副校理趙寅永,一體牌招,推移入直,何如?傳曰,允。違牌勿爲呼望。
金熙華啓曰,行大司憲趙得永,持平李若愚·李竣祜牌不進,執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李若愚·李竣祜,獻納黃儆彦牌不進罷職傳旨,傳于金熙華曰,只推。
傳于尹羽烈曰,判義禁前望單子入之。
判義禁前望單子入之,朴崙壽落點。
金熙華啓曰,新除授判義禁朴崙壽,卽爲牌招,以爲開坐之地,何如?傳曰,允。
尹羽烈啓曰,校理尹景鎭,特敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。許遞,前望單子入之。
玉堂前望單子入之,校理李魯秉落點。
洪命周,以內醫院都提調·提調意啓曰,臣等依下敎,自今日竝直本院,而醫官吳千根·李元豐·柳煥翼·李命運·金漢雋,竝爲直宿於世子宮差備近處,李惟鐸·金時中·金殷相·李彦厚·安載述·李顯養,本院待令,金壽仁·玄在德·金景琳·安昌禧·金景勳·李福膺·李允馨,本院別入直,別掌務官一員,依例差下,差備待令醫官以下員役供饋等節,依例擧行事,分付戶曹,何如?傳曰,允。
尹羽烈,以司饔院都提調·提調意啓曰,本院移接於扈衛廳之意,敢啓。傳曰,知道。
金熙華,以訓鍊都監言啓曰,去夜初更量,禁漏官前別提金鳳禧犯夜,被捉於本局邏卒處,依例移送義禁府之意,敢啓。傳曰,知道。
又以義禁府言啓曰,訓鍊都監啓辭內,去夜初更量,禁漏官前別提金鳳禧犯夜,被捉於本局邏卒處,依例移送義禁府事,允下矣。金鳳禧,今方待命,拿囚之意,敢啓。傳曰,知道。
判義禁李相璜疏曰,伏以臣,卽伏奉金吾特點,開坐有命,召牌狎臨,固將章皇出膺,少伸趨走之常分,而第臣見叨胄筵賓銜,夫講官之不得兼管刑獄之事,故事卽然,玆敢援例陳籲。伏乞聖慈,俯垂諒察,亟賜遞改,以存公格,不勝幸甚。臣無任云云。答曰,省疏具悉。所請依施。
水原留守李憲琦疏曰,伏以臣,待罪居留,行且半歲于玆矣。仰承委畀之眷,俯效保釐之責,區區期勉,寧不出此,而其奈才不適用,病又無妄,荏苒尸素,徒積愧懼,惟以將老榮養,獲遂至願,爲一分自慰之端。不意入冬以來,臣母之病,忽復添損,不得已擔舁扶將,還歸京第,委頓牀席,日事刀圭,然其形症,積年沈痼,有非時日旬月之可期差平,臣於是,焦迫悚悶,莫省爲計。欲離舍而還營,則萬萬非情理之所可堪忍,欲遷延而在家,則斷斷致公務之許多狼狽,中鉤之魚,觸藩之羊,政指臣今日光景。百爾思量,兩便無策,惟有鞶禠之亟圖,庶免公私之相妨,玆敢冒入文字,仰暴至懇。伏乞聖慈,曲賜鑑諒,特許解臣職名,不勝大願至祝。臣無任云云。答曰,省疏具悉。情理如此,特爲許遞。
壬午十一月二十四日午時,上御大造殿。藥房入侍時,都提調林漢浩,提調李羲甲,副提調曺鳳振,假注書金履喆,記注官金榶·任泰濬,檢校待敎朴綺壽,以次進伏,醫官吳千根·柳煥翼·李命運·金漢雋,進伏楹外訖。漢浩曰,近間日氣不調,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。漢浩曰,醫官旣已入來,則診候似好,故敢此仰達矣。上曰,置之,可也。漢浩曰,近來入診醫官,其數甚少,事體甚苟艱。本廳醫官金珪·安橚等二人,術業精明,合置醫藥之列,竝令待令於入診時爲好,故敢此仰達矣。上曰,依爲之。出擧條漢浩曰,臣等伏聞別入直行護軍趙萬永所傳之言,則世子宮疹候,夜來幾盡發癍,諸症亦極平順云,區區下情,伏不勝慶幸之至。此時診察醫藥之節,不容少緩,臣等率諸御醫,竝直之意,敢稟。上曰,依爲之。出擧條世子宮進服加味升葛湯一貼煎入事。出榻敎上命退,諸臣以次退出。
上在昌德宮。停常參·經筵。
世子宮疹候,大殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。大殿·中宮殿·嘉順宮,朝廷二品以上·六曹堂上口傳朝夕問安。答曰,知道。世子宮,朝夕單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調李羲甲,副提調曺鳳振啓曰,伏未審夜間,聖體若何,寢睡·水刺之節,何如?世子宮調攝之節,一向平順,而昨日加味升葛湯進服之後,益有發宣之效乎?臣等率諸醫官,趁早入侍,詳承諸節,仍爲診察,議定繼進湯劑爲宜。臣等不任區區伏慮,敢此問安,竝爲仰稟。答曰,知道。入侍置之,卿等率醫官入對診察,議定湯劑。中宮殿·嘉順宮·世子宮·世子嬪宮口傳問安。答曰,知道。
藥房口傳啓曰,臣等率諸醫官,入診于世子宮,則症候極爲平順,與昨一樣,先出㿀形,略有消減之意,而熱候猶未快退。諸醫皆以爲葛根消毒飮,趁此時進服爲宜云,一貼煎入之意,敢啓。答曰,知道。
世子宮進服葛根消毒飮一貼煎入事,榻前下敎。
金熙華啓曰,行大司憲趙得永,持平李若愚·李竣祜未肅拜,執義崔時淳,掌令李仁承·崔晉慶在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
備邊司,以李羲甲爲水原留守。
尹羽烈啓曰,水原留守李羲甲,當爲下批矣,政官牌招開政,何如?傳曰,允。
傳于尹羽烈曰,藥房提調有闕之代,前望單子入之。
內醫提調前望單子入之,金履陽落點。
金熙華啓曰,判義禁朴崙壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁朴崙壽牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
尹羽烈,以弘文館言啓曰,新除授校理李魯秉,時在京畿驪州地,經筵入番事緊,請斯速乘馹上來事,下諭。答曰,依啓。
又以內醫院都提調意啓曰,新除授提調金履陽,卽爲牌招,以爲備員竝直之地,何如?傳曰,允。
又以承文院都提調意啓曰,關北交易事及開市通官一齊前往事,禮部咨文出來矣。回咨竝依例撰出,正書安寶後,定禁軍騎撥,下送于灣府,以爲入送之地,何如?傳曰,允。
金熙華,以備邊司言啓曰,卽見廣州留守洪羲臣狀啓,則以爲,本營各樣都試,當與停退都試,一體合設,而旣經災病,又當催科,許多軍民齎糧赴試之弊,在所當念,與公都會,竝爲退設於明年事,請令廟堂,稟旨分付矣。在前災疾之年,庠序課試,亦有退行之例,況今歉歲窮節,文武擧子之齎糧遠赴,在所當念。本府都會·都試,竝與各年合設條,而許令退行,何如?傳曰,允。
又以兵曹言啓曰,來十二月·癸未正月當上番騎兵二百二十八名所着襦衣,依定式本曹點考後,仍令該曹題給之意,敢啓。傳曰,知道。
上在昌德宮。停常參·經筵。
自人定至四更,灑雨下雨,測雨器水深二分。
世子宮疹候,大殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。大殿·中宮殿·嘉順宮,朝廷二品以上·六曹堂上口傳朝夕問安。答曰,知道。世子宮,朝夕單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調金履陽,副提調曺鳳振啓曰,伏未審夜間,聖體若何,寢睡·水刺之節,何如?世子宮調攝之一向平順,而昨日葛根消毒飮進服之後,餘熱快退,益有消癍之漸乎?臣等率諸醫官,趁早入侍,詳承諸節,仍爲診察,議定繼進湯劑爲宜。臣等不任區區伏慮,敢此問安,竝爲仰稟。答曰,知道。世子宮諸節,極爲平順,入侍置之,卿等率醫官入對診察,議定湯劑。中宮殿·嘉順宮·世子宮·世子嬪宮口傳問安。答曰,知道。
藥房口傳啓曰,臣等率諸醫官,入診于世子宮,則症候一向平順,癍形幾盡消減,熱候漸至快退,諸醫官皆以爲,加味四物湯,趁此時進服爲宜云,一貼煎入之意,敢啓。答曰,知道。
世子宮進服加味四物湯一貼煎入事,榻前下敎。
金熙華啓曰,行大司憲趙得永,持平李若愚·李竣祜未肅拜,執義崔時淳,掌令李仁承·崔晉慶在外,監察茶時之意,敢啓。傳曰,知道。
又啓曰,判義禁朴崙壽再牌不進推考傳旨,今方捧入,而開坐命下之後,一向違牌,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
尹羽烈啓曰,行吏曹判書金蓍根,參判徐能輔,參議李光憲牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
金熙華,以兵曹言啓曰,五衛將鄭殷柱·李潤俊,忠翊衛將張翼·宋麟瑞,忠壯衛將梁鍾益,俱以病難供職,呈狀乞遞,竝改差,何如?傳曰,允。
有政。吏批,行判書金蓍根進,參判徐能輔式暇,參議李光憲式暇,右承旨尹羽烈進。以沈英錫爲副修撰,李憲琦爲右參贊,洪羲瑾爲敦寧都正,李羲準爲刑曹參議,韓致應爲知春秋,徐能輔爲典醫提調。行水原留守單李羲甲,兼華寧殿提調單李羲甲。
傳于尹羽烈曰,判義禁未差之代,今日改差出。
吏批,再政。以鄭晩錫爲判義禁,尹命烈爲知春秋,曺鳳振爲同成均。左參贊單李相璜,右參贊單李憲琦,同春秋單尹命烈。
兵批,判書金魯應進,參判尹命烈病,參議愼宜學病,參知金蘭淳入直進,左副承旨金熙華進。以李憲琦爲知事,鄭晩錫爲都摠管,尹尙圭爲副摠管,金守基爲副摠管,閔宗赫爲宣傳官,朴兢淵爲五衛將,安栢爲五衛將,張守初爲忠翊將,李玉鉉爲忠壯將,徐有稙爲忠壯將,金鍾華爲景福將,申應祥爲慶熙將,趙寅永爲文兼,金春根爲訓鍊主簿,全孝甲爲守門將,李應植爲厚州僉使。大護軍李憲琦,副護軍洪羲瑾,副司直尹景鎭。前武兼崔達曾今加折衝加資事承傳,摠理使單李羲甲。
再政。以李存秀爲知事,南志彧爲宣傳官,李圭德爲五衛將,李殷相爲忠翊將,金箕德爲侍直。同知單金鍾華,僉知單朴兢淵。
傳于尹羽烈曰,知事望筒勿施。
金熙華啓曰,開坐事,命下矣。新除授判義禁鄭晩錫,卽爲牌招,何如?傳曰,允。
金熙華,以兵曹言啓曰,每都政,新資五窠,例爲差出,而今番都政,營將·中軍,姑無準二十朔者,依例推移內遷,何如?傳曰,允。
又以禁衛營言啓曰,昨年因戶曹判書朴崙壽筵稟,禁·御兩營鄕軍,限五周年停番矣。今春賓對時,大臣以自明年更爲徵番事,建白蒙允矣。本營鄕軍癸未二月當十二番後部中司屬慶尙右道四哨軍兵,來正月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,昨年因戶曹判書朴崙壽筵稟,禁·御兩營鄕軍,限五周年停番矣,今春賓對時,大臣以自明年更爲徵番事,建白蒙允矣。本廳來癸未二月三月兩朔應立後部後司屬黃海道四哨軍兵,正月二十五日,京中逢點,二月初一日立番,而依定奪,每哨以九十八名磨鍊,趁期調送,本道監·兵使處,預爲知會,何如?傳曰,允。
又以義禁府言啓曰,卽接月令醫員金孝進手本,則時囚罪人韓鍾運,素患疝積之症,處冷添劇,時時衝上,間間昏倒,朴周燮,就囚之後,猝得毒感,達夜苦痛,食飮全却,二囚症形,俱爲不輕云。罪人病勢如此,則一邊保放,一邊草記,曾有定式矣。韓鍾運·朴周燮,竝姑保放之意,敢啓。傳曰,知道。
判義禁朴崙壽疏曰,伏以臣於再昨,伏奉金吾除旨,開坐有命,召牌踵臨,在臣分義,固當竭蹶趨膺,而第臣於是職,自有鐵限,情勢非但同朝之所共諒,抑亦聖明之所俯燭者也。前此屢籲,輒蒙恩諒,則今臣處義,宜無前後之殊,坐犯違傲,歷日爲課,亦未能伸誠於起居之班,悚蹙之忱,如無自容。極知瀆擾之此時不敢,而與其致煩酬應,無寧趁卽乞解,以便公私,玆敢不避猥越,仰暴情實。伏乞聖慈,俯垂諒察,亟遞臣金吾之銜,仍治臣煩瀆之罪,以安微分,以昭法紀焉。臣無任云云。答曰,省疏具悉。所請依施。
上在昌德宮。停常參·經筵。
世子宮疹候,大殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。大殿·中宮殿·嘉順宮,朝廷二品以上·六曹堂上口傳朝夕問安。答曰,知道。世子宮,朝夕單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調金履陽,副提調曺鳳振啓曰,伏未審夜間,聖體若何,寢睡·水刺之節,何如?世子宮調攝之節,昨日加味四物湯進服之後,益有差勝之效乎?臣等率諸醫官,趁早入侍,詳承諸節,仍爲診察,議定繼進湯劑爲宜。臣等不任區區伏慮,敢此問安,竝爲仰稟。答曰,知道。世子宮症候諸節,與昨差勝,入侍與入對竝置之,待別入直出傳,議定湯劑。中宮殿·嘉順宮·世子宮·世子嬪宮口傳問安。答曰,知道。
藥房口傳啓曰,卽伏聞別入直行護軍趙萬永所傳之言,則世子宮症候諸節,漸益差勝,誠不勝萬萬欣忭,而諸醫官皆以爲,當此收斂之際,預進淸潤之劑爲宜云,淸潤四物飮一貼煎入之意,敢啓。答曰,知道。
世子宮進服淸潤四物飮一貼煎入事,榻前下敎。
金熙華啓曰,行大司憲趙得永,持平李若愚·李竣祜未肅拜,執義崔時淳,掌令李仁承·崔晉慶在外,監察茶時之意,敢啓。傳曰,知道。
尹羽烈啓曰,來初一日,輪對日次矣,敢稟。傳曰,停。
傳于尹羽烈曰,孝禧殿朔祭,以攝行磨鍊。
金熙華啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁鄭晩錫,時無職名,令該曹,口傳付軍職,何如?傳曰,允。
兵曹口傳政事,上護軍單鄭晩錫。
金熙華,以都摠府言啓曰,今日入直內三廳武兼禁軍及軍兵等,當爲習射技,而藥院直宿掇直間,姑停之意,敢啓。傳曰,知道。
水原留守李羲甲疏曰,伏以皇天祖宗,陰隲默佑,我王世子邸下疹候,自初極爲平順,數日之內,已臻消㿀之境,而諸節太平萬安,臣適忝保護之任,頻承起居之節,懽欣慶祝,百倍恒情。臣於藥院直宿之際,伏奉恩旨,華城居留之任,特畀於臣,臣聞命駴懼,不省攸措。噫,臣之得至今日,莫非我先大王之力之澤也。至庸至陋,百無肖似,而生成陶甄,曲費造化,欲報之恩,昊天靡極,而臣紛然顚白,惟日益催,炳如寸丹,無地可效。今玆華城一府,以保釐之任,兼灑掃之責,瞻依喬陵之松柏,陪護漢寢之衣冠,沒世於乎之誠,庶幾少伸,在臣私分,豈不誠萬萬榮且幸矣,而第伏念,此地之設施措劃,寔惟先大王孝思之攸推也。某水某邱,一草一木,無〈非〉被昭回之光,而比年以來,成憲漸壞,閭里蕭條,而民生轉益凋瘵,府庫罄竭,而財用無以支計,至於樓譙廨宇,俱非昔日之觀,遂以三輔之重鎭,奄成四都中弊局。又況今夏惜乾,玆土尤酷,百里之內,點雨不滴,秋穫而甁甖無收,冬糴而升龠艱聚,開春窮節,民勢之莫能奠安,今可以預度逆覩。目下收拾之方,來頭接濟之策,政須得人以任,俾責成效,而臣智慮淺短,才具空疎,雖一小縣僻閑之務,猶懼其不克剸理,矧惟不自量力,靦然冒膺,徒懷榮寵,終底僨誤,則臣何足道,而莫重之地,莫重之任,豈容厮壞後已也耶?參倚揣度,趨承無路,玆敢冒入文字,仰塵崇聽,伏惟天地父母,特垂諒察,將臣新授水原府留守之任,亟行鐫免,以幸國事,以安賤分,不勝大願。臣無任云云。答曰,省疏具悉。卿其勿辭察任。
上在昌德宮。停常參·經筵。
世子宮疹候,大殿·中宮殿·嘉順宮·世子宮·世子嬪宮,內閣·政院·玉堂朝夕口傳問安。答曰,知道。大殿·中宮殿·嘉順宮,朝廷二品以上·六曹堂上口傳朝夕問安。答曰,知道。世子宮,朝夕單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調金履陽,副提調曺鳳振啓曰,伏未審夜間,聖體若何,寢睡·水刺之節,何如?世子宮調攝之節,昨日淸潤四物飮進服之後,益有差復之效乎?臣等率諸醫官,趁早入侍,詳承諸節,仍爲診察,議定繼進當否爲宜。臣等不任伏慮,敢此問安,竝爲仰稟。答曰,知道。世子宮症候諸節,與昨差勝,入侍與入對竝置之,待別入直出傳,議定湯劑。中宮殿·嘉順宮·世子宮·世子嬪宮口傳問安。答曰,知道。
藥房口傳啓曰,卽伏聞別入直行護軍趙萬永所傳之言,則世子宮調攝之節,漸臻康復,誠不勝萬萬歡忭之忱。諸醫官皆以爲,旣無症候之可言,則湯劑不必繼進云,今日湯劑,不爲議定之意,敢啓。答曰,知道。
金熙華啓曰,行大司憲趙得永,持平李若愚·李竣祜未肅拜,執義崔時淳,掌令李仁承·崔晉慶在外,監察茶時之意,敢啓。傳曰,知道。
尹羽烈啓曰,三品官之無得過三日循例請牌,曾有定式矣,敦寧都正洪羲瑾,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于尹羽烈曰,回還使臣留待。
傳于尹羽烈曰,回還使臣入侍。
金熙華,以兵曹言啓曰,五衛將李圭德前任慶州營將,安栢前任慶尙監營中軍,忠翊衛將張守初前任公州營將,李殷常前任北虞候,忠壯衛將李玉鉉前任全州營將,徐有稙前任大邱營將,俱在任所,上來間該廳番次苟艱云。慶熙宮衛將李昌烈,武臣兼宣傳官權思穆,守門將金孝甲,俱以病難供職,呈狀乞遞。翊衛司翊衛李仁行,受由在外,過限未上來,竝改差,何如?傳曰,允。
又以義禁府言啓曰,保放罪人辛碩林·韓鍾運·朴周燮等,還囚議處以入,而病勢一向未差,竝仍爲保放之意,敢啓。傳曰,知道。
禁府啓目,天城萬戶李命圭原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓,依允。
又啓目帖連,向前朴周燮亦,軍器全燒,法律甚嚴,不可以事在空官,有所參恕,以此照律,何如?判付啓,依允。
又啓目帖連,向前辛碩林亦,賑邑自備,每多苟且,而不免賣鄕之說,災年惸寡,宜加軫恤,而反致見侵之謗,以此照律,何如?判付啓,依允。
又啓目,向前韓鍾運亦,黃腸松元株之濫斫,還作錢落條之疊捧,雖無私用之所犯,難免吏奸之不察,以此照律,何如?判付啓,依允。
又啓目,前縣監許儞原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
金熙華,以義禁府言啓曰,卽接月令醫員金孝進手本,則時囚罪人李命圭,素患疝積之症,挾感復發,食飮專却,轉側須人,許儞,輪行毒感,處冷添劇,氣息奄奄,症形危重,兩囚病勢,俱爲不輕云。罪人病勢如此,則一邊保放,一邊草記,曾有定式矣。李命圭·許儞,竝姑保放之意,敢啓。傳曰,知道。
壬午十一月二十八日午時,上御熙政堂。回還三使臣入侍時,右承旨尹羽烈,假注書申履祿,記注官金榶,記事官金正喜,上使南履翼,副使權丕應,書狀官林處鎭,以次進伏訖。上命使臣進前。上曰,無事往返耶?履翼等曰,善爲往返矣。上命使臣就坐。仍命退,諸臣以次退出。
上在昌德宮。停常參·經筵。
世子宮疹候,大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮,朝廷二品以上·六曹堂上口傳朝問安。答曰,知道。世子宮單子問安。答曰,知道。大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調金履陽,副提調曺鳳振啓曰,伏未審夜間,聖體若何,寢睡·水刺之節,何如?世子宮調攝之節,益臻平復之境乎?臣等率諸醫官,趁早入侍,詳承諸節,仍爲診察,議定當進湯劑爲宜。臣等不任區區伏慮,敢此問安,竝爲仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
藥房口傳啓曰,臣等率諸醫官,入診于世子宮,則神氣諸節,幾臻復常,誠不勝歡慶之至。入診諸醫官皆以爲,脈度和緩,餘熱快退,湯劑不必進服云,湯劑不爲議定之意,敢啓。答曰,知道。
備忘記,楊州牧使趙經鎭下直,長弓一張,長箭一部,片箭一部,筒兒一箇賜給。
尹羽烈啓曰,吏曹郞廳來言,玉果縣監鄭文升,兩司俱未署經云,除在外·未署經外,未肅拜·呈告人員,竝卽牌招,何如?傳曰,允。
傳于尹羽烈曰,世子宮紅疹諸節,今已快差,直宿撤罷。
藥房口傳啓曰,卽伏見傳敎,若曰世子宮紅疹諸節,今已快差,直宿撤罷,此誠宗社臣民莫大之慶,臣等伏不勝歡欣抃祝之至。第伏念症候,雖已平復,揆以保護愼重之道,有不容遽然撤退,姑爲依前竝直之意,惶恐敢啓。答曰,不必竝直,本院輪直,可也。
傳于尹羽烈曰,朝廷問安,間日爲之,內閣以下夕問安,勿爲之。
以持平李若愚牌不進罷職傳旨,傳于尹羽烈曰,只推。
尹羽烈啓曰,守令署經事,命下矣。持平李若愚,旣有只推之命,與行大司憲趙得永,行大司諫朴宗琦,一體牌招,以爲備員署經之地,何如?傳曰,允。
尹羽烈,以禮曹言啓曰,今玆王世子紅疹之候,遄臻平復,此實宗社莫大之慶,殿宮之嘉悅,臣民之歡忭,曷有其極?告廟·頒敎·陳賀等節,乃是國朝彝典,卽爲擇吉擧行,何如?傳曰,待輪直撤罷擧行。
又以內醫院都提調·提調意啓曰,內醫金珪,御醫陞差,何如?傳曰,允。
金熙華,以兵曹言啓曰,景福宮衛將金鍾華,文臣兼宣傳官趙寅永,俱以病難供職,呈狀乞遞,竝改差,何如?傳曰,允。
壬午十一月二十九日辰時,上御大造殿。藥房入侍時,都提調林漢浩,提調金履陽,副提調曺鳳振,假注書金履喆,記注官文致中,記事官金正喜,檢校待敎朴綺壽,以次進伏,醫官吳千根·柳煥翼·李命運·金漢雋,進伏楹外訖。漢浩曰,日候不調,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。漢浩曰,世子宮調攝之節,夜來益臻平復之境乎?上曰,一樣矣。漢浩曰,世子嬪宮疹候平復後調攝之節,益有康復之道乎?上曰,唯。漢浩曰,醫官旣已待令,診候,何如?上曰,置之,可也。漢浩曰,前日入侍時,以本院醫官金珪·安橚,竝請同參於日後入診之意,仰奏蒙允,而退聞安橚則姑未免身,廳規有所掣礙云,姑待免身後草記擧行,而金珪則先爲啓下,使之入診時進參爲好,故敢此仰達矣。上可之。漢浩曰,臣等率諸醫官,世子宮入對詳承之意,敢稟矣。上可之。仍命退,諸臣以次退出。
上在昌德宮。停常參·經筵。
自巳時至申時,日暈,兩珥有背。
世子宮疹候輪直,大殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。
大殿·中宮殿·嘉順宮·世子宮·世子嬪宮,藥房口傳夕問安。答曰,知道。
藥房都提調林漢浩,提調金履陽,副提調曺鳳振啓曰,伏不審夜間,聖體若何,寢睡·水刺之節,何如?世子宮調攝之節,快臻平復乎?臣等率諸醫官,趁早入侍,詳承諸節,仍爲診察,議定當進湯劑爲宜。臣等不任區區伏慮,敢此問安,竝爲仰稟。答曰,知道。世子宮諸節,與昨差勝,入侍與入對竝置之。中宮殿·嘉順宮·世子宮·世子嬪宮口傳問安。答曰,知道。
金熙華啓曰,行大司憲趙得永未肅拜,執義崔時淳,掌令李仁承·崔晉慶在外,持平李若愚傳旨未下,李竣祜呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
傳于尹羽烈曰,禮房承旨馳詣宗廟·景慕宮,奉審摘奸以來。
以持平李若愚再牌不進罷職傳旨,傳于尹羽烈曰,只推。
尹羽烈啓曰,守令署經事,命下矣。持平李若愚,旣有只推之命,與行大司憲趙得永,行大司諫朴宗琦,一體牌招,以爲署經之地,何如?傳曰,允。
以持平李若愚牌不進罷職傳旨,傳于尹羽烈曰,只推。
以濟州防禦使李元八狀啓,薦新與進上,不得如例封進,惶恐待罪事,傳于尹羽烈曰,勿待罪事,回諭。
尹羽烈,以禮曹言啓曰,卽接濟州牧使李元八狀啓謄報,則來十二月令所封乳柑,一一摘取,當初計數五十箇外,加現之數爲十箇,合六十箇,宗廟·孝禧殿·山陵·景慕宮薦新,無以排數,謹援已例,都封上送,以爲稟旨進獻之地爲辭矣。莫重薦果封進之數,若是不足,誠極未安,而謹考謄錄,則在前橘果稀結之時,有減數薦獻之例,今亦依前例當日分排薦進,而同月令宗廟·孝禧殿·山陵薦新洞庭橘,如例封進,當日一體薦進,山陵薦新乳柑·洞庭橘,則魂殿內官,依例陪進陵所,薦進,何如?傳曰,允。
金熙華,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
全羅監司洪奭周疏曰,伏以皇穹篤慶,世子嬪宮疹候,不日平復,中外群情,胥切懽忭。仍伏念臣之廢務屛伏,今已二十有餘日矣。大防在前,不容厮壞,嚴命荐降,無路控籲,泯默跧蹙,如窮無歸,而五十三州旁午之務,遂置諸相忘之域。顧今催科方張,民勢轉艱,施措緩急,大關休戚,而緣臣虛縻,一切抛却,宿蠹新瘼,漫無照管。至於守宰考課,尤是有國大政,而又將無以趁限磨勘,竝與燒渰恤典之循例登聞者,而亦皆許久擔閣,俾不得遄蒙蠲恤之惠,上焉而國體之隳損無餘,下焉而生靈之受病孔棘,臣罪至此,誠合萬殞。且況歉歲俵災,實繫民命,半萬減削,塗抹無術,而旣不能更事陳請,以圖準劃,又不能躬執分排,及時催辦,冬序將窮,作夫無期,愆稅之害,當歸公家,卽此一款,其不可晷刻蹲據也尤決矣。忘私徇公,臣分固然,貪榮畏罪,恒情所同,臣亦是橫目之倫,豈不知憑恃寵靈,竭蹶奉職,自可獲逭咎責,苟保榮祿,而外又足以藉口於夷險向前之公義哉?顧臣一身,雖不足言,而其職則一路澄淸之任也。居是職而得容護吏鄕,延譽奸猾之目,乃欲抗顔更叨於吏士軍民之上,其爲辱朝廷而壞風俗,當如何也?聖人有訓曰其身正,不令而行,其身不正,雖令不從。藉使臣不識羞恥,晏若固有,其身旣已在四維之外矣。萬口之唾罵交集,一世之嗤點莫解,亦將何以發號行令,自效於彈壓糾擧之職也?臣之冒犯方命,前後凡五遭矣。身居外藩,荐違朝飭,苟究其罪,金木猶輕,而官銜自如,當律不施,王府關和,將置何地?今臣一日不去,則貽民國一日之害,二日不去,貽民國二日之害,斷斷一念,不啻如縛者之求解,而申令之下,天閽路阻,歷日惶阨,不知所出。玆又冒禁封章,伏地俟譴。惟望聖慈,俯諒臣決不可更冒之情,仍加軫察於本道事勢之萬萬切急,亟勘臣慢命瘝職之罪,以肅朝綱,仍命卽速差替,以幸民事,千萬不勝大願。臣無任云云。答曰,省疏具悉。藉曰卿有所失,格例之微事也,繡衣爲失,則尤不干於卿,何可看作難冒之義,如此廢務之擧乎?朝家亦豈非義强卿。此時民事,一時爲急,卿其勿辭,卽爲察任。
副修撰沈英錫疏曰,伏以臣,向於丐免之疏,略有論及於湖南道臣者。臣是何人,尙可能頡頏得失於鄒·楚不敵之地,而臣雖不足言,衣繡之任,卽朝廷之使耳,有不宜緣臣無似,仰損朝廷之體,故趑趄囁嚅,竟不得不言也。及見該道臣洪奭周對辨之章,橫加疑怒,頗費聲氣,何乃此道臣,太示人不廣也?惟己意而不顧人,欲人言之不及己難矣。多人竝配,反或擾民,則意出周便,不害爲公,而若曰犴狴桁楊,使知懲畏,則大典金石之律,徒流之重於刑囚,又何爲也?其所云深惡痛嫉之跡,將於何見之耶?優使刑囚之苦,足當徒流,此自道臣之私治,而繡衣移文之爲無用閒紙,固自如也。臣之所惜,在此而不在彼也。況未知皆受屢邑之刑,皆被屢朔之囚,無一徑放而遽釋者乎?玆事肯䋜,當論其不發配之當不當耳,自餘噴,不待臣强聒,而人必有辨之者矣。至於王府議讞之援比,尤見其失義矣。書啓論列,固有輕重,曷嘗一請投竄,如移文發配之爲乎?與臣前疏不爲低昂之語,不啻徑庭,殆若相反,此道臣亦豈不心知其然,而特恐其無聊之發而故爲此枝梧耳。向授館銜,宜卽自引,而差享往來,旋蒙遞解,恧蹙靡措,久難泯默,玆陳短籲,仰瀆崇嚴。伏乞聖明,俯垂鑑諒,亟勘臣當被之罪,以爲奉使不職者之戒,不勝幸甚。臣無任云云。傳于朴基宏曰,本事旣非大段,一疏尙或,可也,復伸前說則支離矣。儒臣疏還給。
上在昌德宮。停常參·經筵。
大殿·中宮殿·嘉順宮·世子宮,內閣·政院·玉堂·二品以上六曹堂上口傳問安。答曰,知道。世子嬪宮,內閣·政院·玉堂口傳問安。答曰,知悉。大殿·中宮殿·嘉順宮·世子宮·世子嬪宮,藥房夕問安。答曰,知道。
藥房都提調林漢浩,提調金履陽,副提調曺鳳振啓曰,仕未審夜間,聖體若何,寢睡·水刺之節,何如?世子宮調攝之節,快爲平復乎?臣等率諸醫官,趁早入侍,詳承諸節,仍爲診察,議定當進湯劑爲宜。臣等不任區區伏慮,敢來問安,竝此仰稟。答曰,知道。世子宮諸節,與昨差勝,入侍與入對,竝置之。
政院啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
傳曰,禮房承旨馳詣受香所,奉審摘奸以來。
政院啓曰,守令署經事,命下矣。持平李若愚旣有只推之命,與行大司憲趙得永,行大司諫朴宗琦,一體牌招,以爲署經之地,何如?傳曰,允。
又啓曰,行大司憲趙得永,持平李若愚牌招啓辭未下,執義崔時淳,掌令李仁承·崔晉慶在外,持平李竣祜呈辭,監察茶時之意,敢啓。傳曰,知道。
政院,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以承文院言啓曰,謝恩使回使齎來咨文中,有刊正文獻通考頒給事及方物移準事,以前頭使行,別伸謝悃之意,撰出咨文,下送灣府,以爲入送,何如?傳曰,允。
又以戶曹言啓曰,本曹中各樣物種歲末遺在,依例別單書入之意,敢啓。傳曰,知道。
又以備邊司言啓曰,卽見濟州牧使李元八年分狀啓,則以爲,舊還仍停,軍兵操鍊,待明春分鍊爲辭矣。島農善就,民勢少蘇,舊還難以竝督,軍抄便於隨塡,仍停及分鍊之請,竝依狀辭許施,何如?傳曰,允。
又以禁衛營言啓曰,本營千摠吳慶德身病猝重,勢難察任,改差,何如?傳曰,允。
禮曹啓目,盈德縣印信,年久頑弊,令該曹改鑄下送,何如?傳曰,允。
上在昌德宮。停常參·經筵。
大殿·中宮殿·嘉順宮·世子宮,內閣·政院·玉堂口傳問安。答曰,知道。世子嬪宮,內閣·政院·玉堂口傳問安。答曰,知悉。
藥房都提調林漢浩,提調金履陽,副提調曺鳳振啓曰,伏未審夜間,聖體若何,寢睡·水刺之節,何如?世子宮調攝之節,已爲平復乎?臣等率諸醫官,趁早入侍,詳承諸節,仍爲診察,議定湯劑當進與否爲宜。臣等不任區區伏慮,敢來問安,竝此仰稟。答曰,知道。世子宮諸節,與昨差勝,入侍與入對,竝置之。
政院啓曰,行大司憲趙得永未肅拜,執義崔時淳,掌令李仁承·崔晉慶在外,持平李若愚傳旨未下,李竣祜呈辭,監察茶時之意,敢啓。傳曰,知道。
以持平李若愚牌不進罷職傳旨,傳曰,只推。
政院啓曰,守令署經事,命下矣。持平李若愚旣有只推之命,與行大司憲趙得永,行大司諫朴宗琦,一體牌招,以爲署經之地,何如?傳曰,允。
傳曰,輪直撤罷,藥院以下問安,竝勿爲之。
傳曰,藥院都提調以下別單書入。
傳曰,吏兵批歲抄點下者,依例捧傳旨。
政院,以禮曹言啓曰,今月初七日行宗廟·社稷·景慕宮臘享大祭,犠牲看品,小宗伯與本署提調,當爲前期擧行,本曹參判朴宗薰,令政院稟旨牌招,以爲趁卽看品,何如?傳曰,允。
傳曰,禮曹參判疏批已下,卽爲牌招。
備邊司,以金敎根爲開城留守。
政院,以弘文館言啓曰,副修撰沈英錫,卽爲牌招,何如?傳曰,允。
又以禮曹言啓曰,王世子疹候平復告廟·頒敎·陳賀,令日官池宅龜推擇,則今月十一日·二十二日俱吉云,以何日定行乎?敢稟。傳曰,以二十二日爲之。
禮曹參判朴宗薰疏曰,伏以,皇穹垂佑,茀籙無疆,我春宮邸下疹候,不日康復,此誠宗社臣民之福,伏惟聖情嘉悅無比,慶忭攢祝,大小惟均。伏念,私制甫闋,餘哀未忘,跧伏窮巷,泊然靡依,慨流景之迅駛,痛人事之變嬗,百感膠纏,萬念灰宿,每思古人劬勞之句,孤露之語,未嘗不明發捫心也。第以臣不肖,侍從日久,平昔周旋,多在近列,今於逖違之餘,戀結之私,倍切熲然。況當國有大慶,跛躃俱聳,在臣微忱,益不自已,稍俟疾病之間,獲從散冗之班,參修起居,仰瞻耿光,庶足以少伸犬馬之誠而已,若夫名塗馳驟,回想如夢,雖欲黽勉舊步,實亦情不任而病不堪也。迺自前月之初,記錄不置,纖素之身,恩餘遽及,今又召牌臨門,促臣職事,分外榮寵,寧不感惶?然其情私所觸,自有遇境而難抑者。塵箱點檢,朝衣試拂,手中之線猶在,機上之訓未聞,雖有榮觀,孰爲喜之,縱有怠行,孰爲正之?此臣所以將出如忘,欲語先涕也,情理到此,不亦至苦而切悲乎?且臣受質甚脆,屢經悶凶,衰與年加,病亦隨之,外尫內鑠,上痞下漏,最是㿗疝貞疾,乘寒肆作,置身床笫,宛轉叫囈,以此貌樣,彈束供職,諒非可議。以情則疚怛由中,而病不足言,以病則痛楚切膚,而情不暇論,玆將苦衷,猥徹崇嚴。伏乞聖慈,特垂矜諒,亟遞臣職名,俾私分獲安,公務無闕,千萬幸甚。答曰,省疏具悉。卿其勿辭行公。
上在昌德宮。停常參·經筵。
政院,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
備忘記,水原留守李羲甲下直,長弓一張,長箭一部,安義僉使胡胤祚下直,長弓一張,長箭一部,片箭一部,筒兒一箇賜給。
以特平李若愚牌不進罷職傳旨,傳曰,只推。
以副修撰沈英錫牌不進罷職傳旨,傳曰,只推。
政院啓曰,守令署經事,命下矣。持平李若愚,旣有只推之命,與行大司憲趙得永,行大司諫朴宗琦,一體牌招,以爲署經之地,何如?傳曰,允。
以藥房都提調以下別單,傳曰,都提調右議政林漢浩內廐馬鞍具一匹面給,提調知事金履陽熟焉一匹面給,前提調水原留守李羲甲日淺勿論,副提調行都承旨曺鳳振加資,別入直行護軍趙萬永加資,田十五結,奴婢各五口賜給,假注書金履喆,記注官文致中竝陞敍,御醫吳千根守令除授,議藥同參李元豐·柳煥翼竝外職除授,李命運府使除授,金漢雋,內醫金近源竝加資,御醫李圭男·金珪相當職調用,御醫李惟鐸等二十八人各兒馬一匹賜給,藥色書員吳鐵植等十人各從自願免賤,書員金宗範等十三人,各米布令該曹賜給,水工軍士等四十一名,令該曹米布題給,政院書吏·使令等,依壬申例爲之。
傳曰,世子宮承言色內官朴道性·趙文遠竝加資,掌務內官朴萬根·吳義秀令內府陞敍,長番內官金承業·李奇遠·金鎭鍈·許昌福·吳鶴昌·金文英·崔吉昌·兪應會·鄭喜常,各內下筒介一部賜給,薛里內官朴景淳·孫景文,差備內官李彦奎·李得春·趙殷鐸·金宗九·朴喜遠·金達運·宋福賢·文道彦,各上弦弓一張賜給,司鑰全載元·朴英秀,各弓矢一部賜給,別監·水刺間員役·燈燭色·照羅赤·水工軍士·房直等,竝考例施賞。
傳曰,別軍職李恒權·金見臣·尹守任·王道常·張格賢·朴敬鎭·吳致賢·趙元錫·崔弘德,各上弦弓一張賜給,下人等,竝考例施賞。
傳曰,入診時春坊,別單書入。
以入診宮官別單,傳曰,輔德尹豐烈,兼輔德李鶴秀,兼文學權敦仁,司書朴宗學,兼司書金鼎均,說書張敎根,兼說書金正喜,各半熟馬一匹賜給。
吏曹口傳政事,山陵參奉單洪蓍謨。
傳曰,政官牌招開政,賞典下批。
政院,以吏曹言啓曰,承言色內官朴道性加資事,命下矣。本資崇祿,今無可授之資,何以爲之?敢稟。傳曰,熟馬一匹賜給。
以吏曹參議李光憲牌不進罷職傳旨,傳曰,只推
以持平李竣祜·李若愚,獻納黃儆彦牌不進罷職傳旨,傳曰,只推。
政院,以弘文館言啓曰,上番應敎林東鎭,以社稷臘享大祭祭官,今日禮曹隷儀時,晝仕出去之意,敢啓。傳曰,知道。
又以弘文館言啓曰,下番副修撰洪學淵,以宗廟臘享大祭祭官,今日議政府隷儀時,晝仕出去之意,敢啓。傳曰,知道。
又以弘文館言啓曰,副修撰沈英錫旣有只推之命,卽爲牌招察任,何如?傳曰,允。
備邊司,以金啓河爲義州府尹。
有政。吏批,判書金蓍根牌不進,參判徐能輔進,參議李光憲牌不進,承旨進。啓曰,判書金蓍根,參議李光憲竝牌招不進,小臣獨政未安,何以爲之?敢稟。傳曰,仍爲之。以南履翼爲刑曹判書。
上在昌德宮。停常參·經筵。
藥房都提調林漢浩,提調金履陽,副提調曺鳳振啓曰,伏未審日間,聖體若何,寢睡·水刺之節,何如?世子宮調攝中氣候,何如?臣等率諸醫官,趁早入侍,詳承諸節,仍爲診察,議定湯劑當進與否爲宜。臣等不任區區伏慮,敢來問安,竝此仰稟。答曰,知道。世子宮諸節快勝,入侍與入對,竝置之。中宮殿·嘉順宮·世子宮口傳問安。答曰,知道。世子嬪宮口傳問安。答曰,知悉。
政院啓曰,行大司憲趙得永未肅拜,執義崔時淳,掌令李仁承·崔晉慶在外,持平李竣祜呈辭,李若愚傳旨未下,監察茶時之意,敢啓。傳曰,知道。
傳曰,藥房間日問安,勿爲之。
政院啓曰,假注書金履喆身病猝重,勢難察任,今姑改差,何如?傳曰,允。
假注書金履喆陞敍,代以安孝述爲假注書。
傳曰,入直撤罷。
以持平李若愚牌不進罷職傳旨,傳曰,只推。
以副修撰沈英錫牌不進罷職傳旨,傳曰,只推。
政院啓曰,守令署經事,命下矣。持平李若愚,旣有只推之命,與行大司憲趙得永,行大司諫朴宗琦,一體牌招,以爲署經之地,何如?傳曰,允。
傳曰,翰林召試,明日仁政殿,命官爲之。
政院啓曰,翰林召試,明日仁政殿,命官爲之事,命下矣。領監事以下館閣堂上,竝待開門命招,何如?傳曰,允。
傳曰,次對勿拘齋日,明日來會。
政院啓曰,明日次對,兩司當爲進參,除在外,未署經·未肅拜·呈告人員,竝待開門牌招,何如?傳曰,允。
傳曰,大司成未差之代,政官牌招開政差出,陞試,使之限內磨勘。
政院以內醫院言啓曰,內醫金近源加資代,前典醫監僉正李浩兢,依下敎差下之意,敢啓。傳曰,知道。
以公淸監司李錫奎狀啓洪州牧使洪世周受由過限,身病猝重,萬無還任之望云。不得已罷黜事,傳曰,令該曹口傳差出,催促下送。
政院以禮曹言啓曰,王世子疹候平復,告廟·頒敎·陳賀,以二十二日爲之事,命下矣。同日曉頭,先行告祭於宗廟·永寧殿·孝禧殿·景慕宮。辰時頒敎·陳賀,而大殿·中宮殿·嘉順宮陳賀箋文,依例封進之意,知委京外。箋文頭辭,令文任撰出,何如?傳曰,允。
又以禮曹言啓曰,今此王世子疹候平復,告廟·頒敎·陳賀時,大殿·中宮殿·嘉順宮·世子宮方物物膳,依例封進事,知委京外,何如?傳曰,允。
又以兵曺言啓曰,二所巡將吳珣今日受點矣。門限已過,終不來待,臣曹之不能檢飭之罪,不勝惶恐。當該巡將令該府拿問處之,原單子改付標以入之意,敢啓。傳曰,知道。
政院啓曰,卽見兵曹草記,二所巡將吳珣,門限已過,尙不受牌云。御牌所重,何如,而終不來待,以致闕巡之境,事未前有,萬萬駭然。當該巡將,所當重勘,而本院請推之外,無他可施之罰,何以爲之,而原單子改付標以入,不飭之兵曹堂上,不可無警,從重推考,何如?傳曰,允。拿處。
有政。吏批,判書金蓍根,參判徐能輔牌不進,參議李光憲進,承旨□□□進。啓曰,判書金蓍根,參判徐能輔竝牌招不進,小臣獨政未安,何以爲之?敢稟。傳曰,只出緊任。以李紀淵爲大司成。
兵批,判書金魯應進,承旨□□□進。以李書九爲知事,權徹爲翊衛,徐驥淳爲守門將,李亨謙爲慶尙右兵使。
政院以兵曹言啓曰,今初三日禁軍來春夏等祿試射時,騎芻沒技人,別單書入之意,敢啓。傳曰,知道。
又以義禁府言啓曰,平安監司金履喬狀啓內,江東前縣監尹心奎罪狀,令攸司稟處事,啓下矣。尹心圭下去淸州地云,依例發遣府羅將拿來,何如?傳曰,待待命拿囚。
形曹啓目,取考配案,則金聖喆以使酒作拿,擲人神主罪,徒一年定配矣。今已限滿,放送事,分付,何如?傳曰,允。
右議政林漢浩箚子,伏以,邦籙無彊,祖宗陰騭,春宮邸下疹候,終始平順,不日康復,此誠我東方稀有之慶會,宸心悅豫於上,群情懽忭於下。臣以無似,適忝保護之任,頻侍离筵,仰承睿候,起居無損,遄臻勿藥,私分慶祝,尤倍於人。卽伏承賞典下者,臣又與於錫馬之列,臣之濫承恩渥,亦已累矣。辭不獲命,有錫輒受,便蕃之錫,一猶踰分,況至再至三,恩數曠絶,顧臣眇末,何以堪承?廉防所在,悚恧冞深,忙具短箚,仰瀆崇嚴。伏乞聖明,曲諒微懇,特收成命,千萬幸甚。取進止。答曰,省箚具悉卿懇。卿其勿辭,安心領受。仍傳曰,此批答遣史官,傳諭于右議政。
大司成金銑,伏以,臣姿乏一能,齡踰七耋,退伏田廬,隨分飮喙,鍾漏周行,夢寐不到,而匪意數月之內,先畀以亞銓之銜,繼奉此國子之除。華誥聯翩,窮閭艶聳,雖在臣少壯陳力之日,俱非意想之攸及,而白首蓬蓽,曷以得此於聖明之朝也?聞命惝怳,措躬無所,矧惟見職,古所謂成均造士之地也。斯文之汚隆,元氣之培養,實係於是,則固不可人人冒據,況如臣者,少也失學,晩以荒嬉。便一不識字田夫,而加之以衰癃昏憒,千不似而萬不當,臣固自知,人謂斯何?臣之不堪承當,抑亦通朝之所共諒,而値玆歲末,課試將勘,緣臣虛縻,以致愆期,則尤豈不損國體孤士望乎?參倚前衡,趨走無路,玆不得不縣道短章仰暴。伏乞聖慈,俯賜諒察,亟遞臣所帶成均館大司成之任,以爲惜名器重儒化之一助焉。臣無任云云。答曰,省疏具悉。所辭依施。
上在昌德宮。停常參·經筵。
藥房提調金履陽,副提調曺鳳振啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮口傳問安。答曰,知道。世子嬪宮口傳問安。答曰,知悉。政院啓曰,行大司憲趙得永,持平李竣祜·李若愚牌不進,執義崔時淳,掌令李仁承·崔晉慶在外,監察茶時之意,敢啓。傳曰,知道。
又啓曰,左副承旨金熙華今日不爲仕進,卽爲牌招,何如?傳曰,允。
又啓曰,假注書安孝述時無職名,令該曹依例付軍職,冠帶常仕,何如?傳曰,允。
又啓曰,刑曹判書南履翼除拜後過三日不爲出肅,依定式推考警責,仍卽牌招察任,何如?傳曰,允。傳曰,孝禧殿臘享大祭,當自內親行,該房知悉。傳曰,大臣·備局堂上引見。
以持平李若愚牌不進罷職傳旨,傳曰,只推。
政院啓曰,守令署經事,命下矣。持平李若愚旣有只推之命,與行大司憲趙得永,行大司諫朴宗琦一體牌招,以爲署經之地,何如?傳曰,允。
又啓曰,弘文提學趙得永牌不進推考傳旨,今方捧入。而翰林召試命下之後,如是違牌,事甚未安。藝文提學李書九在外,弘文提學趙得永,更爲牌招,何如?傳曰,允。
傳曰,翰林召試取二人。
傳曰,科次入侍。
注書李憲瑋赴試,代以申履祿爲假注書。
事變假注書李秉德汰去,代以全道海爲事變假注書。
兵曹,以趙華錫爲左邊捕盜大將。
政院啓曰,新除授左邊捕盜大將趙華錫,卽爲牌招,傳授命召及大將牌·傳令牌,何如?傳曰,允。
吏曹口傳政事,以李憲圭爲洪州牧使。
政院啓曰,因禮曹草記,王世子疹候平復,頒敎·陳賀箋文頭辭,令文任撰出事,允下矣。藝文提學李書九在外,弘文提學趙得永,卽爲牌招,何如?傳曰,允。
吏曹口傳政事,檢閱單張敎根。
政院啓曰,行吏曹判書金蓍根,參判徐能輔,參議李光憲牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
又啓曰,弘文提學趙得永牌不進推考傳旨,今方捧入。而頒敎·陳賀箋文頭辭撰出事,命下之後,如是違牌,事甚未安,更爲牌招,何如?傳曰,允。
以吏曹參議李光憲再牌不進罷職傳旨,傳曰,只推。
政院啓曰,館祿爲之事,命下矣。新除授行副提學朴宗薰,卽爲牌招會圈,何如?傳曰,允。
以左副承旨,金熙華牌招不進罷職傳旨,傳曰,只推。
以持平李竣祜·李若愚,獻納黃儆彦牌不進罷職傳旨,傳曰,只推。
傳曰,發遣吏郞,諸執事淸齊與否,摘奸以來。
有政。吏批,判書金蓍根牌不進,參判徐能輔進,參議李光憲牌不進,承旨□□□進。以李鶴秀爲承旨,朴宗薰爲副提學,尹豐烈爲大司成,閔師寬爲三陟府使。
政院,以兵曹言啓曰,今初七日宗廟·社稷·景慕宮臘享大祭,守門苟艱,依定式軍門將官代差之意,敢啓。傳曰,知道。
壬午十二月初五日辰時,上御熙政堂。藥房入診,大臣·備局堂上引見入侍時,提調金履陽,副提調曺鳳振,假注書申履祿,記事官金正喜,檢校待敎朴綺壽,右副承旨朴基宏,假注書安孝述,事變假注書李秉德,領議政金載瓚,戶曹判書沈象奎以次進伏。醫官吳千根·李命運進伏楹外訖。上命醫官入診。千根等進前診候訖,退伏奏曰,脈候左右三部調均矣。上曰,次對爲之。載瓚曰,玉堂近甚乏人,本館每患空番,銓曺無以排望,在前如此之時,雖一年再錄,亦無所拘,令該曹副提學,開政差出,使之歲前擧行,何如?上曰,依爲之。出擧條載瓚曰,新榜後分館,昔因英廟朝飭敎,每於唱榜第三日後,輒卽分館矣。近年則必閱月經年,終不擧行,雖煩飭敎,亦皆以占便爲計,今亦新榜將至跨歲而寂無動靜,朝令不嚴,大有所關。當該上博士,爲先從重推考,歲前若不分館,令政院直捧拿處傳旨,何如?上曰,依爲之。出擧條載瓚曰,凡朝臣之罪同而罰異者,自政院隨卽提稟,已有先朝受敎矣。日前於承旨朴齊聞滌罪特擢,而有同時同罪尙在遷謫之人,合有分揀之典,敢此仰達。上曰,依爲之。出擧條載瓚曰,前以武臣中權作實職十窠,卽令隨卽遷轉他職後,十窠則有闕勿補,還屬本任矣。今已屢經政目,連出甄復,而十窠依前自在,銓曺事誠未安,當該政官,姑先推考,無論都政前後,竝令遷轉,使官方無至久濫,何如?上曰,依爲之。出擧條載瓚曰,此時灣府事勢,不可一刻曠官,新除授義州府尹金啓河今已肅命,仍使之不多日內辭朝赴任,何如?上曰,依爲之。出擧條載瓚曰,南延君球資至崇品,而所後家無追榮之處,請後依已例,移贈其本生家云,而宗親移贈,其例甚罕,令該曹考例施行,何如?上曰,依爲之。出擧條載瓚曰,訓鍊大將白東薳方兼捕盜大將,職務相妨,兼帶捕將,今姑許遞,何如?上曰,依爲之。出擧條載瓚曰,大司成李紀淵實有實故云,許遞,其代政官牌招開政,以在京無故人差出,課試使之限內磨勘,何如?上曰,依爲之。出擧條載瓚曰,入侍承旨奏對之際,事多差誤,推考,何如?上曰,依爲之。出擧條載瓚曰,次對入侍承旨筵體生疎,轉益做錯,遞差,事變假注書,擧措駭異,汰去,何如?上曰,依爲之。出擧條載瓚曰,卽見江華留守宋冕載狀啓,則備陳府北九面民勢轉棘之狀,仍以爲,新還未捧米四千五百六十石中,貧殘無依之戶,以相當穀準折代捧事,請令廟堂稟旨分付矣。本府年分之啓,還穀已許分數代捧,則民勢雖悶,糴法甚重,事當極意收捧,而今於勘糴之時,又請代捧者,不但無例,有關餉體,守臣推考。至若未捧之數,今旣不多,勢在無奈,許令限折半準折代捧,俾爲及期了勘之地,何如?上曰,依爲之。出擧條載瓚曰,卽見公忠監司李錫奎狀啓,則枚擧淸風府使尹濟弘牒呈,以爲,本府西倉之底,民家偶然失火,延及還庫。留庫麰二百五石,盡爲燒燼,還穀被燒,旣無奸狀,則狀請蕩減,亦有已例,請令廟堂稟處矣。燒燼穀特許蕩減,旣有本道丹陽郡年前已例,歲方荐歉,數且無多,今不可有所異同,依丹陽例,一體許施,何如?上曰,依爲之。出擧條上曰,諸宰奏事。象奎曰,臣曹經用米太,雖在豐歲,每患不足,常所悶然,而往在己卯,平山田稅,以出浦程途之稍遠,因海西道臣狀請作錢。伊後又有延豊·永春兩邑田稅,亦因道啓,竝爲作錢矣。延豊·永春則稅穀俱未滿百,所減無多,至於平山稅摠,竝大小米太,恰過二千餘包,則此數存減,大關經費。且以嶺·湖各邑言之,毋論直納與漕運,出浦道里之或過數百里·百餘里者,蓋多有之,而未或有作錢之擧者,特以漕轉所重而然也。平山之出浦於金川猪灘,不過三十里,以此較論於嶺·湖諸邑,其遠近勞逸,不可同日而語。況今稅入大縮之時,尤不可仍爲作錢,今年條爲始,平山田稅,以本色依前上納,恐合事宜,故敢此仰達矣。上曰,依爲之。出擧條象奎曰,年例內入白曆及日課印出所入紙物,每以白線紙磨鍊,而白綿紙本是方物所用之恒留者。間有不足,則不免別爲給價,而校書館卷冊紙元貢,自來有裕,常爲遺在,紙品與貢價,亦與白綿紙相等。此後白曆及日課所入,竝以卷冊紙換用,似合事宜,故敢此仰達矣。上曰,依爲之。出擧條基宏曰,左邊捕盜大將白東薳許遞事,命下矣。補將之任,不可一刻暫曠,在於如此之時,有他邊大將兼察之例,今番則何以爲之乎?上曰,他邊大將兼察,可也。基宏曰,左邊捕盜大將,他邊捕盜大將兼察事,命下矣。兼察左邊捕盜大將申鴻周,卽爲牌招聽傳敎,何如?上曰,依爲之。出擧條羽烈曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條命退,諸臣以次退出。承旨尹羽烈追後入侍。
壬午十二月初五日,上御熙政堂。翰林召試科次入侍時,假注書安孝述,記事官金正喜,領事金載瓚,知春秋韓致應,同春秋趙貞喆·金箕殷·尹命烈,對讀官林東鎭·洪學淵·任文白以次進伏訖。上曰,科次爲之。東鎭等以次對讀訖。載瓚書等,承旨坼封讀奏,三下一張敎根,三下二李憲瑋。正喜曰,左右史不可不備,召試被選人張敎根,令該曹口傳付職,牌招入直,何如?上曰,依爲之。出擧條正喜曰,時政記纂修事緊,被選人付職後,使之署前行公,何如?上曰,依爲之。出擧條載瓚曰,若有邦慶,禁中各司,必發簡求請於藩閫·郡縣,收聚財力,繪畫勝事,以爲飾喜傳後之地,此所謂稧屛,而自前亦然者也。今則外邑凋瘵,民生仳㒧,若有多少財用,則可以全活幾口飢民矣。雖當無前之慶,宜存省約之戒,自政院·玉堂·內閣·春桂坊稧屛竝置之之意,分付,何如?上曰,依爲之。出擧條命退,諸臣以次退出。
上在昌德宮。停常參·經筵。
世子嬪宮生辰,大殿·中宮殿·嘉順宮·世子宮,內閣·政院·玉堂口傳問安。答曰,知道。世子嬪宮,內閣·政院·玉堂口傳問安。答曰,知悉。
政院啓曰,行大司憲趙得永未肅拜,執義崔時淳,掌令李仁承·崔晉慶在外,持平李竣祜呈辭,李若愚傳旨未下,監察茶時之意,敢啓。傳曰,知道。
又啓曰,假注書申履祿時無職名,令該曹依例付軍職,冠帶常仕,何如?傳曰,允。
傳曰,傳香承旨馳詣宗廟·社稷·永禧殿·景慕宮,奉審摘奸以來。
政院啓曰,今日齊宿,承旨當爲備員,同副承旨宋啓榦在外,何以爲之?敢稟。傳曰,許遞,前望單子入之。
承旨前望單子入之,李羲準落點。
政院啓曰,新除授同副承旨李羲準,卽爲牌招,何如?傳曰,允。
傳曰,孝禧殿臘享大祭,攝行磨鍊。
政院啓曰,行副提學朴宗薰牌不進推考傳旨,今方捧入。而館祿會圈命下之後,如是違牌,事甚未安,更爲牌招會圈,何如?傳曰,允。
以持平李若愚牌不進罷職傳旨,傳曰,只推。
政院啓曰,守令署經事,命下矣。持平李若愚,旣有只推之命,與大司憲趙得永,行大司諫朴宗琦,一體牌招,以爲署經之地,何如?傳曰,允。
傳曰,日寒如此,輕囚放釋。
傳曰,發遣宣傳官,內外各營各處入直軍,薄衣摘奸以來。
政院啓曰,弘文提學趙得永牌不進推考傳旨,今方捧入。而頒敎陳賀箋文頭辭撰出,一時爲急,一向違牌,不卽承膺,事甚未安,更爲牌招,何如?傳曰,允。
又啓曰,應敎林東鎭,副應敎李彦淳,副修撰洪學淵·沈英錫差祭,校理姜世白·李魯秉,副校理尹心奎在外,修撰朴永元別兼進,玉堂上下番俱空,事甚未安。副校理趙寅永,修撰權敦仁與行副提學朴宗薰,一體牌招,推移入直,何如?傳曰,允。
政院啓曰,玉果縣監鄭文升,憲府則雖已署經,諫院則行大司諫朴宗琦牌不進,司諫洪羲弼在外,正言韓弘敎·朴容壽未署經。只有獻納黃儆彦一人,無以備員署經,行大司諫朴宗琦,更爲牌招,何如?傳曰,允。
政院啓曰,臣敬奉聖敎,馳往義禁府,取考囚徒案,則時囚罪人金鳳禧巡邏被捉,吳珣巡將受點,不卽來待。保放罪人朴周燮軍器庫失火,李命圭倭船漂到,任使直還,許偁語侵地主,係是輕囚,故依傳敎放送。保放罪人辛碩林侵虐惸寡,韓鍾運黃腸濫斫,李海淸虛留還穀,不可以輕囚論,故仍爲還囚。仍爲馳往典獄署,取閱囚徒案,則結案罪人四名,殺獄罪人十四名,御寶僞造罪人一名,綱常罪人一名,公貨犯逋罪人一名,擧火罪人一名,殺獄干連罪人三名,係是重囚,故竝仍囚。捕廳移文罪人金在乭,不可以輕囚論,故亦爲仍囚。其餘各司雜犯,酗酒作挐,毆打人物,婢子招引,他錢不報,凌辱妻上典,凌辱士夫,潛屠發賣罪人。鄭春永·姜乭蒙·金光燁·徐完植·孫千奉·千得·文有福·郭世興·姜應信·姜擎文·梁周信·申應五·崔再信·崔召史·崔仁乭·崔聖孫·金遠等十七名,旣係輕囚,故依傳敎放送之意,敢啓。傳曰,知道。
持平李若愚啓曰,臣言議風采,本不合於淸朝耳目之任,而恩除誤侈,召牌荐降,臣揆分怵義,不得不冒沒出肅,而第臣於本府,旣經掌憲。其在格例,有難蹲冒,間緣病故,今始來避,所失尤大,請命遞斥臣職。答曰,依啓。
上在昌德宮。停常參·經筵。
藥房提調金履陽,副提調曺鳳振啓曰,節屆隆冬,寒事轉緊,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮,口傳問安。答曰,知道。世子嬪宮口傳問安。答曰,知悉。
政院啓曰,朝參日次矣,敢稟。傳曰,停。
又啓曰,來十一日輪對日次矣。傳曰,當次人受點,後日次待令。
又啓曰,行大司憲趙得永未肅拜,執義崔時淳,掌令李仁承·崔晉慶在外,持平李竣祐呈辭一員未差,監察茶時之意,敢啓。傳曰,知道。
又啓曰,三品官之無得過三日循例請牌,曾有定式矣。大司成尹豐烈除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。持平前望單子入之,金洛點。
政院啓曰,弘文提學趙得永再牌不進推考傳旨,今方捧入。而箋文頭辭撰出,一時爲急,如是違召,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,許遞,前望單子入之。弘文提學前望單子入之,李相璜落點。
傳曰,發遣宣傳官,流丐摘奸。
政院啓曰,新除授弘文提學李相璜,卽爲牌招,以爲箋文頭辭撰出之地,何如?傳曰,允。
以副校理趙寅永,修撰權敦仁牌不進罷職傳旨,傳曰,只推。
政院啓曰,玉堂上下番俱空,事甚未安。副校理趙寅永,修撰權敦仁,旣有只推之命,與行副提學朴宗薰,應敎林東鎭,副應敎李彦淳,副修撰洪學淵·沈英錫,一體牌招,推移入直,何如?傳曰,允。
以大司成尹豐烈牌不進罷職傳旨,傳曰,只推。
政院以兵曹言啓曰,內禁將朴敬鎭時帶別軍職,五衛將朴兢淵,慶熙將申應祥,俱以病難供職,呈狀乞遞。五衛將閔行源,前任洪州營將,李行謹,前任忠州營將,忠壯將洪檼,前任黃海中軍,俱在任所,上來間該廳番次苟簡,竝改差,何如?傳曰,允。
又以濬川司言啓曰,本司都廳李誾彬轉轉,代以禁衛千摠元永象差下,何如?傳曰,允。
又以刑曹言啓曰,金懋·李元普放送,徒流案頉下之意,分付,何如?傳曰,允。
宣傳官李雲紀進詣敦化·金虎·景秋·耀金·明禮·丹鳳·建陽·銅龍·宣仁·弘化·通化等門及兩局廳·東南西北所內三廳·扈衛廳將卒薄衣摘奸書啓。傳曰,知道。
宣傳官趙義錫馳往南營·東營·東別營·集春營·御營廳·惠化門·興仁之門·五間水門·下都監·光熙門·南小營等處軍兵薄衣摘奸書啓。傳曰,知道。
宣傳官李亨在馳往禁衛營·新營·西營·北營·龍虎營·新營·廣智營·肅靖門·彰義門·訓鍊都監·新營·敦義門·昭義門·崇禮門·南別營等處軍兵薄衣摘奸書啓。傳曰,知道。
宣傳官鄭泰東流丐摘奸書啓。傳曰,知道。傳曰,藥院直宿待令春坊書吏金尙浩等三人,從自願施賞,使令等五名,竝米布分等施賞。別單流漏之當該承旨,推考。
兵曹口傳政事,黃海道節度使單李文會。
政院以兵曹言啓曰,慶尙左水使鄭煥宗啓本中釜山僉使只書姓名,不書題目,萬萬駭然。該帥臣施以罷職之典,原啓本還下送,使之改修整上送,何如?傳曰,允。
吏曹口傳政事,檢閱單李憲瑋。
上在昌德宮。停常參·經筵。
政院啓曰,行大司憲趙得永,持平金未肅拜,執義崔時淳,掌令李仁承·崔晉慶在外,持平李竣祜呈辭,監察茶時之意,敢啓。傳曰,知道。
以應敎林東鎭,副應敎李彦淳,副校理趙寅永,修撰權敦仁,副修撰洪學淵·沈英錫牌不進罷職傳旨,傳曰,只推。
政院啓曰,玉堂上下番俱空,事甚未安。應敎林東鎭,副應敎李彦淳,副校理趙寅永,修撰權敦仁,副修撰洪學淵·沈英錫,旣有只推之命,與行副提學朴宗薰,一體牌招,推移入直,何如?傳曰,允。
又啓曰,弘文提學李相璜牌不進推考傳旨,今方捧入。而以箋文頭辭撰出,一時爲急,如是違牌,事甚未安,更卽牌招,何如?傳曰,允。
又啓曰,弘文提學李相璜再牌不進推考傳旨,今方捧入。而箋文頭辭撰出,一時爲急,如是違牌,不卽承膺,事甚未安,更爲牌招,何如?傳曰,允。如有違牌,勿爲呼望。
又啓曰,弘文提學李相璜,飭敎之下,又有情勢,奉牌闕外,無意承膺,事體所在,誠極未安,從重推考,何如?傳曰,允。嚴飭肅命,
又啓曰,弘文提學李相璜,特敎申飭,不啻截嚴,而一向逡循,終無變動,事體道理,俱極未安,從重推考,何如?傳曰,允。與在外藝文提學竝許遞,前望單子入之。
政院以義禁府言啓曰,前承旨朴齊聞同罪人林顔喆·禹錫文·李旭馨·安聖謩·任岳周·全國憲·李儀朝·徐有晃竝分揀放送事,分付該道道臣之意,敢啓。傳曰,知道。
上在昌德宮。停常參·經筵。
李羲準啓曰,行大司憲趙得永,持平金濬未肅拜,執義崔時淳,掌令李仁承·崔晉慶在外,持平李竣祜呈辭,監察茶時之意,敢啓。傳曰,知道。
又啓曰,右副承旨金熙華今日不爲仕進,卽爲牌招,何如?傳曰,允。
以右副承旨金熙華牌不進罷職傳旨,傳曰,只推。
李羲準啓曰,行都承旨曺鳳振,左承旨洪命周不爲仕進,右承旨李鶴秀內閣進,左副承旨尹羽烈式暇,院中只有臣一人,伴直無人。右副承旨金熙華,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨金熙華牌不進,伴直無人,右承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。以右副承旨金熙華牌不進罷職傳旨,傳曰,只推。
李羲準啓〈曰〉,右承旨李鶴秀牌不進,伴直無人,右副承旨金熙華,旣有只推之命,所當更請牌紹,而拘於廳規,不得請牌,何以爲之?敢稟。傳曰,牌招。
傳曰,政官牌招開政。
弘文提學前望單子入之,朴宗薰落點。
藝文提學前望單子入之,李相璜落點。
李羲準啓曰,新除授藝文提學李相璜,卽爲牌招,以爲箋文頭辭撰出之地,何如?傳曰,允。
以應敎林東鎭,副應敎李彦淳,副校理趙寅永,修撰權敦仁,副修撰洪學淵·沈英錫牌不進罷職傳旨,傳曰,只推。
李羲準啓曰,玉堂上下番俱空,已至多日,事甚未安。應敎林東鎭,副應敎李彦淳,副校理趙寅永,修撰權敦仁,副修撰洪學淵·沈英錫,旣有只推之命,竝卽牌招,推移入直,何如?傳曰,竝許遞,今日政差出。
傳曰,副提學有闕之代,今日政差出。
李羲準啓曰,卽者兼司書金鼎均以其親病,陳疏徑出,原疏以國忌正日,纔已退却矣。所當直捧禁推傳旨,而此與無端經出有異,推考警責,何如?傳曰,允。許遞,今日政差出。
有政。吏批,判書金蓍根,參判徐能輔進,參議李光憲牌不進,同副承旨李羲準進。啓曰,副提學今當差出,而擬望之人乏少,承旨竝擬,何如?傳曰,允。
又啓曰,春坊今當差出,而擬望之人乏少,外任竝擬,何如?傳曰,允。
又啓曰,黃海監司今當差出,而擬望之人乏少,承旨竝擬,何如?傳曰,允。以朴綺壽爲副提學,尹景鎭爲應敎,朴永元爲副校理,洪學淵爲修撰,權敦仁·李若愚爲副修撰,柳台佐爲輔德,趙寅永爲兼司書,趙容和爲說書,申絢爲禮曹參判,李文會爲黃海監司。
再政。以朴岐壽爲禮曹參議,金道喜爲副應敎,李彦淳爲修撰。
傳曰,留院上疏入之。
李羲準啓曰,玉堂上下番俱空,事甚未安,今日政新除授玉堂,竝待下批,牌招,推移入直,何如?傳曰,允。
又以吏曹言啓曰,典籍金瑞除拜後過限未肅拜,依例改差,何如?傳曰,允。
又以侍講院言啓曰,司書朴宗學,牌招入直,何如?傳曰,允。
以右承旨李鶴秀牌不進罷職傳旨,傳曰,只推。
李羲準,以都摠府言啓曰,今日入直內三廳武兼禁軍及軍兵等當爲中日習射技放,而國忌正日相値,不得設行之意,敢啓。傳曰,知道。
黃海監司李龍秀疏曰,伏以,皇穹垂佑,景祿川至,我王世子邸下疹候聖順,遄臻康剛之域,庭候卽撤,賀儀將擧,而世子嬪宮平復之喜,又在其前。前後之間,堇以旬日,此誠我東方宗社臣民,莫大稀有之慶也。臣以邇密帷幄之蹤,淹滯藩臬,北望宸天,頌祝懽忭,有倍他時。仍伏念,大化滾轉,一物不遺,而枯悴之株,未得與夭喬同榮,鉅海翕受,細流不擇,而潢汙之水,未得與江漢竝達。聖慈孔仁,偏覆群下,而危苦之情,獨阻一夫之自伸,則是眞所謂天地之大,猶有所憾,而愚衷向隅,不亦可哀之甚乎?臣言有餘而誠不足,抱玆窘迫,而仰格無路,臣跡愈慢而分益僭,不畏嚴威,而干冒至此。徒然爲進退無屆,公私負罪之人,命之窮矣,尙復何言?若使臣一日在職,有一日利益於國,則在聖朝綜名核實之政,勿許其去,久責成效,謂之可也。倘或一路事勢,有艱虞澒洞之危,則在臣子急病讓夷之道,未敢自遂,復就軀策,亦或宜也。自臣受命西來,終始兩載之間,夷考其攸行,則尸厥官而已矣。左牽右架,才猶莫逮,千孔萬瘡,指不勝僂,而晏然固有,輥到瓜熟者,實是臣難贖之辜也。幸賴今年上天降康,窮蔀免鮮食之患,殘黎占向蘇之喜,不然則哀此殿屎,其將緣臣而益無可捄矣。以其人則無一亳利益者旣如此,以其時則無目下艱虞者旣如彼,二者俱無一之可據,則格外蹲仍之故,是將何說以求之哉?嗚呼,臣家之風波,纔閱盪射震駭之餘,尋常知舊,尙有嗟勞之問,臣母之枕席未撤呻吟啽囈之中,强近親戚,皆有痛癢之關,而臣實不孝。始不能力抗而必辭,終未免宜歸而反淹,昧然闕然,任其違離,是名以天倫之恩,而反不如知舊親戚之義。臣雖至頑,將以何面目自立於世乎?今臣去就之節,如張翼之鳥,不可以復斂,如離弦之矢,不可以復持,顧其勢只當以不得請則不知止爲期。若蒙天地父母哀矜之生成之,俾曲遂而終惠,則臣之銜恩感戴,雖死之日,猶生之年,方寸崩棼,言不知裁,拜疏涕泣,益增隕絶。臣無任云云。答曰,省疏具悉。切懇如此,所請依施。
上在昌德宮。停常參·經筵。
藥房提調金履陽,副提調曺鳳振啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮口傳問安。答曰,知道。世子嬪宮口傳問安。答曰,知悉。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
曺鳳振啓曰,左承旨洪命周,右承旨李鶴秀今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李紀淵·韓用儀落點。
曺鳳振啓曰,新除授左副承旨韓用儀,右副承旨李紀淵,竝卽牌招,何如?傳曰,允。
又啓曰,新除授左副承旨韓用儀時在京畿驪州地,右副承旨李紀淵時在長湍地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,任厚常·朴基宏落點。
政院啓曰,館錄已有成命,而新除授副提學朴綺壽旣在闕中,今已經宿,不爲肅謝,事甚未安,從重推考,何如?傳曰,允。
以應敎尹景鎭,副應校金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。應敎尹景鎭,副應敎金道喜,副校理朴永元·修撰洪學淵·李彦淳,副修撰權敦仁·李若愚,旣有只推之命,竝更牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,魚在濂落點。
以司書朴宗學牌不進罷職傳旨,傳曰,許遞,前望單子入之。
司書前望單子入之,朴容壽洛點。
政院啓曰,行大司憲趙得永,持平李竣祜·金牌不進,執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,獻納黃儆彦牌不進罷職傳旨,傳曰,只推。
政院以侍講院言啓曰,新除授輔德柳台佐時在慶尙道安東地云,斯速乘馹上來事,下諭,何如?傳曰,許遞,前望單子入之。
刑曹啓目,罪人宋希楫亦,殿牌作變節次,箇箇承款,依例令義禁府稟處。金太奉之貪賂縱囚,死有餘罪,隨從減律,旣有成憲,令道臣依法典勘處,敬差仍爲復路之意,分付,何如?判付啓。依允。
知事金履陽疏曰,伏以,惟天篤祜,休運鼎臻,王世子邸下,疹候勿藥而效,不日乃瘳,直宿旣撤,縟儀筮吉,歡慶洋溢,大冬如春。臣於是際,適叨保護之任,依近吉祥之域,顧視儔列,榮已無比,何意聖眷隆渥,特軫直宿之勞,庸侈錫馬之典。臣誠感惶,不覺厚顔,藉使臣眞有可言之勞,可紀之功,職耳當然,義無可酬,矧玆勞薄而賞濫,功蔑而恩重,冒昧領受,實有愧於臣心。伏願收回成命,以安微分焉。臣無任云云。答曰,省疏具悉。卿其勿辭領受。
開城留守金敎根疏曰,伏以,皇天垂佑,王世子疹候克臻康復,此實宗社無疆之福,臣民歡慶,大小惟均。仍伏念,臣以材則樗散,以器則銖短,曾不堪於百執事之末,而幸遭聖明,歷試內外,恩造若偏在身,盈盛恒懼在中。千萬不自意,又有開城府留後之命,臣於是,尤不勝惝怳靡措也。夫松京一府,子女玉帛之殷富,士馬儲胥之壯實,甲於國中,緩急可恃,而挽近以來,民生困悴而貨賄不通,公簿耗縮而經濟無術。受病之深,如大廈將頹,莫之可支,正須才智之人,亟講更張之策,如救焚拯溺。然後庶幾捄得一分,而今以如臣匪才,苟然充數,不少難愼,若謂臣可堪而畀以矯捄之責,則是無異索聽於聾也。若知臣之不合,而徒爲榮寵之資,則亦未免委病於庸醫也。聖朝綜核之政,豈容如是?趨走之恭,何擇夷險,而僨敗之懼,未免傴僂,歷日量惟,不敢爲承膺之計,玆敢披瀝陳衷,冒瀆崇嚴。伏乞聖慈,俯賜鑑諒,特許遞改,回授可堪之人,俾公私幸甚焉。臣無任云云。答曰,省疏具悉。卿其勿辭察任。
大司成尹豐烈疏曰,伏以,臣伏奉本月初五日敎旨,以臣爲成均館大司成者,是職也責任,何如,而可以彷彿相當於如臣鹵下者哉?臣少失刻苦之工,長乏砥礪之譽,倖竊科第,徒爲祿仕之計,而薄藝少善,訖無成名,時自點檢,不覺騂顔。前後踐歷,罔非踰涯,而至於是職,則歷數朝紳,夫豈有僥濫如臣,驟躐如臣者哉?今乃責臣以修明庠序之責,任臣以作成人材之任,則盲視聾聽,勢所難强,臣雖欲不揆微分,冒沒承膺,其於辱聖簡而羞賢關何哉?況今科試磨勘,飭敎旣嚴,歲除無幾,期限又迫,一日虛縻,冞增悚蹙,間値齋戒,呼籲路阻,今始略暴,仰干崇嚴。伏乞聖明,俯垂鑑諒,亟賜遞改,不勝幸甚。臣旣不以見職自居,則宜不敢妄有陳請,而一得之愚,不容有隱,謹此尾附,僭猥之極,無所逃罪。昔在英廟壬申,故奉朝賀臣南有容時在泮任,以年少儒生多經紅疹,上書請退行課試。其書略曰,病氣未蘇,畏約多端,若使之暴露場屋,震撼風寒,食飮乖節,起居失度,則受傷必重,可憂也。假使僥倖而無慮,冒危而干名,豈聖朝訓士之道也?稍俟開春,退而行之,其於愛養之方,勸勵之道,兩得其便而不相妨矣。睿批特許,傳爲盛事,壬戌課試之退以翌年,卽引此例,而我殿下所以許施於伊時泮臣之疏者也。今年疹症之輪行,無所異同於壬申·壬戌,而臨歲趁限,連日設抄,受傷可憂之形,不啻過之。則其在愛養之方,已宜曲軫深念,而雖以觀勵之道言之,此非一時可急之事,則與其臨歲赴限,悤卒而了試,曷若稍俟開春,優游而盡才乎?誠願垂察而裁處焉。臣無任云云。省疏具悉。爾其勿辭察職。陞試退行之請甚好,開春後卽爲擧行。
上在昌德宮。停常參·經筵。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李羲準今日不爲仕進,卽爲牌招,何如?傳曰,允。
備忘記,義州府尹金啓河下直,長弓一張,長箭一部,片箭一部,筒兒一箇賜給。
政院啓曰,三品官之無得過三日循例請牌,曾有定式矣。刑曹參議金鐮除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝卽牌招,推移入直,何如?傳曰,允。
又啓曰,館錄成命,已至多日,而副提學朴綺壽旣在闕中,終不肅謝,直爲出去,事甚未安,從重推考,仍卽牌招會圈,何如?傳曰,允。
以持平李竣祜·金,獻納黃儆彦,正言魚在濂牌不進罷職傳旨,傳曰,只推。
以右副承旨李羲準牌不進罷職傳旨,傳曰,只推。
以刑曹參議金鐮牌不進罷職傳旨,傳曰,只推。
輔德前望單子入之,李龜雲落點。
兵曹口傳政事,副護軍單李鶴秀。
政院啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
政院以兵曹言啓曰,二內禁將·番將未差之代,依承傳口傳以入之意,敢啓。傳曰,知道。
兵曹口傳政事,以韓道裕爲內禁將。
政院以義禁府言啓曰,保放罪人辛碩林·韓鍾運還囚照律。李海淸還囚議處以入,而李海淸病勢未差,仍爲保放之意,敢啓。傳曰,知道。
義禁府照目粘連,向前李海淸亦,所謂施惠者,徒歸於越法,若其循私者,不止於襲謬,此一款,旣無指的,姑置勿論。而北運穀作錢之無所歸屬,大同米剩條之實爲官用,囚供雖或諉之防役,繡啓必有懲於査簿,富民錢之私貸,新鄕薦之行賂,發明非無可據,臚列俱有其數。且其會案穀之虛留者,藉有二千石所捧,其餘未捧,亦至四千餘石之多,揆以糴法,有難曲恕,以此照律,何如?判付啓。依允。又照目粘連,向前梁山前郡守辛碩林杖一百收贖,告身盡行追奪,私罪奉敎依允爲旀,功減一等爲良如敎。又照目粘連,向前奉化前縣監韓鍾運杖八十收贖,奪告身三等私罪,奉敎依允爲旀,功減一等爲良如敎。
上在昌德宮。停常參·經筵。
夜一更二更,月暈
政院以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
又啓曰,右副承旨李羲準今日不爲仕進,卽爲牌招,何如?傳曰,允。
傳曰,檢校待敎朴綺壽馳詣顯隆園,奉審摘奸,仍詣健陵·華寧殿,一體奉審以來。
政院啓曰,假注書安孝述身病猝重,勢難察任,今姑改差,何如?傳曰,允。
假注書安孝述改差,代以許晟爲假注書。
以右副承旨李羲準牌不進罷職傳旨,傳曰,只推。
政院啓曰,明日傳香,禮房承旨當爲齋宿,而右副承旨李羲準,旣有只推之命,更爲牌招,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
政院啓曰,玉堂上下番俱空,事甚未安。應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,以爲推移入直,何如?傳曰,允。
又啓曰,卽者文學金盛淵以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲趙得永,持平李竣祜·金牌不進,執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,獻納黃儆彦,正言魚在濂牌不進罷職傳旨,傳曰,只推。
政院以侍講院言啓曰,上番闕直,事甚未安,弼善任文白,兼弼善李彦淳,兼文學權敦仁,竝卽牌招,以爲推移入直,何如?傳曰,允。
兵曹啓目,觀此全羅兵使朴孝晉狀啓,則本營鎭南樓三層門改建役監董諸人,效勞可尙,宜有論賞之擧。監董虞候元策,別看役前守門將崔相夏加資。監官閑良鄭忠煥帖加成給,似合事宜是白乎矣,係干恩賞,不敢擅便,上裁,何如?判付啓。依回啓施行爲良如敎。又啓目,觀此全羅兵使朴孝晉狀啓,則興德前縣監洪梡各樣軍器公廨之新備修繕,數旣夥然,施以加資之典,似合事宜是白乎矣,係干恩賞,不敢擅便,上裁,何如?判付啓。依回啓施行爲良如敎。
上在昌德宮。停常參·經筵。
嘉順宮進服二錢重人蔘粟米飮,自今日一貼式限三貼煎入事,榻前下敎。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳曰,孝禧殿望祭,當自內親行矣,該房知悉。
以右副承旨李羲準再牌不進罷職傳旨,傳曰,只推。
政院啓曰,明日傳香,禮房承旨當爲齋宿,右副承旨李羲準,旣有只推之命,更爲牌招,何如?傳曰,允。
傳曰,都承旨·左副承旨竝許遞,前望單子入之。
承旨前望單子入之,趙鐘永·沈能岳落點。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以弼善任文白,兼弼善李彦淳,兼文學權敦仁牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,推移入直,何如?傳曰,允。
又啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,獻納黃儆彦,正言魚在濂牌不進罷職傳旨,傳曰,只推。
以右副承旨李羲準牌不進罷職傳旨,傳曰,只推。
政院以侍講院言啓曰,上番闕直,事甚未安,弼善任文白,兼弼善李彦淳,兼文學權敦仁旣有只推之命,竝更牌招,推移入直,何如?傳曰,允。
又以侍講院言啓曰,輔德李龜雲時在慶尙道禮安地,斯速乘馹上來事,下諭,何如?傳曰,允。
又以禮曹言啓曰,謹稽謄錄,國恤三年內稱慶陳賀之時,則以權停例擧行,曾有已例矣。今此王世子疹候平復陳賀節目,依已例,以權停例磨鍊以入之意,敢啓。傳曰,知道。
又以禮曹言啓曰,今此王世子疹候平復陳賀時,王世子坐堂受賀之節,當爲磨鍊,而方在調攝中,依前例以權停例磨鍊以入之意,敢啓。傳曰,知道。
又以禮曹言啓曰,圖畵署付祿金建鍾有頉,代畵員林益秀前後國役,多有勤勞,依例許付,何如?傳曰,允。
副提學朴綺壽疏曰,伏以,上之官人,不惟榮耀其身,必也審察人器,務合取舍之宜,臣之事君,不惟趨走爲恭,必也揣量己分,以全辭受之義。苟或非才而濫授,非分而冒膺,則職事隳而名器輕,此豈細故也哉?臣本不才賤品,幸竊科第,蒙被隆渥,周旋邇列,已有年所,若其儱侗憒劣,百不猶人之狀,業已聖明之所俯燭。從前所叨,罔非踰濫,而近計四五朔之間,除旨聯翩,師儒之長也,天官之佐貳也,其位望之淸峻,顧何如也,而臣乃朝除夕遷,左兜右攬,每一思惟,如集于木。千萬不自意,又以特點,命臣以玉署之長,臣誠震懍靡措,不知我聖上何爲而有此誤恩也。夫是職也,遴選之嚴,責任之重,尤有別焉,啓沃君德而實主論思之席,衡錘人才而專管館選之事。自非才學望實,爲當世所推服者,則莫宜居之,國朝之特重是選,其難其愼,良以此也。而肆古名碩,亦莫不逡巡辭避,如不敢當,況臣無似,何以堪承?矧今會圈有命,而臣性拙杜門,罕接人事,班行之間,朝士之不識顔狀者,幾乎過半。昧昧乎譜系之不能辨明,材器之不能諳悉,如是而其何以膺重寄而忝長席,以進退當世之英俊哉?顧今朝著之間,才彦林立,居是職者不患無人,而乃以如臣最居人下者,苟然充選,臣恐貽笑遠邇,而國體之隨輕也。臣於其時,適在禁直,旣不敢聞命卽膺,又不能退仕私次,勢有牽礙,如羊觸藩,昨者纔出禁扃,召牌隨臨,坐犯違傲,彌切悚懍,百爾思量,承膺無路。玆敢略暴衷懇,仰瀆崇嚴。伏乞聖慈,俯垂諒察,亟治臣慢命之罪,仍遞臣所帶之職,回授可堪之人,俾圈事完而私分安焉。臣方丐免,不以見職自居,豈宜贅他,而區區憂愛之忱,不能自已,敢此附陳焉。夫國家之設置講官,意豈徒然,而自近年來,召接絶罕,經幄之臣,作一冗官,長鎖經館,閱月經時,今雖新加選掄,若復如前停閣,則名存實無,徒歸虛套。伏願繼自今頻御講筵,晉接儒臣,討論經旨,諮訪治道,從容舒緩,俾盡底薀,則其於我聖上緝熙光明,終始典學之工,未必無補益,惟殿下念哉,勿以其言之陳腐,而俯賜採納焉。省疏具悉。所陳當有體念,爾其勿辭察職。
上在昌德宮。停常參·經筵。
政院啓曰,行大司憲趙得永,持平金未肅拜,執義崔時淳,掌令李仁承·崔晉慶在外,持平李竣祜呈辭,監察茶時之意,敢啓。傳曰,知道。
又啓曰,左副承旨李羲準今日不爲仕進,卽爲牌招,何如?傳曰,允。
又啓曰,本院今秋冬等褒貶,當爲磨勘,而孝禧殿親祭齋戒相値,不得如例磨勘之意,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
政院啓曰,今日齋宿,承旨當爲備員,而右副承旨李羲準牌不進,無以備員,何以爲之?敢稟。傳曰,許遞,前望刀削一行同副承旨李元默,卽爲牌招,何如?傳曰,允。
又啓曰,知經筵洪義浩,弘文提學朴宗薰旣入闕中,不爲肅謝,直爲出去,事甚未安,竝推考,何如?傳曰,允。
傳曰,留院公事入之。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以弼善任文白,兼弼善李彦淳,兼文學權敦仁牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,以爲推移入直之地,何如?傳曰,允。
以右副承旨李羲準牌不進罷職傳旨,傳曰,許遞。
政院以都摠府言啓曰,副摠官金守基以御營中軍,諸將官射會監試事,南小營晝仕出去之意,敢啓。傳曰,知道。
又以侍講院言啓曰,上番闕直,事甚未安,司書朴容壽旣在闕中,姑陞入直之意,敢啓。傳曰,知道。
又以侍講院言啓曰,上番闕直,事甚未安,弼善任文白,兼弼善李彦淳,兼文學權敦仁,旣有只推之命,竝更牌招,以爲推移入直之地,何如?傳曰,允。
上在昌德宮。停常參·經筵。
望祭親行後,大殿·中宮殿·嘉順宮·世子宮,內閣·政院·朝廷二品以上·六曹堂上奉慰單子問安。答曰,罔極。世子嬪宮,內閣·政院口傳問安。答曰,罔極。
藥房提調金履陽,左副承旨沈能岳啓曰,親行望奠,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
政院啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
又啓曰,同副承旨李元默今日不爲仕進,卽爲牌招,何如?傳曰,許遞,前望單子入之。
承旨前望單子入之,呂東植落點。
政院啓曰,新除授右副承旨呂東植,卽爲牌招,何如?傳曰,允。
又啓曰,全羅監司洪奭周謂有情勢,廢閣公務,前後飭敎,何等截嚴,而今秋冬等褒貶,不爲封啓,事體所在,萬萬未安。該道臣從重推考,褒貶啓本,使之卽速修正上送,何如?傳曰,廢務已甚無義,而開諭之後,尙不知變,至於殿最之不封,而有若故尋事端者然,不意此道臣之若是執迷也。今若遽加處分,適中其願,況論其罰,不可推考而止,卽令廟堂,星火知委,使之姑先戴罪視務,以俟前頭勘罪,殿最卽爲封啓事,嚴飭。
又啓曰,卽伏見諸道今秋冬等褒貶啓本,則江原監司申在植,公忠監司李錫奎,黃海監司李龍秀,平安監司金履喬,咸鏡監司李勉昇,守令無一人居中居下。京畿監司李愚在,慶尙監司金相休,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則京畿水使趙義鎭,黃海兵使鄭來升,水使柳相弼,慶尙左水使鄭煥宗,統制使朴基豐,邊將無一人居中居下。平安監司金履喬,慶尙監司金相休,南兵使李惟秀,北兵使許溟,無一人居下,殊無嚴明殿最之意,竝推考警責,何如?傳曰,允。
又啓曰,今此王世子疹候平復稱慶陳賀時頒敎文,當爲製進,藝文提學李相璜,待明朝牌招,使之製進,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以弼善任文白,兼弼善李彦淳,兼文學權敦仁牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,推移入直,何如?傳曰,允。
又以奎章閣言啓曰,景慕宮·望廟樓今望奉審,無頉之意,敢啓。傳曰,知道。
又以侍講院言啓曰,弼善任文白,兼弼善李彦淳,兼文學權敦仁,旣有只推之命,竝更牌招,文學金盛淵,由限已過,一體牌招,何如?傳曰,允。
又以都摠府言啓曰,今日入直內三廳武兼禁軍及軍兵等當爲中日習射技放,而顯隆園忌辰祭正日相値,不得設行之意,敢啓。傳曰,知道。
又以議政府言啓曰,今秋冬等褒貶,不得磨勘之意,敢啓。傳曰,知道。
又以敦寧府言啓曰,今秋冬等褒貶,不得爲之之意,敢啓。傳曰,知道。
又以中樞府言啓曰,今秋冬等褒貶,不得爲之之意,敢啓。傳曰,知道。
又以忠勳府言啓曰,今秋冬等褒貶,不得爲之之意,敢啓。傳曰,知道。
又以儀賓府言啓曰,今秋冬等褒貶,不得磨勘之意,敢啓。傳曰,知道。
又以奎章閣言啓曰,本閣今秋冬等褒貶,不得爲之,外閣褒貶,亦不得爲之之意,敢啓。傳曰,知道。
又以耆老所言啓曰,今秋冬等褒貶,不得爲之之意,敢啓。傳曰,知道。
又以宣惠廳言啓曰,今秋冬等褒貶,不得爲之之意,敢啓。傳曰,知道。
又以戶曹言啓曰,今秋冬等褒貶,軍資監·內宰監·內資寺·內贍寺·長興庫·平市署·司圃署,不得磨勘。去春夏褒貶時,軍資監·濟用監·司宰監·司䆃寺·內資寺·長興庫·平市署·司圃署官員,已多遷轉,難以考績,依近例蕩滌,何如?傳曰,允。
又以戶曹言啓曰,本曹所屬各司今秋冬等褒貶磨勘之際,五部啓本中二字誤書,擦改之意,敢啓。傳曰,知道。
又以禮曹言啓曰,宗廟署·社稷署·景慕宮·弘文館·藝文館·春秋官·承文院·奉常寺·成均館·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等今秋冬等褒貶,不得一時磨勘之意,敢啓。傳曰,知道。
又以兵曹言啓曰,今秋冬等褒貶,軍器寺·司僕寺·訓鍊院官員·部將等褒貶,不得一體磨勘之意,敢啓。傳曰,知道。
又以兵曹言啓曰,今秋冬等褒貶啓本中,刀擦一處之意,敢啓。傳曰,知道。
又以吏曹言啓曰,今秋冬等褒貶,司饔院·宗簿寺官員褒貶,不得磨勘之意,敢啓。傳曰,知道。
又以工曹言啓曰,今秋冬等褒貶,不得爲之之意,敢啓。傳曰,知道。
又以都摠府言啓曰,本府郞廳及部將等今秋冬等褒貶,不得設行之意,敢啓。傳曰,知道。
又以訓鍊都監言啓曰,今秋冬等褒貶,不得磨勘之意,敢啓。傳曰,知道。
又以御營廳言啓曰,今秋冬等褒貶,不得磨勘之意,敢啓。傳曰,知道。
又以禁衛營言啓曰,今秋冬等褒貶,不得磨勘之意,敢啓。傳曰,知道。
又以濬川司言啓曰,今秋冬等褒貶,不得磨勘之意,敢啓。傳曰,知道。
又以義禁府言啓曰,今秋冬等褒貶,不得擧行之意,敢啓。傳曰,知道。
壬午十二月十五日子時,上詣孝禧殿。親行望祭入侍時,行都承旨趙鐘永,左承旨任厚常,右承旨旨尹羽烈,左副承旨沈能岳,右副承旨朴基宏,同副承旨李元默,假注書申履祿·許晟,記事官金正喜·張敎根,檢校待敎李鶴秀以次侍立。時至,上自內詣孝禧殿,親祭如儀訖,還內。諸臣以次退出。
上在昌德宮。停常參·經筵。
十五日夜自三更至五更,月食。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳曰,奉審閣臣入侍。
傳曰,頒敎文中,赦句添入,雜犯死罪以下竝宥。
政院啓曰,頒敎文中赦句添入,雜犯死罪以下竝宥事,命下矣。藝文提學,旣在闕中,使之添入,何如?傳曰,允。
又啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以特平李竣祜·金,獻納黃儆彦,正言魚在濂牌不進罷職傳旨,傳曰,只推。
以應敎尹景鎭,副應校金道喜,副校理朴永元,修撰洪學淵·李彦淳,副修撰權敦仁牌不進罷職傳旨,傳曰,只推。
以弼善任文白,兼弼善李彦淳,文學權敦仁牌不進罷職傳旨,傳曰,只推。
以副修撰李若愚再牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。副提學朴綺壽內閣直,校理姜世白·李魯秉,副校理尹心圭在外。應校尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,以爲推移入直之地,何如?傳曰,允。
政院以侍講院言啓曰,弼善任文白,兼弼善李彦淳,文學金盛淵,兼文學權敦仁,旣有只推之命,竝更牌招,何如?傳曰,允。
又以都摠府言啓曰,副摠管朴應浩以摠戎中軍,本營將官射會監試事,晝仕出去之意,敢啓。傳曰,知道。
咸鏡監司李勉昇疏曰,伏以,臣人器則斗筲也,材具則樗櫟也。遭逢盛際,歷颺淸顯,猥膺藩寄,若固有之者,豈眞可以稱塞而然哉?饑荒溢目,賑政旁午,毒沴連年,民事孔棘,未遑言私,因仍盤礴,然臣丐遞之願,如縳求解,顧何嘗一日無也?始於今秋,猥陳辭章,及奉批旨,恩言鄭重,勉戒之言,不啻若慈文之詔迷子。臣雙擎九頓,感淚如瀉,含恩畏義,不敢終辭,限瓜須代,惟歸日是竢。千萬不自意,大僚筵奏,以迎送之弊爲言,仍任有命,恩誥遠宣,臣且驚且惶,繼之以恧蹙不安也。任承流宣化之責,無望風解綬之人,黜陟不嚴,貪汚肆行,列邑之相繼遞罷,咎實在臣,而未蒙當勘之罪,反爲媒榮之階,此豈臣分義之所敢安哉?不勝任者,斥之,可也。不惟不斥之,又從而仍之,朝家賞罰,恐不宜若是相反。況今穡事稍登,民力可康,非有賑捄之政,又無遑汲之憂,循例迎送之弊,又何足拘耶?且臣數年北土,調病失宜,頭目眩瞀,手脚麻痺,房闥之中,起居不安,簿牒之間,剖決多滯,尙何以擔夯重負,幹當公事也耶?公而無絲毫之補,私而有有疾病之苦,不得不仰首嗚呼,以冀鑑諒。伏乞聖上,刊臣職名,以安微分,千萬幸甚。臣無任云云。答曰,省疏具悉。旣無必辭之端,況有大臣之請仍,卿其勿辭察任。
壬午十二月十六日,上御熙政堂。奉審閣臣入侍時,假注書許晟,記事官金正喜·張敎根,檢校待敎朴綺壽以次進伏訖。命閣臣進前。綺壽曰,臣承命馳詣顯隆園奉審,仍詣健陵奉審云云。命退,諸臣以次退出。
上在昌德宮。停常參·經筵。
政院啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日輪對日次矣。傳曰,當次人受點,後日次待令。
又啓曰,檢閱張敎根以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金正喜謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招察任,何如?傳曰,允。
又啓曰,左右史不可不備,別兼春秋金道喜·朴永元,竝卽牌招,推移入直,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以弼善任文白,兼弼善李彦淳,文學金盛淵,兼文學權敦仁牌不進罷職傳旨,傳曰,只推。
政院啓曰,玉當上下番俱空,已至多日,事甚未安。應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,以爲推移入直,何如?傳曰,允。
又啓曰,卽者義禁府都事來言,渭原郡殿牌作變罪人宋希緝,當爲回啓,而判義禁鄭晩錫有身病,次堂例不得擧行云。判義禁鄭晩錫,卽爲牌招,以爲擧行之地,何如?傳曰,允。
又啓曰,判義禁鄭晩錫牌不進推考傳旨,今方捧入。而殿牌作變罪人,回啓命下之後,如是違牌,事甚未安,更爲牌招,何如?傳曰,允。
又啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平〈李〉竣祜·金濬,獻納黃儆彦,正言魚在濂牌不進罷職傳旨,傳曰,只推。
政院以侍講院言啓曰,兼弼善任文白,兼弼善李彦淳,文學金盛淵,兼文學權敦仁,旣有只推之命,竝更牌招,推移入直,何如?傳曰,允。
吏曹口傳政事,山陵參奉單李時學。
政院以兵曹言啓曰,今二十一日兼禁軍番次矣。該番將未差之代,口傳擬入之意,敢啓。傳曰,知道。
兵曹口傳政事,以金植爲司僕將。
政院以兵曹言啓曰,嶺南別試武士上來者,依本道入格技藝,今日宣薦內禁衛試射時,同爲試取之意,敢啓。傳曰,知道。
檢閱張敎根上疏,大槪,情急救護,拜章徑出,乞被擅離之罪,以肅朝綱事。原本未考省疏具悉。爾其勿辭救護。
上在昌德宮。停常參·經筵。
政院以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以別兼春秋金道喜·朴永元牌不進罷職傳旨,傳曰,只推。
以弼善任文白,兼弼善李彦淳,文學金盛淵,兼文學權敦仁牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。應敎尹景鎭,副應敎金道喜·朴永元,旣有只推之命,竝更牌招,以爲推移入直之地,何如?傳曰,允。
又啓曰,行大司憲趙得永,持平李竣祜·金牌不進,執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,獻納黃儆彦,正言魚在濂牌不進罷職傳旨,傳曰,只推。
政院以兵曹言啓曰,慶尙左水使鄭煥宗褒貶啓本中釜山僉使,只書姓名,不書題目,萬萬駭然。該帥臣施以罷職之典,原啓本還下送,使之改修整上送,何如?傳曰,允。
政院啓曰,卽伏見兵曹草記,則以慶尙左水使鄭煥宗褒貶啓本中釜山僉使權思漢名下,不書題目等第爲辭,殿最法意,何等嚴重,而不能審愼,致此落漏,論以事體,萬萬駭然。臣之未卽覺察,循例頒下,不勝惶悚,當該帥臣,所當重勘,而本院請推之外,無他可施之罰,何以爲之?敢稟。傳曰,從重推考。
兵曹口傳政事,黃海道節度使單李文命。
政院以兵曹言啓曰,江華留守宋冕載褒貶啓本中濟物萬戶李雲景,以事或疎忽爲目。寅火堡萬戶周景鎬,以宜戒信下,卽無顯疪爲目。統製使朴基豐啓本中唐浦萬戶朴仁默,以事或生疎,新到姑恕爲目。慶左水使鄭煥宗啓本中,虞候徐有近,以事或詔謗爲目,則竝宜置中考,而置諸上考,竝中考施行。公淸水使尹相重啓本中高梁僉使趙光弼,以取代結錢,謗何不起爲目。平安兵使柳相亮啓本中幕嶺萬戶金戎孫,以倉分宜勉爲目。大坡兒權管以虞芮何責,氷蘖宜勉爲目。北兵使許溟啓本中森森坡萬戶胡述祖,以莫憚俗頑,更勉操束爲目,則竝宜置下考,而置諸中考,竝下考施行,雖無嚴明殿最之意。各該守臣·帥臣竝推考警責,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣,前銜作散人別取才入格矢數,落仕年條,居住薦名,懸註以入之意,敢啓。傳曰,知道。
又以兵曹言啓曰,嶺南別試武士更爲試取事,草記啓下矣。試取則李珌秀·李宇基·林命浩·盧忠元·李穉爀入格,別單書入之意,敢啓。傳曰,知道。
又以兵曹言啓曰,因平安監司金履喬狀啓,式年抄上武士趙大熤,別單書入之意,敢啓。傳曰,知道。
又以備邊司言啓曰,賀班在邇,卿宰侍從堂上·堂下罷散人竝敍用,令該曹口傳付軍職,使之入參,何如?傳曰,允。
又以訓鍊都監言啓曰,本局別將趙恩錫身病甚重,勢難察任,改差,何如?傳曰,允。
判義禁鄭晩錫疏曰,伏以,皇穹篤祐,茀籙鼎至,王世子邸下疹候,遄臻康復,院直卽撤,庭賀將擧,歡欣蹈舞,帀域惟均。仍伏念,臣賤質衰朽,疾病沈淹,委貼床笫,便作隆廢之物,而冒叨金吾之任,一再赴公,觸冒風寒。宿祟越添,毒感闖乘,喉腫浮高,而呑嚥不下,膈痰衝亘,而呼吸甚促,晝不能食,夜不能寐。重以泄痢交作,登溷無數,氣息綴,昏倒不省,而此際開坐有命,召牌儼臨,固當蹶趨承,而以此病狀,萬無蠢動赴衙之望。冒犯違傲,義分徒虧,惶隕悶阨,罔知攸措,不避煩猥,短章號籲。伏乞聖慈,俯賜矜諒,亟遞臣金吾之任,毋曠職務,仍治臣瀆擾之罪,以昭法紀焉。臣無任云云。答曰,省疏具悉。卿其勿辭,調理行公。
兵曹參議愼宜學疏曰,伏以,臣庸愚譾劣,不足備任使之末,而待罪騎部,隨行逐隊,惟知奔走職事而已。乃於本月初九日,臣適以入直進參於送西之政,伊日黃海監司李文會受點之後,兵馬水軍節度使,當爲下批,而臣矇不照察,未及啓下。臣之歷日惶恐,已無可言,而本事不可一向遲滯,故玆敢據實仰暴。伏乞聖明,亟命本曹卽爲啓下,仍治臣溺職瀆擾之罪,千萬幸甚。臣無任云云。省疏具悉。爾則推考,卽爲口傳下批。
上在昌德宮。停常參·經筵。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以別兼春秋金道喜·朴永元牌不進罷職傳旨,傳曰,只推。
政院啓曰,玉堂上下番俱空,已至多日,事甚未安。應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,以爲推移入直之地,何如?傳曰,允。
又啓曰,左右史不可不備,別兼春秋金道喜·朴永元,旣有只推之命,竝更牌招,以爲推移入直之地,何如?傳曰,允。
又啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,獻納黃儆彦,正言魚在濂牌不進罷職傳旨,傳曰,只推。
槐院分館,李根友·李穆淵·安孝述·尹奎培·金相勉·申履祿·成好謙·蔡東直·趙秉鉉·趙容和·曺相振·高萬九·白萬榮·李景在·李鏵·柳宜貞·鄭在鑑·金鍏·李祐伯·任百能·鄭象樞·朴龍天以上三點。
兵曹口傳政事,護軍徐春輔·趙岐,副護軍趙民和·韓耆裕·李晉淵·趙琮鎭,副司果李南翼·安光直·朴升鉉·金秀鍾·李若烈以上竝單付
政院以承文院言啓曰,月食已過,禮部回咨,下送灣府,以爲入送,何如?傳曰,允。
禮曹啓目,濟州漂民領來差倭等齎來書啓回答,令承文院撰出,別幅回禮雜物,依例磨鍊下送,何如?判付啓。依允。
又啓目,渡海譯官護還裁判差倭齎來書啓回答,令承文院撰出,別幅回禮雜物,依例磨鍊下送,何如?判付啓。依允。
黃海監司李文會疏曰,伏以,天心篤佑,邦休滋至,惟我春宮邸下疹候,不日康復,賀儀將擧,此實億萬年無彊之慶,蹈舞懽忭,小大同情。仍伏念,臣性本歇後,識又空疎,重以年紀衰邁,神精銷落,凡於閒漫之職,惟難堪承,至若剸理之才,尤非所能。前後數郡之歷試,曾無絲亳之裨,向來西京之居留,只積瘝素之辜,每一思惟,惶愧交切。迺者海臬之命,忽侈人望之外,臣誠惝怳戰悖,若隕淵谷,莫省所以自措也。噫,今之監司,卽虞之岳牧,周之連帥也。任一方休戚之重,行列邑按廉之政,苟非威望足以彈壓,才具足以經濟,有可以黜幽陟明,承流宣化者,則莫宜居之。矧玆黃海一甸,處在浿·灣之衝要,作爲畿輔之捍衛,壤地雖褊,徭役甚煩。比年以來,屢經飢饉,峽戶之絲粟皆空,浦箔之魚鹽漸竭,倉儲則徒擁虛簿,軍政則半是闕伍,陰雨未備而海防疎虞,使星相望而驛路凋弊。難支之端,無邑不然,正宜愼簡副手之工,俾專矯革之方,而今乃擧而畀之於如臣老無能不識務之一賤品,而不少留難。臣何敢徒詑刺史之榮,自許共理之良,從他嗤點,揚揚冒赴,終致累聖簡而僨國事乎?揣分量力,末由承當,玆敢冒陳衷懇,仰瀆崇嚴。伏乞聖明,俯垂鑑諒,特命遞改臣新除職名,回授可堪之人,以重方面,以安微分,不勝幸甚。臣無任云云。答曰,省疏具悉。卿其勿辭,往欽哉。
傳曰,直宿待令春坊一座書吏,付之惠局,原兼後禮曹書吏,弟姪中差定。
兵曹,以柳和源爲禁衛中軍。
又以吏曹言啓曰,洪州牧使趙和永身病猝重,不得還任云,而狀請催促之下,不卽下去,事體所在,誠甚未安,罷黜,何如?傳曰,允。
又以禁衛營言啓曰,本營哨官金學裕身病猝重,勢難察任,改差,何如?傳曰,允。
兵曹口傳政事,副司勇李澤秀,傳曰,春坊前望入之,弼善尹厚烈落點。
上在昌德宮。停常參·經筵。
藥房提調金履陽,左副承旨沈能岳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮口傳問安。答曰,知道。世子嬪宮口傳問安。答曰,知悉。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,檢閱張敎根由限已過,卽爲牌招,何如?傳曰,允。
又啓曰,卽者檢閱金正喜謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招察任,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以別兼春秋金道喜·朴永元牌不進罷職傳旨,傳曰,只推。
政院以弘文館言啓曰,下番闕直,事甚未安,館錄且當會圈,應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,何如?傳曰,允。
傳曰,向來處分,卽爲其以若處地,登於繡啓也,非爲其有罪而堪以重律也。況今擧國同慶,大霈將流,一則崇顯之上卿也,一則邇密之宰臣也。旣往亦足知警,前判書鄭尙愚,前參判徐俊輔,竝蕩滌敍用,仍令該曹口傳付軍職。
兵曹口傳政事,上護軍鄭尙愚,護軍徐俊輔以上竝單付。
政院啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,獻納黃儆彦,正言魚在濂牌不進罷職傳旨,傳曰,只推。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚牌不進罷職傳旨,傳曰,只推。
以檢閱張敎根牌不進罷職傳旨,傳曰,只推。
政院以弘文館言啓曰,新錄命下,已至多日,下番闕直,事甚未安。校理姜世白·李魯秉,副校理尹心圭在外,應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚,旣有只推之命,竝更牌招,以爲推移入直會圈,何如?傳曰,允。
政院啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,推考,何如?傳曰,允。
又以戶曹言啓曰,時御所內各司雨漏處,時値隆冬,待明春擧行之意,敢啓。傳曰,知道。
又以禮曹言啓曰,今月二十二日王世子疹候平復頒敎陳賀時,中宮殿·嘉順宮,百官進箋文表裏行禮儀註,直爲書入殿宮之意,敢啓。傳曰,知道。
又以禮曹言啓曰,四賢祠祭,例以春秋仲朔中丁日設行,而與英陵忌辰祭享相値矣。謹依受敎定式,以三丁日磨鍊書入之意,敢啓。傳曰,知道。
又以都摠府言啓曰,副摠管朴應浩以文臣朔試射試官,訓鍊院晝仕出去之意,敢啓。傳曰,知道。
兵曹判書金魯應疏曰,伏以,皇天篤佑,世子宮疹候不日乃瘳,此實吾東方億萬年孔固之慶,縟儀將擧於吉辰,而嬪宮平復,亦無彊惟休,群情益忭於同時。仍伏念,臣之所叨之職,卽周官之掌邦政者也。統轄戎制,管束儀衛,佩國之重,其人惟難,自古昔已然,而況今中權之任,兼掌銓選,集八方之靺韋,而一藝率錄,摠三營之部伍,而庶務無脞,乃其職耳。如臣空疎劣,豈可一分堪承於是任也哉?聖簡出常,微忱倍激,不顧顚沛,徒事蹶,半歲于玆,行政亦已屢遭矣。臣雖欲明着眼公着心,以對揚我殿下委畀之念,而甄別注擬之際,難保其伯樂之不失瘦,匠石之不棄朽,臣以是憂懼,撫躬若恫。迺於日昨南營試射之行,素抱痰眩之症,忽添感冒,語言有時訥澁,起居倩人扶將,床笫委仆之中,瘝闕又添一病。矧値大政當頭,開戶酬接,精力不逮,考案排比,聰明難周,以此病狀,實無時日間蠢動之望。若緣賤疾之難强,以致政期之或愆,則臣之冒據之罪,固不敢自逃,而其爲國體之苟艱,民邑之受害,當如何哉?玆不得不仰暴疾痛之呼,冒瀆嵩嚴之聽,特賜鐫遞,以幸公私,不勝大願。大庭呼崇,期在數日,凡厥簪紳,孰不咸造競忭,而跡忝陪衛之任,病闕蹈舞之儀,只自瞻天攢祝,伏地俟譴而已。臣無任云云。答曰,省疏具悉。大政臨期,豈可輕遞?調理行公,
上在昌德宮。停常參·經筵。
政院以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,左右史不可不備,檢閱張敎根,旣有只推之命,更爲牌招入直,何如?傳曰,允。
以應敎尹景鎭,副應敎金道喜,副校理朴永元,修撰洪學淵·李彦淳,副修撰權敦仁·李若愚再牌不進罷職傳旨,傳曰,只推,更爲牌招,如有違牌,勿爲呼望。
傳曰,禮房承旨馳詣宗廟·永禧殿·景慕宮,奉審摘奸以來。
政院啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣〈祜〉·金,獻納黃儆彦,正言魚在濂牌不進罷職傳旨,傳曰,只推。
政院啓曰,卽者義禁府都事來言,時囚無得過三日滯囚,曾有定式矣。時囚罪人姜世綸捧供及渭原郡殿牌作變罪人宋希緝,當爲回啓,而判義禁鄭晩錫差祭,同義禁徐長輔·尹命烈俱有身病,申緯未肅拜,不得備員開坐云。同義禁徐長輔·尹命烈·申緯,竝卽牌招開坐,何如?傳曰,允。
又啓曰,同義禁徐長輔·尹命烈·申緯牌不進推考傳旨,今方捧入,而開坐命下之後,如是違牌,事甚未安,竝更牌招,以爲開坐之地,何如?傳曰,允。
又啓曰,賀班隔日,卿宰侍從時無職名人,令該曹口傳付軍職,使之參班,何如?傳曰,允。
兵曹口傳政事,護軍曺鳳振·尹尙圭,副護軍洪命周·韓用儀·李紀淵·金熙華·李羲準·李元默·尹豐烈·柳台佐·李德鉉,副司果林韻喆·朴宗學以上竝單付。
政院啓曰,應敎尹景鎭,飭敎之下,謂有情勢,奉牌闕外,無意承膺,事體所在,誠極未安,推考警責,何如?傳曰,允。
政院以弘文館言啓曰,上番無推移之員,下番姑陞入直之意,敢啓。傳曰,知道。
又以弘文館言啓曰,館祿成命,爲日久矣。校理李魯秉·姜世白,副校理尹心圭在外,應敎尹景鎭謂有情勢,奉牌闕外。副應敎金道喜,修撰洪學淵陳疏蒙由,副校理朴永元陳疏入啓,副修撰李若愚差祭,無以備員會圈,何以爲之?敢稟。傳曰,奉牌及受由在外,竝許遞,前望單子入之,待下批,牌招,如有違牌,勿爲呼望。
以檢閱張敎根牌不進罷職傳旨,傳曰,只推。
政院以兵曹言啓曰,今二十一日武臣賓廳講書日次,而中日相値,不得爲之之意,敢啓。傳曰,知道。
又以訓鍊都監言啓曰,諸將官自今年正月至十二月射講居首人,別單書入之意,敢啓。傳曰,知道。
又以禁衛營言啓曰,諸將官今年射講都計劃居首人,別單書入之意,敢啓。傳曰,知道。
又以御營廳言啓曰,諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,諸將官今壬午年射講居首人,別單書入之意,敢啓。傳曰,知道。
副應敎金道喜上疏,大槪,情私煎迫,短章請急,乞被瀆擾之罪,以昭法紀事。原本未考省疏具悉。爾其勿辭救護。
修撰洪學淵上疏,大槪,情私煎迫,隨牌陳章,乞被瀆擾之罪,以昭法紀事。原本未考省疏具悉。爾其勿辭救護。
副校理朴永元上疏,大槪,嚴召之下,承膺無路,敢控懇迫之私,乞被逋慢之誅事。原本未考省疏具悉。爾其勿辭救護
上在昌德宮。停常參·經筵。
政院啓曰,左右史不可不備,檢閱張敎根,旣有只推之命,卽爲牌招入直,何如?傳曰,允。
又啓曰,同義禁徐長輔·申緯再牌不進推考傳旨,今方捧入,而開坐命下之後,連事違召,不卽承膺,事體道理,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳曰,陳賀後別單書入。
傳曰,中官池有長·宋寅英,世子宮中官吳鶴昌·金文英,竝百官加親授。
傳曰,今日陳賀時,禮房承旨與宣敎官竝加資。
以陳賀後別單,傳曰,奉箋文官禮曹正郞黃萬齡,贊儀李嗣萬,東西唱兼引儀李鍾岱,假引儀趙鼎錫,掌儀李繼祜,東西唱兼引儀崔廷臣,假引儀任燧,代致詞官兼引儀吳慶德竝陞敍。表裏官濟用奉事南建中,副奉事李河錫竝陞六,其餘員役等竝考例施賞。
玉堂前望單子入之,應敎金道喜,副應敎李魯秉,校理嚴燾·金鼎均,副校理趙寅永·金大坤,修撰沈英錫落點。
政院啓曰,卽者檢閱金正喜謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
政院以弘文館言啓曰,新錄事,臣等今方齊會,雖已備員,而副應敎李魯秉在外,副校理金大坤陳疏,修撰沈英錫奉牌闕外,旣有帶職僚員,則有違館規,不得擧行,何以爲之?敢稟。傳曰,竝許遞,前望單子入之,新祿卽爲擧行。
館祿會圈六點,李海淸·鄭度采·徐淇修·安光直·金裕憲·朴來謙·鄭禮容·趙萬協·朴齊明·洪永觀·朴宗學·鄭鴻慶·李是遠·南履炯·李敏會·洪彦謨·柳致睦·徐英淳·林翰鎭·尹正鎭·權馥·李竣祜·金·金炳朝·金盛淵·韓弘敎以上取二十六人。
政院啓曰,卽者吏曹郞廳來言,百官加下批政事,取稟。傳曰,當日爲之。
有政,判書金蓍根病不進,參判徐能輔進,參議李光憲病不進,承旨□□□進。啓曰,判書金蓍根·參議李光憲竝病不進,小臣獨政未安,何以爲之?敢稟。傳曰,仍爲之。
又以吏批言啓曰,宣敎官尹致謙加資事,命下矣。雖已資窮,未經準職,何以爲之?敢稟。傳曰,勿拘。以金箕殷爲左尹,朴宗來爲左賓客,朴周壽爲同經筵。
政院以侍講院言啓曰,司書朴容壽,說書趙容和,竝卽牌招,何如?傳曰,允。
兵曹口傳政事,副司果尹景鎭·金道喜·李魯秉·姜世白·尹心圭·朴永元·洪學淵。
政院以吏曹言啓曰,在外頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入,何如?傳曰,一體書入。
又以禮曹言啓曰,今此王世子疹候平復陳賀時,慶尙右兵使李尙謙所封方物,姑未上來,待其來到捧入,而京作貢皮物,則先爲看品內入之意,敢啓。傳曰,知道。
又以禮曹言啓曰,今此王世子疹候平復稱慶陳賀時,諸道所封箋文中陽德縣監李錫龜以別軍職封箋矣。一體捧入之意,敢啓。傳曰,知道。
又以禮曹言啓曰,王世子疹候平復之慶,祗告廟宮,頒赦八方,設科取士,乃是應行之事,今番慶科,以何科設行乎?敢稟。傳曰,除初試庭試爲之。
又以禮曹言啓曰,王世子疹候平復慶科庭試,當行於今年,而歲除不遠,退行於翌年春,日字以何間推擇乎?敢稟。傳曰,以三月擇入。
副修撰李若愚上疏,大槪,衷情煎迫,隨牌陳章,乞賜嚴譴,以肅朝綱事。原本未考省疏具悉。爾則許遞。
檢閱張敎根上疏,大槪,情私煎迫,再犯瀆擾,乞被嚴譴,以肅朝綱事。原本未考省疏具悉。爾其勿辭救護。
奉朝賀金履翼疏曰,伏以,日月迅邁,此歲已窮,孝禧殿終祥,隔以數月,伏想聖慕益切靡逮之痛。仍伏惟,向來慈宮愆度之旋卽勿藥,可仰聖孝之上格,方切中外之均忭,矧今天休荐至,捷於影響,惟我春宮邸下疹候,不日平復,凡節一向萬安。弭兩殿惟疾之憂,基萬年無彊之休,凡在含生之倫,莫不欣欣相告,喜溢帀域,猗歟盛哉。如臣休退之物,其所以粗伸誠禮者,不過是朝賀之奉而已,而夏秋以來,屢經幾殊之疾。至今動作須人,十步九喘,飮啖全癈,一縷堇存,百爾思量,致身無路,如此大慶,未簉祝嵩之列,悚悵交摯,只欲支離於世。玆敢以疏替伸,恭俟譴何,而第緣憂愛之忱,終不能自已,猥有附陳,尤不勝唐突之懼。今我殿下,誕膺周文無憂之休,實爲列朝稀有之慶,遇喜增惕,聖王之謨,因事貢愚,臣子之職。竊願聖明,克軫躬敎之念,期致觀感之效,三朝之際,必飭宴閒之易於納侮,百度之中,尤戒講學之專於務實。俾也存此心造次罔忽,以之持是道攧撲不破,用能隨事擴充,到底增益,則厥終乃來,其效莫大。上而聖德由是益光,睿學由是益邵,下而濟濟群僚,由是益勵,林林兆庶,由是益阜,燕翼之謨,由是永垂,鴻休之績,由是永孚,乞垂鑑念,以幸宗社。臣若少須臾無死,謹當與村氓野老,懽聳歌詠於堯天舜日之下,用伸揄揚之忱,粗效塵刹之報。臣無任云云。答曰,省疏具悉。陳勉之言,予庸嘉焉。
副校理金大坤疏曰,伏以,臣猥以無似,濫叨經幄,居常愧懼,若隕淵谷,迺於月前在直時,橫被臺臣之侵斥,遣辭無難,擬律甚重。臣於是,悄怳恧蹙,實不知措躬之所,義難晏然,陳章徑出,疏旣退却,未暴情實,施蒙恩解,且惶且感,至今縮伏。又伏奉除旨,召牌儼臨,臣敢不蹶趨承,而第伏念,廉隅所在,去就宜念,事旣微細,已屬過境。今何敢呶呶較辨,自損體面,而臺疏論列,亦旣甚緊,有不可不略暴事實,蓋伊時憲隷之毆打館隷,聽聞甚駭,故招致朝房,略施笞罰而已。臺臣之偏聽下隷,盛氣論斥,果是意慮之外,然苟使臣行己有素,若能見孚於同朝,則人言之來,豈如是容易耶?聖度包容,不賜譴罰,而臣之情勢,有難進身,圈坐方會,飭敎截嚴,而呼望路阻,臣情到此,亦云憾矣。玆不得不冒陳短章,仰瀆崇嚴。伏乞天地父母,俯垂鑑諒,特賜鐫斥,以安私分,以肅朝綱焉。省疏具悉。爾則許遞。
敎中外大小臣僚·耆老·軍民·閑良人等書。王若曰,屬貳極之遘疹,其疾惟憂,迺皇穹之降庥,勿藥有喜,雖寡人在諒陰之日,而彝典乃列朝攸行。顧惟艱大投躬,幸有元良繼體,付托我宗廟社稷之重,亹亹令聞之夙彰,戒愼乎起居飮食之微,憧憧每念之如係,寤寐蘄祝。曰惟九五康寧,鞠養恩勤,于玆十四年所,比緣紅疹之流熾,至及靑邸之邃嚴,較常以數紀之中,往來消息之有候,侵干於九重之內。上下小大之共憂,父母之至情則然,自爾竟夕不寐,祖宗之餘慶是賴,庶幾翼日乃瘳,旋復榮衛之和,若有潛周之貺。不待麻方之對證,動輒先期,仍撤藥院之候班,曾未幾日,發猶華敷而珠潤,粹於面暢於支,斂如春回而雪消,涊然忓霍然已。矧旬日兩宮之同慶,於萬年百祿之攸基,景命荷用申之天,單厚俾爾,賀儀符建壬之歲,曰有受予。瑜珮鏘和,供我萱闈之喜色,衿紳忭祝,曁彼蔀屋之群生,奉明禋而自廟徂宮,播脩告於窮埏薄海。少陽布煦,圖萬品而咸熙,元朝隔旬,迂百祥之鼎至,雷水之義爲解,盡滌垢瑕,天地之德曰生,均覃遠邇。自本月二十二日昧爽以前,雜犯死罪以下,咸宥除之,在官者各加一資,資窮者代加。於戲,予方勉推已之政,斂時用敷,爾其懷保子之仁,永世無斁,故玆敎示,想宜知悉。藝文提學李相璜製進
上在昌德宮。停常參·經筵。
政院啓曰,行大司憲趙得永牌不進,執義崔時淳,掌令李仁承·崔晉慶在外,持平李竣祜·金呈辭,監察茶時之意,敢啓。傳曰,知道。
又啓曰,左副承旨尹羽烈今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金箕殷落點。
注書鄭德和病,代以鄭在鑑爲假注書。
政院啓曰,獻納黃儆彦謂以親病,投章徑歸,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
玉堂前望單子入之,副應敎林東鎭,副校理宋應圭,修撰尹心圭洛點。
以檢閱金正喜牌不進罷職傳旨,傳曰,只推。
以司書朴容壽,說書趙容和牌不進罷職傳旨,傳曰,只推。
政院啓曰,左右史不可不備,檢閱金正喜旣有只推之命,與別兼春秋金道喜·朴永元,一體牌招,以爲推移入直,何如?傳曰,允。
政院以侍講院言啓曰,司書朴容壽,說書趙容和,旣有只推之命,竝更牌招,何如?傳曰,允。
又以禮曹言啓曰,文武科庭試,來三月二十一日放榜,同月二十八日卯時爲吉云,以此日時擧行,何如?傳曰,允。
又以禁衛營言啓曰,本營中軍申鴻周身病甚重,勢難察任,改差,何如?傳曰,允。
又以禁衛營言啓曰,本營哨官李益培身病猝重,勢難察任,改差,何如?傳曰,允。
又以備邊司言啓曰,卽見咸鏡監司李勉昇狀啓,則道內諸般弊瘼,別具冊子,請令廟堂稟處矣。南北關唐米事,已因繡啓,有所稟處,而詳定執錢,亦有新頒朝令,本道南北關裒益之道,庶不至窒礙。先從唐米之弊,趁卽釐革之意,分付富寧,以南鐃城等四邑錢貨,本非厚生之弊,而關外則因有禁,至今不行,在臣民,可幸非憂也。況本道弊瑞,非錢不行之害也,乃法不嚴之致也。不思嚴法,而徒欲行錢,則益見其增奸,令道臣依丁丑節目施行。茂山還穀之數多,專由於雜穀之年年代捧,而到今猝難還作,事勢卽然,牟米·耳米,與田米相代,而需用甚便。無皮穀相混,而石數頓減,在糴法無所礙,在還民爲實惠,依道啓分數,許令換作。折米一萬石,亦令移轉於鐃城等三邑,而今年則未免後時,待明年預捧於附近各倉,使民受去。久置穀係是待憂之需,而還置山郡,有乖法意,雖不以交濟換名,豈無他可換之穀乎?本邑盡分條中限折米一萬五千石,別立名色,作爲二留之例,每年應分,自當減數。且繡啓中茂·甲兩邑減價發賣之論,亦宜參用,此則道臣參互停當後,更爲報備局施行。鍾城還穀換作之請,一體許施,殘鎭穀多,弊已成痼,積年虛留,勢難卽捧。六鎭堡虛留還穀,依甲山例,許令待年豐分捧,愚民不明分數,故式例之疑眩,而必受其害,奸吏巧於夤緣,故文簿之互錯,而輒售其利。自今爲始,北關則只行土式,更勿以戶式參用,如有南北換穀之時,勿以準折相換,必以本色相代之意,定式施行。鍾城府素有穀多之弊,自今九年之間,添還取耗,實所難便,而差需木收逋之方,不得不變通乃已,則舍此雜穀一條,實無他策,姑令依請施行。封進鹿茸之元價磨鍊,非但載在詳定定例,況有先朝己丑下敎,則今此道臣所陳,取定式中略加釐正,而初非別般變通者。惟在道臣酌量施行之如何,而如欲永久無弊,宜思彼此俱便,以此分付,船敗人亡,徵稅無處,姑令減稅,待兩式準額後,形止狀聞。厚州陞邑一事,朝家亦已洞悉其形便事勢,厚州鎭許令陞邑,親騎衛之邊將取才窠,依節目施行之意,分付兵曹。美錢前僉使朱南翊·梁永萬,洞堡權管朱明允,實績俱宜奬勸,令兵曹考例稟處。陵殿官替直,許給驛馬,前亦無例,以刷馬施行,而替直外,切勿許騎之意,分付,何如?傳曰,允。
又以備邊司言啓曰,卽見黃海監司李龍秀狀啓,則公都會當爲設行,而紅疹大熾,年少儒生,無以赴試,與昨年再昨年停止條,竝待明春合設事,請令廟堂稟旨分付矣。疹患尙未止息,則都會果難設行,依狀請退行之意,分付,何如?傳曰,允。
右議政林漢浩疏曰,伏以日吉辰良,王世子疹候平復後,賀儀順成,此誠宗社莫大之慶,臣民懽忭,曷有其極?伏念,臣以十分不可强之病,處三事不可冒之任,求解之情,日深一日。迺者尺疏叫呼,天聽邈然,反侈恩諭,兼以責勉。臣雙擎奉讀,感懼怔營,不知所出。臣之名通朝籍,于今三十有餘年,學本昧方,才又空疎,揣分量力,無以仰裨聖世淸明之治。自初矢心,惟以殫竭魯鈍,筋力奔奏,爲報效塵刹之圖,何敢遽然占便,不念聖明委畀之至意,甘自陷於辜恩負國之科乎?秪緣臣病情,與歲俱深,漸至莫可自力之境,有此陳懇丐免之計,而向來一疏,辭未達意,伏想日月之明,尙有所未盡俯燭,玆又冒昧仰籲焉。臣氣質虛脆,自少善病,頭風痰積,卽其貞疾也。曾在先朝,謫補海邑,三年淹留,瘴濕襲其外,水土傷其中,頑痰結轖,咳吐俱作,唾咯鮮血,肢體麻痺,危證敗兆,不一其端。及其歸也,多試藥餌,不能奏效,轉成膏肓,半體有不遂之漸,頭目有眩昏之證,百病交作,一瘳無望,拖到耆耋之境,非臣所自期也。近年以來,營衛日益銷鑠,眞元漸益凋落,若或有過於勞動,氣不堪勝,則宿證竝發,積聚復肆,風眩又作,痞滯於上,痔漏於下。諸般危惡之證,如期而至,落席叫痛,成一僵尸,奄奄若頃刻垂盡,非特行步蹣跚之著見於外而已也。臣之不學無術,忝位竊祿,已是可羞之甚者,而又復扶持病軀,忍死傴僂於班聯之間,見者孰不目笑而揶揄之乎?宜卽更籲前說,期回宸聽,而間値慶會,不敢言私,隱忍病伏,亦已累日矣。顧今庭賀誕擧,沛澤旁流,八域之內,凡有血氣者,莫不蒙被盛渥,咸與惟新,臣亦化育中一物,寧容默默含結,有懷莫伸,自阻於無物不遂之時耶?玆敢瀝盡心肝,申控前懇。伏乞聖明,特賜鑑諒,將臣本兼諸任,竝許遞免,與擧世含生之倫,同休曲遂之恩,則臣當隕結於下,以報我聖上生成之澤。臣無任云云。答曰,省疏具悉卿懇。向批豈不敷諭乎?輔相之重果何如,而卿之居廟堂纔年餘,未究其用,況行步之艱,無所損於相業,卿豈可遽思退閑,予豈可遽許體諒乎?望卿勿起遐心,彈力補予。仍傳曰,此批答遣史官,傳諭于右議政。
上在昌德宮。停常參·經筵。
政院啓曰,行大司憲趙得永未肅拜,執義崔時淳,掌令李仁承·崔晉慶在外,持平李竣祜·金呈辭,監察茶時之意,敢啓。傳曰,知道。
又啓曰,行右承旨沈能岳今日不爲仕進,卽爲牌招,何如?傳曰,允。
又啓曰,假注書鄭在鑑時無職名,令該曹依例付軍職,冠帶常仕,何如?傳曰,允。
以別兼春秋金道喜·朴永元牌不進罷職傳旨,傳曰,只推。
以司書朴容壽,說書趙容和牌不進罷職傳旨,傳曰,只推。
政院啓曰,左右史不可不備,別兼春秋金道喜·朴永元,旣有只推之命,竝更牌招,以爲推移入直之地,何如?傳曰,允。
傳曰,留院上疏入之。
政院以侍講院言啓曰,司書朴容壽,說書趙容和旣有只推之命,竝更牌招,何如?傳曰,允。
又以吏曹言啓曰,安州牧使李在修身病猝重,不得還任云,而狀請催促之下,不卽下去,揆以事體,誠甚未安,罷黜,何如?傳曰,允。
又以禮曹言啓曰,慶尙道封進來正月令宗廟薦新早藿,今二十五日薦進,而景慕宮,同日一體薦進,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,今二十四日立春,依例改火,頒火之意,敢啓。傳曰,知道。
兵曹,以柳和源爲禁衛中軍。
進善吳熙常疏曰,伏以,上天垂佑,百神助順,春宮邸下疹候遄復,睿體彌康,黃離元吉,少陽騰暉,此實宗社無彊之大慶也。懽忻蹈舞,大小同情,況臣以無似,猥忝宮僚,注心鶴闈,攢手田間,尤靡有其極,而區區匹夫之守,有難自渝,罔能進身庶僚之後,少伸忭賀之悃,虧分矣,蔑禮矣。臣固當縮伏屛營,恭竢威譴,而第竊念,臣所叨之職,其爲任,何如?左右輔翼,成就睿德,決不可人人而濫受,又不可一日之瘝曠也。臣旣非其人,而野外虛帶,今幾年矣。從前哀懇,非止一再,誠鮮辭拙,徒歸飾讓,寧不欲連章控籲,以冀其遞乃已,而草莽疎賤,懼深潛越,因仍喑默,恬若固有,以訖于玆者,亦臣之罪耳。在昔宣廟違豫之時,先正臣李珥以爲,大病之餘,善端開發,敷陳於筵席,藹然乎其言,懇懇惓惓,有足以孚格宸心,每想來當日,先正苦衷熱血,令人感激而涕下也。迺今睿候復常,冑筵將開,群黎百姓,莫不洋洋焉延頸,其所以保養擴充於一念之善,繼續光明於付敏之學,如泉達火燃,自有難形之妙者,幾不可失而時不可緩也。尤豈容蔑裂如臣者,一任其虛縻也哉?伏惟殿下,念哉在玆,亟命斥罷臣講銜,改授賢德,用究啓迪之實效,仍治臣闕禮之罪,以昭法紀,不勝至願也。臣無任云云。省疏具悉爾懇。所陳病餘善端之說好矣,其理如此,而如爾讀書明理之士,尤合朝夕左右,輔導德性,豈可徒循辭巽之義,不念期望之深乎?爾其勿復逡巡,從速上來。傳曰,此批答遣地方官,傳諭。
上在昌德宮。停常參·經筵。
藥房提調金履陽,行左承旨金箕殷啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
以別兼春秋金道喜·朴永元牌不進罷職傳旨,傳曰,只推。
以司書朴容壽,說書趙容和牌不進罷職傳旨,傳曰,只推。
政院啓曰,左右史不可不備,別兼春秋金道喜·朴永元旣有只推之命,竝更牌招,以爲推移入直之地,何如?傳曰,允。
又啓曰,今此皇曆,京畿監營二件,一件營上,一件勅使所經〈邑〉分上。黃海監營二件,一件營上,一件勅使所經邑分上。平安監營四件,一件營上,三件勅使所經邑分上。水原府·開城府·江華府·廣州府·江原監營,公淸監營,全羅監營,慶尙監營,咸鏡監營,各一件營上事,自本院依例成有旨下送。京各司應爲頒賜二十四件,亦爲依前賜給之意,敢啓。傳曰,知道。
傳曰,吏兵批歲抄點下者,依例捧傳旨。
政院啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,正言魚在濂牌不進罷職傳旨,傳曰,只推。
以京畿監司李愚在狀啓永宗僉使李殷會遭父喪事,傳曰,令該曹口傳差出,催促下送。
政院以弘文館言啓曰,副應敎林東鎭,牌招察任,何如?傳曰,允。
又以弘文館言啓曰,副校理宋應圭時在淸州地,修撰尹心圭時在魯城地,竝斯速乘馹上來事,下諭,何如?傳曰,依啓。
又以侍講院言啓曰,司書朴容壽,說書趙容和,兼司書趙寅永,竝卽牌招,何如?傳曰,允。
又以內醫院提調意啓曰,副提調沈能岳今日問安,不爲仕進,牌招,何如?傳曰,允。
又以兵曹言啓曰,武科例有初試,故吉日推擇,則來二月二十八日爲吉云。以此日擧行,而取考謄錄,則春宮疹候平復慶科庭試,取人之數,多寡不同,或取二百人,或取三百人,或取五百人,今番則取幾人乎?敢稟。傳曰,取三百人。
又以司僕寺言啓曰,分養馬故失瘦瘠不馴守令,每於畢上納後,依法典施罰,而有赦令則例皆蕩滌矣。分養馬有頉邑現告成冊,今始來到,而宥旨前事,何以爲之?敢稟。傳曰,蕩滌。
又以賑恤廳言啓曰,中部鄕校洞路傍,有四歲遺棄男兒,良女田召史欲爲收養。西部養生坊路傍,有一歲遺棄男兒,良女崔召史欲爲收養。東部景慕宮二契路傍,有一歲遺棄女兒,良女黃召史欲爲收養。倉洞契路傍,有一歲遺棄男兒,良女陳召史欲爲收養。盤石坊路傍,有一歲遺棄女兒,良女姜召史欲爲收養。上水溢里契路傍,有一歲遺棄男兒,良女羅召史欲爲收養。北部上牌契路傍,有二歲遺棄男兒,良女李召史欲爲收養。貧不自食,皆願受料,依節目竝給料,使之乳養之意,敢啓。傳曰,知道。
義禁府啓目,粘連啓下是白有亦,刑曹啓目內,向前罪人宋希楫亦,殿牌作變節次,旣已箇箇承款,同推考覆親問結案,按覈取招爲白有如乎,依例令義禁府稟處亦爲有置。向來筵稟定式之後,孥戮·破家·瀦澤等節,自在勿論中,旁照犯上不道律,罪人宋希楫,依近例令本道道臣,近邑守令中,別定假都事,卽其地不待時處斬之意,分付,何如?判付啓。依允。
行右承旨沈能岳疏曰,伏以,皇天眷佑我邦家,春宮邸下疹候遄臻康復,院直旋撤,庭賀已擧,此實我東邦億萬年無疆之休,擧國臣民,孰不懽欣蹈舞?臣於是時,適忝邇密之職,獲執事之列,榮耀已極,慶忭尤切,夫何有一分可紀之勞,而亞卿晉秩之命,忽下於千萬夢想之外。臣誠震懍悸恐,歷屢日不知所以自措也。臣本姿性鹵莽,文質無當,而偏蒙我聖上拂拭之恩,華貫淸塗,歷揚殆遍,而涓埃未報,涯分已過。每一循省,徒增愧懼,豈有更進一步之念,而今此非常之命,濫及罔功之地,聖念雖出於廣慶,臣情實懼於踰分。況玆二品峻秩,卽是朝家命德之器,有非人人所可冒玷,而誤恩遽及於如臣無似之賤,不少難愼。在臣身赫然光寵,則固無與比,其如累聖上則哲之明,致四方聽聞之惑,何哉?適値禁直,義難逡巡,雖不得不拚棄廉隅,冒沒肅命,而夤緣倖會,恬然蹲冒,斷無其望。玆敢不避猥越之誅,略陳披瀝之懇,仰瀆崇嚴。伏乞聖慈,諒臣言之非出飾讓,念名器之不可濫授,特命收還新除爵秩,以重公器,以安微分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
竝直後,大殿·中宮殿·嘉順宮·世子宮,藥房·內閣·政院·玉堂·朝廷二品以上·六曹堂上口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
嘉順宮卒逝後,大殿·中宮殿,藥房·內閣·政院·玉堂·朝廷二品以上·六曹堂上奉慰單子問安。答曰,罔極。世子宮,藥房·內閣·玉堂·朝廷二品以上·六曹堂上口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
嘉順宮進服蔘瀝茶一貼製入事,榻前下敎。
嘉順宮進服五錢重人蔘粟米飮一貼煎入事,榻前下敎。
嘉順宮進服一兩重人蔘粟米飮一貼煎入事,榻前下敎。
政院啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳曰,戶曹參判朴周壽,禮曹參議朴岐壽率醫官別入直。
藥房都提調林漢浩,提調金履陽,副提調沈能岳口傳啓曰,卽伏見傳敎下者,有戶曹參判朴周壽,禮曹參議朴岐壽率醫官別入直之命。又伏聞嘉順宮入診醫官所傳之言,則脈度浮滑,痰候乍添云,下情伏不勝憂慮之至。此時診察,不容少緩。伏乞亟許臣等率醫官入侍,詳承症候,議定湯劑爲宜,惶恐敢啓。答曰,知道。待承候官出傳,議定湯劑,卿等不必入侍矣。
傳曰,藥房三提調,竝直。
政院以內醫院言啓曰,臣等竝直本院,而醫官吳千根·李命運·金殷相竝直於差備近處。李惟鐸·安昌禧·金景勳本院別入直,醫女二名依例待令之意,敢啓。傳曰,知道。
傳曰,情誠淺薄,二十六日亥時,嘉順宮卒逝干寶慶堂,罔極罔極,應行禮節,令該曹擧行。
傳曰,殯宮不得不以歡慶殿爲之,該房知悉。
政院啓曰,時原任大臣,爲承候來待矣。傳曰,入侍。
又啓曰,時原任閣臣,承候來待矣。傳曰,入侍。
以別兼春秋金道喜·朴永元牌不進罷職傳旨,傳曰,只推。
以司書朴容壽,兼司書趙寅永,說書趙容和牌不進罷職傳旨,傳曰,只推。
政院啓曰,左右史不可不備,別兼春秋金道喜·朴永元,旣有只推之命,竝卽牌招,推移入直,何如?傳曰,允。
又啓曰,行大司憲趙得永,持平李竣祜·金牌不進。執義崔時淳,掌令李仁承·崔晉慶在外,監察茶時之意,敢啓。傳曰,知道。
以持平李竣祜·金,正言魚在濂牌不進罷職傳旨,傳曰,只推。
兵曹口傳政事,以趙台錫爲永宗僉使。
以副應敎林東鎭牌不進罷職傳旨,傳曰,只推。
政院以弘文館言啓曰,副應敎林東鎭旣有只推之命,卽爲牌招,何如?傳曰,允。
又以侍講院言啓曰,司書朴容壽,兼司書趙寅永,說書趙容和,竝卽牌招,何如?傳曰,允。
以別兼春秋金道喜·朴永元牌不進罷職傳旨,傳曰,只推。
以副應敎林東鎭牌不進罷職傳旨,傳曰,只推。
以司書朴容壽,兼司書趙寅永,說書趙容和牌不進罷職傳旨,傳曰,只推。
禮曹啓目,粘連啓下,發遣郞廳,問議于大臣,則領議政金載瓚以爲,今此守臣所請閔·金兩人,號稱六隱,名竝六賢,與七十二人,跡異而心同,俱爲勝國之純臣。但雲仍寢微,顯晦不同,尙不得竝享於表節血食者,果無異於睢陽之廟,祭近而不祭遠者,許令一體追腏,恐合奬忠樹風之政,惟在博詢而裁處焉云。領府事韓用龜,判府事金思穆·南公轍,右議政林漢浩俱病未獻議,大臣之議如此,上裁,何如?判付啓,依大臣議施行爲良如敎。
兵曹判書金魯應疏曰,伏以,臣之日前丐免之疏,豈或可已而不已哉?固知敢控賤疾,仰瀆之爲萬萬悚惶,而賀辰在卽,末由趨參,則誠禮闕然,政期迫邇,莫可趁行,則職分蔑如,竊附疾痛必呼之義,不得不冒入文字,而伏枕戰兢,惟譴何是竢。及承聖批,不惟不賜遞斥,乃反曲加軫念,許令調理,臣雖在㱡㱡之中,雙擎九頓,益切隕結之忱,不自知攸措。噫,臣之一身,非臣之有,惟殿下天地於臣,父母於臣,臣固造化庇覆中物耳,草木雖不謝榮於呴噓,孩提雖不報德於顧復,而其所到底成就,伊誰之賜?臣由是感激,夷險不擇,生死向前者,卽平日之所矢心,則顧何敢有若飾讓,甘自占便也哉?前後行政之難免嗤點,猶可自諉於臣之才疎識淺,而至若宿抱貞疾,語言之訥澁,神精之昏瞀,向衰益痼。況又重添毒感,痰火上升,眞元下陷,委臥床笫,便同籧篨,今因賤病之曠日,終致大政之踰月,則臣之辜負,固難自贖,而國體之虧損,將謂斯何?寧冒屢瀆之罪,有不容一味虛縻,玆敢悉暴而申籲。伏乞聖慈,亟加鐫遞,俾事面毋苟,分義獲安,公私幸甚。臣無任云云。答曰,省疏具悉。臨政遞易,亦不可,卿其調理,待病差卽爲行政。
壬午十二月二十六日,上御寶慶堂。時原任大臣·閣臣承候入侍時,領議政金載瓚,右議政林漢浩,領府事韓用龜,判府事金思穆·南公轍,原任提學沈象奎,檢校直提學李存秀,原任直提學朴宗薰,檢校直閣鄭基善,檢校待敎朴綺壽·李鶴秀,以次進伏訖。載瓚等承候云云。未考殯宮禮葬園所,三都監堂郞,令該曹差出事,榻前定奪。諸臣以次退出。
上在昌德宮。停常參·經筵。
襲後,大殿·中宮殿,藥房·內閣·政院·玉堂百官奉慰單子問安。答曰,罔極。世子宮,藥房·內閣·政院·玉堂百官問安。答曰,知道。世子嬪宮,藥房·內閣·政院·玉堂口傳問安。答曰,知悉。
小斂後,大殿·中宮殿,藥房·內閣·政院·玉堂百官奉慰單子問安。答曰,罔極。世子宮,藥房·內閣·政院·玉堂·百官口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
藥房都提調林漢浩,提調金履陽,副提調沈能岳口傳啓曰,嘉順宮患候彌留,臣等忝叩藥院,全昧醫理,藥餌罔效,遭此不意之變,臣等之罪,實無所逃,伏地待罪,惶恐敢啓。答曰,罔極之中,又見此啓,尤無爲辭,卿等勿待罪。
又啓曰,伏未審夜間,哀毁之中,聖體,若何?臣等率醫官暫爲入侍承候,千萬伏祝,臣等不勝區區焦慮,惶恐敢啓。答曰,卿等不必入侍矣。
又啓曰,臣等自今日依例直宿待令,醫宮吳千根·李惟鐸·安昌禧·金景勳·李彦厚·李命運·金殷相·李顯養,亦爲直宿,醫女依例待令之意,敢啓。答曰,知道。
又啓曰,當此哀毁之時,聖候必有受損之節,中宮殿氣候,亦必有受損,三錢重人蔘粟米飮,自今日逐日煎入之意,敢啓。答曰,知道。
又啓曰,此時保嗇之方,惟在粥飮之頻進,臣等不任區區憂慮,敢此奉進粥飮。伏乞勉進,惶恐敢啓。答曰,知道。
又啓曰,哀毁之中,受損必多,臣等焦慮罔措,謹此奉進粥飮。伏乞勉强頻進,以盡保嗇之方,惶恐敢啓。答曰,知道。
政院啓曰,行大司憲趙得永未肅拜,執義崔時淳,掌令李仁承·崔晉慶在外,持平李竣祜·金呈辭,監察茶時之意,敢啓。傳曰,知道。
傳曰,永明尉洪顯周,副護軍朴宗喜,戶曹參判朴周壽,禮曹參議朴岐壽,副護軍鄭漪,南平縣監朴鎬壽,海州判官李鼎臣,幼學朴雲壽·李鼎民,冠帶常仕,竝宗戚執事,差下。
傳曰,南延君子昌應封君,守園官差下,令該曹口傳單付。
傳曰,議諡以入。
吏曹以金載瓚爲殯宮·葬禮·園所三都監都提調,殯宮都監提調二單李好敏·李存秀,郞廳四單黃萬齡·金芝淳·李獜秀·朴宗有。
葬禮都監提調二單沈象奎·李憲琦,郞廳五單李基準·金履禕·李奎秀·金箕默·林穎喆。
園所都監提調二單金履陽·任希存,郞廳六單尹效寬·朴宗稷·兪秉柱·閔致文·李彙寧·李憲三。
兵曹口傳政事,副司勇朴雲壽·李鼎民以上竝單付。
吏曹,興寧君單昌應今超昭義封君事承傳,守園官單昌應。
政院以吏曹言啓曰,今此正朝祭及春享大祭祭官,當爲磨鍊,而依近例春坊刑官·司饔院官員及六十以上人通融塡差,而時無職名人,令該曹口傳付軍職,何如?傳曰,允。
又以吏曹言啓曰,孝禧殿朔祭及正朝祭,以攝行磨鍊以入之意,敢啓。傳曰,知道。
又以禮曹言啓曰,來正月初一日行社稷祈穀大祭肄儀,當行於今日,而在成殯前勢將退行,今三十日行於享所,何如?傳曰,允。
又以禮曹言啓曰,今此嘉順宮卒逝,巷市五日公除前廢坐,刑殺文書,亦不啓達,何如?傳曰,允。
又以禮曹言啓曰,今此嘉順宮卒逝,各殿宮服制,謹考禮文,當以大王私親服磨鍊,而五禮儀·喪禮補編,俱無可據之文。係是國朝創例,臣曹不敢擅便,問議于時原任大臣及館閣堂上·儒臣而處之,何如?傳曰,允。
又以禮曹言啓曰,今此嘉順宮卒逝,外官當有進箋陳慰之擧,待頭辭啓下,依例撥馬行會,何如?傳曰,允。
又以禮曹言啓曰,各道節膳物膳,依例限卒哭前以素膳封進,而殯宮則以常膳封進事,發關知委,何如?傳曰,允。
又以戶曹言啓曰,嘉順宮卒逝,欑室所入長生殿退板二立,依例取用之意,敢啓。傳曰,知道。
又以都摠府言啓曰,中日設行,限葬禮前停止之意,敢啓。傳曰,知道。
禮曹啓目,議諡事,命下矣。吉日令日官推擇,則今月二十九日爲吉云。時原任大臣及奉常寺都提調·提調·政府堂上·六曹參判已上·館閣堂上·三司長官,命招會議爲白乎矣,園號同日亦爲議定,何如?判付啓,依所敎施行爲良如敎。
又啓目,今月二十八日,靈牀奉移歡慶殿吉時,令日官推擇,則同日申時爲吉云,以此時擧行,何如?判付啓。依所啓施行爲良如敎。
上在昌德宮。停常參·經筵。
大殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,罔極。世子宮,藥房·內閣·政院·玉堂·朝廷二品以上·六曹堂上口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
大殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,罔極。世子宮,藥房·內閣·政院·玉堂·朝廷二品以上·六曹堂上口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
靈牀移奉後,大殿·中宮殿,藥房·內閣·政院·玉堂·百官奉慰單子問安。答曰,罔極。世子宮,藥房·內閣·政院·玉堂·百官口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
大斂後,大殿·中宮殿,藥房·內閣·政院·玉堂·百官奉慰單子問安。答曰,罔極。世子宮,藥房·內閣·政院·玉堂·百官口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
奉下梓室成殯後,大殿·中宮殿,藥房·內閣·政院·玉堂·百官奉慰單子問安。答曰,罔極。世子宮,藥房·內閣·政院·玉堂·百官口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
藥房都提調林漢浩,提調金履陽,副提調沈能岳口傳啓曰,伏未審夜間,聖體,若何?衷毁之中,必多受損之節,伏不勝煎迫之至,臣等率醫官,暫爲入侍承候,千萬伏望,惶恐敢啓。答曰,卿等不必入侍矣。
又啓曰,京疚之中,必多損節,所進粥飮,連爲勉進,以盡保護之方,千萬伏望,惶恐敢啓。傳曰,知道。
傳曰,在外承旨許遞,前望單子入之。
承旨前望單子入之,尹豐烈落點。
政院啓曰,新除授同副承旨尹豐烈,卽爲牌招,何如?傳曰,允。
傳曰,永明尉洪顯周,殯宮都監堂上加差下。
吏曹,殯宮都監堂上單洪顯周。
傳曰,大斂時·奉下梓宮時·成殯時,竝百官入參。
政院啓曰,明日嘉順宮諡號·園號議定時,時原任大臣·奉常寺都提調·提調·館閣堂上·政府西壁·六曹參判以上·三司長官,竝待開門命招,而禮曹參判申絢,行大司諫朴宗琦差祭,何以爲之?敢稟。傳曰,允。差祭人許遞,前望單子入之。
禮曹參判前望單子,曺鳳振落點,大司諫前望單子,李德鉉落點。
政院以禮曹言啓曰,今此嘉順宮喪禮,各殿宮服制,問議于時原任大臣及館閣堂上·儒臣處之事,允下矣。發遣郞廳,問議于時原任大臣·館閣堂上·儒臣處,則領議政金載瓚以爲,聖人制禮,以正名定分之義,寓別嫌明微之意,而今此服制議入,果無國朝可援之例。無以博考旁引,則當於經傳所出,十分詳按,克愼克精,然後庶無一毫差謬矣。若稽儀禮緦服條,則爲其母緦者,其義甚明,蓋謂繼體於父,爲其母服緦之意,而此則出於經者也。註疏曰,與尊者爲一體,不敢服其私親,蓋謂承統爲重,申情爲輕之意,而此則出於傳者也。家禮緦麻三月條,乃朱子引經傳本旨,用爲百世不易之正論也。至若我東喪禮備要,傅衍經說,而又下得一緦字,則尤爲著明深切,而聖人制禮之義,於是而更無餘蘊矣。按以經文旣如彼,考諸傳註又如此,而先儒羽翼之說,卽是與經傳前後一揆之說也。今此服制,旣以緦爲定,則中宮殿服制,自當爲緦,世子宮·嬪宮,隨而無服,臣等之見,與禮堂言無異,惟在廣採而裁處焉云。領府事韓用龜以爲,臣素昧禮經,今於王朝之制,尤何敢臆對,而謹考儀禮喪服爲父後者爲其母緦條,云何以緦也?與尊者爲一體,不敢服其私親也。禮經正文,旣有的確,殿下服緦,似無容更議。又按通典爲父後其妻爲本生姑服議,云至尊緦麻,夫人致齋而會太廟,后服不宜踰至尊,亦當緦麻。今此中宮殿服制,似無異同,至於世子宮·嬪宮服制,於殿下服,當爲降殺,而殿下旣服緦,則更無降緦一等之制。今不可求之於禮經之外,以臣寡昧,不敢遽議云。判府事金思穆以爲,凡五服之制,因宜一遵禮經,以臣蒙陋,何可與論,而謹按喪服緦麻章,曰爲父後者爲其母,子夏傳曰,何以緦也?與尊者爲一體,不敢服其私親也。昔晉哀帝興寧元年,皇太妃周氏薨,帝欲服重,江虨引此禮奏,以先王制禮,應在緦服,厭屈私情,所以上嚴祖考,於是服緦麻三月。虨之此論,最爲得正,見稱於先儒者也。今此服制,實無國朝已行可據之例,則似當援用此制,而臣素昧禮識,又甚耄憒,莫重禮制,有不敢質言,惟願博詢知禮之臣,務歸至當之地云。判府事南公轍以爲,禮雖緣情而制,尤重別嫌之義,今此喪禮,恐當以私親服磨鍊。蓋朱子家禮,引儀禮經文,著爲緦麻三月,曰爲其母緦,我東先儒,撰喪禮備要,一從儀禮·家禮之文,而圖說亦言爲其母緦。制禮之本意,皆專以承重之義爲重,而緣情別嫌,兩得其正,殿下服旣爲緦,則坤殿服,亦當視殿下而爲緦,緦以下無服,則世子宮·嬪宮服制,恐無可論,惟望博詢知禮者而裁處之矣云。右議政林漢浩以爲,莫嚴者喪紀也,無窮者人情也。先王因情制禮,參酌而品節之,著爲五等之服,以詔後世,此不易之正論也。謹按儀禮·家禮等書,有曰承重於其父者,爲其母服緦,其別嫌明微之義,誠爲後世一定之制矣。今日諸臣之獻議,其說雖不一,要其歸則不出於儀禮·家禮之說,旣倣於古,又合於禮。臣無容更議,殿下旣服緦,則坤殿之服,亦隨而同,世子宮·嬪宮,又降一等,則自當無服,而愚淺之見,不敢自信,伏願博詢而裁處焉云。藝文提學李相璜以爲,邦禮至重,服制尤嚴,如臣謏陋,何敢妄議,而今此禮臣所引私親服緦條,允合禮意,惟在廣詢而裁處之云。知春秋韓致應以爲,臣蔑學懵識,素昧禮文,今此莫重邦禮,何敢臆對乎?惟願博採群議,務合禮意焉云。弘文提學朴宗薰以爲,臣於禮典,素所蒙昧,莫重邦禮,何敢妄論,而儀曹所議私親服,實合禮意,無容他見,惟在博詢而處之云。同春秋趙貞喆以爲,今以服制事,有詢問之擧,而此乃國朝創禮,事係莫重,臣見識魯莽,禮學空疎,實不敢質言仰對矣云。同春秋尹命烈以爲,臣學識魯莽,素昧禮文,至於王朝之禮,尤無所據,何敢質言仰對於莫重之禮乎?惟願博訪廣議,務歸至當焉云。副提學朴綺壽,應敎金道喜,校理金鼎均,副校理趙寅永,副修撰權敦仁等以爲,臣等謹按儀禮喪服傳私親服緦條,馬融曰,承父之體,四時祭祀,不敢伸私親服,廢尊者之祭,故服緦也。又按晉興寧元年章太妃喪,江虨言先王制禮,應在緦服,厭屈私情,所以上嚴祖考也。於是制緦麻三月,皇后服制,則綦母邃言,夫人致齋而會太廟,后服不宜踰至尊,亦當緦麻也。稽之先王之禮,參以前代之典,大殿·中宮殿,當用緦麻之制,而降緦以下無服,則世子宮·殯宮服制,恐無可議云矣。大臣·諸臣之議如此,上裁,何如?傳曰,依諸議施行。
又以禮曹言啓曰,殯宮·葬禮·園所三都監處所,與他有異,堂郞赴公者,各於職次,改着淺淡服,何如?傳曰,允。
又以禮曹言啓曰,今日申時靈牀移奉于歡慶殿後,百官以淺淡服,涵仁亭前庭陪哭,恐合情禮,依此知委,何如?傳曰,允。今番雖是創例,每年各宮展拜之時,百官皆行禮,今此哭禮,亦何所疑乎?此後殯宮親臨時,則百官行禮,依此磨鍊。
又以殯宮都監言啓曰,所考喪禮補編,則梓室內塗以多紅廣的,四角塗草綠廣的,七星板內外塗多紅廣的,棺衣多紅廣的,粉彩畵黼矣。今番則何以爲之?敢稟。傳曰,內外塗及棺衣,竝以貢緞爲之,畵黼金彩爲之。
又以殯宮都監言啓曰,所考乙亥謄錄,則梓室權安於明政殿月廊矣。今番則何以爲之?敢稟。傳曰,依乙亥年例爲之。
又以殯宮都監言啓曰,都廳殿司直,任再常差下,何如?傳曰,允。又以殯宮都監言啓曰,監造官,前參奉李賢耆,宗廟殿奉事沈能弘差下,何如?傳曰,允。
又以殯宮都監言啓曰,監造官李賢耆時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單李賢耆。
政院以殯宮都監言啓曰,謹考乙亥謄錄,則梓宮銀釘加柒十度,間一日,柒布加柒十度,全體加柒八度,逐日進柒矣。今番則何以爲之?敢稟。傳曰,依乙亥年例爲之。
又以殯宮都監言啓曰,謹考已例,則奉常寺·內資寺·內贍寺·造果廳,排設於前鑄字所矣。今番則依已例擧行,何如?傳曰,允。
兵曹口傳政事,副護軍尹羽烈·李鍾運·尹致謙,副司果金大坤·李若愚·沈英錫·朴長復·韓鍾運。
政院以禮曹言啓曰,取考謄錄,則發靷前節目相値,則像生時例,有表裏封進之事。大殿·中宮殿·王世子於殯宮所進表裏及二品以上所進表裏,依例擧行,何如?傳曰,允。
又以禮曹言啓曰,殯宮上食獻祭時,有宗親及功臣子孫一人輪次直宿之規矣。今亦依例令該曹差出,何如?傳曰,允。
又以葬禮都監言啓曰,闕內待令郞廳,以入直武臣兼宣傳官輪回察任,何如?傳曰,允。
又以葬禮都監言啓曰,都廳一員,依前例差出之意,敢啓。傳曰,知道。
又以葬禮都監言啓曰,監造官三員,依例差出之意,敢啓。傳曰,知道。
又以葬禮都監言啓曰,本都監應行諸事,參考前例磨鍊,別單書入之意,敢啓。傳曰,知道。
又以葬禮都監言啓曰,監造官洪鍾遠時無職名,令該曹口傳付軍職,冠帶常仕,何如?傳曰,允。
又以園所都監言啓曰,郞廳·監造官各所分掌,別單書入之意,敢啓。傳曰,知道。
又以園所都監言啓曰,闕內待令郞廳,以入直武臣兼宣傳官,輪回察任,何如?傳曰,允。
又以園所都監言啓曰,都廳前校理李光正,監造官前參奉沈獻永時無職名,竝令該曹口傳付軍職,使之冠帶常仕,何如?傳曰,允。
六曹口傳政事,副司果李光正·沈獻永·洪鍾遠。
政院以殯宮都監言啓曰,梓室進柒度數,纔已草記蒙允矣。吉日時令該曹推擇,何如?傳曰,允。
又以刑曹言啓曰,葬禮都監,設行於本曹,故本曺移接于平市署之意,敢啓。傳曰,知道。
上在昌德宮。停常參·經筵。
大殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,罔極。世子宮,藥房·內閣·政院·玉堂·朝廷二品以上·六曹堂上口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
成服後,大殿·中宮殿,藥房·內閣·政院·玉堂·百官奉慰單子問安。答曰,罔極。世子宮,藥房·內閣·政院·玉堂·百官口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
藥房都提調林漢浩,提調金履陽,副提調沈能岳口傳啓曰,伏未審夜間,聖體,若何?靈牀昨已移奉,哀慕益復無涯,此時診察保護之方,不容暫緩,特許臣等率醫官入侍,千萬顒祝,惶恐敢啓。答曰,知道。卿等不必入侍矣。
政院啓曰,行大司憲趙得永未肅拜,執義崔時淳,掌令李仁承·崔晉慶在外,持平李竣祜呈辭,金差祭,監察茶時之意,敢啓。傳曰,知道。
沈能岳啓曰,藥房三提調,爲承候來待矣。傳曰,入侍。
政院啓曰,時原任大臣,爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
翰林被選人李憲瑋,令該曹口傳單付檢閱,牌招入直事,榻前定奪。
吏曹口傳政事,檢閱單李憲瑋。
兵曹口傳政事,護軍朴宗琦·申絢以上竝單付。
傳曰,大司憲許遞,前望單子入之。
大司憲前望單子入之,李存秀落點。
政院啓曰,新除授行大司憲李存秀,卽爲牌招,議諡進參,何如?傳曰,允。
又啓曰,禮曹參判曺鳳振,大司諫李德鉉,一體牌招,以爲議諡進參之地,何如?傳曰,允。
傳曰,內閣·政院,移接于賓陽門近處。
藥房都提調林漢浩,提調金履陽,副提調沈能岳口傳啓曰,臣等俄者登筵,仰陳從權之請,而言辭拙訥,不能上格聖心,未蒙兪音而退,下情抑鬱,不任憂煎之至。聖人之不在毁頓,薑桂滋補,禮經所載,伏願深軫保嗇之方,卽降復膳之命,以副群情,千萬顒祝,惶恐敢啓。答曰,成服奄過,哀慕之情,益切罔極,何忍復膳乎?卿等勿煩。
注書李憲瑋遷轉,代以尹奎培爲假注書。
嘉順宮諡號顯穆園,號徽慶。
政院啓曰,嘉順宮諡號·園號,旣以啓下矣。招致禮曹郞廳,傳授之意,敢啓。傳曰,知道。
傳曰,發遣吏郞,諸執事淸齋與否,摘奸以來。
政院以禮曹言啓曰,梓室銀釘加漆十度,間一日進漆,漆布加漆十度,全體加漆八度,逐日進漆,依乙亥年例爲之,吉日推擇,則今月三十日午時爲吉云。以此日時爲始,次次分排,別單書入之意,敢啓。傳曰,知道。
禮曹,梓室銀釘上加漆,今月三十日午時,來正月初二日巳時,初四日巳時,初六日午時,初八日巳時,初十日巳時,十二日午時,十四日巳時,十六日巳時,十八日午時。漆布上加漆,同月二十日巳時,二十一日午時,二十二日巳時,二十三日午時,二十四日午時,二十五日巳時,二十六日巳時,二十七日午時,二十八日巳時,二十九日午時。全體加漆,二月初一日巳時,初二日巳時,初三日午時,初四日巳時,初五日午時,初六日午時,初七日巳時,初八日巳時。
政院以內醫院言啓曰,自今日撤直之意,敢啓。傳曰,知道。
又以禮曹言啓曰,明年正朝在於殯宮發靷之前,而在前如此之時,京外方物,有像生時例封進之規,今亦依此擧行,何如?傳曰,允。
又以禮曹言啓曰,來癸未年正朝政府六曹物膳,今當素膳封進之時,大殿·中宮殿物膳中雉膳,以素膳代封。孝禧殿殯宮物膳則仍爲封進,何如?傳曰,允。
兵曹口傳政事,副司勇朴祥發。
政院以吏曹言啓曰,孝禧殿春享大祭,以親行磨鍊啓下矣。朔祭及正朝祭,昨已攝行磨鍊,春享大祭,更以攝行磨鍊之意,敢啓。傳曰,知道。
又以兵曹言啓曰,來癸未年頒給信漢符及章標頒給,別單修整以入之意,敢啓。傳曰,知道。
又以成均館言啓曰,久任郞廳,時無入直之員,以他郞姑爲代直,何如?傳曰,允。
又以殯宮都監言啓曰,監造官宗廟殿奉事沈能弘,職務相妨,令該曹口傳,閑司相換,何如?傳曰,允。
吏曹口傳政事,宗廟殿奉事沈能弘,司䆃奉事李衡遠相換。
政院以賑恤廳言啓曰,今年內貧寒宗室子女,葬時顧恤數,別單書入之意,敢啓。傳曰,知道。
校理嚴燾,副修撰權敦仁等聯名疏曰,伏以,時日不居,嘉順宮成服奄過,伏惟我殿下,聖慕靡逮,何可因極?竊伏念,喪貴愼終,禮重別嫌,此而有一亳不審,則非所以事亡如存,俟聖不惑者也。今此殯宮之以歡慶殿爲定者,臣等愚昧,未敢知於典何據,於禮何倣,而報本之情,雖曰無窮,正名之義,尤爲莫嚴。我殿下推祖考上嚴之道,定私親厭屈之制,則喪不當主,服則止緦,雖使設殯大內,暫伸朝晡之至情,而所生之別薦寢,禮之正也。今旣有當奉之別宮,則虞祥饋奠,固不可以終三年於大內也明矣。何可任情踰禮,殯於不當殯之地,或有欠於必誠必愼之事,而伏況我嘉順宮平日撝謙之德,亦豈不怵惕於冥冥之中也哉?且以日昨聖敎中不得不三字觀之,斯禮也之不合於禮,固已有槪於淵衷矣。臣等非不知殿下哀痛之極,未忍裁制,而今若以不合於禮之禮,爲權宜之方,恐非大聖人愼終別嫌之意也。伏願聖上,亟賜開納,俾情理無憾,禮制得正焉。臣等無任云云。傳曰,此說何說也?禮緣於情,子不曰於汝安乎云乎?蔽一言曰,不可以人理責之,校理嚴燾三水府投畀,副校理權敦仁甲山府投畀。
壬子十二月二十九日,上御歡慶殿。藥房三提調,時原任大臣·閣臣承候入侍時,藥房都提調林漢浩,提調金履陽,副提調沈能岳,記事官鄭德和·金正喜,領議政金載瓚,領府事韓用龜,判府事金思穆·南公轍,檢校提學金祖淳,原任提學沈象奎,檢校直提學李存秀,原任直提學朴宗薰,檢校直閣鄭基善,檢校待敎朴綺壽·李鶴秀以次進伏訖。載瓚曰,臣等竊有區區至懇,敢此仰達矣。此時保護,尤不勝少緩,而保護之方,惟在於從權,此則古聖人之所明訓也。糜粥之進御,亦以少補於積瘁之元氣,群情焦迫,一時爲急,伏願亟允臣等之請,復常膳焉。漢浩曰,連日口啓,未蒙召接,診候久曠矣,醫官方待令,今日則,使之入診,何如?上曰,醫官只三人入診,可也。醫官吳千根等,二人未詳診候訖,退伏奏曰,脈候左右三部調均矣。載瓚曰,相地官朴祥發,令該曹口傳付軍職,使之冠帶常仕,何如?上曰,依爲之。出擧條正喜曰,召試被選人,間月付職,自是古規,而若値上下番不備之時,則筵稟付職,亦多已例。左右史不可不備,檢閱當次人李憲瑋,令該曹口傳單付,牌招入直,何如?上曰,依爲之。出擧條正喜曰,時政記纂修事緊,檢閱當次人李憲瑋,付職後署前行公,何如?上曰,依爲之。出擧條命退,諸臣以次退出。
上在昌德宮。停常參·經筵。
成服翌日,大殿·中宮殿,內閣·政院·玉堂·朝廷二品以上·六曹堂上口傳問安。答曰,罔極。世子宮,藥房·內閣·政院·玉堂·朝廷二品以上·六曹堂上口傳問安。答曰,知道。世子嬪宮,藥房·內閣·政院·玉堂口傳問安。答曰,知悉。
大殿·中宮殿,內閣·政院·玉堂·朝廷二品以上·六曹堂上過歲口傳問安。答曰,知道。世子宮,內閣·政院·玉堂·朝廷二品以上·六曹堂上過歲口傳問安。答曰,知道。世子嬪宮,內閣·政院·玉堂過歲口傳問安。答曰,知悉。
藥房都提調林漢浩,提調朴崙壽,副提調沈能岳口傳啓曰,成服奄過,已爲經宿,伏惟聖慕益復如新,伏未審聖體,若何?悲疚之中,尙未復膳,必多有傷損之節,臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。罔極中諸節一樣,卿等不必入侍矣。
又啓曰,臣等昨以從權復膳之意,冒昧仰請矣。及伏承批旨,有何忍復膳之敎,臣等豈無戚戚於心者,而下情憂煎,尤非昨日之比。蓋蔬食饘粥,臨喪之疏節,保嗇調護,全孝之大端,經權之際,聖訓著明,玆敢不避煩瀆,更此聯籲,亟降兪音,千萬顒祝,惶恐敢啓。答曰,昨日之批已諭,何忍煩請乎?
又啓曰,臣等連日復膳之請,豈可已而不已者哉?保護聖躬,時日爲急,而一啓二啓,終靳兪音,誠淺辭拙,不能仰格者,雖是臣等之責,以殿下之明,何不念及於平日惟憂之至意,而有此靳持於群下之請耶?常膳不進,今至五日,氣力之漸損,榮衛之潛鑠,自在於不言之中,臣等焦遑之心,日甚一日。玆又不避煩瀆,疾聲申籲。伏願勉回天心,亟允從權之請,千萬顒祝,惶恐敢啓。答曰,知道。
政院啓曰,行大司憲李存秀呈辭,執義崔時淳,掌令李仁承·崔晉慶在外,持平李竣祜·金差祭,監察茶時之意,敢啓。傳曰,知道。
傳曰,禮房承旨馳詣宗廟·永禧殿·景慕宮,奉審摘奸以來。
傳曰,禮房承旨馳詣社稷,奉審摘奸以來。
傳曰,明日殯宮朔奠,百宮入參。
傳曰,當該承旨推考。
傳曰,當該承旨從重推考。
假注書尹奎培在外,代以蔡東直爲假注書。
政院啓曰,卽者社稷署官員來言,正月初一日祈穀大祭時,本署提調當爲進參,而提調沈象奎孝禧殿朔祭差祭,不得進參云,何以爲之?敢稟。傳曰,獻官改付標以入,本署提調卽爲進參。
政院以成均館言啓曰,當年條準圓點儒生,別單書入之意,敢啓。傳曰,知道。
又以園所都監言啓曰,堂上金履陽方帶藥房提調,事多相妨,藥房提調之任,許遞,何如?傳曰,允。
傳曰,藥房提調有闕之代,前望單子入之。
內醫院提調,前望單子入之,朴崙壽洛點。
政院以殯宮都監言啓曰,堂上李存秀時帶臺職,職務相妨,臺職許遞,何如?傳曰,允。傳曰,大司憲有闕之代,前望單子入之。
大司憲前望單子入之,權尙愼落點。
傳曰,留院上疏入之。
政院啓曰,臣等伏聞昨夜,有兩儒臣投畀之命,而曉始赴院,方欲聯啓匡救之際,又伏見諸玉堂聯疏,卽臣等之所欲言而先言之矣。蓋兩儒臣所論,卽愼終別嫌之義,而經禮至嚴,有不得以爲情屈者也。雖以我聖上哀痛之情,有所不能抑者,亦宜存其言重其禮,不宜更加摧折,以傷聖人之大防,而嚴譴遽下,投之絶塞,處分急迫,景色愁阻,臣非敢愛護於儒臣也。竊爲邦禮所重,而有不容終默者,玆敢相率齊籲,伏願殿下,特寢成命,以光聖德焉,惶恐敢啓。答曰,欲使予見其疏而默然,卿等之心,亦不可曉也。
傳曰,當該承旨推考。
傳曰,當該承旨從重推考。
吏曹口傳政事,徽慶園參奉二單,沈興鎭·洪定周。
兵曹口傳政事,副護軍李基栽·韓耆裕以上竝單付。
兵曹口傳政事,大護軍單李存秀,副護軍單洪時濟。
政院以宗簿寺言啓曰,殯宮入番宗室四員,無可擬之人,戚臣·儀賓排望則自吏曹擧行事,曾有受敎定式矣。令該曹擧行,何如?傳曰,允。
又以園所都監言啓曰,三都監所用物力,參互分定,別單書入之意,敢啓。傳曰,知道。
又以義禁府言啓曰,校理嚴燾三水府投畀,副修撰權敦仁甲山府投畀,而承傳內辭意,具罪目依例發遣府羅將,押送配所之意,敢啓。傳曰,知道。
應敎金道喜,副應數林東鎭,校理金鼎均,副校理趙寅永,修撰李彦淳等聯名疏曰,伏以,臣等卽伏見傳敎下者,有兩儒臣投畀之命,不圖聖明之世,乃有此萬萬過中之擧也。嗚呼,儒臣所陳之言,雖出於愼終別嫌之義,而以殿下哀遑慟怛,靡所因極之情,無或乎有此處分也。然殿下試思之,情不得不爲禮屈,而禮有未盡,則大非所以伸情也。苟非然者,劬勞顧復之恩,等位何間,而服以緦斷,又翅至輕,夫豈不忍,而聖人行之哉?所以設殯之地,不能無守經之論,而王朝禮制,視匹庶尤嚴故也。今殿下不惟不能從,乃以雷霆之威,摧折之,鉗制之,獨不念天下萬世之議乎?儒臣之疏,臣等固亦有與聞,死生榮辱,義無獨殊,此猶未暇恤焉,誠恐仰累容直之德,反傷以禮之訓。伏願殿下,淵然深思,亟收嚴命,千萬幸甚。第又伏念,半夜非常之敎,大關衮闕,惟允之地,宜思徼還,而寂無一言,殊覺慨歎,臣等謂在院承宣,施以譴罷之典,斷不可已也,臣等無任云云。省疏具悉。爾等以兩人處分爲非,然則爾等亦與兩人,一般無人理之輩也。
同副承旨尹豐烈疏曰,伏以,臣卽伏見諸玉堂到院之疏,以夜下傳敎未卽徼還,有在院承旨譴罷之請,臣於是,滿心慙悚,靡所容措。儒臣所論,是守經之義,殿下處分,卽過中之擧,而夜深漏殘,未及深思,遽然頒布,反致有累於我聖上容直之德。堂疏之來,固當拜而受之,玆敢短章自列,徑出禁扃。伏乞聖明,下臣司敗,特賜重勘,以伸公議焉。臣無任云云。省疏具悉。所謂玉堂之言,何足彈乎?爾其勿辭察職。
