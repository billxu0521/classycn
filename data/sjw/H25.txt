上在昌德宮。停常參·經筵。
顯思宮朔祭親行後,王世子板位問安。答曰,罔極。大殿·中宮殿,內閣·政院·玉堂百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。大殿·中宮殿·世子宮,內閣·政院·玉堂正朝單子問安。答曰,知道。世子嬪宮,內閣·政院·玉堂單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
徐俊輔啓曰,行左承旨申緯,今日不爲仕進,卽爲牌招,何如?傳曰,允。
又啓曰,今日正朝望闕禮,依例爲之之意,敢啓。傳曰,知道。
傳于李恒權曰,領府事金載瓚,判府事韓用龜·金思穆·林漢浩內外,判府事李書九,令該曹,歲饌外食物·衣資加送,仍令存問以來,故領議政金致仁妻李氏,故領議政徐龍輔妻朴氏,故安恩君妻尹氏,故恩信君禛妻洪氏,竝依昨年例擧行。
李恒權啓曰,明日傳香,禮房承旨當爲齋宿,而行都承旨徐俊輔,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
傳于李恒權曰,發遣吏郞,諸執事淸齋與否,摘奸以來。
李恒權,以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
又以禮曹言啓曰,太廟歲首展謁吉日,以何間推擇乎?敢稟。傳曰,今月初八日爲之,以此磨鍊。
又以禮曹言啓曰,景慕宮展謁,每於孟春·孟秋取稟事定式矣。今春展謁吉日,以何間推擇乎?敢稟。傳曰,今月初八日爲之,以此磨鍊。
又以禮曹言啓曰,來二月初四日,行顯思宮禫祭親行儀節,今當磨鍊,而王世子亞獻之節,依例磨鍊乎?敢稟。傳曰,依例磨鍊。
又以禮曹言啓曰,來二月初四日顯思宮入廟時,預告祭·告動輦祭,當爲磨鍊,而謹考謄錄,則兼行於禫祭,已有前例矣。預告祭及告動輦祭同日,禫祭兼行,恐合事宜,祝文中措辭添入等事,令藝文館擧行,何如?傳曰,允。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
李鍾穆,以備邊司言啓曰,本司武郞廳閔致默·李昌五,奔走勤仕,已滿十五朔,依例六品遷轉事,奉承傳施行,何如?傳曰,允。
勸農綸音。王若曰,士農工賈,謂之四民,而農之於四民,猶土之於五行,信之於五德也。雖其各爲一事,而周流普徧於四五之中則一耳。是以非土不生,無信不立,不農無食,食又民之所以爲天,天之所以粒民,而若其使之粒之,參之於生與敎之中者,卽是爲民君牧者之責也。夫民之爲農也,雖因於天時,而當盡其地利也,雖盡其地利,而當修其人事也。人事之修不修,專係於勸其勤也。八口之家,仰事俯育,皆出於農,惟彼小民,寧不知勤則可生,惰則無收,而人力或致於怠忽,則天時易愆於耕耨,地利莫施於墾闢矣。然則上叶天時,下盡地利者,其惟人事之勤不勤乎?況玆近年以來,屢豐有慶,予方益復兢惕,思以仰答天眷,而倘或有守宰之不勤勸誡,蚩氓之不昏作勞,則旣不存少康之戒,乃敢望大有之祥乎?此所以農功之成,專在於小民之勤不勤,小民之勤不勤,專在於方伯·守宰之勤不勤,方伯·守宰之勤不勤,亦惟在於朝家之董勸,而今年勸農之意,尤有切於前日也。予方以此憂勤,而乃於月正元日,誕告方伯居留守宰之臣,咸須體悉,益勤無惰,克俾予爲君牧之責焉。行都承旨臣徐俊輔製進。
顯思宮朔祭兼正朝祭親行敎是時,終獻官行知事沈象圭,贊禮禮曹判書洪義浩,典祀官奉常正鄭志容,宮闈令尙膳金喜善,執禮尹命圭,執尊副司果金裕憲,大祝副司果李憲瑋,祝史副司果金潞,齋郞副司果韓弘敎,盥洗位禮曹佐郞尹宗鉉,直講全道海,爵洗位兵曹佐郞盧尙羲·朴齊輝,亞獻盥洗位典籍姜䆃,終獻盥洗位典籍金相鼎,贊者引儀金秉始·趙必煥,謁者引儀吳淳常,兼引儀徐有晃,贊引引儀沈正禮,兼引儀盧在豐,祭監監察李秉龜·沈源祖。
乙酉正月初一日子時,上詣顯思宮。朔祭入侍時,行都承旨徐俊輔,右承旨李恒權,左副承旨李鍾穆,右副承旨李翊會,同副承旨趙庭和,記事官李淵祥,假注書李日瀅,記事官金鍏·吳致愚,檢校待敎李憲瑋以次侍立訖。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮,贊禮前導,入顯思宮板位前。贊禮跪啓請俯伏哭,上俯伏哭,王世子以下在位者,皆俯伏哭,贊禮跪啓請止哭興·再拜興·平身,上止哭興·再拜興·平身,王世子以下在位者,皆止哭興·再拜興·平身訖。贊禮前導詣尊所東向立,俊輔酌酒,庭和以爵受酒,上詣神位前北向俯伏跪。俊輔奉香,庭和奉爐以進,贊禮啓請三上香,上三上香,庭和奉香爐奠于案,仍行初獻禮。俊輔奉爵以進,贊禮啓請執爵獻爵,上執爵以授庭和,庭和奉爵奠于神位前,大祝跪讀祝文訖。贊禮啓請俯伏興平身,上俯伏興平身,贊禮導上降復位,執禮請行亞獻禮。宮官引王世子入詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子執爵以授宮官,宮官奠于靈座前,宮官請俯伏興平身降復位。執禮請行終獻禮,謁者引終獻官行知事沈象奎,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭,贊禮請止哭興·再拜興·平身,上止哭興·再拜興·平身,王世子以下在位者,皆止哭興·再拜興·平身。贊禮導上詣望燎位燎訖,啓請禮畢,上還入齋室。諸臣以次退出。
上在昌德宮。停常參·經筵。
申緯啓曰,大司憲宋穉圭,掌令宋在淳·金錫泰在外,執義尹命圭,持平李是鍊·金宗虎呈辭,監察茶時之意,敢啓。傳曰,知道。
又啓曰,同副承旨趙庭和,今日不爲仕進,卽爲牌招,何如?傳曰,許遞,前望單子入之。
傳于李恒權曰,傳香承旨,馳詣社稷,奉審摘奸以來。
承旨前望單子入之,韓義運落點。
申緯啓曰,新除授右承旨韓義運,卽爲牌招,何如?傳曰,允。
李恒權啓曰,明日傳香,禮房承旨當爲齋宿,而行都承旨徐俊輔所當牌招,拘於廳規,不得請牌,何以爲之?敢稟。傳曰,牌招。
申緯啓曰,吏曹郞廳來言,應資老人加資下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書朴宗薰,參判徐能輔,參議李紀淵,俱以病不來,不得開政云,竝卽牌招,何如?傳曰,允。
又啓曰,吏曹判書朴宗薰,參判徐能輔,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安。判書朴宗薰陳疏到院,而以社稷祈穀大祭齋戒,纔已退却矣。判書·參判,竝更牌招,何如?傳曰,允。參議只推,一體更爲牌招。
傳于韓義運曰,工·刑換房。
傳于韓義運曰,發遣吏郞,諸執事淸齋與否,摘奸以來。
韓義運啓曰,卽伏見南兵使李復淵去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
注書李淵祥書啓,臣於本月初一日辰時量,敬奉聖敎,馳往明陵烽峴,巡審摘奸是白乎,則防路之石築堅固,障谷之榛棘茂密,牛馬通路,非所可論,而樵牧微逕,亦無可尋是白遣。峴上結羃守直之節,亦皆着實擧行是白遣,樹木段,播植旣密,雖或有穉長之不齊,而鬱然成林是白乎旀。仍詣昭顯墓局內諸處看審,則階砌堅緻,莎草完全是白遣。樹木段,植木叢鬱,各處守護,竝皆無頉是白遣。還詣明陵是白乎,則日已暮矣。仍宿于齋所是白遣,今日曉頭,局內諸處,更爲看審,則亦皆無頉之意,敢啓。傳曰,知道。
申緯,以戶曹言啓曰,判府事李書九,時在京畿永平地,故領議政金致仁妻李氏,時在其孫全羅道扶安縣任所云。令各其地方官,歲饌外食物·衣資加送,仍令存問之意,分付該道道臣,何如?傳曰,允。
又以禮曹言啓曰,今正月初八日,宗廟·景慕宮展謁出還宮時,王世子祇迎及隨駕之節,依例磨鍊乎?敢稟。傳曰,祇迎置之,隨駕爲之。
李恒權,以兵曹言啓曰,今正月初八日,大駕詣宗廟展謁,仍詣景慕宮展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍五哨,訓將率領爲先廂。御營廳鄕軍四哨,禁衛營騎士三番,禁將都領爲後廂,禁軍五番爲之,餘軍留陣,留營置之。
又以兵曹言啓曰,今正月初四日,宗廟·永寧殿春享大祭,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式,軍門將官,代差以入之意,敢啓。傳曰,知道。
上在昌德宮。停常參·經筵。
李恒權啓曰,大司憲宋穉圭,掌令宋在淳·金錫泰在外,執義尹命圭,持平李是鍊·金宗虎呈辭,監察茶時之意,敢啓。傳曰,知道。
韓義運啓曰,同副承旨李翊會,今日不爲仕進,卽爲牌招,何如?傳曰,許遞,前望單子入之。
傳于李鍾穆曰,傳香承旨,馳詣宗廟·永寧殿,奉審摘奸以來。
承旨前望單子入之,李德鉉落點。
韓義運啓曰,新除授同副承旨李德鉉,卽爲牌招,何如?傳曰,允。
又啓曰,副應敎·校理一員未差,修撰金正喜內閣進,副修撰李同淳在外,尹秉烈差祭,玉堂上下番俱空,事甚未安。應敦徐有素,校理徐相祿,副校理朴晦壽·趙忠植,修撰金炳朝,竝卽牌招,推移入直,何如?傳曰,允。
傳于韓義運曰,辭陛之日,見其矍鑠之貌,今聞中路奄逝之報,豈勝驚惜?是亦死於王事,凡有隱恤之典,旣有先朝丙辰故判書沈㶊之卒逝之例,京外擧行,一依此例事,分付。
韓義運啓曰,吏曹判書朴宗薰,參判徐能輔,參議李紀淵再牌不進推考傳旨及罷職傳旨,今方捧入,而開政命下之後,如是違牌,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招。
又啓曰,吏曹判書朴宗薰,參判徐能輔,參議李紀淵牌不進推考傳旨及罷職傳旨,今方捧入,而開政命下之後,連事違召,不卽承膺,誠爲未安。判書陳疏到院,而原疏以宗廟春享大祭齋戒,纔已退却矣。判書·參判,竝更牌招,何如?傳曰,允。參議只推,一體更爲牌招,原疏捧入。
李德鉉,以吏批言啓曰,侍從臣父年七十人,每於歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。
李恒權,以兵批言啓曰,黃州牧使,改以黃岡縣監事,自吏曹啓下矣。黃州鎭兵馬僉節制使,改以黃岡鎭兵馬節制都尉,鎭管·守令·邊將,改以黃岡鎭管啓下之意,敢啓。傳曰,知道。
有政。吏批,判書未差,參判徐能輔牌不進,參議李紀淵進,同副承旨李德鉉進。啓曰,判書未差,參判徐能輔牌招不進,小臣獨政未安,何以爲之?敢稟。傳曰,只出緊任。
又啓曰,甲山都護府使,今當差出,而已準朔禁軍將竝擬,何如?傳曰,允。以尹命圭爲副應敎,以洪羲祖爲校理,以朴英載爲兼弼善,以尹豐烈爲刑曹參議,以李文會爲知義禁,以鄭壽基爲甲山府使,以尹永僖爲文川郡守,黃岡縣監單李羲玄。前都正南寅老,兵使李尙謙,府使盧尙樞前營將宋觀休,今加嘉善。翊衛申大翕,郡守朴宗敬,庶尹吳在鎭,縣監金成鎭,主簿李炯,今加通政,以上朝官年八十加資事,承傳,故判府事權尙愼,贈右議政例兼贈職事,承傳,同義禁單李文會。
兵批,行判書金履喬病,參判宋冕載病,參議愼宜學,參知李衡柱入直進,左副承旨李恒權進。以薛景賢爲鷺梁別將,大護軍單任希存·秦東益,副護軍單洪益聞·李翊會·林東鎭·柳遠鳴·趙庭和·具康·李友秀,副司直單權馥。
以應敎徐有素,校理徐相祿,副校理朴晦壽·趙忠植,修撰金炳朝牌不進罷職傳旨,傳于韓義運曰,只推。
兵曹口傳政事,大護軍單朴宗薰。
韓義運,以承文院都提調意啓曰,關北交易事,禮部咨文出來矣。回咨依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
又以宣惠廳言啓曰,本廳郞廳金基豐,今已瓜滿矣。本廳多有擧行之事,而難付生手,今姑仍任,何如?傳曰,允。
李德鉉,以漢城府言啓曰,文武科·生進雜科回榜人,每年歲首,各部搜訪報來後草記事,曾有定式矣。今年回榜人職姓名·年歲·居住及登科年月,別單書入之意,敢啓。傳曰,知道。
李恒權,以都摠府言啓曰,今日入直內三廳武兼禁軍及軍兵等,當爲中日習射技,而宗廟春享大祭齋戒相値,不得設行之意,敢啓。傳曰,知道。
吏曹判書朴宗薰疏曰,伏以臣,抱沈疴之支離,懼重任之瘝曠,猥上咫尺之疏,仰靳憫恤之私。及奉聖批,恩言鄭重,旣慰藉之,又勉留之,諭以勿辭,許其調理,此殆穉子之所難得於慈父者,臣誠感激惶恐,不知所云。然臣之苦心血懇,專在於解此匪據,而職名故在,至願未遂,又安得不疾聲而亟呼乎?蓋臣當遞之說,以情以格,不止一端,已具前章,倘蒙鑑燭,而最是不可强者病耳,若一時寒暑所感,食飮所格,猶可賴調治之力,指痊歇之期,惟疝與痰異是,旣根於稟賦之初,已痼於强壯之歲,而衰與年謀,氣不病敵,昔之月一至者,今焉二三之,或在勞筋敝精之餘,不翅較重,疝之始肆,若刺若椎,而終至呼吸屈伸之不自由,痰之欲動,如潮如霧,而輒致語言應接之失其常。嘔泄拘孿,百證從之,鍼藥灸焫,略無所施,唯謝煩就靜,息慮遠物,遲以時月之功,則尙可靳幸,若夫馳驟供給,誠非現狀之所可擬議。苟非然者,何敢以猥褻之辭,重犯煩擾之科乎?召牌儼臨,蠢動無望,病思憫蹙,更添一病,玆敢臚列實狀,干冒崇聽。伏乞聖慈,恢容光之照,垂體物之仁,亟遞臣銓曹之職,仍治臣越分屢瀆之罪,以安賤分,以昭法紀,千萬辛甚。臣無任云云。答曰,省疏具悉。所請依施。
上在昌德宮。停常參·經筵。
藥房提調金履喬,副提調申緯啓曰,節屆元正,茂膺新休,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿,氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉
李恒權啓曰,大司憲宋穉圭,掌令宋在淳·金錫泰在外,執義未差,持平李是鍊·金宗虎呈辭,監察茶時之意,敢啓。傳曰,知道。
李鍾穆啓曰,玉堂上下番俱空,已至經宿,事甚未安。應敎徐有素,校理徐相祿,副校理朴晦壽·趙忠植,修撰金炳朝,副修撰尹秉烈,旣有只推之命,與新除授副應敎尹命圭,校理洪羲祖,一體牌招,推移入直,何如?傳曰,允
又啓曰,明日傳香,禮房承旨,當爲齋宿,右承旨韓義運,所當牌招,而拘於廳規,不得請牌,何以爲之?敢稟。傳曰,牌招。
傳于李恒權曰,發遣吏郞,諸執事淸齋與否,摘奸以來。
傳于韓義運曰,未下直守令,皆令明日辭朝。
傳于韓義運曰,留院公事入之。
以李羲甲爲吏曹判書。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,尹命圭落點
以應敎徐有素,校理徐相祿·洪羲祖,副校理朴晦壽·趙忠植,副修撰尹秉烈牌不進罷職傳旨,傳于韓義運曰,只推。
韓義運,以奎章閣言啓曰,原任直閣鄭元容母喪卒哭日依定式,遣檢書官,勸肉以來之意,敢啓。傳曰,知道。
李恒權,以訓鍊都監言啓曰,本局哨官朴俊模,身病甚重,勢難察任,改差,何如?傳曰,允。
又以御營廳言啓曰,本廳中軍李復淵,自任所尙未上來,久曠可悶,今姑改差,何如?傳曰,允。
水原留守金履陽疏曰,伏以日日迅駛,顯思宮大朞奄過,歲色又新,伏惟聖心慨廓益復無涯,仍念臣旣伏奉仍舊敦匠之命矣,往役義重,有事爲榮,而强衰奔走,亦已連歲,今何敢營占便閒,不思所以殫誠展力,有始有卒,而第臣衰謝,與歲相催,一如將頹之景,轉眄移照,旣凋之葉,遇霜則蘀,前冬風雪道途之間,積寒外沁,頑痰中肆,肩背腰脅,流注牽痛。日昨駿奔,僅免顚僵,歸便越添,遂成委頓,抱被呻囈,神識霿眩之中,却念始役涓吉,只間數日,而自視症形,蠢動無期。莫重終事之地,緣臣旡妄之疾,闕員曠日,趨事違時,則不唯臣之惶懍罔措,其在國體,甚爲苟艱,玆敢冒陳短章,仰暴情實。伏乞聖慈,曲垂鑑燭,亟解臣監董之任,回授無故之人,以幸公私焉。臣無任云云。答曰,省疏具悉。卿其勿辭,調理上來。
上在昌德宮。停常參·經筵。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,穩城府使金秉喆下直,長弓一張,長箭一部,片箭一部,筒兒一箇賜給。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,三品官之無得過三日循例請牌,曾有定式矣。刑曹參議尹豐烈,過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于韓義運曰,禮房承旨·左副承旨,分詣受香諸處,奉審摘奸以來。
韓義運啓曰,臣義運,依定式,進詣香室,奉審香祝櫃·祝版袱子,則精潔之意,敢啓。傳曰,知道。
李恒權啓曰,臣恒權,今日入直禁軍戎器點考進去,下直之意,敢啓。傳曰,知道。
李恒權啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
韓義運啓曰,玉堂上下番俱空,事甚未安。應敎徐有素,校理徐相祿·洪羲祖,副校理朴晦壽·趙忠植,副修撰尹秉烈,旣有只推之命,竝卽牌招,推移入直,何如?傳曰,允。
李恒權啓曰,大司憲宋穉圭,掌令宋在淳·金錫泰在外,執義尹命圭,持平李是鍊·金宗虎牌不進,監察茶時之意,敢啓。傳曰,知道。
以大司諫申在植,司諫沈能栻,正言趙熙龍,執義尹命圭,持平李是鍊·金宗虎牌不進罷職傳旨,傳于李恒權曰,只推。
以京畿監司朴宗琦狀啓,楊州牧民家失火事,傳于李鍾穆曰,聞甚矜惻,元恤典外,竝加顧助,結構奠接之方,廟堂措辭,分付。
李恒權,以兵曹言啓曰,新除授京畿監營中軍趙元錫,身病猝重,萬無赴任之望,呈狀乞遞。實病旣如此,則不可强令赴任,改差,何如?傳曰,改差置之,定配罪人趙岐,放送。
又以兵曹言啓曰,去冬等能麽兒考講時,訓鍊院主簿沈翊之,部將權友容,二次不通。武臣兼宣傳官李鶴緖,部將金東一,守門將林宗勳·張仁源一次不通,依定式,竝從重推考,何如?傳曰,允。
又以訓鍊都監言啓曰,本局哨官尙得容,謂有身病,不卽來現,爲先汰去之意,敢啓。傳曰,知道。
又以義禁府言啓曰,定配罪人趙岐放送事,承傳啓下矣。黃海道瑞興府龍泉驛徒二年半定配罪人趙岐,卽爲放送事,分付該道道臣之意,敢啓。傳曰,知道。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,行吏曹判書李羲甲,除拜後,過三日不爲出肅,依定式推考警責,仍卽牌招察任,何如?傳曰,允
又啓曰,假注書李日瀅,身病猝重,勢難察任,今姑改差,何如?傳曰,允。
李日瀅改差,代以宋尙玉爲假注書。
宋尙玉在外,代以李根中爲假注書。
以應敎徐有素,校理徐相祿·洪羲祖,副校理朴晦壽·趙忠植,副修撰尹秉烈牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安。應敎徐有素,校理徐相祿·洪羲祖,副校理朴晦壽·趙忠植·副修撰尹秉烈,旣有只推之命,竝卽牌招,推移入直,何如?傳曰,允。
以大司諫申在植,司諫沈能栻,正言趙熙龍,執義尹命圭,持平金宗虎牌不進罷職傳旨,傳于李恒權曰,只推。
以應敎徐有素,校理徐相祿·洪羲祖,副校理朴晦壽·趙忠植,副修撰尹秉烈牌不進罷職傳旨,傳于韓義運曰,只推。
以廣州留守金在昌狀啓,玉井寺僧房及弓矢籠失火,莫非不職之致,惶恐待罪事,傳于李恒權曰,勿待罪事,回諭。
持平李是鍊啓曰,臣知識魯莽,言議巽劣,分甘樗散,念絶榮途,本不近似於淸朝耳目之任,而柏府新除,忽下於夢想之外,惝怳感激,他不暇顧,義重叩謝,遂不得不章皇出肅,而第臣於合啓中,有不可冒參者,如臣情地,擧皆引避,輒蒙體諒,此是臺閣之故事,聖朝之敦倫也。今臣處義,亦無異同,其何可晏然於臺次乎?宜卽引避,而間經享役,連値齋日,今始來避,所失尤大,請命遞斥臣職。答曰,依啓。
李恒權,以兵曹言啓曰,再明日宗廟·景慕宮動駕時,守宮及侍衛·陪衛,當爲備員,而參判宋冕載有身病,無以進參云。參判,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。
李恒權啓曰,因兵曹草記,宗廟動駕時,守宮及侍衛·陪衛,當爲備員,而參判宋冕載有身病,無以進參云,令政院稟旨變通,仍令該曹,以在京無故人,口傳差出,待下批,牌招事,允下矣。合有變通之道,何以爲之?敢稟。傳曰,許遞。
李恒權,以都摠府言啓曰,今月初八日,宗廟動駕時,侍衛·寶劍·守宮,當爲備員,而副摠管朴宗柱·李復淵在外。李惟秀,以訓鍊都監中軍陣上進,都摠管趙貞喆,副摠管權逴,俱有實病,二員未差,無以備員。令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
李恒權啓曰,因都摠府草記,宗廟動駕時,侍衛·寶劍·守宮,當爲備員,而副摠管朴宗柱·李復淵在外,李惟秀,以訓鍊都監中軍陣上進,都摠管趙貞喆,副摠管權逴,俱有實病,二員未差,無以備員。令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李光文·吳翰源爲都摠管,以李志淵·徐鼎輔·朴齊一·朴宗喜·具信喜爲副摠管。
兵曹,副摠管李光文·吳翰源竝單付。
韓義運,以吏曹言啓曰,未下直守令,皆令明日辭朝事,命下矣。新除授文川郡守尹永僖呈狀內,矣身素患痰癖之症,當此換節,一倍添劇,萬無赴任之路,卽速入啓遞改云,其身病旣如是,則有難强令赴任,罷黜,何如?傳曰,允。
又以吏曹言啓曰,卽接司僕寺牒報,則以爲今初八日,宗廟·景慕宮擧動時,本寺正,例爲進輿差備,而正李鎭華奉命出疆矣。其代卽爲變通,以爲差備擧行云,司僕寺正李鎭華改差,其代口傳備擬以入之意,敢啓。傳曰,知道。
吏曹口傳政事,以李勉升爲兵曹參判,以南履懋爲司僕正。
李鍾穆,以戶曹言啓曰,暎花堂婦椽及層階修改,當於解凍後擧行,而吉日,令日官崔福基推擇,則今月二十四日卯時爲吉云,以此日時擧行,何如?傳曰,允。
韓義運,以入廟都監言啓曰,謹考戊寅儀軌,則祔宮時神輦·神轝,以襄禮時所用,仍用矣。今番亦依此例,葬禮時所用外司僕寺所在神輦·神轝,當爲仍用,而修補與否,不可不預爲看審,依前例,陪來奉審之意,敢啓。傳曰,知道。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕元景受瓜朔,代以事知守僕,試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
韓義運啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,明日動駕,承旨當爲備員,而同副承旨李德鉉在外,無以備員,何以爲之?敢稟。傳曰,許遞,前望單子入之。
承旨前望單子入之,李錫奎落點。
韓義運啓曰,御營中軍有窠,今過三日,尙不出代,事甚未安,該營大將,依定式,推考警責,何如?傳曰,允。
李根中有頉,代以黃浩民爲假注書。
傳于李恒權曰,當該中官,令該府拿處。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,任文伯落點。
黃浩民有頉,代以李景在爲假注書。
傳于韓義運曰,內醫院都提調,前望單子入之。
內醫院都提調前望單子入之,左議政李相璜落點。
傳于李恒權曰,明日動駕時,王世子隨駕,以衛內磨鍊,出還宮時,祗迎之節,置之。
傳于李鍾穆曰,明日還宮時,貢市堂上,率貢市人敦化門外待令。
傳于李恒權曰,明日出宮內門路,以協陽門爲之。
以應敎徐有素,校理徐相祿·洪羲祖,副校理朴晦壽·趙忠植,副修撰尹秉烈牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安。應敎徐有素,校理徐相祿·洪羲祖,副校理朴晦壽·趙忠植·副修撰尹秉烈,旣有只推之命,竝卽牌招,推移入直,何如?傳曰,允。
李恒權啓曰,大司憲宋穉圭,掌令宋在淳·金錫泰,持平任文白在外,執義尹命圭,持平金宗虎牌不進,監察茶時之意,敢啓。傳曰,知道。
以大司諫申在植,司諫沈能栻,正言趙熙龍,執義尹命圭,持平金宗虎牌不進罷職傳旨,傳于李恒權曰,只推。
傳于韓義運曰,守令有闕之代,政官牌招開政。
韓義運啓曰,行吏曹判書李羲甲,參判徐能輔,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招,如有違牌,勿爲呼望。
有政。吏批,行判書李羲甲進,參判徐能輔式暇,參議李紀淵式暇,左副承旨韓義運進。以朴晦壽爲副應敎,趙鍾永爲工曹參判,閔養世爲文川郡守。生員姜穆年七十一,今超通政,侍從臣前持平姜必魯父,依法典加資事,承傳。
兵批,行判書金履喬病,參判李勉昇病,參議愼宜學病,參知李衡柱入直進,右副承旨李恒權進。以徐命鐸爲晉州監牧官,同知單金景琳,護軍宋冕載·南寅老·李尙謙·盧尙樞·呂喆永·宋觀休·李海範。副護軍李德鉉·朴宗敬·吳在鎭·金成鎭·李炯·申大翕,副司直李是鍊竝單付。
兵曹,以金守基爲御營中軍。
韓義運,以入廟都監言啓曰,本都監郞廳趙基恒,時帶內贍寺主簿矣。本寺以供上衙門,職務相妨,令該曹口傳,閑司相換,何如?傳曰,允。
吏曹口傳政事,內贍主簿趙基恒,敦寧主簿李若源相換。
韓義運,以成均館大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
李鍾穆,以戶曹言啓曰,畿邑各宮房,免稅之歲前畢納,自是受敎定式,而利川免稅,尙今不納,揆以法意,萬萬駭然,當該守令,令該道,指名現告,拿問處之,何如?傳曰,允。
李恒權,以兵曹言啓曰,謹依下敎,景祐宮正堂以下,各處軍士朔下雇立,別單書入之意,敢啓。傳曰,知道。
又以義禁府言啓曰,今此宗廟·景慕宮擧動時,本府都事,當以大駕各差備,全數進參,而都事韓用鏽,以其親病,呈辭下鄕,改差,其代,令該曹,口傳差出。王世子左右考喧都事,無以推移,假都事二員,亦令該曹,口傳差出,以爲分排之地,何如?傳曰,允。
吏曹口傳政事,以李明演爲禁府都事。
李恒權,以義禁府言啓曰,明日擧動時,大駕各差備都事,當爲備員,而新除授都事李明演,方在公淸道新昌地,改差,其代以在京無故人,令該曹口傳差出,以爲分排之地,何如?傳曰,允。
吏曹口傳政事,以李懿喆爲禁府都事。
李恒權,以義禁府言啓曰,保放罪人李秉吉,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,啓下是白有亦,向前李秉吉亦,檢庭之屍親惡刑,囚供雖發明,旣有道啓之登聞,以此照律,何如?判付啓。依允。
李恒權,以義禁府言啓曰,慶尙監司李止淵啓本內,淸河縣監李正幹罪狀,令攸司稟處事,啓下矣。李正幹,時在任所云,依例發遣府羅將拿來,何如?傳曰,待待命拿囚。
判中樞府事林漢浩箚曰,伏以日月迅邁,顯思宮終祥奄過,歲律又改,仰惟宸情追慕,益復如新。仍念臣叨承嘗藥之任,陳情乞免,亦已屢矣。其痼疾難强之狀,聖明亦應俯燭,而向來恩點,遽及於臣身,臣拜命驚惶,莫省所以。臣之脚疾難動,匪今斯今,近則遂成貞痼之症,房闥咫尺之間,動輒顚仆,爲人所悶,自受任以來,一例懸病於應參之班,每回悚蹙,不能自安。迺於歲初問安,力疾强赴,進參末班,左右扶將,十顚九蹶,自腰以下,全無氣力,及到班次,拜跪無路。一跪不能復伸,一伏不能復起,不成體貌,有駭瞻視,有進參之名,無進參之實,反躬循省,不勝慙悚。且今廟宮展謁,隔在一日,而顧此病狀,亦無以如例參班,揆以分義,尤憎惶蹙,玆敢冒死哀籲於慈覆之下。伏乞俯賜鑑諒,許解臣內局之任,以安微分,千萬顒祝。取進止。答曰,省箚具悉卿懇。愼節奉慮,藥院之任,今姑許副。仍傳曰,此批答,遣史官,傳諭于林判府事。
上在昌德宮。停常參·經筵。
大駕詣宗廟入齋室後,王世子板位問安。答曰,知道。內閣·政院·玉堂·藥房口傳問安。答曰,知道。辰拜後王世子板位問安。答曰,知道。內閣·政院·玉堂·藥房口傳問安。答曰,知道。仍詣景慕宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。展拜後王世子板位問安。答曰,知道。內閣·政院·玉堂·藥房口傳問安。答曰,知道。還內後王世子板位問安。答曰,知道。內閣·政院·玉堂·藥房口傳問安。答曰,知道。
李恒權啓曰,司僕寺內乘來言,捲簾·毛帳取稟。傳曰,捲三面,毛帳依例爲之。
李錫奎啓曰,今日動駕,承旨當爲備員,而行都承旨徐俊輔不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于韓義運曰,還宮時王世子隨駕,以衛外磨鍊。
傳于李恒權曰,侍衛軍兵毛具。
李恒權啓曰,義禁府都事來言,今日動駕時,駕側鳴錚罪人洪胤鍾,移送秋曹云矣,敢啓。傳曰,知道。
以平安監司金敎根狀啓,慈山府使任鼎常,入防軍闕額雇立,已關師律,不得已罷黜事,傳于韓義運曰,令該曹,口傳差出,催促下送。
韓義運,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以吏曹言啓曰,成均館典籍吳甲良呈狀內,矣身素患痰癖之症,挾感添劇,時月之內,萬無起動供職之望云。身病旣如是,則有難强令察任,今姑改差,何如?傳曰,允。
李恒權,以刑曹言啓曰,今日動駕時,衛外擊錚人西部幼學洪胤鍾,爲其父在敏定配請放事也。今此請宥,雖曰父子之至情,渠父所犯,何等至重,則有若尋常罪謫之呼籲干恩,極涉無嚴,原情勿施,嚴飭放送,何如?傳曰,允。
乙酉正月初八日辰時,大駕詣宗廟·景慕宮。春展謁擧動入侍時,行左承旨李錫奎,行右承旨申緯,左副承旨韓義運,右副承旨李恒權,同副承旨李鍾穆,記事官李淵祥,假注書李景在,記事官金鍏·吳致愚,直閣朴永元,檢敎待敎李鶴秀·徐喜淳·李憲瑋·金正喜以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金履喬進前曰,侵早勞動,聖體若何?上曰,一樣矣。至協陽門外,降輿乘輦,仍由肅章門·進善門,出敦化門,進發至宗廟大門外。降輦乘輿,入廟門,仍詣齋室展拜,時至,通禮跪啓請外辦,上改具冕服,至神門外。錫奎跪進圭,上執圭,入詣板位,行四拜禮,入殿內奉審。詣太祖室,命本署提調金魯敬,禮曹判書洪義浩,戶曹判書鄭晩錫入侍,親行奉審冊寶,詣永寧殿就版位。魯敬進前曰,玉冊外匣,多有破傷處,使戶禮堂,趁此春和日暖,從便修改,何如?上曰,依爲之。仍行四拜禮,入殿內奉審,詣端宗室,又命本署提調·戶禮堂入侍,親行奉審冊寶。又詣元宗室,親行奉審玉寶,出殿門釋圭,錫奎跪受圭。左議政李相璜進前曰,侵早勞動,聖體若何?上曰,一樣矣。相璜曰,勞動旣多,且距齋室稍間,暫御步輦,似好矣。上曰,置之。還御齋室,改具翼善冠·衮龍袍,乘輿出廟大門,降輿乘輦,至景慕宮門外。降輦乘輿,入宮大門,降輿詣齋室,改具冕服,就版位行再拜禮,入室內奉審。命本宮都提調南公轍·戶禮堂入侍,親行奉審甲辰年及乙卯年上尊號冊寶。仍詣望廟樓,命閣臣喜淳·永元,捲帳奉審,還御齋室,改具翼善冠·衮龍袍,乘輿出宮大門,降輿乘輦,進發至敦化門外。命回輦少駐,命書傳敎曰,貢市堂上,率貢市人入侍。恒權進前曰,當以已下標信,開作門乎?上可之。貢市堂上朴宗薰,率貢市人入侍後進前曰,貢市人所懷盡捧矣。上曰,還宮後書入,可也。仍由敦化門·進善門·肅章門,入協陽門·宣化門還內,出標信解嚴。諸臣以次退出。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李恒權啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,同副承旨李鍾穆,今日不爲仕進,卽爲牌招,何如?傳曰,允。
申緯啓曰,工曹參判趙鍾永除拜後過三日不爲出肅,依定式,推考警責,仍卽牌招察任,何如?傳曰,允。
備忘記,麟山僉使李宗秀下直,長弓一張,長箭一部,片箭一部,筒兒一箇賜給。
韓義運啓曰,卽者檢閱金鍏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李恒權啓曰,卽伏見北兵使李鐵求去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
注書李淵祥病,代以李舍伯爲假注書。
李佑伯有頉,代以金龍翼爲假注書。
李恒權啓曰,大司憲宋穉圭,掌令金錫泰,持平任文伯在外,執義尹命圭,掌令宋在淳,持平金宗虎牌不進,監察茶時之意,敢啓。傳曰,知道。
以大司諫申在植,司諫沈能栻,正言趙熙龍,執義尹命圭,掌令宋在淳,持平金宗虎牌不進罷職傳旨,傳于李恒權曰,只推。
李恒權啓曰,因兵曹啓目,黃州牧使,改以黃岡縣監,兵符,令政院改造下送事,允下矣。兵符旣已新造,黃岡縣監所佩右一隻,監營所上左一隻,所管兵營所上左一隻,定禁軍下送,依例分上舊兵符,收取上送,以爲燒火事,黃海監司處,下諭,何如?傳曰,允。
又啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
吏曹口傳政事,以林東鎭爲慈山府使。
以同副承旨李鍾穆牌不進罷職傳旨,傳于韓義運曰,只推。
韓義運,以弘文館言啓曰,本館下番,姑降入直,事甚未安。應敎徐有素,校理徐相祿,副校理趙忠植,副修撰尹秉烈,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副修撰李同淳,時在慶尙道禮安地,經筵入番事緊,請斯速乘馹上來事,下諭。傳曰,許遞,前望單子入之,副修撰前望單子入之,朴光錫落點。
韓義運,以禮曹言啓曰,來二月初四日,景祐宮入廟後,奉安祭,依前例,同日隨時設行,何如?傳曰,允。
李恒權,以禁衛營言啓曰,本營千摠南錫圭,身病猝重,勢難察任,改差,何如?傳曰,允。
又以刑曹言啓曰,掖隷·院隷·捕校·羅將無賴豪悍之類,如或成群作黨,持杖鬪鬨,則令法司糾察禁斷事,旣有壬午受敎定式矣。卽聞茶色崔萬悅,與無賴輩,成群作黨,敺打平民,傷痕深重,方在死生未分中,如此蔑法之漢,不可尋常處之。崔萬悅,出付臣曹,以爲照法嚴繩之地,何如?傳曰,允。
檢閱金鍏疏曰,伏以臣卽接家信,臣母宿病,値玆節換,挾感添苦,促臣歸視。隔歲離違之餘,得聞此報,私情益急,玆不得不忙陳短章,徑出禁扄。伏乞聖慈,俯賜矜諒,特遞臣職,俾便救護,仍治臣罪,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
自午時至申時,日暈。
藥房都提調李相璜,提調金履喬,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
備忘記,黃海監司趙晉和下直,長弓一張,長箭一部,賜給。
傳于李恒權曰,黃海監司留待。
傳于李恒權曰,大臣·備局堂上引見。
傳于李恒權曰,黃海監司入侍。
李恒權啓曰,明日傳香,禮房承旨,當爲齋宿,左副承旨韓義運,須資出去,所當牌招,而拘於廳規,不得請牌,何以爲之?敢稟。傳曰,牌招。
韓義運啓曰,卽者副應敎朴晦壽,謂有難安之端,陳疏徑出,原疏纔已捧入矣。所當直捧禁推傳旨,而此與無端徑出有異,從重推考,何如?傳曰,允。
以應敎徐有素,校理徐相祿,副校理趙忠植,副修撰尹秉烈牌不進罷職傳旨,傳于韓義運曰,只推。
韓義運啓曰,副應敎朴晦壽陳疏徑出,校理洪羲祖有實故,副校理一員未差,修撰金正喜內閣進,金炳朝都監進,玉堂上下番俱空,事甚未安。應敎徐有素,校理徐相祿,副校理趙忠植,副修撰尹秉烈·朴光錫,竝卽牌招,推移入直,何如?傳曰,允。
以大司諫申在植,司諫沈能栻,正言趙熙龍,執義尹命圭,掌令宋在淳牌不進罷職傳旨,傳于李恒權曰,只推。
韓義運,以禮曹言啓曰,來二月初四日,景佑宮入廟後,奉安祭,同日隨時設行事,允下矣。奉安祭親行祭祝文,令藝文館撰進,何如?傳曰,允。
李恒權,以兵曹言啓曰,今正月十一日,武臣賓廳武經講書日次,而國忌齋戒,不得爲之之意,敢啓。傳曰,知道。
又以兵曹言啓曰,內禁衛將李仁達,五衛將金景琳,慶熙宮衛將金亮郁·崔台奎,俱以病難供職,呈狀乞遞,竝改差,何如?傳曰,允。
又以兵曹言啓曰,坼見北兵使李鐵求去甲申年秋冬等褒貶啓本,則廢茂山萬戶崔得芳之芳字,以邦字書之,溫萬戶金是鐸之鐸字,以澤字書之,黃拓坡之拓字,以柘字書之。奏御文字,何等審愼,而如是誤書,極爲疎忽,該帥臣推考,何如?傳曰,允。
又以兵曹言啓曰,本曹所管有蔭子孫抄報之意,昨冬筵稟行會矣。卽見慶尙左兵使李忠運,査櫛狀聞後,報本曹成冊,則其所抄報者,兒弱至爲五十二名,成丁不過十一名。筵稟行査之下,如是苟然修報,有若塞責然者,不誠莫甚,該帥臣,爲先罷職,原成冊還下送,更爲査實修正上送之意,分付,何如?傳曰,允。
又以義禁府言啓曰,因戶曹啓辭,利川前府使李鍾稷拿處事,傳旨啓下矣。李鍾稷,下去京畿楊州地云,依例發遣府羅將掌來,何如?傳曰,待待命拿囚。
又以義禁府言啓曰,卽接月令醫員金昌秀手本,則時囚罪人李正幹,素患疝積之症,在途闖發,就囚之後,又添毒感,眞元大脫,食飮全却,目下症形,實爲危劇云。罪人病勢如此,則一邊保放,一邊草記,曾有定式矣。李正幹,姑爲保放之意,敢啓。傳曰,知道。
禁府啓目,淸河縣監李正幹原情云云,問目內辭緣,泛稱遲晩,刑推得情,何如?判付啓。除刑推議處爲良如敎。又啓目,中官兪應會原情云云,傳旨內辭緣,泛稱遲晩,所當刑推是白乎矣,曾經長番內官,勿爲請刑,載在大典通編,議處,何如?判付啓,分揀放送爲良如敎。
副應敎朴晦壽疏曰,伏以臣材本空疎,識又鹵莽,濫叨經幄,居常兢惕,迺者持被之際,適値賓對,雖不得不備例登筵。上自衮闕,下至官箴,豈或無一事可陳者,而獨奈臣見識未長,言議拙訥,竟未效一日之責,果然大僚筵斥,至蒙問備之薄勘,臣誠滿心漸恧,無地自容,新元賓筵,事體自別,緣臣迂拙,致令朝廷之上,媕娜招譏,論思之地,啓沃無聞,若論臣罪,合置何辟?臺臣則身未進而尙蒙譴罷之重典,臣則旣借方寸之地,伈泄含默而已而退,罪重罰輕,恐非綜核之政,玆敢忙陳短章,徑出禁扄。伏乞聖慈,俯賜鑑察,將臣職名,亟行斥遞,仍治臣溺職瀆擾之罪,以肅朝綱焉。臣無任云云。省疏具悉。爾其勿辭,入來察職。
敎黃海監司趙晉和書。王若曰,岳牧重方面之任,疇若予采,海臬膺在心之簡,我與爾縻,玆輟卿月之班,庸畀宣風之職。惟卿忠貞華胄,文雅令姿,礪平日謹飭之操,規度守繩尺之內,荷先朝奬詡之寵,簡拔由講製之初,持身避浮競之場,資級不藉推挽,奉職切圖報之懇,廉介自成規模,而才具兼備於質文,故踐歷殆試於內外,金馬梧院,備顧問於朝晝法筵,銅虎竹符,著聲績於東南雄府。游雷肆而長泮席,自是受知也深,佐秋官而兼周廬,亦有所須者在。眷玆黃海一域,寔是靑邱重藩,山河控三輔之衝,是爲咽喉之扼,水陸接兩都之會,共作唇齒之形。地饒銅鐵魚鹽,民風有獷悍之患,道通玉帛皮幣,使星供燕薊之行。第凋弊莫甚於近年,伊虞憂有倍於他道,千倉之積竝竭,守宰有架漏之歎,百室之杼柚俱空,民生阽顚連之厄。公稅刮白地之算,亦公之哀,邊警漂靑洋之船,每懷靡及,孰可以之屛之翰。予所以其愼其難。苟究矯捄彈壓之方,惟賢是用,爰求慈良鍊達之器,捨卿伊誰?玆授卿以黃海道觀察使兼兵馬水軍節度使·巡察使·海州牧使,卿其益勉弘猷,祇若休命,明三考黜陟之制,剛不吐柔不茹,體十連保釐之任,恩以懷寬以濟,惟稟裁厥有典憲,在便宜詎無弛張。於戲,廉明曾所有餘,彰癉復何加勉?棠舍駐節,正値東作之初,菜殿宣綸,庶緩西顧之戀,故玆敎示,想宜知悉。知製敎趙忠植製進。
乙酉正月初十日辰時,上御熙政堂。大臣·備局堂上引見,黃海監司同爲入侍時,右副承旨李恒權,假注書金龍翼,事變假注書孫爀,記注官全允淡,記事官吳致愚,左議政李相璜,行知中樞府事沈象奎·金蓍根,行吏曹判書李羲甲,行戶曹判書鄭晩錫,行兵曹判書金履喬,刑曹判書金魯敬,禮曹判書洪義浩,行大護軍朴宗薰,行護軍朴周壽·趙萬永·白東薳,副應敎朴晦壽,持平金宗虎,黃海監司趙晉和以次進伏訖。相璜曰,歲籥載新,邦籙鼎臻,聖體若何?上曰,一樣矣。相璜曰,日前勞動之餘,寢睡·水刺之節,更若何?上曰,一樣矣。相璜曰,世子宮新年氣候,若何?上曰,一樣矣。相璜曰,睿齡益鼎盛,睿學益成就,令聞日彰,區區下情,實不勝忭祝矣。上曰,次對爲之。相璜曰,登科十年人之陞六,自是法典,今亦有限滿當陞之諸人,依例陞六之意,分付銓曹,何如?上曰,依爲之。出擧條相璜曰,黃海兵使許溟,連呈辭狀矣。聞其實病,果難强,重梱瘝務,亦可悶,今姑改差,何如?上曰,依爲之。出擧條相璜曰,諸道春操稟啓,今已齊到矣。詰戎,國之大政也,且値如今少康之歲,有不可議到於停閣,而第昨秋已行操諸處,若於半年之內,再煩徵發,在所當念。雖以未行操諸道言之,以昨年操飭之在於積年停廢之餘,器械·服色,無異應卒,已不無繹騷之歎,而殆至於不成軍容云。今此諸道,若又猝然行操,難保無似此之慮,今春水陸諸操,無論昨秋已行與未行,竝與巡歷·巡點而姑令停止,只官鎭門聚點,嚴飭擧行。有堤堰處聚點完役,依近例爲之,各樣都試及昨年未磨勘都試,亦令一體合設,而今此停操,非出於一時姑息之政,以諸操之將待秋設行也。故且寬民力,欲於其間,補伍備乘,戎器·服飾,得以回旋繕勅,勿致臨時窘迫之意也。以此意,亦爲措辭,關飭於諸道·四都守臣及帥臣處,預令管下邑鎭知悉,待秋操知悉擧行,俾無如前疎虞及聞抵罪之弊,何如?上曰,依爲之。出擧條相璜曰,卽見全羅監司朴綺壽狀啓,則以爲荷衣島漂人所持鐵物,彼人雖欲換銀,有艱擅便,而米豆牛油等物種,依其願折銀以給事,恭俟廟堂稟處爲辭矣。米豆·牛油等物種,依其願折銀以給,而至於鐵物,係是禁條,不可混同折買,漂海人上來時,同爲運來,以爲轉致北京之地,而以此意措辭,添入於咨文之意,分付槐院,何如?上曰,依爲之。出擧條相璜曰,內而陞庠外都會,無得無端過限,自是常典,而廣州·海西昨年條都會,或以身病,或以徑操及報瓜,遽有頉啓矣。身病未必無少間之時,徑操·報瓜,未必是應頉之實故,而以是登聞,大涉未安,當該道守臣,竝從重推考。見今會圍在前,多士之缺望,亦所當念,廣州則卽令設行,雖以海西言之,新道伯下去後,優可及期周旋,亦爲一體試取後馳啓之意,分付,何如?上曰,依爲之。出擧條相璜曰,守令之受由上京者,本道監營,成出粘移,塡發行月日,上送于該曹,以備催促時憑考者,古例卽然。近聞邑倅之受由者,私請粘移於本營,初不到付於該曹,而藏之篋笥,不計時月,惟意逗遛。有朝飭則諉無上來之文牒,倖漏於催促,以邑務則謂有請得之由暇,一任其瘝曠,守令看作妙計,道臣又從以曲循而容護之。頹綱弊俗,誠極寒心。昧爽以前,雖無以一一推究,自今申明舊式,凡外邑許由公文,必卽上送於該曹,無得私自授受,如已往之爲,而如或不遵令飭,復有現發,則該守令,直施以制書有違之律,道臣亦當從重論勘,以此意,著爲先甲之令,出擧條分付于諸道道臣處,何如?上曰,依爲之。出擧條相璜曰,昨秋因臺臣應旨陳疏,以審理修啓事,申飭諸道·四都,而京畿·關西·北關·松都道守臣,尙無擧行後馳聞之狀本。北關事,其勢容或似然,而外此兩道及松都,則朝飭之下,如是沁泄,極爲未安,當該道·帥臣,竝從重推考。仍以依前飭,卽爲修啓之意,更爲分付,何如?上曰,依爲之。出擧條相璜曰,臣以外道審理事,纔有所仰達,而京曹事亦甚可悶,淸理冤獄,卽王政之先務也,殺人者死,固是常法,然若參情究跡,或有不能無疑於生殺之間者,失彼失此,均之爲干和,審理之不行久矣。新舊相因,都歸束閣,目下未回啓之啓本,至爲屢十度之多,雖以已錄啓者言之,求生必死,亦豈無可以起疑之案耶?夫以一婦之冤,尙可以致天災,況以許多生冤死恨,而可望其導揚和氣乎?値此發生之會,欲行茂對之政,則莫此爲先。秋堂見方無故備員,自今望後,三堂勿拘齋日,課日赴衙,逐度審讞,仰體欽恤之仁,期無未決之案之意,出擧條申飭擧行,何如?上曰,依爲之。出擧條相璜曰,完伯報瓜在今月,待開政差代之意,當分付於銓曹乎?上曰,唯。相璜曰,今年卽金判府事小科回甲之年,元老大臣之回榜,實是聖世稀有之美事,此大臣只有一子,作散已久,尙未甄復。若使霑一職名,以冠帶,隨入於大臣應榜之時,則似有光於朝家憂老之政。因此而又有可以仰達者,金領府事,今年爲八旬,八旬大耋也,元老,朝家之所優禮也。其子鑅,昨冬除湖邑,以情理之難於離捨,又以從便往來省覲之有難如意,求遞而歸矣。雖其事勢不得不遞,而因爲落仕,無所區處,則似或悵然於聖世惠養老臣之政,若與金永受,一體蒙記念之恩則似好,故敢此仰達矣。上曰,依所奏爲之。相璜曰,此是干恩,有不敢直以擧條,仰請批旨矣。象奎曰,旣承兪敎,雖不以擧條頒布,自銓曹,自當擧行矣。相璜曰,如臣無似,叨竊非據,荏苒爲五朔矣。雖仰成於元輔有地,且有僚相,可以與同周旋,時以此身而有此職名,已萬萬不相稱當。況今首相告退,端揆亦遞,以許大擔負,匾壓於臣之一身,一日二日,泯棼轉甚,一事二事,彈服無望,如是而民國之事,將安所止屆?際此獻發之佳會,政我聖上勵精圖理,鼎新庶政之時,此時調元之責,決不容任之於如臣駑劣,亟賜斥退,改卜賢德,使鼎席備員,濟此時艱,是臣區區之血懇也。上曰,大臣就座。恒權曰,持平金宗虎,諸宰奏事之前,徑先進前,推考,何如?上曰,依爲之。出擧條羲甲曰,判府事李書九,拜相之前,兼帶藝文館提學矣。提學則大臣元無仍爲兼帶之例,事當差代,而自前或有大臣出仕之後,陳疏辭免,自臣曹回啓之時,不可不一番稟達後差代,故敢此仰達矣。上曰,唯。羲甲曰,臣方待罪造紙署提調,而本署凡百,收拾無路,今適登筵,敢此仰達矣。本署自來凋淺,太不成樣,故英廟朝乙酉年,各處公貨二千五百兩,筵稟貸下而放債取殖,竝與本署所管匠保錢·地稅錢·均廳給代錢,而爲一年支用之需矣。年久之後,原錢旣漸欠縮,利息亦多難捧,員役則朔料全不支給,公用則應下無以擧論,及夫先朝丁未年,自本署經稟後,公貨二千五百兩,更爲貸下,而十餘年後,弊復如前,先朝戊午年,公貨三千二百餘兩,又爲貸下,去壬申年,兵曹錢一千兩,亦爲貸下。戊午之於昨年,爲二十七年,壬申之於昨年,爲十三年,而原錢貸用之人,或身故已久,或不知去處,其餘見存者,亦皆至窮無依之類,及期捧用,實無其勢。以是之故,利條年年減縮,署樣日日凋弊,近年以來,署中之公用,員役之朔料,末由計給,其無以支保之狀,難以毛擧,此署若革罷則已矣,不然則不可不及今變通,而苟以公貨,如前放債,則數年之內,或可僅爲聊賴,而數年之後,其弊將復如今。臣意則本署放債殖利錢中,年條稍近,可以還捧者,則原錢刻期徵捧,以報兵曹錢未及還報之數,又給員役朔料之未及上下者,而其外年久指徵無處者,則一竝蕩減,各道穀取耗條中二百石,自均廳,作錢留置,而逐朔上下於本署,竝與本署所管匠保錢·地稅錢·均廳給代錢,而計數分排於員役朔料及如干公用,自今年永爲定式,更成節目,以爲久久遵行之地,則許多弊源,庶可永除,本署凡百,亦可稍成,而事係變通,下詢大臣處之,何如?上曰,大臣之意,何如?相璜曰,本署事,誠不可無變通之政,姑就均廳所管湖南軍移作米會錄耗條中二百石,許令歲劃本署,而其留置上下之節,付之均廳,依今此提擧所奏施行,在本署,庶可爲塗抹持支之道矣。上曰,依爲之。出擧條魯敬曰,臣於昨年,以上納愆期事,筵稟申飭之後,大同上納,則擧皆畢捧,而猶有未盡如期者,均廳所納,則數雖無多,而尙有如干未收者,固當依事目用律,而因循廢弛之餘,便屬新式之初,故姑付申令之義,雖不得遽加論勘,而自今年爲始,大同均廳各樣上納,若有過限者則無論遠近多少,又無論全不納未收,當該守令·邊將,直爲論勘,而其中大同免稅米太,則旣有昨春特敎矣。諸道漕運,程限莫嚴,而每每留滯,又不能一時畢納,故奸僞多端,京外吏屬之犯科,多由於此,末流之弊,不知至於何境,先從列邑,使之惕勤擧行,無得如前稽慢,而謹稽已例,則有各邑上納之全不納未收者,該守令五年禁錮,道臣拿處之命矣。董飭守令,專係於道臣,如是申飭之後,各邑守令,復或違犯,則先罪道臣之意,分付,何如?上曰,依爲之。出擧條周壽曰,以臣營支放不足事,昨夏已爲筵奏,自廟堂,區劃北關穀折米七千石每年盡分取粍,使之需用矣。區處之方,自本廳成節目,塗抹排比於支放之需,而元穀,若或混入於停蕩之秩,則支放之依舊不足,城餉之如前犯用,勢所必至,雖當停蕩之年,勿爲擧論之意,令廟堂,分付該道,道·帥臣處,何如?上曰,依爲之。出擧條周壽曰,昨年請得北關穀,卽作錢補用於江倉不足者,而或値稍裕之年,若不上下,則以錢儲留於別軍需庫,添錄於御覽會計,以爲封不動,而如非筵稟,則毋得自下擅用之意,定式施行,何如?上曰,依爲之。出擧條周壽曰,臣於昨冬宣傳官射會監試,適有所懷,敢此仰達矣。無論該廳與各營,皆設射會,逐朔考試者,卽是肄習勸奬之本意也。至於宣傳官,則有帳前擧行,而近來每多生疎,殆不成樣,此由於常時不習之致也。其所應行條目,盡在於該廳各條笏記,笏記雖出於指南,擧行之常備,尤緊於指南,故該廳殿最,亦以此試講。臣意則自今年爲始,每朔射會時笏記,依指南例,一體考講,則漸次慣熟,庶無臨事生疎之弊,下詢本兵及登筵將臣處之,何如?上曰,大臣之意,何如?相璜曰,帳殿擧行之要緊節次,俱在於該廳笏記中,以此講習,則年少武臣,庶有來後諳鍊之效,摠使所奏,誠好矣。上曰,兵判·大臣之意,何如?履喬曰,笏記果有實用,摠使所奏,誠好矣。萬永曰,帳前擧行,專藉笏記,逐月講習,必有實效,摠使所奏,誠好矣。東薳曰,臣於閣外,已聞摠使之言,笏記兼講,果好矣。上曰,依爲之。出擧條履喬曰,摠使旣以射會仰達,臣亦有因言端提奏者矣。講射之逐月肄習,至於年終計劃,則必有賞罰,實爲勸懲之道,該廳亦有古例,而近來計劃,久未爲之之故,雖或有畢試,修啓之時,止於循例啓下,恐欠勸懲之本意。此後單子入啓之時,援舊例提稟以入之意,分付該廳,何如?上曰,依爲之。出擧條萬永曰,禁衛營槍劍把摠·哨官,與訓局挾輦把摠·哨官,均是侍衛之任,而訓局則把摠仕滿陞資,哨官仕滿陞六,獨禁營則無陞遷之階,有抑鬱之歎,此後則把摠,以曾經守令三品履歷之人,差出間都目,攸用於陞資窠,哨官亦與挾輦哨官,輪回六品職調用,庶可以比例於訓局,而爲一視之澤。俄於閤外,與兵判及諸將臣相確,則皆謂便好,故敢此仰達矣。上曰,依爲之。出擧條宗虎曰,臣言議風采,本不合於淸朝耳目之任,而適値歲首次對,不敢偃然在家,冒登前席,擧措生疎,致有承宣之請推,以此情踪,何可晏然於臺次乎?請命遞斥臣職。上曰勿辭,亦勿退待。出擧條恒權曰,持平金宗虎,傳啓之際,做錯非細,推考,何如?上曰,依爲之。出擧條宗虎曰,噫嘻痛矣,世途詿誤,義理晦塞,至於今番秋曹兩囚而極矣。渠以鄙悖之流,憯蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府拿來,嚴鞫得情,快正典刑。上曰,不允。出擧條宗虎曰,新除授掌令金錫泰,時在平安道嘉山地,持平任文伯,時在公淸道文義地,司諫院獻納洪晩燮,時在京畿朔寧郡任所,正言金洛駿,時在公淸道洪州地,請竝斯速乘馹上來事,下諭。上曰,依啓。出擧條相璜曰,臺臣擧措,不可但以生疎言,誠極駭然,罷職,何如?上曰,依爲之。出擧條相璜曰,近來行公臺諫之不爲詣臺,不爲參對,惟以鎭日呈告爲課者,已極未安,而至於今日歲首賓筵,諫院行公諸臺無一人進參,事體道理,尤爲不然,竝施罷職之典,何如?上曰,依爲之。出擧條上曰,黃海監司進前。晉和奏職姓名。上曰,下去着實爲之。晉和曰,臣才識淺短,初當重任,憂懼之深,不知攸達矣。上曰,黃海監司就座。魯敬曰,近來諸臺全不詣臺,甚至於賓對,亦無進參之時,況今日歲首賓筵,我聖上求助之念,必倍他時,行公臺諫,無一人登筵,只以生疎之一臺臣,殆若塞責者然,尤極未安,俄者大僚,雖有諸臺請罪,而憲府行公諸臺,一體處分似好,故敢此仰達矣。上曰,罷職,可也。出擧條相璜曰,歲首賓對,尤異於常時,而登筵儒臣之無一言獻替而退者,誠爲未安,推考警責,何如?上曰,依爲之。出擧條上曰,史官就座。仍命大臣先退。又命退,諸臣以次退出。
上在昌德宮。停常參·經筵。
李恒權啓曰,大司憲宋穉圭,掌令金錫泰,持平任文伯在外,掌令宋在淳未肅拜,執義·持平一員未差,監察茶時之意,敢啓。傳曰,知道。
傳于韓義運曰,禮房承旨,馳詣元陵,奉審摘奸,局內諸陵,一體奉審以來。
以應敎徐有素牌不進罷職傳旨,傳于韓義運曰,只推。
以校理徐相祿,副校理趙忠植,副修撰尹秉烈·朴光錫牌不進罷職傳旨,傳于韓義運曰,只推。
韓義運啓曰,玉堂上下番俱空,事甚未安。應敎徐有素,校理徐相祿,副校理趙忠植,副修撰尹秉烈·朴光錫,旣有只推之命,與副應敎朴晦壽,竝卽牌招,以爲推移入直,何如?傳曰,允。
李恒權,以兵曹言啓曰,今此顯思宮禫祭後入廟時,神輦陪衛前後,射隊軍兵,謹稽各年謄錄,則以大駕前後廂軍兵仍用矣,今亦依此擧行,何如?傳曰,允。
又以兵曹言啓曰,今此顯思宮禫祭後入廟時,大駕明政門外祗迎陪從,動駕時出宮門路,弘化門磨鍊,還宮門路,敦化門磨鍊,何如?傳曰,允。
又以兵曹言啓曰,來二月初四日,顯思宮禫祭後,大駕詣景祐宮,奉安祭親行時,隨駕軍兵,當爲磨鍊,而謹稽謄錄,則戊寅年祔宮時,禁軍全數,訓局馬步軍爲先後廂,禁御兩營留陣,而皆以入直外全數磨鍊矣。今番則何營軍兵隨駕,何營軍兵留陳,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍三哨,訓將率領爲先後廂,禁軍二番爲之,御將率該營馬步軍留陣,留營置之,可也。
又以兵曹言啓曰,今此顯思宮禫祭後入廟時,神輦陪衛,當爲磨鍊而謹稽謄錄,則癸未年返虞時,分兵曹·分都摠府堂上郞廳各一員,五衛將二員,武臣兼宣傳官四員,禁軍二十人,挾神輦軍四十名,擧行矣,今亦依此磨鍊乎?敢稟。傳曰,依癸未年例爲之。
又以訓鍊都監言啓曰,本局哨官金大淵,身病甚重,勢難察任,改差,何如?傳曰,允。
假注書李景在書啓,臣於本月初十日辰時量,以東南北郊諸壇奉審摘奸事,敬奉聖敎,馳詣風雲雷雨壇,奉審是白乎,則階砌·曲墻及紅箭門壇上下莎草,俱爲無頉是白遣。仍詣雩祀壇,奉審是白乎,則階砌·曲墻及紅箭門壇上下莎草,俱爲無頉是白遣。仍詣漢江龍壇,奉審是白乎,則階砌·曲墻及上下莎草,俱爲無頉是白乎乃,南邊紅箭門,將有外仆之慮是白遣。仍詣司寒壇,奉審是白乎,則階砌·曲墻及紅箭門,俱爲無頉是白乎乃,壇上下莎草,間間有枯損處是白遣。仍詣馬祖壇,奉審是白乎,則階砌·曲墻及紅箭門壇上下莎草,俱爲無頉是白乎旀。仍以日暮止宿,十一日平明,馳詣先農壇,奉審是白乎,則階砌曲墻及上下莎草,俱爲無頉是白乎乃,南邊紅箭門東柱,年久朽傷,將有頹圮之患是白遣。仍詣先蠶壇奉審是白乎,則階砌·曲墻及上下莎草,俱爲無頉是白乎乃,西邊紅箭門,亦有朽敗顚仆之慮是白遣。仍詣祈雨壇及厲壇,奉審是白乎,則階砌·曲墻及紅箭門壇上下莎草,俱爲無頉是白乎旀。前後有頉處,則俱爲招致壇直輩,嚴飭修補之意,敢啓。傳曰,知道。
上在昌德宮。停常參·經筵。
李鍾穆啓曰,大司憲宋穉圭,掌令金錫泰,持平任文白在外,掌令宋在淳未肅拜,執義·持平一員未差,監察茶時之意,敢啓。傳曰,知道。
申緯啓曰,假注書李景在,身病猝重,勢難察任,今姑改差,何如?傳曰,允。
傳于李鍾穆曰,留院公事入之。
申緯啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫任厚常,執義崔時淳,司諫鄭時善,持平姜在勉,正言朴宗範落點。
以應敎徐有素再牌不進罷職傳旨,傳于韓義運曰,只推。
以副應敎朴晦壽,校理徐相祿,副校理趙忠植,副修撰朴光錫·尹秉烈牌不進罷職傳旨,傳于韓義運曰,只推。
韓義運啓曰,玉堂上下番俱空,事甚未安,應敎徐有素,副應敎朴晦壽,校理徐相祿,副校理趙忠植,副修撰尹秉烈·朴光錫,旣有只推之命,竝卽牌招,推移入直,何如?傳曰,允。
孫爀陞六,代以金建喆爲事變假注書,李景在改差,代以孫秉周爲假注書。
傳于申緯曰,政官牌招開政。
申緯以入廟都監言啓曰,本都監都廳尹命圭,方在罷散中,當此事役方張之時,廣務可悶,依例權付軍職,冠帶常仕,使之察任,何如?傳曰,允。
李鍾穆,以兵批言啓曰,前監司朴綺壽,自吏曹送西矣。瓜滿監司,例爲隨品付樞銜,而資級係是通政,僉中樞有闕之代,依例下批之意,敢啓。傳曰,知道。
有政。吏批,行判書李羲甲進,參判徐能輔病,參議李紀淵病,右承旨申緯進。以李憲球爲副校理,李友秀爲分兵曹參議,鄭知容爲正郞,李燁爲兵曹佐郞,成友曾爲典獄參奉,曺鳳振爲全羅監司。承文博士單尹奎培·察東直,兼春秋單金遇明·朴熙顯,南延君球,今加興祿加資事,承傳,奉常直長單尹奎培,承文副正字單李容敏。
兵批,行判書金履喬進,參判李勉昇入直,參議愼宜學病,參知李衡柱病,同副承旨李鍾穆進。啓曰,黃海兵使,今當差出,而擬望之人乏少,承旨竝擬,何如?傳曰,允。以朴宗薰爲知事,朴蓍壽爲分副摠管,白海鎭爲內禁將,田德顯爲羽林將,金性淵·朴宗敬·李赫中爲五衛將,金國信爲忠翊將,張文寬·金東魯·金德浩爲慶熙將,柳敬魯爲分都摠都事,李雲紀爲訓鍊判官,元永祖爲部將,朴應浩爲黃海兵使,申純爲慶尙左兵使,李光龍爲公淸水虞候,許銓爲靑水萬戶,金進奎爲在德萬戶。同仁權管單金魯鵬,僉知單朴綺壽,護軍許溟,副護軍李近植,副司果李同淳·尹命奎·朴基旭·金錫龍·鄭在絅·權達準·李得烈·孫爀·金永默·黃浩民·崔鳳恒·李益文·鄭誠一·權弘復·趙渡以上竝單付。赴戰嶺別將單金在穰,中嶺別將單崔應烈。
吏批,再政。以朴宗薰爲工曹判書,沈鈁爲司成,金履喬爲藝文提學,金錫龍爲典籍,鄭象樞爲孝陵別檢,曺相振爲肇慶廟別檢,李佑伯爲省峴察訪,鄭在絅爲宗簿宗簿。
兵批,再政。以李仁達爲同知,李喜星爲宣傳官,同知單金東魯,僉知單朴宗敬·李赫中。
以吏曹參議李紀淵牌不進罷職傳旨,傳于申緯曰,只推。
以應敎徐有素,副應敎朴晦壽,校理徐相祿,副校理趙忠植,副修撰尹秉烈·朴光錫牌不進罷職傳旨,傳于韓義運曰,只推。
李鍾穆,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
上在昌德宮。停常參·經筵。
李鍾穆啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
備忘記,柔院僉使南堂玄下直,長弓一張,長箭一部,片箭一部,筒兒一箇賜給。
李鍾穆啓曰,假注書孫秉周,時無職名,令該曹,依例付軍職,冠帶常士,何如?傳曰,允。
傳于韓義運曰,都承旨·左承旨·右副承旨竝許遞,前望單子入之。
承旨前望單子入之,李鶴秀·洪起燮·李奎鉉落點。
韓義運啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿,副校理趙忠植,副修撰尹秉烈·朴光錫,旣有只推之命,與校理洪羲祖,副校理李憲球,一體牌招,推移入直,何如?傳曰,允。
李鍾穆啓曰,大司憲宋穉圭,執義崔時淳,掌令金錫泰,持平任文白·姜在勉在外,掌令宋在淳牌不進,監察茶時之意,敢啓。傳曰,知道。
以大司諫任厚常,正言金洛駿,掌令宋在淳牌不進罷職傳旨,傳于李鍾穆曰,只推。
以應敎徐有素,副應敎朴晦壽,校理徐相祿·洪羲祖,副校理趙忠植·李憲球,副修撰尹秉烈·朴光錫牌不進罷職傳旨,傳于韓義運曰,只推。
韓義運,以吏曹言啓曰,卽接奉常寺牒報,今此顯思宮望祭親行時,典祀官,例以本寺正塡差,而正鄭禮容,身病猝重,無以擧行云,奉常寺正鄭禮容改差,其代口傳備擬以入之意,敢啓。傳曰,知道。
吏曹口傳政事,以柳季獜爲奉常正。
兵曹口傳政事,以具信喜爲禁衛中軍。
韓義運,以承文院都提調意啓曰,故冬至正使權常愼一行出送事,盛京禮部咨文出來矣。撰出回咨,正書安寶後,定禁軍騎撥下送于灣府,使之入送鳳城將處,以爲轉致盛京之地,何如?傳曰,允。
又以禮曹言啓曰,卒冬至兼謝恩正使權常愼喪,凡百隱恤之典,一依故判書沈頤之例擧行事,命下矣。禮葬時未復舊,棺槨·役軍,令該曹題給,何如?傳曰,允。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
義禁府啓目,利川前府使,李鍾稷原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
李鍾穆,以義禁府言啓曰,卽接月令醫員洪勉紀手本,則時囚罪人李鐘稷,素患疝積之症,處冷添劇,肚臍橫亘,食飮全却,目下症形,實爲危篤云,罪人病勢如此,則一邊保放,一邊草記,曾有定式矣。李鍾稷,姑爲保放之意,敢啓。傳曰,知道。
又以義禁府言啓曰,卽接黃岡縣監李羲玄牒呈及成冊,則大逆不道罪人仁白應坐諸人,査出以來矣。仁白子興弼,方囚縣獄,發遣府都事,與地方官,眼同依律文緣坐處絞,弟之英,全羅道樂安郡,緣坐爲奴,妻大阿只,全羅道海南縣,女莫禮,全羅道康津縣,子婦莫德,慶尙道泗川縣,次子婦大隱禮,慶尙道彦陽縣,竝緣坐爲婢,侄興延,慶尙道金海府,緣坐流三千里安置,而右罪人等,竝捉囚於本縣獄,依例令刑曹,押送于各其配所,何如?傳曰,允
又以刑曹言啓曰,義禁府啓辭內,卽接黃岡縣監李羲玄牒呈及成冊,則大逆不道罪人仁白應坐諸人,査出以來矣。仁白子興弼,方囚縣獄,發遣府都事,與地方官,眼同依律文緣坐處絞,弟之英,全羅道樂安郡,緣坐爲奴,妻大阿只全羅道南海縣,女莫禮,全羅道康津縣,子婦莫德,慶尙道泗川縣,次子婦大隱禮,慶尙道彦陽縣,竝緣坐爲婢,侄興延,慶尙道金海府,緣坐流三千里安置,而右罪人等,竝捉囚於本縣獄,依例令刑曹,押送于各其配所,何如?傳曰,允事,命下矣。罪人等,方在縣獄,令道臣,押送于各其配所之意,分付,何如?傳曰,允。
上在昌德宮。停常參·經筵。
李奎鉉啓曰,大司憲宋穉圭,執義崔時淳,掌令金錫泰,持平任文伯·姜在勉在外,掌令宋在淳未肅拜,監察茶時之意,敢啓。傳曰,知道。
洪起燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,工曹判書朴宗薰,除拜後過三日不爲出肅,依定式推考警責,仍卽牌招察任,何如?傳曰,允。
傳于韓義運曰,禮房承旨,馳詣宗廟·景慕宮,奉審摘奸以來。
韓義運啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿·洪羲祖,副校理趙忠植·李憲球,副修撰尹秉烈·朴光錫,旣有只推之命,竝卽牌招,推移入直,何如?傳曰,允。
傳于申緯曰,留院公事入之。
申緯啓曰,今日齋宿承旨,當爲備員,而右副承旨李鍾穆,須資出去,而卽爲牌招,何如?傳曰,允。
又啓曰,今日齋宿承旨,當爲備員,而右副承旨李鍾穆牌不進,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,權敦仁落點。
韓義運,以侍講院言啓曰,明日顯思宮望祭,王世子亞獻禮時,宮官當爲全數進參,而輔德未差,兼說書趙容和呈辭受由,無以備員,令政院稟旨變通差出,待下批,牌招。兼弼善朴英載,司書徐萬淳,亦爲一體牌招,以爲進參之地,何如?傳曰,允。兼弼善·司書及兼說書許遞,與未差之代,前望單子入之。
春坊前望單子入之,輔德呂東植,兼弼善趙忠植,司書韓弘敎,兼說書吳致愚落點。
韓義運,以侍講院言啓曰,明日顯思宮望祭,王世子亞獻禮時,宮官當爲全數進參,而弼善李寅泰,兼說書吳致愚有實故,無以備員,何以爲之?敢稟。傳曰,竝許遞,前望單子入之,待下批,牌招察任。
春坊前望單子入之,弼善金裕憲,兼說書金鍏落點。
以右副承旨李鍾穆牌不進罷職傳旨,傳于申緯曰,只推。
以應敎徐有素,副應敎朴晦壽,校理徐相祿·洪羲祖,副校理趙忠植·李憲球,副修撰尹秉烈·朴光錫牌不進罷職傳旨,傳于韓義運曰,只推。
韓義運,以奎章閣言啓曰,明日卽書香閣春孟朔大奉審日次,時原任·閣臣,依節目進詣擧行之意,敢啓。傳曰,知道。
洪起燮,以備邊司言啓曰,全羅道羅州牧荷衣·紅衣兩島漂人合五十一名,當不日上來矣。依近例,直令入接于弘濟院後,更爲問情,所着衣袴,分付各該司,依例題給,令齎咨官領往,而申飭各該道臣,使之定差員,次次領送,亦令灣府,預先馳通于鳳城將處,以爲度江後護送之地,何如?傳曰,允。
又以備邊司言啓曰,貢市人詢瘼事,命下矣。取見其所懷,則其人,濟用監·戶曹·長興庫·司宰監·司䆃寺,司僕寺貢人等,以爲八主掌應辦之弊,去而益甚,莫可支保,而文科初試二所之自養賢庫擧行者,又於乙亥,使之合設單所,而養賢庫則姑爲頉免矣。今則如前分所,而該庫應辦,仍令頉免,見今各貢十分弊痼,而橫當分外一主掌之役,尤無支堪之道,特許變通,俾免疊役事也。始合爲單所,旋分爲二所者,今難更議合所,初旣許頉於該庫,而若又還責於該庫,則銷刻之政,在所當念,而大抵以八主掌,而當九主掌之役者,貢勢則宜有撟捄軫恤之方。令戶·禮堂,另加商確,更爲報來後稟處。尙衣院白吐紬契貢人等,以爲衣襨所入吐紬,轉益踊貴,落本太多,措備進排,實無其路,特依表裏吐紬契昨春變通例,所受貢價,使之移劃惠廳,從貴上下事也。以其應役進排,則與表裏契,宜無異例,若有從他聊賴,則與表裏契難用一例,核實量處之方,付之該曹。長興庫地衣契貢人等,以爲鋪陳進排,本有辛巳·癸丑兩年節目之稟旨減省者,而近來講試所及測候官所排,營繕役事時,員役匠人及尙衣院各樣工造時所排,武科初試一所及校書館紙地搗砧時所排,瓊玉膏監煎時所排,俱是節目中省減者,而科外責應,支保無路,依兩年節目,申明嚴飭事也。兩年節目,至爲截嚴,筵稟定奪,遵行已久,而追後雜出,復襲前弊者,揆以事體,極不成說,一依節目所載,更加嚴飭禁斷。三南方物大小好紙·契紙廛貢市人等,以爲本貢進排,係是事大物種,每爲預貿於諸道寺刹,而近多營邑勒奪,與松商私貿之弊,特爲嚴飭禁斷事也。貢市預買,自有所重,而勤奪私貿,聞極驚駭,以此意,發關嚴飭於該道,內資寺園頭契貢人等,以爲矣貢受價,卽是園頭軍料米及黃牛草價與山田稅錢,而收稅近漸減縮,每年白徵進排,洽爲四五百金,將至渙散之境,特爲從長變通事也。稅入,如無以當役費,則無怪其稱冤,參量撟捄之方,令該寺從長處之。繕工監鴨島契貢人等,以爲矣貢進排,與長木契一般,而當初假家革罷時,長木契則有補縮條給代者,矣貢則未蒙一視之澤,依長木契例,補縮條,特令上下事也。長木草薍,均爲假家所用,而革罷之後,所請補縮之,此無彼有,似或有向隅之歎,自該曹從便量處,營繕軍契舊貢人等,以爲矣貢年前,弊到難支,不得已納券退去,自戶曹一一矯弊後,仍爲官付矣。貢物本價,初不出給,至與貢人債給錢而竝爲入官,豈不冤枉之甚乎?特令戶曹,本貢及新定節目,還爲出給,以爲新募擧行之地事也,始圖避役,自願納券,及其官付之後,還復凱覦,已關民習,況其所負公貨,恰過萬金,而自該曹,排年替報,則今此所陳,猥濫太甚,置之。立廛市民等,以爲御衣襨次緞價,戶曹則以丁銀上下,燕貿則以天銀換送,換品之際,每兩添補,洽爲一兩零,出債補縮,積到數萬,望絶支保,煥散在卽,特以天銀價,磨鍊上下,俾保廛業事也。銀木廛市民等,以爲本廛之逢授銀中,尙方進排,自是手巾天銀,勅需所用,乃地銀改鍊品,至十星後進排者,而戶曹則以丁銀價上下,故雖有劣縮之加磨鍊,優劣相懸,致縮甚多,而在前供上紙契丁銀進排之時,丁銀價貴,猶得補縮,今則丁銀無用,市直漸歇,銀一兩落本,少不下爲錢一兩,年年如此,積至屢萬金,流散顚連,迫在朝夕,特命該曹,從便變通事也。眞絲契貢人等,以爲衣襨所入眞絲,燕貿銀價之戶曹上下,丁銀市直,漸漸低歇,換銀貿絲之際,落本太多,積到數十年,多至數萬金,疲殘貢勢,無以支保,自今戶曹上下銀價,從燕貿銀價上下事也。兩廛一貢,其弊源則在於丁銀價下,無以當其進排也。時價旣然,則貿易吹鍊之落本滋多,勢所固然,渠輩陳瘼,不爲無據,撟捄之策付之該曹,使之從長論報後,更爲稟處。帽子廛市民等,以爲關西貸下錢,依辛未判下,特令出給事也。辛未之未出給,而丙子陳瘼之所不得許者,況可責之於目下關西公儲罄竭之時乎?依前置之。衣廛·綿子廛·鞋廛市民等,以爲通共之後,廛不成樣,各拈一種,特禁亂廛,烟草廛·烟竹廛市民等,以爲復禁亂廛事也。諸廛通共,行之已久,今不可容議於變更,置之,何如?傳曰,允。
護軍金熙周疏曰,伏以臣所帶職名,卽樞銜也。國家設官分職,各有所司,而無所事爲,安享厚祿,獨此職爲然,古人之當此職者,常以虛縻爲懼,有或屢上辭牘,必欲解免,今之樞銜,卽古之樞銜也。臣以無似,何敢虛帶職名,徒竊廩祿哉?臣犬馬之齒,已迫遲暮,冒寒上來,百病交攻,委頓旅舍,運動不得,所帶之職,直爲臣養病坊也,私心惶蹙,不敢晏然,短章自列,仰瀆崇嚴。伏乞聖慈,遞斥臣職,以安私分焉。臣於丐免之章,不敢贅及他事,而伏念臣不過嶺外之一庸品耳。自在先朝,已蒙特達之遇,逮我殿下,又荷念舊之恩,踐歷華顯,躐躋卿班,默念前日所以藉手於兩朝之間,未有一言一事,可以補衮職而贊鴻猷者,臣每中夜思惟,怛然震悚,不知所以措躬也。噫,漆室之微,猶知憂愛,野人之賤,尙獻芹曝,況臣獻贊之職,論思之筵,得叨自效之地者,凡幾遭矣,而不惟膚淺之見,學無心得,抑亦疎逖之蹤,常懷嚴畏,含默爲家計,旅退爲能事,居然已屬鍾鳴漏盡之境矣。杜門跧伏,眞心乃現,誠恐一朝,先犬馬塡丘壑,則是臣上負揀拔之恩,下失陳就之義,而死無以歸侍先王於陟降之下也。唐·虞之際,主聖臣良,上無可進之善,下無可規之失,而吁咈盈堂,拂違成俗,臣每讀書至此,未嘗不慨然想慕,以爲不如此,無以成唐·虞之美也。方今聖學日新,百隷贊成,如臣謏聞,誠未得其可言之幾,然道體固無窮,工夫亦無盡,故古之聖王,不以己之聖而拒人之言,古之人臣,亦不以其主之已聖而或忽於承弼之義,則愚臣狂瞽之言,亦未必不有槪於稽衆之下也,是敢以平日所聞於師敎者,草成一本,分爲六條,以替微臣暬御之箴,言雖瑣屑,而情實忠愛,蓋亦竊自附於以言事君之義也。芻蕘之言,至理亦寓,伏願殿下,少垂澄省焉。其一曰躬聖學,臣聞人主一心,萬化之本,人主之心正而後,朝廷正,百官正,四方萬民,莫不一於正,是以朱子論治道,以立大本一事,眷眷爲言,而其言曰,大本旣立,然後天下之事,可從以理也,心之爲萬化之本,詎不信哉?然心不能自正,正之之道,只在乎學,而學之爲言,不但臨筵對冊,講討經史而已,必須完養於端情未發之前,密察於幾微方萌之際,靜而亭亭當當,未有偏倚之失,動而井井方方,無過不及之差,然後方可謂大本之立,而學之得其道也。夫以堯·舜·禹之大聖,而當天位授受之際,庶官·庶績可告者何限,而堯之一言,舜之三言,不過精一執中而已,此千古帝王相傳心法,而後來聖賢千言萬語,究其要歸,皆不出此。成湯之檢身若不及,文王之望如未見,孔·顔之克復博約,曾氏之格致誠正,子思之擇善固執,孟子之遏欲存理,俱是一串來歷,而啓其察職之方,進爲之要,俱在於濂·洛以來諸賢之言,剖析開示,如指諸掌,帝王之學,雖與韋布不同,然心是一法,學無二道,循之而上,則爲堯·舜,反之而下,則爲幽·厲。治亂之幾,聖狂之分,只在於立心毫釐之間,而竊惟殿下,以上智之姿,躬性理之學,頻御講筵,日接論思,今已二十有餘年矣。宜其治化郅隆,民俗熙雍,而百隷或幾乎怠弛,庶事不免於叢脞者,何也?臣愚死罪,誠未敢知,殿下之遏欲存理,無歉於孟氏之訓,而擇善固執,允蹈乎思傳之旨歟?格致誠正之工,果符曾氏之傳,而克復博約之學,能造孔·顔之域歟?望道如文王,檢身如成湯歟?學造乎其極而蔑其效者,臣未之聞也。雖然孔·顔之學,非一疏可到,堯·舜之治,非一朝可致,讀書窮理,以廣其智思,應事接物,以驗其得失。戒懼於燕淵蠖濩之中,省察於念慮幾微之初,始者頻復頻悔,而末乃統會于一,初或辛苦齟齬,而從必廣胖于身,以至於德成仁熟,而中和位育之妙,蓋有不期然而然者矣。苟或憚於持守,恬於習熟,以小善爲不足爲,以小事爲不足謹,則凡所以蠱心喪志,發於政而害於事者,又非閭巷匹庶之比也。仍伏念先大王,學究天人,心傳欽恭,以堯·舜生知之聖,任孔·孟傳道之責,夫旣作之於前矣。況又春宮邸下,天質夙成,睿學日就,延頸之望,八域顒若,文王之無憂,殿下殆有之矣。凡所以丕承丕顯,光前啓後者,又豈非殿下之所擔夯而燕翼者哉?贊天道者,極於行健,贊文德者,極於純亦,學之成,在乎爲之不已而已。書曰,念終始,典于學,惟殿下念哉?其二曰立紀綱。臣聞紀綱者,人之筋骨也。筋骨廢則四體無力,筋骨盛則血脈强旺,國之有紀綱,亦猶是耳。國之爲國,有法律以制下,有禮義以施人,有號令以御四方,而所以行之者紀綱也。紀綱不立,則法律爲虛器,禮義爲弁髦,號令無所施而國隨以亂矣,君安得爲君,臣安得爲臣?我國家開創以來,先立乎紀綱,宰臣之重,都尉之貴,大臣得以覈治,而當時以爲常,後世稱其美,至於殿中之漆門,臺臣之月臺,振勵規督,不少假貸者,皆所以嚴立紀綱,維持世道,以尊朝廷而補治道也。近年以來,紀綱日頹,朝廷之上,散無友紀,閭巷之民,愍不畏法,祖宗成憲,有廢而不擧者矣,朝廷命令,有閼而不行者矣。百度廢墜,名分都虧,民不知官,賤或凌貴,習而爲常,恬不爲怪,世道之憂,已不勝其寒心。竊伏念朝廷者,四方之根本,朝廷正,則四方安有不正者哉?朝廷之正,亦有所本,臣聞不出家而成敎於國,宮掖之內,燕昵之地,人主之所得私也。聖心易於解弛,近習易於昵狎,苟非猛加省念,嚴施操束,則便嬖之蠱志,宴安之伐德,將有不可勝言者矣。古之人君,必致謹於此,而人臣進言,亦必眷眷於此,程子爲講官,乞請皇帝在宮中,起居動息,皆使經筵官知之,此可謂三復歡息而慼然動心處也。人君處深宮之中,動作起居,令朝臣知之,然後人君,有警省之道矣,宦官宮妾,掖隷賤品,有畏憚之心矣,此豈非立綱振紀之一大關捩乎?諸葛孔明,治蜀以嚴,朱子封事,屢以綱紀不立爲憂,蓋當衰微之世,所以維持者,惟在於法律紀綱,而不嚴,則法律不得行矣,不振則紀綱不得立矣。伏願殿下念哉?其三曰廣人才,臣聞衆力竝則萬斤不足擧也,群智用則庶績不足熙也。國家設官分職,立法制廣蒐羅,取之非一道,用之非一科,則其於隨才授能之方,亦已備矣,而夫自世級日降,恬嬉成習,朝除暮遷,架屚度日,命德之器,徒成文具,經筵有啓沃之責,而冗官而已,臺閣爲耳目之任,而虛位而已。循是以往,百隷皆然,噫,只此而已,誰之不能,而限以法制,不相踰越,界之以地閥,拘之以物色,分之以文武,蕞爾小國,階限種種,揆以法意,得無亦挾而不廣乎?三代之制,立賢無方,有擧於畎畝者矣,有擧於版築者矣,有擧於鼓刀者矣,有擧於販鬻者矣。蓋其孤臣孽子,操危慮深,動忍增益,而多達人智士,我朝庶孽之四百年枳廢,安知無不世之豪,大任之才,空湮沒而莫之售也?宜其一番更張,以爲振勵甄拔之道矣。乃者庶流疏擧,出於積菀之餘,而朝家特許疎通之典,甚盛擧也。雖然量才而取用則爲恢公,而人人自爲之地則爲徇私,自上而汲引則爲疏菀,而夫夫而力爲之爭則爲招亂。迺於節目頒下之後,不知來歷之徒,謀避良役之類,群起竝附,謂此機之可乘,攘臂弩眼,肉戰血爭,隳突校院,哮呶官門,幾乎無邑不然,若是不已,將何變之不至哉?夫民生有欲,觸物緣境,必須上之人,摠攝而齊整之,然後可以勵風俗而息亂爭。惟彼庶流,亦多世閥衣冠之族,此其中,豈無茂才異等,修身飭行,可以爲世用者,而若其奔走板援,營汲躁競者,要皆非識道理,解事體之輩。用人之法,最貴恬謹,變通之初,尤宜審愼,先就其有行義尙廉讓能文學者,上自朝廷及太學,力加拂拭,雖高官美爵,無或枳格,要以廣其才而通其路。至於鄕曲之間,亦宜通之以漸,甄之以才,鄕任則視朝庭,校院則視太學,雖不必以地閥而定其階限,而亦不宜以疎通而不分賢否。疎通之中,兼寓掄選之義,扶抑之間,仍開自新之路,使向善者有所慕,犯科者有所畏,豈但爲目下收用人才之道?抑亦有補於日後作成之方,而實合於古者。凡民入學之制,至若家間嫡庶之分,自是三代舊制,不可以疎通之故,而或少弛張,彼一種悖妄之類,憑藉犯分,凌踏舊儒,罔有紀極,蔑視嫡派,全不顧忌,此則道臣·守宰,亦不得辭其責矣。請令廟堂,行會各道,嚴加摘發,繩以重律,斷不可已。此係政令施措之末,非臣癃廢所敢及,而新自嶺下來,目見紛亂多端,變怪層生,敢以疏道之方附陳之。易曰,窮則變,變則通,通變之道,惟在施措之得其宜耳,惟殿下念哉?其四曰恤民隱。臣聞民惟邦本,本固邦寧,夫民隱之不可不恤,不待知者而後知之,夫人而皆知之,以聖上若保惠鮮之德,豈或少緩於丙枕宵旰之憂哉?臣生長鄕曲,習知民事,其暑雨祁寒,怨咨之狀,仰事俯育,艱苦之情,有不必一一枚擧。彼食狗彘之食,衣鶉鵠之衣,一年光景,盡從椎剝中過了,上天至仁而未蒙生成之澤,四海至廣而茫無歸庇之所,使殿下之庭,有獻流民圖者,其不爲之惻然傷恫,當御而廢箸乎?夫爲國之道,在乎得衆,得衆之要,在乎恤民,古先聖王之居民上也,必以其欲,從天下之心,而不敢以天下之人,從其欲。民之所甚欲者,必先行之,民之所甚惡者,必先去之,欲與惡,惟民情之是從,而所費者財用,所收者人心,則旣不失人,又何乏用?是以先聖論愛人,必以節用爲本,朱子論恤民,必以省賦爲要,夫天之生財,元有此數,濫於此則縮於彼,節於上則裕於下。漢文帝身衣弋綈,而連年減租,尙有紅腐之積,至其後也,經費無節,而桑弘羊·孔慬之徒,榷稅漁利,常患不足,此無他,節之則裕,不節則竭,理勢之必然,是以欲恤民,必先紓力,欲紓力,必先節用,節用之道,只在乎省無用之費,緩不急之務,抑侈靡,躬僉約而已。試觀綺紈之家,市井之徒,侈靡相尙,日盛月新,一袍之直,或費百金,一宴之需,多至千財,瑁簪珠履,誇耀成風,高髻廣袖,觀效捷響。善覘事者,觀其所趨向,而知其所好尙,臣以是知朝廷之上,未能盡儉納之道也。一夫重裘,而天下有寒者矣,一夫重肉,而天下有飢者矣。竊觀今日之勢,豈但爲一夫之重裘重肉而已哉?今之論者,每以經用闕乏爲言,朝關暮會,遞次催迫,刻督者指爲能吏,寬恕者目爲庸才,若此爲是,則有若盍徹之論,果爲迂闊,而必如王鉷·陳京·楊愼矜之徒,然後方可謂忠於君而善爲國矣。反裘而薪,渴澤而漁,念之及此,寧不爲之悚然乎?當今事勢,如人羸瘵之極,一毛一髮,無非受病,急之則傷氣,緩之則沈痼,政宜補養脈息,調護肢體,不宜遽下攻瀉之劑也。臣謂宜殿下躬弋綈之儉,紆旰食之憂,嚴贓汚之律,抑冗浮之費,緩催科之政,蠲久遠之逋,禁隣族侵懲之弊,革吏胥刁蹬之奸。仍下哀痛之詔,務盡原恤之情,當寒而悶其凍皴,當春而恤其領顑,雖不能大更張大變通,而若其裁省以裕財,懷保以逮下,使民情固結,人心歸向,則不可不爲之急先務也。書曰,德惟善政,政在養民,惟殿下念哉?其五曰正士趨,臣聞士者,國之元氣也。在昔設學造士之法,其制甚美,而其敎有序,蓋將以講夫德行道藝之實,以明君臣父子之倫,修齊治平之道,故士有定志而絶於外慕,此其所以成人才而正風俗,濟世務而致太平也。兩漢選擧之目,魏晉中正之法,已不及古制,而隋唐以後,專以文詞取人,則尙德賓興之化,始不復行矣。及至我東,設科取人之法,最爲無義,朝廷之所以待士,父兄之所以勉子弟,不越乎騈儷記誦之巧,冒沒躁競之徑而已。噫,四六雕繪,何關於經國,音讀訛正,何補於制治也?倚馬之草,燭刻之製,試觀其篇,全不成樣,腹笥經傳,口泉章句,試叩其義,矇不省識,所工非其所用,所取非其所需,而祗以長浮靡之習耳。雖使考課極其情實,取舍極其公平,而旣得之後,付之筌蹄,況今科試之場,猥屑雜濫,一經科榜,醜噪喧藉,殆欲掩耳而不欲聞。以殿下禮羅之地,恣一時鄙瑣之欲,向也昏夜行之,而惟恐人知,則似有羞惡之良心,而今焉白晝公行,而特以自詑,則竝與廉恥而都喪矣。國家設科取士,將欲爲廊廟之需,而得此拚棄廉隅,冒沒躁進之輩,抑將何所用之也?宋王文正,嘗於上前,屢言張師德之可用,而至師德兩及其門,則曰第緩之,以戒貪進。眞宗問治道何先?李沆曰,不用浮薄新進之人,文彦博進言,搢紳紛競,非裁抑之,無以厚風俗。嗚呼,使數人者,第觀今日風習,當作如何語耶?宋時以省闈之盜用蘇氏貢擧議者,擢置上第,朱子貽書時宰,至以爲使天下之士,競務爲偸薄紛華之習。夫科試取人,榮辱所係,下之於上,不從其令,而從其所好,故兩漢好策士,而賢良之對莫盛焉,六朝好綺麗,而詞賦之工莫甚焉,正趨矯俗之方,只在人君好尙之如何耳。今其科制,已成祖宗朝成憲,有不可輕易議爲,然若如程伯子熙寧之議,朱夫子貢擧私議,因其舊制,稍加裁抑,文體稍尙本實,程限稍加寬緩,要使盡其工力而取其近古,爾雅以爲回淳反朴之漸,至若科試之際,亦宜嚴飭廟堂,別定規制,不但以虛文備數,循例謄飭,凡士子鑽刺及主試用情者,另爲摘發,限身禁錮,則彼之熙熙穰穰,只是利欲之計,身旣僇辱,尙何復爲哉?䲭鳶爭鼠而鳳不下,鷄狗出門而士不至者,恥與之爲伍也。世或有恬靜自脩之士,不欲立於殿下之庭,則此豈國家之福,而朝庭之美事哉?詩曰,周王壽考,遐不作人,惟殿下念哉?其六曰崇道術,臣聞道之大原出於天,其用在於天下,其傳在於聖賢,體道者聖,學道者賢,修道者吉,悖道者凶。唐·虞三代之盛,道術行於上而明於下,衰周以後,道術裂而群慝竝興,俗之汚隆,世之治亂,罔不係於道之興廢耳。堯·舜·禹·湯,體此道而上焉,故澤及於天下,孔·曾·思·孟,明此道而下焉,故敎傳於萬世。自玆以往,槪之無善治純俗者,由道之不明不行也。秦以山西鏖六國,欲傳萬世,而劉氏一呼,關門不守,健兒名將,賣降恐後者,何也?焚滅詩書,遺棄道術,人惟見利而不聞義也。漢高帝躬獧甲胄,櫛沐風雨,而過洙·泗則有太牢之祀,聞絃誦則嘉禮義之守,明帝崇儒重道,臨雍拜老,卒得四百年少康之治,南唐之世,建白鹿書院,宋朝因之,渡江以後,雖當百戰搶攘之日,而閩·浙·湖·湘之間,斯文蔚興,正學大振。胡元竊據,首立太極書院,乃有許衡·吳澂之徒,猶知尊信程·朱,扶持一脈。蓋自漢宋以後,數千百載之間,冠帶禮讓,大振儒鐸,得免於夷狄禽獸者,道術爲之維持耳。恭惟我東,僻處海隩,箕範失傳,歷世微茫,至于麗末,程·朱之書始至,乃有知尊信而講明之者,逮至我朝,聖繼神承,創業垂統,其規模典章,大抵皆損益虞夏殷周之道,有非漢晉唐宋之幾及,而斯道之傳,日星於昏衢,以及我先大王,集成群聖,體道傳統,在宥二十四年,躬堯·舜之學,得孔·朱之心,崇經術重儒道,蓋自三代以後所未有也。惟我殿下,舜承堯緖,踐位行禮,凡所以繼志述事之道,豈亶在於庶政萬幾而已哉?政宜立經陳紀,圖所以爲振肅朝綱之道,道德齊禮,圖所以爲丕變風化之原,而若其所以振勵作成之方,不過曰崇道術而已。道之在天下未嘗亡,其在人也,不可須臾離,而術者,其體道之方也。三代以前,明此術也,故有道之長,三代以後,壞此術也,故無道之暴,不壞而明之,是謂之崇,崇之之道,在於彰癉而勸懲,放勳所謂匡直輔翼,孟子所謂尊德樂義,皆爲是耳,天下莫尊於道,道在於人,則人爲之尊,尊其人,所以重其道也,是故生則尊顯之,沒則旌異之,使民視上之所好尙,而爲趨舍焉。傳曰,上有好者,下必有甚焉者,惟殿下念哉?已上六條者,臣於癃病之中,掇拾舊聞,稽考往訓,僅取其立志制治之最大而急者,摸索爲說。雖其言語陳陋,意味斷續,不足以槪聖心而備蕘擇,然卽此六者之目,而或賜邇言之察,則亦足以爲聖上培本達化之要。臣策名三十年,雖不能以一言仰裨聖聰,而其所以隱之於心,而不敢忘狗馬之戀者,則亦庶幾可以因此而少暴焉。如蒙上聖開納萬一,爲取善用中之助,則是臣死有餘榮,若其言之無可採,事之無可施,亦所以自陳其醜悖之實,而爲不失無隱之義,此臣所以傾到而畢陳之,不敢復顧嚴畏之義者也。抑臣有區區微悃,久欲仰陳於明主之前者,年前因故參判臣金㙆疏陳以故參議臣李象靖,有道學之實,特下亞卿貤贈之典。殿下旣未見其人矣,未得其爲學之工,造詣之實,而已加以不世之典,殿下之於象賢,蓋已至矣,而其後因儒臣陳達,又使之徵其遺文及所著敬齋箴集說,而進御之矣。以殿下求道好賢之誠,必有曠想於遺書繙閱之間者,而竊意殿下,或有未悉於平日用功之實,與夫抽啓關鍵,上接淵源之正者,臣請爲殿下一陳之。蓋李象靖,承道學中微之後,膺聖上休明之敎,慨然以興起斯文爲己任,沈潛性理之奧,究極天人之會,蓋亦積林下六十年之功矣。其爲學也,敦尙本實,根據踐履,一以朱子·李滉爲準的,窮理則自一事一物,以至於精義入神,居敬則自閒居獨處,以至於應事接物,足目俱到,體用兼全,無神奇絶特之行,而盡日用彝倫之常,其自成之功,蓋已盡正大光明之域,而當時東南敎育成就之效,亦多彬彬有可觀矣。昔在先王嗣服之初,崇儒重道,作興斯學,而特揀李象靖於科目之中,而待之以抄選之禮,前後旌招,禮亦至矣。惜乎其際遇方隆,而年及懸車,不能仰贊馨香之治,位不滿德,而旋致臨朝嗟悼之敎,今我殿下之所以特令貤贈者,實所以仰成先王之志,而第念道學之特異者,勿拘資格,自是朝家令典,則循例進階,或欠旌異之意。夫以李象靖之賢,而生不能致必得之位,沒不能推勿拘之恩,挺間世之姿而靳曠百之典,何以能扶豎已頹之民俗,喚醒一代之耳目哉?昔在明·宣之際,有若文純公臣李滉,起自科目,而待以賓師之位,退處丘樊,而常勤束帛之禮,及其歿而贈秩,及於訃聞,易名不待諡狀,額院徧於八路,聖廡許以從祀,伻侑曠感,歷世彌彰,崇報之典,如或不及,此豈但爲其人致隆已也?蓋所以崇德象,樹風聲而勸來後耳。今李象靖之學,深得文純之傳,日用常行,動遵遺規,微辭奧旨,如執左契,蓋靡文純,則李象靖之學,無所祖述,而靡李象靖,則文純之道,無所傳統矣。然則今日所以尊崇李象靖,實所以尊文純之道,而其於扶植風勵之政,宜莫有先於此者矣。今我殿下,特下曠感之恩於李象靖,贈以極爵,錫以美諡,俾伸嶠南多士之望,則所謂賞一人而天下知勸,在於是矣。臣少嘗出入李象靖之門,見其謙虛退讓,不求人知之盛,且在當人,不以窮廢而有所損,不以褒崇而有所加,則臣之爲象靖陳請者,跡涉干恩,語近阿好,而臣竊聞道之所存,不嫌曲謹,故伊川,稱明道以孟子後一人,而不爲私,文純之世,門下諸人,相繼申請,而不爲阿,今臣此言,非臣私好之言,卽一世之論,非特爲先師地也,蓋將以爲國家盡崇儒之道,極風敎之盛,則實所以上報拂拭之恩,而下盡尊衛之道也。伏願聖慈,勿以人廢言,下臣疏本,許令廟堂,論稟施行,則國家幸甚,斯道幸甚,臣無任云云。答曰,省疏具悉。六條敷陳,可見憂愛之心,殊庸嘉歎,可不體念?其中可以施爲者,與尾陳事,竝令廟堂稟處。
上在昌德宮。停常參·經筵。
望祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金履喬,副提調申緯啓曰,親行望奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉
李奎鉉啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
申緯啓曰,行左承旨李鶴秀,左副承旨洪起燮,右副承旨權敦仁,今日不爲仕進,竝卽牌招,何如?傳曰,允。
李奎鉉啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,黃海水使李圭德下直,長弓一張,長箭一部,片箭一部,筒兒一箇賜給。
韓義運啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈·朴光錫,旣有只推之命,竝卽牌招,推移入直,何如?傳曰,允。
李奎鉉啓曰,大司憲宋穉圭,執義崔時淳,掌令金錫泰,持平任文白·姜在勉在外,掌令宋在淳牌不進,監察茶時之意,敢啓。傳曰,知道。
以大司諫任厚常,正言金洛駿,掌令宋在淳牌不進罷職傳旨,傳于李奎鉉曰,只推。
傳于韓義運曰,發遣吏郞,諸執事淸齋與否,摘奸以來。
兵曹口傳政事,上護軍單李存秀。
以左副承旨洪起燮,右副承旨權敦仁牌不進罷職傳旨,傳于韓義運曰,只推。
以弼善金裕憲牌不進罷職傳旨,傳于韓義運曰,只推
以兼弼善趙忠植,司書韓弘敎牌不進罷職傳旨,傳于韓義運曰,只推。
韓義運,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以奎章閣言啓曰,今日書香閣大奉審,雨雪如此,不得擧行,依節目,當朔內,擇日擧行之意,敢啓。傳曰,知道。
又以禮曹言啓曰,皇壇擅上及祭器等,每年孟春,戶禮曹堂上奉審事,曾有定式矣。今正月二十四日,臣曹與戶曹堂上,同爲進去奉審後稟處,何如?傳曰,允。
又以禮曹言啓曰,永禧殿春奉審,酌獻禮當次之年,則酌獻禮前,例爲擧行矣。今正月二十五日,臣曹與戶曹堂上,同爲進去奉審,何如?傳曰,允。
又以觀象監提調意啓曰,本監三學中,天文學·命課學兩學,俱有階梯之職,而至於地理學,則獨無陞階之道,從今爲始,相禮官四窠,依天文學修述官,命課學修選官例,以爲階梯之地,〈何如?〉傳曰,允。
李奎鉉,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
顯思宮望祭親行敎是時,終獻官行知事金蓍根,贊禮禮曹判書洪義浩,典祀官奉常正柳季麟,宮闈令尙膳金道浹,執禮應敎徐有素,執尊副司果權馥,大祝修撰金正喜,祝史分兵曹正郞鄭知容,齋郞文學徐左輔,盥洗位司藝朴起壕,兵曹佐郞盧尙羲,爵洗位禮曹佐郞白萬榮,兵曹佐郞朴齊輝,亞獻盥洗位典籍安仁,終獻盥洗位校書校理蔡弘勉,贊者引儀金秉始·趙必煥,謁者兼引儀徐有晃·沈正禮,贊引兼引儀李在陽,假引儀吳泰瀚,祭監監察安孝述·沈源祖。
乙酉正月十五日子時,上詣顯思宮。望祭親行入侍時,行都承旨申緯,行左承旨李鶴秀,右承旨韓義運,左副承旨洪起燮,右副承旨權敦仁,同副承旨李奎鉉,假注書金龍翼·孫秉周,記事官金鍏·吳致愚,檢敎待敎徐熹淳·金正喜以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,贊禮前導入顯思宮,詣板位前。贊禮跪啓請俯伏哭,上俯伏哭,王世子以下在位者皆俯伏哭。贊禮啓請止哭興·再拜興·平身,上止哭興·再拜興·平身,王世子以下在位者,皆止哭興·再拜興·平身訖。贊禮前導,詣尊所東向立,緯酌酒,奎鉉以盞受酒,上詣神位前,北面俯伏跪。緯奉香,奎鉉奉爐以進,贊禮啓請三上香,上三上香,受香爐奠于案,仍行初獻禮。緯奉爵以進,贊禮啓請執爵獻爵,大祝跪讀祝文訖,贊禮跪啓請俯伏興平身,上俯伏興平身,贊禮導上降復位,執禮請行亞獻禮。宮官引王世子,入詣尊所,執尊者酌醴,宮官以爵受醴,王世子入詣神位前,宮官執爵獻爵,王世子以爵受宮官,奠于靈座前。宮官請俯伏興平身,王世子俯伏興平身,降復位,執禮請行終獻禮。謁者引終獻官行知事金蓍根,詣神位前行禮訖,出就復位,執禮請俯伏哭,上俯伏哭,王世子以下在位者,皆俯伏哭,贊禮請止哭·興再拜興·平身,上止哭興·再拜興·平身。贊禮詣望燎位訖,啓請禮畢,上還入齋殿。諸臣以次退出。
上在昌德宮。停常參·經筵。
李奎鉉啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
申緯啓曰,行左承旨李鶴秀,左副承旨洪起燮,今日不爲仕進,竝卽牌招,何如?傳曰,允。
傳于韓義運曰,禮房承旨,馳詣受香諸處,奉審摘奸以來。
李奎鉉啓曰,訓鍊大將白東薳,禁衛大將趙萬永,以東南關王廟獻官,今方受香出去矣。所佩命召,竝來請還納,何以爲之,而將兵之任,不可無一刻摠察之人,何以爲之?敢稟。傳曰,仍佩往來,訓將,御將兼察,禁將,摠使兼察。
又啓曰,訓將,御將兼察,禁將,摠使兼察事,命下矣。兼察訓鍊大將申鴻周,兼察禁衛大將朴周壽,竝卽牌招,聽傳敎,何如?傳曰,允。
申緯啓曰,卽者吏曹郞廳來言,河陽縣監金秉淵,兩司俱未署經云。除在外·未署經外,未肅拜人員,竝卽牌招,何如?傳曰,允。
以應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈·朴光錫牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈·朴光錫,旣有只推之命,竝卽牌招,以爲推移入直之地,何如?傳曰,允。
李奎鉉啓曰,大司憲宋穉圭,執義崔時淳,掌令金錫泰,持平任文白·姜在勉在外,掌令宋在淳牌不進,監察茶時之意,敢啓。傳曰,知道。
以大司諫任厚常,掌令宋在淳牌不進罷職傳旨,傳于李奎鉉曰,只推。
李奎鉉啓曰,卽者義禁府都事來言,保放罪人李秉吉照律,李正幹·李鍾稷等,當爲議處,而判義禁未差,次堂例不得擧行云,未差之代,政官牌招,開政差出,待下批,牌招,以爲擧行之地,何如?傳曰,允。
申緯啓曰,守令署經事,命下矣。大司憲宋穉圭,執義崔時淳,掌令金錫泰,持平任文白·姜在勉,司諫鄭時善,獻納洪晩燮在外,大司諫任厚常,掌令宋在淳牌不進,正言金洛駿·朴宗範未署經,無以署經,何以爲之?敢稟。傳曰,山林外竝許遞,今日政差出。
以大司諫任厚常,掌令宋在淳牌不進罷職傳旨,傳于李奎鉉曰,只推。
申緯啓曰,守令署經事,命下矣。今日政新除授臺諫,竝待下批,牌招,以爲署經之地,何如?傳曰,允。
申緯啓曰,行吏曹判書李羲甲,參判徐能輔,參議李紀淵牌不進推考傳旨及罷職傳旨,今方奉入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書李羲甲進,參判徐能輔,參議李紀淵牌不進,右副承旨權敦仁進。啓曰,臺諫多窠,今當差出,而擬望之人乏少,外任竝擬,何如?傳曰,允。以朴蓍壽爲大司諫,林顔喆爲執義,金喆遠爲司諫,金裕憲·李以澹爲掌令,黃基安·申萬休爲特平,金正喜爲獻納,李光載·李秉溫爲正言,洪羲臣爲判尹,金相休爲判義禁,李遇榮爲司祿。學正單金建喆,學祿單梁日煒,故水使申大觀,贈兵參例兼,慶尙左兵使申純考。
兵批,行判書金履喬病,參判李冕昇病,參議愼宣學病,參知李衡柱入直進,同副承旨李奎鉉進。同知單金德浩,僉知單李恒權,護軍徐俊輔·李錫圭,副護軍李鍾穆·任厚常,副司直崔時淳·鄭時善·宋在淳·金錫泰·洪晩燮·任文白·姜在勉·李寅泰,副司果金洛駿·朴宗範·徐萬淳,副司正孫秉周,以上竝單付。
吏批,再政。以李憲瑋爲修撰,權馥爲弼善,朴宗薰爲知春秋,鄭在絅爲禮曹佐郞。
兵批,再政。同知單張文寬。
以吏曹參議李紀淵再牌不進罷職傳旨,傳于權敦仁曰,只推。
以左副承旨洪起燮牌不進罷職傳旨,傳于權敦仁曰,只推。
以應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈·朴光錫牌不進罷職傳旨,傳于韓義運曰,只推。
李奎鉉,以訓鍊都監言啓曰,謹依口傳下敎,臣東薳,進詣南關王廟,殿內外奉審,則配位左右諸將施彩渝傷,門神土人·土馬剝落矣。依禮曹草記,今月二十六日爲始,監董修改之意,敢啓。傳曰,知道。
又以禁衛營言啓曰,謹依口傳下敎,臣萬永進詣東關王廟,殿內外奉審,則龍袍·襒衣·陽日傘·面帳·床巾·斧鉞·龍刀·旗蓋渝色,左右諸將衣甲渝彩,正殿西邊退道里橫圻生罅,樑上塗灰仰土缺落,西翼閣樑木傾仄,碑閣塡紅洗泐,門外土人·土馬剝落,翠屛散亂。外此扁楣·窓戶·簾床·鋪陳階砌·瓦甎之可以修補者,竝爲分付各該司,今月二十六日爲始,臣監董修改之意,敢啓。傳曰,知道。
又以扈衛廳大將意啓曰,別將李沖彬,身病猝重,勢難察任,改差,何如?傳曰,允。
全羅監司曺鳳振疏曰,伏以臣駑劣之姿,綿薄之才,蒙被恩渥,濫溢涯分,通籍數十年間,歷任外內,遍攬華膴,居然躋八座之列,逐隊隨行,未有絲毫報效,平居循省,以榮爲懼,不意玆者,南藩觀察之命,又及於臣身,未敢知殿下何取於臣,而遽授此重任也?噫,宣九重德化之盛,任一路懷保之責,警飭列郡,陟黜嚴明,則貪墨可化爲廉白,和輯小民,惠澤下究,則溝壑可轉爲袵席。自古及今,牧伯不得人而能治其民者,未之有也。臣力不足以考功課績,使列郡竦動,才不足以察隱祛瘼,使小民安集,以臣視職,太不相稱。臣於年前,待罪東藩,視臣今日所叨,易劇非不相懸,而畢竟無一善狀,徒費厚廩而止,至今追惟,惶汗浹衣。臣若不量才力,諉以靡擇夷險,冒受前日已試蔑效之任,則一身狼狽,雖不敢恤,其累簡辜恩,厥罪何居?矧玆湖南,以漆沮肇基之重,兼荊楊厥賦之饒,土田膏沃,人民殷盛,庠塾蔚絃誦之聲,村閭勤農桑之業。竹箭楮漆之所産,梯航舟車之所湊,繁華甲於諸路,經用視以外府,雖在盛時,所以治繁制劇,固非人人所可能也。況近年以來,饉荒荐酷,弊瘼滋興,公儲日罄,流戶未集,桑麻罕十畝之陰,烟火少百戶之聚,浮俗喜渝,而齊民之健訟成習,餘風尙侈,而西人之粲服踰制,財竭民窮,殆乎汲汲,正如萬斛漏船,風濤蕩潏,千間隆廈,棟桷撓圮。若非副手之梢工,都科之良匠,將何以望其利泊而重奐乎?臣受命以來,懍然驚惕,夜而不寐,屢思其殫竭圖報之道,而終不可得焉,則無寧早自引退,上不貽僨誤之愆,下得遂量入之戒,而南民之幸,亦無過於是者矣。言出衷情,諒非飾讓。伏乞聖明,俯垂鑑諒,特遞臣全羅監司之任,回授可堪之人,則公私兩便,不勝大願。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
權敦仁啓曰,大司憲宋穉圭,掌令李以澹,持平申萬休在外,執義林顔喆,持平黃基安傳旨未下,掌令金裕憲牌不進,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
李奎鉉啓曰,來二十一日,輪對日次矣,敢稟。傳曰,當次人受點,後日次來待。
權敦仁啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,行左承旨李鶴秀,左副承旨洪起燮,今日不爲仕進,竝卽牌招,何如?傳曰,竝許遞,前望單子入之。承旨前望單子入之,洪命周·朴歧壽落點。
申緯啓曰,新除授右承旨洪命周,左副承旨朴歧壽,竝卽牌招,何如?傳曰,允。
李奎鉉啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿,副校理趙忠植·李憲瑋,副修撰尹秉烈·朴光錫,旣有只推之命,與修撰李憲瑋,竝卽牌招,以爲推移入直,何如?傳曰,允。
權敦仁啓曰,判義禁金相休牌不進推考傳旨,今方捧入,而開坐命下之後,如是違牌,事甚未安,更爲牌招,以爲開坐之地,何如?傳曰,允。
以執義林顔喆,持平黃基安,司諫金喆遠,獻納金正喜,正言李秉溫牌不進罷職傳旨,傳于權敦仁曰,只推。
以掌令金裕憲,正言李光載牌不進罷職傳旨,傳于權敦仁曰,只推。
權敦仁啓曰,守令署經事,命下矣。執義林顔喆,掌令金裕憲,持平黃基安,司諫金喆遠,獻納金正喜,正言李光載·李秉溫,旣有只推之命,與行大司諫朴蓍壽,一體牌招,以爲署經之地,何如?傳曰,允。
又啓曰,河陽縣監金秉淵,諫院則雖已署經,憲府則大司憲宋穉圭,掌令李以澹,持平申萬休在外,執義林顔喆,掌令金裕憲,持平黃基安牌不進,不得署經,何以爲之?敢稟。傳曰,一司除署經。
兵曹口傳政事,護軍單李鶴秀。
以執義林顔喆,持平黃基安,獻納金正喜牌不進罷職傳旨,傳于洪命周曰,只推。
以掌令金裕憲,正言李光載再牌不進罷職傳旨,傳于洪命周曰,只推。
以應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈·朴光錫牌不進罷職傳旨,傳于朴歧壽曰,只推。
朴歧壽,以吏曹言啓曰,新除授文川郡守閔養世呈狀內,矣身素患痰癖之症,當此換節之時,一倍添劇,萬無起動往赴之望,卽速入啓遞改云,其身病旣如是,則有難强令往赴,罷黜,何如?傳曰,允。
又以賑恤廳言啓曰,西部大平館契任掌金聖大,今月十七日,本洞路傍,得一歲遺棄男兒,同里居李召史,欲爲收養。池下契任掌李末不里,今月十七日,本同路傍,得一歲遺棄女兒,同里居崔召史,欲爲收養。聚賢洞契任掌李君實,今月十七日,本洞路傍,得一歲遺棄女兒,同里居李召史,欲爲收養。上水溢里契任掌申千孫,今月十七日,本洞路傍,得一歲遺棄男兒,同里居金召史,欲爲收養。南部薰陶坊朴井里契任掌李大得,今月十七日,本洞路傍,得一歲遺棄男兒,同里居金召史,欲爲收養。蓮城尉契任掌趙完福,今月十七日,本洞路傍,得三歲遺棄男兒,同里居朴召史,欲爲收養。北部觀光坊契任掌裴仁福,今月十七日,本洞路傍,得一歲遺棄男兒,同里居林召史,欲爲收養。合井里契任掌白東輝,今月十七日,本洞路傍,得二歲遺棄男兒,同里居金召史,欲爲收養。貧不自食,皆願受料,報于本部,自各該府牒呈,故依節目竝爲給料,使之乳養之意,敢啓。傳曰,知道。
洪命周,以義禁府言啓曰,保放罪人李秉吉,還囚照律,李正幹·李鍾稷等,還囚議處以入之意,敢啓。傳曰,知道。
義禁府啓目粘連,利川前府使李鍾稷亦,免稅畢納,限在歲前,若使該府使,無事在官,過歲不納,則果難免愆期之罪,而旣値臘考貶下,則臘月十五日以後,便不屬於貶下之官。今以未盡收納,爲罪於限前,則有非綜核之道,分揀,何如?判付啓。依允。又啓目粘連,向前李正幹亦,罪人逃躱,旣在於該縣監赴任之前,則見失一款,初非可論,而過限不捉,終難免不善譏詗之失,以此照律,何如?判付啓。依允。又照目粘連,珍島前郡守李秉吉矣本府議啓內,檢庭之屍親惡刑,囚供發明,旣有道啓之登聞。以此照律,罪杖一百收贖,告身盡行追奪,永不敍用,私罪奉敎依允爲旀,功減一等爲良如敎。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申緯啓曰,右副承旨權敦仁,同副承旨李奎鉉,今日不爲仕進,竝卽牌招,何如?傳曰,允。
朴歧壽啓曰,玉堂上下番俱空,已至多日,事甚未安,應敎徐有素副應敎朴晦壽,校理徐相祿,副校理趙忠植·李憲球,副修撰尹秉烈·朴光錫,旣有只推之命,竝卽牌招,推移入直,何如?傳曰,允。
申緯啓曰,判尹洪羲臣,除拜後過三日不爲出肅,依定式,推考警責,仍卽牌招察任,何如?傳曰,允。
洪命周啓曰,大司憲宋穉圭,掌令李以澹持平申萬休在外,執義林顔喆,掌令金裕憲,持平黃基安牌不進,監察茶時之意,敢啓。傳曰,知道。
以執義林顔喆,掌令金裕憲,持平黃基安,司諫金喆遠,獻納金正喜,正言李光載·李秉溫牌不進罷職傳旨,傳于洪命周曰,只推。
以右副承旨權敦仁,同副承旨李奎鉉牌不進罷職傳旨,傳于朴歧壽曰,只推。
以應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈·朴光錫牌不進罷職傳旨,傳于朴歧壽曰,只推。
洪命周,以都摠府言啓曰,今日入直內三廳武兼禁軍及軍兵等,當爲中日習射,而漂海人近京,回程間依例姑停之意,敢啓。傳曰,知道。
又以都摠府言啓曰,副摠管李志淵,以同知義禁府事,本府坐起晝仕出去之意,敢啓。傳曰,知道。
義禁府照目粘連,淸河縣監李正幹矣本府議啓內,罪人逃躱,旣在於該縣監赴任之前,則見失一款,初非可論,而過限未捉,終難免不善譏詗之失,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
上在昌德宮。停常參·經筵。
權敦仁啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
韓義運啓曰,同副承旨李奎鉉,今日不爲仕進,卽爲牌招,何如?傳曰,允。
李奎鉉啓曰,玉堂上下番俱空,已至多日,事甚未安,應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈,旣有只推之命,竝卽牌招,推移入直,何如?傳曰,允。
權敦仁啓曰,大司憲宋穉圭,掌令李以澹,持平申萬休在外,執義林顔喆,掌令金裕憲,持平黃基安牌不進,監察茶時之意,敢啓。傳曰,知道。
以執義林顔喆,掌令金裕憲,持平黃基安,司諫金喆遠,獻納金正喜,正言李光載·李秉溫牌不進罷職傳旨,傳于權敦仁曰,只推。
以應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈牌不進罷職傳旨,傳于李奎鉉曰,只推。
以武藝統長金道亮手本,別監吳壽哲,莫重入番逃走之狀,萬萬驚駭,爲先除下事,傳于權敦仁曰,萬萬無嚴,令訓將,決棍除下事,分付。
李奎鉉,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農擅·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·雩祀壇·祈雨壇·馬祖壇·司寒壇·厲壇,壇上及四面紅箭門墻垣階砌,俱爲無頉。而先農壇東南紅箭門柱根塗灰,先蠶壇西南紅箭門柱根塗灰,漢江壇東西紅箭門柱根塗灰,竝剝落,卽爲修改事,分付該監,而此後看護等節,另加申飭之意,敢啓。傳曰,知道
權敦仁,以兵曹言啓曰,今正月二十日,文臣朔試射日次,而中日試射,旣已停止,依例停止之意,敢啓。傳曰,知道。
又以漢城府言啓曰,今年歲饌老人,判府事李書九,自畿營,知委該邑,元歲饌輸送,則大臣以爲旣有京籍,外邑不當擧行,不爲領受之意,自畿營,文移臣府矣。大臣今雖移接楸下,旣係京籍,則自該曹輸送,恐合事宜,故正言李遠妻柳氏,今年爲八十一歲,方與大臣,同爲住接,而旣是應受老人,則亦令該曹,歲饌一體擧行,何如?傳曰,允。
上在昌德宮。停常參·經筵。
藥房提調金履喬,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
權敦仁啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李奎鉉啓曰,玉堂上下番俱空,已至多日,事甚未安,應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈,旣有只推之命,竝卽牌招,推移入直,何如?傳曰,允。
權敦仁啓曰,大司憲宋穉圭,掌令李以澹,持平申萬休在外,執義林顔喆,掌令金裕憲,持平黃基安牌不進,監察茶時之意,敢啓。傳曰,知道。
以執義林顔喆,掌令金裕憲,持平黃基安,司諫金喆遠,獻納金正喜,正言李光載·李秉溫牌不進罷職傳旨,傳于權敦仁曰,只推。
以應敎徐有素,副應敎朴晦壽,校理徐相祿,副校理趙忠植·李憲球副修撰尹秉烈牌不進罷職傳旨,傳于李奎鉉曰,只推。
李奎鉉,以禮曹言啓曰,大報壇祭享,每於三月上旬內,擇日擧行事,定式矣。吉日,令日官李命愼推擇,則來三月初七日爲吉云,以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊,可也。
又以禮曹言啓曰,來二月初四日,顯思宮禫祭時,中宮殿·世子嬪宮哭臨儀註,直爲書入各殿宮之意,敢啓。傳曰,知道。
權敦仁,以兵曹言啓曰,宣傳官鄭來升,五衛將朴宗敬·康萬基,慶熙宮衛將金東魯·金德浩,俱以病難供職,呈狀乞遞,竝改差,在德萬戶金進圭,親病沈重,時日之內,萬無登途赴任之望云,依例罷黜,何如?傳曰,允。
又以備邊司言啓曰,全羅道羅州牧,荷衣·紅衣兩島漂到大國人合五十一名,入接弘濟院後,使本司郞廳及譯官問情,則與京譯官張舜相問情時問答,別無異同,故正書入啓,而今此漂人,皆願速歸,留一宿卽爲發送,何如?傳曰,允。
又以訓鍊都監言啓曰,謹依統長金道亮手本判付,武藝別監吳壽哲,決棍十五度除下之意,敢啓。傳曰,知道。
刑曹啓目粘連,任實縣殺獄罪人鄭明采獄事段,特以妻妾之稱號,有此原恕之論,金女·梁女,均是改適則一也。强分妻妾,遽擬傅生,終非重獄體之道,依前訊推。靈光郡殺獄罪人李日甲獄事段,實因懸以被踢遍身,更無傷痕,前後議讞,終無的確之見,應問各人,詳査歸一,論理啓聞後稟處。興陽縣殺獄罪人成奉玄獄事段,正犯之供,以爲斫竹之除,死者來抱右脚云爾,則其相接之狀,掩諱不得,且況腎子之縮上,尤爲觸犯之明證,訊推得情,何如?判付啓,依允。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,兩司臺諫竝許遞,前望單子入之。
又啓曰,來二十五日,朝參日次矣,敢稟。傳曰,停。
李奎鉉啓曰,卽者檢閱吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鍏,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,玉堂上下番俱空,已至多日,事甚未安,應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈,旣有只推之命,竝卽牌招,推移入直,何如?傳曰,允。
傳于李奎鉉曰,人日製,明日通方外爲之,試紙用大好紙,弘文提學,待明朝牌招。
洪命周啓曰,大司憲·執義·掌令二員,持平二員未差,監察茶時之意,敢啓。傳曰,知道。
兵曹口傳政事,副司果單金正喜。
李奎鉉,以入廟都監言啓曰,本都監郞廳李秉溫,時無職名,令該曹,口傳付軍職,使之冠帶常仕,何如?傳曰,允。
申緯,以吏曹言啓曰,新除授成均館司成沈鈁呈狀內,矣身素患痰癖之症,挾感添劇,旬月之內,萬無起動供職之望云。成均館典籍趙顯休呈狀內,矣身素患痰癖之症,挾感添劇,時日之內,萬無起動供職之望,卽速入啓遞改云,其身病俱如是,則有難强令察任,竝改差,何如?傳曰,允。
臺諫前望單子入之,大司憲朴宗薰,執義崔時淳,掌令鄭元善·朴英載,持平沈能燮·朴在寅,大司諫李文會,司諫鄭禮容,獻納姜時煥,正言李禮延·姜泰重落點。
傳于申緯曰,工曹判書有闕之代,政官牌招開政。
傳于申緯曰,昨從政院聞之,金判府事司馬回榜,將行於三月旬前云,九耋大臣回榜,實是吉祥盛事,豈無別般優異之擧?其子,今日政近邑瓜近守令中作窠,差送時任人,遞付京職,亦令該曹,參考可據之例,宴需量宜輸送事,分付。
有政。吏批,行判書李羲甲進,參判徐能輔牌不進,參議李紀淵進,同副承旨李奎鉉進。啓曰,大司成今當差出,而擬望之人乏少,承旨及外任竝擬,何如?傳曰,允。以朴永元爲副修撰,權敦仁爲大司成,朴光錫爲司成,洪時濟爲同義禁,李義爲宗簿主簿,金鑅爲忠勳都事,蔡東直爲徽陵別檢,金樂壽爲文川郡守,金永受爲抱川縣監。祭酒單宋穉圭,大護軍白師誾今加正憲,武科回榜人,依定式加資事,承傳。
兵批,行判書金履喬病,參判李勉升病,參議愼宜學入直進,參知李衡柱病,右承旨洪命周進。護軍朴蓍壽,副護軍洪起燮·鄭來升,副司直林顔喆·金喆遠·李以澹·洪羲祖·金裕憲·申萬休·黃基安,副司果李光載·李秉溫·成兢默以上竝單付。
傳于李奎鉉曰,位著近頗苟艱,工判見窠,加望擬入。
吏批,再政。以洪益聞爲承旨,林顔喆爲校理,申慶會爲吏曹佐郞,李勉昇爲工曹判書,黃浩民爲典籍,兼直閣單朴永元。
傳于李奎鉉曰,發遣吏郞,諸執事淸齋與否,摘奸以來。
傳于洪命周曰,罰已行矣,定配罪人李元默放送。
傳于李奎鉉曰,前大司憲宋穉圭疏批,令地方官傳諭。
洪命周啓曰,省記法意,何等嚴重,而醫官金殷相,旣已省記,不爲入直,金景勳,初無省記,有此入直,事未前有,萬萬駭然,不可不嚴勘,而自本院無可施之罰,何以爲之?敢稟。傳曰,竝拿處。
以應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈牌不進罷職傳旨,傳于李奎鉉曰,只推。
李奎鉉,以禮曹言啓曰,卽接永禧殿官員所報,則今二十二日人日製試取時,兩官俱爲觀光云矣。依定式,假官一員,令吏曹以成均館官員口傳啓下,以爲代直後赴擧之地,何如?傳曰,允。
又以禮曹言啓曰,卽接景慕宮官員所報,則今二十二日人日製試取時,本宮官員,俱爲觀光云矣。依定式,假官一員,令吏曹,以成均館官員,口傳啓下,以爲代直後赴擧之地,何如?傳曰,允。
洪命周,以兵曹言啓曰,今此入廟三度習儀時,陪衛軍兵,一依正日例擧行,而謹稽戊寅謄錄,則禁軍勿爲磨鍊,前後射隊軍兵,訓局一百名擧行矣,今亦依此磨鍊乎?敢稟。傳曰,依此磨鍊。
又以義禁府言曰,明日人日製,通方外爲之時,本府都事,皆爲赴擧,只有武都事一員本府入直,而當直入直都事·公事回公都事,無以推移,假都事二員,令該曹,口傳差出,以爲分排之地,何如?傳曰,允。
草莽〈臣〉宋穉圭疏曰,伏以日月易邁,顯思宮祥事奄過,仰惟聖孝痛慕,逢新益復靡逮。仍伏念臣糞土賤質,衰癃已甚,縮伏㱡㱡,鬼事日迫,而職名未解,歲序忽改矣。臣於前秋之末,冒死乞免,未承兪音,而仍遂泯默,以至于今者,辭渴意窮,無以更陳,而惟違傲之誅,是俟而已。天度寬大,尙加包容,臣感泣之餘,冞增惶惑,不知所出。噫,臣坐躋崇品,久曠重任,聖恩愈隆,臣罪愈深,臣雖甚冥頑,尙是含血之倫,受恩而思報,負罪而知懼,夫豈無其常情哉?臣欲進身,則病廢末由蠢動,而抱負之無可展布,有不須言者矣。欲控龥,則披瀝已無餘蘊,而批敎之轉益鄭重,有不敢當者矣。臣跼高蹐厚,無所措躬,與其叨寵而貽累於聖政,無寧被譴而獲安於私分,敢將危悃,復干鈇鉞,病失精神,語無倫脊,奄奄殘喘,益不勝懍惕。伏乞聖明,俯垂諒察,亟降指揮,鐫削臣所帶本兼諸職,仍命有司,勘斷罪狀焉。臣無任云云。答曰,省疏具悉卿懇。歲籥載新,春晷漸舒,正當開講之時,愈思輔導之益,此際巽章又至,遐心莫回,延佇之餘,大失所圖,愼節不任奉慮,憲長之任,纔已許副,以安卿心,卿其俟間登途,以副予側席之懷。行都承旨臣申緯製進。
檢閱吳致愚疏曰,伏以臣卽接家信,臣母痰癖宿症,値玆節換,挾感添苦,眠食俱減,委頓床笫,促臣歸視,纔聞此報,方寸煎灼,按抑不得,忙陳短籲,徑出禁扄。伏乞聖慈,俯垂鑑諒,遞臣見職,俾便救護,勘臣擅離,以昭法紀,不勝大願。臣無任云云。省疏具悉。爾其勿辭救護。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
申緯啓曰,左副承旨朴歧壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
傳于李奎鉉曰,禮房承旨,馳詣先農壇,奉審摘奸以來。
申緯啓曰,新除授同副承旨洪益聞,時在公淸道溫陽地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,任常存·洪敬謨落點。
李奎鉉啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿,副校理趙忠植·李憲球,副修撰尹秉烈,旣有只推之命,與新除授校理林顔喆,副修撰朴永元,一體牌招,以爲推移入直之地,何如?傳曰,允。
又啓曰,弘文提學朴宗薰牌不進推考傳旨,今方捧入,而人日製命下之後,如是違牌,事甚未安,更爲牌招,何如?傳曰,都憲之任許遞,更爲牌招,如有違牌,勿爲呼望。
又啓曰,弘文提學朴宗薰,旣已承牌,藝文提學金履喬,卽爲牌招,同參考試,何如?傳曰,允。
洪命周啓曰,大司憲未差,執義崔時停,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
以司諫鄭禮容牌不進罷職傳旨,傳于洪命周曰,只推。
兵曹口傳政事,大護軍單朴宗薰。
申緯啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,金魯敬落點。
傳于申緯曰,都承旨持此御題,與弘文提學,偕往泮宮,試取以來。
李奎鉉啓曰,藝文提學金履喬牌不進推考傳旨,今方捧入,而同參考試,自是法例,如是違牌,事甚未安,更爲牌招,何如?傳曰,允。
申緯啓曰,臣與弘文提學朴宗薰,偕往泮宮,人日製儒生試取,則收券爲一千三百七十張矣,捧入之意,敢啓。傳曰,知道。
傳于申緯曰,試所承旨及坐直承旨·入直春坊,竝試官加差下。
傳于申緯曰,科次入侍。
以左副承旨任存常牌不進罷職傳旨,傳于韓義運曰,只推。
以應敎徐有素,副應敎朴晦壽,校理林顔喆,副校理趙忠植·李憲球,副修撰尹秉烈·朴永元牌不進罷職傳旨,傳于李奎鉉曰,只推。
以水原留守金履陽狀啓,八達門外南大路移路事,傳于洪敬謨曰,苟利於民邑,不可以輦路爲拘,況新路又便於舊路乎?依狀請施行事,回諭。
李奎鉉,以入廟都監言啓曰,今此入廟時,御覽儀註,正書以入,而世子宮,亦爲書入之意,敢啓。傳曰,知道。
又以入廟都監言啓曰,今此入廟時班次圖一本,依例圖寫以入,而世子宮,亦爲圖寫以入之意,敢啓。傳曰,知道。
又以入廟都監言啓曰,本都監各房工役,今旣完畢,匠手竝皆放送,未盡之事,郞廳輪回仕進看檢之意,敢啓。傳曰,知道。
洪命周,以義禁府言啓曰,罰已行矣,定配罪人李元默放送事,承傳啓下矣。黃每道遂安郡位羅驛徒配罪人李元默,卽爲放送事,分付該道道臣之意,敢啓。傳曰,知道。
全羅監司曺鳳振疏曰,伏以臣濫叨藩寄,辭不獲命,行將辭陛矣。臣之父母墳山,在於京畿砥平地,而省掃久曠,旣切霜露之感,祿養莫逮,冞增風樹之慟。今當遠離,情私難抑,玆敢冒陳衷懇,仰瀆崇嚴。伏乞聖慈,特許往省,俾伸至情,千萬顒祝。臣無任云云。答曰,省疏具悉。卿其往省焉。
乙酉正月二十二日戌時,上御熙政堂。人日製科次入侍時,行都承旨申緯,假注書孫秉周,記注官金履喆,弘文提學朴宗薰,試官左承旨韓義運,右副承旨洪敬謨,兼輔德李紀淵,對讀官兼司書金鏴,檢校待敎金正喜,兵曹佐郞金秀萬以次進伏訖。上曰,科次爲之。秀萬等,以次讀奏訖。上曰,今日參試官誰耶?宗薰曰,左承旨臣韓義運,右副承旨臣洪敬謨,兼輔德臣李紀淵矣。宗薰曰,選券十張,以何等書之乎?上曰,上一張,以三下一書之,之次二張,以正三下書之,之次二張,以草三下書之,之次五張,以次上書之,可也。宗薰書等訖。上命坼封,緯坼祕封讀奏訖。命書傳敎曰,人日製表居首三下,一幼學金重鉉,直赴會試,之次三下,幼學鄭基轍·趙命鎬給二分。草三下幼學金始漢·李晉翼給一分。次上進士金命喜等五人,竝令該曹,考例施賞。又命書傳敎曰,入格儒生,明日待令。上命下,對讀官先退。秀萬等先退。又命退,承史以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓義運啓曰,左副承旨任存常,今日不爲仕進,卽爲牌招,何如?傳曰,許遞,前望單子入之。
承旨前望單子入之,李沆落點。
韓義運啓曰,新除授同副承旨李沆,卽爲牌招,何如?傳曰,允。
洪敬謨啓曰,工曹判書李勉昇,同義禁洪時濟,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成權敦仁,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于韓義運曰,入格儒生,延英門外施賞。
以校理徐相祿牌不進罷職傳旨,傳于洪敬謨曰,只推。
洪敬謨啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿·林顔喆,副校理趙忠植·李憲球,副修撰尹秉烈·朴永元,旣有只推之命,竝卽牌招,以爲推移入直之地,何如?傳曰,允。
傳于洪敬謨曰,刑判有闕之代,政官牌招開政。
洪命周啓曰,行大司憲金魯敬牌不進,執義崔時淳,掌令鄭元善·朴英載,持平沈能燮·朴在寅在外,監察祭時之意,敢啓。傳曰,知道。
以司諫鄭禮容,正言李禮延牌不進罷職傳旨,傳于洪命周曰,只推。
以大司成權敦仁牌不進罷職傳旨,傳于洪敬謨曰,只推。
以應敎徐有素,副應敎朴晦壽,校理徐相祿·林顔喆,副校理趙忠植·李憲球,副修撰尹秉烈·朴永元牌不進罷職傳旨,傳于洪敬謨曰,只推。
以京畿監司朴宗琦狀啓,楊州牧使李晉淵,謂有身病,連呈辭狀,不得已罷黜事,傳于洪敬謨曰,今日政差出。
洪敬謨啓曰,行吏曹判書李羲甲,參判徐能輔,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,與判書·參判,待明朝,更爲牌招。
洪敬謨,以吏曹言啓曰,今月十二日政事,前察訪崔鳳恒,以登科十年人,依例送西付軍銜矣。鳳恒以前任昌樂察訪,方在下等未準限中,臣之不能照檢,混入於送西,不勝惶悚,而原軍銜望筒勿施,何如?傳曰,允。
李沆,以禁衛營言啓曰,本營騎士將趙徽鑑在外,來現無期,改差,何如?傳曰,允。
洪命周,以漢城府言啓曰,過期末婚之類,分付各部,搜訪報來矣。中部·東部·西部·南部·四部,以無乎報來,故北部所報,別單書入之意,敢啓。傳曰,知道。
義禁府啓目,醫官金殷相·金景勳等原情云云,傳旨內辭緣,泛稱遲晩,所當請刑是白乎矣,御醫勿爲請刑,旣有先朝受敎,竝只議處,何如?判付啓,依允。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
申緯啓曰,右副承旨李奎鉉,今日不爲仕進,卽爲牌招,何如?傳曰,允。
李奎鉉啓曰,左右史不可不備,檢閱吳致愚,由限已過,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿·林顔喆,副校理趙忠植·李憲球,副修撰尹秉烈·朴永元,旣有只推之命,竝卽牌招,推移入直,何如?傳曰,允。
有政。吏批,行判書李羲甲式暇,參判徐能輔牌招不進,參議李紀淵進,行都承旨申緯進。啓曰,行判書李羲甲式暇,參判徐能輔牌招不進,小臣獨政未安,何以爲之?敢稟。傳曰,只出緊任。以朴宗薰爲刑曹判書,李海愚爲兵曹參判,鄭祖榮爲楊州牧使。
兵批,行判書金履喬進,參判未差,參議愼宜學病,參知李衡柱入直進,同副承旨李沆進。以金箕殷爲分副摠管,柳相弼爲宣傳官,李叶求·吳在鎭爲五衛將,禹柱河爲都摠經歷,李琇爲訓鍊主簿。副護軍朴歧壽·任存常·洪益聞·徐良輔,以上竝單付。
洪命周啓曰,行大司憲金魯敬牌不進,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
以司諫鄭禮容,正言李禮延牌不進罷職傳旨,傳于洪命周曰,只推。
以應敎徐有素,副應敎朴晦壽,校理徐相祿·林顔喆,副校理趙忠植·李憲球,副修撰尹秉烈·朴永元牌不進罷職傳旨,傳于李奎鉉曰,只推。
李沆啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
李奎鉉,以禮曹言啓曰,臣義浩與戶曹判書臣鄭晩錫,進詣皇壇奉審,則奉室第三位座榻袱一件,扆榻袱一件,幣篚蓋具一坐,座面紙一件,饌卓巾一件,鼎羃三箇,籩羃三箇,籩五坐,尊羃二箇,木豆二箇,隅板一坐,壇上所鋪黃花席一件內一張,奉室雉尾箒一柄,雉尾風遮大草芚一浮,香火廳地衣一浮內三張,從享位地衣一浮內三張,小牲匣蓋具一坐,御齋室風遮大草芚一浮,地衣一浮內三張,紅袖衣三件,皀紬五件,白紬中單五件,白紬裙五件,白紬帶五箇,白布襪五部,金銅革帶三件,烏皮履三部,价幘冠·進賢冠·皮弁冠各三件,磬懸絲二把,磬匣一件,角搥三柄,瑟絃一,琴絃一干五箇,戚二箇,舞翟五層,雉尾柳笥一部,壇上甲黃幕一部內一帳,甲黃帳一浮內一幅,內簷甲黃帳二浮內二幅,甲黃帳二浮內二幅,油遮日一浮,白布遮日一浮內一幅,白木揮帳二浮內一幅,黃綿絲中束乼·小束乼·三甲所,各一艮衣,從享位白布遮日一浮內一幅,白布揮帳一浮內一幅,小束乼·三甲所各一艮衣,排設竹三箇,登軒架白布遮日二浮內一幅,中束乼一艮衣,饌幕白布遮日一浮內一幅,油遮日二浮內十張,白布揮帳一浮內一幅,三甲所一艮衣,排設竹二箇,尊所油遮日二浮內十張,小束乼三甲所各一艮衣,排設竹二箇,竝破改備。鍾一枚,耳鐥一坐,東海一坐,燈盞臺具一坐,竝破添鐵修補。皀紬衣三件,白紬中單五件,白紬裙三件,白布襪五部,竝破修補事,分付各該司,何如?傳曰,允。
又以禮曹言啓曰,來二月初四日,顯思宮動輦後,所排雜物中諭器及木物,依前例還下戶曹,其餘褥帳·席子·薍簾·平床等物,令本曹郞廳,本宮忠義眼同燒火之意,敢啓。傳曰,知道。
又以禮曹言啓曰,顯思宮薦新,入廟前仍爲封進事,前已啓下矣。來二月初四日入廟後,凡薦新勿爲封進之意,分付,何如?傳曰,允。
大司成權敦仁疏曰,伏以臣於日昨,伏奉敎旨,以臣爲成均館大司成者,臣誠惝恍兢駴,不知所措,是職也,乃古昔成均之任,而爲朝廷通顯之階耳。其責甚重,故其選自別,其選自別,故其人蓋難,卽擧以畀之閥閱隆舄才具峻茂者,未始不瞿然却顧,逡巡而不遽進,是其望實難副,名器易誤也。嗚呼,以玆而擬於臣,其可曰近似乎哉?臣本菲才,起自寒素,倖齒朝籍,纔十年餘,畸孤零落,根植未厚,謏陋鈍荒,端窾無當,最堪人下,自知亦審。特荷聖明,不以卑鄙,邇自簪筆,驟置緋玉,名塗膴仕,若遍於臣,臣縱蒙被遭際,感激殊私,反自省視,怵焉若驚。不謂玆者,又以萬萬匪分之職,率加於萬萬不肖之身也。嗚呼,臣之滾至今日,終始皆殿下之所曲成也。進退榮辱,固非自專,且挈身淸華,居寵爲樂,臣亦常情,何敢辭爲?第念聖朝甄簡,不宜苟且,物議譏刺,在所顧畏,臣之不當妄冒者其義,豈止臣一己之私哉?歷日屢時,悚惕彌深,玆乃畢暴衷懇,仰首鳴號。伏乞聖慈,特垂照察,亟許刊改,俾官職無濫,私分獲遂焉。臣無任云云。省疏具悉。爾其勿辭察職。
上在昌德宮。停常參·經筵。
藥房都提調李相璜,提調金履喬,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
洪命周啓曰,行大司憲金魯敬牌不進,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
傳于李沆曰,大臣·備局堂上引見。
傳于李沆曰,回榜老人入侍。
申緯啓曰,藥房三提調,持湯劑來待矣。傳曰,封入。
李奎鉉啓曰,玉堂上下番俱空,已至多日,事甚未安。應敎徐有素,副應敎朴晦壽,校理徐相祿·林顔喆,副校理趙忠植·李憲球,副修撰尹秉烈·朴永元,旣有只推之命,竝卽牌招,推移入直,何如?傳曰,竝許遞,前望單子入之,待下批,牌招察任。
玉堂前望單子入之,應敎李渭達,副應敎李寅泰,校理沈英錫·朴升鉉,副校理南履懋·李嘉愚,副修撰尹心圭·金正喜落點。
李沆啓曰,訓鍊大將白東薳,禁衛大將趙萬永,以東南關王廟修改事,明日出去矣。所佩命召,何以爲之?敢稟。傳曰,仍佩往來。
以司諫鄭禮容,正言李禮延牌不進罷職傳旨,傳于洪命周曰,只推。
李奎鉉,以奎章閣言啓曰,書香閣春孟朔大奉審,更爲擇日擧行事,草記蒙允矣。令日官洪晩中推擇,則今二十六日爲吉云,以此擧行之意,敢啓。傳曰,知道。
義禁府啓目粘連,向前金殷相·金景勳等亦,或身非入直而省記錄名,或身方在直而不爲省記者,俱係事情之外,則兩囚之歸咎下隷者,恐非飾辭,而若於當時,察飭下隷,則亦豈有是事?其不善檢飭之失,在所難免,竝只以此照律,何如?判付啓。依允。
工曹判書李勉昇疏曰,伏以臣庸下鈍劣,無足比數於器使之列,而前後簡拔,最蒙恩渥,中外踐歷,罔非踰濫,每自循省,愧懼交中。惟以跧伏鄕廬,共田父野老,歌誦聖化,爲答君恩,安賤分之道,不意格外異數,有殞自天,特授臣以工曹判書之任,臣聞命驚惶,莫省攸措也。蓋正卿之秩,卽朝家命德之具,古所謂六職之長,位次公孤者也。其地望之隆重,人器之遴選,非如微官末職按籍例陞之比,誠以鍾鼎斗筲,各殊其量,棟楹店楔,各異其任,苟非其當,將恐不揕,故古昔聖王,建官惟人,車服之庸,必待敷言而試功,宅俊之簡,必先嚴惟而灼知,故爵秩崇卑,惟材是視。臣是何人,無才可甄,無勞可酬,而節次推遷,遽然當是任哉?況伏惟聖念,爲軫位著之苟艱,有玆加望之特命,夫擢於積薪之中,置諸八座之列者,豈端使榮侈其人也哉?必須才德兼備,望實俱隆之人,爲他日需用之資,如臣庸陋百無一能者,雖日進十輩,顧何補於國哉?見今朝著之間,群彦彙征,資歷望實之出臣右者何限,而廟剡之止以臣名擧擬者,臣未敢曉也。見之者若曰,聖上之旁求,如此其勤,大臣之仰塞,如彼其苟云爾,則顧臣僭分之媿,過福之懼,雖不足恤,而軒鶴梁鵜,將見傳笑四方,此豈細故也哉?戒存傴僂,無地自容,玆敢不避猥越,仰暴衷悃。伏乞聖慈,諒臣言之非出飾讓,念崇資之不可濫畀,還收臣新授爵秩,以重公器,以安私分,千萬幸甚。臣無任云云。省疏具悉。卿其勿辭行公。
乙酉正月二十五日辰時,上御熙政堂。藥房入診,大臣·備局堂上引見入侍時,提調金履喬,副提調申緯,記事官李淵祥·金鍏·吳致愚,檢校待敎李憲瑋,同副承旨李沆,假注書孫秉周,事變假注書金建喆,左議政李相璜,行吏曹判書李羲甲,行護軍申鴻周·朴周壽,工曹參判趙鍾永,行護軍趙萬永以次進伏。醫官吳千根·李命運·盧在豐以次進伏楹外訖。相璜曰,近日日候,殊欠調順,今又朝氣甚寒,聖體若何?上曰,一樣矣。相璜曰,寢睡·水刺之節,何如?上曰,一樣,殿宮氣候亦一樣矣。上曰,醫官診候。千根等,以次診候訖,退伏奏曰,脈候左右三部調均,而寸關微滑,痰候似有之,當議定陽劑矣。相璜曰,湯劑則臣等退與醫官定稟矣。上可之。相璜曰,入診醫官,近甚數少,而三廳醫官中,李亨基·廬允熙·趙玄鈺,頗解醫理,此後診筵,使之出入,何如?上曰,唯。上曰,次對爲之。相璜曰,日前工判加望,有受點陞品之人,而位著尙未免苟簡,曾入加望人行護軍宋冕載,吏曹參判徐能輔,係是銓曹久次,如行護軍金履載·李錫奎,資歷俱優,竝正卿陞擢。三品中,亦有可合進用之人,行副護軍蔡弘遠,前大司諫申在植,輔德呂東植,行副護軍金學淳,僉知朴綺壽,竝亞卿陞擢,何如?上曰,依爲之。出擧條相璜曰,同文彙考績印,年次屢過,今將始役,工曹參判趙鍾永,校正堂上差下,使之董飭擧行,何如?上曰,依爲之。出擧條相璜曰,同知金熙周上疏批旨,有其中可以施爲者與尾陳事,竝令廟堂稟處之命矣。宰臣所陳,凡爲六條,而其中科場說弊,庶流起鬧二事,或請別立規制,或請行會嚴飭矣。功令文字,定制已久,今不可遽議變改,校院隳突,官門哮呶,審有是也。是蔑法犯分之民,在所嚴懲,而適輕適重,斷之以法,守土按道之臣,可以處此,顧奚至於上煩朝廷乎?竝置之。尾陳事,故參議李象靖,講修之實,行義之篤,固知爲嶺外多士之所推重,而至於極爵美諡,係是曠典,事體尤有異於前此貤贈之時,有不敢遽請恩施,更待博採公議後處之,何如?上曰,依爲之。出擧條相璜曰,訓將,來月有本生家親山緬事,情理至切,而將臣,有不敢陳疏與請由,從前有此事故者,有筵席警咳,特蒙恩暇之例,敢此仰達矣。上曰,唯。相璜曰,將臣之蒙由尋鄕者,命召之仍佩往來,曾亦有例云矣。上曰,依此爲之。沆曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條進御太和湯,自今日一貼式煎入事。出榻敎上曰,回榜老人,如已來待,入侍,可也。相璜曰,其子訓將東薳隨入似好矣。上可之。賤臣承命出傳,回榜老人白師誾,與其子訓將東薳,偕入進伏。上曰,回榜老人,進前奏職姓名。師誾進前奏曰,武科回榜大護軍臣白師誾矣。上命回榜老人先退,師誾退出。上曰,大臣就座,諸宰奏事,可也。沆曰,諸宰無可奏之事云矣。上命大臣先退,相璜先退。又命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李奎鉉啓曰,刑曹判書朴宗薰,兵曹參判李海愚,除拜後,過三日不爲出肅,竝依定式,推考警責,仍卽牌招察任,何如?傳曰,允。
申緯啓曰,藥房提調·副提調,持湯劑來待矣。傳曰,封入。
李奎鉉啓曰,卽者檢閱金鍏,謂有身病,無端徑出,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于李奎鉉曰,春到記,明日仁政殿,命官爲之,都承旨馳往泮宮,今日夕食堂,收取以來。
行大司憲金魯敬啓曰,臣言議風采,本不合於淸朝耳目之任,而憲長新命,忽下於千萬夢想之外,庚牌屢臨,叩謝義重,不得不章皇出肅,而第臣於合啓中,有不可聯參者,在前亦蒙體諒之恩,今臣處義,宜無異同,以此情踪,何可晏然於臺次乎?請命遞斥臣職。答曰,依啓。
傳于李沆曰,回榜之稀貴,文武何異?優老之典,尙施於遐方之人,況是家人乎?漢城判尹許遞,其代大護軍白師誾除授。
傳于李奎鉉曰,政官牌招開政。
有政。吏批,行判書李羲甲進,參判未差,參議李紀淵進,右承旨洪命周進。以洪羲俊爲吏曹參判,金履載爲大司憲,李德鉉爲輔德,徐相祿爲司僕正,朴在皞爲昭寧園守奉官。行護軍宋冕載,吏曹參判徐能輔,行護軍金履載·李錫圭,今超資憲。副護軍蔡弘遠,前大司諫申在植,輔德呂東植,副護軍金學淳,僉知朴綺壽,今加嘉善加資事,承傳,判尹單白師誾。
兵批,行判書金履喬病,參判李海愚在外,參議愼宜學病,參知李衡柱入直進,左副承旨洪敬謨進。僉知單吳在鎭·李升求,上護軍洪羲臣,大護軍宋冕載·徐能輔·金履載·李錫圭,護軍蔡弘遠·呂東植·金學淳·朴綺壽,副司直徐有素·朴晦壽·林顔喆·徐相祿·趙忠植·李憲球,副司果尹秉烈,以上竝單付。
洪敬謨啓曰,今此試官望中,時無職名人,令該曹,口傳付軍職,何如?傳曰,允。
李奎鉉啓曰,卽者成均館官員來言,明日春到記時,館堂一員,例爲進參,而大司成權敦仁未肅拜,同成均朴宗薰受由,洪羲俊有身病,無進參之員云,大司成權敦仁,同成均洪羲俊,竝卽牌招,以爲推移進參之地,何如?傳曰,竝許遞,前望單子入之,待下批,牌招察任。
同成均大司成,前望單子入之,同成均金相休·趙萬永,大司成徐熹淳落點。
吏曹口傳政事,直閣單朴永元。
兵曹口傳政事,大護軍單金魯敬。
以副應敎李寅泰,副校理李嘉愚,副修撰金正喜牌不進罷職傳旨,傳于李奎鉉曰,只推。
以司諫鄭禮容,正言李禮延牌不進罷職傳旨,傳于洪命周曰,只推。
李奎鉉,以弘文館言啓曰,本館下番闕直,事甚未安。副應敎李寅泰,副校理李嘉愚,副修撰金正喜,旣有只推之命,竝卽牌招,以爲推移入直之地,何如?傳曰,允。
以副應敎李寅泰,副校理李嘉愚牌不進罷職傳旨,傳于李奎鉉曰,只推。
李奎鉉,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
李沆,以備邊司言啓曰,會寧開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
李奎鉉,以弘文館言啓曰,新除授應敎李渭達時在京畿楊州地,校理沈英錫時在永平地,朴升鉉時在公淸道忠原地,副修撰尹心奎時在石城地,經筵入番事緊,請竝斯速乘馹上來事,下諭。答曰,依啓。
洪命周,以義禁府言啓曰,明日春到記,仁政殿命官爲之時,本府都事八員赴擧,只有二員,本府當直入直,而公事回公都事及仁政門·光範門·崇範門禁亂都事,無以推移,假都事四員,令該曹口傳差出,以爲分排之地,何如?傳曰,允。
又以義禁府言啓曰,公淸監司趙經鎭狀啓內,懷仁縣監李時佐,報恩郡守李容奎罪狀,竝令攸司稟處事,啓下矣。李時佐·李容奎,俱在任所,依例發遣府羅將,竝拿來,何如?傳曰,竝待待命拿囚。
上在昌德宮。停常參·經筵。
洪命周啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李奎鉉啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,藥房提調·副提調,持湯劑來待矣。傳曰,封入。
正言李禮延啓曰,臣言議風采,本不合於淸朝耳目之任,而薇垣除旨,忽下於旅次病伏之中。臣感恩怵義,雖不得不章皇出肅,而臣於本院,曾經納言,揆以公格,義在必遞,以此情踪,其何敢蹲冒於臺次乎?請命遞斥臣職。答曰,依啓。
李奎鉉啓曰,來二月初四日,行顯思宮禫祭親祭祭文及入廟後奉安祭親祭祭文,當爲製進,藝文提學金履喬,卽爲牌招,使之製進,何如?傳曰,允。
傳于洪敬謨曰,金履喬,讀券官命官爲之。
傳于李奎鉉曰,李存秀,考官命官爲之。
洪命周啓曰,行大司憲金履載牌不進,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
以司諫鄭禮容牌不進罷職傳旨,傳于洪命周曰,只推。
兵曹口傳政事,副護軍單權敦仁,副司果單洪永觀。
傳于洪敬謨曰,科次入侍。
李奎鉉,以弘文館言啓曰,本館下番闕直,事甚未安,副應敎李寅泰,旣有只推之命,卽爲牌招,姑降入直,何如?傳曰,允。
李奎鉉啓曰,卽者副校理南履懋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以副應敎李寅春牌不進罷職傳旨,傳于李奎鉉曰,推考傳旨捧入。
李奎鉉,以禮曹言啓曰,景祐宮入廟後,各祭享所用生猪,奉安祭爲始,令典牲署,磨鍊進排事,啓下矣。卽接典牲署所報,則景祐宮四仲朔祭及無時別祭所用生猪,依例加定,以爲及時擧行之地云,本宮四仲朔祭及無時別祭所用生猪,各一口磨鍊,給價需用之意,分付戶曹,何如?傳曰,允。
洪命周,以漢城府言啓曰,孝烈之表著者,每式年歲首抄啓事,曾有定式矣。自各部搜訪報來,合爲三人,故呈單則移送禮曹,孝烈各人姓名居住,別單書入之意,敢啓。傳曰,知道。
李沆,以都摠府言啓曰,今正月二十九日,入廟三度習儀時,分都事當爲進參,而分都事柳敬魯,時在公淸道公州地,未及上來,改差,其代令該曹,口傳差出,侍衛進參之地,何如?傳曰,允。
兵曹口傳政事,以張彦汲爲分都摠都事。
李沆,以都摠府言啓曰,今日入直內三廳武兼禁軍及軍兵等,當爲中日習射技,而命官春到記相値,不得設行之意,敢啓。傳曰,知道。
又以禁衛營言啓曰,本營把摠李宜植,身病猝重,勢難察任,改差,何如?傳曰,允。
又以左邊捕盜廳言啓曰,本廳兼從事官鄭履逵,身病猝重,勢難察任,改差,何如?傳曰,允。
洪命周,以義禁府言啓曰,卽接月令醫員金相羲手本,則時囚罪人金鍏,素患疝積之症,當寒添劇,又得毒感,食飮全却,轉側須人,目下症形,實有難保之慮云,罪人病勢如此,則一邊保放,一邊草記,曾有定式矣。金鍏,姑爲保放之意,敢啓。傳曰,知道。
刑曹判書朴宗薰疏曰,伏以臣於日者,祗奉秋曹恩命,病稽趨承,分極惶蹙,第冑筵賓僚之毋得兼刑獄,便是不可易之成規。蓋周旋講讀,其事綦重,理宜專精齋心,誠意灌注,而刑官所司,例多雜穢,非亶衙坐奔忙,簿書氄委,勢有所妨礙而已,故差除所及,有或兼湊,輒皆控辭,擧蒙許可,此其意義甚美,格例甚嚴矣。今臣忝帶右副賓客之任,所授刑曹判書,係是應遞,玆敢援例仰籲,恭俟變通。伏乞聖明,俯垂鑑諒,將臣秋官職名,亟賜鐫改,俾公格毋替,曹務毋曠,千萬幸甚。臣無任云云。答曰,省疏具悉。刑判之任,許遞。
副校理南履懋疏曰,伏以臣父今年,恰滿八耋矣。癃病頻仍,居常奄奄,臣或在公,時日曠省,情私焦慮,無容暫抑,卽於直中,獲接家信,則臣父素患痰眩之症,近因風寒之乖宜,如期闖發,症形危劇,神精昏翳,若墜淵谷,氣息凜綴,貼在床席,藥餌蔑效,傍觀爲之代悶。臣自聞此報,方寸如灼,按住不得,玆敢疾聲仰籲,徑出禁扄。伏乞天地父母,俯垂鑑諒,將臣所帶職名,特許鐫免,以便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
乙酉正月二十七日酉時,上御熙政堂。春到記科次入侍時,左副承旨洪敬謨,假注書孫秉周,記注官李湜,記事官吳致愚,讀券官行兵曹判書金履喬,行護軍金陽淳,刑曹參判金啓河,對讀官吏曹參議李紀淵,副護軍權敦仁,副校理李嘉愚,兼司書金鏴以次進伏訖。上命對讀官,讀奏試券。鏴等次第進前讀奏訖。履喬曰,今此春到記試券七張內,上四張,以三下等書之,下三張,以次上等書之乎?上可之。履喬曰,上一張差勝,以此居首,而之次逐等爲二三乎?上曰,唯。履喬書等訖,居首試券,上親手坼封,其餘六張,上命敬謨坼封,次第讀奏。敬謨進奏曰,講榜命下後,傳敎謹當書出矣。上曰,唯。命書傳敎曰,春到記講居首略,幼學韓兢人,製述表居首三下一,進士洪祐順,竝直赴殿試,講之次略,幼學金學周,製述之次三下二,進士金晉敎,竝直赴會試,講之次略,幼學韓致宇,生員趙得鉉,製述之次草三下一,進士金箕晳,竝給二分。講之次略,幼學沈兢之,製述之次草三下二,生員鄭基一,竝給一分。講之次粗,進士趙鎭晩等八人,製述之次次上鄭允容等三人,竝令該曹,考例施賞。出榻敎又命書傳敎曰,入格儒生,明日來待。出榻敎上命試官先退。履喬等先退。又命退,承史以次退出。
上在昌德宮。停常參·經筵。
李沆啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
申緯啓曰,右副承旨李奎鉉,今日不爲仕進,卽爲牌招,何如?傳曰,許遞,前望單子入之。
又啓曰,吏曹參判洪羲俊,除拜後過三日不爲出肅,依定式,推考警責,仍卽牌招察任,何如?傳曰,允。
承旨前望單子入之,李恒權落點。
申緯啓曰,新除授左副承旨李恒權,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于韓義運曰,入格儒生入侍。
申緯啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,洪儼落點。
傳于右承旨·右副承旨竝許遞,前望單子入之。
承旨前望單子入之,李錫祜·金熙華落點。
申緯啓曰,新除授承旨金熙華,以前任春川府使,方在奪告身中,何以爲之?敢稟。傳曰,蕩滌敍用。
李恒權啓曰,行大司憲金履載牌不進,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
以司諫鄭禮容牌不進罷職傳旨,傳于李恒權曰,只推。
以副應敎李寅泰牌不進罷職傳旨,傳于李沆曰,只推。
兵曹口傳政事,大護軍單朴宗薰。
李沆,以弘文館言啓曰,本館下番闕直,事甚未安,副應敎李寅泰,旣有只推之命,卽爲牌招,姑降入直,何如?傳曰,允。
又以司譯院都提調·提調意啓曰,漢學訓長,卽官生訓誨之任,而今方有闕,以堂上譯官邊鎬差定,依例付祿,使之各別勸課,何如?傳曰,允。
李恒權,以義禁府言啓曰,保放罪人金鍏,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,藝文館檢閱金鍏原情云云,傳旨內辭緣,泛稱遲晩,所當請刑是白乎矣,翰林,以侍從例施行,曾有受敎,議處,何如?判付啓,依允。
乙酉正月二十八日辰時,上御熙政堂。入格儒生入侍時,左承旨韓義運,假注書孫秉周,記注官金景濂,記事官吳致愚以次進伏。講儒生幼學韓兢人·金學周·韓致宇,生員趙得鉉,幼學沈兢之,進士趙鎭晩,幼學金應鍾·金鳳梧·金圭瑞·孔煥鼎·李敦素·成容默·安允兢。製述儒生表三下,一進士洪祐順·金晉敎·金箕晳,次上生員鄭基一·鄭允容·洪錫謨·李綱在侍立階下訖。上曰,儒生次第升堂,各奏職姓名,可也。兢人等進前,奏職姓名,退立階下訖。上曰,直赴與給分儒生先退,其餘次第施賞。兢人等先退,鎭晩等,以次跪受賞,引儀唱四拜,儒生等行禮訖,次第退出。上命退。承史以次退出。
上在昌德宮。停常參·經筵。
李錫祜啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,藥房副提調,持湯劑來待矣。傳曰,封入。
李恒權啓曰,臣恒權,臣熙華,今日景祐宮入廟都監三度習儀進去,下直之意,敢啓。傳曰,知道。
兵曹口傳政事,副司果單李憲瑋。
李錫祜啓曰,行大司憲金履載牌不進,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
以司諫鄭禮容牌不進罷職傳旨,傳于李錫祜曰,只推。
以副應敎李寅泰牌不進罷職傳旨,傳于金熙華曰,只推。
以公淸監司趙經鎭狀啓,文義縣令沈衡泰,殺獄行檢時,班族婦女,以干連取招,至於自裁,事甚驚駭,爲先罷黜,其罪狀,令攸司稟處事,傳于申緯曰,令該曹口傳差出,催促下送。
申緯,以吏曹言啓曰,新除授徽陵別檢蔡東直呈狀內,矣身素患痰癖之症,當此換節之時,挾感添劇,時月之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
金熙華,以弘文館言啓曰,本館下番闕直,事甚未安,副應敎李寅泰,旣有只推之命,卽爲牌招,姑降入直,何如?傳曰,允。
李沆,以兵曹言啓曰,來二月初四日,景祐宮動駕時,守宮及侍衛·陪衛,當爲備員,而參判李海愚有身病,無以進參,參判,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。許遞,前望單子入之。
兵曹參判前望單子入之,徐俊輔落點。
李錫祜,以刑曹言啓曰,謹依下敎,街路上酗酒作弊之類,嚴治禁斷次發刑吏詗察矣。武藝別監金鍾聲·李震英兩漢,互相泥醉,酗酒街上,至於被捉之境。年前飭敎,何等截嚴,而渠等俱以掖隷,有此犯科者,萬萬驚駭,竝自臣曹,依律嚴勘,何如?傳曰,纔有處分,此草記還給。
李沆,以訓鍊都監言啓曰,因刑曹草記,口傳下敎內,旣是掖隷,則草記蒙允後,推捉勘罪例也,而今聞街路之上,衣冠裂破,狼藉敺打云。當該禁隷,被打掖隷,令訓將竝捉致,各別査實草記事,命下矣。武藝別監金鍾聲·李震英,刑曹當該禁亂書吏安壽弘,使令金千孫·朴者斤金·徐仁孫·崔成孫·李雲成等一竝捉致,棍問査實,則武藝別監金鍾聲·李震英等所供內,矣等初無飮酒之事,而入往東床廛,買得孔雀尾,出來之際,不意禁隷五漢,稱以酗酒,挺杖亂打,裂破衣服,驅到該曹云。禁亂書吏安壽弘所供內,別監執捉時,矣身適爲歸家,初不目覩,街路上,始聞掖隷被捉之說,急到曹內,見其別監等相貌,而雖有酒痕,不至甚醉云。使令金千孫·朴者斤金·徐仁孫·崔成孫·李雲成等所供內,矣等逢着白衣兩人,見有酒痕故執捉,而果未知掖隷與否,及至中路,始稱掖隷,而互相詰難之際,果有如干敺打裂綻衣縫之事,不至致傷云矣。參以諸供,可知掖隷之不至泥醉,而禁隷之謂以酗酒,恣意敺打,破傷衣服,誠萬萬痛駭,旣伏承各別査實之命,爲先捧供以入之意,敢啓。傳曰,知道。掖屬之犯罪,草記蒙允後,始乃推勘,卽是嚴敬之意,則曹隷之任意敺打,驅去曹庭,已極無嚴,白地起鬧,欺誣該曹者,尤爲痛惡,而堂郞之矇然不察,至於草記,所失大矣。該堂罷職,該郞汰去,法司吏隷之憑藉出禁,行惡如此,則平民亦何以堪之乎?該吏隷,竝自本曹,嚴刑遠配,以爲懲戢之地,該別監,雖無所犯,白衣出入,本有禁令,卿其決棍懲勵,可也。
李錫祜,以義禁府言啓曰,濟州牧使任聖皐狀啓內,殿牌作變,邑守令勿罷,雖載法典,今此大靜縣監夫士敏之所犯,不可容貸,故爲先罷黜,其罪狀,令攸司稟處事,啓下矣。夫士敏時在任所,依例發遣府羅將,交代後拿來,何如?傳曰,待待命拿囚。
又以義禁府言啓曰,保放罪人金鍏,還囚議處以入之意,敢啓。傳曰,知道。
義禁府照目,內醫金殷相·金景勳等矣本部矣啓內,或身非入直而省記錄名,或身方在直而不爲省記者,俱係事情之外,則兩囚之歸咎下隷者,恐非飾辭,而若於常時,察飭下隷,則亦豈有是事?其不善檢飭之失,在所難免,竝只此照律,罪各笞四十收贖,附過還職,竝只私罪,奉敎依允爲旀,竝只功減一等爲良如敎。又啓目,向前金鍏亦,身病徑出,本無其例,擅離職次,自有當罪,以此照律,何如?判付啓。依允。
行大司憲金履載疏曰,伏以臣於經年病伏之中,伏蒙恩命,擢授以正卿之秩,繼而有都憲除旨,雙擎霣越,悸不自定,莫知所以措躬也。噫,臣之釋褐,在於顓蒙之日,無足備數,而特以先蔭之故,臣曁臣兄,厚被我先大王優假之澤,培植剪拂,有踰尋常,而不幸臣命途險巇,自陷不測,海棘六年,理無安全,又蒙我殿下拯濟而生活之,闔門喘息,罔非攸賜。欲報之德,天地莫量,而臣顧庸庸碌碌,立朝三十有餘年,無毫分仰答恩造,惟榮祿日增,節次推遷。臣兄已躋崇秩,臣又濫升至此,辜負之懼,滿盈之憂,交竝于中,中夜忘寢,惕焉怵焉,蹈氷集木,猶未足以喩臣今日之心也。且伏念有國之政,莫先於用人,用人之道,莫要於進賢而退不肖,賢不肖之辨別,亦莫過敷奏明試,考其已著之迹,臣之前後所叨竊,內而臺省銓部,外而方伯居留,罔非自效之地,而靜自點檢,曾無一言之獻替,一事之對揚,以少補理道之萬一者,隨處訾謗,臣亦飫聞,則其爲人之百無肖似,擁腫不中材,濩落無所用,不惟臣之自知,抑亦同朝之所共悉,聖鑑之所俯燭也。是宜亟加黜降,從以威罰,以警具僚之不職者,而乃反拔之於群彦森立之中,躋之于八座命德之列,臣之踰濫,固已無論,而其在國家用捨之政,寧容若是之乖謬哉?況此風憲之長,尤是淸朝之重任,苟非言議風裁,足以彈壓一世者,莫宜居之,而今乃畀之於如臣骳骩千萬不當之人,名器之玷辱,物情之駭惑,當如何哉?聞命之後,縮伏屢日,恭俟司直之論,而閴然無聞,召牌日降,惟事違傲,尤不勝惶隘之至,玆敢略暴情實,仰瀆崇嚴。伏乞聖明,俯垂鑑諒,還收臣新授之資,遞斥臣見帶之職,以重公器,以安私分,千萬幸甚。臣無任云云。答曰,省疏具悉。卿其勿辭行公。
大護軍宋冕載疏曰,伏以八座,峻秩也,臣之所以自期,世之所以待臣者,初何嘗依俙萬一於是哉?臣家本單寒,四無攀援,毫髮不藉,吹噓頂踵,都歸造化,臣之一身,卽我先大王曁殿下賜也。自知蹇劣儱侗,百無一長,雖百執事之末,猶懼不自堪任,而荷兩朝如天之恩,庇護生成,如慈父之於稚子,弱荄孤根,函濡於雨露之中,日滋長而不自知也。前後踐歷,罔非僥濫,節次推遷,滾到貳卿,夫豈臣有藝可名,有勞可記,而有以致此哉?居恒愧懼,若將隕墜,不料聖眷愈隆,恩命重侈,纔因剡牘,特濯臣爲資憲大夫,是所謂命德之器也。周官重六職之長,漢代嚴九卿之選,其人之得失而世道之升降係焉,是尙可以上而濫授,下而冒受,不少鄭重留難,如臣今日之處者哉?必選德望才猷,爲一世所推重而畀之,然後始可以副聖簡厭衆心,今焉名實之不核而資格之苟循,末乃以如臣鹵劣最居人下者,備數於超陞之列,是何異於斲朽株而支大廈,策駑乘而踰太行也?臣身之冥升速尤,猶屬餘事,其累公器而駭物情,諒非細故,臣何敢憑恃寵靈,恬若固有,犯麟楦之戒,招鵜梁之譏,貽累我淸朝器使之政哉?參倚前衡,僥冒是懼,玆暴微懇,仰瀆崇聽。伏乞聖明,念崇秩之不容濫褻,察臣言之匪出假飾,將臣新授資級,亟命收還,使官方嚴而私分安焉。臣無任云云。答曰,省疏具悉。卿其勿辭行公。
大護軍徐能輔疏曰,伏以臣猥以謭劣之姿,偏被拂拭之恩,淸貫顯秩,歷揚殆遍,前後忝叨,罔非分外,而報蔑涓埃,罪積孤負,居常懍惕,若無容措。不意玆者晉秩之寵,又忽及於千萬夢想之表,聞命以來,五內失守,驚惶震越,如癲如狂,歷累日而猶未自定。噫,正卿之秩,卽古所稱八座也,苟非望實俱隆,才能素著,則上不可以濫授,下不可以冒據也,明矣。今臣以才則樗散也,以器則枵瓠也。至庸蔑能,最居人下,梁鵜軒鶴,古人所譏,負乘致寇,大易攸戒,臣雖不佞,亦誦斯義,臣猶自知,人謂斯何?且臣聞爵祿加於賢德,則珪組重於邱山,秩位及於卑汚,則冕紱同於沙泥,今若以萬不近似之身,一朝加之以命德之具,則辱朝廷而壞名器,其將自臣始矣。縱不能效襪線之長,以報聖德,顧何忍竊不稱之服,以累明時哉?可惜者公器也,莫嚴者公議也,冥升之災,猶屬臣身,監竽之譏,大關朝廷,驚懍之極,不揆僭越,冒入文字,略暴衷懇,言不敢飾,天庶聽卑。伏乞聖明,曲垂矜察,亟寢臣資憲陞擢之命,俾爵秩無濫,而賤分獲安,不勝大願,臣無任云云。答曰,省疏具悉。卿其勿辭行公。
大護軍李錫奎疏曰,伏以歲月逾邁,顯思宮禫事奄迫,仰惟聖慕,冞增慨廓。仍伏念臣憃疎蹇劣,最居人下,晩節科第,徒藉先蔭,內外歷揚,罔非僥濫,通籍不滿於二紀,績庸蔑稱於分寸,而猥廁卿月之班,居常兢懼,如集于木。迺於千萬不自意,廟剡謬擧,聖渥隆摯,擢臣爲資憲大夫者,臣誠惝怳震駴,歷日靡措。夫建官分職,孰非愼簡,而至若正卿峻秩,地逼公孤,班聯星辰,其選綦重,苟非聞望優於當世,勞勩久於周行,洽然爲卿士大夫之所推重,則莫宜居之。今臣人微望輕,文質無當,雖在趨走任使之末,尙患不衷其用,況可裒然居八座之列,與群駿程能於康莊之間,萬萬非所堪也。且臣年紀衰邁,神精已耗,祗可優游散地,謹守拙分,而今乃冥升不已,亢極至此,雖以古人循墻之走,不足以喩臣心之此日危懼也。量而後入,不可則退,實係人臣辭受之義,如使臣,徒知榮寵之可艷,罔念名器之至重,揚揚冒進,恬若固有,則物議之嗤點,猶屬一己,其爲仰累於則哲之明,當復如何哉?玆不得不披歷心肝,仰瀆崇嚴。伏乞聖明,察臣言之非出飾讓,念爵秩之不可濫加,還收臣新授資級,以重公器,以安私分,不勝幸甚?臣無任云云。答曰,省疏具悉。卿其勿辭行公。
平安監司金敎根疏曰,伏以日月迅駛,顯思宮大朞奄過,入廟之期又復迫近,聖心慨廓,益切罔極。仍伏念臣,以若不才,受此重寄,莫效涓埃,居常愧懼,今有事關民邑,不可不變通者,玆敢冒昧仰進,恭俟處分焉。平壤府結分之債,卽箕民切骨之瘼也。始焉八萬兩,散債於有田之民,歲取其殖一萬六千兩,以爲四倉十庫支放之需,行之百有餘年之久,受債之民,不知已經幾世,結分之田,不知已易幾主,本錢則不知自何年乾沒於何處,而債案則自在,逐結白徵,已成年例,實是不忍政之甚者也。自臣莅任之初,邑牒課月,民訴鎭日,願矯是瘼,欲依願蠲減,則各項支放,代辦無路,邑無以爲邑,欲仍舊責出,則白地賠納,停免無時,民無以爲民,須有別般措劃,無中生有,然後可以爲民邑維持之道,故荏苒至今矣。昨冬有本府漏結之査得者,其數爲千有餘結,而卽帳外加耕之土也。使之依事目,入錄於元摠,而旋竊思之,本道前後民瘼之釐革,無往非朝家曠絶之澤。雖以近事言之,各鎭罷斂之後,不惜餉穀之減縮,至有六千石許劃給代,鎭民得保其生,鎭樣得存其舊,甚盛擧也。本府之重,不止於戎堡,結債之苦,有甚於鎭斂,苟不及今矯捄,拔本塞源,一年二年,因循度了,其勢必至於無民而後已。燃眉倒懸,未是過語,況査得之田,旣係元帳之外,本道之稅,不入大農之中。今若以此應納,代彼白徵,雖不能恰當其數,亦可以綽約排比,百年膏肓,一朝可袪,以本府見漏之結,救本府難支之弊,於理實當,於事無礙。田政莫謹,雖不敢擅便變通,百爾思量,民情事勢,舍此無他長策,臣若徒懷嚴畏,泯默而止,使彼冤徵之民,莫能支保,終至渙散,則實非所以仰體我聖上如傷若保之盛德至意,瀆擾之罪,實所甘心。臣無任云云。答曰,省疏具悉。所請,旣無所相妨,而民邑兩便,依施。
護軍金學淳疏曰,伏以臣於日昨,伏奉敎旨,以臣擢授爲嘉善大夫者,臣聞命悸恐,若隕淵谷,歷累日而莫省所以自措也。噫,命德之器,聖主之所難愼,廟堂之剡,朝體之所綦重,其所掄揀,視他有別,必待地望資歷,茂著平日之績庸,才具學識,大爲同朝之推詡,然後始乃施焉而不濫,受焉而不僭,見今群彦彙征,量才任能,不患無人,而迺以無一可取,有百不如之蔑劣如臣者,苟然充數於拔擢之列,未知聖明,奚取於臣,而誤恩之及,若是其容易也?臣心悚恧,固無可言,而其爲貽累於聖簡,致駭於物情,亦豈細故也哉?仍念臣以綿薄之質,庸憃之性,學未通方,才乏需世,而幸遭明時,厚沐恩造,通籍二十餘年之間,已往揚歷,罔非僥濫之愧,平居點檢,未有尺寸之報,惟以低徊閒散,謹守迂拙,爲安分寡過之道,至於榮塗名韁,更進一步,未嘗夢到於此,今若徒貪升階之寵,罔念循墻之義,抗顔冒進,恬若固有,則不衷之譏,負乘之懼,猶屬臣一己之私,而淸朝名器,其將由臣而益壞矣。臣雖不肖,豈安於是?況玆晉秩之擧,將爲需用之具,而以臣視臣,自知無用,則名實不副,愧懼益切,玆敢不避猥越,悉暴衷懇。伏乞聖慈,俯賜諒察,亟命收還臣新授資級,俾公器無褻,私分獲遂,不勝幸甚。臣無任云云。答曰,省疏具悉。卿其勿辭行公。
護軍呂東植疏曰,伏以臣疎迂庸陋,百無可取,粗試內外,未有報效,而乃蒙我兩聖朝謬恩,扶植之拔擢之,生成焉顧復焉,滾滾之頃,居然廁下大夫之後矣。臣常以爲抱此全歸,不復前進,歌詠田舍,以送餘年,則此生此世,不報爲報矣。不意玆者,特因位著之乏人,循次晉擢之命,至及於臣身,臣聞命驚惶,誠不知措躬之所也。噫,爲國之道,重在名器,則凡百有位,孰非難愼,而矧惟貳卿之秩,古所謂命德之器也,苟非夙著聲望,明試績庸者,則上不可以輕授,下不可以冒據矣。以臣之菲才謏識,充備緋玉之列,已自不稱,今若以資歷之稍久,廟剡之備數,苟然冥升,得與其列,上累聖簡,下玷淸班,則臣心之惶恧兢惕,固未可言,而朝廷愼簡之意,豈亶使然哉?臣雖至愚,自知則明,徒感恩數,晏然承膺,任他譏笑而莫之恤乎?夫生逢聖世,平步雲程,循資而進,翶翔靑紫,卽人臣之至榮,世俗之所艶也。尙且徊徨却顧,不敢自居者何也?誠以識者之所鄙,只爲市童之憐,外物之倘來,元非性分之宜故也。臣爲此懼,蹙伏屏息,以俟司直之是正矣,歷日側耳,冞增悚懍,玆敢略控短章,仰瀆崇聽。伏乞聖明,俯賜鑑察,收臣新授之秩,治臣冒昧之罪,以重官人之方,俾遂守分之諒焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調李相璜,提調金履喬,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
申緯啓曰,藥房三提調持湯劑來待矣。傳曰,封入。
傳于金熙華曰,禮房承旨馳詣宗廟·景慕宮,奉審摘奸以來。
金熙華啓曰,應敎李渭達,校理沈英錫·朴升鉉,副修撰尹心圭在外,副校理李嘉愚差祭,修撰金炳朝都監進,一員未差,副修撰金正喜內閣進,玉堂上下番俱空,事甚未安,副應敎李寅泰,副校理南履懋,竝卽牌招入直,何如?傳曰,允。
傳于申緯曰,刑曹堂上有闕之代,政官牌招開政。
申緯啓曰,行吏曹判書李羲甲,參判洪羲俊,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
傳于申緯曰,留院公事入之。
金熙華,以侍講院言啓曰,明日顯思宮朔祭,王世子亞獻禮時,宮官當爲全數進參,而兼弼善趙忠植未肅拜,無以備員,卽爲牌招,以爲進參之地,何如?傳曰,許遞,前望單子入之,待下批,牌招察任。
兼弼善前望單子入之,李寅泰落點。
吏曹口傳政事,以沈宜晉爲文義縣令。
傳于金熙華曰,發遣吏郞,諸執事淸齋與否,摘奸以來。
以副校理南履懋牌不進罷職傳旨,傳于金熙華曰,只推。
申緯,以議政府左議政意啓曰,本府每於歲首,例爲觀察使·節度使薦,而領·右相未備,限內不得議薦之意,敢啓。傳曰,知道。
韓義運,以戶曹言啓曰,卽接禮曹啓下移文,則因奉常寺所報,景祐宮四仲朔·四名日及徽慶園忌辰祭·四名日祭,各祭享物種,依前例,令戶曹磨鍊事,入啓允下矣。依前例加定分道,別單書入之意,敢啓。傳曰,知道。
金熙華,以禮曹言啓曰,卽見濟州牧使任聖皐狀啓,則昨年閏七月二十二日,大靜縣,有客舍殿牌,偸出之變,而該縣監夫士敏,身爲官長,自犯私造,又任下隷之再造,屢朔之後,始覺其終難掩諱,不得已報來,而尤欲推誘於下隷者,尤極痛駭,爲先罷黜,其罪狀,請令攸司稟處。殿牌改造奉安,曾有已例,令該曹稟旨分付,私造之牌,事體所在,不可仍置,聽從私造之下隷,其所處斷,有不敢擅便,竝待該曹知委擧行,作變罪人,捉得之後,更爲具格登聞計料云矣。島俗獰悍,有此殿牌偸出之變,而該縣監,始旣躬犯私造,又任下隷之再造,而終欲推誘者,論其罪狀,誠極痛駭。殿牌奉安,一時爲急,依前例卽爲改造奉安,舊殿牌則廣加搜覓,尋得後淨處埋安,私造牌面,亦卽埋置之意,分付該牧,干犯諸人處斷一款,令刑曹稟處,何如?傳曰,允。
李沆,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而顯思宮朔祭親行齋戒相値,不得設行之意,敢啓。傳曰,知道。
李錫祜,以義禁府言啓曰,公淸監司趙經鎭狀啓內,保寧前縣監宋在淳罪狀,令攸司稟處事,啓下矣。宋在淳下去京畿南陽地云,依例發遣府羅將拿來,何如?傳曰,待待命拿囚。
又以義禁府言啓曰,公淸監司趙經鎭狀啓內,文義縣令沈衡泰,爲先罷黜,其罪狀,令攸司稟處事,啓下矣。沈衡泰時在任所云,依例發遣府羅將拿來,何如?傳曰,待待命拿囚。
又以刑曹言啓曰,因訓鍊都監査實草記,傳曰,知道。掖屬之犯罪,草記蒙允後,始乃推勘,卽是嚴敬之意,則曹隷之任意敺打,驅去曹庭,已極無嚴,白地起鬧,欺誣該曹者,尤爲痛惡,而堂郞之矇然不察,至於草記,所失大矣。該堂罷職,該郞汰去,法司吏隷之憑藉出禁,行惡如此,則平民亦何以堪之乎?該吏隷,竝自本曹,嚴刑遠配,以爲懲戢之地,該別監,雖無所犯,白衣出入,本有禁令,卿其決棍懲礪可也事,命下矣。謹依傳敎,禁吏安壽弘,禁隷徐仁孫·金千孫·李雲孫·朴者斤金·崔成孫等,各嚴刑一次後,壽弘平安道成川府,仁孫江西縣,千孫全羅道咸悅縣,雲孫龍安縣,者斤金慶尙道義城縣,成孫尙州牧,竝定配所,郞爲押送之意,敢啓。傳曰,知道。
李沆,以訓鍊都監言啓曰,謹依草記批旨,武藝別監金鍾聲·李震英,各決棍十五度,懲礪之意,敢啓。傳曰,知道。
又以禁衛營言啓曰,臣萬永進詣東廟有頉處,看檢修改後,別單書入之意,敢啓。傳曰,知道。
上在昌德宮。停常參·經筵。
朔祭親行後,王世子版位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
李錫祜啓曰,行大司憲金履載呈辭,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
李沆啓曰,來初五日,朝參日次矣,敢稟。傳曰,停。
申緯啓曰,藥房副提調持湯劑來待矣。傳曰,封入。
傳于金熙華曰,禮房承旨,馳詣受香諸處,奉審摘奸以來。
申緯啓曰,行吏曹判書李羲甲,參判洪羲俊,參議李紀淵再牌不進推考傳旨及罷職傳旨,今方捧入,而開政命下之後,如是違牌,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,行吏曹判書李羲甲,參判洪羲俊,參議李紀淵牌不進推考傳旨及罷職傳旨,今方捧入,而開政命下,已至經宿,如是違牌,事甚未安。參判陳疏到院,而原疏以顯思宮春享祭親行齋戒,纔已退却矣。判書·參判,竝更牌招,何如?傳曰,允。參議只推,一體牌招,原疏捧入。
傳于申緯曰,吏曹參判疏批已下,卽爲牌招,如有違牌,勿爲呼望,與判書·參議,一體勿爲呼望。
有政。吏批,行判書李羲甲進,參判洪羲俊進,參議李紀淵進,行都承旨申緯進。以李錫奎爲刑曹判書,呂東植爲禮曹參判,蔡弘遠爲刑曹參判,韓用鎬爲刑曹佐郞,李鏵爲厚陵令,李容敏爲徽陵別檢,鄭尙愚爲司譯提調,李宗立爲懿昭墓守衛官。
兵批,行判書金履喬病,參判徐俊輔未肅拜,參議愼宜學病,參知李衡柱入直進,同副承旨李沆進。以姜應祚爲造山萬戶,副護軍李奎鉉·洪命周·洪敬謨,副司果李禮延,以上竝單付。
金熙華,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,本館下番闕直,事甚未安。副校理南履懋,旣有只推之命,與副校理李嘉愚,一體牌招,以爲推移姑降入直之地,何如?傳曰,允。
韓義運,以宣惠廳言啓曰,本廳郞廳鄭致愚,今已瓜滿矣。本廳多有擧行事,而難付生手,今姑仍任,何如?傳曰,允。
李沆,以濬川司言啓曰,本司都廳李儒常,御營廳千摠改差,代以御營廳千摠元永麟差下,使之察任,何如?傳曰,允。
又以訓鍊都監言啓曰,臣東薳進詣南廟,有頉處看審修改後,別單書入之意,敢啓。傳曰,知道。
吏曹參議洪羲俊疏曰,伏以臣識未通方,才不適用,而猥蒙陶甄之化,濫廁卿宰之列,前後踐歷,已踰涯分,未效涓埃之報,常切懍愧之心。不自意日前,伏奉除旨,以臣爲吏曹參判者,臣於是,驚惶感激,不省措躬之所也。噫,是職也,卽天官之貳亞,而古所稱少宰者也。參佐之餘,有時代斲,銓衡人物,甄別流品,無間於長席,故責任之要,遴選之峻,逈異於庶官,苟非才德之兼備者,莫宜居之,此所以自古名碩之逡巡退讓,不敢遽當者也。臣本疎鈍庸憒,望實無藉,銓部重任,非可擬議,況又年紀衰邁,神識消落,政注物情,亦多茫昧,其何敢恬若固有,唐突承膺,以致累聖簡而玷名器也哉?夫度才授官,王政攸愼,量力就職,古人是勉,則臣於是職,不容濫竽,亦可知矣。且臣一門之內,兄弟叔姪,俱入銓地,迭據淸要,倍切集木之懼,不徒循墻之戒而已也。開政有命,庚牌荐降,鎭日違傲,冞增悚蹙,玆敢冒控微懇,仰瀆崇嚴。伏乞聖慈,察臣言之由衷,念臣職之匪人,亟命鐫改臣新授銓任,以重公器,以安賤分,千萬幸甚,臣無任云云。答曰,省疏具悉。卿其勿辭行公。
顯思宮朔祭親行敎是時,終獻官行知事沈象奎,贊禮禮曹判書洪義浩,典祀官奉常正柳季麟,宮闈令尙醞崔得麟,執禮副司果朴晦壽,執尊正言李禮延,大祝副司果李憲瑋,祝史副司果朴齊明,齋郞文學徐左輔,盥洗位禮曹正郞李升烈·兵曹正郞李鼎默,爵洗位典籍李相重·兵曹佐郞朴齊輝,亞獻盥洗位典籍金錫龍,終獻盥洗位校書判校文慶愛,贊者引儀趙必煥·兼引儀徐有晃,謁者兼引儀沈正禮,假引儀吳泰澣,贊引假引儀李宅淳·金會友,祭監監察李秉龜·沈源祖。
乙酉二月初一日子時,上詣顯思宮。朔祭親行入侍時,行都承旨申緯,左承旨韓義運,右承旨李恒權,左副承旨金熙華,右副承旨李錫祜,同副承旨李沆,記事官李淵祥,假注書孫秉周,記注官金履喆,記事官吳致愚,檢校待敎徐憙淳·李憲瑋·金正喜,以次侍立訖。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮,贊禮前導,上入顯思宮,詣版位前。贊禮跪啓請俯伏哭,上俯伏哭,王世子以下在位者,皆俯伏哭,贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮導上詣尊所,東向立,緯酌酒,沆以盞受酒,上詣神位前,北向俯伏跪,緯奉香,沆奉爐以進,贊禮啓請三上香,上三上香,沆受香奠于案,仍行初獻禮,緯奉爵以進。贊禮啓請執爵·獻爵,上執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位。執禮請行終獻禮,謁者引終獻官,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭,贊禮請止哭興再拜興平身,贊禮導上詣望燎位,大祝燎訖,啓請禮畢,導上還入齋殿,諸臣以次退出。
上在昌德宮。停常參·經筵。
自午時至申時,日暈。
顯思宮春享祭親行後,王世子版位問安。答曰,罔極。大殿·中宮殿,內閣·政院·玉堂·百官,奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
李錫祜啓曰,合辭許久闕啓,事甚未安。除在外外未肅拜·呈告人員,竝卽牌招,何如?傳曰,允。
李沆啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,藥房提調,持湯劑來待矣。傳曰,封入。
李沆啓曰,今此京外守令邊將薦擧單子四百二十八張,依例捧入,而其中應薦不薦人,令該曹察推,何如?傳曰,允。
李沆,以都摠府言啓曰,來二月初四日入廟動駕時,侍衛寶劍守宮,當爲備員,而副摠管吳翰源,以漢城府左尹導駕進,金守基·徐鼎輔,俱有身病,無以備員。令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
李沆啓曰,因都摠府草記,入廟動駕時侍衛寶劍守宮,當爲備員,而副摠管吳翰源,以左尹導駕進,金守基·徐鼎輔,俱有身病,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
副摠管前望單子入之,南延君球·金陽淳·徐春輔落點。
傳于李沆曰,副摠管徐春輔許遞,前望單子入之。
副摠管前望單子入之,鄭漪落點。
兵曹口傳政事,都摠管單南延君球。
李錫祜啓曰,行大司憲金履載牌不進,執義崔時淳,掌令鄭元善·朴英載,持平沈能燮·朴在寅,在外,監察茶時之意,敢啓。傳曰,知道。
以司諫鄭禮容牌不進罷職傳旨,傳于李錫祜曰,只推。
以副校理南履懋牌不進罷職傳旨,傳于金熙華曰,只推。
以副校理李嘉愚牌不進罷職傳旨,傳于金熙華曰,只推。
注書李淵祥書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處看審是白乎則,松橡鬱密是自遣,自靑鶴亭,至舊失火處面面周審是乎則,老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,仍詣南壇看審是白乎則,壇砌門墻竝無圮傷處,而主山及案山,樹木甚盛是白遣。自文峴至梨泰院後麓·水閣峴是白乎則,土性瘠确,略有穉松是白遣,前至馬石橋是乎則,松橡蒙翳是白遣。仍詣漢江壇看審是乎則,亦爲無頉是白遣,自鷹峰·伏兵峴,至斗湖·司寒壇看審是乎則,亦爲無頉是白遣。自無學峰所經外山諸處,一一看審是乎則,間多風雪所仆之木,而別無斫㾗之意,敢啓。傳曰,知道。
金熙華,以弘文館言啓曰,本館下番闕直,事甚未安。副校理南履懋·李嘉愚,旣有只推之命,竝卽牌招,以爲推移姑降入直之地,何如?傳曰,允。
以副校理李嘉愚牌不進罷職傳旨,傳于金熙華曰,只推。
以副校理南履懋再牌不進罷職傳旨,傳于金熙華曰,只推。
以濟州防禦使任聖臯狀啓,靑橘進上闕封惶恐待罪事,傳于金熙華曰,勿待罪事,回諭。
金熙華,以禮曹言啓曰,卽接濟州牧使任聖臯狀啓謄報,則來三月令薦新靑橘,一一摘出,僅爲二百八十八箇,宗廟薦新,如數封進云,而顯思宮薦新,不爲封來矣。元數雖未排比,莫重薦獻,不可闕封,以宗廟薦新加封,依例當日薦進,何如?傳曰,允。
又以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕朴民完瓜朔,代以生徒守僕,試才抄擇,備三望受點次,別單書入之意,敢啓。傳曰,知道。
李沆,以禁衛營言啓曰,本營騎士將方承圓,身病猝重,勢難察任,改差,何如?傳曰,允。
又以御營廳言啓曰,本廳中軍金守基,身病甚重,勢難察任,改差,何如?傳曰,允。
李錫祜,以義禁府言啓曰,保放罪人金鍏,還囚照律以入之意,敢啓。傳曰,知道。
義禁府照目,藝文館檢閱金鍏矣本府議啓內,身病徑出,本無其例,擅離職次,自有當罪,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
金熙華啓曰,檢閱金鍏,旣已勘放,卽爲牌招入直,何如?傳曰,允。
以檢閱金鍏牌不進罷職傳旨,傳于金熙華曰,只推。
顯思宮春享祭親行敎是時,終獻官行知事金蓍根,贊禮禮曹判書洪義浩,典祀官奉常正柳季麟,宮闈令尙膳金道淡,執禮副應敎李寅泰,執尊司果鄭禮容,大祝副修撰金正喜,祝史司書韓弘敎,齋郞副司果李憲兢,盥洗位兵曹佐郞盧尙羲·李鏵,爵洗位典籍安亨鎭·兵曹佐郞朴齊輝,亞獻盥洗位典籍孫興祖,終獻盥洗位典籍韓植林,贊者引儀金秉始·趙必煥,謁者引儀吳淳常·兼引儀徐有晃,贊引兼引儀沈正禮·盧在豐,祭監監察安孝述·李正規。
乙酉二月初二日子時,上詣顯思宮。春享祭親行入侍時,行都承旨申緯,左承旨韓義運,右承旨李恒權,左副承旨金熙華,右副承旨李錫祜,同副承旨李沆,假注書孫秉周,記注官李湜,記事官吳致愚,檢校待敎徐憙淳·金正喜,以次侍立。時至,通禮啓請行禮,上具翼善冠·淺淡服·烏犀帶·黑皮靴,出齋殿。贊禮導上詣版位前,贊禮啓請跪俯伏哭,上俯伏哭,王世子以下在位者,皆俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮啓請行奠幣禮,贊禮導上詣盥洗位,贊禮導上詣尊所,西向立,執尊者擧羃,緯酌酒,沆以爵受酒,贊禮導上詣靈座前,北向立。贊禮啓請跪,上跪,在位者皆跪,緯奉香,沆奉爐跪進,贊禮啓請三上香,上三上香,沆受香爐奠于案,緯奉瓚跪進。上執瓚灌地,緯奉弊跪進,上執幣以授沆,沆獻于靈座前,贊禮啓請俯伏興平身,上俯伏興平身,在位者皆俯伏興平身。贊禮導上降復位,贊禮啓請行初獻禮,贊禮導上詣尊所,西向立,贊禮導上詣靈座前,北向立,贊禮啓請跪,上跪,在位者皆跪。贊禮啓請執爵獻爵,上執爵獻爵,贊禮啓請俯伏興小退跪,上俯伏興小退跪,大祝金正喜讀祝訖,贊禮啓請俯伏興平身,上俯伏興平身,贊禮導上降復位。贊禮請行亞獻禮,宮官導王世子,行亞獻禮如儀訖,降復位。執禮請行終獻禮,謁者引終獻官金蓍根,行終獻禮如儀訖,贊禮啓請俯伏哭,上俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,宮闈令納神主訖。贊禮啓請望燎位,大祝捧祝幣詣坎,贊禮導上詣望燎位,北向立,燎訖,贊禮啓禮畢,上還入齋殿,諸臣以次退出。
上在昌德宮。停常參·經筵。
李錫祜啓曰,行大司憲金履載呈辭,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,刑曹判書李錫奎,禮曹參判呂東植,除拜後過三日不爲出肅,竝依定式推考警責,仍卽牌招察任,何如?傳曰,允。
傳于金熙華曰,禮房承旨馳詣受香所,奉審摘奸以來。
申緯啓曰,藥房副提調,持湯劑來待矣。傳曰,封入。
李沆啓曰,奏御文字,何等審愼,而卽伏見都摠府寶劍及守宮望單子及守宮望單子點下者,則有此誤書,致勤下敎,臣之矇然捧入,不勝惶悚,而當駭入直摠管,不可無警,從重推考,何如?傳曰,允。
傳于金熙華曰,顯思宮供上,依例減下,內人供上,依書下件記擧行事,分付。
傳于李錫祜曰,飭已施矣,刑曹堂上罷職人敍用。
傳于李沆曰,今日出宮門路,賓陽門爲之,還宮門路,協陽門爲之。
金熙華啓曰,檢閱金鍏,旣有只推之命,卽爲牌招入直,何如?傳曰,允。
申緯啓曰,吏曹郞廳來言,文義縣令沈宜晉,兩司俱未署經云,除在外外未肅拜·呈告人員,竝卽牌招,何如?傳曰,允。
李錫祜啓曰,明日動駕,兩司侍臣,當爲進參,除在外外,呈告人員,待開門牌招,何如?傳曰,允。
傳于李沆曰,明日出宮內門路,以協陽門爲之。
兵曹,以許溟爲御營中軍。
以司諫鄭禮容牌不進罷職傳旨,傳于李錫祜曰,只推。
金熙華,以侍講院言啓曰,明日顯思宮禫祭,王世子亞獻禮時,宮官當爲備員,輔德李德鉉,卽爲牌招,以爲進參之地,何如?傳曰,許遞,前望單子入之。
輔德前望單子入之,洪起燮落點。
金熙華,以奎章閣言啓曰,守宮檢校直提學李存秀,待開門牌招,何如?傳曰,允。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以禮曹言啓曰,昨秋因京畿監司狀啓,翼陵曲墻外龍虎肩胛汰落處及曲墻後主脈脊上沙汰處,待今春補築事,回啓蒙允矣。今已開春,趁此時當爲補築,始役吉日時,令日官池宅龜推擇,則今二月二十一日卯時爲吉云,以此日時擧行,先告事由祭,同月十八日寒食節享兼行,祝文中措辭添入,而謹考謄錄,則丙子年弘陵陵上穴前汰落處修築時,役軍器械及物力區劃等事,令京畿監司預先措備,以地方官,差下補土差使員,與本陵官員兼監役,眼同監役,而臣曹堂上,進去監董矣。今亦依此擧行,恐合事宜,以此分付,何如?傳曰,允。
李沆,以都摠府言啓曰,分副摠管金箕殷,時無職名,令該曹口傳付軍職,何如?傳曰,允。
兵曹口傳政事,護軍單金箕殷。
李沆,以都摠府言啓曰,今日入直內三廳武兼禁軍及軍兵等,當爲中日習射技,而顯思宮禫祭親行齋戒相値,不得設行之意,敢啓。傳曰,知道。
李錫祜,以義禁府言啓曰,今初四日景祐宮擧動時,本府都事,皆以大駕各差備進參,神轝左右考喧都事·王世子左右考喧都事,無以推移,假都事四員,令該曹口傳差出,以爲分排之地,何如?傳曰,允。
上在昌德宮。停常參·經筵。
上詣顯思宮。入齋室後,王世子版位問安。答曰,知道。內閣·政院·玉堂·藥房口傳問安。答曰,知道。禫祭親行後,王世子版位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。還內後,王世子版位問安。答曰,知道。內閣·政院·玉堂·藥房口傳問安。答曰,知道。
上詣弘化門內祗迎所,入幕次後,王世子版位問安。答曰,知道。內閣·政院·玉堂·藥房口傳問安。答曰,知道。引詣景祐宮,入齋室後,王世子版位問安。答曰,知道。內閣·政院·玉堂·藥房口傳問安。答曰,知道。奉安祭後,王世子版位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。還內後,王世子版位問安。答曰,知道。內閣·政院·玉堂·藥房口傳問安。答曰,知道。
李沆啓曰,司僕寺內乘來言,捲簾,取稟。傳曰,捲三面。
李錫祜啓曰,行大司憲金履載呈辭,執義崔時淳,掌令鄭元善,持平朴英載·沈能燮·朴在寅在外,監察茶時之意,敢啓。傳曰,知道。
申緯啓曰,藥房提調·副提調持湯劑來待矣。傳曰,封入。
李錫祜啓曰,守令署經事,命下矣。司諫鄭禮容,旣有只推之命,與行大司憲金履載,行大司諫李文會,一體牌招,以爲署經之地,何如?傳曰,允。
傳于金熙華曰,入廟都監都提調以下,奉安祭親祭時終獻官以下,書啓捧入。
金熙華,以奎章閣言啓曰,大駕今已還宮,守宮檢校直提學李存秀,依定式減下,何如?傳曰,允。
申緯,以吏曹言啓曰,因承政院啓辭,守令薦應薦不薦人,令該曹察推事,允下矣。行廣州府留守金在昌,行知中樞府事李肇源,判敦寧府事鄭尙愚,完川君李明奎,行大護軍任希存,判尹白師誾,行大護軍宋冕載,刑曹判書李錫奎,行護軍金銑,豐安君柳相祚,行護軍金愚淳·尹尙圭·洪遇燮·徐鼎輔·權丕應·朴蓍壽,兵曹參判徐俊輔,行護軍金陽淳,定州牧使李鍾運,行護軍朴宗喜,禮曹參判呂東植,應薦而不薦,竝推考警責。行護軍李復淵,以南兵使守令薦,已爲修啓,而遞任後,又以軍銜疊啓者,已是不審,其中堂上官之薦於守令,亦違格例,不可無警,推考,前呈違式之單子,勿施,何如?傳曰,允。
韓義運,以戶曹言啓曰,政院口傳下敎內,顯思宮日下供上,與內人供上減下,別單書入事,命下矣。別單書入之意,敢啓。傳曰,知道。
又以戶曹言啓曰,顯思宮供上,依例減下,內人供上,依書下件記擧行事,命下矣。顯思宮供上,依例減下,內人移屬,依書下件記擧行,其餘戊寅移屬尙宮以下二十八人宣飯衣纏等各種,今二月初四日爲始減下事,分付各該司之意,敢啓。傳曰,知道。阿只與陪婢,勿爲減下,移屬景祐宮,依例擧行。
顯思宮禫祭兼預告祭及告動輦祭親行敎是時,終獻官左議政李相璜,贊禮禮曹判書洪義浩,典祀官奉常正柳季麟,宮闈令尙膳金道浹,執禮副司果李魯秉,執尊副司果金裕憲,大祝副修撰金正喜,祝史修撰金炳朝,齋郞副司果洪彦謨,盥洗位兵曹佐郞盧尙羲·禮曹正郞李升烈,爵洗位兵曹佐郞李鏵·典籍安亨鎭,亞獻盥洗位典籍孫興祖,終獻盥洗位典籍金錫龍,贊者兼引儀徐有晃·盧在豐,謁者引儀金秉始·趙必煥,贊引假引儀吳泰瀚·李宅淳,祭監監察沈源祖·李秉龜。
景祐宮入廟時奉安祭親行敎是時,終獻官左議政李相璜,贊禮禮曹判書洪義浩,典祀官奉常正柳季麟,宮闈令尙膳朴道性,執禮副應敎李寅泰,執尊弼善權馥,大祝直閣朴永元,祝史副司果徐英淳,齋郞副司果鄭德和,盥洗位兵曹佐郞盧尙羲·禮曹正郞李升烈,爵洗位兵曹佐郞李鏵·典籍安亨鎭,亞獻盥洗位典籍孫興祖,終獻官盥洗位典籍金錫龍,贊者兼引儀徐有晃·盧在豐,謁者引儀金秉始·趙必煥,贊引假引儀吳泰瀚·李宅淳,祭監監察尹謙圭·安孝述。
乙酉二月初四日子時,上詣顯思宮。禫祭親行入侍時,行都承旨申緯,左承旨韓義運,左承旨李恒權,左副承旨金熙華,右副承旨李錫祜,同副承旨李沆,記事官李淵祥,假注書孫秉周,記事官金鍏·吳致愚,直提學趙鐘永,原任直閣李光文,直閣朴永元,檢校待敎徐憙淳·李憲瑋·金正喜,以次侍立。時至,通禮跪啓外辦,上具翼善冠·無揚黑團領·靑鞓素玉帶,乘輿出賓陽門。藥房提調金履喬,副提調申緯進前奏曰,侵夜勞動,聖體若何?上曰,一樣矣。至齋殿門外,通禮跪啓請降輿,上降輿詣齋殿,時至,通禮啓請行禮。上入顯思宮,詣版位前,贊禮跪啓請俯伏哭,上俯伏哭,王世子以下在位者,皆俯伏哭,贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮導上詣尊所,東向立,執尊者擧羃,緯酌酒,沆以盞受酒,上詣靈座前,北向俯伏哭跪。緯奉香,沆奉爐以進,贊禮跪啓請三上香,上三上香,沆奠爐于案,仍行初獻禮。緯奉爵跪進,贊禮啓請執爵獻爵,上執爵獻爵,大祝跪讀祝文訖,贊禮跪啓請俯伏興平身,上俯伏興平身。贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位。執禮請行終獻禮,謁者引終獻官左議政李相璜,詣神位前行禮後,出就復位,執禮請俯伏哭,上俯伏哭,王世子以下在位者,皆俯伏哭,贊禮請止哭興再拜興平身。宮闈令納神主如儀,贊禮導上詣望燎位,大祝燎訖,贊禮啓請禮畢,上還入齋殿,改具翼善冠·衮龍袍,出景化門。通禮跪啓請乘輿,仍由銅龍門·建陽門·協陽門·宣化門還內,出標信解嚴,諸臣以次退出。
乙酉二月初四日辰時,上詣弘化門內,神輦祗迎後,仍詣景祐宮。入廟奉安祭親行擧動入侍時,行都承旨申緯,左承旨韓義運,右承旨李恒權,左副承旨金熙華,右副承旨李錫祜,同副承旨李沆,記事官李淵祥,假注書孫秉周,記事官金瑋·吳致愚,直提學趙鐘永,直閣朴永元,檢校待敎徐憙淳·李憲瑋·金正喜,以次侍立。時至,通禮跪啓請外辦,上具翼善冠·衮龍袍,乘輿出協陽門,由建陽門·銅龍門,至顯思宮大門外。通禮跪啓請降輿,上降輿步過,復乘輿至明政門外幄次,通禮跪啓請降輿,上降輿入幄次。神輦至,上出次鞠躬,過卽平身,祗送後還入幄次,問安勿爲之事。出榻敎仍由弘化門出,至侍臣上馬所,通禮跪啓請駕少駐,侍臣上馬畢,通禮跪啓請發駕,百官以次侍衛。至宗廟前路,通禮啓請降輦,上降輦步過,復乘輦至景祐宮,上降輦入大次,神輦先至廟,宮闈令奉神主櫝,安於座上,入大次。通禮啓中嚴,小頃又啓外辦,上具翼善冠·衮龍袍以出,贊禮導上入神門,詣版位前,北向立。贊禮跪啓請鞠躬再拜興平身,上鞠躬再拜興平身,王世子以下在位者,皆鞠躬再拜興平身訖。贊禮跪啓請行初獻禮,導上詣盥洗位,北向立,盥洗訖,上詣尊所,西向立,執尊者擧羃,緯酌酒,沆以盞受酒,上詣神位前,北向俯伏跪。緯奉香,沆奉爐以進,贊禮啓請三上香,上三上香,沆受香奠于案,仍行初獻禮。緯奉爵以進,贊禮跪啓請執爵獻爵,上執爵獻爵,大祝跪讀祝文訖,贊禮啓請俯伏興平身,上俯伏興平身,贊禮導上降復位,入小次。執禮請行亞獻禮,宮官引王世子,詣尊所,執尊者酌醴,宮官以爵受醴,王世子入詣神位前,宮官請執爵·獻爵,王世子以爵授宮官,奠于神位前,宮官請俯伏興平身,王世子俯伏興平身,降復位。執禮請行終獻禮,謁者引終獻官左議政李相璜,詣神位前行禮訖,出就復位,贊禮跪啓請出次還復位,上出次還復位。贊禮啓請鞠躬再拜興平身,上鞠躬再拜興平身,王世子以下在位者,皆鞠躬再拜興平身訖,宮闈令納神主如儀,贊禮導上詣望燎位,大祝燎訖,啓請禮畢,導上還入齋殿。命書傳敎曰,還宮時王世子祗迎之節置之。上曰,承史·百官權退,以次退出。小頃仍命入外辦,通禮啓中嚴,又啓外辦,上具翼善冠·衮龍袍以出,通禮啓請乘輿,上乘輿,左右通禮前導,至大門外,又降輿乘輦。通禮啓請發駕,由把子橋,自敦化門·進善門·肅章門,至協陽門,上降輦乘輿,入宣化門還內,出標信解嚴,諸臣以次退出。
上在昌德宮。停常參·經筵。
藥房都提調李相璜,提調金履喬,副提調申緯啓曰,日月遄邁,顯思宮禫事奄過,入廟禮成,伏惟聖慕冞新,鎭日將事,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,世子宮口傳問安。答曰,知道。世子嬪宮口傳問安。答曰,知悉。
李錫祜啓曰,合辭許久闕啓,事甚未安。除在外外,未肅拜·呈告人員竝卽牌招,何如?傳曰,允。
李沆啓曰,備邊司郞廳來言,今日賓廳日次,而無時急稟定事,不得來會云,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,慶尙左兵使申純,黃海兵使朴應浩下直,長弓一張·長箭一部·片箭一部·筒兒一箇賜給。
申緯啓曰,藥房三提調,持湯劑來待矣。傳曰,封入。
傳于李沆曰,摠府依前還接。
注書李淵祥病,代以李廷憲爲假注書。
李廷憲有頉,代以朴在嘷爲假注書。
李錫祜啓曰,行大司憲金履載牌不進,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
以司諫鄭禮容牌不進罷職傳旨,傳于李錫祜曰,只推。
李錫祜啓曰,行大司憲金履載,行大司諫李文會牌不進推考傳旨,今方捧入,而守令署經事命下之後,如是違牌,事甚未安。竝更牌招,以爲署經之地,何如?傳曰,允。違牌勿爲呼望。
金熙華啓曰,行大司諫李文會,特敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。嚴飭入來。
又啓曰,行大司諫李文會,特敎申飭之下,謂有情勢,奉牌闕外,連加催促,終不入來,事體道理,尤極未安,從重推考,何如?傳曰,許遞,前望單子入之,待下批,牌招察任。
大司諫前望單子入之,申在植落點。
李錫祜啓曰,新除授行大司諫申在植,以前任大司諫,方在罷散之中,何以爲之?敢稟。傳曰,敍用。
傳于金熙華曰,神輦陪從承旨申緯·李恒權,竝兒馬一匹賜給。注書李淵祥陞六,親祭時禮房承旨金熙華加資。
以景祐宮入廟奉安祭親行時祭官以下別單,傳于金熙華曰,終獻官議政府左議政李相璜,內廐馬一匹面給。贊禮禮曹判書洪義浩,宮闈令朴道性,執禮副應敎李寅泰,大祝直閣朴永元竝加資。典祀官奉常正柳季麟陞敍。執尊弼善權馥,兒馬一匹賜給。祝史副司果徐英淳,齋郞副司果鄭德和,盥洗位兵曹佐郞盧尙羲,禮曹佐郞李升烈,爵洗位兵曹佐郞李鏵,典籍安亨鎭,亞終獻盥洗位典籍孫興祖·金錫龍,贊者引儀徐有晃·盧在豐,謁者引儀金秉始·趙必煥,贊引假引儀吳泰瀚·李宅淳,祭監監察尹謙圭·安孝述各上弦弓一張賜給。神輦陪從史官金景濂陞敍。左通禮洪祐燮,右通禮朴奎壽,相禮金洛龍,贊儀崔日運,掌儀崔廷臣,各兒馬一匹賜給。東西唱兼引儀徐有晃·盧在豐陞敍。贊請官應敎徐有素,半熟馬一匹賜給。贊笏假引儀金會友,禮貌官假引儀洪憲燮,竝依戊寅年例爲之。奏時官林鳳翼,令本監相當窠付料。香陪官蔡弘勉等二人,其餘太廟事知守僕,忠贊衛·政院書吏·禮曹書吏·香室守僕·通禮院書員等,竝依戊寅年例施賞。
以入廟都監別單,傳于金熙華曰,監董大臣判府事金思穆,鞍具馬一匹面給。提調水原留守金履陽,知事金蓍根,左參贊金相休,各熟馬一匹面給。都廳司果尹命圭,修撰金炳朝竝加資。郞廳副司果洪耆周·李秉溫,敦寧主簿趙基恒,別工作監役李震遠,修理所假監役宋一敎竝陞敍。捧敎命·諡冊·諡印擧案褥席執事·捧香爐·香盒差備官等,竝依戊寅年例。捧傳旨,贊請官徐有素,攝司僕僉正韓用鎬,各兒馬一匹賜給。別看役李興潤,從願施賞。姜彝中·陳珣,邊將待窠,卽爲差送。李最善相當職調用。計士許完,前後效勞甚多,自本曹從願施賞。李秉德·李浩性·李日爀,依營建時例施賞。待令捕校金弘源·韓在儉,邊將除授。各差備領率禁軍等,竝依戊寅年例,捧傳旨。其餘畫員·鴈字官·員役·工匠等,依戊寅年例施賞。
傳于金熙華曰,挾侍李團宜·金承業竝加資。祭侍李團宜·金承業竝加資,資窮者代加。神輦侍衛金振玉·金道浹,宮闈令朴道性·李昌成竝加資。諡冊差備金應昌·吳信甲·桂命祺·金基業,諡印差備吳鶴昌·李允吉·鄭運裕,敎命差備洪應疇,雲劍差備全泳祜·李正揆,香爐差備金技煥,香盒差備梁宗河,陽繖差備李光勳,扇差備金昌西·鄭萬豐,排案床差備金福昌·趙光希·安淳完,烏杖差備卓命爀·朴材祜·嚴光俊·文啓祥·李根壽·金鳳集·李寅光·徐常浹·金慶彦·高明星,歸游赤李正吉·方斗絢·張寬彩·金進洙·元喜慶·李德善·金昌碩·朴春根·朴正鎭·尹光協·韓積善·尹鶴成·金裕憲·李賢模·李宜秀·吳有秀·元夢鱗·朴技興·趙弘璧·朴春成,司鑰徐就慶,別監崔聖裕等十三人,依戊寅年例爲之。
傳于金熙華曰,明日政官牌招開政,賞典下批。
傳于金熙華曰,今番賞典中,一人雖兼數事,毋得疊授。
金熙華,以禮曹言啓曰,卽接掌藥院所報,則文廟祭享時所用,只有樂器風物,而無樂工所着冠服,故例以山川件取用,而釋奠祭及山川祭,在於同日,則以社稷所在件取用,多有已例矣。今二月初九日行釋奠祭,與南壇祭相値,依前例以社稷所在冠服移用云,今亦依所報,推移取用之意,分付,何如?傳曰,允。
又以禮曹言啓曰,卽接宗廟署所報,則今日申時量,功臣堂西壁一間,全然頹圮云矣。正殿至近之地,有此頹圮之患,不可無慰安之擧,慰安祭不卜日,今初七日設行,而修改之節,擇日擧行,何如?傳曰,允。
又以禮曹言啓曰,英陵·寧陵各祭享香祝,以程道之稍遠,陵官前期三日,祗受陪往,而若値忌辰及俗節日字,相與迫近,則兼爲受香,曾有定式矣。英陵忌辰祭,在今二月十七日,寒食祭在同月十八日,本陵忌辰祭受香時,寒食祭香祝,同爲祗受事,分付,何如?傳曰,允。
又以禮曹言啓曰,卽接甕津幼學文應伯所志,則以爲同姓四寸弟聖魯,嫡妾俱無子,以其同姓二十寸弟聖仁第二子敬得,欲爲繼後,兩家相議完定,而聖魯夫妻俱沒,拘於常規,不得循例禮斜,依定式草記稟處事呈狀矣。凡係繼宗立後兩邊與受,明有可據,而不得登聞者,許令該曹論理草記事,曾有筵奏定式,而門長文應伯所訴旣如此,依定式文聖仁第二子敬得,立爲文聖魯之後,何如?傳曰,允。
又以濟用監提調意啓曰,副奉事尹滋恭,名以稱貸,貢人等處,侵漁徵索,非止一再,鄙瑣極甚,不可仍置,汰去,何如?傳曰,允。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕金太昇瓜朔,代以曾經守僕,試才抄擇,備三望受點次,別單書入之意,敢啓。傳曰,知道。
李沆,以兵曹言啓曰,因承政院啓辭,邊將應薦不薦人,令該曹察推事,命下矣。行廣州府留守金在昌,行知中樞府事李肇源,判敦寧府事鄭尙愚,完川君李明奎,行大護軍任希存,漢城府判尹白師誾,行大護軍宋冕載,刑曹判書李錫奎,行護軍金銑,豐安君柳相祚,行護軍權丕應·金學淳·尹尙圭·金陽淳·朴蓍壽·徐鼎輔·金愚淳·洪遇燮,禮曹參判呂東植,刑曹參判蔡弘遠,行定州牧使李鍾運,行護軍朴宗喜·申絅,南兵使尹郁烈,黃海兵使朴應浩,工曹參議李義悅,行鳳山郡守柳基常,俱爲應薦而不薦,竝推考警責,何如?傳曰,允。
李錫祜,以刑曹言啓曰,因禮曹啓辭,濟州牧大靜縣殿牌作變干犯諸罪人處斷一款,令刑曹稟處事,命下矣。作變罪人之尙未捉得,揆以法綱,萬萬駭惋,另加譏詗,不日掩捕,竝與干犯諸罪人,一體鉤覈,具格狀聞後,稟處,何如?傳曰,允。
乙酉二月初五日辰時,上御熙政堂。藥房入診入侍時,都提調李相璜,提調金履喬,副提調申緯,記事官李淵祥,記注官李湜,記事官金鍏,檢校待敎李憲瑋,以次進伏。醫官吳千根·金殷相,進伏楹外訖。相璜曰,日月遄邁,顯思宮禫事奄過,入廟禮成聖慕冞切,連日勞動,聖體若何?上曰,一樣矣。寢睡·水刺之節,何如?上曰,一樣矣。各殿宮氣候一樣矣。上命入診,千根等以次診候訖,退伏奏曰,脈候左右三部調均矣。相璜曰,湯劑則以前進湯劑仍用,似好矣,上可之。相璜曰,統制使趙華錫,連呈辭狀,而聞其實病,果難强令察任,今姑改差,何如?上曰,依爲之。出擧條相璜曰,臣於日前武監禁隷事令訓局査實之敎,有區區愚忱,敢此仰達矣。當初該曹草記之入徹也,設有異於自上俯燭者,若仍令該曹更覈,則爲有司者,安敢不到底盤問,以實仰對乎?凡罪囚推覈,自是法曹事,今焉舍掌法之官,而付之於非掌法之地,使之替行其事,實是常例之外,而若慮法曹之未能焉而有是,則似此微細至易之事,猶不能覈得,將焉置彼法曹爲哉?若慮法曹之偏聽焉而有是,則或欠禮使,尤非臣所仰望於平日者。竊願繼自今,凡有事關掖屬者,無論巨細,竝付法司,以示一與朝廷處之之意,無有遠近疎昵之間,則似有光於聖德,而臣又有因此而可以敷陳者。凡諸禁亂詞訟之干連掖屬者,不敢直爲推捉,必待草記批下,法例卽然,至於酗酒則不然。先推捉後登聞,自古如是,曹有成例,誠以酗酒者,當場可執贓,而過時輒無㾗故耳。今番事,特以武監之未甚酗亂,而禁隷之橫加執捉也,故有此下敎,而若使武監輩,有眞個醉悖之事,則處分之不至是,臣固仰認,然彼掖屬禁隷,皆下賤,迷蠢之類,難保其曉然諦悉聖意如何,爲禁隷者,認以無論某事,少關掖屬,更不可誰何於彼,爲掖屬者,認以無論某事,雖有禁隷,更不得誰何於我,畏縮豪縱,兩或有是,法紀蕩弛,關係實大。雖屬未然之事,宜存方來之慮,若以臣今此所奏,頒示掖庭及法司,使宮府內外,咸知我聖上伊日處分之本意,別有攸在,至於莫嚴之成例,固自如而未嘗弛也。有司則嚴於執法,無少沮撓,近習則知所畏法,不至干犯,或可爲先事之飭,而庶不無杜漸之效矣。上曰,依爲之。出擧條上命藥房先退,相璜等退出,又命退,承史以次退出。
上在昌德宮。停常參·經筵。
李錫祜啓曰,行大司憲金履載呈辭,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
李沆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,藥房副提調,持湯劑來待矣。傳曰,封入。
傳于金熙華曰,禮房承旨,馳詣宗廟,奉審摘奸以來。
李沆啓曰,事變假注書金建喆,身病猝重,勢難察任,今姑改差,何如?傳曰,允。
金建喆改差,代以梁日煒,爲事變假注書。
金熙華啓曰,注書李淵祥陞六代,被薦人吳致愚·趙容和·李穆淵薦狀,依例成送吏曹之意,敢啓。傳曰,知道。
傳于金熙華曰,挾侍祭侍中官代加,以崔吉昌·鄭喜常,宮闈令中官代加,以崔錫麟,竝親授。
李錫祜啓曰,行大司諫申在植牌不進推考傳旨,今方捧入,而署經命下之後,如是違牌,事甚未安。更爲牌招,以爲署經之地,何如?傳曰,允。
又啓曰,守令署經事,命下矣。憲府則執義崔時淳,掌令鄭元善·朴英載,持平沈能燮·朴在寅在外,只有行大司憲金履載一人,何以爲之,而諫院則行大司諫申在植,陳疏到院,原疏以國忌齋戒,纔已退却矣,更爲牌招,何如?傳曰,原疏捧入。
又啓曰,行大司諫申在植,疏批已下,卽爲牌招,以爲署經之地,何如?傳曰,允。
金熙華,以吏曹言啓曰,景祐宮入廟奉安祭親行時,宮闈令朴道性加資事,命下矣。本資乃是崇祿,今無可加之資,何以爲之?敢稟。傳曰,其子代加。
又以吏曹言啓曰,景祐宮入廟都監都廳副司果尹命圭,修撰金炳朝,奉安祭大祝直閣朴永元加資事,命下矣。金炳朝·朴永元,雖已資窮,俱未經準職,尹命圭亦已資窮,而未經準職,又方在罷散中,何以爲之?敢稟。傳曰,勿拘敍用。
又以吏曹言啓曰,景祐宮入廟奉安祭,典祀官奉常寺正柳季麟陞敍事,命下矣。已經準職,何以爲之?敢稟。傳曰,加資。
又以吏曹言啓曰,孝陵別檢鄭象樞呈狀內矣身素患痰癖之症,當此換節之時,一倍添劇,轉側須人,時月之內,萬無起動供職之望,卽速入啓遞改云。其身病如是沈重,則有難强令察任,改差,何如?傳曰,允。
備邊司以李石求爲統制使。
有政。吏批,行判書李羲甲進,參判洪羲俊,參議李紀淵,竝牌招不進,左承旨金熙華進。以李憲球爲修撰,尹秉烈爲兼弼善,朴綺壽爲右尹,朴齊一爲同經筵,朴晦壽爲奉常正,趙容和爲注書,趙雲會爲廣興守,洪淳謨爲濟用副奉事,金彦道爲英陵令,金正喜爲南學敎授,李宅淳·金亨原爲兼引儀,金魯廣爲假監役,張顯羽爲武烈祠參奉。禮曹判書洪義浩,今加正憲,左副承旨金熙華,今加嘉善,司果尹命圭,修撰金炳朝,副應敎李寅泰,直閣朴永元,奉常正柳季麟,已上今加通政加資事承傳。贈吏參李敬寬,贈吏判例兼,贈吏議李宗周,贈吏參例兼,已上刑曹判書李錫圭兩代。贈戶判李德壽,贈判敦寧完陽君例兼,贈戶參李廷稷,贈戶判完原君例兼,左承旨李承祖,贈戶參完順君例兼,已上完川君李明圭三代。故參奉金斗燦,贈吏參例兼,故縣監金士珍,贈吏議,已上同知金晉慶兩代。承文博士單蔡東直,副正字單李廷憲,奉常奉事單金龍翼,參奉單張周翼,分兵曹參議李友秀,佐郞鄭知容,以上減下。
再政。以李魯秉爲修撰,尹匡烈爲司䆃僉正,閔靖顯爲禁府都事,尹謙圭爲掌樂主簿,魚在璿爲監役,李廷憲爲孝陵別檢。
三政。以李正規爲社稷令,洪鍾遠爲監察,尹滋畊爲司饔主簿,李憲百爲假監役。
兵批,行判書金履喬病,參判徐俊輔病,參議愼宜學入直進,參知李衡柱病,同副承旨李沆進。護軍李文會·金啓河·趙華錫,副護軍李德鉉·李友秀·尹命圭·金炳朝·李寅泰·朴永元·柳季麟,副司果李震遠·宋一敎·徐有晃·盧在豐·李淵祥,以上竝單付。
再政。統制使單李石求。
金熙華啓曰,新除授注書趙容和,卽爲牌招入直,何如?傳曰,允。
兵曹,以朴基豐爲禁軍別將。
以吏曹參議李紀淵牌不進罷職傳旨,傳于金熙華曰,只推。
以慶壽宮稤宮手本陸奇完偸斫墓所松木事,傳于李沆曰,偸斫漢,令該營捉來,嚴棍懲勵後,移刑曹定配,不善守護之舍音山直等,一竝捉來決棍,申飭放送。
李沆,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
李錫祜,以義禁府言啓曰,黃海監司趙晉和啓本內,豐川府安山驛徒一年定配罪人李儒遠,今已限滿,令該府考例稟處事,啓下矣。李儒遠徒限已滿,依例放送事,分付該道道臣,何如?傳曰,允。
判府事金思穆箚曰,伏以居諸易得,顯思宮禫事奄過,入廟禮成,仰惟聖慕慨廓,益復如新。伏見都監別單下者,以臣忝在監董之任,亦蒙錫馬之典,臣誠惶蹙,不知所以自措也。噫,終事之地,義當自效,而耄癃之喘,愧切虛縻,全未董飭,漫無猷爲,凡諸匠役之次第告成,實賴堂郞之各盡其職。則乃反裒然諸臣之首,混被上駟之錫者,非但有欠於淸朝綜核之政,且臣於昨年夏,猥承營建之命,至膺罔功之賞,尙今追惟,慙悚未已。矧玆今番監董,旣仍曩時敦匠,則豈可以號名之差殊,又有此寵章之便蕃耶?聖念雖軫於推勞,倖賞殆近於疊受,其不可昧然承當也,明矣。玆敢冒入文字,仰瀆崇嚴,乞卽收還,俾恩典無濫,私分獲安焉。取進止。答曰,省箚具悉卿懇。卿其勿辭,安心領受。仍傳于金熙華曰,此批答,遣史官傳諭于金判府事。
左議政李相璜箚曰,伏以居諸易邁,景祐宮奉安禮成,親將芬苾,仰惟宸慕僾然,益復如新。臣於伊日,猥廁將事之列,名入別單,謬承寵錫,拜命恧蹙,如無所容,咫尺駿奔,初非可紀之勞,內廐龍驤,遽侈匪頒之恩,罔功受賜,非但有愧於臣心,實亦有關於朝家愼賞之政,乘謝無望,玆控短箚。伏乞聖明,俯諒微懇,亟收成命,俾賞典毋濫,賤分獲安焉。取進止。答曰,省箚具悉卿懇。卿其勿辭,安心領受。仍傳于金熙華曰,此批答,遣史官,傳諭于左議政。
行大司諫申在植疏曰,伏以臣名載仕籍,依近日月之光,二十有餘年矣。姸媸莫逃於聖鑑,本末見諒於同朝,空疎蔑能,旣無可以才猷裨補,脆弱善病,又不堪以筋力報效。前後踐歷,罔不踰分,而猥據薇垣之長,適値歲首賓對,全昧蹶之義,至蒙譴罷之典,不職之辜,自知難逭。身居臺閣,首犯重科,於懸法象魏之初,論以當律,金木猶輕,而畢竟薄勘,匪罪伊榮,不意亞卿晉秩之命,忽侈於杜門訟罪之日。繼以除批下於宿趼,恩敍滌其舊愆,器是命德,班則卿月,服之不稱,履非其位,惝怳震懍,莫省其何由而得此。若謂之班聯久次,而將備數於晉用之列也,則伊昔忝竊,尙愧濫竽,豈敢以歲月之稍久,晏然於糠粃之在前?抑或聖衷,記念簪履之舊,憐其鬢髮之星星,而特垂陶甄之寵也,則方其少壯之時,尙不合於器使,見今蒲質已朽,薪憂恒纏,曲費造化,將何所適用哉?臣嘗聞先正臣李珥之言曰,人臣學優而仕,則民不失望,人君見賢而用,則朝無曠官。又曰,上之官人,將以用其材,故量能而授職,下之求仕,將以達其道,故量己而受命,每誦此語,未當不感慨而興歎。今如臣者,不學人耳,非賢才也,上不待量能,下不待量己,固已萬萬不當於聖朝需用之資,退伏田間,渾處山澤漁樵之氓,隨分飮啄,歌詠聖化,猶不足爲恨。何幸遭逢昌辰,誤被恩私,嘗從大夫之後,快先睹淸明之化理,榮已極矣,更何所望,而今若徒恃寵眷,冒進冥升,軒冕金貂,視若儻來,則負乘致寇,猶屬私計。其將辱聖命而累則哲之明,汚名塗而貽苟充之譏,轉輾思惟,不寒而慄,況臣見職之自來不稱,已無足靦縷,而僨誤屬耳。艮限已成,目下去就,尤非可論,召牌儼臨,末由承命,玆敢短章陳暴,仰瀆崇嚴。伏乞聖明,俯賜鑑諒,亟収臣亞卿之秩,仍遞臣諫長之任,以重公器,以肅朝綱焉,臣無任云云。答曰,省疏具悉。卿其勿辭,卽爲行公。
上在昌德宮。停常參·經筵。
李錫祜啓曰,行大司憲金履載呈辭,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
洪起燮啓曰,來十一日朝參日次矣,敢稟。傳曰,停。
李沆啓曰,來十一日輪對日次矣,敢稟。傳曰,停。
申緯啓曰,行左承旨金熙華,右承旨韓義運,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,明日傳香,禮房承旨,當爲齋宿,而行左承旨金熙華牌不進,更爲牌招,何如?傳曰,允。
以右承旨韓義運牌不進罷職傳旨,傳于申緯曰,只推。
傳于申緯曰,不爲仕進承旨,竝許遞,前望單子入之。
承旨前望單子入之,洪起燮·趙寅永落點。
申緯啓曰,新除授右承旨洪起燮,卽爲牌招,何如?傳曰,允。
又啓曰,新除授右副承旨趙寅永,時在平安道寧邊府任所,斯速乘馹上來事,下諭,何如?傳曰,允。
又啓曰,守令署經事,命下矣。行大司諫申在植牌不進,無以備員署經,更爲牌招,何如?傳曰,允。
以注書趙容和牌不進罷職傳旨,傳于申緯曰,只推。
申緯啓曰,注書趙容和,旣有只推之命,更爲牌招,何如?傳曰,允。
又啓曰,守令署經事,命下矣。行大司諫申在植牌不進,無以備員署經,更爲牌招,何如?傳曰,允。
又啓曰,行大司諫申在植再牌不進推考傳旨,今方捧入,而守令署經命下,已至多日,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
傳于申緯曰,發遣吏郞,諸執事淸齋與否,摘奸以來。
以注書趙容和牌不進罷職傳旨,傳于申緯曰,只推。
李沆,以弘文館言啓曰,應敎李渭達,校理朴升鉉,修撰李魯秉,副修撰尹心圭在外,副應敎一員未差,副修撰金正喜內閣進,本館下番闕直,事甚未安。校理沈英錫,自鄕上來云,與副校理南履懋,今日政新除授修撰李憲球,一體牌招,以爲推移入直之地,何如?傳曰,允。
申緯,以吏曹言啓曰,今此社稷大祭大祝,前司諫林處鎭塡差,景慕宮春享大祭堂下執禮,前正朴宗璜塡差,文宣王釋奠祭西從享分獻官,前獻納朴鳴和塡差,而俱無職名,令該曹口傳付軍職,何如?傳曰,允。
兵曹口傳政事,副司果林處鎭·朴鳴和·朴宗璜。
李沆,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,徽慶園展謁親祭矣,日字以今月望間擇入。
傳于李沆曰,今番園幸時,植炬置之,凡百擧行,依京擧動例磨鍊。
李沆,以禮曹言啓曰,永禧殿酌獻禮吉日,以何間推擇乎?敢稟。傳曰,來月旬前擇入。
又以禮曹言啓曰,以陵幸取稟草記,傳曰,徽慶園展謁親祭矣,日字以今月望間擇入事,命下矣。幸行吉日,令日官池宅龜推擇,則今二月十二日爲吉云,以此日定行乎?敢稟。傳曰,以此日爲之。
又以禮曹言啓曰,以永禧殿酌獻禮取稟草記,傳曰,來月旬前擇入事,命下矣。酌獻禮吉日,令日官池宅龜推擇,則來三月初七日爲吉云,以此日定行乎?敢稟。傳曰,以此日爲之。
又以禮曹言啓曰,今此徽慶園行幸出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,隨駕依例磨鍊,祗迎置之。
又以禮曹言啓曰,今二月十二日徽慶園親祭時,王世子亞獻之節,依例磨鍊乎?敢稟。傳曰,依例磨鍊。
又以禮曹言啓曰,今此永禧殿酌獻禮親行出還宮時,王世子祗迎及隨駕之節,依例磨鍊乎?敢稟。傳曰,祗迎隨駕之之節,依例磨鍊。
又以禮曹言啓曰,永禧殿酌獻禮吉日,以來三月初七日推擇啓下矣。伊日生·進放榜,不可不退定,故竝與文科講經·武科覆試日字,令日官更爲分排推擇後,原粘目中改付標以入之意,敢啓。傳曰,知道。
洪起燮,以兵曹言啓曰,今此園幸時,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍八哨,馬軍三哨,大將率領,爲先廂,步軍八哨,禁衛營騎士三番,摠使率領,爲後廂,禁軍三番爲之,禁將率三營,餘軍留都,可也。
又以兵曹言啓曰,來三月初七日大駕詣永禧殿親行酌獻禮時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍三哨,訓將率領,爲先廂,禁衛營京鄕軍騎士,御將率領,爲後廂,禁軍七番爲之,摠使率該廳標下軍及御營廳鄕軍二哨留陣,餘軍留營,置之,可也。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。御將率領。
又以兵曹言啓曰,今此園行時,王世子隨駕事,命下矣。昨春園幸隨駕時,前後牌,以大駕前後廂軍兵仍用禁軍三十人挾輿軍六十名·餘軍二十名磨鍊矣,今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言啓曰,在前幸行時,挾輦軍,四百名或三百名,餘軍,二百名或一百名磨鍊,而昨春徽慶園行幸時軍三百名,餘軍一百名擧行矣,今番則何以爲之乎?敢稟。傳曰,依昨年例爲之。
又以兵曹言啓曰,行幸回鑾後,隨駕軍兵饋,近年連以乾物分給矣,今亦依此擧行,何如?傳曰,允。
又以兵曹言啓曰,在前行幸時,十里外斥堠伏兵傳語軍,以畿邑所屬束伍步軍擧行矣,今亦依此磨鍊,何如?傳曰,允。
又以司僕寺一二提調意啓曰,本寺主簿鄭世翼,今已箇滿,事當遞代而行幸隔日,事務政殷,有難遽付生手,今姑仍任,何如?傳曰,允。
又以訓鍊都監言啓曰,謹依慶壽宮稤宮南孟甲手本判付,墓所松木偸斫漢陸奇完,嚴棍二十度懲勵後,定配次移送刑曹。舍音安光澤·都山直金順得,各決棍十五度,申飭放送之意,敢啓。傳曰,知道。
李錫祜,以刑曹言啓曰,因慶壽宮稤宮手本,陸奇完偸斫墓所松木事,傳曰,偸斫漢令該營捉來,嚴棍懲礪後,移刑曹定配,不善守護之舍音·山直等,一竝捉來,決棍申飭放送事,命下矣。謹依傳敎,陸奇完黃海道豐川府定配所,卽爲押送之意,敢啓。傳曰,知道。
兵曹,徽慶園行幸時軍令,二月十二日出宮,園所展謁,自闕門十五里,親祭當日還宮。
乙酉二月初七日未時,上御暎花堂。兵曹判書持軍令入侍時,同副承旨李沆,假注書朴在嘷,記注官金景濂,記事官金鍏,以次進伏訖。上命受兵曹判書軍令,兵曹判書金履喬,持軍令跪進,沆讀軍令,進於上前,上命踏啓字以下,以軍令授履喬,履喬持軍令先退,上命退,承史以次退出。
上在昌德宮。停常參·經筵。
夜一更,月暈。
李錫祜啓曰,行大司憲金履載呈辭,執義崔時淳,掌令鄭元善·朴英載,持平沈能燮·朴在寅在外,監察茶時之意,敢啓。傳曰,知道。
洪起燮啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
備忘記,楊州牧使鄭祖榮下直,長弓一張·長箭一部·片箭一部·筒兒一箇賜給。
傳于李沆曰,禮房承旨,馳詣景慕宮·文廟,奉審摘奸,仍詣受香諸處,奉審摘奸以來。
李恒權啓曰,藥房提調,持湯劑來待矣。傳曰,封入。
洪起燮啓曰,今此行幸時,何大臣留都乎?敢稟。傳曰,南判府事留都。
李沆啓曰,行大司諫申在植三牌不進推考傳旨,今方捧入,而守令署經命下之後,連事違牌,不卽承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,卽者禮曹郞廳來言,明日宗廟·永寧殿春奉審時,本曹判書,當爲進參,而判書洪義浩,身病猝重,無以進去,次堂例不得擧行云,何以爲之?敢稟。傳曰,令次堂擧行。
又啓曰,注書趙容和,旣有只推之命,更爲牌招,何如?傳曰,允。
傳于李沆曰,園幸時王世子祗迎之節,依例磨鍊。
傳于李沆曰,輔德有闕之代,前望單子入之,待下批,牌招察任。
輔德前望單子入之,洪敬謨落點。
傳于李沆曰,禮曹判書許遞,前望單子入之。
禮曹判書前望單子入之,金魯敬落點。
以校理沈英錫,副校理南履懋,修撰李憲球牌不進罷職傳旨,傳于李沆曰,只推。
李沆啓曰,應敎李渭達,校理朴升鉉,修撰李魯秉,副修撰尹心圭在外,副應敎一員未差,副校理李嘉愚,修撰李憲球差祭,副修撰金正喜內閣直,玉堂上下番俱空,事甚未安。校理沈英錫,副校理南履懋,旣有只推之命,竝卽牌招入直,何如?傳曰,允。
又啓曰,行大司諫申在植牌不進推考傳旨,今方捧入,而守令署經命下,已至多日,如是違牌,事甚未安。更爲牌招,何如?傳曰,允。違牌勿爲呼望。
行大司諫申在植啓曰,臣於向日賓對,適患感冒,未克趨朝,隨參六對之班,粗效一日之責,臺體卽然,而歲首登對,與他時尤別,則祗緣身病之難强,竟致朝儀之有欠。伊日譴罷,尙云薄勘,而訟愆方切,宿趼旋叨,特命恩敍,雖極感惶,自速之罪,追思猶悚,以此情蹤,其何可一刻晏然於臺次乎?請命遞斥臣職。答曰,勿辭,亦勿退待。
傳于李沆曰,政官牌招開政。
傳于李沆曰,留院公事入之。
傳于李沆曰,發遣吏郞,諸執事淸齋與否,摘奸以來。
李沆啓曰,今十二日徽慶園親祭祭文,當爲製進,藝文提學金履喬,待明朝牌招,使之製進,何如?傳曰,允。
又啓曰,文義縣令沈宜晉,柒原縣監尹弘鼎,諫院則雖已署經,憲府則執義崔時淳,掌令鄭元善·朴英載,持平沈能燮·朴在寅在外,只有行大司憲金履載一人,無以備員署經,何以爲之?敢稟。傳曰,一司除署經,在外臺諫竝許遞,今日政差出。
李沆,以吏批言啓曰,卽接奉常寺牒報,則以爲今此徽慶園親祭時,典祀官,例以本寺正塡差,而正朴晦壽,身病猝重,明日祭物陪進,無以擧行云。奉常寺正朴晦壽改差,其代,今日政擬入之意,敢啓。傳曰,知道。
有政。吏批,行判書李羲甲進,參判洪羲俊,參議李紀淵,竝牌不進,左承旨李恒權進。啓曰,臺諫多窠,今當差出,而擬望之人乏少,外任竝擬,何如?傳曰,允。以李魯秉爲執義,柳榮輔·崔命顯爲掌令,申萬休·李是鍊爲持平,朴鳴和爲獻納,南履炯·李淵祥爲正言,金箕晳爲監察,金在達爲掌苑別提,金蓍根爲分內局提調,具信喜爲寧邊府使,黃鍾人爲京畿都事,林顔喆爲奉常正,司僕主簿鄭世翼仍任事承傳。
兵批,行判書金履喬病,參判徐俊輔病,參議愼宜學病,參知李衡柱入直進,右承旨洪起燮進。大護軍洪義浩,護軍金熙華,副護軍韓義運·柳曮·李殷會,副司直崔時淳·鄭元善·朴英載·沈能燮·朴在寅·姜時煥,副司果姜泰重·洪儼,以上竝單付。
以吏曹參議李紀淵牌不進罷職傳旨,傳于李沆曰,只推。
兵曹,以洪羲臣爲留都大將。
以輔德洪敬謨牌不進罷職傳旨,傳于李沆曰,只推。
以校理沈英錫,副校理南履懋牌不進罷職傳旨,傳于李沆曰,只推。
以注書趙容和牌不進罷職傳旨,傳于李沆曰,只推。
同副承旨李沆書啓,臣承命馳詣景慕宮,尊所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣文廟,廟內奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,啓聖祠·尊經閣一體奉審則無頉,仍詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣三角山·白嶽山,壇上神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣木覔山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉,故臣則還詣南壇享所,仍留監祭,待將事神位版還奉後,復命之意,敢啓。傳曰,知道。
洪起燮,以兵曹言啓曰,今此幸行時,侍衛之職,領軍之將,不可不備,而宣傳官柳曮,身病沈重,萬無供職之望云,改差,與兼司僕將有闕之代,口傳差出,何如?傳曰,允。
兵曹口傳政事,以李亨權爲宣傳官,申緖爲兼司僕將。
洪起燮,以兵曹言啓曰,新除授兼司僕將申緖,時無職名,口傳付軍職之意,敢啓。傳曰,知道。
兵曹口傳政事,副護軍單申緖。
洪起燮,以兵曹言啓曰,闕內入直訓鍊都監局別將·把摠·哨官,及內三廳將·守門將,禁衛營把摠·哨官等番單子,每中日入啓受點矣。今十二日,卽中日當次,而園所幸行相値,勢難入啓受點,依例回鑾翌日,入啓受點。分所單子,待受點卽爲書入,巡將監軍,以今二月十一日,受點人員十二日至,使之仍察之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以兵曹言啓曰,今此徽慶園行幸時,各差備所把驛馬別單,磨鍊以入,而本曹驛馬外不足之數,依前例京畿驛馬十九匹補把事,分付本道之意,敢啓。傳曰,知道。
又以司僕寺一二提調意啓曰,今此徽慶園展謁時,及王世子隨駕時,各差備入把馬數磨鍊,別單書入,而其中驛馬,竝令兵曹,知委各驛,使之直爲入把,何如?傳曰,允。
兼水原留守金履陽疏曰,伏以日往月邁,景祐宮入廟之禮,亦旣告成,伏唯聖心,益復廓然。仍伏念臣以不才,冒敦匠事,幸免僨誤之罪,與蒙錫馬之恩,聖念雖出於重事,臣心實愧於罔功,伏願收回恩命,俾安微分焉,臣無任云云。答曰,省疏具悉。卿其勿辭。
上在昌德宮。停常參·經筵。
李錫祜啓曰,行大司憲金履載呈辭,執義李魯秉,持平申萬休在外,掌令柳榮輔·崔命顯,持平李是鍊未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李沆曰,禮房承旨,馳詣社稷,奉審摘奸以來。
申緯啓曰,藥房副提調,持湯劑來待矣。傳曰,封入。
又啓曰,注書趙容和,旣有只推之命,更爲牌招,何如?傳曰,允。
李沆啓曰,玉堂上下番俱空,已至經宿,事甚未安。校理沈英錫,副校理南履懋,旣有只推之命,與副校理李嘉愚,修撰李憲球,一體牌招,推移入直,何如?傳曰,允。
傳于申緯曰,未下直守令,皆令明日辭朝。
李錫祜,以都摠府言啓曰,今此行幸時,侍衛寶劍·守宮,當爲備員,而副摠管朴宗喜在外,一員未差,無以備員,令政院稟旨變通,仍令該曹口傳差出,待下批,牌招,以爲備員侍衛進參之地,何如?傳曰,允。
李錫祜啓曰,因都摠府草記,今此行幸時侍衛寶劍·守宮,當爲備員,而副摠管朴宗喜在外,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
副摠管前望單子入之,金蓍根·金守基落點。
兵曹,以李尙謙爲禁衛中軍。
以校理沈英錫,副校理南履懋·李嘉愚,修撰李憲球牌不進罷職傳旨,傳于李沆曰,只推。
以注書趙容和牌不進罷職傳旨,傳于申緯曰,只推。
李沆,以奎章閣言啓曰,景慕宮望廟樓,今春大奉審,臣鐘永,與本官提調李存秀,進詣展奉,奉審無頉之意,敢啓。傳曰,知道。
又以禮曹言啓曰,今日宗廟·永寧殿春奉審時,永寧殿祭器庫後北階石一間許,今日朝前頹圮云,故臣魯敬,以本署提調,依定式看審,則北階石二層一間頹圮,而頉處不甚大段。且距正殿稍間之地,慰安祭不爲磨鍊,修改之節,今番春奉審修改時,一體改築,何如?傳曰,允。
又以奉常寺都提調·提調意啓曰,祭享所用春等中脯,依定式,今二月初九日始造之意,敢啓。傳曰,知道。
李錫祜,以都摠府言啓曰,今日入直內三廳武兼禁軍及軍兵等,當爲中日習射技,而社稷大祭齋戒相値,不得設行之意,敢啓。傳曰,知道。
又以兵曹言啓曰,今此園行時守宮從事官鄭知容,時無職名,口傳付軍職,何如?傳曰,允。
兵曹口傳政事,副司果單鄭知容,都摠管單金蓍根。
李錫祜,以訓鍊都監言啓曰,今此行幸時,隨駕武藝別監一百六十人饌價錢,每人二錢,門旗手二十五名饌價錢,每名一錢依例分給之意,敢啓。傳曰,知道。
又以禁衛營言啓曰,昨年戶曹,請得嶺南穀一萬石,自臣營折價移買,使之仍留本道,還分取耗,以補軍餉不足之需,而此與元還,事體自別,雖値停退之歲,勿爲擧論之意,分付該道,何如?傳曰,允。
上在昌德宮。停常參·經筵。
藥房提調金履喬,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮口傳問安。答曰,知道。世子嬪宮口傳問安。答曰,知悉。
洪起燮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,靑水萬戶許銓下直,長弓一張·長箭一部·片箭一部·筒兒一箇賜給。
傳于李錫祜曰,禮房承旨,馳詣永禧殿,奉審摘奸以來。
申緯啓曰,藥房提調·副提調持湯劑來待矣。傳曰,封入。
李錫祜啓曰,玉堂上下番俱空,已至多日,事甚未安。校理沈英錫,副校理南履懋·李嘉愚,修撰李憲球,旣有只推之命,竝卽牌招,推移入直,何如?傳曰,允。
申緯啓曰,明日齋宿,承旨當爲備員,而右副承旨趙寅永在外,何以爲之?敢稟。傳曰,許遞,前望單子入之。
承旨前望單子入之,李鶴秀落點。
申緯啓曰,新除授行左承旨李鶴秀,卽爲牌招,何如?傳曰,允。
傳于申緯曰,左承旨許遞,前望單子入之。
承旨前望單子入之,權敦仁落點。
傳于李錫祜曰,園行時王世子隨駕,以衛內磨鍊。
傳于申緯曰,出稅六翁主房保母·乳母·水賜閣氏等,供上與衣纏等屬,竝減下事,分付該曹。
傳于李錫祜曰,原任直閣朴永元,檢校差下。
傳于洪起燮曰,龍洞宮奴子金快得,使秋曹捉去定配。
注書趙容和遞差,代以李景在爲假注書。
分內醫院提調前望單子入之,洪羲臣落點。
洪起燮啓曰,行大司憲金履載,執義李魯秉,掌令柳榮輔·崔命顯,持平李是鍊牌不進,持平申萬休在外,監察茶時之意,敢啓。傳曰,知道。
以執義李魯秉,掌令柳榮輔·崔命顯,持平李是鍊,司諫鄭禮容,獻納朴鳴和,正言李淵祥牌不進罷職傳旨,傳于洪起燮曰,只推。
申緯啓曰,卽者漢城府郞廳來言,再明日幸行時,本府堂上二員,當爲隨駕導駕,而判尹白師誾呈辭,右尹朴綺壽在外,只有左尹吳翰源一人,無以備員云,何以爲之?敢稟。傳曰,竝許遞,前望單子入之。
漢城府堂上前望單子入之,判尹沈象奎,右尹李海愚落點。
吏曹口傳政事,左尹單李海愚,右尹單吳翰源。
以副校理南履懋·李嘉愚,修撰李憲球牌不進罷職傳旨,傳于李錫祜曰,只推,更爲嚴飭牌招,違牌勿爲呼望。
以全羅監司朴綺壽狀啓,扶安縣人物渰死事,傳于申緯曰,許多人物之破船渰沒,聞甚矜惻,元恤典外別加顧助,如有生前身還布,竝蕩減事,分付。
李錫祜,以奎章閣言啓曰,原任直閣朴永元檢校差下事,命下矣。卽爲牌招,何如?傳曰,允。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
李恒權,以吏曹言啓曰,成均館典籍閔永勳呈狀內,矣身素患痰癖之症,當此換節之時,一倍添劇,時月內萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
洪起燮,以兵曹言啓曰,今此園幸時,左邊捕盜大將朴基豐,禁軍別將隨駕,右邊捕盜大將柳相亮,摠戎廳中軍隨駕矣。在前如此之時,有曾經捕將權察之例,今亦依已例,左右邊捕盜大將,御營大將申鴻周,姑令權察,何如?傳曰,允。
又以禁衛營言啓曰,本營中軍李尙謙,身病猝重,勢難察任,今姑改差,何如?傳曰,允。
兵曹,以金守基爲禁衛中軍。
洪起燮,以禁衛營言啓曰,本營各樣軍器,年久破傷,不可抛置,故就其最緊急者,鳥銃三百六十柄,環刀六十柄,挾刀三十四柄,皮瓢子五百箇,鉛丸五十七萬箇,火箭二百五十柄,大緞大旗幟三十八面,招搖旗一面,認旗一面,紅大緞令旗二十面,巡視旗十二面,藍大緞令旗二十四面,巡視旗十二面,塘報旗十面,將官號衣十二領,方色旗三十七面,騎士正領旗十八面,鄕軍旗·隊長旗六十面,冒緞戰巾四十九件,貫耳箭十四箇,令箭十二箇,大旗桿三十八枝,大鐵籠十三雙,紅紗籠衣八十四件,黑紗籠衣十件,喇叭二十四枝,號笛二十一枝,啫哱囉四雙,木大角六枝,畫龍大行鼓十二坐,長鼓三坐,禁火器械三十五柄,新造及修補時,監官敎鍊官前權管洪應燮,看役把摠前縣監李垕,哨官前察訪白亨鎭,別軍官前虞候李東煥,跨歲監董,今已畢役矣。其在激勸之道,宜有論賞之擧,而不敢擅便,令該曹考例稟處,何如?傳曰,允。
又以禁衛營言啓曰,徽慶園行幸時,本營留都事,命下矣。建陽門則把摠具廷鉉,別武士朴完相·李圭明,鄕軍六十名,銅龍門則哨官柳鳳齡,鄕軍三十名,西營則哨官崔胄敎,鄕軍四十名率領入直。新營則千摠吳準常,哨官李枝郁·梁煥國,敎鍊官車命信,兼別破陣二名,鄕軍三十名率領入直。南別營則哨官洪益壽,別騎衛二人,京中哨軍十三名率領入直。火藥庫則哨官鄭弘哲,別破陣八名,兼別破陣六名率領守直之意,敢啓。傳曰,知道。
又以刑曹言啓曰,傳曰,龍洞宮奴子金快得,使秋曹捉去定配事,命下矣。謹依傳敎,金快得,全羅道靈巖郡定配所,押送之意,敢啓。傳曰,知道。
刑曹參判蔡弘遠疏曰,伏以流光遄逝,顯思宮禫祀奄過,新廟禮成,伏惟聖孝無窮,追慕如新。仍伏念臣家之保有今日,臣身之復廁周行,罔非我殿下天地於臣,父母於臣,積費造化,曲加覆燾而致之也,欲報之德,昊天罔極。伏況年前辭疏批諭之所以慰譬而責勉之者,實是千古人臣之未嘗得於君父者,臣是何人,敢當此踰涯過分之異渥也?莊誦百拜,感淚千行,雖使臣糜身粉骨,將何以酬答其萬一也?死固與先父之靈,永矢蛇雀之報,生當與闔門之族,甘作湯火之魂而已。又於昨年,屢奉銀臺除命,在臣叩謝之義,豈敢俟其駕屨,而或以在外而蒙解,或以疾病而違召,臣分之掃地,於斯而極矣。歸伏鄕廬,只與田翁林叟,誇說榮耀,日夕所俟者,惟是慢命孤恩合死當勘之律矣。千萬夢想之外,寵擢之命,又及於臣身,繼以有秋官亞堂之除,邸報馳傳,隣里驚賀,臣仰天感泣,伏地悸恐,心神失圖,手足靡措。先告父廟,退以自語曰,從玆以往,又不知肝腦之塗在何地,仍卽力疾登途,來伏於城闉咫尺之地,或冀朝廷司直之論,有所駁正之擧矣。側聽屢日,尙未有聞,於是乎臣之情事益萬萬惶蹙,不知自爲之所矣。若其官以簡賢,爵以命德,固不可擬議於如臣疲駑下乘,而以聖朝綜核之政言之,豈宜濫授於非賢非德百無肖似之身,不顧其玷名器而謬聖恩乎?微臣濫竽之譏,猶屬餘事,古后藏袴之意,恐不如是,臣若有毫分可堪之道,則何敢爲飾辭之擧,以效克讓之美乎?古人所謂量而後入,不入而後量者,正爲臣今日道也。千思萬度,承膺無路,玆敢疾聲仰籲於慈覆之天。伏乞聖明,察臣由中誠懇,收臣格外職秩,以淸朝著,以安私分,千萬幸甚。臣無任云云。答曰,省疏具悉。卿其勿辭行公。
護軍金熙華疏曰,伏以日月迅邁,顯思宮禫祀奄過,入廟禮成,伏惟聖慕慨廓,益復如新。仍伏念臣自速罪戾,杜門蟄伏,千萬不自意,宿趼復授於承宣,恩敍繼降於蕩滌,是誠曠絶之異數也。私心感激,不敢逡巡,冒沒承膺,少伸叩謝之忱,而適會斯時,昵侍於蹕路陪扈之列,周旋於享班蔒蒿之庭。是固艶稱之榮,豈有可紀之勞,而乃於敦匠諸臣施賞之日,混被恩典,至有晉秩之命,臣誠驚惶震越,仰而感祝洪私,俯以循省微分,罔知措躬之所也。臣本愚蠢鹵莽,百無寸長,釋褐三十有五年,偏蒙先大王陶甄之澤,我聖上覆育之仁,內歷三司之淸顯,外膺百里之寄任,遂到緋玉之列,榮塗一步,寧有更進之望,而樗櫟之材無用,蒲柳之質先衰,不堪任使於百執事之末,聖明業已洞屬無餘矣。況貳卿之秩,古所稱命德之器,授受之際,其難其愼,固何如也,而今乃擧而畀之於無才蔑功之臣,過分之災,猶屬臣一己之私,而其於羞當世而玷名器何哉?日前祗肅,雖緣事會,因仍冒居,有關廉隅,玆敢略控短章,仰瀆崇嚴。伏乞聖慈,俯垂鑑諒,還収臣新授資秩,以重公器,以安私分,不勝幸甚。臣無任云云。答曰,省疏具悉。卿其勿辭行公。
修撰李憲球疏曰,伏以臣之老母,年今七旬矣。素抱貞疾,積聚爲祟,近益成痼,經歲進退,晝宵刀圭之中,忽伏奉玉署除旨,繼有召命,惝怳蹙惕,莫省攸爲,其在不俟駕屨之義,固當趨膺之不暇,而蓋臣母病狀,際此節換之時,一倍添劇,左右扶將,藥餌爲命,目下情理,不忍暫捨。逐日違傲,徒積逋慢,適値上下番俱空,至有勿呼望之命,欲進則私情切迫,欲違則呼望路阻。臣於此氷炭交中,益增悶隘,疾痛呼天,人情卽然,隨牌朝房,慈敢哀籲於天地父母。伏乞聖慈,俯垂矜憐,特命刊改,俾便救療,仍勘臣瀆擾之罪,以肅王綱焉。臣無任云云。答曰,省疏具悉。所請依施。
注書趙容和疏曰,伏以臣於日前,伏奉恩除,以臣爲承政院注書者,義重叩謝,宜卽蹶,而第念堂后故事,視薦望之先後,爲行公之次第。今臣見叨,係是越次,公格所拘,有不敢冒膺,而連値淸齋,呼籲路阻,洊犯違傲,諒非得已,玆控微懇,仰煩崇聽。伏乞聖明,俯垂照察,將臣新授職名,亟許遞改,俾存古規,以安私分,不勝幸甚。臣無任云云。答曰,省疏具悉。原望勿施。
乙酉二月初十日辰時,上御熙政堂。藥房入診入侍時,提調金履喬,副提調申緯,假注書孫秉周,記注官金景濂,記事官金鍏,檢校待敎金正喜,以次進伏,醫官李惟鐸·金殷相,以次進伏楹外訖。履喬起伏奏曰,日候淸和,朝氣猶寒,日間聖體,若何?上曰,一樣矣。寢睡·水刺之節,何如?上曰,一樣矣。履喬曰,中宮殿氣候,何如?上曰,各殿宮氣候,一樣矣。履喬曰,醫官診候,何如?上可之。醫官李惟鐸·金殷相以次入診訖,退伏奏曰,脈候左右三部調勻矣。履喬曰,湯劑則依前進湯劑,仍用,何如?上可之。履喬曰,陵幸時江心水,例有待令,今番亦爲待令乎?上曰,置之。緯曰,分內局提調金蓍根,都摠管受點,何以爲之?上曰,許遞,前望單子入之。出榻敎上命藥房先退,履喬等先退,又命退,承史以次退出。
上在昌德宮。停常參·經筵。
進御太和湯,明日停止事,榻前下敎。
李錫祜啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
申緯啓曰,藥房副提調,持湯劑來待矣。傳曰,封入。
洪起燮啓曰,因兵曹草記,今此行幸時,左右邊捕盜大將,以御營大將申鴻周權察事,允下矣。權察左右邊捕盜大將申鴻周牌招,聽傳敎,何如?傳曰,允。
李錫祜,以侍講院言啓曰,明日徽慶園行幸王世子隨駕時,宮官當爲全數進參,而兼弼善尹秉烈未肅拜,無以備員,卽爲牌招,以爲進參之地,何如?傳曰,許遞,前望單子入之,待下批,牌招察任。
兼弼善前望單子入之,徐有素落點。
傳于洪起燮曰,明日出宮內門路,以協陽門爲之。
傳于李恒權曰,留院公事入之。
兵曹口傳政事,護軍單李鶴秀。
李恒權,以吏曹言啓曰,成均館典籍黃浩民呈狀內,矣身素患痰癖之症,挾感添劇,時月內萬無供職之望。孝陵別檢李廷憲呈狀內,矣身素患痰癖之症,當此換節之時,一倍添劇,轉側須人,萬無起動之望,卽速入啓遞改云。其身病,俱如是沈重,則有難察任,竝改差,何如?傳曰,允。
申緯,以戶曹言啓曰,出稅六翁主房保母·乳母·水賜閣氏等,供上與衣纏等屬,竝減下事,命下矣。乳保母以下宣飯衣纏等各種,今二月十一日爲始減下事,分付各該司之意,敢啓。傳曰,知道。
李錫祜,以禮曹言啓曰,宗廟功臣堂西壁頹圮修改,擇日擧行事草記,允下矣。今春奉審執頉修改,今二月二十日辰時推擇,纔已啓下,同日一體改築,何如?傳曰,允。
洪起燮,以扈衛廳留都大臣意啓曰,臣承命,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以兵曹言啓曰,內吹螺赤及龍虎營兼內吹等,今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹,今春等習角賞格,謹依啓下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金重玉等十一名處,木綿各二疋,施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋,施賞之意,敢啓。傳曰,知道。
上在昌德宮。停常參·經筵。
大駕詣徽慶園,入齋室後,王世子板位問安。答曰,知道。內閣·政院·玉堂·藥房·百官口傳問安。答曰,知道。
親祭罷入齋室後,王世子板位問安。答曰,知道。內閣·政院·玉堂·藥房·百官口傳問安。答曰,知道。還內後,王世子板位問安。答曰,知道。內閣·政院·玉堂·藥房·百官口傳問安。答曰,知道。
傳于李錫祜曰,終獻官以下,園官以下,書啓捧入。
洪起燮啓曰,義禁府都事來言,今日行幸時,駕側鳴錚罪人李煥畊等六十二人,移送秋曹云矣,敢啓。傳曰,知道。
乙酉二月十二日辰時,大駕詣徽慶園。行幸親祭入侍時,行都承旨申緯,左承旨李恒權,右承旨洪起燮,左副承旨權敦仁,右副承旨李錫祜,同副承旨李沆,假注書朴在嘷·李景在,記事官金鍏·吳致愚,檢校提學金祖淳,原任提學沈象奎,原任直提學李存秀·朴宗薰,直提學趙鐘永,檢校直閣朴永元,以次侍立。時至,通禮跪啓請外辦,上具翼善冠·衮龍袍,乘駕轎出宣化門,藥房提調金履喬,副提調申緯進前。履喬曰,侵早勞動,聖體,若何?上曰,一樣矣。由協陽門·肅章門·進善門,出敦化門。通禮跪啓請少駐,大駕少駐,侍臣上馬,進至宗廟前路,下轎而過,還乘轎,出興仁之門,宣傳官稟鳴金鑼鼓擧行。至東關王廟後路,下轎而過,還乘轎,進過安樂峴,至園所洞口,宣傳官稟鳴金鑼鼓止,上下轎乘輿。命書傳敎曰,都承旨馳詣懿陵,奉審以來。出駕敎至齋室門降輿,入齋室少頃,通禮跪啓展拜,時至,命入外辦,上出幄次,通禮跪啓請乘輿,上乘輿,至紅箭門外,通禮跪啓請降輿,上降輿。入詣謁園禮板位,引儀唱俯伏興再拜興平身,上俯伏興再拜興平身,因詣園上奉審,降輿,碑閣奉審,入小次少頃。親祭時至,通禮跪啓請行禮,上出小次,贊禮前導,升自東階,詣丁字閣板位,贊禮啓請再拜興平身,上再拜興平身,王世子以下在位者,皆再拜興平身。贊禮導上詣尊所,西向立,執尊者擧羃,恒權酌酒,沆以盞受酒,上入詣靈座前贊禮啓請跪,上跪。恒權奉香,沆奉爐,上三上香,沆奠爐于案,贊禮啓請執盞獻盞,恒權奉盞跪進,上執盞授沆,奠于靈座前。贊禮啓請俯伏興少退跪,上俯伏興少退跪,王世子以下在位者皆跪,大祝入靈座之右,東向跪,讀祝文訖,上降復位。贊禮啓請亞獻禮,宮官引王世子,入詣靈座前,行亞獻禮,降復位,執禮請行終獻禮,終獻官李相璜,詣靈座前,行禮如儀訖,降復位。贊禮啓請再拜興平身,上再拜興平身,王世子以下在位者,皆再拜興平身。贊禮導上詣望燎位,燎訖,贊禮啓禮畢,導上至展拜板位,行辭園禮,再拜,出幄次,乘輿至齋室門外,通禮啓請降輿,入齋室。命書傳敎曰,百官揷羽。又命書傳敎曰,還宮時,東關王廟當歷臨,侍衛雲寶劍外置之,軍兵路上留駐。又傳敎曰,京畿監司,率各務差使員留待。出榻敎。又書敎曰,自園所至興仁之門外,捧上言。出駕敎上曰,京畿監司,率各務差使員入侍。京畿監司朴宗琦,一路都員楊州牧使鄭祖榮,道橋差使員坡州牧使安性淵,出宮傳語差使員果川縣監李麟秀,還宮傳語差使員安山郡守洪錫謨,日傘奉持差使員慶安察訪金文澤,待令馬差使員平邱察訪李嗣萬,留都待令馬差使員延曙察訪林孝憲,以次進伏訖。上曰,弊瘼陳之。宗琦等起伏奏曰,目下別無可陳弊矣。上命退,宗琦等以次退出。起燮奏曰,各務差使員率入也,或有揷羽者,而不揷羽者許多,不飭之京畿監司,推考,何如?上曰,依爲之。命入外辦,通禮跪請乘輿,上乘輿,至園所洞口,通禮啓請降輿乘轎,上降輿乘轎,過安樂峴,歷臨東關王廟。入小次後,命書傳敎曰,王世子問安置之。又敎曰,百官問安勿爲之。出榻敎上行再拜禮,王世子行再拜禮後,命書傳敎曰,王世子問安置之,又敎百官問安勿爲之事。出榻敎命書傳敎曰,還宮時王世子祗迎置之,隨駕以衛外磨鍊,上命入外辦,通禮跪啓請乘輿,上乘輿,出大門外,通禮啓請降輿乘轎,上降輿乘轎。至興仁之門,宣傳官稟鑼吹止,入興仁之門,至宗廟前路,下轎而過,還乘轎,入敦化門·進善門·肅章門,至協陽門,出標信解嚴,還內後,諸臣以次退出。
上在昌德宮。停常參·經筵。
藥房都提調李相璜,提調金履喬,副提調申緯啓曰,祗謁園寢,聖慕克伸,向晩回鑾,勞動旣多,伏未審夜間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
進御太和湯,自今日一貼式依前煎入事,榻前下敎。
權敦仁啓曰,合辭許久闕啓,事甚未安。除在外外未肅拜·呈告人員,竝卽牌招,何如?傳曰,允。
備忘記,阿耳僉使李東膺下直,長弓一張·長箭一部·片箭一部·筒兒一箇賜給。
備忘記,徽慶園參奉二窠中,一窠陞爲令窠差出,永爲定式。
申緯啓曰,藥房三提調,持湯劑來待矣。傳曰,封入。
又啓曰,明日傳香,禮房承旨,當爲齋宿,而右副承旨李錫祜須資出去矣,卽爲牌招,何如?傳曰,允。
又啓曰,假注書李景在,身病猝重,勢難察任,今姑改差,何如?傳曰,允。
李景在改差,代以金永基爲假注書。
李恒權啓曰,卽者檢閱金鍏,以其親病,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于李恒權曰,入廟之後,載謁園寢,慨廓之慕,冞自靡及,親祭後終獻官左議政李相璜,熟馬一匹面給。贊禮禮曹判書金魯敬,執禮李魯秉,大祝洪羲祖,典祀官林顔喆,禮房承旨李錫祜竝加資。通禮以下諸執事,竝依辛巳年例施賞,園官鄭始容·李允植竝陞六,守僕等考例施賞。
傳于李恒權曰,東關王廟守直官權知參軍徐繼興·崔昌信,六品職調用,守僕等帖加,庫直等依庚午年例施賞。
傳于李恒權曰,昨於拜園時聞之,丁字閣蓋瓦,多有損傷之患云,改瓦吉日,令該曹擇入,戶判進詣擧行事,分付。
權敦仁啓曰,卽伏見書啓下者,或有不由本院,直爲入徹者,文字奏御,何等嚴重,而有此無前之擧,萬萬駭然。擅自捧入之當該中官,所當重勘,而本院請推之外,無他可施之罰,何以爲之?敢稟。傳曰,廟宮所屬書啓,或有不由政院入啓之時,今番亦自內直捧爲敎,而入啓者,請罪置之。
洪起燮啓曰,今此行幸時,京外上言一百五十九張內,一百三十七張,以猥濫拔去,二十二張,分下各該司次,捧入之意,敢啓。傳曰,知道。
獻納朴鳴和啓曰,臣人器慵懦,言議拙訥,本不合於淸朝耳目之任,而迺於匪意,伏奉納言除旨,屢度召牌之下,不敢一向違傲,粗伸叩謝之忱,而第念臣於去年秋待罪薇垣也,適値監試設場,目見一所,紀律不嚴,防限都壞,諸般奸弊,無所不至。臣忝在言地,不忍緘默,疏陳奸弊諸條,請勘試官僨誤之罪,聖度天大,容受而許施之。忽於其翼日,玉堂臣洪羲祖,上疏斥臣疏,有曰,言或近似,而全不識大體,至請臣譴罷之典。羲祖以文備邊郞,屢日巡場,則場中奸弊,知之詳矣,而論臣之言,乃反如是,其言可否曲直,自有一世人之公評,臣不必費辭辨難,而臣人微言輕,無足見憚於同朝,故一說科弊,致此不識大體之譏,反躬自省,慙愧實多,以此情踪,何敢復蹈臺端,晏然蹲冒乎?請命遞斥臣職。答曰,勿辭,亦勿退待。
權敦仁啓曰,獻納朴鳴和嫌避承批之後,不出姑停望,直爲出去,事甚未安。推考,何如?傳曰,允。
申緯啓曰,注書有闕之代,被薦人吳致愚·趙容和·李穆淵薦狀,依例成送吏曹之意,敢啓。傳曰,知道。
權敦仁啓曰,行大司憲金履載,掌令柳榮輔·崔命顯,持平李是鍊牌不進,持平申萬休在外,執義未差,監察茶時之意,敢啓。傳曰,知道。
以掌令柳榮輔·崔命顯,持平李是鍊,司諫鄭禮容,正言李淵祥牌不進罷職傳旨,傳于權敦仁曰,只推。
傳于李恒權曰,政官牌招開政。
以平安監司金敎根狀啓,義州府民家失火事,傳于申緯曰,聞甚矜惻,元恤典外,別加顧助事,分付。
以全羅監司朴綺壽狀啓,順天府民家失火事,傳于申緯曰,聞甚矜惻,元恤典外,別加顧助,結構奠接之方,令廟堂措辭分付。
李恒權,以吏曹言啓曰,徽慶園親祭時,大祝洪羲祖加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,行判書李羲甲進,參判洪羲俊在外,參議李紀淵牌不進,右副承旨權敦仁進。啓曰,玉堂闕員,今當差出,而擬望之人乏少,外任竝擬,何如?傳曰,允。以朴升鉉爲執義,尹秉烈爲修撰,李濟翼爲典籍,金永默爲典籍,李元在爲義盈主簿,金相稷爲孝陵別檢,李禮延爲奉常正,吳致愚爲注書,洪耆周爲徽慶園令,金碩淳爲徽慶園參奉,禮曹判書金魯敬今加崇政,右副承旨李錫祜今加嘉善,執義李魯秉,副司果洪羲祖,奉常正林顔喆今加通政,以上加資事承傳。
兵批,行判書金履喬病,參判徐俊輔病,參議愼宜學病,參知李衡柱入直進,同副承旨李沆進。大護軍白師誾,護軍朴綺壽,副護軍趙寅永,副司直沈英錫,副司果李憲球·鄭始容·李元植,以上竝單付。
以右副承旨李錫祜牌不進罷職傳旨,傳于權敦仁曰,只推。
以吏曹參議李紀淵牌不進罷職傳旨,傳于李沆曰,只推。
洪起燮,以備邊司言啓曰,寒食在前,差享苟簡云,堂上堂下侍從罷散人,竝敍用,何如?傳曰,允。
又以兵曹言啓曰,今番徽慶園行幸時,隨駕將校·軍兵各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以禁衛營言啓曰,謹依成冊啓下,御前前排牢子金得尙等三十名,巡令手林春興等二十八名,挾馬旗手石思默等十二名,各木一疋,信箭手朴龍順等二名,各木二疋,施賞之意,敢啓。傳曰,知道。
又以御營廳言啓曰,隨駕駕前別抄及將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋,施賞之意,敢啓。傳曰,知道。
又以摠戎廳言啓曰,今番徽慶園行幸時,隨駕將校·軍兵等處乾犒饋,依定式,磨鍊分給之意,敢啓。傳曰,知道。
檢閱金鍏疏曰,伏以臣退自候班,歸伏直廬,得接家信,臣母素患痰癖,近因輪行毒感,諸般症形,一倍添劇,家僮踵至,促臣歸視,臣纔聞此報,衷情煎熬,按駐不得,玆敢忙陳短章,徑出禁扄。伏乞聖慈,俯賜鑑諒,特遞臣職,以便救護,仍治臣罪,以肅綱紀焉,臣無任云云。省疏具悉。爾其勿辭救護。
上在昌德宮。停常參·經筵。
李恒權啓曰,行大司憲金履載呈辭,執義朴升鉉,持平申萬休在外,掌令柳榮輔·崔命顯,持平李是鍊未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,行左承旨李錫祜,左副承旨洪起燮,今日不爲仕進,竝卽牌招,何如?傳曰,竝許遞,前望單子入之。
傳于李沆曰,傳香承旨,馳詣宗廟·景慕宮,奉審摘奸以來。
傳于李沆曰,傳香承旨,馳詣弘陵,奉審摘奸,局內諸陵,一體奉審以來。
申緯啓曰,藥房副提調,持湯劑來待矣。傳曰,封入。
承旨前望單子入之,任存常·朴岐壽落點。
申緯啓曰,新除授左承旨任存常,右承旨朴岐壽,竝卽牌招,何如?傳曰,允。
李沆啓曰,應敎李渭達,副修撰尹心圭在外,副應敎一員,校理二員,修撰一員未差,副校理南履懋·李嘉愚差祭,副修撰金正喜內閣進,玉堂上下番俱空,事甚未安。修撰尹秉烈,卽爲牌招入直,何如?傳曰,允。
注書吳致愚病,代以愼尙欽爲假注書。
李恒權啓曰,假注書愼尙欽,時無職名,令該曹付軍職,冠帶常仕,何如?傳曰,允。
以右承旨朴岐壽牌不進罷職傳旨,傳于李恒權曰,只推。
以修撰尹秉烈牌不進罷職傳旨,傳于李沆曰,只推。
任存常,以吏曹言啓曰,今此宗廟望祭大祝,前都事朴宗休塡差,而時無職名,令該曹口傳付軍職,何如?傳曰,允。
兵曹口傳政事,副司果單朴宗休。
任存常,以吏曹言啓曰,今此各陵·殿·宮·園·廟·墓寒食祭祭官,當爲磨鍊,而除老病·公故外,實無推移排比之路,依近例刑官司饔院官員及年六十以上人員,通融塡差以入,而其中時無職名人員,令該曹口傳付軍職,何如?傳曰,允。
李沆以奉常寺都提調提調意啓曰,祭享所用春等中脯三百四十六貼八條,今二月十四日畢造,而所入牛隻,爲三十五首矣。進上看品中脯二貼依定式封進之意,敢啓。傳曰,知道。
李恒權,以備邊司言啓曰,羅州牧荷衣島漂漢人,入接弘濟院,更爲問情時,始聞有粧船鐵物,頃已行査該道矣。卽見前監司朴綺壽報本司辭緣,則以爲嚴査右水營及地方官,則成冊所報外,漏落粧船鐵物,果爲三千五百四十三斤,故今方星火輸送于箕營爲辭矣。漂人問情,關係至重,自年紀居住,以至所帶什物,無論巨細,逐件開錄,不容一毫差爽。自該營枚擧狀聞,則自京司,又撰出咨文,其法例之審愼嚴密,果何如也?事關問情,雖有邂逅過犯,猶不可曲恕,而今番該水使所坐,有不可以邂逅言。藉曰,道臣行査,姑未究竟,其粧船鐵物之漏落於前報成冊者,該水使已不敢以爲不然,輸來掩置,踰歷時日者,該水使亦不敢以爲不然。若方欲報使區處之云,卽不過現發後䌤縫之辭,事未前有,萬萬驚駭,爲先令該府拿問重勘,雖以道臣言之,始啓不審,難免其責。及見本司關文,少無惕念嚴査之意,直以成冊所報,別無漏落樣措辭防報,有若本道擧行,曾已備悉者然,然則全船粧鐵,謂止於七十九斤之少,而更無可以起疑乎?由前由後,徑遽疎漏,擧行亦甚寒心,該道臣施以罷職之典。京譯官之下去問情者,問情之外,亦宜問似此事情,而手本中無所槪及,此係按例應行之事,而猶不得採問,殆同徒往而徒來者,極爲駭然。待竣事回還,付之攸司,嚴加科治,旣有更現發之鐵物,今方輸送於漂人所到處,而斤兩數爻,與前咨相左,分付槐院,卽爲改措語撰出,定禁軍騎撥,星火下送于灣府,何如?傳曰,允。
左議政李相璜箚曰,伏以寢園祗薦,宸慕冞新於履露,鑾蹕穩旋,輿情胥欣於瞻旄。仍伏念臣向蒙謬賞,纔控微懇,而曾未幾日,又因園享別單,荐侈錫馬之恩,夫錫馬重典也,臣有何勞,可以當此?辭受之宜審,而下以苟冒爲榮,慶賞之必愼,而上以濫施爲常,循名求實,兩無所據,私心增愧,不省攸措。若又緣臣而貽累於懋功之朝政,則此又豈細故也哉?玆入文字,仰瀆崇嚴。伏乞聖明,俯垂鑑諒,亟命收還,使恩典無褻,微分獲安焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官,傳諭于左議政。
上在昌德宮。停常參·經筵。
藥房都提調李相璜,提調金履喬,副提調申緯啓曰,伏未審日間,聖體若何,寢睡·水刺之節,何如?臣等率諸御醫,赴早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子殯宮口傳問安。答曰,知悉。
進御太和湯,自明日停止事,榻前下敎。
李恒權啓曰,行大司憲金履載呈辭,執義朴升鉉,持平申萬休在外,掌令柳榮輔·崔命顯,持平李是鍊未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
申緯啓曰,右承旨朴岐壽,右副承旨權敦仁,今日不爲仕進,竝卽牌招,何如?傳曰,允。
又啓曰,藥房三提調,持湯濟來待矣。傳曰,封入。
李沆啓曰,玉堂上下番俱空,事甚未安。修撰尹秉烈,旣有只推之命,與副校理南履懋·李嘉愚,一體牌招,推移入直,何如?傳曰,允。
兵曹口傳政事,副護軍李晉淵·任鼎常·李魯秉·林顔喆,副司果南達孫·魚在濂·趙熙龍·鄭光默·鄭知容·洪龜燮·閔永勳·吳甲良,以上竝單付。
以右承旨朴岐壽,右副承旨權敦仁牌不進罷職傳旨,傳于李恒權曰,只推。
以副校理南履懋·李嘉愚,修撰尹秉烈牌不進罷職傳旨,傳于李沆曰,只推。
李沆,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
李恒權,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以義禁府言啓曰,全羅右水使權膺祜,爲先拿問重勘事,傳旨啓下矣。權膺祜時在任所,依例發遣府都事,交龜後拿來,何如?傳曰,待待命拿囚。
上在昌德宮。停常參·經筵。
李恒權啓曰,行大司憲金履載呈辭,執義朴升鉉,持平申萬休在外,掌令柳榮輔·崔命顯,持平李是鍊差祭,監察茶時之意,敢啓。傳曰,知道。
任存常啓曰,右承旨朴岐壽,今日不爲仕進,卽爲牌招,何如?傳曰,允。
李沆啓曰,玉堂上下番俱空,已至多日,事甚未安。副校理南履懋·李嘉愚,修撰尹秉烈,旣有只推之命,竝卽牌招,推移入直,何如?傳曰,允。
又啓曰,檢閱金鍏由限已過,卽爲牌招入直,何如?傳曰,允。
以右承旨朴岐壽牌不進罷職傳旨,傳于李沆曰,只推。
以副校理李嘉愚,修撰尹秉烈牌不進罷職傳旨,傳于李沆曰,只推。
傳于李沆曰,右承旨·左副承旨·右副承旨竝許遞,前望單子入之,待下批,牌招察任。
李沆,以禮曹言啓曰,今二月十八日行各陵寢寒食祭享時,兩官當爲備員,而孝陵新除授別檢金相稷,時在慶尙道高靈地,勢無及期上來云。順康園守奉官李之鳳身病猝重,無以擧行云,竝姑改差,其代卽令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以蔡東直爲孝陵別檢,以尹奎培爲順康園守奉官。
李沆,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
上在昌德宮。停常參·經筵。
夜自五更,至十八日開東,灑雨下雨,測雨器水深三分。
李沆啓曰,行大司憲金履載呈辭,執義朴升鉉,持平申萬休在外,掌令柳榮輔·崔命顯,持平李是鍊差祭,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李沆曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
承旨前望單子入之,徐有榘·李紀淵·李瀅夏落點。
任存常啓曰,新除授右承旨李瀅夏,時在京畿廣州地,右副承旨徐有榘,時在江原道淮陽縣任所,竝斯速乘馹上來事,下諭,何如?傳曰,允。
李沆啓曰,玉堂上下番俱空,已至多日,事甚未安。副校理李嘉愚,修撰尹秉烈,旣有只推之命,竝卽牌招入直,何如?傳曰,允。
以左副承旨李紀淵牌不進罷職傳旨,傳于任存常曰,只推。
李沆,以都摠府言啓曰,顯思宮三年內,中日砲放停止事,命下矣。自明日中日砲放,依例爲之之意,敢啓。傳曰,知道。
又以備邊司言啓曰,卽見京畿監司朴宗琦啓本,則以爲翼陵主脈及肩胛汰落處補土,功役甚鉅,容入物力錢限二千兩,爲先劃下,鐵器械雜物與空石,分定於各營及戶曹,木物自本營進排,役軍依已例雇軍使用,相地官·奏時官定送等事,請令廟堂稟旨分付矣。役處雖浩大,容入多寡,專係董役之如何,以禁·御兩營錢各七百兩,分排劃送,以爲取用之地。器械雜物,令各該衙門,依例進排,相地官·奏時官,亦令該監定送,何如?傳曰,允。
又以備邊司言啓曰,近來科弊,殆無紀極,每經一番科場,輒失一番人心邦憲壞了無餘,士風說亦可羞,轉輾膠固,莫可挽回,將至於國不得爲國,有識之憂,至以爲有科不如無科,興言及此,寧不哀痛?凡弊瘼之積痼者,固難猝革,而至於科弊則不然,苟欲矯捄,直不過一轉移間事,其本則唯在於擇試官而已。關節窺伺之習,奔競雜亂之弊,不一其端,而論者輒曰,士趨橫潰,無奈此何,然使今日士趨,至於此極者,果孰使之然哉?秉筆者,苟能律己淸嚴,持心公平,使赴擧諸生,洞然知關節之不可行,奔競之不得售,則雖勸令爲此,孰肯忘廉喪恥,甘心爲無益於得失,有愧於身名之事哉?雖有金科玉條之嚴,試官不得人,則此弊固自如也。雖不煩三令五申之飭,試官得人,則此弊不期祛而自祛矣。今日之爲試官,而任其責者,果能念及於家國存亡之機,則豈待此言之畢,而知所警懼乎?見今生進及東堂會試,當次第設行,開場隔日,試望將出,若科時禁令之公犯而外著者,自本司依通編成憲,與年前新定節目,當別遣摘奸,糾察場內場外,一一隨現嚴繩,而亦不可如是而止,先自試望排擬,而勿循常例,必以公明人愼擇之意,預飭該曹。如是申飭之後,若無一洗前謬,厭服聽聞之效,則僨誤之試官,斷當倍律重勘,竝以此分付,何如?傳曰,允。
任存常,以戶曹言啓曰,差備內環翠亭以下諸處修改吉日,令日官崔榮遠推擇,則來三月二十五日卯時爲吉云,以此日時擧行之意,敢啓。傳曰,知道。
上在昌德宮。停常參·經筵。
李沆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李沆啓曰,合辭許久闕啓,事甚未安。除在外外差祭外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營聽將官來言,今日本廳軍兵,日次私習云矣,敢啓。傳曰,知道。
申緯啓曰,左副承旨李紀淵,今日不爲仕進,卽爲牌招,何如?傳曰,允。
李沆啓曰,前檢閱吳致愚,還付薦狀啓下矣。令該曹口傳單付,卽爲牌招入直,何如?傳曰,允。
吏曹口傳政事,檢閱單吳致愚。
以副校理南履懋·李嘉愚,修撰尹秉烈牌不進罷職傳旨,傳于李沆曰,竝許遞,前望單子入之。
玉堂前望單子入之,副校理朴晦壽·李憲瑋,修撰李憲球落點。
李沆啓曰,玉堂上下番俱空,已至多日,事甚未安。新除授副校理朴晦壽·李憲瑋,修撰李憲球,竝卽牌招,推移入直,何如?傳曰,允。
以左副承旨李紀淵牌不進罷職傳旨,傳于任存常曰,只推。
李沆啓曰,行大司憲金履載,持平李是鍊牌不進,執義朴升鉉,持平申萬休在外,掌令柳榮輔·崔命顯差祭,監察茶時之意,敢啓。傳曰,知道。
以持平李是鍊,司諫鄭禮容,獻納朴鳴和,正言李淵祥牌不進罷職傳旨,傳于李沆曰,只推。
兵曹啓目粘連,觀此全羅兵使李鍾英狀啓,則本營虞候許㬘老母,今年爲七十七歲,依法典啓遞一款,令該曹考例稟處亦爲白有臥乎所,邊將·邊帥之親年七十五歲以上者許遞其任,載在法典。全羅兵虞候許㬘,依邊將例改差,何如?啓依允。
李沆,以義禁府言啓曰,全羅前監司朴綺壽狀啓內,右水使權應祜,南桃浦萬戶禹弘信,木浦萬戶林敬喆,竝爲先罷黜,其罪狀令攸司稟處。羅州牧使李羲斗罪狀,亦令攸司稟處,京譯官張舜相,不可仍置不問,亦令攸司,從重科治事,啓下矣。權應祜前囚本府,拿來草記,待待命拿囚事命下,故已爲發關該道,待其就囚後勘處。禹弘信·林敬喆,竝時在任所,依例發遣府羅將,交代後拿來。李羲斗亦時在任所云,依例發遣府羅將拿來。張舜相係是堂上譯官,待竣事回還後,拿囚,何如?傳曰,允。竝待待命拿囚。
行禮曹判書金魯敬疏曰,伏以園寢祗謁,聖慕克伸,時日叶吉,鑾蹕穩旋,臣於此際,忝奉鑾和之音,猥仄將事之列,仰孝思之不匱,慶玉度之無損,區區頌祝,倍切于中。千萬不自意,伏奉敎旨,以臣爲崇政大夫者,聞命驚皇,歷日靡措。噫,是秩也,卽周官貳公之尊,而所以待宿德之士也。雖在古昔盛時,苟非績庸茂著,望實俱隆者,孰可以居之?若臣者在今最居人下,於古何能爲役,樗㯲之材,偏承雨露之澤,駑駘之步,强備鞭策之末,歷試內外,毫無報效。幸處寬大之時,偶蒙涵容之化,八座之列,澆濫已極,尙何望更展一步,進進於崇顯之地?況復蒲質先衰,薪憂常纏,唯願甘處冗散,歌詠太平,以爲不報之報而已。噫,量才而授,礪世之先務也,有勞則敍,懋賞之大柄也,焉有以其才則百無所似,以其勞則毫無可紀,特以暫時贊拜之擧,不顧淸朝愼簡之戒,謂有勞勩,而以若峻秩,容易加之,梁鵜軒鶴,從古見譏,豈料在臣身而親當也哉?然而不稱之愧,猶屬臣一己之私,命德之具,今爲誤恩之階,無才無勞,徒辱上眷,玷累之失,其將自臣而始,懍惕之至,如無所容。百爾思量,實無靦顔承膺之望,玆敢冒入文字,仰瀆崇嚴。伏乞天地父母,俯垂鑑諒,特命還收新授資秩,不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
李沆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申緯啓曰,左副承旨李紀淵,今日不爲仕進,卽爲牌招,何如?傳曰,允。
備忘記,全羅監司曺鳳振下直,長弓一張·長箭一部賜給。
傳于任存常曰,全羅監司留待。
傳于任存常曰,全羅監司入侍。
李沆啓曰,卽者禮曹郞廳來言,監試·覆試兩所試官,今日當爲擬入,而判書金魯敬病不來,次堂例不得擧行云,判書金魯敬,卽爲牌招,何如?傳曰,允。
以修撰李憲球牌不進罷職傳旨,傳于李沆曰,只推。
李沆啓曰,玉堂上下番俱空,已至多日,事甚未安。副校理朴晦壽·李憲瑋,修撰李憲球,旣有只推之命,竝卽牌招,推移入直,何如?傳曰,允。
又啓曰,禁軍別將朴基豐戎點事,明日慕華館出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
又啓曰,獻納朴鳴和,旣入闕中,不出姑停望,直爲出去,事甚未安。推考,何如?傳曰,允。
又啓曰,行大司憲金履載,掌令柳榮輔·崔命顯,持平李是鍊牌不進,執義朴升鉉,持平申萬休在外,監察茶時之意,敢啓。傳曰,知道。
以掌令柳榮輔·崔命顯,持平李是鍊,司諫鄭禮容,獻納朴鳴和,正言李淵祥牌不進罷職傳旨,傳于李沆曰,只推。
以左副承旨李紀淵牌不進罷職傳旨,傳于任存常曰,只推。
以副校理朴晦壽·李憲瑋,修撰李憲球牌不進罷職傳旨,傳于李沆曰,只推。
李沆,以禮曹言啓曰,今此乙酉式年監試覆試試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓曰,今此乙酉式年監試覆試試官,當爲磨鍊,而堂下無故可擬之人乏少,依近例,以堂上官通融擬入,而時無職名人,令該曹口傳付軍職,何如?傳曰,允。
又以禮曹言啓曰,今此式年監試覆試一所,設場於本曹矣。上直郞廳,依例移置朝房之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。丙子式年監試初試入格幼學權大濟,陞補初試入格幼學玄啓洛,公都會初試入格幼學李晦淵,己卯式年監試初試入格幼學崔濟宅·成永淳·鄭胄錫·金彝淳·李時迪·趙泰煥·趙璋煥·柳恩春·朴奎會,陞補初試入格幼學洪羲淳·鄭夏榮·徐箕淳·金以玟·金漢兌,合製初試入格幼學趙箕淳·宋宙和·吳馨秀·洪偰·李啓宇,公都會初試入格幼學金在龜·朴正華·金秀瀅·金學臣·許矗·李彙華·崔衡均·李龍求·李魯奎,庚辰條合製初試入格幼學沈霂·閔泰鏞·南久淳·徐華輔,公都會初試入格幼學林相休·權用經·鄭應鶴·金玄商·具錫亨·金有東·吳鍾翕,辛巳條陞補初試入格幼學高鳳煥·金穎模,合製初試入格幼學任百秀,公都會初試入格幼學申濟祿,壬午式年監試初試入格幼學尹載坤·趙熙壽·趙敎淳·趙達源·金瓚根·姜命會·韓孝倜·姜仁默·鄭泰岳·李秉冕·李秉禮·李秉路·李啓演·鄭鉉宅·南養正·崔龍弼·文定熙·李喜秀·曺榮弼·徐秉圭·安㻐·李斗應·金鼎應·金民敍·金善家·朴彭壽·趙鎭訥·李錫五·李時白·黃基錫·李時祜,俱爲陳試,故取考其所受公文,則明白無疑,而在喪及期服未葬父子俱參人,竝許陳試,法典所載,一竝許赴於今此監試覆試之意,敢啓。傳曰,知道。
又以備邊司言啓曰,本司文郞廳李嘉愚,時無職名,令該曹口傳付軍職,使之冠帶常仕,何如?傳曰,允。
又以兵曹言啓曰,今二月二十日,文臣朔試射日次,而宗廟修改相値,不得爲之之意,敢啓。傳曰,知道。
兵曹口傳政事,副司果南履懋·尹秉烈·李嘉愚,以上竝單付。
李沆,以義禁府言啓曰,全羅前監司朴綺壽狀啓內,高敞前前縣監洪羲書罪狀,令攸司稟處事,啓下矣。洪羲書下去江原道原州地云,依例發遣府書吏,拿來,何如?傳曰,待待命拿囚。
敎全羅監司曺鳳振書。王若曰,地惟周沮㓒漢沛豐,銀潢舊址,職是虞岳牧宋觀察,玉節新榮,要得重於九卿之尊,俾宣化於一路之任。惟卿,傳家忠孝,需世才猷,醇厚謹嚴之姿,如見故尙書風範,凝重通敏之器,已占眞宰相局量。游學海而如圭如璋,餘力推錢穀甲兵之數,踏實地而不緇不磷,雅望貯棟樑柱石之材,肆名實兼備於質文,故踐歷遍試於內外。自翰苑而登六仙之長,常依紅日耿光,參銓部而躋八座之班,平步靑雲亨路。萊府嚴撤桑之備,島夷不敢南漁,蓬閣播憇棠之謠,峽民平秩東作,蓋績庸旣效於茂著,伊蘊抱合試於錯盤。顧玆湖南一區,寔是海東重鎭,雲漢護眞殿之邃,月遊衣冠,山河拱天府之雄,星布襟帶。鄕設學校黨塾詩書禮樂之敎,人材文物之小江南,地産稉稻絲枲橘柚竹箭之饒,舟車冠蓋所大都會。第淍弊莫甚於近日,而虞憂有倍於他都,府庫之儲積俱空,罔非耗雀鼠之患,閭里之侈麗成習,皆是佩牛犢之流,常平糶浙江漕。嗟乎民力之已竭,溫州紙蕺山扇,久矣吏奸之回緣,孰可以來旬來宣?予所以其難其愼,苟究矯捄撫摩之策,唯賢是庸,爰求廉明鍊達之才,匪卿莫可。玆授卿以全羅道觀察使·兼兵馬水軍節度使·都巡察使·全州府尹。祗服寵命,克勉良圖,明三考黜陟之規,柔不茹剛不吐,體十連保厘之責,寬以濟恩以懷,共理二千石循良。聲望攸曁,全付五十州按察,威惠竝行,在便宜自可弛張,惟稟裁厥有典憲。於戲,彰殫予何加勉,措劃卿所自持,張乖崖之治蜀州,非但日嘉乃績,蕭馮翊之遷畿輔,抑亦有意所存。藩屛得人,憂可弛於宵旰,襜帷行部,時亦維其陽春,故玆敎示,想宜知悉。知製敎尹秉烈製進。
乙酉二月十九日辰時,上御熙政堂。全羅監司入侍時,左承旨任存常,假注書愼尙欽,記事官金鍏·吳致愚,全羅監司曺鳳振,以次進伏訖。上命進前奏職·姓名,鳳振進前奏職·姓名。上曰,下去着實爲之也。鳳振起伏。上曰,就座。命全羅監司先退。仍命退,諸臣以次退出。
上在昌德宮。停常參·經筵。
藥房提調金履喬,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
李沆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申緯啓曰,左副承旨李紀淵,今日不爲仕進,卽爲牌招,何如?傳曰,允。
李沆啓曰,備邊司郞廳來言,今日賓廳日次,而宗廟修改相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行大司憲金履載,掌令柳榮輔·崔命顯,持平李是鍊牌不進,執義朴升鉉,持平申萬休在外,監察茶時之意,敢啓。傳曰,知道。
以掌令柳榮輔·崔命顯,持平李是鍊,司諫鄭禮容,獻納朴鳴和,正言李淵祥牌不進罷職傳旨,傳于李沆曰,只推。
以左副承旨李紀淵牌不進罷職傳旨,傳于任存常曰,只推。
禮曹,來四月初十日行宗廟夏享大祭親祭取稟,奉敎敬依。
李沆,以弘文館言啓曰,本館下番闕直,事甚未安,修撰李憲球,卽爲牌招入直,何如?傳曰,允。
又以禮曹言啓曰,今此翼陵陵上曲墻外龍虎肩胛汰落處補築時,事役浩大,不可無別看役之人,前縣監李勗別看役差下,使之擧行,何如?傳曰,允。
又以備邊司言啓曰,春務方殷,此時曠官可悶,受由上京守令,聞有多人,竝令該曹催促下送。傳曰,允。
上在昌德宮。停常參·經筵。
任存常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李沆啓曰,合辭許久闕啓,事甚未安。除在外外未肅拜·呈告人員,竝卽牌招,何如?傳曰,允。
任存常啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨李紀淵,今日不爲仕進,卽爲牌招,何如?傳曰,許遞,前望單子入之。
承旨前望單子入之,金學淳落點。
傳于任存常曰,在外及有實故承旨竝許遞,前望單子入之。
承旨前望單子入之,徐俊輔·洪羲瑾·金敎喜落點。
任存常,以吏曹言啓曰,因備邊司草記,春務方殷,此時曠官可悶,受由上京守令,聞有多人,竝令該曹催促下送事,允下矣。受由上京守令中,瑞興府使趙濟仁,中和府使金鍵,大興郡守金容善,沔川郡守李鍾仁,林川郡守沈魯崇,金堤郡守尹慶烈,載寧郡守沈應奎,高城郡守安廷喜,咸興判官沈存之,新溪縣令朴鎬壽,文化縣令朴宗大,龍岡縣令洪赫,江東縣監曺龍振,玉果縣監鄭文升,永同縣監南駿聲,連山縣監趙鎭翼,淸安縣監尹膺烈,黃澗縣監趙鎭敏,自臣曹催促,則今方下去云。忠原縣監金芝淳,覲親事受由,而下往平安道成川府,故斯速還官之意,發關知委於該道臣處,而振威縣令金益哲,泰仁縣監金漢淳,俱以爲親病沈重,不得下去云,親病旣如是,則有難强令還任,竝改差,何如?傳曰,允。泰仁縣監金漢淳,兩西閑邑中郡守,勿拘相換。振威縣令金益哲,文化·兔山中相換。
傳于任存常曰,政官牌招開政。
以慶尙監司李止淵狀啓,鎭海縣監元榘病勢沈重,不得已罷黜事,傳于任存常曰,今日政差出,催促下送。
李沆,以吏批言啓曰,順康園守奉官尹奎培呈狀內,矣身素患痰癖之症,當此換節之時,一倍添劇,時月之內,萬無起動供職之望云。其身病旣如是,則有難强令察任,改差,何如?傳曰,允。
任存常,以兵批言啓曰,五衛將吳在鎭·李叶求,俱以病難供職,呈狀乞遞,李赫中除授在外,過限未肅拜,竝改差,何如?傳曰,允。
有政。吏批,行判書李羲甲進,參判洪羲俊牌不進,參議未差,同副承旨李沆進。以宋啓幹爲吏曹參議,李嘉愚爲校理,趙忠植爲修撰,尹命圭爲刑曹參議,徐鼎輔爲同經筵,柳季麟爲淮陽縣監,李命逵爲律學敎授,兼養賢主簿單李濟翼,承文副正字二單李廷憲·鄭顯璞。
兵批,行判書金履喬進,參判未差,參議愼宜學病,參知李衡柱入直,左副承旨任存常進。啓曰,全羅右水使,今當差出,而擬望之人乏少,他道防御使竝擬,何如?傳曰,允。以宋冕載爲知事,宋觀休爲同知,金光鐸爲僉知,朴宗敬爲曹司衛將,李鼎搢爲五衛將,張南奎爲忠壯將,李玄大爲都摠都事,鄭知容爲文兼,申錫祜爲武兼,徐驥淳爲守門將,尹載鍵爲全羅右水使,禹柱河爲兵虞候,尹商大爲神光僉使,崔相燁爲南桃萬戶,鄭忠源爲木浦萬戶,車寬龍爲植松萬戶,崔得文爲在德萬戶,金德淵爲慶熙將,尹之衡爲訓鍊主簿。僉知單李恒權,山馬監牧官單金商鉉,護軍申緯·李錫祜,副護軍洪起燮·徐有榘·李紀淵·朴岐壽·李瀅夏·尹豐烈·閔鼎秀·洪羲祖,副司正愼尙欽,以上竝單付。分副摠管金箕殷,分都事張彦汲,以上減下。
吏批,再政。以金熙華爲兵曹參判,朴永元爲戶曹參議,鄭顯璞爲順康園守奉官,權敦仁爲安岳郡守,李殷常爲鎭海縣監。泰仁縣監金漢淳,信川郡守元錫範相換,振威縣令金益哲,文化縣監朴宗大相換。
兵批,再政。以金成鎭·金應晦爲五衛將,李敎彬爲宣傳官,申命淳爲都摠經歷,南允東爲右捕從,同知單金德淵,副護軍權敦仁。
李沆啓曰,行大司憲金履載,掌令柳榮輔·崔命顯,持平李是鍊牌不進,執義朴升鉉,持平申萬休在外,監察茶時之意,敢啓。傳曰,知道。
以掌令柳榮輔·崔命顯,持平李是鍊,司諫鄭禮容,獻納朴鳴和,正言李淵祥牌不進罷職傳旨,傳于李沆曰,只推。
任存常,以禮曹言啓曰,來四月初十日行宗廟夏享大祭親行時,王世子亞獻之節,依例磨鍊乎?敢稟。傳曰,依例磨鍊。
又以禮曹言啓曰,來四月初十日行宗廟夏享大祭親行時,同日永寧殿,遣大臣攝行事,知委,何如?傳曰,允。
又以禮曹言啓曰,來四月初十日宗廟夏享大祭親行事,命下矣。式年文武科殿試,在於同月初九日,與親享出宮相値,不可不退定,故令日官池宅龜推擇,則同月十三日爲吉云,以此日定行,而原粘目中改付標以入之意,敢啓。傳曰,知道。
又以兵曹言啓曰,今二月二十一日,武臣賓廳講書日次,而中日相値,不得爲之之意,敢啓。傳曰,知道。
上在昌德宮。停常參·經筵。
李沆啓曰,合辭許久闕啓,事甚未安。除在外外未肅拜·呈告人員,竝卽牌招,何如?傳曰,允。
任存常啓曰,右副承旨洪羲瑾,時在黃海道安岳郡任所,斯速乘馹上來事,下諭,何如?傳曰,許遞,前望單子入之。
承旨前望單子入之,李羲準落點。
任存常啓曰,新除授右副承旨李羲準,卽爲牌招,何如?傳曰,允。
傳于任存常曰,左承旨·右承旨竝許遞,前望單子入之,待下批,牌招察任。
承旨前望單子入之,金熙華·洪益聞落點。
李沆啓曰,行大司憲金履載,掌令柳榮輔·崔命顯,持平李是鍊牌不進,執義朴升鉉,持平申萬休在外,監察茶時之意,敢啓。傳曰,知道。
以掌令柳榮輔·崔命顯,持平李是鍊,司諫鄭禮容,獻納朴鳴和,正言李淵祥牌不進罷職傳旨,傳于李沆曰,只推。
任存常,以弘文館言啓曰,新除授修撰趙忠植,時在京畿竹山地,經筵入番事緊,請斯速乘馹上來事,下諭。答曰,依啓。
李沆,以御營廳言啓曰,本廳哨官鄭興仁,受由下鄕,過限不來,汰去之意,敢啓。傳曰,知道。
義禁府啓目,懷仁縣監李時佐,報恩郡守李容奎等原情云云。問目內辭緣,泛稱遲晩,竝只刑推得情,何如?判付啓。除刑推議處。又啓目,文義前縣令沈衡泰原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
行兵曹判書金履喬疏曰,伏以臣之見職,實非臣疎迂所可堪承者,而銜恩怵分,冒昧趨膺,居然已半載餘矣。銓注韎韋則難協物情,警飭守衛則全昧師律,隨處疵類,自知莫掩,一日蹲仍,積一日僨誤之罪。求解之思,寤寐耿然,而加以臣膈痞之病,自少爲祟,漸老益痼,比年以來,寧日絶少,肢體痿痺,而行步每患艱,神精昏瞀,而酬應率多顚錯。强此衰疲之筋骸,久當要劇之職務,不惟力所難任,抑亦人必竊笑,適又風寒所觸,重挾感冒,昨赴政席,歸卽越添。宛轉床玆,不省四到,調藥療治,少不見效,束帶起動,渺難爲期,而今臣所叨,非比於閒司漫職,不可以病而暫曠,玆敢短章疾籲於黈纊之下。伏乞聖明,諒臣宜去之非一,察臣實病之難强,特遞臣本兵之任,以便公私,千萬幸甚,臣無任云云。答曰,省疏具悉。卿其勿辭,調理行公。
行護軍李錫祜疏曰,伏以臣才本庸陋,年又衰邁,不堪爲陳力之望,而特蒙承宣恩點,適値動駕隔日,要殫夙夜之勞,仍又園幸臨近,粗效倍扈之忱。乃於日前終獻官以下賞典下者,臣亦以禮房承旨,猥蒙加資之命,繼有敎旨,授之以嘉善大夫,臣始也驚疑,終焉震懍,莫省所以自措也。夫爵祿,人主之大柄,而所以進賢命德,礪世磨鈍之具也。上非其人而與之,是謂誤恩,下非其器而受之,是謂倖占,雖微官庶僚,猶恐人與器之不相稱,矧乎宰列之關世道之汚隆,係朝廷之輕重,則是豈可以如臣無似,濫竽於其間哉?臣於前後除命,不敢爲丐免之計者,誠以職秩,不至於隆顯,義分亦重於禮讓故也。今所蒙被寵命,有非百執事之末,可以一例趨承者之比,而直以周旋於駿奔之間,遽侈晉擢於次月之班,涯分之踰濫,孰甚於此?然猶視若節次推遷,不自揆度,憑恃寵靈,冒昧趨膺,下以犯負乘之懼,上而累則哲之明哉?罔功獲賞,先輩攸戒,弊袴留待,古侯盛節,左右思量,承膺無路,玆敢猥入文字,略暴衷懇,仰瀆崇嚴。伏乞聖明,諒臣言之非飾,念恩賞之必愼,亟命收還臣新授濫資,以重名器,以安賤分,不勝大願,臣無任云云。答曰,省疏具悉。卿其勿辭行公。
修撰李憲球疏曰,伏以臣與副校理臣憲瑋,爲從兄弟也,臣之所帶春秋兼銜,在法當避,敢控短章,仰瀆崇嚴。伏乞聖明,亟命銓部,照例遞改,俾存公格焉,臣無任云云。答曰,省疏具悉。所帶春秋之銜,許遞。
上在昌德宮。停常參·經筵。
李羲準啓曰,行大司憲金履載呈辭,執義朴升鉉,持平申萬休在外,掌令柳榮輔·崔命顯,持平李是鍊未肅拜,監察茶時之意,敢啓。傳曰,知道。
金熙華啓曰,同副承旨李沆,今日不爲仕進,卽爲牌招,何如?傳曰,允。
洪益聞啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
任存常啓曰,三品官之無得過三日循例請牌,曾有定式矣。戶曹參議朴永元,刑曹參議尹命圭,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
金熙華啓曰,漢城府郞廳來言,山訟擊錚回啓毋得過三日,曾有定式矣。兼判尹沈象奎呈辭,次堂例不得擧行云,何以爲之?敢稟。傳曰,判尹許遞,前望單子入之。
判尹前望單子入之,朴宗薰落點。
以同副承旨李沆牌不進罷職傳旨,傳于李羲準曰,只推。
以刑曹參議尹命圭牌不進罷職傳旨,傳于李羲準曰,只推。
上在昌德宮。停常參·經筵。
李羲準啓曰,行大司憲金履載呈辭,執義朴升鉉在外,掌令柳榮輔·崔命顯,持平李是鍊·申萬休未肅拜,監察茶時之意,敢啓。傳曰,知道。
金熙華啓曰,同副承旨李沆,今日不爲仕進,卽爲牌招,何如?傳曰,允。
洪益聞啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,訓鍊大將白東薳,掃墳事今方出去,而仍佩往來,已有命下矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,訓鍊大將,御將兼察事,命下矣。兼察訓鍊大將申鴻周,卽爲牌招,聽傳敎,何如?傳曰,允。
傳于金熙華曰,戶曹判書留待。
傳于金熙華曰,戶曹判書入侍。
傳于金熙華曰,徽慶園丁字閣修改時,監董堂上戶曹判書鄭晩錫,內下大虎皮一令賜給,郞廳李謙秀陞敍,園官兒馬一匹賜給,假監役權曦陞六。其餘計士·員役·工匠等,令本曹施賞,守僕等,各木一疋題給。
任存常,以弘文館言啓曰,本館上番闕直,事甚未安,校理李嘉愚,卽爲牌招入直,何如?傳曰,允。
任存常啓曰,卽者修撰李憲球,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于洪益聞曰,留院公事入之。
以同副承旨李沆牌不進罷職傳旨,傳于洪益聞曰,只推。
以咸鏡監司狀啓,會寧府使徐鳳淳病勢沈重,廢却公務,連呈辭狀,不得已罷黜事,傳于任存常曰,令該曹口傳差出,催促下送。
洪益聞啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
洪益聞,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
乙酉二月二十四日辰時,上御熙政堂。戶曹判書入侍時,行左承旨金熙華,假注書金永基,記事官金鍏·吳致愚,行戶曹判書鄭晩錫,以次進伏訖。上曰,戶判進前,晩錫進前。上曰,善爲之乎?晩錫曰,臣於書啓,已爲奏達,而園所丁字閣,撤下舊瓦,一新改覆,而瓦子薄劣,雖極擇用之,而猶非上品,故董飭之際,日字自然遷延矣。至於閣內璧土之剝落,丹雘之渝傷,雖緣滲漏所致,而旣非告由移安之時,則不敢遽議修補矣。上曰,戶判就座,晩錫就座,上命先退,又命退,承史以次退出。
上在昌德宮。停常參·經筵。
藥房都提調李相璜,提調金履喬,副提調李沆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李羲準啓曰,行大司憲金履載,掌令柳榮輔·崔命鎭,持平申萬休·李是鍊牌不進,執義朴升鉉在外,監察茶時之意,敢啓。傳曰,知道。
傳于洪益聞曰,大臣·備局堂上引見。
任存常啓曰,卽者檢閱吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鍏,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以校理李嘉愚牌不進罷職傳旨,傳于任存常曰,只推。
任存常啓曰,應敎李渭達,副校理朴晦壽,修撰趙忠植,副修撰尹心圭在外,副應敎·校理一員未差,副校理李憲瑋,副修撰金正喜內閣進,修撰李憲球受由,玉堂上下番俱空,事甚未安。校理李嘉愚,卽有只推之命,卽爲牌招入直,何如?傳曰,允。
以司諫鄭禮容,獻納朴鳴和,正言李淵祥,掌令柳榮輔·崔命顯,持平申萬休·李是鍊牌不進罷職傳旨,傳于李羲準曰,只推。
吏曹口傳政事,以柳相亮爲會寧府使。
洪益聞啓曰,右邊捕盜大將柳相亮,移拜會寧府使矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊捕盜大將兼察事,命下矣。兼察右邊捕盜大將朴基豐牌招,聽傳敎,何如?傳曰,允。
兵曹,以李復淵爲右邊捕盜大將。
洪益聞啓曰,新除授右邊捕盜大將李復淵,卽爲牌招,傳授命召及大將牌·傳令牌,何如?傳曰,允。
以校理李嘉愚牌不進罷職傳旨,傳于任存常曰,只推。
以京畿監司朴宗琦狀啓,抱川縣民家失火事,傳于金熙華曰,聞甚務惻,元恤典外,別加顧助事,分付。
以全羅監司朴綺壽狀啓,龍潭縣民家失火事,傳于金熙華曰,聞甚矜惻,元恤典外,別加顧助事,回諭。
任存常,以吏曹言啓曰,孝陵別檢蔡東直呈狀內,矣身素患痰癖之症,當此換節之時,一倍添劇,時日之內,萬無起動供職之望云,身病旣如是,則有難强令察任,改差,何如?傳曰,允。
洪益聞,以都摠府言啓曰,副摠管金守基,以禁衛中軍,新舊番軍兵等點考事,南別營晝仕出去之意,敢啓。傳曰,知道。
李羲準,以刑曹言啓曰,謹依下敎,酗酒作挐於義宮之林完喆,嚴刑一次後,咸鏡道吉州牧定配所,卽爲押送之意,敢啓。傳曰,知道。
義禁府啓目,高敞前縣監洪羲書原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,保寧前縣監宋在淳原情云云。問目內辭緣,泛稱遲晩,所當請刑是白乎矣,曾徑侍從,勿爲請刑,載在大典通編議處,何如?判付啓依允。
漢城左尹李海愚疏曰,伏以臣與判尹臣朴宗薰,有內外從應避之嫌,臣之所帶左尹之任,在法當遞,敢控短章,仰瀆崇嚴。伏乞聖明,亟命選部,照例遞改,以存公格,千萬幸甚,臣無任云云。答曰,省疏具悉。所請依施。
檢閱吳致愚疏曰,伏以臣纔退前筵,獲接家信,臣母痰癖宿症,近添輪感,一倍苦劇,眠食俱減,委頓床弟,臣聞此報,方寸煎灼,按住不得,玆敢忙陳短籲,徑出禁扄。伏乞聖慈,俯垂鑑諒,遞臣見職,俾便救護,勘臣瀆撓,以肅朝綱,不勝幸甚,臣無任云云。省疏具悉。爾其勿辭救護。
乙酉二月二十五日辰時,上御熙政堂。藥房入診,大臣·備局堂上引見入侍時,都提調李相璜,提調金履喬,副提調李沆,假注書金永基,記事官金鍏·吳致愚,檢校直閣朴永元,右副承旨洪益聞,假注書愼尙欽,事變假注書梁日煒,行吏曹判書李羲甲,行護軍朴周壽·趙鐘永,以次進伏。醫官吳千根·李命運,進伏楹外訖。相璜曰,日間,聖體,若何?上曰,一樣矣。相璜曰,寢睡·水刺之節,何如?上曰,一樣,殿宮氣候,亦一樣矣。上曰,醫官二員來待耶?履喬曰,二員來待矣。上曰,醫官診候。千根等,以次診候訖。退伏奏曰,脈候左右三部調均矣。上曰,次對爲之。相璜曰,卽見戶曹所報,則以爲全羅道聖堂倉漕需不足米四百三十餘石,不可不及今措劃,以左右水營休番木各十同,依已例,特許貸下,待漕需稍裕,來頭報償爲辭矣。本倉事勢旣如此,則不可無惟移措劃之道,而竝與法聖·群山兩倉漕餘留儲,而亦皆不敷,無以互濟云,在前如此之時,有以水軍休番木移劃之例矣。今亦以兩水營休番木各十同,權許挪用,而向後漕需,亦未必長如目下之有詘而無贏,待稍裕次次還價,無使他營公貨,有借貸之名,而無充報之實之意,分付於該曹·該道,何如?上曰,依爲之。出擧條相璜曰,判府事李書九,拜相以後,當有推恩,而以不爲肅命,不欲要恩云矣。追榮係是常典,大臣朝家之所優禮也,分付銓曹,使之待開政下批。刑曹參判蔡弘遠,亦當有榮贈,而所後家,無可施處云,依近例,移贈於本生家之意,一體分付,何如?上曰,依爲之。出擧條相璜曰,卽見咸鏡監司沈能岳狀啓,則以爲璿源殿新買位田五結八負八束,依陵寢位土例,特許減稅事,請令廟堂稟處矣。陵軍位田,旣以守護所重減稅,則殿軍亦宜無異同,而事係田賦,有司存焉,原狀啓,下該曹稟處,何如?上曰,依爲之。出擧條永元曰,癸未三月以後,華城陵園所奉審閣臣入侍,筵說爲屢度,而皆有大段錯誤處,此是注書記載之沿襲不審,而事屬旣久。且出多人之手,雖不得一一追究,筵說則令堂后改修正以入似好,故敢此仰達矣。上可之。鍏曰,臣以本館事,有所仰達者矣。史庫曝曬,間三年爲之,曾有定式,本館曝曬,今年爲年次,至於外史庫,鼎足山城·赤裳山城兩處,年限已過,年前經稟,已有成命,而其時史臣有故,迄今遷就,亦爲一體擇日擧行,何如?上曰,依爲之。出擧條上曰,諸宰奏事。益聞曰,諸宰別無所奏事云矣。益聞曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退。仍命退,諸臣以次退出。
上在昌德宮。停常參·經筵。
李羲準啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任存常啓曰,玉堂上下番俱空,事甚未安。校理李嘉愚,旣有只推之命,卽爲牌招入直,何如?傳曰,允。
任存常,以侍講院言啓曰,弼善權馥掃墳事,纔已下直出去矣。上番闕直,事甚未安,兼輔德李紀淵呈辭受由,兼弼善徐有素,兼文學朴晦壽在外,輔德洪敬謨,文學徐左輔,竝卽牌招,以爲推移入直之地,何如?傳曰,允。
持平申萬休啓曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。新除授執義朴升鉉,時在公淸道忠原地,司諫院正言南履炯,時在廣州地,竝斯速乘馹上來事,下諭。答曰,不允。下諭事,依啓。
任存常,以吏曹言啓曰,新除授會寧府使柳相亮戶奴呈狀內,矣上典,素抱貞疾,每當換節之時,如期添劇,轉側須人,以此病狀,時月內,萬無遠赴之望云。其身病旣如是沈重,則有難强令赴任,罷黜,何如?傳曰,允。口傳差出。
又以吏曹言啓曰,會寧府使口傳差出事,命下矣。當品中擬望之人乏少,新資例不得口傳差出,何以爲之?敢稟。傳曰,政官牌招開政。
洪益聞,以兵曹言啓曰,內禁衛將白海鎭,兼司僕將申緖,俱以病難供職,呈狀乞遞,竝改差,何如?傳曰,允。
有政。吏批,行判書李羲甲進,參判洪羲俊在外,參議宋啓幹在外未肅拜,右承旨任存常進。啓曰,會寧府使,今當差出,而當品中可擬之人乏少,堂上曾經兵使,竝擬,何如?傳曰,允。以沈鈁爲校理,徐萬修爲兼司書,洪義浩爲工曹判書,李文會爲兵曹參判,洪時濟爲左尹,金克善爲假監役,李晳爲會寧府使。光陽縣監金履昇,前縣監李垕,前察訪朴玄鎭,已上今加通政加資事,覆啓判下,前縣監邊景祐,今加嘉善,朝官年八十,依法典加資事承傳。承文博士單尹奎培·蔡東直,故參判具鳳齡贈吏判,文衡例兼贈職事承傳,故學生宋學孫贈戶參例兼,故學生宋秀俊贈左承旨,故通德宋昇贈僕正,已上同知宋觀休三代追贈,故縣監蔡敏恭贈吏參例兼,故通德蔡膺謩贈吏議例兼,故修撰蔡明胤贈僕正例兼,已上刑曹參判蔡弘遠本生三代,贈吏參宋翼庠贈吏參例兼,知事宋冕載考。
兵批,行判書金履喬進,參判未差,參議愼宜學病,參知李衡柱入直,左副承旨李羲準進。以金載翼爲同知,權逴爲副摠管,鄭益行爲內禁將,卞浩德爲兼司僕將,李寅亨爲五衛將,文大仁爲慶熙將,李惟時爲訓鍊僉正,南曦重爲訓鍊判官,鄭寅基爲備邊郞。僉知單金成鎭,大護軍李勉昇,護軍金學淳,副護軍金敎喜·洪羲瑾,副司果權曦,以上竝單付。前虞候李東煥,前權管洪應燮,以上今加折衡加資事承傳。
任存常,以吏批言啓曰,玉堂東壁,今方差出,而前望中無故之人,只有二人,以二望擬入之意,敢啓。傳曰,知道。
又以吏批言啓曰,會寧府使徐鳳淳,未滿十朔而遞罷矣。事當依法典降資,還付折衝階,而鳳淳以會寧府使,陞嘉善之後,又以試射賞典爲嘉義,今若依例還收而爲嘉善,則殊非受敎定式之本意,何以爲之?敢稟。傳曰,邊倅徑遞,大關後弊,兩資竝勿施,可也。
吏批,再政。以朴晦壽爲副應敎,左尹單吳翰源,右尹單洪時濟,會寧府使李晳,今加嘉善加資事及前府使徐鳳淳,今降折衝,兩資竝勿施事承傳。
兵批,再政。以李敎彬爲都摠經歷,申命浩爲訓鍊判官,李誾求爲武兼,同知單文大仁,僉知單李寅亨,護軍邊景祐,副護軍李垕·白亨鎭·李東煥·洪應燮,以上竝單付。
以掌令柳榮輔·崔命顯,持平李是鍊,司諫鄭禮容,獻納朴鳴和,正言李淵祥牌不進罷職傳旨,傳于李羲準曰,只推。
以校理李嘉愚牌不進罷職傳旨,傳于任存常曰,只推。
以輔德洪敬謨,文學徐左輔牌不進罷職傳旨,傳于任存常曰,只推。
任存常,以侍講院言啓曰,上番闕直,事甚未安,輔德洪敬謨,文學徐左輔,旣有只推之命,竝更牌招,以爲推移入直之地,何如?傳曰,允。
洪益聞,以備邊司言啓曰,頃因京畿監司朴宗琦狀請,翼陵補土物力,以禁·御兩營錢各七百兩,分排劃給矣。卽見該監司狀啓,則以爲目今所餘,只爲三百餘兩,以此餘數,較量役處,萬無竣事之望,限一千兩更爲劃下,以爲及期完役事,請令廟堂稟旨,分付矣。前劃者所餘不敷,工役則未及告竣,有此請劃,更以禁·御兩營錢各三百兩劃送,竝前劃,以準二千兩之數,則宜無不足之慮,使之以此排用,何如?傳曰,允。
又以禁衛營言啓曰,本營哨官白亨鎭·尹之衡,俱有身病,勢難察任,竝改差,何如?傳曰,允。
又以禁衛營言啓曰,來三月當六番中部前司屬京畿四哨軍兵逢點實數四百五名,已爲點閱整齊。來三月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來五月當六番中部左司屬京畿四哨軍兵,來四月二十五日,京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳來三月四月兩朔應立中部中司屬全羅右道二哨,公淸右道二哨,合四哨軍兵四百九名,今已逢點整齊矣。三月初一日,與舊番左司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來五月·六月丙朔應立中部右司屬公淸右道四哨軍兵,四月二十五日,京中逢點,五月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
李羲準,以義禁府言啓曰,卽接月令醫員金榘手本,則時囚罪人宋在淳,素患風眩之症,乘時發作,種種昏倒,目下症形,實爲不輕云。罪人病勢如此,則一邊保放,一邊草記,曾有定式矣。宋在淳,姑爲保放之意,敢啓。傳曰,知道。
吏曹啓目,權知成均館學諭愼尙欽,口傳施行,何如?判付啓,依允。又啓目,權知承文院副正字金騏獻·李莊緖·李鎭晩·孫秉周·宋尙玉·李日瀅·朴來陽·權大肯·韓鎭㦿·李勉祜·權周憲,口傳施行,何如?判付啓,依允。又啓目,權知承文院副正字朴來陽,登科前年滿五十,依法典六品遷轉,何如?判付啓,依允。
上在昌德宮。停常參·經筵。
李羲準啓曰,合辭方張之時,兩司無詣臺之員,除在外外,未肅拜·呈告人員,竝卽牌招,何如?傳曰,允。
洪益聞,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪益聞啓曰,御營廳將官來言,今日本廳軍兵,日次私習云矣,敢啓。傳曰,知道。
任存常啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,玉堂上下番俱空,事甚未安。校理李嘉愚,旣有只推之命,與新除授副應敎朴晦壽,校理沈鈁,一體牌招,推移入直,何如?傳曰,允。
又啓曰,玉堂上下番俱空,事甚未安。修撰李憲球由限已過,一體牌招入直,何如?傳曰,允。
以輔德洪敬謨,文學徐左輔再牌不進罷職傳旨,傳于任存常曰,只推。
任存常,以侍講院言啓曰,上番連日闕直,事甚未安。輔德洪敬謨,文學徐左輔,旣有只推之命,竝卽牌招,以爲推移入直之地,何如?傳曰,允。
以司諫鄭禮容,獻納朴鳴和,正言李淵祥,掌令崔命顯,持平申萬休·李是鍊牌不進罷職傳旨,傳于李羲準曰,只推。
以修撰李憲球牌不進罷職傳旨,傳于任存常曰,只推。
兵曹,以申絅爲摠戎中軍。
李羲準,以義禁府言啓曰,保放罪人宋在淳還囚,照律以入之意,敢啓。傳曰,知道。
禁府啓目粘連,向前宋在淳亦,配囚防守,法意至嚴,而不善檢察,致令逃躱,仍又經年掩置不報者,事極慢忽,以此照律,何如?判付啓,依允。又啓目粘連,向前洪羲書亦,身負近千石公逋,拖至七八年不納,道啓府勘,便作歲課,雖曰,家力蕩敗,拮据沒策是白乎乃,國穀法意,極爲嚴重,決不可以貧乏曲貸,以此照律,何如?判付啓,依允。又啓目粘連,向前李時佐·李容奎等亦,李時佐段,旣佩兼符,無異本官,則罪人之任其逃躱,難免不善檢飭之失。李容奎段,時未赴官,事係兼官,而到任後過限未捉,則亦有不善譏詗之失,竝只以此照律,何如?判付啓,依允。又啓目粘連,向前沈衡泰亦,供招發明,雖甚張皇是白乎乃,莫嚴者鞫獄,而婦女則身犯大逆,緊援逆招者外勿問受敎,載在大典通編。今此死女旣是班族,又非身犯殺獄,則捉來取招,大係法外兺除良,取見屍親呈營狀辭,則其舅已在被告之中。無論成獄與否,但當窮覈其舅,而今乃取招,則爲其子婦者,便是以婦證舅,其擧措尤爲可駭。至於死女之死,雖是自縊,而論其根因,專由於取招時受辱,則囚供所謂不卽決死,媤族喝逼等說,尤見其苟且窮遁,由前由後,難免重勘,以此照律,何如?判付啓,依允。
李羲準,以義禁府言啓曰,保放罪人宋在淳還囚,議處以入,而病勢一向未差,仍爲保放之意,敢啓。傳曰,知道。
義禁府啓目粘連,保寧前縣監宋在淳矣本府議啓內,配囚防守,法意至嚴,而不善檢察,致令逃躱,仍又經年掩置不報者,事極慢忽,以此照律,罪笞五十牧贖,解見任別敍私罪,奉敎依允爲旀,功減一等。又照目粘連,懷仁縣監李時佐,報恩縣監李容奎等矣本府議啓內,李時佐段,旣佩兼符,無異本官,則罪人之任其逃躱,難免不善檢飭之失。李容奎段,時未赴官,事係兼官,而到任後過限未捉,則亦有不善譏詗之失,以此照律啓,各笞五十收贖,解見任別敍私罪,奉敎依允爲旀,竝只功減一等。又照目粘連,高敞前前縣監洪羲書矣本府議啓內,身負近千石公逋,拖至七八年不納,道啓府勘,便作歲課。雖曰,家力蕩敗,拮据沒策是白乎乃,國穀法意,極爲嚴重,決不可以貧乏曲貸,以此照律,罪杖八十收贖,奪告身三等私罪,奉敎依允爲旀,功減一等。又照目粘連,文義前縣令沈衡泰矣本府議啓內,供招發明,雖甚張皇是白乎乃,莫嚴者鞫獄,而婦女則身犯大逆,緊援逆招外勿問受敎,載在大典通編。今此死女,旣是班族,又非身犯殺獄,則捉來取招,大係法外兺除良,取見屍親呈營狀辭,則其舅已在被告之中,無論成獄與否,但當窮覈其舅,而今乃取招於爲其子婦者,便是以婦證舅,其擧措尤爲可駭。至於死女之死,雖是自縊,而論其根因,專由於取招時受辱,則囚供所謂不卽決死,媤族喝逼等說,尤見其苟且窮遁。由前由後,難免重勘,以此照律,罪杖一百收贖,告身盡行追奪,私罪奉敎依允爲旀,功議各減一等爲良如敎。
上在昌德宮。停常參·經筵。
李羲準啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪益聞啓曰,禁衛營將官來言,今日本營軍兵,日次私習云矣,敢啓。傳曰,知道。
任存常啓曰,檢閱吳致愚,由限已過,卽爲牌招入直,何如?傳曰,允。
又啓曰,工曹判書洪義浩,右尹洪時濟,除拜後過三日不爲出肅,竝依定式,推考警責,仍卽牌招察任,何如?傳曰,允。
李羲準啓曰,卽伏見義禁府報恩郡守李容奎照律啓目啓下,則報恩郡守,誤以縣監書之,奏御文字,何等審愼,而如是疎忽,事甚未安。臣之矇然捧入,不勝惶悚,而當該堂上,不可無警,竝推考,何如?傳曰,允。
以輔德洪敬謨,文學徐左輔牌不進罷職傳旨,傳于任存常曰,只推。
任存常,以侍講院言啓曰,上番闕直,已至多日,事甚未安。輔德洪敬謨,文學徐左輔,旣有只推之命,竝更牌招,以爲推移入直之地,何如?傳曰,允。
持平李是鍊啓曰,臣言議風采,本不合於淸朝耳目之任,而臣於合啓中,有不可冒參者,曾叨是職,以此引避,輒蒙體諒,前後處義,宜無異同,以此情踪,其何敢晏然蹲冒於臺次乎?請命遞斥臣職,答曰,依啓。
任存常啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,韓益相落點。
以司諫鄭禮容,獻納朴鳴和,正言李淵祥,掌令柳榮輔·崔命顯,持平申萬休牌不進罷職傳旨,傳于李羲準曰,只推。
以檢閱吳致愚牌不進罷職傳旨,傳于任存常曰,只推。
以輔德洪敬謨,文學徐左輔牌不進罷職傳旨,傳于任存常曰,只推。
任存常,以吏曹言啓曰,來三月初七日,行大報壇祭,攝行祭獻官,當以時·原任大臣中塡差,而領中樞府事金載瓚,判中樞府事韓用龜,判中樞府事金思穆,判中樞府事南公轍,判中樞府事林漢浩,俱以病不得進參。判中樞府事李書九在外,議政府左議政李相璜,藥院都提調,例不得塡差,何以爲之?敢稟。傳曰,以一品塡差。
金熙華,以戶曹言啓曰,謹奉傳敎,大嬪宮內三門傾側處及墻垣頹圮修改吉日,令日官池宅龍推擇,則來三月二十八日卯時爲吉云,以此日時,擧行之意,敢啓。傳曰,知道。
上在昌德宮。停常參·經筵。
藥房提調金履喬,副提調李沆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李羲準啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪益聞啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
任存常啓曰,左右史不可不備,檢閱吳致愚,旣有只推之命,卽爲牌招入直,何如?傳曰,允。
傳于任存常曰,禮房承旨,馳詣宗廟·景慕宮,奉審摘奸以來。
傳于任存常曰,翼陵主脈補土時禮曹堂上以下,別單書入。
任存常,以侍講院言啓曰,上番闕直,已至多日,事甚未安。輔德洪敬謨,文學徐左輔,旣有只推之命,竝更牌招,以爲推移入直之地,何如?傳曰,允。
李羲準啓曰,行大司憲金履載,掌令柳榮輔·崔命顯,持平申萬休·韓益相牌不進,執義朴升鉉在外,監察茶時之意,敢啓。傳曰,知道。
以司諫鄭禮容,獻納朴鳴和,正言李淵祥,掌令柳榮輔·崔命顯,持平申萬休·韓益相牌不進罷職傳旨,傳于李羲準曰,只推。
以咸鏡監司沈能岳狀啓,洪原縣監李遠翊遭父喪事,傳于任存常曰,令該曹口傳差出,催促下送。
以公淸監司趙經鎭狀啓,鎭川縣民家失火人命燒死事,傳于金熙華曰,聞甚矜惻,元恤典外別加顧助事,分付。
任存常,以吏曹言啓曰,贈諡文淸公李秉泰延諡來三月十五日,定行於江原道平昌郡云矣,敢啓。傳曰,知道。
洪益聞,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
李羲準,以刑曹言啓曰,全羅道康津縣定配罪人崔光烈,咸鏡道吉州牧定配罪人金大孫,穩城府定配罪人朴龍基,明川府定配罪人尹禹民等,因其鳴冤,詳考原案,更爲稟處之意,覆啓蒙允矣。取考各其原案,則崔光烈·金大孫,酌配未久,有此呼籲,竝姑置之。朴龍基·尹禹民,考其帳籍,則母年俱過七十,無他兄弟,依法典放送之意,分付道臣,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深八分,夜一更二更,灑雨下雨,測雨器水深一分。
李羲準啓曰,行大司憲金履載,掌令柳榮輔,持平申萬休呈辭,執義朴升鉉在外,掌令崔命顯,持平韓益相未肅拜,監察茶時之意,敢啓。傳曰,知道。
洪益聞啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
任存常啓曰,應敎李渭達,副應敎朴晦壽,校理李嘉愚·沈鈁,修撰趙忠植,副修撰尹心圭在外,副校理李憲瑋,副修撰金正喜內閣進,副校理一員未差,玉堂上下番俱空,事甚未安。修撰李憲球,卽爲牌招入直,何如?傳曰,允。
又啓曰,卽者檢閱金鍏,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以翼陵主脈補土後,禮曹堂上以下別單,傳于金熙華曰,監董禮曹參議林景鎭內下大虎皮一領賜給,佐郞尹宗鉉,補土差使員高陽郡守李游竝陞敍,兼監役本陵令李檃重,參奉洪應謨竝兒馬一匹賜給,別看役前縣監李勗加資,看役牌將崔秉健等十八人竝內下筒介一部賜給,擇日官·相地官·奏時官竝不粧弓一張賜給。其餘監官,各司員役守僕·工匠等,竝考例施賞。
吏曹口傳政事,以白東奎爲洪原縣監。
以輔德洪敬謨,文學徐左輔牌不進罷職傳旨,傳于任存常曰,只推。
以修撰李憲球牌不進罷職傳旨,傳于任存常曰,只推。
任存常啓曰,玉堂上下番俱空,事甚未安,修撰李憲球,旣有只推之命,更爲牌招入直,何如?傳曰,允。
又啓曰,今初七日永禧殿酌獻禮祭文,當爲製進,藝文提學金履喬,待明朝牌招,使之製進,何如?傳曰,允。
任存常,以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月十五日辰時,衣襨·香燭·祭品奉詣吉日,同月十六日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審無頉之意,敢啓。傳曰,知道。
又以吏曹言啓曰,新除授禮曹佐郞鄭在絅除拜後過限未肅拜,依例改差。成均館博士金耆升呈狀內,矣身素患痰癖之症,當此換節之時,一倍添劇,時日之內,萬無起動供職之望云,身病旣如是,則有難强令察任,依例罷職,何如?傳曰,允。
金熙華,以戶曹言啓曰,景祐宮四仲朔祭享所用生猪磨鍊加定事,自禮曹草記允下矣。猪四口依前例加定,分道磨鍊,別單書入之意,敢啓。傳曰,知道。
洪益聞,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以御營廳言啓曰,本廳千摠李誾彬,身病甚重,勢難察任,改差,何如?傳曰,允。
上在昌德宮。停常參·經筵。
李羲準啓曰,行大司憲金履載,掌令柳榮輔,持平申萬休呈辭,執義朴升鉉在外,掌令崔命顯,持平韓益相未肅拜,監察茶時之意,敢啓。傳曰,知道。
金熙華啓曰,同副承旨李沆,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,沈能稷落點。
以修撰李憲球牌不進罷職傳旨,傳于任存常曰,只推。
任存常啓曰,玉堂上下番俱空,事甚未安。修撰李憲球旣有只推之命,卽爲牌招入直,何如?傳曰,允。
任存常,以侍講院言啓曰,上番闕直,已至多日,事甚未安。輔德洪敬謨,文學徐左輔旣有只推之命,竝更牌招,以爲推移入直,何如?傳曰,允。
傳于李羲準曰,兵刑換房。
傳于洪益聞曰,留院公事入之。
傳于金熙華曰,未下直守令皆令明日辭朝。
以左副承旨沈能稷牌不進罷職傳旨。傳于金熙華曰,只推。
以輔德洪敬謨,文學徐左輔牌不進罷職傳旨。傳于任存常曰,只推。
以修撰李憲球再牌不進罷職傳旨。傳于任存常曰,只推。
金熙華,以吏曹言啓曰,會寧府使李晳戶奴呈狀內,矣上典素抱痰喘之疾,便成癃痼,當此換節之時,頑痰橫結,呼吸喘促,食飮全廢,氣息凜綴,以此病狀,時月之內,萬無起動,遠赴之望云,其身病旣如此,則有難强令赴任,罷黜,何如?傳曰,允。令該曹口傳差出,催促下送。
又以吏曹言啓曰,會寧府使口傳差出,催促下送事,命下矣。當品中擬望之人乏少,新資例不得口傳差出,何以爲之乎?敢稟。傳曰,政官牌招開政。
有政。吏批,行判書李羲甲進。參判洪羲俊在外。參議宋啓幹在外未肅拜。右承旨任存常進。啓曰,玉堂闕員,今當差出,而擬望之人乏少,外任竝擬,何如?傳曰,允。又啓曰,會寧府使今當差出,而當品中可擬之人乏少,堂上曾經兵使及他道兵使,竝擬,何如?傳曰,允。
以尹秉烈爲副校理,朴永元爲兼輔德,安伋仁爲禮曹佐郞,李日瀅爲孝陵別檢,鄭來升爲會寧府使,南錫奎爲鍾城府使,奉常直長單尹奎培,前縣監李勗今加通政加資事承傳。
兵批,行判書金履喬病,參判李文會在外未肅拜,參議愼宜學病,參知李衡柱入直進,右副承旨李羲準進,以金禮振爲南陽監牧官,張燮元爲順天監牧官,副護軍李沆,副司直李是鍊,副司果朴來陽竝單付。
吏批再政。以金履樂爲瓦署別提,會寧府使鄭來升今加嘉善加資事及前府使李晳今降折衝,加資還收事承傳。
兵批再政。副護軍金·李勗竝單付。
任存常,以侍講院言啓曰,上番闕直,已至多日,事甚未安。輔德洪敬謨,文學徐左輔旣有只推之命,與新除授兼輔德朴永元,一體牌招,以爲推移入直之地,何如?傳曰,允。
任存常啓曰,玉堂上下番俱空,事甚未安。修撰李憲球旣有只推之命,與新除授副校理尹秉烈,一體牌招入直,何如?傳曰,允。違牌,勿爲呼望。
金熙華,以吏批言啓曰,新除授會寧府使李晳未赴任而遞罷矣,所授加資,依例還收之意,敢啓。傳曰,知道。
李羲準,以兵曹言啓曰,景福宮衛將吳錫麟,慶熙宮衛將張文寬俱以病難供職,呈狀乞遞,新除授全羅右水使尹載鍵身病沈重,時月之內,萬無登道赴任之望云,實病旣如此,則不可强令赴任,竝改差,何如?傳曰,允。
又以訓鍊都監言啓曰,本局哨官金重國身病甚重,勢難察任,改差,何如?傳曰,允。
又以義禁府言啓曰,本府擊錚回啓內,閔弘燮·李敬彬事,下詢大臣處之,何如?判付內,依允,上言回啓內,金宇鎭·張胤宗事,下詢大臣處之,何如?判付內,依允事,命下矣。謹依回啓判付,問議于大臣,則領府事金載瓚,判府事韓用龜·金思穆·南公轍·林漢浩病未獻議,判府事李書九在外,左議政李相璜以爲,閔弘燮諸條設疑,卽其鳴辨,而本案旣重,亦屬久遠,非可遽議,李敬彬以父旣復官,子未蒙宥,有此籲冤,而年久重案,不容輕議,金宇鎭四字歸屬,證以鞫招,而積久之案,難議遽宥,張胤宗父配子繫,所坐則同,而子竟見原,則其父宜無異同,合施疏蕩,臣亦以府讞爲是,伏惟上裁云矣,大臣之議如此,上裁,何如?傳曰,竝依大臣議施行,可也。
上在昌德宮。停常參·經筵。
李羲準啓曰,行大司憲金履載,掌令柳榮輔,持平申萬休呈辭,執義朴升鉉在外,掌令崔命顯,持平韓益相未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,假注書金永基身病猝重,勢難察任,今姑改差,何如?傳曰,允。
傳于任存常曰,禮房承旨馳詣懿昭墓,奉審摘奸以來。
傳于金熙華曰,召對爲之。
金永基改差,代以李根中爲假注書。
傳于洪益聞曰,留院公事入之。
任存常,以成均館同知館事,大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
以輔德洪敬謨,文學徐左輔再牌不進罷職傳旨,傳于任存常曰,只推。
以兼輔德朴永元牌不進罷職傳旨,傳于任存常曰,只推。
任存常,以侍講〈院〉言啓曰,上番闕直,已至多日,事甚未安。兼輔德朴永元內閣進,輔德洪敬謨,文學徐左輔旣有只推之命,竝更牌招,以爲推移入直之地,何如?傳曰,允。
李根中在外,代以姜時永爲假注書
以輔德洪敬謨,文學徐左輔牌不進罷職傳旨,傳于任存常曰,只推。
金熙華,以宣惠廳言啓曰,本廳郞廳尹聲大纔已啓下矣,本廳多有擧行事,令該曹口傳付軍職,使之冠帶常任,何如?傳曰,允。
兵曹口傳政事,副司果單尹聲大。
傳于任存常曰,三日製明日通方外爲之,試紙用大好紙,弘文提學待開門牌招。
李羲準,以都摠府言啓曰,副摠管金守基以禁衛中軍,大報壇祭肄儀時,拱北門排立,雜人嚴禁事,晝仕出去之意,敢啓。傳曰,知道。
又以禮曹言啓曰,卽接永禧殿官員所報,則明日三日製試取時,兩官俱爲觀光云矣,假官一員,依定式令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日三日製試取時,本宮官員俱爲觀光云矣,假官一員,依定式令吏曹以成均館官員口傳啓下,以爲代直後赴試之地,何如?傳曰,允。
李羲準,以義禁府言啓曰,三日製明日通方外爲之時,本府都事皆爲赴擧,只有武都事一員本府入直,而當直入直都事,公事回公都事,無以推移,假都事二員,令該曹口傳差出,以爲分排之地,何如?傳曰,允。
又以扈衛廳大將意啓曰,別將金思運身病猝重,勢難察任,改差,何如?傳曰,允。
乙酉三月初三日午時,上御熙政堂。召對入侍時,參贊官金熙華,侍讀官尹秉烈,檢討官李憲球,檢校待敎金正喜,假注書愼尙欽,記注官全允淡,記事官吳致愚各持孟子第一卷,以次進伏訖。上命開卷讀之。秉烈讀自齊宣王問曰,交隣國,止惟恐王之不好勇也。上曰,下番讀之。憲球讀自齊宣王見孟子於雪宮,止一游一豫爲諸侯度。上曰,參贊官讀之。熙華讀自今也不然,止惟君所行也。上曰,閣臣讀之。正喜讀自景公悅大戒於國,止畜君者好君也。上曰,注書讀之。賤臣讀自齊宣王問曰,人皆謂我毁明堂,止哀此㷀獨。上曰,上番讀之。允淡讀自王曰,善哉言乎,止於王何有。王曰,下番讀之。致愚讀自孟子謂齊宣王曰,王之臣,止顧左右而言他。上曰,文義陳之。秉烈曰,齊宣王之時,衣裳玉帛,爲交隣之道,而孟子以湯之事葛,文王之事昆夷爲對,以其時言之,則或似迂遠,而要其歸趣專爲下文樂天畏天而說來也。夫天者理而已,人君若講明於天理,則人慾不期祛而自去也。此是孟子斷斷苦心,齊君終不反求諸己,又問以好勇爲疾,旣自知其爲疾,則猶有擴充之端,故孟子分釋於私慾義理之勇,以文·武之一怒安天下,爲此章之結辭,天下安則交隣自在其中,可謂一節深於一節矣,大凡勇字之義,豈徒然哉?其爲用配仁與知,爲三達德,而自古聖君哲辟,竝用而不悖,以之進德修業,齊家治國,無適不宜,伏願體念焉。上曰,下番陳之。憲球曰,成湯·文王之樂天,大王,句踐之畏天,事雖不同,合於理則一也,理者天理也,天理存則人慾遏矣。此是孟子眷眷於齊宣,而終不覺悟,又以好勇爲問,其勇則血氣之勇也,故孟子以文·武之勇,反復開釋,其意甚深切,伏願留念焉。上曰,參贊官陳之。熙華曰,上下番已爲備陳,臣無容更達矣。上曰,閣臣陳之。正喜曰,前冬以後,講筵又爲停輟,今伏承召對之命,非徒臣等歡蹈忭祝而已,大小觀瞻,擧切欣聳,況此今日自止,無非聖學上切要之旨,實無以拈出一句一語仰對,而恭惟我先大王親編鄒書敬選,有若曰,提仁挈義之拳踢,行王黜覇之頭腦,先大王聖學卓越,仁精義熟,二十四年大有之治化,實爲權輿於此書,豈不休且盛矣乎?且今悠悠萬事,惟在於世子講學,而世子觀感之道,又在於殿下之講學,伏願繼自今日開講筵,仰追先王盛烈,以一部鄒書,爲殿下家法,而貽燕之宏謨,便在是矣,深加省察焉。上曰,史官就坐。仍命退,諸臣以次退出。
上在昌德宮。停常參·經筵。
李羲準啓曰,行大司憲金履載,掌令柳榮輔,持平申萬休呈辭,執義朴升鉉在外,掌令崔命顯,持平韓益相未肅拜,監察茶時之意,敢啓。傳曰,知道。
金熙華啓曰,左副承旨沈能稷,今日不爲仕進,卽爲牌招,何如?傳曰,允。
傳于任存常曰,禮房承旨馳詣元陵,奉審摘奸,局內諸陵,一體奉審以來。
任存常啓曰,弘文提學朴宗薰牌不進推考傳旨,今方捧入,而三日製命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于金熙華曰,左承旨持此御製,與弘文提學偕往泮宮,試取以來。
任存常啓曰,檢閱金鍏由限已過,卽爲牌招入直,何如?傳曰,允。
姜時永在外,代以李穆淵爲假注書。
任存常啓曰,藝文提學金履喬,卽爲牌招,同參考試,何如?傳曰,允。
又啓曰,臣與弘文提學朴宗薰偕往泮宮,三日製儒生試取,則收券爲二千二百八十四張矣,捧入之意,敢啓。傳曰,知道。
傳于金熙華曰,科次入侍。
傳于金熙華曰,三日製居首表三下一幼學鄭基信直赴會試,之次三下幼學姜羲永給二分,草三下進士尹興圭給一分,次上進士趙台淳,幼學李鎕·韓用朝·金禹敎等竝令該曹考例施賞。
傳于金熙華曰,入格儒生明日待令。
傳于任存常曰,發遣吏郞,諸執事淸齋與否,摘奸以來。
以江原監司尹命烈狀啓,龡谷等邑民家失火事,傳于洪益聞曰,聞甚矜惻,元恤典外,別加顧助,結構奠接之方,亦爲措辭分付。
以江原監司尹命烈狀啓,通川等邑民家失火事,傳于洪益聞曰,聞甚矜惻,元恤典外,別加顧助,結構奠接之方,亦爲措辭分付。
以公淸監司趙經鎭狀啓,泰安郡人物渰死者,傳于洪益聞曰,聞甚矜惻,元恤典外,別加顧助,渰死人等處,如有生前身還布,竝蕩減事,分付。
任存常,以侍講院言啓曰,上番闕直,已至多日,事甚未安。輔德洪敬謨,文學徐左輔,旣有只推之命,竝更牌招,以爲推移入直,何如?傳曰,允。
李羲準,以兵曹言啓曰,今初七日永禧殿酌獻禮時,本曹堂上守宮及侍衛陪衛,當爲備員,而參判李文會在外,無以備員,參判令政院稟旨變通,令該曹以在京無故人口傳差出待下批,牌招,以爲進參之地,何如?傳曰,允。
李羲準啓曰,因兵曹草記,今初七日永禧殿酌獻禮時守宮及侍衛陪衛,當爲備員,而參判李文會在外,無以備員,令政院稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
兵曹參判前望單子入之,金啓河落點。
以左副承旨沈能稷牌不進罷職傳旨,傳于洪益聞曰,只推。
李羲準,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
又以御營廳言啓曰,本廳千摠朴敬鎭身病甚重,勢難察任,改差,何如?傳曰,允。
乙酉三月初四日酉時,上御熙政堂。三日製科次入侍時,行左承旨金熙華,假注書愼尙欽,記事官金鍏·吳致愚,弘文提學朴宗薰,對讀官副校理尹秉烈,修撰李憲球,兵曹佐郞金秀萬以次進伏訖。上曰,科次爲之。秀萬等次第進前,讀奏試券訖。宗薰曰,選券七張內,上一張差勝,以此居首,三下一書之,之次一張,以正三下書之,之次一張,以草三下書之,其餘四張,以次上書之乎?上可之,命坼封。熙華坼祕封讀奏訖。上命書傳敎曰,三日製表居首三下一幼學鄭基信直赴會試,正三下幼學姜羲永給二分,草三下進士尹興圭給一分,次上進士趙台淳,幼學李鎕等四人竝令該曹考例施賞,又命書傳敎曰,入格儒生明日待令,上命下對讀官先退。仍命退,承史以次退出。
上在昌德宮。停常參·經筵。
藥房提調金履喬,副提調李羲準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
洪益聞啓曰,行大司憲金履載,掌令柳榮輔,持平申萬休呈辭,執義朴升鉉在外,掌令崔命顯,持平韓益相未肅拜,監察茶時之意,敢啓。傳曰,知道。
金熙華啓曰,左副承旨沈能稷今日不爲仕進,卽爲牌招,何如?傳曰,允。
洪益聞啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金熙華曰,入格儒生入侍。
傳于任存常曰,禮房承旨馳詣先蠶壇,奉審摘奸以來。
金熙華啓曰,假注書李穆淵身病猝重,勢難察任,今姑改差,何如?傳曰,允。
傳于洪益聞曰,召對爲之。
傳于任存常曰,差祭,未肅拜在外春坊竝許遞,前望單子入之,待下批,牌招察任。
春坊前望單子入之,兼輔德李紀淵,弼善金裕憲,兼司書金鏴落點,兼弼善李憲球,兼文學金添書落點。
傳于任存常曰,永禧殿動駕出還宮時,王世子隨駕,衛內磨鍊。
李穆淵改差,代以李遇榮爲假注書。
沈能稷,以都摠府言啓曰,今此動駕時,侍衛寶劍守宮當爲備員,而副摠管朴齊一在外,李志淵·權逴俱有實病,二員未差。無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞,前望單子入之。
摠管前望單子入之,都摠管金蓍根,副摠管金鐮·洪時濟·李鶴秀·柳漢源落點。
傳于任存常曰,發遣吏郞,諸執事淸齋與否,摘奸以來。
以文學徐左輔牌不進罷職傳旨,傳于任存常曰,只推。
沈能稷,以兵曹言啓曰,羽林衛將元策,五衛將金達衡俱以病難供職,呈狀乞遞,竝改差,何如?傳曰,允。
又以御營廳言啓曰,本廳軍色從事官李圭祊身病甚重,勢難察任,改差,何如?傳曰,允。
乙酉三月初五日辰時,上御熙政堂。藥房入診,入格儒生同爲入侍時,提調金履喬,副提調李羲準,檢校直閣朴永元,假注書愼尙欽,記事官金鍏·吳致愚,行左承旨金熙華,假注書李穆淵以次進伏,醫官李惟鐸·金殷相進伏楹外,入格儒生幼學鄭基信,幼學姜羲永,進士尹興圭,進士趙台淳,幼學李鎕,幼學韓用朝,幼學金禹敎侍立階下訖。履喬曰,日間聖體,若何?上曰,一樣矣。履喬曰,寢睡·水刺之節,何如?上曰,一樣,各殿宮氣候亦一樣矣。履喬曰,醫官待令矣。上曰,診候。惟鐸等以次診候訖,退伏奏曰,脈候左右三部調均矣。履喬曰,今初八九日忌齋不遠,粟米飮依例煎進乎?上曰,唯。羲準曰,見今春日和暢晷刻且長,經筵,取稟。依例爲之乎?上曰,唯。上曰,入格儒生進前奏職姓名,可也。基信等以次進前,奏職姓名訖。上曰,直赴與給分儒生先退,其餘施賞。台淳等以次跪受賞格,引儀唱四拜行禮訖,次第退出。上命史官就座。仍命退,諸臣以次退出。
乙酉三月初五日午時,上御熙政堂。召對入侍時,參贊官洪益聞,檢校直閣朴永元,侍讀官尹秉烈,檢討官李憲球,假注書愼尙欽,記事官金鍏·吳致愚各持孟子第一卷,以次進伏訖。上命開卷讀之。秉烈讀自孟子見齊宣王曰,所謂故國者,止不知其亡也。上曰,下番讀之。憲球讀自王曰,止識其不才而舍之。上曰,參贊官讀之。益聞讀自曰,國君進賢,止可不愼歟。上曰,閣臣讀之。永元讀自左右皆曰,賢,止見不可然後去之。上曰,注書讀之。賤臣讀自左右皆曰,可殺,止故曰,國人殺之。上曰,上番讀之。鍏讀自如此然後,止臣弑其君可乎。上曰,下番讀之。致愚讀自曰,賊仁者,止未聞弑君也。上曰,文義陳之。秉烈曰,此章中進賢如不得已一句,實爲古今人主常目之資,而其所進賢之道,卽下文所言國人皆曰,賢然後察之,見賢焉然後用之者,乃是聖君哲辟一副良規也,治莫盛於唐·虞,而其於用人之政,必曰,三考黜陟,明試以功,夫以堯·舜之明,欲其察之熟見,其實而後,始乃登崇俊良,車服以庸,則進賢之如不得已,自古如此矣。然人君則哲之明,如日月之孔昭,俯臨群下,豈無簡拔之賢俊乎?惟在察之熟而考其實而已,伏願留念焉。上曰,下番陳之。憲球曰,上番已有敷陳,而進賢如不得已,卽至謹之意,故必待國人皆曰,賢然後用之,將使卑踰尊疏踰戚,此所以如不得已之義也,如齊桓公之寧戚,秦穆公之百里奚是矣,豈不大加審愼乎?大抵人君治亂之機,亶在於進賢退不肖之際,易曰,聖人養賢,以及萬民。伏願殿下,每於用捨之際,至愼至謹,無論疏戚,惟賢材是進焉。上曰,掩卷,命史官就座。仍命退,承史以次退出。
上在昌德宮。停常參·經筵。
洪益聞啓曰,行大司憲金履載,掌令柳榮輔,持平申萬休呈辭,執義朴升鉉在外,掌令崔命顯,持平韓益相未肅拜,監察茶時之意,敢啓。傳曰,知道。
任存常啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于沈能稷曰,禮房承旨進詣大報壇,奉審摘奸以來。
金熙華啓曰,今日齋宿承旨當爲備員,而行都承旨徐俊輔不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員而行都承旨徐俊輔牌不進,無以備員,所當更請牌招,而拘於廳規,不得請牌,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李志淵落點。
李志淵啓曰,假注書愼尙欽身病猝重,勢難察任,今姑改差,何如?傳曰,允。
愼尙欽改差,代以宋尙玉爲假注書。
傳于洪益聞曰,工刑換房。
傳于洪益聞曰,司謁李明達,令該曹從重科治。
傳于沈能稷曰,明日還宮時,儲慶宮展拜矣,該房知悉。
傳于沈能稷曰,明日儲慶宮展拜時,王世子隨駕,一體磨鍊。
傳于李志淵曰,有實病禮曹判書許遞,前望單子入之。
禮曹判書前望單子入之,李存秀落點。
傳于李志淵曰,在外禮曹判書許遞,前望單子入之,待下批,牌招察任。
禮曹判書前望單子入之,朴宗薰落點。
傳于李志淵曰,漢城判尹有闕之代,前望單子入之,待下批,牌招察任。
漢城判尹前望單子入之,金相休落點。
傳于任存常曰,明日出宮內門路,以協陽門爲之。
洪益聞啓曰,正言南履炯下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前正言南履炯禁推傳旨,傳于洪益聞曰,分揀。
李志淵啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,朴時源落點。
弼善金裕憲,兼文學金䥧牌不進罷職傳旨,傳于沈能稷曰,只推。
以全羅監司曺鳳振狀啓,光州牧民家失火事,傳于金熙華曰,聞甚矜惻,元恤典外,別加顧助事,分付。
以黃海監司趙晉和狀啓,兔山縣民家失火事,傳于金熙華曰,聞甚矜惻,元恤典外,別加顧助事,分付。
任存常,以兵曹言啓曰,明日動駕時,禁軍侍衛,全數磨鍊矣,一羽將未差之代,口傳擬入之意,敢啓。傳曰,知道。
兵曹口傳政事,以沈漢永爲羽林將。
洪益聞,以義禁府言啓曰,明日永禧殿擧動時,本府都事皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,黃海監司趙晉和狀啓內,兔山縣監洪鍾英罪狀,令攸司稟處事,啓下矣。洪鍾英時在任所,依例發遣府羅將拿來,何如?傳曰,待待命拿囚。
上在昌德宮。停常參·經筵。
永禧殿入齋室後,王世子板位問安。答曰,知道。內閣·政院·玉堂·藥房口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。儲慶宮入齋室後,王世子板位問安。答曰,知道。內閣·政院·玉堂·藥房口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。
任存常啓曰,司僕寺內乘來言,捲簾,取稟。傳曰,捲三面。
又啓曰,來十一日朝參日次矣,敢稟。傳曰,停。
沈能稷啓曰,來十一日輪對日次矣,敢稟。傳曰,停。
傳于沈能稷曰,檢校待敎李鶴秀馳詣健陵奉審摘奸,仍詣顯隆園·華寧殿,一體奉審以來。
傳于沈能稷曰,儲慶宮展拜時,侍衛雲寶劍外,路上留駐。
傳于沈能稷曰,文廟酌獻禮日字,以來月念後擇入。
傳于沈能稷曰,九耋大臣之司馬回榜,實是朝廷間吉祥之事,謹稽先朝,亦有因回榜賜几杖之盛事,今番亦當賜几杖,仍爲宣醞,慶恩府院君內外祠板,伊日當遣承旨致祭,該房知悉。
傳于李羲準曰,留院公事入之。
以慶尙監司李止淵狀啓,慶州等邑民家失火事,傳于金熙華曰,聞甚矜惻,元恤典外,別加顧助,結構奠接之方,亦爲措辭分付。
任存常啓曰,義禁府都事來言,今日動駕時,駕側鳴錚罪人李命儒等七人,移送秋曹云矣,敢啓。傳曰,知道。
兵曹口傳政事,大護軍李存秀·金魯敬竝單付。
任存常,以禁衛營言啓曰,本營把摠李周尙身病猝重,勢難察任,改差,何如?傳曰,允。
咸鏡監司沈能岳疏曰,伏以,臣猥以無似,濫叨瀋寄,受命以來,誠欲殫竭鹵鈍,少效塵刹,而其如曾未幾月,病不從心,罪著曠務,何哉?臣本稟賦虛脆,疾病侵尋,自在少壯之時,已不如恒人,而況玆年邁氣敗,衰朽日甚,且經昨夏重症,元氣落下,又不知幾倍,而北來以後,不伏水土痰壅氣結,食飮全却於朝脯,頭眩目彙,精神如墜於雲霧,簿書堆案,俛首涉筆,而忽忘題判,長吏踵門,促膝對座,而錯認名面,至於郡邑之利病,民生之休戚,憧憧往來于心,或夜中料理,而朝輒遺忘,或昨日剖決,而旋若夢境,由此而事務淹滯,政令解紐,一道方面之責,其綦重顧,何如?而猶可以一任其瘝曠,作爲養病之坊,不思所以自處之道乎?月前巡部之行,非但爲按例應行之事陵殿奉審,所重自別,不敢以狗馬賤疾,有闕常禮,力疾登程,而未及半道,病勢越添,諸般症情,不趐倍蓰,自力前進,其勢末由,雖不獲已復路,而自意若干日調治,如得小間則更擬發行,連試藥餌,多般治療,今過數旬,未見寸效,沈淹床笫,刀圭爲命,强策行部,非可擬議。臣於是,益增惶懼,莫省攸措,日夕憂惱輾轉添祟,以此奄奄之狀,尙何望任旬宣之責而對揚明命乎?迨此二豎未深,一縷尙存之時,得以卸解擔夯,安心歸家,尋醫問藥,則庶可以復尋生路,而前旣嚴畏,不敢煩瀆。今又囁嚅遷延時日,則是終始自阻於仁覆之天,而有非疾痛必呼之意,玆不得不冒控哀懇,仰瀆崇嚴。伏乞聖慈,特垂矜憐,許解臣按察之任,俾便公私,仍治臣曠務瀆撓之罪,以肅朝綱,不勝大願,臣無任云云。答曰,省疏具悉。所請依施。
乙酉三月初七日卯時,大駕與王世子詣永禧殿,酌獻禮擧動入侍時,行都承旨李志淵,行左承旨金熙華,右承旨任存常,左副承旨沈能稷,右副承旨李羲準,同副承旨洪益聞,假注書李遇榮·宋尙玉,記事官金鍏·吳致愚,原任直閣李光文,檢校待敎徐憙淳·金正喜以次侍立。時至,通禮跪啓請外辦,上具遠遊冠,絳紗袍,乘輿出宣化門。藥房提調金履喬,副提調李羲準進輿前奏曰,侵早勞動,聖體,若何?上曰,一樣矣。協陽門外降輿所,通禮跪啓請降輿乘輦。上降輿乘輦,由肅章門·進善門·敦化門,至永禧殿紅箭門外。通禮跪啓請降輦乘輿,上降輦乘輿,志淵進圭,上執圭,由殿大門,至齋殿門外降輿所。通禮跪啓請降輿,上降輿。通禮跪啓請釋圭,上釋圭,志淵受圭入齋室,具冕服以出。通禮跪啓請執圭。志淵進圭,上執圭詣板位,行望殿禮,西向四拜訖,升自東階,詣第一室奉審後,次詣各室奉審,竝如上儀訖,還御齋殿。時至,通禮跪啓請行禮,上詣板位,行四拜禮。宗親文武百官,亦以次行禮訖。贊禮前導詣盥洗位,盥洗訖。上升詣第一室尊所,仍詣神位前,三上香小退跪,仍執盞獻盞訖。大祝進跪讀祝,贊禮啓請俯伏興平身。上俯伏興平身,次詣各室,以次行禮如上儀訖,贊禮前導詣望瘞位望瘞訖。還詣殿內,奉審第二室舊本影幀,還御齋室。仍敎曰,王世子問安,置之,內閣·政院·玉堂問安勿爲之事,榻前下敎,少頃,鼓三嚴,通禮跪啓外辦,上具翼善冠·衮龍袍,出齋殿乘輿,由殿大門至紅箭門外。通禮跪啓請降輿乘輦,上降輿乘輦,仍詣儲慶宮,至宮大門外。通禮跪啓請降輦乘輿,上降輦乘輿,入宮大門,至齋宮門外,降輿入齋室。時至,通禮跪啓請行展拜禮,上行展拜禮訖。仍敎曰,王世子祗迎,置之。出榻敎鼓三嚴,通禮跪啓外辦,上乘輿出宮大門外。通禮跪啓請降輿乘輦,上降輿乘輦,回鑾,由敦化門·進善門·肅章門,至協陽門外降輦所,通禮跪啓請降輦乘輿,上降輦乘輿,由宣化門還內,命出標信解嚴,諸臣以次退出。
上在昌德宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎人事,榻前下敎。
沈能稷啓曰,行大司憲金履載,掌令柳榮輔·崔命顯,持平申萬休呈辭,執義朴升鉉在外,持平韓益相未肅拜,監察茶時之意,敢啓。傳曰,知道。
李志淵啓曰,右承旨任存常今日不爲仕進,卽爲牌招,何如?傳曰,允。
李羲準啓曰,藥房副提調持粟米飮來待矣。傳曰,封入。
傳于洪益聞曰,禮房承旨馳詣昭寧園,奉審摘奸,綏吉園一體奉審以來。
李志淵啓曰,假注書宋尙玉身病猝重,勢難察任,今姑改差,何如?傳曰,允。
宋尙玉改差,代以金鼎爲假注書。
以右承旨任存常牌不進罷職傳旨,傳于李志淵曰,許遞,前望單子入之。
承旨前望單子入之,金學淳落點。
備邊司,以李存秀爲咸鏡監司。
李志淵啓曰,吏曹郞廳來言,咸鏡監司下批政事取稟。傳曰,政官牌招開政。
洪益聞,以禮曹言啓曰,傳曰,文廟酌獻禮日字,以來月念後擇入事,命下矣。酌獻禮吉日,令日官池宅龜推擇則來四月二十一日二十二日二十四日俱吉云,以何日定行乎?敢稟。傳曰,二十一日爲之。
又以禮曹言啓曰,來四月二十一日文廟酌獻禮時,王世子隨駕,依例磨鍊乎?敢稟。傳曰,依例磨鍊。
又以禮曹言啓曰,傳曰,九耋大臣之司馬回榜,實是朝廷間吉祥之事,謹稽先朝,亦有因回榜賜几杖之盛事,今番亦當賜几杖,仍爲宣醞,慶恩府院君內外祠板,伊日當遣承旨致祭事,命下矣。依前例敎書令藝文館撰出几杖亦令工曹造成進排,而謹稽謄錄,受几杖吉日,例自本家擇定敎書則注書陪往宣讀,几杖則宣醞承旨傳授,而今番則旣値大臣回榜,行禮之日放榜後,仍於殿庭,宣敎書賜几杖,而宣醞則依例行於本家,何如?傳曰,允。
沈能稷,以訓鍊都監言啓曰,本局把摠沈煥永身病甚重,勢難察任,改差,何如?傳曰,允。
又以禁衛營言啓曰,本營中軍金守基身病甚重,勢難察任,今姑改差,何如?傳曰,允。
上在昌德宮。停常參·經筵。
洪益聞啓曰,明日常參·經筵,取稟。傳曰,只晝講。
又啓曰,行大司憲金履載,掌令柳榮輔·崔命顯,持平申萬休呈辭,執義朴升鉉在外,持平韓益相未肅拜,監察茶時之意,敢啓。傳曰,知道。
李志淵啓曰,左副承旨沈能稷今日不爲仕進,卽爲牌招,何如?傳曰,允。
李羲準啓曰,藥房提調·副提調持粟米飮來待矣。傳曰,封入。
李志淵啓曰,假注書金鼎身病猝重,勢難察任,今姑改差,何如?傳曰,允。
金鼎改差,代以金龍翼爲假注書。
以左副承旨沈能稷牌不進罷職傳旨,傳于李志淵曰,許遞,前望單子入之。
承旨前望單子入之,金敎喜落點。
李志淵啓曰,新除授左副承旨金敎喜,卽爲牌招,何如?傳曰,允。
傳于李羲準曰,奉審閣臣入侍。
有政。吏批,行判書李羲甲進,參判洪羲俊在外,參議宋啓榦在外未肅拜,行都承旨李志淵進。以李錫圭爲左參贊,宋冕載爲知經筵,李輝永爲活人別提,金履喬爲景慕宮提調,朴宗薰爲宗簿提調,李勉升爲瓦署提調,咸鏡監司單李存秀,假監役金克善,健元陵參奉兪春柱相換,贈吏判李遠贈領議政例兼,贈吏參李彦熽贈左贊成例兼,以上判府事李書九兩代。
兵批,行判書金履喬進,參判金啓河入直,參議愼宜學,參知李衡柱病,行右承旨金學淳進。啓曰,全羅右水使今當差出,而擬望之人乏少,他道守令,竝擬,何如?傳曰,允。以盧尙樞爲同知,李亨迪·徐德獜爲僉知,任希慶爲忠壯將,李宜福爲景福將,朴世郁爲慶熙將,李晩學爲宣傳官,白魯洙爲訓鍊主簿,吳彙良爲守門將,金相順爲全羅右水使,咸鏡道兵馬水軍節度使單李存秀,護軍徐俊輔·李文會·沈能岳·尹相重,副護軍任存常·李文寧·安載述·尹載健,副司直權馥·南履炯以上竝單付。
吏批,再政啓曰,宣川防禦使今當差出,而擬望之人乏少,同道及他道守令,竝擬,何如?傳曰,允。以宋冕載爲刑曹判書,李誾彬爲宣川府使,左參贊單趙貞喆,右參贊單李錫圭。
兵批,再政。以南曦重爲都摠經歷,同知單李宜福。三政。宣川防禦使單李誾彬。
洪益聞啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
兵曹,以趙華錫爲禁衛中軍。
金學淳,以禮曹言啓曰,以文廟酌獻禮擇日草記,傳曰,二十一日爲之事,命下矣。酌獻禮後,例有親臨試士之規,今亦依例磨鍊乎?敢稟。傳曰,依例磨鍊。
洪益聞,以兵曹言啓曰,謁聖吉日,禮曹來四月二十一日推擇啓下矣。武科則例有初試吉日,令日官李廷鎭推擇,則來四月十一日爲吉云,以此日擧行,額數依法典分兩所,各取五十人之意,敢啓。傳曰,知道。
兵曹,來四月十一日謁聖武科初試時規矩,鐵箭三矢一百十步,柳葉箭五矢一百二十步一巡二中,鳥銃三柄一巡二中,講書粗,以上取二技落點。
乙酉三月初九日酉時,上御熙政堂。奉審閣臣入侍時,右副承旨李羲準,假注書李遇榮,記注官李湜,記事官吳致愚,檢校待敎李鶴秀以次進伏訖。鶴秀起伏奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則精潔,諸執事摘奸則無頉,仍爲監祭,仍詣顯隆園,園上奉審則無頉,丁字閣·碑閣奉審則無頉,仍詣華寧殿,殿內奉審則無頉矣。上命退,諸臣以次退出。
上在昌德宮。停常參,只晝講。
藥房都提調李相璜,提調金履喬,副提調李羲準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
李志淵啓曰,明日常參·經筵,取稟。傳曰,只晝講。
洪益聞,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
金敎喜啓曰,行大司憲金履載,掌令柳榮輔·崔命顯,持平申萬休·韓益相牌不進,執義朴升鉉在外,監察茶時之意,敢啓。傳曰,知道。
洪益聞啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李志淵啓曰,行右承旨金學淳今日不爲仕進,卽爲牌招,何如?傳曰,允。
備忘記,統制使李石求,植松萬戶車寬龍,在德萬戶崔得文下直,各長弓一張,長箭一部,片箭一部,筒兒一箇賜給。
傳于洪益聞曰,大臣·備局堂上引見。
傳于洪益聞曰,統制使入侍。
金敎喜啓曰,卽者刑曹郞廳來言,擊錚罪人等當爲捧供以入,而判書宋冕載未肅拜,次堂例不得擧行云,判書宋冕載,卽爲牌招,以爲開坐之地,何如?傳曰,允。
洪益聞啓曰,禁衛大將趙萬永上疏批旨,所請依施事,命下矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,禁衛大將,訓將兼察事,命下矣。兼察禁衛大將白東薳,卽爲牌招聽傳敎,何如?傳曰,允。
又啓曰,命召親納,自是例也,而前禁衛大將趙萬永,謂有身病,使其將校替納,事甚未安。推考,何如?傳曰,允。
金敎喜啓曰,副應敎朴晦壽召牌之下,身旣在家,以在外懸頉,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
吏曹口傳政事,檢閱單張敎根。
吏曹,文科東堂覆試典禮考講一所試官二望,金秀鍾·金周默·李濟翼·金啓淵。
以掌令柳榮輔·崔命顯,持平申萬休·韓益相,司諫鄭禮容,獻納朴鳴和,正言李淵祥牌不進罷職傳旨,傳于金敎喜曰,只推。
以京畿監司朴宗琦狀啓,南陽府民家失火事,傳于金熙華曰,許多民戶之當農失火,聞甚矜惻,元恤典外,別加顧助事,分付。
李志淵,以禮曹言啓曰,文廟酌獻禮,以來四月二十一日爲之事命下矣。式年雜科覆試,在於同月十九日,多有掣礙之端,不可不退定,故令日官池宅龜更爲推擇,則同月二十四日爲吉云,以此日定行,原粘目中,改付標以入之意,敢啓。傳曰,知道。
又以禮曹言啓曰,來四月初十日行宗廟夏享大祭親行時,省牲省器之節,依例以親臨磨鍊乎?敢稟。傳曰,依例磨鍊。
又以禮曹言啓曰,各陵園墓所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞,昭寧園·綏吉園植木則局內樹木茂密今番停止云矣,敢啓。傳曰,知道。
又以禮曹言啓曰,來四月初十日行宗廟夏享大祭親臨省牲省器時,王世子陪參之節,依續五禮儀補所載磨鍊乎?敢稟。傳曰,依例磨鍊。
洪益聞,以兵曹言啓曰,五衛將李鼎搢·金成鎭·李寅亨,文臣兼宣傳官鄭德和俱以病難供職,呈狀乞遞,竝改差,何如?傳曰,允。
敎統制使李石求書。王若曰,國家設關阨之險,莫若海鎭巨防,朝廷揀節制之才,先數統帥重任,煩卿三路委寄,敷予十行溫音,粵自忠武公設防,迺有統制使肇號,職是藩閫之尊重,細柳開營,地惟湖嶺之要衝,扶桑接域,龜艦鐵砲,古名將遺躅尙傳,鵲印朱旗,聖天子洪恩猶載奚亶樓櫓臺隍之壯,永作金湯,抑亦甲兵錢穀之饒,恃以保障,近緣昇平之歲久,以致弊瘼之日滋,倉庾之儲峙殆空,虛簿徒擁,海門之舟楫多朽戎政漸疎惟急務正在綢繆,顧今日疇與倚毗,惟卿,簪紳名族,干城良才,名下不虛,蓋龍韜豹略之無敵,山西有種,亦虎頭燕頷之出群忠勇得天賦英姿,常懷馬伏波之裹革,筆翰爲儒素本色,殆同郤中軍之敦詩,肆寧考奬拔特殊,逮寡躬視遇冞篤,屢膺節度之任,師中之紀律嚴明,遂畀譏詗之權,都下之姦宄帖息,聲績已著於外內,顧其才何適不宜,望實俱隆於後前,惟此任非卿莫可,玆授卿以三道統制使兼慶尙右道水軍節度使,卿其祗服寵命,益殫壯猷,察軍民凋瘵之形,務盡釐革之策,明水陸組練之政,寧忽備豫之圖,規模方略之排鋪,俾有如馬使船之譽,號令約束之整飭,毋失若虎在山之威,至若臨機措處之宜,自有隨時弛張之道,於戲,部曲至今頌惠,莅先卿遺愛之鄕,旌旗自此增光,體重宸特畀之念,得君重耳,往汝欽哉,故玆敎示,想宜知悉。知製敎李嘉愚製進。
行護軍趙萬永疏曰,伏以,臣冒叨戎垣,居然五易燧矣,夫豈望足以彈壓,才足以節制而然哉,特以授任之初,恩諭鄭重,趨走爲恭,義分是懼不敢以辭受之常節自居,而連値朝家有事,未遑言私耳,臣本庸陋,無所短長,而猥托休戚之地,厚被生成之澤,遂至於身佩將符,手握兵柄,兜攬之不足,盤礴之已久,苟使臣殫竭駑鈍,裨補涓埃,仰答責成之萬一,則固是臣至榮大願,而其於已試而蔑效,愈往而增戾,何哉,臣方夙夜憂懼,一念祈免,適又同己之慼,震剝摧裂,精遁神奪,忽忽如醉夢中人,而此際風寒失攝,痛苦尤緊,暴嗽虛汗,頭疼如碎,少有動作,輒增眩瞀,內熏外鑠,宛轉床笫,驟似祟於六氣,實則源於七情,似此形症有非時日可痊,則雖欲羈縻重任,自力於職事,亦不可得矣。玆敢略控情實,仰瀆崇嚴。伏乞聖明,俯垂諒察,特解臣禁衛大將之任,以便公私,千萬幸〈甚〉,臣無任云云。答曰,省疏具悉。所請依施。
左副承旨金敎喜疏曰,伏以,臣賦命險釁,早失所怙,惟偏母依而爲生,慈母而兼嚴父之責,義方而盡顧復之恩,勞心焦慮,推乾就濕,自孩提以至于今日,凡一衣一食,一靜一動,何莫非臣母之憂,而犬馬之齒,已近五十,臣母之年,居然爲七十二矣。不肖無狀,百無一效,實無以悅親心而慰晩境者,至於僥倖一第,本出於祿養之計,而猥蒙聖恩,遽躋下大夫之列,已踰涯分,而頃年分符之命,獲遂便養之願,闔門感祝,越至于今,固當含恩載榮,懷知足之分,盡養志之方,以娛桑楡之餘景而已。第伏念,臣母未老善病,年至益甚,蓋無一日安健,而居常飮食,殆無異全却,藥物滋補,少或失宜,輒致委頓,氣息之綿綴,疾恙之沈淹,視年前不啻一倍落下,每一省視,方寸如灼,噫事親莫尙於致養,致養尤貴於及時,每念古人奉檄而喜,列鼎而歎,臣雖不肖,能不惕然動心,懍然懷懼乎,立揚顯親,固非如臣所可擬議,若其飮食忠養,藥餌扶衰,竭力致誠,以效人子之職,卽亦常人之所自盡,自顧平日,亦不免缺然,撫躬反省,愧對妻孥,慨崦嵫之將頹,歎烏鳥之不如,從前之恩渥,亦旣厚霑,至切之情私,轉益迫急,區區微願,豈但爲目下滫瀡之供?及此年未益耄,病未益痼,得以板輿輕軒,復就專城之養,仰藉榮寵,少效子職之萬一,則至願永畢,自玆以往,臣母之餘年暮景,怡愉暇豫,無非聖恩攸賜也,私心霣結,尤當如何?伏惟我殿下,天地父母,體下之仁,曲遂之私,無微不曁,顧臣情志,不宜自阻於仁覆之下,玆敢不避僭猥,仰首號籲。伏乞聖明,俯垂諒察,特令選部,許畀臣一邑,俾遂至懇,不勝大願,臣無任云云。省疏具悉。疏辭令該曹稟處。
兼文學金䥧疏曰,伏以,臣本拘儒,學不通方,材不適用,而金華論思之任,雷肆橫經之列,前後屢叨,揚歷殆遍,雖緣怵畏嚴命,感激洪造,殫竭自效,趨膺爲恭,然臣亦具彝性,粗識義分,匪據之憂,負乘之慙熲熲自曉,靡所止疑,迺於斯際,伏奉聖旨,以臣爲侍講院兼文學,臣惝怳震惕,益無所措,而正値南殿戒蹕,東邱陪鑾之日,瀆撓是懼,章皇出肅,昵近耿光,熏沐寵渥,顧臣榮感,詎敢言私?然若以宿趼自解,不思一暴情實,則是眞頑頓蠢蠕,竟不知恥者,反省初心,能不內疚。伏願聖明,諒臣玆言,匪出飾讓,亟賜鐫刊,俾安微分,臣今丐免,不宜及他,而臣頃荷謬恩,待罪評事北窮肅愼之關東臨靺鞨之都,旣不能發皇英靈,布昭德威,宣膏潤於海區,覃煦覆於峒甿,臣方縮恧隕越,自訟之不暇,然道塗所記,視聽所迫,亦不能無一二激切于懷者,玆竭愚衷,仰塵睿聰,惟願殿下,俯垂裁納焉。臣聞慮萬世之至計者,不顧一時之利害,未覩其形,宜察其影夫北關禁錢,法意甚美,金科玉條,粲然嚴密,實祖宗朝深謨遠計也。故玆邦也,古稱風謠敦樸,民俗淳龐,山無竊發,行不齎糧,而近來綱紀日紊,姦宄日興明川·吉州兩邑,潛行有年,浸淫鏡富,而行入六鎭矣,以故由富而南,行旅無錢,靡所寄宿,邃徑重阨,强人時發,侵漁多竅,民業歸瘁,居積者日以豐,貧約者日以困,而俗敗廉喪夷狄將甚,此臣所謂影也。議者以爲關西沿邊,行錢旣久,不見有弊,人心之淳漓,亶不係乎行錢,此言大謬,夫江沿七郡列處鴨濆,南與通邑大都芬華之地,地錯犬牙,而只隔一兩重嶺,勢固不可禁,理亦不必禁,乃若北關一路綿延,千里夐絶,左則限以複嶺,右則環以瀛海,風氣不通於習尙,榮耀不接於心術,較之江沿,事體自別,不可同日而語也。議者又以爲,作米與穀,而吏售其姦,代用粟布,而民納益濫,南枵北峙,而均糴無階,上下相蒙,而物無定價,種種諸弊職由於錢之不行也,人言是皆切至之言,中窾之論,而救時之良方也,臣亦不以爲不然,然不齊其本,欲治其末,鮮有不敗者也,國朝美制,不患不備,然寧有法旣久焉,而弊不傅諸者耶?斯皆俗吏毁劃而滑擾之耳。苟選良二千石,苴補有方,處置得宜,則吏姦可察,民納可約,戶糴可均,物價可平,亦擧而措之耳,豈皆禁錢之罪哉?爲國之道,拙若可厭,而受弊也少,巧實可喜,而爲害不貲,臣恐錢行姦滋,而其憂有甚於前日也。詩云不愆不忘,率由舊章,奈何取祖宗朝深謨遠計而紛更爲哉?若趣一切苟且之計,以倖暫時榰梧之效,則雖有無交遷命令,貫通取快,適於眼前,而忘大患於日後耳,徒知其一,未睹其二故也。臣聞因俗而治,民不受病破樸趨漓,未有不亡,不見可欲,民聽不惑,今使商旅交於北徼,末利興於南畝,則生理日索而廉防壞,人心日婾而偸劫作,欺詐接迹而獄訟繁,弱肉强食而道路梗,駸駸乎締構藩胡,割據分雄,如勝國時,則以今日國家兵力,豈能窺茂嶺外一步地?而唇亡齒寒,剝牀及膚,亦必至之勢也。臣愚妄慮,竊以爲,錢行不出三十年,摩天以北,恐非國家之有也,當斯之時,吾雖有錢,可得而貨諸,且聞先王之制,山澤異治,疆索殊敎,不可以索於越者,疆諸燕也審矣。臣行部所至,輒詢耆舊,有識之論,咸以爲然,禍雖未形,理若燭照,興念及此,寧不寒心?利源如泉,雖壅必決,臣默察其勢,必行乃已,然惡可諉運與數,不思救藥,一任庸醫,妄下砭灼哉?雖然關和在府,舊典未替,爲今之計,亦又何求?惟在修明憲章,申嚴約束而已。伏願殿下,亟下道臣,一依大典禁制條,北關用錢者,以一律論,富寧以北商賈入去者,以制書有違律論,仍命增潤便宜纖悉條貫,而年例作錢,海津進上,以至一切京納營納等條,悉從土産,不許用錢,爰選淸簡材力之臣,列置北郡,委久其任,責以成效,則庶見杜姦息爭,而狡猾屛息,回眞返朴,而謠俗敦龐也,至若明·吉等邑,通商峙錢,已有年所,拔本塞源,難責一朝,亦令道臣,寬以時月,量宜授算,恐合事宜也。然奔車難員輻,敗碁難着子,儻非中外大小,澡白淬礪,大着眼而硬着膽,不敢保其有灑然改觀之效也,此正北關安危之會,而存亡之幾也,惟殿下亟留睿念焉。臣聞足寒傷心,民怨傷國,民惟邦本,本不固而邦克寧,未之或聞也。環東糴弊,八路同然,而北關爲最,北關糴弊,十州同然,而鍾·茂爲最,何則,三分兩關,而北得其二,五分北關,而鍾·茂取三,此所以二邑糴弊之甲於八路也。大率一戶歲受穀四五十斛,準以皮雜,殆過百餘斛,峒戶殘民,曷以聊生?臣亟聞其輿人之言矣,不北走胡,寧東赴海,玆言哀痛,若抽肺肝。詩云,非敦非鳶,翰飛戾天,非鱣非鮪,潛逃于淵,臣聽之未旣,不覺寒粟之遍體也,雖竭其甁罌,鬻其釜鬵,君子惻怛,理合衋然,而求角於兔首,責毛於龜背,其亦異諸不忍人之政矣。假使北關,不幸有數年之饑,殿下必不肯惜數十萬斛穀,以活數十萬民命,今令樂歲而懷塡壑之憂,豐年而有無生之願,以殿下如傷之仁,念斯民沁骨之冤,則必有惕然悶歎於乙夜淸燕之中者矣,俱經藩臣繡衣前後條陳,不敢更容索言,而惟願聖明,嚴飭道臣,右項二邑流亡則一切蕩減,簿總則太半發賣,毋膠度支之詳定,悉從時準之元價,盡分則劃爲半留,營耗則歲取無贏,於是簡遣藎臣,持斧暗廉,考其從違,課以陞黜,如此數年,則必見斯民之奠其業而樂其生也。然北穀甚賤,臣聞今春鍾穀,準以正布,纔直五升一疋有餘,茂則半之,至如詳定,歉歲方準,若一槪率之以詳定之價,小民尤無以支保也。是故臣愚竊以爲,錢貨可利於八路,而北關則不可,詳定可施於南關,而北關則不可者此也。諺有之,一歲再赦,善人瘖啞,蓋言爲惡而無報,則爲善者之所懼也,北關諸瘼,難以毛擧,然苟求其故,一則墨吏,二則墨吏亦固非今而斯今也,前日之不法,遂爲今日之謬規,今日之非理,竟爲後日之已例,膠固蟠結,牢不可破,因仍襲冒,恬不爲怪,以其夐處絶徼,曠隔神京,嫗育之澤不覃,澄淸之政莫曁,而暋不畏法,靦其恣臆,恫矣無辜,亦獨何人?籲嘷莫徹,控因靡極,戟手相指,弩目胥詔,然郵罰不及,榮顯自若,以故北人士女,咸以爲,朝廷本置我輩於度外耳。臣聞斯語,不禁痛心而豎髮也,若不取一二尤無狀者,明正其罪,播告之脩,則曷以謝北方民庶,後來者亦奚所取懲哉?噫,彼會寧之別置條,茂山之校鄕帖,姦贓俱爲正穀五六千斛,其他瑣犯,不足汚口,緣法爲姦,尙合顯戮,是奚異於公肆搶奪哉?臣謂會寧前前府使具信喜,茂山前府使趙晉錫,竝令王府拿覈嚴勘,流竄枳錮,處以當律,然後可以有辭於十州之民,抑可使十州之民,曉然知慈覆之天,罔間於外內也,蓋聞禮防於未然之前,刑禁於已然之後,故齊之以禮,有恥且格,夫敦奬孝烈,明王之所務,而人辟之所先也,蓋所以樹風厲世之具也。北俗鷙悍,質木彊盭者,難曉以義,樸直者執德不回,故異行卓節,間多出焉。若鏡城姜璘者,通邑謂之孝子,臣亦見其人矣,情貌慤野,言辭拙訥,而短布不掩,寸絲不完,然語及先故,涕已盈襟,又聞璘也,逮喪怙恃,自謂罪不可以齒人,義不忍以容世,婦死而不娶,屛跡窮山,棲息巖峒,草處以自苦,貨木以自食,然明發不寐,有懷二人,數十年如一日,雖非中行之士,可謂終身而慕者矣。會寧有孔氏女者,土校崔運明之妻也,少見棄於其夫,其夫浮浪無行,客寓他方,而孔女寄人廡下,績紝自給,然修其舅姑之祀,以虔以潔,零丁無嗣,而苦節不貳,其夫竟死於咸山,纍行千里,負屍歸葬,哭踊之哀,蘋藻之薦,三年靡懈,謂夫家先靈,宅兆不利,禮迎葬師,卜新列厝,見今齒逾七旬,而洞屬如初,可謂無所爲而爲者矣。右項二人,合施褒尙之典,風厲薄俗,觀感遐裔,則未爲無補於聖朝之風敎也,臣傳遽周行,銜命按廉,隨事論列,固臣之職,玆故略暴愚陋,妄瀆崇嚴,乞下臣章,亟議採施,不勝幸甚,臣無任云云。省疏具悉。所請竝令廟堂稟處,爾其勿辭察職。
乙酉三月初十日辰時,上御熙政堂。藥房入診,大臣·備局堂上引見,統制使同爲入侍時,提調金履喬,副提調李羲準,假注書李遇榮,記注官金履喆,記事官吳致愚,檢校直閣朴永元,同副承旨洪益聞,假注書金龍翼,事變假注書梁日煒,左議政李相璜,行吏曹判書李羲甲,行戶曹判書鄭晩錫,禮曹判書朴宗薰,行護軍申鴻周·朴周壽,工曹參判趙鍾永,行護軍白東薳,副校理尹秉烈,統制使李石求以次進伏。醫官吳千根·金殷相進伏楹外訖。相璜曰,數日日候雖和暢,而久旱可悶,此時聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,若何?上曰,各殿宮氣候竝一樣矣。上命醫官入診,千根等以次診候訖,退伏奏曰,脈候左右三部調均矣。上曰,次對爲之。相璜曰,卽見咸鏡前監司沈能岳狀啓,則以爲,本道還多爲弊,民將難保,今若以營賑穀盡分條折米十二萬八千三百餘石,一留二分,則應分減數,當爲四萬餘石,庶可爲捄弊之方,而營賑穀耗條中每年應下不足二千一百五十石零,以久置穀折米八萬一千六百十五石之二留半耗者,改爲半分全耗,則耗條比前加數,爲二千九百七十石零,以此充補事,請令廟堂稟旨分付矣。北道還弊爲諸路之最,而又偏峙於茂·甲等邑,轉至無力擔荷,民不聊生,今此道臣啓請之擬議於加留減分者,其數不多,雖似無甚紓力,然分給旣減則已不無目下及民之實,耗息不增,則亦當有歲計之效,久置散在營賑等各穀分摠耗式之略有出入,雖非當初設始之法意,而旣無大相礙之端,且不如是,則事勢亦有難於旋斡者,竝依狀請施行,何如?上曰,依爲之。出擧條相璜曰,歲初詢瘼時八主掌貢人事,令戶惠堂商確論報後更爲稟處之意,有所草記蒙允矣。一式年諸科應辦爲九次,而自養賢庫所當東堂應辦,許免之後,以八主掌,當九主掌之役,故自有一式疊當之貢,合所之時,尙且强其所不願,而旋復分所,勒令替當,則非但貢勢可悶,亦非所以信令於渠輩也。在朝家軫恤之政,不可無通變之擧,而合所一事,今難更議,則外此撟捄,只有還屬於該庫而已,戶禮堂意見,亦皆僉同,而第該庫事勢,無以荷此重役,以前日之所不能行者,況可責之於今日乎?須有別般措處,始可如前供應,元添助戶兵曹木三同,惠廳米四石,自是舊例,而至於甲戌別添助惠廳米五十石,雖是一時狹闊,旣有增廣時別劃之例,姑令依前輸送,禮賓應辦時添助貢契及庚子應辦釐正後,新設貢契,亦依他貢分排之規,從石數磨鍊添助,則優可爲一次應辦之費,以此劃付該庫,使之擔當擧行,何如?上曰,依爲之。出擧條相璜曰,卽見全羅監司曺鳳振狀啓謄報,則以爲,萬頃縣漂到船一隻,乃是大淸國福建省泉州府人之行商漂到者,而願從水路還歸,故船隻汁物之破傷者,皆令修改,衣袴糧饌,照例題給,已爲發送爲辭矣,漂船旣已還歸,依已例令槐院撰出咨文,定禁軍騎撥下送于灣府,使之傳給鳳城將處,以爲轉致北京之地,何如?上曰,依爲之。出擧條相璜曰,近來朝綱日弛,實多可悶,而至於日前會寧前府使徐鳳淳事,尤見其無憚,本府自是弊局,而差遣者又纔用履歷,輒思棄歸,不以民邑事存心,去來相望,漸益受病,殆至收拾不來,如此武臣之厚被國恩者,宜思殫竭,少效報答,而其赴屬耳,托病圖遞者,抑出何意,若有一分顧畏之心,必不敢乃爾,迺者特收二資之處分,實不勝欽仰,而若其規免之當律,則尙未勘也,依法典施行,準遞期不敍之典,不念迎送之爲弊,惟思曲循之道臣,亦不可置而不論,從重推考,何如?上曰,依爲之。出擧條相璜曰,東·錦兩伯瓜限在今月,竝爲分付銓曹,使之待開政差出乎?上曰,唯。上曰,大臣就座,諸宰奏事。宗薰曰,文廟酌獻禮儀節,當爲磨鍊,而取考謄錄,則或齋宿於春塘臺,翌曉由集春門,行酌獻禮後,還御春塘臺試士,或齋宿於明倫堂,酌獻禮後仍於泮宮試士,已例如此,今番則何以磨鍊乎?上曰,以春塘臺磨鍊,可也。出擧條益聞曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,統制使進前奏職姓名。石求進前,起伏奏曰,統制使臣李石求矣。上曰,下去着實爲之。上命大臣先退,相璜先退,又命退,諸臣以次退出。
乙酉三月初十日午時,上御熙政堂。晝講入侍時,知事朴宗薰,特進官徐長輔,參贊官李志淵,侍讀官尹秉烈,檢討官李憲球,假注書李遇榮,記注官金履喆,記事官吳致愚,各持書傳第一卷,宗臣南延君球,武臣副護軍申緖以次進伏訖。上命開卷讀新受音,秉烈讀自慶元己未,止蔡沈序,上命釋義。秉烈曰,此是序文,無可釋之義矣。上命讀經文。秉烈又讀,自曰若稽古,止於變時雍。上命釋義,秉烈釋義以奏。上曰,文義陳之。宗薰曰,多年停講之餘,有此開講之命,凡在瞻聆,中外欣忭,王世子今又侍座,甚盛擧也,法講事體,與召對別講有異,自上讀新受音,然後繼陳文義,已是不易之規也,伏願體諒焉。上又命文義陳之。秉烈曰,書之堯·舜典,如易之有乾坤卦,爲五十八篇之綱領,而古今聖王治天下之大經大法,盡在於此矣,夫堯·舜,生知之大聖,而授受之際,丁寧告戒,不越乎一心字相傳,則其心卽道心,而又爲二典之宗旨,故朱子曰,讀尙書者,貫通文義,猶是第二義,須見得二帝·三王之心,則便已參到七八分,此言甚要約矣。心法之傳,著載方簡,今於數千百載之下,開卷了然,而洪惟我列聖朝授受心法,卽堯·舜之心法也。殿下亦已受相傳之心法,則操存之省察之,而必以立心爲實地上工夫,立心以堯·舜,則堯·舜可期,立心以孔·孟,則孔·孟可做,伏願留念於立心二字上焉。上曰,下番陳之。憲球曰,放勳二字,爲堯典第一義,此之謂惟天爲大,惟堯則之者也,以其德業之發見於外者而言之,則欽爲體而明爲用,不待勉强,而自然有光輝之發越,此所以光四表而格上下也,以是峻德旣明,親九族而及乎萬邦,溯其本則峻德之推也,伏願殿下懋念哉。上曰,知事陳之。宗薰曰,堯典一篇,字字句句,都是文義欽之一字,爲第一綱領,而聖人立心之要,不出乎此也,伏望留念焉。上曰,特進官陳之。長輔曰,尙書一部,卽是經書中史記,而堯·舜典,尤是前聖治道俱載,心法相授處,雖以今日自止觀之,節節字字,皆是文義惟在殿下玩繹理會之如何,而誠心做去,則爲堯爲舜,便非高遠難行之事也。玉堂上下番及知事皆已陳達,而多年停講之餘,有此開講之命,凡在瞻聆,擧皆聳動,王世子今又侍座,甚盛擧也。殿下自敎之方,世子傚則之美,盡在於是,而法講體例,與召對自別,玉堂奏新受音,釋義後,自上讀新受音,而命參講諸臣,使之次第陳文義,此是講規卽然也,今此不讀新受音,而俾陳文義,草草了當,大違格例,如此而安有開講之益乎?且今殿下以身敎之方,恐未盡善矣,臣等之心,誠甚悶鬱,新受音雖追後讀之,誠好矣,而明又法講有命矣,先讀前受音,次讀新受音,俾講體備例,實效有著焉。上曰,參贊官陳之。志淵曰,虞書一篇,大抵堯·舜·禹治法政謨之備載,而今日進講又是開卷第一義,帝堯之德,至於被四表格上下,協萬邦章百姓者,苟求其本,則又在於欽之一字,主敬工夫,用是推去,位天地育萬物,亦不外於一敬字矣,敬亦有誠實工夫,然後可無作掇間斷之患矣,雖以今日講筵言之,此亦聖朝治法政謨之一端也,若於設講,而徒歸於應文備數,至於應行體例間事,亦有闕焉,則雖日設三講,進講一帙,有何益於心得躬行之工夫,而尙何望其參贊位育之功乎?苟求其本,則恐由於誠實之聖工,有所不足而然,此非但下情之抑鬱,誠有欠於大聖人以實心行實政之義矣,伏願於此等處留神焉。上命掩卷,志淵曰,前檢閱張敎根,聞已闋制,令該曹口傳還付,牌招察任,何如?上曰,依爲之。出擧條秉烈曰,應敎李渭達,副應敎朴晦壽,修撰趙忠植自鄕上來云,竝卽牌招察任,何如?上曰,依爲之。出擧條上命退,諸臣以次退出。
上在昌德宮。停常參,只晝講。
自午時至人定,灑雨下雨,測雨器水深六分。
自人定至十二日開東,灑雨下雨,測雨器水深一寸一分。
金敎喜啓曰,明日常參·經筵,取稟。傳曰,只晝講。
洪益聞啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右參贊李錫奎除拜後過三日不爲出肅,依定式推考警責,仍卽牌招察任,何如?傳曰,允。
傳于金熙華曰,都承旨,右承旨竝許遞,前望單子入之。
承旨前望單子入之,李鶴秀,洪起燮落點。
金熙華啓曰,新除授左副承旨洪起燮,卽爲牌招,何如?傳曰,允。
傳于李羲準曰,刑工換房。
以檢閱張敎根牌不進罷職傳旨,傳于洪起燮曰,只推。
洪起燮啓曰,左右史不可不備,檢閱張敎根,旣有只推之命,卽爲牌招入直,何如?傳曰,允。
備邊司,以柳相亮爲禁衛大將。
洪益聞啓曰,新除授禁衛大將柳相亮以前任會寧府使,方在罷散中,何以爲之?敢稟。傳曰,敍用。
又啓曰,禁衛大將柳相亮,卽爲牌招,傳授命召,何如?傳曰,允。
兵曹,禁衛大將單柳相亮。
洪益聞啓曰,禁衛大將柳相亮時無職名,令該曹口傳付軍職,何如?傳曰,允。
兵曹口傳政事,護軍單柳相亮。
傳于洪起燮曰,在外亞三銓竝許遞,政官牌招開政。
洪益聞,以兵批言啓曰,前監司尹命烈·趙經鎭,自吏曹送西矣,瓜滿監司,例爲隨品付樞銜,而尹命烈資級係是嘉善,趙經鎭通政,同中樞僉中樞時無見窠,依例作闕下批之意,敢啓。傳曰,知道。
有政。吏批,行判書李羲甲進,參判·參議未差,同副承旨洪益聞進,以李光文爲吏曹參判,尹豐烈爲吏曹參議,金學淳爲公淸監司,洪敬謨爲江原監司,故通德盧贈戶參例兼,同知盧尙樞考。
兵批,行判書金履喬病,參判金啓河病,參議愼宜學病,參知李衡柱入直進,右副承旨李羲準進,同知二單尹命烈·朴世郁,僉知單趙經鎭,護軍李志淵·金學淳·金熙周,副護軍沈能稷·韓喆濟竝單付,江原道兵馬水軍節度使單洪敬謨,公淸道兵馬水軍節度使單金學淳。
持平韓益相啓曰,臣之言議風采,本不合於淸朝耳目之任,而不自意持憲特點,忽下於夢寐之外,固宜蹶趨承,以效一日之責,而臣於本府,旣經掌憲,揆以公格,不可蹲仍,連値齋日,又緣病故,今始來避,所失尤大,請命遞斥臣職。答曰,依啓。
傳于金熙華曰,承旨未差之代,前望單子入之。
承旨前望單子入之,李寅溥落點。
以應敎李渭達,修撰趙忠植牌不進罷職傳旨,傳于洪起燮曰,只推。
以司諫鄭禮容,獻納朴鳴和,正言李淵祥,掌令柳榮輔·崔命顯,持平申萬休牌不進罷職傳旨,傳于洪益聞曰,只推。
以檢閱張敎根牌不進罷職傳旨,傳于洪起燮曰,只推。
以慶尙監司李止淵狀啓熊川縣監趙濟健以其身病,陳章乞遞,不得已罷黜事,傳于洪起燮曰,令該曹口傳差出,催促下送。
吏曹啓目粘連,觀此承政院左副承旨金敎喜上疏,則以爲,臣母之年居然爲七十二矣,蓋無一日安健,而居常飮食,殆無異全却,藥物滋補,少或失宜,輒致委頓氣息之綿綴,疾恙之沈淹,視年前不啻一倍落下,每一省視,方寸如灼,至切之情私轉益迫急,得以復就專城之養,少效子職之萬一,則至願永畢。伏乞聖明,俯垂諒察,特令選部許畀臣一邑,俾遂至懇亦爲白有臥乎所,金敎喜之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
洪起燮,以弘文館言啓曰,應敎李渭達,修撰趙忠植,旣有只推之命,竝卽牌招察任,何如?傳曰,允。
洪益聞,以都摠府言啓曰,副摠管洪時濟以漢城府右尹,本府坐起,晝仕出去之意,敢啓。傳曰,知道。
行護軍朴周壽疏曰,伏以,南殿親祼,聖慕克伸,日吉辰良,回鑾萬安,下情歡忭,小大惟均,仍伏念,臣才識湔劣,百無肖似,所帶將兵之任,是豈臣夢想之所到哉?除拜之初,辭不獲命,義分至重,淟涊蹲冒,今已久矣。第臣有區區情私之切懇者,臣之父母墳山,在於京畿驪州之地,曾於年前,獲蒙恩由夤緣事故,而未遂展誠,更欲尋單,而縻於見職,格例所拘,不敢言私,荏苒至此,遽爾六年矣。寵祿彌厚,而風樹之痛,無地可伸,歲月屢遷,而霜露之感,靡日不切,玆敢冒將哀籲,仰瀆崇嚴。伏乞聖慈,俯垂鑑諒,特遞臣摠戎使之任,更理前命,給臣由暇,俾伸至情,不勝幸甚,臣無任云云。答曰,省疏具悉。卿其勿辭,仍佩往來。
開城留守李龍秀疏曰,伏以,臣自受命居留以來,雖値旣往殷阜之時,按行循例,應文之事,尙恐尸瘝厥職,孤負委寄,況今營制多所改革,規模便屬草創,居然十有餘朔之間,迄未能整頓就緖,日夕愧懼,不知所以爲計,而豐德一邑,移屬臣營之後,多少痼瘼,不啻蝟起,矯捄之方,尤覺茫然,其中最切急者,卽軍政耳。蓋其一境戶數,不過爲三千餘,而除却班戶及浦村應頉,則諸般立役之戶,僅爲八百餘矣,若以軍摠計之,則各營各衙門軍保及兩陵軍鎭撫所屬,合爲四千餘名,今以未滿千戶之民,責之近半萬役名者,實係行不得之政,以此之故,生者身疊數役,死者名猶載錄,每當收布之際,疤丁不遺,兒弱冤徵,及於隣族,民不堪命,保抱携持,流離相續,怨詈窮天,零瑣之人丁,因此而益減,虛耗之額數,因此而益枵,在朝家如傷若保之德政,宜汲汲如救焚拯溺,不容一日坐視,矧又故都事體,與下邑逈異,粵自聖祖視以湯沐,優恤之澤,每出常例,然尺籍自有所重,納布旣難蠲除,則亦若之何而救此一時之急哉?臣於是,詢于民情,參以迷見,僅得一通變之策,本邑禁·御兩營軍抄上之擧,當在今明兩年,而應番之軍,旣不可以老弱塡充,則壯丁之按數點閱,又必致闔境之繹騷愁恨,加以裝送之費,所入不貲,而行者裹糧,居者助送,一人應抄,九族蕩殘,一家臨發,十室困頓,哀此窮蔀,益將無告,興言及此,寢食俱廢,臣謹稽本營故事,則金川·兩面之屬置也,有禁·御軍帶來者,而不入於徵番,竝歸於捧布,雖以近例論之,豐德騎兵,亦皆除番收布,蓋一年疋布之役,縱難責之於虛簿空案,猶可以苟然備數,比諸許多資裝之需,則其力稍可紓,其勢尙可支,不如是,則括毛龜背,不足喩其難,而必至於無民乃已,此豈非聖朝仁恩之所當曲念者耶?伏乞聖慈,特軫玆土之重,懋盡保育之惠,亟命禁·御兩營,使之除番納布,一如金川·兩面之例,俾孑遺之氓,涵濡生成之大化,千萬幸甚,臣無任云云。答曰,省疏具悉。疏辭令廟堂稟處。
右承旨金敎喜疏曰,伏以,臣與新除授行都承旨臣李鶴秀,有甥妹應避之嫌,揆以格例,在下當遞,玆敢援例陳章。伏乞聖明,俯垂鑑諒,亟遞臣所帶職名,以存公格,以安私分焉。臣無任云云。省疏具悉。所請依施。
乙酉三月十一日午時,上御熙政堂。晝講入侍時,知事宋冕載,特進官白東薳,參贊官金敎喜,侍讀官尹秉烈,檢討官李憲球,假注書金龍翼,記注官全允淡·金履喆各持書傳第一卷,宗臣興寧君昌應,武臣宣傳官柳相弼,以次進伏訖。敎喜曰,法講體貌,極爲嚴重,自上先讀前受音後,儒臣進講新受音,自是設講後不易之定制,列祖行之於前,殿下繼之於今,則繼志述事之大,莫過於法講,近年以來,停廢已久,群情胥鬱,昨始有命,凡在瞻聆,孰不聳動?而參講諸臣,莫不相慶,思竭一得,今於開講之初,已示不誠之意,如是而將何望聖工之日新乎?不見其日進,而將見其日退,則區區憂慮之情,實有倍於停講之時矣,因此而又有區區所懷,敢此仰達矣。伏惟我王世子亦爲侍坐矣。春宮參講,實是列朝希貴之事,而目下悠悠萬事,莫急於睿學成就,賓筵講對,大僚儒臣,莫不以身敎二字仰勉,見今睿齡日富,先入爲主,則身敎二字,尤豈非切近至當之言乎?敎之之術,固非一端,而必以身敎二字爲先者,漸染之易,觀感之速,如形之於影,響之於應,故聲爲律身爲度,周旋中規,折旋中矩,凡一言一動,莫非敎也,則況臨筵賜對,進講經傳,國朝盛典,祖宗出治之本,實惟在是,越殿下作聖之方,亦惟在是,王世子觀感之益,亶惟在是,聖念若及於此,則豈不惕然有動於中乎?程子曰,欲法堯·舜,先法祖宗,仰遵列祖故事,卽賜開納,使登筵諸臣,親聆玉音,非但有光於虛受之聖德繼述之美,身敎之道,兩臻其極,伏願體念焉。上命開卷讀新受音,秉烈讀自乃命羲和,止鳥獸希革,上命釋義,秉烈釋義以奏,上曰,文義陳之。秉烈曰,唐堯一初之政,卽乃命羲和也,順昊天授人時,是爲萬世人主事天治民之大頭腦,夫人主之所可畏者,天與民而已也。故順昊天則曰,欽,授人時則曰,敬,欽敬二字,乃是一章之樞紐也。日月星辰之曆象,雖是羲和之職,而其休咎之驗,見於人君代天行令之際,應之如影響,豈不以欽敬,爲事天治民之本乎?唐堯之日月星辰,卽今日之日月星辰也,聖人若先天而天不違,後天而奉天時,則唐堯之治,復見今日,伏願奉天時而欽敬焉。上曰,上番陳之。憲球曰,帝堯事天治民之道,只是欽敬二字矣,欽昊天於曆象,敬人時於節候,分命羲和之職,此是後世人君不易之大經大法也。伏願殿下,亦以唐堯之心爲心,敬天之道,嚴於曆象,勤民之政,嚴於授時,以爲代天出治之本焉。上曰,知事陳之。冕載曰,上下番所陳欽敬二字,極其切實,伏願殿下,克加體念焉。上曰,特進官陳之。東薳曰,上下番所陳,誠爲切當,臣無更達之辭矣。上曰,參贊官陳之。敎喜曰,上下番及知事已盡敷陳,別無可陳之文義,伏望益加體念焉。上命掩卷,敎喜曰,安邊府神懿王后誕降舊基碑石陰記畢書後,當爲下送,而前面大字,一番稟定,然後可以擧行,故敢此仰達,而谷山馳馬臺及神德王后誕降舊基碑則以篆書之,黑石里碑則以楷書之,今番則何以爲之乎?上曰,以楷書之,可也。敎喜曰,分付吏曹,書寫官卽爲啓下,何如?上曰,依此爲之。仍命退,諸臣以次退出。
上在昌德宮。停常參·經筵。
金熙華啓曰,明日常參·經筵,敢稟。傳曰,停。
李寅溥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪益聞啓曰,禁衛營將官來言,今日本營軍兵日次私習云矣,敢啓。傳曰,後日次爲之。
又啓曰,御營廳將官來言,今日本廳軍兵日次私習云矣,敢啓。傳曰,後日次爲之。
金熙華啓曰,左右史不可不備,檢閱張敎根,旣有只推之命,卽爲牌招入直,何如?傳曰,允。
李寅溥啓曰,執義朴升鉉,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
又啓曰,行大司憲金履載,掌令柳榮輔·崔命顯,持平申萬休牌不進,執義朴升鉉傳旨未下,持平一員未差,監察茶時之意,敢啓。傳曰,知道。
金熙華啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,李憲球落點。
李寅溥啓曰,持平李憲球旣在闕中,不爲肅謝,直爲出去,事甚未安。推考,何如?傳曰,允。
金熙華啓曰,明日慶恩府院君內外祠版,遣承旨致祭事,命下矣。何承旨進去乎?敢稟。傳曰,都承旨進去。
又啓曰,明日生進放榜時,兩司侍臣當爲進參,除在外外,未肅拜·呈告人員竝待開門牌招,何如?傳曰,允。
以前執義朴升鉉禁推傳旨,傳于李寅溥曰,分揀。
金熙華啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,金喆遠落點。
傳于金熙華曰,輔德有闕之代,前望單子入之,待下批,牌招察任。
輔德前望單子入之,朴歧壽落點。
傳于金熙華曰,明日生進放榜當親臨,處所仁政殿爲之。
傳于金熙華曰,金判府事子婿弟姪中,若有罪名之人,則敍用前銜,竝權付軍職。
傳于金熙華曰,判府事金思穆,其孫鼎集,竝賜樂。
傳于洪益聞曰,明日出宮門路,以協陽門爲之。
吏曹口傳政事,以南允東爲熊川縣監。
兵曹口傳政事,副護軍單李元默,副司果金思稙,吳慶元竝單付。
以司諫鄭禮容,獻納朴鳴和,正言李淵祥,掌令柳榮輔,崔命顯,持平申萬休牌不進罷職傳旨,傳于李寅溥曰,只推。
以應敎李渭達,修撰趙忠植牌不進罷職傳旨,傳于金熙華曰,只推。
金熙華,以弘文館言啓曰,本館下番闕直,事甚未安。應敎李渭達,修撰趙忠植,旣有只推之命,竝卽牌招,以爲推移入直之地,何如?傳曰,允。
以應敎李渭達,修撰趙忠植牌不進罷職傳旨,傳于金熙華曰,只推,更爲牌招。
以檢閱張敎根牌不進罷職傳旨,傳于金熙華曰,只推。
洪益聞,以都摠府言啓曰,副摠管洪時濟以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,景慕宮西邊含春苑墻垣一間及通化門越邊含春苑墻垣一間半頹圮處,今已畢築矣,守直衛軍,竝解送之意,敢啓。傳曰,知道。
禁府啓目,副應敎朴晦壽原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,羅州牧使李羲斗原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
李寅溥,以義禁府言啓曰,卽接月令醫員崔進基手本,則時囚罪人朴晦壽素患疝積之症闖肆,處濕之餘,肚臍橫亘,食飮全却,目下症形,實爲危劇云,罪人病勢如此,則一邊保放,一邊草記,曾有定式矣。朴晦壽姑爲保放之意,敢啓。傳曰,知道。
乙酉三月十二日午時,上御熙政堂。只晝講入侍時同知事徐鼎輔,特進官朴蓍壽,參贊官李羲準,侍讀官尹秉列,檢討官李憲球,假注書李遇榮,記注官李湜·全允淡各持書傳第一卷,宗臣南延君球,武臣副護軍尹載鍵以次進伏訖。上命開卷讀新受音,秉烈讀自分命和仲,止庶績咸熙。上命釋義,秉烈釋義以奏。鼎輔曰,自上先讀前受音後,儒臣進講新受音,自是法講不易之定規,而連日講筵,不讀前受音,而今日講筵,又不讀新受音,則法講體段,從此壞了,不啻臣等之抑鬱,殿下以身敎之之方,恐未盡善矣,伏願體諒焉。秉烈曰,法講事體,與召對別講有異,深軫法講之體例,自上雖讀一大文,未爲不可,敢此仰達矣。憲球曰,法講體段,與召對自別,故宗臣,武臣,咸具與焉,豈不重且大歟?多年停講之餘,今始有命,中外欣忭,參講諸臣,願得聞玉音,而如是靳持,臣等實不勝抑鬱之忱矣。羲準曰,同知事及上下番玉堂,俱有所仰達,而講筵格式,自有節次,是亦列聖朝成憲,臣自出入堂後,以至玉署喉院,屢登法筵,仰瞻講讀,式禮莫愆,竊不勝欽仰攢歎,今者有違法講之體,不但臣等之萬萬抑鬱,亦非所以仰望於殿下者,伏願深軫不易之定制,俯循諸臣之仰請焉。上曰,文義陳之。秉烈曰,自乃命羲和,至定四時成歲乃是唐堯律曆誌也,虞史追述堯之德化也,嘉言徽謨,固當史不勝書,而必以曆象,爲一初之政者,蓋天時順而後,人時授,而聖人參贊位育之功,在於是矣,故以欽若敬授,爲分命羲和之政,此非但千古曆法之所由起,抑亦爲萬世人主體天行令,對時治民之大經大法,伏願留念焉。上曰,下番陳之。憲球曰,秋成冬藏,萬物咸遂,氣盈朔虛,閏餘成歲,而聖人法天度順時令,至於黎民時雍,鳥獸咸若,故所以釐百工而熙庶績也,伏願殿下,體天建極,囿一世於甄陶之化焉。上曰,知事陳之。鼎輔曰,堯典一篇都在於欽之一字,居敬而主一無適,終始無間斷,則此乃學問之極工也,伏望省察焉。上曰,特進官陳之。蓍壽曰,上下番及知事,皆已奏達,臣無仰達之辭矣。上曰,參贊官陳之。羲準曰,上下番知事所陳甚好,臣亦無更達之辭矣。上曰,掩卷。仍命退,諸臣以次退出。
上在昌德宮。停常參·經筵。
親臨仁政殿,生進放榜還內後,內閣·政院·玉堂·藥房口傳問安。答曰,知道。
李鶴秀啓曰,明日常參·經筵,取稟。傳曰,停。
李寅溥啓曰,行大司憲金履載呈辭,執義金喆遠,掌令柳榮輔·崔命顯,持平申萬休·李憲球牌不進,監察茶時之意,敢啓。傳曰,知道。
洪益聞啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪起燮啓曰,吏曹參判李光文除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,吏曹參議尹豐烈除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于洪起燮曰,回榜大臣入侍。
李鶴秀啓曰,臣鶴秀·慶恩府院君內外祠版致祭進去,下直之意,敢啓。傳曰,知道。
李羲準啓曰,左右史不可不備,檢閱張敎根,旣有只推之命,卽爲牌招入直,何如?傳曰,允。
金熙華啓曰,明日傳香,禮房承旨當爲齋宿,而右承旨洪起燮宣醞進去,卽爲牌招,何如?傳曰,允。
兵曹口傳政事,副司勇單吳顯甲。
以右承旨洪起燮牌不進罷職傳旨,傳于金熙華曰,只推。
以吏曹參議尹豐烈牌不進罷職傳旨,傳于金熙華曰,只推。
以執義金喆遠,掌令柳榮輔·崔命顯,持平申萬休·李憲球,司諫鄭禮容,獻納朴鳴和,正言李淵祥牌不進罷職傳旨,傳于李寅溥曰,只推。
以檢閱張敎根牌不進罷職傳旨,傳于李羲準曰,只推。
以黃海監司趙晉和狀啓,薦新石秀魚限內不得封進,惶恐待罪事,傳于金熙華曰,卿其勿待罪事,回諭。
李羲準,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
以修撰趙忠植再牌不進,罷職傳旨,傳于李羲準曰,只推。
李羲準,以弘文館言啓曰,本館下番姑降入直,事甚未安。修撰趙忠植,旣有只推之命,卽爲牌招入直,何如?傳曰,允。
以修撰趙忠植牌不進罷職傳旨,傳于李羲準曰,只推。
李羲準,以侍講院言啓曰,新除授輔德朴歧壽時在京畿驪州地書筵入番事緊,斯速乘馹上來事,下諭,何如?傳曰,允。
洪益聞,以都摠府言啓曰,今日入直內三廳武兼禁軍及軍兵等,當爲中日習射技放,而親臨生進放榜相値,不得設行之意,敢啓。傳曰,知道。
又以備邊司言啓曰,卽見江原前監司尹命烈狀啓,則以爲,道內還餉,自來不敷,排巡分糶,每患苟艱,應留各穀中限二萬石特許加分事,請令廟堂稟旨分付矣。本道加分之請,便成年例,而農節排巡,民事有不可不念,依所請石數,許令加分,何如?傳曰,允。
李寅溥,以義禁府言啓曰,卽接月令醫員崔進基手本,則時囚罪人李羲斗素患風痰,處濕添劇,胸膈牽引,轉側須人,目下症形,實爲不輕云,罪人病勢如此,則一邊保放,一邊草記,曾有定式矣。李羲斗姑爲保放之意,敢啓。傳曰,知道。
刑曹啓目,結城縣殺獄罪人朴得獄事,實因不的懸錄之初檢官結城前縣監成龍甲,覆檢官保寧前縣監金秀鍾等,竝只遲晩罪照律,則檢驗屍傷執定不明者,杖六十,文武官犯枉法受贓外,笞杖竝收贖,右律施行,何如?判付內依允爲旀,竝只功減一等爲良如敎。
敎行判中樞府事金思穆司馬回榜日賜几杖書。王若曰,享箕福而曰,壽曰,康耇德叶山斗之望,回蓮榜於是年是月,彝典降几杖之頒,壽星所臨,中心之貺,蓋聞王政重優老之禮,國典有養惠之規,周筵介眉,旣著授曲几之制,漢庭賜肉,亦有頒玉杖之音,禮則同玄衣燕毛,固是昭代之盛事,榮實邁安車駟馬,允爲曠世之殊恩,惟卿,忠翼故家,蓍龜元老,肺腑之地望尤重,猗我仁元后懿親,珪組之世業是承,粵自英廟朝盛際,管三臬,而摠戎閫,才猷則內外所歷揚,躋八座而登台司名位,殆古今所稀有,向樞密之大耐官職,若寒士規模,李文靖之正色巖廊,眞貴人風範,伊來寒花晩節,巋然喬松遐齡,赤舄黃扉,年彌邵而德彌邵,丹心白髮,國太平而家太平,宋耆英十三人,富丞相之年位居最,唐中書卄四考,郭令公之榮祿俱全,迨茀祿方湊於純厖,而花榜載回於司馬,杏園春色,復屆乙酉式唱名之時,蓂陛星輝,幾回庚申降添籌之慶,德門之吉祥竝湊,肖孫踵摘蓮之榮,高堂之孝養又專,佳兒呈奉檄之喜,惟玆九十歲雁塔甲回之瑞,寔是四百年鰲扉未有之休,肆於放榜之辰,特降宣醞之擧,黃帕麻誥播仙樂而娛燕,皓髮藍袍,曁新恩而齊馬,吉慶湊酌以斗之宴,旣侈飾喜之方,元輔踰杖於朝之年,豈無加禮之賜?若稽尊齒爵之殊禮,厥有賜几笻之盛恩,葦詩設緝御之筵,實爲尊高年之義,槐閣頒靈壽之杖,亦是敬大臣之規,鳩笻持將,替孫曾之扶掖,烏几息偃,便日夕之支頤,於焉旋予授兮,且可從於遊矣。於戲,伊希瑞古亦有否,猗盛擧今而後觀,靑竹烏皮留作西樞之美蹟,黃髮鮐背,更添南極之祥輝,述舊典於列聖朝美規,我愛其禮,引殊例於李文忠古事,卿亦與榮,丹綸誕宣,奚啻錫朋之寵?靑衫祗受,永作傳家之珍,故玆敎示,想宜知悉。知製敎尹秉烈製進。
乙酉三月十三日辰時,上詣仁政殿。生進放榜入侍時,行都承旨李鶴秀,行左承旨金熙華,右承旨洪起燮,左副承旨李寅溥,右副承旨李羲準,同副承旨洪益聞,假注書李遇榮·金龍翼,記注官金景濂,李湜,檢校直閣朴永元,檢校待敎徐憙淳以次侍立,通禮跪啓請外辦。上具翼善冠·衮龍袍,乘輿出協陽門。藥房提調金履喬等進前曰,趁早勞動,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,若何?上曰,各殿宮氣候一樣矣。由肅章門,入仁政門。通禮跪啓請降輿,上降輿陞座。命書傳敎曰,金判府事賜几杖,以親臨爲之,命生進放榜,生東進西,整齊行禮,贊儀唱四拜,生進行四拜禮,頒白牌訖,命生進退出,仍命回榜大臣入來,思穆入來行四拜,命賜几杖,思穆行四拜退出。上降座乘輿,出仁政門,由肅章門·協陽門還內後,出標信解嚴,諸臣以次退出。
乙酉三月十三日辰時,上御熙政堂。回榜大臣入侍時,右承旨洪起燮,假注書金龍翼,記注官金景濂,李湜以次進伏訖。思穆進前奏曰,數日日氣和暢,此時聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,中宮殿氣候,若何?上曰,各殿宮氣候一樣矣。思穆曰,無狀賤臣,居然年迫九耋,厚被不世之聖恩,臣之孫鼎集,又參新榜進士,是何曠絶之德意,偏及於臣身也,惶恐感泣,不知所達矣。上命大臣就座,起燮曰,大臣子孫同爲入侍,以次奏職姓名乎?上曰,唯。大臣子孫以次進前奏曰,子抱川縣監臣永受,孫新榜生員臣鼎集,孫童蒙臣百金,外孫高陽郡守臣李游,外孫進士臣李漍,外孫幼學臣李溭,外外曾孫幼學臣趙龍和,外外曾孫幼學臣趙駿和,外外曾孫童蒙臣洪七祥,外外曾孫婿幼學臣宋修玉,女婿前郡守臣吳慶元,外孫靑山縣監臣吳顯相,外孫前都事臣吳顯甲,眞外曾孫幼學臣吳世觀,眞外曾孫童蒙臣吳紅伊,眞外曾孫童蒙臣吳白伊,外孫幼學臣李敎英,外孫生員臣李敎俊,眞外曾孫幼學臣李晩器,眞外曾孫幼學臣李全器,外外曾孫幼學臣韓星履,姪昌寧縣監臣金永孚,弟前牧使臣金思稙,姪幼學臣金永爵,甥姪幼學臣鄭基鎬等奏職姓名訖。上命賜饌,思穆奉饌先嘗仍奏曰,請以此恩賜之物,退給子孫,起燮曰,在前如此之時,其子孫例有饌品齎去之事,今亦依此爲之似好矣。上曰,唯。思穆奏曰,聖朝恩渥,至於如此之浹洽,實不知措躬之所矣,又奏曰,臣之孫鼎集,猥參新榜進士,而臣之墳塋,在於高陽地,臣當率往榮掃,而陳箚之擧,亦涉煩猥,今旣登筵,只仰達而往矣。上可之。起燮曰,大臣榮掃之行,當有給馬及澆奠床之擧行,第於臨發之時,當自政院擧行,何如?上可之,仍命大臣先退,諸臣以次退出。
上在昌德宮。停常參·經筵。
洪益聞啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪起燮啓曰,玉堂備員間視事。頉稟之意,敢啓。傳曰,知道。
金熙華啓曰,左副承旨李寅溥今日不爲仕進,卽爲牌招,何如?傳曰,允。
傳于李羲準曰,傳香承旨馳詣宗廟·景慕宮,奉審摘奸以來。
傳于洪起燮曰,生進謝恩,當親受矣,該房知悉。
洪起燮啓曰,左右史不可不備,檢閱張敎根旣有只推之命,卽爲牌招,何如?傳曰,允。
傳于金熙華曰,不爲仕進承旨許遞,前望單子入之。
承旨前望單子入之,李羲肇落點。
金熙華啓曰,新除授右承旨李羲肇,卽爲牌招,何如?傳曰,允。
洪益聞啓曰,行大司憲金履載,執義金喆遠,掌令柳榮輔·崔命顯,持平申萬休·李憲球牌不進,監察茶時之意,敢啓。傳曰,知道。
以執義金喆遠,掌令柳榮輔·崔命顯,持平申萬休·李憲球,司諫鄭禮容,獻納朴鳴和,正言李淵祥牌不進罷職傳旨,傳于洪益聞曰,只推。
以右承旨李羲肇牌不進罷職傳旨,傳于金熙華曰,只推。
傳于金熙華曰,毓祥宮·延祜宮·宣禧宮展拜吉日,以望後念前擇入。
金熙華,以禮曹言啓曰,傳曰,毓祥宮·延祜宮,宣禧宮展拜吉日,望後念前擇入事,命下矣。展拜吉日,令日官池宅龜推擇,則今三月望後念前,連値拘忌,無可合吉日云,何以爲之乎?敢稟。傳曰,念後擇入。
又以禮曹言啓曰,毓祥宮·延祜宮·宣禧宮展拜吉日,今三月望後念前,無可合吉日事取稟草記,傳曰,念後擇入事,命下矣。令日官池宅龜更爲推擇,則今三月二十三日爲吉云,以此日定行乎?敢稟。傳曰,二十七日爲之。
又以禮曹言啓曰,圖畫署畵員金宗欽汰去代,本署祿官窠,以差備待令畫員張駿良,依節目陞付之意,敢啓。傳曰,知道。
又以侍講院言啓曰,說書李穆淵掃墳事,纔已下直出去矣,下番闕直,事甚未安。司書韓弘敎呈辭受由,兼說書金鍏奉命在外,兼司書金鏴,卽爲牌招入直,何如?傳曰,允。
以咸鏡監司沈能岳狀啓,安邊府民家失火事,傳于金熙華曰,聞甚矜惻,元恤典外,別加顧助事,分付。
以咸鏡監司沈能岳狀啓,德原府民家失火事,傳于金熙華曰,聞甚矜惻,元恤典外,別加顧助事,分付。
以京畿監司朴宗琦狀啓,永平縣民家失火事,傳于金熙華曰,聞甚矜惻,元恤典外,別加顧助事,分付。
以檢閱張敎根牌不進罷職傳旨,傳于金熙華曰,只推。
金熙華,以吏曹言啓曰,贈諡靖翼公徐秉德延諡,今三月二十八日,定行於公淸道大興地鄕家云,贈諡忠憲公洪世恭延諡,來四月初一日,定行於慶尙道安東地鄕家云矣,敢啓,傳曰,知道。
洪益聞,以備邊司言啓曰,兼文學金䥧上疏批旨,有廟堂稟處之命矣,取見其疏本,則其一,北關錢禁申明舊典事也。其一,鍾·茂兩邑還穀或蕩減發賣分留變通事也。其一,會寧前府使具信喜,茂山前前府使趙晉錫罪狀,請令王府拿覈嚴勘事也。其一,鏡城孝子姜璘會寧烈女孔氏合施褒賞事也。關北錢禁,邦典截嚴,朝令未嘗弛解,而行路任其潛用,揆以紀綱,良可寒心,方伯守令,苟能奉法而防微,寧或至此?北路還多之弊,久爲朝家之所軫念,前此排年流捧輕價許賣,曾有略干闊狹於穀偏峙弊最甚之邑,而纔因前北伯狀請,又有分留分數之稍變於前者矣,非不知少更張之無以快紓民力,而前後道臣所請,止於如此者,亦必有裁量而然,今此疏請,雖出於爲北民哀痛切迫之意,若一切如是變通,則非但奸僞間滋,虛實相蒙之不能無慮,京外事情,又能無窒礙難行之處乎?新道臣行將辭陛,待赴任,由前而防禁之道,由後而裒益之方,出意見論便否,更爲登聞後稟處,竝與尾陳孝烈事,而使之更加摭實以聞,會寧·茂山前府使贓犯狼藉,論列至此,而原疏旣請王府拿覈,令攸司稟處,何如?傳曰,允。
乙酉三月十四日辰時,上御熙政堂。生進謝恩入侍時,行都承旨李鶴秀,行左承旨金熙華,右承旨洪起燮,同副承旨洪益聞,假注書李遇榮·金龍翼,記注官金景濂,金履喆,檢校待敎徐憙淳以次進伏訖。上曰,新恩肅拜爲之。贊儀唱四拜,生進行四拜禮,又命宣醞。上曰,生進各五人,以次進前奏職姓名,各五人連爲進前奏職姓名訖。贊儀唱生進皆出,生進皆出。仍命退,諸臣以次退出。
上在昌德宮。停常參·經筵。
藥房提調金履喬,行左承旨金熙華啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,世子宮口傳問安。答曰,知道。世子嬪宮口傳問安。答曰,知悉。
金熙華啓曰,明日常參·經筵,取稟。傳曰,停。
洪益聞啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金熙華啓曰,右承旨李羲肇,右副承旨李羲準今日不爲仕進,竝卽牌招,何如?傳曰,允。
洪益聞啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金熙華啓曰,左右史不可不備,檢閱張敎根,旣有只推之命,卽爲牌招入直,何如?傳曰,允。
金熙華,以內醫院提調意啓曰,副提調李羲準今日問安,不爲仕進,卽爲牌招,何如?傳曰,允。
傳于洪益聞曰,回榜大臣掃墳往來時,給由馬,澆奠床備給。
金熙華,以弘文館言啓曰,校理李嘉愚·沈鈁,副修撰尹心圭在外,副應敎朴晦壽拿處,副校理李憲瑋,副修撰金正喜內閣進,修撰一員未差,本館下番闕直,事甚未安。副校理尹秉烈,修撰趙忠植,竝卽牌招,以爲推移入直之地,何如?傳曰,允。
金熙華啓曰,卽者義禁府都事來言,保放罪人朴晦壽·李羲斗等,當爲議處,而判義禁未差,次堂例不得擧行云,未差之代,政官牌招開政差出,待下批,牌招,以爲開坐之地,何如?傳曰,允。
又啓曰,行吏曹判書李羲甲,參判李光文,參議尹豐烈牌不進推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,允。參議只推,參判疏批已下,與參議一體牌招
有政。吏批,行判書李羲甲進,參判李光文式暇,參議尹豐烈未肅拜,左承旨金熙華進。啓曰,春坊闕員,今當差出,而擬望之人乏少,相避及外任,竝擬,何如?傳曰,允。以金䥧爲修撰,朴宗學爲司書,宋啓幹爲工曹參議,金魯敬爲判義禁,金敎喜爲寧邊府使,兼養賢直長單金鼎。
兵批,行判書金履喬進,參判金啓河病,參議愼宜學入直,參知李衡柱病,同副承旨洪益聞進,以李尙謙爲副摠管,尹秉烈爲文兼,韓用正爲右捕從,鄭鴻觀爲滿浦僉使,護軍洪羲俊,副護軍金敎喜·李寅溥,宋啓幹·李義悅,副司直朴升鉉,韓益相,副司果韓弘敎·李鎭華以上竝單付。
以吏曹參議尹豐烈再牌不進罷職傳旨,傳于金熙華曰,只推。
洪益聞,以兵曹言啓曰,今此式年武科覆試試官望,磨鍊以入,而當品中可擬之人乏少,堂上曾經兵使,竝擬以入之意,敢啓。傳曰,知道。
金熙華啓曰,禮曹判書朴宗薰牌不進推考傳旨,今方捧入,而試望擬入命下之後,如是違牌,事甚未安。更爲牌招,何如?傳曰,允。
傳于金熙華曰,禮判疏批已下,卽爲牌招,試望擬入。
金熙華,以禮曹言啓曰,今此乙酉式年文科覆試講經試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此乙酉式年文科覆試講經試官,當爲磨鍊,而堂下無故可擬之人乏少,依近例以堂上官通瀜擬入,何如?傳曰,允。
金熙華啓曰,今此文科覆試二所試官望中金啓河武一所試官受點,尹行直在外,無以備員受點,令該曹改擬以入,何如?傳曰,允。
又啓曰,今此文科覆試二所試官望中,權丕應有實故,金銑在外,無以備員受點,令該曹改擬以入,何如?傳曰,原望單子入之。
又啓曰,行護軍金銑旣以經筵呈辭,而無端下鄕,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
以右承旨李羲肇,右副承旨李羲準牌不進罷職傳旨,傳于金熙華曰,只推。
以內醫副提調李羲準牌不進罷職傳旨,傳于金熙華曰,只推。
傳于金熙華曰,右承旨·左副承旨·右副承旨竝許遞,前望單子入之。
兵曹口傳政事,副護軍單李羲準。
以副校理尹秉烈牌不進罷職傳旨,傳于金熙華曰,只推。
以兼司書金鏴牌不進罷職傳旨,傳于金熙華曰,只推。
以檢閱張敎根牌不進罷職傳旨,傳于金熙華曰,只推。
以慶尙監司李止淵狀啓,安東府民家失火事,傳于金熙華曰,聞甚矜惻,元恤典外,別加顧助事,分付。
以慶尙左水使柳相穆狀啓,淸河縣人物渰死事,傳于金熙華曰,聞甚矜惻,元恤典外,別加顧助,如有生前身還布,竝蕩減事,分付。
金熙華,以侍講院言啓曰,下番連日闕直,事甚未安。兼司書金鏴,旣有只推之命,更爲牌招入直,何如?傳曰,允。
以兼司書金鏴牌不進罷職傳旨,傳于金熙華曰,只推。
金熙華,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以禮曹言啓曰,今此毓祥宮·延祜宮,宣禧宮展拜時,王世子祇迎隨駕,依例磨鍊乎?敢稟。傳曰,依例磨鍊。
又以禮曹言啓曰,今此乙酉式年文科覆試講經一所,設場於本曹矣,上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣,戊寅年通讀初試入格幼學金觀恒,庚辰年通讀初試入格幼學鄭基周·李寅敎,壬午式年文科初試入格幼學金載琨·徐炯中·張南學·曹峻明,金成集·金希燾·金穰根·權正祿·申在鼎,俱爲陳試,故取考其所受公文,則明白無疑,而在喪及朞服未葬人竝許陳試,法典所載,一體許赴於今此式年文科覆試講經之意,敢啓。傳曰,知道。
又以禮曹言啓曰,卽接四館所牒呈,則辛巳年二月水原府儒生應製入格幼學金在榮,直赴殿試事命下,而間因遭故,未赴殿試,今番殿試,依例許赴事報來矣,依所報許赴於今此式年文科殿試,何如?傳曰,允。
又以禮曹言啓曰,卽接四館所牒呈,則甲申十一月秋到記殿講入格幼學金熙逌,製述入格進士黃,同月柑製入格生員李源益,乙酉正月春到記殿講入格幼學韓兢人,製述入格進士洪祐順以上直赴殿試,甲申十一月秋到記殿講入格幼學黃英源,乙酉正月春到記入格幼學金學周以上直赴會試事命下,而依例分等許赴事報來矣,幼學金熙逌等五人,直赴於今此式年文科殿試,幼學黃英源等二人,許赴於今此式年文科覆試講經之意,分付,何如?傳曰,允。
又以禮曹言啓曰,圖畫署有別遞兒祿窠,而畫員中勤勞國役者,使之次次許赴矣,付祿金宗欽汰去代,畫員金建鍾,前後國役,多有勤勞,依例許赴,何如?傳曰,允。
又以戶曹言啓曰,卽見黃海監司趙晉和狀啓,啓下者,則兔山縣西倉失火時,烟燻穀七百二十七石,除耗作還,燒燼成灰之七百二十四石零,依戊午例蕩減事,請令該曹稟處爲辭矣,今此被燒穀物,非特本曹所管,而他衙門所管,數甚居多,況且公穀蕩減,事體甚重,有非臣遭擅便,令廟堂稟處,何如?傳曰,允。
洪益聞,以兵曹言啓曰,今三月二十七日大駕詣毓祥宮展拜,延祜宮展拜,宣禧宮展拜時,何營軍兵隨駕,何營軍兵留陳,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依永禧殿例爲之。
又以備邊司言啓曰,開城留守李龍秀疏陳,舊豐德民戶,自來零星,而諸般應役,極其浩繁,民不堪命,禁御兩營抄上軍,請令除番納布爲辭,而批旨有廟堂稟處之命矣。兩營上番正軍,自有定額,若減額則當不成哨制,若移疤則是移疾也,兩皆掣礙,有難遽議變通,而今此疏請,雖援金川·兩面移屬後換定之例,其時則是以保換保,而非正軍減換也,今不可引而爲據,使之依前擧行,何如?傳曰,允。
又以義禁府言啓曰,備邊司啓辭內,兼文學金䥧上疏批旨,有廟堂稟處之命矣,取見其疏本,則會寧前府使具信喜,茂山前前府使趙晉錫罪狀,請令王府拿覈嚴勘事也,原疏旣請王府拿覈,令攸司稟處事,允下矣。具信喜以寧邊府使,時在任所,趙晉錫以滿浦僉使,亦在任所,依例發遣府書吏,交代後竝拿來,何如?傳曰,竝待待命拿囚。
禮曹判書朴宗薰疏曰,伏以,東堂覆試,明當開講,試官排擬,職在臣曹第臣於前秋待罪銓曹也,以生進初試試望事,厚被人言,倘蒙聖上之記有,尙切私心之愧恥,顧臣所帶前後雖殊,其爲試望擬入則一也。旣以此事,遭罹於前,而今復晏然冒當,揆諸事理,決無是處,職名之差別,固不足以爲諉,日月之稍間,又不可以自恕,廉防爲重,義諦較然,玆敢略入文字,仰蘄裁處。伏乞聖明,曲垂諒察,亟遞臣春官見銜,回授無故之人,俾試望無稽,私分獲靖,不勝大願,臣無任云云。答曰,省疏具悉。無理之說,久何介意?卽爲入來擧行。
吏曹參判李光文疏曰,伏以,臣於日者,伏奉恩旨,以臣爲吏曹參判者,臣自拜命之初,以榮爲懼,不知措躬之所也。噫臣是何人,前後踐歷,涯分已踰,而又忝此匪據之任也,臣曩叨三銓,未嘗效一日之責,初無寸長之可紀,未敢知今日聖簡,奚取於臣,而若以宿趼之地,節次調遷,不容但已,則曾謂昭代官人之政,乃如是苟艱耶?古人云,人各有能有不能,若臣者,百無一能者耳,以其識慮則鈍滯疎迂,不諧於俗矣,以其才具則拙陋淺短,不適於用矣。置之冗散,尙懼不堪,而況銓衡之任,雖在佐貳,與聞激揚之議,均有鑑別之責,其難且重,顧何如,則是豈可强而能之者哉?平居無事之時,其能不能固無可指,不知臣者,或意其彷彿稱塞,而及至注擬之席,褎如而進,啞然而退,茫無所裁,則臣身昌披,固不足恤,而有辱淸朝,厥罪罔贖,臣雖至愚,揭厲已審,決知其萬萬不稱矣,天牌荐降,承膺無路,敢將短籲,仰瀆崇嚴。伏乞聖明,諒臣至懇,亟許鐫遞,以幸公私焉,臣無任云云。答曰,省疏具悉。卿其勿辭行公。
江原監司洪敬謨疏曰,伏以,臣本疎庸,遭逢盛際,前後踐歷,罔非踰涯,而無才可稱,遇事蔑效,每自循顧,徒切愧懼,乃於日前,伏奏除旨,以臣爲江原道觀察使,臣聞命若驚,歷屢日而不自定也。噫朝廷命官,雖曰,外輕,方岳承流,所係綦重,苟非威望足以殫壓一路,才猷足以剸理庶務,莫宜居之,矧玆關東壤地之廣,雖遜於三南民力之竭,殆甚於兩西,實非如臣疎鈍所可堪承,而遽然授之於人望之外,伏未知則哲之明,何所取於賤品,而有此誤恩也。念臣平日所矢心而圖報者,惟在於殫竭奔走,不憚夷險,凡有除命,未嘗敢隨衆飾讓,抑亦聖明之俯燭,而今此所叨,委寄不輕,量能揣分,無望承當,顧何敢憑依寵靈,晏然冒膺,以僨國事而辱殊知也哉?玆敢略暴衷懇,仰瀆崇嚴。伏乞聖慈,俯垂諒察,亟命鐫改,以重藩選,以安微分,千萬幸甚,臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
金熙華啓曰,明日常參·經筵,取稟。傳曰,只晝講。
洪益聞,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
洪益聞啓曰,行大司憲金履載,掌令柳榮輔呈辭,執義金喆遠,掌令崔命顯,持平申萬休·李憲球試所進去,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
備忘記,神光僉使尹商大下直,長弓一張,長箭一部,片箭一部,筒兒一箇賜給。
承旨前望單子入之,洪羲俊·李友秀,沈能稷落點。
李鶴秀啓曰,新除授行左承旨洪羲俊,左副承旨李友秀,右副承旨沈能稷,竝卽牌招,何如?傳曰,允。
金熙華啓曰,檢閱張敎根,旣有只推之命,卽爲牌招入直,何如?傳曰,允。
洪益聞啓曰,卽者修撰趙忠植以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,判義禁金魯敬牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金魯敬牌不進推考傳旨,今方捧入,而開坐命下之後,連事違召,無意承膺,事體所在,誠極未安,更爲牌招,何如?傳曰,允。
李鶴秀啓曰,新除授行左承旨洪羲俊,左副承旨李友秀時在京畿安山地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,林景鎭·朴綺壽落點。
李鶴秀啓曰,新除授承旨朴綺壽方在罷散中,何以爲之?敢稟。傳曰,敍用。
傳于金熙華曰,有實故,在外玉堂竝許遞,前望單子入之,待下批,牌招察任。
玉堂前望單子入之,副應敎徐有素,校理朴升鉉·南履懋,副校理朴英載,修撰朴潞壽·金大坤,副修撰徐相祿落點。
以修撰朴潞壽牌不進罷職傳旨,傳于金熙華曰,只推。
以檢閱張敎根牌不進罷職傳旨,傳于金熙華曰,只推。
金熙華,以侍講院言啓曰,兼文學金䥧時無職名,令該曹口傳付軍職,何如?傳曰,允。
兵曹口傳政事,副司果單金䥧。
金熙華,以侍講院言啓曰,下番闕直,已至多日,事甚未安。兼司書金鏴,旣有只推之命,更爲牌招,以爲〈推移〉入直,何如?傳曰,允。
以兼司書金鏴牌不進罷職傳旨,傳于金熙華曰,只推。
洪益聞,以備邊司言啓曰,黃海監司趙晉和以兔山縣西倉失火時烟燻穀七百二十七石除耗作還,成灰者七百二十四石零,依戊午例蕩減事,狀請該曹稟處,而卽見戶曹回啓,則公穀蕩減,有難擅便,令廟堂稟處事,允下矣。倉厫失火,旣無別般隱情,則被燒穀從實蕩減,燼餘穀除耗分給,自有各年已例,今亦依此施行之意,分付,何如?傳曰,允。
又以兵曹言啓曰,今三月十七日,武臣堂上祿試射日次,而訓鍊院,慕華館,式年武科覆試,俱爲設場,不得設行,後日退行之意,敢啓。傳曰,知道。
又以武一所試官意啓曰,臣所今日平明開場,而初試擧子當付元額九十四人內,無緣不呈單十六人除,實捧單數七十八人矣,先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字半字,合爲七十八人矣,先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子五十二人內,三矢入格二十一人,二矢入格十人,一矢入格十二人,合爲四十三人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子五十六人內,三矢入格二十人,二矢入格十六人,一矢入格十一人,合爲四十七人矣,日暮姑停之意,敢啓。傳曰,知道。
又以右邊捕盜廳言啓曰,本廳兼從事官南曦重時帶都摠府經歷之任,職務相妨,今姑改差,何如?傳曰,允。
咸鏡監司李存秀疏曰,伏以,有國官人之政,量才授任,試可乃已,已試而蔑效者,宜不可以復授,此西京所以致審于綜名之政,而尤愼於良二千石之共理者也,臣曾叨三藩,無一可紀,不被郵罰,尙云幸矣。每自點檢,惶愧在中,不意日前,伏奉除旨,北藩觀察之命,又及於臣身,臣誠惶恧,不知所以自措也。生民休戚,係於守令,守令賢否,係於監司,監司之職,孰非惎重?而關北一路,北抵豆滿,殆至二千餘里,大嶺重複,塞徼荒絶,蔀屋疾苦,漠然難聞,長吏功課,逖矣莫詳,縱使威望足以彈壓,才猷足以明察,績庸茂著,爲世信服者當之,尙恐其不能稱塞,況臣試而蔑效,非止一再,今此謬恩,又出於人望之外,僨誤之懼,猶屬臣一己之私,在朝家爲官擇人之道,決不可若是輕褻也,意切循墻,戒深負乘,敢暴衷懇,仰瀆崇嚴。伏乞聖明,特賜諒察,亟遞臣新授之職,以重藩寄,以安私分焉,臣無任云云。答曰,省疏具悉。卿其勿辭,往欽哉。
修撰趙忠植疏曰,伏以,臣適在鄕廬之日,伏奉承政院成帖諭旨,以臣爲弘文館修撰,經筵入番事緊,斯速乘馹上來者,臣仍卽登程,歸視臣家,則臣母素患痰癖之症,忽添輪行之毒感,委頓床席,見方危劇,臣左右扶將,雜試刀圭,稍俟病勢之小間,準擬肅命登筵,僚員不量臣情,遽爾陳達,促令就直,臣曷敢不竭蹶趨承,以伸駕屨不俟之忱?而第臣母病,一直沈苦,小無變動離捨供職,實無其望,累違嚴召,日俟譴何,忽於昨日,又以臣備擬於文科一所試官望,臣不勝惝悅罔措,而試牌則法不敢違傲,故雖不得不趨入闕中,一肅恩命,纔經一宵,而臣心之焦灼煎熬,達夜不寐,按住不得,忙陳短章,徑出禁扄。伏乞天地父母,特遞臣所帶之職,以便救護,仍治臣瀆擾之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參,只晝講。
洪益聞啓曰,行大司憲金履載,掌令柳榮輔呈辭,執義金喆遠,掌令崔命顯,持平申萬休·李憲球試所進去,監察茶時之意,敢啓。傳曰,知道。
沈能稷啓曰,來二十一日朝參日次矣,敢稟。傳曰,停。
李德鉉啓曰,來二十一日輪對日次矣,敢稟。傳曰,當次人受點,後日次待令。
李鶴秀啓曰,行左承旨金熙華,行右承旨朴綺壽,右副承旨林景鎭今日不爲仕進,竝卽爲牌招,何如?傳曰,竝許遞,前望單子入之。
承旨前望單子入之,金陽淳,姜世綸,李鍾穆落點。
李德鉉啓曰,三皇忌辰日親行望拜禮,前期一日以稟事,曾有受敎矣,今十九日毅宗皇帝忌辰日親行望拜禮,何以爲之?敢稟。傳曰,當奉室行禮矣,王世子陪參之節,依例磨鍊。
又啓曰,明日再明日奉室行禮齋戒相値,視事頉稟之意,敢啓。傳曰,知道。
又啓曰,檢閱張敎根,旣有只推之命,卽爲牌招入直,何如?傳曰,允。
沈能稷啓曰,事變假注書梁日煒身病猝重,勢難察任,今姑改差,何如?傳曰,允。
梁日煒改差,代以金鼎爲事變假注書。
洪益聞啓曰,判義禁金魯敬再牌不進推考傳旨,今方捧入,而開坐命下之後,連事違牌,不卽承膺,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
李鶴秀啓曰,新除授左副承旨李鍾穆,同副承旨姜世綸,竝卽牌招,何如?傳曰,允。
又啓曰,新除授左副承旨李鍾穆時在京畿楊州地·同副承旨姜世綸時在慶尙道尙州地,竝斯速乘馹上來事,下諭,何如?傳曰,與試所進去承旨竝許遞,前望單子入之,待下批,牌招察任。
承旨前望單子入之,鄭漪,洪起燮落點,朴永元添書落點。
李鶴秀啓曰,新除授右承旨洪起燮時在廣州地,斯速乘馹上來事,下諭,何如?傳曰,許遞。
傳于李鶴秀曰,新除授承旨鄭漪許遞,前望單子入之,待下批,牌招察任。
承旨前望單子入之,李德鉉·李沆落點。
李德鉉,以禮曹言啓曰,今三月十九日奉室行禮時,王世子陪參之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,集成門內爲之。
李德鉉啓曰,奉室行禮事,命下矣。齋宿處所,以何處爲之乎?敢稟。傳曰,映花堂爲之。
傳于李德鉉曰,王世子齋宿,以映花堂一體磨鍊。
李德鉉,以禮曹言啓曰,傳曰,王世子齋宿,以映花堂一體磨鍊事,命下矣。出宮時王世子祗迎處所,以何處磨鍊乎?敢稟。傳曰,協陽門爲之。
傳于沈能稷曰,出宮門路,以協陽門爲之。
傳于沈能稷曰,再明日奉室行禮時,出宮門路,集成門爲之,還宮門路,協陽門爲之。
李德鉉啓曰,輔德朴歧壽,文學徐左輔,司書朴宗學,說書李穆淵,兼說書金鍏在外,兼弼善李憲球試所進,春坊上下番俱空,事甚未安。兼輔德李紀淵,弼善金裕憲,兼文學金䥧,兼司書金鏴,竝卽牌招,推移入直,何如?傳曰,允。
金鼎有頉,代以金命珠爲事變假注書。
以兼輔德李紀淵,弼善金裕憲,兼文學金䥧,兼司書金鏴牌不進罷職傳旨,傳于李德鉉曰,只推,更爲嚴飭牌招,如有違牌,勿爲呼望。
李德鉉,以侍講院言啓曰,明日齋宿時,宮官當爲備員,而輔德朴歧壽,文學徐左輔,司書朴宗學,說書李穆淵,兼說書金鍏俱爲在外,兼弼善李憲球以臺職試所進,兼文學金䥧有實病,無以備員,令政院稟旨,變通差出,待下批,牌招察任,何如?傳曰,竝許遞,前望單子入之。
春坊前望單子入之,輔德徐憙淳,兼弼善金䥧,文學金正喜,兼文學李嘉愚,司書李憲瑋,說書李景在,兼說書趙容和落點。
沈能稷,以都摠府言啓曰,今三月十八日大駕詣映花堂齋宿,十九日奉室行禮時,侍衛寶劍當爲備員,而副摠管金守基差祭,柳漢源有實病,洪時濟試所進,李尙謙未肅拜,二員未差。無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞與未差之代,前望單子入之。
摠管前望單子入之,都摠管洪羲臣·金基厚,完城君燨,副摠管李惟秀·朴宗喜·南寅老落點。
以檢閱張敎根牌不進罷職傳旨,傳于李德鉉曰,只推。
李德鉉,以弘文館言啓曰,新除授校理朴升鉉時在公淸道忠原地,南履懋時在廣州地,副校理朴英載時在京畿驪州地,修撰金大坤時在慶尙道昌寧地,經筵入番事緊,請竝斯速乘馹上來事,下諭。答曰,依啓。
沈能稷,以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍訓將都領環衛之例矣,今番則何以爲之乎?敢稟。傳曰,入直軍爲之。
又以兵曹言啓曰,本曹二軍色正郞朴潞壽,移拜修撰矣,本色專管經費,數遞可悶,今姑仍任,何如?傳曰,允。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子二十六人內,三矢入格五人,二矢入格三人,一矢入格二人,兩日入格合爲五十三人矣,木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子二十二人內,三矢入格十一人,二矢入格五人,一矢入格五人,昨日入格四十七人,合爲六十八人矣,木箭今已畢試,鐵箭自天字,鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子五十三人內,三矢入格五十二人,二矢入格一人,合爲五十三人矣,鐵箭今已畢試,片箭鱗次試取,而元貫革外,加設二貫革之意,敢啓。傳曰,知道。
又以武二所試官意啓曰,臣所今日鐵箭應射擧子七十八人內,三矢入格六十五人,二矢入格二人,合爲六十七人矣,鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日片箭應射擧子五十三人內,貫邊中入格一人,邊一中入格三人,合爲四人矣,片箭今已畢試,鳥銃鱗次試取,而加設三貫革之意,敢啓。傳曰,知道。
又以武一所試官意啓曰,臣所今日鳥銃應放擧子十人內,貫一中入格一人,邊二中入格一人,邊一中入格三人,合爲五人矣,日暮姑停之意,敢啓。傳曰,知道。
又以武二所試官意啓曰,臣所今日片箭應射擧子十八人內,無一人入格矣,日暮姑停之意,敢啓。傳曰,知道。
又以禁衛營言啓曰,本營騎士將李儒斌身病猝重,勢難察任,改差,何如?傳曰,允。
沈能稷,以義禁府言啓曰,保放罪人朴晦壽,李羲斗等還囚議處以入,而兩囚病勢,一向未差,竝仍爲保放之意,敢啓。傳曰,知道。
義禁府啓目粘連,向前李羲斗亦,漂人接待,旣令兼官替送,則旣不入島,燒船鐵物之初無下落,實是兼官與水使之責,雖曰,地方官身旣在陸,島中凡事,勢難照管是白乎乃,鄕色入去之時,果能先事嚴飭,則輸去留置之際,豈有如此疎漏之弊乎?不察之失,在所難免,以此照律,何如?判付啓依允。又啓目粘連,向前朴晦壽亦,辭陛已久,雖緣添病,未及發行,召牌旣下,則稱以在外,終涉占便,以此照律,何如?判付啓依允。
公淸監司金學淳疏曰,伏以,臣冥升不已,濫躋卿貳,循墻之悃,未蒙開允,集木之懼,冞增戰兢,不意新命,畀以藩維,旬月之內,寵光稠疊,臣是何人,蒙被至此?歷日循省,感泣惶汗,不知所以自措也。臣竊觀從古論治道者,千言萬語,不出保民二字,而保民之要,惟在愼簡方岳,蓋其摠任一路懷綏之責,專操列城黜陟之柄,惟明惟剛,乃克有濟,苟非其人,民必受病,是以三代以後,號爲少康,必稱漢之本始,唐之大中者,以其惟良共此,以收政平訟理之效也。臣本散材劣乘,遠出人下,揆諸百爲,無一攸堪,而最是精力甚短,不能應酬繁密,威望素乏,無以懾憚奸宄,川綜理之才,汝南澄淸之風,望之邈然,不翅如僬僥之仰泰山,而況湖右一部,控帶山海,內爲畿輔之股肱,外爲二南之咽喉,粟米魚鹽之所出,管轄甚廣,冠蓋艫鞅之所集,策應最煩,難治之稱,著自古昔,兼之荐饑之餘毒,雖經屢豐而未蘇,田廬之荒耗轉甚而失業者多,郡邑之凋瘵太半而守法者少。當此之時,居此之任,雖使夙著才望,尙患未易承當,況以如臣蹇劣,冒昧叨玷,其何以擔荷得去,上分九重之顧憂,下副千里之觀瞻也哉?建節之榮,仕者所難必,奉檄之喜,人子所難得,念臣眇薄,幸際休明,兼是二難,爲世艶慕,仰惟洪造,隆天厚地,豈不欲鞭策向前,殫竭駑鈍,以爲萬一分塵露之報,而滿盈則涯量難容,僨誤則孤負滋大,以公以私,計之審矣,玆敢略陳款誠,仰瀆聰聽。伏乞聖慈,俯垂裁察,將臣新授藩任,早賜鐫改,俾重寄毋曠,微分獲安,不勝幸甚。臣無任云云。答曰,省疏具悉。卿其勿辭,往欽哉。
乙酉三月十七日午時,上御熙政堂。晝講入侍時,知事朴宗薰,特進官李志淵,參贊官洪益聞,侍講官李渭達,檢討官徐相祿,假注書金龍翼,記注官金景濂·李湜各持書傳第一卷,武臣副護軍南錫九,以次進伏訖。上命開卷讀新受音,渭達曰,自上先讀前受音後,儒臣進講新受音,乃是法講體例也。宗薰曰,自上若不先讀前受音,則與召對無異矣,法講體貌不然,上番所奏,乃是職責也。上又命直奏以先受音,渭達讀自帝曰疇咨若時,止績用不成。上命釋義,渭達釋義以奏。上曰,文義陳之。渭達曰,靜言庸違象恭,共工之所以爲小人,而驩兜薦之,此可見四凶之同惡相濟也,苟非帝堯則哲之明,則其何以燭其姦乎?大凡人君用人之道,鑑別淑慝,進退賢邪,如唐堯之明,然後可以做唐堯之治矣,伏願殿下體念焉。上曰,下番陳之。相祿曰,洪水之害,卽天下之憂,鯀之才非不優於治水之事,而以方命圯族靳命者,聖人用人,不專取才之意,可以見矣,後世人君,能鑑戒於此,凡官人之際,必擇用才德具備之人,則績用成而其國治矣,伏願殿下留意焉。上曰,知事陳之。宗薰曰,以今日進講自止觀之。帝堯明哲之德,可以欽仰於千百載之下矣。大抵用人之法,用之非艱,知之惟艱,以靜言庸違四字觀之,帝堯之克明克察,自可知矣。兜·工乃是四凶之二,而以平常時語言觀之,可以用之,而擧而措諸事爲之間,則輒皆違背,故末乃以象恭二字斥之,人主用人,其可以容色言動取之乎?伏願體念焉。上曰,特進官陳之。志淵曰,今日所講,大抵論用人之道,而治水大政也,以帝堯之聖,詢於四岳,而四岳以鯀爲對,鯀之才以爲可任於治水之功也。苟非帝堯知人之明,何以知鯀之不能成功也?觀於方命圯族,則鯀之爲人,可知也。然而四岳以堯之言,不以爲不然,而歷數廷臣,無有踰於鯀者,故有試可乃已之奏,而欽之一字,足以矯其偏,而倘使鯀服膺乎敬字之訓,則焉有九載績用不成之理也?是知敬爲用人之本,而未有不敬職事,而不致僨事者也。然則人君之用人,人臣之事君,苟能於敬字上用力,則自然百工無曠,庶績咸熙,伏願殿下,於此等處體念焉。上曰,參贊官陳之。益聞曰,上下番及特進官已仰陳,臣無更達之文義矣。上命掩卷。仍命退,諸臣以次退出。
上在昌德宮。停常參·經筵。
上詣映花堂入次後王世子板位問安。答曰,知道。內閣·政院·玉堂·藥房口傳問安。答曰,知道。
洪益聞啓曰,行大司憲金履載,掌令柳榮輔呈辭,執義金喆遠,掌令崔命顯,持平申萬休,李憲球試所進去,監察茶時之意,敢啓。傳曰,知道。
李鶴秀啓曰,今日齋宿,承旨當爲備員,而同副承旨李沆試所進去,無以備員,何以爲之?敢稟。傳曰,許遞,前望單子入之。
承旨前望單子入之,韓義運落點。
李鶴秀啓曰,新除授左承旨韓義運,卽爲牌招,何如?傳曰,允。
沈能稷啓曰,明日皇壇奉室行禮時,兩司侍臣當爲進參,除在外,試所進去外,呈告人員,竝卽牌招,以爲淸齋之地,何如?傳曰,允。
又啓曰,明日皇壇奉室行禮時,兩司長官當爲進參,行大司諫申在植試所進,何以爲之?而行大司憲金履載病不進,卽爲牌招,以爲淸齋之地,何如?傳曰,允。
又啓曰,明日皇壇奉室行禮時,九卿當爲進參,行戶曹判書鄭晩錫試所進,右參贊李錫圭在外,何以爲之?而刑曹判書宋冕載,工曹判書洪義浩病不進,竝卽牌招,以爲淸齋之地,何如?傳曰,允。右參贊許遞,前望單子入之。
右參贊前望單子入之,李肇源落點。
沈能稷啓曰,明日皇壇奉室行禮時,九卿當爲進參,而右參贊李肇源在外,何以爲之?敢稟。傳曰,許遞,前望單子入之。
右參贊前望單子入之,金魯敬落點。
吏曹口傳政事,左參贊單金魯敬,右參贊單趙貞喆。
李鶴秀啓曰,今日齋宿,承旨當爲備員,而左承旨韓義運牌不進,無以備員,何以爲之?敢稟。傳曰,牌招。
以左承旨韓義運牌不進罷職傳旨,傳于朴永元曰,只推。
傳于李德鉉曰,在外摠管竝許遞,前望單子入之,待下批,牌招察任。
摠管前望單子入之,都摠管沈象奎,副摠管鄭漪·朴蓍壽落點。
沈能稷啓曰,明日皇壇奉室行禮時,九卿當爲進參,而新除授左參贊金魯敬病不進,卽爲牌招,以爲淸齋之地,何如?傳曰,允。
又啓曰,明日奉室行禮時,九卿兩司長官當爲進參,而刑曹判書宋冕載,工曹判書洪義浩,行大司憲金履載牌不進,竝更牌招,以爲淸齋之地,何如?傳曰,允。有實故工曹判書許遞,前望單子入之,待下批,牌招察任。
工曹判書前望單子入之,金蓍根落點。
沈能稷啓曰,檢閱張敎根,旣有只推之命,卽爲牌招入直,何如?傳曰,允。
沈能稷,以侍講院言啓曰,今日齋宿時,宮官當爲備員,而兼文學李嘉愚在外,無以備員,令政院稟旨,變通差出,待下批,與弼善金裕憲兼弼善金䥧,司書李憲瑋一體牌招,以爲備員齋宿,何如?傳曰,允。兼文學許遞,前望單子入之。
兼文學前望單子入之,徐相祿落點。
以掌令柳榮輔牌不進罷職傳旨,傳于洪益聞曰,只推。
以檢閱張敎根牌不進罷職傳旨,傳于沈能稷曰,只推。
以弼善金裕憲,兼弼善金䥧,司書李憲瑋牌不進罷職傳旨,傳于沈能稷曰,只推。
洪益聞,以都摠府言啓曰,新除授副摠管鄭漪時無職名,令該曹口傳付軍職,何如?傳曰,允。
又以武二所試官意啓曰,臣所上試官金陽淳時無職名,令該曹口傳付軍職,使之冠帶常仕,何如?傳曰,允。
兵曹口傳政事,護軍金陽淳·鄭漪竝單付。
李鶴秀,以吏曹言啓曰,因兵曹草記,該曹正郞朴潞壽仍任事,命下矣。宣武祠祭享隔夜,依例口傳下批,以爲廟司擧行之地,何如?傳曰,允。
吏曹口傳政事,兵曹正郞朴潞壽仍任事承傳。
李德鉉以武一二所試官意啓曰,今日當爲開場試取,而齋宿相値,姑停之意,敢啓。傳曰,知道。
乙酉三月十八日卯時,上詣映花堂,皇壇奉室行禮齋宿入侍時,行都承旨李鶴秀,左承旨韓義運右承旨沈能稷,左副承旨李德鉉,右副承旨洪益聞,同副承旨朴永元,假注書李遇榮·金龍翼,記注官金景濂·金履喆,檢敎待敎徐憙淳·金正喜,以次侍立,時至,通禮跪啓請外辦。上具翼善冠·衮龍袍,乘輿出宣化門。藥房提調金履喬等進前曰,趁早勞動,聖體,若何?上曰,一樣矣。上至協陽門外,王世子出次,就祗迎位鞠躬,仍爲乘輿隨後,上由建陽門,入靑陽門,詣映花堂幄次,命諸臣輪回權退。
上在昌德宮。停常參·經筵。
經宿翌日,內閣·政院·玉堂·藥房口傳問安。答曰,知道。入齋殿後,王世子版位問安。答曰,知道。內閣·政院·玉堂·藥房口傳問安。答曰,知道。行禮後,王世子版位問安。答曰,知道。內閣·政院·玉堂·藥房口傳問安。答曰,知道。還內後,王世子版位問安。答曰,知道。內閣·政院·玉堂·藥房口傳問安。答曰,知道。
沈能稷啓曰,明日常參·經筵,取稟。傳曰,停。
洪益聞啓曰,行大司憲金履載,掌令柳榮輔呈辭·執義金喆遠,掌令崔命顯,持平申萬休·李憲球試所進去,監察茶時之意,敢啓。傳曰,知道。
李德鉉啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于沈能稷曰,禮房承旨馳詣宣武祠,奉審摘奸以來。
沈能稷啓曰,檢閱張敎根旣有只推之命,卽爲牌招入直,何如?傳曰,允。
傳于李德鉉曰,召對爲之。
以檢閱張敎根牌不進罷職傳旨,傳于沈能稷曰,只推,更爲牌招。
李鶴秀,以吏曹言啓曰,徽慶園令洪耆周呈狀內,矣身素患痰癖之症,當此換節之時,一倍添劇,時日內萬無起動供職之望云,其身病旣如是,則有難强令察任,改差,何如?傳曰,允。
李德鉉,以都摠府言啓曰,今日入直內三廳武兼禁軍及軍兵等當爲中日習射技放,而奉室行禮相値,不得設行之意,敢啓。傳曰,知道。
又以兵曹言啓曰,今三月十九日卯初一刻立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,來四月初九日大駕詣宗廟齋宿,初十日夏享大祭親行時,何營軍兵隨駕,何營軍兵留陣,禁軍及馬步軍以幾番幾哨磨鍊,而餘軍留營,何以爲之乎?敢稟。傳曰,訓局步軍九哨,馬軍三哨,訓將率領爲先廂,步軍七哨,馬軍二哨,禁將率領爲後廂,禁軍五番爲之,御將率標下軍及該營鄕軍四哨留陣,留營,置之。
又以兵曹言啓曰,今三月二十日文臣朔試射日次,而訓鍊院慕華館,式年武科覆試,俱爲設場,不得設行之意,敢啓。傳曰,知道。
又以武一所試官意啓曰,臣所今日開場,再昨日未畢試鳥銃,仍爲試取之意,敢啓。傳曰,知道。
又以武一所試官意啓曰,臣所今日鳥銃應放擧子四十三人內,貫二中邊一中入格一人,貫一中入格三人,邊二中入格三人,邊一中入格十五人,再昨日入格五人,合爲二十七人矣,鳥銃今已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子五十三人內,一中入格三人矣,騎芻今已畢試,騎槍鱗次試取,而無一人應試,故仍爲開講試取之意,敢啓。傳曰,知道。
又以武二所試官意啓曰,臣所今日申時量開場,再昨日未畢試片箭,仍爲試取之意,敢啓。傳曰,知道。
又以武二所試官意啓曰,臣所今日片箭應射擧子四十八人內,貫一中邊一中入格一人,貫一中入格一人,邊一中入格二人,合爲四人矣,片箭今已畢試,鳥銃鱗次試放,而元貫革外,加設一貫革之意,敢啓。傳曰,知道。
又以武二所試官意啓曰,臣所今日鳥銃應放擧子六十七人內,貫一中邊一中入格三人,貫一中入格四人,邊二中入格八人,邊一中入格二十四人,合爲三十九人矣,鳥銃今已畢放,騎芻鱗次試取之意,敢啓。傳曰,知道。
洪益聞,以義禁府言啓曰,保放罪人朴晦壽·李羲斗等還囚,照律以入之意,敢啓。傳曰,·知道。
義禁府照目粘連,羅州牧使李羲斗矣本府議啓內,漂人接待,旣令兼官替送,則旣不入島,燒船鐵物之初無下落,實是兼官與水使之責,雖曰,地方官,身旣在陸,島中凡事,勢難照管是白乎乃,鄕色入去之時,果能先事嚴飭,則輸去留置之際,豈有如此疎漏之弊乎?不察之失,在所難免,以此照律,罪笞四十收贖,附過還職,私罪,奉敎依允爲旀·功減一等爲良如敎。又照目粘連,弘文館副應敎朴晦壽矣本府議啓內,辭陛已久,雖緣添病,未及發行,召牌旣下,則稱以在外,終涉占便,以此照律,罪笞五十收贖,解見任,別敍,私罪,奉敎依允爲旀,功議各減一等爲良如敎。
乙酉三月十九日卯時,上詣皇壇,奉室行禮入侍時,行都承旨李鶴秀,左承旨韓義運,右承旨沈能稷,左副承旨李德鉉,右副承旨洪益聞,同副承旨朴永元,假注書李遇榮·金龍翼,記注官金景濂·金履喆,檢校待敎徐憙淳·金正喜以次侍立,時至,通禮跪啓請外辦。上具翼善冠·衮龍袍,乘輿出映花堂,由集成門,王世子步輦就集成門內祗迎位,鞠躬,仍爲步輦隨後,上入齋殿,少頃,上改服黑團領袍,出齋殿乘輿,詣冽泉門外降輿,禮儀使導上入冽泉門,詣望位位,行四拜禮,王世子及在位者皆四拜訖,上入室奉審,次詣皇壇奉審,又詣敬奉閣奉審時。鶴秀進前奏曰,三皇忌辰日,戶房承旨與禮曹堂上戶曹郞廳,有奉審宣武祠之例,而今日卽因宣武祠節祭,禮房承旨傳香後,當爲奉審,仍使之兼行似好矣。上曰,依此爲之,仍出冽泉門·祖宗門乘輿,還詣齋殿,改服衮龍袍,乘輿遵明禮門,由進善門·肅章門·協陽門,入宣化門還內,請出標信解嚴,諸臣以次退出。
乙酉三月十九日酉時,上御熙政堂。召對入侍時,參贊官李德鉉,檢校待敎徐憙淳,侍講官李渭達,檢討官徐相祿,假注書金龍翼,記注官全允淡·金履喆各持孟子第一卷,以次進伏訖。上命開卷讀之。渭達自孟子見齊宣王曰,爲巨室,止而從我則何如。上曰,下番讀之。相祿讀自今有璞玉於此,止則何以異於敎玉人彫琢玉哉。上曰,文義陳之。渭達曰,遏人慾存天理,卽孟子之本意也,當時齊·梁之君,病在於徇私慾,故孟子之告齊王如此,大抵天理人慾之別,係國家存亡之機也,凡讀孟子書,必以存天理遏人慾,爲全篇之宗旨,然後可得聖賢之心法,伏願殿下體念焉。上曰,下番陳之。相祿曰,此章大旨,卽孟夫子戒宣王之辭,而或望感發底意也,蓋金玉之寶,彫琢之巧,人之常情縱利慾之致然也,至於人君金玉非寶,得賢爲寶,何以一時玩好,爲擇工而精緻,不念當世擇賢而需用乎?此乃出於阿媚之私欲,厭聽君子之亢直故也。成湯以七十里而王,文王以百里而王,王天下之大法,奚可與崑玉至寶論哉?大抵庸君但愛寶玉者,卽出於奢侈之心,而不念治天下之道也,故孔·孟之不遇其時,豈不爲萬世之恨惜哉?伏願殿下,以此體念,臣所區區之望也。上曰,參贊官陳之。德鉉曰,上下番已陳之,臣無更達之文義矣,上曰,閣臣陳之。憙淳曰,臣亦無仰達之文義矣。上命掩卷。仍命退,諸臣以次退出。
上在昌德宮。停常參·經筵。
藥房提調金履喬,副提調李鶴秀啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,世子宮口傳問安。答曰,知道。世子嬪宮口傳問安。答曰,知悉。
李鶴秀啓曰,明日常參·經筵,取稟。傳曰,停。
洪益聞啓曰,行大司憲金履載,掌令柳榮輔呈辭,執義金喆遠,掌令崔命顯,持平申萬休·李憲球試所進去,監察茶時之意,敢啓。傳曰,知道。
李德鉉啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李鶴秀啓曰,右副承旨洪益聞,今日不爲仕進,卽爲牌招,何如?傳曰,允。
傳于洪益聞曰,定配罪人李宗碧·朴興昌·白聖潤竝放送。
以檢閱張敎根再牌不進罷職傳旨,傳于李鶴秀曰,只推。
李鶴秀啓曰,檢閱張敎根,旣有只推之命,卽爲牌招入直,何如?傳曰,允。
李鶴秀,以弘文館言啓曰,本館下番,副修撰臣徐相祿以訓鍊都監從事官,今日軍布捧上時,晝仕出去之意,敢啓。傳曰,知道。
傳于韓義運曰,召對爲之。
以右副承旨洪益聞牌不進罷職傳旨,傳于韓義運曰,只推。
韓義運,以禮曹言啓曰,今乙酉年秋冬六朔內,行各道各祭,今當磨鍊,而平壤武烈祠祭,例以八月中丁日設行矣,今年八月中丁,在十三日,與貞陵忌辰相値,依定式以三丁日退行之意,敢啓。傳曰,知道。
又以禮曹言啓曰,景祐宮入廟後,各祭享所用雉鮮,奉安祭爲始,令司饔院磨鍊進排事,前已啓下矣,卽接司饔院所報,則景祐宮四仲朔祭及無時別祭所用各生雉二首,生鮮三尾,依例加定,以爲及時擧行之地云矣,本宮四仲朔祭及無時別祭所用雉鮮,依此磨鍊,給價需用之意,分付戶曹,何如?傳曰,允。
李德鉉,以武一所試官意啓曰,臣所今日平明開場,昨日未畢試講書,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子十人內,無一人入格矣,騎芻今已畢試,騎槍當爲試取,而亦無一人應試者,故仍爲捧講之意,敢啓。傳曰,知道。
又以武一所試官意啓曰,臣所今日應講擧子三人內,入格三人矣,日暮姑停之意,敢啓。傳曰,知道。
又以武二所試官意啓曰,臣所今日騎芻應射擧子五十七人內,三矢入格一人,二矢入格一人,一矢入格五人,合爲七人矣,日暮姑停之意,敢啓。傳曰,知道。
又以武一所試官意啓曰,臣所今日應講擧子二十人內,入格十一人,昨日入格三人,合爲十四人矣,各技皆已畢試,今方修正榜目之意,敢啓。傳曰,知道。
李德鉉啓曰,試官之出榜詣闕,例也,而武一所監試官朴鳴和謂有身病,自外徑歸,事甚未安。推考,何如?傳曰,允。
李德鉉,以備邊司言啓曰,北兵使李鐵求呈狀乞遞,而聞其實病果難强云,今姑改差,何如?傳曰,允。
洪益聞,以刑曹言啓曰,傳曰,定配罪人李宗璧·朴興昌·白聖潤竝放送事,命下矣。永興府定配罪人李宗璧,中和府定配罪人朴興昌,金溝縣定配罪人白聖潤竝卽放送事,分付各該道臣之意,敢啓。傳曰,知道。
乙酉三月二十日午時,上御熙政堂。召對入侍時,參贊官韓義運,檢校直閣朴永元,侍講官李渭達,假注書李遇榮,記注官全允淡·李湜各持孟子第一卷,以次進伏訖。上命開卷,渭達讀自齊人伐燕,止取之何如。上曰,文義陳之。渭達曰,齊宣王之自以爲快於心者,興甲兵危士臣,構怨於諸侯也,今以此章觀之,燕不可伐之,而伐燕勝之,不行仁政,不察民情,惟遂其私欲而已。大抵人君徇其私欲而其國未有不亡者,是以汲黯之告漢武〈帝〉曰,內多慾,魏徵之戒唐宗曰,徇己縱欲,然則人君之大可戒者,私慾二字,伏願體念焉。上命掩卷。仍命退,諸臣以次退出。
上在昌德宮。停常參·經筵。
韓義運啓曰,明日常參·經筵,取稟。傳曰,停。
李德鉉啓曰,合辭許久闕啓,事甚未安。除在外,試所進去外,呈告人員,竝卽牌招,何如?傳曰,允。
又啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
韓義運啓曰,右副承旨洪益聞同副承旨朴永元今日不爲仕進,竝卽牌招,何如?傳曰,竝許遞,前望單子入之。
承旨前望單子入之,徐春輔·朴基宏落點。
韓義運啓曰,新除授左副承旨朴基宏,卽爲牌招,何如?傳曰,允。
以檢閱張敎根牌不進罷職傳旨,傳于韓義運曰,只推。
韓義運啓曰,檢閱張敎根,旣有只推之命,卽爲牌招入直,何如?傳曰,允。
李德鉉,以武二所試官意啓曰,臣所今日應講擧子三十五人內,入格二十一人矣,各技皆已畢試,仍爲計劃,修整榜目之意,敢啓。傳曰,知道。
李德鉉啓曰,試官之出榜詣闕,例也,而武二所監試官鄭禮容·李憲球謂有身病,自外徑歸,事甚未安。竝推考,何如?傳曰,允。
又啓曰,行大司憲金履載,掌令柳榮輔,崔命顯,持平李憲球牌不進,執義金喆遠,持平申萬休試所進去,監察茶時之意,敢啓。傳曰,知道。
以司諫鄭禮容,獻納朴鳴和,掌令柳榮輔·崔命顯,持平李憲球牌不進罷職傳旨,傳于李德鉉曰,只推。
兵曹口傳政事,副護軍單朴永元。
備邊司,以朴宗薰爲平安監司,申絅爲北兵使。
朴基宏啓曰,吏曹郞廳來言,平安監司下批政事,取稟。傳曰,當日爲之。
韓義運,以兵批言啓曰,前監司金敎根自吏曹送西矣,瓜滿監司,例爲隨品付樞銜,而資級係是嘉善,同中樞時無見窠,依例作闕下批之意,敢啓。傳曰,知道。
有政。吏批,行判書李羲甲進,參判李光文病,參議尹豐烈未肅拜,左副承旨朴基宏進,以尹秉烈爲修撰,朴晦壽爲副修撰,李錫奎爲禮曹判書,李沆爲戶曹參議,洪羲祖爲禮曹參議,趙庭和爲刑曹參議,趙寅永爲大司成,李光文爲知春秋,金魯敬爲弘文提學,洪羲臣爲右副賓客,權中任爲徽慶園令,金祖淳爲宗簿提調,趙貞喆爲內贍提調平安監司單朴宗薰,鏡城府使單申絅,同春秋單李光文。
兵批,行判書金履喬進,參判金啓河病,參議愼宜學病,參知李衡柱入直進,右承旨韓義運進,以洪羲臣,李勉昇爲知事,朴綺壽爲都摠管,李垕·閔學魯·洪應燮·趙行倫爲五衛將,安塾爲訓鍊僉正,金祉垕爲訓鍊判官,李元學爲訓戎僉使,同知二單金敎根·文大仁,僉知三單李元植·李元臣·鄭殷柱,上護軍李肇源,大護軍李錫奎·洪義浩,護軍洪羲俊·金熙華,朴綺壽·李鐵求·宋觀休,副護軍李友秀·林景鎭·李種穆·洪起燮·姜世倫·李羲準·李羲肇·洪益聞·李沆·朴歧壽,尹命圭,副司直朴晦壽·李嘉愚·沈鈁·尹秉烈·徐左輔,副司果趙忠植,金䥧·尹心圭·朴宗學,副司正李穆淵以上竝單付,北兵使單申絅,副摠管單朴綺壽。
以靖陵丁字閣碑閣修改畢役狀啓,傳于朴基宏曰,監董堂上以下別單捧入。
以檢閱張敎根牌不進罷職傳旨,傳于朴基宏曰,只推。
上在昌德宮。停常參·經筵。
李德鉉,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李鶴秀啓曰,明日·再明日英陵忌辰祭齋戒正日,二十五日·二十六日明陵忌辰祭齋戒正日相値,視事頉稟之意,敢啓。傳曰,知道。
李德鉉啓曰,合辭許久闕啓,事甚未安。除在外,試所進去外,呈告人員,竝卽牌招,何如?傳曰,允。
李鶴秀啓曰,行左承旨徐春輔今日不爲仕進,卽爲牌招,何如?傳曰,允。
李德鉉啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李鶴秀啓曰,檢閱張敎根旣有只推之命,卽爲牌招入直,何如?傳曰,允。
傳于李鶴秀曰,左承旨許遞,前望單子入之。
承旨前望單子入之,洪命周落點。
傳于韓義運曰,召對爲之。
李德鉉啓曰,行大司憲金履載,掌令柳榮輔·崔命顯,持平李憲球牌不進,執義金喆遠,持平申萬休試所進去,監察茶時之意,敢啓。傳曰,知道。
以司諫鄭禮容,獻納朴鳴和,掌令柳榮輔·崔命顯,持平李憲球牌不進罷職傳旨,傳于李德鉉曰,只推。
以右承旨洪命周牌不進罷職傳旨,傳于韓義運曰,只推。
以檢閱張敎根牌不進罷職傳旨,傳于韓義運曰,只推。
韓義運,以禮曹言啓曰,安邊府神懿王后誕降舊基豎碑時,碑文纔已書寫,故草圖書以入,正本今方齎送,而豎碑日子,以來四月初一日,前已啓下矣。以今事勢,刻字工役,萬無趁期之望,更爲擇日下送,何如?傳曰,允。
李德鉉,以摠戎廳言啓曰,本廳中軍今當差出,而擬望之人乏少,堂上·兵使及外任,竝擬,何如?傳曰,允。
行護軍朴綺壽疏曰,伏以,臣以菲才,猥膺藩寄,夙夜兢惕,僨誤是懼,乃於遞解之日,因漂船鐵物事,竟至籌司之論罷,邊政至重,料事不審,報辭疎漏,無所逃罪,豈敢以本事之莫可以常理究測,有所自解哉?奉承嚴命,惶恧靡措,替納密符,歸伏私次,追訟愆尤,無面可顯,不自意,日前承宣特除,敍命繼下,聖眷隆重,逈出常格,無狀賤臣,何以得此於聖明也?臣雖至愚極陋,而亦具犬馬戀主之誠,三載逖違之餘,敢不竭蹶承命,以效反面之義?而臣於其時,非但病情之適苦,竊念當官溺職,自速譴何,曾未幾何,猥蒙甄收,未敢爲遽然出膺計,旋蒙恩遞,得以隨便將息,今玆又叨見職,除旨聯翩,不勝感祝。臣抑又聞之,冥升有戒,過福招災,向來亞卿晉擢之命,是豈如臣賤品所可承當哉?噫臣之通籍立朝,周旋邇列,二十年于玆矣。駑駘下乘,樗櫟散材,文質無當,百不猶人,而庇覆剪拂,曲蒙恩造,歷揚內外,罔非踰涯,近自三四年來,又驟躐華顯,兜攬殆遍,每一循省,若隕淵谷,況玆朝家命德之器,其重顧何如也?而不少留難,擧以畀之,軒鶴之譏,梁鵜之刺,在臣身有未暇論,而其於累聖朝愼惜名器之政,諒非細故也。臣於初承恩命之時,封上辭本,而際蒙嚴譴,未及登徹,泯黙至此,此又臣惶愧之一端也,今何可諉以時日稍久,而恬若固有,不思所以辭免也哉?玆敢略暴情實,仰瀆崇嚴。伏乞聖慈,俯垂鑑諒,將臣新授爵級,亟賜收還,以重公器,以安私分焉,臣無任云云。答曰,省疏具悉。卿其勿辭行公。
乙酉三月二十二日辰時,上御熙政堂。召對入侍時,檢校待敎李鶴秀,參贊官韓義運,侍講官李渭達,檢討官徐相祿,假注書金龍翼,記注官金履喆·金景濂各持孟子第一卷,以次進伏訖。上命開卷讀之。渭達讀自孟子對曰取之而燕民悅則取之,止文王是也。上曰,文義陳之。渭達曰,齊王之伐燕,志在於闢土地,而不在於拯水火,則燕民其肯悅服乎?戰國之時,天下之亂極矣,時君世主苟能行仁政於天下,則天下可運諸掌上,此孟子所以憂歎也。大抵人君之爲民父母者,行仁政如文王而後可也,發政施仁,文王之德也,視民如傷,文王之仁也,於是乎恩及兆民,澤流萬世,伏願殿下以文王爲法焉。上命掩卷。鶴秀曰,新除授承旨洪命周,卽爲牌招察任,何如?上曰,依爲之。出擧條仍命退,諸臣以次退出。
上在昌德宮。停常參·經筵。
韓義運啓曰,大司憲金履載,掌令柳榮輔·崔命顯,持平李憲球呈辭,執義金喆遠,持平申萬休試所進,監察茶時之意,敢啓。傳曰,知道。
又啓曰,右承旨洪命周,今日不爲仕進,卽爲牌招,何如?傳曰,許遞,前望單子入之。
承旨前望單子入之,金箕殷落點。
李德鉉啓曰,三品官之無得過三日循例請牌曾有定式矣,禮曹參議洪羲祖除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
韓義運啓曰,檢閱張敎根,旣有只推之命,卽爲牌招入直,何如?傳曰,允。
韓義運,以弘文館言啓曰,上番應敎李渭達差祭出去,副應敎徐有素試所進去,校理朴升鉉·南履懋,副校理朴英載,修撰金大坤在外,副校理一員未差,本館上番闕直,事甚未安。修撰尹秉烈,副修撰朴晦壽,竝卽牌招,以爲推移姑陞入直之地,何如?傳曰,允。
又以弘文館言啓曰,本館下番,副修撰臣徐相祿以訓鍊都監從事官,軍布上下時,今日晝仕出去之意,敢啓。傳曰,知道。
又以都摠府言啓曰,副摠管李惟秀以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
傳于李德鉉曰,留院公事入之。
以靖陵丁字閣碑閣,修改畢役後別單,傳于韓義運曰,監董堂上廣州留守金在昌,熟馬一匹面給,各務策應廣州判官李憲祖內下鹿皮一令賜給,兼監役本陵直長尹行德,參奉沈宜晩竝陞敍,別看役李海承·徐恭修竝加資,都牌將安喆模等八人各上弦弓一張賜給,捕校姜渭達等二人各木布各二疋賜給,書吏守僕守護軍工匠等,竝依壬午年例施賞。
以禮曹參議洪羲祖牌不進罷職傳旨,傳于韓義運曰,只推。
以修撰尹秉烈,副修撰朴晦壽牌不進罷職傳旨,傳于韓義運曰,只推。
以檢閱張敎根牌不進罷職傳旨,傳于韓義運曰,只推。
兵曹以金晳爲摠戎中軍。
韓義運,以侍講院言啓曰,右副賓客洪羲臣時在京畿竹山地,斯速乘馹上來事,下諭,何如?傳曰,允。
上在昌德宮。停常參·經筵。
辰時巳時,日暈。
朴基宏啓曰,行大司憲金履載,掌令柳榮輔·崔命顯,持平李憲球呈辭,執義金喆遠,持平申萬休試所進去,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
韓義運啓曰,檢閱張敎根,旣有只推之命,卽爲牌招入直,何如?傳曰,允。
傳于朴基宏曰,回還使臣留待。
傳于朴基宏曰,回還使臣入侍。
傳于韓義運曰,召對爲之。
韓義運,以弘文館言啓曰,應敎李渭達差祭,副應敎徐有素試所進,校理南履懋·朴升鉉,副校理朴英載,修撰金大坤在外,副校理一員未差,本館上番闕直,事甚未安。修撰尹秉烈,副修撰朴晦壽,旣有只推之命,竝卽牌招,以爲推移姑陞入直之地,何如?傳曰,允。
以檢閱張敎根牌不進罷職傳旨,傳于韓義運曰,只推。
朴基宏,以禁衛營言啓曰,謹依定式,臣相亮進詣南壇,奉審摘奸,則壇上與階砌紅箭門內外俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
乙酉三月二十四日午時,上詣熙政堂,回還使臣入侍時,左副承旨朴基宏,假注書金龍翼,記注官全允淡·李湜,副使李光憲,書狀官李鎭華以次進伏訖。上曰,使臣進前,光憲進前,上曰,無事往還乎?光憲起伏奏曰,王靈攸曁,無事往還矣。光憲曰,方物餘剩數目,與癸未咨文,多寡相左,至於八種之不符,幾至生梗,往復禮部,幸而無事,此後則另加審愼,更無差誤之意,申飭禮曹承文院,何如?上曰,依爲之。出擧條上命使臣先退,光憲等退出,又命退,承史以次退出。
乙酉三月二十四日酉時,上御熙政堂。召對入侍時,參贊官韓義運,檢校待敎徐憙淳,檢討官徐相祿,假注書李遇榮,記注官李湜,記事官金鍏,各持孟子第一卷,以次進伏訖。上命開卷讀之。相祿讀自以萬乘之國,止亦運而已矣。上曰,文義陳之。相祿曰,鄒傳一篇宗旨,皆是遏人慾存天理之義也,此章以水火譬之者,卽得天意順民心,然後可以行之,自然底道也。蓋善端之發,如泉始達,如火始燃,所當擴充而流行,則有若源泉混混不舍晝夜,盈科而後進,放于四海者類,而人慾之害,無異於炎炎至於燎原,涓涓至於懷襄者也,存理遏慾之間,可不警惕哉?伏願此等處鑑戒焉。上命掩卷。仍命退,諸臣以次退出。
上在昌德宮。停常參·經筵。
藥房提調金履喬,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴基宏啓曰,行大司憲金履載,掌令柳榮輔·崔命顯,持平李憲球呈辭,執義金喆遠,持平申萬休試所進去,監察茶時之意,敢啓。傳曰,知道。
韓義運啓曰,玉堂備員間視事頉稟之意,敢啓。傳曰,知道。
傳于韓義運曰,禮房承旨馳詣明陵,奉審摘奸局內諸陵,一體奉審以來。
朴基宏啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵日次私習云矣,敢啓。傳曰,雨勢如此,後日次爲之。
朴基宏,以都摠府言啓曰,今此動駕時,侍衛,寶劍守宮,當爲備員,而都摠管金基厚呈辭,沈象奎·金蓍根,副摠管金鐮俱有實病,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。
朴基宏啓曰,因都摠府草記,今此動駕時,侍衛·寶劍守宮,當爲備員,而都摠管金基厚呈辭,沈象奎·金蓍根,副摠管金鐮俱有實病,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
摠管前望單子入之,都摠管李肇源·金魯敬·洪義浩,副摠管金守基落點。
禮曹,來五月初七日景祐宮夏享祭親祭取稟,奉敎恭依。
傳于韓義運曰,景祐宮仲朔祭王世子亞獻之節,依例磨鍊。
以修撰尹秉烈,副修撰朴晦壽牌不進罷職傳旨,傳于韓義運曰,只推。
韓義運,以弘文館言啓曰,本館上番闕直,已至多日,事甚未安。修撰尹秉烈,副修撰朴晦壽,旣有只推之命,竝卽牌招,以爲推移姑陞入直之地,何如?傳曰,允。
韓義運啓曰,檢閱張敎根旣有只推之命,卽爲牌招入直,何如?傳曰,允。
以修撰尹秉烈,副修撰朴晦壽牌不進罷職傳旨,傳于韓義運曰,只推。
以檢閱張敎根牌不進罷職傳旨,傳于韓義運曰,只推。
韓義運,以吏曹言啓曰,卽接司僕寺牒報,則以爲,今此毓祥宮擧動時,本寺正例爲進輿差備矣,正有闕之代,卽爲變通云,司僕寺正有闕之代,口傳備擬以入之意,敢啓。傳曰,知道。
吏曹口傳政事,以趙忠植爲司僕正。
李德鉉啓曰,試官之出榜詣闕,例也,而文二所參試官徐有素,監試官申萬休謂有身病,自外徑歸,事甚未安。竝推考,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
又以鑄錢所言啓曰,鑄錢今已畢役,新錢都數爲三十六萬七千五百兩零,而除出諸般應下,則實利爲三萬七千兩零,禁營錢儲,自來不敷,排辦無路,故隨其鑄出,各衙門留庫錢中,換舊取用矣,旣已撤鑄,新錢積置,勢難遲待年久,來四月爲始,許令行用銅鐵之取用於戶曹者,爲九萬餘斤,而此與合設有異,以利條中四千兩,屬之該曹之意,敢啓。傳曰,知道。
上在昌德宮。停常參·經筵。
自卯時至申時,灑雨下雨,測雨器水深三分。
李德鉉啓曰,行大司憲金履載,執義金喆遠,掌令柳榮輔·崔命顯,持平申萬休·李憲球呈辭,監察茶時之意,敢啓。傳曰,知道。
韓義運啓曰,明日動駕,承旨當爲備員,而右副承旨沈能稷在外,何以爲之?敢稟。傳曰,許遞,前望單子入之。
承旨前望單子入之,朴歧壽落點。
韓義運啓曰,新除授右副承旨朴歧壽,卽爲牌招,何如?傳曰,允。
又啓曰,明日動駕,承旨當爲備員,而新除授右副承旨朴歧壽在外,何以爲之?敢稟。傳曰,許遞,前望單子入之。
承旨前望單子入之,李羲準落點。
韓義運啓曰,新除授同副承旨李羲準,卽爲牌招,何如?傳曰,允。
又啓曰,檢閱張敎根,旣有只推之命,卽爲牌招入直,何如?傳曰,允。
傳于朴基宏曰,出宮時王世子隨駕,衛內磨鍊,還宮時,衛外磨鍊。
傳于韓義運曰,明日還宮時,當詣藏譜閣展拜,王世子隨詣,該房知悉。
傳于朴基宏曰,明日出宮內門路,以協陽門爲之。
朴基宏,以都摠府言啓曰,今此動駕時,侍衛寶劍,守宮當爲備員,而都摠管李肇源在外,洪義浩·金魯敬,副摠管朴蓍壽俱有實病,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。竝許遞,以在京無故人口傳差出
兵曹口傳政事,以金相休·呂東植·李文會爲都摠管,許溟爲副摠管。
兵曹,副摠管單呂東植·李文會。
韓義運,以弘文館言啓曰,校理朴升鉉·南履懋,副校理朴英載,修撰金大坤在外,副校理一員未差,本館上番闕直,事甚未安。修撰尹秉烈,副修撰朴晦壽,旣有只推之命,與應敎李渭達,副應敎徐有素,一體牌招,以爲推移入直之地,何如?傳曰,允。
又以侍講院言啓曰,明日擧動時,宮官當爲全數進參,而司書李憲瑋未肅拜,無以備員,卽爲牌招察任,何如?傳曰,允。
以檢閱張敎根牌不進罷職傳旨,傳于韓義運曰,只推。
以應敎李渭達,副應敎徐有素,修撰尹秉烈,副修撰朴晦壽牌不進罷職傳旨,傳于韓義運曰,只推。
以司書李憲瑋牌不進罷職傳旨,傳于韓義運曰,只推。
韓義運,以禮曹言啓曰,今此乙酉式年文科會試試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓曰,今此乙酉式年文科會試試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
又以禮曹言啓曰,來五月初七日景祐宮仲朔祭親行事,命下矣。雜科放榜,在於同月初六日,而齋戒相値,不可不退定,故令日官池宅龜推擇,則同月十二日巽時爲吉云,以此日時定行,而原粘目中付標以入之意,敢啓。傳曰,知道。
李德鉉,以義禁府言啓曰,明日毓祥宮·延祜宮·宣禧宮·擧動時,本府都事皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,本府都事皆以擧動時各差備進參,而明日文科會試時,禁亂官無以推移,假都事一員,令該曹口傳差出,以爲分排之地,何如?傳曰,允。
上在昌德宮。停常參·經筵。
大駕詣毓祥宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。仍詣宣禧宮展拜後,王世子板位問安。答曰,知道。內閣·政院·玉堂·藥房口傳問安。答曰,知道。
朴基宏啓曰,司僕寺內乘來言,捲簾,取稟。傳曰,捲三面。
韓義運啓曰,來初一日輪對日次矣,敢稟。傳曰,當次人受點,後日次待令。
又啓曰,檢閱張敎根,旣有只推之命,卽爲牌招入直,何如?傳曰,允。
李德鉉啓曰,卽者義禁府都事來言,今日動駕時駕側鳴錚罪人柳七建等八人,移送秋曹云矣,敢啓。傳曰,知道。
以檢閱張敎根牌不進罷職傳旨,傳于韓義運曰,只推。
朴基宏,以兵曹言啓曰,今三月十七日武臣堂上祿試射,以後日退行事,草記蒙允矣,今二十八日設行,而試官望備擬以入之意,敢啓。傳曰,知道。
乙酉三月二十七日辰時,大駕詣毓祥宮·延祜宮·宣禧宮展拜擧動入侍時,行都承旨李鶴秀,行左承旨金箕殷,右承旨韓義運,左副承旨朴基宏,右副承旨李德鉉,同副承旨李羲準,假注書李遇榮·金龍翼,記注官全允淡,記事官金鍏,直提學趙鍾永,檢校待敎金正喜以次侍立,時至,通禮跪啓請外辦。上具翼善冠·衮龍袍,乘輿出宣化門,藥房提調金履喬進前奏曰,侵早勞動,聖體,若何?上曰,一樣矣。出協陽門,通禮跪啓請降輿乘輦。上降輿乘輦進發,由肅章門·進善門·敦化門,王世子祗迎後,仍爲隨駕,上至毓祥宮大門外,通禮跪啓請降輦乘輿。上降輦乘輿,入齋室,少頃,上與王世子詣板位,行再拜禮,仍入室奉審,仍詣奉安閣,詣板位,行四拜禮,奉審,還入齋室,命書傳敎曰,王世子問安,置之,仍敎曰,問安勿爲之事。出榻敎仍以步輦詣延祜宮,展拜奉審如上儀,百官行禮置之事。出榻敎命書傳敎曰,王世子問安,置之,仍敎曰,問安勿爲之事。出榻敎還入毓祥宮齋室,少頃,通禮跪啓請外辦。上與王世子,乘輿至宣禧宮,入齋室後,命書傳敎曰,王世子問安,置之,仍敎曰,問安勿爲之事。出榻敎詣板位,行再拜禮,仍入齋室奉審後,命書傳敎曰,宣禧宮展拜後,詣藏譜閣時,王世子祇迎及問安,竝置之,仍敎曰,藏譜閣展拜後,懿昭廟當一體展拜,王世子亦當行禮,該房知悉,還入齋室,命書傳敎曰,藏譜閣展拜時,百官行禮,置之,通禮跪啓請外辦。上乘輿出宮大門外,通禮跪啓請降輿乘輦。上降輿乘輦,仍詣藏譜閣,入齋室後,問安勿爲之事。出榻敎展拜後,問安勿爲之事。出榻敎仍以步輦詣懿昭廟,展拜奉審訖,通禮跪啓請外辦。上乘輿出宮大門外,通禮跪啓請降輿乘輦。上降輿乘輦,由六曹前路,敦化門·進善門,肅章門,至協陽門外,通禮跪啓請降輦乘輿。上降輦乘輿,入協陽門,宣化門還內後,命書傳敎曰,王世子問安,置之,仍敎曰,問安勿爲之事。出榻敎出標信解嚴,諸臣以次退出。
上在昌德宮。停常參·經筵。
朴基宏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李德鉉啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,檢閱張敎根,旣有只推之命,卽爲牌招入直,何如?傳曰,允。
朴基宏啓曰,摠戎使朴周壽掃墳事,今方出去,而仍佩往來,已有命下矣。將兵之任,不可無一刻摠察之人,何以爲之?敢稟。傳曰,禁將兼察。
又啓曰,摠戎使禁將兼察事,命下矣。兼察摠戎使柳相亮,卽爲牌招聽傳敎,何如?傳曰,允。
李德鉉啓曰,行大司憲金履載,執義金喆遠,掌令柳榮輔,持平申萬休·李憲球牌不進,掌令崔命顯試所進去,監察茶時之意,敢啓。傳曰,知道。
以執義金喆遠,掌令柳榮輔,持平申萬休·李憲球,司諫鄭禮容,獻納朴鳴和,正言李淵祥牌不進罷職傳旨,傳于李德鉉曰,只推。
以檢閱張敎根牌不進罷職傳旨,傳于韓義運曰,只推。
以咸鏡監司沈能岳狀啓,咸興府民家失火事,傳于李羲準曰,聞甚矜惻,元恤典外,別加顧助事,分付。
韓義運,以弘文館言啓曰,校理朴升鉉·南履懋,副校理朴英載,修撰金大坤在外,副校理一員未差,本館上番闕直,事甚未安。應敎李渭達,副應敎徐有素,修撰尹秉烈,副修撰朴晦壽,旣有只推之命,竝卽牌招,以爲推移入直之地,何如?傳曰,允。在外玉堂許遞,與未差之代,前望單子入之。
玉堂前望單子入之,校理沈英錫·朴光錫,副校理尹心圭·李憲瑋,修撰金䥧落點。
韓義運,以吏曹言啓曰,贈諡忠康公權濤延諡,來四月初八日,定行於慶尙道丹城地鄕家云矣,敢啓。傳曰,知道。
李羲準,以戶曹言啓曰,時御所內各司,依定式發遣本曹正郞臣李謙秀與兵曹參議臣愼宜學,佐郞臣金秀萬,東所衛將臣金性淵,西所衛將臣李元植,南所衛將臣李元臣,北所衛將臣金奎浩,眼同看審後,有頉處別單書入,而修改則擇日擧行,何如?傳曰,允。
朴基宏,以訓鍊都監言啓曰,今此式年武科殿試時,本局將校·軍兵及漢旅武藝廳中直赴應試之類,別單書入之意,敢啓。傳曰,知道。
又以禁衛營言啓曰,今此乙酉式年武科殿試時,本營將官·將校·軍兵中直赴應試應頉人,別單書入之意,敢啓。傳曰,知道。
又以御營廳言啓曰,今此式年武科殿試時,本廳將校·軍兵直赴應試人,別單書入之意,敢啓。傳曰,知道。
又以摠戎廳言啓曰,今此乙酉式年武科殿試時,本廳付料軍官別破陣吹鼓手及南陽·坡州·長湍別驍士直赴應試人,別單書入之意,敢啓。傳曰,知道。
義禁府啓目,兔山縣監洪鍾英原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
李德鉉,以義禁府言啓曰,卽接月令醫員李彦邦手本,則時囚罪人洪鍾英,素患冷積之症,處濕添劇,肚臍橫亘,食飮全却,目下症形,實爲危篤云,罪人病勢如此,則一邊保放,一邊草記,曾有定式矣。洪鍾英,姑爲保放之意,敢啓。傳曰,知道。
又以義禁府言啓曰,咸鏡前監司沈能岳狀啓內,鏡城前判官朴長輿罪狀,令攸司稟處事,啓下矣。朴長輿今方待命,拿囚之意,敢啓。傳曰,知道。
行大護軍洪義浩疏曰,伏以,各宮展拜,回鑾萬安,下情欣忭,冞增耿結,仍伏念臣,狗馬之齒,今爲六十八,桑楡景短,蒲柳先零,疾病漸以癃痼,遭罹間又奇怪,退伏田里,隨分自靖,亦旣有年。惟我殿下,恩無棄物,簪履不遺,向年批旨,責以朝端之永謝,邇來眷注,屢勤職名之收錄,臣於是,感戴恩造,趨依京輦,筋力奔奏,不計顚踣,而忽於前月之初,猝患風痰危症,口眼喎斜,手足癱瘓,奄奄床笫,轉側須人,居然五旬有餘矣。恩陞一資,叩謝無因,水部周廬,除旨聯翩,屢犯違傲,悚蹙徒切,伏枕思惟,秪有乞身歸里,歌詠聖澤,冀免乎貪榮尸祿之罪而已。噫,七十致事,禮經之大防也,陳力就列,不能者止,亦古今之通義也。顧臣不肖,事我先大王十七年,事我殿下又二十五年矣。近密周旋,內外揚歷,罔非踰濫,何往匪恩,而有百僨誤,無一報答,每自循省,愧懼山積,今焉七十年至,只隔一歲,而復起陳力,此生已矣。況臣求退一念,有至切情私之絶與人異者,安得不披瀝一籲於仁覆之下乎?臣之祖故禮判孝敏公臣重孝,事我英宗大王三十餘年,偏被恩遇,自在廈氈之啓沃,已蒙知心之諭,逮夫鄕里之休沐,時用招旌之禮,年未至而告病,章凡三上,特許格外之休致,仍命宣麻于鄕廬,又以今以手書代其臨宣八字寶墨書下,恩渥曠絶,至今搢紳之所共傳誦者也。臣之父故判敦寧貞翼公臣秀輔,荷兩祖不世之遇,操勵忠直,位躋崇顯,而文學政事,朝議共推,吉士福人,天褒屢及,甲寅之冬,疏暴臣祖之志事,再請繼世之休退,我寧考恩批特準,親臨宣麻于映花之堂,仍命臣兄弟扶腋隨後,咫尺前席,恩言鄭重,旣示朝廷奬恬之義,復侈家庭趾美之褒,左右簪紳之環而觀者,無不灑然動色,及其父子兄弟退歸私次,臣之兄故參判臣仁浩,垂涕語臣曰,吾家之兩世恩休,事旣曠古,吾兄弟幸又策名立朝,若又獲及年至,奉身繼躅,無墜家聲,豈非至願大幸乎?臣旣樂聞,心與之約,不幸數年之後,臣兄奄先朝露,臣獨樗櫟頑存,官已濫矣,榮又極矣,差過一年,準擬陳情,同朝諸人,疇不聞知,矧今一疾沈綿,陳列無期,雖欲力疾赴公,將不免前扶後擁,蹩躠蹣跚於班聯之間,徒爲輿儓之嗤點,恐貽薦紳之羞恥,似此貌樣,竊嘗爲人代悶,臣若躬蹈,寧不自恧于中,況臣情私,如右所陳,或慮遲待之計,反齎不瞑之恨,此約未踐,此願未遂,則九泉他日,將以何辭,歸見臣先父先兄乎?臣情到此,良亦慼矣,惟是臣家之世受國恩,天地無涯,臣身之厚沐隆私,河海莫量,涓埃圖報,一段未泯,及身康健,便訣明時,是豈臣平日之所自期乎?只緣病故如此,情切如此,氷炭交中,若添一症,恩念雖解職任,賤名尙廁仕籍,玆不得不收召精神,冒昧鳴號,竊庶幾聽卑之天,有所惻然而垂憐耳。伏望殿下,俯賜鑑諒,特降一兪之音,仍侈三字之銜,豈獨私門之至榮?抑亦昭代之令典,恩山德海,隕結是期,雖死之日,猶生之年,臣謹當歸伏桑梓,頌祝昇平,以伸餘生不報之報,若復賴天之靈,病或少可,亦當擔舁入都,時奉朝請,瞻蓬萊五色之雲,獻華封萬壽之祝,區區微願,止於斯已,臣無任云云。答曰,省疏具悉所請。卿不至甚老,豈可以一時之病,遽請休退乎?
平安監司朴宗薰疏曰,伏以,臣竊以爲,爲國家大計,莫先於選任藩臣也。夫擁節旄總方維,陟黜守令,撫綏民生者,孰非斯任,而若其綦重且艱,惟關西是已。臣於年前,奉使過是邦,北涉浿滻,朅來乎玄菟·樂浪之郊,訪井區之遺跡,想像仁賢之敎,瞰靺鞨之舊境,激昂疆場之思,至於廒實之贏耗,民産之殷悴,縱非過路之所可斟酌,而略綽彷彿於風謠物色之間者,亦可見昔盛而今衰,詢諸土人,皆以爲,自經曩歲饑饉兵戈以後,人民凋瘵,公私罄匱,視之三數十年前,邈若隔世,至有歎息泣下者,苟欲喣濡發潤,潼滃降液,俾彼汦汦含甘吮滋,挽回宿昔之富庶焉,則乃方伯事耳。臣以是益知此時方伯之爲重且艱,非諸路比也,豈意今日,乃以身當斯任乎?此誠萬萬不敢當之命也。臣之伎倆底蘊,不煩自列,已爲上下之所悉,而第有一言可斷者,臣嘗承乏,冒膺於按藩之任者再矣。前後政績,無善可紀,皆不過黽俛歲餘,輒不效自引而去耳。況今所叨,經理剸裁之難,不翅昔所曾莅之地,且臣見狀病孱衰謝之甚,非復往者治藩之時,此在臣量入之義,已較然可質,而在朝家綜核之政,又安用此已試蔑效之人乎?目擊身經,諒非駕說,利鈍得失,灼然可指,誤恩所及,若驚以懼瀝心呼籲,不暇蔓辭。伏乞聖明,穆然遠覽,諒臣言之非出飾讓,念藩寄之不宜輕授,亟改臣新授平安道觀察使之任,俾公器重而私分靖焉,臣無任云云。答曰,省疏具悉。卿其勿辭,往欽哉。
江原監司洪敬謨疏曰,伏以,臣猥膺藩宣之命,行將受節東出矣。臣之父母墳山,在於公淸道天安地,而身係朝籍,久曠省謁,今當遠離,誠切拜掃,且況間蒙追榮之典,益增不洎之痛,焚黃告慶,情私冞切,請由省楸,近例則然,玆敢冒陳短章,仰暴私懇。伏乞聖慈,俯垂矜諒,特許往來之暇,以伸至切之情,不勝大願,臣無任云云。答曰,省疏具悉。卿其往省焉。
禮曹參議洪羲祖疏曰,伏以,臣蔭庇愚騃,揚歷僥濫,通籍十七年之間,周旋禁近,實逾涯分,心常兢惕,念絶進取,千萬不自意,伏遇我殿下園寢志感之辰,獲與駿奔之列,猥陞緋玉之階。況臣父恩資,纔未及旬日,荐頒華誥,闔門榮感,曾未幾何,伏奉此春曹佐貳新授之命,臣豈不欲蹶趨承,以伸含戴之私,而第於向來獻納朴鳴和避嫌之啓,有不可晏然者,臣於昨秋,適在館直,目見兩臺臣迭投疏匭,或稱言事,事售挾襍,恐致朝著之不靖有懷無隱,略陳愚見,過蒙優納之批旨矣。至若朴鳴和之疏,臺諫雖許以風聞論事,我朝科禁,至嚴且重,赫蹄換封,科弊之大奸也,此而疏陳,何不請覈?此臣所以以大體相規,而亦未嘗不許以近似,今於引避之辭,謂臣以昨年初試時摘奸備郞也。證以奸弊之詳知,譏以疏論之相反,場屋奸弊,臣苟詳知,則摘發請覈,何後於人,疏辭曲直,欲質公評,而聖批昭揭,人皆仰覩,臣何必呶呶辨明,重傷事面也哉?噫,臣之一言,本出於靖朝象存臺體而已。於鳴和則尤無深意,不過是責備語也。請勘亦秤輕重,竊自附於忠厚之風,而緣臣疲劣,反詈及此,新除之下,出膺無路,冒犯違傲,歷日悚蹙,玆敢略暴難安之義。伏乞聖明,俯賜鑑諒,亟遞臣職,仍治臣瀆擾之罪,千萬幸甚,臣無任云云。省疏具悉。又何必說往說來乎?爾其勿辭察職。
上在昌德宮。停常參·經筵。
李德鉉啓曰,行大司憲金履載,執義金喆遠,掌令柳榮輔,持平申萬休·李憲球呈辭,掌令崔命顯試所進去,監察茶時之意,敢啓。傳曰,知道。
韓義運啓曰,檢閱張敎根,旣有只推之命,卽爲牌招入直,何如?傳曰,允。
以應敎李渭達,副應敎徐有素,修撰尹秉烈,副修撰朴晦壽牌不進罷職傳旨,傳于韓義運曰,只推。
韓義運,以弘文館言啓曰,本館上番闕直,事甚未安。應敎李渭達,副應敎徐有素,修撰尹秉烈,副修撰朴晦壽,旣有只推之命,與新除授校理朴光錫,副校理李憲瑋,一體牌招,以爲推移入直之地,何如?傳曰,允。
李德鉉啓曰,卽者持平申萬休以其親病,投章徑歸,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于韓義運曰,發遣吏郞,諸執事淸齋與否,摘奸以來。
韓義運,以禮曹言啓曰,來四月十三日乙酉式年文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之,而處所以何處擧行乎?敢稟。傳曰,親臨磨鍊,處所以仁政殿爲之。
朴基宏,以兵曹言啓曰,來四月十三日乙酉式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,命官,訓鍊院爲之。
上在昌德宮。停常參·經筵。
藥房提調金履喬,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李德鉉啓曰,行大司憲金履載,執義金喆遠,掌令柳榮輔·崔命顯,持平李憲球呈辭,持平申萬休在外,監察茶時之意,敢啓。傳曰,知道。
朴基宏啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于韓義運曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
李鶴秀啓曰,行左承旨金箕殷,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪起燮落點。
李鶴秀啓曰,新除授左副承旨洪起燮,卽爲牌招,何如?傳曰,允。
以應敎李渭達,副應敎徐有素,校理李光錫,副校理李憲瑋,修撰尹秉烈,副修撰朴晦壽牌不進罷職傳旨,傳于朴基宏曰,只推。
以檢閱張敎根牌不進罷職傳旨,傳于朴基宏曰,只推。
朴基宏,以弘文館言啓曰,校理朴光錫,修撰尹秉烈,副修撰徐相祿·朴晦壽差祭,校理沈英錫,副校理尹心圭在外,本館上番闕直,事甚未安。應敎李渭達,副應敎徐有素,副校理李憲瑋旣有只推之命,竝卽牌招,以爲推移入直之地,何如?傳曰,允。
朴基宏啓曰,檢閱張敎根,旣有只推之命,卽爲牌招入直,何如?傳曰,允。
傳于李羲準曰,召對爲之。
傳于洪起燮曰,留院公事入之。
傳于洪起燮曰,檢閱張敎根陞六。
以檢閱張敎根牌不進罷職傳旨,傳于韓義運曰,只推。
韓義運,以戶曹言啓曰,臣晩錫與正郞臣李晦淵,進詣慶熙宮差備內,啓下手本中有頉處及內各司有頉處,眼同一一看審後,次次修改,而擇日擧行之意,敢啓。傳曰,知道。
又以戶曹言啓曰,臣晩錫與左郞臣金箕默,工曹判書臣金蓍根,佐郞臣金晉敎,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣椽木一箇朽傷,蠶壇碑閣雨漏三庫,追慕洞碑閣雨漏三庫,淨業院碑閣雨漏三庫,流霞亭雨漏一庫,養正齋雨漏二庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
洪起燮,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,夜禁法意,何等嚴重,而去夜二更量,前額外禁軍閑良金箕然,訓鍊院習讀南履完犯夜被捉,而金箕然則身被衰衣,爛熳泥醉,作黨無賴,毆打邏卒,傷處狼藉,如此蔑法頑悖之類,決不可尋常處之。南履完係是朝官,依例移送義禁府,金箕然移送秋曹,照法嚴勘,何如?傳曰,允。
又以義禁府言啓曰,因御營廳啓辭,去夜二更量,犯夜被捉人訓鍊院習讀南履完,係是朝官,依例移送義禁府,照法嚴勘事,允下矣。南履完今方待命拿囚,而取考律文,則大明律夜禁條,有曰犯夜拒捕者杖一百,大典通編雜令條,有曰王府決杖,代以金贖云矣。南履完依法典杖一百收贖,放送之意,敢啓。傳曰,知道。
又以義禁府言啓曰,卽接月令醫員李彦邦手本,則時囚罪人朴長輿,素患風眩之症,又添毒感,身熱頭疼,飮食全却,目下症形,實有難保之慮云,罪人病勢如此,則一邊保放,一邊草記,曾有定式矣。朴長輿,姑爲保放之意,敢啓。傳曰,知道。
兵曹,來四月十三日乙酉式年武科訓鍊院命官殿試時直赴殿試人規矩,柳葉箭五矢一百二十步一巡一中,講書粗,以上取一技落點。
兵曹,來四月十三日乙酉式年武科訓鍊院命官殿試時元榜人規矩,貫革五矢一百三十步一巡一中,柳葉箭五矢一百二十步一巡一中,講書粗,以上取二技落點。
乙酉三月三十日午時,上御熙政堂。召對入侍時,檢校待敎李鶴秀,參贊官李羲準,檢討官金䥧,假注書金龍翼,記注官李湜,記事官金鍏各持孟子第一卷,以次進伏訖。上命開卷讀之。䥧讀自齊人伐燕取之,止千里畏人者也。上曰,閣臣讀之。鶴秀讀自書曰湯一征,止其蘇。上曰,參贊官讀之。羲準讀自今燕虐其民,止猶可及止也。上曰,文義陳之。䥧曰,千里於七十里爲十五倍之地,而爲政與畏人高下之若是懸殊者,豈有他哉?亶在於仁政之行不行耳,雖然仁政豈徒行哉?亶在於人君之先修其德,而修德亦有本焉,實在日新時敏之工也,日新時敏之工,又有本焉,惟典學以誠是已。伏乞深留聖念焉。上曰,閣臣陳之。鶴秀曰,玉堂已敷陳無餘,臣無更達之辭矣。上曰,參贊官陳之。羲準曰,玉堂所奏誠好矣,臣亦無更陳之文義矣。上命掩卷。仍命退,諸臣以次退出。
上在昌德宮。停常參·經筵。
李德鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李德鉉啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,宣川府使李誾彬下直,長弓一張,長箭一部,片箭一部,筒兒一箇賜給。
以應敎李渭達,副應敎徐有素,副校理李憲瑋牌不進罷職傳旨,傳于朴基宏曰,只推。
朴基宏,以弘文館言啓曰,本館上番闕直,事甚未安。應敎李渭達,副應敎徐有素,副校理李憲瑋,旣有只推之命,與校理朴光錫,修撰尹秉烈,副修撰朴晦壽,一體牌招,以爲推移入直之地,何如?傳曰,允。
李德鉉啓曰,正言李淵祥,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行大司憲金履載,執義金喆遠,掌令柳榮輔·崔命顯,持平李憲球牌不進,持平申萬休在外,監察茶時之意,敢啓。傳曰,知道。
以執義金喆遠,掌令柳榮輔·崔命顯,持平李憲球,司諫鄭禮容,獻納朴鳴和牌不進罷職傳旨,傳于李德絃曰,只推。
以京畿監司朴宗琦狀啓,驪州牧人物渰死事,傳于韓義運曰,人物渰死,聞甚矜惻,元恤典外,別加顧助,渰死人如有生前身還布,竝蕩減事,分付。
朴基宏,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李德鉉,以都摠府言啓曰,副摠管許溟,以御營中軍,軍兵等中日試射放事,南小營晝仕出去之意,敢啓。傳曰,知道。
朴基宏,以禮曹言啓曰,謹稽謄錄,則文廟酌獻禮後,親臨試士及放榜時,有王世子侍座之節矣,今亦依此磨鍊乎?敢稟。傳曰,依此磨鍊。
又以禮曹言啓曰,卽接晉州幼學鄭桓所志,則以爲,族姪志希,嫡妾俱無子,以其同姓八寸兄志湜第三子仁文,欲爲繼後,兩家諸族,相議完定,而志湜夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭桓所訴旣如此,依定式鄭志湜第三子仁文,立爲鄭志希之後,何如?傳曰,允。
李德鉉,以兵曹言啓曰,今此宗廟夏享大祭親臨誓戒時,別雲劍金箕殷,時無職名,依例口傳付軍職,何如?傳曰,允。
兵曹口傳政事,護軍單金箕殷。
李德鉉,以義禁府言啓曰,京畿監司朴宗琦狀啓內,長湍前府使李殷會·鄭來升·白泓鎭·李栻·李仁泳等罪狀,竝令攸司稟處事,啓下矣。李殷會·鄭來升·李栻·李仁泳,今方待命,拿囚,白泓鎭下去京畿楊州地云,依例發遣府書吏拿來,何如?傳曰,待待命拿囚。
又以刑曹言啓曰,御營廳啓辭內,夜禁法意,何等嚴重,而去夜二更量,前額外禁軍閑良金箕然,訓鍊院習讀南履完,犯夜被捉,而金箕然則身被衰服,爛熳泥醉,作黨無賴,毆打邏卒,傷處狼藉,如此蔑法頑悖之類,決不可尋常處之,南履完係是朝官,依例移送義禁府,金箕然移送秋曹,照法嚴勘,何如?傳曰,允事,命下矣。謹按律文,則大明律夜禁條有曰,若犯夜拒捕及打奪者杖一百,金箕然依此律,決杖一百後放送之意,敢啓。傳曰,知道。
公淸監司金學淳疏曰,伏以臣猥膺藩寄,辭不獲命,行將辭陛矣。臣之父墳,在於京畿楊州地,而省掃久曠,旣切霜露之感,祿養莫逮,冞增風樹之慟,今當遠離,情私難抑,慈敢冒陳衷懇,仰瀆崇嚴。伏乞聖慈,特許往省,俾伸至情,不勝幸甚,臣無任云云。答曰,省疏具悉。卿其往省焉。
正言李淵祥疏曰,伏以臣猥以無似,濫竊科第,榮塗一步,妄想不到,而徒藉先蔭,偏蒙聖簡,宮銜記注,左右兜攬,若固有之,每自循省,愧汗浹背,惟以奔走殫竭,爲一分報效之地矣。迺者薇垣新除,尤豈臣空疎湔劣者所可堪承也哉?夫諫諍之職,地望自別,責任尤重,上不可以濫授,下不可以冒據者也。數朔虛縻,鎭日違傲,縮伏旅次,秪切惶蹙,試牌累下,義重往役,逃遁不得,黽勉出膺,而試事纔竣,旋値動駕,獲參侍班,復近耿光,職固榮耀,寵極涯分,臣雖至愚,何敢言私,第伏念臣有烏鳥私情之萬萬至切者,臣之父年今七十有二矣,氣力衰邁,疾病侵尋,古人所謂事君之日長,事親之日短者,政爲臣準備語耳。噫,千里家鄕,離捨供職,今已經歲矣。晨昏久曠,寢食靡甘,安否間阻,夢魂若驚,卽接家信,臣父宿病,向因春寒之乖常,重添輪感,寒熱迭作,而食飮全却,神息昏涔,而起居須人,臣纔聞此報,心神飛越,方寸如灼,臣情到此,未暇緩聲,玆敢忙陳短章,徑尋鄕路。伏乞天地父母,俯垂矜察,亟遞臣所帶之職,以安私分,仍治臣擅行之罪,以嚴朝綱焉,臣無任云云。省疏具悉。爾其勿辭往護。
上在昌德宮。停常參·經筵。
李德鉉啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于洪起燮曰,明日出宮門路,以協陽門爲之。
以應敎李渭達,副應敎徐有素,校理朴光錫,副校理李憲瑋,修撰尹秉烈,副修撰朴晦壽牌不進罷職傳旨,傳于朴基宏曰,只推。
朴基宏,以弘文館言啓曰,本館上番闕直,事甚未安。應敎李渭達,副應敎徐有素,校理朴光錫,副校理李憲瑋,修撰尹秉烈,副修撰朴晦壽,旣有只推之命,校理沈英錫,自鄕上來云,一體牌招,以爲推移入直之地,何如?傳曰,允。
又以侍講院言啓曰,明日誓戒王世子陪參時,宮官當爲備員,而司書未差,無以備員,令政院稟旨差出,待下批牌招,以爲進參之地,何如?傳曰,允。
朴基宏啓曰,因侍講院草記,明日誓戒,王世子陪參時,宮官當爲備員,而司書未差,無以備員,令政院稟旨差出,待下批牌招事,允下矣。政官牌招,開政差出,何如?傳曰,前望單子入之。
司書前望單子入之,金羽根落點。
以公淸監司趙經鎭狀啓,鎭川縣民家失火事,傳于韓義運曰,聞甚矜惻,原恤典外,別加顧助事,分付。
李德鉉啓曰,行大司憲金履載,執義金喆遠,掌令柳榮輔·崔命顯,持平李憲球,牌不進,持平申萬休在外,監察茶時之意,敢啓。傳曰,知道。
以執義金喆遠,掌令柳榮輔·崔命顯,持平李憲球司諫鄭禮容,獻納朴鳴和牌不進罷職傳旨,傳于李德鉉曰,只推。
朴基宏,以吏曹言啓曰,今此宗廟夏享大祭親行時,祭官中時無職名人員,令該曹口傳付軍職,何如?傳曰,允。
兵曹口傳政事,護軍單趙鍾永。
兵曹口傳政事,副護軍朴岐壽,副司果朴英載·南履懋·林處鎭·朴宗休·張敎根,以上竝單付。
李羲準啓曰,弘文提學金魯敬,副應敎徐有素,校理朴光錫,副校理李憲瑋,修撰尹秉烈,副修撰朴晦壽,旣入闕中,不爲肅謝,直爲出去,事甚未安。竝推考,何如?傳曰,允。
朴基宏,以侍講院言啓曰,王世子進講書傳第四卷,今已畢講矣,第五卷繼講之意,敢啓。傳曰,知道。
洪起燮,以兵曹·工曹·漢城府·御營廳言啓曰,臣履喬,臣蓍根,臣相休,臣鴻周,今日宮城都城巡審時,鷹峰下後苑主脈補築處眼同看審,則修築之土石莎草,如前完固,左右水道疏導處,亦爲無頉之意,敢啓。傳曰,知道。
李德鉉,以刑曹言啓曰,今此謁聖放榜時,天童軍例自本曹待令,而文科則全數定給,武科則只給甲乙科事,曾有定式,今亦依此擧行之意,敢啓。傳曰,知道。
義禁府啓目,粘連向前洪鍾英亦,民家失火,延及邑倉,至有公穀之被燒,則雖非故犯之事,難免不察之失,以此照律,何如?判付啓依允。又啓目,木浦萬戶林敬喆原情云〈云〉。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,鏡城前判官朴長輿原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,長湍前府使李殷會·鄭來升·李栻·李仁泳等原情云云。問目內辭緣,泛稱遲晩,竝只所當請刑是白乎矣,曾經宣傳官,勿爲請刑,載在大典通編,竝只議處,何如?判付啓依允。
李德鉉,以義禁府言啓曰,保放罪人洪鍾英還囚議處,朴長輿還囚捧供以入,而兩囚病勢,一向未差,竝仍爲保放之意,敢啓。傳曰,知道。
吏曹參議尹豐烈疏曰,伏以臣於去月十二日,伏奉三銓除旨,於病伏呻吟之中,臣之叨拜是職,凡幾遭矣。不稱之實,雖不敢輒事煩瀆,而以一介樗散之賤,廁群彦林立之中,誤恩洊加,若偏臣身,榮感之極,繼以惶懼,不省所以自措,而目下賤疾,比前尤劇,風痺爲祟,而肢體尙患麻木,痰眩成痼,而精神去益昏瞀,委頓床笫,日事刀圭,束帶就列,有非旬日可期,屢度違召,跡涉慢蹇,惟譴何是俟,而尤有所萬萬惶阨者,卽見享帖,則太廟親祼時,以臣塡差於奠幣瓚爵官矣。今臣病狀,如右所陳,實無以駿奔於顯相之列,周旋於肅敬之地,誓戒在卽,進參無路,情益悚蹙,勢甚迫遽,玆敢短章自列,仰暴於慈覆之下。伏乞聖明,俯垂鑑燭,亟賜遞改,以幸公私,千萬至祝,臣無任云云。省疏具悉。所請依施。
上在昌德宮。停常參·經筵。
午時未時,日暈。
受誓戒罷還內後,王世子板位問安。答曰,知道。內閣·政院·玉堂·藥房口傳問安。答曰,知道。
朴基宏啓曰,明日經筵,取稟。傳曰,停。
李羲準啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
韓義運啓曰,左副承旨洪起燮,右副承旨李德鉉,今日不爲仕進,竝卽牌招,何如?傳曰,允。
李羲準啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,假注書金龍翼,身病猝重,勢難察任,今姑改差,何如?傳曰,允。
朴基宏啓曰,來初十日宗廟夏享大祭親祭祭文,當爲製進,藝文提學金履喬,待明朝牌招,使之製進,何如?傳曰,允。
金龍翼改差,代以許茂爲假注書。
以副應敎徐有素,校理沈英錫,副校理李憲瑋,修撰尹秉烈,副修撰朴晦壽牌不進罷職傳旨,傳于朴基宏曰,只推。
朴基宏,以弘文館言啓曰,副應敎徐有素,校理沈英錫·朴光錫,副校理李憲瑋,修撰尹秉烈,副修撰朴晦壽,旣有只推之命,竝卽牌招察任,何如?傳曰,允。
李羲準啓曰,行大司憲金履載,執義金喆遠,掌令柳榮輔·崔命顯,持平李憲球牌不進,持平申萬休在外,監察茶時之意,敢啓。傳曰,知道。
以執義金喆遠,掌令柳榮輔·崔命顯,持平李憲球,司諫鄭禮容,獻納朴鳴和牌不進罷職傳旨,傳于李羲準曰,只推。
以左副承旨洪起燮,右副承旨李德鉉牌不進罷職傳旨,傳于韓義運曰,只推。
許茂有頉,代以金命珠爲假注書。
李羲準,以禁衛營言啓曰,本營中軍趙華錫,自統營任所,未及上來,曠務可悶,今姑改差,何如?傳曰,允。
兵曹,以李復淵爲禁衛中軍。
朴基宏,以禮曹言啓曰,卽接海州幼學鄭彦執所志,則以爲,同姓七寸姪壕,嫡妾俱無子,以其同姓十六寸弟學文第三子致善,欲爲繼後,兩家諸族,相議完定,而學文夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭彦執所訴旣如此,依定式鄭學文第三子致善,立爲鄭壕之後,何如?傳曰,允。
李羲準,以禁衛營言啓曰,本營騎士別將柳相弼身病猝重,勢難察任,改差,何如?傳曰,允。
宣傳官李亨在書啓,臣於本月初一日巳時量,敬奉聖敎,馳往明陵,先審蜂峴防路處,則雜木成林,石築完固,前日之童濯者,今皆蔚密,潦雨之沙落者,近添防築是白乎旀,又審鸎峯上下是白乎則,橡楸之茂葉方生,松檜之連枝漸茁,別無入斫之痕是白遣,轉往昭顯墓,詳審局內諸處是白乎則,卑下之原,土本膴厚,松楸如織,高脊之處,地多砂石,叢生昂掌是白乎旀,今春新植松橡雜木,爲五千株,間或枯損,而多有着根蘇生之望是白乎所,申飭墓官,待秋更加樹植之意面喩是白遣,仍又還詣內南山,詳審上下諸麓,則自一牌至三牌,松橡一望蒼翠,砂壟擧皆茂密是白乎乃,因今年二月大風,間有傷折偃仆者,而亦無斧斤之痕是白齊。傳曰,知道。
宣傳官閔修顯書啓,臣於本月初一日巳時量,敬奉聖敎,馳往外南山,先自一牌,轉至二牌,逐麓看審是白乎則,大中松橡,鬱鬱蒼翠是白遣,仍詣南蠶室,詳細看審是白乎則,大中小桑各年所植,合爲八千二百株,而今年所植三百株是白遣,轉往東蠶室看審是白乎則,大中小桑各年所植八千四百九十八株,而今年所植一百株,而竝皆茁茂是白乎所,都桑直監考等處,另加守護之意嚴飭是白遣,又自三牌,至于四牌,次第看審是白乎則,松木之茂密,無異一牌二牌是白遣,二月大風,偃仆折傷者,一牌大中松木三百三株,二牌二十七株,三牌七株,四牌二株,合爲三百三十九株是白乎旀,南壇·雩祀壇·龍壇諸處,一體看審是白乎則,階砌莎草,如前淨潔是白乎所,各牌禁松軍等處,各別守護之意,亦爲嚴飭是白齊。傳曰,知道。
乙酉四月初三日子時,上詣仁政殿。親臨誓戒入侍時,行都承旨李鶴秀,左承旨韓義運,右承旨朴基宏,左副承旨洪起燮,右副承旨李德鉉,同副承旨李羲準,假注書李遇榮·金龍翼,記注官全允淡,記事官金鍏,檢校待敎李憲瑋·金正喜,以次侍立。時至,通禮跪啓請外辦,上具遠遊冠·絳紗袍,乘輿以出,通禮前導,至協陽門,藥房提調金履喬,進前奏曰,侵夜勞動,聖體,若何?上曰,一樣矣。由肅章門·仁政門,至降輿所,通禮跪啓請執圭,鶴秀跪進圭,上執圭,通禮導上,至板位南面立,贊儀唱鞠躬四拜興平身,讀誓文官吏曹判書李羲甲,刑曹判書宋冕載,陞自東階就讀誓文位西向立,羲甲讀誓文訖,羲甲·冕載降復位,贊儀唱鞠躬四拜興平身,上鞠躬四拜興平身,王世子及諸祭官·宗親·文武百官,皆鞠躬四拜興平身,通禮跪啓禮畢,啓請釋圭,鶴秀跪受圭,通禮啓請乘輿,通禮前導,由仁政門·肅章門,至協陽門,出標信解嚴還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一寸三分。
自人定至初五日開東,灑雨下雨,測雨器水深五分。
韓義運啓曰,明日經筵,取稟。傳曰,停。
朴基宏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
韓義運啓曰,左副承旨洪起燮,同副承旨李羲準,今日不爲仕進,竝卽牌招,何如?傳曰,允。
金命珠遷轉,代以梁日煒爲事變假注書。
以副應敎徐有素,校理沈英錫·朴光錫,副校理李憲瑋,修撰尹秉烈,副修撰朴晦壽牌不進罷職傳旨,傳于韓義運曰,只推。
韓義運,以弘文館言啓曰,副應敎徐有素,校理朴光錫·沈英錫,修撰尹秉烈,副修撰朴晦壽,旣有只推之命,竝卽牌招察任,何如?傳曰,允。
朴基宏啓曰,行大司憲金履載,執義金喆遠,掌令柳榮輔·崔命顯,持平李憲球牌不進,持平申萬休在外,監察茶時之意,敢啓。傳曰,知道。
以執義金喆遠,掌令柳榮輔·崔命顯,持平李憲球,司諫鄭禮容,獻納朴鳴和牌不進罷職傳旨,傳于朴基宏曰,只推。
以左副承旨洪起燮,同副承旨李羲準牌不進罷職傳旨,傳于韓義運曰,只推。
韓義運,以侍講院言啓曰,兼文學徐相祿,時無職名,令該曹口傳付軍職,何如?傳曰,允。
兵曹口傳政事,副司果單徐相祿。
朴基宏,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以義禁府言啓曰,保放罪人朴長輿,當爲還囚議處,而囚供則專事推諉於鄕吏之構誣,節節發明,不啻與道啓相反而已。道啓論列,若是狼藉,無容更議,當以道啓斷之,而第議讞之體,固當詳愼,臣旣已行査,則吏鄕招供及諸般牟利文簿印蹟之可據者,何不竝爲啓聞,以致囚供之發明乎?贓汚重律也,其在核實之政,不可循例勘斷,更令道臣,前後査案及印蹟之可據者,一竝上送,以爲憑處之地,何如?傳曰,允。
義禁府啓目,鳴錚罪人西部幼學柳七建原情內,其兄七在定配請放爲辭爲白有如乎,當初所坐,雖曰不輕,被瞞於人,則與李希祖·李游誠一也,而前此本府回啓,亦曰兩李竝宥之後,無怪稱冤云者,公議可見,獨此自島而陸,將至十年之久,宜有放釋之典是白乎矣,臣府不敢擅便,上裁,何如?判付啓,依回啓施行爲良如敎。
義禁府照目,粘連前兔山縣監洪鍾英矣本府議啓內,民家失火延及邑倉至有公穀之被燒,則雖非故犯之事,難免不察之失,以此照律,罪杖八十徒二年收贖,公罪,奉敎依允爲旀,功減一等爲良如敎。又啓目,向前李殷會·鄭來升·李栻·李仁泳等亦,還穀法意,何等嚴重,則身爲守令,專事因循,未捧之數,逐年漸加,至有道臣十四年排捧之請,事之寒心,孰加於此?第始逋者旣有報營之擧,嗣後諸倅,亦皆枚報,其中不無設始彌縫之責,俱是未滿十朔,或遷或罷,未及施行,李仁泳則在官稍久,而亦有從民願收捧,報營磨勘之際,亦卽徑遞,則此與全然掩逋,煞有不同是白乎矣,無論石數之多寡,其未捧之罪,前後諸倅一也,竝只以此照律,何如?判付啓依允。又啓目,向前林敬喆亦,漂船鐵物之盡數入送,係是恒式,看護差員,雖異於主管之帥臣,亦有一日之責,則不能致愼,有此漏報,幾致生事,矒不覺察之罪,在所難免,以此照律,何如?判付啓依允。
朴基宏,以義禁府言啓曰,保放罪人洪鍾英,還囚照律以入之意,敢啓。傳曰,知道。
平安監司朴宗薰疏曰,伏以臣猥膺藩寄,辭不獲命,行將辭陛矣。臣之父母墳山,在於江原道原州地,曠省之餘,今且遠出,松楸入望,怵焉增愴,孤露之感,倍自難抑,丐暇展掃,情不可已,玆將私懇,仰瀆崇嚴。伏乞聖慈,俯垂諒察,許臣旬日之暇,俾得以伸至切之情,千萬蘄幸,臣無任云云。答曰,省疏具悉。卿其往省焉。
上在昌德宮。停常參·經筵。
藥房提調金履喬,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴基宏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
韓義運啓曰,明日·再明日,泰陵忌辰祭齋戒正日,初八日·初九日,宗廟夏享大祭親行齋戒相値,視事,頉稟之意,敢啓。傳曰,知道。
李鶴秀啓曰,左副承旨洪起燮,右副承旨李德鉉,同副承旨李羲準,今日不爲仕進,竝卽牌招,何如?傳曰,允。
備忘記,滿浦僉使鄭鴻觀下直,長弓一張,長箭一部,片箭一部,筒兒一箇賜給。
以副應敎徐有素,校理沈英錫·朴光錫,修撰尹秉烈,副修撰朴晦壽牌不進罷職傳旨,傳于韓義運曰,只推。
韓義運,以弘文館言啓曰,副應敎徐有素,校理朴光錫·沈英錫,修撰尹秉烈,副修撰朴晦壽,旣有只推之命,竝卽牌招察任,何如?傳曰,允。
李鶴秀啓曰,假注書李遇榮,身病猝重,勢難察任,今姑改差,何如?傳曰,允。
李遇榮改差,代以李穆淵爲假注書。
以左副承旨洪起燮,右副承旨李德鉉,同副承旨李羲準牌不進罷職傳旨,傳于李鶴秀曰,竝許遞,前望單子入之,待下批,牌招察任。
承旨前望單子入之,李恒權·李紀淵·朴永元。
傳于朴基宏曰,徒配罪人徐完世放送。
朴基宏啓曰,行大司憲金履載,執義金喆遠,掌令柳榮輔·崔命顯,持平李憲球牌不進,持平申萬休在外,監察茶時之意,敢啓。傳曰,知道。
以執義金喆遠,掌令柳榮輔·崔命顯,持平李憲球,司諫鄭禮容,獻納朴鳴和牌不進罷職傳旨,傳于朴基宏曰,只推。
以右副承旨李紀淵,同副承旨朴永元牌不進罷職傳旨,傳于李鶴秀曰,只推。
兵曹口傳政事,副護軍單洪起燮,副司果單鄭光默·宋能圭。
義禁府照目,粘連木浦前萬戶林敬喆矣本府議啓內,漂船鐵物之盡數入送,係是恒式,看護差員,雖異於主管之帥臣,亦有一日之責,則不能致愼,有此漏報,幾致生事,矇不覺察之罪,在所難免,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目,粘連長湍前府使李殷會·鄭來升·李栻·李仁泳等矣本府議啓內,還穀法意,何等嚴重,則身爲守令,專事因循,未捧之數,逐年漸加,至有道臣十四年排捧之請,事之寒心,孰加於此?第始逋者,旣有報營之擧,嗣後諸倅,亦皆枚報,其中不無設始彌縫之責,俱是未滿十朔,或遷或罷,未及施行,李仁泳則在官稍久,而亦有從民願收捧,報營磨勘之際,亦卽徑遞,則此與全然掩逋,煞有不同是白乎矣,無論石數之多寡,其未捧之罪,前後諸倅一也,竝只以此照律罪,各笞五十收贖,解見任別敍私罪,奉敎依允爲旀,竝只功減一等爲良如敎。
朴基宏,以訓鍊都監言啓曰,本局千摠李近植,身病甚重,勢難察任,改差,何如?傳曰,允。
又以義禁府言啓曰,本府擊錚回啓內,柳七在宜有放釋之典,臣府不敢擅便,上裁,何如?判付內依回啓施行事,命下矣。全羅道高敞縣量移罪人柳七在,卽爲放送事,分付該道道臣之意,敢啓。傳曰,知道。
上在昌德宮。停常參·經筵。
李恒權啓曰,行大司憲金履載,執義金喆遠,掌令柳榮輔·崔命顯,持平李憲球呈辭,持平申萬休在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
韓義運啓曰,右副承旨李紀淵,同副承旨朴永元,今日不爲仕進,竝卽牌招,何如?傳曰,允。
又啓曰,臣義運依定式進詣香室,奉審香祝櫃·祝板·袱子,則精潔之意,敢啓。傳曰,知道。
又啓曰,臣義運今日宗廟夏享大祭親祭肄儀,進去下直之意,敢啓。傳曰,知道。
李穆淵有頉,代以孫秉周爲假注書。
孫秉周有頉,代以金永基爲假注書。
傳于朴基宏曰,宗廟擧動時,王世子隨駕衛內磨鍊。
朴基宏,以侍講院言啓曰,宗廟夏享大祭齋宿時,宮官當爲備員,而司書金羽根在外,無以備員,令政院稟旨變通差出,待下批,牌招察任,何如?傳曰,允。許遞,今日政差出。
傳于朴基宏曰,政官牌招開政。
有政。吏批,行判書李羲甲牌招不進,參判李光文進,參議未差,右承旨朴基宏進。啓曰,判書李羲甲牌招不進,參議未差,小臣獨政未安,何以爲之?敢稟。傳曰,仍爲之。
以南履懋爲副修撰,朴綺壽爲工曹參判,洪羲臣·徐能輔爲知經筵,李羲甲爲左賓客,金時和爲渭原郡守,黃在垕爲武烈祠參奉,兼掌令李鎭華減下,故學生南尙直贈童敎,孝行卓異贈職事及同知申贈戶判例兼,孝行卓異贈職事承傳,正憲李海承,今加崇政,僉知徐恭修,今加嘉善加資事承傳,吉顯範爲平安都事,李必述爲濟州判官,康綖爲旌義縣監,金蓍根爲分內醫提調,徐萬淳爲司書。
兵批,行判書金履喬病,參判金啓河病,參議愼宜學病,參知李衡柱入直進,左副承旨李恒權進。僉知單李垕·洪應燮·趙行倫,副護軍洪命周·沈能稷·李德鉉·李羲準·尹秉烈,副司直朴升鉉,副司果金大坤·尹行德。
傳于朴基宏曰,留院公事入之。
李恒權啓曰,卽者檢閱金鍏,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以副應敎徐有素,校理沈英錫牌不進罷職傳旨,傳于朴基宏曰,只推。
以校理朴光錫,修撰尹秉〈烈〉,副修撰朴晦壽牌不進罷職傳旨,傳于朴基宏曰,只推。
以右副承旨李紀淵牌不進罷職傳旨,傳于朴基宏曰,只推。
傳于李恒權曰,今聞宣傳官閤外齊稟之言,本事雖未詳如何,該郞誠駭妄,宣傳官之因此煩稟,亦甚猥褻,該郞官及行首宣傳官,竝拿問勘處,似此微端,不善處置,以致推上,兵判事亦甚非矣,從重推考。
朴基宏,以弘文館言啓曰,本館上番應敎臣李渭達,修撰臣金䥧,以宗廟夏享大祭祭官,今日議政府肄儀時,晝仕出去之意,敢啓。傳曰,知道。
李恒權,以都摠府言啓曰,副摠管呂東植,以禮曹參判,宗廟夏享大祭犧牲看品事,司圃署晝仕出去之意,敢啓。傳曰,知道。
朴基宏,以禮曹言啓曰,今四月二十一日文廟酌獻禮親行出宮時,王世子祗迎處所,依贖五禮儀補所載,以映花堂外磨鍊節目以入之意,敢啓。傳曰,知道。
李恒權,以兵曹言啓曰,今四月二十一日謁聖時,設布帳當爲磨鍊,而取考謄錄,則春塘臺設布帳,皆令訓·禁兩營,合竝擧行,故今亦依例磨鍊,而文廟設布帳,則乙巳以後連因下敎置之,癸亥年及丁卯年,令訓局擧行矣,今番則何以爲之乎?敢稟。傳曰,依癸亥年例爲之。
又以兵曹言啓曰,今四月二十一日謁聖時,春塘臺下布帳外,環衛軍及文廟扈衛軍兵,當爲磨鍊,而取考謄錄,則癸亥年內外各營入直軍春塘臺下布帳外,先爲排立,而與禁·御兩營鄕軍各三哨,替代排入,訓局馬軍三哨,步軍四哨,大將率領,集春門外環衛作門,而步軍則還宮後,與春塘臺下環衛軍,合竝環衛,丁卯年訓局步軍八哨,春塘臺下布帳外,先爲排立,訓局馬軍五哨,步軍十哨,禁·御兩營鄕軍,各除入直除出,訓鍊大將都領,集春門外環衛作門,而步軍則還宮後,與春塘臺下環衛軍,合竝環衛矣。今番則春塘臺下環衛及集春門外環衛馬步軍,以幾哨磨鍊乎?敢稟。傳曰,依癸亥年例爲之。
又以兵曹言啓曰,今四月二十一日謁聖時,侍衛禁軍,當爲磨鍊,而取考丁卯謄錄,則齋宿時禁軍入直,與出番二番侍衛,其餘禁軍,自謁聖時入來,全數侍衛矣。今番則齋宿時及謁聖時,何以磨鍊乎?敢稟。傳曰,依丁卯年例爲之。
又以兵曹言啓曰,謹依下敎,武藝別監張繼興等十名,權付禁軍之意,敢啓。傳曰,知道。
又以兵曹言啓曰,謹依下敎,武藝別監張昌浩·黃潤海·朴道亨,後苑軍士在孫·春蕃·石乭·時同·福伊·在文,房直聖哲,守直官軍士在京·成大·守吉,建禮堂軍士者斤吉,啓昌·大福·昌得等,各決棍十度懲勵之意,敢啓。傳曰,知道。
又以禁衛營言啓曰,本營騎士將具允鼎,身病猝重,勢難察任,改差,何如?傳曰,允。
朴永元,以義禁府言啓曰,定配罪人徐完世放送事,承傳啓下矣。黃海道長連縣朴山驛,徒二年半,定配罪人徐完世,知委配所官,卽爲放送事,分付該道道臣之意,敢啓。傳曰,知道。
上在昌德宮。停常參·經筵。
李恒權啓曰,行大司憲金履載,執義金喆遠,掌令柳榮輔·崔命顯,持平李憲球呈辭,持平申萬休在外,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
朴基宏啓曰,來十一日,輪對日次矣,敢稟。傳曰,當次人受點,後日次待令。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,右副承旨李紀淵,同副承旨朴永元,今日不爲仕進,竝卽牌招,何如?傳曰,允。
以同副承旨朴永元牌不進罷職傳旨,傳于李恒權曰,只推。
韓義運啓曰,今日齋宿,承旨當爲備員,而同副承旨朴永元牌不進,無以備員,何以爲之?敢稟。傳曰,許遞,前望單子入之。
傳于韓義運曰,右副承旨許遞,前望單子入之,待下批,牌招察任。
承旨前望單子入之,李奎鉉·李魯秉落點。
韓義運啓曰,今日齋宿,承旨當爲備員,而同副承旨李魯秉在外,無以備員,何以爲之?敢稟。傳曰,許遞,前望單子入之。
承旨前望單子入之,尹豐烈落點。
韓義運啓曰,今日齋宿,承旨當爲備員,新除授同副承旨尹豐烈,卽爲牌招,何如?傳曰,允。
李奎鉉,以都摠府言啓曰,今此動駕時,侍衛寶劍守宮,當爲備員,而副摠管鄭漪在外,一員未差,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。在外人許遞,與未差之代,前望單子入之。
摠管前望單子入之,都摠管金魯敬,副摠管柳漢源落點。
李恒權,以侍講院言啓曰,今日齋宿,宮官當爲備員,司書徐萬淳,卽爲牌招,以爲齋宿之地,何如?傳曰,允。
又以侍講院言啓曰,兼輔德李紀淵,時無職名,令該曹口傳付軍職,何如?傳曰,允。
兵曹口傳政事,副護軍朴永元·李紀淵,副司果李憲瑋,以上竝單付。
傳于李恒權曰,留院公事入之。
以平安監司金敎根狀啓,平壤府民家失火事,傳于朴基宏曰,民家失火,聞甚矜惻,元恤典外,別加顧助事,分付。
以江原監司尹命烈狀啓,江陵府人物渰死事,傳于朴基宏曰,人物渰死,聞甚矜惻,元恤典外,別加顧恤,如有生前身還布,竝蕩減事,回諭。
以司書徐萬淳牌不進罷職傳旨,傳于李恒權曰,只推。
李奎鉉,以都摠府言啓曰,今日入直內三廳武兼禁軍及軍兵等,當爲中日習射技放,而宗廟夏享大祭親行齋戒相値,不得設行之意,敢啓。傳曰,知道。
又以義禁府言啓曰,今此宗廟擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
上在昌德宮。停常參·經筵。
自卯時至午時,灑雨下雨,測雨器水深二分。
李恒權啓曰,行大司憲金履載,執義金喆遠,掌令柳榮輔·崔命顯,持平李憲球呈辭,持平申萬休在外,監察茶時之意,敢啓。傳曰,知道。
李鶴秀啓曰,工曹參判朴綺壽,除拜後過三日不爲出肅,依定式推考警責,仍卽牌招察任,何如?傳曰,允。
以同副承旨尹豐烈牌不進罷職傳旨,傳于李鶴秀曰,只推。
李鶴秀啓曰,今日齋宿,承旨當爲備員,而同副承旨尹豐烈牌不進,無以備員,何以爲之?敢稟。傳曰,許遞,前望單子入之。
承旨前望單子入之,沈能稷落點。
李鶴秀啓曰,新除授左副承旨沈能稷,卽爲牌招,何如?傳曰,允。
又啓曰,今日齋宿,承旨當爲備員,而左副承旨沈能稷在外,無以備員,何以爲之?敢稟。傳曰,許遞,前望單子入之。
承旨前望單子入之,趙琮鎭落點。
李鶴秀啓曰,新除授右承旨趙琮鎭,卽爲牌招,何如?傳曰,允。
以右承旨趙琮鎭牌不進罷職傳旨,傳于李鶴秀曰,只推。
李鶴秀啓曰,今日齋宿,承旨當爲備員,而右承旨趙琮鎭牌不進,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李羲準落點。
傳于朴基宏曰,明日出宮內門路,以協陽門爲之。
傳于李鶴秀曰,發遣吏郞,諸執事淸齋與否,摘奸以來。
以慶尙監司李止淵狀啓,薦新生竹笋限內不得封進,惶恐待罪事,傳于韓義運曰,勿待罪事,回諭。
以同副承旨李羲準牌不進罷職傳旨,傳于李鶴秀曰,只推。
李鶴秀,以奎章閣言啓曰,守宮檢校待敎朴綺壽,待開門牌招,何如?傳曰,允。
又以承文院都提調意啓曰,冬至兼謝恩使回便齎來咨文中,有賜物事,使臣參宴事,故正使加賞銀兩事,以前頭使行,另伸謝悃之意,撰出先通咨文及方物移准不符回咨,亦爲撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
朴基宏,以備邊司言啓曰,本司有司堂上金魯敬,除拜摠管矣,職務相妨,摠管之任許遞,何如?傳曰,允。前望單子入之,待下批,牌招察任。
都摠管前望單子入之,金陽淳落點。
兵曹,副摠管單金陽淳。
朴基宏,以兵曹言啓曰,今四月初十日宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官代差以入之意,敢啓。傳曰,知道。
李鶴秀,以奎章閣言啓曰,宗廟親享攝行事,命下矣。守宮檢校待敎朴綺壽減下,何如?傳曰,允。
左議政李相璜箚曰,伏以廟享齎誠,明將戒蹕,毖祀追遠,宸慕洞洞,小大群情,孰不欽仰,而第臣見叨嘗藥之任,時因內院,轉承起居,近日諸節,或似有感滯之候,醫官則從便召接,湯劑則自內煎御,臣固知一時微候,遄復常度,而區區下情,則不能不以少愈之戒,深有望於殿下,見今日候不調,俄頃之際,晴雨屢更,朝晝之間,寒燠不同,觸冒勞動,徹曉將事,實有乖於大聖人節宣之方,而近又聞閭巷間痘憂熾行,輦路所經,比比有此,避遠移接,凡民猶然,此時睿駕陪從,尤豈不萬萬可悶乎?愚忱耿然,玆控短箚。伏乞聖明,體所愼之訓,軫惟憂之念,還寢成命,以副群祝焉,臣不勝顒俟之至。取進止。答曰,省箚具悉卿懇。卿言如此,雖甚觖然,親享卽命攝行。仍傳于李鶴秀曰,此批答遣史官傳諭于左議政。
上在昌德宮。停常參·經筵。
巳時午時,日暈。
李恒權啓曰,行大司憲金履載,執義金喆遠,掌令柳榮輔·崔命顯,持平李憲球呈辭,持平申萬休在外,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨李奎鉉,同副承旨李羲準,今日不爲仕進,竝卽牌招,何如?傳曰,允。
李恒權啓曰,玉堂備員間,視事頉稟之意,敢啓。傳曰,知道。
傳于朴基宏曰,永寧殿祭物旣已捧上云,雖非親享,依辛丑年例擧行。
傳于朴基宏曰,傳香承旨馳詣宗廟·永寧殿,奉審摘奸以來。
李恒權,以弘文館言啓曰,本館下番闕直,事甚未安。校理朴光錫,修撰尹秉烈,副修撰朴晦壽·南履懋,竝卽牌招,以爲推移入直之地,何如?傳曰,允。
朴基宏啓曰,行都承旨李鶴秀,左承旨韓義運,不爲仕進,右承旨朴基宏監祭進,右副承旨李奎鉉,同副承旨李羲準牌不進,院中只有臣一人,伴直無人,左承旨韓義運所當牌招,而拘於廳規,不得請牌,何以爲之?敢稟。傳曰,牌招。
以右副承旨李奎鉉,同副承旨李羲準牌不進罷職傳旨,傳于朴基宏曰,只推。
上在昌德宮。停常參·經筵。
藥房都提調李相璜,提調金履喬,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李鶴秀啓曰,同副承旨李羲準,今日不爲仕進,卽爲牌招,何如?傳曰,允。
以校理朴光錫,修撰尹秉烈,副修撰朴晦壽·南履懋牌不進罷職傳旨,傳于李鶴秀曰,只推。
李鶴秀,以弘文館言啓曰,本館下番闕直,事甚未安。校理朴光錫,修撰尹秉烈,副修撰南履懋·朴晦壽,旣有只推之命,與副應敎徐有素,修撰金䥧,一體牌招,以爲推移入直之地,何如?傳曰,允。
行大司諫申在植,執義金喆遠,持平李憲球啓曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之談,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸丑反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符節,卽此一節,乃渠之結案,旣已遲晩後物故,則不可以未及結案,置之,趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者邪?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然,到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然,夫逆種之待年殄滅,乃指尋常治逆之律文也。今此夏賊,卽是開闔以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而不窮覈嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女,亟施跪斬之典,斗·恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻,痛矣。明謙之凶謀逆節,實是亘萬古所無之賊也。身爲閫帥,刀割三字已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠刀割六字逆復之愛姪也。一門之內,日夜綢繆,兩賊之間,出沒紹介,危機極變,迫在呼吸,何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖,刀割七字究覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政謂此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當,夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,請明謙·以謙,亟施孥戮,逆復庶子好石,亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蟲蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典,金樂敎則以玄慶之妻娚,參聞醫官可疑之說,而不卽直招,及其時皡面質之後,始乃吐實,究厥情節,萬萬校慝,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎亟令王府,設鞫嚴覈,夬正邦刑,刀割九行噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘萬古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身,賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦,恒儉諸賊,雖是凶獰,特不過鄕曲鄙賤之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也,春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根抵者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻,痛矣。國榮·陽澤之通天罪惡,萬戮猶輕,千剮難續,而尙屈王章,是可曰國有常刑乎?噫,諸賊之眼無國母,咨行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之栲掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明凶逆嚴討之時,藥院之日記,旣已査出臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今此陽澤之干犯彰著,其首惡則實榮賊,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物〈故〉罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑難熒惑,潛圖不逞之計,是可忍也,吁,亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不圖不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉。不可援用尙魯追施之律,請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊邪?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃輿憤莫泄,古今天下,寧有是邪?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根抵於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追律之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤邪?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根抵也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種,尙遺國家之隱憂無窮,請追奪罪人龜柱支屬應坐之類,一依尙魯例,亟施散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝霄營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭而無敢對揚者,一世腐心而擧朝緘口,有識憂嘆,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅則觀鎬曰見驅,渠以爲非逆則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流,渠所謂義理也,而論其行己,則發跡於逆戚之門,而爲其私狎之客托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固凶計莫售之後,鍾秀以其血黨,自知無幸,乃以死中求生之計,設出渠輩所謂義理,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讎言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源龜·祿而助成於鍾秀也,雖發於敬·觀而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人種秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。乃是窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其文蔭,獲添祿仕,國家何負於渠,而梟心獍腸,與生俱生,幸西賊之有警則曰,刀割十五字分院兵助勢之策,湖南伯得差之願,無非極逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋刀割七字指卯日而擧事爲期云者,莫非做作妖言煽動人心之計,而刀割八字十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,刀割八字欲輸軍糧則轉到南陽,凡爲群凶之指使,率皆挺身而樂赴,刀割十字將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於至月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,快正典刑。
新除授正言朴時源,時在慶尙道榮川地,請斯速乘馹上來事,下諭。答兩司曰,不允。時景等事,裕事,龜柱支屬事,亟停勿煩,夏賊等事,國榮事,更勿煩啓,鍾一·振采事,友文·光友事,致後·延壽事,李永純·永喆等事,不允。下諭事,依啓。
李奎鉉啓曰,行大司憲金履載,旣入闕中,不爲傳啓,直爲出去,事甚未安。推考,何如?傳曰,允。
以同副承旨李羲準牌不進罷職傳旨,傳于李奎鉉曰,只推。
以副應敎徐有素,校理朴光錫,修撰尹秉烈·金䥧,副修撰南履懋·朴晦壽牌不進罷職傳旨,傳于李鶴秀曰,只推。
李恒權,以備邊司言啓曰,近年以來,科場雜亂之弊,無所不有,甚至有月前武一所擧子,群毆訓校事而極矣。應擧者苟知常憲之不可干,則焉敢乃爾,主試者若念後慮之無窮已,則豈容任他,而該將臣之初不何問,仍爲掩置者,太涉姑息,誠甚慨歎。事端稍久,首犯者之到今追覈,雖或爲難,終不可以事過而置之,訓鍊大將白東薳姑先重推,示警目下,武試開場,又在明日,若使下無所憚,上無所戢,依舊紛亂,不能整肅,則其可曰國有典憲乎?擧子之限己身充軍,自有本律,而該試官亦當嚴加勘斷,以毖來後,以此意預先申飭於兩試所,俾知警畏,無犯重戾,何如?傳曰,允。
又以兵曹言啓曰,今此謁聖武科初試試官望磨鍊以入,而當品中可擬之人乏少,堂上曾經兵使,竝擬以入之意,敢啓。傳曰,知道。
又以兵曹言啓曰,今此謁聖時,春塘臺布帳外環衛軍,依癸亥年例爲之事,命下矣。癸亥年內外各營入直軍除出,先爲排立,與禁·御兩營鄕軍各三哨,替代排立,而自戊辰年,兩營鄕軍各一哨,作爲京軍之後,出番鄕軍,其數不過二哨,今番則竝與京軍磨鍊,何如?傳曰,允。
又以兵曹言啓曰,去春等能麽兒考講時,訓鍊院判官沈正書,武臣兼宣傳官李煥周,部將元永祖二次不通,依定式,竝從重推考,何如?傳曰,允。
又以兵曹言啓曰,內禁衛將鄭益行,五衛將李垕·洪應燮,景福宮衛將金麗哲,慶熙宮衛將朴世郁,文臣兼宣傳官鄭知容,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
李恒權啓曰,合辭方張之時,兩司無詣臺之員,事甚未安。除在外·試所進去外,呈告人員,竝卽牌招,何如?傳曰,允。
韓義運啓曰,同副承旨李羲準,今日不爲仕進,卽爲牌招,何如?傳曰,允。
備忘記,鍾城府使南錫圭下直,長弓一張,長箭一部,片箭一部,筒兒一箇賜給。
朴基宏啓曰,臣基宏,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李羲準,以弘文館言啓曰,本館下番闕直,事甚未安。副應敎徐有素,校理朴光錫,修撰尹秉烈·金䥧,副修撰南履懋·朴晦壽,旣有只推之命,竝卽牌招,以爲推移入直之地,何如?傳曰,允。
李恒權啓曰,行大司憲金履載,執義金喆遠,持平李憲球牌不進,掌令柳榮輔·崔命顯試所進去,持平申萬休在外,監察茶時之意,敢啓。傳曰,知道。
以執義金喆遠,持平李憲球牌不進罷職傳旨,傳于朴基宏曰,只推。
朴基宏,以武一所試官意啓曰,臣所今日平明開場,擧子捧單數,自天字至菜字半字,合爲三千三十五人矣。先自柳葉箭試取,而元貫革外加設四貫革之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至光字半字,合爲二千七百九十一人矣。先自柳葉箭試取,而元貫革外加設六貫革之意,敢啓。傳曰,知道。
李羲準,以禮曹言啓曰,卽接前縣監韓道裕所志,則以爲,族姪用宜,嫡妾俱無子,以其同姓二十六寸兄匡周第二子興甲,欲爲繼後,兩家相議完定,而匡周夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長韓道裕所訴旣如此,依定式韓匡周第二子興甲,立爲韓用宜之後,何如?傳曰,允。
朴基宏,以兵曹言啓曰,今四月十三日乙酉式年武科訓鍊院命官殿試時,直赴殿試人應試應頉區別,別單書入之意,敢啓。傳曰,知道。
又以兵曹言啓曰,選武軍官張孟一及其子源華,俱爲直赴殿試,奉承傳同時唱榜,有違法式,源華依例退付後殿試,何如?傳曰,允。
又以兵曹言啓曰,今四月十一日武臣賓廳武經講書日次,而謁聖武科初試兩所開場相値,差備官勢難推移,故不得爲之之意,敢啓。傳曰,知道。
又以武二所試官意啓曰,臣等今日開場,科場亂雜之弊,各別操飭之際,西部居擧子禹憲榮作奸綻露,使之捉入,則反聚徒黨,毆打禁卒,罔有紀極,如許蔑法頑悖之類,不可以科場弄奸,循例勘斷,令秋曹捉去盤覈,竝與其同打禁卒者,一一査得,嚴刑照律,何如?傳曰,允。
李恒權,以義禁府言啓曰,卽接月令醫員吳秉侃手本,則時囚罪人白泓鎭,猝得毒感,挾食添劇,身熱頭疼,轉側須人,目下症形,一時難保云。罪人病勢如此,則一邊保放,一邊草記,曾有定式矣。白泓鎭,姑爲保放之意,敢啓。傳曰,知道。
兵曹,親臨春塘臺謁聖武科殿試敎是時,規矩貫革五矢一百三十步一巡三中,柳葉箭五矢一百二十步一巡二中,講書粗以上,取二技落點。
上在昌德宮。停常參·經筵。
自辰時至人定,灑雨下雨,測雨器水深二分。
自人定至十三日開東,灑雨下雨,測雨器水深一分。
李恒權啓曰,合辭方張之時,兩司無詣臺之員,事甚未安。除在外·試所進去外,呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私〈習〉云矣,敢啓。傳曰,知道。
傳于李羲準曰,讀券官金魯敬,考官金履喬,命官爲之。
朴基宏啓曰,卽者兵曹郞廳來言,明日殿座時,別侍衛不可不備,而本曹判書金履喬,以武科殿試命官進去,不得進參云,何以爲之?敢稟。傳曰,次堂擧行。
又啓曰,明日訓鍊院命官式年武科殿試時,兩司當爲進參,城上所牌招言送,何如?傳曰,允。
李羲準啓曰,明日仁政殿親臨文科殿試時,兩司侍臣當爲進參,除在外·試所進去外,呈告人員,待開門牌招,何如?傳曰,允。
李恒權啓曰,行大司憲金履載,執義金喆遠,持平李憲球牌不進,掌令柳榮輔·崔命顯試所進去,持平申萬休在外,監察茶時之意,敢啓。傳曰,知道。
以執義金喆遠,持平李憲球牌不進罷職傳旨,傳于朴基宏曰,只推。
朴基宏,以備邊司言啓曰,慶尙監司李止淵,纔已遭故矣。重藩曠任,一時爲悶,其代令政院政官牌招,開政差出,仍令不多日內辭朝,何如?傳曰,允。
傳于李羲準曰,兼輔德有闕之代,前望單子入之,待下批,牌招察任。
兼輔德前望單子入之,洪起燮落點。
朴基宏,以兵曹言啓曰,內禁衛將申義權,五衛將閔學魯,俱以病難供職,呈狀乞遞,竝改差,何如?傳曰,允。
有政。吏批,行判書李羲甲進,參判李光文進,參議未差,左副承旨李恒權進。啓曰,慶尙監司,今當差出,而擬望之人乏少,承旨竝擬,何如?傳曰,允。以宋啓榦爲吏曹參議,李憲球爲校理,徐相祿爲副校理,朴升鉉爲司成,李錫祜爲同義禁,鄭淵始爲戶曹正郞,趙寅永爲慶尙監司,書題單金禧愼,摠戎中軍李晳,今加嘉善加資事承傳,故參議李義悅,贈吏參例兼,前參判李止淵考。
兵批,行判書金履喬進,參判金啓河病,參議愼宜學入直進,參知李衡柱病,同副承旨李羲準進。以朴宗喜爲同知,咸義衡·李章燁爲僉知,李殷會·沈能俊爲內禁將,姜穆·李東煥·金達禹爲五衛將,李儒斌爲忠翊將,韓以泰爲景福將,柳敬魯爲中樞都事,吳致豐爲訓鍊主簿,張敎根爲文兼,成履源爲釜山僉使,咸敬毅爲乶下僉使,盧永奭爲蟾津別將,鄭持豐爲威鳳別將,柳命圭爲三田渡別將,李圭敏爲蔚山監牧官,僉知單閔學魯,護軍單徐恭修,副護軍單李魯秉·尹豐烈·沈能稷·趙琮鎭,副司直單沈英錫,副司果單金羽根,前判官成有敏今加折衝。
李恒權啓曰,行都承旨李鶴秀,試所承旨受點矣,當爲別省記入直,所當牌招,而拘於廳規,不得請牌,何以爲之?敢稟。傳曰,牌招。
傳于朴基宏曰,明日出宮門路,以協陽門爲之。
以副應敎徐有素,校理朴光錫,修撰尹秉烈·金䥧,副修撰南履懋·朴晦壽牌不進罷職傳旨,傳于李羲準曰,只推。
李羲準,以弘文館言啓曰,副應敎徐有素,校理朴光錫,修撰尹秉烈,副修撰朴晦壽,旣有只推之命,竝卽牌招察任,何如?傳曰,允。
又以禮曹言啓曰,今四月十七日辰時,乙酉式年文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
又以禮曹言啓曰,卽接四館所牒呈,則今此式年文科殿試直赴儒生中,生員徐念淳,幼學李垿,俱爲遭故,不得赴擧云,依例許赴於後科殿試之意,敢啓。傳曰,知道。
朴基宏,以兵曹言啓曰,直赴殿試奉承傳守堞軍官張濟汲等四百九十四人,隨其錄名,依例許赴於明日殿試之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。直赴殿試人額外內禁衛李明九,勸武軍官李仁浩,馬兵丁志民·龐景喆等四人作故,今番殿試,依例付之榜末,成給紅牌,何如?傳曰,允。
又以武一所試官意啓曰,臣所今日柳葉箭應射擧子二千三百三十一人內,邊四中入格二人,貫二中邊一中入格一人,貫一中邊二中入格二人,邊三中入格十一人,貫一中邊一中入格三人,邊二中入格五十七人,昨日入格四十九人,合爲一百二十五人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子三千三十五人內,貫一中邊三中入格一人,貫一中邊二中入格五人,貫一中邊一中入格二人,邊三中入格九人,邊二中入格三十二人,合爲四十九人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子四百七十五人內,三矢入格十六人,二矢入格四十二人,合爲五十八人矣。日暮姑停之意,敢啓。傳曰,知道。
又以武二所試官意啓曰,臣所今日應射擧子八百人內,四矢入格三人,三矢入格二十一人,二矢入格八十二人,合爲一百六人矣。日暮姑停之意,敢啓。傳曰,知道。
又以武一二所試官意啓曰,明日當爲開場試取,而式年文科親臨殿試相値,姑停之意,敢啓。傳曰,知道。
李恒權,以義禁府言啓曰,保放罪人白泓鎭,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,行首宣傳官柳相弼,兵曹佐郞李鏵等原情云云。傳旨內辭緣,泛稱遲晩,柳相弼段,所當請刑是白乎矣,曾經閫帥,勿爲請刑,載在大典通編,議處,李鏵段,刑推得情,何如?判付啓依允爲允,李鏵段,除刑推議處爲良如敎。又啓目,長湍前府使白泓鎭原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允爲旀。又啓目,南桃浦前萬戶禹弘信原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
李恒權,以義禁府言啓曰,卽接月令醫員盧命履手本,則時囚罪人李鏵,素患疝積之症,闖發於處濕之餘,時時衝上,間間昏倒,目下症形,實爲不輕云。罪人病勢如此,則一邊保放,一邊草記,曾有定式矣。李鏵,姑爲保放之意,敢啓。傳曰,知道。
又以刑曹言啓曰,武二所啓辭內,臣等今日開場,科場亂雜之弊,各別操飭之際,西部居擧子禹憲榮,作奸綻露,使之捉入,則反聚徒黨,毆打禁卒,罔有紀極。如許蔑法頑悖之類,不可以科場弄奸,循例勘斷,令秋曹捉去盤覈,竝與其同打禁卒者,一一査得,嚴刑照律,何如?傳曰,允事,命下矣。禹憲榮捉來嚴覈,則所供內以爲,渠於昨日武二所場中,不知法禁,橫生科慾,果以餘箭,連中二矢,而終爲試所之現發,拔去單子,欲爲着枷。故脫身逃避,則自試所發送禁卒,禁止喧鬧,搜捉渠身之際,許多人海之中,自致鬪鬨之境,而渠以逃匿之故,只聞鬪毆之聲,不見誰某之所犯云矣。科場用奸,渠雖遲晩,作挐諸人,終不指告者,極爲痛惋。故施威嚴問,到底盤覈,則其所納供,一如前招,而想像光景,參互事勢,則犯罪逃匿之時,不見誰某之作挐云者,容或無怪矣。謹按律文,則大典通編武科條有曰,科場用奸者,邊遠充軍,禹憲榮依此律咸鏡道鏡城府邊遠充軍,定配所卽爲押送,何如?傳曰,允。
上在昌德宮。停常參·經筵。
上詣仁政殿。文科殿試罷還內後,內閣·政院·玉堂·藥房口傳問安。答曰,知道。
李恒權啓曰,行大司憲金履載呈辭,執義金喆遠,掌令柳榮輔·崔命顯試所進去,持平申萬休在外,持平一員未差,監察茶時之意,敢啓。傳曰,知道。
又啓曰,明日訓鍊院武科命官殿試時,兩司當爲進參,而行大司諫申在植牌不進,司諫鄭禮容,獻納朴鳴和試所進,正言李淵祥·朴時源在外,無城上所進去之員,行大司諫申在植,更爲牌招,何如?傳曰,允。違牌勿爲呼望。
朴基宏啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
李羲準啓曰,明日·再明日順陵忌辰祭齋戒正日相値,視事,頉稟之意,敢啓。傳曰,知道。
朴基宏啓曰,臣基宏,今日訓鍊院武科命官,殿試進去,下直之意,敢啓。傳曰,知道。
傳于李恒權曰,侍衛軍兵雨具。
以副應敎徐有素,校理朴光錫,修撰尹秉烈,副修撰朴晦壽牌不進罷職傳旨,傳于李羲準曰,只推。
李羲準,以弘文館言啓曰,副應敎徐有素,校理朴光錫,修撰尹秉烈,副修撰朴晦壽,旣有只推之命,與新除授校理李憲球,一體牌招察任,何如?傳曰,允。
傳于李鶴秀曰,科次入侍。
朴基宏,以都摠府言啓曰,今日入直內三廳武兼禁軍及軍兵等,當爲中日習射技放,而親臨殿試相値,不得設行之意,敢啓。傳曰,知道。
義禁府啓目,向前柳相弼段,入稟雖曰廳憲,事當審其當否,而因一微事,有此煩稟之擧,事極猥越是白乎旀,李鏵段,當初事端,不過語言之失,則因此較挈,推治廳隷,自歸於私憤,竝只以此照律,何如?判付。啓,依允。又啓目,向前白泓鎭亦,私錢剩條,已有報營區處之明白可驗,都結剩餘,亦屬遞任之後,則囚供不無所據是白遣,未捧雖云多數,勘罪已至三次,第其數爻,逐年不同,則磨勘之未盡消詳,與李殷會等一也。以此照律,何如?判付。啓,依允。又啓目,向前禹弘信亦,鐵物之漏落,專在於該水使之査檢,太涉疎忽,區處未免䑃朧,何尤於一鎭將,而旣是兼官,則亦有照檢之責,而不可以捧拷音後,卽爲還鎭,有所曲恕,以此照律,何如?判付。啓,依允。
李恒權,以義禁府言啓曰,保放罪人白泓鎭·李鏵等,還囚議處以入,而病勢一向未差,竝仍爲保放之意,敢啓。傳曰,知道。
乙酉四月十三日卯時,上詣仁政殿。文科殿試入侍時,行都承旨李鶴秀,左承旨韓義運,右承旨朴基宏,左副承旨李恒權,右副承旨李奎鉉,同副承旨李羲準,假注書金命珠·金永基,記注官全允淡,記事官金鍏,檢校待敎李憲瑋,以次侍立。時至,通禮跪啓外辦,上具翼善冠·衮龍袍,乘輿出宣化門,藥房副提調李鶴秀,進駕前奏曰,早朝勞動,聖體,若何?上曰,一樣矣。仍出協陽門,由肅章門·仁政門,至帳殿,通禮跪啓請降輿,上降輿陞座,引儀唱四拜,命官議政府左參贊金魯敬,讀券官行護軍趙鐘永,吏曹參判李光文,對讀官行副護軍洪起燮,侍講院輔德徐憙淳,弘文館副修撰南履懋,侍講院司書徐萬淳,率應試人,行四拜禮訖。以次就座,上命書題。魯敬書題曰,銘湯之盤,限申時。萬淳奉御題懸之,引儀唱禮畢,通禮跪啓請乘輿,上乘輿,出仁政門,由肅章門·協陽門,入宣化門,命出標信解嚴,諸臣以次退出。
乙酉四月十三日未時,上御熙政堂。科次入侍時,行都承旨李鶴秀,假注書金永基,記注官全允淡,記事官金鍏,命官議政府左參贊金魯敬,行護軍趙鐘永,吏曹參判李光文,對讀官行副護軍洪起燮,侍講院輔德徐憙淳,弘文館副修撰南履懋,侍講院司書徐萬淳,以次進伏訖。上曰,科次爲之。魯敬曰,只甲科三人試券讀奏,其下則出外書等放榜,何如?上曰,唯。憙淳·履懋·萬淳,各讀奏一張訖。魯敬曰,此三張書三下,其餘則書次上爲好矣。魯敬書三張等,鶴秀坼封讀奏甲科三人。上曰,史官就座。仍命退,諸臣以次退出。
上在昌德宮。停常參·經筵。
李恒權啓曰,行大司憲金履載,執義金喆遠呈辭,掌令柳榮輔·崔命顯試所進,持平申萬休在外,一員未差,監察茶時之意,敢啓。傳曰,知道。
韓義運啓曰,右承旨朴基宏,右副承旨李奎鉉,今日不爲仕進,竝卽爲牌招,何如?傳曰,允。
傳于李羲準曰,禮房承旨馳詣宗廟·景慕宮,奉審摘奸以來。
韓義運啓曰,吏曹郞廳來言,新恩政事,取稟。傳曰,當日爲之。
又以吏曹言啓曰,今此乙酉式年文科甲科第二人·第三人,當付七品職,而時無見窠,生進直長中仕日最多者,依例六品遷轉後,推移付職,何如?傳曰,允。
有政。吏批,行判書李羲甲進,參判李光文病,參議宋啓榦在外未肅拜,右副承旨李恒權進。以朴宗學爲持平,金鐮爲戶曹參判,林顔喆爲工曹參議,李翊會爲大司成,李明五爲引儀,權躋亨爲活人別提。
兵批,行判書金履喬病,參判金啓河病,參議愼宜學入直進,參知李衡柱病,左副承旨朴基宏進。同知單金達禹,僉知單李儒斌·李東煥,護軍單朴齊一,副護軍單金光鐸·李亨迪·權思漢·沈能俊,副司正單李煥黼,武科甲科第二人,鄭驪源武科甲科第三人,以上依法典七品遷轉。吏批,再政。典籍單吳致淳,文科甲科第一人,典獄主簿單申義恒,武科甲科第一人,宗簿直長單李正耆文科甲科第二人,靖陵直長單黃,文科甲科第三人。
以右副承旨李奎鉉牌不進罷職傳旨,傳于韓義運曰,許遞,前望單子入之,待下批,牌招察任。
承旨前望單子入之,洪命周落點。
以咸鏡監司沈能岳狀啓,洪原縣民家失火事,傳于韓義運曰,聞甚矜惻,元恤典外,別加顧助事,分付。
以副應敎徐有素,校理朴光錫·李憲球,修撰尹秉烈,副修撰朴晦壽牌不進罷職傳旨,傳于李羲準曰,只推。
洪命周,以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
朴基宏,以武一所試官意啓曰,臣所今日平明開場,再昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子一千三百三十一人內,貫一中邊二中入格七人,邊三中入格四人,貫一中邊一中入格二人,邊二中入格二十九人,三日入格通計,合爲一百六十七人矣。柳葉箭旣已畢試,鐵箭鱗次試取,而擧子數多,殿試日字期迫,一防牌外,加設一防牌,試取之意,敢啓。傳曰,知道。
又以武一所試官意啓曰,臣所今日鐵箭應射擧子十四人內,三矢入格七人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,再昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日柳葉箭應射擧子一千二十五人內,三矢入格二十一人,二矢入格一百五人,合爲一百二十六人矣。日暮姑停之意,敢啓。傳曰,知道。
上在昌德宮。停常參·經筵。
藥房都提調李相璜,提調金履喬,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
韓義運啓曰,明日常參·經筵,取稟。傳曰,停。
朴基宏啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
韓義運啓曰,同副承旨李羲準,今日不爲仕進,卽爲牌招,何如?傳曰,許遞,前望單子入之。
承旨前望單子入之,李錫祜落點。
李鶴秀啓曰,行左承旨李錫祜,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子〈入之〉,李朝鉉落點。
韓義運啓曰,新除授同副承旨李朝鉉,卽爲牌招,何如?傳曰,允。
朴基宏啓曰,行大司憲金履載,執義金喆遠呈辭,掌令柳榮輔·崔命顯試所進去,持平申萬休在外,持平朴宗學未肅拜,監察茶時之意,敢啓。傳曰,知道。
有政。吏批,行判書李羲甲進,參判李光文牌不進,參議宋啓榦在外未肅拜,左承旨韓義運進。以沈象奎爲右賓客。金魯敬爲右副賓客。吏批,再政。左賓客單沈象奎,右賓客單李羲甲。
兵批,行判書金履喬病,參判金啓河,參議愼宜學病,參知李衡柱入直進,左副承旨朴基宏進。同知單韓以恭,護軍單李錫祜,副護軍單李奎鉉·李羲準·李光正。
朴基宏,以備邊司言啓曰,義州府尹李光正,呈狀乞遞,而實病聞果難强云,今姑改差,何如?傳曰,允。
備邊司,以李元默爲義州府尹。
韓義運,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以入廟都監儀軌廳言啓曰,本都監儀軌,今已修正,奎章閣所上件,依例粧冊以入,景祐宮·春秋館·禮曹及鼎足山城·太白山·五臺山·赤裳山城等四處史庫所上件,亦爲分送之意,敢啓。傳曰,知道。
朴基宏,以兵曹言啓曰,今月十八日一內禁軍番次矣。該番將李殷會,身病猝重,時日之內,萬無供職之望云。改差,其代口傳差出,何如?傳曰,允。
兵曹口傳政事,以尹載鍵爲內禁將。
朴基宏,以兵曹言啓曰,今番式年武科殿試榜目中,親騎衛金衡重,誤以金衝重書之,振武士曺碩夔之碩字,以錫字書之,臣之矇未覺察,不勝惶悚,而原榜目付標以入之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子一百五人內,三矢入格五十九人,昨日入格七人,合爲六十六人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日柳葉箭應射擧子五百人內,三矢入格八人,二矢入格二十八人,合爲三十六人矣。柳葉箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子六百五十人內,三矢入格四十人矣。日暮姑停之意,敢啓。傳曰,知道。
乙酉四月十五日辰時,上御熙政堂。藥房入診入侍時,都提調李相璜,提調金履喬,副提調李鶴秀,假注書金命珠,記事官金鍏·吳致愚,檢校待敎李憲瑋,以次進伏,醫官吳千根·李命運·金殷相,以次進伏楹外訖。相璜曰,近日日候陰濕,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。相璜曰,世子宮氣候,何如?上曰,一樣矣。上曰,醫官診候。醫官千根等,以次診候訖,退伏奏曰,脈候左右三部調均矣。相璜曰,劇熱前調理湯劑,退與醫官,當議定以入矣。上曰,唯。相璜曰,在外賓客,竝許遞事云云。上曰,依爲之。出擧條鶴秀曰,新除授承旨牌招事云云。上曰,依爲之。出擧條進御加減交濟湯,自明日一貼式煎入事。出榻敎上曰,大臣就座。仍命退,諸臣以次退出。
上在昌德宮。停常參·經筵。
李鶴秀啓曰,明日親臨文武科放榜相値,視事,頉稟之意,敢啓。傳曰,知道。
李恒權啓曰,行大司憲金履載,執義金喆遠呈辭,掌令柳榮輔·崔命顯試所進,持平申萬休在外,持平朴宗學未肅拜,監察茶時之意,敢啓。傳曰,知道。
李朝鉉啓曰,戶曹參判金鐮,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。大司成李翊會,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
備忘記,公淸監司金學淳下直,長弓一張,長箭一部賜給。
李鶴秀啓曰,藥房三提調,持湯劑來待矣。傳曰,封入。
傳于韓義運曰,公淸監司留待。
傳于韓義運曰,公淸監司入侍。
李恒權啓曰,行都承旨李鶴秀,左承旨韓義運,左副承旨朴基宏陳疏徑出,右承旨洪命周式暇,同副承旨李朝鉉須資出去,院中只有臣一人,伴直無人,同副承旨李朝鉉,卽爲牌招,何如?傳曰,允。
又啓曰,同副承旨李朝鉉牌不進,伴直無人,左副承旨朴基宏,所當牌招,而拘於廳規,不得請牌,何以爲之?敢稟。傳曰,牌招。
以同副承旨李朝鉉牌不進罷職傳旨,傳于李恒權曰,只推。
李恒權啓曰,左副承旨朴基宏牌不進,伴直無人,同副承旨李朝鉉,旣有只推之命,更爲牌招,何如?傳曰,允。
傳于李恒權曰,弼善·兼弼善·兼文學,竝許遞,前望單子入之。
春坊前望單子入之,弼善朴晦壽,兼弼善趙忠植落點,兼文學徐左輔添書落點。
傳于李恒權曰,明日出宮門路,以協陽門爲之。
以左副承旨朴基宏牌不進罷職傳旨,傳于李恒權曰,只推。
李恒權,以弘文館言啓曰,副應敎徐有素,校理朴光錫·李憲球,修撰尹秉烈,旣有只推之命,竝卽牌招察任,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,今四月十七日,武臣堂上朔試射日次,而親臨文武科放榜相値,不得爲之之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取,而擧子數多,殿試期迫,講書兼行之意,敢啓。傳曰,知道。
又以武二所試官意啓曰,臣所今日平明開場,昨日未試鐵箭,仍爲試取之意,敢啓。傳曰,知道。
又以義禁府言啓曰,保放罪人白泓鎭·李鏵等,還囚照律以入之意,敢啓。傳曰,知道。
禁府照目,粘連行首宣傳官柳相弼,兵曹佐郞李鏵等矣本府議啓內,柳相弼段,入稟雖曰廳憲,事當審其當而否因一微事,有此煩稟之擧,事極猥越是白乎旀,李鏵段,當初事端,不過言語之失,則因此較擊,推治廳隷,自歸於私憤,竝只以此照律罪,柳相弼·李鏵等段,各笞四十收贖,附過還職,竝只私罪,奉敎依允爲旀,李鏵段,功減一等爲良如敎。又照目,粘連長湍前府使白泓鎭矣本府議啓〈內〉,松錢剩條,已有報營區處之明白可驗,都結剩餘,亦屬遞任之後,則囚供不無所據是白遣,未捧雖云多數,勘罪已至三次,第其數爻,逐年不同,則磨勘之未盡消詳,與李殷會等一切,以此照律,罪笞五十收贖,解見任別敍私罪,奉敎依允。又照目,粘連南桃浦前萬戶禹弘信矣本府議啓內,鐵物之漏落,專在於該水使之査檢,太涉疎忽,區處未免矇矓,何尤於一鎭將,而旣是兼官,則亦有照檢之責,而不可以捧侤音後,卽爲還鎭,有所曲恕,以此照律,罪杖八十收贖,奪告身三等私罪,奉敎依允爲旀,功減一等爲良如敎。
李恒權,以左邊捕盜廳言啓曰,謹依本廳啓目批旨,罪人李衡逵·張智奎·魏邦哲,竝移送秋曹之意,敢啓。傳曰,知道。
行大司諫申在植疏曰,伏以臣猥叨匪據,不敢以言官自居,徒知趨走爲恭,卽一副義諦,而緣臣譾劣,臺地日輕,則玷汚名器,厥罪爲大。臣於日前,病伏私次,吏奉召牌臨門,謂當進參於武所,殿試牌則是城上所之召也。臺諫之有城上所,卽下僚之謂也,而臣非其人,意或誤尋到此,使之往質於喉院,喉院謂有已例,促臣進身,至於申煩請召,繼承嚴命,他不暇顧。蹶趨膺,而第念此事,在臣身,貽羞冠豸之列,在臺體,有虧存羊之義,蓋城上所之稱,厥惟久矣。古者臺臣,每日詣臺,使其下位,赴城上所,分臺糾察,長官則元無替進之例,此所以臺諫下僚之稱城上所者也。今焉城上之舊墟雖邈,臺端之古風尙傳,長官於下僚之事,未嘗替行,規例卽然,仗前法從,臺廳傳啓,顧何等嚴重,而皆屬下僚。故兩司長官扈駕之時,不廁侍臣,而必參後班,傳啓之地,若無下僚,則必稱姑停,今者召之以大司諫,俾進爲城上所,不但名實之相舛,抑恐臺憲之隨廢,中間暫謬之例,不當因襲於後。臣怵畏義分,不得不泯默於往役之時,若或援今爲例,視以當然,則臺閣故規,恐將壞了,繼自今勿令兩司長官,替行城上所之事,載之喉院掌故,以備日後考據,恐合事宜,乞留睿念,特許裁納焉。臣之不稱見職,聖明之所俯燭,而虛縻五朔,無一報效,見今素患痞症,越添於換節之交,㱡㱡委席,末由陳力,課日違召,罪著慢命,揆以昭憲,合卽䥴斥。伏乞聖慈,俯賜鑑諒,亟遞臣所帶之職,以重公器,以安賤分焉。臣無任云云。答曰,省疏具悉。所陳臺例不可廢也,令政院載之故事,卿其勿辭行公。
行都承旨李鶴秀,左承旨韓義運,左副承旨朴基宏,右副承旨李恒權疏曰,伏以臣等,卽伏見大司諫申在植到院之疏,以日前城上所牌招言送事,有所拶及於臣院者,臣等竊不勝瞿然之至,諫院事例,臣等雖不敢詳知,而曾在壬戌殿試之設行也。其時適無下臺之可參者,而只有諫長一人,直爲入稟而出牌,載在院中故事矣。已例旣有可據,事會與前無異,故依此請牌,良不獲已。今此諫臣之疏,至以臺體爲言者,或未諳此已行之例而然耶?臣等忝在惟允之職,不敢晏然,聯陳短章,徑出禁扃。伏乞聖明,俯賜鑑諒,亟命遞改,以安微分焉。臣等無任云云。答曰,省疏具悉。雖有前例,又安知非前亦誤乎?詳考古例而處之,可也。勿辭行公。
慶尙監司趙寅永疏曰,伏以臣待罪西邑,歲幾一周,寸績蔑稱,徒竊廩食,旋蒙恩召,光動馹路,且惶且感,莫省攸措。忽於夢寐意慮之所不到,伏奉除旨,以臣爲慶尙道觀察使者,臣聞命惝怳,繼之以悚懍也。夫藩臬之難愼,諸道惟均,而物衆地鉅,以嶺南爲最,絃誦之俗,地號鄒·魯,舟車之會,利盡山海,而固圉睦隣,尤係有國之大政。苟非望實俱隆,才德兼備,有足以彈壓剸理,則莫宜居之,故雖古名碩之習於吏者,未或不於此而逡巡焉。況今土風日渝,民産日凋,戶徭日繁,田簿日縮,架漏牽補,惟在乎得人,而乃以如臣無似,擧而畀之,豈不爲聖簡之累乎?臣本庸拙,最居人下,無足堪任於百執事之末,前後歷揚,罔非踰濫,居常兢懼,若隕淵谷,而若其必不可承當者,未有如今日所授也。竊又伏念,臣祖父臣曮,伯祖臣暾,從叔臣鎭宅,相繼爲是職,守法奉公,幸免大戾,而臣又承藉餘蔭,復踵遺武,恩莫厚焉,榮莫大焉。豈不欲殫竭誠力,圖報涓涘,而臣之不肖,固萬萬不及於前人,是職之難,較之往昔,又不啻倍蓰,則畢竟僨誤,臣所自知,其爲負國家而忝祖先,當復如何,揆才量能,冒膺無路,略控衷懇,仰瀆崇嚴。伏乞聖明,俯賜諒察,亟遞臣職,以安私分,千萬幸甚。臣無任云云。答曰,省疏具悉。卿其勿辭,往欽哉。
大司成李翊會疏曰,伏以臣學未通方,才不猶人,而倖占科第,濫廁班聯,前後歷揚,皆踰涯分,每自循省,不覺顔騂,忽於今月十四日,伏奉敎旨,以臣爲成均館大司成者,臣聞命惶惑,繼以忸慼,實不知何以得此於明時也。夫太學多士之藏修,而四方之來準也,樂正成均之法,尙矣無論,漢唐盛際,莫不致意於斯,必以通經博古之人,責之敎導訓迪之任,而國家中葉以上,爲師儒之長者,今可歷數,而亦皆鴻儒碩學,極一代之選,峻其選所以榮其人,榮其人所以重其職,人才由是而興,王化由是而成,其職顧不重歟?近世以來,論說廢而課試獨存,其爲任也稍輕,而掄選之嚴,寢不如前,然如臣之空疎譾劣者,亦未嘗濫竽於其間也。仍念臣早爲功令之學,不過尋數於行墨之間,掇拾糟粕之餘,及夫志與年頹,業隨日荒,放倒抛擲,其中枵然,宛如不學之初,便成無識之人,或看人文字,不知某說之引用何經,某事之出自何史。如是而托名衿紳之首,抗顔皐比之席,其何能鑑別高下,以盡課試之責乎?噫,後世之治,不能三古者,直以官人之乖宜,仕路之不淸,已不問才之長短,器之大小,而節次推選,無官不做,短固不可使長,小固不可使大,未免强其不能强,施於不當施,顧今聖明在上,群彦林立,量器而授,度才而任,而不當之職,遽及於不能之人,將見瘝曠之譏,僥濫之誚,由臣而作,臣雖不才蔑能,無裨右文之化,而冒膺匪據,有損愼簡之政,則此非但臣身之貽羞傳笑而已,可不懼哉?玆敢披瀝衷懇,仰瀆崇嚴。伏乞聖慈,諒臣才之不可强責,察臣言之非出飾讓,亟遞所帶之〈職〉,以授可堪之人,其在公私,實爲兩幸。臣無任云云。省疏具悉。爾其勿辭察職。
公淸監司金學淳書。王若曰,金貂晉秩,朝端之眷毗方隆,玉節觀風,湖右之旬宣是寄,蓋今五十州經理之策,宜藉二千石循良之材。惟卿,世篤忠貞,家傳詩·禮,經術文華之譽,孰不曰名祖肖孫,恬雅簡重之姿,世皆稱吉人正士,參佐吏部,推宿望於明廷,矜式學宮,負重名於當世,堯廷重岳牧之任,政須若予采之人,周室揀屛翰之才,寧緩試乃可之要,眷玆湖西都會之地,實是吾東要衝之邦,環境土而山高水淸,儘爲百濟之舊域,列州郡而星羅碁布,猶說三韓之名區,壯關防於嶺·湖,殆若漢河東股肱之郡,作藩維於畿輔,不啻秦崤·函吭背之形,粟米麻絲,民生之恒産旣足,甲兵錢穀,陰雨之豫備有儲,第緣百弊之漸生,以致一路之困瘁,奸僞生而競錐刀之利,所以獄訟之繁興,文敎衰而無絃誦之聲,所以士習之益渝,綱紀解而豪强兼竝,貪叨甚而吏胥驕橫,是以按察之方,難其人也,願今愼簡之道,屬之誰乎?玆授卿以公淸道觀察使·兼兵馬水軍節度使·巡察使·公州牧使,卿其益恢遠圖,毋替隆畀,召·穆公憩棠之日,俾洪化宣布漢南,范孟博登車之時,宜素志澄淸天下,柔遠能邇,致小民之樂生,黜幽陟明,雖大吏而毋憚,其餘裁稟,自從便宜。於戲,靑瑣遠離,卿豈無北望之戀,丹綸載渙,予則弛南顧之憂,往其欽哉,行且召矣。故玆敎示,想宜知悉。知製敎臣李渭達製進。
乙酉四月十六日卯時,上御熙政堂。公淸監司入侍時,左承旨韓義運,假注書金永基,記事官金鍏·吳致愚,公淸監司金學淳,以次進伏訖。上命進前奏職姓名,學淳進前奏職姓名。上曰,下去着實爲之也。學淳起伏。上曰,就座。命公淸監司先退。仍命退,諸臣以次退出。
上在昌德宮。停常參·經筵。
上詣仁政殿。親臨文武科放榜罷還內後,內閣·政院·玉堂·藥房口傳問安。答曰,知道。
洪命周啓曰,明日常參·經筵,取稟。傳曰,停。
朴基宏啓曰,來二十一日朝參日次,而文廟酌獻禮相値,頉稟之意,敢啓。傳曰,知道。
洪命周啓曰,來二十一日輪臺日次,而文廟酌獻禮相値,頉稟之意,敢啓。傳曰,知道。
李鶴秀啓曰,藥房三提調,持湯劑來待矣。傳曰,封入。
傳于朴基宏曰,文廟酌獻禮時,王世子齋宿,同爲磨鍊。
韓義運啓曰,在前謁聖時,試官隨駕,而參祭儒生,自集春門隨入矣,今亦依此爲之乎?敢稟。傳曰,依此爲之。
又啓曰,在前謁聖試士時,有時原任大臣入侍之例,今番則何以爲之?敢稟。傳曰,入侍。
又啓曰,在前謁聖試士時,有宗宰磨鍊入侍之例,今番則何以爲之?敢稟。傳曰,依例磨鍊。
以副應敎徐有素,校理朴光錫·李憲球,修撰尹秉烈牌不進罷職傳旨,傳于朴基宏曰,只推。
韓義運,以弘文館言啓曰,副應敎徐有素,校理朴光錫·李憲球,修撰尹秉烈,旣有只推之命,竝卽牌招察任,何如?傳曰,允。
以副應敎徐有素,校理朴光錫,修撰尹秉烈牌不進罷職傳旨,傳于朴基宏曰,只推。
韓義運,以戶曹言啓曰,時御所內各司雨漏修改吉日,令日官池宅龜推擇,則今四月二十四日辰時爲吉云,以此日時擧行之意,敢啓。傳曰,知道。
朴基宏,以司僕寺一二提調意啓曰,今此謁聖文武科新恩,當給本寺馬,而在前則武科,只給甲乙科,今亦依此磨鍊之意,敢啓。傳曰,知道。
又以武一二所試官意啓曰,今日平明,當爲開場試取,而式年文武科親臨放榜相値,姑停,還內後卽爲試取之意,敢啓。傳曰,知道。
又以武一所試官意啓曰,臣所今日開場,昨日未畢試鐵箭與講書,仍爲試取之意,敢啓。傳曰,知道。
又以武一所試官意啓曰,臣所今日鐵箭擧子九百五十人內,三矢入格六十七人,三日入格通計,合爲一百三十三人,應講擧子一百人內,入格八十五人矣。日暮姑停之意,敢啓。傳曰,知道。
又以武二所試官意啓曰,臣所今日巳時量開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子二百人內,三矢入格十三人矣。鐵箭今已畢試,鳥銃鱗次試放,而元貫革外加設四貫革之意,敢啓。傳曰,知道。
又以武二所試官意啓曰,臣所今日鐵箭應射擧子一千五百五十人內,三矢入格一百十五人矣。日暮姑停之意,敢啓。傳曰,知道。
右副賓客金魯敬疏曰,伏以臣伏奉賓客除命,纔已肅命矣。所帶金吾,不得仍兼,自在當遞,玆敢不揆煩猥,仰瀆崇聽。伏乞亟遞,臣判義禁之任,俾劇任無曠,千萬幸甚,臣無任云云。答曰,省疏具悉。所請依施。
乙酉四月十七日辰時,上詣仁政殿。文武科放榜入侍時,行都承旨李鶴秀,左承旨韓義運,右承旨洪命周,左副承旨朴基宏,右副承旨李恒權,同副承旨李朝鉉,假注書金命珠·金永基,記事官金鍏·吳致愚,檢校待敎徐憙淳·李憲瑋·金正喜,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房都提調李相璜,提調金履喬,副提調李鶴秀,進輿前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,至仁政殿月臺,通禮跪啓請降輿,上降輿,鶴秀進圭,上執圭陞座,贊儀唱文武百官入就位,行四拜禮,文武百官就位行禮訖,文武新恩,分東西庭,行四拜禮訖。仍行文武新恩放榜,放榜官唱文武擧人入就位行四拜禮訖,上命賜牌,仍各賜紅牌,次賜花及蓋訖,宣醞行四拜禮退出,致詞官致詞,文武百官行禮訖,通禮跪告禮畢。上降座,通禮跪啓請乘輿,上乘輿,出仁政門,由肅章門·協陽門還內,命出標信解嚴,諸臣以次退出。
上在昌德宮。停常參·經筵。
洪命周啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,試所進去外,竝許遞,前望單子入之。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪命周曰,新恩謝恩當親受,該房知悉。
李鶴秀啓曰,藥房提調·副提調,持湯劑來待矣。傳曰,封入。
傳于洪命周曰,甲科第三人,卽是黃翼成祀孫云,豈可無示意之擧?祭文親撰以下,翼成祀版,遣禮官致祭。
李恒權啓曰,大司憲·執義·持平二員未差,掌令柳榮輔·崔命顯試所進去,監察茶時之意,敢啓。傳曰,知道。
臺諫前望單子入之,大司憲宋穉圭,大司諫徐長輔,執義李羲發,持平李同淳·洪彦謨,正言趙萬協·李憲瑋落點。
李恒權啓曰,正言李憲瑋,旣在闕中,不爲肅謝,直爲出去,事甚未安。推考,何如?傳曰,允。
又啓曰,試官之出榜詣闕,自是例也,而武一所監試官朴鳴和,二所監試官鄭禮容·柳榮輔,謂有身病,自外徑歸,事甚未安。竝推考,何如?傳曰,允。
洪命周,以弘文館言啓曰,副應敎徐有素,校理朴光錫,修撰尹秉烈,旣有只推之命,竝卽牌招察任,何如?傳曰,允。
李鶴秀,以吏曹言啓曰,今此文廟酌獻禮親行時,奠酌官執事中,時無職名人員,令該曹口傳付軍職,何如?傳曰,允。
兵曹口傳政事,副司果單朴宗學。
洪命周,以禮曹言啓曰,文廟酌獻禮時,王世子齋宿,同爲磨鍊事,命下矣。大駕出宮時,王世子祗迎處所,以何處磨鍊乎?敢稟。傳曰,協陽門外爲之。
朴基宏,以兵曹言啓曰,今此式年武科殿試時,直赴殿試人守堞軍官張濟汲等四百九十四人內,四百七十一人應試參榜,馬兵丁志民·龐景喆,額外內禁衛李明九,勸武軍官李仁浩等四人作故,付之榜末,成給紅牌,所授帖文,竝依例收聚爻周,別武士鄭彦鏞·李宗杓·吳顯佑,親騎衛金聲律·金致坤·金禹鉉·許明澤·金興鎔·李孝根·金夏益,振武士李陽敏,別親衛士趙養源,鄕騎士金道源·金哲信,兼司僕金明郁,額外內禁衛柳勉根,勸武軍官吳一善等十七人遭故,依法典陳試,選武軍官張源華,以父子相避,不爲應試,依例陳試抄上,武士李海秀,無緣不赴,其委折,關問該道後稟處,何如?傳曰,允。
又以武一所試官意啓曰,臣所今日鐵箭應射擧子一百九十五人內,三矢入格九十人,四日入格通計,合爲二百二十三人矣。鐵箭今纔畢試,鳥銃鱗次試放,而元貫革外加設三貫革之意,敢啓。傳曰,知道。
又以武一所試官意啓曰,臣所今日應講擧子一百三十九人內,入格一百二十七人,昨日入格八十五人,合爲二百十二人,鳥銃應榜擧子十人內,貫一中邊二中入格一人,貫一中邊一中入格二人,邊二中入格四人,合爲七人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試講書與鳥銃,仍爲試取之意,敢啓。傳曰,知道。
又以武一所試官意啓曰,臣所今日應講擧子十人內,無一人入格,鳥銃應放擧子七十人內,貫一中邊二中入格二人,貫一中邊一中入格三人,邊二中入格二十五人,昨日入格七人,合爲三十七人矣。各技皆已畢試,今方計劃修正榜目之意,敢啓。傳曰,知道。
又以武二所試官意啓曰,臣所今日平明開場,昨日未畢放鳥銃,仍爲試放,而一邊捧講之意,敢啓。傳曰,知道。
又以武二所試官意啓曰,臣所今日鳥銃應放擧子六十七人內,貫一中邊一中入格二人,邊二中入格八人,合爲十人,應講擧子一百七十二人內,入格一百三人矣。各技皆已畢試,仍爲計劃修正榜目之意,敢啓。傳曰,知道。
又以武二所試官意啓曰,臣所今日鳥銃應放擧子七十六人內,貫一中邊一中入格一人,邊二中入格十九人,合爲二十人矣。日暮姑停之意,敢啓。傳曰,知道。
又以御營廳言啓曰,去夜初更量,幼學尹監令,犯夜被捉於本廳邏卒處,依例移送秋曹之意,敢啓。傳曰,知道。
乙酉四月十八日辰時,上御熙政堂。文武科新恩謝恩親受入侍時,行都承旨李鶴秀,左承旨韓義運,右承旨洪命周,左副承旨朴基宏,右副承旨李恒權,假注書金命珠·金永基,記事官金鍏·吳致愚,檢校待敎李憲瑋,以次進伏,文武科新恩,分東西班序立訖。上曰,新恩行禮,催促擧行,文武新恩仍行四拜禮,命宣醞訖。上曰,文武新恩進前,各奏職姓名。鶴秀曰,武科則人員旣多,甲科三人外,使之階下奏職姓名,似好矣。上可之。文科新恩吳致淳·李正耆·黃·金斗明·李源益·韓兢人·徐有贊·都寅瞱·趙啓昇·林永洙·金樂淵·李東韻·趙龍來·李秉瀅·鄭·權秉德·李培林·李秉儀·尹憙·金在榮·安允沆·李民愚·金英淳·韓哲浩·金權·朴奎瑞·趙完植·李寅敎·尹升烈·金穰根·金熙逌·劉志義·金奎燮·金鉉復·金鍠·韓升烈·張鉉喆·申允祿·李淵龜·權筴·尹克培·洪祐順·崔致常·金學敏·洪履信·朴偀·李冀楨·李治達,以次進前,各奏職姓名。武科申義恒·李煥黼·鄭驪源,進前奏職姓名訖,以次退立階下。上命書傳敎曰,新恩黃賜樂,使之張樂謝恩。黃行四拜樂作訖。上曰,文武科新恩,次第退出,致淳·義恒等以次退出。仍命退,承史以次退出。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴基宏啓曰,明日·再明日,文廟酌獻禮親行齋戒相値,視事,頉稟之意,敢啓。傳曰,知道。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右承旨洪命周,同副承旨李朝鉉,今日不爲仕進,竝卽牌招,何如?傳曰,允。
傳于韓義運曰,咸鏡監司留待。
傳于韓義運曰,咸鏡監司入侍。
備忘記,咸鏡監司李存秀下直,長弓一張,長箭一部,片箭一部,筒兒一箇賜給。
李鶴秀啓曰,藥房提調·副提調,持湯劑來待矣。傳曰,封入。
韓義運啓曰,假注書金命珠,身病猝重,勢難察任,今姑改差,何如?傳曰,允。
又啓曰,假注書金永基,身病猝重,勢難察任,今姑改差,何如?傳曰,允。
又啓曰,事變假注書梁日煒,身病猝重,勢難察任,今姑改差,何如?傳曰,允。
金命珠改差,代以黃爲假注書。
金永基改差,代以金英淳爲假主書。
梁日煒改差,代以李培林爲事變假注書。
以右承旨洪命周,同副承旨李朝鉉牌不進罷職傳旨,傳于韓義運曰,竝許遞,前望單子入之。
承旨前望單子入之,朴岐壽·趙琮鎭落點。
傳于韓義運〈曰〉,明日出宮門路,以協陽門爲之。
持平洪彦謨啓曰,臣於臺職,每以聯啓之不可冒忝,有所引避,而輒蒙體諒之恩,今於柏府新除,前後處義,宜無異同,請命遞斥臣職。答曰,依啓。
以司諫鄭禮容,獻納朴鳴和,正言李憲瑋,掌令柳榮輔·崔命顯牌不進罷職傳旨,傳于朴岐壽曰,竝許遞,前望單子入之。
臺諫前望單子入之,司諫金喆遠,獻納姜時煥,掌令愼必復·禹錫簡,持平李明緖,正言金洛駿落點。
兵曹口傳政事,副司果李憲瑋。
兵曹口傳政事,副司果鄭禮容。
趙琮鎭,以弘文館言啓曰,副應敎徐有素,校理朴光錫,修撰尹秉烈,旣有只推之命,竝卽牌招察任,何如?傳曰,允。
黃有頉,代以金穰根爲假注書。
李培林有頉,代以朴偀爲事變假注書。
以副應敎徐有素,校理朴光錫,修撰尹秉烈牌不進罷職傳旨,傳于韓義運曰,只推。
趙琮鎭,以禮曹言啓曰,卽接宗廟署所報,則今二十一日謁聖後試取時,本署官員,俱爲觀光云矣。依定式本曹正郞李升烈,假官差送,以爲代直後赴試之地,何如?傳曰,允。
又以禮曹言啓曰,永禧殿官員,景慕宮官員所報,則今二十一日謁聖後試取時,本殿本宮官員,俱爲觀光云矣。假官二員,依定式令吏曹,以成均館官員,口傳啓下,以爲代直後赴試之地,何如?傳曰,允。
韓義運,以備邊司言啓曰,試期隔日,而八路儒生之咸聚者,其數甚多,市廛見在之草注紙,無以遍及云。在前如此之時,或不無闊狹之例,今亦依已例,以大好紙通用之意,分付於四館所,令諸生知悉,何如?傳曰,允。
又以都摠府言啓曰,副摠管許溟,以御營中軍,軍兵等中日試射放事,南小營晝仕出去之意,敢啓。傳曰,知道。
又以兵曹言啓曰,今四月二十日,文臣朔試射日次,而文廟酌獻禮齋戒相値,不得爲之之意,敢啓。傳曰,知道。
又以御營廳言啓曰,本廳千摠趙禹錫,身病甚重,勢難察任,改差,何如?傳曰,允。
朴岐壽,以義禁府言啓曰,今此親臨春塘臺謁聖文科試取時,本府都事,皆爲赴擧,武都事一員,本府入直,而當直入直都事,公事回公都事,靑陽門·弘化門·月覲門·通化門·集春門武所禁亂都事,無以推移,假都事八員,令該曹口傳差出,以爲分排之地,何如?傳曰,允。
咸鏡監司李存秀書。王若曰,乾道不偏,垂諸曜而助照,王化無外,列群牧而承流。須藉文武之全材,庸試盤錯之利器。矧玆關北一路,實爲海東重藩。山水扶輿,左滄海而右蓋馬,提封開拓,肇沃沮而曁句驪。奉原廟於月遊,神護象設,仰岐岨於天作,基肇龍興。委重有倍於他方,爲治莫難於今日。水旱仍歲,邑里困懸罄之貧,昇平百年,軍民挫袵金之勇。猾吏無厭,葠貂歸橐中之藏,潛商售奸,鈔寶走塞上之販。海利相射,訴牒繁於漁場,社氓競招,逋藪萃於稅礦。山河斗絶,或恐控禦之失宜,冠蓋星馳,應多迎送之貽弊。今値遞改之尤數,固難其人,疇能圖理之惟良,當此重寄。惟卿,殊遇自寧考之世,碩望屬奎華之班。標承家之令徽,不習綺治,闡需世之偉略,窮析毫微。三路宣風,國倚藩屛之重,兩銓掌選,世推鑑衡之公。肆予倚毗之益隆,又此薦剡之公擧。玆授卿以咸鏡道觀察使兼兵馬水軍節度使·都巡察使·咸興府尹。卿其往布德意,祗服寵章。恩撫黔黎,煦春陽於露冕,威懲貪墨,肅霜稜於攬車。譬偃草於尙風,須念李敬憲遺化,戒撤桑於未雨,毋忘金忠翼遠圖。昔繁今凋,導遐俗於豐阜,南枵北峙,察糴弊於分留。追先卿褰帷之治,蓋勉是似,想古人叱馭之志,寧憚獨賢。於戲,下鈇鉞於靑冥,白山增重,壯鎖鑰於玉塞,黑江無波。行且召卿,暫屈台斗之步,欽哉往汝,庶弛霄旰之憂。故玆敎示,想宜知悉。知製敎金正喜製進。
大司諫徐長輔疏曰,伏以臣姿性庸愚,才識淺短,雖在尋常執事之末,實無絲毫裨補之效,而淸朝耳目之任,初非擬議,尤是一院之長,責任自別,顧安有一分堪承之望哉?況又樗材無當,蒲質易脆,阿睹之症,痔漏之祟,近甚添劇,時日之內,萬無束帶供仕之望,玆敢據實號籲,仰瀆崇嚴。伏乞俯賜諒察,亟遞臣職,俾便公私焉。臣於乞免之章,不宜贅及他說,而事在目下,有不容泯默者,彼湖右悖類之以豐德校宮事,奔走京鄕,煽動人心,誠亦世變之大者,夫州郡革合,有國常有之事,有邑則有校宮,無邑則無校宮,勢所宜然,理非難知,謹稽列聖朝以來,合郡邑埋校主,非止一再,酒泉以前之例,不可悉記,而雖以近古言之,孝廟丁酉,埋江陰位版,英廟己酉,埋安陰位版,道狀曹啓,具載掌故,則夫豈有他辭於其間,而昨年豐德之若而悖儒,始憾其邑之合於松都,自相糾結,倡爲校宮不可廢之說,末乃計不得售,而狠無所逞,則做出埋安時鹽棘之凶誣,作爲醜辱之諺謠,播之四方,至有私祭築壇,陳疏伏閤之擧,夫其埋安之時,將事之享官,陪祭之多士,以至校吏·工匠·皀隷·役民等,可以百數,衆目咸睹之事,白地構謊,其意全在逼廟堂詆分司,以洩其革邑之憾,及因忝事諸儒之據實辨明,馳通太學,奸狀悉露,査治有命,則其譸張誣說者,自服其罪,竝施酌配之典,此蓋朝家所以以不治治之,特垂寬大之恩者也,斯足以覺迷矣,知警矣。噫,彼湖右所謂申綱·金浩一·黃基爲名者,抑何心腸,甘作後殿,嘯聚徒黨,鳩合錢財,不右復校之說,則儒賢受其侮蔑,擅行考籍之擧,而營邑莫敢誰何,甚至通文,辭意無倫無嚴,有若朝家眞有欠於尊敬而然者,若此乖悖之類,直是不吉不迪顚越不恭之亂,民豈可以其衣縫掖,而待之以待士之禮哉?是宜明施當律,以懲頑蠢,然彼申綱輩,卽不過鄕曲鄙微之類,藉曰迷惑,渠焉敢獨辦,其必有不逞樂禍之徒,陰主指使,以平日怨懟之心,藉群咻諠豗之勢,敢試角勝於國家,必欲貽禍於朝廷,形雖不見,兆已昭然,是豈可但認以窮儒喜事收斂錢財之計,而尋常看過哉?防汎濫者,宜塞其源,憂滋蔓者,須除其根,苟不因此端緖,究其窩窟,天討行而王綱立,則人心無底定之日,朝廷無措手之地矣。伏願亟命攸司,到底査究,分首與從,夬伸典刑,以遏亂萌,以壹民志焉。臣於此,又有所慨歎者,昨年處分之後,籌關行會,頒示八路,爲道伯者,苟能均布郡邑,俾各曉諭,則雖彼頑類,豈敢生意於煽惑群蠢,一時波奔,至於此甚也?當該道臣,施以譴削之典,以爲爲長吏不能奉行朝令者之戒,恐不可已。臣無任云云。答曰,省疏具悉。所謂申綱輩事,可謂有國之變怪,士子之羞恥,予當洞諭之矣。州縣沿革,歷代國家之常事,豐德無論,雖竝數三大邑爲一邑,此胡大事,設或不當沿而沿,不當革而革,得失可否,自是朝廷之事,非白徒韋布之所可主張,況一邑之不容有二校,猶一家之不容二廟,此箇事理,婦孺尙知,況國朝已例,昭著若彼,則此輩之假托復校之說,如是跳踉者,其挾雜構人之心,聚徒斂財之計,明若觀火,卿言誠是,其可不嚴處乎?然予於是,瞿然有忸怩者,卄五六年之間,治敎不明,旣無以大服人心,又不能丕變士風,國事世敎,駸駸有日下之歎,此輩之跳踉,政由是焉,不敎而刑,聖人所懼,又況許多隨波之人,持不過被其誑煽,以訛傳訛,不暇辨別,宜擿奔走而已,未必盡與首倡者,同一心術,則牖迷曉惑,使不罹于辟,不亦善乎?擧措得宜,則邪沴自靖,政敎未修,則刑辟不威,窮覈之擧,予不欲爲也。申綱等三人,令該曹,星火押送于本道,嚴刑後絶島限己身水軍充定,道伯事依施,令泮長將此疏批,曉諭多士,仍自籌司,行會八路,揭于各邑官府校院,以爲常目警惕之地,如是曉諭之後,猶或復有似此駭悖跳踉之類,則犯者姑捨,該道臣該守令,先施加倍之律,一體嚴飭,卿其勿辭行公。
乙酉四月十九日辰時,上御熙政堂。咸鏡監司入侍時,右副承旨李恒權,假注書金永基,記事官金鍏·吳致愚,咸鏡監司李存秀,以次進伏訖。上命進前奏職姓名,存秀進前奏職姓名。上曰,下去着實爲之也。存秀起伏,上命恒權讀宣諭,恒權讀諭訖,存秀起伏,上命先退,存秀退出。仍命退,承史以次退出。
上在昌德宮。停常參·經筵。
上詣暎花堂。入幄次後,王世子板位問安。答曰,知道。內問·政院·玉堂·藥房口傳問安。答曰,知道。
藥房提調金履喬,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴岐壽啓曰,大司憲宋穉圭,執義李羲發,掌令愼必復·禹錫簡,持平李同淳在外,持平李明緖未肅拜,監察茶時之意,敢啓。傳曰,知道。
趙琮鎭啓曰,明日動駕,兩司侍臣,當爲進參,除在外外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而文廟酌獻禮親行齋戒相値,不得來會云矣,敢啓。傳曰,知道。
又啓曰,假注書金英淳,時無職名,令該曹依例付軍職冠帶常仕,何如?傳曰,允。
李鶴秀啓曰,藥房提調·副提調,持湯劑來待矣。傳曰,封入。
金穰根有頉,代以趙完植爲假注書。
朴岐壽啓曰,侍衛法意,何等嚴重,而喧譁申飭之下,承傳宣傳官全數遠離,趁不待令,事甚駭然。當該宣傳官及常時不能檢之行首宣傳官,所當重勘,而本院請推之外,無他可施之罰,何以爲之?敢稟。傳曰,事過後,竝拿處。
傳于李鶴秀曰,讀券官金履喬,命官爲之。
傳于李鶴秀曰,考官宋冕載,命官爲之。
韓義運啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,大護軍金履載,護軍申在植,副護軍洪命周·李朝鉉,副司果洪彦謨,以上竝單付。
趙完植有頉,代以尹升烈爲假注書。
朴偀在外,代以劉志義爲事變假注書。
以司諫金喆遠,持平李明緖牌不進罷職傳旨,傳于朴岐壽曰,只推。
以副應〈敎〉徐有素,校理朴光錫,修撰尹秉烈牌不進罷職傳旨,傳于趙琮鎭曰,只推。
韓義運,以兵曹言啓曰,卽伏見今番謁聖武科二所榜目,則宣川府水軍充定罪人尹禹玄,冒赴入格矣。凡充軍者,自其配道應試參榜,則解配後上來許赴,載在法典,而今此尹禹玄,私自受由上來,參榜者前所未有,誠極痛駭。元榜目中拔去,令該曹考律定罪,給由之宣川前府使金相順,令該府拿問處之,試官亦難免不審之失,從重推考,何如?傳曰,允。
又以兵曹言啓曰,今四月二十一日,武臣賓廳講書日次,而親臨謁聖科擧相値,不得爲之之意,敢啓。傳曰,知道。
乙酉四月二十日辰時,上詣春塘臺。謁聖齋宿入侍時,行都承旨李鶴秀,左承旨韓義運,右承旨趙琮鎭,左副承旨朴基宏,右副承旨朴岐壽,同副承旨李恒權,假注書金永基·金英淳,記事官金鍏·吳致愚,檢校待敎徐憙淳·李憲瑋,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金履喬等進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明禮門·靑陽門,詣暎花堂,仍入小次,上以司謁口傳下敎曰,平排設改,以補階板,可也。又下敎曰,儒生待申時入場,可也。諸臣以次輪退,
上在昌德宮。停常參·經筵。
上詣文廟入幕次後,王世子板位問安。答曰,知道。內閣·政院·玉堂·藥房口傳問安。答曰,知道。還內入幕次後,王世子板位問安。答曰,知道。內閣·政院·玉堂·藥房口傳問安。答曰,知道。王世子板位經宿問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。
趙琮鎭啓曰,明日常參·經筵,取稟。傳曰,停。
韓義運啓曰,來二十五日,朝參日次矣,敢稟。傳曰,停。
李鶴秀啓曰,藥房副提調,持湯劑來待矣。傳曰,封入。
傳于李鶴秀〈曰〉,入侍宰臣及承旨·閣臣·兵曹堂上·摠管堂上·對讀官,竝讀券官加差下。堂下閣臣及玉堂·春坊·兵曹郞廳,竝對讀官加差下。
李鶴秀啓曰,吏曹郞廳來言,新恩政事,取稟。傳曰,當日爲之。
有政。吏批,行判書李羲甲進,參判李光文進,參議宋啓榦在外未肅拜,左副承旨朴基宏進。以洪學淵爲副修撰,鄭晩錫爲判義禁,南進和爲掌樂僉正,承文正字單李廷憲,成均博士單金建喆,學正單梁日煒,學諭單愼尙欽·尹錫祜,義州府尹單李元默,兼祭酒單宋穉圭。兵批,行判書金履喬進,參判金啓河進,參議愼宜學進,參知李衡柱入直進,右副承旨朴岐壽進。副司直柳榮輔·崔命顯·朴鳴和·金裕憲·申萬休,副司果李淵祥·朴時源,副司正金英淳,以上竝單付,義州府尹單李元默,及第秋漢明,武科甲科第一人,依法典送樂。
吏批,再政。新及第徐耕輔,通訓今加通政,文科甲科第一人,登科前資窮,依法典陞堂上,典設別提單新及第秋漢明,武科甲科第一人。
朴岐壽啓曰,大司憲宋穉圭,執義李羲發,掌令愼必復·禹錫簡,持平李同淳在外,持平李明緖未肅拜,監察茶時之意,敢啓。傳曰,知道。
尹升烈有頉,代以韓兢人爲假注書。
韓兢人有頉,代以李淵龜爲假注書。
劉志義有頉,代以崔致常爲事變假注書。
以宣傳官柳相弼·尹義儉·閔修顯·李亨權·李享在拿處傳旨,傳于朴岐壽曰,竝分揀。
朴岐壽,以義禁府言啓曰,宣川前府使金相順,令該府拿問處之事,傳旨啓下矣。金相順自任所未及上來云,依例發遣府書吏,所到處拿來,何如?傳曰,待待命拿囚。
乙酉四月二十一日子時,上與王世子,詣文廟酌獻禮入侍時,行都承旨李鶴秀,左承旨韓義運,右承旨趙琮鎭,左副承旨朴基宏,右副承旨朴岐壽,同副承旨李恒權,假注書金永基·金英淳,記事官金鍏·吳致愚,檢校待敎徐憙淳·李憲瑋,以次侍立。時至,通禮跪啓請外辦,上具遠遊冠·絳紗袍,乘輿出集春門,至南神門外,降輿步過,乘輿詣下輦臺,入大次,通禮跪啓請外辦,上與王世子,改具冕服,乘輿至廟門降輿,詣文廟版位前,行再拜禮,王世子行再拜禮,詣盥洗位盥洗,詣尊所親審。仍詣文宣王神位前,行酌獻禮,次詣復聖公·宗聖公·述聖公·亞聖公神位前,行酌獻禮訖,還詣版位,行再拜禮,王世子行再拜禮訖,仍步出廟門乘輿至大次,通禮跪啓請降輿,上降輿入大次,酌獻禮罷後,問安勿爲之。出榻敎還宮時,王世子隨駕衛外磨鍊,可也。通禮跪啓請外辦,上改具遠遊冠·絳紗袍,乘輿至南神門外,降輿步過,乘輿由集春門,還詣春塘臺,入小次,諸臣以次輪退。
乙酉四月二十一日卯時,上御春塘臺。謁聖文武科試取入侍時,行都承旨李鶴秀,左承旨韓義運,右承旨趙琮鎭,左副承旨朴基宏,右副承旨朴岐壽,同副承旨李恒權,假注書金永基·金英淳,記事官金鍏·吳致愚,檢校待敎徐憙淳·李憲瑋,以次進伏。讀券官行兵曹判書金履喬,行戶曹判書鄭晩錫,行大護軍徐能輔,禮曹判書李錫奎,右參贊趙貞喆,行護軍趙鍾永,吏曹參判李光文,行護軍徐俊輔,工曹參判朴綺壽,行護軍趙萬永·李文會,禮曹參判呂東植,行護軍金陽淳·朴齊一,對讀官行副護軍洪起燮,大司成李翊會,行副護軍李奎鉉·金炳朝·李寅泰·尹命圭·洪益聞,戶曹參議李沆行,副護軍林景鎭·沈能稷,前承旨洪命周·李朝鉉,行副護軍李晉淵·李瀅夏·任厚常,兵曹正郞朴潞壽,修撰金䥧,副司果林翰鎭·鄭知容·韓弘敎,考官刑曹判書宋冕載,行護軍柳相亮·申鴻周,參考官行副護軍趙奎昇·李升權,軍資正金周默,都摠經歷李晩學,以次入就拜位。引儀唱四拜禮訖,以次陞座進伏,鶴秀曰,闕門開閉,自有定時,而司鑰不卽待令,以致開門之遲滯,事甚駭然,當該司鑰,事過後令攸司科治,何如?上曰,依爲之。出擧條上曰,懸題紙入之,對讀官封入懸題紙。上命履喬等書賦題,周道如砥其直如矢,限申時,宣敎官奉御題懸之。上入幄次,命試官少退,以夾侍下敎曰,試券先捧者分考,可也。仍命書傳敎曰,今番謁聖文科取五人,編次訖,鶴秀使夾侍入稟,上還御帳殿,履喬等進前奏曰,今日收券時,有一張大好紙,如試券樣子,而不爲封名,直書居住姓名延安黃允中云,而文非應試之作,滿紙橫豎,至狡絶慝,不忍正視,豈意親臨試士之日,有此投書之變乎?譏捕鉤覈,不容少緩,令秋曹捉致究問,而其居住姓名,眞僞有未可知,捕廳同爲譏詗,期於捉得之意,一體分付,何如?上可之。仍敎曰,試券編考者,直爲書等,可也。履喬以次書等訖,上親坼封還下,鶴秀讀封內以次呼名,上命新恩進退,郡守徐畊輔,進士成遂默·金鎭聲,生員金興根·宋持養,以次進退。上入幄次,陳賀時至,上還御帳殿,贊儀唱文武百官入就位,行四拜禮,文武百官就位行禮訖,仍行文武新恩放榜,放榜官唱文武擧人,入就位,行四拜禮訖。上命賜牌,仍各賜紅牌,次賜花及蓋訖,宣醞行四拜禮,通禮跪告禮畢,上降座,通禮跪啓請乘輿,上乘輿,出靑陽門,由銅龍門·建陽門·協陽門,入宣化門還內,命出標信解嚴,諸臣以次退出。
上在昌德宮。停常參·經筵。
朴基宏啓曰,明日常參·經筵,取稟。傳曰,停。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴基宏曰,新恩謝恩,當親受矣,該房知悉。
傳于朴基宏曰,平安監司·江原監司留待。
傳于朴基宏曰,平安監司·江原監司入侍。
備忘記,平安監司朴宗薰下直,長弓〈一〉張,長箭一部,片箭一部,筒兒一箇,江原監司洪敬謨下直,長弓一張,長箭一部,賜給。
李鶴秀啓曰,藥房提調·副提調,持湯劑來待矣。傳曰,封入。
李恒權啓曰,卽者副修撰南履懋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李淵龜有頉,代以金學敏爲假注書。
金學敏有頉,代以金在榮爲假注書。
金在榮有頉,代以權秉德爲假注書。
朴基宏啓曰,假注書金英淳,身病猝重,勢難察任,今姑改差,何如?傳曰,允。
金英淳改差,代以鄭爲假注書。
鄭在外,代以李民愚爲假注書。
崔致常有頉,代以洪履信爲事變假注書。
洪履信在外,代以張鉉喆爲事變假注書。
李恒權啓曰,大司憲宋穉圭,執義李羲發,掌令愼必復·禹錫簡,持平李同淳在外,持平李明緖牌不進,監察茶時之意,敢啓。傳曰,知道。
以司諫金喆遠,持平李明緖牌不進罷職傳旨,傳于李恒權曰,只推。
朴基宏,以吏曹言啓曰,贈諡文純公金富弼延諡,來五月初四日,定行於慶尙道禮安地鄕家云矣,敢啓。傳曰,知道。
又以弘文館言啓曰,本館下番闕直,事甚未安。修撰尹秉烈·金䥧,竝卽牌招,以爲推移入直,副應敎徐有素,校理朴光錫,一體牌招察任,何如?傳曰,允。
又以禮曹言啓曰,試考恩賜儒生直赴·紛分帖過科後,令成均館收聚爻周後草記事,曾有定式矣。卽接成均館所報,則今番式年文科殿試時,直赴殿試儒生進士權筴·尹克培·徐有贊·黃·洪祐順,生員金斗明·李源益,幼學金在榮·吳致淳·金英淳·趙啓昇·李正耆·趙完植·金熙逌·韓兢人,紛分儒生幼學尹升烈等十六人登科,直赴會試儒生幼學金相潤等五人,紛分儒生幼學李根等八人未參榜,合儒生二十九人前所受帖文,一竝收聚以送云矣。依定式爻周之意,敢啓。傳曰,知道。
李恒權,以備邊司言啓曰,外邑曠官可悶,受由上京守令,竝令該曹,催促下送,何如?傳曰,允。
又以兵曹言啓曰,卽伏見今番謁聖武科殿試榜目,則李樂韶之韶字,以紹字書之,奏御文字,何等審愼,而如是疎忽,該試官推考,元榜目中改付標以入之意,敢啓。傳曰,知道。
又以兵曹言啓曰,梗栍法意,何等愼重,而昨日頒給之後,文禧廟梗栍全數閪失,至於闕更之境,事未前有,萬萬駭然。常時不能檢飭之守直官,令該府拿問處之,何如?傳曰,允。
又以都摠〈府〉言啓曰,副摠管許溟,以御營中軍,軍兵等試射放事,南小營晝仕出去之意,敢啓。傳曰,知道。
又曰刑曹言啓曰,今四月二十日答大司諫徐長輔疏曰,省疏具悉。所謂申綱輩事,可謂有國之變怪,士子之羞恥,予當洞諭之矣。州縣沿革,歷代國家之常事,豐德無論,雖竝數三大邑爲一邑,此胡大事,設或不當沿而沿,不當革而革,得失可否,自是朝廷之事,非白徒韋布之所可主張,況一邑之不容有二校,猶一家之不容有二廟,此箇事理,婦孺尙知,況國朝已例,昭著若彼,則此輩之假托復校之說,如是跳踉者,其挾雜構人之心,聚徒斂財之計,明若觀火,卿言誠是,其可不嚴處乎?然予於是,瞿然有忸怩者,卄五六年之間,治敎不明,旣無以大服人心,又不能丕變士風,國事世敎,駸駸有日下之歎,此輩之跳踉,政由是焉。不敎而刑,聖人所懼,又況許多隨波之人,特不過被其誑煽,以訛傳訛,不暇辨別,冥擿奔走而己。未必盡與首倡者,同一心術,則牖迷曉惑,使不罹于辟,不亦善乎?擧措得宜,則邪沴自靖,政敎未修,則刑辟不威,窮覈之擧,予不欲爲也。申綱等三人,令該曹星火押送于本道,嚴刑後絶島限己身水軍充定,道伯事依施,令泮長將此疏批,曉諭多士。仍自籌司,行會八路,揭其各邑官府校院,以爲常目警惕之地,如是曉諭之後,猶或復有似此駭悖跳踉之類,則犯者姑捨,駭道臣·駭守令,先施加倍之律,一體嚴飭,卿其勿辭行公事,批下矣。發通儒生三人中,公淸道洪州申綱·黃基捉來,而扶餘金浩一,不爲就捕,故査問於申·黃兩儒,則以爲,金浩一雖是同參,以其老病,只送名帖,初不上來云矣。申綱·黃基,今方押送,而金浩一則旣云在鄕,令道臣卽爲掩捕,一體擧行之意,敢啓。傳曰,知道。
又以刑曹言啓曰,仍御營廳啓辭,今四月十八日初更量,犯夜幼學尹監令,移送秋曹事,命下矣。尹監令依更數決笞三十度放送之意,敢啓。傳曰,知道。
副修撰南履懋疏曰,伏以臣之老父,年旣八十矣。如日下山,餘景漸迫,私心一懼,愈往冞切,雖無疾病之來,尙難跬步暫離,情理卽然,而適値館直,浹旬曠省,寤寐憂戀之中,得接家信,則篤老氣力,近又失攝,素患風痺痰眩之症,見方添苦,寄身床笫,所見澌綴。臣自聞此報,五內如灼,按抑不得,玆敢短章仰籲,徑出禁扃。伏乞聖慈,俯垂憐察,亟遞臣職,俾得朝夕病側,專意救護,仍治臣擅離之罪,以昭法紀焉,臣無任云云。省疏具悉。爾其勿辭救護。
敎平安監司朴宗薰書。王若曰,卿月之崇班暫輟,簡在上心,觀風之重任是毗,憂分西顧,惟彼關西一路,卽我海東重藩,襲箕聖八條遺敎,依然井區之猶在,按句驪千里舊界,尤難節制之得宜,路遼·瀋而皮幣委輸,酬接素稱浩汗,隣胡羯而弓馬强勁,習俗每患粗輕。又況自挽近以來,尤切不如古之歎,嗟兵荒癘疫之荐至,辛壬之瘡痍未完,而徵發科斂之多端,庚癸之呼冤每切,軍儲枵而胥吏之奸竇未塞,宜軫振刷之圖,民力竭而債糴之宿瘼難祛,政急懷保之策,共理者良二千石,利器待盤錯可知,其地則餘四十州,紆籌備桑土之戒顧,此任難其人也,當是時屬之誰乎?惟卿,忠孝傳家,文章華國,金華玉署,夙著黼黻之猷,畿甸·湖藩,已騰蔽芾之頌,山吏部之奏事銓管,稱人材於權衡,歐文忠之知擧禮圍,藹士望於藻鑑,久矣內外之歷試,是以望實之俱隆,得賢共之,公議至登於薦剡,非卿莫可,恩命特出於簡毗。玆授卿以平安道觀察使兼兵馬水軍節度使·都巡察使·管餉使·平壤府尹,卿其克恢良圖,祗膺寵命。北門魚鑰,豈讓寇平仲之雅量,西州鶴琴,宜勉趙閱道之淸操,慨然志於攬轡,想多解綬而望風,章有德於褰帷,益懋按節而宣化,繭絲保障,亶在措置之多方,奠接勞來,亦須德意之廣布,其餘裁稟,厥有典常。於戲,體九重宵旰之憂,往哉欽汝,畀一面屛翰之責,行且召卿,故玆敎示,想宜知悉。知製敎李憲瑋製進。
敎江原監司洪敬謨書。王若曰,官惟賢而其難其愼,誰贊漸海之治,尹玆土而來旬來宣,庸畀觀風之責,任重方面,簡在上心,眷彼江原之勝區,實爲海山之重地,八百里水深山健,接未老之遺墟,卄六群碁布星羅,乃悉直之舊國,作股肱於畿輔,其利則盡東海之濱,控咽喉於關防,其地則據上遊之勢,第土地有磽确之歎,而民物多凋瘵之憂,荐饉之患或多,幾空大東小東之杼軸,生穀之土未盡,自異嶺南·湖南之墳壚,是以獷猂之民風,易致蝟集之衆瘼,文敎衰而士習不整,吏胥橫而奸竇愈滋,赴荊圍之試而躁競莫禁,典倉庫之財而偸弄尤甚,列郡之貢蔘永減,上雖推恩,封山之禁松漸稀,民不遷善,欲祛大小邑積痼之弊,政須二千石循良之財。惟卿,大家懿規,赫世華閥,事業則足以彌綸世道,文章則可能黼黻皇猷,參佐天官,推宿望於朝著,矜式國學,擅重名於師儒,顧斯任捨爾其誰,當是時非此莫可。玆授卿以江原道觀察使兼兵馬水軍節度使·巡察使·原州牧使,卿其祗服寵命,克恢良圖,以綜理微密之才而撫摩生靈,以通朗博洽之量而按察風俗,無一夫之不獲,勞之來之,庶百瘼之俱祛,公耳國耳,范孟博登車之日,志在澄淸,召·穆公憩棠之時,化宜宣布,其餘裁稟,自從便宜。於戲,丹綸誕宣,予則弛東顧之慮,靑鎖遠隔,卿應切北望之心,楓嶽之景物正佳,莫詑潘孟陽遊山之勝,蔀屋之生理方窘,宜思張益州整器之方,故玆敎示,想宜知悉。知製敎李渭達製進。
乙酉四月二十二日辰時,上御熙政堂。平安監司·江原監司新恩謝恩親受同爲入侍時,行都承旨李鶴秀,左承旨韓義運,右承旨趙琮鎭,左副承旨朴基宏,右副承旨朴岐壽,同副承旨李恒權,假注書金永基·金英淳,記事官金鍏·吳致愚,檢校待敎金正喜,平安監司朴宗薰,江原監司洪敬謨,以次進伏。新恩郡守徐畊輔,進士成遂默·金鎭聲,生員金興根·宋持養,武科新恩副司果秋漢明,通德金翊根,騎士金麗澤,訓局軍金明浩,副司果吳載哲,副司勇韓翼東,通德姜集,閑良柳億,萬戶安宅潤,業武金華淳,副司勇全仁興,振武士李得祉,別付料金之坤,副司果金羲桓,將仕郞申命衍,閑良林鶴起·朴震彪·洪顯參·金鼎默,副司勇成燾,扈衛軍官趙俊基,通德閔重憲,閑良朱東洽·金東珪,扈衛軍官尹道顯,閑良朴師赫·朴明弘·洪仁泳·柳學魯·白弼洙·李義洙·朱星鎭·趙果永·金鍾坤·鄭致豐·李思應,別武士朴獜耇,閑良趙雲翕·金鍍·黃翼勳,宣傳官李煥洙,將仕郞金永琦,副司勇金養業·鄭喆東·柳永魯,通德朴豐鎭,閑良金浩永·李鈿秀·鄭莘弼,副司勇鄭熽,閑良鄭䲮祚·徐益輔,通德李東韶,閑良金永陽,將仕郞尹守鳳,閑良李鍾燁,別武士盧時默,通德李倫誠,選武軍官文有錫,閑良李源在·吳仁顯,別付料陳遂良,閑良李鐘華·成肯鎭·方處坤·兪擎柱·辛東煥·金尙說·張成翼·李鉉榮,侍立階下訖。上曰,文武科新恩進前,各奏職姓名。文科新恩徐畊輔·成遂默·金鎭聲·金興根·宋持養,各奏職姓名,武科壯元秋漢明,進前奏職姓名訖。上曰,文科新恩及武科三人進退,可也。文科新恩及武科三人進退訖,上曰,文科新恩成遂默·金興根賜樂,使之張樂出去,可也。仍命退,畊輔·漢明等退出。上命平安監司·江原監司進前奏職姓名,宗薰·敬謨進前奏職姓名。上曰,下去着實爲之也。宗薰·敬謨起伏,上命鶴秀讀宣諭,鶴秀讀諭訖,宗薰·敬謨起伏,上命先退,宗薰·敬謨退出。仍命退,諸臣以次退出。
上在昌德宮。停常參。經筵。
朴基宏啓曰,玉堂備員間視事頉稟之意,敢啓。傳曰,知道。
趙琮鎭啓曰,合辭許久闕啓,事甚未安。除在外外,未肅拜人員竝卽牌招,何如?傳曰,允。
又啓曰,右副承旨朴岐壽,今日不爲仕進,卽爲牌招,何如?傳曰,與知申左承旨竝許遞,前望單子入之。
李鶴秀啓曰,藥房副提調持湯劑來待矣。傳曰,封入。
趙琮鎭啓曰,判義禁鄭晩錫,除拜後過三日不爲出肅,依定式推考警責,仍卽牌招察任,何如?傳曰,允。
承旨前望單子入之,李光文·尹尙圭·李魯秉落點。
趙琮鎭啓曰,新除授同副承旨李魯秉,卽爲牌招,何如?傳曰,允。
又啓曰,同副承旨李魯秉,時在京畿驪州地,斯速乘馹上來事,下諭,何如?傳曰,許遞,前望單子入之。
承旨前望單子入之,沈能稷落點。
李民愚有頉,代以趙龍來爲假注書。
趙龍來在外,代以林永洙爲假注書。
權秉德在外,代以金樂淵爲假注書。
金樂淵在外,代以成遂默爲假注書。
張鉉喆在外,代以李冀楨爲事變假注書。
李冀楨在外,代以金斗明爲事變假注書。
以副應敎徐有素,校理朴光錫,修撰尹秉烈·金䥧牌不進罷職傳旨,傳于李恒權曰,只推。
趙琮鎭啓曰,校理李憲球,副修撰南履懋受由,副校理尹心圭,副修撰洪學淵在外,玉堂上下番俱空,事甚未安。應敎李渭達,副應敎徐有素,校理朴光錫,副校理徐相祿,修撰尹秉烈·金䥧竝卽牌招推移入直,何如?傳曰,允。
李恒權啓曰,大司憲宋穉圭,執義李羲發,掌令愼必·禹錫簡,持平李同淳在外,持平李明緖牌不進,監察茶時之意,敢啓。傳曰,知道。
以司諫金喆遠,持平李明緖牌不進罷職傳旨,傳于趙琮鎭曰,只推。
以應敎李渭達,副應敎徐有素,校理朴光錫,副校理徐相祿,修撰尹秉烈·金䥧牌不進罷職傳旨,傳于趙琮鎭曰,只推。
趙琮鎭啓曰,卽者校理李憲球,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兵曹口傳政事,護軍單李鶴秀。
趙琮鎭啓曰,明日雜科,兩司當爲進參,除在外外,未肅拜人員竝待開門牌招,以爲進參之地,何如?傳曰,允。
趙琮鎭,以吏曹言啓曰,因備邊司草記,外邑曠官可悶,受由上京守令,竝令該曹催促下送事,允下矣。自臣曹催促,則尙州牧使朴宗垈,光州牧使尹致赫,河東府使沈樂臣,伊川府使李得馨,林川郡守沈魯崇,旌善郡守李和淵,嘉山郡守權,文義縣令沈宜晉,慶山縣令李穆遠,金溝縣令金履鋼,新溪縣令朴鎬壽,江西縣令李駿秀,三登縣令徐有民,懷德縣監洪履燮,結城縣監曺錫駿,比安縣監趙雲躋,開寧縣監韓成履,龍宮縣監李一淵,沃溝縣監尹錫永,泰仁縣監元錫範,谷城縣監崔斗顯,高山縣監洪直謨,玉果縣監鄭文升,俱爲下去云。安岳郡守權敦仁,以省掃事,受由下往於公淸道淸風地,故卽速還官之意,發關知委於該道臣處,而平壤庶尹金元根,全州判官金初淳,鴻山縣監朴宗聞,孟山縣監崔昔,俱以爲身病猝重,不得下去云,雖未知其病勢之果如何,而當此農務方殷之時,不可遲待其差歇,竝罷黜,何如?傳曰,允。平壤庶尹改差。
李恒權,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·雩祀壇·祈雨壇·馬祖壇·漢江壇,司寒壇·厲壇壇上及四面紅箭門墻垣階砌,俱爲無頉,而先農壇北邊紅箭門頹仆,先蠶壇西邊紅箭門傾仄,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,卽接忠州幼學尹勉烈所志,則以爲,同姓十二寸弟鶴烈,嫡妾俱無子,以其同姓十二寸兄衡烈第三子致三,欲爲繼後,兩家相議完定,而鶴烈夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長尹勉烈所訴,旣如此,依定式尹衡烈第三子致三,立爲尹鶴烈之後,何如?傳曰,允。
又以禮曹言啓曰,卽接淸州幼學宋載賢所志,則以爲,族姪益鎭,嫡妾俱無子,以其同姓六寸弟煥鎭第二子景沂,欲爲繼後,兩家相議完定,而煥鎭夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋載賢所訴旣如此,依定式宋煥鎭第二子景沂,立爲宋益鎭之後,何如?傳曰,允。
趙琮鎭,以兵曹言啓曰,宣傳官柳相弼·李敬達,忠翊衛將李儒斌,慶熙宮衛將金德淵,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管許溟,以御營中軍,本營諸將官射會監試事,南小營晝仕出去之意,敢啓。傳曰,知道。
又以禁衛營言啓曰,臣於今番,猥承武二所試官之命,依廟堂之嚴飭,禁科場之奸弊,多發營校,另加糾察,則不能售奸之徒,反懷逞憾之志,乃於撤場之後,西部閑良李煥五·李煥汝等,聚合儕類,先打衛軍金巖回,次到營校李興泰家,毆打興泰,撞破家産,罔有紀極,若此不已,則國綱壞損,大關後弊,言念及此,不覺懍然,上項李煥五等,令秋曹盤覈首從,一竝嚴刑後,限己身絶島充軍,以爲別般懲創之地,何如?傳曰,日前大臣筵奏,何如?而此輩之無嚴又如此,亦是亂民也,令該曹嚴覈,勿分首從,竝爲嚴刑,遠地勿限年充軍,可也。
校理李憲球疏曰,伏以,臣之老母宿病,于今七朔,一味進退,元胃漸脫,貼席奄奄,俄頃之間,劇歇無常,藥餌爲命,臣之情地,實無離側供職之勢,而違傲是懼,黽勉就直,而一念耿耿,未暫釋慮,果然將攝失宜,外感內傷,寒熱交攻,痰積益肆,粥飮全却,寢睡不成云,而家僮踵至,促臣歸視,臣自聞此報,方寸煎灼,按抑不得,忙徹短章,仰瀆崇嚴。伏乞俯賜哀憐,亟削臣見帶之職,俾便救護,仍勘臣擅離之罪,以昭法紀焉。臣於請急之章,不暇贅他,而憂愛之忱,有不能泯默,敢此敷陳焉。目今國用罄竭,浮文末節之間,一毫之微,固所愼惜,而至於體面所在,又不可拘於輕費而廢却應行,日昨春塘臺試士時,補階板事是耳,平排設,設或有之,至於謁聖試之平排設,卽未之聞也,而黼座有損於尊嚴之象,觀瞻徒歸於猖披之地,何幸承宣之臣,屢請改設,竟蒙許可,更爲排設,然原初之平排設,以出於特敎爲敎,喉院乃命令出納之地,而漠然不聞,臣未敢知殿下,下敎於何處,該曹有此奉行乎?命令之不由喉院,關啓非細,貽累聖德,莫此爲甚,可不惕然而悚懍乎?臣得聞此言,不覺憂歎,雖是過境,終不容不言,不避煩屑,敢控愚見,伏願聖明,繼自今凡干命令,無論巨細,必由喉院而後行之,一令一事,俾無疑惑之歎,是所區區之望,臣無任云云。省疏具悉。爾言固好,但排設擧行,自昔別無徑由喉院之例,爾或未詳乎?勿辭救護。
義禁府啓目,宣川前府使金相順原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,文禧廟守直官羅中性·金始喆等原情云云。傳旨內辭緣,泛稱遲晩,竝只刑推得情,何如?啓,竝只除刑推議處爲良如敎。
上在昌德宮。停常參·經筵。
沈能稷啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
趙琮鎭啓曰,行左承旨尹尙圭,時在全羅道茂長地,斯速乘馹上來事,下諭,何如?傳曰,許遞,前望單子入之。
又啓曰,左副承旨朴基宏,今日不爲仕進,卽爲牌招,何如?傳曰,許遞,前望單子入之。
李恒權啓曰,吏曹郞廳來言,守令多窠,政事,取稟。傳曰,當日爲之。
趙琮鎭啓曰,藥房提調持湯劑來待矣。傳曰,封入。
承旨前望單子入之,洪起燮·李鍾穆落點。
趙琮鎭啓曰,新除授右副承旨洪起燮,同副承旨李鍾穆,竝卽牌招,何如?傳曰,允。
備忘記,乶下僉使咸敬毅下直,長弓一張,長箭一部,片箭一部,筒兒一箇賜給。
李恒權啓曰,玉堂上下番俱空,事甚未安。應敎李渭達,副應敎徐有素,校理朴光錫,副校理徐相祿,修撰尹秉烈·金䥧,旣有只推之命,竝卽牌招推移入直,何如?傳曰,允。
沈能稷啓曰,司諫金喆遠,旣入闕中,不爲傳啓,直爲出去,事甚未安。推考,何如?傳曰,允。
林永洙有頉,代以宋持養爲假注書。
宋持養有頉,代以李穆淵爲假注書。
李穆淵有頉,代以申允祿爲假注書。
成遂默有頉,代以李正耆爲假注書。
李正耆在外,代以李源益爲假注書。
李源益在外,代以金奎燮爲假注書。
金斗明在外,代以朴偀爲事變假注書。
朴偀在外,代以金命珠爲事變假注書。
金命珠有頉,代以金鎭聲爲事變假注書。
以公淸監司金學淳狀啓,新昌縣監李灌夏,遭母喪事,傳于李恒權曰,今日政差出,催促下送。
有政。吏批,行判書李羲甲進,參判未差,參議宋啓榦在外未肅拜,左副承旨李恒權進。啓曰,平壤庶尹及全州判官今當差出,而本府俱以營下劇邑,物衆地大,素稱難治,不可不擇差,同道及他道有聲績已準限未準朔守令竝擬,何如?傳曰,允。
以權丕應爲吏曹參判,李得烈爲典籍,成兢默爲掌樂主簿,趙鎭翼爲平壤庶尹,趙濟仁爲全州判官,李㝡在爲鴻山縣監,金履坤爲孟山縣監。
兵批,行判書金履喬進,參判金啓河受由,參議愼宜學病,參知李衡柱入直進,左承旨趙琮鎭進。以李命源爲同知,以李廷五爲僉知,尹相重爲宣傳官,趙徽謨爲兼司僕將,朴元植爲忠翊將,朴基準·金致鍾爲慶熙將,沈兢祖爲武兼,李鶴緖·尹羲烈爲宣傳官,吳準常爲廣州中軍,護軍尹尙圭·金載翼,副護軍韓義運·朴岐壽·李魯秉·朴基宏·柳相弼·沈鍾奎,副司果李南轍·李昞植·李圭夏·徐相五·金善勗·徐相奎·李煥洙·白珩洙,及第金在兌·金祥龍·尹道郁,以上登科前已行上護軍,依法典加資。
吏批,再政。以沈應奎爲瑞興府使,沈能弘爲連山縣監,李博鉉爲新昌縣監。
兵批,再政。以楊澤九爲僉知,成有敏爲五衛將,金永翼爲衛率,李敬達爲武兼,同知單金致鍾。
吏批,三政。以金晉敎爲思陵令,趙配永爲禁府都事,尹聲大爲載寧郡守。
傳于李恒權曰,今二十九日冷泉亭御眞還奉安時,當親臨矣。該房知悉,王世子隨駕之節,依例磨鍊。
以同副承旨李鍾穆牌不進罷職傳旨,傳于趙琮鎭曰,只推。
以應敎李渭達,副應敎徐有素,校理朴光錫,副校理徐相祿,修撰尹秉烈·金䥧牌不進罷職傳旨,傳于趙琮鎭曰,只推。
李桓權,以奎章閣言啓曰,書香閣夏孟朔大奉審,更爲擇日擧行事筵稟,蒙允矣。令日官李廷鎭推擇,則今二十五日爲吉云。以此日擧行之意,敢啓。傳曰,知道。
又以禮曹言啓曰,今四月二十九日冷泉亭御眞親臨還奉安時,儀節當爲磨鍊而謹稽先朝甲寅年謄錄,則毓祥宮展拜之禮,亦爲稟旨磨鍊矣。今番則何以爲之乎?敢稟。傳曰,依例磨鍊。
沈能稷,以兵曹言啓曰,來五月初六日大駕詣景佑宮齋宿,初七日夏享祭親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍三哨,訓將率領,爲先廂,步軍五哨,馬軍一哨,禁將率領,爲後廂,禁軍三番爲之摠戎使率該廳標下軍及禁衛營鄕軍三哨,騎士二番,留陣餘軍留營置之,可也。
又以兵曹言啓曰,今四月二十九日大駕詣毓祥宮·冷泉亭御眞還奉安時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍五哨,訓將率領,爲先廂,御營廳鄕軍三哨,禁衛營京軍一哨,兩營騎士各一番御將都領,爲後廂,禁軍五番爲之,摠戎使率該廳標下軍及禁衛營鄕軍二哨,騎士一番,留陣餘軍留營置之,可也。
又以兵曹言啓曰,兼司僕將李顯夔,病難供職,呈狀乞遞,改差,何如?傳曰,允。
又以都摠府言啓曰,副摠管呂東植,以禮曹參判,今日雜科初試監試事,晝仕出去之意,敢啓。傳曰,知道。
上在昌德宮。停常參·經筵。
藥房提調金履喬,副提調李光文啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
沈能稷,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
洪起燮啓曰,大司憲宋稚圭,執義李羲發,掌令愼必復·禹錫簡,持平李同淳在外,持平李明緖雜科進去,監察茶時之意,敢啓。傳曰,知道。
沈能稷啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李光文啓曰,藥房提調·副提調持湯劑來待矣。傳曰,封入。
李恒權啓曰,玉堂上下番俱空,事甚未安。應敎李渭達,副應敎徐有素,校理朴光錫,副校理徐相祿,修撰尹秉烈·金䥧,旣有只推之命,副修撰南履懋,由限已過,竝卽牌招推移入直,何如?傳曰,允。
申允祿在外,代以金興根爲假注書。
金興根有頉,代以金永基爲假注書。
金永基有頉,代以朴奎瑞爲假注書。
金奎燮在外,代以趙啓昇爲假注書。
趙啓昇有頉,代以李寅敎爲假注書。
李寅敎有頉,代以洪佑順爲假注書。
金鎭聲在外,代以金熙逌爲事變假注書。
洪起燮啓曰,西北別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,以何日爲之乎?敢稟。傳曰,明日春塘臺爲之。
以應敎李渭達,副應敎徐有素,校理朴光錫,副校理徐相祿,修撰尹秉烈·金䥧,副修撰南履懋牌不進罷職傳旨,傳于李恒權曰,只推。
李恒權,以奎章閣言啓曰,臣等進詣書香閣,御眞展奉審無頉,而奉謨堂及閣內諸處,亦爲無頉之意,敢啓。傳曰,知道。
李光文,以宣惠廳言啓曰,本廳郞廳前牧使洪養默,今已啓下矣。當此漕船陸續入來之時,稅納方張,不可許久曠務,令該曹口傳付軍職,使之冠帶常仕,何如?傳曰,允。
兵曹口傳政事,副司果單洪養默。
李恒權,以禮曹言啓曰,謹稽甲寅年毓祥宮·奉安閣御眞還安時,謄錄移安所展拜時,則百官行禮,不爲磨鍊,還安時亦無外執事磨鍊之事矣。今亦依此磨鍊節目以入之意,敢啓。傳曰,知道。
又以觀象監提調意啓曰,曾因本監草記,入送監官金檢於節行,使之質正交食矣。及其回還,因使臣所啓,令本監考例施賞事,命下矣。前此別行監官崔聲遠,私自周旋,購得籌稿,勤勞之誠,尤爲嘉尙,日官折衝金檢,前僉知崔聲遠,竝依例加資,前僉正李明湜資歷未滿,自本監從願施賞,以爲激勸之道,任譯大護軍金相淳,前僉知李文養,令該院施以加資之典,恐合事宜,而係干恩典,上裁,何如?傳曰,允。加資。
洪起燮,以都摠府言啓曰,副摠管呂東植,以禮曹參判,今日雜科覆試監試事,晝仕出去之意,敢啓。傳曰,知道。
又以刑曹言啓曰,禁衛營啓辭內,臣於今番,猥承武二所試官之命,依廟堂之嚴飭,禁科場之奸弊,多發營校,另加糾察,則不能售奸之徒,反懷逞憾之志,乃於撤場之後,西部閑良李煥五·李煥汝等,聚合儕類,先打衛軍金巖回,次到營校李興泰家,毆打興泰,撞破家産,罔有紀極,若此不已,則國綱壞損,大關後弊,言念及此,不覺懍然,上項李煥五等,令秋曹盤覈首從,一竝嚴刑後,限己身絶島充軍,以爲別般懲創之地,何如?傳曰,日前大臣筵奏,何如?而此輩之無嚴又如此,亦是亂民也,令該曹嚴覈,勿分首從,竝爲嚴刑,遠地勿限年充軍可也事,命下矣。李煥五·李煥汝等,捉來嚴覈,則煥五本名卽煥鍾,煥汝本名卽煥宇,而今番初試,改名呈單,欲爲作奸,計莫得售,則乃敢毆打營校,撞破家産等,情節箇箇遲晩矣。謹依傳敎,李煥鍾·李煥宇,各嚴刑一次後,煥鍾咸鏡道富寧府,煥宇平安道昌城府,竝遠地勿限年充軍,定配所卽爲押送之意,敢啓。傳曰,知道。
又以義禁府言啓曰,卽接月令醫員李得榮手本,則時囚罪人金相順,素患痰癖之症,闖發於趲程之餘,處濕添劇,食飮全却,目下症形,實爲危篤云。罪人病勢如此,則一邊保放,一邊草記,曾有定式矣。金相順姑爲保放之意,敢啓。傳曰,知道。
行戶曹判書鄭晩錫疏曰,伏以,臣年紀衰邁,神精昏耗,形骸僅存,省覺全昧,便一行尸樣子耳。雖在閑司漫職,猶不能堪承,矧玆度支重任,將何以擔夯乎?由是焉夙夜憂悸,若隕淵谷,每欲陳懇釋負,而間緣營役,仍因盤礴,居然已七八朔矣。遠近狼狽,大小僨誤,固已自料甚熟,而今於堂疏之出,臣誠瞿然悚恧,靡所容措,益覺其溺職之罪矣。蓋謁聖試士之時,以大補階排設,卽是年久之已例,故自臣曹措備設施之際,乃有平排設之命,而亦不由喉院頒下,臣誠滿心訝惑,亟擬據例陳稟,而間未登筵,亦未能具由疏請,齟荏苒,期日遽迫,竟不得依已例擧行,此臣之罪也,及其改排,事勢忙急,齋殿咫尺,匠幕雜還,全欠深嚴肅敬之體,此又臣之罪也。始也失有司之責,終焉犯欠敬之科,苟究厥罪,合置何辟,堂疏論烈,太涉寬恕,聖批開釋,極軫包容,而在臣自處之道,豈敢恬若無故,晏然冒據乎?玆敢露章自列,冒瀆崇嚴。伏乞聖慈,亟降威罰,以爲當官不職者之戒焉。臣無任云云。答曰,省疏具悉。排設事,由於下敎,於卿何干,而有此自引乎?卿其勿辭行公。
上在昌德宮。停常參·經筵。
洪起燮啓曰,大司憲宋稚圭,執義李羲發,掌令愼必復·禹錫簡,持平李同淳在外,持平李明緖雜科進去,監察茶時之意,敢啓。傳曰,知道。
李光文啓曰,藥房副提調持湯劑來待矣。傳曰,封入。
趙琮鎭啓曰,吏曹參判權丕應,除拜後過三日,不爲出肅,依定式推考警責,仍卽牌招察任,何如?傳曰,允。
朴奎瑞在外,代以金鼎爲假注書。
金鼎有頉,代以尹錫佑爲假注書。
洪佑順有頉,代以徐有贊爲假注書。
徐有贊在外,代以尹克培爲假注書。
金熙逌在外,代以李東韻爲事變假注書。
李恒權啓曰,玉堂上下番俱空,已至多日,事甚未安。應敎李渭達,副應敎徐有素,校理朴光錫,副校理徐相祿,修撰尹秉烈·金䥧,副修撰南履懋,旣有只推之命,校理李憲球由限已過,竝卽牌招推移入直,何如?傳曰,允。
洪起燮啓曰,卽者義禁府都事來言,時囚無得過三日滯囚,曾有定式矣。時囚罪人羅中性·金始喆,保放罪人朴長輿·金相順等,當爲議處,而判義禁鄭晩錫未肅拜,次堂例不得擧行云。判義禁卽爲牌招開坐,何如?傳曰,允。
又啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁鄭晩錫再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
以應敎李渭達,副應敎徐有素,校理朴光錫·李憲球,副校理徐相祿,修撰尹秉烈·金䥧,副修撰南履懋牌不進罷職傳旨,傳于李恒權曰,只推。
沈能稷,以禁衛營言啓曰,來五月當六番中部左司屬京畿四哨軍兵逢點實數四百五名,已爲點閱整齊,來五月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來七月當七番中部中司屬京畿三百二十六名及江原道七十九名,合四哨軍兵,來六月二十五日京中逢點,依例準二朔立番之意,兩道監司處,預爲知委,何如?傳曰,允。
又以御營廳言啓曰,本廳來五月六月兩朔應立中部右司屬公淸右道四哨軍兵四百九名,今已逢點整齊矣。五月初一日,與舊番中司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來七月八月兩朔應立中部後司屬公淸右道四哨軍兵,六月二十五日京中逢點,七月初一日與右司軍兵,當爲替代立番,而依定奪每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
刑曹啓目,今四月二十一日親臨春塘臺謁聖試士時,延安儒生黃允中,敢以乖悖之說,投券帳殿情節,反覆究覈,則其所納供,專事漫漶,數句叵測之語造指使之人,終不直陳,嚴刑取服,何如?判付內依允。
上在昌德宮。停常參·經筵。
自卯時至人定,灑雨下雨,測雨器水深一寸五分。自人定至二十八日開東,灑雨下雨,測雨器水深四分。
沈能稷啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
李恒權啓曰,來初一日輪對日次矣,敢稟。傳曰,當此人受點,後日次待令。
沈能稷啓曰,御營廳將官來言,今日本廳軍兵日次私習云矣,敢啓。傳曰,雨勢如此,後日次爲之。
趙琮鎭啓曰,藥房提調持湯劑來待矣。傳曰,封入。
尹克培在外,代以尹憙爲假注書。
尹錫祐有頉,代以韓升烈爲假注書。
李東韻有頉,代以都寅曄爲事變假注書。
李恒權啓曰,玉堂上下番俱空,已至多日,事甚未安。應敎李渭達,副應敎徐有素,校理朴光錫·李憲球,副校理徐相祿,修撰尹秉烈·金䥧,副修撰南履懋旣有只推之命,竝卽牌招推移入直,何如?傳曰,允。東壁玉堂外,竝許遞,前望單子入之,待下批,牌招察任。
玉堂前望單子入之,校理尹永僖·沈英錫,副校理沈鈁,修撰徐萬修·李嘉愚,副修撰朴晦壽落點。
沈能稷,以兵曹言啓曰,今四月二十九日毓祥宮動駕時,本曹堂上守宮及侍衛陪衛,當爲備員,而參判金啓河受由,無以備員,參判令政院稟旨變通,以在京無故人,口傳差出,待下批,牌招,以爲進參之地,何如?傳曰,許遞,前望單子入之。
兵曹參判前望單子入之,李鶴秀落點。
沈能稷,以都摠府言啓曰,今此動駕時,侍衛寶劍守宮,當爲備員,而副摠管李惟秀·金陽淳在外,李文會呈辭,許溟以御營中軍,陣上進,呂東植以禮曹參判,試官進,都摠管金相休,以漢城府判尹,導駕進,副摠管柳漢源有實病,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李肇源,副摠管申緯·李光憲·金鎌·鄭漪·朴宗柱·南寅老落點。
沈能稷啓曰,大司憲宋穉圭,執義李羲發,掌令禹錫簡,持平李同淳在外,掌令愼必復牌不進,持平李明緖雜科進去,監察茶時之意,敢啓。傳曰,知道。
以司諫金喆遠,掌令愼必復牌不進罷職傳旨,傳于沈能稷曰,只推。
以應敎李渭達,副應敎徐有素修撰徐萬修·李嘉愚,副修撰朴晦壽牌不進罷職傳旨,傳于李恒權曰,只推。
沈能稷啓曰,判義禁鄭晩錫疏批已下,卽爲牌招開坐,何如?傳曰,允。
李恒權啓曰,端午帖製述人,旣已抄啓矣。弘文提學金魯敬待明朝牌招,以爲出韻科次之地,何如?傳曰,允。
以開城留守李龍秀狀啓,人物渰死事,傳于李鍾穆曰,聞甚矜惻,原恤典外,別加顧助,如有生前身還布,竝蕩減事,分付。
兵曹口傳政事,副司果單金元根。
李鍾穆,以戶曹言啓曰,顯思宮供上與內人宣飯,六翁主房乳保母水賜閣氏宣飯物種,有減下之命矣。供上宣飯各種中,元貢不足而爲別貿者及本元貢外,曾無加定者,依例勿論,就有餘物種中,當減數爻,分道磨鍊,別單書入,而至於供上草注紙,元無分道之例,只以當減石數,一體書入,依此擧行之意,分付宣惠廳,何如?傳曰,允。
沈能稷,以備邊司言啓曰,卽見黃海監司趙晉和狀啓,則以爲,道內穀摠不足,只以應分之數,排巡無路,會付留庫中各穀一萬四千石,特許加分事,請令廟堂稟旨,分付矣。本道應分,本自不敷,農節排巡,在所當念,依狀請數爻,許令加分,何如?傳曰,允。
又以備邊司言啓曰,京畿水使朴孝晉,東萊府使李潞,呈狀乞遞,而聞其實病,果難强令察任,竝改差,何如?傳曰,允。
又以兵曹言啓曰,西北別付料軍官及未付料軍官試射入格人,謹依判下別單施賞,而長弓·上弦弓·箭竹,以軍器寺所在者,取來頒給之意,敢啓。傳曰,知道。
又以禁衛營言啓曰,本營哨官朴宗泰身病猝重,勢難察任,改差,何如?傳曰,允。
又以刑曹言啓曰,兵曹啓辭內,卽伏見今番謁聖武科二所榜目,則宣川府水軍充定罪人尹禹玄,冒赴入格矣。凡充軍者,自其配道,應試參榜,則解配後,上來許赴,載在法典,而今此尹禹玄,私自受由上來參榜者,前所未有,誠極痛該。元榜目中拔去,令該曹考律定罪,給由之宣川前府使金相順,令該府拿問處之,試官亦難免不審之失,從重推考,何如?傳曰,允事,命下矣。謹按律文,則大明律徒流人逃條有曰,凡徒流人逃者,杖一百仍發配所,尹禹玄依此律,決杖一百後,還爲押送于原配所平安道宣川府之意,敢啓。傳曰,知道。
行戶曹判書鄭晩錫疏曰,伏以,臣罪有未勘,義難仍冒,猥控衷懇,恭竢處分,及伏承批旨,不惟不加譴罰,乃反曲費辭敎,必欲庇覆,臣始也感惶,終焉悶隘,益不知所以自措。噫,國家之建官惟百,無大無小,各有所當爲之任,不勝其任,則有其罰,苟或當罰而不罰,人罔有懲,綱紀不立,事功不成,而國不可爲國矣。此漢臣諸葛亮之所以信賞必罰,爲治國之要務也。今臣之不勝任,實非微眚細故,而刑罰不加,官職自如,則此非徒臣心之有所不安,物議之有所不容,而其爲王政之虧損,有不可勝言者矣。且臣痰癖之宿症,重添滯泄之新祟,胸膈痞塞,肢體萎苶,風眩闖作,氣息凜綴,食飮全却,刀圭蔑效,昏倒不省,奄奄若將盡,錢穀之出納極繁,而不能照管,殿閣之修改方張,而不能董飭,金吾滯囚,開坐有命,而不能蠢動,屢犯違傲,前旣溺職甚大,今又曠務而慢命,臣罪至此,尤萬殞難續矣。臣立朝四十有餘年,受國厚恩,與天罔極,雖頑如木石,迷如豚魚,豈不欲驅策衰朽,殫竭鹵鈍,粗效萬一之報,而第惟以其情則鐵限甚截,以其病則鬼關且迫,欲進旋退,將起還仆,臣於是,局高蹐厚,生不如死之久矣,玆敢披瀝血肝,復煩崇聽。伏乞聖慈天地父母,俯垂鑑諒,亟削臣本兼之任,仍勘臣瀆撓之罪,以振法紀,以安微分,千萬至祝。臣無任云云。答曰,省疏具悉。前批已諭,今又强引,不已太過乎?卿其勿辭,卽爲入來開坐。
上在昌德宮。停常參·經筵。
洪起燮啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
藥房副提調持湯劑來待矣。傳曰,封入。
又啓曰,判義禁鄭晩錫牌不進推考傳旨,今方捧入。而開坐命下之後,如是違牌,事甚未安。更爲牌招,何如?傳曰,允。
李恒權啓曰,玉堂上下番俱空,已至多日,事甚未安。應敎李渭達,副應敎徐有素,修撰徐萬修·李嘉愚,副修撰朴晦壽,旣有只推之命,竝卽牌招,推移入直,何如?傳曰,允。
傳于沈能稷曰,明日出宮內門路,以協陽門爲之。
都寅曄有頉,代以金鉉復爲事變假注書。
金鉉復有頉,代以李秉儀爲假注書。
李秉儀有頉,代以安允沆爲假注書。
安允沆有頉,代以權筴爲假注書。
權筴有頉,代以金建喆爲假注書。
韓升烈有頉,代以韓哲浩爲假注書。
韓哲浩有頉,代以李治達爲假注書。
李治達有頉,代以黃爲假注書。
黃有頉,代以金鍠爲假注書。
傳于洪起燮曰,判義禁前望單子入之。
判義禁前望單子入之,金魯敬落點。
掌令愼必復啓曰,噫嘻痛矣。世途詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。新除授大司憲宋穉圭公淸道懷德地,執義李羲發,時在慶尙道義城地,掌令禹錫簡,時在昌寧地,持平李同淳,時在禮安地,司諫院獻納姜時煥,時在公淸道永同地,正言金洛駿,時在洪州地,正言趙萬協,時在京畿楊州地,請竝斯速乘馹上來事,下諭。答府曰,不允。下諭事依啓。
李恒權,以侍講院言啓曰,明日擧動時,宮官當爲全數進參,而弼善未差,無以備員,令政院稟旨差出,待下批,牌招,以爲進參之地,何如?傳曰,允。前望單子入之。
弼善前望單子入之,朴晦壽落點。
沈能稷,以兵曹言啓曰,明日毓祥宮動駕時,本曹堂上當爲備員,而參議愼宜學陪衛,參知李衡柱守宮,參判李鶴秀內閣守宮蒙點,而侍衛無以備員,參判令政院稟旨變通,以在京無故人,口傳差出,待下批,牌招,以爲進參之地,何如?傳曰,允。許遞,前望單子入之。
兵曹參判前望單子入之,朴齊一落點。
沈能稷,以都摠府言啓曰,今此動駕時,侍衛·寶劍·守宮當爲備員,而都摠管李肇源,副摠管鄭漪·朴宗柱在外,李光憲差祭,申緯有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,以趙貞喆爲都摠管,金箕殷·徐鼎輔·朴蓍壽·許溟爲副摠管。
李恒權,以禮曹言啓曰,來五月十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹,來五月十五日中宮殿誕日陳賀時,應行節目,參考前例磨鍊爲白去乎,依此擧行,何如?判付啓,權停爲良如敎。
沈能稷,以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
以應敎李渭達,副應敎徐有素,修撰徐萬修·李嘉愚牌不進罷職傳旨,傳于李恒權曰,只推。
以弼善朴晦壽牌不進罷職傳旨,傳于李恒權曰,只推。
備邊司,以李沆爲東萊府使。
李鍾穆,以戶曹言啓曰,慶熙宮差備內及內各司今春奉審執頉處,修改吉日,令日官崔福基推擇,則來五月初六日辰時爲吉云。以此日時擧行之意,敢啓。傳曰,知道。
沈能稷啓曰,今此端午帖製述人中,時無職名人,令該曹口傳付軍職,何如?傳曰,允。
兵曹口傳政事,副司果單李憲球·徐相祿·金䥧。
沈能稷,以備邊司言啓曰,卽見東萊前府使李潞狀啓,則枚擧訓別等手本,以爲館守倭及裁判倭,以倭館燒燼,大廳改建爲請,故依前啓下關辭,朝家處分之前,毋敢煩䀨之意,更令任譯等責諭,而此是早晩間造給者,且彼以送使差价,容接無所爲辭,則亦難一向嚴斥,請令廟堂稟旨分付矣。倭館失火處監董,從未有未五年而便許者,其意有在,已例皆然,改建之役,待明年許施之意,分付於該府,仍令任譯,彼人處曉諭退送,何如?傳曰,允。
洪起燮,以義禁府言啓曰,明日擧動時,本府都事,皆以大駕各差備進參,而王世子左右考喧都事,無以推移,假都事二員令該曹口傳差出,以爲分排之地,何如?傳曰,允。
又以義禁府言啓曰,保放罪人朴長輿·金相順等,還囚議處以入之意,敢啓。傳曰,知道。
義禁府啓目,宣川前府使金相順亦,充軍罪人之許赴初試,旣無京鄕區別之法典,則罪人之當所犯,雖極可惡,該倅之因科給由,旣非違式,求之法典,別無可擬之律,分揀放送,何如?判付啓依允。又啓目,向前羅中性·金始喆等亦,更漏法意,何等嚴重,而身爲守直官,不能察飭,至有失栍闕更之境者,萬萬駭然,以此照律,何如?判付啓依允。又啓目,向前朴長輿亦,取見本道査案,則諸條所犯,俱有吏鄕之供招,狼藉無餘,而不法鄙瑣之蹟,尤苦於原啓之外,不可以囚供之自明,有所容貸,以此照律,何如?判付啓依允。
刑曹啓目,粘連向前罪人黃允中亦,謹依判付,嚴加刑訊,反覆鉤覈,則包藏之心,指使之人,終不直告,敢以狂心猝發,死機將迫等語,游辭漫漶者,究厥情狀,轉益凶獰,待栲限更加各別嚴刑,期於得情,何如?判付內依允爲良如敎。
行戶曹判書鄭晩錫疏曰,伏以,臣猥上辭本,顒企明命,及奉批旨,諭之以强引太過,申之以入來開坐,有以仰我殿下納汚藏疾假借拭之盛德至仁,臣誠惶霣感激,有不敢更事辭避,雖欲拚棄廉隅,從他笑罵,惟以趨走爲恭,而第臣疾病之狀,比前疏所陳,有加無減,頑痰衝亘而喘息甚促,下腹絞疼而坐臥不便,晝不能食,夜不能寐,眞元澌鑠,神精昏霿,委頓床笫,眩暈不省,將何以束帶赴衙,閱罪審律,適輕適重,議讞得當乎?召牌屢臨,徒犯違逋,動駕有命,末由陪扈,虧分曠職,罪戾益積,伏枕㱡㱡,悚隘冞切,玆敢不避煩猥,略具文字。伏乞聖慈,俯諒臣疾病難强之狀,亟削臣本兼所帶之任,仍治臣鎭日瀆撓之罪,俾殘喘少延,微分獲安,千萬至祝。臣無任云云。答曰,省疏具悉。所帶金吾之任許遞,卿其勿辭,調理行公。
左參贊金魯敬疏曰,伏以,臣卽伏奉金吾除命,身在闕中,義重叩謝,不得不章皇出肅,肅而臣見帶宮銜,例不得仍兼,故日前纔以此控籲,得蒙體諒,今臣所處,宜無異同,玆敢仰瀆崇嚴。伏乞亟遞臣金吾之任,俾公務無曠,千萬幸甚。臣無任云云。答曰,省疏具悉。賓客之任許遞,卽爲開坐。
上在昌德宮。停常參·經筵。
大駕詣毓祥宮,入齋室後,王世子板位問安。答曰,知道。內閣·政院·藥房口傳問安。答曰,知道。
御眞還奉安後,內閣·政院·藥房·二品以上·六曹堂上口傳問安。答曰,知道。
宣禧宮入齋室後,王世子板位問安。答曰,知道。內閣·政院·藥房口傳問安。答曰,知道。展拜後王世子板位問安。答曰,知道。還內後王世子板位問安。答曰,知道。內閣·政院·藥房口傳問安。
藥房提調金履喬,副提調李光文啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知悉。
沈能稷啓曰,司僕寺內乘來言,捲簾,取稟。傳曰,捲三面。
又啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
李光文啓曰,藥房提調·副提調持湯劑來待矣。傳曰,封入。
傳于李恒權曰,禮房承旨馳詣宗廟景慕宮,奉審摘奸以來。
金建喆有頉,代以李秉瑩爲假注書。
李恒權啓曰,玉堂上下番俱空,已至多日,事甚未安。應敎李渭達,副應敎徐有素,修撰徐萬修·李嘉愚,旣有只推之命,校理沈英錫,自鄕上來云,竝卽牌招推移入直,何如?傳曰,允。
傳于李恒權曰,冷泉亭修改時,戶曹判書內下大虎皮一令賜給,郞廳內下筒箇一部賜給,計士以下員役·工匠等,自本曹施賞。
洪起燮啓曰,義禁府都事來言,今日動駕時,駕側鳴錚罪人申思謙等五人,移送秋曹云矣,敢啓。傳曰,知道。
沈能稷,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹口傳政事,護軍單李鶴秀。
乙酉四月二十九日卯時,大駕與王世子,詣毓祥宮冷泉亭,御眞還奉安擧動入侍時,行都承旨李光文,左承旨趙琮鎭,右承旨沈能稷,左副承旨李恒權,右副承旨洪起燮,同副承旨李種穆,假注書金永基·尹錫祐,記事官金鍏·吳致愚,直提學趙鍾永,檢校待敎李憲瑋·金正喜,以次侍立訖。上具翼善冠·衮龍袍,乘輿出宣化門,藥房提調金履喬,副提調李光文,進輿前奏曰,侵早勞動,聖體,若何?上曰,一樣矣。出協陽門,通禮跪啓請降輿乘輦,上降輿乘輦,由肅章門·進善門·敦化門,王世子秪迎後,仍爲隨駕,上至毓祥宮大門外,通禮跪啓請降輦乘輿,上降輦乘輿,入齋室。少頃,上與王世子,詣板位,行再拜禮,仍入齋室,王世子問安置之。敎曰,問安勿爲之事。出榻敎上與王世子,詣奉安閣,行四拜禮,王世子行四拜禮,百官行禮訖,上還入齋室,敎曰,王世子問安置之。敎曰,延祜宮·宣禧宮當展拜,王世子一體展拜,該房知悉。又敎曰,延祜宮·宣禧宮展拜後,百官行禮置之,王世子祗迎置之事。出榻敎通禮跪啓請外辦,上乘輿,詣延祜宮,入齋室後,敎曰,王世子問安置之。又敎曰,問安勿爲之事。出榻敎上與王世子,詣板位,行再拜禮後,敎曰,王世子問安置之。又敎曰,問安勿爲之事。出榻敎通禮跪啓請外辦,上乘輿,仍詣宣禧宮,入齋室後,王世子問安置之。又敎曰,問安勿爲之事。出榻敎上詣板位,行再拜禮,王世子行再拜禮訖,上還入齋室,敎曰,藏譜閣當展拜,王世子一體行禮,百官行禮置之事。出榻敎又敎曰,禮房承旨進詣懿昭廟奉審事。出榻敎時至,通禮跪啓請外辦,上乘輦,仍詣藏譜閣,入齋室後,敎曰,王世子問安置之,問安勿爲之事。出榻敎通禮跪啓請行四拜禮,上行四拜禮後,奉審,王世子行四拜禮。敎曰,還宮時王世子隨駕,衛內磨鍊。出駕敎起燮曰,駕後宣傳官不卽待令,擧行稽滯,事極可駭,所當重勘,而本院請推之外,無他可施之罰,何以爲之乎?上曰,事過後拿處,可也。出擧條通禮跪啓請乘輦,上乘輦,由六曹前路。能稷曰,當直都事未卽待令,事未前有,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出擧條入敦化門·進善門·肅章門·協陽門·宣化門還內,請出標信解嚴,諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安。除在外·雜科進去外,呈告人員,竝卽牌招,何如?傳曰,允。
又啓曰,來初五日,朝參日次,而景慕宮夏享大祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙琮鎭啓曰,右承旨沈能稷,右副承旨洪起燮,今日不爲仕進,竝卽牌招,何如?傳曰,允。
備忘記,慶尙監司趙寅永下直,長弓一張,長箭一部賜給。
傳于趙琮鎭曰,慶尙監司留待。
傳于趙琮鎭曰,慶尙監司入侍。
李光文啓曰,藥房副提調持湯劑來待矣。傳曰,封入。
李恒權啓曰,卽者檢閱金瑋,以其親病,陳疏徑出,原疏纔已捧入矣,所當直捧禁推傳旨,而此與無端徑出,有異推考警責,何如?傳曰,允。
金鍠有頉,代以金權爲假注書,李秉瑩有頉,代以李源益爲假注書。
金鉉復有頉,代以李東韻爲事變假注書。
以應敎李渭達,副應敎徐有素,修撰徐萬修·李嘉愚牌不進罷職傳旨,傳于李恒權曰,只推。
以校理沈英錫牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。應敎李渭達,副應敎徐有素,校理沈英錫,修撰徐萬修·李嘉愚,旣有只推之命,竝卽牌招,推移入直,何如?傳曰,允。違牌勿爲呼望。
又啓曰,副應敎徐有素,飭敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。
又啓曰,明日常參·經筵,取稟。傳曰,只晝講。
持平李明緖啓曰,臣之言議風采,本不合於淸朝耳目之任,而不自意持憲特點,忽下於夢寐之外,固宜蹶趨承,以效一日之責,而臣於本府,旣經掌憲,揆以公格,不可蹲仍,適値往役,今始來避,所失尤大,請命遞斥臣職。答曰,依啓。
趙琮鎭啓曰,吏曹郞廳來言,臺諫有闕,政事,取稟。傳曰,前望單子入之。持平前望單子入之,尹秉烈落點。
李恒權啓曰,今初七日景祜宮夏享祭親祭祭文,當爲製進,藝文提學金履喬,待明朝牌招,使之製進,何如?傳曰,允。
傳于李恒權曰,兵曹判書前望單子入之。
兵曹判書前望單子入之,金蓍根落點。
李恒權啓曰,新除授兼兵曹判書金蓍根,卽爲牌招,傳授命召,何如?傳曰,允。
金權有頉,代以林永洙爲假注書。
李源益有頉,代以李正耆爲假注書。
以右承旨沈能稷,右副承旨洪起燮牌不進罷職傳旨,傳于趙琮鎭曰,只推。
以司諫金喆遠牌不進罷職傳旨,傳于李恒權曰,只推。
以京畿監司朴宗琦狀啓,薦新生烏賊魚,限內不得封進,惶恐待罪事,傳于趙琮鎭曰,卿其勿待罪事,回諭。
李恒權,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,檢校直閣朴永元母喪,依定式遣檢書官,傳給內賜賻物以來之意,敢啓。傳曰,知道。
趙琮鎭,以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
又以吏曹言啓曰,今此端午祭及景慕宮夏享大祭祭官,當爲分排,而除老病公頉人員,實無推移排比之路,依近例時任春坊及刑官司饔院官員年六十以上人,通融塡差以入,而其中時無職名人員,令該曹,口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
李恒權,以兵曹言啓曰,禁軍別將朴基豐,素患痰癖之症,一倍添劇,無望供職,呈狀乞遞矣。實病旣如此,領軍之任,不可暫曠,改差,何如?傳曰,允。
義禁府照目,粘連文禧廟守直官羅中性·金始喆等矣本府議啓內,更漏法意,何等嚴重,而身爲守直官,不能察飭,至有失栍闕更之境者,萬萬駭然。竝只以此照律罪,各杖一百收贖,告身盡行追奪,竝只私罪啓,依允爲旀,竝只功減一等爲良如敎。又照目,鏡城前判官朴長輿矣本府議啓內,取見本道査案,則諸條所犯,俱有吏鄕之供招,浪藉無餘,而不法鄙鎖之跡,尤著於原啓之外,不可以囚供之自明,有所容貸,以此照律,罪杖一百收續,告身盡行追奪,流三千里定配私罪,奉敎依允爲旀,功減一等爲良如敎。
行兵曹判書金履喬疏曰,伏以,臣之見叨本兵之職,重任也,辭不獲命,黽勉冒據,則嚴宿衛而財愼用,飭戎政而公銓選,卽臣職分之所當爲,豈不欲殫竭心力,仰塞委畀之萬一,而寸疎識闇,冗不見治,居然周歲之間,實無一務之整頓,一事之對揚,不能者止,固已自矢于心。而且臣稟質素薄,自少多病,榮衛之銷鑠,肢體之麻痹,祟在暑濕,久益沈痼,每當夏節,關格嘔泄之症,尋常發作,醫藥攻治,已試罔功,惟靜處調息,差可見效,丐禠屛閒,情非不切,而連値事會,未可陳暴,昨自陪班歸後,宿患痰喘,挾感忽劇,胸膈如塞,呼吸牽引,投身床玆,轉動不得,積祟旣固,乘時闖肆,則諒非一時適然之症,虛縻瘝曠,足爲臣添病之端,況今景祐宮親祭動駕,期在不遠,及今遞代,然後諸凡擧行,可無窘跲之患,玆敢疾聲呼籲於仁覆之下。伏乞聖明,俯賜鑑諒,亟解臣見帶之職,以便公私,千萬幸甚。臣無任云云。答曰,省疏具悉。所請依施。
檢閱金瑋疏曰,伏以,臣閱月鎖直,卽接家信,臣母素患痰癖之症,挾感闖發,委席昏頓,食飮全阻,氣息凜綴,家僮踵至,促臣歸視,臣及聞此報,精爽飛越,按抑不得,玆敢略控衷懇,徑出禁門。伏乞聖明,特賜矜諒,亟遞臣職,以安私分,仍治臣罪,以存國網,千萬幸甚。臣無任云云。省疏具悉。爾其勿辭救護。
敎慶尙監司趙寅永書。王若曰,宋寇公之出鎭名府,爲吾吏民,周山甫之賦政外方,纘戎祖考,玆擢二千石良佐,庸委七十州雄藩,顧玆嶠南一方,最是我東重地,內修外攘,壯哉羅韓之舊都,下效上行,蔚然鄒·魯之遺敎,人皆敦詩·書說禮樂,猗先進吾必從乎,俗則尙質素祛浮華,無君子斯焉取諸,田爾田宅爾宅,民産摠資於粟米麻絲,親其親賢其賢,人材竝需於棟樑柱石,然近來世級之寢降,尙玆土民瘼之多端,在在雄州之錯碁,顧吏職孰殿孰最?往往蔀屋之懸罄,嗟民情易飢易寒,吏或舞奸,倉積也幾多虛簿,人無固志,軍籍則强半流亡,所以百弊之蝟興,殆致一道之騷擾,宣化布政,孰分霄肝之憂,矯弊救時,最愼字牧之寄,那無需世之良輔,乃膺觀察之重任。惟卿,故家肖孫,朝著雅望,淸廟瑚璉之質,藹然爲巖廊之才,皇猷黼黻之文,可以鳴國家之盛,按繡斧而糾北關之俗,茂著原隰之勞,佩銅符而制東臺之治,永蘇瘡痍之苦,自在經幄論思之日,夙知蘊抱者存,屬畀學宮敎迪之任,可期趨向於變,縻爾爵而治著內外,自乃先而世篤忠貞,念厥祖蓬山之治,其永賴也,及伊後嶺藩之化,到今稱之,雄鎭設三漕之倉,奚止民食,蠻島通二國之好,竟是誰功?知其政知其人,猗厥績昭載於故事,可則行可則止,嗟爾,考不赴於是都,令望著繩武之譽,曰篤嘉乃,利器別錯節之地,宜屬子乎,玆授卿以慶尙道觀察使兼兵馬水軍節度使·巡察使·大邱都護府使,卿其式殫誠心,祗服寵命,自持廉約,顧何有於省風,竝著恩威,方所須於底績,托汝肺腑,重宸之倚毗,何如?敷乃心腸,一隅之憂虞可紓,摩以仁漸以義,政急民俗之勸懲,制未亂保未危,所貴王命之對颺,厚生利用,克贊庸八政之治,黜幽陟明,毋忽考三載之制,自餘品式,厥有憲章。於戲,棠陰鋪方伯之治,吾何憂矣?荊南觀刺史之服,卿其勉哉。須體付畀之方,備盡保釐之策,故玆敎示,相宜知悉。知製敎徐相祿製進
乙酉五月初一日辰時,上御熙政堂。慶尙監司入侍時,左承旨趙琮鎭,假注書金永基,記注官全允淡,記事官吳致愚,慶尙監司趙寅永,以次進伏訖。上命進前奏職姓名,寅永進前起伏奏曰,慶尙道觀察使臣趙寅永矣。上曰,下去着實爲之也。寅永起伏,上命先退,寅永退出。仍命退,承史以次退出。
上在昌德宮。停常參,只晝講。
李鍾穆,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李鍾穆啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復雜科進去,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙琮鎭啓曰,右承旨沈能稷,右副承旨洪起爕,今日不爲仕進,竝卽牌招,何如?傳曰,允。
李光文啓曰,藥房副提調持湯劑來待矣。傳曰,封入。
李恒權啓曰,明日再明日,寧陵忌辰祭齋戒正日,初五日景慕宮夏享大祭齋戒,初六日景祐宮夏享祭親行齋戒,初七日初八日,長陵忌辰祭齋戒正日,初九日初十日,獻陵忌辰祭齋戒正日,十一日孝昌墓忌辰祭正日相値,視事頉稟之意,敢啓。傳曰,知道。
又啓曰,副應敎徐有素,特敎申飭之下,謂有情勢,奉牌闕外,屢度催促,無意變動,事體道理,俱極未安。從重推考,何如?傳曰,允。
李鍾穆啓曰,兼兵曹判書金蓍根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
林永洙在外,代以趙啓昇爲假注書。
李東韻在外,代以金命珠爲事變假注書。
李恒權啓曰,藝文提學金履喬牌不進推考傳旨,今方捧入,而親祭祭文,當爲製進,如是違牌,事甚未安。更爲牌招,何如?傳曰,允。
又啓曰,藝文提學金履喬再牌不進推考傳旨,今方捧入,而親祭祭文,當爲製進,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,藝文提學金履喬三牌不進推考傳旨,今方捧入,而親祭祭文,當爲製進,一向違召,終不承膺,事體所在,極爲未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,藝文提學金履喬,時無職名,令該曹,口傳付軍職,何如?傳曰,允。
兵曹口傳政事,上護軍單金履喬。
傳于李恒權曰,藝文提學前望單子入之。
藝文提學前望單子入之,金相休落點。
李恒權啓曰,新除授藝文提學金相休,卽爲牌招,以爲親祭祭文製進之地,何如?傳曰,允。
李鍾穆,以禁衛營言啓曰,去夜昭義門卜直守門軍輩,持該門鑰匙出來之時,昏睡路傍,以致開門之稍晩,城門開閉,嚴重,何如,而慢忽至此,萬萬駭然。入直護軍部將,令兵曹從重勘處,卜直及守門軍卒,自臣營嚴棍除案後,移送秋曹,照律重繩,臣亦有不能檢飭之失,惶恐待罪之意,敢啓。傳曰,知道。已拿處矣。
李恒權啓曰,卽見禁衛營草記,則去夜昭義門開門稍晩云。城門開閉,何等嚴重,而有此晩時之擧,事未前有,萬萬驚駭。常時不能檢飭之該營大將及兵曹入直堂上,竝所當重勘,而本院請推之外,無他可施之罰,何以爲之?敢稟。傳曰,竝拿處。
又啓曰,禁衛大將柳相亮拿處事,命下矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,禁衛大將,訓將兼察事,命下矣。兼察禁衛大將白東薳,卽爲牌招聽傳敎,何如?傳曰,允。
又啓曰,兼兵曹判書金蓍根疏批已下,卽爲牌招,傳授命召,何如?傳曰,允。
又啓曰,知經筵洪羲臣·宋冕載有身病,徐能輔雜科進,同經筵金銑在外,二員未差。今日晝講,無進參之員,知經筵洪羲臣·宋冕載,竝卽牌招,以爲進參之地,何如?傳曰,允。
趙啓昇在外,代以宋持養爲假注書。
金命珠有頉,代以金鼎爲事變假注書。
李恒權啓曰,卽者檢閱吳致愚,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者兼文學徐左輔,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,副應敎徐有素,特敎申飭之下,謂有情勢,奉牌闕外,催促不啻屢度,而一向逡巡,終不承膺,事體道理,俱極未安。從重推考,何如?傳曰,允。
李恒權,以侍講院言啓曰,兼文學徐左輔,以其親病,纔已陳疏徑出矣,上番闕直,事甚未安。輔德徐憙淳,弼善朴晦壽,兼弼喜趙忠植,竝卽牌招,以爲推移入直之地,何如?傳曰,允。
經筵前望單子入之,知經筵李羲甲·李錫奎,同經筵朴齊一·申緯落點。
玉堂前望單子人之,校理朴光錫,副校理南履懋·趙忠植,修撰李憲球,副修撰徐相祿·朴晦壽落點。
吏曹口傳政事,同經筵單李錫奎。
以柳相亮·李衡柱等囚單子,傳于李鍾穆曰,飭已施矣,分揀放送。
李鍾穆啓曰,禁衛大將柳相亮,分揀放送事,命下矣。卽爲牌招,傳授命召,何如?傳曰,允。
以右承旨沈能稷,右副承旨洪起燮牌不進罷職傳旨,傳于李恒權曰,只推。
以輔德徐憙淳,兼弼善趙忠植牌不進罷職傳旨,傳于李恒權曰,只推。
以校理朴光錫,副校理南履懋·趙忠植,修撰李憲球,副修撰朴晦壽牌不進罷職傳旨,傳于李恒權曰,只推。
兵曹口傳政事,護軍單金啓河,副司果單徐萬修。
兵曹,以李惟秀爲禁軍別將。
李恒權,以奎章閣言啓曰,檢校直閣朴永元母喪第三日,依定式遣檢書官致弔,仍爲勸粥以來之意,敢啓。傳曰,知道。
李鍾穆,以兵曹言啓曰,因禁衛營草記,昭義門稍晩開門,入直護軍部將,令兵曹從重勘處事,允下矣。昭義門入直部將吳昌秀·黃福尙,各嚴棍二十度後,移送秋曹,照律嚴勘之意,敢啓。傳曰,知道。
又以刑曹言啓曰,禁衛營啓辭內,去夜昭義門卜直守門軍輩,持該門鑰匙出來之時,昏睡路傍,以致開門之稍晩,城門開閉,嚴重何如,而慢忽至此,萬萬駭然。入直護軍部將,令兵曹從重勘處,卜直及守門軍,自臣營嚴棍除案後,移送秋曹,照律重繩,臣亦有不能檢飭之失,惶恐待罪之意,敢啓。傳曰,知道。已拿處矣事,命下矣。謹按律文,則大明律制書有違條有曰,凡奉制書有所施行而違者,杖一百,卜直金成云,守門軍林命雲·朱天範等,依此律各決杖一百,放送之意,敢啓。傳曰,知道。
刑曹啓目,粘連罪人黃允中謹依判付,嚴刑鉤覈,則包藏之心,指使之人,終不直告,待栲限加刑得情,何如?判付啓,藉曰,嘉謨忠言,奏御不以其道,則便是匿名書也。況是申綱輩一類也,亦何足深究?其燒火嚴刑後,遠地充軍爲良如敎。
又以刑曹言啓曰,罪人黃允中更覈啓目判付內,藉曰,嘉謨忠言,奏御不以其道,則便是匿名書也。況是申綱輩一類也,亦何足深究?其燒火嚴刑後,遠地充軍事,判下矣。謹依判付,悖券曹庭燒火,罪人黃允中嚴刑一次後,咸鏡道穩城府,遠地充軍定配所,卽爲押送之意,敢啓。傳曰,知道。
李鍾穆,以義禁府言啓曰,時囚罪人朴長輿,杖一百收贖,告身盡行追奪,流三千里定配照律公事判付內,依允,功減一等事,命下矣。朴長輿,功減一等,杖一百收贖,告身盡行追奪,江原道橫城縣蒼峯驛,徒三年定配,而以議啓內辭意具罪目,依例發遣府羅將,押送配所,何如?傳曰,允。
義禁府啓目,宣傳官具鏘和·沈能驥等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付啓,竝只分揀放送爲良如敎。
又啓目,禁府都事趙配永原情云云。傳旨內辭緣,泛稱遲晩,刑推得情,何如?判付啓,分揀放送爲良如敎。
兼兵曹判書金蓍根疏曰,伏以,臣本樗散無用,而倖竊科第於遲暮之年,自簪筆之初,偏蒙我聖上不世之恩,立朝數十年間,歷揚內外華顯,無一報效,今遽資窮矣。每自循省,徒積悚惕,若隕淵谷,不意中權新命,特下於千萬夢想之外,臣不勝惝怳失守,莫知攸措。夫六官之長,何莫非緊重,而至如司馬之職,掌禁旅而詰戎政,總韎韋而別人器,甲兵也錢布也,無不咸萃於是,有非如臣愚劣衰耗者所可堪承,則臣何敢視若閑漫之任,晏然爲冒膺之計哉?召牌屢臨,趨承無路,玆敢披瀝衷懇,略控文字。伏乞聖明,特賜鑑諒,將臣所授本兵之職,亟許遞改,以幸公私,千萬幸甚。臣無任云云。答曰,省疏具悉。卿其勿辭行公。
上護軍金履喬疏曰,伏以,臣於昨日,猥陳宿病添劇之狀,乞解本兵之任,特蒙許施之恩,天地之仁,有願必遂,安意調治,感戴無量,卽以景祐宮親祭祭文之製進,天牌儼臨,而病情之無以束帶赴闕,今亦猶昨,不得已屢違召命,至於三四,罪著逋慢,冞增惶隘,玆敢疾聲申龥,仰瀆崇聽。伏乞聖明,特垂終始之澤,亟遞臣藝苑之任,以爲趁卽差代,及期撰進之地,公私幸甚。臣無任云云。答曰,省疏具悉。所請依施。
修撰徐萬修疏曰,伏以,臣㷀㷀一心,去益悲苦,悠悠萬念,已成灰冷,惟以屛散沒齒,自爲之計,迺者春坊新銜,今此玉署宿趼,數月之內,除旨連下,聞命感泣,繼以惶懍,誠不知措躬之所也。嗚呼,臣猥以無似,曾叨是職,而李肇源顚越凶悖之狀,耳目所及,不勝憂憤,申徹懲討之義,未睹除惡之擧,自念言辭拙陋,忱誠米格,論思之職,由臣壞了,而私心愧恧,尙切于中,則顧何敢以官責自居,以爲冒沒出膺之道乎?廉義攸關,鐵限莫越,臣情到此,只切震迫。且臣眼脚貞痼之狀,業已陳白,庶幾淵鑑之俯燭,今不必更煩,而昔疾又添時感,加以痰痞于胸,積橫于腹,諸般症崇,多日沈苦,情旣如彼,病又若玆,屢違召牌,而今承勿呼望之命,隍隘罔措,不省攸爲,玆敢略陳衷實,隨詣闕外,仰首鳴號於紸纊之前。伏願天地父母,察微諒之莫變,念賤疾之難强,亟賜鐫免,以安私分,仍降威罰,以彰其慢焉。臣無任云云。答曰,省疏具悉。言之不擇,又何若是?良覺支離矣,所請依施。
文學徐左輔疏曰,伏以,臣母年過六旬,素多疾病,藥餌扶護,寧日恒少,臣於持被之中,卽接家信,則當此暑節,將攝失宜,本證之外,重患滯泄,食飮全却,元氣凘綴,委頓床笫,轉側須人,促臣歸視,臣自聞此報,按住不得,玆敢冒入文字,徑出禁扄,瀆擾之罪,靡所容措。伏願殿下,俯賜諒察,亟遞臣職,以便救護,仍治臣罪,以肅朝綱焉。臣無任云云。答曰,省疏具悉。爾其勿辭救護。
檢閱吳致愚疏曰,伏以,臣纔退前席,獲接家信,臣母痰癖宿病,挾滯添損,多試消導之藥,眞元隨而益脫,委頓床笫,轉側須人,臣聞此報,方寸煎灼,徑出禁扄。伏乞聖慈,俯垂鑑諒,遞臣見職,俾便救護,勘臣擅離,以肅朝綱,不勝大願。臣無任云云。答曰,省疏具悉。爾其勿辭救護。
乙酉五月初二日午時,上御熙政堂。晝講入侍時,知事宋冕載,特進官李志淵,參贊官李鍾穆,侍講官李渭達,檢討官李嘉愚,假注書李正耆,記注官李湜,記事官吳致愚,各持書傳第一卷,武臣護軍金守基,以次進伏訖。上命開卷讀新受音,渭達曰,法講體例自別,自上讀前受音,而命講官,讀新受音,此是講筵不易之規也。伏願體諒焉。上又命讀新受音,渭達讀自帝曰,咨四岳,止欽哉。上命釋義,渭達曰,自上讀新受音然後繼陳文義,講規卽然也。上又命文義陳之,渭達曰,帝堯之釐降二女,戒之曰,欽哉。大抵欽之一字,堯典一篇之宗旨也。以堯皇則天之德,做嵬蕩亭午之治者,皆從欽字上做去,然則欽敬者,一心之主宰,萬事之本源,故人君之欽,如天道之誠,天以至誠無所間斷,而品物亨焉,君以克敬無所怠忽,而治敎成焉。猗今殿下,聖學高明,固無待於加勉,而大聖人聖益聖之工,只在於講學矣。近日以來,召接間斷,法講壞體,與天道之誠,聖王之欽,大有違焉,臣竊憂之。伏願殿下,繼自今體天道之至誠不息,法帝堯之克敬無怠,召接則無所間斷,法講則無損規例,是臣等區區仰祝也。上曰,下番陳之。嘉愚曰,帝堯巽位,欲其明明揚側陋,則可見惟德是擧,不拘貴賤也。天位至重,授受之際,固無更論,而雖以人君用人之道言之,亦不外乎是矣。大凡人材,不必顯位,草野微賊之中,亦多可用之人,我朝盛際,惟視其人之賢否而進退之,近日則不然,官人之際,每視地閥之高下,爲弊滋甚,如是而安望材彦之蔚興乎?伏望於此等文義,深加推類而省察焉。上曰,知事陳之。冕載曰,上番旣以欽敬之義陳奏,而堯典一篇,不外乎欽之一字,人君出治之本,亦在乎此,伏望留念焉。上曰,特進官陳之。志淵曰,帝堯之德,光四表協萬邦,苟求其本,則蔽一言曰,欽而已。伏願殿下,懋哉懋哉。上曰,參贊官陳之。鍾穆曰,經筵·玉堂所陳甚好,臣無容更陳矣。上命掩卷,冕載曰,今當開講之時,經筵·玉堂,俱爲苟簡,而或在外或未差,合有變通之道,故敢此仰達矣。上曰,在外經筵·玉堂,竝許遞,與未差之代,前望單子入之,待下批,牌招察任,可也。仍命退,諸臣以次退出。
上在昌德宮。停常參·經筵。
李鍾穆啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復雜科進去,監察茶時之意,敢啓。傳曰,知道。
趙琮鎭啓曰,右承旨沈能稷,右副承旨洪起爕,今日不爲仕進,竝卽牌招,何如?傳曰,竝許遞,前望單子入之。
李光文啓曰,藥房副提調持湯劑來待矣。傳曰,封入。
承旨前望單子入之,尹命烈·李友秀落點。
李鍾穆啓曰,假注書宋持養,時無職名,令該曹依例付軍職,冠帶常仕,何如?傳曰,允。
又啓曰,藝文提學金相休牌不進推考傳旨,今方捧入。而親祭祭文,當爲製進,如是違牌,事甚未安。更爲牌招,何如?傳曰,允。
又啓曰,藝文提學金相休牌不進推考傳旨,今方捧入。而親祭祭文,當爲製進,如是違牌,事甚未安。更爲牌招,何如?傳曰,允。
傳于趙琮鎭曰,留院公事入之。
李鍾穆啓曰,藝文提學金相休再牌不進推考傳旨,今方捧入,而親祭祭文,當爲製進,連事違召,不卽承膺,事體所在,誠極未安。陳疏到院,而原疏以國忌齋戒,纔已退却矣,所當更請牌招,而係是一日三牌,何以爲之?敢稟。傳曰,原疏捧入。
傳于李鍾穆曰,藝文提學疏批已下,卽爲牌招。
李鍾穆,以侍講院言啓曰,上番連日闕直,事甚未安。弼善未差之代,令政院,稟旨差出,待下批,與輔德徐憙淳,兼輔德洪起爕,兼弼善趙忠植,文學金正喜,一體牌招,以爲推移入直之地,何如?傳曰,允。
李鍾穆啓曰,因侍講院草記,弼善未差之代,令政院稟旨差出,待下批,牌招事,允下矣。政官牌招開政差出,何如?傳曰,允。
又以侍講院言啓曰,兼輔德洪起爕,時無職名,令該曹口傳付軍職,何如?傳曰,允。
兵曹口傳政事,副護軍單洪起爕·沈能稷。
兵曹,以李復淵爲訓鍊都監中軍。
兵曹,以朴孝晉爲禁衛中軍。
李鍾穆,以備邊司言啓曰,新除授義州府尹李元默,謂有情病,連呈辭狀,以見職之爲被謫蒙宥後,初除職名,其所逡巡,似由於此,而外職殆同往役,宜不敢言情,況邊倅之尤異於內地乎?終始强引,誠極乖當,爲先從重推考。灣府以邊上重地,近成弊局,年來數遞,尤爲可悶,申飭出肅,仍令不多日內辭朝,以爲專意邊務之地。昨秋以試事勘罪後,主試人則蒙敍已久,而參副試二人,則尙在削職中,實有罪同罰異之歎,亦爲一體敍用,何如?傳曰,允。
判尹金相休疏曰,伏以,臣昨於病伏昏囈之中,伏奉除旨,以臣爲藝文館提學,臣聞命震越,不省攸措,朝廷官爵,皆有責任,夫孰不重,而至於此官,則其所關係,尤爲不輕。蓋潤色絲綸,黼黻皇猷,是其職耳,則其重且大,果何如?而上可以輕授於下,下可以輕受於上耶?宋臣司馬光之文,當時之人,稱有西漢之風,則其藻詞之雄深典雅,槪可推知,而迺以不閑騈儷,力辭知制誥之任,今之藝苑提學,卽古之知制誥也。光則有西京鉅手,而知誥之職,猶不敢當,況如臣魯莽滅劣者,其視之光,已不啻天淵相懸,而又於館閣文字,初不練習,全昧方向,其何可擬議擧似於是任耶?其決不容冒濫之狀,委實如此,而又伏聞節屆仲夏,有事新宮,龍旂承祀,期日漸迫,親祼之文,命臣撰進,事係嚴急,不容少緩,而臣自七八日來,衰病外又添別症,宛轉痛楚,精爽遁喪,神識迷瞀,雖數句文字,萬無構思撰出之望,公私狼狽,勢所必至。顧今文苑鉅匠,磊落相望,不患乏人。伏乞亟遞臣所帶藝苑之任,回授無故之人,仍令製進侑辭,俾享禮無愆,然後治臣違傲之罪,以昭法紀,不勝幸甚。疾痛之呼,未暇擇聲,尤增死罪。臣無任云云。答曰,省疏具悉。卿其勿辭行公。
副應敎徐有素疏曰,伏以,臣於見職,有鐵限情勢之萬無以承膺者,前後除拜,一直違召,卽同朝之所共諒,抑聖明之所已燭,非不知趨走之爲恭,而分義之至嚴也。今者經宿奉牌,不敢變動,夫豈臣所樂爲也哉?誠以四維之重,無以擺脫也,玆入文字,冒陳微懇。伏乞卽賜鐫削,以幸賤分焉。臣於丐免之章,豈敢贅他,而事在目下,大關刑政,有不容泯默者。卽伏見秋曹啓目判下者,有罪人黃允中嚴刑充軍之命矣。渠以鄕曲鄙微之類,敢於法座咫尺之地,投呈悖券,橫說堅說,凶譎叵測,其眼無法紀之罪,固已罔赦,雖以舊豐德事言之,敢於聖敎洞諭之後,肆然力抗,至引錢唐之事,隱然歸朝廷於眞箇有欠於尊敬聖賢者然,究厥心腸,有浮於申綱輩,而至於曲堗徙薪之云,又何與裕賊凶疏,如出一口也。夫裕賊之背馳先王,沮戲大婚,已是萬古所無之變怪,而其時懲討不嚴,伊後置之相忘,故樂禍不逞之徒,敢生煽亂之計,傳述裕疏語脈,以爲嘗試朝廷之地,不可不因此兆朕之露,嚴加究覈,打破窩窟,此豈可視之以尋常悖戾之徒,而輕先酌處乎?伏願聖明,淵然深思,亟寢黃允中充軍之命,仍令設鞫嚴問,期得情實,掀擧根柢,俾鬼蜮之徒,無所逃刑,以洩輿憤焉。臣無任云云。省疏具悉。黃允中事,爾言非不然矣。今已酌處,不允,勿辭察職,
上在昌德宮。停常參·經筵。
李友秀啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復雜科進去,監察茶時之意,敢啓。傳曰,知道。
傳于李鍾穆曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李光文啓曰,藥房副提調持湯劑來待矣。傳曰,封入。
尹命烈啓曰,假注書李正耆身病猝重,勢難察任,今姑改差,何如?傳曰,允。
李鍾穆啓曰,行吏曹判書李羲甲,參判權丕應牌不進推考傳旨,今方捧入。而開政命下之後,如是違牌,事甚未安。參議宋啓榦在外,判書·參判,竝更牌招,何如?傳曰,允。違牌勿爲呼望。
又啓曰,吏曹參判權丕應,特敎申飭之下,謂有身病,奉牌闕外,陳疏到院,而原疏以國忌齋戒,纔已退却矣,事甚未安。推考,何如?傳曰,允。原疏捧入。
李恒權啓曰,同知金敎根,旣入闕中,不爲肅謝,直爲出去,事甚未安。推考警責,何如?傳曰,允。
傳于李鍾穆曰,前咸鏡監司入侍。
傳于李鍾穆曰,今番聖后誕降,舊基碑閣營建時,製述書寫監董以下,別單書入。
有政。吏批,行判書李羲甲進,參判權丕應疏批未下,參議宋啓榦在外未肅拜,同副承旨李鍾穆進。以洪義浩爲工曹判書,李憲球爲弼善,金炳朝爲戶曹參議,李肇源爲右副賓客,金䥧爲司僕正,趙配永爲工曹佐郞,徐能輔爲分內醫提調,朴敏恕·崔正運爲假引儀,東萊府使單李沆,訓鍊都監提調單金蓍根,禁衛營提調單金蓍根,御營廳提調單金蓍根,寧遠郡守李秉逵今加通政加資事承傳。譯官金相淳今加正憲,譯官李文養,日官金檢·崔聲遠已上今加嘉善加資事承傳。左副賓客單李肇源,右副賓客單金履喬。
兵批,兼判書金蓍根病,參判李錫祜在外未肅拜,參議愼宜學差祭,參知李衡柱入直進,右承旨李友秀進,同知單朴基準,僉知單成有敏,護軍朴齊一·朴孝晉,副護軍李潞,副司直李明緖·尹永僖·沈鈁·尹心圭·徐萬淳,副司果金䥧·洪學淵,副司正宋持養·李景在以上竝單付。
以輔德徐憙淳,兼輔德洪起爕,兼弼善趙忠植,文學金正喜牌不進罷職傳旨,傳于李鍾穆曰,只推。
李鍾穆,以侍講院言啓曰,再明日景祐宮動駕時,宮官當爲全數進參,而司書徐萬淳在外,說書李景在受由,無以備員,何以爲之?敢稟。傳曰,竝許遞,前望單子入之,待下批,牌招察任。
春坊前望單子入之,司書李憲瑋,說書李穆淵落點。
李友秀,以兵曹言啓曰,再明日景祐宮動駕時,本曹堂上守宮及侍衛陪衛,當爲備員,而參判朴齊一有實故,無以進參,令政院稟旨變通,仍令該曹,口傳差出,待下批,牌招,以爲進參之地,何如?傳曰,允。許遞。
又以義府言啓曰,今此景祐宮擧動時,大駕各差備都事,王世子左右考喧都事,本府入直都事,當以十二員磨鍊,而都事李漢井長陵端午祭差祭,其代令該曹,依例口傳相換,假都事二員,亦令該曹,口傳差出,以爲分排之地,何如?傳曰,允。
吏曹口傳政事,以李錫祜爲兵曹參判,禁府都事李漢井,監察許炫相換。
傳于李鍾穆曰,發遣吏郞,諸執事淸齋與否,摘奸以來。
吏曹參判權丕應疏曰,伏以,臣病伏床褥,氣息奄奄之中,忽蒙亞銓除命,此是臣年前一再冒膺之職耳。在伊時,則筋力猶足以可强,疾病亦或有間歇,徒以趨走爲恭,夷險向前之忱,有除輒出,不敢爲辭巽之計矣。今焉四五年之間,犬馬之齒,旣踰七旬,貞痼之疾,又困二堅,雖存形殼,實同土木,朝之所言,夕輒遺忘,夕之所爲,朝已不記,應接事務,忽焉茫昧,殆若蠹敗之木,不風自仆,霜隕之草,遇曝難榮,醫技莫效,閻符是竢,乃於前月,嘔泄暴作,二晝二夜,幾至亡陽,又變而爲似痢非痢之症,胃敗而食飮全阻,火升而氣血竝竭,肉脫骨立,凜凜綴綴,如是而拖到浹月,誠亦異事,蓋自除拜之初,不能竭蹶叩謝,勢所使然,歷日延旬,亦未能陳龥丐免者,誠以省覺昏迷,無以收拾構思,冒入文字故耳。因循虛縻,式至于今,而玆又政牌儼臨,促臣行公,至有勿呼望之命,臣之情地,到此益窮蹙矣。以義則屨不敢俟,以病則杖猶難起,從前見職之不可堪勝,到今頹齡之不能陳力,猶屬餘事,以若目下喘喘之狀,責之以束帶驅策,儘是行不得者,路阻違牌,情若觸藩,擔詣朝房,敢暴實狀。伏乞聖明,俯垂鑑諒,亟賜遞改臣職名,俾得安意調息,以畢餘喘,仍治臣瀆擾之罪,以昭法紀,不勝大願。臣無任云云。答曰,省疏具悉。所請依施。
乙酉五月初四日未時,上御熙政堂。前咸鏡監司入侍時,同副承旨李鍾穆,假注書宋持養,記注官金景濂,記事官金鍏,前咸鏡監司沈能岳,以次進伏訖。上命前咸鏡監司進前,上曰,北關弊瘼,何如?能岳曰,北關痼瘼,莫甚於還穀,臣於昨年,狀請若干變通,而未盡釐正矣。上命退,諸臣以次退出。
上在昌德宮。停常參·經筵。
藥房提調金履喬,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
李友秀啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復呈辭,監察茶時之意,敢啓。傳曰,知道。
李光文啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而景慕宮夏享大祭齋戒相値,不得來會云矣,敢啓。傳曰,知道。
傳于李鍾穆曰,禮房承旨馳詣景慕宮,奉審摘奸以來。
李鍾穆啓曰,檢閱吳致愚,由限已過,卽爲牌招入直,何如?傳曰,允。
李光文啓曰,藥房提調·副提調持湯劑來待矣。傳曰,封入。
李正耆改差,代以徐有贊爲假注書。
徐有贊在外,代以李根中爲假注書。
李根中在外,代以李源益爲假注書。
傳于李光文曰,明日出宮內門路,以協陽門爲之。
李光文,以都摠府言啓曰,今此動駕時,侍衛·寶劍守宮,當爲備員,而都摠管南延君球差祭,趙貞喆服制,副摠管徐鼎輔·南寅老俱有實病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。竝許遞前望單子入之。
摠管前望單子入之,都摠管李肇源·完城君燨,副摠管申緯·金敎根落點。
李光文,以都摠府言啓曰,今此動駕時,侍衛·寶劍守宮,當爲備員,而都摠管李肇源在外,完城君燨,副摠管金敎根俱有實故,申緯差祭,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。竝許遞。
兵曹口傳政事,以申在植·李光憲爲都摠管,金啓河·趙華錫爲副摠管。
李鍾穆,以弘文館言啓曰,本館下番闕直,事甚未安。副應敎徐有素,校理沈英錫·朴光錫,副校理南履懋,副修撰朴晦壽,竝卽牌招,以爲推移入直之地,何如?傳曰,允。
又以侍講院言啓曰,今日齋宿,宮官當爲備員,新除授弼善李憲球,說書李穆淵,竝卽牌招,何如?傳曰,允。
傳于趙琮鎭曰,吏曹參判前望單子入之。
吏曹參判前望單子入之,金敎根落點。
李友秀,以義禁府言啓曰,今此景祐宮擧動時,本府都事,當以大駕各差備,全數進參矣。都事趙配永遷轉之代,令該曹口傳差出,以爲分排之地,何如?傳曰,允。
吏曹口傳政事,以沈獻永爲禁府都事。
趙琮鎭啓曰,卽伏見禁府都事望單子點下者,不踏啓字,啓字踏下,何等審愼,而如是疎忽,事甚駭然,當該中官,所當重勘,而本院請推之外,無他可施之罰,何以爲之?敢稟。傳曰,從重推考。
傳于李鍾穆曰,發遣吏郞,諸執事淸齋與否,摘奸以來。
李鍾穆,以侍講院言啓曰,左副賓客李肇源,時在京畿楊州地,斯速乘馹上來事,下諭,何如?傳曰,允。
李光文,以都摠府言啓曰,今日入直內三廳,武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
又以備邊司言啓曰,卽見京畿監司朴宗琦狀啓,則以爲,本道還穀,自來不敷,而麥登尙遠,農糧難繼,留庫各穀中限二千石,特許加分事,請令廟堂稟處矣。秋節排巡,民事可念,且本道加分,便成年例,依狀請數爻許施,何如?傳曰,允。
上在昌德宮。停常參·經筵。
大駕詣景祐宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。
李友秀啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復呈辭,監察茶時之意,敢啓。傳曰,知道。
李光文啓曰,司僕寺內乘來言,捲簾,取稟。傳曰,捲三面。
趙琮鎭啓曰,工曹判書洪義浩,除拜後過三日,不爲出肅,依定式,推考警責,仍卽牌招察任,何如?傳曰,允。
傳于李鍾穆曰,禮房承旨馳詣受香諸處,奉審摘奸以來。
李光文啓曰,藥房提調·副提調持湯劑來待矣。傳曰,封入。
李鍾穆啓曰,禮貌官來言,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
趙琮鎭,以吏曹言啓曰,今此景祐宮夏享祭齋郞,前正言安光直塡差,而時無職名,令該曹,口傳付軍職,何如?傳曰,允。
兵曹口傳政事,副摠管單申在植·李光憲,副司果單安光直。
以副應敎徐有素,校理沈英錫·朴光錫,副校理南履懋,副修撰朴晦壽牌不進罷職傳旨,傳于李鍾穆曰,只推。
李鍾穆啓曰,諸執事進排官捧擧案時,永庫進排官,不爲待令,事甚可駭,所當重勘,而本院請推之外,無他可施之罰,何以爲之?敢稟。傳曰,事過後拿處。
李光文啓曰,司僕寺內乘來言,捲簾,敢稟。傳曰,捲三面。
李友秀啓曰,義禁府都事來言,今日動駕時,駕側鳴錚罪人趙相賢一人,移送秋曹云矣,敢啓。傳曰,知道。
乙酉五月初六日辰時,大駕與王世子,諸景祐宮夏享祭親行擧動入侍時,行都承旨李光文,行左承旨尹命烈,右承旨李友秀,左副承旨趙琮鎭,右副承旨李恒權,同副承旨李鍾穆,假注書宋持養·李源益,記事官金鍏·吳致愚,直提學趙鍾永,檢校待敎徐憙淳,以次侍立。時至,通禮啓請外辦,上具翼善冠·衮龍袍,乘輿出宣化門。藥房提調金履喬,副提調李光文,進輿前曰,侵早勞動,聖體,若何?上曰,一樣矣。光文啓曰,寶劍望單修啓之後,行公摠管毋得懸頉,而副摠管朴綺壽,以身病不進,未知病勢,果何如,而有關後弊,不可無警,爲先推考,與未肅拜摠管,竝卽牌招,以爲參班之地,何如?上曰,依爲之。出擧條至協陽門外,通禮啓請降輿乘輦,上乘輦由肅章門·進善門,至敦化門外。王世子先詣祗迎,仍爲隨駕,至景祐宮大門外。通禮啓請降輦乘輿,上乘輿至齋殿門外,通禮啓請降輿,上降輿入齋殿。少頃,通禮啓請外辦,上出詣望位禮板位,行再拜禮。王世子先詣隨參,上仍入室奉審訖,還入齋殿,命行肄儀,仍捧諸執事擧案,申後,只諸享官,行肄儀禮。
上在昌德宮。停常參·經筵。
夜一更,流星出天中淡雲間,入北方天際,狀如拳,尾長三四尺許,色赤光照地。
親祭罷後,王世子板位問安。答曰,知道。內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
大殿,內閣·政院·藥房經宿口傳問安。答曰,知道。朝廷二品以上·六曹堂上經宿單子問安。答曰,知道。
李鍾穆啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復呈辭,監察茶時之意,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
又啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,副校理趙忠植在外,修撰一員未差,玉堂上下番俱空,事甚未安。應敎李渭達,副應敎徐有素,校理沈英錫·朴光錫,副校理南履懋,修撰李嘉愚,副修撰徐相祿·朴晦壽,竝卽牌招,推移入直,何如?傳曰,允。
李光文啓曰,藥房副提調持湯劑來待矣。傳曰,封入。
又啓曰,假注書宋持養,身病猝重,勢難察任,今姑改差,何如?傳曰,允。
宋持養改差,代以尹升烈爲假注書。
以應敎李渭達,副應敎徐有素,校理朴光錫·沈英錫,副校理南履懋,修撰李嘉愚,副修撰徐相祿·朴晦壽牌不進罷職傳旨,傳于李鍾穆曰,只推。
李鍾穆,以奎章閣守宮檢校待敎意啓曰,夜間閣內諸處,無事之意,敢啓。傳曰,知道。
又以訓鍊都監言啓曰,本局千摠南錫九,身病甚重,勢難察任,改差,何如?傳曰,允。
景祐宮夏享祭親行敎是時,終獻官行知事沈象奎,預差上護軍金履喬,進幣瓚爵官吏曹判書李羲甲,預差行左參贊金魯敬,奠幣瓚爵官兼輔德洪起燮,預差副護軍尹豐烈,贊禮禮曹判書李錫奎,預差禮曹參判呂東植,典祀官奉常正李禮延,宮闈令尙饌李團宜,執禮副應校徐有素,執尊副校理趙忠植,大祝司書李憲瑋,祝史司果韓弘敎,齋郞副司果安光直,盥洗位禮曹佐郞安伋仁,直講全道海,爵洗位兵曹佐郞朴齊輝,直講金永鎭,亞獻盥洗位典籍趙德履,終獻盥洗位典籍安亨鎭,贊者引儀金秉始,引儀趙必煥,謁者兼引儀沈正禮,兼引儀李宅淳,贊引兼引儀金亨源假引儀洪憲燮,祭監監察安孝述·金箕晢。
乙酉五月初七日子時,大駕詣景祐宮,夏享祭親祭入侍時,行都承旨李光文,行左承旨尹命烈,右承旨李友秀,左副承旨趙琮鎭,右副承旨李恒權,同副承旨李鍾穆,假注書宋持養·李源益,記事官金鍏·吳致愚,直提學趙鍾永,檢校待敎徐憙淳,以次侍立。時至,通禮啓請外辦,上具翼善冠·衮龍袍,以出贊禮前導至板位前。贊禮啓請再拜,仍行奠幣禮。贊禮導上詣盥洗位,盥手訖,陞自東階,詣神位前北面跪。光文奉香,鍾穆奉罏以進。贊禮啓請三上香,上三上香。贊禮啓請執瓚灌池,進幣瓚爵官李羲甲,奉瓚跪進,上執瓚灌地。贊禮啓請執幣獻幣,羲甲奉幣進,上執幣,授奠幣瓚爵官洪起燮,奠于案。贊禮啓請降復位,贊禮啓請行初獻禮。上自東階陞,詣神位前,光文奉爵以進,上獻爵。大祝讀祝文訖,上俯伏興。贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴。王世子詣神位前,贊禮請獻爵,王世子以爵授宮官,奠于神位前。王世子俯伏興降復位。執禮請行終獻禮,謁者引終獻官沈象奎,詣神位前行禮訖,出就復位。贊禮導上詣飮福位禮訖,降復位,行再拜禮。贊禮導上詣望燎位訖,贊禮啓請禮畢。上還入齋殿,命書下敎曰,還宮時王世子祗迎之節置之。諸臣以次侍立,通禮啓請外辦,上具翼善冠·衮龍袍以出。通禮請上乘輿,至大門外降輿乘輦。通禮啓請進發,由敦化門·進善門·肅章門,至協陽門外。通禮啓請乘輿,上乘輿由宣化門還內後,出標信解嚴,諸臣以次退出。
上在昌德宮。停常參·經筵。
大殿·中宮殿·世子宮,內閣·政院翌日問安。答曰,知道。世子嬪宮口傳問安。答曰,知悉。
大殿,朝廷二品以上·六曹堂上單子問安。答曰,知道。
藥房提調金履喬,右副承旨李恒權啓曰,宮享親祼,聖慕克伸,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
李鍾穆啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,三皇忌辰日親行望拜禮,前期一日以稟事,曾有受敎矣。今初十日,太祖高皇帝忌辰日,親行望拜禮,何以爲之?敢稟。傳曰,北苑望拜禮當親行,而王世子陪參之節,依例磨鍊,齋宿,便殿爲之。
李恒權啓曰,藥房提調持湯劑來待矣。傳曰,封入。
李鍾穆啓曰,玉堂上下番俱空,事甚未安。應敎李渭達,副應敎徐有素,校理沈英錫·朴光錫,副校理南履懋,修撰李嘉愚,副修撰徐相祿·朴晦壽,旣有只推之命,竝卽牌招,推移入直,何如?傳曰,允。
李鍾穆,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
尹升烈在外,代以徐有贊爲假注書。
徐有贊在外,代以李寅敎爲假注書。
李鍾穆,以禮曹言啓曰,今五月初十日北苑望拜禮親行時,王世子陪參之節,依例磨鍊事,命下矣。出宮時,王世子祗迎處所,以何處磨鍊乎?敢稟。傳曰,協陽門外爲之。
傳于李恒權曰,東寧尉,以覲親事出去云,給由馬。
李鍾穆,以侍講院言啓曰,再明日北苑望拜禮,王世子陪參時,宮官當爲全數進參,而兼弼善趙忠植在外,無以備員,何以爲之?敢稟。傳曰,許遞,前望單子入之。
兼弼善前望單子入之,朴升鉉落點。
以應敎李渭達,副應敎徐有素,校理沈英錫·朴光錫,副校理南履懋,修撰李嘉愚,副修撰徐相祿·朴晦壽牌不進罷職傳旨,傳于李鍾穆曰,只推,更爲牌招。
李鍾穆,以兵曹言啓曰,每都政,新資五窠,例爲差出,而今番都政,營將中軍,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,今當儲窠之月,虛司果不得循例區處,而在前積滯之時,有勿拘儲窠,以虛司果擬入之例矣。今亦依此擧行,以爲次次疏滯之地,何如?傳曰,允。
又以兵曹言啓曰,考見諸道今春官鎭門聚點狀啓,則黃海兵使朴應浩狀啓,豐川等五邑鎭,戰馬服色軍器什物執頉云。全羅兵使李鍾英狀啓,臨陂等兩邑,器械或有破傷,服色間多渝弊云。慶尙右兵使李觀植狀啓,居昌等七邑,服色間間渝弊,器械小小執頉云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令邊將,竝推考警責,何如?傳曰,允。
又以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,時囚罪人宋禹錫,猝得泄痢之症,登溷頻數,眞元大脫,目下症形,實爲危篤云。罪人病勢如此,則一邊保放,一邊草記,曾有定式矣。宋禹錫,姑爲保放之意,敢啓。傳曰,知道。
上在昌德宮。停常參·經筵。
李鍾穆啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復呈辭,監察茶時之意,敢啓。傳曰,知道。
又啓曰,今日齋宿,承旨當爲備員,而行左承旨尹命烈,右承旨李友秀,左副承旨趙琮鎭,今日不爲仕進,竝卽牌招,何如?傳曰,允。
李光文啓曰,藥房副提調持湯劑來待矣。傳曰,封入。
李鍾穆啓曰,明日望拜禮時,闕字牌及罏盒,當爲奉來,門路以何處爲之乎?敢稟。傳曰,永肅門爲之。
又啓曰,明日望拜禮時,九卿當爲進參,而禮曹判書李錫奎,工曹判書洪義浩病不進,竝卽牌招,以爲淸齋之地,何如?傳曰,允。
又啓曰,明日望拜禮時,兩司長官,當爲進參。大司憲宋穉圭在外,何以爲之?而行大司諫徐長輔病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司侍臣,當爲進參,除在外,呈告人員,竝卽牌招,以爲淸齋之地,何如?傳曰,允。
傳于李鍾穆曰,明日出宮門路,以協陽門爲之。
以趙啓昇爲假注書。
以右承旨李友秀,左副承旨趙琮鎭牌不進罷職傳旨,傳于李恒權曰,與左承旨,竝許遞,前望單子入之,待下批,牌招察任。
承旨前望單子入之,李奎鉉·朴基宏·洪命周落點。
李恒權啓曰,今日齋宿,承旨當爲備員,而左承旨洪命周在外,無以備員,何以爲之?敢稟。傳曰,許遞,前望單子入之。
承旨前望單子入之,鄭漪落點。
李鍾穆啓曰,新除授承旨鄭漪,資是嘉義,行都承旨李光文,乃是嘉善,座次有違格例,何以爲之?敢稟。傳曰,新除授承旨許遞,前望單子入之,待下批,牌招察任。
承旨前望單子入之,朴岐壽落點。
傳于李鍾穆曰,刑工換房。
以司諫金喆遠,掌令愼必復牌不進罷職傳旨,傳于李鍾穆曰,只推。
以副應敎徐有素,校理沈英錫,副校理南履懋牌不進罷職傳旨,傳于李鍾穆曰,只推。
以應校李渭達,校理朴光錫,修撰李嘉愚,副修撰徐相祿·朴晦壽再牌不進罷職傳旨,傳于李鍾穆曰,只推。
李鍾穆啓曰,玉堂上下香俱空,事甚未安。應敎李渭達,副應敎徐有素,校理沈英錫·朴光錫,副校理南履懋,修撰李嘉愚,副修撰徐相祿·朴晦壽,旣有只推之命,竝卽牌招,推移入直,何如?傳曰,允。
以應敎李渭達,副應敎徐有素,校理沈英錫·朴光錫,副校理南履懋,副修撰徐相祿牌不進罷職傳旨,傳于李鍾穆曰,只推。
李鍾穆啓曰,假注書李源益·趙啓昇,時無職名,令該曹竝依例付軍職,冠帶常仕,何如?傳曰,允。
李鍾穆,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
又以侍講院言啓曰,明月北苑望拜禮,王世子陪參時,宮官當爲全數進參,而兼弼善朴升鉉在外,無以備員,令政院稟旨變通差出,待下批牌招,以爲進參之地,何如?傳曰,允。許遞,前望單子入之。
兼弼善前望單子入之,朴晦壽落點。
李鍾穆,以都摠府言啓曰,今此北苑望拜禮親行時,侍衛寶劍,當爲備員,而副摠管趙華錫·金啓河·朴蓍壽·金箕殷·金鐮·李光憲,俱有實病,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。竝許遞。
兵曹口傳政事,以宋冕載·徐俊輔·沈能岳·申緯·洪時濟·南寅老爲副摠管。
兵曹口傳政事,都摠管單宋冕載。
上在昌德宮。停常參·經筵。
還內後,王世子板位問安。答曰,知道。內閣·政院·玉堂·藥房口傳問安。答曰,知道。
藥房提調金履喬,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
朴基宏啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李恒權曰,禮房承旨馳詣孝昌墓,奉審摘奸以來。
李光文啓曰,藥房提調·副提調持湯劑來待矣。傳曰,封入。
傳于李鍾穆曰,戶房承旨與禮曹堂上·戶曹郞廳,依定式,馳詣宣武祠,奉審以來。
朴基宏啓曰,假注書李源益,身病猝重,勢難察任,今姑改差,何如?傳曰,允。
以徐有贊爲假注書。
李恒權,以弘文館言啓曰,本館上番,姑陞入直,事甚未安。應敎李渭達,副應敎徐有素,校理沈英錫·朴光錫,副校理南履懋,旣有只推之命,竝卽牌招,以爲推移入直之地,何如?傳曰,允。
朴基宏,以禁衛營言啓曰,本營中軍朴孝晉,自喬桐任所,未及上來,曠務可悶,今姑改差,何如?傳曰,允。
乙酉五月初十日卯時,上詣北苑望拜禮入侍時,行都承旨李光文,左承旨朴基宏,右承旨朴岐壽,左副承旨李恒權,右副承旨李鍾穆,同副承旨李奎鉉,假注書李源益·趙啓昇,記事官金鍏·吳致愚,檢校待敎李鶴秀·徐憙淳·金正喜以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金履喬,副提調李光文進前奏曰,趁早勞動,聖體,若何?上曰,一樣矣。至協陽門外,王世子出次,就祗迎位而鞠躬,仍爲乘輿隨後。上由建陽門,入靑陽門,通禮前導至小次,啓請降輿。上降輿入小次後,王世子問安置之。又敎曰,問安勿爲之事。出榻敎參班儒武各就位,通禮啓請外辦,上改具黑團領袍以出。通禮啓請降輿,上降輿,詣拜位北向立。贊儀唱四拜,上行四拜禮後,王世子行四拜禮訖。贊儀唱跪,上跪,司香二人,進香案前跪,三上香,俯伏興退。贊儀唱四拜,上行四拜禮。通禮啓請乘輿,上乘輿還御小次,望拜禮後,王世子問安置之。又敎曰,問安勿爲之。出榻敎通禮啓請外辦,上改具翼善冠·衮龍袍以出。通禮啓請乘輿,上乘輿,由靑陽門·建陽門·協陽門,入宣化門,出標信解嚴,還內後,諸臣以次退出。
上在昌德宮。停常參·經筵。
李恒權啓曰,明日常參·經筵,取稟。傳曰,停。
李奎鉉啓曰,大司憲宋穉圭,執義李羲發,掌令禹錫簡,持平李同淳·尹秉烈在外,掌令愼必復呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽啓曰,右副承旨李鍾穆,今日不爲仕進,卽爲牌招,何如?傳曰,許遞,前望單子入之。承旨前望單子入之,金鐮落點。
朴岐壽啓曰,藥房提調持湯劑來待矣。傳曰,封入。
李奎鉉啓曰,假注書徐有贊,時無職名,令該曹依例付軍職,冠帶常仕,何如?傳曰,允。
以應敎李渭達,副應敎徐有素,校理沈英錫·朴光錫,副校理南履懋牌不進罷職傳旨,傳于李恒權曰,只推。
李恒權,以弘文館言啓曰,本館上番,連日姑陞入直,事甚未安。應敎李渭達,副應敎徐有素,校理朴光錫·沈英錫,副校理南履懋,旣有只推之命,竝卽牌招,以爲推移入直之地,何如?傳曰,允。
李奎鉉,以吏曹言啓曰,今此宗廟望祭大祝,前校理嚴燾塡差,而時無職名,令該曹口傳付軍職,何如?傳曰,允。
兵曹口傳政事,副司果嚴燾,兵曹,以李晢爲禁衛中軍。
李奎鉉,以都摠府言啓曰,今日入直內三廳,武兼禁軍及軍兵等,當爲中日習射技放,而孝昌墓忌辰祭正日相値,不得擧行之意,敢啓。傳曰,知道。
又以訓鍊都監言啓曰,去夜初更量,本局邏卒,到于西部盤石坊大峴近處,捉得犯夜人李圭成·李致福·李忠孫三漢,而其中李圭成,稱以班族,指揮兩漢,結縛邏卒,無數亂打,幾至死境,則同里居民等,爲慮殺變貽害,救出邏卒,捉納三漢矣。夜巡法意,何等嚴重,而有此無前之變怪,萬萬驚駭。李圭成,旣稱幼學,隨從兩漢,尋常棍治,無以懲礪,竝移送秋曹,照律嚴勘之意,敢啓。傳曰,知道。
上在昌德宮。停常參·經筵。
李恒權啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外,未肅拜·呈告人員,竝卽牌招,何如?傳曰,允。
備忘記,北兵使申絅下直,長弓一張,長箭一部,片箭一部,筒兒一箇賜給。
李恒權啓曰,藥房提調持湯劑來待矣。傳曰,封入。
傳于李恒權曰,有實故承旨,竝許遞,前望單子入之。
承旨前望單子入之,徐俊輔·洪命周·洪起燮·林顔喆·徐有素落點。
李恒權啓曰,新除授右副承旨林顔喆,同副承旨徐有素,竝卽牌招,何如?傳曰,允。
又啓曰,新除授右副承旨林顔喆,時在公淸道連山地,斯速承馹上來事,下諭,何如?傳曰,允。
又啓曰,卽者檢閱吳致愚,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,檢閱金鍏,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以應敎李渭達,副應敎徐有素,校理沈英錫·朴光錫,副校理南履懋牌不進罷職傳旨,傳于洪起燮曰,只推。
洪起燮,以弘文館言啓曰,本館上番,連日姑陞入直,事甚未安。應敎李渭達,校理朴光錫·沈英錫,副校理南履懋,旣有只推之命,竝卽牌招,以爲推移入直之地,何如?傳曰,允。
以同副承旨徐有素牌不進罷職傳旨,傳于洪起燮曰,只推。
洪起燮啓曰,大司憲宋穉圭,執義李羲發,掌令禹錫簡,持平李同淳在外,掌令愼必復,持平尹秉烈牌不進,監察茶時之意,敢啓。傳曰,知道。
以司諫金喆遠,掌令愼必復,持平尹秉烈牌不進罷職傳旨,傳于洪起燮曰,只推。
洪起燮啓曰,正言趙萬協,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前正言趙萬協禁推傳旨,傳于洪起燮曰,分揀。
洪起燮啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,朴時源落點。
以慶尙監司趙寅永狀啓,慈仁縣監黃燾衙屬,殺人於官門內,常時不能檢飭之罪,在所難免,罷黜事,傳于洪起燮曰,令該曹口傳差出,催促下送。
吏曹口傳政事,以柳榮河爲慈仁縣監。
以慶尙左水使柳相穆狀啓,興海郡人物渰死事,傳于李恒權曰,聞甚矜惻,元恤典外,別加顧助,如有生前身還布,竝蕩減事,分付。
兵曹,以趙華錫爲摠戎中軍。
兵曹口傳政事,護軍單李光文。
洪起燮,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以兵曹言啓曰,內禁衛將沈能俊,五衛將趙行倫,俱以病難供職,呈狀乞遞,文臣兼宣傳官尹秉烈,除授過限未肅拜,竝改差,何如?傳曰,允。
又以刑曹言啓曰,兵曹啓辭內,因禁衛營草記,昭義門稍晩開門,入直護軍部將,令兵曹從重勘處事,允下矣。昭義門入直部將吳昌秀·黃福尙,各嚴棍二十度後,移送秋曹,照律嚴勘之意,敢啓。傳曰,知道事,命下矣。謹按律文,則大明律不應爲條,有曰,不應得爲而爲之,事理重者杖八十,入直護軍部將吳昌秀·黃福尙等,依此律,各決杖八十,放送之意,敢啓。傳曰,知道。
又以刑曹言啓曰,訓鍊都監啓辭內,去夜初更量,本局邏卒,到于西部盤石坊大峴近處,捉得犯夜人李圭成·李致福·李忠孫三漢,而其中李圭成,稱以班族,指揮兩漢,結縛邏卒,無數亂打,幾至死境,則同里居民等,爲慮殺獄貽害,救出邏卒,捉納三漢矣。夜巡法意,何等嚴重,而有此無前之變怪,萬萬驚駭。李圭成,旣稱幼學,隨從兩漢,尋常棍治,無以懲勵,竝移送秋曹,照律嚴勘之意,敢啓。傳曰,知道事,命下矣。謹按律文,則大明律夜禁條有曰,犯夜拒捕及打奪者杖一百,李圭成·李致福·李忠孫等,依此律,各決杖一百,放送之意,敢啓。傳曰,知道。
又以義禁府言啓曰,保放罪人宋禹錫,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,會寧前府使具信喜原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編議處,何如?判付啓依允。
又啓目,東氷庫別檢宋禹錫原情云云。傳旨內辭緣,泛稱遲晩,刑推得情,何如?判府啓,除刑推議處爲良如敎。
吏曹參判金敎根疏曰,伏以,臣纔納藩節,旋授銓銜,逖違之餘,春私偏渥,臣誠感懼,不省攸措。臣於天官,亦嘗與聞末議矣,誠雖切於殫竭,才不堪於負荷,已試蔑效,自知甚明。今若更進一步,冒據匪據,則重累聖簡,爲罪滋大,況臣兄臣蓍根,方帶本兵之長,兩銓權要,兄弟竝武,揆以事理,寧或自安,而淸朝用人,又豈容若是苟簡也?玆敢略暴衷懇,仰瀆崇嚴。伏乞聖慈,俯賜鑑諒,亟遞臣新授吏曹參判之職,以重公器,以安私分,不勝幸甚。臣無任云云。答曰,省疏具悉。所請依施。
檢閱吳致愚疏曰,伏以,臣卽接家信,臣母素患貞痼之疾,重添暑感,委頓床笫,氣息綿綴。臣聞此報,方寸煎迫,徑出禁扄。伏乞聖慈,遞臣見職,俾便救護,勘臣擅離,以肅朝綱,不勝大願。臣無任云云。省疏具悉。爾其勿辭救護。
上在昌德宮。停常參·經筵。
洪起燮啓曰,明日常參·經筵,取稟。傳曰,只晝講。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,私習云矣,敢啓。傳曰,知道。
備忘記,訓戎僉使李元學,釜山僉使成履源下直,各長弓一張,長箭一部,片箭一部,筒兒一箇賜給。
洪命周啓曰,藥房副提調持湯劑來待矣。傳曰,封入。
洪起燮啓曰,副摠管沈能岳,旣入闕中,不爲肅謝,直爲出去,事甚未安。推考,何如?傳曰,允。
以應敎李渭達,校理朴光錫·沈英錫,副校理南履懋牌不進罷職傳旨,傳于洪起燮曰,只推。
洪起燮,以弘文館言啓曰,本館上番闕直,事甚未安。應敎李渭達,校理朴光錫·沈英錫,副校理南履懋,旣有只推之命,竝卽牌招,以爲推移入直之地,何如?傳曰,允。
持平尹秉烈啓曰,臣之庸愚湔劣,何嘗近似於臺閣之任,而栢府除旨,忽下於夢想之外,庚牌荐降,臣怵畏義分,雖不得不章皇出肅,而第臣於合啓中,有不可聯參者,曾叨是職,屢蒙恩諒,今臣處義,與前無異,以此情蹤,何敢仍冒於臺次乎?請命遞斥臣職。答曰,依啓。
洪起燮啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,金世忠落點。
以司諫金喆遠,掌令愼必復牌不進罷職傳旨,傳于徐有素曰,只推。
徐有素啓曰,卽者修撰李嘉愚,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
洪起燮,以吏曹言啓曰,今此景慕宮望祭獻官,前承旨尹命烈塡差,而時無職名,令該曹口傳付軍職,何如?傳曰,允。
兵曹口傳政事,護軍單尹命烈。
洪命周,以兵曹言啓曰,今月十六日,三內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李儒斌爲內禁將。
洪命周,以都摠府言啓曰,副摠管許溟,以御營中軍,本營諸將官射會監試事,南別營晝仕出去之意,敢啓。傳曰,知道。
修撰李嘉愚疏曰,伏以,臣母素抱貞病,寧日恒少,近因暑濕爲崇,委頓度日,卽接家信,諸症一倍添劇,轉側須人,氣息昏綴,病中思臣,促令歸視,晝講命下之後,擅離官次,實是義分之所不敢安,而情私煎灼,按住不得,玆敢忙陳短籲,徑出禁扄。伏乞聖慈,亟遞臣職,俾便救護,重勘臣罪,以昭法紀,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房都提調李相璜,提調金履喬,副提調洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
洪命周,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪起燮啓曰,玉堂備員間,視事頉稟之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房三提調持湯劑來待矣。傳曰,封入。
傳于洪命周曰,傳香承旨馳詣宗廟·景慕宮,奉審摘奸以來。
以應敎李渭達,校理沈英錫·朴光錫,副校理南履懋牌不進罷職傳旨,傳于洪起燮曰,只推。
洪起燮啓曰,副應敎·修撰一員未差,副校理趙忠植在外,修撰李嘉愚,副修撰徐相祿受由,副修撰朴晦壽差祭,玉堂上下番俱空,事甚未安。應校李渭達,校理沈英錫·朴光錫,副校理南履懋,旣有只推之命,竝卽牌招,以爲推移入直之地,何如?傳曰,允。
徐有素啓曰,大司憲宋穉圭,執義李羲發,掌令禹錫簡,持平李同淳在外,掌令愼必復,持平金世忠牌不進,監察茶時之意,敢啓。傳曰,知道。
以司諫金喆遠,掌令愼必復,持平金世忠牌不進罷職傳旨,傳于徐有素曰,只推。
以應敎李渭達,校理沈英錫·朴光錫,副校理南履懋牌不進罷職傳旨,傳于洪起燮曰,只推。
洪命周,以都摠府言啓曰,副摠管許溟,以御營中軍軍兵等,中日試射放事,南小營晝仕出去之意,敢啓。傳曰,知道。
徐有素,以義禁府言啓曰,保放罪人宋禹錫,還囚議處以入之意,敢啓。傳曰,知道。
義禁府啓目,粘連向前具信喜亦,所謂別置條,取考籌司會案,則穀簿不過百餘石,雖欲取用,原數不滿,今此囚供之三剩穀云者,果是實狀,而三剩穀,卽八路所無名色,而獨於此關,有此極不正大不法之痼弊,因循襲謬,至於今番前評事疏陳,而益可見箕斂之虐,最甚於諸道,若此不已,則誠不知至於何境,朝家雖未及大行釐正,克澄弊源。身爲守令,苟有一分嚴畏之心,何可諉以謬例,視若應用之物,至於如此之甚乎?旣發之後,不可以襲謬,有所一毫容貸,以此照律,何如?判付啓依允。
又啓目,粘連東氷庫別檢宋禹錫亦,進排官之身詣擧行,只於皇壇宗廟·景慕宮而已。雖社稷南殿事體至重之處,自下進排,初無官員待令之事,則今此親享時,未及待令,旣無援例可據之律,分揀,何如?判付啓依允。
上在昌德宮。停常參·經筵。
中宮殿誕日,大殿·世子宮,內閣·政院口傳問安。答曰,知道。中宮殿,單子問安。答曰,知道。世子嬪宮口傳問安。答曰,知悉。大殿·世子宮,朝廷二品以上·六曹堂上口傳問安。答曰,知道。中宮殿,單子問安。答曰,知道。
徐有素啓曰,大司憲宋穉圭,執義李羲發,掌令禹錫簡,持平李同淳在外,掌令愼必復呈辭,持平金世忠未肅拜,監察茶時之意,敢啓。傳曰,知道。
洪命周啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
又啓曰,藥房提調·副提調持湯劑來待矣。傳曰,封入。
徐俊輔啓曰,假注書徐有贊,身病猝重,勢難察任,今姑改差,何如?傳曰,允。
徐有贊改差,代以洪祐順爲假注書。
洪起燮啓曰,玉堂上下番俱空,事甚未安。應敎李渭達,校理沈英錫·朴光錫,副校理南履懋,旣有只推之命,與副修撰朴晦壽,一體牌招,推移入直,何如?傳曰,允。
以應敎李渭達,校理沈英錫·朴光錫,副校理南履懋,副修撰朴晦壽牌不進罷職傳旨,傳于洪起燮曰,只推。
洪起燮,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
上在昌德宮。停常參·經筵。
卯時,灑雨下雨,測雨器水深二分。
進御加減交濟湯,自明日停止事,榻前下敎。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
備忘記,義州府尹李元默,全羅右水使金相順下直,各長弓一張,長箭一部,片箭一部,筒兒一箇賜給。
洪命周啓曰,左副承旨洪起燮,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,徐鼎輔落點。
洪命周啓曰,假注書洪祐順,時無職名,令該曹依例付軍職,冠帶常仕,何如?傳曰,允。
又啓曰,假注書趙啓昇,身病猝重,勢難察任,今姑改差,何如?傳曰,允。
又啓曰,藥房三提調持湯劑來待矣。傳曰,封入。
趙啓昇改差,代以林永洙爲假注書。
李恒權啓曰,玉堂上下番俱空,事甚未安。應敎李渭達,校理沈英錫·朴光錫,副校理南履懋,副修撰朴晦壽,旣有只推之命,修撰李嘉愚,由限已過,竝卽牌招,推移入直,何如?傳曰,允。
徐有素啓曰,正言金洛駿,下諭後過限不上來,依定式,遞差傳旨及禁推傳旨,捧入之意,敢啓。傳曰,知道。
以前正言金洛駿禁推傳旨,傳于徐有素曰,分揀。
持平金世忠啓曰,臣之言議風采,本不近似於臺閣重任,而持憲特除,忽降於夢想之外,誠切感惶,義重叨謝,雖不得不章皇祗肅,而第臣於本府,已經掌憲,揆以格例,不可蹲冒,請命遞斥臣職。答曰,依啓。
以司諫金喆遠,掌令愼必復牌不進罷職傳旨,傳于徐有素曰,只推。
以應敎李渭達,校理沈英錫·朴光錫,副校理南履懋,修撰李嘉愚,副修撰朴晦壽牌不進罷職傳旨,傳于李恒權曰,只推。
李恒權,以侍講院言啓曰,兼輔德洪起燮,時無職名,令該曹口傳付軍職,何如?傳曰,允。
兵曹口傳政事,副護軍單洪起燮。
李恒權,以禮曹言啓曰,卽接穩城府使金秉喆所志,則以爲,同姓六寸兄周喆,嫡妾俱無子,以其同姓六寸弟勉喆第四子鍍,欲爲繼後,兩家相議完定,而勉喆夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金秉喆所訴,旣如此,依定式,金勉喆第四子鍍,立爲金周喆之後,何如?傳曰,允。
洪命周,以兵曹言啓曰,宣傳官李亨權,五衛將李東煥·金應晦,忠壯衛將黃處中,俱以病難供職,呈狀乞遞,竝改差,何如?傳曰,允。
義禁府照目,粘連會寧前府使具信喜矣本府議啓內,所謂別置條,取考籌司會案,則穀簿不過百餘石,雖欲取用,原數不滿,今此囚供之三剩穀云者,果是實狀,而三剩穀,卽八路所無名色,而獨於北關,有此極不正大不法之痼弊,因循襲謬。至於今番前評事疏陳,而益可見箕斂之虐,最甚於諸道,若此不已,則誠不知至於何境。朝家雖未及大行釐正,克澄弊源,身爲守令,苟有一分嚴畏之心,何可諉以謬例,視若應用之物,至於如此之甚乎?旣發之後,不可以襲謬,有所一毫容貸,以此照律,罪杖一百收贖,告身盡行追奪,流三千里定配私罪,奉敎依允爲旀,功議各減一等爲良如敎。
獻納姜時煥疏曰,伏以,臣以山野跧伏之蹤,荷聖上甄拔之恩,年來臺職官銜,除旨聯翩,寵渥愈隆,而惶懍冞切,歲月浸久,而情勢自如,繼又伏奉前月二十九日有旨,以臣爲司諫院獻納,使臣乘馹上來,臣雖頑如木石,尙具彛性,逖違之餘,一覲耿光,是固微臣之至願,而聞命蹶,不俟駕屨,亦臣義分之所當然耳。第臣守株之迷執,尙有傷弓之餘怖,不敢以區區私義,屢瀆宸聽,而只當沒齒田野,歌詠聖澤而已。且臣素以蒲柳之質,常嬰狗馬之病,以其年則纔滿六旬,而衰朽癃廢,已成篤老樣子,況當暑熱之候,重添泄痢之症,宛轉叫苦,氣息奄奄,雖欲强策登途,其勢末由,玆敢不避僭越之誅,猥陳縣途之章,瞻望雲天,只增蘊結。伏乞聖慈,俯垂鑑諒,卽許遞改,因勘臣逋傲之罪,以肅朝綱焉。臣方冒罪陳情,非敢自居見職,而憂愛微忱,有不能自已,敢此附陳,惟聖明垂察焉。竊伏念有國之有紀綱,所關係大矣。張之爲綱,理之爲紀,而都在他線索,統括維繫,不容渙散者,乃所謂網罟之綱紀也。臣嘗讀詩之棫樸,有曰,勉勉我王,綱紀四方,假樂之詩,有曰,之綱之紀,燕及朋友,百辟卿士,媚于天子,不解于位,民之攸墍,此蓋周文治化之所以本,而當時奉璋之士,六軍之衆,四方之民,所以歸附趣向,變化鼓舞,而無所怠廢者也。歷考史牒,家國之治亂興替,何嘗不在於紀綱之立不立,而紀綱立,則百度自擧,紀綱不立,則庶事俱廢。譬若人元氣之虛與實,而四肢百骸之病與不病也,肆惟昌黎韓愈之言曰,善計天下者,察紀綱之理亂而已。我殿下,臨御二十有五年,凡所以率由舊章,勅勵群工,憂勤於廈氈之上,諄複於綸綍之間,非不至矣盡矣。臣愚死罪,伏未知殿下,今日之紀綱,立歟不立歟,內自朝廷,外至藩閫州縣,百僚恬嬉,四維墮壞,以言乎刑賞,而無刑賞之紀綱,以言乎科試,而無科試之紀綱,以言乎銓選,而無銓選之紀綱,以言乎黜陟,而無黜陟之紀綱,以言乎賦稅糴糶,而無賦稅糴糶之紀綱,貪墨由是而成風,賄賂由是而公行,財蓄由是而匱竭,侈風由是而淊天,等威由是而掃地,變怪由是而層生,民生由是而倒懸,擧一世縉紳也,韋布也吏胥也,蔽之曰,無忌憚三字,而關石和勻,幾乎束之高閣,尙可曰,卿士之不解,而斯民之攸墍哉,竊惟人主一心,萬化之源也。孟子曰,惟大人爲能格君心之非,君正莫不正,君義莫不義,一正君而國正矣。皐陶之賡,歌曰,元首明哉,股肱良哉,庶事康哉,元首叢脞哉,股肱惰哉,庶事墮哉,大凡樞機在上,勞逸在下,而君燕其臣,臣媚其君,此乃上下交泰之象也。顧今日奮發乾斷,整緝棼綱,只在我殿下一心上做去,而危微之際,惟精而惟一,公私之分,無偏而無陂,則綴旒復整,習俗丕變,鳶魚作興之化,金玉追琢之章,不獨專美於文王,而壽考福祿,自天保佑,宗社億萬年無疆之休,可勝言哉?伏願殿下,念玆在玆,懋哉懋哉。臣旣以紀綱二字,仰陳愚衷矣,都緣紀綱之解紐,怠荒之成習,而凡係節目間應行之例,一味抛却,無事不然,伏奉下諭有旨,初不踏印成貼,置郵所以傳命,而召命之下,若不聞知,無論喉院與該驛,此不過吏隷輩按例擧行,而臣之去就,在臣不在人,雖是微眚細故,亦可謂關係紀綱之一事,竊以紀綱而惜之焉。伏聞嶺南善山府,有前府使李載延獄事,而以其實因之明的,詞證之具備,見方嚴囚府獄,隣邑武倅,拷掠刑訊,期捧遲晩云。謹按漢臣賈誼之疏曰,黥劓之辜,不及大夫,以其離主上不遠也。今而有過,賜之死,可也,滅之,可也。束縛之係緤之,輸之司寇,司寇小吏,罵詈而榜笞之,殆非所以令衆庶見也。賈誼此論,雖指大臣而言,蓋以禮義遇臣之意也,彼載延之渰殺人命,苟其眞也,三尺至嚴,焉逭償命之律。而雖曰,蔭官,秩是緋玉,屢典州郡,與匹庶有異,其在節禮以治之義,雨露霜雪,竝行不悖,而輸之王府,議其當律,寧可殺死,而亡戮辱,豈可委之於縣獄小吏,不念投鼠而忌器哉?至若殺獄大辟,何等重典,而以臣淺陋,妄議刑政,猥越之極,冞增死罪。臣無任云云。省疏具悉。所陳紀綱事,爾言良是,當留念,下諭知委之不能如例擧行,令政院査治。李載延事,令廟堂稟處,爾其勿辭,上來察職。
上在昌德宮。停常參·經筵。
夜自五更,至十八日開東,灑雨下雨,測雨器水深三分。
洪命周,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
徐有素啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
林永洙在外,代以金興根爲假注書。
洪命周啓曰,假注書金興根,時無職名,令該曹依例付軍職,冠帶常仕,何如?傳曰,允。
徐有素啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,持平李憲瑋,正言姜泰重落點。
徐有素啓曰,玉堂上下番俱空,已至多日,事甚未安。應敎李渭達,校理朴光錫,副校理南履懋,修撰李嘉愚,副修撰朴晦壽,旣有只推之命,竝卽牌招,推移入直,何如?傳曰,允。
又啓曰,卽者弼善李憲球,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲宋穉圭,執義李羲發,掌令禹錫簡,持平李同淳在外,掌令愼必復牌不進,持平李憲瑋未肅拜,監察茶時之意,敢啓。傳曰,知道。
以司諫金喆遠,掌令愼必復牌不進罷職傳旨,傳于徐有素曰,只推。
以應敎李渭達,校理朴光錫,副校理南履懋,修撰李嘉愚,副修撰朴晦壽牌不進罷職傳旨,傳于徐有素曰,竝許遞,前望單子入之。
玉堂前望單子入之,校理李憲瑋,副校理金正喜,修撰尹秉烈,副修撰徐相祿落點,應敎沈英錫添書落點。
以平安監司朴宗薰狀啓,成川府民家失火事,傳于徐有素曰,聞甚矜惻,元恤典外,別加顧助事,分付。
徐有素,以侍講院言啓曰,弼善李憲球,以其親病,纔已陳疏徑出,上番闕直,事甚未安。輔德徐憙淳呈辭受由,文學金正喜內閣直,兼輔德洪起燮,兼弼善朴晦壽,兼文學徐左輔,竝卽牌招,以爲推移入直之地,何如?傳曰,允。
洪命周,以都摠府言啓曰,副摠管許溟,以武臣堂上朔試射試官,訓鍊院晝仕出去之意,敢啓。傳曰,知道。
徐有素,以義禁府言啓曰,時囚罪人具信喜,杖一百收贖,告身盡行追奪,流三千里定配照律公事判付內,依允,功議各減一等事,命下矣。具信喜,功議各減一等,杖九十收贖,告身盡行追奪,江原道鐵原府豐田驛徒二年半定配,而以議啓內辭意具罪目,依例發遣府書吏,押送配所,何如?傳曰,允。
弼善李憲球疏曰,伏以,臣母宿病,近因旱炎,重添暑感,寒熱交作,貼席昏昏,歷日無減矣。顧念臣,終鮮兄弟,求醫問藥,靡臣無可代行之人,臣情到此,尤增焦迫,末由按住於直次,忙控短章,徑出禁門。伏乞聖慈,俯垂哀憐,亟遞臣見職,俾便救護,仍勘臣擅離之罪,以立王紀焉。臣無任云云。省疏具悉。爾其勿辭救護。
上在昌德宮。停常參·經筵。
徐有素啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,東萊府使李沆下直,長弓一張,長箭一部,片箭一部,筒兒一箇賜給。
徐有素啓曰,玉堂上下番俱空,事甚未安。新除授應敎沈英錫,校理李憲瑋,修撰尹秉烈,副修撰徐相祿,竝卽牌招入直,何如?傳曰,允。
又啓曰,大司憲宋穉圭,執義李羲發,掌令禹錫簡,持平李同淳在外,掌令愼必復牌不進,持平一員未差,監察茶時之意,敢啓。傳曰,知道。
以司諫金喆遠,掌令愼必復牌不進罷職傳旨,傳于徐有素曰,只推。
以兼輔德洪起燮,兼弼善朴晦壽,兼文學徐左輔牌不進罷職傳旨,傳于徐有素曰,只推。
徐有素啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,柳幼麟落點。
以應敎沈英錫,副修撰徐相祿牌不進罷職傳旨,傳于徐有素曰,只推。
徐有素,以侍講院言啓曰,上番連日闕直,事甚未安。兼輔德洪起燮,兼弼善朴晦壽,兼文學徐左輔,旣有只推之命,竝更牌招,推移入直,何如?傳曰,允。
又以侍講院言啓曰,兼弼善朴晦壽時無職名,令該曹口傳付軍職,何如?傳曰,允。
兵曹口傳政事,副司果單朴晦壽。
以廣州留守金在昌狀啓,民家失火事,傳于徐有素曰,聞甚矜惻,元恤典外,別加顧助事,分付。
兵曹口傳政事,副護軍單徐喜淳。
徐有素,以禮曹言啓曰,卽接定州通德郞趙夢淑所志,則以爲,同姓七寸姪永信,嫡妾俱無子,以其同姓四寸弟永俊第二子紹祖,欲爲繼後,兩家相議完定,而永俊夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙夢淑所訴旣如此,依定式,趙永俊第二子紹祖,立爲趙永信之後,何如?傳曰,允。
上在昌德宮。停常參·經筵。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪命周曰,原仕待敎朴綺壽,馳詣顯隆園,奉審摘奸,仍詣健陵·華寧殿,一體奉審以來。
洪命周啓曰,玉堂上下番俱空已至多日,事甚未安。應敎沈英錫,副修撰徐相祿,旣有只推之命,竝卽牌招入直,何如?傳曰,允。
以兼輔德洪起燮,兼弼善朴晦壽,兼文學徐左輔牌不進罷職傳旨,傳于徐有素曰,只推。
徐有素,以侍講院言啓曰,上番闕直,已至多日,事甚未安。兼輔德洪起燮,兼弼善朴晦壽,兼文學徐左輔,旣有只推之命,竝更牌招,推移入直,何如?傳曰,允。
徐有素啓曰,大司憲宋穉圭,執義李羲發,掌令禹錫簡在外,掌令愼必復,持平李同淳·柳幼麟牌不進,監察茶時之意,敢啓。傳曰,知道。
以司諫金喆遠,掌令愼必復,持平李同淳·柳幼麟牌不進罷職傳旨,傳于徐有素曰,只推。
以應敎沈英錫,副修撰徐相祿牌不進罷職傳旨,傳于徐有素曰,只推。
徐有素,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
上在昌德宮。停常參·經筵。
藥房都提調李相璜,提調金履喬,右副承旨林顔喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。
世子嬪宮口傳問安。答曰,知悉。
徐有素啓曰,大司憲宋穉圭,執義李羲發,掌令禹錫簡在外,掌令愼必復呈辭,持平柳幼麟未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
林顔喆,以內醫院都提調意啓曰,副提調洪命周,今日問安,不爲仕進,卽爲牌招,何如?傳曰,允。
徐有素啓曰,假注書洪祐順,身病猝重,勢難察任,今姑改差,何如?傳曰,允。
洪祐順改差,代以韓兢人爲假注書。
林顔喆啓曰,玉堂上下番俱空,已至多日,事甚未安。應敎沈英錫,副修撰徐相祿,旣有只推之命,竝卽牌招入直,何如?傳曰,允。
傳于徐有素曰,留院公事入之。
以兼輔德洪起爕,兼弼善朴晦壽,兼文學徐左輔牌不進罷職傳旨,傳于林顔喆曰,只推。
林顔喆,以侍講院言啓曰,上番闕直,已至多日,事甚未安。兼輔德洪起爕,兼弼善朴晦壽,兼文學徐左輔,旣有只推之命,竝更牌招。弼善李憲球,由限已過,一體牌招,以爲推移入直之地,何如?傳曰,允。
以應敎沈英錫,副修撰徐相祿牌不進罷職傳旨,傳于林顔喆曰,只推。
以內醫院副提調洪命周牌不進罷職傳旨,傳于林顔喆曰,只推。
徐有素,以都摠府言啓曰,今日入直內三廳,武兼禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
上在昌德宮。停常參·經筵。
徐有素啓曰,大司憲宋穉圭,執義李羲發,掌令禹錫簡在外,掌令愼必復呈辭,持平李同淳·柳幼麟未肅拜,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
林顔喆啓曰,玉堂上下番俱空,事甚未安。應敎沈英錫,副修撰徐相祿,旣有只推之命,竝卽牌招入直,何如?傳曰,允。
韓兢人在外,代以尹升烈爲假注書。
以安邊府神懿聖后誕降舊基立碑建閣後別單,傳于林顔喆曰,碑文製述官行上護軍金履喬,熱馬一匹面給,碑文書寫官左參贊金魯敬,內下大豹皮一領賜給,地方官安邊府使尹致謙,內下大虎皮一領賜給,碑文陪進禮曹佐郞尹宗鉉,差使員高原郡守具載鳳竝陞敍,別看役前僉正沈誾之,前萬戶洪得輿,都監董前守門將片順大,竝加資,營校金基勉,邊將除授,其餘將校·寫字官·畫師·擇日官·禮曹書吏·色吏·工匠等,竝依谷山府馳馬道訖役後賞例爲之。
以兼輔德洪起燮,弼善李憲球,兼文學徐左輔牌不進罷職傳旨,傳于林顔喆曰,只推。
以應敎沈英錫,副修撰徐相祿牌不進罷職傳旨,傳于林顔喆曰,只推。
傳于林顔喆曰,奉審閣臣入侍。
兵曹口傳政事,副司果李憲瑋。
徐有素,以備邊司言啓曰,卽見水原留守金履陽狀啓,則以爲,會付還餉,自來不敷,當此農殷,巡分難繼,本府還餉留庫中租米太合二千四百九十四零及屬邑所在南漢餉租九百五十七石零,特許加分事,請令廟堂,稟旨分付矣。麥嶺艱食,民事當念,糴法雖嚴,不容無闊狹之政,依狀請數爻,許令加分,何如?傳曰,允。
乙酉五月二十一日申時,上御熙政堂。奉審閣臣入侍時,右副承旨林顔喆,假注書金興根,記注官李湜,記事官金鍏,原任待敎朴綺壽,以次進伏訖。上曰,奉審無頉乎?綺壽進前曰,顯隆園園上奉審則無頉,仍詣健陵·華寧殿,一體奉審則無頉矣。上命閣臣先退,綺壽退出。又命諸臣退出,承史以次退出。
上在昌德宮。停常參·經筵。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
林顔喆啓曰,假注書金興根,身病猝重,勢難察任,今姑改差,何如?傳曰,允。
徐有素啓曰,假注書尹升烈,時無職名,令該曹依例付軍職,冠帶常仕,何如?傳曰,允。
金興根改差,代以孫秉周爲假注書。
徐有素啓曰,大司憲宋穉圭,執義李羲發,掌令禹錫簡在外,掌令愼必復,持平李同淳·柳幼麟牌不進,監察茶時之意,敢啓。傳曰,知道。
以司諫金喆遠,掌令愼必復,持平李同淳·柳幼麟牌不進罷職傳旨,傳于徐有素曰,只推。
林顔喆啓曰,玉堂上下番俱空,已至多日,事甚未安。應敎沈英錫,旣有只推之命,卽爲牌招入直,何如?傳曰,允。
又啓曰,應敎沈英錫牌不進,副應敎·校理二員,修撰一員,副修撰一員未差,副校理趙忠植,修撰尹秉烈在外,副校理金正喜內閣直,副修撰徐相祿受由,玉堂上下番俱空,事甚未安。未差之代,政官牌招開政差出,待下批牌招,推移入直,何如?傳曰,允。
以應敎沈英錫牌不進罷職傳旨,傳于林顔喆曰,只推。
林顔喆啓曰,玉堂上下番俱空,事甚未安。應敎沈英錫,旣有只推之命,更爲牌招入直,何如?傳曰,允。
以應敎沈英錫再牌不進罷職傳旨,傳于林顔喆曰,只推。
有政。吏批,行判書李羲甲進,參判未差,參議宋啓榦在外未肅拜,右副承旨林顔喆進。以金箕殷爲吏曹參判,朴晦壽·南履懋爲校理,李同淳爲修撰,朴光錫爲副修撰,朴岐壽爲輔德,張敎根爲文學,鄭知容爲司書,洪學淵爲兼司書,金熙華爲戶曹參判,李魯秉爲刑曹參議,尹羽烈爲工曹參議,洪羲臣爲左賓客,金在達爲司饔主簿,金蓍根爲軍器提調,洪憲燮爲引儀,李甲參爲淑陵奉事,李嘉愚爲西學敎授,鄭履逵爲巨濟府使,李景會爲順懷墓守衛官,故大司諫李養鼎贈吏參例兼,義州府尹李元默考。
兵批,兼判書金蓍根進,參判李錫祜病,參議愼宜學入直進,參知李衡柱病,同副承旨徐有素進。啓曰,京畿水使,今當差出,而當品中擬望之人乏少,堂上曾經兵使及他道兵使·守令,竝擬,何如?傳曰,允。
以朴宗正·李復淵·南寅老爲同知,趙萬永·金啓河爲副摠管,鄭奎行爲宣傳官,李吉求·柳鎬源爲五衛將張翼爲忠壯將,李升權爲京畿水使,盧仁述爲東里僉使,全慶喆爲金甲島萬戶,孫宗壽爲咸興監牧官,護軍權丕應·金敎根·尹命烈·金鐮·鄭漪,副護軍李友秀·趙琮鎭·李鍾穆·朴岐壽·朴基宏·李奎鉉·趙庭和,副司直李渭達·朴光錫·南履懋·金世忠·副司果李嘉愚·金洛駿·趙萬協,副司正尹升烈,以上竝單付,前虞候趙亨錫,前守門將片順大,前萬戶洪得輿,及第鄭達倫,今加折衝加資事,承傳。
林顔喆,以吏批言啓曰,今日政,淑陵奉事望李甲參,時帶義陵奉事,而誤以淑陵參奉,矇然擬入,至蒙恩點矣,昏謬不審之失,臣不勝惶悚,而原望筒勿施,何如?傳曰,允。
吏批,再政。以李東迪爲持平,左賓客單李羲甲,右賓客單李肇源,左副賓客單金履喬,右副賓客單洪羲臣,京畿水使李升權,折衝今加嘉善加資事,承傳,兼喬桐府使單李升權。
兵批,再政。以成永豐爲五衛將,申在衡爲訓鍊僉正,朴師膺爲部將,僉知二單李吉求·柳鎬源。
義禁府啓目,茂山前府使趙晉錫原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
公淸監司金學淳狀啓,節到付懷德縣監洪履燮牒呈內,本縣近北面鰲村里居,司憲府大司憲宋穉圭呈單內,以爲伏以穉圭狗馬之疾,每當春夏,例必苦劇,而今春則累旬委痛之中,奄遭子婦喪,纔得掩土,又不免添傷於悲擾,貼席㱡㱡,殆沒省覺,忽此夢寐之外,復叨憲長召命,驚惶隕越,罔知攸措。噫,賤臣庸愚無似之實,衰癃難强之狀,前後章牘,非敢矯飾,而誠意淺薄,天聽莫回,纔遞旋除,職名常在,僻陋之巷,恩旨聯翩,是豈微分所可食息暫安者哉?今宜更瀝肝血,期蒙罷斥,而垂盡殘喘,無以抖擻精神,祗命幾日,徒自煎熬,違漫之誅,實所難逭,將此危迫之衷,玆敢仰暴。伏乞亟賜報營,俾得轉聞勘罪之地亦爲有等以,玆以枚擧牒報是如爲白有等以,緣由馳啓云云。踏啓字。
上在昌德宮。停常參·經筵。
徐有素啓曰,大司憲宋穉圭,執義李羲發,掌令禹錫簡,持平李東迪在外,掌令愼必復呈辭,持平柳幼麟未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐俊輔啓曰,行左承旨徐鼎輔,右承旨洪命周,今日不爲仕進,竝卽牌招,何如?傳曰,允。
傳于林顔喆曰,傳香承旨馳詣健元陵,奉審摘奸,局內諸陵,一體奉審以來。
以修撰李同淳牌不進罷職傳旨,傳于徐有素曰,只推。
徐俊輔,以弘文館言啓曰,校理南履懋,副校理趙忠植,修撰尹秉烈,副修撰朴光錫在外,副校理金正喜內閣進,副修撰徐相祿呈辭受由,副應敎未差,本館下番闕直,事甚未安。應敎沈英錫,修撰李同淳,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,兼弼善朴晦壽入直矣,除拜校理,移直玉堂,上番闕直,事甚未安。輔德朴岐壽,兼輔德洪起燮,弼善李憲球,文學張敎根,兼文學徐左輔,竝卽牌招,以爲推移入直,何如?傳曰,允。
以兼輔德洪起燮,弼善李憲球,文學張敎根,兼文學徐左輔牌不進罷職傳旨,傳于徐有素曰,只推。
徐有素,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
洪命周啓曰,明日常參·經筵,取稟。傳曰,只晝講。
徐有素啓曰,大司憲宋穉圭,執義李羲發,掌令禹錫簡,持平李東迪在外,掌令愼必復呈辭,持平柳幼麟未肅拜,監察茶時之意,敢啓。傳曰,知道。
徐俊輔啓曰,行左承旨徐鼎輔,右副承旨林顔喆,今日不爲仕進,竝卽牌招,何如?傳曰,允。
洪命周,以禮曹言啓曰,今年春夏之交,雨暘均適,注秧無愆,麥農善就矣。第自夏至以後,一直旱乾,間或霏灑,乍始旋止,見今初庚在邇,而一霈尙靳,言念民事,萬萬渴悶,趁此圭璧之薦,恐不容少緩,初次祈雨祭,不卜日今二十六日,三角山·木覓山·漢江,依例遣堂下三品官,虔誠設行,何如?傳曰,允。
洪命周啓曰,明日祈雨祭齋戒相値,視事頉稟之意,敢啓。傳曰,知道。
徐有素啓曰,吏曹參判金箕殷,戶曹參判金熙華,除拜後過三日,不爲出肅,竝依定式,推考警責,仍卽牌招察任,何如?傳曰,允。
以右副承旨林顔喆牌不進罷職傳旨,傳于徐有素曰,只推。
以應敎沈英錫牌不進罷職傳旨,傳于徐有素曰,只推。
傳于洪命周曰,發遣吏郞,諸執事淸齋與否,摘奸以來。
傳于洪命周曰,昨因錦伯狀啓,見卿從縣道轉達之辭,知美疴近添,殊庸慮念,以予誠淺也。故卿常邁邁,遐躅不肯出於林樊,然予之望卿之心,前後敷諭之言,實出心腹,卿庶或諒之,顧今朝廷之上,無宏儒宿德之匡弼予啓沃予者,故治不徯志,事無統紀,卿亦必太息於草野之中矣。卿以先正之孫,繼先正之學,其可不以先正自任世敎之心爲心乎?予不多誥,卿試思之。目下炎熱政熾,殊非强力登途之時,稍待涼生病間,幡然造朝事遣地方官,回諭于大司憲宋穉圭處。
上在昌德宮。停常參·經筵。
藥房都提調李相璜,提調金履喬,副提調洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
洪命周啓曰,明日常參·經筵,取稟。傳曰,只晝講。
徐有素啓曰,大司憲宋穉圭,執義李羲發,持平李東迪在外,掌令禹錫簡,持平柳幼麟未肅拜,掌令愼必復呈辭,監察茶時之意,敢啓。傳曰,知道。
洪命周啓曰,備邊司郞廳來言,今日賓廳日次,而以祈雨祭齋戒相値,不得來會云矣,敢啓。傳曰,知道。
傳于洪命周曰,傳香承旨·右副承旨分詣受香諸處,奉審摘奸以來。
徐有素啓曰,應敎沈英錫副修撰徐相祿,旣入闕中,不爲肅謝,直爲出去,事甚未安。竝推考,何如?傳曰,允。
吏曹口傳政事,以沈象奎爲內醫提調。
兵曹,以趙華錫爲左邊捕盜大將。
洪命周啓曰,新除授左邊捕盜大將趙華錫,卽爲牌招,傳授命召及大將牌傳令牌,何如?傳曰,允。
傳于徐有素曰,山林外,在外及有實故臺諫,竝許遞,政官牌招開政。
傳于洪命周〈曰〉,都承旨·左承旨·左副承旨,竝許遞,今日政差出。
林顔喆啓曰,吏曹判書李羲甲,參判金箕殷牌不進推考傳旨,今方捧入,而開政命下之後,如是違牌,事甚未安。參議宋啓榦在外,判書·參判,竝更牌招,何如?傳曰,允。
又啓曰,行吏曹判書李羲甲,參判金箕殷再牌不進推考傳旨,今方捧入,而開政命下之後,連事違召,不卽承膺,事體所在,誠極未安。參判金箕殷陳疏到院,而原疏以祈雨祭齋戒,纔已退却矣。判書·參判,竝所當更請牌招,而係是一日三牌,何以爲之?敢稟。傳曰,待明朝,更爲牌招,原疏捧入。
乙酉五月二十五日辰時,上御熙政堂。藥房入診入侍時,都提調李相璜,提調金履喬,副提調洪命周,假注書尹升烈,記注官李湜,記事官金鍏,檢校待敎李憲瑋,以次進伏,醫官吳千根·李命運,以次進伏楹外訖。相璜曰,近日旱熱甚劇,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。世子宮氣候,何如?上曰,一樣矣。相璜曰,醫官等待令,使之入診似好矣,上可之。千根·命運,以次入診訖,退伏奏曰,脈候左右三部調均矣。湯劑則依前方進御,而待三庚後,更議定湯劑矣。上可之。相璜曰,卽見全羅監司曺鳳振所報,則以爲,本營支放穀丙子未捧折米九千七十四石,耗九百七石,每年以乙亥賑餘秋穀,論報取用,而見今夏穀,較多於秋穀,今年耗米,以賑餘皮牟,準折劃下,俾補支放爲辭矣。本營支放不足條之以賑餘穀劃代,便成年例,而秋穀不敷,依所請,以夏穀準折取用之意,分付,何如?上曰,依爲之。出擧條相璜曰,獻納姜時煥上疏批旨,有李載延事,令廟堂稟處之命矣。堂上朝官,在鄕殺人,該道觀察使啓聞拷訊,卽通編所載。今此李載延殺案,實因的而詞證備,旣已成獄,則自本道囚繫訊推,常憲則然,臺臣所請,似出於未悉法意而然,置之,何如?上曰,依爲之。出擧條相璜曰,本院提調金履喬,今雖登筵,見有腫苦,難於供劇,今姑許遞,其代令該曹,口傳差出,何如?上曰,依爲之。出擧條相璜曰,左邊捕盜大將朴基豐,聞其實病,有妨職務云,許遞,何如?上曰,依爲之。出擧條命周曰,左邊捕盜大將朴基豐許遞事,命下矣。捕將之任,不可暫曠,在前如此之時,有他邊大將兼察之例,今番則何以爲之乎?上曰,他邊大將兼察,可也。命周曰,左邊捕盜大將,以他邊大將兼察事,命下矣。兼察左邊捕盜大將李復淵,卽爲牌招聽傳敎,何如?上曰,依爲之。出擧條仍命退,諸臣以次退出。
上在昌德宮。停常參,只晝講。
林顔喆啓曰,明日常參·經筵,取稟。傳曰,只晝講。
徐有素,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
徐有素啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
林顔喆啓曰,行吏曹判書李羲甲牌不進推考傳旨,今方捧入。而開政命下,已至經宿,如是違牌,事甚未安。更爲牌招,何如?傳曰,允。
玉堂前望單子入之,應敎洪學淵,校理李渭達,副校理林處鎭,修撰李嘉愚,副修撰朴英載·嚴燾落點。
林顔喆,以弘文館言啓曰,新除授副應敎李憲球,校理李渭達,修撰李嘉愚,副修撰嚴燾,竝卽牌招察任,何如?傳曰,允。
傳于林顔喆〈曰〉,吏曹參判疏批已下,卽爲牌招。
有政。吏批,行判書李羲甲進,參判金箕殷進,參議宋啓幹在外未肅拜,右副承旨林顔喆進。啓曰,臺諫多窠,今當差出,而擬望之人乏少,外任竝擬,何如?傳曰,允。以金敎根·呂東植·洪羲祖爲承旨,洪羲瑾爲大司諫,朴升鉉爲執義,沈鈁爲司諫,安光直·徐萬修爲掌令,安孝述·李旭馨爲持平,李嘉愚爲獻納,吳致淳·鄭在絅爲正言,李憲球爲副應敎,朱樂浩爲淑陵奉事,尹濟弘爲大靜縣敬差官。
兵批,兼判書金蓍根病,參判李錫祜病,參議愼宜學病,參知李衡柱入直進,同副承旨徐有素進,僉知單李恒權,護軍徐俊輔·徐鼎輔·徐長輔,副護軍李亨權·趙亨錫·沈誾之·片順大,副司直李羲發·金喆遠·沈英錫·愼必復·禹錫簡·南履懋·趙忠植·姜時煥·李東迪·柳幼麟,副司果尹秉烈·徐相祿·朴光錫·朴時源·姜泰重,以上竝單付。
吏批,再政。以林翰鎭爲弼善,李文會爲禮曹參判,尹豐烈爲禮曹參議,金永默爲監察,李恂爲純陵參奉,兼掌令單尹濟弘。
徐有素啓曰,獻納李憲瑋,旣在闕中,不爲肅謝,直爲出去,事甚未安。推考,何如?傳曰,允。
徐有素,以都摠府言啓曰,副摠管許溟,以御營中軍,軍兵等,中日試射放事,南小營晝仕出去之意,敢啓。傳曰,知道。
又以義禁府言啓曰,卽接月令醫員金宗潤手本,則時囚罪人趙晉錫,素患疝積之症,猝添滯囚之後,輪行毒感,闖發處濕之中,食飮全却,眞元大脫,目下症形,實爲危篤云。罪人病勢如此,則一邊保放,一邊草記,曾有定式矣。趙晉錫,姑爲保放之意,敢啓。傳曰,知道。
吏曹參判金箕殷疏曰,伏以,臣至庸極陋,百無所當,本不足備數於淸時任使之末,而特蒙聖朝隆渥,居然身廁宰列,每自循省,只切惶愧而已。今乃於千萬夢想之外,忽伏奉亞銓特除之命。噫,此何等官,而猥加於如臣無似之賤品耶?夫權衡人物,激揚淸濁,是其職也,人才之得失,民生之休戚,治化之盛衰,世道之隆替,皆係於此,此周官六卿,必首以天官者也。至於佐貳之任,雖曰與長席有異,而旣許其與聞銓議,又或値長官有故,則往往獨專政注,以是言之,其責之緊且重,雖謂之與長席等,未爲過矣。此豈如臣庸闇昏劣者所可一日濫叨者哉?苟使臣,不能量才揣分,而貪戀寵榮,靦然冒受,則梁鵜軒鶴之譏,猶屬臣一己之私,固不足恤,其於累聖簡而玷名器,何哉?臣自聞新命,惝怳震駴,歷日靡措,召牌荐降,承膺無路,玆敢略暴衷悃,仰控崇嚴。伏乞聖慈,察臣不稱之實,諒臣由中之懇,亟遞臣新授吏曹參判之任,以重公器,以安私分,不勝幸甚。臣無任云云。答曰,省疏具悉。卿其勿辭行公。
刑曹參判蔡弘遠疏曰,伏以,臣性本庸愚,識且鹵莽,自顧平生,無足備數,而只緣感激湔拂之洪造,每懷隕結之微忱,區區衷赤,天日在上,豈敢以夷險之途,爲前却之計哉?第臣衰羸日甚,疾病侵尋,駑駘之姿,決非鞭策之所可强,而詞訟市鬧,簿牒山堆,明不足以剖決,力不足以振刷,溺職之責,尸素之譏,臣固自知。周任有言曰,陳力就列,不能者止,臣旣不能,烏可不知止乎?玆列短章,敢暴微懇,伏願亟遞臣所帶之職,以便公私焉。臣方蘄免,何暇言事,而第今事係駭異,心竊驚惋,繞壁撫枕,按住不得,猥此略陳。伏乞聖明,少垂察焉。近來紀綱日頹,法禁掃地,可驚之事,可愕之聞,殆不可僂擧,而陵寢樹木之在在漸疎,尤不勝萬萬悚駭。年前飭敎,旣嚴而諄,伊後實效,猶未著見,所重,何如,而尙復如此,其他何暇論也?臣於今番,忝叨法曹,得聞江上數三牟利之徒,因地部之許斫,獻陵局內風落之木,數外濫斫之說,不勝喧藉。蓋地部之當初烙給,出於方便區處之計,而厥木只是風落,其數不過五百,則渠輩憑此營私,所斫之數,不止於元定,斧斤之入,多及於風落烙印之外云。若使傳說非眞,則誠爲萬幸,而萬一近似於臣所得聞,則其可曰,國有三尺乎?臣職是詰姦,不敢恝然,捉得諸漢,今方囚繫,而但念欺詐無窮,盤覈易疎,必須明執眞贓,使犯者無辭,然後隨其所犯,處以當律,以爲一番大懲創之擧,恐不可已。其在嚴國體重事面之道,不可以臣一人道塗之聞,徑加究竟。伏乞聖明,特命守臣,馳進周審,嚴加査摘,狀聞後處之,俾刑法快伸焉。臣無任云云。答曰,省疏具悉。獻陵風落木,果有濫犯之弊,其爲驚悚,當復如何?依卿所請,令留守馳進,詳細摘奸狀聞。大抵向年申飭,何等嚴切,而推此一事,各陵園可知,亦當另有摘奸之擧,卿其勿辭行公。
乙酉五月二十六日午時,上御熙政堂。晝講入侍時,知事徐能輔,特進官朴周壽,參贊官徐有素,侍讀官朴晦壽,檢討官李同淳,假注書孫秉周,記注官李湜,記事官金鍏,各持書傳第一卷,宗臣興寧君昌應,武臣行護軍沈能俊,以次進伏訖。上命開卷讀新受音,晦壽曰,法講體例自別,自上讀前受音,而命講官,讀新受音,此是講筵不易之規也。伏願體諒焉。能輔曰,法講與召對有異,自上讀前受音,卽是列聖朝古規也。伏願體念焉。上曰,讀奏新受音,可也。晦壽讀自曰,若稽古帝舜,止受終于文祖。上命釋義,晦壽曰,自上讀新受音,然後繼陳文義,講規卽然也。上曰,文義陳之。晦壽曰,帝堯以天下之重,將欲傳舜,其事至重且大,而總結之辭不過曰,詢事考言四字,則觀人知人之道,豈有加於此者乎?故非特擧舜一事之爲然而已,雖以咨九牧命群牧,亦莫不詢其事考其言,以之而黜陟幽明焉。爲人君者,苟能如是,則大而三公九卿,小而百官庶僚,何難乎甄別臧否,量才授能也哉?顧今聖德純粹,可興堯·舜之治,而但於敷言試功之道,或有所未盡,臨御以來,聖度淵默,臣隣罕接,賓對講席之間,未聞酬酢如響,可否發難之美,旣未嘗敷納其言,又何以考驗其事耶?此所以雖有堯·舜之姿,而未治唐·虞之治也。臣以國朝故事之一二所嘗聞者,當仰達矣。常參之法,始於國初,而祖宗盛際,旣每日行常參·經筵,排日行朝參賓對輪對之規,此所以頻接近臣,延訪庶僚之道也。至於西班無職事者及內禁衛輪對之法,則閑仕冗官之類,操戈擐甲之徒,皆得以仰覲耿光,畢達幽隱矣。粵我成宗大王,每日召六承旨,親啓公事,如有稱旨者,必籍記其名,以待他日補官。又於方伯·守宰之辭陛還朝也,必臨殿而召見,先問世派,次問官職履歷居官莅民之術。其有善者,慰諭之奬用之,其有不善者,黜罷之,此皆祖宗朝延接咨訪之美規盛節也,此豈非與大堯所以詢事考言,同一其揆耶?古人云,欲法堯·舜,當法祖宗。伏願繼自今,益加憂勤疇咨之道,內以三公·六卿,外以方伯·守宰,無大無小,俾各詢其言考其事,以行黜陟幽明之典焉。上曰,下番陳之。同淳曰,帝舜之德,無過於濬哲文明,溫恭允塞,而明是則哲之明也,塞是惇允之實也。人君爲治之要,亦無加於旣明而且實,此爲萬世之所可則傚者也。猗我殿下,以堯·舜上聖之姿,做堯·舜亭午之治,則當於哲明允塞四字上,益加體念焉。上曰,知事陳之。能輔曰,上下番所陳,誠好矣,而旣讀堯·舜典,則此非徒文具而已,所貴懋實也。顔子有堯何人舜何人之訓,孟子有必稱堯·舜之語,則伏願殿下,必以堯·舜之精一心法,益加勉勵焉。上曰,特進官陳之。周壽曰,上下番所陳甚好,臣無容更陳矣。上曰,參贊官陳之。有素曰,經筵·玉堂敷陳甚好,臣無辭更達矣。晦壽曰,臣以前受音·新受音之講規,縷縷煩陳,雖甚惶悚,而臣以無似,猥玷講官,旣不能以開發經旨,仰贊聖學之萬一,而緣臣誠淺辭拙,莫重法筵,又違講規,臣之溺職之罪,於是尤大。列聖朝講筵法意,至嚴且重,一二次違規,雖出於適然,此後法講,一如今日,則亦欠遵成憲之道。伏願留念焉。上命掩卷,能輔曰,今當開講之時,玉堂番次,甚是苟簡,而或在外或有實故,合有變通之道矣。上曰,有實故及在外玉堂,竝許遞,前望單子入之,可也。出榻敎仍命退,諸臣以次退出。
上在昌德宮。停常參,只晝講。
林顔喆啓曰,明日常參·經筵,取稟。傳曰,只晝講。
徐有素啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
林顔喆啓曰,來初一日,輪對日次矣,敢稟。傳曰,當次人受點,後日次待令。
又啓曰,新除授行左承旨呂東植,時在京畿楊根地,斯速乘馹上來事,下諭,何如?傳曰,允。
禮曹,再次祈雨祭,不卜日今二十九日,龍山江楮子島,遣宰臣設行事知悉,何如?判付啓,依所啓施行爲良如敎。
林顔喆啓曰,明日,祈雨祭齋戒相値,視事頉稟之意,敢啓。傳曰,知道。
以校理李渭達,修撰李嘉愚牌不進罷職傳旨,傳于林顔喆曰,只推。
林顔喆,以弘文館言啓曰,新除授應敎洪學淵,時在京畿陽智地,副校理林處鎭,時在公淸道石城地,副修撰朴英載,時在京畿驪州地,經筵入番事緊,請竝斯速乘馹上來事,下諭,答曰,依啓。
又以弘文館言啓曰,校理李渭達,修撰李嘉愚,副修撰嚴燾,旣有只推之命,竝卽牌招察任,何如?傳曰,允。
以校理李渭達,修撰李嘉愚,副修撰嚴燾牌不進罷職傳旨,傳于林顔喆曰,只推。
大司諫洪羲瑾啓曰,臣本庸愚,固不合於淸朝耳目之任,又況薇垣長席,地望愈峻,尤非如臣無似者,所可一日冒居,忽蒙恩除,繼奉召命,逖違之餘,叩謝是急,玆敢隨牌出肅,粗伸義分,而第臣於合啓中,有不可隨衆聯參者,前此屢叨臺地,輒蒙恩諒,今亦宜無異同,請命遞斥臣職。答曰,依啓。
洪羲祖啓曰,大司憲宋穉圭,執義朴升鉉在外,掌令安光直·徐萬修,持平安孝述·李旭馨牌不進,監察茶時之意,敢啓。傳曰,知道。
以掌令安光直·徐萬修,持平安孝述·李旭馨,獻納李憲瑋牌不進罷職傳旨,傳于洪羲祖曰,只推。
傳于林顔喆曰,都承旨·左承旨許遞,前望單子入之。
承旨前望單子入之,趙萬永·李寅泰落點。
林顔喆啓曰,吏曹郞廳來言,臺諫有闕,政事,取稟。傳曰,前望單子入之。
傳于洪羲祖曰,日熱如此,輕囚放釋。
洪羲祖啓曰,臣敬奉聖敎,馳往義禁府,取考囚徒案,則保放罪人趙晉錫,以茂山前府使,賣校鄕帖,罪係是輕囚,故依傳敎放送,仍詣典獄署,取閱囚徒案,則結案罪人三名,殺獄罪人十五名,御寶僞造罪人二名,公貨犯逋罪人一名,宮條僞造罪人三名,俱是重囚,故竝爲仍囚,其餘各司雜犯酗酒作拏,城中行巫,非理相訟,他錢不報罪人金應運·趙寬五·咸昌郁·張興瑞·金鼎常·金基洛·黃喜伯·閔仁得·金永吉·徐鳳伊·李石伊·孔繼孫·朴福龍·朴益永·文景龍·李景習·辛基寧·崔璧·崔普良·朴淵默·李朝善·崔快孫·曺石伊·洪宗大·申萬大·尹守吉·尹完碩·洪貞金·兪成根·安龍淡·吳一得·申錫祜·柳最寬·崔普潤·婢四月·曺興伊·李啓長·崔旕乭·崔信明·金仁喆·劉完命·私奴得大·金啓文·金仁喆·巫女一心阿只·田元伊·洪禹臣·文昌郁·高興燁·鄭基恒·奴一同·巫女今伊·韓光益·李吉金·李秉浩·姜順璜·鄭昌信·林順得·金鼎九·張善翼等六十一人,罪名旣係輕囚,故竝依傳敎放送之意,敢啓。傳曰,知道。
傳于林顔喆曰,發遣吏郞,諸執事淸齋與否,摘奸以來。
洪羲祖,以備邊司言啓曰,卽見京畿監司朴宗琦狀啓則以爲,常賑穀,除其各年停退及未捧,則夏穀外見今所存之皮雜穀,不過四千餘石,而每年應下與支放,洽爲四千餘石,明年之內,其將竝與穀名而無之,若得貿租限三萬石代錢,使之作穀,盡分取耗,自今秋辦得三千包耗條,則庶爲塗抹需用,請令廟堂,稟旨分付矣。本道常賑耗條,不能當每年應下,年年割本,目下餘數,僅爲四千餘石而止,若於今年,又爲剋割於此中,則明年以後,將無常賑名色,本道事情,實爲切急,不可無及今變通之政,而此穀本是惠廳句管者,無論從便貿還與從他移劃,令該廳,依道臣狀請數爻,卽爲區劃,俾自今秋,有取耗支計之實效,何如?傳曰,允。
又以兵曹言啓曰,五衛將柳鎬源前任全州營將,成永豐前任公州營將,李吉求前任江原監營中軍,俱在任所,該廳番次苟艱云,景福宮衛將韓以恭,慶熙宮衛將朴基準·金致鍾,俱以病難供職,呈狀乞遞,竝改差,何如?傳曰,允。
副修撰嚴燾疏曰,伏以臣於昨秋,猥膺監試初試參試之命,罪著不職,重被嚴譴,惶蹙屛伏,經歲于玆,不意請敍,旣出於格外,恩除反侈於甄復,感隕雖切,慙悚冞增,冒違召命,略入文字,伏願殿下垂察焉。夫科場僨誤,固是試官之責,而臣則只知參聽考試,可否立落,爲職分內事而已。至於場內外糾察之方,各有攸掌,果不能兼任聰明,畢竟僨事,聲罪狼藉,廟議臺評,雖未見諒,不能事事,臣亦有罪,至今追惟,惶愧發騂,自訟未幾,復叨宿趼,臣固自恧,人謂斯何,天牌踵門,趨膺無望。伏乞聖明,亟削臣職,以安賤分,仍治臣瀆擾之罪,以肅朝綱焉。臣於丐免之章,不宜贅及,而顧今百度漸弛,恬嬉成習,京外大小之臣,縱不能奮勵設施,大有厥爲,而亦惟當謹守成法,以爲一分維持之道,守令率眷之限,以春秋二分,法意有在,莫敢違越,而近聞信川郡守金漢淳,文化縣令金益哲,率眷之任,俱在於春分之後云。高門大家之事,慕效必多,下邑近民之地,觀瞻可念,藉曰,爲老親將護之方,憑外邑遷轉之例,而自京率往,實違恒規,誠恐永啓後弊,遂廢舊法,其在相規之義,不可不論,臣謂兩邑守令,特罷其職,有不可已也,臣無任云云。省疏具悉。往來同勘,勢固然耳,何必深引?兩邑率眷,爲其養老,予果活狹,咎實由予,當者宜恕,然爾之此言,不惟官箴,警予良多,嘉尙容有已乎?爾其勿辭,益勉啓沃之責。
乙酉五月二十七日午時,上御熙政堂。晝講入侍時,知事李羲甲,特進官白東薳,參贊官林顔喆,侍講官李憲球,檢討官李同淳,假注書尹升烈,記注官金景濂,記事官金鍏,各持書傳第一卷,武臣行副護軍沈日永,以次進伏訖。上命開卷讀新受音。憲球曰,法講自有體例,自上讀前受音,而命講官,讀新受音,此是列聖朝講筵之徽規也,伏願體念焉。羲甲曰,法講體例自別,自上讀新受音,卽是不易之規也,伏願體諒焉。上命讀新受音,憲球讀自在璿璣玉衡,止用特。上命讀釋義,憲球讀釋義。上曰,文義陳之。憲球曰,大舜治法政謨,燦然備具於此篇中,而首察天文,次修人紀,無德不敬,無事不信,庶績咸釐,百度皆貞,以致郅隆之治,而爲萬世法程者,皆從溫恭允塞中做出來。蓋恭卽敬也,允卽信也,非敬無以立大本,非信無以應萬物,伏願殿下,深體敬信之義,而仰法麌舜之道,則熙雍之治,不難致矣。臣因是而又有仰達者。目今悠悠萬事,惟在於睿學成就,臣於向日,猥忝宮官,竊看春宮邸下,兩講停撤,殆近月餘,臣未敢知因何事故,停廢此久,而不勝悶鬱。臣於在直時,敢徹達辭,仰請開講,誠淺言拙,竟未蒙召接之令,至今追惟,慙悚冞切。蓋爲學之要,貴在無間斷,而如是久廢,抛置相忘之域,則何可以責成乎緝熙光明之效乎?顧今睿學成就之方,惟在於殿下誠心講對,無論法講與召對,無或間斷,不以文具爲之,則身親敎誨之道,不越於此,而春宮邸下,自當傚則,益勉於時敏之工,可不休哉,可不盛哉?且使接宮僚之時,多於接宦官宮妾之時,歷代治亂,民間疾苦,反復討論,日有所得,則實爲睿工之大助,而綱目之書,古昔治法政謨,興替汚隆,昭載於方冊之中,誠爲常目在之之文,繼自今世子宮召對之時,兼講此等之書,恐好矣。臣愚衷所激,敢此敷陳,伏願竝留聖念,勉戒春宮邸下,俾以睿工,無有間斷之歎,區區之望也。上曰,下番陳之。同淳曰,璣衡者,象天之器也。日月五星,謂之七政,而繫于躔度,轉環不息,亦一在下之天也,一有愆錯,則日月違其度,星辰易其次,非所以順天序之意也。故帝受禪之初,必以此爲先者,卽是察天度授民時之大要也。人君之爲政,必須仰觀俯察,以爲制治之規,則日月無薄蝕之變,風雨無乖戾之候。今殿下,亦體大舜制治之規,在而察之,恐懼修省,則治敎休明,雍熙可期。在今亢旱之時,弭災防患之道,莫要於此,伏願體念焉。上曰,知事陳之。羲甲曰,大舜一初之政,必先察璣衡而齊七政者,卽順天時授民事之意,此豈非王政之大規模乎?至於輯五瑞·巡四方·修五禮·如五器者,建侯樹屛之規模也,同律度量衡者,雖是王政之疎節,亦可謂治法之規模也。大抵規模二字,實爲出治之大本,故三代之治具,至明至密,而一遵此大舜之規模,小而身家,大而治平,捨此而能成治規者,未之有也。以法講言之,前新受音章句反難,罔非列聖朝講筵之規模也。今此講席違例,雖出於適然,而可見聖學之規模也,如此細節,旣無規模,則何況大於此者乎?然今日則旱炎此劇,日勢已晩,雖未遵行古規,而伏願繼自今,政令施措,先立乎規模,終始典學,是臣區區之望也。上曰,特進官陳之。東薳曰,經筵玉堂所陳甚好,臣無容更達矣。上曰,參贊官陳之。顔喆曰,上下番所陳甚好矣,臣曾叨經幄,屢陪講筵,未有如今日之講規,伏願留念焉。上命掩卷。仍命退,諸臣以次退出。
上在昌德宮。停常參·經筵。
洪羲祖啓曰,明日常參·經筵,取稟。傳曰,只晝講。
林顔喆啓曰,大司憲宋穉圭,執義朴升鉉在外,掌令安光直·徐萬修,持平安孝述·李旭馨未肅拜,監察茶時之意,敢啓。傳曰,知道。
洪命周啓曰,左副承旨徐有素,今日不爲仕進,卽爲牌招,何如?傳曰,許遞,前望單子入之。
承旨前望單子入之,金炳朝落點。
洪命周啓曰,新除授同副承旨金炳朝,卽爲牌招,何如?傳曰,允。
傳于林顔喆曰,禮刑換房。
林顔喆啓曰,禮曹參判李文會,除拜後過三日,不爲出肅,依定式推考警責,仍卽牌招察任,何如?傳曰,允。
傳于林顔喆曰,禮房承旨,馳詣受香諸處,奉審摘奸以來。
大司諫前望單子入之,李寅溥落點。
洪命周啓曰,卽者,吏曹郞廳來言,巨濟府使鄭履逵,兩司俱未署經云,除在外·未署經外,未肅拜人員,竝卽牌招,以爲署經之地,何如?傳曰,允。
又啓曰,巨濟府使鄭履逵,憲府則雖已署經,諫院則大司諫李寅溥牌不進,司諫沈鈁,正言鄭在絅在外,正言吳致淳未署經,只有獻納李憲瑋一人,無以備員署經,何以爲之?敢稟。傳曰,一司除署經。
以大司諫李寅溥,掌令安光直牌不進罷職傳旨,傳于金炳朝曰,只推。
上在昌德宮。停常參,只晝講。
林顔喆啓曰,明日常參·經筵,取稟。傳曰,只晝講。
洪羲祖,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳朝啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪羲祖啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金炳朝啓曰,大司憲宋穉圭,執義朴升鉉在外,掌令安光直疏批未下,掌令徐萬修,持平安孝述·李旭馨牌不進,監察茶時之意,敢啓。傳曰,知道。
以大司諫李寅溥,獻納李憲瑋,掌令徐萬修,持平安孝述·李旭馨牌不進罷職傳旨,傳于金炳朝曰,只推,
林顔喆,以弘文館言啓曰,校理李渭達,修撰李嘉愚,副修撰嚴燾,旣有只推之命,竝卽牌招察任,何如?傳曰,允。
以修撰李嘉愚,副修撰嚴燾牌不進罷職傳旨,傳于林顔喆曰,只推。
以公淸監司金學淳狀啓,淸州牧民家失火事,傳于李寅泰曰,聞甚矜惻,元恤典外,別加顧助事,分付。
傳于林顔喆曰,左承旨許遞,副修撰嚴燾,承旨除授。
洪羲祖啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
林顔喆,以禮曹言啓曰,卽接忠原幼學金鍾敏所志則以爲,同姓五寸姪普淵,嫡妾俱無子,以其同姓八寸兄立淵第五子東奎,欲爲繼後,兩家相議完定,立淵夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金鍾敏所訴旣如此,依定式,金立淵第五子東奎,立爲金普淵之後,何如?傳曰,允。
洪羲祖,以都摠府言啓曰,副摠管許溟,以御營中軍,軍兵等中日試射放事,南小營晝仕出去之意,敢啓。傳曰,知道。
又以禁衛營言啓曰,本營哨官李在勳,身病猝重,勢難察任,改差,何如?傳曰,允。
掌令安光直疏曰,伏以臣於杜門病伏之中,伏奉掌憲除旨,華誥誕宣,蓬蓽動色,臣之逖違天陞,亦已久矣,豈不欲竭蹶趨承,以伸叩謝之忱,而臣於昨秋,冒參試事,周旋昧方,坐取顚沛,廟啓臺評,次第論勘,臣尙今追惟,惶隕震懍,時日愈久,情踪愈蹙,豈可諉之以事屬旣往,而揚揚若無故者哉?只當永謝朝班,蟄伏訟愆,以爲自靖之道矣。不意異罰請敍,混及臣名,恩宥纔降,繼有除命,聖恩雖出寬大,臣心益難容措,召牌之下,承膺無路,玆敢略入文字,仰瀆崇嚴。伏乞聖慈,俯垂鑑諒,亟命鐫改,仍令選部,永刋朝籍,以爲當官不職者之戒焉。臣方自引,何敢贅他,而區區愚見,敢此附陳焉。近日以來,法禁解弛,百度委靡,內外諸司,不能謹守成憲,踰濫僭越,固不可勝言,而武臣之騎馬外不許他乘,意有所在。蓋欲其習於馳騖也,而近來武臣,輒多乘車,稱以兩輪獨輪,皆有上裝,其所占便,反勝於乘轎,視若尋常,已成痼弊,旣往固不可追究,而自今以後,一切嚴禁,仍令廟堂,知委各道,無敢復踵前習,如或不遵朝令,有所現發,則從重勘處,以爲重法禁申舊章之道焉。百里近民之責,莫若守宰之爲最,而佩符視篆之地,一日曠官,便有一日之弊,兼任有妨專決,訴牒亦或滯務,民事之關係,顧不重歟,近日上京守令之致煩催促者,不勝其多,從今以往,嚴飭諸道,除非省覲與實故外,無得許由,無故而不卽還官,卽令狀請促還,俾無邑務瘝曠之嘆,不勝幸甚,臣無任云云。省疏具悉。武臣乘轎,聞甚駭然,與守令給由事,令廟堂,嚴關申飭於諸道道臣,俾毋敢復蹈前習,往事爾亦何必深引,勿辭察職。
乙酉五月二十九日午時,上御熙政堂。晝講入侍時,同知事申緯,特進官李志淵,參贊官金炳朝,侍讀官李渭達,檢討官李同淳,假注書孫秉周,記注官金履喆,記事官金鍏,各持書傳第一卷,武臣行護軍李殷會,以次進伏訖。上命開卷讀新受音,渭達曰,自上讀前受音,而命講官,讀新受音,此是法講之體例也,伏願體念焉。緯曰,日熱此劇,講筵差晩,伏願體諒焉。上命讀新受音,渭達讀自五載一巡,止格于文祖,解釋章句以奏,上曰,文義爲之。渭達曰,四凶天下之惡也。帝舜受禪之初,竝施流放竄殛之典,少不容貸,此天下之所以咸服也。大抵人君御世之道,有功必賞,有罪必罰,春生秋殺之權,至嚴且明,然後善者激勸,惡者懲畏,於是,綱紀立焉,風敎行焉。是以雖以帝舜好生之德,至於四凶之罪則誅之,以服天下之心,此豈非後世人辟之所當法者耶?伏願殿下,體念焉。上曰,下番陳之。同淳曰,大舜之巡守四方,所以省方而觀民也。生民之疾苦,風俗之善惡,方岳之制度,無不周察而考驗,則言以敷奏,以明黜陟之政,功以明試,以庸車服之典,郅隆之治,雍熙之風,於斯盛矣。顧今民生日瘁,財用日竭,胥吏之奸蠹轉甚,蔀屋懸磬莫保,苟非大聖人濬哲之明,何能察其奸而矯其瘼乎?伏願廈氈之上,廓回日月之明,燭其吏猾而除汰之,恤其民隱而蘇捄之,則唐·虞至治,復覩於今日矣,益加留念焉。上曰,同知事陳之。緯曰,帝舜之制五刑而罪四凶,可見聖王制治之本也。人君之治法,惟在於明賞刑而已。賞不明則無以勸其善,刑不嚴則無以懲其惡,明德愼罰,象以典刑,則天下咸服,以至於風動之化矣,伏願殿下,體念焉。上曰,特進官陳之。志淵曰,舜之五載一巡,卽考民風省方岳之意,而敷奏以言,使之無隱畢陳者,可見大聖人詢事考言之美也,今此講筵,章句發難,敷納以言,實是盛世之美事。前後講規,恐欠故例,臣不勝抑鬱,伏願益加留念焉。上曰,參贊官陳之。炳朝曰,同知事上下番之所陳甚好,臣無更達之辭矣。上命掩卷。仍命退,諸臣以次退出。
上在昌德宮。停常參,只晝講。
藥房都提調李相璜,提調沈象奎,左承旨林顔喆啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知道。
金炳朝啓曰,大司憲宋穉圭,執義朴升鉉在外,掌令安光直·徐萬修,持平安孝述·李旭馨牌不進,監察茶時之意,敢啓。傳曰,知道。
禮曹,三次祈雨祭,不卜日來六月初二日,南壇雩祀壇,遣宰臣設行,何如?判付啓,依所啓施行爲良如敎。
林顔喆啓曰,祈雨祭齋戒相値,視事頉稟之意,敢啓。傳曰,知道。
又啓曰,同副承旨嚴燾,今日不爲仕進,卽爲牌招,何如?傳曰,允。
林顔喆,以內醫院都提調·提調意啓曰,副提調嚴燾,今日問安,不爲仕進,卽爲牌招,何如?傳曰,允。
傳于林顔喆曰,禮房承旨,馳詣宗廟·景慕宮,奉審摘奸以來。
傳于洪羲祖曰,大臣·備局堂上,引見。
傳于金炳朝曰,回榜老人留待。
傳于金炳朝曰,回榜老人入侍。
金炳朝啓曰,今日奉審入稟時,例備史官,不爲待令,以致史官之不備,事未前有,萬萬駭然,當該兼春秋,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,當直擧行,何等嚴急,而當該都事沈獻永,行步稽緩,不卽待令,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
以大司諫李寅溥,獻納李憲瑋,掌令安光直·徐萬修,持平安孝述·李旭馨牌不進罷職傳旨,傳于金炳朝曰,只推。
洪羲祖,以兵曹言啓曰,卽伏見濟州牧使任聖皐回榜人起送狀啓,則出身金光世,年今九十歲爲辭,而相考榜目,則今年爲八十八歲矣。奏御文字,何等審愼,而八十八歲,誤以九十歲修啓者,萬萬疎忽,該牧使推考,何如?傳曰,允。
傳于李寅泰曰,濟州高益普之回榜,事甚稀異,同中樞作窠,口傳擬入,還下去時,給馬回糧,令惠廳從優題給,金光世,以老病不得上來云,自本牧食物題給。
以京畿監司朴宗琦狀啓,砥平縣民家失火事,傳于李寅泰曰,聞甚矜惻,元恤典外,別加顧助事,分付。
林顔喆,以弘文館言啓曰,修撰李嘉愚,旣有只推之命,卽爲牌招察任,何如?傳曰,允。
傳于林顔喆曰,發遣吏郞,諸執事淸齋與否,摘奸以來。
洪羲祖,以兵曹言啓曰,今五月,各廳堂下武臣朔試射,臣曹連因有故,不得爲之之意,敢啓。傳曰,知道。
林顔喆,以奉常寺都提調·提調意啓曰,東籍親耕田所種大麥打作,則所出爲六石十斗,小麥打作,則所出爲十三斗之意,敢啓。傳曰,知道。
洪羲祖,以禁衛營言啓曰,本營千摠柳民儉,身病猝重,勢難察任,改差,何如?傳曰,允。
同副承旨嚴燾疏曰,伏以臣,猥以無似,濫叨經幄,亦旣有年,而啓沃論思,曾未效一日之責,心常愧懼,若隕淵谷,昨年之東璧特除,旣係誤恩,今忽以銀臺之職,遽然擢授,臣誠感惶悸懍,莫省攸措,含恩叩謝,義分粗伸,而右承旨臣洪羲祖,與臣有娚妹應避之嫌,在下當遞,玆敢援例陳章。伏乞聖明,亟命遞改,以存公格,以安私分,千萬幸甚,臣無任云云。省疏具悉。所請依施。
乙酉五月三十日辰時,上御熙政堂。藥房入診,大臣·備局堂上引見,同爲入侍時,都提調李相璜,提調沈象奎,左承旨林顔喆,假注書尹升烈,記注官李湜,記事官金鍏,檢校待敎金正喜,右承旨洪羲祖,假注書孫秉周,事變假注書金鼎,兼兵曹判書金蓍根,行吏曹判書李羲甲,行護軍申鴻周·趙鐘永·柳相亮·白東薳,修撰李同淳,以次進伏,醫官吳千根·金殷相,以次進伏楹外訖。相璜曰,近日旱熱此劇,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。相璜曰,日氣甚熱,世子宮氣候,何如?上曰,一樣矣。仍命醫官入診,千根·殷相,以次診候訖,退伏奏曰,脈候左右三部調匀矣。湯劑則停止未久,不必更爲議定矣。上曰,次對爲之。相璜曰,卽見京畿監司朴宗琦狀啓,枚擧長湍府使李源祖牒呈,以本府新舊逋中,城餉則以前此減價收捧錢,俾爲移補準充,而還穀八千三百八十八石零,則收殺無路,就逋漢中,抄其可捧者而收捧,自官取殖,則每年可得九百兩剩錢,以此每年折米三百石,限十四年除耗排捧,以爲準充事,請令廟堂,稟旨分付矣。逋還排捧之無得容易陳請,年前非但有本司覆啓行會者,雖只就長湍一邑言之,十年之內,曾許兩次排捧,而未見充補之實,徒滋疊生之弊,竟成目下貌樣,而至有此邑報道啓,到今更許排捧,不容擬議,然但該邑積弊,若無別般變通,則非特收逋無術,將至民與邑胥溺者,道臣所論,有不可謂竟無是慮。且其排請之年條雖久,然旣無追呼之煩,自邑經紀,有每年可以準三百石之數,則與已往排年之假虛名而無定籌者有異,該府逋還之除耗限年,竝依狀請施行,而今所謂排捧之方略,將以取錢殖而充穀簿,錢穀紛錯,易啓奸胥竊弄之弊,如是則安在其撟捄之本意哉?營邑之臣,往復講究,每年所捧之逋貨,勿爲屬之本邑,仍作監營歲納,以爲方便裒益之政,則庶無有名無實之歎,以此分付,何如?上曰,依爲之。出擧條相璜曰,卽見水原留守金履陽狀啓則以爲,丙子園所都監時,惠廳貸去本營米一千九十六石零,分付該廳,及今還報,亦自戶曹劃下三千兩,八達門外新築隄堰處,以此賣土,其稅入則劃付莞千庫,俾爲取資於園陵修補之役事,請令廟堂,稟旨分付矣。新築隄堰之依西北屯已例,設屯收稅,付之莞庫,仍又奉遵園所修補之定例,向後陵役,一體擧行,其論旣有援據,其策儘亦便宜,而但陵役事體,所重自別,更張之際,更合十分審愼,且欲設屯,則不可不買取隄傍民土,若其買土之財力,守臣今此擬議,多半是年前府穀移貸惠廳者之推用,然今聞事實,此非惠廳貸用,而如欲責償,當在畿營,目下畿營事情,自常賑應下而無以塗抹,方啓請區劃,此時千餘石折米之變通還報,其勢末由,自容入擬議之財力,而不入量又如此,他無可以拮据之處,今姑置之,何如?上曰,依爲之。出擧條相璜曰,再薦圭璧,一霈尙靳,群情轉益焦渴,假使今日得雨,明日卽六月也,三庚竝在於六月之內,終庚又立秋也。節氣催迫,民力不給,及今移秧,待後食實,有未敢必。在前如此之歲,多見代播之效,目下之所可留意着力者,宜在於此,爲先申飭於被旱各道,使列邑守宰,躬審田畝,酌量緩急,若其無望移秧,已判前棄處,以相當可播之穀,從優分給,以爲及時課種之地,從前代播令下,農民之或不免持疑却顧者,慮在於秋後微稅,而先朝戊午下敎,丁寧惻怛,伊後己巳甲戌,朝令申嚴,今日方伯守令,自當仰體而恪遵,固無待於更煩提飭,然小民之情,難保其信令爭赴,以此意一一曉諭,俾各安意趨功,得無不勤不及之歎。且種穀之量宜預儲,曾有前飭,似或無如前挪轉之弊,訯有不能然之處,左右裒益,豈無道臣從便措處之方?屢豐之餘,麥又告登,雖以民間事勢言之,亦必有各樣穀種之留儲待時者,隣里相資,亦惟在於守令董勸之如何,另加惕念,務令廣播,俾無一處仍陳之弊事,措辭知委於諸都諸道道臣守臣處,何如?上曰,依爲之。出擧條相璜曰,臣以申飭代播事,有所陳達,而此豈荒歲有恃無恐之政哉?與其全棄,冀有小收,或有補於災民耳,彌月亢旱,圭璧之禱,至遍五路,來憂澒洞,殆無止屆,如或一直如此,無以收拾,則中外公貯,將於何處措手乎?未知諸道道臣,果能一念民國,先事發慮,汲汲於備豫之政乎。爲先關飭諸道,俾各殫心預講,濟此艱虞,而若其修警之本,實惟在於殿下奮發而行董飭之政,諮訪而察幽隱之情,使京外大小,奔奏率職,奉揚德意,則雖有堯·湯之水旱,民情帖息,當如在於衽席之上,而至於目下急務,最是節省一事,經用日匱,轉至哀痛,是豈無所以然哉?節用而愛民,先聖攸訓,平時猶然,況災荒溢目之日乎?乙丙憧憧,每思所以致此之由,若曰,近習之或欠操切,而內入之名色滋繁歟,冗費之無甚緊要,而尾閭之滲泄無節歟?粒米寸絲,皆從吾民膏血中來,而苟不能十分愛惜,將何以慰此元元終歲勤動之勞,而民或阽危,又何以拯濟溝壑之命乎?常以是深留聖意,上可以爲應天之實,下可爲及民之仁,修省之方,莫此爲要,而亦非災歲爲然,愚忱耿結,敢以獻焉。上曰,所陳切實,當體念矣。出擧條相璜曰,臣以殺獄審理事,曾有所陳白,而亦有因此可以繼陳者矣。凡有死囚逃失,掌獄之官,依律科罪,自是法典,而間有傍引殿牌作變邑,例用權宜闊狹之政,然伊時詢問判付,以其時刑官論理啓處爲敎,然則此與勿罷之受敎定式,不無間焉,而伊後一例不爲論勘,今遂視以爲常矣。殺人者死,此則不易之經法,若便犯此而可以逃逸得生,則烏在其必殺無赦之意哉?年來京外獄官,無以此被罪者,實恐防禁之政,漸致蕩然,至於賣情故放,而竟難保其必無是慮,區區愚見,自今以後,凡有中外重囚逃失,獄官及守令抵罪,一依舊典,以爲嚴大辟重獄體之道爲當,故敢此仰達矣。上曰,依爲之。出擧條相璜曰,近來民習日濫,不識嚴畏,誠多可悶。月前毓祥宮動駕時,聞有銀麯市民鳴金陳瘼之事,苟有可陳之瘼,則本署存焉,雖過此而呈於本司,猶爲越訴,況敢生意煩徹於非待令詢瘼之時乎?四件外無敢上言,邦憲卽然,又況城內鳴金之尤異於郊外上言乎?此事大關紀綱,該曹則循例草記,移送於該署,該署則循例聽理,而猥越之本犯,則竝置不問,啓倖長濫,民安所知戢乎?市民之作頭者,才已分付法司,使之從重懲處,而當該判官及當該提擧,不可無警,竝推考,何如?上曰,依爲之。出擧條相璜曰,同罪異罰人事,草記請敍,而追聞有似此未敍之未能同時擧奏者,昨秋以關東都會事被勘人中,宰臣金熙華,伊後特敍除職,前察訪李秉德,亦蒙恩敍,而前府使兪理煥,尙在罪籍,宜蒙一體之典,敢此仰達矣。上曰,蕩滌敍用,可也。出擧條上曰,大臣就座。相璜退伏。上曰,諸宰奏事,可也。諸宰皆曰,別無可奏之事矣。上曰,玉堂有所懷乎?同淳曰,別無所懷矣。羲祖曰,今日賓對,不參兩司諸臺,無一人進參,事甚未安。行公諸臺,竝推考,何如?上曰,依爲之。出擧條相璜曰,今日賓對,在於久曠之餘,且値悶旱之時,備堂多懸頉之人,事甚未安。實病實故外,竝捧現告推考,何如?上曰,依爲之。出擧條上命大臣藥房先退。相璜·象奎先退。仍命退,諸臣以次退出。
乙酉五月三十日午時,上御熙政堂。回榜老人入侍時,右副承旨金炳朝,假注書尹升烈,記注官李湜,記事官金鍏,前萬戶高益普,以次進伏訖。上命益普奏職姓名。益普進前奏職姓名訖。上命回榜老人先退。益普退。因命退,承史以次退出。
乙酉五月三十日午時,上御熙政堂。晝講入侍時,知事李羲甲,特進官趙鍾永,參贊官洪羲祖,侍讀官朴晦壽,檢討官李同淳,假注書孫秉周,記注官李湜,記事官金鍏,各持書傳第一卷,宗臣興寧君昌應,武臣行副護軍李亨權,以次進伏訖。上命開卷讀新受音。晦壽曰,臣於日前講筵,有所煩達,不勝惶悚,而法講體例自別,故玆又更陳,伏願體念焉。羲甲曰,儒臣所奏甚好,伏願亟賜許可焉。上命讀新受音。晦壽讀自詢于四岳,止播時百穀,釋義以奏。上曰,文義爲之。晦壽曰,民惟邦本,食爲民天,牧是近民養民之官,故大舜初政,咨牧爲首,而咨牧之要訣良謨,不過曰食哉惟時,然則治國之要,豈復外於此哉?惟我東方,凡係咨牧之方,重食之義,列聖朝以來,家法相傳,靡不用極,而擇守宰課農桑,卽其綱領,每於外職辭陛之際,必詢民隱,歲首之綸,必戒民時,至於興水利謹隄堰輕徭役薄賦斂,何莫非保我民食之方,而察其臧否,課其勤慢,以行黜陟之典焉。式至于四百年維持者,賴有是耳。方今聖明在上,朝野升平,罔有外患,若使群牧得人,精白一心,則民食可紓,邦本可固,奈之何挽近以來,擇差二字,便成文具,意在於爲人擇官,慮不到生民利病,上而無疇咨之勤,下而乏考課之嚴,貪墨之吏,無所懲畏,無告之民,困於剝割,田疇日荒,村落日空,愁苦之氣,上干雲霄,今玆之旱,未必不由於此,可勝歎哉?伏願繼自今,益恢聖聰,俯詢民情,法大舜咨牧之勤,俾使階前萬里,畢達無隱焉。此不過澄淸於甄別之源,公明於黜陟之間,憂勤於咨訪之道,而特一轉移間事耳,申望體念焉。上曰,下番陳之。同淳曰,帝舜之闢四·明四·達四,卽徠賢俊而廣聰明之道也。洞開四門,立賢無方者,以天下而爲一家也。廓恢視聽,庶績咸熙者,以天下而爲一身也。人君御治之法,固無過於是矣。猗我殿下,體大舜傳授之心,追重華文明之治,旁招俊彦,闢之以四門,開張聖聰,明之以四目,則賢能在位,必致野無遺之美,王道會極,亦示蕩無偏之方矣。伏願留念焉。上曰,知事陳之。羲甲曰,上下番所陳甚好,而帝舜之命九官咨群牧也,先之以食哉惟時,繼之以播時百穀者,實是重民食之道也,民食之所以爲貴者,不奪其時也。顧今一霈慳祕,三農失時,田疇龜坼,無勃興之苗,府庫罄竭,乏積貯之財,其何望有秋之慶,而具陰雨之備乎?伏願殿下,繼自今,節用廣儲,弭災占豐,以濟我億萬生靈,是臣區區之望也。上曰,特進官陳之。鍾永曰,知事·上下番所陳甚好,臣無容更陳矣。上曰,參贊官陳之。羲祖曰,知事上下番所陳甚好,更無可陳之辭,而試以舜典一篇觀之,一堂都兪,王言是式,百僚贊襄,嘉猷必告,其上下之交孚,爲如何哉?今於法筵之晉講,未承德音之渙宣,臣不勝抑鬱,伏願體諒焉。上命掩卷。仍命退。諸臣以次退出。承政院日記第二千百九十二
上在昌德宮。停常參·經筵。
李寅泰啓曰,大司憲宋穉圭,執義朴升鉉在外,掌令安光直未肅拜,掌令徐萬修,持平安孝述·李旭馨呈辭,監察茶時之意,敢啓。傳曰,知道。
又啓曰,來初五日,朝參日次矣,敢稟。傳曰,停。
林顔喆啓曰,玉堂備員間,視事頉稟之意,敢啓。傳曰,知道。
傳于林顔喆曰,禮房承旨,馳詣受香諸處,奉審摘奸以來。
林顔喆啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,趙奎昇落點。
金炳朝啓曰,新除授同副承旨趙奎昇,卽爲牌招,何如?傳曰,允。
以修撰李嘉愚牌不進罷職傳旨,傳于洪羲祖曰,只推。
洪羲祖,以弘文館言啓曰,本館上番闕直,事甚未安。修撰李嘉愚,旣有只推之命,與校理朴晦壽·李渭達,竝卽牌招,以爲推移入直之地,何如?傳曰,允。
兵曹口傳政事,以高益普爲同知。
傳于趙奎昇曰,留院公事入之。
左承旨林顔喆書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉,仍詣雩祀壇,壇上神位版奉審則無頉,祭物祭器祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事神位版還奉後,復命之意,敢啓。傳曰,知道。
洪羲祖,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
金炳朝,以戶曹言啓曰,時御所內各司,依定式發遣本曹正郞臣李謙秀,與兵曹參議臣愼宜學,佐郞臣金秀萬,東所衛將臣金達禹,西所衛將臣成有敏,南所衛將臣金性淵,北所衛將臣鄭宅心,眼同看審後,有頉處別單書入,而修改則擇日擧行之意,敢啓。傳曰,知道。
又以賑恤廳言啓曰,傳曰,濟州高益普之回榜,事甚稀異,同中樞作窠,口傳擬入,還去時給馬,回糧令惠廳從優題給。金光世以老病不得上來云,自本牧食物題給事,命下矣。今此濟州回榜老人高益普,回糧米二石,錢三十兩,自本廳從優題給之意,敢啓。傳曰,知道。
上在昌德宮。停常參·經筵。
趙奎昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙奎昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪羲祖啓曰,左副承旨李寅泰,今日不爲仕進,卽爲牌招,何如?傳曰,允。
又啓曰,卽者,檢閱金鍏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,假注書尹升烈,身病猝重,勢難察任,今姑改差,何如?傳曰,允。
尹升烈改差,代以韓兢人爲假注書。
以校理李渭達·朴晦壽,修撰李嘉愚牌不進罷職傳旨,傳于洪羲祖曰,只推。
洪羲祖,以弘文館言啓曰,本館上番闕直,事甚未安。校理李渭達·朴晦壽,修撰李嘉愚,旣有只推之命,與副應敎李憲球,副修撰朴英載,一體牌招,以爲推移入直之地,何如?傳曰,允。
趙奎昇啓曰,大司憲宋穉圭,執義朴升鉉在外,掌令安光直·徐萬修,持平安孝述·李旭馨牌不進,監察茶時之意,敢啓。傳曰,知道。
以大司諫李寅溥,獻納李憲瑋,掌令安光直·徐萬修,持平安孝述·李旭馨牌不進罷職傳旨,傳于趙奎昇曰,只推。
以左副承旨李寅泰牌不進罷職傳旨,傳于洪羲祖曰,只推。
洪羲祖,以禮曹言啓曰,今六月十八日,大殿誕日陳賀時,王世子致詞陳賀之節,依例磨鍊乎?敢稟。傳曰,權停。
趙奎昇,以都摠府言啓曰,副摠管許溟,以御營中軍軍兵等中日試射放事,南小營晝仕出去之意,敢啓。傳曰,知道。
又以義禁〈府〉言啓曰,卽接月令醫員崔柱玉手本,則時囚罪人沈獻永,素患泄痢之症,添劇就囚之後,度數頻數,眞元大脫,目下症形,實爲危篤云。罪人病勢如此,則一邊保放,一邊草記,曾有定式矣。沈獻永姑爲保放之意,敢啓。傳曰,知道。
右承旨洪羲祖疏曰,伏以疾痛呼父,窮窘呼天,卽常人之情,順口之聲耳。今臣方抱至切至急之懇,豈或自阻於仁天慈父之下乎?臣之本生父工曹判書臣義浩,年迫七耋,篤疾半載,近獲少痊,而蘇完尙遲,飮食藥餌,政須滋補,臣家之自來貧窶,抑亦通朝之所共知,矧又棲屑京鄕,轉益旁落,菽水之供,尙難繼給,蔘朮之劑,何從辦得?近臣乞補,舊有美規,今此陳懇,非敢自處近密,慕古人辭尊居卑之義也。特情窮勢迫,不暇緩聲,殆有甚於疾痛窮窘之呼。伏乞天地父母,俯賜矜諒,將臣此疏,下之選部,許畀便一郡邑,俾遂哺養之願,恩山德海,隕結是期。臣無任云云。省疏具悉。疏辭下該曹稟處。
檢閱金鍏疏曰,伏以臣於直中,得接家信,臣之老母,年衰病痼,寧日恒少,而又於日昨,忽添暑感,素患諸症,一倍闖發,痰火爲祟,氣息益綴,胃土受敗,飮啖全阻,種種症形,有加無減。臣之前以私懇,仰瀆崇嚴,非止一再,亟知其猥越萬萬,衷情所迫,他不暇顧,玆不得不忙陳短章,徑出禁扄。伏乞聖慈,俯賜鑑諒,特遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
館學儒生進士吳羽常·金相喜·金炳韶·李世翼·趙秉憲·洪在喆·趙道淳·鄭基三·鄭遂慶·南履獻·權睟·權·睦仁秀·李宗鎭·任得常·金養直·鄭雲賢·鄭湜·沈東翼·李元弼·丁義人·李廣愚·孫宇亨·趙基億·崔重集·金相洛·李厚璥·李載完·李獻謙·洪邍·趙承默·韓光雋·睦安中·洪頤勉·韓秀運·權·李治亨·申秉·朴壽良·申禹模·金邦奎·趙得鉉·金在田·韓用協·朴敏愨·金尙龍·趙玄齡·安養曾·張顯容·沈啓祿·李紀城·金鍊白·李啓潢·尹致翼·金取源·文命敷·李夏容·李周容·金珏·尹洙·金在晉·尹萬善·沈碩奎·沈宜奭·金在謙·金東健·洪鍾浩·洪鍾薰·鄭淳榮·尹喆浩·沈·李明健·兪致崇·許石老·李龍求·鄭志憲·尹永培·尹穳·鄭世臣·徐嶙輔·宋宅鎭·李鳴遠·尹致誠·趙秉龜·金佐鉉·徐憲淳·徐靖輔·徐用輔·趙在祐·李文馨·柳玉鳴·丁學冕·洪在儒·沈能信·李國顯·金銘意·朴宗淵·尹雲逵·鄭鱗素·李東獻·安楘·趙嚞·李發源·李秉澈·鄭喜愚·尹膺善·洪進容·金泰鍾·嚴思祖·韓致定·李沂夏·洪元健·盧命喆·盧秆·黃鍾林·李寅夔·金胤根·金衍根·林膺洙·林兢洙·徐碩輔·徐元淳·沈東奎·姜幼寧·李啓泌·崔龍弼·李玄緯·金炳斗·金伯均·韓錫永·閔吉鉉·洪達善·金永煥·田應周·河百源·李廷觀·李興淑·李寅雄·李冕始·趙觀人·李鍾夏·崔象龍·權定·元用洛·金冕鎭·金昇鎭·禹程東·金銡·金始鳴·柳冉·金商礪·李寅亮·李寅正·鄭昌鎭·權義仁·具漢翼·崔煥潤·朴宗休·韓宇洪·金養善·丁載和·韓用翰·李魯翼·林龍鎭·吳光默·吳承默·李承正·李寅在·李容在·李學在·金鼎集·李源弼·朴泰浩·李元永·趙雲近·趙雲澈·李秉植·韓用幹·金箕協·金在成·李萬初·尹致逵·權涑·徐麟淳·徐健輔·鄭允容·李源膺·徐來淳·元錫周·韓光駿·朴宗侃·尹致福·柳榮道·閔百奎,幼學金肇憲·金炳夔·金炳駿·尹一善·尹好善·尹致朝·趙箕淳·趙奎淳·沈復奎·金東獻·金益憲·金祜根·洪鍾馨·李元敬·李仁初·李智初·安膺壽·趙鎭常·安廷祜·金錕·李敎寅·洪俊燮·李箕集·金履初·金錫淳·趙涑·金春植·金萬禎·宋殷錫·李周命·權喆秀·姜會東·姜會南·姜會輔·柳琇·尹致宜·李鎬錫·趙台三·尹致健·崔在道·李衡鼎·柳命根·韓肯爀·崔玹·朴敏壽·吳馨秀·朴齊望·尹謙洙·柳珽·柳璜·黃世顯·洪鍾茂·洪鍾應·沈宜弼·李福信·沈宜冕·李命新·洪鏞·金應鍾·李周祜·愼始徽·金榮澤·朴鼎德·李源益·安允兢·金必健·成容默·金東翕·趙秉恒·丁奭敎·李長錫·金鳳梧·陳寄範·鄭基烈·李用翼·金圭瑞·金鉉燾·李箕善·金近喜·金商礪·黃鍾憲·趙秉緯·趙揆永·林逈鎭·金公鉉·金祜鉉·趙麒淳·徐程淳·閔應勳·洪在赫·洪在源·洪在兢·尹道善·李寅臯·李寅儉·金百善·李後彬·徐兢淳·李益在·朴龍九·李鼎敍·朴基慶·尹致圭·洪秉元·金洙根·林容鎭·尹敎成·趙奎淳·許傛·鄭基洪·金養禮·鄭基稷·李元信·李寅慶·尹致遂·鄭基承·李鼎翼·尹肇一·金淵根·曺翯振·金顯箕·朴齊度·權晳·李廷信·金學模·朴昇壽·趙冕鎬·金肯淵·尹之傛·朴宗煥·鄭竣容·鄭夔容·金基煥·李憲潞·尹希大·尹守慶·徐種淳·徐慶輔·李晉在·李昌在·李豐在·李觀在·李鶴在·李恒在·李臨在·李謙在·李祿在·徐光奎·徐光斗·趙雲鶴·趙雲始·尹致俊·金在獻·金箕晩·鄭基轍·鄭基信·李壔·李·李·李㘾·韓宓履·李墩·徐名輔·申在冕等疏曰,伏以臣等,亦化育中一物耳,久頌菁莪,徒費虀鹽,棲息於首善之地,周旋於衿佩之列,而其於隆師尊君之義,粗聞君子之緖餘矣。竊惟我孔夫子,萬世之師也,天覆地載之內,凡有血氣,莫不尊親,苟有一言一事之失於尊敬者,斯乃斯文之亂賊,人得而誅之者也。不幸挽近以來,世變層生,士風漸渝,正道日微,邪說橫流,以至以豐德校宮事,悖類叫嚷,歲以爲課而極矣。夫豐德之合屬松京,卽朝家通變之政,遵舊蹟而從便宜也。彼豐德之校儒,不顧屬附於松都,敢生沮戲之計,始以二陵所奉之地,王妣姓貫之鄕,不可合屬爲說。謹按權近所撰齊陵誌曰,以禮葬于城南海豐郡治粟村,是誌文成於太祖都于松京之時也。又按卞季良所撰厚陵誌曰,以禮合葬于松京海豐郡,是誌文成於太宗定鼎漢陽之後,而海豐猶屬松京也。又按仁宣王后陵誌有曰,系籍德水,其時雖已合海豐爲豐德府,而不言豐德也。執此二說,不足以沮戲,則又倡爲校宮不可廢之說,發通諸邑,而敢以浮屠佛塔,比方於夫子位版,慢褻聖廟,已無可言,而及其埋安有命,封章莫徹,計不得售,而狠無所逞,則又於白地,做出鹽棘之凶誣,作爲諺謠,播之遠近,其計急於誣人,而不知自陷於誣衊聖廟之科,良可哀哉。乃因其時參事諸儒之據實辨明,馳通太學,而仍有査治之命,造言作謠之李徹熙·柳絢兩囚,自服其罪,止於刑配,亦是寬大之典,而頑不知戢,又復換面,乃有湖右申綱輩之起鬧,而稱以疏資,擅考帳籍,逐戶斂錢,全道騷擾,其藉賣聖廟,圖爲己利之計,尤可痛惡。聖敎洞諭,昭如日星,可以孚豚魚化龍蛇,而場屋投券,又襲悖論,則其冥頑不率,亦已甚矣。嗚呼,凡爲儒冠儒服者之於吾夫子,孰不精白齎誠,如日月之仰,如父母之慕,而惟彼一種悖類,獨何心腸,敢萌慢褻之心焉,敢造誣衊之言焉,敢爲資賣網利之計焉,如彼之叵測哉?有一於此,已是聖門之罪人,況兼此三罪而俱犯?是豈可一刻容貸於橫目之列者,而天地包容,每示以不治治之意,故迄未見革心革面之效,竊爲世道不勝憂嘆之至,而臣等於此,尤有所腐心痛骨者。惟我東方,歷羅·麗以來,猶不免荒陋,逮至我朝,天啓休明,聖神繼作,丕闡文敎,王都而建國學,州縣而設鄕校,所以尊聖賢而崇儒學者,靡不用極,其或郡邑之不得不有沿革,則一邑之不容二校,禮意卽然,擇地精潔,謹行埋安之禮者,寔是尊敬之意,久遠之例姑捨,雖以近古塗人耳目者言之,孝廟丁酉,埋安江陰校版,英廟己酉,埋安安陰校版,至於魯城·報恩二邑,邑院皆有埋安之典,今我殿下於豐德校宮,祝冊告由,如儀埋安,遵先王已行之例,則夫孰有他說於其間,而噫,彼不逞樂禍之徒,謂之以變怪,稱之以駭悖,指斥朝家,無所顧忌,甚至於比擬秦坑之禍,援引錢唐之事,有若殿下於先聖先賢,眞有欠於尊慕之禮,而渠輩自附匡救譏諷之義者然,噫嘻,此何凶喙,此何悖腸?臣等區區之憂,群譁播誣,衆聽易惑,萬有一野乘記謬,隣譯傳訛,則後之視今,以今日爲何等時,以殿下爲何如主耶?思之及此,不覺懍然心寒,而抑有萬萬悚懍者。殿下行列朝所行之事,而渠輩之無難誣衊如此,然則渠輩非但爲殿下之罪人也,抑亦爲列朝之罪人也。罪至於此,殿下雖欲容貸,不可得也。傳不云乎?見無禮於其君,如鷹鸇之逐鳥雀,況今君父受誣,至此之罔極,而今日臣子,北面於殿下之廷,而不爲殿下一辨明,明目張膽,以白殿下之事於天下萬世,其可曰,有君臣之倫哉?蓋彼悖類之凶肚逆腸,前後迭發,爲謠爲通爲疏爲券,一串貫來,如蔓草之除而復生,燎火之撲而復起者,無他,根委自在故也。如李徹熙·柳絢·申綱·李明奎·黃允中輩之已酌處者,特不過愚騃妄率,受慫慂而爲前茅者也。固不足道以儒名,而廁賢關者,亦或甘與之同惡,有挺身而力主悖論者,有連臂而指揮疏擧者,有顯罰扶正之人者,有直斥差享之官者,有拜辭神門者,有偸藏齋鼓者,種種乖戾之擧,凶險之言,不惟臣等之所目見耳聞,抑亦一世之所共知。論其罪犯,有倍於已酌處者,而特無聲討之人,尙逭鋤治之律,揆以刑政,不免逕庭之嘆。然此輩亦皆圭蓽孤寒之類,雖甚蠢頑,若無所憑依,何敢生力抗朝廷凌犯君上之計哉?其必有陰主傍援,恃而無恐者,灼然可知。千萬枝葉之剪除,不如一寸根株之蹷拔,苟不得其窩窟而打破,則此輩之隨現隨罪,將有不勝誅之患,顧亦何益哉?臣等伏見日前批旨若曰,旣無以大服人心,又不能丕變士風,此輩之跳踉,政由是焉。大哉王言,實不勝欽仰萬萬,而第伏念人心之服,在於擧措之得宜,士風之變,在於好惡之明示。今彼跳踉者,情迹俱著,猶不能因此端緖,一擧措而明好惡,則伏莽猶舊,邪沴愈熾,將不知稅駕之所,以殿下明聖,何不念及於此哉?臣等微末之蹤,固不足與論於時政,而忠國愛君之誠,秉彝之所同得,目見君父受誣,亂賊橫肆,而朝廷沁泄,視之若尋常,憤痛弸中,按住不得,瀝血治疏,相率叫閽。伏願聖明,勿以人廢言,國家幸甚,臣民幸甚。臣等無任云云。答曰,省疏具悉。悖儒事,予則猶不知其若是之無狀無嚴,今見爾疏,寧欲無言?然蔽一言曰,無識沒覺之致,顧今人心世道,雖曰陷下,少有知覺之人,孰肯爲之主張根柢乎?但懲戢曉解之方,不可不爲,卽令廟堂稟處,爾等退修學業。
上在昌德宮。停常參·經筵。
自未時申時,灑雨下雨,測雨器水深三分。
自人定至初四日開東,灑雨下雨,測雨器水深三分。
趙奎昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪羲祖啓曰,明日乃是初伏,自明日處暑間,視事頉稟之意,敢啓。傳曰,允。
禮曹,今六月十八日大殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
禮曹,四次祈雨祭,不卜日今初五日,北郊遣宰臣,社稷遣重臣,設行,何如?判付啓,依所啓施行爲良如敎。
李寅泰啓曰,明日傳香,禮房承旨當爲齋宿,右承旨洪羲祖,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
趙奎昇啓曰,大司憲宋穉圭,執義朴升鉉在外,掌令安光直·徐萬修,持平安孝述·李旭馨牌不進,監察茶時之意,敢啓。傳曰,知道。
以大司諫李寅溥,獻納李憲瑋,掌令安光直·徐萬修,持平安孝述·李旭馨牌不進罷職傳旨,傳于趙奎昇曰,只推。
韓兢人在外,代以尹克培爲假注書。
尹克培在外,代以金騏獻爲假注書。
以副應敎李憲球,校理李渭達·朴晦壽,修撰李嘉愚,副修撰朴英載牌不進罷職傳旨,傳于洪羲祖曰,只推。
洪羲祖,以弘文館言啓曰,本館上番闕直,事甚未安。副應敎李憲球,校理李渭達·朴晦壽,修撰李嘉愚,副修撰朴英載,旣有只推之命,竝卽牌招,以爲推移入直之地,何如?傳曰,允。
以副應敎李憲球,校理李渭達·朴晦壽,修撰李嘉愚,副修撰朴英載牌不進罷職傳旨,傳于洪羲祖曰,只推。
傳于洪羲祖曰,發遣吏郞,諸執事淸齋與否,摘奸以來。
吏曹啓目粘連,觀此承政院右承旨洪羲祖上疏則以爲,臣之本生父,年迫七耋,篤疾半載,近獲少痊,而蘇完尙遲,飮食藥餌,政須滋補,臣家自來貧窶,矧又棲屑京鄕,菽水之供,尙難繼給,蔘朮之劑,何從辦得?伏乞天地父母,俯賜矜諒,許畀便一郡邑,俾遂哺養之願亦爲白有臥乎所,洪羲祖之親老家貧,菽水難繼之狀,卽通朝之所共知,則許畀一邑,俾遂便養之願,允合孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
洪羲祖,以吏曹言啓曰,承文院校檢姜繼遇,除拜後,過半年不上來,依例改差,何如?傳曰,允。
趙奎昇,以義禁府言啓曰,卽接月令醫員崔柱玉手本,則時囚罪人金景濂,素患疝積之症,處濕添劇,眞元大脫,目下症形,實爲危篤云。罪人病勢如此,則一邊保放,一邊草記,曾有定式矣。金景濂姑爲保放之意,敢啓。傳曰,知道。
義禁府啓目,義禁府都事沈獻永原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,兼春秋金景濂原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,大靜前前縣監夫士敏原情云云。問目內辭緣,泛稱遲晩,刑推得情,何如?啓,除刑推議處。又啓目,京譯官張舜相原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
趙奎昇,以義禁府言啓曰,保放罪人沈獻永·金景濂等,還囚捧供以入,而病勢一向未差,竝仍爲保放之意,敢啓。傳曰,知道。
上在昌德宮。停常參·經筵。
趙奎昇啓曰,大司憲宋穉圭,執義朴升鉉在外,掌令安光直未肅拜,掌令徐萬修,持平安孝述·李旭馨呈辭,監察茶時之意,敢啓。傳曰,知道。
洪羲祖啓曰,左副承旨李寅泰,今日不爲仕進,卽爲牌招,何如?傳曰,允。
傳于洪羲祖曰,禮房承旨,馳詣社稷,奉審摘奸,仍詣受香所,奉審摘奸以來。
洪羲祖啓曰,事變假注書金鼎,身病猝重,勢難察任,今姑改差,何如?傳曰,允。
金鼎改差,代以金建喆爲事變假注書。
洪羲祖啓曰,應敎洪學淵,副校理林處鎭在外,副校理金正喜內閣直,修撰李同淳身病出去,副修撰一員未差,玉堂上下番俱空,事甚未安。副應敎李憲球,校理李渭達·朴晦壽,修撰李嘉愚,副修撰朴英載,竝卽牌招,以爲推移入直之地,何如?傳曰,允。
以副應敎李憲球,校理李渭達·朴晦壽,修撰李嘉愚,副修撰朴英載牌不進罷職傳旨,傳于洪羲祖曰,只推。
金炳朝啓曰,玉堂上下番俱空,事甚未安。副應敎李憲球,校理李渭達·朴晦壽,修撰李嘉愚,副修撰朴英載,旣有只推之命,竝更牌招,以爲推移入直之地,何如?傳曰,允。
以廣州留守金在昌狀啓,獻陵木根摘奸事,傳于金炳朝曰,觀此狀辭,新斫木根,至於此多,萬萬驚悚,爲陵官者,苟有一分敬謹嚴畏之心,雖一二株,惟恐有傷損,不敢不察,況如此之多乎,雖是不察,難逭重勘,萬一有故犯於其間,厥罪當復如何?當該陵官,竝令該府拿來嚴問事,分付。
又啓曰,當直申飭,前後何如,而當該都事許炫,聽傳敎之下,不卽待令,以致傳命之遲滯,行步擧措,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于金炳朝曰,判義禁前望單子入之。
判義禁前望單子入之,金相休落點。
傳于趙奎昇曰,留院公事入之。
以左副承旨李寅泰牌不進罷職傳旨,傳于趙奎昇曰,只推。
趙奎昇,以備邊司言啓曰,事不明理則邪說易行,人無定見則訛言易煽,近日悖類之以豐德校宮事,蜚訕作怪,愈出愈悖,指擬不倫,浸浸然自歸於慢褻誣逼之科。夫郡縣沿革,卽歷代常有之事,校宮有無,視邑沿革,就今列郡之曾已分合者觀之,曷嘗有一邑而二校者乎?夫子萬世之師也。自天子達於庶人,凡有血氣,孰不尊慕愛敬,如秉彝心,與生俱生,而設有人指人而疑之曰,是欲不敬於夫子,無禮於聖廟云爾,則雖耘夫䆴婢,亦必竊笑而不信之,似此事理,雖非識者,而可以瞭然。今此悖類之包藏隱映,憑藉眩亂,敢疑不敢疑之地,敢言不敢言之事,作爲欛柄,扇撼群聽,使遐鄕冒儒名無識見之徒,未及舒究其事理,動於風聲,以訛傳訛,群聚胡嚷,有若今日朝家之於尊師崇儒,眞有所一毫未盡然者,誣上惑下,無所不至,顚越不恭,厥罪罔赦,而聖朝寬大,治以不治,如申綱之至憯叵惻者,薄竄海島,貸以不死,曾未幾何。又有黃允中之投券,轉益悖戾,全無顧忌,隱然若有所憑恃,此豈渠輩蠢愚所敢萌心而獨辦哉?見形察影,明知有主張指使者,潛伏於幽暗之地,始以嘗試,繼以簸弄,必欲乖亂我世敎耳,如更到底嚴訊,鬼魅情狀,不患其不自呈露,鋤草除根,農師猶然,養癰蓄膿,醫家所忌,今若一向姑息,置而不問,不除其將蔓之草,不潰其已熟之癰,則依舊醞釀,不知何樣變怪,復出於何時,永念及此,實爲懍然。充軍罪人申綱等,遠配罪人黃允中,爲先令秋曹,還爲押來,另行盤詰,期於掀拔根窩,如有端緖,則王府關和,自有典憲,而至若儒疏中,前後背常理而襲悖論者,表裏和應,推助狂瀾,論厥情犯,俱極痛惋,付之泮長,竝皆摘發,區別首從,脅從者,自本館施以重罰,首倡者,移法司嚴加勘律,使頑梗者,知所懲戢,詿誤者,得以曉解,痛各鐫悔,咸囿大化,以爲靖世道壹民志之地,何如?傳曰,允。申綱·黃允中輩,朝家旣以鄕谷愚昧之故,參酌處分矣。今無別般事端,而復事盤覈,則命令旣涉顚倒,人情易致騷擾,不可爲也。況此事本末,未必深有根柢,設有眞個包藏之類,若無和應,計安得售,然則曉惑牖迷之方,實急於鉤詰鋤治之政。今此草記,嚴正明白,可使中外遠近之人,瞭然知惠迪從逆之分,將此草記及批答,謄頒八道·四都,俾各謄揭列邑鄕校,內而太學四學,一體書揭事,分付。如是之後,萬一復有不悛之習,則是亂民也,朝家自有怙賊之刑,竝爲措辭嚴飭,可也。
又以義禁府言啓曰,廣州留守金在昌狀啓內,獻陵木根斫痕實數,至於三百八十四株之多,萬萬驚悚。當該陵官不職之罪,令攸司稟處事判府內,觀此狀辭,新斫木根,至於此多,萬萬驚悚,爲陵官者苟有一分敬謹嚴畏之心,雖一二株,惟恐有傷損,不敢不察,況如此之多乎?雖是不察,難逭重勘,萬一有故犯於其間,厥罪當復如何?當該陵官,竝令該府拿來嚴問事,分付事,命下矣。當該陵官徐世輔,今方待命,拿囚,趙雲象方在入直,依例發遣府羅將,待替直拿來之意,敢啓。傳曰,知道。
又以義禁〈府〉言啓曰,寶城郡守徐永淳,憑閱處之事,傳旨啓下矣。徐永淳時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
藥房提調沈象奎,左承旨林顔喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
趙奎昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙奎昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,山林外有實故人員,竝許遞,政官牌招開政。
又啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
又啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
林顔喆啓曰,左副承旨李寅泰,今日不爲仕進,卽爲牌招,何如?傳曰,允。
林顔喆,以內醫院提調意啓曰,副提調趙萬永,今日問安,不爲仕進,卽爲牌招,何如?傳曰,允。
傳于洪羲祖曰,吏曹參議許遞,今日政差出。
傳于洪羲祖曰,吏兵批歲抄點下者,依例捧傳旨。
趙奎昇啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
以副應敎李憲球,校理李渭達·朴晦壽,修撰李嘉愚再牌不進罷職傳旨,傳于洪羲祖曰,只推。
洪羲祖,以弘文館言啓曰,本館上番闕直,事甚未安。副應敎李憲球,校理朴晦壽·李渭達,修撰李嘉愚,旣有只推之命,竝卽牌招,以爲推移入直之地,何如?傳曰,允。
以左副承旨李寅泰牌不進罷職傳旨,傳于林顔喆曰,只推。
以副應敎李憲球,校理李渭達·朴晦壽,修撰李嘉愚牌不進罷職傳旨,傳于洪羲祖曰,只推。
有政。吏批,行判書李羲甲進,參判金箕殷牌招不進,參議未差,同副承旨趙奎昇進。以尹豐烈爲吏曹參議,洪羲俊爲大司諫,朴晦壽爲執義,洪學淵爲司諫,尹秉烈·黃基文爲掌令,朴齊明·李鏵爲持平,洪晩燮爲獻納,張敎根·黃浩民爲正言,金大坤爲副修撰,朴容壽爲文學,李憲瑋爲兼文學,宋啓榦爲戶曹參議。
兵批,兼判書金蓍根病,參判李錫祜呈辭,參議愼宜學入直進,參知李衡柱病,左承旨林顔喆進。護軍金敎根·呂東植·盧尙樞,副護軍洪命周·徐有素·嚴燾·洪羲瑾·李寅溥·宋啓榦·李翊會·兪理煥,副司直朴升鉉·沈鈁·安光直·徐萬修·安孝述·李旭馨·張敎根,副司果吳致淳·鄭在絅,以上竝單付。
再政。以金䥧爲應敎,徐有素爲禮曹參議,李相重爲兵曹佐郞,禹錫文爲全羅都事,麗王陵參奉王以德。
兵曹口傳政事,副司果單李憲瑋。
趙奎昇,以兵曹言啓曰,輪對武臣加抄啓人員,別單書入之意,敢啓。傳曰,知道。
又以御營廳言啓曰,本廳哨官李得淵,受由下鄕,過限不來,爲先汰去之意,敢啓。傳曰,知道。
趙奎昇,以義禁府言啓曰,謹依廣州留守金在昌狀啓判付內辭意,當該陵官徐世輔·趙雲象等,纔已拿囚矣。陵寢樹木,所重何如,而取見原啓,則新斫木根,至於三百八十四株之多,事未前有,萬萬驚悚,不可如尋常罪囚之循例捧供,竝待開坐嚴問,捧口招以入,何如?傳曰,允。
副修撰朴英載疏曰,伏以卽伏見廟堂草記批旨下者,聖度天大,有足以包荒山藪,赤子龍蛇矣。臣不勝欽仰萬萬,而廟啓論列,旣嚴且詳,慢褻誣逼,敢擬不敢,大僚一言,斷案於怪鬼之情狀,此而不問,一任其罪魁之倖漏,則三尺至嚴,寧庸若是苟且乎?顧今國綱頹靡,人心陷溺,固不可以干戚代斧鉞,德禮重刑政,徒以喣喣爲仁,其何以振王綱靖民志也?噫,申綱處分,旣失太輕,黃允中之所以接迹而起也,館學儒章,旣詢廟堂,而廟議明白,不賜允從,前旣有失刑之累,今又欠聽言之實,優柔不斷,德意不章,以我聖明,豈不念及於此乎?伏願殿下,淵然深思,特從廟啓之請,充軍罪人申綱等,遠配罪人黃允中,亟令秋曹,還爲押來,另行盤詰,破打窩窟,鋤治根柢,俾王章伸世道靖焉,臣無任云云。省疏具悉。此事豈無斟量而然?不允。
上在昌德宮。停常參·經筵。
趙奎昇啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪羲祖啓曰,左副承旨李寅泰,今日不爲仕進,卽爲牌招,何如?傳曰,允。
禮曹,五次祈雨祭,不卜日今初八日,宗廟遣重臣,虔誠設行事,知委,何如?判付啓,依所啓施行爲良如敎。
趙奎昇啓曰,持平李鏵,旣入闕中,不爲肅謝,直爲出去,事甚未安。推考,何如?傳曰,允。
傳于洪羲祖曰,都承旨·左承旨·右副承旨,竝許遞,前望單子入之。
傳于洪羲祖曰,徐耕輔承旨除授。
承旨前望單子入之,洪起燮·李光正落點。
洪羲祖啓曰,新除授承旨李光正,以前任義州府尹,方在解由未出中,何以爲之?敢稟。傳曰,勿拘。
又啓曰,新除授右副承旨李光正,同副承旨徐耕輔,竝卽牌招,何如?傳曰,允。
又啓曰,右副承旨李光正,以前任義州府尹,時在任所,斯速乘馹上來事,下諭,何如?傳曰,允。
傳于洪羲祖曰,大司成未差之代,前望單子入之。
大司成前望單子入之,李光文落點。
行大司諫洪羲俊啓曰,臣伏奉薇院除旨,召牌儼臨,以臣庸下之姿,何敢濫廁於淸朝耳目之任,而感恩怵分,冒沒趨膺,少伸叩謝之忱,第於合啓,有私義之難安者,自前屢懇,輒蒙體諒之恩,到今處義,宜無異同,請命遞斥臣職。答曰,依啓。
司諫洪學淵啓曰,臣言議風采,本不合於淸朝耳目之任,亞諫恩除,忽出於千萬夢想之外,私制甫關,歸自鄕閭,逖違之餘,叩謝義重,雖不得不章皇出肅,而第臣於合啓中,有不可聯參者,在前引避,屢蒙體諒之恩,今臣處義,與前無異,其何可晏然於臺次乎?請命遞斥臣職。答曰,依啓。
獻納洪晩燮啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後,惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府設鞠,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,獨不念自犯於上誣聖德,罪在罔赦乎,各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂。思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰廱之論,寔出遠慮,何殿下不念生道殺人之義,而亦靳一兪也耶?端緖狼藉,窩窟未破,則將不知何樣事變,出於何地。請充軍罪人申綱,遠配罪人黃允中,亟令王府,拿鞠嚴問,盤覈得情,夬伸典刑。新除授司憲府掌令黃基文,時在京畿始興地,尹秉烈廣州地,請竝斯速乘馹上來事,下諭。答院曰,不允。申鼎朝等事,不允。申綱·黃允中等事,不允。下諭事,依啓。
趙啓昇啓曰,大司憲宋穉圭,掌令黃基文·尹秉烈在外,執義朴晦壽,持平李鏵·朴齊明牌不進,監察茶時之意,敢啓。傳曰,知道。
以執義朴晦壽,持平李鏵·朴齊明,正言黃浩民牌不進罷職傳旨,傳于趙奎昇曰,只推。
傳于洪羲祖曰,發遣吏郞,諸執事淸齋與否,摘奸以來。
以左副承旨李寅泰牌不進罷職傳旨,傳于洪羲祖曰,只推。
洪羲祖,以侍講院言啓曰,兼司書洪學淵,時無職名,令該曹口傳付軍職,何如?傳曰,允。
兵曹口傳政事,副司果單洪學淵。
洪羲祖,以成均館同知館事意啓曰,文廟守僕,依宗·社守僕例,試才抄擇,別單啓下事,曾已定式矣。守僕李集成汰去,代以事知守僕試才抄擇,備三望受點次,別單書入之意,敢啓。傳曰,知道。
趙奎昇,以兵曹言啓曰,今六月初八日,宗廟祈雨祭時,守門當爲塡差,而本曹郞廳及五衛將,除入直與在外,排擬苟艱,依定式軍門將官代差以入之意,敢啓。傳曰,知道。
又以兵曹言啓曰,今六月初六日,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景慕宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以司僕寺一二提調意啓曰,大靜前縣監夫士敏,遞任進上馬二匹,及旌義前縣監金繼重,遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
義禁府啓目,獻陵參奉徐世輔,直長趙雲象等原情云云。判付內辭意,發問目嚴問是白在果,漫漶爲說,終不直招,平問之下,無以取服,竝只刑推得情,何如?判付啓,今此究問,不但爲木根之多出,卽是欲覈烙給外濫斫與否,則徐世輔供辭,全不成說,殆同戲劇,寧有如許道理。趙雲象則似謂木根卽渠除拜前事,而亦甚糊糢,竝勿施。大抵若非濫斫,則必是誰某偸斫,旣現發之後,渠輩焉敢漫漶粧撰,不以實對乎?此亦大關紀綱,卿之捧入,殊甚未安,爲先從重推考,待天明更爲嚴問,捧直供以入爲良如敎。又啓目粘連,向前張舜相亦,不能趕及於漂人問情之時,囚供中候風旬餘,自致遲滯云者,論以事勢,容或無怪是白乎矣,燒船鐵物之漏落於物件成冊者,終難免不察之失,以此照律,何如?判付啓,依允。又啓目,向前夫士敏亦,身爲官長,殿牌事體,何等嚴重,而私造之罪,始旣自犯,再造之擧,終又任他,論其始終,無不由渠,而今此納供,以矇然不察爲辭,有若初不干涉者然,本罪外,此一款,尤極痛惋,以此照律,何如?判付啓,依允。又啓目,向前金景濂亦,身爲史官,不爲待令於奉審入稟時,以致史官之不備,奉職不勤之失,在所難免,以此照律,何如?判付啓,依允。又啓目,向前沈獻永亦,身爲當直,聽傳敎擧行,何等嚴急,而以其行步之徐緩,致有待令之遲滯,難免稽忽之失,以此照律,何如?判付啓,依允。
趙奎昇,以義禁府言啓曰,保放罪人沈獻永·金景濂等,還囚議處以入,而兩囚病勢,一向未差,竝仍爲保放之意,敢啓。傳曰,知道。
工曹判書洪義浩疏曰,伏以臣,病纏膏肓,情瀉肝膈,月前之一封乞休,諒非獲已,區區所冀幸者,唯是天地之仁,無物不遂,父母之慈,有願必從而已。及奉恩批,辭旨鄭重,旣諭以不至甚老,又責以遽請休退,簪履眷係,未忍便棄之至仁盛意,藹然於絲綸之間,百回伏讀,有淚盈眦,無狀賤臣,何以獲此恩言於臨退之日乎?惶感交中,病心搖搖,瀆擾爲懼,歷月跧伏,冬官除命,此際荐降,恩注愈摯,榮感冞切,惟有加意將攝,獲伸叩謝之禮,積誠申籲,冀遂宿素之願,而疾病延綿,情私懇切,玆不得不罄暴衷積,疾聲鳴呼,祇祈黈纊之聽,憫惻而矜憐之耳。夫四十强仕,七十致事,則古人事君之年,不過三十,今臣早竊科第,歷事兩朝,居然四十有二年矣。比古人事君之日,豈不誠久且榮乎?只緣臣材乏斗筲,報蔑塵刹,特所自效者,筋力趨走,而十數年,出入近密,只思殫竭,昨今歲參備駿奔,幸免顚仆,而至若衰朽昏憒之狀,臣實自知,雖以日月之明,何以照燭乎?臣之年滿七十,只隔一歲,篤老無異大耋,風痺又添危證,眞元內鑠,頑痰乘虛,血氣耗損,肢體痿弱,五朔沈痼,宛轉牀褥,神識昏涔,萬念都灰,惟此求退至願,欲已而不已,耿然結轖,死恐難瞑,臣之前疏所陳,實有猥越干冒之懼,然爲人子而思繼父祖之志事,爲人弟而思踐亡兄之成約,抑亦天理人情之所當然也。豈敢以一時疾恙,遽然爲奉身之計乎?第伏念臣之一段圖報之誠,亦將無地自暴於一退之後,臣非木石,寧不耿悼于中?抑又思之,雖在臣年紀强壯之時,內外歷試之日,文質無當,心手不應,居然幾十載之間,了無一二事可稱,顧臣不肖,實忝私門,叨榮藉陰,官濫年髦,尙且貪恩戀祿,脂韋俯仰,忍以扶擁籧篨之狀,反欲强策鍾漏之行,則臣固自恧,人謂斯何?此生此世,自分爲孤恩負罪之身,無寧以陳力不能,乞身自靖,竊附於古人所謂不報之報,而其實則文過藏拙之歸耳。幸賴我殿下至仁至慈,體恤群下之德,繼述乎兩聖朝禮使臣工之政,臣祖臣父,旣皆蒙被異恩於兩聖朝之時,今臣之一籲再籲,瀆不知止,豈專爲私門之詑榮寵,當世之聳觀聽也?詩曰,凡周之士,不顯亦世,又曰,王之藎臣,無念爾祖,如臣之百無肖似,豈或自居以王之藎臣,而亦未必非凡周之士矣。若以世襲簪組,守訓乞骸,人或許以顯世念祖,則公而施不遺舊之德,私而與無參生之榮,豈不有萬丈龍光於千百載之下乎?臣於是,竊托以不報之報,而誠亦僭猥之甚矣。伏乞殿下,恕其愚而憐其情,特推兩朝之恩念,俾侈三世之榮銜,則德至厚而恩至渥也。顒祝之極,隕結是期,伏枕恭俟,不知所云,臣無任云云。答曰,省疏具悉。懇至如此,所請依施。
上在昌德宮。停常參·經筵。
趙奎昇啓曰,大司憲宋穉圭,掌令尹秉烈在外,執義朴晦壽,掌令黃基文,持平李鏵·朴齊明未肅拜,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
徐耕輔啓曰,來十一日,輪對日次矣,敢稟。傳曰,停。
傳于徐耕輔曰,禮房承旨,馳詣宗廟,奉審摘奸以來。
傳于徐耕輔曰,禮房承旨,馳詣明陵,奉審摘奸,局內諸陵,一體奉審以來。
洪羲祖啓曰,右承旨李寅泰,今日不爲仕進,卽爲牌招,何如?傳曰,允。
徐耕輔啓曰,三品官之無得過三日,循例請牌,曾有定式矣,吏曹參議尹豐烈,禮曹參議徐有素,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,吏曹郞廳來言,臺諫有闕,政事,敢稟。傳曰,前望單子入之。
臺諫前望單子入之,大司諫尹行直,司諫李羲發落點。
傳于趙奎昇曰,留院公事入之。
以吏曹參議尹豐烈牌不進罷職傳旨,傳于趙奎昇曰,只推。
李寅泰,以備邊司言啓曰,酒固常禁,而荒歲尤當申嚴,災民一粒,其貴如金,況可以不貲之穀,浪糜於無益之地乎?糜穀之害,酒爲最甚,痛祛之方,宜無所不容其極,此所以從前遇荒,輒申玆禁者也。見今旱災孔酷,諸路農形,已多全棄之處,向後措處,實爲茫然,民命所寄,在於裕食,此時禁釀,大有裨補之益,近就己甲飭令,可以按行,先從人家祀祭宴集之用,而竝列於禁條,然後始可無憑藉混淆之患,先從班戶,而無冒法潛釀之弊,然後始可以厭服閭巷小民之心,此在有司之臣,殫心禁察之如何。自來八月初一日,出禁之意,預爲曉諭於坊曲,以示先甲之令,而如是之後,官長有吐茹之異,胥隷而恣操縱之奸,使朝家別飭,歸於一場騷擾而止,未見有令行禁止之效,尙可曰,國有有司,而紀綱不至於墮地乎?此而少忽,亦當有嚴法而待之者,爲先令法司,知悉京外,宜無異同,雖不甚被災之處,苟能念及於惜費資隣之政,則決不可一毫弛縱。竝以此意,申飭於諸道道臣及諸都守臣處,俾各體悉救災之爲急,而慢法之爲罪,惕念擧行,何如?傳曰,允。
義禁府啓目,當直都事許炫原情云云。傳旨內辭緣,泛稱遲晩,刑推得得,何如?判付啓,除刑推議處爲良如敎。
又啓目,向前徐世輔·趙雲象等亦,謹依判付內辭意,更爲發問目,反覆究詰,而濫斫有無,偸斫誰某,乍吐乍呑,終不直告,情狀極爲痛惡是白乎矣,平問之下,實無以取服,竝只刑推得情,何如?判付啓,徐世輔段,所供雖似有分曉,故犯與否,終不直陳,更爲嚴問,趙雲象段,除拜旣在畢斫後,則雖有不能追覈之罪,與徐世輔始終參見逈異,亦非當該也。曹內姑爲保放,待究竟勘律,斫伐時當該陵官,更爲捧現告拿問爲良如敎。
上在昌德宮。停常參·經筵。
趙奎昇啓曰,大司憲宋穉圭,掌令尹秉烈在外,執義朴晦壽,掌令黃基文,持平李鏵·朴齊明未肅拜,監察茶時之意,敢啓。傳曰,知道。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
徐耕輔啓曰,成均館方有因成命擧行之事,而大司成李光文未肅拜,卽爲牌招,何如?傳曰,允。
傳于徐耕輔曰,留院公事入之。
傳于徐耕輔曰,政官牌招開政。
有政。吏批,行判書李羲甲進,參判金箕殷牌招不進,參議尹豐烈未肅拜,左副承旨趙奎昇進。啓曰,原州牧判官今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令竝擬,何如?傳曰,允。
以南履懋爲校理,徐熹淳爲兼輔德,徐萬修爲司僕正,朴光錫爲司成,金箕詢爲尙瑞副直長,宋基鼎爲醴泉郡守,致仕奉朝賀單洪義浩。
兵批,兼判書金蓍根病,參判李錫祜呈辭,參議愼宜學病,參知李衡柱入直進,同副承旨徐耕輔進。僉知單崔弘德,大護軍南履翼,護軍趙萬永·洪羲俊·金逌根·趙岐·李晳,副護軍林顔喆·金炳朝·李元八·柳台佐·李鍾文·金植·尹致儉,以上竝單付,副司直單洪學淵,副司果單具行益。
再政。以金履載爲工曹判書,吳顯甲爲宗廟副奉事,尹稠爲原州判官。
三政。宋啓栢爲安城郡守。
徐耕輔,以成均館大司成意啓曰,因館學儒生生員吳羽常等上疏,廟堂覆啓,儒疏中前後背常理而襲悖論者,付之泮長,摘發首從,脅從者自本館施重罰,首倡者移法司嚴加勘律事,允下矣。臣馳詣泮宮,招致諸生,一一査出,則生員李完峻,力主悖論,生員鄭敬時,神門拜辭,當以首唱論,竝移刑曹,生員李近源·尹命炫·趙鉐·李箕樂等四人,以脅從,自臣館施以重罰之意,敢啓。傳曰,知道。
趙奎昇,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁〈府〉言啓曰,時囚罪人徐世輔·趙雲象等,更招公事判付內,徐世輔段,所供雖似有分曉,故犯與否,終不直陳,更爲嚴問,趙雲象段,除拜旣在畢斫後,則雖有不能追覈之罪,與徐世輔終始參見逈異,亦非當該也。曹內姑爲保放,待究竟勘律,斫伐時當該陵官,更爲捧現告拿問事,命下矣。當該陵官徐京輔,今方待命拿囚,而開坐後與徐世輔,一體嚴問,捧口招,趙雲象依判付內辭意,曹內姑爲保放,而待究竟後勘律之意,敢啓。傳曰,知道。
禁府啓目,向前徐世輔亦,故犯一款,謹依判付內辭意,另加盤詰是白乎矣,抵死稱冤,終不直陳,平問之下,難以取服,刑推得情,何如?判付啓,徐世輔段,旣有再報之擧云,則尙可爲參恕之端,議處。趙雲象段,除拜在於畢斫後數月,分揀放送爲良如敎。又啓目,獻陵前直長徐京輔原情云云。判付內辭意,發問目反覆究詰是白乎矣,一直漫漶,終不首實,平問之下,難以取服,刑推得情,何如?判付啓,故犯一款,雖極口發明,始終專當,又無枚報之擧,而況有秋曹捉囚之漢,誰某豈有不知之理乎?所供亦甚漫漶,更爲嚴問爲良如敎。
上在昌德宮。停常參·經筵。
自辰時至申時,灑雨下雨,測雨器水深一分。
徐耕輔啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,京畿水使李升權下直,長弓一張,長箭一部,片箭一部,筒兒一箇賜給。
洪起燮啓曰,右承旨李寅泰,今日不爲仕進,卽爲牌招,何如?傳曰,允。
又啓曰,假注書孫秉周身病猝重,勢難察任,今姑改差,何如?傳曰,允。
禮曹,六次祈雨祭,不卜日今十一日,三角山·木覓山·漢江沈虎頭,遣近侍虔誠設行事知委,何如?啓,依所啓施行爲良如敎。
洪起燮啓曰,三角山·木覓山·漢江六次祈雨祭,遣近侍設行事,禮曹單子啓下,而右承旨李寅泰牌不進,右副承旨李光正在外,獻官及坐直,無以備員,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,趙琮鎭·尹命圭落點。
以吏曹參議尹豐烈牌不進罷職傳旨,傳于洪起燮曰,只推。
以右承旨李寅泰牌不進罷職傳旨,傳于洪起燮曰,只推。
洪起燮啓曰,假注書望單,有所誤書,致勤下敎,奏御文字,何等審愼,而有此做錯,臣之矇然捧入,不勝惶悚,而當該注書,所當重勘,而本院請推之外,無他可施之罰,何以爲之?敢稟。傳曰,從重推考,捧納承旨亦爲推考。
孫秉周改差,代以姜時永爲假注書。
掌令尹秉烈啓曰,臣言議風采,本不合於臺閣之任,而掌憲除旨,忽下於夢想之外,召牌儼臨,怵畏義分,雖不得不章皇出肅,粗伸叩謝,而第臣於合啓中,有私義之不可聯參者,屢叨臺職,輒蒙體諒,今臣處義,與前無異,以此情踪,何可仍冒於臺次乎?請命遞斥臣職。答曰,依啓。
獻納洪晩燮啓曰,臣言議風采,本不合於淸朝耳目,而納言除旨,忽下於積違之餘,召牌儼臨,義分是懼,不得不章皇出肅,第臣於合啓中,有不可聯參者,屢叨臺職,以此引懇,輒蒙體諒,今臣處義,宜無異同,而事在目下,急於聲討,粗效明張之忱,及夫承批之後,連値齋日,今始來避,尤切惶恧,請命遞斥臣職。答曰,依啓。
執義朴晦壽,掌令黃基文,持平李鏵·朴齊明啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引通凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠以俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,鑄張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不懍然?治棼絲莫如尋緖,疏亂流莫如窮源,必也打破窩窟,拔祛根柢,使一世曉然知渠輩之情狀,然後世道可靖,國法可伸。請充軍罪人申綱,遠配罪人黃允中,亟令王府,拿鞫嚴覈,夬施典刑。新除授司諫院大司諫尹行直,時在京畿安山地,司諫李羲發,時在慶尙道義城地,請竝斯速乘馹上來事,下諭。答曰,申鼎朝等事,不允。申綱·黃允中等事,不允。下諭事,依啓。
傳于趙奎昇曰,發遣吏郞,諸執事淸齋與否,嫡奸以來。
洪起燮啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令李學淵,獻納洪學淵落點。
尹命圭啓曰,新除授掌令李學淵,以前任銀溪道察訪,方在罷散中,何以爲之?敢稟。傳曰,敍用。
趙奎昇,以弘文館言啓曰,新除授校理南履懋,卽爲牌招察任,何如?傳曰,允。
徐耕輔,以刑曹言啓曰,成均館啓辭內,因館學儒生生員吳羽常等上疏,廟堂覆啓,儒疏中前後背常理而襲悖論者,付之泮長,摘發首從,脅從者自本館施重罰,首唱者移法司嚴加勘律事,允下矣。臣馳詣泮宮,招致諸生,一一査出,則生員李完峻,力主悖論,生員鄭敬時,神門拜辭,當以首唱論,竝移刑曹,生員李近源·尹命炫·趙鉐·李箕樂等四人,以脅從,自臣館施以重罰之意,敢啓。傳曰,知道事,命下矣。兩儒,竝發刑吏推捉,則李完峻居在江原道平昌地,鄭敬始時在京畿竹山地云,發關各該道,罔夜押上後擧行之意,敢啓。傳曰,知道。
敎京畿水使李升權書。王若曰,仗虎鞱而山衛葵藿,喬木世臣,按龍節而水帖波濤,高林雄府。玆庸敷十行之誥,爰畀統三路之任。顧玆戴雲一區,寔爲沿海重鎭。北護漢京南通湖嶺,扼上游之喉咽,東隣沁都西控甕津,儼列堡之唇齒。烽屯之所守望也。臺隍則碁鋪星羅,漕路之所委輸焉,舳艫則雲連霧集。金湯之固,雖係地利,桑土之備,必待人和。第昇平爲日漸多,伊紀綱如水益下。組練之徒擁虛簿,烏在備豫之規,糶餉之半歸尾閭,宜有釐革之道。苟欲壯關防而緩急可恃,最難其人,況乎以藩鎭而芻牧是兼,合試良手。惟卿,山西勁氣,海東名家。凜凜如隔晨,想見忠武公偉烈,世世能濟美,多襲河魁垣精光。自別薦而至內乘,踐歷殆將遍矣。禦北府而移南閫,績庸不亦茂乎?國須制梱之材,汝其禦三道,爵是勸能之器,吾何愛一資?玆授卿以京畿水軍節度使·兼三道統禦使·喬桐府使,卿其克殫乃心,祗服寵命。平臨數千里湖海,折衝樽俎之間,措置幾萬戶軍民,奠安袵席之上。自餘隨事區劃,惟在臨機稟裁。於戲,梱外三推,委畀之禮雖重,階前萬里,黜陟之典惟明。治著和綏,緬懷江·漢之叔子,才全文武,庶放潁川之寇君。故玆敎示,想宜知悉。知製敎朴晦壽製進。
上在昌德宮。停常參·經筵。
藥房都提調李相璜,提調沈象奎,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
徐耕輔啓曰,大司憲宋穉圭,掌令李學淵在外,執義朴晦壽,掌令黃基文,持平李鏵·朴齊明呈辭,監察茶時之意,敢啓。傳曰,知道。
洪羲祖啓曰,備邊司郞廳來言,今日賓廳日次,而祈雨祭齋戒相値,不得來會云矣,敢啓。傳曰,知道。
趙奎昇啓曰,工曹判書金履載,除拜後過三日,不爲出肅,依定式推考警責,仍卽牌招察任,何如?傳曰,允。
傳于趙奎昇曰,受香承旨,仍爲奉審摘奸。
傳于趙奎昇曰,留院公事入之。
以校理南履懋牌不進罷職傳旨,傳于趙奎昇曰,只推。
同副承旨尹命圭書啓,臣承命陪香祝,奉神位版,詣三角山·白嶽山,仍爲奉審則無頉,祭物·祭器·祭井看審則精潔,諸執事進排官摘奸則無頉矣。臣則以獻官,將事畢,還奉神位版後,復命之意,敢啓。傳曰,知道。
左承旨趙琮鎭書啓,臣承命陪香祝,奉神位版,詣木覓山,奉審則無頉,祭物·祭器·祭井看審則精潔,諸執事進排官摘奸則無頉矣,臣則以獻官,將事畢,還奉神位版後,復命之意,敢啓。傳曰,知道。
右承旨洪羲祖書啓,臣承命陪香祝,奉神位版,詣漢江,仍爲奉審則無頉,祭物·祭器看審則精潔,諸執事進排官摘奸則無頉矣。臣則以獻官,將事畢,還奉神位板後,復命之意,敢啓。傳曰,知道。
趙奎昇,以吏曹言啓曰,今番歲抄中前縣監朴宗聞,當入於罷職秩,而臣曹不能照檢,未免見漏矣。矇不覺察,臣不勝萬萬惶悚,而歲抄法意,本自嚴重,不可仍置,前縣監朴宗聞罪名,別單書入之意,敢啓。傳曰,知道。卿則推考。
徐耕輔,以義禁府言啓曰,保放罪人沈獻永·金景濂等,還囚照律以入之意,敢啓。傳曰,知道。
義禁府照目粘連,大靜前縣監夫士敏矣本府議啓內,身爲官長,殿牌事體,何等嚴重,而私造之罪,始旣自犯,再造之擧,終又任他,論其始終,無不由渠,而今此納供,以矇然不察爲辭,有若初不干涉者然,本罪外此一款,尤極痛惋,以此照律,罪杖一百收贖,告身盡行追奪,流三千里定配私罪,判付啓,奉敎依允。又照目粘連,禁府都事沈獻永矣本府議啓內,身爲當直,聽傳敎擧行,何等嚴急,而以其行步之徐緩,致有待令之遲滯,難免稽忽之失,以此照律,罪笞四十收贖,附過還職私罪,判付啓,奉敎依允爲旀,功減一等爲良如敎。又照目粘連,兼春秋金景濂矣本府議啓內,身爲史官,不爲待令於奉審入稟時,以致史官之不備,奉職不勤之失,在所難免,以此照律,罪笞四十收贖,附過還職私罪,判付啓,奉敎依允。又照目粘連,京譯官張舜相矣本府議啓內,不能趕及於漂人問情之時,囚供中候風旬餘,自致遲滯云者,論以事勢,容或無怪是白乎矣,燒船鐵物之漏落於物件成冊者,終難免不察之失,以此照律,罪笞五十收贖,解見任別敍私罪,判付啓,奉敎依允。啓目粘連,向前許炫,當直擧行,何等嚴急,而不卽待令,以致傳命之遲滯,稽忽之失,在所難免,以此照律,何如?判付啓,依允。又啓目粘連,向前徐世輔亦,身爲陵官,守護禁養,自是職分內事,而莫重陵寢樹木烙給外,亂斫之數,若是夥多,雖曰有兩次枚報之擧,而其不能察飭之罪,終無所逃,以此照律,何如?判付啓,依允。又啓目粘連,向前徐京輔亦,謹依判付內辭意,發問目另加嚴覈是白乎矣,一辭抵賴,終不到底吐實,平問之下,難以取服,刑推得情,何如?判付啓,囚供猶甚矇然,雖以矇不覺察言之,此與他事之不覺察,厥罪宵壤不同,況所關之莫重莫嚴者乎?然渠之不故犯,非但極口分疏,揆以常情,苟有一分人心,則雖非陵官,必不敢甘心故犯,朝家亦何可不以以人治人之道待渠,而疑其必故犯乎?特命除刑推議處爲良如敎。
徐耕輔,以義禁府言啓曰,時囚罪人夫士敏,杖一百收贖,告身盡行追奪,流二千里定配,照律公事判付內依允事,命下矣。夫士敏杖一百收贖,告身盡行追奪,全羅道靈巖郡,流二千里定配,而以議啓內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
夜自一更,至十二日開東,灑雨下雨,測雨器水深四寸三分。
徐耕輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐耕輔啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。山林外,在外臺諫竝許遞,政官牌招開政。
又啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
獻納洪學淵啓曰,臣於日前,忝叨諫職,猥控難冒之義,獲蒙體諒之恩,繼伏奉納言除旨,庚牌儼臨,含榮叩謝,粗伸微忱,而第合啓之不可聯參,私義與前無異,且於本院,已經亞諫,揆以公格,照例當遞,請命遞斥臣職。答曰,依啓。
徐耕輔啓曰,大司憲宋穉圭在外,執義朴晦壽,掌令黃基文,持平李鏵·朴齊明牌不進,掌令一員未差,監察茶時之意,敢啓。傳曰,。知道。
以執義朴晦壽,掌令黃基文,持平李鏵·朴齊明牌不進罷職傳旨,傳于徐耕輔曰,只推。
趙奎昇啓曰,吏曹參判金箕殷,參議尹豐烈牌不進推考傳旨及罷職傳旨,今方捧入,而開政命下之後,如是違牌,事甚未安。判書李羲甲服制,參判更爲牌招,何如?傳曰,允。參議只推,一體牌招。
有政。吏批,行判書李羲甲服制,參判金箕殷進,參議尹豐烈未肅拜,同副承旨尹命圭進。啓曰,判書李羲甲服制,參議尹豐烈未肅拜,小臣獨政未安,何以爲之?敢稟。傳曰,仍爲之。以沈能稷爲大司諫,沈能栻爲司諫,李昌心爲掌令,沈能岳爲兵曹參判,洪蓍謨爲掌苑別提,李時在爲魯城縣監,前縣監權知容加資事,承傳。
兵批,兼判書金蓍根病,參判未差,參議愼宜學病,參知李衡柱入直進,右副承旨徐耕輔進。大護軍崔昔,護軍李錫祜·李忠運,副護軍李寅泰·李光正·慶恒運·洪應燮·李普榮·閔時榮,副司直李羲發·尹秉烈·李學淵·洪晩燮,副司果崔鳳恒,副司正鄭球,以上竝單付。
吏批,再政。以尹心圭爲獻納,林處鎭爲兼文學,成兢默爲健陵令。
兵批,再政。副司直單洪學淵。
趙奎昇,以弘文館言啓曰,校理南履懋,旣有只推之命,卽爲牌招察任,何如?傳曰,允。
以公淸監司金學淳狀啓,忠原縣民家失火事,傳于趙宗鎭曰,聞甚矜惻,元恤典外,別加顧助事,分付。
徐耕輔,以都摠府言啓曰,副摠管許溟,以御營中軍,軍兵等中日試射放事,南小營晝仕出去之意,敢啓。傳曰,知道。
以吏曹參議尹豐烈牌不進罷職傳旨,傳于尹命圭曰,只推。
義禁府啓目粘連,向前徐京輔亦,故犯一款,朝家雖以以人治人之意,特加寬恕,而身爲陵官,許多亂斫,必無不知之理是白遣,設如其言,眞不覺察是白良置,其所關係,莫重莫嚴,則此與尋常他事之不察,不可比論而同罪,以此照律,何如?判付啓,依允。又啓目,當直都事許炫矣本府議啓內,當直擧行,何等嚴急,而不卽待令,以致傳命之遲滯,稽忽之失,在所難免,以〈此〉照律,罪笞四十收贖,附過還職私罪啓,奉敎依允爲旀,功減一等爲良如敎。
南延君球疏曰,伏以臣本生六代祖麟坪大君忠敬公臣㴭遺稿,因英廟朝特敎,於甲午年,令芸館校正刊進,竝載列聖朝御製誄文,因命一本藏于芸閣,一本藏于於義本宮,卽世所布行松溪集是也。至我先大王朝壬子,親撰祭文,親寫以下,粵六年戊午,又特命竝刻前後御製御筆,豎碑墓庭,猗我兩聖朝敦親念舊之盛德至恩,於戲萬世而不能忘矣。臣之本生家父兄諸人,每嘗以爲,徵信於當世,昭示於來許,碑與稿一也,而況大聖人立言垂後之辭,雖單行數句,豈敢有闕漏於其間。今我列聖御製,旣竝載於先集,又竝刻於墓隧,至有碑面虛右,俾爲後繼之恩敎,聖考所以爲先臣之地者,至於此極,在今日仰體而闡明之道,惟宜增刊先朝御誄及前後聖敎,以竝列于先集中御製編次之下,以對揚繼述之聖德,榮耀曠絶之恩私,而私故連仍,齎志未遂,今當英廟朝臨幸本宮,親製賜誄之舊甲,後生遺裔之感誦洪恩,追念先志,尤倍他時,及今奉刊,以了未卒之責,有不可一日緩也。第伏念當初刊印,旣因聖旨,則到今增刊,不惟不敢擅便,且內藏二本,亦合竝修,將此事狀,亟宜仰暴明奉聖旨,然後乃敢始役,而臣之本生宗家,近無立朝,跡阻陳請,以臣猥忝宗班,玆不得不冒進短章,仰瀆崇嚴。伏乞聖慈,體先朝逈異之眷,諒微臣至切之懇,特下芸閣及本宮所藏二本,以爲一體添刊後,依前還藏之地,不勝大幸,臣無任云云。答曰,省疏具悉。所請依施。
上在昌德宮。停常參·經筵。
自開東至午時,灑雨下雨,測雨器水深四分。
尹命圭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙奎昇啓曰,卽者,司書鄭知容,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,假注書金騏獻,身病猝重,勢難察任,今姑改差,何如?傳曰,允。
金騏獻改差,代以金英淳爲假注書。
金英淳有頉,代以韓兢人爲假注書。
傳于趙奎昇曰,六次祈雨祭獻官以下,別單書入。
尹命圭啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于尹命圭曰,只推。
以校理南履懋牌不進罷職傳旨,傳于趙奎昇曰,只推。
趙奎昇,以侍講院言啓曰,司書鄭知容,以其親病,纔已陳疏徑出,下番闕直,事甚未安。兼司書洪學淵,說書李穆淵,兼說書趙容和,竝卽牌招,以爲推移入直之地,何如?傳曰,允。
又以禮曹言啓曰,渴望之餘,得此甘霈,言念民事,誠爲萬幸,祈雨祭停止,三角山·木覓山·漢江報謝祭,依禮典,待立秋後,擇日擧行,何如?傳曰,允。
又以弘文館言啓曰,校理南履懋,旣有只推之命,卽爲牌招察任,何如?傳曰,允。
尹命圭,以義禁府言啓曰,時囚罪人徐世輔·徐京輔等,今方照律以入矣。徐世輔爲補祚功臣彌性十三代孫,而徐京輔亦爲補祚功臣彌性十三代孫,爲達城府院君宗悌四寸親云。事當依法典功議付標,而此與尋常罪囚有異,不敢循例懸入,竝依本律施行之意,敢啓。傳曰,知道。
義禁府照目粘連,獻陵參奉徐世輔矣本府議啓內,身爲陵官,守護禁養,自是職分內事,而莫重陵寢樹木烙給外,亂斫之數,若是夥多,雖曰有兩次枚報之擧,而其不能察飭之罪,終無所逃。以此照律罪,告身盡行追奪,徒三年定配私罪,奉敎依允。又照目粘連,獻陵前直長徐京輔矣本府議啓內,故犯一款,朝家雖以以人治人之意,特加寬恕,而身爲陵官,許多亂斫,必無不知之理是白遣,設如其言,眞不覺察是白良置,其所關係,莫重莫嚴,則此與尋常他事之不察,不可比論而同罪。以此照律罪,告身盡行追奪,流三千里定配,私罪啓,通編所載,卽指尋常偸斫之不能摘發也。至於此囚段,朝家特不忍以渠所故犯疑之耳。其不謹不敬無狀無嚴,豈可但以不能摘發,擬以平常之律乎?絶島不限年定配,以懲來後爲寢官而不謹不敬無狀無嚴者爲良如敎。
傳于尹命圭曰,今番木根事,實是無前之變怪,予心之驚悚慙懼,若無復拜仙寢之顔,寧欲無言。該陵官雖已處分,大抵此事之至於此境,蓋由於戶曹之請得,而不能大加審愼,以致差人之雜亂無嚴而莫之禁,處事之乖當,慮患之不周,烏可免譴罰?至於今番行査之留守,卽是去秋今春奉審之人,奉審之時,果無所見,摘奸之後,始乃覺得乎?不誠甚矣。前戶曹判書金履陽,廣州留守金在昌,竝施門黜之典,陵司屢報,而裒如充耳,亦獨何心?當該禮判,捧現告亦施刋削之典,所謂戶曹差人之被囚者,令秋堂嚴覈其徒黨,情犯重者,竝嚴刑絶島,限己身充軍,輕者竝嚴刑遠配。陵官旣重勘矣,此輩亦豈可無警?本陵行首守僕及守護軍頭目,竝嚴刑遠配,以爲懲勵之地。
傳于尹命圭曰,廷尉當之義,豈徒然哉?夫所云當該者,卽其時當着人之謂也。秋間斫伐時,陵司漏於現告,臘月除拜之人,何獨不免?及其納供發明之後,宜卽請拿前官,而泛請刑推,必待特敎而後請拿者,須甚未妥,且其初次囚供,無倫脊極胡亂,殆同迷藏,而循例捧入,其爲溺職,果何如也。判義禁金相休,施以不敍之典,其餘堂上,竝越俸三等。
校理南履懋疏曰,伏以臣,猥以蔑學,濫廁經幄,今亦有年于玆矣。初何嘗絲毫仰裨於論思啓沃之地,而前後誤恩,徒玷名器,每一循省,愧汗浹背,而低望特點,又下於解官未幾之餘,除旨聯翩,牌召臨門,寵渥之至,榮耀之極,若偏臣身,臣誠日夕惶霣,無地圖報,則徒以趨走爲恭,粗伸感激之忱,是臣耿耿,而第臣老父,當玆敲炎,癃病頻仍,宛轉床席,寧日恒少,此時之暫或離側,實非情私之所抑,一直違命,尤非義分之所敢,玆不得不隨詣朝房,冒死仰籲。伏惟聖慈,天地於臣,父母於臣,俯垂矜諒,遞臣見職,俾便救護,仍勘臣逋慢之罪,以肅朝綱,千萬祈祝。臣於乞免之章,豈宜贅他,而事在目下,不容泯默。夫芟草而必除其根,蓋爲滋蔓之難圖也,止水而必塞其源,特慮末流之易濫也。今我殿下之於申綱·黃允中輩,所以酌處而勘斷者,何與彼相反耶?噫,一種悖類,前茅後殿,甘心樂禍,自歸於惑衆誣聖之科,何莫非渠輩之極罪斷案,而儒章廟啓,堂疏臺論,嚴正明白,聲討方張,固無待臣言之架疊,已有所聖鑑之燭照,而至於錢唐秦坑等指擬莫敢之說,凶肚悖腸,尤露莫掩,此乃國人之所共誅,王法之所難容,則雖殿下天地山藪之量,豈可至此蘄兪,以致三尺之久屈乎?臣於是,大有所凜然心寒者。渠輩卽一二鄕曲騃蠢簞寒之類耳。決非其敢自獨辨,而必不過爲枝葉派流,則暗地所以譸張醞釀,灼然若草之有根,水之有源也明矣。今或使三兔之主窟,乃反作巨魚之漏綱,則又不知幾輩怪鬼之徒,相繼接踵,橫肆跳踉,此豈不大可深懼者耶?伏願殿下,赫然明斷,特允群請,充軍罪人申綱,遠配罪人黃允中,亟命王府,拿鞫盤覈,夬施典刑,俾世道靖而民志壹焉,臣無任云云。省疏具悉。申綱輩事,不允。爾其勿辭救護。
司書鄭知容疏曰,伏以臣於直中,卽接家信,則臣之老父,素患痰癖之症,中暑越添,溏泄頻作,積聚闖肆,食飮全却,轉側須人,臣旣終鮮,它無傍護,自聞此報,住按不得,玆敢忙陳短章,徑出禁扃。伏乞聖慈,俯垂鑑憐,特遞臣職,俾便救護,仍治臣罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
夜自一更,至十四日開東,灑雨下雨,測雨器水深七分。
趙奎昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
洪起燮啓曰,右承旨洪羲祖,今日不爲仕進,卽爲牌招,何如?傳曰,許遞,前望單子入之。
承旨前望單子入之,金炳朝落點。
洪起燮啓曰,新除授左副承旨金炳朝,卽爲牌招,何如?傳曰,允。
尹命圭,以侍講院言啓曰,下番連日闕直,事甚未安。兼司書洪學淵,說書李穆淵,兼說書趙容和,旣有只推之命,竝更牌招,推移入直,何如?傳曰,允。
尹命圭啓曰,卽者,輔德朴岐壽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,輔德朴岐壽,文學朴容壽,司書鄭知容受由,兼文學林處鎭在外,兼司書洪學淵,說書李穆淵,兼說書趙容和傳旨未下,春坊上下番俱空,事甚未安。兼輔德徐憙淳,弼善林翰鎭,兼弼善朴晦壽,竝卽牌招,以爲推移入直之地,何如?傳曰,允。
以左副承旨金炳朝牌不進罷職傳旨,傳于洪起燮曰,許遞,前望單子入之,待下批,牌招察任。
承旨前望單子入之,徐有素落點。
以兼司書洪學淵,說書李穆淵,兼說書趙容和牌不進罷職傳旨,傳于尹命圭曰,只推。
尹命圭啓曰,春坊上下番俱空,事甚未安。兼司書洪學淵,說書李穆淵,兼說書趙容和,旣有只推之命,一體牌招,推移入直,何如?傳曰,允。
趙奎昇啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于趙奎昇曰,推考傳旨捧入。
以兼司書洪學淵,說書李穆淵,兼說書趙容和牌不進罷職傳旨,傳于尹命圭曰,只推。
以祈雨祭獻官以下別單,傳于尹命圭曰,獻官同副承旨尹命圭,左承旨趙琮鎭,右承旨洪羲祖,各兒馬一匹賜給,大祝副司果洪永觀·韓弘敎·徐左輔,各上弦弓一張賜給,其餘諸執事,各不粧弓一張賜給。
以江華留守申絢狀啓,客舍甓大廳畢役事,傳于尹命圭曰,留守內下大豹皮一令賜給,經歷內下大鹿皮一令賜給,其餘看役牌將等,令該曹考例稟處。
趙奎昇,以義禁府言啓曰,時囚罪人徐世輔,告身盡行追奪,徒三年定配,照律公事判付內依允事,命下矣。徐世輔告身盡行追奪,黃海道黃崗縣敬天驛徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人徐京輔,照律公事判付內,通編所載,卽指尋常偸斫之不能摘發也,至於此囚段,朝家特不忍以渠所故犯疑之耳,其不謹不敬,無狀無嚴,豈可但以不能摘發,擬以平常之律乎,絶島不限年定配,以懲來後爲寢官而不謹不敬無狀無嚴者事,命下矣。徐京輔全羅道珍島郡金甲島,不限年定配,而以判付內辭意具罪目,依例發遣府羅將,押送配所,何如?傳曰,允。
又以義禁府言啓曰,前戶曹判書金履陽,廣州留守金在昌,竝施門黜之典事承傳啓下矣。金履陽·金在昌,竝門外黜送之意,敢啓。傳曰,知道。
又以刑曹言啓曰,傳曰,今番木根事,實是無前之變怪,予心之驚悚慙懼,若無復拜仙寢之顔,寧欲無言,該陵官雖已處分,大抵此事之至於此境,蓋由於戶曹之請得,而不能大加審愼,以致差人之雜亂無嚴而莫之禁,處事之乖當,慮患之不周,烏可免譴罰?至於今番行査之留守,卽是去秋今春奉審之人,奉審之時,果無所見,摘奸之後,始乃覺得乎?不誠甚矣。前戶曹判書金履陽,廣州留守金在昌,竝施門黜之典,陵司屢報,而裒如充耳,亦獨何心?當該禮判,捧現告亦施刋削之典,所謂戶曹差人之被囚者,令秋堂嚴覈其徒黨,情犯重者竝嚴刑,絶島限己身充軍,輕者竝嚴刑遠配,陵官旣重勘矣,此輩亦豈可無警?本陵行首守僕及守護軍頭目,竝嚴刑遠配,以爲懲勵之地事,命下矣。謹依傳敎,在囚諸漢,嚴加盤覈,則其中李仁得,以戶曹木手邊首,造謀設計,皆出其手,延公汝·孫繼成,以戶曹差人,符同仁得,同謀濫斫之罪,竝以首犯,箇箇遲晩,李寅恒·梁階,俱以江上饒居之民,信聽公汝輩慫慂之說,辦給物力,戶曹計士李鎭淳,書吏趙完植,風落木烙印之際,不能審愼,無難濫烙之罪,亦爲遲晩矣。李仁得·延公汝·孫繼成·李寅恒·梁階·李鎭淳·趙完植等,各嚴刑一次後,仁得全羅道康津縣古今島,公汝薪智島,繼成興陽縣鹿島,竝絶島限己身充軍定配,寅恒平安道昌城府,梁階咸鏡道端川府,鎭淳全羅道和順縣,完植慶尙道興海郡,竝遠地定配所,卽爲押送,行首守僕及守護軍頭目,待捉來擧行之意,敢啓。傳曰,知道。
輔德朴岐壽疏曰,伏以,臣於直次,卽接家信,則臣母宿病,近因庚炎之孔酷,又添暑泄,委頓床笫,諸般症形,有加無減。臣聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職名,以便救護,仍治臣瀆擾之罪,以安私分焉,臣無任云云。省疏具悉。爾其勿辭救護。
上在昌德宮。停常參·經筵。
趙奎昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于徐耕輔曰,傳香承旨,馳詣宗廟·景慕宮,奉審摘奸以來。
徐有素啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,假注書韓兢人,時無職名,令該曹依例付軍職,冠帶常仕,何如?傳曰,允。
趙奎昇啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于趙奎昇曰,只推。
以兼司書洪學淵,說書李穆淵,兼說書趙容和再牌不進罷職傳旨,傳于徐耕輔曰,只推。
以兼輔德徐憙淳,弼善林翰鎭,兼弼善朴晦壽牌不進罷職傳旨,傳于徐耕輔曰,只推。
徐耕輔,以侍講院言啓曰,上番連日闕直,事甚未安。輔德朴岐壽受由,文學未差,兼文學林處鎭在外,兼輔德徐憙淳,弼善林翰鎭,兼弼善朴晦壽,旣有只推之命,竝更牌招,以爲推移入直,何如?傳曰,允。
備邊司薦望,以洪羲臣爲水原留守,徐能輔爲廣州留守。
徐耕輔啓曰,水原留守,當爲下批矣,政官卽爲牌招開政,何如?傳曰,允。
有政。吏批,行判書李羲甲牌不進,參判金箕殷進,參議尹豐烈未肅拜,右副承旨徐耕輔進。啓曰,行判書李羲甲牌招不進,參議尹豐烈未肅拜,小臣獨政未安,何以爲之?敢稟。傳曰,仍爲之。又啓曰,春坊闕員,今當差出,而擬望之人乏少,相避及外任竝擬,何如?傳曰,允。以徐淇修爲文學,金履喬爲判尹,李寅泰爲禮曹參議,鄭尙愚爲判義禁,金逌根爲同成均,金魯敬爲右副賓客,金來淳爲司僕主簿,閔靖顯爲掌樂主簿,李錫奎爲掌樂提調,李羲甲爲典醫監提調,李羲甲爲司圃提調,金逌根爲長興提調,水原留守單洪羲臣,廣州留守單徐能輔,華寧殿提調單洪羲臣。
兵批,兼判書金蓍根受由,參判沈能岳未肅拜,參議愼宜學病,參知李衡柱入直進,左副承旨徐有素進。副護軍洪羲祖·金炳朝·權志容,副司直朴容壽,副司正韓兢人,以上竝單付,摠理使單洪羲臣,守禦使單徐能輔。
吏批,再政。以金履載爲知春秋,金履平爲禁府都事,金在達爲平市主簿,趙學點爲獻陵參奉,趙思健爲黃海都事。
徐耕輔,以弘文館言啓曰,本館上番闕直,事甚未安。副應敎李憲球,校理李渭達,竝卽牌招,以爲推移入直之地,何如?傳曰,允。
徐有素,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兼兵曹判書金蓍根疏曰,伏以臣,近以暑熱所祟,頭部有數三處小癤,五六日之內,實無巾櫛趨走之望,本曹褒貶,不得磨勘,纔已頉稟,而第緣臣病狀之如此,致使應行之事,過期差退,非無已例之可據,而私心悚惶,難以自解,玆敢略入文字,仰瀆崇嚴。伏乞聖慈,俯垂鑑諒,特遞臣見帶本兵之任,以安微分,千萬幸甚,臣無任云云。答曰,省疏具悉。卿其勿辭,調理行公。
上在昌德宮。停常參·經筵。
藥房提調沈象奎,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
趙奎昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪起燮啓曰,左承旨趙琮鎭,今日不爲仕進,卽爲牌招,何如?傳曰,允。
徐有素啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
趙奎昇啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于趙奎昇曰,只推。
徐耕輔啓曰,卽伏見諸道今春夏等褒貶啓本,則京畿監司朴宗琦,守令無一人居下,殊無嚴明殿最之意,推考警責,何如?傳曰,允。
趙奎昇啓曰,卽伏見諸道春夏等褒貶啓本,則京畿水使朴孝晉,全羅左水使李完植,統制使李石求,邊將無一人居中居下,公淸水使趙台錫,黃海水使李圭德,邊將無一人居下,殊無嚴明殿最之意,竝推考警責,何如?傳曰,允。
以左承旨趙琮鎭牌不進罷職傳旨,傳于尹命圭曰,只推。
以吏曹參議尹豐烈牌不進罷職傳旨,傳于尹命圭曰,只推。
以副應敎李憲球,校理李渭達牌不進罷職傳旨,傳于徐耕輔曰,只推。
以兼輔德徐憙淳,弼善林翰鎭,兼弼善朴晦壽牌不進罷職傳旨,傳于徐耕輔曰,只推。
徐耕輔,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,本館上番闕直,事甚未安。副應敎李憲球,校理李渭達,旣有只推之命,校理南履懋,由限已過,與應敎金䥧,一體牌招,以爲推移入直之地,何如?傳曰,允。
又以侍講院言啓曰,上番闕直,已至多日,事甚未安。兼輔德徐憙淳,弼善林翰鎭,兼弼善朴晦壽,旣有只推之命,與新除授文學徐淇修一體牌招,以爲推移入直,何如?傳曰,允。
徐有素,以備邊司言啓曰,卽見全羅監司曺鳳振狀啓則以爲,道內還摠不敷,排巡無路,還餉留庫中,各穀一萬石,特許加分事,請令廟堂稟旨分付矣。時値農殷,巡還不繼,糴法雖嚴,民情當念,依狀請數爻,許令加分,何如?傳曰,允。
徐耕輔,以奎章閣言啓曰,本閣今乙酉年春夏等褒貶,當爲磨勘,而提學二員,直提學一員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今春夏等本館褒貶,當爲等第磨勘,而以領館事大提學不備,限內不得爲之之意,敢啓。傳曰,知道。
洪起燮,以吏曹言啓曰,今春夏等褒貶,當爲磨勘,而因本曹堂上有故,限內不得磨勘之意,敢啓。傳曰,知道。
又以議政府左議政意啓曰,今乙酉年春夏等褒貶,當爲等第,而臣以身病,限內不得磨勘之意,敢啓。傳曰,知道。
尹命圭,以戶曹言啓曰,本曹郞廳及所屬各司官員,今春夏等褒貶,當爲磨勘,而判書臣鄭晩錫有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今乙酉年春夏等褒貶,當爲等第,而判尹未差,限內不得磨勘之意,敢啓。傳曰,知道。
徐耕輔,以禮曹言啓曰,本曹今乙酉年春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今乙酉年春夏等褒貶,當爲磨勘,而有司堂上豐安君臣柳相祚在外,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今乙酉春夏等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而以堂上不備,限內不得爲之之意,敢啓。傳曰,知道。
徐有素,以都摠府言啓曰,本府郞廳及部將等,今乙酉年春夏等褒貶,當爲磨勘,而都摠管宋冕載有身病,限內不得設行之意,敢啓。傳曰,知道。
又以兵曹言啓曰,今乙酉年春夏等褒貶,當爲磨勘,而本曹判書臣金蓍根有身病,限內不得爲之之意,敢啓。傳曰,知道。
又以中樞府言啓曰,本府郞廳及醫員錄事等,今乙酉年春夏等褒貶,當爲等第,而領中樞府事臣金載瓚,判中樞府事臣韓用龜,臣金思穆,臣南公轍,臣林漢浩,俱有身病,判中樞府事臣李書九未肅拜,限內不得磨勘之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今乙酉年春夏等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今乙酉春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今乙酉年春夏等褒貶,當爲等第,而都提調臣韓用龜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今乙酉年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
趙奎昇,以義禁府言啓曰,今春夏等本府郞廳褒貶等第,當爲磨勘以入,而堂上不備,限內不得擧行之意,敢啓。傳曰,知道。
又以刑曹言啓曰,今春夏等褒貶,當爲磨勘,而判書宋冕載有身病,限內不得磨勘以入之意,敢啓。傳曰,知道。
尹命圭,以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以宣惠廳都提調意啓曰,本廳郞廳等今乙酉春夏等褒貶,當爲等第,而臣有故,限內不得磨勘之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深一寸六分。
趙奎昇啓曰,合辭許久闕啓,事甚未安。除在外未署俓外,未肅拜·呈告人員,竝卽牌招,何如?傳曰,允。
徐耕輔啓曰,行漢城判尹金履喬,除拜後過三日,不爲出肅,依定式推考警責,仍卽牌招察任,何如?傳曰,允。
趙奎昇啓曰,卽者,義禁府都事來言,時囚無得過三日滯囚,曾有定式矣。時囚罪人權膺祜·徐永淳等,當爲捧供,而判義禁鄭尙愚在外,同義禁李志淵·洪時濟·李錫祜,俱有身病,不得開坐云。同義禁李志淵·洪時濟·李錫祜,竝卽牌招,以爲開坐之地,何如?傳曰,允。
又啓曰,同義禁李志淵·洪時濟牌不進推考傳旨,今方捧入,而開坐命下之後,如是違牌,事甚未安。竝更牌招,以爲備員開坐之地,何如?傳曰,允。
又啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于趙奎昇曰,只推。
趙奎昇啓曰,同義禁李志淵·洪時濟再牌不進推考傳旨今方捧入,而開坐命下之後,如是違牌,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
以應敎金䥧,副應敎李憲球,校理李渭達·南履懋牌不進罷職傳旨,傳于徐耕輔曰,只推。
以兼輔德徐憙淳,弼善林翰鎭,兼弼善朴晦壽,文學徐淇修牌不進罷職傳旨,傳于徐耕輔曰,只推。
徐耕輔,以弘文館言啓曰,本館上番闕直,事甚未安。應敎金䥧,副應敎李憲球,校理南履懋·李渭達,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,上番闕直,已至多日,事甚未安。兼輔德徐憙淳,弼善林翰鎭,兼弼善朴晦壽,文學徐淇修,旣有只推之命,輔德朴岐壽,由限已過,一體牌招,以爲推移入直,何如?傳曰,允。
以應敎金䥧,副應敎李憲球,校理李渭達·南履懋牌不進罷職傳旨,傳于徐耕輔曰,只推。
以輔德朴岐壽,弼善林翰鎭,兼弼善朴晦壽,文學徐淇修牌不進罷職傳旨,傳于徐耕輔曰,只推。
徐有素,以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以刑曹言啓曰,獻陵行首守僕及守護軍頭目,待捉來擧行之意,前已草記蒙允矣。行首守僕金祿舜,守護軍頭目洪守泳等,各嚴刑一次後,祿舜平安道江界府,守泳咸鏡道鍾城府,竝遠地定配所,卽爲押送之意,敢啓。傳曰,知道。
上在昌德宮。停常參·經筵。
自辰時至人定,灑雨下雨,測雨器水深四寸一分。
趙奎昇啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明呈辭,監察茶時之意,敢啓。傳曰,知道。
徐有素啓曰,來二十一日,朝參日次矣,敢稟。傳曰,停。
徐耕輔啓曰,來二十一日,輪對日次矣,敢稟。傳曰,停。
趙奎昇啓曰,同義禁李志淵·洪時濟三牌不進推考傳旨,今方捧入,而開坐命下之後,連事違召,終不承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,同義禁李志淵·洪時濟牌不進推考傳旨,今方捧入,而開坐命下,已至經宿,終不承膺,萬萬未安,竝更牌招,以爲擧行之地,何如?傳曰,允。
徐有素,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
又以御營廳言啓曰,本廳哨官柳聖箕,受由下鄕,過限不來,爲先汰去之意,敢啓。傳曰,知道。
行水原留守洪羲臣疏曰,伏以臣,姿本憃愚,才又駑下,不足備數於器使之末,偏被兩聖朝簡擢之恩,歷剔內外,滾到崇顯,宣力旣蔑絲毫,居官秪自尸素,每一循省,惶愧交切,間者得蒙恩暇,病未反面,忽於此際,伏奉保釐新命,感戴殊恩,歷日靡措。第念華城一府,珠邱拱護之制,行宮整理之節,規劃井井,錙銖不遺,以至城池臺隍兵甲儲胥一卉一木之微,無非我寧考孝思攸曁,精義所注,則事體之綦重,規模之經遠,比三都尤有別焉,而其奈設置之歲月寢邈,城府之制度漸隳,廩庾焉朽乏,市閭焉凋殘,衆瘼日痼,莫可醫捄。此時此任,必授聰明幹諝望實俱著者,然後方議興擧百廢,申明舊制,庶不負先朝經始眷顧之至心盛德也明矣。噫,臣於此地,昔叨陪扈之班,近忝敦匠之役,某水某邱,觸處增愴,且況十數年內,猥以不肖之姿,又踵先臣之武,躬執灑掃之禮,粗伸瞻依之誠,則以公以私,豈不誠榮感萬萬,而今臣年衰病痼,風濕爲祟,痰癖作苦,沈淹床笫,周年于玆,以若癃憒之狀,顧何以稱塞其萬一乎哉?畢竟僨誤,可立而俟。毋寧早陳衷懇,幸獲蘄免,不至於重添辜負之罪,是臣區區之寸諒也。參前倚衡,承膺無路,玆敢猥入文字,仰瀆崇嚴。伏乞天地父母,察臣言之非出飾讓,念是職之不宜僥冒,亟遞臣新授職名,以重官方,以安私分,千萬幸甚,臣無任云云。答曰,省疏具悉。卿其勿辭察任。
廣州留守徐能輔疏曰,伏以臣於本月十四日,伏奉除旨,以臣爲資憲大夫廣州府留守兼南漢守禦使者,臣聞命驚惶,不知攸措。伏念臣,猥以無似,濫躋崇班,前後歷試,未效涓埃之報,夙宵兢業,常切淵氷之懼,今此居留之任,又何爲而及於臣身哉?噫,國家之建置四道,猶三輔於漢,兩京於宋,環護京闕則如拱極之勢,控轄關隘則有綰轂之形,其關係之重,顧何如,而矧玆南城,密邇畿甸,爲四道之最,羽翼禁旅,居五營之一,要害莫緊於京口,保障必先於晉陽,故儲峙糧餉,旣勤桑土之備,繕修城池,以壯金湯之固,此所以保釐之責,簡畀之重,自昔盛際,猶爲難愼,而挽近以來,凋弊日甚,軍伍虧缺而未見塡補,餉儲耗縮而有違備豫,疎虞之嘆,厥惟久矣。況今愆陽爲咎,晩霈違時,滿目汚萊,已判全歉,來頭接濟,茫無涯畔,雖使威望足以彈壓一方,才猷足以綜理庶務者當之,尙此却顧而逡巡,如臣疎迂,何嘗一毫彷彿,而苟然冒據乎?今若不量其力,不揆其才,惟以貪戀榮祿,爲姑息苟安之計,則其於僨國事而辱聖簡,何哉?臣之所大懼者,正在於此,若乃非分之愧,不稱之譏,有不敢煩瀆,而左右思量,承膺無路,略具短章,仰暴衷懇。伏乞聖慈,察臣言之非出飾讓,念重務之不可輕授,亟遞臣職,以幸公私焉,臣無任云云。答曰,省疏具悉。卿其勿辭察任。
應敎金䥧疏曰,伏以臣,頃從北還,猥暴愚衷,民隱塞瘼,略列數條,特紆睿鑑,爰命廟稟,就中贓倅,該府議當,而其已勘者,認別置爲三剩,甘蹈謬規之目,覬逭創犯之名,姦贓縱均,名實刺舛,竟取輕勘而止,固足痛惋,而至若末勘者,適遇暵旱之爲菑,混歸輕囚之疏放,臣歷覽古今贓囚之爲輕,未之或聞,雖宗祊有慶,雷雨旁霈,徒流咸宥,而贓汚不與焉,故在前憫旱,或有混放,輒自下啓稟,仰請還勘,臣於今日,謂亦宜然,仄聽數旬,寂爾無聞。嗚呼,民惟邦本,貪寔敗類,三細不宥,姦宄爲首,本實先蹷,其何能國。臣之寤言慨嘆者此也。儻謂臣言之無足采也,臣雖無似,任叨銜命,職列邇班,豈宜不詢虛實,逕視弁髦也,且臣豈肯甘心於一弁哉?竊恐王綱由是而益隳,民志由是而益渝,而北徼人庶,尤當解體,臣若鎖屑是恥,瀆撓爲懼,不思提徹於黈纊之下,則噤默之罪,顧難自解。玆敢不避猥越,仰陳崇嚴。伏乞亟下有司,茂山前前府使趙晉錫,還囚覈實,勘以當律,俾邦憲無替,民聽不濫焉,臣無任云云。省疏具悉。所請依施。
文學徐淇修疏曰,伏以臣卽一聖世再造之物耳。早掇科第,冒廁淸班,匪分之烖,小器易溢,冥瓋之步,深窞莫逃,抆血咋指,懺悔弸中,粒焉而噎,夢焉而噩,忽忽焉而心口相語,自分畢餘生於戴盆之下者,汔至二十年于玆,不但臣之自知,人之知臣,孰謂臣之得有今日哉?噫,歷敍一身之終始,方寸抑塞,淚隨言逬,臣之之死而得生者,凡幾遭矣。三月繫獄,公車日積,戴千古史臣之極罪,貽淸朝士夫之深羞,刀鋸鼎鑊,朝夕是俟,而屈惠文之議,從惟輕之典,一縷危喘,生出犴狴,臣之之死而生者一也。五載囚山,魑魅是禦,而鳳綸再宣,鷄竿許坐,霧露殘骸,歸伏故邱,臣之之死而生者二也。旣拯拔矣,又抆拭之,先之以敍滌,申之以甄錄,已僇之身名復全,旣覆之門戶重完,此又臣一門百口之之死而生者三也。顧何異起九原之骨而肉之而衣冠之也?詩云欲報之德,昊天罔極,臣之謂也。臣之遭罹顚末,天鑑在上,今不敢張皇陳辨,以犯瀆撓之罪,而惟是區區衷情之煩酲冤憫結轖而不可解者,亦何忍徒懷嚴畏,終自外於慈覆之下也?蓋日記與史草藉曰,隱現各殊,體裁逈別,然其一字半句,莫敢容議於旣成之後則等耳。臣於是時,職是上番,史與日記,俱有分掌,纂修紀載,非所與聞,且況伊日筵本,謄諸邸報,上經乙覽,下頒中外,縱令臣不避越俎,妄欲增損一字,誠亦無奈何耳。迺以自己不干之事,强作無益有害之擧,以自誤而誤人,此人情之所必無者,臣雖喪性,汚不出此,故斥臣以圖改史草者固爽矣,而恕臣者諉以日記輕於史草,亦非其實也。豈可以歲月之稍久,臣焉敢曼辭支飾哉?臣罪臣自知之,方其私書之抵臣也,全昧古人參緘之戒,率爾質問,職由無妄,輾轉傳訛,遂陷大過,至今追惟,駭汗浹背,以此罪臣,臣亦何辭?史草固自如也,日記亦自如也,而不料杯中之影,飜作叢身之鏑,涓滴之微,卒激滅頂之浪,負塗載車,疑謗沸溢,臣不能家寘一喙,以暴覆盆之情實,又不能自刳其腹,以明夙夕之心跡,如蒙不潔,如薦棘茨,生無以抗顔而對人,死無以瞑目而入地,此則臣之命也。嗚呼,尙誰怨尤?臣嘗見明臣陳情之疏有曰,與其全臣之軀命,不若全身之名檢,全身之軀命,臣之得生,在一身一家,而全臣之名檢,臣之得生,在天下後世,臣每讀之至此,掩卷而長喟,竊有感於斯言之先獲也,今臣之蒙被厚渥,固已河海莫量,然殿下所以再造臣者,再造臣之一身一家耳,若其霑體塗足,十年而猶有遺臭者,非一朝恩波之所可薰沐也。臣雖欲憑恃寵靈,厭然祗承於器使之末,其於四方之嗤點何,百世之公議何?中間外赴,義係往役,前後臺職,跡値遠滯,一疏鳴籲,亦復路阻,杜門恧蹙,顧影自悼,千萬不自意,春坊新命,又降此際,臣誠惝恍踧踖,靡所容措,不知聖上,奚取於負釁之賤,而有此誤恩之荐加也。微官漫職,尙云玷汚,況可以仰首伸眉,挾冊出入於講肆之列乎?臣以眇末,猥承知顧,冒叨邇列,亦旣多年,今於逖違軒陛之餘,戀慕微忱,寤寐如丹,而株守有定,短垣難踰,牌召儼臨,九閽愈邈,綾被之榮,若隔前生,文石之步,便成鐵限,臣情到此,吁亦慼矣,敢陳瀝血之章,仰瀆聽卑之天。伏乞下臣司敗,公同審覈,誠有一毫干涉,亟加邦憲,以爲掌國史辜負者之戒,如其不然,則亦許退伏田廬,省愆念咎,少圖黥劓之補,庶幾桑楡之收,則臣之生年死日,無往非上天曲成之竗用矣,惟聖明哀矜而垂察焉,臣無任云云。省疏具悉。洞燭也故甄用,又何引焉?爾其勿辭察職。
上在昌德宮。停常參·經筵。
大殿誕日,大殿,內閣·政院·玉堂,單子問安。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。大殿,朝廷二品以上·六曹堂上,單子問安。答曰,知道。中宮殿·世子宮,口傳問安。答曰,知道。
趙奎昇啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明呈辭,監察茶時之意,敢啓。傳曰,知道。
洪起燮啓曰,左承旨趙琮鎭,今日不爲仕進,卽爲牌招,何如?傳曰,允。
徐耕輔,以禮曹言啓曰,今六月十八日,大殿誕日,諸道所封賀箋中,龍川府使尹守任,雖非應封官,以別軍職封箋矣,一體看審捧入之意,敢啓。傳曰,知道。
又以禮曹言啓曰,卽接宗廟署所報,則去夜之雨,宗廟正殿西翼室後北苑階三間許頹圮云矣。正殿至近之地,有此頹圮之患,極爲驚悚,慰安祭,不卜日今二十日設行,而修改之節,待雨霽擇日擧行,何如?傳曰,允。
以左承旨趙琮鎭牌不進罷職傳旨,傳于洪起燮曰,只推。
尹命圭,以兵曹言啓曰,卽接西道參軍申在貞牒報,則訓鍊都監所授彰義門西邊第一城廊近處體城三間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門西邊第一城廊近處體城三間許頹圮處,令該軍門,卽速修築,把守軍兵,量宜定送事,自兵曹草記矣,今日爲始,砲手二十名,將校一人率領,改築間嚴加守直之意,敢啓。傳曰,知道。
上在昌德宮。停常參·經筵。
趙奎昇啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明呈辭,監察茶時之意,敢啓。傳曰,知道。
又啓曰,左副承旨徐有素,今日不爲仕進,卽爲牌招,何如?傳曰,允。
傳于徐耕輔曰,禮房承旨,馳詣宗廟,奉審摘奸以來。
徐耕輔啓曰,卽者,檢閱吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,吏曹郞廳來言,魯城縣監李時在,憲府則雖已署經,諫院則大司諫沈能稷呈辭,司諫沈能栻,獻納尹心圭在外,正言張敎根·黃浩民未署經,不得備員署經云,何以爲之,而大司諫沈能稷,卽爲牌招,何如?傳曰,一司除署經。
趙奎昇啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
以左副承旨徐有素牌不進罷職傳旨,傳于徐耕輔曰,只推。
徐耕輔,以弘文館言啓曰,本館上番闕直,事甚未安。應敎金䥧,校理李渭達·南履懋,竝卽牌招,以爲推移入直之地,何如?傳曰,允。
又以吏曹言啓曰,順康園守奉官鄭顯璞呈狀內,矣身素患痰癖之症,當此夏節,一倍添劇,時月之內,萬無起動供職之望云。宗簿寺直長李正耆呈狀內,矣身素患痰癖之症,當此換節之時,一倍添劇,時月之內,萬無起動供職之望云。其身病俱如是,則有難强令察任,竝改差,何如?傳曰,允。
檢閱吳致愚疏曰,伏以臣,卽接家信,臣之老母,宿病沈淹之中,陡添暑祟,溏泄頻作,食飮全却,積聚闖肆,種種形證,一倍凜綴,臣旣終鮮,詢醫檢藥,傍無看護,玆敢忙陳短籲,徑出禁扄。伏乞聖慈,俯垂鑑諒,遞臣見職,俾便救護,勘臣瀆撓,以昭法紀,不勝大願,臣無任云云。省疏具悉。爾其勿辭救護。
上在昌德宮。停常參·經筵。
自人定至二十一日開東,灑雨下雨,測雨器水深一分。
藥房都提調李相璜,提調沈象奎,副提調洪起燮啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮,口傳問安。答曰,知悉。
趙奎昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙奎昇啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
又啓曰,左副承旨徐有素,今日不爲仕進,卽爲牌招,何如?傳曰,允。
又啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
傳于趙奎昇曰,大臣·備局堂上,引見。
徐耕輔,以吏曹言啓曰,今日本曹褒貶坐起時,堂上不可不備員,而參議尹豐烈未肅拜,令政院牌招,以爲同參開坐之地,何如?傳曰,允。
以左副承旨徐有素牌不進罷職傳旨,傳于徐耕輔曰,只推。
以吏曹參議尹豐烈牌不進罷職傳旨,傳于徐耕輔曰,只推。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于趙奎昇曰,只推。
以應敎金䥧,校理李渭達·南履懋牌不進罷職傳旨,傳于徐耕輔曰,只推。
徐耕輔,以弘文館言啓曰,本館上番闕直,事甚未安。應敎金䥧,校理李渭達·南履懋,旣有只推之命,與副應敎李憲球,竝卽牌招,以爲推移入直之地,何如?傳曰,允。
又以吏曹言啓曰,本曹所屬宗簿寺司饔院官員等矣。今春夏等褒貶,當爲等第,而俱因提調有故,不得磨勘之意,敢啓。傳曰,知道。
趙奎昇,以都摠府言啓曰,副摠管許溟,以文臣朔試射試官,訓鍊院晝仕出去之意,敢啓。傳曰,知道。
義禁府啓目,茂山前前府使趙晉錫原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,寶城郡守徐永淳原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,全羅右水使權膺祜原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。
趙奎昇,以義禁府言啓曰,卽接月令醫員高在暐手本,則時囚罪人權膺祜,素患疝積之症,多日處濕之餘,時時衝上,種種昏倒,徐永淳輪行泄痢,又添暑感,度數頻數,頭疼苦劇,兩囚症形,實爲難保之慮云。罪人病勢如此,則一邊保放,一邊草記,曾有定式矣。權膺祜·徐永淳,竝姑保放之意,敢啓。傳曰,知道。
又以刑曹言啓曰,頃因成均館啓辭,力主悖論生員李完峻,神門拜辭生員鄭敬時,俱在外邑,發關該道,待捉來擧行之意,前已草記蒙允,而李完峻·鄭敬時等,自各該道,今纔押來矣。謹依昨年李明奎等處分,各嚴刑一次後,完峻咸鏡道洪原縣,敬時平安道熙川郡,竝勿限年遠地定配所,卽爲押送之意,敢啓。傳曰,知道。
行戶曹判書鄭晩錫疏曰,伏以臣於見職,決不可一日冒據,而淟涊盤礴,遽至八九朔之久者,豈有他哉?適際承乏之倖會,厚蒙寬假之聖恩,而蓋亦不量力不知止之甚矣。夫人臣之立朝仕宦,非惟榮其身而已,將以效忠於國也,而其所以效忠,亦非一,太上以道,其次以才,其下以力,外此則不足言矣。臣之庸陋短拙,於道不敢擬議,於才亦不近似,惟是筋力奔走,庶或可以一半分自效,而今臣年迫七旬,病嬰二豎,氣血枯涸,肢體萎弱,視聽昏聵,神精迷錯,俄頃間事爲,輒皆遺忘,房闥內運用,亦不便利,癃癈澌盡之醜態敗兆,無不畢具,秪以鬼符之未到,尙有縷息之苟延,而要不過朝暮人耳,此豈可筋力從事之時哉?古人所謂陳力就列,不能者止,政道臣今日境界也,雖在閑司漫職,猶合辭避而不敢當,況此度支之重任劇務,將何以擔夯剸理乎?凡厥百司之支調,萬貨之出納,條例絲棼,簿書雲委,豪忽失檢,百千流害,國計之贏詘,民生之休戚,莫不於是焉係,而顧乃使此衰耄賤品,形如枯木,心如死灰,不識頭尾,不辨東西,惟謹署紙尾,一如藍丞之爲。夫藍是小縣,縣有令長,爲其貳者,雖有不省,宜無甚害,而人且相訾嗸,豈以一國掌賦之任,而一任其若是瘝廢乎?是故自受任以來,無一牽補,有百毁劃,謗讟溢於朝野,罪戾積於邱山,我殿下日月之明,豈或有所遺照,而特以多年任使,不欲一朝黜退,姑且包容庇覆,不加之譴何耳。臣若妄自憑恃,睅然頑頓,不忘棧豆之戀,全昧鍾漏之戒,從他笑罵,壞了廉隅,便作貪冒之老饕,則其玷汚名器,貽羞朝紳,又必有不可勝言矣。且禮經曰,七十致政,誠以其筋力旣頹,不能勝職任之勞,而亦所以定禮制節人心,爲萬世垂範者也。然則臣之區區至懇,非故爲占便,亦非敢爲知足,亶由旣朽之木,不可復榮,莫嚴之防,不可踰越,實有所千萬不得已而然也。倘蒙聖慈,俯察衷懇,特命亟遞職名,仍許永辭朝籍,俾得歸依先隴,畢此餘生,則此非但臣至願大榮,抑亦有光於大聖人九經制治四維範俗之盛德大業也。臣無任云云。答曰,省疏具悉。卿之精力尙强,重任豈可輕遞?勿辭行公。
乙酉六月二十日卯時,上御熙政堂。藥房入診,大臣·備局堂上引見入侍時,都提調李相璜,提調沈象奎,副提調洪起燮,直提學趙鍾永,假注書姜時永,記注官全允淡·金景濂,右承旨趙奎昇,假注書韓兢人,事變假注書金建喆,行吏曹判書李羲甲,漢城判尹金履喬,左參贊金魯敬,行護軍申鴻周·朴周壽·柳相亮·白東薳,修撰李嘉愚,以次進伏。醫官李惟鐸·金殷相·安橚,進伏楹外訖。相璜曰,今番得雨雖晩,已移之畓秧,將移之田種,庶有勃興蘇醒之望,實爲幸甚。此時聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,各殿宮氣候一樣矣。相璜曰,醫官今已待令矣。使之入診,何如?上曰,診候,可也。惟鐸等以次診候訖,退伏奏曰,脈候左右三部調均,而湯劑似不必議定矣。上可之。上曰,次對爲之。相璜曰,聞今年春夏等褒貶,六曹·漢城府,無一磨勘之處,此亦近日隷怠之一事,自政府參謁,而緣臣賤疾,不得開坐,則不能董率之罪,臣實爲首,而各該曹之竝皆闕坐,誠極未安。殿最大政也,若任其占便,惟意停廢,則是豈歲二考績之法意哉?實病實故外,不爲貶坐之諸曹及京兆長堂,竝從重推考。前或有似此之時,雖値限外,有因特敎,追後磨勘之例,故竝又仰達矣。上曰,依爲之。追後磨勘,可也。出擧條相璜曰,晩雨諐時,民事方殷,而受由上京守令,聞有多人,竝令該曹,催促下送,何如?上曰,依爲之。出擧條相璜曰,懷保民生之本,惟在於愼擇牧守而已。近日民生,雖値樂歲,無異倒懸,而況今亢旱之餘,得雨差晩,秋事憧憧,若無止屆,畿內·湖西之被旱最甚處,難保無仰貽朝家接濟之憂,雖外此不甚被災,稍可自資之處,亦不無畢竟移疾之慮。若於此時,芻牧之寄,又或不得其人,上而孤分憂之責,下而忽察隱之政,則民將何以自聊?見今諸道殿最,次第登徹,政期在卽,掌銓之臣,另須悉心對揚,無或拘於親疎之分,無甚牽於資格之間,惟人是擇,惟公惟一,然後民國之事,庶有依賴,不至板蕩。以此意預先申飭,俾有實效,何如?上曰,依爲之。出擧條相璜曰,行吏曹判書李羲甲,行上護軍李肇源·鄭尙愚,知事李勉昇,工曹判書金履載,行護軍金逌根,備堂還差,刑曹判書宋冕載,禮曹判書李錫奎,行護軍趙萬永,資歷聞望,俱合參聞廟謨,備堂差下,李羲甲·李勉昇,仍差有司,趙萬永亦令仍察舟司之任,何如?上曰,依爲之。出擧條相璜曰,禁·御兩營軍,今秋以後上番當次,在於京畿·湖西·關東·湖南,而京畿·湖西,今番雨澤,雖幸周洽,道內諸邑,槪多有久旱爲災之處,關東視兩道,未嘗無間,而間亦有災邑云矣。宿衛上番,關係雖重,徵發之擾,實所當念,在前如此之歲,亦多有筵稟,因特敎許停之例,今亦限周年停番,湖南事情,雖非三道之比,畢竟災道相資,難保無移疾之慮,亦令一體停番,何如?上曰,依爲之。出擧條上曰,事變注書,誰也?建喆曰,事變假注書,臣金建喆矣。上曰,大臣就座。相璜曰,臣之忝竊匪據,差過一兩月,居然當爲周歲矣。自臣冒膺之初,以千萬不敢當之實,備悉仰暴,而伊後數三筵對,亦有冒死縷縷繼陳衷懇者,一月二月,未蒙體諒,而臣之中間泯默,不敢更瀆,不但爲煩猥之爲悚而已。臣雖無狀,不敢以應文不誠之事,塵浼宸聽,意或在俯諒之中,且任使稍久,若臣本末長短之或有遺照者,庶亦畢燭無餘,然則斥退之命,謂當朝夕且下,退伏恭俟,以至於今,而日月逾久,處分未下,且無論賤私之惶愧抑鬱,民國之事,實見其轉無畔涯,臣本無才蔑能,雖應酬之微,無以得宜,多病少健,雖筋力之事,無以自效,此猶如此,況可擬議於密勿訏謨,康濟艱難之責乎?承乏備使,雖在庶官,猶爲苟且之政,又況調元贊化之重任乎?若留臣一日,則在臣身,積一日僨誤之罪,在國事,增一日泮渙之憂而已,豈不甚可悶而大可懼乎?早賜斥退,無至公私狼狽,是臣血祝,而鼎席之不備久矣。雖古人之才且賢者,猶以獨任爲難,況如臣遇事昧方,觸處憒憒者乎?前瞻而無仰成之宿德,傍視而無共貞之賢僚,如瞽者無相,塡冥行,罔知所屆。今日朝廷,果成何許貌樣,卽命枚卜賢德,備員視事,使世道民生,有所恃賴,則誠萬萬幸甚,此非臣一人之言,卽朝野群情之所同然者,遄降明命,無致久曠,此又臣區區之望也。上曰,大臣就座。象奎曰,進上臘劑,今當磨鍊,而嘉順宮進上,自今年似當停減,敢此仰達矣。上曰,唯。奎昇曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深二寸一分。
趙奎昇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,左副承旨徐有素,同副承旨尹命圭,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,兪理煥·李光正落點。
趙奎昇啓曰,卽者,修撰李嘉愚,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以應敎金䥧,副應敎李憲球,校理李渭達·南履懋牌不進罷職傳旨,傳于趙奎昇曰,只推。
趙奎昇啓曰,副校理金正喜內閣直,林處鎭在外,修撰李嘉愚受由,玉堂上下番俱空,事甚未安。應敎金䥧,副應敎李憲球,校理李渭達·南履懋,修撰李同淳,副修撰金大坤·朴英載,竝卽牌招,以爲推移入直之地,何如?傳曰,允。
李光正啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于李光正曰,只推。
以左副承旨兪理煥牌不進罷職傳旨,傳于趙奎昇曰,只推。
趙奎昇,以吏曹言啓曰,左議政李相璜所啓,晩雨愆時,民事方殷,而受由上京守令,聞有多人,竝令該曹催促下送事,允下矣。自臣曹催促,則綾州牧使徐興輔,順天府使金鼎均,長興府使申從鎬,高城郡守安廷喜,順安縣令李祖植,咸平縣監李基華,安峽縣監洪羲人,俱以爲當日下去,錦山郡守鄭性愚,受由下去於京畿楊州地,昌平縣令李玄五,受由下去於楊根地,開寧縣監韓成履,受由下去於廣州地云。故以卽速下送之意,發關知委於各該道守臣處,而扶安縣監金盛淵沃溝縣監尹錫永,親病猝重,無以下去,慶州府尹金基常,定平府使李玄謙,身病猝重,不得下去云。扶安縣監金盛淵,沃溝縣監尹錫永,則其親病如此,則有難强令還官,竝依例改差,慶州府尹金基常,定平府使李玄謙,則雖未知其身病之如何,而促敎之下,不卽下去者,揆以事體,誠甚未安,竝罷黜,何如?傳曰,允。
李光正,以兵曹言啓曰,卽接西所衛將成有敏牒報,則集成門北邊內宮墻三間許,因雨頹圮云。爲先金虎門入直軍十五名除出,限修築間嚴加守直,而待開門,令紫門監,以杻杷子及長木,堅實圍排之意,敢啓。傳曰,知道。
又以兵曹言啓曰,今六月二十一日,武臣賓廳講書時,部將李羲命,通鑑第二卷不通,依定式推考警責,何如?傳曰,允。
又以兵曹言啓曰,今六月十七日,武臣堂上祿試射,以後日退行事,草記蒙允矣。今二十二日設行,而試官望備擬以入之意,敢啓。傳曰,知道。
又以禁衛營言啓曰,因大臣擧條,禁御兩營鄕軍,今秋爲始,限周年停番事,允下矣。本營今七月當京畿·江原道合四哨軍兵,已爲上來,依例點立,自今乙酉九月,至丙戌八月,合六當停番,竝資保收布上送之意,江原·全羅兩道監兵使處,預爲知委,何如?傳曰,允。
又以御營廳言啓曰,因大臣擧條,禁御兩營鄕軍,自今秋爲始,限周年停番事,允下矣。本廳今七月當公淸右道四哨軍兵,已爲上來,依例點立,自今乙酉九月,至丙戌八月,合六當停番,竝資保收布上送之意,公淸·江原·京畿三道監兵使處,預爲知會,何如?傳曰,允。
趙奎昇,以工曹言啓曰,本曹郞廳,今乙酉年春夏等褒貶,及屬司掌苑署官員,今乙酉年春夏等褒貶,合二度磨勘以入,而屬司中尙衣院·繕工監·造紙署·瓦署·典涓司官員,今乙酉年春夏等褒貶,因各該司提調有故,限內不得磨勘,而去甲申年秋冬等褒貶,亦因本曹堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
修撰李嘉愚疏曰,伏以臣,卽接家信,臣母宿病,忽添暑症,泄痢交作,氣息危綴,病中思臣,促令歸視,擅離直次,義所不敢,而方寸煎熬,按住不得,玆敢忙陳短籲,徑出禁門。伏乞聖明,亟遞臣職,俾便救護,重勘臣罪,以肅王綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房都提調李相璜,提調沈象奎,副提調洪起燮啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮,口傳問安。答曰,知悉。
李光正啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙奎昇啓曰,左副承旨兪理煥,今日不爲仕進,卽爲牌招,何如?傳曰,允。
李光正啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
趙奎昇啓曰,檢閱吳致愚,由限已過,卽爲牌招入直,何如?傳曰,允。
以應敎金䥧,副應敎李憲球,校理李渭達·南履懋,修撰李同淳,副修撰金大坤·朴英載牌不進罷職傳旨,傳于趙奎昇曰,只推。
趙奎昇啓曰,玉堂上下番俱空,事甚未安。應敎金䥧,副應敎李憲球,校理李渭達·南履懋,修撰李同淳,副修撰金大坤·朴英載,旣有只推之命,竝更牌招,以爲推移入直之地,何如?傳曰,允。
又啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,行判書李羲甲進,參判金箕殷,參議尹豐烈牌不進,左副承旨兪理煥進。以趙亨基爲刑曹佐郞,金錫龍爲監察,李勉昇爲知經筵,金是瓚爲宗簿直長,朴基宏爲慶州府尹,李升德爲定平府使,鄭知容爲扶安縣監,李趾秀爲沃溝縣監,奉常副奉事單金耆升。
兵批,行判書金蓍根病,參判沈能岳病,參議愼宜學入直進,參知李衡柱病,同副承旨李光正進。副護軍尹命圭·徐有素,以上竝單付。
以吏曹參議尹豐烈牌不進罷職傳旨,傳于趙奎昇曰,只推。
兪理煥啓曰,大司憲宋穉圭,掌令李昌心在外,執義朴晦壽,掌令黃基文,持平李鏵·朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平李鏵·朴齊明牌不進罷職傳旨,傳于兪理煥曰,只推。
以應敎金䥧,副應敎李憲球,校理李渭達·南履懋,修撰李同淳,副修撰金大坤·朴英載牌不進罷職傳旨,傳于趙奎昇曰,只推。
趙奎昇,以戶曹言啓曰,本曹郞廳及所屬各司官員,今乙酉春夏等褒貶,依前例磨勘以入,而軍資監·濟用監·內資寺·長興庫·司䆃寺·司圃署·平市署,因都提調·提調有故,不得磨勘。去甲申秋冬等褒貶時,軍資監·濟用監·內資寺·內贍寺·長興庫,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以禮曹言啓曰,各陵殿園墓·本曹郞廳·四學童蒙敎官·通禮院·禮賓寺·圖畫署官員等,今乙酉年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·典牲署東·西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
李光正,以刑曹言啓曰,今二十二日本曹褒貶時,屬司典獄署官員等,今春夏等褒貶,本曹參議,例與刑房承旨,同爲磨勘,該房承旨未肅拜,不得磨勘以入之意,敢啓。傳曰,知道。
又以宣惠廳都提調意啓曰,本廳郞廳等,今乙酉春夏等褒貶,等第磨勘以入,而自辛巳秋冬等,至甲申秋冬等褒貶,今已過時,郞廳亦多遞易,依前例不得磨勘之意,敢啓。傳曰,知道。
又以訓鍊都監言啓曰,因兵曹草記,集成門北邊內宮墻三間許頹圮處,金虎門入直軍十五名除出,將校一人率領,限改築間嚴加守直之意,敢啓。傳曰,知道。
上在昌德宮。停常參·經筵。
李光正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪理煥啓曰,合辭許久闕啓,事甚未安。除在外未署經陳疏外,呈告人員,竝卽牌招,何如?傳曰,允。
李光正啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
趙奎昇啓曰,假注書姜時永,身病猝重,勢難察任,今姑改差,何如?傳曰,允。
又啓曰,玉堂上下番俱空,事甚未安。應敎金䥧,副應敎李憲球,校理李渭達·南履懋,修撰李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
兪理煥啓曰,卽者,義禁府都事來言,時囚罪人趙晉錫,保放罪人權膺祜·徐永淳,當爲議處,而判義禁鄭尙愚,同義禁李錫祜在外,同義禁李志淵·洪時濟,俱有身病,不得備員開坐云,何以爲之,而同義禁李志淵·洪時濟,竝卽牌招,何如?傳曰,允。在外堂上竝許遞,前望單子入之,待下批,牌招察任。
金吾堂上前望單子入之,判義禁李羲甲,同義禁朴周壽落點。
兪理煥啓曰,判義禁李羲甲,同義禁李志淵·洪時濟牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
姜時永改差,代以李莊緖爲假注書。
兪理煥啓曰,大司憲宋穉圭,掌令李昌心在外,執義朴晦壽,掌令黃基文,持平朴齊明牌不進,持平李鏵疏批未下,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平朴齊明牌不進罷職傳旨,傳于兪理煥曰,只推。
以應敎金䥧,副應敎李憲球,校理李渭達·南履懋,修撰李同淳,副修撰金大坤·朴英載牌不進罷職傳旨,傳于趙奎昇曰,只推。
趙奎昇,以吏曹言啓曰,今此穆陵忌辰祭典祀官兼大祝,前都事沈啓錫塡差,而時無職名,令該曹口傳付軍職,何如?傳曰,允。
李光正,以都摠府言啓曰,副摠管許溟,以御營中軍,軍兵等中日試射放事,南小營晝仕出去之意,敢啓。傳曰,知道。
左尹吳翰源疏曰,伏以臣,災歲裕民之政,條件甚備,禁釀亦條件中一事耳。漢文帝詔書曰,爲酒醪以糜穀者多歟,蓋酒醪糜穀,自古己有此患,而近歲狃於屢豐,酣飮成俗,就以都下言之,帘燈接屋而相望,酗呶塞路而難行,大釀一月所費,多至百餘甕,小者猶三四十甕,每甕用米一石,則大釀十家,大抵月費千石,通計城內外及八江上下一月酒米,不知爲幾萬石,外方營邑,可推而知,此禁一行,其爲生財捄急之方,豈曰小補焉哉?向來大僚論奏,申明舊典,臣無庸更事贅陳,而己甲已例,亦不無合商量處,伊時通衢大釀,固不敢冒禁自恣,而僻巷窮戶,無論班民,往往有甁缸潛賣者,於是乎設爲收贖之令,搜索四出,逐一徵鍰,所納錢物,盡賞捉來之吏隷,吏隷之自作貨藪,無伏不摘,誠見其勇於趨令,而禁釀本所以救民也,顚連頷顑之歲,此錢悉出於民間膏血,專爲吏隷輩哺啜之費,無補公私,徒傷事面,又從以緣法生奸,虛實相蒙,每以升斗小釀,備數塞責,贖旣難辦,曠日瘐囚,無救其餓瘠,而至於豪饒大釀,贏利本厚,周旋有資,一邊納贖,一邊開賣,刑不加身,而所得優於所失,亦何憚而不爲哉?皆贖錢使之然也。臣愚竊以爲,禁釀實是大政,收贖恐非美事,潛賣現發之後,不擇班民,一以法從事,箠楚流配,明立科條,信如金石,無所闊狹,使愚民,咸知罪犯之不可以錢財圖免,則法意尊嚴,自可以漸見成效矣。且酒之爲味,非麴不成,故坊市以造麴爲業者,無非大賈,亦宜前期出令,嚴加禁飭,使造麴者,與潛釀同罰,則米與麥,俱有餘資,而民雖欲潛釀,便同無麪之不托,所謂先塞其源也。此則有司之事,而惟贖錢一款,施之己甲,終涉末弊,伏願殿下,深留聖念,財擇便否,以盡令行禁止之美焉,臣無任云云。答曰,省疏具悉。所陳令廟堂稟處。
持平李鏵疏曰,伏以臣,本以嶺外寒素,學未通方,才不適用,晩遭盛際,倖忝科籍,分毫無當於世路,意望自絶於華貫,加以稟氣萎弱,疾病纏身,見昏神短,觸事冥擿,不足備數於淸朝任使之末,自顧循省,只切愧恧,乃者,栢府除旨,特下於千萬夢想之外,臣受命驚惶,罔知攸措,召牌之下,雖不得不章皇出肅,第念臣之人器不稱,旣如右陳,冒居臺銜,實踰涯分。又況臣貞痼之疾,當暑闖發,些少精力,捃拾不得,叫苦泮廁,奄奄莫振,以若病情,承膺無路。玆敢略具短章,仰暴衷懇。伏乞聖慈,察臣難强之狀,亟遞見職,以安私分焉。臣於乞免之章,不宜贅他,而區區愚見,敢此尾附焉。日者,獻寢樹木犯斫之變,尙今追惟,悚惋交積,此實擧國人心之所同然者也。伊時下敎之懇惻,處分之停當,夫孰不欽仰攢頌,而第臣愚見,竊伏謂其時卽擧慰安告由等祭,上以慰洋洋陟降之靈,於情似叶,於理恐當,而今已踰時,雖曰無及,抑未知禮家亦或有追行祀典之禮耶?伏望聖慈,勿以人癈言,俯詢該曹,使情禮無憾焉。臣跧伏遐鄕,曾聞壬申春西亂之說,則其時凜凜危急之狀,不可勝喩,一時中外諸將士,或以公戰,或以私義,或以方略遙授,或以威望坐鎭,不月而凱還,使賊不敢過安州營一步者,此無非聖上威靈之所曁,而亦不爲無助於諸將士奮忠效義之功也。然而論功行賞之典,因仍不擧,使夫爲人臣者,將無以勸其忠義,其爲朝家之闕典,豈小小也哉?說者謂,旣已過時,恐不必追議云,而此則有不然者,在昔壬辰平倭之功,始錄於十三年之後,至今昭載於麟閣文字,至於平汝立,平夢鶴錄勳之事,俱在於年久之後,則揆以古事,亦不爲無援也。伏願聖上,俯詢群下,卽擧壬申赴難諸將士褒賞之典,一以爲酬功,一以爲勸忠,聿追古聖王懋懋之典,用答一國人泄泄之情焉,臣無任云云。傳曰,祀典何等至重?況告由事體,尤何等謹嚴,則今其爲說,妄率屑越極矣。持平李鏵罷職,原疏還給。
上在昌德宮。停常參·經筵。
兪理煥啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
李光正啓曰,卽伏見平安監司朴宗薰今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
備忘記,水原留守洪羲臣下直,長弓一張,長箭一部,賜給。
傳于李光正曰,水原留守留待。
傳于李光正曰,水原留守入侍。
傳于趙奎昇曰,檢校直閣李光文,馳詣健陵,奉審摘奸,仍詣顯隆園華寧殿,一體奉審以來。
趙奎昇啓曰,玉堂上下番俱空,事甚未安。應敎金䥧,副應敎李憲球,校理李渭達·南履懋,修撰李同淳,副修撰金大坤·朴英載,旣有只推之命,副校理林處鎭,自鄕上來云,修撰李嘉愚,由限已過,竝卽牌招,以爲推移入直,何如?傳曰,允。
李莊緖在外,代以黃爲假注書。
兪理煥啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,李東迪落點。
兪理煥啓曰,判義禁李羲甲,同義禁李志淵再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于兪理煥曰,判義禁前望單子入之。
判義禁前望單子入之,金蓍根落點。
兪理煥啓曰,同義禁李志淵牌不進推考傳旨,今方捧入,而開坐命下之後,如是違牌,事甚未安。與新除授判義禁金蓍根,一體牌招,以爲開坐之地,何如?傳曰,允。
又啓曰,判義禁金蓍根牌不進推考傳旨及同義禁李志淵再牌不進推考傳旨,今方捧入,而開坐命下之後,如是違牌,事甚未安。判義禁金蓍根,更爲牌招,同義禁李志淵,所當更請牌招,而係是一日三牌,何以爲之?敢稟。傳曰,允。更爲牌招。
又啓曰,大司憲宋穉圭,掌令李昌心,持平李東迪在外,執義朴晦壽,掌令黃基文,持平朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平朴齊明牌不進罷職傳旨,傳于兪理煥曰,只推。
黃在外,代以徐有贊爲假注書。
禮曹來八月初八日,行景慕宮秋享大祭親祭,取稟,奉敎恭依。
以應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于趙奎昇曰,只推。
兵曹口傳政事,護軍單李光文。
兵曹口傳政事,副司果單沈啓錫。
趙奎昇,以禮曹言啓曰,來八月內,行各祭,今當磨鍊,而四賢祠祭例,以八月中丁日設行矣。今年八月中丁在十三日,與貞陵忌辰相値,依定式,以三丁日退行之意,敢啓。傳曰,知道。
李光正,以兵曹言啓曰,今六月二十四日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祜宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,今春等進上,弓箭看品在卽,而知弓品堂上朴基豐,呈辭在外,不得擧行云。改差,其代以在京無故人啓下之意,敢啓。傳曰,知道。
又以兵曹言啓曰,卽接西道參軍申在貞牒報,則訓鍊都監所授白岳山東邊第二城廊近處體城五間許頹圮云。爲先令繕工監,堅實圍排,分授軍門,急速修築。而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
行吏曹判書李羲甲疏曰,伏以臣卽伏奉除旨,以臣爲義禁府判事,召牌踵降,促臣承命而開坐,揆諸義分,何敢駕屨是俟?而第臣方帶賓客之任,胄筵出入之臣,刑獄事務,無得兼綰,公格卽然,王府有則,玆敢略構短章,援例仰陳。伏惟聖慈,特垂諒察,亟遞臣新授判金吾之任,不勝幸甚。臣無任云云。答曰,省疏具悉。所請依施。
敎水原留守洪羲臣書。王若曰,宋北門之鎖鑰,素稱雄府名都,周東京之保釐,必藉耆德宿望。迺眷三保重鎭,爰撤八座崇班。惟卿,早歲蜚英,亨衢坦步。承圭組之赫舄,故家遺風,自簪筆而翺翔,明廷吉士。立身平日,咸推以愷悌溫恭,受知兩朝,益見其老成忠厚。屢典下邑,群氓騰陽春之謠,特授西藩,一路播福星之頌。向日天官之委畀,克殫厥誠,邇來山城之居留,徒得君重。惟其望實之旣茂,年位倂高,所以中外之歷敭,夷險不擇。念玆華府之設置,實爲靑邱之關防。陸海倂輸,舟車都會之所,湖·嶺交綰,閭閻兼帀之鄕。天作高山,八達之形勝雄峙,地奉仙寢,四時之佳氣鬱蔥,錢穀甲兵,國家之緩急攸賴,城楪樓櫓,寧王之志事永垂。惟畿輔輔倚重之形,安危所係,故前後分司之任,職責尤隆。近因凋廢之多端,漸乖措置之本意。窮蔀之惠澤未究,誰盡撫摩之方?徹桑之戎備漸疎,每多因循之歎。念前功之伊濯,惕南顧而多憂。玆授卿以水原府留守·兼摠理使。卿其往愼乃司,祗服厥命。嗟先卿曾居是任,夙著勤勞,而今日克追前規,想切榮感。繭絲非保障之具,尹鐸之美政可觀,裘帶有坐鎭之才,羊祜之雅量宜勉。撫氓庶而繕財賦,一念宜盡懷綏,簡卒乘而治城池,百廢俱可修擧。位望自別,斯群議僉曰,諧哉,委寄特深,伊峻選豈徒然也?機務所在,自可稟裁。擧行制置有方,許令便宜從事。於戲。展也盤錯之屢試,往哉樽俎之折衝。瞻珠邱之密邇,益思追先而報今,鎭金湯之堅深,佇見控內而捍外,故玆敎示,想宜知悉。知製敎李同淳製進。
乙酉六月二十四日辰時,上御熙政堂。水原留守入侍時,同副承旨李光正,假注書韓兢人,記注官金景濂,記事官吳致愚,水原留守洪羲臣,以次進伏訖。上曰,水原留守進前奏職名,可也。羲臣進前奏職姓名。上曰,就座。仍命退,諸臣以次退出。
上在昌德宮。停常參·經筵。
藥房提調沈象奎,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
兪理煥啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李光正啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,廣州留守徐能輔下直,長弓一張,長箭一部,賜給。
傳于洪起燮曰,廣州留守留待。
傳于洪起燮曰,廣州留守入侍。
洪起燮啓曰,藥房提調·副提調持湯劑來待矣。傳曰,封入。
李光正啓曰,假注書徐有贊,時無職名,令該曹依例付軍職,冠帶常仕,何如?傳曰,允。
趙奎昇啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有只推之命,竝卽牌招,以爲推移入直之地,何如?傳曰,允。
兪理煥啓曰,判義禁金蓍根再牌不進,同義禁李志淵三牌不進推考傳旨,今方捧入,而開坐命下之後,一向違召,無意承膺,事體所在,誠極未安,竝所當更請牌招,而判義禁金蓍根,係是一日三牌,同義禁李志淵,係是一日四牌,何以爲之?敢稟。傳曰,更爲牌招。
又啓曰,判義禁金蓍根,同義禁李志淵牌不進推考傳旨,今方捧入,而開坐命下,已至經宿,一向違召,無意承膺,事體所在,誠極未安,竝更牌招,以爲開坐之地,何如?傳曰,允。
又啓曰,大司憲宋穉圭,掌令李昌心,持平李東迪在外,執義朴晦壽,掌令黃基文,持平朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平朴齊明牌不進罷職傳旨,傳于兪理煥曰,只推。
以應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于趙奎昇曰,只推。
以京畿監司朴宗琦狀啓,陽川縣令宋友淵,病淹鄕第,屢呈辭狀,不得已罷黜事,傳于趙奎昇曰,令該曹口傳差出,催促下送。
兵曹啓目粘連,觀此全羅右水使金相順狀啓,則臣營管下法聖僉使李德謙,卽臣表從兄,法當相避,令該曹照例施行亦爲白臥乎所,相避之法,在下當遞,法聖僉使李德謙,依法典改差,何如?判付啓依允。
趙奎昇,以吏曹言啓曰,奏御文字,何等審愼,而掌苑署褒貶啓本中,奉事金在敬,職銜誤以別提書啓。該署提調,當該磨勘堂上,竝推考,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則洪州牧使李憲圭,以衰或近弛爲目,茂朱府使朴宗恒,以可惜衰病爲目,襄陽府使權中敏,以宜屛邑子爲目,中和府使金鍵,以有甚疑怯爲目,杆城郡守金鎔,以嬖豈招謗爲目,价川郡守朴亮勳,以自視無欿,何畏强民爲目,郭山郡守李世茂,以觴當率禁,政其喚醒爲目,鎭川縣監金啓永,以宜戢校橫爲目,則俱宜置下考,而置諸中考,潭陽府使林昇運,以念玆桐鄕,恤彼蔀屋爲目,則宜置中考,而置諸上考,殊無嚴明殿最之意,四道道臣推考警責,洪州牧使李憲圭,茂州府使朴宗恒,襄陽府使權中敏,中和府使金鍵,杆城郡守金鎔,价川郡守朴亮勳,郭山郡守李世茂,鎭川縣監金啓永,竝罷黜,潭陽府使林昇運,中考施行,何如?傳曰,允。
又以禮曹言啓曰,來八月初八日行景慕宮秋享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來八月初八日,行景慕宮秋享大祭親行時,儀節今當磨鍊,而王世子亞獻之節,依例磨鍊乎?敢稟。傳曰,依例磨鍊。
李光正,以都摠府言啓曰,副摠管許溟,以御營中軍,新舊番軍兵等點考事,南小營晝仕及以騎兵點考事,外兵曹晝仕出去之意,敢啓。傳曰,知道。
又以兵曹言啓曰,來八月初七日,大駕詣景慕宮齋宿,初八日秋享大祭親行時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍三哨,訓將率領爲先廂,御營廳騎士二番,訓局步軍五哨,摠使率領爲後廂,御將率該廳標下軍及騎士一番,禁衛營鄕軍一哨留陣,禁軍三番爲之,餘軍留營置之,可也。
又以訓鍊都監言啓曰,本局分授都城白岳山東邊第二城廊近處體城五間許頹圮處,令該軍門卽速修築,把守軍兵量宜定送事,自兵曹草記矣。今日爲始,砲手二十名,將校一人率領,限改築間,嚴加守直之意,敢啓。傳曰,知道。
敎廣州留守徐能輔書。王若曰,表裏壯金湯之形,地近畿輔,安危藉鎖鑰之任,責重保釐。維其望實之俱隆,所以委寄之攸在。惟卿,錯節利器,喬木藎臣,正色立朝,百僚推剛方之譽,藉手事主,一心殫精白之誠。淸簡作持身之符,確有所守,貞固爲幹事之本,用無不宜。前後注意之特深,中外歷試之已久。授以海藩之方面,宣惠和於憩棠,邇來沁留之簡心,著威望於衛藿。聲績竝茂,遂八座之升資,夷險不撓,庶一節之益勉。顧玆左海巨鎭,最稱南漢舊城,扼湖嶺數百州,舟車爲管轄之所,距京師五十里,山川有拱護之形。樓櫓城池,趙晉陽之保障,規撫設置,宋西京之分司。庤甲兵而爲緩急之資,關防克壯,合守禦而置居留之任,地望尤隆。嗟巨營節制之方,必藉卿月之峻選,矧戎備解弛之日,誰任陰雨之預圖?玆授卿以廣州府留守·兼南漢守禦使,卿其寵命祗承,良圖克懋。簡卒乘而治財賦,德惠兼行,繕城堞而鎭要衝,威重自愛。籌畵合宜而藩圉增鞏,號令克明而壁壘改觀,凡厥機務之最要,自當徑稟,自餘政令之攸出,許從便宜。於戲,愼乃攸司,欽哉汝往,羊叔子之裘帶坐鎭,毋孤委毗之衷,趙淸獻之琴鶴自隨,宜勉簡直之譽,故玆敎示,想宜知悉。知製敎李同淳製進。
乙酉六月二十五日卯時,上御熙政堂。藥房入診,廣州留守同爲入侍時,提調沈象奎,副提調洪起燮,假注書韓兢人,記注官全允淡,記事官吳致愚,檢校待敎金正喜,廣州留守徐能輔,以次進伏,醫官李彦厚·金殷相,進伏楹外訖。象奎曰,三庚已盡,朝候乍涼,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。上命醫官入診。彦厚等以次診候訖,退伏奏曰,脈候左右三部調均矣。象奎曰,湯劑退與醫官當以淸暑之劑議定以入,似好矣。上曰,唯。仍敎曰,榻敎出去書之,可也。象奎曰,大殿·中宮殿人蔘粟米飮二錢重,自二十七日,限二貼煎入之意,敢此仰達矣。上可之。上命廣州留守進前奏職姓名。能輔進前奏職姓名訖。上命就座。上曰,宣諭有之乎?起燮曰,留守無異京職,故宣諭則本無矣。進御加味六和湯,自今日一貼式,限五貼煎入事。出榻敎上命廣州留守先退,能輔退出,又命退,諸臣以次退出。
上在昌德宮。停常參·經筵。
兪理煥啓曰,大司憲宋穉圭,掌令李昌心,持平李東迪在外,執義朴晦壽,掌令黃基文,持平朴齊明呈辭,監察茶時之意,敢啓。傳曰,知道。
趙奎昇啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有旣推之命,竝卽牌招,以爲推移入直之地,何如?傳曰,允。
洪起燮啓曰,藥房副提調持湯劑來待矣。傳曰,封入。
趙奎昇啓曰,卽者吏曹郞廳來言,定平府使李升德,憲府則雖已署經,諫院則司諫沈能栻,獻納尹心圭在外,正言張敎根·黃浩民未署經,只有大司諫沈能稷一人,無以備員署經云,何以爲之?敢稟。傳曰,一司除署經。
兪理煥啓曰,判義禁金蓍根,同義禁李志淵再牌不進推考傳旨,今方捧入,而開坐命下,已至經宿,一向違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,竝許遞,前望單子入之,待下批,牌招察任。
金吾堂上前望單子入之,判義禁鄭晩錫,同義禁李光文落點。
兪理煥啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安。同義禁李光文,奉命在外。判義禁更爲牌招,何如?傳曰,允。
傳于趙奎昇曰,有實故未肅拜春坊竝許遞,與未差之代,前望單子入之,待下批,牌招察任。
春坊前望單子入之,輔德徐憙淳,弼善安光直,兼文學徐左輔,司書韓弘敎,兼司書金鏴,說書李景在落點。
傳于趙奎昇曰,兼輔德有闕之代,前望單子入之。
吏曹口傳政事,以金邁淳爲陽川縣監。
以應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于趙奎昇曰,只推。
李光正,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以司僕寺一二提調意啓曰,濟州出來先運年例進上馬八匹,別御乘馬二十匹,山屯馬二百匹,合二百二十八匹內,一匹到中路故失,十九匹到中路病留,九匹到津頭逃逸,三匹到本寺病留除,實納馬一百九十六匹,禾毛色別單書入之意,敢啓。傳曰,知道。
又以禁衛營言啓曰,來七月當七番中部中司屬京畿三百二十六名及江原道七十九名,合四哨軍兵逢點實數四百五名,已爲點閱整齊,來七月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來七月八月兩朔,應立中部後司屬公淸右道四哨軍兵四百九名,今已逢點整齊矣。七月初一日與舊番右司軍兵替代,立番後,舊軍放送之意,敢啓。傳曰,知道。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
兪理煥啓曰,大司憲宋穉圭,掌令李昌心,持平李東迪在外,執義朴晦壽,掌令黃基文,持平朴齊明呈辭,監察茶時之意,敢啓。傳曰,知道。
趙奎昇啓曰,來初一日輪臺日次矣,敢稟。傳曰,停。
洪起燮啓曰,左承旨趙琮鎭,今日不爲仕進,卽爲牌招,何如?傳曰,許遞,前望單子入之。
承旨前望單子入之,韓義運落點。
洪起燮啓曰,藥房提調·副提調持人蔘粟米飮來待矣。傳曰,封入。
趙奎昇啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有只推之命,竝卽牌招,以爲推移入直之地,何如?傳曰,允。
洪起燮啓曰,新除授左承旨韓義運,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于洪起燮曰,吏刑換房。
兼輔德前望單子入之,洪起燮落點。
以輔德徐憙淳,弼善安光直,兼文學徐左輔,司書韓弘敎牌不進罷職傳旨,傳于趙奎昇曰,只推。
以兼司書金鏴,說書李景在牌不進罷職傳旨,傳于趙奎昇曰,只推。
韓義運啓曰,明日傳香,禮房承旨當爲齋宿,同副承旨李光正,卽爲牌招,何如?傳曰,允。
以同副承旨李光正牌不進罷職傳旨,傳于趙奎昇曰,許遞,前望單子入之,待下批,牌招察任。
承旨前望單子入之,朴岐壽落點。
以應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于趙奎昇曰,只推。
洪起燮,以吏曹言啓曰,今此宗廟秋享大祭堂上執禮前府使李海淸,大祝前縣監金盛淵,永寧殿秋享大祭,亞獻官前判書宋冕載,堂下執禮前郡守鄭鴻慶塡差,而時無職名,令該曹口傳付軍職,何如?傳曰,允。
又以吏曹言啓曰,公淸都事金聖灝,除拜過限未肅拜,依例改差,何如?傳曰,允。
又以承文院都提調意啓曰,同文彙考,每式年編輯續印,自是定式,而戊寅以後,因循延拖,未及校印,事大交隣文書,凡有考證之事,多有疑眩之端,故今春筵稟後,差出堂上,使之專意擧行,今始告完,彙類採輯,極其浩繁,隨卷添續,至爲十三編之多,而若其校閱監印之役,專委於象驛,則其在勸奬之政,不可無酬勞之道,且訖役後施賞,已有其例。校正監印驛官李光載·玄在明·李時復·韓相瑀·朴命浚·吳繼淳,竝施加資之典,何如?傳曰,允。
韓義運,以兵曹言啓曰,卽接西所衛將成有敏牒報,則集成門北邊內宮墻頹圮處,今已修築云,把守軍兵還爲入直之意,敢啓。傳曰,知道。
又以訓鍊都監言啓曰,因兵曹草記,集成門北邊內宮墻三間許頹圮處,今已畢築,把守軍兵還入直所,將校解送之意,敢啓。傳曰,知道。
上在昌德宮。停常參·經筵。
自人定至二十九日開東,灑雨下雨,測雨器水深三分。
兪理煥啓曰,大司憲宋穉圭,掌令李昌心,持平李東迪在外,執義朴晦壽,掌令黃基文,持平朴齊明呈辭,監察茶時之意,敢啓。傳曰,知道。
洪起燮啓曰,藥房提調·副提調持人蔘粟米飮來待矣。傳曰,封入。
傳于趙奎昇曰,傳香承旨馳詣懿陵,奉審摘奸以來。
韓義運啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有只推之命,竝卽牌招,以爲推移入直之地,何如?傳曰,允。
洪起燮啓曰,藥房提調·副提調持湯劑來待矣。傳曰,封入。
以右承旨朴岐壽牌不進罷職傳旨,傳于韓義運曰,只推。
韓義運啓曰,明日傳香,禮房承旨當爲齋宿,右承旨朴岐壽,卽爲牌招,何如?傳曰,允。
傳于兪理煥曰,奉審閣臣入侍。
趙奎昇啓曰,卽伏見慶尙監司趙寅永今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
兵曹口傳政事,大護軍宋冕載,副司果李海淸·鄭鴻慶·金盛淵,以上竝單付。
以右承旨朴岐壽牌不進罷職傳旨,傳于趙奎昇曰,只推。
以應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于趙奎昇曰,只推。
趙奎昇,以備邊司言啓曰,卽見公淸監司金學淳狀啓,則以爲本道穀簿,自來不敷,只以應分之數,實無排巡之路,道內還軍餉留庫條中,應加分外,限二千石,特許加分事,請令廟堂稟旨分付矣。餉留法意,固難闊狹,且此時儲穀之政,有不可不留意,而道啓所請旣以民情爲言,數爻亦不至過多,依狀請許施,何如?傳曰,允。
乙酉六月二十八日酉時,上御熙政堂。奉審閣臣入侍時,右副承旨兪理煥,假注書徐有贊,記事官金鍏·吳致愚,檢校直閣李光文,以次進伏訖。上曰,奉審無頉乎?光文進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,閣臣先退。又命退,承史以次退出。
上在昌德宮。停常參·經筵。
藥房都提調李相璜,提調沈象奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
兪理煥啓曰,大司憲宋穉圭,掌令李昌心,持平李東迪在外,執義朴晦壽,掌令黃基文,持平朴齊明呈辭,監察茶時之意,敢啓。傳曰,知道。
趙奎昇啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
韓義運啓曰,右承旨朴岐壽,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有只推之命,竝卽牌招,以爲推移入直之地,何如?傳曰,允。
洪起燮啓曰,藥房三提調持湯劑來待矣。傳曰,封入。
傳于趙奎昇曰,傳香承旨,馳詣宗廟·景慕宮,奉審摘奸以來。
有政。吏批,行判書李羲甲進,參判金箕殷,參議尹豐烈牌不進,左承旨韓義運進。以南履翼爲刑曹判書,柳相亮爲右尹,李奎鉉爲刑曹參議,李錫奎爲同春秋,徐志輔爲奉常僉正,楚珏爲引儀,承文著作單李廷憲,副正字單鄭顯璞·柳宜貞,宗簿直長金是鑽,獻陵直長趙雲象相換,故通德朴光昊贈吏參例兼,故僉知朴聖俊贈吏議例兼,以上慶州府尹朴基宏兩代追贈。
兵批,兼判書金蓍根病,參判沈能岳病,參議愼宜學病,參知李衡柱入直進,右副承旨兪理煥進。護軍洪時濟,副護軍趙琮鎭·李光正·李魯秉,副司直林翰鎭,副司正李穆淵·徐有贊,以上竝單付。
吏批,再政。左尹單柳相亮,右尹單吳翰源,知春秋單李錫奎。
以右承旨朴岐壽牌不進罷職傳旨,傳于韓義運曰,只推。
以吏曹參議尹豐烈牌不進罷職傳旨,傳于韓義運曰,只推。
以應敎金䥧,副應敎李憲球,校理李渭達,修撰李同淳·李嘉愚,副修撰金大坤·朴英載牌不進罷職傳旨,傳于韓義運曰,只推。
兪理煥啓曰,卽伏見慶尙左水使柳相穆,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
趙奎昇,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月朔試射,依定式停止之意,敢啓。傳曰,知道。
又以訓鍊都監言啓曰,本局別將尹相重,身病甚重,勢難察任,改差,何如?傳曰,允。
又以禁衛營言啓曰,本營哨官徐仁爀,身病猝重,勢難察任,改差,何如?傳曰,允。
乙酉六月二十九日辰時,上御熙政堂。藥房入診入侍時,都提調李相璜,提調沈象奎,副提調洪起燮,假注書韓兢人,記事官金鍏·吳致愚,檢校待敎金正喜,以次進伏,醫官李惟鐸·李彦厚·金殷相,以次進伏楹外訖。相璜曰,近日日氣調適,昨雨甚好,此時聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,各殿宮氣候一樣矣。因命醫官入診。惟鐸等以次診候,退伏奏曰,脈候左右三部調均矣。相璜曰,湯劑今已準滿五貼,不必更爲議定矣。上曰,今日準入乎?相璜曰,然矣。相璜曰,提調則湯劑姑未封入,故未及登筵矣。相璜曰,詞訟劇地,曠務可悶,法司堂上受由在外及呈告人竝許遞,與未差之代,令政院政官牌招,開政差出,何如?上曰,依爲之。出擧條相璜曰,向筵陳懇,不啻屢屢,而臣自少善病,渴症眩症,最是貞疾,小有費心勞神之事,輒復添劇,方其劇時,雖家間常事,猶不能照檢,如此而安敢望擔荷許多幾務乎?且鼎席不備,亦已久矣,雖以陳平之才且賢,漢高祖猶曰,難獨任云爾,則如臣匪才,其何能獨任?顧今宿德與儲望,不爲無人,卽命枚卜賢德,備員視事,是臣區區之祝也。上命先退大臣,因命退,諸臣以次退出。
上在昌德宮。停常參·經筵。
兪理煥啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙奎昇啓曰,來初五日,朝參日次,而宗廟秋享大祭齋戒相値,頉稟之意,敢啓。傳曰,知道。
韓義運啓曰,右承旨朴岐壽,今日不爲仕進,卽爲牌招,何如?傳曰,與都承旨許遞,前望單子入之。
承旨前望單子入之,李鶴秀·徐長輔落點。
以校理南履懋,副校理林處鎭牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有只推之命,竝卽牌招,以爲推移入直,何如?傳曰,允。
兪理煥啓曰,大司憲宋穉圭,掌令李昌心,持平李東迪在外,執義朴晦壽,掌令黃基文,持平朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平朴齊明牌不進罷職傳旨,傳于兪理煥曰,只推。
以應敎金䥧,副應敎李憲球,校理李渭達,修撰李同淳·李嘉愚,副修撰金大坤·朴英載牌不進罷職傳旨,傳于韓義運曰,只推。
以校理南履懋,副校理林處鎭再牌不進罷職傳旨,傳于韓義運曰,只推。
韓義運,以禮曹言啓曰,太廟展謁,每以春秋,定式取稟矣。今秋展謁吉日,以何間推擇乎?敢稟。傳曰,以旬前擇入。
又以禮曹言啓曰,景慕宮展謁,每以孟春孟秋,定式取稟矣。今秋展謁吉日,以何間推擇乎?敢稟。傳曰,太廟展謁日,同爲擇入。
又以禮曹言啓曰,以太廟展謁取稟草記,傳曰,以旬前擇入,以景慕宮展謁取稟草記,傳曰,太廟展謁日,同爲擇入事,命下矣。展謁吉日,令日官池宅龜推擇,則今七月初七日爲吉云,以此日定行乎?敢稟。傳曰,以此日爲之。
又以禮曹言啓曰,今此太廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,三角山·木覓山·漢江報謝祭,立秋後擧行事,草記允下矣。節祭兼告,多有已例,三處報謝祭,來八月初十日節祭兼行,祝文中,措辭添入事,分付,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以侍講院言啓曰,兼輔德洪起燮,時無職名。令該曹口傳付軍職,何如?傳曰,允。
兵曹口傳政事,副護軍單洪起燮。
趙奎昇,以兵曹言啓曰,今七月初七日,大駕詣宗廟展謁,仍詣景慕宮展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨,馬軍五哨,訓將率領爲先廂,御營廳京鄕軍騎士,摠使率領爲後廂,禁將,率該營標下軍及西營入直鄕軍,兩營入直騎士留陣,禁軍與入直一番爲之,留營置之,可也。
韓義運,以吏曹言啓曰,受由上京守令中,錦山郡守鄭性愚,昌平縣令李玄五,開寧縣監韓成履等,催促下送之意,關飭於京畿道臣事,去月二十日,自臣曹草記蒙允矣。卽接該監司朴宗琦回移,則昌平縣令李玄五,去月二十七日,已爲下去,錦山郡守鄭性愚,今月初二日將下去,開寧縣監韓成履,身病轉劇,不得還官云。開寧縣監韓成履,身病旣如是轉劇,無以還官,則許久曠任,民邑之事可悶,依例罷黜,何如?傳曰,允。令該曹口傳差出,催促下送。
又以戶曹言啓曰,璿源殿南退蘆簟修改吉日,令日官趙相順推擇,則今七月初六日午時爲吉云。以此日時擧行,何如?傳曰,允。
又以奉常寺都提調·提調意啓曰,東耤親耕田所種皮黍打作,則所出爲一石二斗之意,敢啓。傳曰,知道。
趙奎昇,以御營廳言啓曰,本廳別將李儒燁,身病甚重,勢難察任,改差,何如?傳曰,允。
兪理煥,以二所巡廳言啓曰,去夜初更四點,慶熙宮摘奸時,白衣犯夜人,酗酒街上,故執捉問之,則內需司別提金羲愼云矣。當此夜禁至嚴之時,酗酒犯夜之狀,萬萬驚駭。其罪狀,令攸司從重科治,何如?傳曰,允。
又以刑曹言啓曰,二所巡廳啓辭內,去夜初更四點,慶熙宮摘奸時,白衣犯夜人,酗酒街上,故執捉問之,則內需司別提金羲愼云矣。當此夜禁至嚴之時,酗酒犯夜之狀,萬萬驚駭。其罪狀,令攸司從重科治,何如?傳曰,允事,命下矣。謹按律文,則大明律夜禁條,有曰,一更三點鍾聲已動犯者,笞三十,大典通編禁制條,有曰,使酒人杖一百,名例云二罪俱發者,以重者論。金羲愼,從重論,決杖一百放送之意,敢啓。傳曰,知道。
又以義禁府言啓曰,保放罪人權膺祐·徐永淳等,還囚議處以入之意,敢啓。傳曰,知道。
義禁府啓目,向前趙晉錫,亦校鄕帖奸贓,正穀之爲五六千石,非但疏論之明的,雖以囚供觀之,亦以爲所謂校鄕一切汰除云,居官數朔,旣有許多差任,奸贓二字,又無可據發明是白乎則,眞犯自綻,重勘難逭,以此照律,何如?判付啓,依允。又啓目,向前徐永淳,亦移劃米之添減,旣有定式,舟橋船之分送,亦有定隻,計船量穀,分排裝運,揆以事體,雖不得不然,而旣有違於千石爲限之法文是白乎則,不可以非其故犯,遽議肆赦,以此照律,何如?判付啓,依允。又啓目,向前權膺祜,亦漂人鐵物,乃是燒船後始有,而不入於問情件記,亦漏於邑鎭報牒,則未及修啓,容或無怪是白乎乃,營裨還告之後,不卽發覺,島民輸納之時,又復掩置,由前由後,節節妄錯,歸之用意,雖無可執,揆以邊情,有難參恕,以此照律,何如?判付啓,依允。
草莽臣宋穉圭疏曰,伏以臣添病欲死,朝不謀夕者,已累朔,而惟以職名之蒙遞,粗得安心於床席,忽於夢寐之外,除旨復降,馹召猥至,此殆臣命卒之致也。臣心魂悸,神識昏迷,無以自力治疏,遂將危迫之衷,敢因縣道轉聞,屑越之誅,實所難逭。不意溫諭特下,諄複懇惻,有出尋常,而末乃以稍待涼生病間,幡然造朝爲敎,此何等異數,而可以施之於逋慢之賤臣者哉?臣伏讀感泣,繼以慙悚,自不覺五內之失守也。噫,臣前後陳暴,固已殫竭無餘,而庶幾聖明之俯燭矣。其庸愚空疎,寧有一毫所得於家學緖餘,而可以厠跡於明時招徠之列者哉?奈何誤恩之加,愈往愈隆,至以法府長官,縻之於樵牧之社,而纔遞旋仍,不恤其瘝曠?至於兼帶之宮銜館職,其所關之緊且重,又豈是畀之匪人者,而一直不許辭免,便作虛設之窠,淸朝綜核之政,豈宜有是?臣誠惶惑,不知所出而臣每奉聖諭,輒以先正之孫,而責勉切至,是豈臣之不肖所可堪者?臣忝先欺君之罪,於是益深,萬殞而難贖也。若夫太息於草野之敎,聖明不以臣無聞無知,而諭之及此,惻怛之聖意,溢於辭表,臣奉以三復,無以爲心。愛君憂國,秉彝所同,況臣受恩罔極,如可裨益,糜身粉骨,非臣之所敢惜也。臣反而求之,實無寸長,則思欲進身,適足以玷名器累聖簡而已,此臣之所以撫躬自悼,寧欲速化者,而狗馬之疾,又已成廢人,最是痔漏脫肛,其臭穢難堪之狀,有不敢詳者,而私居戶庭之間,不能任意起動,則縱使强策而幸免死於道路,一登文石,瞻望淸光,勢有所不可得者。苟不至於如是,則務爲矯飾,圖便己私,臣雖無狀,亦安忍爲此哉?臣祗命數旬,今始控籲而奄奄殘喘,語無倫脊,自知罪大,冞切兢惕。伏乞聖慈,俯垂矜察,將臣本兼諸職,竝加鐫削,俾得免棄命於草野而負罪於泉壤,千萬幸甚。臣無任云云。答曰,省疏具悉卿懇。翹佇之中,審卿美疴彌留,豈勝奉念?都憲今姑許解。然此時輔導,捨卿其誰?前諭已悉,今不疊架,待差可幡然以副予拳拳之望。仍傳于韓義運曰,此批答,遣地方官傳諭。
上在昌德宮。停常參·經筵。
兪理煥啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙奎昇啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
兪理煥啓曰,三品官之無得過三日循例請牌,曾有定式矣。刑曹參議李奎鉉,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于趙奎昇曰,傳香承旨,馳詣社稷,奉審摘奸以來。
李鶴秀啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有只推之命,竝卽牌招,推移入直之地,何如?傳曰,允。
兪理煥啓曰,大司憲未差,執義朴晦壽,掌令黃基文,持平朴齊明牌不進,掌令李昌心,持平李東迪在外,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平朴齊明牌不進罷職傳旨,傳于兪理煥曰,只推。
以刑曹參議李奎鉉牌不進罷職傳旨,傳于兪理煥曰,只推。
以應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于趙奎昇曰,只推。
李鶴秀啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,李勉昇落點。
吏曹口傳政事,以趙亨復爲景慕宮令。
吏曹口傳政事,以洪穉圭爲開寧縣監。
李鶴秀,以吏曹言啓曰,考見慶尙監司趙寅永褒貶啓本,則山淸縣監李敬會,以蘇殘剔瘼匪剛不濟爲目,則宜置下考,而置諸中考,昌原府使安光質,以寧或襲謬政須革濫爲目,則宜置中考,而置諸上考,殊無嚴明殿最之意。該道臣,推考警責,昌原府使安光質,山淸縣監李敬會,竝罷黜,何如?傳曰,允。
徐長輔,以戶曹言啓曰,時御所內各司雨漏修改吉日,令日官趙相順推擇,則今七月初六日午時爲吉云。以此日時擧行之意,敢啓。傳曰,知道。
趙奎昇,以兵曹言啓曰,去夏等能麽兒考講時,訓鍊院判官李顯城,一次不通,武臣兼宣傳官李守文·金魯喆·金用基,二次不通,依定式,竝從重推考,何如?傳曰,允。
又以摠戎廳言啓曰,本廳中軍趙華錫,身病猝重,勢難察任,改差,何如?傳曰,允。
假注書韓兢人書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,防路之石築,久益堅緻,障谷之榛棘,漸就鬱密,牛馬通路,今非可論,樵牧微逕,亦莫可尋是白遣,樹木段,播種旣密,着根亦固,稚長雖或不齊,而鬱然有成林之美是白乎旀,峴上結幕處守直之節,亦皆着實擧行是白去乎,仍詣昭顯墓局內諸處,亦爲這這看審是白乎則,階砌完固,莎草段,經夏長養,擧皆新鮮是白遣,內外山麓段,古木成拱,新植成林,守護之節,亦皆無弊之意,敢啓。傳曰,知道。
義禁府照目帖連,全羅前右水使權膺祜矣本府議啓內,漂人鐵物,乃是燒船後始有,而不入於問情件記,亦漏於邑鎭報牒,則未及修啓,容或無怪是白乎乃,營裨還告之後,不卽發覺,島民輸納之時,又復掩置,由前由後,節節妄錯,歸之用意,雖無可執,揆以邊情,有難參恕。以此照律,罪杖八十收贖,奪告身三等,私罪奉敎依允爲旀,功減一等爲良如敎。又照目粘連,寶城郡守徐永淳矣本府議啓內,移劃米之添載,旣有定式,舟橋船之分送,亦有定隻,計船量穀,分排裝運,揆以事勢,雖不得不然,而旣有違於千石爲限之法文是白乎則,不可以非其故犯,遽議肆赦。以此照律,罪笞五十收贖,解見任別敍,私罪奉敎依允爲旀,功議各減一等爲良如敎。又照目粘連,茂山前前府使趙晉錫矣本府議啓內,校鄕帖奸贓,正穀之爲五六千石,非但疏論之明的,雖以囚供觀之,亦以爲所謂校鄕,一切汰除云,居官數朔,旣有許多差任,奸贓二字,又無可據發明是白乎則,眞犯自綻,重勘難逭。以此照律,罪杖一百收贖,告身盡行追奪,流三千里定配,私罪奉敎依允爲旀,功減一等爲良如敎。
上在昌德宮。停常參·經筵。
兪理煥啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙奎昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙奎昇啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李鶴秀啓曰,右承旨韓義運,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。應敎金䥧,副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載,旣有只推之命,竝卽牌招,推移入直之地,何如?傳曰,允。
趙奎昇啓曰,臣奎昇,以今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
兪理煥啓曰,行大司憲李勉昇,掌令李昌心,持平李東迪在外,執義朴晦壽,掌令黃基文,持平朴齊明牌不進,監察茶時之意,敢啓。傳曰,知道。
以大司諫沈能稷,執義朴晦壽,掌令黃基文,持平朴齊明牌不進罷職傳旨,傳于兪理煥曰,只推。
以右承旨韓義運牌不進罷職傳旨,傳于趙奎昇曰,只推。
以副應敎李憲球,校理李渭達·南履懋,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于趙奎昇曰,只推。
以京畿監司朴宗琦狀啓,陽川縣令金邁淳,除拜屢日,尙不赴任,令該曹催促辭朝,仍卽赴任事,傳于趙奎昇曰,至今不爲肅命,必出於逡巡之意,分義道理,豈容如是?令政院嚴飭,使之明日內肅命,仍爲下直。
兵曹,以朴基豐爲摠戎中軍。
趙奎昇,以都摠府言啓曰,副摠管許溟,以御營中軍,軍兵等中日試射放事,南小營晝仕出去之意,敢啓。傳曰,知道。
兪理煥,以義禁府言啓曰,全羅監司曺鳳振狀啓內,長城府使洪徹榮,爲先罷黜,其罪狀,令攸司稟處事,啓下矣。洪徹榮,時在任所,依例發遣府羅將拿來,何如?傳曰,待待命拿囚。
又以義禁府言啓曰,時囚罪人趙晉錫,杖一百收贖,告身盡行追奪,流三千里定配照律公事,判付內,依允,功減一等事,命下矣。趙晉錫,功減一等,杖一百收贖,告身盡行追奪,公淸道保寧縣靑淵驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
兪理煥啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙奎昇啓曰,明日傳香,禮房承旨,當爲齋宿,右承旨韓義運,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者奉常寺官員來言,明日宗廟永寧殿秋享大祭,祭物,本寺提調,當爲看品,而提調金蓍根,有身病不得進去云,何以爲之?敢稟。傳曰,許遞,前望單子入之。
奉常寺提調前望單子入之,金履載落點。
傳于趙奎昇曰,兵判有闕之代,政官牌招開政。
兪理煥啓曰,大司憲李勉昇,掌令李昌心,持平李東迪在外,執義朴晦壽,掌令黃基文,持平朴齊明牌不進,監察茶時之意,敢啓。傳曰,知道。都憲外竝許遞,今日政差出。
以大司諫沈能稷,執義朴晦壽,掌令黃基文,持平朴齊明牌不進罷職傳旨,傳于兪理煥曰,只推。
傳于趙奎昇曰,發遣吏郞,諸執事淸齋與否,摘奸以來。
趙奎昇,以弘文館言啓曰,本館下番闕直,事甚未安。修撰李嘉愚·李同淳,副修撰金大坤·朴英載,竝卽牌招,以爲推移入直之地,何如?傳曰,允。
有政。吏批,行判書李羲甲進,參判金箕殷牌不進,參議尹豐烈牌不進,右副承旨兪理煥進。以沈象奎爲兵曹判書,以金䥧爲執義,以李竣祜·洪永觀爲掌令,以宋守謙·吳甲良爲持平,以沈獻永爲刑曹佐郞,以金履禛爲長城府使,祭酒單宋穉圭,兼春秋單李基華。
兵批,判書未差,參判沈能岳病,參議愼宜學入直進,參知李衡柱病,左副承旨趙奎昇進。副護軍朴岐壽·李周豐,副司直朴晦壽·李昌心·黃基文·朴齊明·李東迪,副司勇李玄晟,以上竝單付。
吏批,再政。以李渭達爲應敎,楚珏爲禁府都事,李應淵爲天安郡守。
吏批,三政。洪學淵爲校理,兪長柱爲安義縣監。
趙奎昇啓曰,新除授兼兵曹判書沈象奎,卽爲牌招,傳授命召,何如?傳曰,允。
以右承旨韓義運牌不進罷職傳旨,傳于兪理煥曰,只推。
以吏曹參議尹豐烈牌不進罷職傳旨,傳于兪理煥曰,推考傳旨捧入。
趙奎昇,以吏曹言啓曰,工曹正郞金景濂呈狀內,矣身素患痰癖之症,一倍添劇,時日內萬無起動供職之望云。其身病,旣如是,則有難强令察任,改差,何如?傳曰,允。
又以宣惠廳言啓曰,今月初三日三更量,本廳庫舍失火,一百三十二間,一時延燒,今始撲滅,而所儲米錢木布,或有搬出,或有被燒,姑未及照數,追後區別入啓之意,敢啓。傳曰,知道。
又以兵曹言啓曰,去夜三更量,宣惠廳失火,而巡廳報狀,今始來到,故行巡無事單子,廳座時依例書入,而失火報狀,晩時來呈,以致原單子相左之境,該廳擧行,萬萬駭然。當該一所巡將劉洪疇,令該府拿問處之,何如?傳曰,允。
又以備邊司言啓曰,惠廳回祿之災,至爲一百三十二間,而新捧舊儲米錢木布之入於灰燼者,其數不貲,誠萬萬驚心。失火根因,非從外延燒,其發始自庫內云,苟無別般情弊,決不至此。當該庫屬,方令該廳到底盤査,而金穀重地,果能監守有法,操束素嚴,寧有是也?該掌與入直郞官,竝令該府拿問處之。雖以該廳堂上言之,平時不能檢飭之責,在所難免,姑先從重推考,何如?傳曰,允。
又以兵曹言啓曰,今七月初六日,宗廟·永寧殿秋享大祭時,守門,當爲塡差,而都摠府郞廳·五衛將,除入直,排擬苟艱,依定式軍門將官,代差以入之意,敢啓。傳曰,知道。
又以司僕寺一二提調意啓曰,濟州出來後運三名日進上馬六十匹,差備進上馬八十匹,歲貢馬二百匹,凶咎駑駘馬二十匹,合三百六十匹內,七匹到中路故失,三十二匹到中路病留,七匹到津頭逃逸,一百匹訓鍊都監,二十五匹禁衛營,二十五匹御營廳,十二匹兵曹軍馬分給除,實納馬一百五十二匹,禾毛色別單書入之意,敢啓。傳曰,知道。
又以訓鍊都監言啓曰,本局千摠趙運永,身病甚重,勢難察任,改差,何如?傳曰,允。
又以禁衛營言啓曰,本營千摠李栻,身病猝重,勢難察任,改差,何如?傳曰,允。
又以摠戎廳言啓曰,本廳中軍朴基豐,纔已啓下,而呈辭在外,姑未上來,動駕隔日,無以參陣,今姑改差,何如?傳曰,允。
兪理煥,以義禁府言啓曰,今此宗廟·景慕宮擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
兼兵曹判書金蓍根疏曰,伏以臣頃以賤疾難强,貶坐踰限,陳懇乞免,未蒙恩許,至承調理行公之命,臣誠惶懍靡措,宜卽更籲,而不但瀆擾是懼,蓋臣所患之腫,始不過頭部小癤,庶可以責效於醫藥,而應命於時日故也。第緣調治失宜,又當盛暑,轉成膿潰,完合苦遲,元氣澌敗,轉動須人。見今京察過期,曹務多曠,私心悶隘,若添一病,而此猶餘事,事面之苟艱,國體之虧損,當復如何?且伏況廟宮秋謁,吉日已涓,動駕在邇,束帶陪扈,實無其望,臣罪至此,益難自容。玆不得不冒控危懇,仰瀆崇聽。伏乞聖慈,特賜鑑諒,亟遞臣本兵之職,使重任無至久曠,賤分得以少安,不勝大願至祝。臣無任云云。答曰,省疏具悉。所請依施。
上在昌德宮。停常參·經筵。
申時酉時,灑雨下雨,測雨器水深三分。
藥房都提調李相璜,副提調徐長輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
兪理煥啓曰,行大司憲李勉昇在外,執義金䥧呈辭,掌令李竣祜·洪永觀,持平宋守謙·吳甲良未肅拜,監察茶時之意,敢啓。傳曰,知道。
趙奎昇啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而宗廟秋享大祭齋戒相値,不得來會云矣,敢啓。傳曰,知道。
李鶴秀啓曰,右承旨韓義運,今日不爲仕進,卽爲牌招,何如?傳曰,允。
傳于趙奎昇曰,傳香承旨,馳詣宗廟·永寧殿,奉審摘奸以來。
趙奎昇啓曰,兼兵曹判書沈象奎牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
李鶴秀,以內醫院都提調意啓曰,提調沈象奎,今日問安,不爲仕進,卽爲牌招,何如?傳曰,允。
以修撰李嘉愚·李同淳,副修撰金大坤·朴英載牌不進罷職傳旨,傳于趙奎昇曰,只推。
李鶴秀啓曰,應敎李渭達,校理洪學淵,修撰李嘉愚·李同淳,副修撰朴英載差祭,副校理金正喜內閣直,玉堂上下番俱空,事甚未安。副應敎李憲球,校理南履懋,副校理林處鎭,副修撰金大坤,竝卽牌招,以爲推移入直之地,何如?傳曰,允。
趙奎昇啓曰,兼兵曹判書沈象奎牌不進推考傳旨,今方捧入,而命召傳授,一時爲急,連事違召,誠極未安,更爲牌招,何如?傳曰,允。
趙奎昇,以兵曹言啓曰,再明日宗廟·景慕宮動駕時,本曹堂上守宮及侍衛陪衛,當爲備員,而參判沈能岳有身病,無以進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。
趙奎昇啓曰,因兵曹草記,再明日宗廟·景慕宮動駕時,本曹堂上守宮及侍衛陪衛,當爲備員,而參判沈能岳有身病,無以進參,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以李光文爲兵曹參判。
趙奎昇,以都摠府言啓曰,今此動駕時,侍衛寶劍守宮,當爲備員,而副摠管金啓河有實病,七員未差,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
趙奎昇啓曰,因都摠府草記,今此動駕時,侍衛寶劍守宮,當爲備員,而副摠管金啓河有實病,七員未差,無以備員,令政院稟旨變通,仍令該曹,口傳差出,待下批,牌招,以爲備員事,允下矣。合有變通之道,何以爲之?敢稟。傳曰,許遞。
兵曹口傳政事,以李錫圭爲都摠管,南履翼·尹命烈·金熙華·呂東植·鄭漪·趙岐·李晢爲副摠管。
兵曹,都摠管單南履翼。
傳于徐長輔曰,留院公事入之。
李鶴秀啓曰,陽川縣令金邁淳,特敎申飭之下,爲日已多,尙無變動,事體所在,萬萬未安。所當重勘,而本院請推之外,無他可施之罰,何以爲之?敢稟。傳曰,日昨飭敎,何如,則略無變動,寧有如許道理,如許紀綱?卽令該府拿處,可也。
有政。吏批,行判書李羲甲進,參判金箕殷,參議尹豐烈牌不進,行左承旨徐長輔進。以金履載爲刑曹判書,金敎根爲刑曹參判,金來淳爲儀賓都事,安仁爲工曹正郞,訓鍊都監提調單沈象奎,禁衛提調單沈象奎,御營提調單沈象奎。
兵批,兼判書沈象奎病,參判李光文未肅拜,參議愼宜學入直進,參知李衡柱病,右副承旨兪理煥進。大護軍南履翼,護軍蔡弘遠·沈能岳,以上竝單付。
吏批,再政。以金蓍根爲工曹判書,李必玉爲禮曹佐郞,李若源爲司僕主簿,沈象奎爲軍器提調,兼春秋單安仁。
徐長輔,以吏批言啓曰,慶尙都事金相勉呈狀內,矣身素患痰癖之症,當此換節之時,一倍添劇,萬無往赴之望云。其身病旣如是,則有難强令赴任,改差,何如?傳曰,允。
以金邁淳囚單子,傳于兪理煥曰,分揀,嚴飭肅命,仍爲下直。
以右承旨韓義運牌不進罷職傳旨,傳于兪理煥曰,只推。
以吏曹參議尹豐烈牌不進罷職傳旨,傳于兪理煥曰,只推。
以副應敎李憲球,校理南履懋,副校理林處鎭,副修撰金大坤牌不進罷職傳旨,傳于徐長輔曰,只推。
兵曹,以李鐵求爲摠戎中軍。
徐長輔,以奎章閣言啓曰,原任直閣朴永元母喪卒哭日,依定式遣檢書官,勸肉以來之意,敢啓。傳曰,知道。
乙酉七月初五日辰時,上御熙政堂。藥房入診入侍時,都提調李相璜,副提調徐長輔,假注書韓兢人,記注官全允淡,記事官金鍏,檢校待敎徐憙淳,以次進伏,醫官李惟鐸·金殷相,進伏楹外訖。相璜曰,近日日候早涼,似爲妨農,此時聖候,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。仍命醫官診候。惟鐸等,以次入診訖,退伏奏曰,脈候左右三部調均矣,湯劑則不必更爲議定矣。相璜曰,日前惠廳之火,官庫連燒,至過百間,公貨被燼,亦爲不貲,事在深夜,聖衷驚動,尤當如何?第今庫儲告罄,捄荒沒策,而許多財貨之一時回祿,大可見戒飭之不嚴,綱紀之解紐,言念國計,實爲茫然。又啓曰,法司曠務,委屬可悶,秋曹堂上中在外及呈告人,竝許遞,令政院政官牌招,開政差出,何如?上曰,依爲之。出擧條上曰,口傳差出有例乎?長輔曰,判書則不得差出矣。上曰,然則開政書出,可也。上命大臣先退。仍命退,諸臣以次退出。
上在昌德宮。停常參·經筵。
趙奎昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙奎昇啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐長輔啓曰,右承旨韓義運,今日不爲仕進,卽爲牌招,何如?傳曰,允。
趙奎昇啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐長輔啓曰,明日動駕,承旨當爲備員,而同副承旨徐耕輔在外,何以爲之?敢稟。傳曰,許遞,前望單子入之。
承旨前望單子入之,洪命周落點。
徐長輔啓曰,新除授左副承旨洪命周,卽爲牌招,何如?傳曰,允。
又啓曰,玉堂上下番俱空,事甚未安。副應敎李憲球,校理南履懋,副校理林處鎭,副修撰金大坤,旣有只推之命,與應敎李渭達,校理洪學淵,修撰李嘉愚·李同淳,副修撰朴英載,一體牌招,推移入直,何如?傳曰,允。
以右承旨韓義運牌不進罷職傳旨,傳于趙奎昇曰,許遞,前望單子入之。
傳于趙奎昇曰,承旨有闕之代,前望單子入之。
承旨前望單子入之,尹景鎭·李恒權落點。
徐長輔啓曰,新除授承旨尹景鎭方在職牒還授中,何以爲之?敢稟。傳曰,敍用。
又啓曰,新除授左副承旨李恒權,同副承旨尹景鎭卽爲牌招,何如?傳曰,允。
趙奎昇啓曰,行大司憲李勉昇在外,執義金䥧,掌令李竣祜·洪永觀,持平吳甲良牌不進,持平宋守謙未署經,監察茶時之意,敢啓。傳曰,知道。
以大司諫沈能稷,執義金䥧,掌令李竣祜·洪永觀,持平吳甲良牌不進罷職傳旨,傳于趙奎昇曰,只推。
傳于趙奎昇曰,明日出宮內門路,以協陽門爲之。
趙奎昇啓曰,明日動駕,兩司侍臣,當爲進參,除在外·未署經外,未肅拜·呈告人員,竝待〈開〉門牌招,何如?傳曰,允。
趙奎昇,以都摠府言啓曰,今此動駕時,侍衛·寶劍·守宮,當爲備員,而都摠管南履翼,副摠管趙岐在外,呂東植有實病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。竝許遞。
兵曹口傳政事,以申緯爲都摠管,金鐮·柳漢源爲副摠管。
兵曹,副摠管單申緯。
趙奎昇,以兵曹言啓曰,明日宗廟·景慕宮動駕時,本曹郞廳守宮及各差備,當爲備員,而佐郞金秀萬有身病,不得進參,今姑改差,其代,令該曹,以在京無故人,口傳差出,以爲進參之地,何如?傳曰,允。
吏曹口傳政事,以安亨鎭爲兵曹佐郞。
以左副承旨洪命周牌不進罷職傳旨,傳于趙奎昇曰,只推。
以應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載牌不進罷職傳旨,傳于趙奎昇曰,只推。
尹景鎭,以奎章閣言啓曰,守宮檢校直提學金履喬,待開門牌招,何如?傳曰,允。
又以禮曹言啓曰,卽接通津幼學梁漢祚所志,則以爲族姪道協,卽佐理功臣南原君誠之,扈聖功臣瀛海君子儉嫡長孫,而嫡妾俱無子,以其同姓十二寸弟岷協第二子好一,欲爲繼後,兩家相議完定,而道協夫妻俱歿,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長梁漢祚所訴旣如此,依定式,梁岷協第二子好一,立爲梁道協之後,何如?傳曰,允。
趙奎昇,以都摠府言啓曰,副摠管許溟,以御營中軍軍兵等中日試射放事,南小營晝仕出去之意,敢啓。傳曰,知道。
又以兵曹言啓曰,五衛將姜穆,除授在外,過限未上來,文臣兼宣傳官張敎根,病難供職,呈狀乞遞,竝改差,何如?傳曰,允。
又以司僕寺一二提調意啓曰,濟州前判官張晩燮遞任,進上馬三匹,今纔上來,禾毛色,別單書入,依例內廐,立養之意,敢啓。傳曰,知道。
同副承旨兪理煥疏曰,伏以臣與左副承旨洪命周有娚妹應避之嫌,揆以法意,在下當遞,敢陳短章,仰瀆崇嚴。伏乞聖慈,特許鐫改,俾存公格焉。臣無任云云。省疏具悉。所請依施。
上在昌德宮。停常參·經筵。
卯時辰時,灑雨下雨,測雨器水深三分。
趙奎昇啓曰,司僕寺內乘來言,捲簾,取稟。傳曰,捲三面。
又啓曰,來十一日,朝參日次矣,敢稟。傳曰,停。
洪命周啓曰,來十一日,輪對日次矣,敢稟。傳曰,停。
李鶴秀啓曰,兼工曹判書金蓍根,刑曹判書金履載除拜後過三日不爲出肅,竝依定式推考警責,仍卽牌招察任,何如?傳曰,允。
洪命周啓曰,玉堂上下番俱空,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
傳于趙奎昇曰,侍衛軍兵雨具。
洪命周,以禮曹言啓曰,廟宮展謁動駕日,雨下於出宮前,則卽爲稟旨退行事,曾有先朝定式矣。今日雨勢如此,宗廟·景慕宮展謁,更爲擇吉擧行,何如?傳曰,允。
傳于洪命周曰,雨勢如此,秋展謁吉日,更爲擇入。
李鶴秀啓曰,假注書徐有贊,身病猝重,勢難察任,今姑改差,何如?傳曰,允。
徐有贊改差,代以李正耆爲假注書。
以執義金䥧,掌令李竣祜·洪永觀牌不進罷職傳旨,傳于李恒權曰,只推。
以應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載牌不進罷職傳旨,傳于洪命周曰,只推。
洪命周,以奎章閣言啓曰,宗廟·景慕宮秋展謁吉日,更爲擇入事,命下矣。守宮檢校直提學金履喬減下,何如?傳曰,允。
又以禮曹言啓曰,宗廟·景慕宮秋展謁吉日,更爲擇入事,命下矣。令日官池宅龜,更爲推擇,則今七月十三日爲吉云。以此日定行乎?敢稟。傳曰,以此日爲之。
又以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
義禁府啓目,一所巡將劉弘疇原情云云。傳旨內辭緣,泛稱遲晩,所當請刑是白乎矣,年滿七十,勿爲請刑,載在大典通編,議處,何如?判付啓,依允。又啓目,宣惠廳該掌郞廳洪養默,入直郞廳金思羲等原情云云。傳旨內辭緣,泛稱遲晩,洪養默段,刑推得情,金思羲段,所當請刑是白乎矣,年過七十,勿爲請刑,載在大典通編,議處,何如?判付啓,依允爲旀,洪養默段,除刑推議處爲良如敎。
上在昌德宮。停常參·經筵。
尹景鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪命周啓曰,右副承旨趙奎昇,今日不爲仕進,卽爲牌招,何如?傳曰,許遞,前望單子入之。
承旨前望單子入之,嚴燾落點。
又啓曰,新除授同副承旨嚴燾,卽爲牌招,何如?傳曰,允。
又啓曰,假注書李正耆,時無職名,令該曹依例付軍職,冠帶常仕,何如?傳曰,允。
又啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
傳于洪命周曰,吏曹參判有闕之代,前望單子入之。
吏曹參判前望單子入之,李光文落點。
傳于洪命周曰,兵曹參判有闕之代,前望單子入之。
兵曹參判前望單子入之,柳相祚落點。
嚴燾啓曰,行大司憲李勉昇在外,執義金䥧,掌令李竣祜·洪永觀,持平吳甲良牌不進,持平宋守謙未署經,監察茶時之意,敢啓。傳曰,知道。
以大司諫沈能稷,執義金䥧,掌令李竣祜·洪永觀,持平吳甲良牌不進罷職傳旨,傳于嚴燾曰,只推。
洪命周啓曰,卽者吏曹郞廳來言,安義縣監兪長柱,憲府則雖已署經,諫院則司諫沈能栻,獻納尹心圭在外,正言張敎根·黃浩民未署經,只有大司諫沈能稷一人,無以備員署經云,何以爲之?敢稟。傳曰,一司除署經。
以應敎李渭達,副應敎李憲球,校理南履懋·洪學淵,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于洪命周曰,只推。
洪命周,以禮曹言啓曰,卽接獻陵參奉所報,則今七月初十日,行本陵忌辰祭享時,兩官當爲備員,而新除授直長金是瓚,時在慶尙道禮安地,勢無及期上來之望云,在外直長金是瓚,今姑改差,其代卽令吏曹,以在京無故人,口傳差出,以爲備員將事之地,何如?傳曰,允。
吏曹口傳政事,以南勉中爲獻陵直長。
嚴燾,以都摠府言啓曰,副摠管李晢,以禁衛中軍本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,本曹今乙酉年春夏等褒貶,有故,限內不得磨勘矣。今始磨鍊以入,而曹所屬軍器寺·司僕寺·訓鍊院官員部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今乙酉年春夏等褒貶啓本中,刀擦二處之意,敢啓。傳曰,知道。
又以兵曹言啓曰,黃龍別將全益弼,以三年窠邊將,兩次褒貶居中,其不職可知,依例罷黜,何如?傳曰,允。
又以兵曹言啓曰,拆見諸道褒貶啓本,則統制使李石求啓本中,統虞候閔晢,以志在耐職事或任怨爲目,平安兵使柳和源啓本中,西林僉使全龍仁,以何害營私爲目,公淸水使趙台錫啓本中,平薪僉使田春福,以奚忽松政爲目,則竝宜置中考,而置諸上考,黃海兵使朴應浩啓本中,文山萬戶金興奎以禁斫何弛爲目,黃海水使李圭德啓本中,助泥萬戶金昌厚,以奚多損體爲目,則竝宜置下考,而置諸中考,殊無嚴明殿最之意,各該帥臣,竝推考警責,統虞候閔晢,西林僉使全龍仁,平薪僉使田春福,竝中考施行,文山萬戶金興奎,助泥萬戶金昌厚,竝下考施行,何如?傳曰,允。
又以扈衛廳大將意啓曰,別將張持大,身病猝重,勢難察任,改差,何如?傳曰,允。
義禁府啓目,向前劉洪疇,亦倉庫失火,所關非細,巡綽報單,所重自別,而未卽修呈,致此錯誤,怠緩特甚,宜施當律,以此照律,何如?判付啓,依允。又啓目,向前洪養默·金思羲等,所職在筦庫,典守爲重,孰不盡束下之道,孰不慮意外之患,而中夜失火,旣有此萬斛燒燼,當時檢飭,不可謂十分嚴密,事雖出於眚災,罪難逭於當勘,竝只以此照律,何如?判付啓,依允。
吏曹參判金箕殷疏曰,伏以臣於見帶之職,寧或有一半分近似者,而特緣義分之是懼,始旣冒沒膺命,又因長僚之有故,間亦一再代斲,因循淟涊,滾到于今,倘無別般事端,豈敢故爲逡巡?而第臣本以至孱脆質,又經無前暵炎,食飮不愼溫冷,寢息多觸風涼,不知之中,暗自受損,畢竟流注頑痰,內湊支末,腫疼惡祟,下攻足踝,然於始發之時,猶可强作而行,蹣跚跛曳之際,雖極苦惱,而牖戶階庭之間,僅亦運動,近因病骨之無力,又添下堂之重傷,今則足部毒氣,旋復自下而上,股脛浮赤,痛酸難忍,筋絡攣縮,屈伸甚艱,鍼藥雜試,多方形症,一無所減,脚跟末由立定,一似盤躄之狀,房闥亦難動作,莫致咫尺之地,蓋其源委不輕,洵非時月可差。而顧今大政當頭,期日已卜,正須長貳備員,方可按例擧行,而狗馬賤疾,委實如右,赴參政席,已斷其望。若不及今變通,必致臨時狼狽,玆敢不避猥屑之誅,冒控疾痛之呼。伏乞聖慈,俯垂矜察,特將臣所帶亞銓之任,亟與鐫改,仍治臣瀆撓崇嚴之罪,以安賤分,千萬幸甚。臣無任云云。答曰,省疏具悉。所請依施,
上在昌德宮。停常參·經筵。
嚴燾啓曰,行大司憲李勉昇在外,執義金䥧,持平吳甲良呈辭,掌令李竣祜·洪永觀未肅拜,持平宋守謙未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪命周啓曰,右副承旨尹景鎭,今日不爲仕進,卽爲牌招,何如?傳曰,允。
又啓曰,假注書韓兢人,身病猝重,勢難察任,今姑改差,何如?傳曰,允。
又啓曰,臣命周依定式,進詣香室,奉審香祝樻·祝板·袱子,則精潔之意,敢啓。傳曰,知道。
又啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
韓兢人改差,代以洪祐順爲假注書。
傳于嚴燾曰,留院公事入之。
以右副承旨尹景鎭牌不進罷職傳旨,傳于洪命周曰,只推。
以應敎李渭達,副應敎李憲球,校理南履懋·洪學淵,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于洪命周曰,只推。
以慶尙監司趙寅永狀啓,薦新胡桃,節序差晩,姑未成實,限內不得封進,惶恐待罪事,傳于嚴燾曰,勿待罪事,回諭。
嚴燾,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
藥房都提調李相璜,提調沈象奎,副提調徐長輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
尹景鎭啓曰,行大司憲李勉昇在外,執義金䥧,持平吳甲良呈辭,掌令李竣祜·洪永觀未肅拜,持平宋守謙未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
洪命周啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
又啓曰,假注書洪祐順,時無職名,令該曹依例付軍職,冠帶常仕,何如?傳曰,允。
以應敎李渭達,副應敎李憲球,校理南履懋·洪學淵,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于洪命周曰,只推。
尹景鎭,以兵曹言啓曰,今七月十一日,武臣賓廳武經講書日次,而停朝市相値,不得爲之之意,敢啓。傳曰,知道。
又以宣惠廳言啓曰,本廳失火庫舍所儲米·錢·木·布被燒之數,今始區別照計,則米五千四百五十七石,田米八百六十四石,太十一石,木二十三同四十六疋,布四十二疋,錢三千二百二十七兩五錢三分,俱爲燒燼,而外此燼餘米三千七百四十一石,減價發賣之意,敢啓。傳曰,知道。
又以義禁府言啓曰,今此宗廟·景慕宮擧動時,本府都事,當以大駕各差備,全數進參矣。都事南勉中遷轉之代,令該曹口傳差出,以爲分排之地,何如?傳曰,允。
乙酉七月初十日辰時,上御熙政堂。藥房入診入侍時,都提調李相璜,提調沈象奎,副提調徐長輔,假注書李正耆,記事官金鍏·吳致愚,檢校待敎金正喜,以次進伏,醫官李惟鐸·金殷相·安橚,進伏楹外訖。相璜曰,近日夜涼晝曝,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。仍命醫官入診。惟鐸·殷相·橚次第入診訖,退伏奏曰,脈候左右三部調均矣,湯劑則不必議定矣。相璜曰,臣以向來騎兵與禁御兩營鄕軍,一體停番事,筵奏蒙允,而但闕內宿衛,所重自別,本無雇軍立番之例。且以京外言之,騎兵上番之數,本自無多,其所爲弊,不至如兩營軍云。騎兵則依前上番之意,原擧條中,改付標以入,何如?上曰,依此爲之。象奎曰,昨年吏批,以蔭司果之積滯,備郞四,兩營把摠各二,左右捕從各二,權作實職,而武官之散在小各司十二人,自兵批移差,自今勿論末仕與魁科,吏批付職後,自兵批,隨卽移去,而必待蔭司果盡處置之後,復舊施行事,自吏曹筵稟定式矣。此寔出於蔭官區處,一時權宜之政,而今以臣曹事勢言之,末仕之一年移差,合爲八人,魁科亦隨科輒移,則十二窠之權作,不但減罷之無期,便是永作,吏批區處之窠,恐不可如是。每都政,元仕出六,則或有窠窄未區處之時,而末仕則隨付卽移,反有勝於首仕,此在元仕,誠甚齎菀,在末仕,反爲啓倖,尤不當如此,而本曹元司果及各岐司果,亦近數十人之多,虛司果之積滯可悶,蔭武一也。自今以後,魁科末仕之移來,必待當初移差人之窠出,始爲移來,而移差人窠,盡爲區處後,依舊例自辟,則實爲武岐疏滯之方,亦無官方久淆之弊,恐合事宜。下詢大臣處之,何如?上曰,大臣之意,何如?相璜曰,當初變通爲吏批虛銜,有此權宜不得已之政,而近聞兵批,亦不無虛銜積滯之歎,若番番如是,則在兵批誠不無窒礙之端矣。上曰,依爲之。出擧條象奎曰,都政初以今十五日爲之之意仰達,而臣除拜屬耳,本曹擧行,多有窘速之端,更以十六日退定,似好,故敢此仰達矣。上可之。仍命退,諸臣以次退出。
上在昌德宮。停常參·經筵。
自未時至酉時,灑雨下雨,測雨器水深一分。
夜自一更,至十二日開東,灑雨下雨,測雨器水深三分。
李恒權啓曰,行大司憲李勉昇在外,執義金䥧,持平吳甲良呈辭,掌令李竣祜·洪永觀未肅拜,持平宋守謙未署經,監察茶時之意,敢啓。傳曰,知道。
嚴燾啓曰,漢城左尹柳相亮,以城隍發告祭獻官,今方受香出去矣。兼帶禁衛大將命召,來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,禁衛大將,訓將兼察事,命下矣。兼察禁衛大將白東薳,卽爲牌招,聽傳敎,何如?傳曰,允。
又啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
以應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載牌不進罷職傳旨,傳于嚴燾曰,只推。
嚴燾,以吏曹言啓曰,今此宗廟望祭大祝,前縣監尹錫永塡差,而時無職名,令該曹口傳付軍職,何如?傳曰,允。
兵曹口傳政事,副司果單尹錫永。
嚴燾,以禮曹言啓曰,來八月初八日,行景慕宮秋享大祭,親臨省牲省器時,王世子陪參之節,依續五禮儀補所載磨鍊乎?敢稟。傳曰,依例磨鍊,可也。
又以兵曹言啓曰,再明日宗廟·景慕宮動駕時,本曹堂上守宮及侍衛陪衛,當爲備員,而參判柳相祚在外,無以進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。
嚴燾啓曰,因兵曹草記,再明日宗廟·景慕宮動駕時,本曹堂上守宮及侍衛·陪衛,當爲備員,而參判柳相祚在外,無以進參,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以申在植爲兵曹參判。
吏曹口傳政事,以鄭祉榮爲禁府都事。
上在昌德宮。停常參·經筵。
自開東至卯時,灑雨下雨,測雨器水深七分。
夜自一更,至十三日開東,灑雨下雨,測雨器水深一分。
李恒權啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹景鎭啓曰,今七月十六日,都目政事爲之之意,敢啓。傳曰,知道。
又啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
傳于嚴燾曰,明日出宮,內門路,以協陽門爲之。
李恒權啓曰,行大司憲李勉昇在外,執義金䥧,掌令李竣祜·洪永觀牌不進,持平宋守謙未署經,持平吳甲良疏批未下,監察茶時之意,敢啓。傳曰,知道。
以大司諫沈能稷,執義金䥧,掌令李竣祜·洪永觀牌不進罷職傳旨,傳于李恒權曰,只推。
以應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載牌不進罷職傳旨,傳于尹景鎭曰,只推。
傳于尹景鎭曰,吏曹參議有闕之代,前望單子入之。
吏曹參議前望單子入之,洪起燮落點。
尹景鎭,以吏曹言啓曰,卽接通禮院牒報,則以爲,今此擧動時,相禮不可不備,而相禮金洛龍,身病猝重,不得進參,卽速變通云。通禮院相禮金洛龍,今姑改差,其代,口傳備擬以入之意,敢啓。傳曰,知道。
吏曹口傳政事,以柳榮輔爲相禮。
嚴燾啓曰,明日動駕,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
尹景鎭,以奎章閣言啓曰,守宮檢校待敎朴綺壽,待開門牌招,何如?傳曰,允。
又以吏曹言啓曰,全羅道都事禹錫文呈狀內,矣身素患痰癖之症,當此換節之時,一倍添劇,時月之內,萬無供職之望,卽速入啓遞改云。其身病旣如是,則有難强令察任,改差,何如?傳曰,允。
嚴燾,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,慶尙前監司李止淵狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試射時,同爲試取之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,以其本道入格技藝試取,則仁同將仕郞張斗顯,片箭入格,興海閑良林貞孫·朴魯行,義興閑良朴文燦,淸道閑良金宗運,開寧通德郞朴慶林,金海閑良曺光漢,玄風閑良郭廷一,慶州閑良崔環,長鬐閑良金鳴鍾,昌原閑良金炳業,慶山閑良李殷行,晉州閑良鄭龍賢,漆原閑良周熙穆,俱未入格。在前抄上武士試取時,武技之中式者,閑良直赴殿試,出身初仕調用,依判下擧行矣。今此入格張斗顯,別單書入,而未入格人,竝依例給糧下送,何如?傳曰,允。
義禁府照目粘連,宣惠廳該掌郞廳洪養默,入直郞廳金思羲等矣本府議啓內,職在筦庫,典守爲重,孰不盡束下之道,孰不慮意外之患,而中夜失火,旣有此萬斛燒燼,常時檢飭,不可謂十分嚴密,事雖出於眚災,罪難逭於當勘。竝只以此照律,罪杖八十,徒二年收贖,公罪,奉敎依允。洪養默段,功減一等,金思羲段,功議各減一等。又照目粘連,一所巡將劉洪疇矣本府議啓內,倉庫失火,所關非細,巡綽報單,所重自別,而未卽修呈,致此錯誤,怠緩特甚,宜施當律。以此照律,罪杖六十收贖,奪告身一等,私罪,奉敎依允爲旀,功減一等爲良如敎。
吏曹參判李光文疏曰,伏以臣於是職,卽已試而蔑效者耳,才具之萬萬不稱,庶幾聖鑑,畢照無遺,而數月之中,乍解旋授,有若非此莫可者然,臣是何人,得此於君父者,若是其偏隆也?況六臘大政,不比平常,一擧擬一通塞之間,人皆注目,責任惎重,不以佐貳而卑之。臣之向前暫膺,亦已濫矣,今若不量而入,竟速僨誤,仰累則哲之明,辜負實大,懺悔無及。曷若早自求退,俯循拙分也哉?且臣素患濕痰,轉成貞痼,今年甚於去年,春間重患之後,寧日恒少,雖盥巾起居之時,痰眩闖發,神舍靡定,如在烟霧之中,甚則尋常應接,往往顚錯,傍觀瞠目,此已非一時無妄之祟,而近又失攝於炎涼之交,數日暴泄,轉轉成痢,捧心擁腹,證形非細,重以齒頰間風邪之氣,半面浮高,種種醜穢之狀,不堪對人。明日陪衛之班,旣無以束帶趨簉,臣分都虧,惶蹙靡安,耿耿一念,寤寐如結,政席參聞,何遑議到?痛極必呼,人情則然,玆敢略入文字,冀蒙恩諒。伏惟天地孔仁,無物不遂,臣之所帶銓職,亟許遞免,回授宿望之人,以幸公私,是臣區區之望也。臣無任云云。答曰,省疏具悉。所請依施。
吏曹參議尹豐烈疏曰,伏以臣於見職,固所不稱,而前後恩除,若偏臣身,感激居先,義分是懼,亦嘗承乏代斲矣,亦嘗冒參大政矣,苟無甚非得已之端,輒何敢逡巡退托,自陷於慢蹇之罪,而顧臣脆質,夙抱痰祟,雖在稍康之日,已不能猶人,而近又深中暑毒,重添食傷,嘔泄迭作,寒熱交攻,種種形症,有非時日可痊。外此憂慼,不敢煩陳,而跡欠齋潔,尤無以遽進。何職可曠,何時可曠,而況政月銓銜,寧容久曠,作臣養病之坊也?悚悶之極,不敢泯默,玆控短章,仰瀆崇嚴。伏乞聖明,俯垂諒察,亟許遞改,俾幸公私,千萬至祝。臣無任云云。答曰,省疏具悉。所請依施。
司諫李羲發疏曰,伏以臣苫塊餘喘,嬛嬛銜恤,蘭陔之歲月不淹,梁山之風雨莫逮,餘哀未忘,如窮無歸,一息尙存,萬念都灰。惟是螻蟻微忱,根於彝性,一念戀結,食息罔間?蓋臣自通籍以來,三十有餘年于玆矣。姿識淺短,萬不猶人,而受恩兩朝,與天無極,出入禁扄,日月已久,私心感戴,實殞結之願,而第緣臣時有八耋病母,未忍絶裾遠遊,屢叨臺銜,每多徑還,蹔入春坊,旋卽請由,私情雖切,義分都虧,臣心悚恧,無所逃罪,而斗祿猶及於榮養,微銜已極於慰悅,粗效子職,莫非天恩。到今追惟,寧不感涕?私制纔關,聖念不遺,月前伏蒙栢府恩點,未及趨肅,卽蒙恩遞,惶感旣極,懍惕方深,今又薇垣除旨,荐降於數旬之內,繼以馹召有命,臣於是,驚惶踧踖,益不知措躬之所也。以臣逖違之餘,依戀之忱,豈不欲聞命疾趨,一肅天門,少伸微悃,歸伏田畝,以畢餘生,而第臣稟質最薄,自少多病,雖在平居,鮮或康强,三數年來,受傷尤多,氣血凋耗,生意都盡,又當暑月,諸症迭發,風眩作而神識無以收拾,寒熱交而飮啖全然廢却,房闥之間,蠢動無望,道路扶舁,其勢末由,惶隘煎迫,計無所出。玆敢略控短章,從縣道仰暴情實。伏願天地父母,俯垂矜諒,亟命鐫改臣職名,仍治臣逋慢之罪,以安私分,以肅朝綱,千萬幸甚。臣於乞免之章,不宜贅及他說,而區區之忱,有不能自已者,玆附數語,以效野人芹曝之獻焉。臣嘗讀朱子封事,其所條陳,縷縷幾萬言,而大要以輔翼太子,爲當日之第一急務。夫當有宋淳熙之際,天下之事所當急者何限,而必以輔翼一事爲先者,豈不以太子天下之本,上有廟社之重,下有臣庶之望,而大學治平之基,三代久長之術,亶在於輔導之盡其方也耶?今我東宮邸下,天稟睿知,學與年進,仁孝之聞日彰,星海之謠胥騰,當此之時,尤宜汲汲於輔養之道,而不容有一日少緩者也。臣於年前,獲忝雷肆侍講之列,仰瞻尺衣漸長,睿學日新,歸與田翁野叟相對蹈抃,以爲東土生靈太平萬世之福,竊計數年之間,講討之義理愈精,薰養之德器漸完,宜若無待於輔導。然氣習易以移奪,工夫常患間斷,此朱子所以尤惓惓致意於輔養之職者也。今以封事所陳者觀之,則自夫前後左右端方正直之選,以至出入起居飮食衣服之節,所以爲維持防範之具,薰陶漸磨之益者,罄盡無餘,後世敎冑之道,捨是將何以哉?伏願殿下,拈出此條,取以爲法,以昔賢勤懇之意,爲今日受用之地,則以我春邸聰睿之資,將就之學,必將有得乎帝王心法之傳,而工夫自然接續,體質與之渾成,自底於中道安行之域矣,豈不猗歟休哉?臣聞蓬生麻中,不扶而直,白沙在泥,不染而黑。故程子在元祐間,嘗進言曰,人主一日之間,接賢士大夫之時多,親宦官宮妾之時少,則可以涵養氣質,薰陶德性,此於輔導睿質,尤爲切至之言。國家之設置宮官,實遵古法,而進接之時常少,書筵開講,亦不過讀了數十行句讀,說過一二段文義,而無復陪侍宴閒雍容啓迪之實,殊非古昔朝夕起居左右丞弼之意。今當夏月將盡,秋涼漸屆,日開講筵,想必遵例設行,而賓客僚屬,亦宜不時召接,侍燕從容,或以經傳義理,反復問難,以盡其精微之蘊,或以古今事變,參互考訂,以究其得失成敗之由,下及民情物態,稼穡艱難,亦有所諮詢商確,則一心之理義呈露,衆物之精粗俱到,其於啓發聰知,成就德業,實非少補,而永作宗社統業鞏固無疆之休矣,惟殿下深留聖意焉。臣無任云云。省疏具悉。所陳好矣,當體念,本職已許遞矣。
持平吳甲良疏曰,伏以臣以遐土疎蹤,姿性庸拙,學識鹵莽,平生操守,百不近似,跧伏畎畝,無望榮途。不自意濫竊科第,幸襲先業,榮已極矣,分亦過矣。更何有一半分前進之心,而幸隨簪纓之末,周旋輦轂之下?千萬夢寐之外,以臣爲司憲府持平,恩旨忽降,天牌儼臨,臣病伏旅邸,驚惶震懍,五內失守,罔知攸措。仁天之雨露,雖遍於陰崖寒谷,荒陬眇末,那得擬議於霜臺淸班?噫,諫官,是何等峻選,顧其責任,則上自衮職之補闕,下至百僚之規箴,何莫非職分內事,而如臣之庸陋疎拙,初無言議風采之可觀,則顧何敢一刻晏然於淸朝耳目之任哉?臣聞命悚感,不得不蒼黃出肅,而仍因蹲冒,有愧廉隅,踰分不稱,若墜淵谷,玆敢不避猥越,冒昧瀆撓,臣於是又添一罪矣。伏乞亟賜遞改,以肅朝綱,以安私分。臣於丐免之章,何敢贅及他說,而臣北道人也,謹以北道所稔知者,略陳梗槪焉。夫褒奬忠節,激勵世道,卽爲治之先務,而我列聖朝由來家法也。曁我殿下,御極以來,其所以闡揚幽隱,靡不用極,環東土凡有血氣者,孰不欽仰聖德,聳動興起也哉?咸興故贈兵曹判書臣柳應秀,卽關·張之忠勇,巡·遠之節義也。粵自少小,慷慨有膽略,膂力過人,投筆登武科,科年二十七,嘗於深北藩胡之亂,應募赴敵,以匹馬單鎗,掃滌妖氛,胡人稱曰,飛將,戢伏不敢近,邊陲遂晏,以功承召,拜訓鍊院判官。及至宣廟朝壬辰,島夷猖獗,賊將淸正,長驅踰嶺,列邑望風奔潰,咸興爲其巢穴矣。應秀遂倡義起兵,與李希祿等八義士,同心戮力,掃淸一路,以功特除三水郡守。至丁酉,島夷再梗,自上特召應秀,拜別衛將兼嶺南防賊使,解下御衣,錫馬賜酒,命討賊于嶺南。應秀親受恩敎,誓死圖報,率南關炮手百人及畿兵千餘,至蔚山,遂發列邑之軍,至甑城凡七戰,連破賊兵,積屍如山,世所謂甑城七捷,卽是也。賊收散卒,與慶州屯倭合勢更熾,應秀不勝奮憤,乘勝轉鬪,至慶州之花院,不覺深入險中,伏倭四起,毒丸如雨,遂遇害,時年四十,其日卽九月八日也。宣廟憐其忠義,特贈兵曹判書,其後立祠咸興,春秋享祀,而賜額曰,彰義,朝家崇褒之典,至矣盡矣。其何敢更有希覬?而但應秀忠烈,如彼卓越,爵秩旣登正卿,而尙無二字之諡,是實爲百年抑鬱之事,而此無他,只以地僻人微,不能上達之致也。臣竊以爲特垂曠絶之恩,施以易名之典,則非但爲忠魂泉塗之榮,抑可爲八方激勸之道也。且關北·關西,卽豐·沛肇基之鄕,仁賢遺化之方,而尤是遐遠之僻隅,關防之重地也。是以列聖朝眷恤之澤,逈出尋常,而每十年特設別試,文武竝用,卽是揆奮之盛意,而國朝流來之成典也。或値朝家之事故,年歲之歉荒,則不無踰越年限之時,而先後進退雖或差殊,統而計之,要不出十年之限,而至於先大王朝,間或有追躋時別試·賓興科別試,而曁我殿下於太祖大王八回甲乙亥年,又設別試,自乙亥至今,爲十有一年矣。幸値連豐,民無飢餒,故兩道之內,億萬蒼生,咸曰,今年必設別試,韎韋之徒,鋤耰之類,亦莫不踴躍彎弓,關防之地,陰雨之備,孰有大於此者乎?今若恬嬉抛棄,踰此年限,則實未知更復擧論於何歲月,然則群情莫不缺望,勇夫擧皆解體。臣以爲率由舊章,慰悅遠方,恐合事宜矣。且本道陵殿官,以本道有地處人差除者,卽是眷恤楡鄕之聖意,而初仕七員,奉事三員,直長二員,令二員矣。其遷轉之規,自初仕至直長,出六爲濬源殿令,於令又滿三十朔,然後始爲移除六品京職。如是之故,自初仕,至六品京職,則恰過十二三年,中年筮仕,奄過十有餘年,而及至京職,已老白首,而年限迫矣。是故中塗自畵者居多,雖從仕,得一麾者,鮮少而僅有,俟河之淸,人壽幾何?陞六後又過三十朔,卽官方所無之規例。臣以爲旣在直長,滿三十朔,至于濬源殿令,限以十五朔遷轉,則其於疏滯之道,不無少補,而比諸京陵官出六例,則亦有差等矣。然事係官方,臣何敢質言?且以北道民情言之,關南則京師不遠,營門甚邇,凡諸爲民之瘼,隨卽更張,自有蘇捄之道。至於深北十州,距京師數千里,距巡營亦爲千餘里,道臣觀察,惟是廉問,而其所任使者,不過土校營吏而已,一入郡境,官必先知,奸校猾吏,因緣買寵,啗以厚賂,反爲令譽,其所鴻罹者,無告無罪之人也。前去後入,一竇同然,按使雖欲詳探,其勢末由。是故剝膚之冤,欲告於官,而稱以頑惡,毒棍輒加,切骨之痛,欲訴於營,而逖矣道路,奮飛沒策,仰天號哭,無地控訴。蔘茸貂鼠,殘民生理,而深林鉅谷,猛獸爲隣,雪窟氷壑,寒膚盡皴,而或得一根一對,自以爲公稅可納,妻孥可活,而猛校毒差,隨踵輒至,號令如霜,仍爲屬公。寒女機杼,終年苦辛,僅成數匹,如得奇珍,而武斷之鄕,奸猾之校,窮搜極覓,其所勒買,無異攘奪,職由於傍無顧忌而然也。難醫之弊,又有甚於此者。年前有一廉倅,經遞負債,有犯公穀,其邑吏民,感恩懷義,各出穀包,以爲報債之地矣,後來之官,亦故犯公穀,謂之負債,一誘一脅,依前官彌縫,而此邑已然,彼邑亦效,列鮑之肆,不辨其臭,同浴之渦,不譏其裸,無恥無廉,依例勒捧,於是乎有三剩名色焉。其所謂三剩者,卽捧剩反剩分剩也。其餘麤穀,轉而爲精米,隻牛換而爲駿乘,甲利·長利·實捧·尺捧·別置·別劃·三五潤·百一條許多名色,指不勝屈,而無非侵漁饒戶剝割殘民之事也。是故民無依靠,日思繡衣之來,蓋繡衣潛行坊曲,博詢閭里,民隱官弊,一一躬探,以爲糾繩之故也。遐土慰民之道,無踰於繡行,而一經之後,貪饕尤甚。臣以爲間三年別送繡衣,永爲定式,則官無襲謬,民庶安堵矣。至於還弊,何邑不然,而惟茂山一府,卽八域所無之痼瘼也。民戶則日縮月鑠,僅爲四千零數,還包則年增歲加,殆過二十餘萬,以四千戶之民,何能當二十餘萬之還乎?依山窮僻,旣無發賣之路,距海甚遠,亦無移轉之策,欲捄其弊,莫知爲計。是故前前道臣南履翼,以每年耗條中四千石,分俵民戶,以每石價一兩錢,納於戶曹事,啓聞定式,此誠悶憐茂氓,以除痼還之意,而聞於去年上納之人,則其一戶一兩,無以自納於京師,故面里相確,托之商賈,以爲捧納,計其浮費,一兩之價,給以一匹白木,此一匹之木,於茂山則爲四石米之時價矣。以此推之,四千石之除還,反爲萬二千之加徵,雖有除還之名,實爲添弊之資矣。臣愚以爲還穀衙門,有半分條盡分條,茂山之盡分穀,則換以南邑之半分穀,使茂山一邑之還,都爲半分,而各別操束,無違分留之法,則元穀之數,自如前簿,而分還之數,可以減半矣。此半分條耗,則每年除其公下後,從其本邑之時直,發賣作錢,則還穀更無增加之弊,而民戶可免縮鑠之患矣。且伏念車之兩輪,不可偏廢,國之文武,宜其竝用也。深北十州設邑之初,州置判官·訓導·敎授之職,以爲矜式人材矣。中間盡爲革罷,磨天北四邑,則鏡城判官敎養焉,茂嶺北六邑,則鍾城府使敎養,而近又間差武倅,則三載之間,六邑元無敎養之官矣。雖曰,弓馬之鄕,而有文敎,然後遐土愚氓,亦知忠君死長之義也。觀於前後兵燹,倡義先登者,皆是讀書之士,則益驗列聖朝敎育之攸曁矣。臣以爲十州之內,輸城察訪,本以文窠,今爲武窠者,不過五六十年矣。今若仍舊以文官差除,專任六邑敎養之責,與鏡城判官,互相勸飭,則允合事宜,而武窠奪任,有難政例,則道內高山察訪,亦以文窠,處於衆文倅之中,以此換彼,則文武俱無損益,而在朝家變通之道,不過以郵易郵,然則大副北民之望矣。臣之家鄕,在於深北絶遠之地,而世受國恩,濫叨淸宦,如天之恩,河海莫量。臣雖粉骨糜身,如有萬分一圖報之道,則何敢辭焉?蔑學淺識,旣無一得之見,耳聞目覩,粗有十年之蘊,玆敢不避斧鉞之誅,猥陳芻蕘之說。伏乞聖明,俯垂鑑察,特賜裁處焉。臣無任云云。答曰,省疏具悉,諸條,令廟堂稟處,爾其勿辭察職。
上在昌德宮。停常參·經筵。
大駕詣宗廟展拜後,王世子板位問安。答曰,知道。內閣·政院·藥房口傳問安。答曰,知道。仍詣景慕宮,入齋室後,王世子板位問安。答曰,知道。內閣·政院·藥房口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。
李恒權啓曰,行大司憲李勉昇在外,執義金䥧,掌令李竣祜·洪永觀,持平吳甲良牌不進,持平宋守謙未署經,監察茶時之意,敢啓。傳曰,知道。
嚴燾啓曰,司僕寺內乘來言,捲簾,取稟。傳曰,捲三面。
藥房口傳啓曰,太廟展謁,鑾儀已戒,而晩雨成霖,陰濕轉甚,此時動駕,大有違於節宣之方,更卜吉日,於禮少無所妨,且多已例,臣等不任區區憂慮,敢此仰籲。伏乞亟寢今日動駕之命,千萬顒祝,惶恐,敢啓。答曰,今有霽意,卿等勿煩。
行都承旨李鶴秀,行左承旨徐長輔,右承旨洪命周,左副承旨李恒權,右副承旨尹景鎭,同副承旨嚴燾等啓曰,伏以廟宮展謁,吉日載涓,儀衛已備,鑾蹕將啓,而徹夜之雨,尙無開霽之意,大小群情,不勝憂悶之至。此時勞動,非但有妨於節宣之道,沾服失容,禮訓攸戒。伏乞聖明,亟寢成命,仍令該曹,更卜他日,千萬顒祝,惶恐,敢啓。答曰,已諭於口啓之批矣。
洪命周啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝更牌招,推移入直,何如?傳曰,允。
傳于洪命周曰,詣景慕宮時,王世子祗迎之節,置之,衛內磨鍊。
傳于洪命周曰,還宮時,王世子隨駕,衛內磨鍊。
兵曹口傳政事,護軍單李光文。
李恒權啓曰,卽者義禁府都事來言,今日動駕時,駕側鳴錚罪人趙相賢等三人,移送秋曹云矣,敢啓。傳曰,知道。
以全羅監司曺鳳振狀啓,樂安郡守申彦模,遭父喪事,傳于洪命周曰,令該曹口傳差出,催促下送。
以應敎李渭達,副應敎李憲球,校理南履懋·洪學淵,副校理林處鎭,修撰李同淳·李嘉愚,副修撰金大坤·朴英載牌不進罷職傳旨,傳于洪命周曰,只推。
以執義金䥧,掌令李竣祜·洪永觀,持平吳甲良牌不進罷職傳旨,傳于李恒權曰,只推。
洪命周,以奎章閣言啓曰,大駕今已還宮,守宮檢校待敎朴綺壽,依定式減下,何如?傳曰,允。
嚴燾,以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才,入格矢數,落仕年條,居住薦名,各其名下懸註以入之意,敢啓。傳曰,知道。
乙酉七月十三日辰時,大駕詣宗廟·景慕宮,秋展謁擧動入侍時,行都承旨李鶴秀,行左承旨徐長輔,右承旨洪命周,左副承旨李恒權,右副承旨尹景鎭,同副承旨嚴燾,假注書李正耆·洪祐順,記事官金鍏·吳致愚,直提學趙鍾永,檢校待敎徐熹淳,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調沈象奎,副提調徐長輔駕前奏曰,雨未快霽,侵早勞動,聖體,若何?上曰,一樣矣。出協陽門,通禮跪啓請降輿乘輦,上降輿乘輦進發,由肅章門·進善門,出敦化門,至宗廟大門外。通禮跪啓請降輦乘輿,上降輦乘輿,由東夾門以入,至齋殿門外。通禮跪啓請降輿,上降輿入大次,王世子問安置之事及問安勿爲之事。出榻敎時至,通禮跪啓請外辦,上改具冕服以出,至東門外。通禮跪啓請執圭,鶴秀進圭,上執圭由正門入,詣板位前西向立。通禮跪啓請鞠躬四拜興平身,上鞠躬四拜興平身,由東階陞,詣廟內第一室奉審後,次詣各室奉審,竝如上儀訖,仍命第十二室玉冊玉寶奉審。本署提調金魯敬,戶曹判書鄭晩錫追入。上曰,禮判何不入來乎?命周曰,禮判李錫奎,以摠管守宮,不得入參矣。魯敬曰,第十三室敎命,謹已修改,而此後則他室敎命,如或有修改處,戶禮堂春秋奉審時,從便修改,似好矣。上曰,依此爲之。冊寶奉審訖,仍命還奉,上降自東階。通禮跪啓請釋圭,上釋圭,仍詣永寧殿,至東門外。通禮跪啓請執圭,鶴秀進圭,上執圭由正門入,詣板位西向立。通禮跪啓請鞠躬四拜興平身,上鞠躬四拜興平身,由東階陞,詣殿內奉審。詣第三室,命本署提調·戶判入侍,親行奉審玉寶,出殿門降自東階。通禮跪啓請釋圭,上釋圭,由神門出。左議政李相璜進前奏曰,日候陰濕,侵早勞動,聖體,若何?上曰,一樣矣。上還御大次,少頃,通禮跪啓請外辦,上改具翼善冠·衮龍袍以出。通禮跪啓請乘輿,上乘輿出廟大門外。通禮跪啓請降輿乘輦,上降輿乘輦,仍詣景慕宮,至大門外。通禮跪啓請降輦乘輿,上降輦乘輿,由東夾門以入,至降輿所。通禮跪啓請降輿,上降輿入大次。時至,通禮跪啓請外辦,上改具冕服以出。通禮跪啓請執圭,鶴秀進圭,上執圭由東門入,詣板位北向立。通禮跪啓請鞠躬再拜興平身。上鞠躬再拜興平身,入室內奉審後,命本署提調金履喬,戶曹判書鄭晩錫入侍,乙卯年上尊號冊寶,命奉來,祭器庫所奉睿筆睿畫次第奉審,奉審訖。仍命還奉,仍詣望廟樓,就板位,行四拜禮,命閣臣金履喬·趙鍾永·李鶴秀·徐熹淳,展奉御眞奉審訖。通禮跪啓請釋圭,上釋圭,還入大次。少頃,通禮跪啓請外辦,上改具翼善冠·衮龍袍以出。通禮跪啓請乘輿,上乘輿出宮大門外。通禮跪啓請降輿乘輦,上降輿乘輦,至宗廟前路,通禮跪啓請降輦,上降輦步過前路。通禮跪啓請乘輦,上乘輦,由敦化門·進善門·肅章門·協陽門·宣化門入還內。請出標信解嚴。諸臣以次退出。
上在昌德宮。停常參·經筵。
夜自二更,至十五日開東,灑雨下雨,測雨器水深二寸六分。
李恒權啓曰,合辭許久闕啓,事甚未安。除在外·未署經·疏批未下外,未肅拜·呈告人員,竝卽牌招,何如?傳曰,允。
嚴燾啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李鶴秀啓曰,行左承旨徐長輔,右副承旨尹景鎭,今日不爲仕進,竝卽牌招,何如?傳曰,允。
洪命周啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
傳于洪命周曰,禮房承旨,馳詣宗廟·景慕宮,奉審摘奸以來。
嚴燾啓曰,漢城左尹柳相亮,以厲祭獻官,今方受香矣。兼帶禁衛大將命召,來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,禁衛大將,訓將兼察事,命下矣。兼察禁衛大將白東薳,卽爲牌招,聽傳敎,何如?傳曰,允。
李恒權啓曰,執義金䥧,疏批已下,一體牌招,何如?傳曰,允。
又啓曰,行大司憲李勉昇在外,執義金䥧,掌令李竣祜·洪永觀,持平吳甲良牌不進,持平宋守謙未署經,監察茶時之意,敢啓。傳曰,知道。
以大司諫沈能稷,執義金䥧,掌令李竣祜·洪永觀,持平吳甲良牌不進罷職傳旨,傳于李恒權曰,只推。
以右副承旨尹景鎭牌不進罷職傳旨,傳于嚴燾曰,只推。
以應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載牌不進罷職傳旨,傳于嚴燾曰,只推。
吏曹口傳政事,以李濟道爲樂安郡守。
嚴燾以司僕寺一二提調意啓曰,兼內乘李濟道,今日政移拜樂安郡守矣,其代。令該曹口傳差出,何如?傳曰,允。
兵曹口傳政事,以閔恒錫爲司僕內乘。
洪命周,以奎章閣言啓曰,明日,卽書香閣秋孟朔大奉審日次,時原任閣臣,依節目,進詣擧行之意,敢啓。傳曰,知道。
嚴燾,以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
慶尙監司趙寅永疏曰,伏以臣猥荷聖簡,謬當重寄,含恩怵義,不敢不勉赴,而疎闇儱侗,觸事生疣,譴何之加,惟日是懼。卽伏見本道今春夏等殿最頒下者,則梁山郡守趙,居上考矣。凡殿最封啓之例,有正本焉,有副本焉,手筆手緘,極祕極嚴,而正本則登澈御前,副本則揭示道內者也。臣於梁山郡守等第,副本則書以中考,正本則誤以中字,作上字,已爲啓下,是豈但以做錯言哉?夫奏御文字,莫謹於殿最,殿最等第,莫審於中上,此而不察,厥罪何居?臣旣自書,臣實當之,慙惶震慄,無地可容。古人於奏事,誤一字一畫,而猶曰譴死,今臣所犯,不啻一畵之微,則擬律定罰,萬殞猶輕,玆陳首實之章,恭竢司敗之誅。而至若梁山郡守趙等第,則不可不以中考施行。伏乞聖明,特賜處分,仍降重勘,治臣慢忽,以昭王法,以安微分,千萬幸甚。臣無任云云。答曰,省疏具悉。卿則從重推考,勿辭察任,梁山郡守,中考施行。
執義金䥧疏曰,伏以臣才識風裁,萬不近似於淸朝耳目之任,而亞憲除旨,忽下於瀛館持被之日,雖不得不章皇出肅,粗效微分,而撫躬震惕,歷日靡措。且臣狗馬之疾,節換而劇,床笫之間,宛轉須人,今鑾蹕方戒,而陪扈莫效,天牌嚴臨,而違逋是事,臣尤凜蹙,無以自解。然臣豈樂爲此哉?以情以病,亶出於萬不獲已也。伏願殿下,亟遞臣職,回授可堪之人,以重公器,以安私分焉。臣今丐免,豈敢爲刺口之計,而事在目下,不勝駭惋,玆控愚衷,乞賜睿裁焉。惟我先正文正公臣宋時烈卽海東之朱夫子也。螮蝀鬼魅,或姦於當時,然列聖繼承,崇慕闡揚,凡今血氣之倫,孰不尊親?竊聞日者,前縣令吳彦誼,登覽驪州之淸心樓,樓卽先正寓慕寧寢之地,而樓額,又其筆也。惟彼彦誼,乘醉使氣,始則醜詈先正,罔少顧忌,終焉撞破額板,片碎逬地云。噫嘻,醜正懟國之習,紹襲渠祖,充胸拄肚,暋不覺畏於國是久定之後,以此而往,孰不可忍也?王綱夷替,民彝墊溺,雖層生之變,式月斯新,而不圖怪鬼跳踉,一至於此也。惡可斷以酗悖嫚賢而止也哉?臣謂吳彦誼,亟命攸司,拿覈得情,施以屛裔之典,俾醜孽戢而世敎靖焉。臣無任云云。省疏具悉。吳彦誼事,駭悖極矣,所請依施。爾其勿辭察職。
上在昌德宮。停常參·經筵。
自開東至酉時,灑雨下雨,測雨器水深一寸一分。
藥房副提調徐長輔啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
嚴燾啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李恒權啓曰,右副承旨尹景鎭,今日不爲仕進,卽爲牌招,何如?傳曰,允。
又啓曰,假注書洪祐順,身病猝重,勢難察任,今姑改差,何如?傳曰,允。
嚴燾啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
洪祐順改差,代以李源益爲假注書。
李源益有頉,代以林永洙爲假注書。
李恒權啓曰,刑曹郞廳來言,再昨日動駕時擊錚罪人等,當爲捧供,而判書金履載未肅拜,次堂例不得擧行云。判書卽爲牌招,何如?傳曰,允。
又啓曰,刑曹判書金履載牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李勉昇在外,執義金䥧,掌令李竣祜·洪永觀,持平吳甲良牌不進,持平宋守謙未署經,監察茶時之意,敢啓。傳曰,知道。
以大司諫沈能稷,執義金䥧,掌令李竣祜·洪永觀,持平吳甲良牌不進罷職傳旨,傳于李恒權曰,只推。
以右副承旨尹景鎭牌不進罷職傳旨,傳于李恒權曰,許遞,前望單子入之,待下批,牌招察任。
承旨前望單子入之,朴岐壽落點。
以應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載牌不進罷職傳旨,傳于嚴燾曰,只推。
嚴燾,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,今日,卽書香閣秋孟朔大奉審日次,而雨勢如此,不得擧行,依節目,當朔內擇日擧行之意,敢啓。傳曰,知道。
又以景慕宮都提調意啓曰,太常所進生梨,今方薦新於本宮,而宮苑生梨,初無結實,莫重薦新,無以依例同薦,不勝惶恐之意,敢啓。傳曰,知道。
又以備邊司言啓曰,卽見公淸監司金學淳狀啓,則以爲右沿諸邑,被旱最甚,此時徵發,在所當念,今秋水操,特爲停止事,請令廟堂稟旨分付矣。詰戎,大政也,雖値有故停操之年,自該道,不敢直請,必待朝令,而廟堂稟覆,不許停免,然後或有道臣枚擧民情,更請處分之時,然今此湖西道臣之不待帥啓回下,遽徹請停之啓,殊欠難愼,大失重戎事之體,該道臣,爲先從重推考,何如?傳曰,允。
又以備邊司言啓曰,諸道秋操稟啓,今已齊到矣。歲二行操,蓋所以豫綢繆而備緩急者,國有成典,有不容輒議停閣。且於今春稟啓,以蒐卒補乘繕械嚴裝待秋赴操之意,已有先甲之令,則到今闊狹,尤非可論。而第今諸路農形,畿內·湖右災邑居多,外此諸路,非曰無有秋之望,而要之旱憂風損,往往爲災,則雖若爾邑,殆乎無道不然。若於此時,重貽徵發之擾,事勢恐不免掣礙。詰戎之事,非不爲重,恤民之政,在所當念,今秋諸道三都水陸諸操巡歷巡點,竝姑停止。至於官鎭門聚點,苟能着意擧行,則雖有停操之名,而當有行操之實,此則嚴飭道帥臣,使繕修無闕,坐作有法,到底團束,多岐廉探,視其勤慢,另行黜陟,而各樣都試覆審考講,使之依例設行之意,分付各道。操稟自有當限,而全羅兵使狀本之過期始徹,有違定式,推考,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,內吹螺赤及龍虎營兼內吹今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依啓下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
上在昌德宮。停常參·經筵。
夜自一更,至十七日開東,灑雨下雨,測雨器水深二寸三分。
李恒權啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
嚴燾啓曰,玉堂上下番俱空,已至多日,事甚未安。應敎李渭達,副應敎李憲球,校理南履懋·洪學淵,副校理林處鎭,修撰李嘉愚·李同淳,副修撰金大坤·朴英載,旣有只推之命,竝卽牌招,推移入直,何如?傳曰,允。
以左副承旨朴岐壽牌不進罷職傳旨,傳于李恒權曰,只推。
李恒權啓曰,假注書林永洙,時無職名,令該曹依例付軍職,冠帶常仕,何如?傳曰,允。
又啓曰,刑曹判書金履載再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行大司憲李勉昇在外,執義金䥧,掌令李竣祜·洪永觀,持平吳甲良牌不進,持平宋守謙未署經,監察茶時之意,敢啓。傳曰,知道。
以大司諫沈能稷,執義金䥧,掌令李竣祜·洪永觀,持平吳甲良牌不進罷職傳旨,傳于李恒權曰,只推。
都政。吏批,行判書李羲甲進,參判趙萬永陳疏,參議朴岐壽進,右副承旨李恒權進。以趙萬永爲吏曹參判,金尙義爲活人別提,趙泳爲引儀,李載薰爲司饔主簿,徐有準爲瓦署別提,金啓澧爲內贍主簿,軍資主簿單金仁淳。
李恒權,以吏批言啓曰,新除授本曹參判趙萬永,令政院牌招,同參政事,何如?傳曰,允。
以吏曹參判趙萬永牌不進推考傳旨,傳于李恒權曰,更爲牌招,違牌勿爲呼望。
傳于李恒權曰,吏曹參議有闕之代,前望單子入之。參議前望單子入之,朴岐壽落點。
傳于李恒權曰,吏曹參議,卽爲牌招,如有違牌,勿爲呼望。
傳于李恒權曰,生民休戚,係於守令之治不治,又係於初仕之擇不擇,每番都政歸於例飭,今番則勿以文具,各別對揚,俾有實效。忠臣淸白吏子孫及西北·松都人,竝爲收用事,分付兩銓。
傳于李恒權曰,軍功人,亦爲各別收用事,分付兩銓。
李恒權,以吏批言啓曰,今都目大政,各岐仕滿應遷者,相避及未準朔監察禁府都事,戶曹·刑曹·工曹·漢城府郞官,平市署官員,五部令各司,久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,六品官之陞五品者,每於過都政後照擬,而見今在職者,絶無經一考之人,五品官,無以推移備擬,未經一考之人,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,尙州牧使,晉州牧使,今當差出,而尙州以嶺南雄邑,晉州以營下劇邑,物衆地大,素稱難治,不可不擇差。同道及他道有聲績已準限未準朔守令,竝擬,何如?傳曰,允。
又啓曰,楚山府使,今當差出,而擬望之人乏少,堂下曾經三品侍從,時任三司及外任,竝擬,何如?傳曰,允。
以金熙臣爲洪州牧使,李憲祖爲晉州牧使,吳顯相爲林川郡守,鄭基弘爲槐山郡守,李祖植爲古阜郡守,李肇源爲工曹判書,玄永益爲司圃直長,金永進爲禮賓直長,趙基謙爲司饔直長,白萬榮爲社稷令。
李恒權以司饔院都提調·提調意啓曰,本院奉事金永進,時帶燔造之任,而今日都政,禮賓寺直長遷轉矣。燔事方張,不可付之生手,本院直長中依例相換,以爲竣事之地,而時在燔所,使之除朝辭察任,何如?傳曰,允。
以金履載爲知經筵,李肇源爲藝文提學,徐任輔爲尙州牧使,徐萬修爲楚山府使,朴大圭爲价川郡守,李進永爲司䆃奉事,洪秉球爲司饔奉事,李儒冕爲司宰奉事,李羲碩爲茂朱府使,趙基恒爲順安縣令,李元八爲坡州牧使,李和淵爲密陽府使,韓義運爲豐川府使,白師誾爲同義禁。楚山府使徐萬修,今加通政加資事,承傳。以徐有準爲敦寧主簿,金鑅爲安城郡守,尹馨圭爲交河郡守,金明根爲中和府使。知義禁單白師誾。
以昌城府使望筒,傳于李恒權曰,以李宗祥擬入。
以趙哲永爲旌善郡守,李宗祥爲昌城府使,朴春壽爲臨陂縣令,吳徽常爲楊口縣監,趙亨復爲松禾縣監,李善永爲瓦署別提,安亨鎭爲禮曹佐郞,權思秉爲雲峯縣監,兪漢宗爲橫城縣監,南永老爲高敞縣監,沈宜復爲忠勳都事,金應根爲景慕宮令,崔在憲爲永禧殿令,鄭性愚爲襄陽府使,李齊年爲慶興府使。
李恒權,以吏批言啓曰,廣州判官,今當差出,而本府以營下劇邑,物衆地大,素稱難治,不可不擇差,同道及他道,有聲績未準朔守令,竝擬,何如?傳曰,允。
以李翼在爲廣州判官,金來淳爲平康縣監,南永周爲咸悅縣監,尙東奎爲長水縣監,李源吉爲義盈直長,李游爲延安府使,柳基豐爲典籍,李勉昇爲冬至兼謝恩使,李錫祜爲副使,朴宗學爲書狀,金箕詢爲尙瑞直長,金用淳爲工曹正郞,林顯喆爲佐郞,李亨在爲長興府使,軍資直長單李正履,尹昇大爲義盈奉事,金原淳爲平昌郡守,宋宗洙爲錦山郡守,任震白爲郭山郡守,安承煦爲利仁察訪,鄭世敎爲景慕宮令,南履秉爲北部令,李鍾淳爲儀賓都事,李益文爲典籍,具行益爲奉常主簿,吳顯甲爲尙瑞副直長,宋在誼爲杆城郡守,宋祥來爲高陽郡守,蔡東直爲監察,朴基旭爲校檢,尹載鍵爲昌原府使,李近植爲肅川府使,白能洙爲厚州府使,李德謙爲碧潼郡守,金見臣爲礪山府使,鄭東萬爲宗廟副奉事,洪蓍謨爲監察,尹宗鎬爲西部令,李敏會爲泰安郡守,金龍見爲自如察訪,鄭文升爲甑山縣令,李儞爲鎭川縣監,趙鎭剛爲堤川縣監,申在翼爲盈德縣令,李櫽重爲陽智縣監,李輝永爲漢城主簿,朴來陽·權達準爲典籍,李秉龜爲黃山察訪,全性有爲金泉察訪,趙琮鎭爲承旨,朴楚壽爲靑山縣監,金用淳爲玉果縣監,李義聲爲歙谷縣令,尹宗鎬爲恩津縣監,李正規爲山淸縣監,嚴耋爲稷山縣監,禮賓直長金永進,司饔直長趙基謙相換,兼養賢直長單梁日輝,沈獻永爲刑曹正郞,尹履誼爲翼陵令,韓義植爲固城縣令,尹謙圭爲貞陵令,洪儼爲承文判校,趙萬永·申在植爲同經筵,金在達爲漢城判官,洪鍾遠爲工曹正郞,沈源祖爲社稷令,徐有準爲刑曹佐郞,沈興鎭爲禁府都事,李祉默爲長興主簿,林孝憲爲公忠都事,文之鉉爲慶尙都事。
傳于李恒權曰,臺諫·玉堂竝許遞,今日政差出。
李恒權啓曰,玉堂上下番俱空,事甚未安。今日政新除授玉堂,竝待下批,牌招,以爲推移入直,何如?傳曰,允。
又以吏批言啓曰,臺諫多窠及大司成,今當差出,而擬望之人乏少,外任竝擬,何如?傳曰,允。
以李光正爲大司成,李根中爲說書,李憲球爲司僕正,魏裕喆爲西部令,魚在璿爲廣興奉事,金䥧爲校理,李渭達爲副校理,李憲瑋爲修撰,李元在爲監察,李善永爲平市主簿,兼養賢奉事單尹錫祜,南棅正爲引儀,金箕晢爲掌樂主簿,李明五爲司饔主簿,權躋亨爲監察,趙必煥爲掌苑別提,安國鍾爲司䆃主簿,宋之彦爲內資主簿,李碩愚爲活人別提,李時馨爲瓦署別提,金逌根爲大司憲,洪益聞爲大司諫,朴晦壽爲執義,趙忠植爲司諫,金若水·文之鉉爲掌令,白萬榮·崔綱魯爲持平,金周默爲獻納,李得烈·金秀萬爲正言,鄭在淇爲監察,黃萬齡爲延曙察訪,沈正禮爲瓦署別提,李時馨爲禁府都事,李海淸爲軍資正,沈能恕爲兵曹佐郞,李義賓爲社稷令,鄭誠一爲典籍,金魯廣爲監察,張天翼爲禮賓主簿,金祖欽爲江原都事,吳泰瀚·金會友爲兼引儀,朴善性爲活人別提,李雲行爲軍器主簿,高大雄爲造紙別提,沈能默爲引儀,黃鍍爲義盈主簿,洪永燮爲引儀,朴雲壽爲氷庫別提,申命康爲瓦署別提,任燧爲引儀,柳基豐爲宗簿主簿,趙湕爲永陵令,鄭基一爲敦寧主簿,閔致和爲丹陽郡守,丁志鶴爲平陵察訪,孫爀爲典籍,閔樂鏞爲濟用主簿,金龍根爲中部都事,鄭胄錫爲英陵參奉,趙萬大爲永禧殿參奉,韓致定爲顯陵參奉,林勉洙爲徽陵參奉,吳羽常爲崇陵參奉,南鍾玄爲惠陵參奉,洪益謨爲假監役,任百能爲崇陵別檢,金騏獻爲順康園守奉官,韓樂洙爲純陵參奉,黃晦瑛爲淑陵參奉,安聖臣·李鼎基·金昌源爲假引儀,書題單全在升。
兵批,兼判書沈象奎進,參判申在植病,參議愼宜學進,參知李衡柱入直進,同副承旨嚴燾進。
嚴燾,以兵批言啓曰,今日都目政事時,本曹堂上,當爲備員,而參判申在植病不來,令政院卽爲牌招,以爲同參政事之地,何如?傳曰,允。
又啓曰,營將·中軍·虞候·僉使,今當差出,而擬望之人乏少,已準朔守令及未準朔禁軍將·虞候·營將·邊將,竝擬,何如?傳曰,允。
以李肇源爲知事,李蓍明·孫綏遠·成夏鎭爲五衛將,李明植爲惠山僉使,同知單鄭宅心,僉知單張羽成·吳在臣·具康,副司果單金正喜。
嚴燾,以兵批言啓曰,五衛將李蓍明前任水原中軍,孫綏遠前任大興中軍,成夏鎭前任平安監營中軍,尹永圭前任羅州營將,柳信儉前任大丘營將,俱在任所,上來間該廳番次苟艱云,竝改差,何如?傳曰,允。
以柳漢源·李海範爲同知,李學道爲僉知,安塾爲禁衛把摠,李圭殷爲都摠都事。
嚴燾,以兵批言啓曰,陞資拜營將者,瓜前以不職遞罷,則勿計朔數多少,還收資級,載在法典,而虞候依營將例施行事,曾有定式矣。統虞候閔晢,中施罷職,所授加資,依例還收之意,敢啓。傳曰,知道。
以尹永圭·柳信儉爲五衛將,李憲瑋·李嘉愚爲文兼,白泓鎭爲慶尙右兵使,前虞候閔晢,依法降資。
以尹之鉉·朴基赫爲僉知,李載暹爲慶尙左兵虞候,李羲午爲右水虞候,趙章根爲白峙僉使,護軍單金箕殷,副護軍徐耕輔·韓義運·兪理煥·趙奎昇·尹景鎭·尹豐烈,副司果具聖魯,副司正李景在·李正耆,以上竝單付。
以李敏會·任榦爲五衛將,洪宗琦爲景福將,朴弘源·朴世文爲慶熙將,副司果單王佐說·王德重,以許棨爲公州營將,具載默爲法聖僉使,宋彦民爲龜山僉使,趙鼎燮爲平薪僉使,李命豐爲牛峴僉使,訓鍊判官加設單李宗植,主簿高得雲·尹之衡·朴尙業,以上減下,訓知官單金鎭喆,張時說爲五衛將,南慶老爲忠翊將,申在衡爲宣傳官,林亨壽爲訓鍊僉正,沈有祖爲水原中軍,僉知單孫綏遠。
嚴燾,以兵批言啓曰,忠翊衛將南慶老前任江華中軍,五衛將張時說前任黃海中軍,俱在任所,上來間該廳番次苟艱云。景福宮衛將洪宗琦,慶熙宮衛將朴弘源·朴世文,俱以病難供職,呈狀乞遞,竝改差,新除授慶尙左水虞候李羲午,身病猝重,時月之內,萬無登途赴任之望云,罷黜,何如?傳曰,允。
以沈煥永爲平安中軍,申從鎬爲大丘營將,金履寬爲大興中軍,張忠汲爲江華中軍,李勖爲統虞候,李會點爲加設訓鍊判官,禹弘仁·李羲錫·韓膺祖爲訓鍊主簿,崔應鉉爲公淸兵虞候,沈昌祖爲黃海中軍,李雲淵爲黃海水虞候,禹弘儉爲廣梁僉使,金慶祿爲花梁僉使,全學燁爲古城僉使,護軍單李命源·高益普,副護軍李鼎五·楊澤九·李章燁·李觀植·李德謙,以上竝單付,副司正單林永洙。
嚴燾,以兵批言啓曰,都政退行於正七月,則四十月準朔邊將,例爲差代,而平山浦萬戶孫禧運,已爲準考,瓜滿在於十月,今番都政,依例差代,何如?傳曰,允。
以李應番爲平山浦萬戶,趙重亨爲會寧浦萬戶,金彦格爲馬島萬戶,金商鉉爲舒川萬戶,金景文爲助泥萬戶,梁迪洙爲訓鍊僉正,李肇淵爲都摠都事,鄭垕爲慶尙左水虞候,金仁瑋爲文山萬戶,金鎭濂爲寅火堡萬戶,同知單朴世文,金寶聲爲龍津萬戶,鄭日煥爲豊山萬戶,安國恒爲永達萬戶,康漢淵爲撫夷萬戶,胡慶文爲森森坡萬戶,公州營將許棨,大丘營將申從鎬,大興中軍金履寬,江華中軍沈煥永,以上今加折衝加資事,承傳。
以張元樞爲黃龍別將,姜道完爲黑山島別將,任百厚爲正方別將,洪益壽爲南村別將,金載垕爲金烏別將,李晩植·趙濟健爲五衛將,秋載豐爲景福將,沈能驥爲都摠都事,鄭來佑爲武兼,護軍單許棨·申從鎬。
以李文赫爲慶熙將,李光荃爲訓鍊判官,趙湐爲武兼,金光春爲守門將,安廷允爲南固別將,副護軍李蓍明·孫綏遠·李吉求·成夏鎭,以上單付。
以康堯愼·金鍾輔爲五衛將,鄭興喬爲慶熙將,李鍾完爲中樞都事,朴載寬爲訓鍊主簿,閔揖爲五衛將,安栢爲忠翊將,吳致文爲訓鍊主簿,權聖彦爲群山僉使,副護軍李商一·李玉鉉·鄭健行·許楫,以上單付。
以李敎彬爲宣傳官,申道顯爲武兼,同知單秋載豐,僉知單趙濟健。
以柳相晉爲宣傳官,金永植爲中樞都事,閔致默爲訓鍊主簿,朴載寬爲羅暖萬戶,僉知單康堯愼·鄭興喬。
以李煥庚爲都摠經歷,鄭汶濟爲中樞經歷,郭正默爲武兼,蔡光臣·李用錫爲訓鍊正,沈兢祖·申在忠爲訓鍊主簿,鄭煥宗爲內禁將,韓義植爲中樞都事,曺鵬爲訓鍊判官,尹得儉爲御營把摠,金珍·韓宅履·朴義鎭爲武兼,副護軍洪起燮·李應植·金時弼,以上單付。
以李敎彬爲都摠經歷,徐驥淳爲訓鍊主簿,林輔榮爲武兼,李同淳爲評事,白魯洙爲宣傳官,林魯豐爲守門將,尹守徹爲訓鍊主簿,盧翼燁爲中樞都事,沈履相爲武兼,柳亮源爲訓鍊主簿,李復馨爲武兼,李周聖爲宣傳官,趙雲程·宋得鼎·韓啓轍·申在德·趙秉吉爲武兼,李雲英·金璹·洪秀連·金大英·李景源爲守門將,馬馬海權管權聖履,三千浦權管金鍾兌,栗浦權管朴東郁,大吉號里權管金大呂,乫軒洞權管金仕祿,梁永萬洞權管崔仁謙,副司正李顯稷,以上竝單付。
吏曹參判趙萬永疏曰,伏以臣於銓任,有私義之不可濫據者,曾於庚辰三銓除命之時,屢陳衷懇,至蒙恩遞,臣仰感洪造之曲遂,俯喜微諒之獲全,至今攢頌,隕結是圖,竊自以爲選部一步,上不當以復授,下不當以冒厠也,決矣。迺者亞銓新命,何爲而及於如臣萬萬無似之人乎?銓地淸選,亞三一也,株守難改,前後同也。臣若以違傲是懼,而趨膺爲榮,則去就無當,適足爲一身之兩截矣。臣雖無恥,人謂斯何?大政方開,召牌狎臨,至有勿呼望之命,玆敢疾聲控籲,忙陳短章。伏乞聖明,特垂終始之仁,亟遞臣新授職名,以重公器,以安微分,不勝幸甚。臣無任云云。答曰,省疏具悉。卿其勿辭行公。
吏曹參議洪起燮疏曰,伏以臣與新除授本曹參判趙萬永,爲中表兄弟之親,法有相避,在下者遞,玆陳短章,仰瀆崇嚴。伏乞聖明,特垂諒察,亟命遞改臣職,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
自開東至申時,灑雨下雨,測雨器水深二分。
自人定至十八日開東,灑雨下雨,測雨器水深二分。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
嚴燾啓曰,來二十一日,朝參日次矣,敢稟。傳曰,停。
又啓曰,來二十一日,輪臺日次矣,敢稟。傳曰,停。
李恒權啓曰,新除授左副承旨趙琮鎭,時在京畿安城地,斯速乘馹上來事,下諭,何如?傳曰,許遞,前望單子入之。
承旨前望單子入之,林顔喆落點。
李恒權啓曰,假注書李正耆,身病猝重,勢難察任,今姑改差,何如?傳曰,允。
傳于嚴燾曰,守令·邊將留待。
傳于嚴燾曰,守令·邊將入侍。
李正耆改差,代以金興根爲假注書。
金興根有頉,代以李穆淵爲假注書。
以校理金䥧,副校理李渭達,修撰李憲瑋牌不進罷職傳旨,傳于嚴燾曰,只推。
嚴燾啓曰,玉堂上下番俱空,已至多日,事甚未安。校理金䥧,副校理李渭達,修撰李憲瑋,旣有只推之命,竝卽牌招,推移入直,何如?傳曰,允。
以右副承旨林顔喆牌不進罷職傳旨,傳曰,許遞,前望單子入之。
承旨前望單子入之,金炳朝落點。
大司諫洪益聞啓曰,臣言議風采,本不合於耳目重任,而迺者大諫除旨,忽下於夢想之外,臣聞命兢惕,罔知攸措。召牌之下,不敢違傲,雖不得不章皇出肅,第臣於合啓中,有不可聯參者,曾叨臺職,屢蒙體諒之恩。今臣處義,宜無異同,請命遞斥臣職。答曰,依啓。
李恒權啓曰,卽者義禁府都事來言,時囚無得過三日滯囚,曾有定式矣。時囚罪人吳彦誼,當爲捧供,而判義禁鄭晩錫,同義禁朴周壽有身病,知義禁白師誾受由,同義禁李光文內閣入直,不得開坐云。判義禁鄭晩錫,同義禁朴周壽,竝卽牌招,以爲開坐之地,何如?傳曰,允。
又啓曰,大司憲金逌根,執義朴晦壽,持平白萬榮·崔綱魯牌不進,掌令金若水·文之鉉在外,監察茶時之意,敢啓。傳曰,知道。
以執義朴晦壽,持平白萬榮·崔綱魯,司諫趙忠植,獻納金周默,正言李得烈·金秀萬牌不進罷職傳旨,傳于李恒權曰,只推。
以校理金䥧,副校理李渭達,修撰李憲瑋牌不進罷職傳旨,傳于嚴燾曰,只推。
嚴燾,以內醫院都提調·提調意啓曰,利仁察訪李重恒,旣遞外任,還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單李重恒。
嚴燾,以承文院都提調意啓曰,院製述官朴善性出六代,吏文學官金箕龍陞付,吏文學官有闕代,幼學趙雲鉉差下,使之付軍職,冠帶常仕,何如?傳曰,允。
又以禁衛營言啓曰,營軍色從事官林翰鎭,身病甚重,勢難察任,今姑改差,何如?傳曰,允。
戶曹判書鄭晩錫疏曰,伏以臣於前月,猥上辭本,略陳癃廢之狀,敢控肝膈之懇,及奉批旨,不賜開許,諭之以精力尙强,申之以重任不可輕遞,德音鄭重,聖眷隆厚,臣誠含恩怵義,曷敢不拚棄死生,殫竭鹵鈍,以仰承德意之萬一。而其奈本曹事務之漸致玭謬,淸朝擧措之終涉顚倒何哉?此宋臣歐陽脩所謂雖聖主之恩,天地曲垂包容,而朝廷之事,毫釐動關利害者也。是以歷數旬左右思量,外內熏灼,終不可以淟涊蹲冒昧申籲,尤合死罪。臣聞古者七十,私而傳其家,公而致其政,蓋人生七十,血氣已竭,筋力已頹,不可以服勤任勞也。是故聖人制禮,定其年限,節其人心,以律天下後世,誠不易之大防也。臣本稟賦虛薄,氣力孱弱,蒲脆先萎,駑蹇易疲,不足比數於恒人,而況又七旬,只隔一歲,其癃廢不合任使之由,不待臣煩瀆,而庶或俯燭矣。今若抖擻其昏耄,扶曳其蹩躠,揜其已衰,强所不能,束帶彯纓,逐隊鞅掌,則當世之持淸議者,必將指點唾罵曰,彼夫也,年至不退,夜行不息,濫竽而苟容,戀豆而冒據,不識世間有羞恥事。臣於此將以何辭自解,而獲免鄙夫之歸哉?且久任責成,聖王制治之要法也,鞠躬盡瘁,人臣效忠之常道也。雖然,苟或不擇其人,而秪以數易爲嫌,則反致瘝厥職之患,不度其力,而徒以趨走爲恭,則必招喪厥身之災。是以上不可以不類使,下不可以不量入,而不獨專於久勇於進也。今臣以其材則疲軟不勝也,以其力則衰朽不堪也,雖終朝三褫,尙嫌其太緩,況可以藉口於不敢當,而帀一朞久據乎?臣之不可仍冒者,非但如右所陳而已。雖以目下病情言之,殘喘僅延,不絶如縷,而暑濕爲祟,痰癖益肆,衝亘胸膈,喘喘欲絶,發作風眩,懵懵不省,食飮全廢,委頓床笫,源委旣深,藥餌蔑效,或有一番酬接一番勞攘,輒有一層增劇,若不及今時謝劇就閑,安意調治,則必有促其命之慮。臣非敢畏死愛生,而惟是重務益曠,罪戾益積,死且無以自贖,惶霣悶蹙,靡所容措。噫,天地之至仁,在品物曲遂其生,父母之止慈,在稚子必從其願,殿下之於臣,天地也父母也,臣安得瀆撓是懼,囁嚅自阻,不以其遂生從願之道,祈祝於聽卑,號籲孔邇也?伏乞聖慈,俯垂曲諒,特允前懇,褫其本兼,許其休退,則臣謹當銘髓鐫肝,生隕死結,永圖不報之報矣。臣無任云云。答曰,省疏具悉。前之靳許,知卿之可以久任也,勿復煩辭,益勉行公。
乙酉七月十七日辰時,上御熙政堂。守令·邊將入侍時,右副承旨李恒權,同副承旨嚴燾,假注書林永洙,記事官金鍏·吳致愚,昌原府使尹載鍵,肅川府使李近植,厚州府使白能洙,礪山府使金見臣,長興府使李亨在,中和府使金明根,碧潼郡守任震白,高原郡守柳敬魯,固城縣令韓義植,高敞縣監南永老,陽智縣監李櫽重,恩津縣監尹宗鎬,臨陂縣令朴春壽,順安縣令趙基恒,咸悅縣監南永周,靑山縣監朴楚壽,以次進伏,白峙僉使趙章根,花梁僉使金慶祿,平薪僉使趙鼎燮,龜山僉使宋彦民,牛峴僉使李命豐,廣梁僉使禹弘儉,龍津萬戶金寶聲,平山浦萬戶李應蕃,會寧浦萬戶趙重亨,馬島萬戶金彦格,撫夷萬戶康漢淵,侍立庭下訖。進前奏職姓名後,恒權曰,新除授右副承旨林顔喆,卽爲牌招,何如?上曰,依爲之。出擧條上命退,承史以次退出。
上在昌德宮。停常參·經筵。
自開東至午時,灑雨下雨,測雨器水深一寸六分。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
嚴燾啓曰,三品官之無得過三日循例請牌,曾有定式矣。大司成李光正,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李恒權啓曰,右副承旨金炳朝,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理金䥧,副校理李渭達,修撰李憲瑋,旣有只推之命,竝卽牌招,推移入直,何如?傳曰,允。
又啓曰,判義禁鄭晩錫,同義禁朴周壽牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
嚴燾啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,朴蓍壽落點。
李穆淵有頉,代以李莊緖爲假注書。
李莊緖在外,代以趙啓昇爲假注書。
以右副承旨金炳朝牌不進罷職傳旨,傳于李恒權曰,許遞,前望單子入之。
承旨前望單子入之,兪理煥落點。
以大司成李光正牌不進罷職傳旨,傳于李恒權曰,只推。
以校理金䥧,副校理李渭達,修撰李憲瑋牌不進罷職傳旨,傳于李恒權曰,只推。
傳于李恒權曰,雖因臺疏而拿覈,更思之,旣云乘醉醜詈,而終至撞破,則其狂悖之心與跡,畢露無餘,安有更覈之端?時囚罪人吳彦誼,極邊施以投畀之典,勿揀赦典,以示不同中國之意。
李恒權啓曰,大司憲金逌根,執義朴晦壽,持平白萬榮·崔綱魯牌不進,掌令金若水·文之鉉在外,監察茶時之意,敢啓。傳曰,知道。竝許遞,前望單子入之。
以執義朴晦壽,持平白萬榮·崔綱魯,司諫趙忠植,獻納金周默,正言李得烈牌不進罷職傳旨,傳于李恒權曰,只推。
臺諫前望單子入之,大司憲洪羲俊,執義崔時淳,掌令金永鎭·林孝憲,持平朴宗範·河錫洪落點。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
正言金秀萬伏以,臣以鄕曲賤品,粗通句讀,倖占科第,濫廁朝籍,而庸愚湔劣,最居人下,雖閑司漫職,尙懼不堪任。不意玆者誤恩遽加,薇垣新命,忽下於千萬夢想之外,聞命震懍,不知所以容措。竊念臺閣之職,爲任最重,上而匡補君德,論執時政,下而糾察官邪,恢張公道,則雖使通達識務剛方敢言之人居之,猶恐不能盡職,以副上下之望,豈可使如臣新進無似之流,苟然充數,以招濫竽之譏,負乘之誚哉?庚牌之下,承膺無路,玆敢隨詣短章,冒陳衷懇。伏乞聖慈,俯賜鑑諒,特遞臣職,以重公器,以安私分焉。臣於乞免之章,不宜贅他,而事關宗社,罪犯綱常,則不可以世代之久遠,有所容貸而泯默,故臣敢冒死仰陳,伏願聖明垂察焉。嗚呼,溫陵當日之事,尙忍言哉?彼朴元宗等三勳臣,亦人臣耳,豈不知名分之重,截然如天地之不可犯,而當聖祖龍飛之辰,貪天爲功,惟身是謀,竟至廢黜而後已,使我朝禮義之邦,倫紀倒置,義理斁塞,究其罪犯,上通于天,人人可誅,而特以一時微勳,典刑不加,臥斃牖下,垂于今三百餘年,有識之竊歎,容有極哉?且伏況聖后禮祔之後,彼三臣者,尙今竝列於配食之庭。嗚呼,若使聖后在天之靈,陟降於冥冥之中,則其果以悅豫格思於芬苾之享乎?故文正公臣李縡所撰三印臺碑記曰,是非旣大定矣,彼勳臣者,尙可晏然於從享之列耶?故諭善臣朴聖源曰,必行三勳臣追奪,庶可以明中廟朝本心,此非獨文正·諭善一二人之言,實我東臣子百世不易之定論也。臣先祖臣文簡公淨乙亥一疏,是苦心血誠,而終未得伸於當世,抱冤於九原而死,幸賴兩聖朝紹述之誠孝,追擧未遑之典,使天綱民彝,大定於萬世,臣祖未卒之志,亦隨以得明,環東土橫目之類,孰不懽忭同慶?而臣家之世世感祝,尤倍於人。然而彼三臣之從享未黜,則倫常有未盡正,義理有未盡明,而臣祖平日之論,亦無以畢伸。故在昔先朝己未,臣祖嗣孫前參奉臣聖泰,追述遺意,冒陳一疏,而卽下溫批,奬諭備至,仍命致侑於臣祖,聖批若曰,爾以金文簡之孫,當翟褕追復之舊甲,極論三勳臣事,予心起感,不覺通宵,律之以天理人情,揆之以國綱臣分,夫孰曰,不可?因命招致聖泰于政院,恩言鄭重,使之藏置聖批於先祖祠廟中,子孫至今奉安,以爲世守之寶,攢祝感泣,已無可言,而不幸臣民無祿,翌年庚申,竟遭天崩之慟,終使國是未定,大義莫伸。嗚呼痛矣。今嗣孫,零替在鄕,不能自振,先祖臣子孫中在朝者,惟臣一人而已。若畏妄屑之誅,終無一言而退,則是不但孤負臣先祖,卒無以闡揚我先朝寵諭之盛意。玆敢不避猥越,仰籲天陛。伏乞聖明,穆然深思,廓揮乾斷,亟降朴元宗·柳順汀·成希顔黜享廟庭之命,以洩神人之憤,以副臣民之望,千萬幸甚。臣無任云云。省疏具悉。爾以爾家之人,言雖如此,先朝己未批答中聖意,有可以仰認者,爾亦必知之,今何可據議乎?爾其勿辭察職。
上在昌德宮。停常參·經筵。
嚴燾啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李鶴秀啓曰,行左承旨徐長輔,右承旨洪命周,右副承旨兪理煥,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李光憲·具康·李羲發落點。
李鶴秀啓曰,新除授行左承旨李光憲,左副承旨具康,同副承旨李羲發,竝卽牌招,何如?傳曰,允。
又啓曰,新除授同副承旨李羲發,時在慶尙道義城地,斯速乘馹上來事,下諭,何如?傳曰,允。
又啓曰,玉堂上下番俱空,已至多日,事甚未安。校理金䥧,副校理李渭達,修撰李憲瑋,旣有只推之命,竝卽牌招,推移入直,何如?傳曰,允。
嚴燾啓曰,肅單捧入,何等審愼,而昨日拜辭中,泰安郡守李敏會,除拜後在外未及上來,而混呈肅單,至有入啓之擧,臣之矇然捧入,不勝惶恐,而當該通禮院官員,所當重勘,而本院請推之外,無他可施之罰,何以爲之?敢稟。傳曰,拿處。
傳于李鶴秀曰,左承旨·右承旨·左副承旨·同副承旨竝許遞,前望單子入之,待下批,牌招察任。
承旨前望單子入之,尹命烈·林景鎭·洪命周·徐有素落點。
李鶴秀啓曰,三皇忌辰日,親行望拜禮,前期一日以稟事,曾有受敎矣。今二十一日,神宗皇帝忌辰日,親行望拜禮,何以爲之?敢稟。傳曰,奉室行禮矣。
又啓曰,奉室行禮事,命下矣。齋宿處所,以何處爲之乎?敢稟。傳曰,便殿爲之。
傳于李鶴秀曰,奉室行禮時,王世子陪參之節,依例磨鍊。
傳于李鶴秀曰,秋務方殷,新除授閫帥守令,皆令明日辭朝。
李鶴秀啓曰,卽者吏曹郞廳來言,中和府使金明根,長興府使李亨在,郭山郡守任震白,高原郡守柳敬魯,順安縣令趙基恒,固城縣令韓義植,盈德縣令申在翼,松禾縣監趙亨復,平康縣監金來淳,長水縣監尙東奎,堤川縣監趙鎭剛,楊口縣監吳徽常,陽智縣監李櫽重,恩津縣監尹宗鎬,高敞縣監南永老,咸悅縣監南永周,玉果縣監金用淳,稷山縣監嚴耋,兩司俱未署經,樂安郡守李濟道,憲府則雖已署經,諫院則不得署經云。除在外外,未肅拜人員,竝卽牌招,何如?傳曰,允。違牌,勿爲呼望。
大司憲洪羲俊啓曰,臣伏奉除旨,以臣爲司憲府大司憲者,臣言議風采,本不合於耳目重任,況此霜臺之長,尤爲淸峻,實非如臣庸下之姿,所敢濫廁,而召牌儼臨,感恩怵分,冒沒趨膺,少伸叩謝之忱。第於合啓中,有不可以聯參者,自前屢懇,輒蒙體諒之恩,到今處義,宜無異同,請命遞斥臣職。答曰,依啓。
行大司諫朴蓍壽,司諫趙忠植,掌令金永鎭,持平河錫洪,獻納金周默,正言李得烈·金秀萬等啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果如諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案。旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂,爛熳同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?化同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱欲溘然。夫逆種之待年殄滅,乃指尋常治逆之律文也。今此夏賊,卽是開闢以來,所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此。而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賊女,則決非渠所可獨辦者也,是必其夫暗地指使,爲此嘗試之計。據此一事,劇逆親屬之從中跳踉復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗·恭親屬應坐之類,一依适·雲例擧行,斗恒及夏賊親屬奴傔,連伊夫妻,竝嚴鞫得情,快正典刑。噫嘻痛矣。明謙之凶謀逆節,實是亘萬古所無之賊也。身爲閫帥已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠逆復之愛侄也,一門之內,日夜綢繆,兩賊之門,出沒紹介,危機急迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以體獄,不免疎虞。以謙,以逆復之子,傳襲其父之凶圖鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽。而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縳官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止。請時景·昱,竝施孥籍之律,金樂敎,亟令王府,設鞫嚴覈,快正邦刑。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布至凶絶悖之狀,不可但以邪學言也。請來大舶,裝載兵器,曰,以脅持,曰,以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辨出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以拏籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而官人之栲掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶胸,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則榮賊也。幸賴我先大王,廓掃乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子何代無之,而豈有如漢祿之窮天地亘古今至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之牒,未有如此賊之窮凶絶悖者也。食肉寢皮,已矣無及,瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿?後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以快雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況兇種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生?而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,亟施散配之典。噫嘻痛矣,凶魁亂本,從古何限,而豈有如鐘秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者謂之背馳,而擠陷網打,無所不至。於乎,助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶各圖,釀成煥日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘感歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧世緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·寬之窮凶而染成者,渠也。龜·祿之絶慝而掩護者,渠也。渠以爲見驅,則觀鎬曰,見驅,渠以爲非逆,則觀鎬曰,非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之凶徒,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無辜,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈奪中出來,而賊觀之謂龜賊義理主人之招,亦由鍾秀悖話中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,躗言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣以自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悔者,曉然知龜·祿之不可染跡,而及反附麗依歸,推詡尊仰,懷亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊,勢何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝。雖幸天討略行,王章少伸,尙何足以快洩神人之憤也哉?鍾一則藉其文蔭,獲沾祿仕,國家何負於渠,而梟心獍腸,與生俱生,幸西賊之有警,則曰,分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道狂惑,連腸接肚於鍾日·光友之徒,憑藉讖緯之書,濟其邪誕之術,二萬石軍糧之積峙,縉紳家火具之潛埋,指卯日而擧事爲期云者,莫非做作妖言煽動人心之計,而十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,夬正典刑。答兩司曰,不允。時景等事,裕事,龜柱支屬事,亟停勿煩。夏賊等事,國榮事,更勿煩啓。鍾一·振采事,友文·光友事,致後·延壽事,李永純·永喆等事,不允。
掌令金永鎭,持平河錫洪啓曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之類,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止到配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚散作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終蘄,王章未伸,大聖人包容之德,雖出於忠厚鎭物不治爲治之道,國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?治棼絲莫如尋緖,疎亂流莫如窮源,必也打破窩窟,拔祛根柢,使一世曉然知渠輩之情狀,然後世道可靖,國法可伸。請充軍罪人申綱,遠配罪人黃允中,亟令王府,拿鞫嚴覈,夬施典刑。新除授執義崔時淳,時在全羅道和順地,掌令林孝憲,時在開城地,持平朴宗範,時在慶尙道安東地,請竝斯速乘馹上來事,下諭。答府曰,申鼎朝等事,不允。申綱·黃允中事,不允。下諭事,依啓。
行大司諫朴蓍壽,司諫趙忠植,獻納金周默,正言李得烈·金秀萬啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未及究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇賊載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字〈字〉狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若誘之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂。思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮。何殿下不念生道殺人之義,而亦蘄一兪也耶?端緖狼藉,窩窟未破,則將不知何樣事變,出於何地。請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。答院曰,不允。申鼎朝等事,不允。申綱·黃允中事,不允。
李鶴秀啓曰,吏曹郞廳來言,臺諫有闕,政事,取稟。傳曰,前望單子入之。
以左副承旨具康牌不進罷職傳旨,傳于李鶴秀曰,只推。
以校理金䥧,副校理李渭達,修撰李憲瑋牌不進罷職傳旨,傳于李鶴秀曰,只推。
李鶴秀,以禮曹言啓曰,奉室行禮時,王世子陪參之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
嚴燾,以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍,訓將都領環衛之例矣。今番則何以爲之乎?敢稟。傳曰,外各營入直軍,都領環衛。
李鶴秀,以侍講院言啓曰,兼弼善朴晦壽,時無職名,令該曹,口傳付軍職,何如?傳曰,允。
兵曹口傳政事,副司果單朴晦壽。
嚴燾,以兵曹言啓曰,今番都政,全州營將末望李元臣,誤以李明玉書入,臣之矇未覺察,不勝惶恐,而原望筒,付標以入之意,敢啓。傳曰,知道。
又以兵曹言啓曰,謹依下敎,權付禁軍趙重亨·金彦格遷轉,代以武藝別監鄭興世·姜仁宅,原啓目中,付標以入之意,敢啓。傳曰,知道。
又以兵曹言啓曰,卽接東道參軍李郁鉉牒報,則御營廳所授惠化門北邊第二城廊近處,體城三間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內惠化門北邊第二城廊近處,體城三間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而出番鄕軍二十名,將官率領,限改築間,嚴加把守之意,敢啓。傳曰,知道。
又以義禁府言啓曰,時囚罪人吳彦誼,極邊施以投畀之典勿揀赦典事,承傳啓下矣。吳彦誼,咸鏡道鍾城府投畀,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,假引儀金昌源拿處事,傳旨啓下,而假引儀,以雜岐例,自刑曹擧行,曾有定式矣。金昌源,移送秋曹之意,敢啓。傳曰,知道。
上在昌德宮。停常參·經筵。
自卯時至未時,灑雨下雨,測雨器水深六分。
藥房副提調李鶴秀啓曰,伏未審日間,聖體若何?寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
林景鎭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,慶尙右兵使白泓鎭,礪山府使金見臣,慶興府使李齊年,昌城府使李宗祥,厚州府使白能洙,公州營將許棨,雲峯縣監權思秉,高陽郡守宋祥來下直,各長弓一張,長箭一部,片箭一部,筒兒一箇賜給。
李鶴秀啓曰,玉堂上下番俱空,已至多日,事甚未安。校理金䥧,副校理李渭達,修撰李憲瑋,旣有只推之命,竝卽牌招,推移入直,何如?傳曰,允。
傳于李鶴秀曰,明日出宮門路,以協陽門爲之。
林景鎭啓曰,假注書趙啓昇,時無職名,令該曹,依例付軍職,冠帶常仕,何如?傳曰,允。
大司憲前望單子入之,李勉昇落點。
林景鎭啓曰,行大司憲李勉昇,執義崔時淳,掌令林孝憲,持平朴宗範在外,掌令金永鎭,持平河錫洪牌不進,監察茶時之意,敢啓。傳曰,知道。
以司諫趙忠植,獻納金周默,正言李得烈·金秀萬,掌令金永鎭,持平河錫洪牌不進罷職傳旨,傳于徐有素曰,只推。
李鶴秀啓曰,明日奉室行禮時,侍臣當爲進參,除在外外,呈告人員,竝卽牌招,以爲淸齋之地,何如?傳曰,允。
又啓曰,明日奉室行禮時,兩司長官,當爲進參,行大司憲李勉昇在外,何以爲之?而行大司諫朴蓍壽病不進,卽爲牌招,以爲淸齋之地,何如?傳曰,允。大司憲許遞,前望單子入之。
大司憲前望單子入之,權丕應落點。
李鶴秀啓曰,明日奉室行禮時,兩司長官,當爲進參,新除授大司憲權丕應,卽爲牌招,以爲淸齋之地,何如?傳曰,允。
林景鎭啓曰,兵曹郞廳來言,明日奉室行禮時,別侍衛,不可不備,判書沈象奎,方在受由中,不得進參云,何以爲之?敢稟。傳曰,牌招。
李鶴秀啓曰,明日奉室行禮時,九卿當爲進參,行吏曹判書李羲甲,兼兵曹判書沈象奎受由,行工曹判書李肇源在外,何以爲之?而行戶曹判書鄭晩錫,禮曹判書李錫奎病不進,竝卽牌招,判尹未差之代,政官牌招,開政差出,待下批,牌招,以爲淸齋之地,何如?傳曰,允。工判許遞,今日政差出,吏·兵判,亦爲牌招。
林景鎭啓曰,兼兵曹判書,沈象奎牌不進推考傳旨,今方捧入,而明日奉室行禮時,別侍衛不可不備,如是違牌,事甚未安。更爲牌招,何如?傳曰,允。
又啓曰,兼兵曹判書沈象奎再牌不進推考傳旨,今方捧入,而別侍衛,不可不備,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,次堂擧行。
李鶴秀啓曰,吏曹參判趙萬永,參議朴岐壽牌不進,推考傳旨及罷職傳旨,今方捧入,而開政命下之後,如是違牌,事甚未安。判書李羲甲受由,參判更爲牌招,何如?傳曰,允。參議只推,一體牌招。
又啓曰,開政事命下,而行吏曹判書李羲甲受由,參判趙萬永陳疏,參議朴岐壽再牌不進,無以開政,何以爲之?敢稟。傳曰,參議只推,更爲牌招,違牌勿爲呼望。
以右承旨洪命周,右副承旨徐有素牌不進罷職傳旨,傳于李鶴秀曰,只推。
李鶴秀啓曰,今日齋宿,承旨當爲備員,而右承旨洪命周,右副承旨徐有素,旣有只推之命,竝卽牌招,何如?傳曰,允。
以司諫趙忠植,獻納金周默,正言李得烈·金秀萬,掌令金永鎭·河錫洪牌不進罷職傳旨,傳于洪命周曰,只推。
以校理金䥧,副校理李渭達牌不進罷職傳旨,傳于洪命周曰,只推。
有政。吏批,行判書李羲甲受由,參判趙萬永陳疏,參議朴岐壽進,左承旨尹命烈進。啓曰,判書李羲甲受由,參判趙萬永陳疏入啓,小臣獨政未安,何以爲之?敢稟。傳曰,只出緊任,以洪學淵爲應敎,徐相祿爲副修撰,金履喬爲工曹判書,宋冕載爲漢城判尹。
兵批,兼判書沈象奎受由,參判申在植病,參議愼宜學病,參知李衡柱入直進,左副承旨林景鎭進,僉知單李恒權,上護軍金履喬·李肇源,大護軍李勉昇,護軍洪羲俊·李光憲·徐長輔,副護軍趙琮鎭·林顔喆·金炳朝·兪理煥·具康·李羲發·沈能稷·洪益聞,副司直沈能栻·金若水·文之鉉·洪永觀·李竣祜·尹心圭·李憲球·洪學淵·南履懋·林處鎭·吳甲良·宋守謙·白萬榮·崔綱魯,副司果李嘉愚·朴英載·金大坤,副司正趙啓昇,副司勇趙雲鉉,以上竝單付。
林景鎭啓曰,明日奉室行禮時,九卿當爲進參,新除授工曹判書金履喬,卽爲牌招,以爲淸齋之地,何如?傳曰,允。
以統制使李石求狀啓,進上生熟鰒,不善董飭列邑,致有此不得照氷,惶恐待罪事,傳于尹命烈曰,勿待罪事,回諭。
李鶴秀,以吏曹言啓曰,新除授泰安郡守李敏會呈狀內,矣身素患痰癖之症,當此換節之時,一倍添劇,時月內,萬無赴任之望云,其身病旣如是,則有難强令赴任,罷黜,何如?傳曰,允。口傳差出,催促下送。
林景鎭,以兵曹言啓曰,別雲劍朴綺壽,時無職名,口傳付軍職,何如?傳曰,允。
兵曹口傳政事,護軍金逌根·朴綺壽。
林景鎭,以備邊司言啓曰,卽見京畿監司朴宗琦所報,則道內穡事,已判慘歉,勢將全一道設賑,而本道穀簿,本自不敷,萬無措處之望,米各穀三萬五千石,預先區劃於船路便近處,期於未凍前輸致,俾方春賑事,得無狼狽之慮爲辭矣。今年畿內農形,始旱爲災,晩雨愆時,災損極多,通計一路,殆無不被災之邑,雖或與甲戌有間,要之判歉則審矣。道臣所報嗣歲議賑之擧,可知其事勢之不獲已,而第今本道倉留,在在枵然,無可着手,雖以當秋新捧之還言之,元簿比縮,不給於農糧之排巡,則賑飢一事,尤無可論,大抵移粟之政,非不知移疾於他道,而若有彼勝於此,則有無裒益,卽荒年之不可無者,如欲以疆界相接,或轉運稍易處爲歸,則惟有責之於兩西而已。關西穀中,京司耗作條折米,限八千石,準折作各穀二萬石,海西穀中,京司耗作條折米,限四千石,準折作各穀一萬石,移劃本道,使之取用,而今此移劃穀物,若不能冬前到泊,將無以及期濟用,必以開倉初所捧精實穀物,預先聚待於便近浦口,以爲趁九月旬望發運之地,船隻定送,沿路護送差員領運及船價雜費之公穀會減等節,旣有甲戌已例,自出穀受穀該道,按此惕念擧行之意,竝皆措辭分付,何如?傳曰,允。
徐有素,以義禁府言啓曰,統制使李石求狀啓內晉州牧使洪百淳,爲先罷黜,其罪狀,令收司稟處事,啓下矣。洪百淳,自任所未及上來云,依例發遣府羅將,所到處拿來,何如?傳曰,待待命拿囚。又以刑曹言啓曰,承政院啓辭內,肅單捧入,何等審愼而昨日拜辭中,泰安郡守李敏會,除拜後在外未及上來,而混呈肅單,至有入啓之擧,臣之矇然捧入,不勝惶恐,而當該通禮院官員,所當重勘,而本院請推之外,無他可施之罰,何以爲之?敢稟。傳曰,拿處。
義禁府啓辭內,假引儀金昌源拿處事,傳旨啓下,而假引儀,以雜岐例,自刑曹擧行,曾有定式矣。金昌源,移送秋曹之意,敢啓。傳曰,知道事,命下矣。謹按律文,則大明律不應爲條,有曰,凡不應得爲而爲之事理重者,杖八十,金昌源依此律,決杖八十,放送之意,敢啓。傳曰,知道。
大司成李光正疏曰,伏以,臣學未通方,材短識務,本不堪竊吹於班聯之末,而僥倖一第,竝武二兄,淸塗華貫,亦旣兜攬,釋褐十餘年之間,驟躋緋玉之列,闔門榮耀,同朝艶歎。尋常除拜,罔非兢惕之日,而已試民社之責,了蔑絲毫之效,獲免罪戾,亦云倖矣。新從西塞,除旨荐降,一入銀臺,昵覲耿光,臣誠感激恩私,分願已足。不意國子新選,又及於臣身,震懍惶惑,莫省攸措,未敢知聖明,奚取於愚庸,而有此誤恩也。臣竊觀是職也,實專風敎,在三品極一代之選,而爲文學之冠冕,蓋將以率勵多士,首善京師以風四方,故得其人,則文敎張而士氣振,不得其人,則世道衰而詞學壞,其授受之得失,而有關於汚隆,蓋如是矣。歷考前輩,老成煥猷之盛,率皆彬彬可述,而亦莫不逡巡却顧,罔或自任,則夫豈人人而冒居也哉?況以臣兄之代,而臣實承之,事曠搢紳,人謂斯何,官非倉庫,寧容苟充?此已所不安於私心者,而竊恐四方之士,有以覘朝廷之無人也。且臣生賦鈍根,長益荒嬉,典墳之賾,懵無窺津,功令之末,茫不知矩,綜古今而造貴遊,初非議到,考月課而定甲乙,亦難自信,使臣而能,疇不能之,臣若强所不能,抗臯比之座,行成均之事,則臣雖無恥,彼濟濟靑衿之列,安知無手指而目笑者乎?語官職之太濫,則魯門之鐘鼓也,論才學之不稱,則衛鶴之軒車也。參倚前衡,冒膺無望,玆敢悉暴衷懇,仰冀恩諒。伏乞亟還臣所帶職名,以愼公器,以安私分。臣無任云云。省疏具悉。爾其勿辭察職。
敦寧都正朴升用疏曰,伏以臣以病蟄垂盡之蹤,猥蒙天恩,以臣爲敦寧府都正,除旨繼降,光生鄕廬,榮極殘骸,區區感激之忱,竊欲忍死擔舁,一謝恩命,而犬馬之齒,已踰七旬,長委床笫,僅延殘喘,素患脚痛,近尤添劇,房闥之內,不能運動,蹶趨造,已矣無望。且臣素無敦寧,揆以公格,不敢冒蹲,玆敢從縣道,援例陳章,仰瀆崇嚴。伏乞聖慈,俯垂鑑諒,亟賜鐫改,以存公格,以安私分,千萬幸甚,臣無任云云。省疏具悉。所請依施。
上在昌德宮。停常參·經筵。
上詣皇壇入齋室後,王世子板位門安。答曰,知道。內閣·政院·藥房口傳問安。答曰,知道。行禮後,王世子板位問安。答曰,知道。內閣·政院·藥房口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。
徐有素啓曰,大司憲權丕應未肅拜,執義崔時淳,掌令林孝憲,持平朴宗範在外,掌令金永鎭,持平河錫洪呈辭,監察茶時之意,敢啓。傳曰,知道。
林景鎭啓曰,來二十五日,朝參日次矣,敢稟。傳曰,停。又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,全州營將李錫龜,羅州營將李垕下直,各長弓一張,長箭一部,片箭一部,筒兒一箇賜給。
洪命周啓曰,玉堂上下番俱空,已至多日,事甚未安。校理金䥧,副校理李渭達,旣有只推之命,與新除授應敎洪學淵,副修撰徐相祿,一體牌招,推移入直,何如?傳曰,允。
傳于尹命烈曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
傳于李鶴秀曰,吏曹參判前望單子入之。
吏曹參判前望單子入之,金陽淳落點。
以副應敎洪學淵,校理金䥧,副校理李渭達,副修撰徐相祿牌不進罷職傳旨,傳于洪命周曰,只推。
吏曹口傳政事,以許晟爲泰安郡守。
林景鎭,以都摠府言啓曰,今日入直內三廳武兼禁軍及軍兵等,當爲中日習射技放,而奉室行禮相値,不得設行之意,敢啓。傳曰,知道。
李鶴秀,以吏曹言啓曰,司僕寺主簿鄭世翼呈狀內,矣身素患痰癖之〈症〉,當此換節之時,一倍添劇,時日內萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
行吏曹判書李羲甲疏曰,伏以臣之冒居是職,今已半載又一朔,負乘之懼,褫鞶之願,豈一刻暫忘于心?而疾病不至難强,情勢又乏可引,猶復飾辭冀免,煩瀆不已,則跡涉占便,罪著不誠,躕躇囁嚅,淟涊盤礴,如是之際,京察亦已過矣。前後注擬,醜拙畢露,激揚淸濁,尙矣毋論,而一闕之塡補,一官之掄選,上不能對揚明命,下不能允愜物情,尙賴憫覆之天,矜其所不能,曲垂包容,不卽斥退,亦粵司直之臣,忠厚是尙,駁正不加,而每自政席退出,不覺顔發騂而背浹,汗求解一念,寤寐如結。抑臣有伏暑奇疾,遇期輒發,而血氣旣衰,形症愈劇,今夏以來,寧日恒少,食飮全阻,嘔泄頻作矣。日昨大政侵夜始退,終日束帶之餘,滿腹飮暑,冒雨還次之後,渾身中濕,宿疾倍劇,泄痢暴下,貼席宛轉,不省四到,目下症勢,萬無旬日內起動之望,選部是何等重任,而緣臣之不得供職,一任其瘝曠,則臣心惶蹙,猶屬臣一己之私,其虧損於國體,倘復如何?況玆六臘都政銓家瓜期,雖才識望實,克稱是職者,一經此限,輒蒙恩遞,惟其體諒之眷,實軫禮使之義,臣於己卯抄秋,亦荷照例之恩數,每一追惟,感戴如天,由今視昔,旣無異同之可言,而狗馬賤疾之末由强作,又非曩時之所可同日語也。辭單三徹,恩暇輒下,抑塞惶隘,如添一病,玆敢力疾構草,疾聲仰籲,伏惟聖慈,天地父母,諒臣言之非出例讓,念重任之不可暫曠,亟加鐫免,以幸公私,不勝大願,臣無任云云。答曰,省疏具悉。卿其勿辭,調理行公。
吏曹參判趙萬永疏曰,伏以臣於日昨,冒上辭本,未蒙體諒之恩,徒犯逋慢之科,私心悚惕,無所容措,曾未屢日,開政有命,天牌儼臨,時値長僚請暇,臣將代斲,則一直違傲,誠非分義之所敢自安,而第惟臣之區區衷情,有不得不仰首一號者,惟聖明垂察焉。臣本庸愚,百無一能,徒藉眷庇,趨走自效,凡有除旨,未嘗固辭者,寧或有一分可堪而然也。顧臣所處,身不自有,進退辭受一聽造化,濫竽之譏,亦未暇自恤故耳。至如見職,參聞於注擬之間,預論於激揚之際,其爲責任之重,有非他司佐貳之比,一有冒玷,終必僨誤,則其所以累聖簡而忝名器,將如何哉?以故臣逡巡徊徨,不敢爲揚揚承當之計者,實惟臣之自量甚熟,而不但以臣身之狼狽顚頓,惟是之懼而已。況臣又於近日,重觸暑感,痰濕添苦,嘔咳阻食,眩到不省,爲日稍久,昏憊益甚,目下症狀,顧無蠢動之望,以情以病,悶隘交切,直欲循墻,而走而不可得也。玆敢不避煩瀆,罄陳衷懇。伏乞聖慈,俯賜鑑諒,特遞臣所帶銓職,仍治臣慢命之罪,以昭法紀,以安私分,不勝幸甚,臣無任云云。答曰,省疏具悉。所請依施。
乙酉七月二十一日卯時,上詣皇壇奉室行禮入侍時,行都承旨李鶴秀,行左承旨尹命烈,右承旨洪命周,左副承旨林景鎭,右副承旨徐有素,同副承旨嚴燾,假注書林永洙·趙啓昇,記事官金鍏·吳致愚,直提學趙鐘永,檢校待敎李憲瑋·金正喜,以次侍立,時至,通禮跪啓請外辦,上具翼善冠·衮龍袍,乘輿出宣化門,通禮前導,出協陽門·肅章門·進善門·明禮門,至齋殿門外,通禮跪啓請降輿,上降輿入大次。少頃,通禮跪啓請外辦,上改具翼善冠·黑圓領袍,出齋殿門外,通禮跪啓請乘輿,上乘輿,通禮前導,至朝宗門外,跪啓請降輿,上降輿,通禮前導入朝宗門·冽泉門。詣板位北向立,通禮跪啓請鞠躬四拜興平身,上鞠躬四拜興平身,仍詣奉室前奉審後,通禮前導,出冽泉門·朝宗門外。通禮跪啓請乘輿,上乘輿,通禮前導,至齋殿門外,跪啓請降輿,上降輿入大次。少頃,通禮跪啓請外辦,上改具翼善冠·衮龍袍,出齋殿門外通禮跪啓請乘輿,上乘輿,通禮前導還由明禮門·進善門·肅章門·協陽門入宣化門。請出標信,解嚴還內,諸臣以次退出。
上在昌德宮。停常參·經筵。
自午時至申時,灑雨下雨,測雨器水深五分。
夜自一更至三更,灑雨下雨,測雨器水深三分。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,左副承旨林景鎭,今日不爲仕進,卽爲牌招,何如?傳曰,允。
備忘記,坡州牧使李元八下直,長弓一張,長箭一部,片箭一部,筒兒一箇賜給。
洪命周啓曰,卽者檢閱吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鍏,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,玉堂上下番俱空,已至多日,事甚未安。應敎洪學淵,校理金䥧,副校理李渭達,副修撰徐相祿,旣有只推之命,竝卽牌招,推移入直,何如?傳曰,允。
徐有素啓曰,正言金秀萬,以其親病,投章徑歸,原疏纔已捧入矣。所當直捧禁推傳旨,而此與無端徑歸有異,推考,何如?傳曰,允。
洪命周啓曰,假注書趙啓昇,身病猝重,勢難察任,今姑改差,何如?傳曰,允。
趙啓昇改差,代以成遂默爲假注書。
徐有素啓曰,大司憲權丕應,掌令金永鎭,持平河錫洪牌不進,執義崔時淳,掌令林孝憲,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭,持平河錫洪牌不進罷職傳旨,傳于徐有素曰,只推。
以左副承旨林景鎭牌不進罷職傳旨,傳于洪命周曰,只推。
以應敎洪學淵,校理金䥧,副校理李渭達,副修撰徐相祿牌不進罷職傳旨,傳于洪命周曰,只推。
兵曹口傳政事,護軍單趙萬永。
兼兵曹判書沈象奎疏曰,伏以臣年益衰邁,病益侵尋,得從散閒,幸免殊劇,數歲以來,渥被恩借,恒居感頌,期以畢生。豈意本兵不時議代?臣名廁列望之首,忽蒙誤恩,而廟宮秋謁,動駕隔日,京外夏考,大政踰月,事會不容淹騫,義分實懼煩控,雖不得不泯默無辭,黽勉蹔冒,殆忘已試之蔑效,若諉夙趼之易踏,身曳橐鞬而蹩躠於仗衛之內,心沒衡錘而胡亂於注擬之際,及其僅僅捱過,纔是一兩日事,而病軀則腰蹠增癈,政目則瘡瘢疊見,自視大慙,人謂斯何?而朝體國論,虧咈莫甚,公私均失,不勝歎恨。且於見職,自辛未至今,四奉除命,五當大政,歷數同拜之人,無有臣比,熙朝任官,已不當如是之偏,而臣之私義,尤安敢若固有而可長冒乎?此猶一說,又有情實之到底披貢者,退計十年已前,臣之筋力精神,頗未凋耗,而惟其材性疎闇,識慮鈍淺,凡所自殫於屢叨之日者,憒憒無狀,尙不能少答委畀之萬一,徒荷寬貰之恩,卒免譴罰之嚴,斯已徼幸矣。今焉楡景已暮,蒲質迫零,血氣精力,日就凘乏,所憂疎闇者甚且遁塞,所患鈍淺者甚且敝涸,疾病隨痼,天殆廢之,昔猶不效,今寧可責,而雖欲勉强鞭策,復自殫竭,誠亦末由也已矣。非臣之必辭,實無以復任,則鞶帶之褫,終朝猶遲,而恩由三加,惶悶一倍,至於別侍衛之次堂替行,內試射之別將代進,班義師律,日益簡屑,雖賤恙方淹,聖念曲軫,厥官之瘝,有甚在己之痌,則目下呻囈之苦,醜惡之狀,有不敢覼縷竝瀆,而最是比日勞劇,拚死爲祟,痰火上炎而咳喘驟作,脾土中濕而溏泄暴遺,甚欲漚肝,急不迭足,私室便居,尙有褻穢,不可向人之時,出而供職,又非可論,則中權重任,其將任其尸曠而已乎?勢同已遞,懇由必呼,玆敢列之文字,冒控聰聽。伏乞聖慈,曲垂監諒,臣本職,亟賜解罷,兼帶藥院,竝許遞改,臣不勝千萬顒祝云云。答曰,省疏具悉。卿其勿辭,調理行公。
修撰李憲瑋疏曰,伏以臣卽一愚蠢無用之賤品耳。早事擧業,至願惟在於榮親,倖竊科名,素計無過於祿仕,千萬不自意,蒙彼我殿下不世之恩,世所稱淸貫華選,左右兜攬,出入文陞,昵近耿光,居然九載于玆矣。報蔑涓埃,戒切負乘,每自循省,愧懼交竝,固不敢更思尺寸之益,以速滿溢之災,而第臣有至切至急之懇,亦何敢自守區區之小諒,不思所以仰籲於孝理之下乎?臣母今年六十有二,少多疾病,寧日絶罕,且臣本生母年,比臣母又加一旬,而素抱貞痼,不離床笫,不幸昨年,臣兄奄沒,暮境逆理之慼,疚懷過度,病情隨添,懍乎若不保朝夕,此時一分扶持之方,正須食飮之滋,藥物之補,而臣家貧窶,計拙謀生,菽水猶患難繼,而況肥甘之供,蔘朮之劑,尤何可論?噫,臣賦命險巇,早喪父兄,二母一子,相依爲命,形單影獨,情理悲絶,而至於口體之養,亦不猶人,癃病日深,調護無術,臣情迫切,當復如何哉?上天至仁,有欲必從,近臣乞補,美例可援,臣何獨徒懷嚴畏,自阻於仁覆之下乎?玆敢疾聲衰龥,仰浼宸聽。伏乞聖慈,俯賜矜諒,特命選部,許畀臣一小縣,俾伸人子之至情,不勝血祝,臣無任云云。省疏具悉。疏辭下該曹稟處。
正言金秀萬疏曰,伏以臣日前一疏,只知三勳臣之罪關宗社,亦不忍負先祖臣之苦心血誠,妄陳愚悃,略暴事實,及承批旨,恩敎雖出於鄭重,溫諭尙靳於允許,臣措躬無地,惶汗沾背,仍伏念臺閣之職,地望自別,責任尤重,實非如臣庸愚謭劣,一日冒據也明矣。縮伏旅次,不敢承膺,惟俟嚴譴,乃者召牌荐降,繼而有勿爲呼望之命,逃遁不得,張皇出肅,臣之榮耀,至此極矣。第臣有私情之萬萬至切者,臣之偏母,年已望七,氣力衰邁,兼以奇疾,委席居多,而晨昏之省,藥餌之節,無他兄弟可恃者,臣之離側供職,亦有年矣。安否間阻,則寢食靡甘,夢魂若驚,卽接鄕信,母病以暑濕,添傷於夏秋之交,氣息凜綴,食飮全廢,臣纔聞此報,五內震越,按住不得,玆敢忙陳短章,徑尋鄕路。伏乞天地父母,俯垂矜憐,特遞臣職,以安私分,仍治臣擅離之罪,以肅朝綱焉,臣無任云云。省疏具悉。爾其勿辭往護。
檢閱吳致愚疏曰,伏以臣卽接家信,臣母宿病,長夏淹頓之餘,當此暑澇之不適,傷濕爲祟,嘔咳阻食,溏泄頻仍,眞元益脫,委貼床笫,轉側須人,臣纔聞此報,方寸煎灼,忙徹短籲,徑出禁扃。伏乞聖慈,俯垂矜諒,遞臣見職,俾便救護,勘臣瀆撓,以肅朝綱,不勝大願,臣無任云云。省疏具悉。爾其勿辭救護。
上在昌德宮。停常參·經筵。
未時申時,日暈。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
林景鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪命周啓曰,玉堂上下番俱空,已至多日,事甚未安。應敎洪學淵,校理金䥧,副校理李渭達,副修撰徐相祿,旣有只推之命,竝卽牌招,推移入直,何如?傳曰,允。
成遂默有頉,代以金驥獻爲假注書。
金驥獻在外,代以金英淳爲假注書。
徐有素啓曰,大司憲權丕應,掌令金永鎭,持平河錫洪牌不進,執義崔時淳,掌令林孝憲,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭,持平河錫洪牌不進罷職傳旨,傳于洪命周曰,只推。
以應敎洪學淵,校理金䥧,副校理李渭達,副修撰徐相祿牌不進罷職傳旨,傳于洪命周曰,只推。
林景鎭,以都摠府言啓曰,副摠管許溟,以御營中軍,本營諸將官射會監試事,南小營晝仕出去之意,敢啓。傳曰,知道。
林景鎭,以兵曹言啓曰,宣薦內禁衛·額外內禁衛試射入格人,謹依判下別單,分等施賞,而筒箇·弓箭,以軍器寺所在者,取來頒給之意,敢啓。傳曰,知道。
又以兵曹言啓曰,本曹佐郞沈能恕身病猝重,屢度呈狀乞遞宿衛重地,不可久曠,今姑改差,何如?傳曰,允。
又以兵曹言啓曰,新除授法聖僉使具載默,親年七十一歲,法不當遠離赴任,呈狀乞遞,邊將之親年七十歲以上者,許遞其任,載在法典,依法典改差,何如?傳曰,允。
吏曹啓曰,粘連啓下是白有亦,觀此弘文館修撰李憲瑋上疏,則以爲臣母今年六十有二,少多疾病,寧日絶罕。且臣本生母年,比臣母又加一旬,而素抱貞痼,不離床笫,一分扶持之方,正須食飮之滋,藥物之補,而臣家素貧窶,計拙謀生,菽水猶患難繼,而況肥甘之供,蔘朮之劑,尤何可論?調護無術,臣情迫切,特命選部,許畀一小縣,俾伸人子之至情亦爲白有臥乎所。李憲瑋之家貧親老,菽水難繼之狀,卽通朝之所共知,許畀一邑,以遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,平安兵虞候方承圓,古城僉使全學燁下直,各長弓一張,長箭一部,片箭一部,筒兒一箇賜給。
徐有素啓曰,假注書金英淳,時無職名,令該曹,依例付軍職,冠帶常仕,何如?傳曰,允。
嚴燾啓曰,玉堂上下番俱空,已至多日,事甚未安。應敎洪學淵,校理金䥧,副校理李渭達,副修撰徐相祿,旣有只推之命,竝卽牌招推移入直,何如?傳曰,允。
徐有素啓曰,大司憲權丕應,掌令金永鎭,持平河錫洪牌不進,執義崔時淳,掌令林孝憲,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭,持平河錫洪牌不進罷職傳旨,傳于徐有素〈曰〉,只推。
徐有素啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以應敎洪學淵,校理金䥧,副校理李渭達,副修撰徐相祿牌不進罷職傳旨,傳于嚴燾曰,只推。
徐有素,以都摠府言啓曰,今日入直內三廳武兼禁軍及軍兵等,當爲中日習射技放,而三廳內試射相値,不得設行之意,敢啓。傳曰,知道。
上在昌德宮。停常參·經筵。
藥房都提調李相璜,副提調李鶴秀啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
徐有素啓曰,大司憲權丕應,掌令金永鎭,持平河錫洪牌不進,執義崔時淳,掌令林孝憲,持平朴宗範在外,監察茶時之意,敢啓。傳曰,知道。
備忘記,牛峴僉使李命豐下直,長弓一張,長箭一部,片箭一部,筒兒一部賜給。
傳于林景鎭曰,大臣·備局堂上引見。
洪命周,以內醫院都提調意啓曰,提調沈象奎,今日問安,不爲仕進,卽爲牌招,何如?傳曰,允。
林景鎭,以備邊司言啓曰,今日賓廳日次,新差備堂,俱爲懸病,事甚未安。除受由在外外,竝推考,令政院牌招,使之進參,何如?傳曰,允。
洪命周啓曰,玉堂上下番俱空,已至多日,事甚未安。應敎洪學淵,校理金䥧,副校理李渭達,副修撰徐相祿,旣有只推之命,竝卽爲牌招,推移入直,何如?傳曰,允。
又啓曰,左右史,不可不備,檢閱吳致愚由限已過,卽爲牌招入直,何如?傳曰,允。
以司諫趙忠植,獻納金周默,正言李得烈掌令金永鎭,持平河錫洪牌不進罷職傳旨,傳于徐有素曰,只推。
以應敎洪學淵,校理金䥧,副校理李渭達,副修撰徐相祿牌不進罷職傳旨,傳于洪命周曰,只推。
以檢閱吳致愚牌不進罷職傳旨,傳于洪命周曰,只推。
洪命周,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·雩祀壇·祈雨壇·馬祖壇·漢江壇·司寒壇·厲壇,壇上及四面紅箭門壇垣階砌,俱爲無頉,而先農壇東邊紅箭門箭木朽傷,先蠶壇西邊紅箭門柱木朽傷,卽爲修改事,分付該監,而此後看護等節,另加申飭之意,敢啓。傳曰,知道。
又以觀象監提調意啓曰,曆書頒行,法意甚嚴,故本監另置印曆所,管轄印造,以禁濫雜矣。近來各自分窠,轉相買賣,便作閑雜牟利之資,殊無定式之意,不可不申明舊典,以爲矯革之道,自今爲始,別定句管十窠,三曆官嘉善金檢,折衝金晳,前主簿金漢正,兼敎授李致元,前別提李明運,主簿全彝煥,前正金得彦,正金栻,地理學判官崔慶玉,諏吉官嘉善崔聲遠差下,使之收入公私曆書,專管擧行,以杜各自分窠轉相買賣之弊,何如?傳曰,允。
又以奉常寺都提調意啓曰,祭享所用秋等中脯,依定式,今七月二十五日,始造之意,敢啓。傳曰,知道。
徐有素,以義禁府言啓曰,江原監司洪敬謨啓本內,春川府使趙台榮,狼川縣監金樂周,洪川縣監韓璵,金化縣監韓致逈,麟蹄縣監魚在琬,楊口前縣監沈毅鎭等罪狀,令攸司稟處事,啓下矣。趙台榮·金樂周·韓璵·韓致逈·魚在琬等,時在任所云,沈毅鎭,下去公淸道淸州地云,依例發遣府書吏羅將,竝拿來,何如?傳曰,竝待待命拿囚。
行吏曹判書李羲甲疏曰,伏以臣病實難强,義在必遞,瀝血陳懇,昧死祈免,竊庶幾旻天下臨,日月竝明,聽卑燭微,不竢終日,及奉批旨,不惟不賜之允可,憫念慰勉之眷,至命調理而行公,臣奉讀未竟,不覺四體之自投于地。噫,臣之得至今日,秋毫皆兩聖朝賜也。河海莫量,湯火可蹈,矧玆天官之長,世所稱崇顯華要之職耳。恩眷去益隆摯,趨走卽其義分,臣顧何心,一籲再籲,迷不知甘犯瀆擾,苦占便宜,殆若可已而不已耶?誠以國之重任,不容緣臣而再誤故耳。殿下不以臣不肖,國之重任,復擧以畀之,畢精竭慮,報效知遇之萬一,臣雖至愚,寧或全昧,而才有所限,力有不逮,責蚊負山,已乖其任,駕驢運磨,只踏其跡,無一注擬,足厭物情,有百瘡疣,徒駭人見,今若憑恃寵靈,進進而不退,堂堂淸朝之選部,畢竟廝壞而後已,則臣雖被孤恩負國之誅,顧何補於已僨誤之國事哉?且臣連蒙恩暇,調息有日,而宿疾非但無減,別症又復添加,暑濕深入而痞滯轉劇,泄痢交下而眞元愈鑠,內衛旣虛,外氣又侵,寒熱無常,暈眩不省,委身床笫,轉側亦須人扶將,自量病勢,日益沈痼,以若衰氣,猝難痊可,陳力就列,實非旬朔之所可期而不能則止,又是斷斷至願,玆敢不避屢瀆之誅,更控必辭之懇。伏惟天地父母,俯賜鑑諒,將臣見職,亟命鐫改,以幸國事,以安賤分,臣不任云云。答曰,省疏具悉。所請依施。
刑曹判書金履載疏曰,伏以臣見叨秋曹,卽刑獄議讞詞訟平決之任,旣繁且劇,不比於閑司漫職,而臣素抱貞疾,祟在眼部,根委已痼,進退無常,雖逢少減之日,如在烟霧之中,若値添劇之時,不辨尋丈之間,已積歲年,諒非醫藥之治所可痊者。近因換節之際,重添毒感,感熱所湊,眼病越劇,赤膜素瞖,礙澁刺痛,不能開睫,房闥之內,尙須人扶携,束帶赴坐,實難自力。檢簿題牒,尤非可論,刑獄也,詞訟也,關國家治忽,係民生休戚,非可忽者,而一切抛却,任其委滯,如是而一日冒據,積一日瘝曠之罪,悶隘悚蹙,如添一病,玆敢疾聲仰籲於仁覆之下。伏乞聖明,俯賜鑑諒,亟遞臣所帶之職,使公務無隳,私分獲安,千萬幸甚,臣無任云云。答曰,省疏具悉。卿其勿辭行公。
乙酉七月二十五日辰時,上御熙政堂。藥房入診大臣·備局堂上引見入侍時,都提調李相璜,副提調李鶴秀,假注書林永洙,記注官李湜,記事官金鍏,檢校待敎李憲瑋,左副承旨林景鎭,假注書金英淳,事變假注書金建喆,行戶曹判書鄭晩錫,行護軍申鴻周·朴周壽·趙鐘永,漢城左尹柳相亮,行護軍白東薳,以次進伏。醫官李惟鐸·金殷相,進伏楹外訖。相璜曰,日候漸値涼生,聖體,若何?上曰,一樣矣。相璜曰,寢睡·水刺之節,若何?上曰,一樣矣。相璜曰,中宮殿氣候,何如?上曰,各殿宮氣候,一樣矣。相璜曰,醫官待令矣。使之入診,何如?上曰,可。惟鐸等,以次診候訖。退伏奏曰,脈候左右三部調均矣。上曰,次對爲之。相璜曰,卽見黃海監司趙晉和所報,則本營支放穀,多入停蕩,不足耗條,以加分耗一千三百八十九石零,依例許劃爲辭矣。該營支放不足條之每以加分耗許劃,便成恒例,今亦以本道加分耗,依所請數爻,使之取用,何如?上曰,依爲之。出擧條相璜曰,持平吳甲良上疏批旨,有廟堂稟處之命矣。原疏所陳,凡爲六條,而其一,贈諡事,贈判書柳應秀,壬辰殲賊之功,丁酉立殣之忠,生而蒙衣馬之錫,沒而有俎豆之享,貤秩可見公議,宣額尤是特恩,其磊落炳烺,可以樹風聲於後世,非但爲北路人士之所曠感而尸祝者。今此臺臣所請,非曰,無所依據,而久遠之後,追議曠典,終涉難愼,且贈職贈諡等事之令該曹稟處,纔有年前定式,此則更令禮曹稟處。其一,陵殿官朔數事當初本道初仕人,序遷陞六之定限,與京仕未嘗不同,而由其序陞之必以本道陵殿,異於京仕之通擬於他司也。故須次待遷,動踰歲月,而雖以已陞六後言之,又拘於三十朔後始遷京職之例荏苒淹滯,計前後,或至十餘年之久遠,人之以是齎鬱,誠似無怪,而旣有通徧著式,有難遽議闊狹。其一,茂嶺以北六邑敎養事,關北十邑,鐘城·鏡城,分受敎養之責,而鐘城則間以武倅差送,故敎養之責,不如鏡城之專,南北兩郵丞之文武換窠,雖或不至大有窒礙,而變通以後,實效有無,亦有不能保必其如何者。其一,繡衣差遣事,時遣近臣,按行郡國,詢問疾苦,自昔伊然,法意甚美,況今諸路民生之無異倒懸,而又況北民之困不聊生,窮且無告,不翅有浮於諸路乎?苟欲使窮蔀幽隱之情,直達於宸旒,按廉一事,實爲目下當務,今此疏論,固知出於爲北民哀恫迫切之言,然至於硬定年限,有非可議,知有當限,則必巧伺滋奸,認以爲常,則將易狃生弊,臺臣於此,抑或有未及深思者,竝置之。其一,道科事,西·北兩道之別設科試,蓋爲地旣遐僻,士無以自達於王庭,遣官設試,斯有祖宗朝成典,揆敎奮衛,蔚有興勸之效,然而試取皆因下敎,年次本無定期,臺臣之言,似或未諳法典,而以有英廟先朝已行之例,故北人大小,不能無蘄望之情,若有特命,則庶可爲收拾慰悅之政,然此非自下所敢遽然仰請者而。其一,茂山還弊事·分留事,月前因前評事金䥧疏請,有覆啓行會於關北道臣者,待更啓,當有稟處,而至於六年排年條之許令減價,卽朝家爲茂民曲軫之至意,推如傷之仁,行寧失之政,庶謂宿瘼稍除,澤流於下,而今以臺疏觀之,一石之冗費,遠過詳定之元直,上只有減價之失,而下則無減價之得,民當益困,惠於何有,若使按道之臣,仰承德意,到底體恤,外而操東於該邑,內而往復於京司,爲某樣紓力之方,則自當有便宜之道,以此意更爲關飭,何如?上曰,依爲之。西·北道科,特令設行,可也。出擧條相璜曰,左尹吳翰源上疏批旨,有廟堂稟處之命矣。酒旣申禁,令出維行,苟欲爲參情犯適輕重之政,杖配贖罰,何可硬定而徧廢乎?宰臣所論,未知得當,置之,何如?上曰,依爲之。出擧條相璜曰,臣於日前,以分館事,屢飭於槐院,而言病托故,惟事延捱,竟於都政,上博士去官而陞六矣。近來規避,便成弊俗,而朝綱漸弛,自新進小官,而其習如此,尤極可駭,當該上博士,令該府,拿問處之,會圈更爲申飭,使於不多日內擧行,何如?上曰,依爲之。出擧條相璜曰,价川,近爲關西積弊之邑,而久曠可悶,新除授郡守朴大奎,以其情地惶蹙,不敢遽膺,屢呈辭狀於該曹云,其所自處,雖或無怪,甄用之下,感激宜先,而如是逡巡者,分義道理,俱極不然,申飭肅命,仍令當日辭朝,何如?上曰,依爲之。出擧條相璜曰,空闕衛將,雖是散銜,旣備望受點,則未嘗不列於官職之數,不容濫雜,而今番都政,慶熙宮衛將鄭興喬,聞是卑賤不合之類云,未及審察之該銓官,推考,原望筒勿施,月前以外邑差除事,奏飭於銓曹,而若奏飭之本意,則尤憧憧於災邑,及見都政,多以災邑守令移遷,雖因諸道最績,有此檢擧,然終有未能周思之失,格例間亦不無失檢處,當該堂上,亦爲推考,何如?上曰,依爲之。出擧條相璜曰,本司有司,係是緊任,新差有司堂上李勉昇,方在鄕外,申飭上來,使之察任,何如?上曰,依爲之。出擧條相璜曰,臣於前後筵席,屢陳辭懇,實情實病合蒙體諒,而鼎席之不備,亦已久矣。是任也至重至大,廊廟訏謨,百責攸萃,假使臣得免無似,且無疾病,顧安有獨力擔荷之望乎?大凡國事,雖以古之名碩,必須共貞之功,方有交濟之效,況値艱虞溢目之時,輔相之任,決不容許曠,遄下成命,枚卜賢德,使民國有所恃賴,實不勝顒俟之至。圖任舊人,則有老成宿德,且以卿列言之,亦未嘗無歷試著績朝野屬望之人矣。上曰,大臣就座,諸宰奏事,晩錫曰,景祐宮入廟後諸般擧行,臣備局堂上引見入侍時,依下敎,引用毓祥宮例矣,日後雨漏及修補等節,不可不預爲定式,正堂移安廳·中排設廳及御齋室·東宮齋室,自本曹擧行,其餘諸處,自本宮擔當之意,定式施行,何如?上曰,依爲之。出擧條晩錫曰,陵園幸行時,東·西·南三道穚梁,例以木物鋪排,而第緣規制未定,需用無節,大小木物,多數轉輸,奸僞層生,公費轉廣,雖以運價言之,昔之百餘石者,今至七八百石,此而仍置,日後濫觴,必將過於此數,事之寒心,莫此爲甚。三道橋所,竝一一籌摘後,容入之材木,防奸之條件,成出節目,以爲永久遵行之道,而城內東之初二橋,廣各二十五六尺,南之水閣橋,廣爲三十七尺,故橋梁鋪排之廣,竝以四十尺爲準,所成節目,報備局反貼後,分付營繕,使之依此擧行,而如有違越不謹之弊,則當該營繕官員,草記論勘,兵曹漢城府橋梁摘奸時,亦以此憑據之意,一體分付,何如?上曰,依爲之。出擧條景鎭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,相璜先退,又命退,諸臣以次退出。
上在昌德宮。停常參·經筵。
徐有素啓曰,合辭許久闕啓,事甚未安。除在外外,未肅〈拜〉·呈告人員,竝卽牌招,何如?傳曰,允。
備忘記,廣梁僉使禹弘儉,撫夷萬戶康漢淵下直,各長弓一張,長箭一部,片箭一部,筒兒一箇賜給。
徐有素啓曰,御營廳將官來言,今日本廳軍兵,日次私習云矣,敢啓。傳曰,知道。
洪命周啓曰,左右史不可不備,檢閱吳致愚,旣有只推之命,卽爲牌招入直,何如?傳曰,允。
洪命周啓曰,玉堂上下番俱空,已至多日,事甚未安。應敎洪學淵,校理金䥧,副校理李渭達,副修撰徐相祿,旣有只推之命,竝卽牌招,推移入直,何如?傳曰,允。
傳于洪命周曰,今因西·北道科事思之,濟州有奉命之行,則試取以來,例也。今番敬差官復命之時,亦爲依例擧行事,分付。
徐有素啓曰,大司憲權丕應,掌令金永鎭,持平河錫洪牌不進,執義崔時淳,掌令林孝憲,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭,持平河錫洪牌不進罷職傳旨,傳于徐有素曰,只推。
以應敎洪學淵,校理金䥧,副修撰徐相祿牌不進罷職傳旨,傳于洪命周曰,只推。
傳于徐有素曰,御史抄啓。
洪命周啓曰,吏曹郞廳來言,本曹判書有闕,政事,取稟。傳曰,當日爲之。
又啓曰,吏曹郞廳來言,政事當日爲之事命下,而參判金陽淳未肅拜,參議朴岐壽病不來,不得開政云,參判·參議,竝卽牌招,何如?傳曰,允。違牌勿爲呼望。
又啓曰,吏曹參判金陽淳,疏批已下,卽爲牌招,何如?傳曰,允。
有政。吏批,判書未差,參判金陽淳進,參議朴岐壽進,右副承旨徐有素進,以李錫奎爲吏曹判書。
徐有素,以吏批言啓曰,新判書命招,同參政事,何如?傳曰,允。
以朴晦壽爲副應敎,李嘉愚爲校理,李竣祜爲司書,李羲甲爲禮曹判書,尹尙圭爲工曹參判,洪益聞爲敦寧都正,申在植爲知義禁,蔡弘遠爲同經筵,趙德履爲禮曹正郞,李秉德爲兵曹佐郞,具齡錫爲直講,朴來陽爲監察,金魯鍾爲司僕主簿,韓弘璉爲德陵直長,鄭載慶爲公淸都事,白時源爲慶尙都事。故通德李載和贈戶參,故通德李思哲贈左承旨,故進士李基顯贈僕正,以上同知李海範三代,同義禁單申在植。
兵批,兼判書沈象奎病,參判申在植入直進,參議愼宜學病,參知李衡柱病,同副承旨嚴燾進,上護軍單李羲甲,副護軍單朴升用,副司果黃浩民·張敎根,副司正金英淳,以上竝單付。
嚴燾啓曰,卽者成均館官員來言,居齋儒生,今日夕食堂,有捲堂之擧,館堂一員,當爲勸入,而大提學未差,同成均趙萬永在外,金逌根未肅拜,大司成李光正有身病,無勸入之員云,同成均金逌根,大司成李光正,竝卽牌招,以爲勸入之地,何如?傳曰,允。
洪命周,以奎章閣言啓曰,書香閣秋孟朔大奉審,更爲擇日擧行事,草記蒙允矣。令日官池宅龜推擇,則今二十七日爲吉云,以此日擧行之意,敢啓。傳曰,知道。
徐有素,以都摠府言啓曰,副摠管李皙,以禁衛中軍本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,濟州試才規矩單子,依例書入,而事目則規矩落點後磨鍊之意,敢啓。傳曰,知道。
又以兵曹言啓曰,卽接東道參軍李郁鉉牒報,則御營廳所授惠化門北邊第五城廊近處,體城二間許頹圮云,爲先令繕工監,堅實圍排,分授軍門急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內惠化門北邊第五城廊近處體城二間許頹圮處令分授軍門,卽速修築,把守軍兵,量宜定送事,自兵曹草記矣。修築則今方擧行,而出番鄕軍二十名,將官率領,限改策間輪回嚴加把守之意,敢啓。傳曰,知道。
兵曹,濟州敬差官試才規矩,鐵箭三矢一百二十步,柳葉箭五矢一巡一百二十步一中,鳥銃三放一巡一中二分取二技,落點。
義禁府啓目,長城前府使洪徹榮原情云云。問目內辭緣,泛稱遲晩,刑推得情何如啓,除刑推議處爲良如敎。
徐有素,以義禁府言啓曰,卽接月令醫員崔學修手本,則時囚罪人洪徹榮,素患疝積之症,處冷添劇,時時衝上,種種昏倒,目下症形,實爲難保之慮云。罪人病勢如此,則一邊保放,一邊草記,曾有定式矣。洪徹榮,姑爲保放之意,敢啓。傳曰,知道。
吏曹參判金陽淳疏曰,伏以臣以才則最居人下,而以官則不在人後,每奉恩誥,輒增惶忸,非直爲不衷之懼,踰分之戒而已,迺者亞銓新命,忽下於夢想之外,繼以庚牌嚴臨,臣誠惝怳怵惕,莫知所以自爲也。噫,人臣之義,身不自有,夷險燥濕,何敢趨避,而若其才之所不堪,力之所難勝,上不可以强授,下不可以冒膺,有似乎器之方圓大小,一定而不可易。今夫天官貳卿,職任之重,雖不及冢宰而同席則參聞於可否,代斲則或專注擬,非如他司佐貳之但署紙尾也。故選授自別,其難其愼,以臣空疎,濫竽其間,則考功掄材之地,先自壞了,將何以淸仕路而甄品流乎?臣左右思量,貽累政化,其憂甚大,違傲恩命,厥罪反輕,玆不得冒入文字,仰瀆崇嚴。伏乞天地父母,念銓任之不宜輕授,察臣言之非出例讓,將臣職名,亟賜鐫改,以重公器以安私分,不勝幸甚,臣無任云云。答曰,省疏具悉?卿其勿辭,入來肅命。
副校理李渭達疏曰,伏以臣才不猶人,學未通方,濫被瀛選以來,于今二十有三年之間,不過隨行逐隊,苟然充數而已。何嘗擬議於啓沃之責,論思之任哉?恒居兢懼,若隕淵谷,而今臣犬馬之齒,已六十八歲矣。材本樗櫟,景迫桑楡,卽一聖世老無用之賤品耳,偏蒙我聖上洪恩厚澤,不以衰朽而棄置,東壁中批,異渥隆摯,前望特點,聖眷便蕃,不勝私心之感激。且値官僚之乏少,强策殘軀,冒沒行公,以白首七耋之老物,登紫宸三晝之法筵,幼時肄習之業,已盡荒蕪,少日誦讀之文,今皆遺忘,目眯而字句不辨,神耗而音釋莫通,疲癃昏潰之狀,不但聖鑑之所照臨,具僚譏嘲,傍觀嗤笑,撫躬恧縮惶汗浹背。周任有言曰,陳力就列,不能者止朝廷之冗官漫職,猶皆如此,況經幄講官,責任,何如?而豈可以如臣癃廢,苟且備員乎?顧今召命屢違,罪戾日積,滿心悚懍,靡所容措,玆敢不避煩猥,仰瀆崇嚴。伏乞聖慈,俯垂鑑諒,亟賜斥退,仍命選部,永刊臣名於三司之望,以安微分,臣於丐免之日,尙激戀結之衷,更玆附陳,惟聖明,少垂察焉。猗我殿下聖學高明,卓越百王,夫以日月之光,何待爝火之補,而臣嘗聞不恥下問,舜帝之取諸人爲善也。以多問寡,顔子之嘗從事於斯也。臣竊覸殿下於嚮日,頻開講筵,晉接臣僚,臣亦忝叨侍讀,昵近耿光,而經傳討論之音,上下酬酢之響,未得承聆,臣不敢知,殿下以爲前席橫經之士,擧皆鹵莽蔑裂,未窺六經之芳潤,不解群言之瀝液,不足與論於堯·舜·禹·湯·文·武之道,而一無告后之嘉謨嘉猷而然歟?詩曰,詢于芻蕘,芻蕘猶可詢也,上有虛己受人之量,然後下皆效有懷必陳之誠矣。伏願殿下,式遵經筵故事,每於開講之日,輒賜非常之顔色,問難經義,諮訪治道,以至生民之休戚,政令之得失,賢邪之進退,援引古訓,講究明辨,則凡厥登筵諸臣人,必效一得之愚,而惟我春宮邸下,以聰明睿智之德,亦當觀感而師法矣。豈不休哉?惟殿下懋哉懋哉。臣無任云云。省疏具悉。所陳當留意矣,爾其勿辭察職。
檢閱吳致愚疏曰,伏以臣獲蒙恩暇,歸護病母,問備薄罰,匪罪伊榮,母子相對,感戴洪私,迺者由限已過,召牌荐臨,臣敢不蹶趨承,以效古人不俟駕屨之義,而第臣母病狀,泄症變爲痢漸,乍減旋添,進退無常,當此秋風,憂悶倍深。臣若於此時,離側就職,傍護無人,醫藥療治,將失其時,情理到此,按住不得,玆敢猥陳短龥,仰瀆崇嚴。伏乞聖慈,遞臣見職,俾便救護,勘臣瀆撓,以昭法紀,不勝大願,臣無任云云。省疏具悉。爾其勿辭救護。
上在昌德宮。停常參·經筵。
自開東至酉時,灑雨下雨,測雨器水深一寸三分。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,來初一日,輪對日次矣,敢稟。傳曰,當次人受點,後日次待令。
尹命烈啓曰,左副承旨林景鎭,今日不爲仕進,卽爲牌招,何如?傳曰,許遞,前望單子入之。
洪命周啓曰,玉堂上下番俱空,已至多日,事甚未安。應敎洪學淵,校理金䥧,副修撰徐相祿,旣有只推之命,與副校理李渭達,新除授副應敎朴晦壽,校理李嘉愚,一體牌招,推移入直,何如?傳曰,允。
承旨前望單子入之,李鍾穆落點。
尹命烈啓曰,新除授左副承旨李鍾穆,卽爲牌招,何如?傳曰,允。
又啓曰,假注書金英淳,身病猝重,勢難察任,今姑改差,何如?傳曰,允。
金英淳改差,代以成遂默爲假注書。
洪命周啓曰,同成均金逌根,大司成李光正牌不進,推考傳旨及罷職傳旨,今方捧入,而儒生勸入,一時爲急,如是違牌,事甚未安。同成均金逌根,更爲牌招,何如?傳曰,同成均許遞,前望單子入之,大司成只推,更爲牌招,如有違牌,勿爲呼望。
洪命周,以成均館大司成意啓曰,臣荐承召命,仍詣泮宮,招致諸生,問其捲堂之由,則諸生等,書進所懷以爲,伏以挽近以來,義理漸晦,世變層生,至於今月初五日前縣令臣吳彦誼之驪州淸心樓作變事而極矣。其背師醜正侵侮先賢,自是渠輩之傳法護法,故觸處呈露,以至此境,而臺言先發,處分嚴正。臣等於此,有以知大聖人衛道距詖之義,逈出尋常,實不勝攢頌萬萬,第該牧使臣朴長復,旣與彦誼,合席對酌,而任地狂詬,初不禁止,竟致此無前之悖擧,斯文之變怪,論其負犯,與彦誼,雖若煞有差等,袖手傍觀,殆若等閑者,豈不同歸於侮賢之科乎?彦誼則雖已勘律,究厥心跡,尙有餘罪,長復則猶未勘罪,官職自在者,實有欠於懲討之典矣。臣等祗緣本府校院諸儒之不卽通告,未伸聲討之義,尙此伈泄,有若知而不言者然,俯仰慙悚,無地自容,以此情蹤,其何可抗顔入堂乎?退伏私次,恭俟處分云矣。臣以聖廟事體至重,不容一日空堂之意,反覆開諭,勸其還入,而諸生等,終不回聽,何以爲之?敢啓。傳曰,驪牧果有與助吳彦誼狂悖之擧者乎?不然則醉狂之人,理難挽禁,以此何可遽斷而懲討乎?然不可不一番審勘,朴長復,令該府拿問,旣與當者不同,又無明跡,則以此捲堂,儒生事太屑越,卽爲曉諭勸入,可也。
同成均前望單子入之,李鶴秀落點。
徐有素啓曰,大司憲權丕應,掌令金永鎭,持平河錫洪牌不進,執義崔時淳,掌令林孝憲,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭,持平河錫洪牌不進罷職傳旨,傳于徐有素曰,只推。
以左副承旨李鍾穆牌不進罷職傳旨,傳于尹命烈曰,只推。
以應敎洪學淵,副應敎朴晦壽,校理金䥧·李嘉愚,副校理李渭達,副修撰徐相祿牌不進罷職傳旨,傳于洪命周曰,只推。
傳于徐有素曰,兵判有闕之代,前望單子入之。
兵曹判書前望單子入之,金魯敬落點。
徐有素啓曰,新除授行兵曹判書金魯敬,卽爲牌招,傳授命召,何如?傳曰,允。
又啓曰,行兵曹判書金魯敬牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書金魯敬再牌不進推考傳旨,今方捧入,而命召傳授,一時爲急,如是違牌,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
洪命周,以奎章閣言啓曰,今日書香閣秋孟朔大奉審,雨勢如此,不得擧行之意,敢啓。傳曰,知道。
又以禮曹言啓曰,西·北道科設行事,命下矣。兩道道科文武科試取吉日,令日官池宅龜推擇,則來十月初十日·十三日·十五日俱吉云,以此日中,令道科試官下去,推移定行,而重臣試官,令該曹,臨時差出,何如?傳曰,允。
徐有素,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,濟州牧敬差官試才規矩事目,參考磨鍊以入之意,敢啓。傳曰,知道。
又以禁衛營言啓曰,本營千摠金星翼,身病猝重,勢難察任,改差,何如?傳曰,允。
兼兵曹判書沈象奎疏曰,伏以臣職不可仍冒,病又方劇,謹已披控情實,顒仰體諒之恩,聖批靳允,使之調理行公。臣誠隕越失圖,祗恨衰罷之軀,無以奉承德意,謇拙之辭,不能仰感聰聽,徊徨無措,莫如所處。竊念人臣辭官,各隨所値,其事不一,而可否進退,施在君上,固不可得以自必自遂,惟是年邁疾痼,不能陳力者,屢試蔑效,未可委任者,爲其瘝廢,辭卽可之,不失禮使,不辭亦退,戒存無曠,董正治官,莫善於此。今臣之辭,竝居二者,雖欲苟冒,義無可得,如其病不至沈頓,力不至憊乏,而能效與不效,先未試可,則上或假借,不爲屑恩,下亦勉勵,不爲饕榮,今臣精力殆竭,疾病常淹,杜門尸居,疏廢人事,朝暮之延,自以爲幸,而官不惟不休,而見職且四叨矣。試不惟不效,而大政又五當矣。然猶貪戀不止,羈縻不退,將恩之已屑,而惟榮之是饕,拖拽癃孱,强所莫强,蹩躠班聯之內,馳驟騎乘之間,厭然自託於趨走之恭,縱臣昧心爲是,一世之駭嘆嗤點,恐不專歸於賤身,則又豈不愈可畏惜,而倘幸宸照留燭,終朝三褫,亦何待於臣之辭也哉?且臣賤患咳喘泄遺,類非一時適然之苦,源委已痼,彌留滋久,又在作動勞殫之餘,節候兌換之日,宿崇增劇,別證闖肆,餘氣莫支,頓綴殆甚,有如朽株之加斲,枯泉之盡瀝,宛轉床笫,奄奄欲殊,亦非一時醫葯之所可痊安,而惟有解免重務,屛謝煩難,弭慮釋憂,復還散閒,則庶可以隨便調息,獲延殘縷。雖餘生之無幾,將銜結以爲報,必辭之義切,而必呼之情迫,玆敢齋沐申懇,荐干宸嚴。伏乞聖慈,曲垂矜諒,早賜開允,將臣本職及兼帶藥院之任,竝卽褫改。仍治臣屢瀆之罪,以昭嚴憲,以安微分,臣不勝惶隕祈祝之至云云。答曰,省疏具悉。所帶兵判之任許遞。
上在昌德宮。停常參·經筵。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,行禮曹判書李羲甲,工曹參判尹尙圭,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正洪益聞,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,卽者檢閱金鍏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李鍾穆啓曰,假注書成遂默,時無職名,令該曹,依例付軍職,冠帶常仕,何如?傳曰,允。
洪命周啓曰,玉堂上下番俱空,已至多日,事甚未安。應敎洪學淵,副應敎朴晦壽,校理金䥧·李嘉愚,副校理李渭達,副修撰徐相祿,旣有只推之命,竝卽牌招,推移入直,何如?傳曰,允。
徐有素啓曰,大司憲權丕應,掌令金永鎭·林孝憲,持平河錫洪牌不進,執義崔時淳,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭·林孝憲,持平河錫洪牌不進罷職傳旨,傳于徐有素曰,只推。
以應敎洪學淵,副應敎朴晦壽,校理金䥧·李嘉愚,副校理李渭達,副修撰徐相祿牌不進罷職傳旨,傳于洪命周曰,只推。
李鍾穆啓曰,行兵曹判書金魯敬,疏批已下,卽爲牌招,傳授命召,何如?傳曰,允。
洪命周,以吏曹言啓曰,今此啓聖祠祭典祀官兼大祝,前佐郞姜弼煥塡差,而時無職名,令該曹,口傳付軍職,何如?傳曰,允。
又以成均館大司成意啓曰,本館草記,傳曰,驪牧,果有與助吳彦誼狂悖之擧者乎?不然則醉狂之人,理難挽禁,以此何可遽斷而懲討乎?然不可不一番審勘,朴長復,令該府拿問,旣與當者不同,又無明迹,則以此捲堂,儒生事太屑越,卽爲曉諭勸入可也事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
李鍾穆,以都摠府言啓曰,副摠管李晳,以禁衛中軍本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局把摠洪建錫,身病甚重,勢難察任,改差,何如?傳曰,允。
徐有素,以義禁府言啓曰,驪州牧使朴長復拿問事,傳旨啓下矣。朴長復,時在任所云,依例發遣府書吏拿來,何如?傳曰,待待命拿囚。
行兵曹判書金魯敬疏曰,伏以臣姿本闒茸,年且衰邁,雖淸朝百執事之末,誠無以陳力就列,忽於千萬不自意,前望特點,以臣爲兵曹判書,牌召繼降,促臣受符,臣誠惝怳懍越,如醒如隕,不省措躬之所也。夫六官之設,孰非綦重,而佐王平國,尙矣無論,雖以近事言之,典周廬宿衛之重,掌韎韋鑑衡之選,量金穀出納之宜,其責任之大且繁,比之東銓,尤爲自別,顧今人才,雖曰,渺然,未敢知奚取於臣,而有此誤恩也。臣之事我殿下,亦已數十年矣,無尺寸之長,乏絲毫之勞,從前敭歷已極僥濫,每自循省,如集于木,此非臣過爲遜辭,抑亦聖鑑之所俯燭,同朝之所共諒,今乃以堂堂中權之長,擧而畀之,在臣一己,榮則大矣,其於國事之僨誤何哉?況臣待罪惠局,已閱再朞,掌賦理財,實非所能,一往尸素,夙宵兢畏,乃者回祿告警,上貽乙夜之憂,下駭擧國之情,殆是設廳以來創有之變,苟使臣,先事慮患,早夜警飭,雖至胥隷之微,干掫之末,俾無敢一息怠慢,到底致愼,則夫豈有此,臣旣乏反風之誠,坐視燎原之勢,撲滅無術,國計耗縮,一則臣許久濫冒之咎,二則臣不早警飭之失,豈可以一時問備,視同已勘,而自安於心乎?擬欲一疏自劾,仰請嚴勘,瀆〈擾〉是懼,泯默至今,今奉新命,冞訟舊愆。且臣素患伏暑,當此金火遞乘之交,重添泄證,委貼床笫,亦已數十日矣,痰濕作祟,膈滯常苦,食飮全阻,胃氣遂虛,形脫神耗,雖家常酬接,輒致遺失,目下實狀,亦無以奔走自效於本兵之重,情病如此,自知已熟,受符事體,何等嚴急,而今至經宿,自甘違傲,慢蹇之誅,尤無自逃。伏乞聖明,諒臣言之非出飾讓,念重任之不可輕授,亟遞臣本兵惠局之任,以重公器,以警具僚,不勝大願,臣無任云云。答曰,省疏具悉。卿其勿辭行公。
檢閱金鍏疏曰,伏以臣母年老病痼,寧日恒少,而適當換節之時,以致調將失宜,素抱痰癖,一倍添加,兼患輪行泄痢之症,度數無計,牽痛滋甚,藥餌罔功,眞元益綴,諸般症情,有加無減,家僮踵至,促臣歸視。第臣身在禁直,已浹旬朔,曠省旣久,情私每切,際聞此報,方寸焦熬,按抑不得,玆不得不忙徹短章,徑出禁門。伏乞聖明,俯垂鑑諒,特遞臣職,以便救護,仍治臣罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房提調沈象奎,副提調李鶴秀啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾穆啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于洪命周曰,禮房承旨,馳詣宗廟·景慕宮,奉審摘奸以來。
洪命周啓曰,玉堂上下番俱空,已至多日,事甚未安。應敎洪學淵,副應敎朴晦壽,校理金䥧·李嘉愚,副校理李渭達,副修撰徐相祿,旣有只推之命,竝卽牌招,推移入直,何如?傳曰,允。
以判府事韓用龜沐浴呈辭,傳于李鍾穆〈曰〉,給由馬。
以公淸監司金學淳狀啓,進上早紅杮子,限內不得封進,惶恐待罪事,傳于洪命周曰,勿待罪事,回諭。
徐有素啓曰,卽者義禁府都事來言,時囚無得過三日滯囚,曾有定式矣。保放罪人洪徹榮,當爲議處,時囚罪人尹奎培,當爲捧供,而判義禁鄭晩錫受由,同義禁朴周壽有身病,申在植差祭,只有同義禁李光文一人,不得開坐云,同義禁朴周壽,卽爲牌招,以爲開坐之地,何如?傳曰,允。
又啓曰,同義禁朴周壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,同義禁朴周壽再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之,待下批,牌招察任。
掌令林孝憲啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上答府曰,申鼎朝等事,不允。申綱·黃允中事,不允。
以司諫趙忠植,獻納金周默,正言李得烈,掌令金永鎭,持平河錫洪牌不進罷職傳旨,傳于徐有素曰,只推。
以應敎洪學淵,副應敎朴晦壽,校理金䥧,副校理李渭達,副修撰徐相祿牌不進罷職傳旨,傳于洪命周曰,只推。
兵曹口傳政事,副司果單姜弼煥。
李鍾穆,以兵曹言啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,謹稽謄錄,則在前西·北道科時,本道直赴人,元無許赴之例,而先朝壬寅年,特念遠道武士往來赴試之弊,使之許赴於各其道科,而乙亥年,亦爲稟旨許赴矣,今番則何以爲之?敢稟。傳曰,依壬寅年例爲之。
又以兵曹言啓曰,今此西·北兩道道科,來十月初十日十三日十五日中,令道科試官下去,推移定行事,自禮曹推擇啓下矣。在前兩道道科,武科取人額數多少不一,或取一百人,或取二百人,或取三百人,或取四百人,而取考近例,則先朝壬寅,平安道·咸鏡道,各取四百人,乙亥,各取三百人,皆稟旨擧行矣。今番則兩道,當各取幾人乎?敢稟。傳曰,各取二百人。
又以禁衛營言啓曰,本營把摠趙建洙,身病猝重,勢難察任,改差,何如?傳曰,允。
徐有素,以刑曹言啓曰,口傳下敎內,別監金慶茂·朴聖旭·文奎漢三漢,以掖隷近侍之人,無端逃避者,至於數朔,其無狀之習,萬萬駭然,如此不已,則其他掖隷,將其以懲戢乎?令秋曹,各別科治照律事,命下矣。謹案律文,則大明律逃避差役條,有曰,躱避差役者,杖一百,別監金慶茂·朴聖旭·文奎漢等,竝依此律,各決杖一百放送之意,敢啓。傳曰,知道。
大護軍任希存疏曰,伏以臣年今七十八矣,雖幸蒲柳之質,得免望秋之零,癃病漸痼,四肢不收,居常房闥之間,不能運動,或於戶庭之內,少有陞降,必待人扶掖,此際暑感餘症,又甚添劇,昏昏委席,便一僵屍,似此形狀,人孰不知。而忽於昨夕,伏奉吏曹差帖,以臣爲文廟釋菜初獻官,臣誠訝惑驚惶,莫省攸措,聖廟享禮,何等肅敬之地,而今若徒知乞免之極其悚惶,乃以臣目下凡節,冒入駿奔之列,則殿陛周旋之際,必多顚仆之患,其爲欠敬,當爲如何?思之凜然,玆不得不忙陳短章,仰暴實狀。伏乞聖明,特命攸司,改差無故之人,以重祀典,仍治臣瀆撓之罪,以安微分,千萬幸甚云云。答曰,省疏具悉。所請依施。
敦寧都正洪益聞疏曰,伏以臣伏奉除旨,以臣爲敦寧府都正,召牌儼臨,臣感激恩數,雖不得不蹶趨肅,粗伸叨謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,亟令該曹,照例遞改,俾存公格,以安私分,千萬幸甚云云。省疏具悉。所請依施。
上在昌德宮。停常參·經筵。
李鍾穆,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾穆啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
以校理李嘉愚牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安。應敎洪學淵,副應敎朴晦壽,校理金䥧·李嘉愚,副校理李渭達,副修撰徐相祿,旣有只推之命,竝卽牌招,推移入直,何如?傳曰,允。違牌,勿爲呼望。
又啓曰,明日常參·經筵,取稟。傳曰,晝講爲之。
傳于嚴燾曰,召對爲之。
徐有素啓曰,大司憲權丕應,掌令金永鎭·林孝憲,持平河錫洪牌不進,執義崔時淳,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭·林孝憲,持平河錫洪牌不進罷職傳旨,傳于徐有素曰,只推。
尹命烈啓曰,假注書林永洙身病猝重,勢難察任,今姑改差,何如?傳曰,允。
林永洙改差,代以安允沆爲假注書。
安允沆在外,代以許茂爲假注書。
傳于洪命周曰,禮判有闕之代,政官牌招開政。
同義禁前望單子入之,徐鼎輔落點。
徐有素啓曰,卽者義禁府都事來言保放罪人洪徹永議處,時囚罪人尹奎培捧供事命下,而判義禁鄭晩錫呈辭受由,同義禁李光文內閣直,申在植有身病,只有同義禁徐鼎輔一員,不得備員開坐云。同義禁申在植,卽爲牌招,何如?傳曰,允。
李鍾穆啓曰,卽伏見全羅右水使金相順今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
尹命烈,以戶曹言啓曰,肅敬齋雨漏窓戶及齋室以下諸處塗褙修改吉日,令日官金宜鍾推擇,則今八月初九日辰時爲吉云,以此日時擧行之意,敢啓。傳曰,知道。
洪命周,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,弘陵主峯汰落處補築之節,今春因京畿監司別具狀聞,姑觀今夏潦水增加與否,臣曹堂上進去奉審後稟處事,回啓允下矣。見今潦水新霽,臣曹堂上卽爲進去奉審後,稟處,何如?傳曰,允。
又以奉常寺都提調·提調意啓曰,祭享所用秋等中脯三百四十八貼,今初一日畢造,而所入牛隻爲三十五首矣,進上看品中脯二貼,依定式封進之意,敢啓。傳曰,知道。
李鍾穆,以訓鍊都監言啓曰,本局千摠李儒燁身病甚重,勢難察任,改差,何如?傳曰,允。
又以禁衛營言啓曰,今八月初一日番中日時,本營敎鍊官李陶淵柳葉箭貫一中邊四中,依例別單書入之意,敢啓。傳曰,知道。
又以兵曹言啓曰,今此西·北兩道道科時,本道直赴殿試人,皆令許赴於各其道科事,命下矣。謹依乙亥已例,直赴殿試人規矩單子,書入之意,敢啓。傳曰,知道。
兵曹,今此平安道別遣重臣武科試取規矩,鐵箭三矢一百步,片箭三矢一百三十步一巡二中,貫革五矢一百三十步一巡二中,柳葉箭五矢一百二十步一巡二中,講書粗,以上取三技落點。
兵曹,今此咸鏡道別遣重臣武科試取規矩,鐵箭三矢一百步,片箭三矢一百三十步一巡二中,貫革五矢一百三十步一巡二中,柳葉箭五矢一百二十步一巡二中,講書粗,以上取三技落點。
兵曹,平安道別遣重臣武科試取時直赴殿試人許赴時規矩,貫革五矢一百三十步一巡一中,柳葉箭五矢一百三十步一巡一中,講書粗,以上取一技落點。
兵曹,咸鏡道別遣重臣武科試取時直赴殿試人許赴時規矩,貫革五矢一百三十步一巡一中,柳葉箭五矢一百二十步一巡一中,講書粗,以上取一技落點。
行禮曹判書李羲甲疏曰,伏以,臣荷天之寵,重任卸解,喘喘微軀,得以安意調息,而病情奇怪,一直無減,始不過伏暑餘祟,外感所添,而熱毒入裏,表似虛冷,眞元日下,中益痞結,虛汗自流而頭目眩轉,潮氣始衝而肢體刺痛,食飮之不能不咽,寢寐之不能接目,今爲十數日夜矣。臣本尫贏,曾無筋力之可言,年又衰邁,恒苦疾病之來侵,而今此諸般形證,卽是近年之尤甚者,源委旣深,補瀉俱難,委身床笫,夢夢度日,迺於日前,伏奉宗伯除命,在臣分義,固宜竭蹶趨承,駕屨不俟。況又閟宮親祼,吉日載邇,執事諸臣,行將出次宿戒,而堂陛陞降之前導,奠獻禮節之贊成,又是臣之職耳。自量己力,雖跬步之間,動作末由,至如束帶奔走於肅雝顯相之列,尤非旬日內所可議到者,夫享禮有國之大事也。臣若嚴畏囁嚅,淹滯時日,使莫重贊禮之任,臨時而不能備員,則臣罪到此,何以自贖,臣又伏見臣曹單子之啓下者,則太廟南殿秋奉審,以今初四日擧行事,稟旨蒙允矣。春秋奉審,事體自別,次堂替行,元無是例,由前由後臣職之不容一時虛縻,非止一端,玆敢力疾構草,略暴實狀。伏惟聖慈,俯賜鑑諒,將臣新授職名,亟行鐫免,以幸公事,以安賤分,不勝昂首攢手云云。答曰,省疏具悉。所請依施。
乙酉八月初一日申時,上御熙政堂。召對入侍時,檢校直閣李光文,參贊官嚴燾,侍講官朴晦壽,檢討官徐相祿,假注書成遂默,記注官全允淡,記事官吳致愚各持孟子第一卷,以次進伏訖。上命開卷讀之。晦壽讀自鄒與魯鬨,止君無尤焉。上曰,下番讀之。相祿讀自滕文公問曰,滕小國也,止民不去則是可爲也。上曰,文義陳之。晦壽曰,今此鄒君,不知反己之求,而歸罪於民,不亦誤乎?民有塡壑之急,而有司恬然不救,故視有司死而民莫救焉。此誠報應之理也,大抵民情苦樂,人心向背,專係有司,有司臧否,惟在於在上者擇用之如何耳。方今聖德熙洽,民情胥悅,雖愚夫愚婦,莫不有愛戴之誠,出於秉彝之天,雖然竊未敢知凡百有位之布列中外者,皆能有愛民之實心,及民之實惠,以無負我聖明如傷若保之至意也。瘠民肥己,背公營私之類,固不足論,而雖爲國家深遠之計者,每患經用之罄竭,莫效賦役之蠲免,目今諸道告歉,溝壑之慮,迫在朝夕,徵斂多端,懷保無策,宵旰之念,靡不憧憧,對揚之美,訖未聞焉。伏願大加奮發,凡係有司之職,甄別臧否,黜陟幽明,俾各以實心行實政,俾斯民懽欣鼓舞於化域之中焉。上曰,下番陳之。相祿曰,上章所云黎民不飢不寒,然而不王者,未之有也,卽此章宗旨也。凡在上之人,愛民如子,然後民之衛上若父兄者,亶在於發政施仁之道也。古語云,國無十年之蓄則不足,無五年之蓄則急,無三年之蓄則國非其國,大抵聖人出治之要,節用也,愛民也,擇人也。節其用則府庫充而民食足,愛其民則民自服從而死其長,擇其人而用之,則民自安而無上慢殘下之憂矣。是可爲樂歲終身飽,凶年免於死亡者也。伏願聖明,於此等事留念,上命掩卷,燾曰,處暑已過,經筵自明日依例入稟之意,敢此仰達矣,上可之。仍命退,諸臣以次退出。
上在昌德宮。停常參,只晝講。
徐有素啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,明日社稷大祭齋戒相値,視事頉稟之意,敢啓。傳曰,知道。
傳于洪命周曰,禮房承旨馳詣文廟,奉審摘奸以來。徐有素啓曰,同義禁申在植牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲權丕應,掌令金永鎭·林孝憲,持平河錫洪牌不進,執義崔時淳,持平朴宗範在外,監察茶時之意,敢啓。傳曰,知道。
以司諫趙忠植·獻納金周默,正言李得烈,掌令金永鎭·林孝憲,持平河錫洪牌不進罷職傳旨,傳于徐有素曰,只推。
許茂有頉,代以李景在爲假注書。
李景在有頉,代以李正耆爲假注書。
兵曹口傳政事,上護軍單李羲甲。
洪命周啓曰,吏曹判書李錫奎,參判金陽淳,參議朴岐壽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以吏曹參議朴岐壽牌不進罷職傳旨,傳于洪命周曰,只推。
洪命周啓曰,吏曹參議朴岐壽,旣有只推之命,一體牌招,何如?傳曰,允。判書·參判一體違牌,勿爲呼望。
又啓曰,吏曹判書李錫奎疏批已下,卽爲牌招,何如?傳曰,允。
有政。吏批,判書李錫奎未肅拜,參判金陽淳進,參議朴岐壽式暇,右承旨洪命周進。啓曰,判書李錫奎未肅拜,參議朴岐壽式暇,小臣獨政未安,何以爲之?敢稟。傳曰,仍爲之,以尹秉烈爲修撰,南履懋爲副修撰,趙容和爲兼說書,南履翼爲左贊參,金履喬爲禮曹判書,兪理煥爲敦寧都正,鄭尙愚爲判義禁,金魯敬爲軍器提調,李勉昇爲分內醫提調,尹五榮爲監察,金持泰·崔致輔爲典籍,吳宅良爲純陵奉事,金秉翼爲懿昭墓守衛官,訓鍊都監提調單金魯敬,禁衛營提調單金魯敬,御營廳提調單金魯敬,成均博士單梁日煒,學錄單愼尙欽·尹錫祜。
兵批,行判書金魯敬病,參判申在植病,參議愼宜學病,參知李衡柱入直進,左副承旨李鍾穆進。以李允德爲管城將,副護軍林景鎭·洪益聞,副司正成遂默,副司勇南秉正以上竝單付。
再政,吏批,以李羲甲爲工曹判書,朴光錫爲副校理。
洪命周啓曰,今初八日行景慕宮秋享大祭親祭,祭文當爲製進,而藝文提學李肇源在外,弘文提學金魯敬,待明朝牌招,使之製進,何如?傳曰,允。
傳于洪命周曰,發遣吏郞諸執事,淸齋與否,摘奸以來。
尹命烈,以宣惠廳言啓曰,本廳郞廳金思羲今已瓜滿矣,本廳失火後,多有擧行事,有難付之生手,今姑仍任,何如?傳曰,允。
洪命周,以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以承文院都提調意啓曰,院吏文學官趙雲鉉有頉代,幼學南建正差下,使之付軍職冠帶常仕,何如?傳曰,允。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕李喜成瓜朔,代以事知守僕,試才抄擇,備三望受點次,別單書入之意,敢啓。傳曰,知道。
李鍾穆,以都摠府言啓曰,副摠管李晳以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,卽伏見全羅右水使金相順今乙酉年春夏等褒貶啓本,則法聖前僉使李德謙,以狀罷懸錄矣。李德謙與該帥臣金相順,有表從應避之嫌,狀聞啓下後,自臣曹依法典纔已改差,則今此啓本中以狀罷懸錄,奏御文字何等審愼,而如是疎忽,該帥臣推考,何如?傳曰,允。
又以訓鍊都監言啓曰,本局別將柳相燁身病甚重,勢難察任,改差,何如?傳曰,允。
又以訓鍊都監言啓曰,軍中所用油衫一千五百領,鑄鍋三十坐,皮瓢子五百箇,木瓢子一千箇,火炮式一百卷,兵學指南三十卷,鞭棍三百二十四柄,環刀三百三十柄,大將軍箭三十枝,次大箭十五枝,筒兒五百箇,黑角弓一百二十五張,校子弓一百七十五張,焰硝二千六百斤,火藥一千八百斤,鉛丸十二萬五千箇,火箭八百枝,鐵籠一百五十盞,黃燭三千五百柄,新造鞭棍四百六十柄,體箭七百八十四部,校子弓一百張,鑄鍋二十五坐,鐵籠四百五十盞,修補今已畢役,而監官知彀官折衝禹弘鼎·李東殷,前萬戶千吉得·金昌倫,看役別軍官司果李晩胄,旗牌官司果李繼默等,屢朔殫誠,監董效勞矣。在前軍器新改造若滿千數,則例有監董人論賞激勸之事,而係是恩典,不敢擅便,令該曹考例稟處,何如?傳曰,允。
徐有素,以義禁府言啓曰,卽接月令醫員安卷手本,則時囚罪人尹奎培多日處冷之餘,猝得泄痢之症,度數頻數,眞元大脫,目下症形,實有難保之慮云,罪人病勢如此,則一邊保放,一邊草記,曾有定式矣。尹奎培姑爲保放之意,敢啓。傳曰,知道。
吏曹判書李錫奎疏曰,伏以,臣空疎蹇劣,最居人下,尺寸無長,履屐不當,無足備數於百執事之列,曲被恩造,依藉先蔭,釋褐十九年之間,節次推排,遽躋崇顯,夙宵懍惕,兢兢然如集于木,千萬不自意,伏奉除旨,以臣爲吏曹判書者,臣誠惝怳震越,四體投地,此殆臣命卒之秋也。噫,六典設官,何莫非綦重,而至若冢宰之任,尤是何等職也?銓衡一代之英儁,鑑別百僚之臧否,以之激揚淸濁,裨熙朝平明之理,調劑醎酸,勵末俗躁競之習,聞望風裁,足以標準簪紳,鎭服物情,然後方可以議是職耳。如是也故,自古及今,膺是簡而居此職者,無非儲望旣久,績庸茂著,而猶且逡巡却顧,則其不可濫授而冒據也明矣。顧臣早從蔭塗,晩竊科第,冥行驟陞,一朝至此,以踐歷則至淺,以見聞則至謏,朝廷之章程,官制之格例,疎陋孤闇,如墮烟海,重以年紀衰邁,昏憒日甚,尋常事務,尙難幹當,況可裒然爲天官之長,甄別流品,擔夯重寄也哉。古人所謂僬僥千勻者,殆於臣身爲準備語也。臣是何人,半歲之內,華誥聯翩,春官司寇,兜攬殆遍,曾未幾何?又有此非常之命,歷數廷臣,亦所罕倫,不衷之服,負乘之寇,不亶臣一身之災而已。其於上累聖簡,下玷名器,何哉?臣自聞命以來,當寢而忘寢,當食而忘食,繞壁徊徨,直欲循墻者屢矣。百爾思量,冒膺無路,此臣所以寧被違慢之罪,而不敢以趨走爲恭者也。玆不得冒入文字,仰瀆崇嚴。伏乞聖慈,俯垂鑑諒,特許鐫免,以安私分,以重公器,千萬幸甚,臣無任云云。答曰,省疏具悉。卿其勿辭行公。
乙酉八月初二日午時,上御熙政堂。晝講入侍時,同知事申在植,特進官李光文,參贊官嚴燾,侍講官朴晦壽,檢討官徐相祿,假注書成遂默,記事官金鍏·吳致愚各持書傳第一卷,宗臣興寧君昌應,武臣宣傳官尹義儉以次進伏訖。上命開卷,仍命讀新受音,晦壽曰,自上先讀前受音,然後玉堂繼奏新受音,卽法講規例也。討論經傳,講究旨義,尙矣無論,而至於應行節目,尙此靳持,恐或近於有開講之名,而無開講之實矣。相祿曰,法講體例自別,伏願自上先讀焉。在植曰,玉堂之不敢遽然仰奏新受音,誠得體矣。光文曰,登筵已久,晷刻向晩,講讀之玉音,尙未承聆,下情誠不勝憫鬱矣。燾曰,屢月停講之餘,今始開筵,而講體自別,深軫聖念焉。上又命讀,晦壽讀自帝曰,契百姓,止往哉汝諧,仍釋義而奏,上曰,文義陳之。晦壽曰,臣誠淺辭拙,不能孚格天聽,由來講規,緣臣壞了,莫非臣溺職之罪,而新受音又此靳許,下情尤不勝抑鬱矣。上命陳文義,晦壽曰,契敷五敎,卽萬世敎民之綱領也。後來賢君碩輔之相與治民者,經史所載及百家諸子之羽翼斯道者,皆不出五敎之外,蓋天敍天秩,燦然各具於斯民,降衷之初,只緣氣質偏滯,物慾昏蔽,反天常易天秩者多矣。聖人憂之,乃設掌敎之官,以之覺其迷悟,反其天性而已。然而命契敷五,乃在於命稷播百之後者,先儒以爲富而後敎之序,至哉言乎?鄒聖之制民恒産,管子之衣食足而知禮節,司馬溫公之每問士大夫私計,良有以也。無恒産則仍無恒心,凡民皆然,凶年饑歲,父子不相保,兄弟妻子離散,則何暇治禮義乎?惟我國朝聖神相承,凡所以修明五敎者,靡不畢備,歷考往牒,囿民於名敎之中者,三代以降,無如我朝,四百年維持鞏固,亶在於是,雖然挽近以來,風俗日降,名敎日紊,雖欲振刷之,殆若癃老羸病之人,元氣落下,別症層出,莫可收拾,夷考其受病之本,只緣財竭民窮,不識廉恥也。財竭民窮,亦由於奢侈踰節,游惰相尙,苟欲使斯民回淳反朴,率性遵敎,莫如裕民衣食,以遵富而後敎之序也,而裕民衣食之本,又莫如祛奢風禁游惰,制民有節,若其董率乎本源之地,丕變乎風俗之方,惟在人主一心上,伏願深加體念,以爲敷敎之一助焉。相祿曰,大聖人出治之道,專在於得人而用之也。先命后稷播百穀者,衣食足然後至治可做也。次命契敷五敎者,財旣阜矣,食旣飽矣,以禮節不可不導之也。申命皐陶明五刑者,此豈非勸之以九歌,董之以威者乎?試其才而各任其職,秩秩有序,所謂垂衣裳而天下治者,皆由是也。今當聖明之時,以殿下則哲之明,法大舜之仁德,任官惟人,民各得所,工用旣足,萬物沐化,則實爲萬世無疆之休,念哉懋哉。在植曰,五敎五刑,不可偏廢,俱是聖王化民成俗之具也。然而敷敎必以寬敬爲要,象刑必以明允爲先,故虞舜之命二臣,提出此四箇字申諭。伏願聖明於此等處,深加留意焉。光文曰,諸臣已爲敷陳,臣則別無可達,而屢次請讀,一向靳許,聖意所在,雖未敢仰揣,而顧今處暑已過,講筵自當繼開,伏願如日其更,無使筵體壞損焉。嚴燾曰,諸臣所奏皆切實,臣無容更達矣。上命掩卷。仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深二寸。
洪命周啓曰,玉堂備員間視事頉稟之意,敢啓。傳曰,知道。
李鍾穆啓曰,大司憲權丕應未肅拜,執義崔時淳,持平朴宗範在外,掌令金永鎭·林孝憲,持平河錫洪呈辭,監察茶時之意,敢啓。傳曰,知道。
洪命周啓曰,右副承旨徐有素今日不爲仕進,卽爲牌招,何如?傳曰,允。
傳于洪命周曰,禮房承旨馳詣社稷,奉審摘奸以來。
李鍾穆啓曰,行都承旨李鶴秀不爲仕進,行左承旨尹命烈,同副承旨嚴燾式暇,右承旨洪命周監祭進,右副承旨徐有素牌不進,院中只有臣一人,伴直無人,行都承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
李正耆有頉,代以韓鎭㦿爲假注書。
韓鎭㦿有頉,代以金興根爲假注書。
傳于李鍾穆曰,留院上疏入之。
以右副承旨徐有素牌不進罷職傳旨,傳于李鍾穆曰,許遞,前望單子入之。
承旨前望單子入之,金炳朝落點。
李鍾穆啓曰,新除授右副承旨金炳朝,卽爲牌招,何如?傳曰,允。
又啓曰,右副承旨金炳朝牌不進,伴直無人,行都承旨李鶴秀,所當更請牌招,而拘於廳規,不得請牌,何以爲之?敢稟。傳曰,更爲牌招。
以右副承旨金炳朝牌不進罷職傳旨,傳于李鍾穆曰,只推。
李鍾穆啓曰,行都承旨李鶴秀再牌不進,伴直無人,右副承旨金炳朝,旣有只推之命,更爲牌招,何如?傳曰,允。
李鍾穆,以兵曹言啓曰,宣傳官安弼壽,尹羲烈呈狀內,去七月二十四日三廳內試射時,得蒙直赴殿試之恩典,所帶之職,依例啓遞云矣。安弼壽·尹羲烈所帶之職,係是南行窠,不可仍帶,竝改差,何如?傳曰,允。
司諫趙忠植疏曰,伏以,臣學未通方,性又魯鈍,淸朝耳目之任,夢寐之所不到,而薇院新除,忽及於臣身,震凜靡措,若隕淵谷,夫臺閣之職,所以補拾君德之闕遺,與論時政之得失,則有非如臣空疎,所可堪勝,向因守令署經,飭令牌望勿呼,臣雖不得不暫膺肅命,而因仍冒據,有壞廉防,鎭日違傲,罪著謾命,玆敢短章呼籲,仰瀆崇嚴。伏乞俯賜鑑諒,亟遞臣職,以安私分,不勝幸甚。臣有區區愚見,久欲一陳於黈纊之下,玆當控免,敢此俯及,惟聖明垂察焉。我國取人,專在科擧,則無論科擧大小,無非聖朝求賢之會,而士子進身之階也,上所以待之也。下所以應之也,循禮守法,無或踰越,卽不易之道,而當然之則也。近日科弊日滋,前臣言之者,固已詳矣,而殿庭試取,事體尤嚴,則方外幼學,或多混雜於生進之場,白袍唐鞋無難出入於禁門之內,此皆古昔所未有,而有識自好之士,竊歎而深憂者也。先自臨軒之時,克著觀國之盛,則八方咸聚之際,濟濟如儀,卽不過風草之偃耳。伏願嚴明飭諭於成均之臣,俾有日後改觀之效焉,臣無任云云。省疏具悉。所陳是矣,此事專在於泮宮之擧職與否,從今以往,自居齋到記之法,一復舊規,若有不率,隨卽重罰,或草記論勘,俾有刮目之效事,嚴飭成均館,爾其勿辭察職。
掌令林孝憲疏曰,伏以,臣松都人也,松之人以國初殷頑見枳於世,然地靈所鍾,人豪間出,道學如文康公臣徐敬德,節義如府使臣宋象賢,臣金鍊光,副元帥臣劉克良文章則車天輅三父子,筆則韓濩此皆表表著稱,塗人耳目者。外此篤學力行,奇材異能,雖云人以代降,亦嘗代不乏人,列聖朝軫念故都,出尋常萬萬,或被寵擢,或蒙褒贈,恩至渥矣,眷至隆矣。奈此土俗安於暴棄,薾然自沮,不能奮發志氣,勇往直前,所以人才漸不如古,文蔭武之以官爲業者,絶無而僅有,劉克良之銀臺,車雲輅之春坊,尙矣無論,朴奎晃之防禦,趙有善之守宰,未或多聞,是亦自取而已矣。如臣至愚極陋,比於前人,不啻落下幾層,僥幸科名,亦已踰分,淸顯官銜,何嘗夢寐所到,臣於昨夏,以公役歸鄕,呈告在家,千萬不自意,前月十六日大政,特除公淸都事,越二日,復以本職前望蒙點,繼而有馹召之命,臣是何人,數日之內,荐被誤恩,反躬循省,惶汗浹背,臣入城有日,義分是懼,雖不得不一謝恩命,而仍冒轉覺恧蹙。伏乞特爲遞改,以安微分焉。臣方丐免,何暇贅他,而區區有所蘊,敢效一言之愚,恭惟我朝道學立國,列聖相承,群賢輩出,天理明人心正,扶植得一脈元氣,或至今日休者,何莫非歷代諸賢繼開之力,雖其難進易退,在朝常少,在野常多,未嘗有一不立朝,終身高蹈之人,雖或有之,蓋亦鮮矣。夫何挽近以來,一被旌招,便成肥遯,上焉而恩禮易歸於應文,下焉而逡巡,徒事乎克讓,年除歲遷,舊例惟按,三徵七辟,遐心莫回,鄭館未授,秦簋不承,夫以大聖人尊德樂道之至意,致林下隱居求志之逸士,豈有一時文具,四方觀美而設哉?伏願殿下,誠旣致而益致,禮旣盡而愈盡,別諭敦召,期於必致,俾出入經筵,則裨益豈不弘多乎?又伏況我春宮邸下,睿學日新,而見今侍講院進善,諮議闕員許久,亦願殿下,特命廟堂,卽爲抄選,不責之以殘事,專委之以輔導,則胄筵之前後左右,不期正而自正矣。臣竊伏念,近世士風日降,俗習漸痼,謂此學爲異件物事,指吾儒爲別般人物,甚至於稍知自好,循蹈繩墨,則群聚笑罵,恥與從遊,古有道學之禁,猶且執師弟子之禮,相從講學,斯文賴以不墜,今則不禁而自禁,讀書種子,幾至於絶,玆豈非導率乖方而然耶?惟在殿下,克體列聖朝右文興學之盛德,旁求俊彦,羽儀王庭,湯簡在心,堯野無賢,則風行草偃,俗尙丕變,豈不休哉?臣以疎賤,不揆僭率,妄言及此,臣罪當誅,臣無任云云。省疏具悉。所陳好矣,當體念,亦令廟堂稟處。爾其勿辭奉職。
上在昌德宮。停常參·經筵。
李鍾穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
嚴燾啓曰,左參贊南履翼,行工曹判書李羲甲除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正兪理煥除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
備忘記,惠山僉使李明植下直,長弓一張,長箭一部,片箭一部,筒兒一箇賜給。
傳于嚴燾曰,韓判府事入侍。
嚴燾,以弘文館言啓曰,本館下番闕直,事甚未安。修撰尹秉烈,副修撰徐相祿,南履懋,竝卽牌招,以爲推移入直,副校理朴光錫,一體牌招察任,何如?傳曰,允。
又啓曰,明日經筵,取稟。傳曰,只晝講。
以韓兢人爲假注書。
李鍾穆啓曰,假注書韓兢人時無職名,令該曹依例付軍職,冠帶常仕,何如?傳曰,允。
又啓曰,大司憲權丕應,掌令金永鎭·林孝憲,持平河錫洪牌不進,執義崔時淳,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭·林孝憲,持平河錫洪牌不進罷職傳旨,傳于李鍾穆曰,只推。
右副承旨金炳朝再牌不進罷職傳旨,傳于李鍾穆曰,只推。
以副校理朴光錫,修撰尹秉烈,副修撰徐相祿牌不進罷職傳旨,傳于嚴燾曰,只推。
嚴燾,以奎章閣言啓曰,景慕宮望廟樓今秋大奉審,臣憲瑋與本宮提調金履喬進詣,展奉奉審,無頉之意,敢啓。傳曰,知道。
李鍾穆,以都摠府言啓曰,今日入直內三廳武兼禁軍及軍兵等當爲中日習射技放,而宗廟·永寧殿·永禧殿·景慕宮秋奉審相値,不得設行之意,敢啓。傳曰,知道。
又以御營廳言啓曰,本廳中軍許溟呈辭在外,曠務可悶,今姑改差,何如?傳曰,允。
左參贊南履翼疏曰,伏以,臣負罪如山,受恩如海,幸逭三尺之律,薄施善地之竄,未及半歲,環音遽降,感位霣結,何以得此,生死肉骨,罔知攸報,秪有退伏田野,以畢餘生,歌詠聖澤,追訟愆尤,俾思自靖之道,無至孤恩之歸而已。千萬不自意,蕩滌收敍之命,超越常典,前後除旨之降,便蕃恩造,臣於是,驚惶震剝,不知措躬之所,殆欲鑽地而入。聖度天大,雖出於藏垢匿瑕之意,顧臣分義,豈不思息黥補劓之方,而只恃造化之曲全遂謂滓穢之已滌,晏然承當,趨走爲恭,則忘廉沒恥,猶屬臣身,在淸朝恢張四維之政,殆將壞了無餘矣。噫,臣之離違殿陛,于今三年,瞻望觚稜,一近耿光,豈非大願,而脩門千里,如隔弱水,苟非難進之義,一至於此,則彝性所具,豈忍自阻於聖明之世哉?臣情到此,吁亦慼矣,遺簪弊履之恩,雖拯感惶,彈冠束帶之望,已矣無路,玆敢悉暴衷情,仰瀆崇嚴。伏乞天地父母,察臣至愚之懇,憐臣至苦之情,特遞臣新授職名,仍命選部,勿復檢擬,以安微分焉,臣無任云云。答曰,省疏具悉。卿其勿辭行公。
敦寧都正兪理煥疏曰,伏以,臣伏奉除旨,以臣爲敦寧府都正者,臣含恩怵義,卽當叨謝之不暇,而第臣見職,本無敦寧,揆以法典,自在應遞,庚牌儼臨,趨膺無路,敢陳短章,仰瀆崇嚴。伏乞聖慈,俯垂鑑諒,亟許鐫改,以存公格焉,臣無任云云。答曰,省疏具悉。所請依施。
副修撰南履懋疏曰,伏以臣與承政院同副承旨臣嚴燾,有娚妹應避之嫌,臣之所帶春秋兼銜,自在當遞,玆敢援例陳章,仰瀆崇嚴。伏乞聖慈,俯垂鑑諒,特許鐫免,以存公格,以安私分,千萬幸甚,臣無任云云。省疏具悉。所請衣施。
乙酉八月初四日辰時,上御熙政堂。韓判府事入侍時,同副承旨嚴燾,假注書成遂默,記事官金鍏·吳致愚,判府事韓用龜以次進伏訖。用龜曰,久未承候矣,近日日氣過涼,聖體,若何?寢睡·水刺之節,何如?上曰,一樣矣。中宮殿氣候,何如?上曰,一樣矣。上命大臣先退。仍命退,諸臣以次退出。
上在昌德宮。停常參,只晝講。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
尹命烈啓曰,明日·再明日景慕宮秋享大祭親行齋戒相値,視事頉稟之意,敢啓。傳曰,知道。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹命烈啓曰,右承旨洪命周不爲仕進,卽爲牌招,何如?傳曰,允。
李鍾穆啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于尹命烈曰,戶·刑換房。
尹命烈啓曰,事變假注書金建喆身病猝重,勢難察任,今姑改差,何如?傳曰,允。
以愼尙欽爲事變假注書。
尹命烈啓曰,假注書韓兢人身病猝重,勢難察任,今姑改差,何如?傳曰,允。
以徐有贊爲假注書。
尹命烈啓曰,大司憲權丕應,掌令金永鎭·林孝憲,持平河錫洪牌不進,執義崔時淳,持平朴宗範在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭·林孝憲,持平河錫洪牌不進罷職傳旨,傳于尹命烈曰,只推。
嚴燾啓曰,持平河錫洪以其親病,投章徑歸,原疏雖不得不捧入,此與無端下鄕有異,推考,何如?傳曰,允。
李鍾穆啓曰,卽伏見北兵使申絅今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
吏曹口傳政事,以南履翼爲分內醫提調。
兵曹,以朴孝晉爲御營中軍。
李鍾穆,以都摠府言啓曰,今此動駕時,侍衛寶劍守宮,當爲備員,而副摠管許溟,金鐮在外,都摠管李錫奎,副摠管申緯·柳漢源俱有實病,一員未差。無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。與未差之代,竝許遞,前望單子入之。
摠管前望單子入之,都摠管沈象奎,副摠管金啓河·申在植·洪羲俊·李惟秀·朴宗喜落點。
李鍾穆,以都摠府言啓曰,新除授副摠管申在植時無職名,令該曹口傳付軍職,何如?傳曰,允。
又以都摠府言啓曰,今此動駕時,侍衛寶劍守宮,當爲備員,而副摠管李惟秀以禁軍別將,陣上進,申在植·朴宗喜俱有實故,都摠管沈象奎藥院進,副摠管洪羲俊有實病,無以備員。令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞。
兵曹口傳政事,以鄭尙愚爲都摠管,朴綺壽·申緯·朴齊一·趙岐爲副摠管。
李鍾穆,以兵曹言啓曰,再明日景慕宮動駕時,本曹堂上,守宮及侍衛,陪衛,當爲備員,而參判未差之代,令該曹以在京無故人口傳差出,待下批,牌招,以爲進參之地,何如?傳曰,允。
吏曹口傳政事,以尹行直爲兵曹參判。
金炳朝,以侍講院言啓曰,再明日動駕時,宮官當爲全數進參,而輔德徐憙淳文學徐淇修受由在外,無以備員。令政院稟旨變通差出,待下批,牌招,兼說書趙容和未肅拜,亦爲牌招,以爲進參之地,何如?傳曰,允。竝許遞,前望單子入之。
兵曹口傳政事,護軍申在植,副護軍徐憙淳以上單付。
李鍾穆,以備邊司言啓曰,酒旣申禁,法司多有擧行之事,呈告及受由在外,秋曹堂上,竝許遞,令政院政官牌招,開政差出。右邊捕盜大將李復淵,聞有實病云,亦爲許遞,何如?傳曰,允。
李鍾穆啓曰,右邊捕盜大將李復淵許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將兼察事,命下矣。兼察右邊捕盜大將趙華錫,卽爲牌招聽傳敎,何如?傳曰,允。
兵曹,以柳相亮爲右邊捕盜大將。
李鍾穆啓曰,新除授右邊捕盜大將柳相亮,卽爲牌招,傳授命召及大將牌·傳令牌,何如?傳曰,允。
金炳朝啓曰,吏曹判書李錫奎,參判金陽淳,參議朴岐壽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
有政。吏批,判書李錫奎進,參判金陽淳牌不進,參議朴岐壽牌不進,右副承旨金炳朝進。以宋冕載爲刑曹判書,洪羲俊爲刑曹參判,閔鼎秀爲敦寧都正,林處鎭爲司成,趙雲會爲江華經歷。
兵批,判書金魯敬進,參判尹行直未肅拜,參議愼宜學入直進,參知李衡柱病,同副承旨嚴燾進。以金履載爲知事,徐憙淳爲曹司衛將,許楫爲五衛將,洪大安爲慶熙將,白希洙·吳顯文爲宣傳官,權宅臣爲守門將,金魯巖爲法聖僉使,趙守根爲礪峴僉使,大護軍金履載,護軍金敎根,副護軍徐有素·兪理煥以上竝單付,內禁將朴哲源今加折衝加資事承傳。
春坊前望單子入之,輔德朴岐壽,文學李憲瑋落點。
吏批,再政。以徐憙淳爲吏曹參議,趙冀永爲修撰,金履載爲判尹,柳仁根爲廣興守。
以吏曹參議朴岐壽牌不進罷職傳旨,傳于金炳朝曰,只推。
以右承旨洪命周牌不進罷職傳旨,傳于嚴燾曰,只推。
李鍾穆,以訓鍊都監言啓曰,本局別將具縉身病甚重,勢難察任,改差,何如?傳曰,允。
又以禁衛營言啓曰,本營騎士將鄭邦采身病猝重,勢難察任,改差,何如?傳曰,允。
又以御營廳言啓曰,本廳字內惠化門北邊第二城廊近處體城三間許頹圮處,今八月初六日爲始,改築之意,敢啓。傳曰,知道。
尹命烈,以義禁府言啓曰,卽接月令醫員安卷手本,則時囚罪人朴長復素患,疝積之症,越添於就囚之後,時時衝上,間間昏倒,目下症刑,實爲危劇云,罪人病勢如此,則一邊保放,一邊草記,曾有定式矣。朴長復姑爲保放之竟,敢啓。傳曰,知道。
持平河錫洪疏曰,伏以,臣見識魯莽,才學蹇劣,淸朝百執事之任,猶且無當,況可擬議於耳目之職哉?乃者柏府新除,忽下於夢想之外,天牌繼降,日事違傲,縮伏旅次,祗切惶蹙,義重署經,黽勉出膺,而獲近耿光,已極榮耀。臣雖至愚,何敢言私?第伏念,臣有烏鳥私情之至切者,臣之父今年六十有一矣。氣力衰邁,疾病侵尋,古人所謂事君之日長,事親之日短者,政爲臣準備語耳。噫,家鄕千里,離捨從宦,今已經歲矣,晨昏久曠,寢食靡甘,卽接家信,臣父宿病,向因夏秋之交節,重添痰癖之症,寒熱迭作,食飮全却,神息昏涔,起居須人,臣自聞此報,心神飛越,方寸如灼。臣情到此,未暇緩聲,玆敢忙陳短章,徑尋鄕路。伏乞天地父母,俯垂矜諒,亟遞臣所帶之職,以安私分,仍治臣擅行之罪,以肅朝綱焉。臣無任云云。省疏具悉。爾其勿辭往護。
乙酉八月初五日辰時,上御熙政堂。藥房入診入侍時,提調沈象奎,副提調李鶴秀·假注書成遂默,記事官金鍏·吳致愚,檢校待敎金正喜以次進伏,醫官李惟鐸·李命運·金殷相,進伏楹外訖。象奎曰,近日日氣過涼,聖體若何,寢睡·水刺之節,若何?上曰,一樣矣。象奎曰,中宮殿氣候,何如?上曰,一樣矣。仍命醫官診候,惟鐸等以次入診訖,退伏奏曰,脈候左右三部調均矣。象奎曰,今當換節之時,臣等當退與諸醫官,議定調理之湯劑矣。上可之,仍命史官就座,進御加減交濟湯,自明日一貼式煎入事。出榻敎上命退,諸臣以次退出。
乙酉八月初五日午時,上御熙政堂。晝講入侍時,同知事申在植,特進官金啓河,參贊官李鍾穆,侍講官洪學淵,檢討官南履懋,假注書韓兢人,記事官金鍏·吳致愚各持書傳第一卷,武臣行護軍沈日永,以次進伏訖。上命開卷讀新受音,學淵曰,講筵體例自別,自上讀前受音,而命講官新受音,自是講筵古例,伏願體諒焉。上曰,命讀新受音學淵讀自帝曰咨四岳,止陟方乃死。上命釋義,學淵釋義訖,上曰,文義陳之。學淵曰,人君之代天理物,澤及萬世,亶係隨才需用,無曠厥職,故以大舜之聖,咨岳命官,惟人是用,殆若上天之不獨運,旣分命之申戒,以各敬其位,以相天事,不過衣食之原,器用之利,法度之章,禮樂之則者,爲斯民日用常行之事,而其難其愼之意,於此可見矣。後世人君用人之道,捨是書而奚法焉?顧今百隷怠官,民生顚連,雖曰人才,然才不借於異代,在於任用之如何。程子曰,天地生一世之人,自足了一世之事,但恨人不能盡用,苟能誠心望治,用當其才,朝無曠官,野無遺賢,承流之臣,奔走之佐,共致其身,共盡其才,五辰時撫,百度以貞,則唐·虞之盛,復覩於今日,曷不休哉?伏願殿下懋哉?履懋曰,先儒有云,舜典一篇,是理會天道地道人道,而外此而言,咨特命官,所以用君子也,恤刑討罪,所以去小人也。末言考績黜陟之法,其於君子小人之別,嚴矣,治天下之大經大法,旣詳且盡,此莫非後世人君之所可鑑法體行者,而至於命夔敎胄子,則其義尤有所深切焉。蓋天子之元子衆子,公卿大夫之適子,其將有天下國家之責,而其所以漸磨薰陶,俾成其德性,必貴乎早敎而豫養也,故舜之於典樂之命,尤所致意,有如是耳。見今新涼政屆,連御法筵,如臣末學謏見,其於顧問啓沃之地,實莫效萬一之責,而殷宗終始之念,周王緝熙之功。竊有所仰望於聖明,而亦我春宮邸下,睿質天成,德業漸就,此時講學,尤不容一時間斷矣。先自殿下而勉,孜孜三晝,廈氈之上,講究經旨,咨訪治道,則必從誠篤上下工,然後德日益光,學日益修,自底於聖益聖之域,而其在身敎之方,尤有所柯則者,是臣等區區之願也。在植曰,禮樂不可斯須去身,卽古聖之訓也,今於舜典,先命夷以三禮,次命夔以典樂,則節文制度,禮之體也,性情中和,樂之用也,故用之邦國而上下和,用之郊廟而神人格,可見禮樂之無處無之,而爲天下大經大法也。且以今日講筵論之,討論經旨,禮也,翕受敷施,樂也,而今於節目之間,多有不合於禮者,經傳之奧義莫闡,上下之情志未孚,伏願繼自今深加留念焉。啓河曰,千古帝王治天下之大經大法,無有愈於二典三謨,而典謨之中,舜典爲最,三聖傳授之法,萬民懷保之政,無一不具,命夷命夔,而禮樂之化興,咨棄咨禹,而衣食之原開,分而命之,總而告之,使之各敬其職,以亮天功,則後之人主,有志於二帝·三王之治,則捨是書奚以哉?且典謨集註,又是子朱子晩年手澤,而旨義尢詳,所當講究深玩者也。伏願殿下,念哉念哉。鍾穆曰,玉署經筵,言皆切實,無容更陳矣。上曰,假注書,誰也?賤臣起伏奏曰,假注書臣韓兢人也。上又問曰,武臣,誰也?致愚奏曰,行護軍臣沈日永也。上命掩卷,仍命同知事先退,諸臣以次退出。
上在昌德宮。停常參·經筵。
尹命烈啓曰,大司憲權丕應未肅拜,執義崔時淳,持平河錫洪·朴宗範在外,掌令金永鎭·林孝憲呈辭,監察茶時之意,敢啓。傳曰,知道。
洪命周啓曰,溫繹間視事頉稟之意,敢啓。傳曰,知道。
李鍾穆啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李鶴秀啓曰,藥房三提調持湯劑來待矣。傳曰,封入。
傳于李鍾穆曰,明日出宮內門路,以協陽門爲之。
傳于李鍾穆曰,明日動駕時,王世子隨駕,以衛內磨鍊。
以輔德朴岐壽牌不進罷職傳旨,傳于洪命周曰,只推。
李鍾穆啓曰,假注書徐有贊時無職名,令該曹依例付軍職,冠帶常仕,何如?傳曰,允。
李鍾穆,以都摠府言啓曰,今此動駕時,侍衛寶劍·守宮當爲備員,而都摠管鄭尙愚,副摠管趙岐·朴綺壽在外,申緯·朴齊一俱有實病,無以備員。令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞,前望單子入之。
摠管前望單子入之,都摠管宋冕載,副摠管金敎根·金陽淳·朴宗喜·李鐵求落點。
傳于洪命周曰,發遣吏郞諸執事淸齋與否,摘奸以來。
尹命烈,以義禁府言啓曰,明日景慕宮擧動時,本府都事,皆以大駕各差備進參,而王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
上在景慕宮。停常參·經筵。
夜二更,有星見於東方,似有尾跡。
大駕詣景慕宮入齋室後,王世子板位問安。答曰,知道。內閣·政院·玉堂·藥房口傳問安。答曰,知道。省牲·省器後,王世子板位問安。答曰,知道。內閣·政院·玉堂·藥房口傳問安。答曰,知道。
李鍾穆啓曰,司僕寺內乘來言,捲簾,取稟。傳曰,捲三面。
又啓曰,來十一日朝參日次,而毓祥宮秋享祭齋戒相値,頉稟之意,敢啓。傳曰,知道。
洪命周啓曰,來十一日輪對日次,而毓祥宮秋享祭齋戒相値,頉稟之意,敢啓。傳曰,知道。
李鶴秀啓曰,判尹金履載,刑曹參判洪羲俊除拜後,過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正閔鼎秀除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,藥房提調·副提調持湯劑來待矣。傳曰,封入。
洪命周啓曰,禮貌官來言,百官稟旨就次。傳曰,知道。
傳于李鍾穆曰,還宮時王世子隨駕,以衛外磨鍊。
以敦寧都正閔鼎秀牌不進罷職傳旨,傳于洪命周曰,只推。
乙酉八月初七日辰時,大駕詣景慕宮,秋享大祭親行擧動入侍時。行都承旨李鶴秀,行左承旨尹命烈,右承旨洪命周,左副承旨李鍾穆,右副承旨金炳朝,同副承旨嚴燾,假注書成遂默·徐有贊,記事官金鍏·吳致愚,檢校提學金祖淳,檢校待敎金正喜以次侍立。時至,通禮跪啓請外辦,上具遠遊冠·絳紗袍,乘輿出,宣化門,藥房提調沈象奎,副提調李鶴秀進前奏曰,侵早勞動,聖體,若何?上曰,一樣矣。仍出協陽門,通禮跪啓請執圭,上執圭,啓請降輿乘輦,上降輿乘輦,出肅章門·進善門·敦化門,通禮跪啓請駕少住。敎侍臣上馬,復啓請進發,至宗廟前路,啓請降輦步過,復啓請乘輦,至宮大門外。通禮跪啓請降輦乘輿,上降輦乘輿,入齋室。少頃,通禮跪啓請外辦,上具冕服以出,通禮前導,詣神門外板位,行再拜禮訖。由東階詣廟內奉審,仍詣省器位,視滌濯,執事擧羃告潔,詣省牲位視牲,掌牲官率其屬,牽牲進前,擧手曰,腯,大祝金正喜巡牲一匝,擧手曰,充。仍爲奉審望廟樓,行四拜禮訖。還入齋室,命書傳敎曰,王世子問安置之,問安勿爲之事。出榻敎上曰,侍衛權退。
上在昌德宮。停常參·經筵。
東方所見彗星,二更爲月光所射,不得看候v四更以後,見於畢宿度內,色白,尾長尺許,距極八十七度。
大殿·中宮殿·世子宮,內閣·政院·玉堂·藥房經宿問安。答曰,知道。世子嬪宮口傳問安,答〈曰〉,知悉。大殿,朝廷二品以上·六曹堂上經宿單子問安。答曰,知道。
金炳朝啓曰,司僕寺內乘來言,捲簾,取稟。傳曰,捲三面。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鶴秀啓曰,藥房副提調持湯劑來待矣。傳曰,封入。
洪命周啓曰,左副承旨李鍾穆今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,朴岐壽落點。
金炳朝啓曰,大司憲權丕應,掌令金永鎭·林孝憲牌不進,執義崔時淳,持平朴宗範·河錫洪在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭·林孝憲牌不進罷職傳旨,傳于金炳朝曰,只推。
傳于洪命周曰,發遣吏郞,諸執事淸齋與否,摘奸以來。
洪命周,以觀象監提調意啓曰,今此東方有星似彗,在前如此之時,擇定文臣中名官數三人,與本監官員同爲測候矣。今亦以副應敎朴晦壽,副修撰徐相祿,副修撰南履懋,測候官啓下,使之輪直測候,何如?傳曰,允。
朴岐壽,以備邊司言啓曰,朝綱日弛,百隷俱怠,昨日動駕時,東西押班,只有文武從二品二人,而三品實職與軍銜,亦無幾人,至於陪享時正·從二品卿宰,竝爲闕參,班次全不成說,揆以國體,萬萬寒心。耆老及衆所共知實病·實故外,卿宰及堂上侍從應參·不參人員,令政院捧現告,竝下義禁府推考,知所警勵,何如?傳曰,允。
乙酉八月初八日子時,大駕詣景慕宮,秋享大祭親行入侍時。行都承旨李鶴秀,行左承旨尹命烈,右承旨洪命周,左副承旨李鍾穆,右副承旨金炳朝,同副承旨嚴燾,假注書成遂默·徐有贊,記事官金鍏·吳致愚,檢校提學金祖淳,檢校待敎金正喜以次侍立。時至,上具冕服以出,禮儀使導上至神門外,啓請執圭,鶴秀進圭,上執圭,入詣板位,西向立。禮儀使啓請行事,軒架作啓熙運之樂,啓熙運之舞作,樂八成,禮儀使啓請鞠躬再拜興平身,上行再拜興平身禮。樂九成,禮儀使導上由東階,陞詣尊所,東向立,登歌作啓熙運之樂,啓熙運之舞作,執尊擧羃,瓚爵官酌鬱鬯,禮儀使導上詣神位前,北向立,啓請跪搢圭,上搢圭,鶴秀奉香,燾奉爐,上三上香。禮儀使跪請執瓚灌地,進幣瓚爵官李錫奎捧瓚跪進,上執瓚灌地訖。以瓚授奠弊瓚爵官朴岐壽,禮儀使啓請執幣獻幣,上執幣以授岐壽,奠于案,禮儀使啓請執圭,俯伏興平身,上執圭,俯伏興平身,登歌止,禮儀使導上降復位。祝史捧毛血盤,肝膋㽅,奠於神位前,祝史取肝出戶,燔於爐炭,還尊所,典祀官引饌入自正門,軒駕作肅安之樂,捧俎官等各捧牲匣,祝史進撤毛血盤,自東階授齋郞,饍至西階,大祝迎引於階,上薦俎官鄭晩錫詣神位前,北向跪,奠薦牛羊豕,奠訖。禮儀使導上詣神位前,上詣神位前,北向跪,搢圭,禮儀使啓請執爵獻爵,錫奎捧爵跪進,上以爵授岐壽,奠于神位前。禮儀使跪啓請執圭,俯伏興少退跪,樂止。大祝進東向跪,讀祝訖。樂作,上俯伏興平身,禮儀使導上詣少次。啓熙運之舞退,報恩之舞進。王世子行亞獻禮如儀。左議政李相璜行終獻禮亦如儀訖。執禮曰,行飮福禮,禮儀使導上詣飮福位,跪搢圭,禮儀使啓請受爵,錫奎捧爵跪進,上受酌以授岐壽·晩錫捧俎跪進,上受俎以授岐壽訖。上執圭,俯伏興平身,降復位,禮儀使啓請再拜,執禮曰,撤籩豆,大祝入撤籩豆,登歌作康安之樂,樂止。軒架作景安之樂,禮儀使啓請再拜。上行再拜禮,禮儀使導上詣望燎位,大祝捧祝詣坎,贊禮啓禮畢。禮儀使導上還齋殿出門,禮儀使啓請釋圭,上釋圭,入齋殿。通禮啓請外辦,上改具遠遊冠·絳紗袍以出,左議政李相璜曰,侵夜勞動,聖體,若何?上曰,一樣矣。通禮前導至宮大門外,降輿乘輦,執圭,駕至宗廟前路上,步過復乘輦,由杷子橋,自敦化門至協陽門,上降輦乘輿,入宣化門,出標信解嚴,諸臣以次退出。
上在昌德宮。停常參·經筵。
癸亥,畢星傍所見彗星,二更爲月光所射,不得看候。四更以後,詳細看審,則尾長距極,與昨無異。
大殿·中宮殿·世子宮,內閣·政院·玉堂,翌日口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上單子問安。答曰,知道。中宮殿·世子宮口傳問安。答曰,知道。世子宮生辰,大殿·中宮殿,內閣·政院·玉堂口傳問安。答曰,知道。世子宮,單子問安。答曰,知道。世子嬪宮口傳問安。答曰,知悉。大殿·中宮殿,朝廷二品以上·六曹堂上口傳問安。答曰,知道。世子宮單子問安。答曰,知道。
藥房都提調李相璜,提調沈象奎,副提學李學秀啓曰,閟宮親享,聖慕克伸,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,大司憲權丕應未肅拜,執義崔時淳,持平朴宗範·河錫洪在外,掌令金永鎭·林孝憲呈辭,監察茶時之意,敢啓。傳曰,知道。
朴岐壽啓曰,禁衛大將柳相亮·南壇淸道事,今方出去矣,兼帶右邊捕盜大將命召及大將牌·傳令牌,何以爲之?而捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
傳于洪命周曰,禮房承旨,同副承旨分詣受香諸處,奉審摘奸以來。
李鶴秀啓曰,藥房提調·副提調持湯劑來待矣。傳曰,封入。
朴岐壽啓曰,明日聖節望闕禮,依例爲之之意,敢啓。傳曰,知道。
又啓曰,右邊捕盜大將,他邊大將兼察事,命下矣。兼察右邊捕盜大將趙華錫,卽爲牌招聽傳敎,何如?傳曰,允。
傳于朴岐壽曰,上京守令,催促下送。
朴岐壽啓曰,假注書徐有贊身病猝重,勢難察任,今姑改差,何如?傳曰,允。
徐有素改差,代以尹升烈爲假注書。
金炳朝啓曰,明日聖節望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
朴岐壽,以禮曹言啓曰,今十五日行長寧殿秋夕祭香祝前期五日,本殿官員一員,當爲祗受陪往,而令未差,別檢入直,無以擧行,令未差之代,卽令該曹,以在京無故人口傳差出,以爲受香之地,何如?傳曰,允。
吏曹口傳政事,以尹五榮爲長寧殿令。
朴岐壽,以訓鍊都監言啓曰,本局分授都城彰義門西邊第一城廊近處體城三間許頹圮處,今八月初十日爲始,改築之意,敢啓。傳曰,知道。
金炳朝,以義禁府言啓曰,今此禁推人中副護軍趙庭和南壇差祭,今日受香云,待將事後拿囚之意,敢啓。傳曰,知道。
又以義禁府言啓曰,完城君燨,行護軍申在植·朴齊一·申緯等竝推考事,傳旨啓下,而卿宰禁推該府草記,待批下捧供,載在大典通編矣。完城君燨·申在植·朴齊一,申緯等,係是卿宰,敢啓。傳曰,卽爲捧供。
右承旨洪命周書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事進排官,佾舞工人摘奸則無頉。仍詣木覔山,神位板奉審則無頉,祭物·祭器·祭井看審則精潔,諸執事,進排官摘奸則無頉。仍詣漢江壇,壇上神位板奉審則無頉,祭物·祭器看審則精潔,諸執事,進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。答曰,知道。
行禮曹判書金履喬疏曰,伏以,臣見差於毓祥宮秋享獻官矣。臣自經夏以後,脚部濕腫,劇歇無常,雖遇少減之日,行步猶礙,若値稍加之時,運動亦難,而日間享事及候班,强力進參,腫症一倍肆盛,浮高疼痛,動輒牽引。以今病狀,周旋俎豆之列,陞降階級之間,顧無其望,而實有顚蹶失儀之慮,玆不得不冒陳短章,仰瀆崇嚴。伏乞聖明,俯賜鑑諒,令該曹付標代塡,以重享事,不勝幸甚,臣無任云云。答曰,省疏具悉。疏辭,許令該曹改付標。
敦寧都正閔鼎秀疏曰,伏以,臣於病伏㱡㱡之中,伏奉除旨,以臣爲敦寧府都正。臣於本府,素無敦寧,揆以格例,在所當遞,曾於年前,忝叨是職,輒蒙恩遞,到今情蹤,豈宜頓異,庚牌之下,承膺無路,敢陳短章,仰瀆崇嚴。伏乞聖明,亟令該曹照例鐫免,以存公格,以安私分,千萬幸甚,臣無任云云。省疏具悉。所請依施。
上在昌德宮。停常參·經筵。
夜自二更至四更,月暈,畢星傍所見彗星,二更爲月光所射,月沈後則雲氣掩翳,不得看候。
進御加減交濟湯,自明日停止事,榻前下敎。
藥房提調沈象奎,左副承旨朴岐壽啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴岐壽啓曰,備邊司郞廳來言,今日賓廳日次,而以聖節望闕禮習儀相値,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
備忘記,羅暖萬戶朴載寬下直,長弓一張,長箭一部,片箭一部,筒兒一箇賜給。
朴岐壽啓曰,今日聖節望闕禮習儀時,憲府則監察代行矣,雖無諫院,依例行禮之意,敢啓。傳曰,知道。
又啓曰,藥房提調持湯劑來待矣。傳曰,封入。
又啓曰,臣岐壽今日聖節望闕禮習儀進去,下直之意,敢啓。傳曰,知道。
尹升烈有頉,代以任百能爲假注書。
金炳朝,以內醫院提調意啓曰,副提調李鶴秀今日問安,不爲仕進,卽爲牌招,何如?傳曰,允。
金炳朝啓曰,行都承旨李鶴秀,行左承旨尹命烈不爲仕進,右承旨,洪命周在外,左副承旨朴岐壽望闕禮習儀進去,同副承旨嚴燾式暇,院中只有臣一人,伴直無人,行左承旨尹命烈所當牌招,而拘於廳規,不得請牌,何以爲之?敢稟。傳曰,牌招。
任百能在外,代以李源益爲假注書。
傳于金炳朝曰,左承旨·同副承旨竝許遞,前望單子入之。
承旨前望單子入之,李文會·金熙華落點。
金炳朝啓曰,行都承旨李鶴秀不爲仕進,行左承旨李文會,行右承旨金熙華未肅拜,左副承旨洪命周在外,院中只有臣一人,伴直無人,右副承旨朴岐壽,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者禁府都事來言,保放罪人洪徹榮當爲議處,尹圭培·朴長復,時囚罪人完城君燨·申在植·朴齊一·申緯·李德鉉·林景鎭·李翊會·李寅溥·洪羲瑾·洪益聞·尹景鎭·兪理煥·趙庭和·趙奎昇·林顔喆·尹命圭·李瀅夏·徐有素等當爲捧供,而判義禁鄭尙愚,同義禁李光文在外,申在植方在就理,只有同義禁徐鼎輔一人,不得備員開坐云,何以爲之?敢稟。傳曰,在外堂上竝許遞,前望單子入之。
金吾堂上前望單子入之,判義禁李羲甲,同義禁白師誾落點。
吏曹口傳政事,知義禁單白師誾。
金炳朝啓曰,開坐事,命下矣。新除授判義禁李羲甲,知義禁白師誾,竝卽牌招,以爲開坐之地,何如?傳曰,允。
又啓曰,大司憲權丕應,掌令金永鎭·林孝憲牌不進,執義崔時淳·持平朴宗範·河錫洪在外,監察茶時之意,敢啓。傳曰,知道。
以司諫趙忠植,獻納金周默,掌令金永鎭·林孝憲牌不進罷職傳旨,傳于金炳朝曰,只推。
金炳朝,以義禁府言啓曰,卽接月令醫員李益秀手本,則時囚罪人完城君燨素患風痰之症,猝又添劇,申緯所患疝㿉成膿,下腹硬脹,林顔喆所患鬢癤肆毒,面部浮高,李德鉉下堂傷足,行步蹣跚,洪羲瑾久患膁瘡,行步極艱,諸囚病勢,俱爲危篤云。罪人病勢如此,則一邊保放,一邊草記,曾有定式矣。完城君燨·申緯·林顔喆·李德鉉·洪羲瑾等,姑爲保放之意,敢啓。傳曰,知道。
傳于金炳朝曰,亦足知警,何必捧供,秋夕差享在卽,公宰侍從禁推之人,竝分揀放送。
傳于金炳朝曰,飭已施矣,前判義禁金相休敍用。
金炳朝,以吏曹言啓曰,上京守令催促下送事,命下矣。自臣曹上京守令等處催促,則德川郡守金祖淵,高靈縣監南石耉俱爲明日下去云,信川郡守金漢淳,文化縣令金益哲,永柔縣令南駿應,俱以親病沈重,不得下去云。其親病旣如是,則不可强令還任,竝改差,何如?傳曰,允。信川·文化兩倅,親病之外必以向來事,逡巡而然,使之一伸,亦美事,竝改差毋論京外職,待窠竝卽調用,可也。
傳于金炳朝曰,政官牌招開政。
傳于金炳朝曰,知義禁許遞,今日政差出。
以咸鏡監司李存秀狀啓,茂山府使李馨萬査報漫漶,贓犯難恕,爲先罷黜,其罪狀令攸司稟處事,傳于金炳朝曰,今日政差出,催促下送。
金炳朝,以吏曹言啓曰,新除授尙州牧使徐任輔呈狀內,矣身素患痰癖之症,當此換節之時,一倍添劇,時月之內,萬無起動遠赴之望云。身病旣如此,則有難强令赴任,罷黜,何如?傳曰,允。今日政差出。
金炳朝啓曰,右副承旨朴岐壽未承牌,臣吏·兵批兼進之意,敢啓。傳曰,知道。
有政。吏批,判書李錫奎進,參判金陽淳牌不進,參議徐憙淳在外未肅拜,同副承旨金炳朝進。啓曰,尙州牧使,今當差出,而本州物地大,素稱難治,不可不擇差,同道及他道有聲績未準朔已準限守令,竝擬,何如?傳曰,允。以尹豐烈爲輔德,趙萬永爲戶曹參判,金逌根爲禮曹參判,趙琮鎭爲敦寧都正,朴雲壽爲監察,金履喬爲判義禁,呂東植爲知義禁,李寅亮爲東部都事,魏煥喆爲定陵參奉,趙濟和爲信川郡守,李衡遠爲文化縣監,崔在憲爲永柔縣令,金履喆爲魚川察訪,故學生白東彦贈戶參例兼,慶尙右兵使,白泓鎭考。
兵批,行判書金魯敬病,參判尹行直病,參議愼宜學受由,參知李衡柱入直進,同副承旨金炳朝進,護軍尹命烈,副護軍李鍾穆·嚴燾,閔鼎秀·李魯集,副司果李啓朝以上竝單付。
傳于金炳朝曰,尙州牧使以洪世周擬入。
傳于金炳朝曰,信川郡守,新溪縣令相換。
吏批,再政。文慶愛爲禮曹正郞,尹滋畊爲永禧殿令,南棅正爲章陵令,李鼎民爲氷庫別提,洪世周爲尙州牧使,趙存中爲茂山府使,新溪縣令朴鎬壽,信川郡守趙濟和相換,同義禁單呂東植。
傳于金炳朝曰,發遣吏郞,諸執事淸祭與否,摘奸以來。
金炳朝啓曰,右副承旨朴岐壽牌不進,伴直無人,行右承旨金熙華,所當牌招,而拘於廳規,不得請牌,何以爲之?敢稟。傳曰,牌招。
李源益有頉,代以宋持養爲假注書。
以右副承旨朴岐壽牌不進罷職傳旨,傳于金炳朝曰,只推。
金炳朝,以都摠府言啓曰,今日入直內三廳武兼禁軍及軍兵等,當爲中日習射技放,而聖節望闕禮習儀相値,不得設行之意,敢啓。傳曰,知道。
又以都摠府言啓曰,副摠管李鐵求以聖節望闕禮侍衛進參事,議政府晝仕出去之意,敢啓。傳曰,知道。
又以兵曹言啓曰,忠翊衛將安栢,文臣兼宣傳官李嘉愚,武臣兼宣傳官韓永祿俱以病難供職,呈狀乞遞,改差,何如?傳曰,允。
又以御營廳言啓曰,本廳字內惠化門北邊第五城廊近處體城二間許頹圮處,今八月十一日爲始,改築之意,敢啓。傳曰,知道。
又以刑曹言啓曰,公淸道保寧縣徒三年定配罪人李濟弼,癸未十二月,以搶奪人財物罪,自臣曹照律發配,到配未幾,逃躱上京,狼藉行賊,現捉於右邊捕盜廳,繩以賊律後,移送臣曹矣。李濟弼之當初罪犯,旣是不輕,逃配行賊,又係罔赦,此等獰頑之類,不可薄施徒配而止,謹按律文,則大典通編推斷條,有曰,定配罪人逃亡,現出摘發者,杖一百,絶島定配。李濟弼依此律,決杖一百後,全羅道珍島郡南桃浦定配所,卽爲狎送,罪人旣已加律,移配徒流案頉下之後,分付原配所,道臣該縣監不善防守之罪,前因道啓,已被勘處,置之如何?傳曰,允。
判義禁李羲甲疏曰,伏以臣,卽伏奉除旨,以臣爲義禁府判事,天牌踵臨,促臣承膺,臣固當不竢駕屨,竭蹶趨承,而第臣方帶世子左賓客之任,出入胄筵之臣,不得兼管金吾,格例莫嚴,臣於前月,忝叨是職,而據實仰籲,得蒙體諒,由今視昨,初無異同,玆敢略構短章,仰瀆崇嚴。伏乞聖慈,俯賜鑑諒,將臣新授判金吾之任,特命照例遞改,以存公格,以安私分,不勝幸甚,臣無任云云。答曰,省疏具悉。所帶金吾之任許遞。
正言李得烈疏曰,伏以臣,賦性庸愚,見識蔑劣,瞻望宸天,縱切依近之忱,生長草萊,全昧趨走之方,以是自訟,只增慙恧,不自意,郵路纔還,泮籍謬通,曾未幾何,又伏奉恩旨,以臣爲司諫院正言,怵畏署經之違牌,雖不得不章皇出肅,而顧臣言議風采,萬不近似於諫諍之列,以此情蹤,其何敢一刻晏然於臺次乎?請命遞斥臣言責之任,以重臺閣,以安私分焉。臣於丐免之章,不宜贅及他說,而顧今民國之憂,有不可以歎息流涕而止者,如不及今變通,後雖有能者,莫可攸爲。臣見聞不廣,略陳數條措捄之方,伏惟聖明,俯垂察焉。臣伏念,近年自乙亥以後,十年屢豐,實國朝希有之慶而朝野興歎者,語及乎民憂國計,則皆以爲無可奈何,此何故也?臣誠不知其然也。臣謹按故相臣李恒福之疏曰,國初稅入四十餘萬石,中廟朝三倉舊儲三百三萬石,刑曹都官正郞之祿四十五石,如是而後朝廷百官,祿足以代耕,京邑萬民,凶年不能殺,援古於今,地不少縮,年不每歉,而舊時百萬斛之儲,胡爲常患不足於當歲也。以今言之,則上相之祿,月不滿三石,六品以下之科,受者通計一年,不過七八石,朝家不可謂不節財也,而一遇小歉,擧國遑遑,臣所以長歎息者此也。有若之言曰,百姓足,君誰與不足,今日之所可憂者,不患國計之不足,患民之不足也。蓋君不自耕而哺民,以民粟而養民,古之制也。我東糶糴之法,自倉助利乙巴素之後,世爲民國之大利,凡農民之窮春調活,乞貸於子錢者,輕猶什五,重則二十,困瘁力役之作,盡入於私債,所以至於二月賣新絲,五月糶新粟之境,而還穀則不然,收民之有餘於秋,贍民之不足於春。只於每斛取耗一斗五升之外,無一勺之加收,法意甚美,民可賴活,而奈之何吏爲雀鼠而民盡魚乎?今秋精捧,無益於明春,盡肥奸吏妻子無厭之腸,明春分結,民則擔空殼而棄於倉庭,糶糴之設,豈爲如是哉?且況殘邑之歉年移粟,惟患不多,而及其來秋,責納無以擔當,然以其耗羨之故吏,抱而不放,傾庫盡分於四月以前,依數責納於十月以後,戶或三四十石,必無辦納之道,則糠粃之不足,沙礫實其半,官亦無可奈何,瞬過元包,而只計其耗之精鑿否耳。假令盡分而麥秋以後,卒有兵荒,官民束手而已。藉使盡捧而與無穀同,此將何爲?伏乞自今以後,嚴半留之法,若分過十斛以上,守令竄配,小邑之穀,多難支者,量數作錢,以活無告之殘民焉。他邑臣不周知,而獨臣所居丹城,戶不過二千,還穀三萬石,何以支保乎?此實無他可救之策,請令廟堂作錢一萬五千石。他邑之如丹城·晉州者,竝下作錢之例,以助國家之經費,以垂一視之澤於八域焉。且況田結課稅,東方之美制,而量土已久,起陳屢易,新生之良田美土,盡作主筆吏之饒窠,國家則擁虛簿而白徵於民,嶺南風俗淳古,不至如湖南·海西之益甚。然田制紊亂,莫此時若,請令廟堂,勿爲一時竝擧,察諸路豐歉,循次打量,而勿送敬差,令該道·該邑,從容始事,限五六七八年,而一定元帳於八路焉。向者量議垂成,未及始事,而列邑收斂之弊,如逢亂離,如是則雖白徵於民,不如不量之爲愈也。必先揀擇良吏,以嚴黜陟之法,博詢於元居,或訪於老農,使其社之田民,量其社之田,則雖有溝壑之慾,必不敢益吾田而薄爾田,此必然之勢也。伏望殿下,特降明旨,以修舊典,以壹田制焉。臣謹考戶曹所入元帳之數,自孝廟朝辛卯以後,至前年甲申,爲一百七十三年之間,語其最多年,則英廟朝庚戌,入倉十二萬七千八百七十石,語其最小年,則孝廟朝癸巳,入倉止四萬三千七百八石,貢亦太減,其餘中摠爲十萬或九萬,下至五六萬,而獨我聖上前年甲申,爲十一萬石,凡一百七十三年之內,第三有之大慶也,而顧其責徵於民,則粒粒辛苦,奈至於出入輸載之間,縮洩於尾閭之弊,不一而足乎?臣請無隱而悉陳之。臣謹按國初自漢城府主管漕運,發五部參奉,董飭江民而輸載,三百八十餘年無弊,而獨嶺南水路甚遠,江民不習舊站,種種滯留,故特許以土地船載運,其時監司嚴立規制,緝纜裝載,皆成規率。且令主船者世其業,奸民不得措手,至今百餘年,如新定式,雖其所費,稍重於貰船,而爲民國之大利焉。兩湖則不然,當時之制置,一任漕倉之屬,奸計層生,臣謹考乙丑湖南審理使別單書啓,發五條必無漕之大弊。一曰,預賣漕復犯用公納,及期則差員拘於生事,盡傾儲米,充數裝載,儲米如不足,則空船而來,中流蕩覆,白徵沿邑也。二曰,船隻限前改造,一經輸載之後,無人主管,任其風折雨朽,明年主船者,利其改葺之剩,以朽敗爲幸,責出公費,看作利竇也。三曰,米布冒減。四曰,騎格遠定於山邑之民,不習水工,故年年雇立,釋耒鋤而把櫓楫,其爲不濟事於風濤,不言可知矣。五曰,京費過濫,屢萬石彌縫,非不從厚,而盡爲沙格輩酒食之費,末流之弊,偸竊公貨,臣始見此啓,或以爲過矣。今得見戶惠廳定式,參以目擊,則審理使僅得其皮膚已壞之瘡疣而已。蓋當初地土船之制,以當年船貰條萬餘石,排比兩湖七十一船之修造,太半不足,則原定漕復七千石之加給復戶外,改造時復戶米,其數夥多,其七千石之責出於原結者,實一萬三千石之數,收稅漕軍三千四百八名,各出身布二疋,此皆用京貰船,則應入太倉之數也。凡稅米出倉之前,是官穀也。一下船之後,是船主手中之物,各倉都船主,例以本邑退吏,生不慣水,今年漕卒,非前年行水者,每年臘月,一番圖差,則一家前後之債,皆指漕倉而預賣,及當莫重裝發之日,手無一錢一粒,朋竊公稅之已載者,恣意花費,所謂領運鎭將,別占巨舶,而坐之深奧,漫不知諸船有何事,船及江岸而後,亂貿於江上,江民出給千兩,則徵利倍蓰,皆出於明年預賣條,曳船一還倉之後,明年漕稅,又復改葺,一番改槊之費一千六百十一石七斗五升,改造之費一萬二千二百八十三石,兩湖除船價外,每年應下爲二萬五千三十二石,漕軍身布六千八百疋,逐年漕卒復戶,又在此數之外也。兩湖之民俗,素稱多詐,而見利劇甚焉。前者京船輸載之時,船則渠之私物,愛護堅緻,不待敎令,而自葺,公家無造船之大費一也。沙格船卒,皆船主家人,自食於船貰之中,公家無過海養家屬給糧之煩費二也。且門前有巨舶者,卽其家必積穀興利,設有一二船臭載之患,當於七十一隻船貰中徵出矣。沿海無告之民,無白徵冤號之弊三也。公稅復戶米萬餘石,漕卒三千四百名之身布作米者,年年入倉,以補經費,不足之數四也。說者以爲,地土船可當戰船不虞之費,此有不然者,雖地土船,在春夏輸載之時,則脫有邊警,不得爲戰艦矣。雖京江船,十月以後,集纜於津前,足可當不虞,此豈非痛革漕弊,仍舊貫爲之之大便大利乎?然若聞於該道營邑,則漕屬奸吏,百般游辭而防報,若問於江民,則江民利於給債厚利,且慮前債之見失,又百般沮戲,若不自廟堂卽爲稟處奉行,自上處分,則畢竟大敗而後,亦無如之何矣。伏乞亟賜處分,必用京貰船輸載焉。臣久於京邸,凡有民情之衋然及聞者,悉陳無隱,稅船中諸宮家上納米,初令宮屬自行捧納,宮屬百端侵漁,船民不堪其弊,先大王軫念民隱,令諸宮所納,移付於別營別庫,別營別庫,本無郞官,故廣興軍資倉所屬郞吏,待閒隙捧入兩庫,獨諸宮米,無色落取剩之例,郞吏視若空役,互相推委,拖至一二朔,露置於江岸,遠道船民,蓋藏甚難,百端呼訴,聽若不聞,及其盜竊欠縮之生事,然後白徵於船主及附近江民,盡沒船貰,常患不足,此豈非輸載者切骨之冤乎?臣意以宮納依先朝定式,勿付於宮屬,直爲捧入於有郞官之廣興倉,及時輸送於諸宮,則無違防奸之聖意,永斷遲滯欠縮之患,竝令廟堂,亟施措捄焉。諸條所陳,非臣獨見而已,實萬目之所共覩也。言不可用,亟治臣妄言之罪,言可用,勿以臣卑鄙而廢之,以蘇時弊,以贍國計焉,臣無任云云。答曰,省疏具悉。所陳令廟堂稟處,爾其勿辭察職。
上在昌德宮。停常參·經筵。
畢星傍所見彗星,移見於昴宿度內體色尾跡,與前無異,距極八十八度。
金熙華啓曰,大司憲權丕應未肅拜,執義崔時淳,持平朴宗範·河錫洪在外,掌令金永鎭·林孝憲呈辭,監察茶時之意,敢啓。傳曰,知道。
金炳朝啓曰,副應敎朴晦壽,副修撰徐相祿·南履懋測候官進,校理李嘉愚,修撰尹秉烈差祭,修撰趙冀永在外,玉堂上下番俱空,事甚未安。應敎洪學淵,校理金,副校理李渭達·朴光錫,竝卽牌招,推移入直,何如?傳曰,允。
傳于金炳朝曰,傳香承旨馳詣受香諸處,奉審摘奸以來。
金熙華啓曰,假注書宋持養時無職名,令該曹依例付軍職,冠帶常仕,何如?傳曰,允。
又啓曰,假注書成遂默身病猝重,勢難察任,今姑改差,何如?傳曰,允。
以姜時永爲假注書。
金熙華啓曰,開坐事,命下矣。新除授判義禁金履喬,同義禁呂東植,竝卽牌招,以爲開坐之地,何如?傳曰,允。
又啓曰,判義禁金履喬,同義禁呂東植牌不進推考傳旨,今方捧入,而開坐命下之後,如是違牌,事甚未安。判義禁金履喬陳疏到院,而原疏以毓祥宮秋享祭齋戒,纔已退却矣,判義禁金履喬,同義禁呂東植,竝更牌招,以爲開坐之地,何如?傳曰,允。原疏捧入。
又啓〈曰〉,判義禁金履喬疏批已下,卽爲牌招開坐,何如?傳曰,允。
以應敎洪學淵,校理金,副校理李渭達·朴光錫牌不進罷職傳旨,傳于金炳朝曰,只推。
金炳朝,以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例,刑官及司饔院官員年六十已上人,通瀜塡差,而其中時無職名人,令該曹口傳付軍職,何如?傳曰,允。
金熙華,以義禁府言啓曰,完城君燨·申在植·朴齊一·申緯·李德鉉·林景鎭·李翊會·李寅溥·洪羲瑾·洪益聞·尹景鎭·兪理煥·趙庭和·趙奎昇·林顔喆·尹命圭·李瀅夏·徐有素,竝分揀放送事,承傳啓下矣。完城君燨·申在植·朴齊一,申緯·李德鉉·林景鎭·李翊會·李寅溥·洪羲瑾·洪益聞·尹景鎭·兪理煥·趙庭和·趙奎昇·林顔喆·尹命圭·李瀅夏·徐有素等,竝分揀放送之意,敢啓。傳曰,知道。
又以義禁府言啓曰,咸鏡監司李存秀狀啓內,茂山府使李馨萬爲先罷黜,與鍾城前府使金,會寧前府使柳漢源·具信喜等罪狀,竝令攸司稟處事,啓下矣。李馨萬時在任所,依例發遣府書吏,交代後拿來,金·柳漢源今方待命拿囚,而具信喜前以會寧府別置穀犯用罪,徒配于鐵原府,依例發遣府書吏拿來,何如?傳曰,允。待待命拿囚。
又以義禁府言啓曰,咸鏡監司李存秀狀啓內,咸興前前中軍張翼罪狀,令攸司稟處事,啓下矣。張翼今方待命,拿囚之意,敢啓。傳曰,知道。
又以義禁言啓曰,卽接月令醫員崔進基手本,則時囚罪人洪百淳素患痰癖之症闖發,處濕之餘,時時衝上,間間昏倒,目下症形,實爲難保之慮云。罪人病勢如此,則一邊保放,一邊草記,曾有定式矣。洪百淳姑爲保放之意,敢啓。傳曰,知道。
判義禁府事金履喬疏曰,伏以臣於昨政,伏蒙判義禁除旨,開坐已有成命,牌召宜卽趨承,而第臣方忝叨左副賓客之任,則身帶宮銜,例不得兼管議讞之職,玆敢援例陳章,仰干宸聰。伏乞遞改臣新授金吾之任,以存公格,千萬幸甚,臣無任云云。答曰,省疏具悉。賓客之任許遞,卽爲開坐。
上在昌德宮。停常參·經筵。
昴宿度內所見彗星,月沈後詳細看審,則尾長距極,與昨無異。
金炳朝啓曰,大司憲權丕應未肅拜,執義崔時淳,持平朴宗範·河錫洪在外,掌令金永鎭·林孝憲呈辭,監察茶時之意,敢啓。傳曰,知道。
又啓曰,玉堂備員間視事頉稟之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,右副承旨朴岐壽今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安。應敎洪學淵,校理金,副校理李渭連·朴光錫,旣有只推之命,與修撰尹秉烈,一體牌招,推移入直,何如?傳曰,允。
又啓曰,禮曹參判金逌根,除拜後過三日不爲出肅,依定式推考警責,仍卽牌招察任,何如?傳曰,允。
傳于金炳朝曰,兵·刑換房。
金炳朝啓曰,行都承旨李鶴秀,行左承旨李文會不爲仕進,行右承旨金熙華式暇出去,左副承旨洪命周在外,右副承旨朴岐壽牌不進,院中只有臣一人,伴直無人,行左承旨李文會,所當牌招,而狗於廳規,不得請牌,何以爲之?敢稟。傳曰,牌招。
以右副承旨朴岐壽牌不進罷職傳旨,傳于金炳朝曰,許遞,前望單子入之,待下批,牌招察任。
承旨前望單子入之。趙庭和落點。
金炳朝啓曰,行左承旨李文會,同副承旨趙庭和牌不進,伴直無人,行左承旨李文會,所當更請牌招,而拘於廳規,不得請牌,何以爲之?敢稟。傳曰,與在外承旨竝許遞,前望單子入之,待下批,牌招察任。
承旨前望單子入之,金鐮·任存常·徐耕輔落點。
以同副承旨趙庭和牌不進罷職傳旨,傳于金炳朝曰,只推。
以應敎洪學淵,校理金,副校理李渭達·朴光錫,修撰尹秉烈牌不進罷職傳旨,傳于金炳朝曰,只推。
金炳朝啓曰,行都承旨李鶴秀不爲仕進,行左承旨金熙華式暇,行右承旨金鐮,同副承旨徐耕輔在外,左副承旨任存常差祭,院中只有臣一人,伴直無人,行都承旨李鶴秀,所當牌招,而拘於廳規,不得請牌,何以爲之?敢稟。傳曰,牌招,左承旨·右承旨·左副承旨·同副承旨竝許遞,前望單子入之。
承旨前望單子入之,李羲準·李奎鉉·趙琮鎭·朴光錫落點。
金炳朝啓曰,行都承旨李鶴秀牌不進,伴直無人,新除授同副承旨朴光錫,卽爲牌招,何如?傳曰,允。
金炳朝,以侍講院言啓曰,輔德尹豐烈時在京畿長湍地,書筵入番事緊,斯速乘馹上來事,下諭,何如?傳曰,允。
又以吏曹言啓曰,新除授茂山府使趙存中戶奴呈狀內,矣上典母,今年洽滿七十,而以無兄弟獨身,法不當冒赴,卽速入啓遞改云,邊倅之親年七十者許遞事,載在法典矣。茂山府使趙存中,依例改差,何如?傳曰,允。
義禁府啓目,咸興前前中軍張翼原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,承文院上博士尹奎培原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,晉州前牧使洪百淳原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,鍾城前府使金奕,會寧前府使柳漢源等原情云云。問目內辭緣,泛稱遲晩,竝所當請刑是白乎〈矣〉,金奕段曾經宣傳官,柳漢源段曾經閫帥,勿爲請刑,載在大典通編,議處,何如?判付啓,依允。又啓目,春川府使趙台榮,狼川縣監金樂周·洪川縣監韓璵·金化縣監韓致迥,麟蹄縣監魚在琬等原情云云。問目內辭緣,泛稱遲晩,韓璵·韓致迥·魚在琬等段,刑推得情,趙台榮·金樂周等段,竝所當請刑是白乎矣,曾經侍從勿爲請刑,載在大典通編,議處,何如?判付啓,依允爲旀,韓璵·韓致迥·魚在琬等段,除刑推議處爲良如敎。又啓目,驪州牧使朴長復原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓。觀此供辭,事情明白,光景可想,一吳彦誼,已是常性之外,則豈可以蹔時同坐之故,便疑其同情乎?別無可罪之端,分揀放送,此時曠官可悶,待天明下去事,嚴飭爲良如敎。
金炳朝,以義禁府言啓曰,保放罪人尹奎培·朴長復·洪百淳等竝還囚捧供以入,而諸囚病勢,一向未差,竝仍爲保放之意,敢啓。傳曰,知道。
上在昌德宮。停常參·經筵。
昂宿度內所見彗星,月沈後詳細看審,則尾長距極,比昨無異。
朴光錫啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李奎鉉啓曰,玉堂上下番俱空,事甚未安。應敎洪學淵,校理金,副校理李渭達,旣有只推之命,竝卽牌招,推移入直,何如?傳曰,允。
傳于金炳朝曰,傳香承旨馳詣明陵,奉審摘奸,局內諸陵,一體奉審以來。
李奎鉉啓曰,左承旨趙琮鎭時在京畿驪州地,斯速乘馹上來事,下諭,何如?傳曰,允。
又啓曰,假注書姜時永身病猝重,勢難察任,今姑改差,何如?傳曰,允。
傳于朴光錫曰,吏·刑換房。
姜時永改差,代以尹克培爲假注書。
以應敎洪學淵,校理金,副校理李渭達牌不進罷職傳旨,傳于李奎鉉曰,只推。
朴光錫,以備邊司言啓曰,卽見京畿監司朴宗琦啓本,則以爲,弘陵主峯汰落處,補築工役甚鉅,某衙門錢限二千兩,爲先劃下,而如有不足,則斟量更請,鐵器械雜物及空石木物,自各營門·戶曹分定進排,用後還下,役軍依已例雇軍使用,相地官,奏時官定送等事,請令廟堂稟旨分付矣。容入物力,雖難預料,所請分數,似涉稍過,以禁·御兩營錢各七百兩,分排劃送,以爲取用之地,器械雜物,令各該衙門依例進排,相地官,奏時官,亦令該監定送,何如?傳曰,允。
李奎鉉,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成林處鎭在外未肅拜,直講金秀鍾,典籍李濟翼俱爲差祭,時無入直之員,以他郞官姑爲代直之意,敢啓。傳曰,知道。
朴光錫,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,卽接月令醫員崔進基手本,則時囚罪人韓致逈猝得毒感,又添泄痢,登溷頻數,眞元大脫。韓璵素患痰癖,處冷添劇,兩囚症形,俱爲危篤云,罪人病勢如此,則一邊保放,一邊草記,曾有定式矣。韓致逈·韓璵等,姑爲保放之意,敢啓。傳曰,知道。
上在昌德宮。停常參·經筵。
夜自二更至五更,月色明盛,彗星所在,不得詳察,月沈後見於昴宿度內,而月光猶射,曙色將升,形色尾跡,不甚分明,距極度數比昨無異。
朴光錫啓曰,大司憲權丕應未肅拜,執義崔時淳,持平河錫洪在外,掌令金永鎭·林孝憲,持平朴宗範呈辭,監察茶時之意,敢啓。傳曰,知道。
李奎鉉啓曰,右副承旨金炳朝今日不爲仕進,卽爲牌招,何如?傳曰,許遞,前望單子入之。
承旨前望單子入之,洪羲祖落點。
傳于李奎鉉曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
兵曹口傳政事,護軍金熙華,副司果李鎭華·魚在濂·閔令儒·鄭郁東·崔漢翼·閔永勳·金盛淵,副司正韓鎭㦿以上竝單付。
尹克培在外,代以趙啓昇爲假注書。
李羲準啓曰,假注書趙啓昇時無職名,令該曹依例付軍職,冠帶常仕,何如?傳曰,允。
以慶尙監司趙寅永狀啓,進上山藥未及充實,限內不得封進,惶恐待罪事,傳于李羲準曰,卿其勿待罪事,回諭。
朴光錫,以備邊司言啓曰,秋曹堂上無行公之員,在外及未肅拜判書·參判竝許遞,與參議未差之代,令政院政官牌招,開政差出,何如?傳曰,允。
李奎鉉啓曰,吏曹判書李錫奎,參判金陽淳,參議徐憙淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李錫奎,參判金陽淳,參議徐憙淳再牌不進,推考傳旨及罷職傳旨,今方捧入,而開政命下之後,連事違牌,不卽承膺,事體所在,誠甚未安。判書·參判,竝所當更請牌招,而係是一日三牌,何以爲之?敢稟。傳曰,參議只推,待明朝一體更爲牌招。
朴光錫,以兵曹言啓曰,卽接東道參軍李郁鉉牒報,則御營廳所授惠化門北邊第五城廊近處前日頹圮,把守連接處,體城一間許頹圮云,爲先令繕工監堅實圍排,分授軍門,急速修築,而旣是連接處,則把守軍兵,不必加定,以前把守軍,限改築間,仍爲嚴加守直之意,分付,何如?傳曰,允。
又以御營廳言啓曰,因兵曹草記,本廳字內惠化門北邊第五城廊近處前日頹圮,連接體城一間許又爲頹圮處,依例以前把守軍,另加嚴飭,守直之意,敢啓。傳曰,知道。
上在昌德宮。停常參·經筵。
昴宿度內所見彗星,終夜爲月光所射,體色尾痕,不得詳細看候。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李羲準啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,行都承旨李鶴秀藥院進,左承旨趙琮鎭在外,右承旨洪羲祖,左副承旨李奎鉉不爲仕進,同副承旨朴光錫式暇出去,院中只有臣一人,伴直無人。左副承旨李奎鉉,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者檢閱吳致愚以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鍏謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
李奎鉉啓曰,玉堂上下番俱空,已至多日,事甚未安。應敎洪學淵,校理金·李嘉愚,副校理李渭達,修撰尹秉烈,竝卽牌招,推移入直,何如?傳曰,允。
又啓曰,假注書宋持養身病猝重,勢難察任,今姑改差,何如?傳曰,允。
宋持養改差,代以韓鎭㦿爲假注書。
李奎鉉啓曰,吏曹判書李錫奎,參判金陽淳牌不進推考傳旨,今方捧入,而開政命下,已至經宿,如是違牌,事甚未安。參議徐憙淳疏批已下,與判書·參判,一體更爲牌招,何如?傳曰,允。
有政。吏批,判書李錫奎牌不進,參判金陽淳牌不進,參議徐憙淳進,左副承旨李奎鉉進。啓曰,判書李錫奎,參判金陽淳竝牌招不進,小臣獨政未安,何以爲之?敢稟。傳曰,只出緊任。以朴升鉉爲副校理,李勉昇爲刑曹判書,申鴻周爲參判,朴岐壽爲參議,金相休爲左副賓客,申命源爲茂山府使。禁府都事任百謙,濟用奉事洪淳謨相換。兼春秋單安亨鎭。
兵批,行判書金魯敬病,參判尹行直差祭,參議愼宜學在外,參知李衡柱入直進,右副承旨李羲準進。上護軍金相休,大護軍宋冕載·金相淳,護軍金鐮·李文會·洪羲俊·李文養,副護軍趙庭和·洪命周·朴岐壽·徐畊輔·金炳朝·任存常·趙存中,副司果沈能恕,副司正宋持養·趙啓昇,以上竝單付。
傳于李奎鉉曰,左承旨·右承旨·同副承旨竝許遞,今日政差出。
以申在植·洪命周·朴晦壽爲承旨。
李羲準啓曰,大司憲權丕應,掌令金永鎭·林孝憲,持平朴宗範牌不進,執義崔時淳,持平河錫洪在外,監察茶時之意,敢啓。傳曰,知道。
以司諫趙忠植,獻納金周默·掌令金永鎭·林孝憲,持平朴宗範牌不進罷職傳旨,傳于李羲準曰,只推。
以應敎洪學淵,校理金·李嘉愚,副校理李渭達,修撰尹秉烈牌不進罷職傳旨,傳于李奎鉉曰,只推。
李奎鉉,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以戶曹言啓曰,文禧廟正堂以下諸處修改吉日,令日官洪晩中推擇,則今八月二十日辰時爲吉云。以此日時擧行之意,敢啓。傳曰,知道。
又以禮曹言啓曰,卽接洪州通德郞文有寧所志,則以爲,族姪獻徵,卽佐命功臣越川君平翼公彬嫡長孫,而嫡妾俱無子,以其同姓十二寸弟獻孫第二子聖魯,欲爲繼後,兩家相議完定,而未及禮斜之前,獻徵夫妻,俱爲作故,狗於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長文有寧所訴旣如此,依定式文獻孫第二子聖魯,立爲文獻徵之後,何如?傳曰,允。
禮曹參判金逌根疏曰,伏以臣賦命不猶,生甫六歲,亡父取以爲子,恩斯勤斯,敎之誨之,自少而長,長而成就,式至于今,三十有餘年,無往非亡父之恩也。欲報其德,天地罔極。臣不肖無狀,生不能致其養,旋罹巨創,又不能卽日滅死,以贖不孝之罪,而頑然視息,尙此苟全,今焉外除踰月,冠屨如常,慙痛悲恨,結轖于中,俯仰穹壤,祗欲溘然而已。際伏奉除旨,以臣爲禮曹參判,召牌儼臨,促臣承膺,臣聞命隕越,不知所以自處也。噫,臣處輦轂之下,闕起居之禮,三歲于玆,區區戀結之忱,發於寤寐,駕屨之義,豈俟終日,而第臣以苫堊餘喘,哀之情未忘,榮塗一念,怳隔前塵,何忍自視無故,彯纓束帶,遽爲官職之進身哉?且臣節攝昧方,偶嬰毒感,寒熱交作,食飮全阻,氣息凜綴,宛轉床笫,顧今病狀,實無時日起動之望。玆敢略控哀懇,冒瀆崇聽。伏乞聖慈,俯垂矜憫,亟賜遞免,俾職事無曠,私分獲伸焉。臣無任云云。答曰,省疏具悉。卿其勿辭行公。
吏曹參議徐憙淳疏曰,伏以臣才譾識謏,百不猶人,前後所叨,罔非僥濫,惟是觸戾孤恩之爲懼,居常懍惕,靡所容措。迺者三銓除旨,忽及於夢想之外,誠未知誤恩便蕃,何爲而又至此也?職之要顯,他莫與京,任巨責盛,自昔爲然。夫權衡人材,激揚世道,雖非與長席者比,若預聞通塞,參論臧否,必須備座而可,又或値右僚之有故,時行代斲之政,則鑑別注擬,責亦不輕,有非人人冒受也,明矣。況臣通籍未踰一紀,宦迹多在內省,班簿罕接面目,物議全昧搜採,庶僚短長,初無辨知,其何以參銓評品,若固自有,不思所以審處之道哉?不衷之譏,負乘之懼,猶屬臣一己之私,畢竟累聖簡而玷名器,良非細故。臣之不合是職,已自揆分,不待來試而知,顧未敢爲飾辭例讓,重速不誠之辜耳。荐召之下,趨承無路,玆暴由中之懇,冀蒙體下之恩。伏乞聖慈,俯賜鑑裁,將臣新授職名,特命鐫改,以安賤分焉。臣無任云云。省疏具悉。爾其勿辭察職。
檢閱吳致愚疏曰,伏以臣母痰癖宿症,値玆節換,將攝失宜,挾感越添,膈痞嗽逆,眠食俱損,委頓床笫,轉側須人。家僮踵至,促臣歸視,纔聞此報,方寸煎灼,按住不得。玆敢忙陳短籲,徑出禁扄。伏乞聖慈,俯垂鑑諒,遞臣見職,俾便救護,勘臣擅離,以肅朝綱,不勝大願。臣無任云云。省疏具悉。爾其勿辭救護。
上在昌德宮。停常參·經筵。
庚午夜自二更至五更,密雲,彗星所在,不得看候。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲準啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,右承旨洪命周時在京畿利川地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,任鼎常落點。
朴晦壽啓曰,執義崔時淳下諭後過限不上來,依定式遞差傳旨及禁推傳旨,捧入之意,敢啓。傳曰,知道。
李羲準啓曰,玉堂上下番俱空,已至多日,事甚未安。應敎洪學淵,校理金·李嘉愚,副校理李渭達,修撰尹秉烈旣有只推之命,竝卽牌招,推移入直,何如?傳曰,允。
韓鎭㦿有頉,代以金永基爲假注書。
朴晦壽啓曰,大司憲權丕應,掌令金永鎭·林孝憲,持平朴宗範牌不進,執義未差,持平河錫洪在外,監察茶時之意,敢啓。傳曰,知道。
以司諫趙忠植,獻納金周默,正言李得烈,掌令金永鎭·林孝憲,持平朴宗範牌不進罷職傳旨,傳于朴晦壽曰,只推。
以前執義崔時淳禁推傳旨,傳于朴晦壽曰,分揀。
李羲準啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,鄭禮容落點。
以應敎洪學淵,校理金·李嘉愚,副校理李渭達,修撰尹秉烈牌不進罷職傳旨,傳于李羲準曰,只推。
李羲準,以觀象監提調意啓曰,文臣測候官朴晦壽移拜同副承旨矣。其代以副司果朴英載差下,使之輪直,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟殿內修改相値,不得設行之意,敢啓。傳曰,知道。
又以兵曹言啓曰,今八月十七日武臣堂上朔試射日次,而以國忌齋戒相値,不得爲之之意,敢啓。傳曰,知道。
又以兵曹言啓曰,宣傳官閔修顯,五衛將李晩植·趙濟健·許楫,文臣兼宣傳官李憲瑋,俱以病難供職,呈狀乞遞。五衛將康堯愼除授在外,過限未肅拜,竝改差,何如?傳曰,允。
又以兵曹言啓曰,薺浦萬戶曺海振以領運差使員上來,而父病猝重,萬無離側還任之望,呈狀乞遞。親病旣如此,則不可强令還鎭,依例罷出,何如?傳曰,允。
朴晦壽,以義禁府言啓曰,江原監司洪敬謨狀啓內,淮陽縣監柳季麟罪狀,令攸司稟處事,啓下矣。柳季麟時在任所,依例發遣府書吏,拿來,何如?傳曰,待待命拿囚。
上在昌德宮。停常參·經筵。
夜自一更至四更,雲氣掩翳。五更以後,密雲,彗星所在,不得看候。四更五更,月暈。
朴晦壽啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
又啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
又啓曰,玉堂上下番俱空,已至多日,事甚未安。應敎洪學淵,校理金·李嘉愚,副校理李渭達,修撰尹秉烈旣有只推之命,竝卽牌招,推移入直,何如?傳曰,允。
以應敎洪學淵,校理金·李嘉愚,副校理李渭達,修撰尹秉烈牌不進罷職傳旨,傳于朴晦壽曰,只推。
上在昌德宮。停常參·經筵。
所見彗星,終夜爲月光所射,不得看候。
朴晦壽啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
李鶴秀啓曰,行左承旨申在植今日不爲仕進,卽爲牌招,何如?傳曰,允。
朴晦壽啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于任鼎常曰,領敦寧回甲不遠,其日遣承旨宣醞于本第,該房知悉。副率金左根陞六,六品職調用。
傳于李鶴秀曰,左承旨·右承旨竝許遞,前望單子入之,待下批,牌招察任。
承旨前望單子入之,朴綺壽·尹命圭落點。
任鼎常啓曰,玉堂上下番俱空,已至多日,事甚未安。應敎洪學淵,校理金·李嘉愚,副校理李渭達,修撰尹秉烈,旣有只推之命,竝卽牌招,推移入直,何如?傳曰,允。
任鼎常,以侍講院言啓曰,明日賓客相見禮時,宮官當爲全數進參,而輔德尹豐烈在外,兼弼善未差,兼說書趙容和呈辭受由,無以備員。令政院稟旨變通差出,以爲進參之地,何如?傳曰,允。
任鼎常啓曰,因侍講院草記,明日賓客相見禮時,宮官當爲全數進參,而輔德尹豐烈在外,兼弼善未差,兼說書趙容和受由,無以備員,令政院稟旨變通差出,以爲進參之地事,允下矣。合有變通之道,何以爲之,而未差之代,政官牌招,開政差出,何如?傳曰,允。竝許遞。
有政。吏批,判書李錫奎牌不進,參判金陽淳進,參議徐憙淳牌不進,行左承旨朴綺壽進。啓曰,判書李錫奎,參議徐憙淳竝牌招不進,小臣獨政未安,何以爲之?敢稟。傳曰,仍爲之。以李渭達爲副應敎,柳台佐爲輔德,徐相祿爲兼弼善,金鍏爲兼說書,徐耕輔爲敦寧都正,申緯爲同經筵,朴起壕爲校書判校,權中履爲引儀,金左根爲司饔主簿。
兵批,行判書金魯敬進,參判尹行直病,參議愼宜學受由在外,參知李衡柱入直進,右副承旨尹命圭進。以宋冕載爲知事,南履翼爲副摠管,愼性眞爲僉知,申緖爲宣傳官,洪梡·韓國養·李彦懋·金應晦爲五衛將,李明玉爲忠翊將,金永錫爲翊衛,朴齊明·洪永觀爲文兼,李雲行爲武兼,鄭民行爲宣傳官,金亨檡爲麟山僉使,金宗郁爲西北僉使,高行淳爲薺浦萬戶。同知單洪大安,僉知單許楫,護軍申在植,副護軍趙琮鎭·洪羲祖·洪命周·李奎鉉·尹豐烈·閔修顯·朴哲源,副司直崔時淳竝單付。李程淳爲副率。
以應敎洪學淵,校理金·李嘉愚副校理李渭達,修撰尹秉烈牌不進罷職傳旨,傳于朴綺壽曰,竝許遞,今日政差出。
吏批,再政。以南履懋·朴英載爲校理,徐相祿爲修撰,禹錫文爲司藝,張天翼爲軍器主簿。
兵批,再政。僉知單洪梡,副司直洪學淵·金·李嘉愚,副司果尹秉烈竝單付,都摠管單南履翼。
以吏曹參議徐憙淳牌不進罷職傳旨,傳于朴綺壽曰,只推。
朴綺壽啓曰,玉堂上下番俱空,事甚未安。新除授副應敎李渭達,校理南履懋·朴英載,修撰徐相祿,竝卽牌招,推移入直,何如?傳曰,允。
朴綺壽,以吏曹言啓曰,今此宣陵忌辰祭獻官,前承旨朴光錫塡差,而時無職名。令該曹口傳付軍職,何如?傳曰,允。
兵曹口傳政事,副護軍單朴光錫。
朴綺壽,以禮曹言啓曰,敬陵來龍·弘陵主峯汰落處補築時,事役浩大,不可無別看役之人。前權管洪墡,別看役差下,使之擧行,何如?傳曰,允。
尹命圭,以兵曹言啓曰,慶熙宮衛將李文赫·洪大安俱以病難供職,呈狀乞遞,竝改差,何如?傳曰,允。
又以義禁府言啓曰,卽接月令醫員崔進基手本,則時囚罪人趙台榮素患疝積之症,時時衝上,間間昏倒,柳漢源泄痢之症,度數頻數,眞元大脫,食飮全却,兩囚症形,俱爲不輕云。罪人病勢如此,則一邊保放,一邊草記,曾有定式矣。趙台榮·柳漢源,竝姑保放之意,敢啓。傳曰,知道。
上在昌德宮。停常參·經筵。
二更則微雲蔽遮。三更以後,月光映射,彗星所在,不得詳察。
朴晦壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹命圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴晦壽啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
以副應敎李渭達,校理朴英載,修撰徐相祿牌不進罷職傳旨,傳于李羲準曰,只推。
以校理南履懋牌不進罷職傳旨,傳于李羲準曰,只推。
李羲準啓曰,玉堂上下番俱空,已至多日,事甚未安。副應敎李渭達,校理南履懋·朴英載,修撰徐相祿,旣有只推之命,竝卽牌招,以爲推移入直之地,何如?傳曰,允。
尹命圭啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于尹命圭曰,只推。
朴晦壽啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以副應敎李渭達,校理朴英載,修撰徐相祿牌不進罷職傳旨,傳于李羲準曰,只推,更爲牌招,違牌,勿爲呼望。
以校理南履懋再牌不進罷職傳旨,傳于李羲準曰,只推,更爲牌招,違牌,勿爲呼望。
朴晦壽,以都摠府言啓曰,副摠管李晳以禁衛中軍,軍兵等中日試射放事,南別營晝仕出去之意,敢啓。傳曰,知道。
又以御營廳言啓曰,本廳字內惠化門北邊第二城廊近處體城三間許頹圮處,今已畢築矣。把守軍兵依例撤罷,女墻仍爲始役之意,敢啓。傳曰,知道。
又以摠戎廳言啓曰,本廳左部千摠李吉永身病猝重,勢難察任,改差,何如?傳曰,允。
上在昌德宮。停常參·經筵。
所見彗星,爲月光所射,且爲雲氣所蔽,不得看候。
夜五更,月暈。
藥房都提調李相璜,副提調李鶴秀啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹命圭啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于尹命圭曰,只推。
傳于朴晦壽曰,大臣·備局堂上引見。
李羲準,以內醫院都提調意啓曰,提調沈象奎今日問安,不爲仕進。卽爲牌招,何如?傳曰,允。
又以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,健元陵展謁親祭還宮時,徽慶園亦當展拜,該曹知悉。日字,以來月初旬擇入。
又以禮曹言啓曰,以陵幸取稟草記,傳曰,健元陵展謁親祭還宮時,徽慶園亦當展拜矣。該曹知悉。日字,以來月初旬擇入事,命下矣。幸行吉日,令日官池宅龜推擇,則來九月初十日爲吉云。以此日定行乎?敢稟。傳曰,以此日爲之。
傳于朴晦壽曰,左副承旨入侍。
健元陵·徽慶園幸行時軍令,九月初十日出宮,廟洞晝停,自闕門十六里,健元陵展謁,自晝停所十五里,以上三十一里,親祭還詣廟洞晝停,詣徽慶園展拜,當日還宮。
傳于朴晦壽曰,今番幸行,京擧動例爲之,出還宮時,植炬置之,凡係民事,間以儲置米會減事,分付。
以濟州牧使任聖皐狀啓,進上靑皮闕封,惶恐待罪事,傳于李羲準曰,勿待罪事,回諭。
李羲準,以侍講院言啓曰,新除授輔德柳台佐,時在慶尙道安東地,書筵入番事緊,斯速乘馹上來事,下諭,何如?傳曰,允。
又以禮曹言啓曰,來九月初十日健元陵親祭時,王世子亞獻之節,依例磨鍊乎?敢稟。傳曰,亞獻磨鍊。
又以禮曹言啓曰,今此健元陵展謁親祭,徽慶園展拜出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,祗迎及隨駕之節,依例磨鍊。
朴晦壽,以兵曹言啓曰,今此幸行時隨駕營門,依定式以春幸時隨駕營門,當爲磨鍊,而今春幸行時,訓局步軍八哨,馬軍三哨,訓將率領爲先廂,訓局步軍八哨,禁衛營騎士三番,摠戎使率領爲後廂,禁軍三番隨駕,禁將率三營餘軍留都矣。今番則後廂大將,以何營爲之,而兩營鄕軍,已爲停番矣,留都及禁軍馬步軍,以幾番幾哨磨鍊乎?敢稟。傳曰,依今春例爲之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,御將率領,留陣,可也。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,幸行時挾輦軍四百名或三百名,餘軍二百名或一百名磨鍊,而今春幸行時,三百名,餘軍一百名擧行矣。今番則何以爲之乎?敢稟。傳曰,三百名,餘軍一百名爲之。
又以兵曹言啓曰,在前幸行時,先廂步軍一哨,晝停所連爲作門,十里外斥堠·伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,今此幸行時,王世子隨駕事,命下矣。在前幸行隨駕時,前後牌,以大駕前後廂軍兵仍用,禁軍三十人,挾輿軍六十名,餘軍二十名磨鍊矣。今亦依此擧行,何如?傳曰,允。
又以兵曹言啓曰,今八月二十一日武臣賓廳講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,五衛將李彦懋病難供職,呈狀乞遞,改差,何如?傳曰,允。
又以扈衛廳大將意啓曰,本廳別將李彦懋移拜五衛將矣。旋已遞改,本廳別將仍任,何如?傳曰,允。
禮曹,來十月初二日行宗廟冬享大祭,親祭取稟,奉敎敬依。
吏曹啓目,權知承文院副正字李源益·韓兢人·徐有贊·趙啓昇·林永洙·金樂淵·趙龍來·李秉瑩·鄭·權秉德·尹憙·李民愚·金英淳·金權·朴奎瑞·趙完植·李寅敎·尹升烈·金穰根·金鍠·韓升烈·申允祿·李淵龜·權筴·尹克培·洪祐順·金學敏·李治達·成遂默·金興根·宋持養,爲等如口傳施行,何如?判付啓依允。
又啓目,權知成均館學諭都寅曄·李東韻·李培林·李秉儀·金在榮·安允沆·韓哲浩·劉志義·金奎燮·金鉉復·張鉉喆·崔致常·洪履信·朴偀·李冀禎,爲等如口傳施行,何如?判付啓依允。
又啓目,權知校書館副正字金斗明·金鎭聲·金熙逌,爲等如口傳施行,何如?判付啓依允。
李羲準,以承文院都提調意啓曰,分館時,西北人中,有地閥可合人,則許入槐圈,前後朝飭,非止一再,而今番會圈,李秉儀·安允沆,當陞而降,公議稱屈,竝以承文施行,金熙逌,聞非當爲芸閣之人云,亦爲陞付國子。凡有圈會,必須僚議歸一,始爲完圈,古規卽然。上博士李廷憲之不待停當,惟意低昂,非但大違常例,畢竟公座起鬧,貽羞搢紳。由前由後,決不容置而不論,令該府拿問嚴勘。雖以參圈人鄭顯言之,忿爭雖出於見抑,擧措同歸於乖體,有不可以遠人曲恕,一體拿處,何如?傳曰,允。
義禁府啓目,粘連向前洪百淳亦,冬暖氷薄,囚供發明,容或無怪是白乎矣,暑月貢獻,照氷失待,難免違例,以此照律,何如?判付啓依允。又啓目,粘遣向前洪徹榮亦,靈光獄之不錄實因,興德獄之創說服毒,俱爲失實,大違檢體,以此照律,何如?判付啓依允。又啓目粘遣向前金段,倉還之稱以分反而取剩,民穀之托於營作而加斂,實爲北民切骨之瘼,而此弊之日加月滋,旣到極處,則身居字牧之任,寧忍諉以謬例,恣意掊剋,爲肥己之計乎?況其石數,至於近萬石之多,則論其所犯,非比尋常,其在警後之道,因其現發,合施重典,以此照律爲白乎旀。柳漢源段,取剩取落,俱係不法,特以其石數之差少,道啓有比他似輕之論,而襲謬實罪增例,尤非不可以囚供之分疏,有所參恕,以此照律,何如?判付啓依允。又啓目粘遣向前張翼亦,道啓所論許多所犯,罔非鄙瑣之事,貪饕之跡,而渠供中一二分疏,旣不足準信,其餘諸條,又不敢粧撰,則罪在罔赦,合施重典,以此照律,何如?判付啓依允。又啓目粘遣向前尹奎培亦,屢飭分館,未卽會圈,雖稱病故,亦涉規避,以此照律,何如?判付啓依允。又啓目粘遣向前趙台榮·金樂周·韓璵等段,殺獄會査,何等愼重,而徑信突出之證招,遽反已成之斷案,揆以獄體,大違審克,竝只以此照律爲白乎旀,韓致逈·魚在琬等段,盤問旣欠詳覈,論斷亦不別白,其在査體,殊極疎忽,竝只以此照律,何如?判付啓依允。
義禁府照目粘遣承文院上博士尹奎培矣本府議啓內,屢飭分館,未卽會圈,雖稱病故,亦涉規避。以此照律,罪笞五十收贖,解見任別敍,私罪。啓。奉敎依允爲旀,功減一等爲良如敎。又照目粘遣長城前府使洪徹榮矣本府議啓內,靈光獄之不錄實因,興德獄之創說服毒,俱爲失實,大違檢體。以此照律,罪杖六十收贖,奪告身一等,私罪。啓。奉敎依允爲旀,功議各減一等爲良如敎。又照目粘遣春川府使趙台榮,狼川縣監金樂周,洪川縣監韓璵,金化縣監韓致逈,麟蹄縣監魚在琬等矣本府議啓內,趙台榮·金樂周·韓璵等段,殺獄會査,何等愼重,而徑信突出之證招,遽反已成之斷案,揆以獄體,大違審克,竝只以此照律爲白乎旀,韓致逈·魚在琬等段,盤問旣欠詳覈,論斷亦不別白,其在査體,殊極疎忽,竝只以此照律。罪,趙台榮·金樂周·韓璵等段,各笞五十收贖,解見任別敍,韓致逈·魚在琬等段,各笞四十收贖,附過還職,竝只私罪。啓。奉敎依允爲旀,趙台榮·金樂周·魚在琬等段功減一等,韓璵·韓致逈等段,功議各減一等爲良如敎。又照目粘遣晉州前牧使洪百淳矣本府議啓內,冬暖氷薄,囚供發明,容或無怪是白乎矣,暑月貢獻,照氷失待,難免違例。以此照律,罪笞五十收贖,解見任別敍,私罪。啓。奉敎依允爲旀,功減一等爲良如敎。又照目粘遣咸興前中軍張翼矣本府議啓內,道啓所論許多所犯,罔非鄙瑣之事,貪饕之跡,而渠供中一二分疏,旣不足準信,其餘諸條,又不敢粧撰,則罪在罔赦,合施重典。以此照律,罪杖一百收贖,告身盡行追奪,流三千里定配,私罪。啓。奉敎依允爲旀,功減一等爲良如敎。
尹命圭,以義禁府言啓曰,保放罪人洪徹榮·尹奎培·洪百淳·韓璵·韓致逈·趙台榮·柳漢源等還囚,議處以入之意,敢啓。傳曰,知道。
乙酉八月二十日辰時,上御熙政堂。大臣·備局堂上引見入侍時,左副承旨朴晦壽,假注書金永基,事變假注書愼尙欽,記事官金鍏·吳致愚,左議政李相璜,行戶曹判書鄭晩錫,行禮曹判書金履喬,行兵曹判書金魯敬,刑曹判書李勉昇,刑曹參判申鴻周,行護軍朴周壽·趙鐘永,漢城左尹柳相亮,戶曹參判趙萬永,行護軍白東薳,副應敎李渭達,以次進伏訖。相璜曰,秋候晴曝,霜信似應遲退矣。聖體若何?上曰,一樣矣。相璜曰,中宮殿氣候,何如?上曰,一樣矣。相璜曰,世子宮諸節,經暑萬安乎?上曰,一樣矣。上曰,次對爲之。相璜曰,卽見京畿監司朴宗琦狀啓,則本道儒生公都會及選武軍官等都試,當爲設行,而災邑擧子之裹糧往來,在所當念,竝爲退行於來秋事,請令廟堂稟處矣。災年停試,多有已例,依狀請施行,何如?上曰,依爲之。出擧條相璜曰,卽見黃海兵使朴應浩狀啓,則道內五營武學,係是冗兵,而其中前營鳳山,至於十五哨之多,民皆厭苦,受弊無極,減其五哨,竝與戶保而許令收布,以爲支放牽補之資,則祛弊捄瘼,恐似兩便,請令廟堂稟處矣。本營之難支,武學之爲弊,非不可悶,騎步相維,的未見減摠之宜,哨司素定,亦必有改制之難,令道臣往復該閫,細採便否,爛加商確,更爲報來後稟處,何如?上曰,依爲之。出擧條相璜曰,卽見黃海監司趙晉和所報,則枚擧水使李圭德牒呈以爲,水軍糧小米耗不足爲五百九十二石,年年割本,不出數年,其將竝與元穀而就盡,支放所需,不可不及今變通。本營軍需庫歲貿銀價八百五十兩之分屬兵大同庫者,及太白城餉會錄耗三百二十五石,竝限三年,劃給取用,而五山城穀之入於償債停耗者,至丁亥當爲了勘,戊子以後,則以其耗七百石,竝與上項銀價條,更爲限十年許劃,取用於支放,而每年餘數,作爲歲入,取耗添錄,則可充其元穀不足之數爲辭矣。該閫支放,專資水軍糧耗條,而間有自京司區劃取用,且經各年停蕩見耗,不足於應下,年年割本,耗縮歲增,殆近六百石之多。若又任其因循,數年之後,將竝與元穀而無此名色,不可無及今變通之政,而本營事勢,無他彌縫之道,勢將就本道公貨中,從便紓急,而該梱歲貿銀價之曾爲分屬於兵大同庫者,該庫則旣聞有餘儲,太白城餉見留,雖除却年例耗下,餘數亦有添錄於元穀者,就此中歲劃三百二十五石,竝限三年許令取用,而貿銀不可永廢,城餉不可永劃。今以三年爲請者,蓋出於此,而繼此支計之策,道臣所請,捨此亦無可以推移措處之方,竝依所報施行,何如?上曰,依爲之。出擧條相璜曰,卽見咸鏡監司李存秀狀啓,則其一,南關之元會常賑及交濟穀外,依近例盡分取耗,用於公下,而猶爲不足,則監營城餉穀折米八千餘石,進獻穀折米一萬二千餘石,竝折半除出,又合經法外新創之名色,都屬營賑取耗,以準一年公下之數,稍有餘數,添錄元穀,六鎭之盡分穀,竝作半分名色,其公下耗條之見縮於盡分時者,就他穀耗之不入於公下,而年年升錄條中取用事也。其一,南北穀簿,各定都會而磨勘,如或有不得已推移互換者,南關則南關十三邑中互換,六鎭·三·甲則與六鎭·三·甲推移,若値移粟之時,則移運衙門穀名,毋敢擅自互換,必爲指數狀請,廟堂許施事也。其一,營賑穀,六鎭以外則依前盡分,六鎭則以半分定式事也。其一,昨秋以南關穀折米七千石之劃給摠廳條,及己巳穀耗作錢,每年上納均廳者,一竝合錄於營賑,以補公下不足事也。其一,南關所在久置穀耗條,今春許令移用於公下者,依前勿用,而公下耗條,則以他穀俾準其數,鏡·富以南四邑所在者,竝全耗會錄,而六鎭所在久置穀折米七萬六千八百七十石零,則折半添付散在劃來,折半移錄地部元會,使久置名色,更勿換入於六鎭諸邑事也。其一,自今無論蕩債給代與監·兵營穀,摩天以北作錢者,皆以二兩準折施行,更無敢以三兩詳定襲謬事也。其一,三·甲兩邑,多糴爲弊,無論某衙門穀,皆爲半分,而如有作錢,則必以折米每石二兩例施行事也。其一,錢禁事也。其一,孝烈摭實以聞事〈也〉。北民之無以聊生,其事非一,而病源,則尤在於糶糴,前後道臣之登聞,繡衣之啓單,往來使命之所得於覩聞者,動以釐糴爲先。間亦有一二紓急解懸之政,然所以處之者,多不免遺本而治末,故雖或爲一時之惠,而實未見悠久之效。因前評事金疏請,纔有道臣覆啓,而道啓所陳,溯究源本,誠有可採。南穀不盡分,則無以應南之公下,然若至於盡分而盡用其耗,以南穀之本少,而更無滋息之路,此實可憂,而道啓有曰,鳩合各穀,都屬營賑公下之外,自有餘耗之可添元穀者云,則未嘗無歲餘之益。北穀若半分,則將無以應北之公下,此似爲窒礙之端,然道啓有曰,若以不入公下之他耗會付者,推移取用,公下無不足之歎,而又無添入於元穀之耗云,則亦可除歲增之弊。南穀歲有餘,北穀歲不增,則遲以歲年,庶或有均糴之望,糴事稍均,非但以北之可以息肩,在以南,又當無割本之患。今若以是爲歸,則劃定南北之界限,異分留之式例,而毋得出入,禁衙門之互換,而不相踰越,分定都會,各自磨勘,著爲不易之成法,然後可責來效。至於營賑分式之復舊,均摠前劃之還錄,在本道則銷刻有嫌,在京司則拘掣多端,然今此變通,大關北路之休戚,若置此二事而不論,實有簣土虧功之慮。而糴多之弊,三·甲無異於六鎭,不可以地限南北,而施有異同。久置穀之不在於沿海,而在於茂嶺以北者,有非交濟之法意,換移與轉運,實皆事勢之所不得,而若於見在邑鎭,膠守本來還式,留此添耗會錄之名色,則只有久置之虛名,而將啓增糴之實弊。前此移劃元會,亦未嘗無例,南關及鏡·富等四邑所在之不爲如前移用,而升錄全耗,旣有成籌,目下會案,雖似有減於六鎭,向後耗息,自當取償於他處,竝依狀請施行。南北詳定之二式,非敢曰,變通得宜,保無後弊,就事情之易見者言之,北穀素賤,雖在平年,一包之穀,無以準二兩之直。制法之初,當以平年爲準,平年二兩,已不能無勒徵之冤,如値稔歲,當爲倍徵,此不能無憧憧於北民者,然道啓所論,旣曰監·兵營耗穀,公下幾皆本穀,而代錢者甚少,雖以二兩施行,蕩債穀舊式之外,以錢出秩,其數無幾,則似不至於因此而病民,兩營往復,亦以無甚窒礙質言,則有不必靳許,而三·甲亦當準此。至於禁錢事,舊章昭載,有不容蕩然無防,豈可視西之近謬,而廢北之當禁乎?若其寬不至於或弛,驟不至於無漸,使民不撓而令惟行者,在按道守土之臣擧行之如何耳。以此申飭。孝烈事,令該曹稟處,何如?上曰,依爲之。出擧條相璜曰,懲貪之政不嚴,而蔑法之吏恣行,遂使民生日瘁,國勢日危,馴致今日貌樣,每一念至,實爲哀痛,而至於今番北啓中三囚贓犯,而變怪尤極矣。北還剩謬,雖未知始自何時,而苟使守分憂之責者,稍欲審擇去就,雖積久因襲之謬,宜不至於視若固有。今於前謬之外,又創新謬,轉輾濫觴,靡有限極,今所浚膏而肥己者,甚者至於萬石,或六七千石之多,少者亦不下數千石,橫斂至此,民何以生?襲謬取準,猶所不忍,非理加徵,何太無良?似此罪囚,決不可以尋常編配,勘斷而止。北伯査啓中具信喜·金,施以卽其地或傍近邑,勿限年遠配之典,以謝北民。如欲計贓議律,則柳漢源所犯,雖云較少於右兩囚,始俑啓貪,其惡實大,決不可分等減罪,亦依兩囚例,一體論勘。此後邊邑守令之似此罪犯現發者,竝以此爲例,使爲吏者顧畏邦憲,爲民者知有王化,何如?上曰,依爲之。出擧條相璜曰,臣之區區衷懇,前後筵席,亦已屢陳矣。體諒之恩,惟日顒俟,而鼎席不備,愈久愈悶。雖値無事之時,輔相之地,決不宜久曠,而今年農形,雖非諸路俱歉,旣非無災之年,則實亦艱虞之會,宜令卜賢備員,仰贊大化,又此申白,惟願遄下成命以幸國事焉。上曰,大臣就座,諸宰奏事。履喬曰,景祐宮四仲朔祭肄儀,一依毓祥宮宮園式例,前一日,於香大廳前爲之事,前已節目啓下,而五月夏享,今月秋享肄儀,仍爲行之矣。第凡祀享,不用樂佾則無肄儀,故毓祥宮四享,不行肄儀,幾爲五十年,則今於景祐宮,亦宜遵此,啓下節目中肄儀一節,改付標以入,何如?上曰,依爲之。出擧條履喬曰,景祐宮祭享節目中,以親祭及親傳香祝,如禮取稟,啓下矣。但考毓祥宮已例,或前期二朔,或前期一朔,而前期一朔之時較多,今亦以前期一朔,取稟爲定式,而節目中付標,何如?上曰,依爲之。出擧條履喬曰,尙州忠義壇,卽壬辰三從事李慶流·尹暹·朴箎及金俊臣·金鎰同日立殣之地,而先朝壬子,以御筆書下忠臣義士壇五字刻石,立于壇左閣而護之。創建旣久,自多傷毁,而御筆碑閣,事體自別,不敢私自修改。若任置而至於頹圮,則實爲悚悶,分付道臣,使之及時修改。此後則隨其傷頹,地方官報營修葺事,定式施行,似好,故敢此仰達矣。上曰,依爲之。出擧條履喬曰,西·北兩道道科節目,當爲磨鍊,而取人之數,謹稽謄錄,則平安道五人,咸鏡道四人,而當宁乙亥,平安道則依例以五人磨鍊,咸鏡道則以其異於他年,用英廟朝乙亥年例,以六人磨鍊矣。今番則依舊例,以平安道五人,咸鏡道四人磨鍊,何如?上曰,依爲之。出擧條魯敬曰,惠廳回祿之後,倉庫不可不及時改建,而材木今方鳩聚矣。若用新材,則爲費不小,而本廳江倉中萬里倉外,亦有舊倉舍,年久廢棄,今至頹圮之境,在前庫儲充備之時,亦不入用,則來後之無用,亦可推知。若以此取用,省費不小,允合事宜。第公廳異於私家,不可不一番經稟,故玆敢仰達矣。上可之。魯敬曰,太廟奉安冊寶·敎命樻,每多損傷之時,蓋緣漆用骨灰,內以縀塗,濕氣易入,漆片先落,內塗則尤易蠹損,雖卽修改,所見極爲悚悶。此後則每於修改時,切勿用骨灰內塗,只以朱漆精着,使之永久遵行之意,分付戶曹,何如?上曰,依爲之。出擧條鐘永曰,年前自內閣,有三經·四書俱諺解新刻板,藏庤無所,姑令付置於校書館,而本館亦甚狹窄,露處過半,風雨渝傷,將有漸成棄物之慮矣。若欲新造藏板之所,則容入不過十餘間,而本館無可辦之資,自戶·惠廳中,所入物力,量宜劃下,以爲造成庫舍,趁卽藏置之地,恐好,故敢達矣。上可之。東薳曰,每當禁·御兩營鄕軍停番之時,則訓局軍兵,替當其勞,故曾在先朝癸卯年,軫念訓局軍偏苦,特下諸將臣商確草記之敎,而以守·摠兩廳無料軍,減其名數,入把於東營·集春營·西營三處,料米則守·摠兩廳三分一磨鍊,禁·御兩營三分二磨鍊矣。今則守禦廳,出鎭留營,有非可論,以禁·御兩營無料牙兵及待年軍中,抄出幾名,排番於各處,建陽門番,則與外各營有異,訓局擔當,而料米以鄕軍接濟條上下,則於訓局軍,可除偏苦之弊,而無料軍之得料使役,亦足爲災年救荒之道,下詢大臣及諸將臣處之,何如?上曰,大臣之意,何如?相璜曰,就該營軍摠中,推移排定,可以替該營停番鄕軍之役,則其事甚便。如是變通之後,雖更値停番之時,亦可無移疾訓局之慮,臣則以訓將所奏,爲好矣。上曰,將臣之意,何如?鴻周曰,訓局軍偏苦事,訓將有所仰奏,而臣於閤外,亦爲預聞矣。在昔先朝癸卯,有守·摠兩營無料標下移屬之例,今則禁·御兩營無料牙兵待年軍中,各別抄擇幾許名,宮城外三處輪直,料布則以鄕軍接濟條,限周年磨鍊上下,則在兩營別無利害,在訓軍大爲息肩矣。相亮曰,訓將以鄕軍停番後,訓局軍偏苦事,不得已有此仰奏,而臣等亦於閤外,爛加商確矣。在昔先朝癸卯,有守·摠兩營京標下移屬之例,而今則無守禦廳,只有摠戎廳。然摠廳軍亦是無料,則無寧自禁·御兩營,各就待年軍中,新募幾許名,宮城外三處,通四番輪直,料布則自兩營,以鄕軍接濟條,限周年磨鍊上下,則在兩營別無貽害,在訓軍大爲蒙惠矣。上曰,依爲之。出擧條晦壽曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,相璜先退。又命退,諸臣以次退出。
乙酉八月二十日未時,上御暎花堂。兵曹判書持軍令入侍時,左副承旨朴晦壽,假注書趙啓昇,記事官金鍏·吳致愚,以次進伏訖。上命受兵曹判書軍令,兵曹判書金魯敬持軍令跪進,晦壽讀軍令,進於上前。上命踏啓字以下,以軍令授魯敬,魯敬持軍令先退。上命退,承史以次退出。
上在昌德宮。停常參·經筵。
所見彗星,二更爲游氣所蔽,三更天氣開朗,又爲月光所奪,形痕依稀,不得詳細看候。
尹命圭啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
朴晦壽啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李羲準啓曰,假注書趙啓昇身病猝重,勢難察任,今姑改差,何如?傳曰,允。
趙啓昇改差,代以李源益爲假注書。
傳于李羲準曰,韓判府事留待。
傳于李羲準曰,韓判府事入侍。
李羲準,以禮曹言啓曰,來十月初二日行宗廟冬享大祭親行時,王世子亞獻之節,依例磨鍊乎?敢稟。傳曰,依例磨鍊。
又以禮曹言啓曰,來十月初二日行宗廟冬享大祭親行時,同日永寧殿,遣大臣攝行事,知委,何如?傳曰,允。
朴晦壽,以司僕寺提調意啓曰,今此健元陵·徽慶園幸行時及王世子隨駕時補把驛馬,勿論遠近道,限五十匹分排,知委各驛,以爲入用之地,何如?傳曰,允。
又以司僕寺提調意啓曰,今此健元陵·徽慶園幸行時及王世子隨駕時,各差備入把馬數磨鍊,別單書入,而其中驛馬,則竝令兵曹,依例知委各驛,使之直爲入把,何如?傳曰,允。
又以訓鍊都監言啓曰,本局分授都城白岳山東邊第二城廊近處體城五間許頹圮處,今八月二十二日爲始,改築之意,敢啓。傳曰,知道。
又以訓鍊都監言啓曰,本局分授都城彰義門西邊第一城廊近處體城三間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
尹命圭,以義禁府言啓曰,承文院上博士李廷憲,令該府拿問嚴勘,正字鄭顯璞拿處事,傳旨啓下矣。李廷憲下去全羅道泰仁地云,依例發遣府羅將拿來,鄭顯今方待命,拿囚之意,敢啓。傳曰,知道。待待命拿囚。
又以義禁府言啓曰,會寧前府使具信喜·金等,施以卽其地或傍近邑,勿限年遠配之典,柳漢源亦依兩囚例,一體論勘事,承傳啓下矣。具信喜咸鏡道會寧府,金鍾城府,竝卽其地,勿限年遠配,柳漢源傍近邑鏡城府,勿限年遠配,而以承傳內辭意,具罪目,依例發遣府書吏,押送于各其配所,何如?傳曰,允。
又以義禁府言啓曰,時囚罪人張翼,杖一百收贖,告身盡行追奪,流三千里定配照律公事判付內,依允,功減一等事,命下矣。張翼功減一等,杖一百收贖,告身盡行追奪,江原道江陵府臨溪驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
乙酉八月二十一日未時,上御熙政堂。韓判府事入侍時,右承旨李羲準,假注書金永基,記注官李湜,記事官吳致愚,判府事韓用龜,以次進伏訖。上曰,大臣進前。用龜進前奏曰,近者秋日晴曝,聖體若何,寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,無事往還乎?用龜曰,無事往還矣。上命大臣先退。仍命退,承史以次退出。
上在昌德宮。停常參·經筵。
昴宿度內所見彗星,移見於胃宿度內,形色如前,尾跡稍盛,距極九十五度,三更以後,爲月光所射,不得詳察。
李羲準啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
任鼎常啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴綺壽啓曰,左副承旨朴晦壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金愚淳落點。
尹命圭啓曰,行左承旨金愚淳,時在公淸道洪州地,斯速乘馹上來事,下諭,何如?傳曰,許遞,前望單子入之。
承旨前望單子入之,沈能岳落點。
任鼎常,以都摠府言啓曰,今日入直內三廳武兼禁軍及軍兵等,中日習射技放,而國忌正日相値,不得設行之意,敢啓。傳曰,知道。
又以兵曹言啓曰,今此健元陵·徽慶園幸行時,各差備所把驛馬,別單磨鍊以入,而本曹驛馬外,不足之數,依前例京畿驛馬十九匹補把事,分付本道之意,敢啓。傳曰,知道。
又以禁衛營言啓曰,禁·御兩營鄕軍停番間,宮城外營三處入直,以兩營無料軍給料布排番,以除訓局軍偏苦之弊事,日前賓對時,訓鍊大將臣白東薳筵稟蒙允矣。本營待年軍中,抄擇二百四十名,一百六十名,分四番入直於西營,八十名,與御營廳軍合番,輪回入直於東營,而料布則每名一朔米七斗,一年布四疋式,就鄕軍料條中,限周年磨鍊上下,以爲接濟之意,敢啓。傳曰,知道。
又以御營廳言啓曰,禁·御兩營鄕軍停番間,宮城外營三處入直,以兩營無料軍給料布排番,以除訓局軍偏苦之弊事,日前賓對時,訓鍊大將臣白東薳筵稟蒙允矣。本廳無料牙兵待年軍中,二百四十名,各別抄擇,分作四番,一百六十名,入直於集春營,八十名,與禁衛營軍合番,輪直於東營,而料布則每名每朔米七斗,一年布四疋式,以鄕軍料條磨鍊,限周年接濟之意,敢啓。傳曰,知道。
上在昌德宮。停常參·經筵。
二更以後,胃宿度內所見彗星,爲淡雲所蔽,刑色尾跡,乍見乍隱,終夜不得詳察。
李羲準啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鶴秀啓曰,行左承旨沈能岳,時在公淸道公州地,斯速乘馹上來事,下諭,何如?傳曰,允。
又啓曰,臣鶴秀今日領敦寧金祖淳家宣醞進去,下直之意,敢啓。傳曰,知道。
李羲準啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李羲準曰,只推。
任鼎常,以備邊司言啓曰,卽見公淸監司金學淳所報,則備陳農形災荒之狀,仍以爲,來頭接濟,惟在賑還,而本道還簿,自來不敷,不可不以他道穀,及今劃得,湖南穀折米一萬石,就沿海便運處,特許區劃爲辭矣。湖西農形,統論一路,誠有間於畿甸,而至於右沿各邑,則被災之酷,往往與尤甚畿邑,有無甚異同之處。嗣歲接濟之方,不可無預講,而本道糴摠,見甚枵然,自巡還而難保其有贏無絀。若與賑濟之用,而竝皆責辦,事勢決知其尤難。湖南穀簿,非曰有裕,壃界相連,災實旣殊,互資之政,惟有以是爲歸而已。就該道所在軍移作米中折米四千石,山城軍餉穀中折米四千石,合八千石,俾準各穀準折二萬石之數,移劃於湖西,以資賑還之用,而至於本米之爲幾分,各穀之爲幾分,自兩道往復停當,以爲從便移運之地,船價之自出穀道,就某樣公穀中會減,勿爲計除於元穀,及定差員領運等節,依西穀畿運例擧行之意,分付,何如?傳曰,允。
李羲準,以義禁府言啓曰,卽接月令醫員皮宗桓手本,則時囚罪人鄭顯素患疝積之症,處冷添劇,肚臍橫亘,食飮全却,目下症形,實爲非輕云。罪人病勢如此,則一邊保放,一邊草記,曾有定式矣。鄭顯姑爲保放之意,敢啓。傳曰,知道。
吏曹啓目,權知承文院副正字尹升烈·金鍠,權知成均館學諭都寅燁·劉志義,權知校書館副正字金鎭聲,俱爲登科前年滿五十,竝依法典,六品職遷轉,何如?判付啓依允。
上在昌德宮。停常參·經筵。
二更,天氣開朗,胃宿度內,所見彗星,體色如前,尾跡尤盛,距極九十八度,四更以後,月光暎射,形痕猶爲宛然呈露。
李羲準啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
任鼎常啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴綺壽曰,禮房承旨馳詣懿陵,奉審摘扞以來。
朴綺壽啓曰,假注書李源益,身病猝重,勢難察任,今姑改差,何如?傳曰,允。
李源益改差,代以李治達爲假注書。
任鼎常,以備邊司言啓曰,頃因京畿監司朴宗琦狀請,弘陵補土物力,以禁·御兩營錢各七百兩分劃矣。卽見該監司狀啓,則枚擧監董禮堂移文,以爲,役處浩大,用餘無多,以此較量,萬無竣役之望,限一千兩更爲劃下事,請令廟堂稟旨分付矣。工役未竣,而前劃幾盡用下,有此加請,更以禁·御兩營錢各三百兩劃送,以爲以此排用之地,何如?傳曰,允。
李羲準,以義禁府言啓曰,統制使李石求狀啓內,知世浦萬戶李潤培,玉浦萬戶吳廷敏,助羅浦萬戶宋載欽等罪狀,竝令攸司稟處事,啓下矣。李潤培·吳廷敏·宋載欽等,時在任所,依例發遣府羅將,交代後,竝拿來,何如?傳曰,允。竝待待命拿囚。
上在昌德宮。停常參·經筵。
胃宿度內,所見彗星,形色·尾跡與距極,比昨無異。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李羲準啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
任鼎常啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李治達在外,代以權筴爲假注書。
任鼎常,以都摠府言啓曰,副摠管李晳,以禁衛中軍,下番鄕軍等試射放事,南別營晝仕出去之意,敢啓。傳曰,知道。
又以兵曹言啓曰,禁·御兩營上番鄕軍,今旣停番矣。自來九月初一日,依前例建陽門入直軍,以訓局軍六十名替代入直,銅龍門入直軍,以禁·御兩營京中哨軍三十名式輪回入直,而西營·東營·集春營入直軍各四十名,則各自該營助番牙兵,推移入直之意,分付,何如?傳曰,允。
又以兵曹言啓曰,來九月十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
吏曹啓目,權知承文院副正字李秉儀·安允沆,爲等如口傳施行,何如?判付啓依允。又啓目,權知成均館學諭金熙逌,口傳施行,何如?判付啓依允。
上在昌德宮。停常參·經筵。
自開東至辰時,有霧氣。
二更三更,雲氣掩翳,所見彗星,暫見旋隱,形色·尾跡,距極度數,難以的測。四更以後,密雲不開,不得看候。
李羲準啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
李鶴秀啓曰,行右承旨朴綺壽,左副承旨李羲準,今日不爲仕進,竝卽牌招,何如?傳曰,允。
以左副承旨李羲準牌不進罷職傳旨,傳于李鶴秀曰,只推。
任鼎常,以訓鍊都監言啓曰,禁·御兩營鄕軍停番間,建陽門入直,以訓局軍替代事,自兵曹草記蒙允矣。來九月初一日爲始,建陽門本局軍六十名,別武士二人,禁衛營把摠率領入直,而待標信擧行之意,敢啓。傳曰,知道。
又以禁衛營言啓曰,禁·御兩營停番間,銅龍門以兩營京中哨軍輪回入直,建陽門以訓局軍替代入直,西營·東營以助番牙兵,推移入直事,自兵曹草記蒙允矣。銅龍門則本營京中哨軍與御營廳京中哨軍,間一朔三十名式輪回,本營哨官率領入直,建陽門則訓局軍六十名,本營把摠率領入直,西營則助番牙兵四十名,本營哨官率領入直,而竝待標信擧行。東營則本營助番牙兵與御營廳助番牙兵四十名式輪回,御營廳哨官率領入直,新營則京標下軍三十名,南別營則別牙兵八名,火藥庫則別破陳八名,兼別破陳六名守直,而來九月初一日爲始替直,下番軍兵放送之意,敢啓。傳曰,知道。
又以御營廳言啓曰,禁·御兩營鄕軍停番間,銅龍門入直,以兩營京中哨軍替代,東營·集春營入直,各自該營助番牙兵,推移替代事,自兵曹草記允下矣。來九月初一日爲始,銅龍門入直三十名,則本廳京中哨軍與禁衛營京中哨軍,間一朔禁衛營哨官率領入直,東營入直四十名,則本廳助番牙兵與禁衛營助番牙兵輪回入直,集春營入直四十名,則本廳助番牙兵全當,竝以本廳哨官率領入直,而待標信替代,新營則京標下軍三十名,依前例入直,而舊番鄕軍,仍爲放送之意,敢啓。傳曰,知道。
上在昌德宮。停常參·經筵。
二更,胃宿度內所見彗星,爲游氣所蔽。三更以後,或見於雲隙而呈露,形色尾跡,一如前狀,距極一百一度。
夜五更,灑雨下雨,測雨器水深二分。
任鼎常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來初一日輪臺日次矣,敢稟。傳曰,當次人受點,後日次待令。
李鶴秀啓曰,行左承旨沈能岳,行右承旨朴綺壽,左副承旨李羲準,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,李鍾穆·申在植·朴岐壽落點。
備忘記,西北僉使金宗郁下直,長弓一張,長箭一部,片箭一部,筒兒一箇賜給。
任鼎常啓曰,行都承旨李鶴秀,右副承旨尹命圭須資出去,行左承旨申在植牌不進,右承旨朴岐壽,左副承旨李鍾穆傳旨未下,院中只有臣一人,伴直無人。右副承旨尹命圭,所當牌招,而狗於廳規,不得請牌,何以爲之?敢稟。傳曰,左承旨·右承旨·右副承旨,竝許遞,前望單子入之。
承旨前望單子入之,尹命烈·李羲肇·洪羲祖落點。
以右承旨朴岐壽,左副承旨李鍾穆牌不進罷職傳旨,傳于任鼎常曰,只推。
任鼎常啓曰,行都承旨李鶴秀須資出去,行左承旨尹命烈,右承旨李羲肇,左副承旨洪羲祖未肅拜,院中只有臣一人,伴直無人。右副承旨李鍾穆,所當牌招,而狗於廳規,不得請牌,何以爲之?敢稟。傳曰,牌招。
傳于任鼎常曰,敬陵來龍·弘陵主峯補築時,監董禮曹堂上以下,別單書入。
任鼎常啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于任鼎常曰,只推。
以江原監司洪敬謨狀啓,淮陽縣監柳季獜,不待拿命,所佩兵符,直爲傳授於金城縣令,通川兼任兵符,齎送營門,發行上京,雖在俟勘之中,擅離職守,有違格例,兩邑兵符,任自分送,擧措亦甚顚倒,爲先罷黜,其罪狀令攸司稟處事,傳于任鼎常曰,令該曹口傳差出,催促下送。
吏曹口傳政事,以洪羲祖爲淮陽縣監。
以咸鏡監司李存秀狀啓,中軍朴兢淵身病屢朔,差完無期,不得已罷黜事,傳于任鼎常曰,令該曹,口傳各別擇差,催促下送。
兵曹口傳政事,以吳致勛爲咸鏡中軍。
任鼎常,以都摠府言啓曰,副摠管李鐵求,以摠戎中軍,本營諸將官射會監試事,南別營晝仕出去之意,敢啓。傳曰,知道。
任鼎常,以吏曹言啓曰,今此景慕宮朔祭獻官,前承旨申在植塡差,而時無職名,令該曹口傳付軍職,何如?傳曰,允。
兵曹口傳政事,護軍單申在植。
任鼎常,以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公淸道八匹,全羅道十匹,慶尙道二十匹,來十月初十日京中逢點,江原道四匹,咸鏡道四匹,直送安州,來十月十五日逢點事,各道監司處,行移,何如?傳曰,允。
又以兵曹言啓曰,僉知中樞府事愼性眞,病在鄕廬,上來無期云。西樞雖是閒局,不可一向虛帶,改差,何如?傳曰,允。
又以禁衛營言啓曰,本營哨官趙元載·金仁豐·劉白川,俱有身病,勢難察任,改差,何如?傳曰,允。
又以御營廳言啓曰,本廳哨官咸英錫·申在弘,俱有身病,勢難察任,改差,何如?傳曰,允。
又以義禁府言啓曰,保放罪人鄭顯,還囚捧供以入之意,敢啓。傳曰,知道。
義禁府啓目,承文院副正字鄭顯原情云云。傳旨內辭緣,泛稱遲晩,刑推得情,何如?判付啓。除刑推議處。又啓目,淮陽懸監柳季獜原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
上在昌德宮。停常參·經筵。
二更,胃宿度內,所見彗星,形色尾跡,距極度數,比昨無異。
任鼎常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李鍾穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲肇啓曰,行左承旨尹命烈,時在京畿長湍地,斯速乘馹上來〈事〉,下諭,何如?傳曰,允。
又啓曰,吏曹郞廳來言,承旨有闕,政事,取稟。傳曰,政官牌招開政。
又啓曰,吏曹判書李錫奎,參判金陽淳,參議徐憙淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以敬陵來龍·弘陵主峯補築後監董堂上以下別單,傳于李羲肇曰,監董堂上禮曹參議李寅泰熟馬一匹面給,禮曹正郞李升烈,兼監役敬陵令李時學,弘陵令李南老,補土差使員高陽郡守宋祥來竝陞敍,敬陵參奉丁夏敎,弘陵參奉金泳根竝陞六,其餘別看役·領役牌將,擇日官·相地官·奏時官·色吏·書員·守僕,各司員役·工匠等,竝依乙巳年例施賞。
有政。吏批,判書李錫奎牌不進,參判金陽淳進,參議徐憙淳牌不進,同副承旨任鼎常進。啓曰,判書李錫奎,參議徐憙淳牌招不進,小臣獨政未安,何以爲之?敢稟。傳曰,仍爲之。
以李翊會爲承旨,金爲應敎,林處鎭爲副校理,沈英錫爲副修撰,徐耕輔爲刑曹參議,趙貞喆爲知經筵,蔡弘遠爲同義禁,金泳根爲禮賓主簿。兼春秋單金履垕。
兵批,行判書金魯敬武臣朔試射進,參判尹行直病,參議愼宜學病,參知李衡柱入直進,左副承旨李鍾穆進。護軍金愚淳·朴綺壽·沈能岳,副護軍李羲準·朴岐壽·尹命圭·朴晦壽·愼性眞·咸義衡,副司果尹升烈·金鍠·都寅曄·劉志義·金鎭聲竝單付。
以吏曹參議徐憙淳再牌不進罷職傳旨,傳于任鼎常曰,只推。
李鍾穆啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李鍾穆曰,只推。
李羲肇,以漢城府言啓曰,每年經潦後,無主未葬者,搜訪啓聞事,曾有定式矣。以各別搜訪,詳審報來之意,嚴飭各部矣。各部之報,今玆齊到,故別單書入之意,敢啓。傳曰,知道。
任鼎常,以都摠府言啓曰,今日入直內三廳武兼禁軍及軍兵等,中日習射技放事,標信命下矣。雨勢如此,不得設行之意,敢啓。傳曰,知道。
又以兵曹言啓曰,今日各廳堂下武臣朔試射時,南行宣傳官白希洙·吳顯文,部將洪錫鵬,未滿十朔,成才間,姑爲停試之意,敢啓。傳曰,知道。
又以兵曹言啓曰,今日各廳堂下武臣朔試射時,訓鍊院主簿李義謙,莫重國試,恣意弄奸,萬萬駭然。爲先汰去,其罪狀,令該府拿問嚴處,何如?傳曰,允。
又以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
又以備邊司言啓曰,卽見黃海監司趙晉和狀啓,則以爲,道內穡事,終未免歉,儒武赴試,爲弊不少,本營所管儒生公都會,各項武士都試及水營所管武士都試,竝待明秋合設事,請令廟堂稟旨分付矣。本道農形,雖有間於畿湖,亦多有失稔之處,儒武之裹糧遠赴,在所當念。都會·都試,依所請,許令退行,何如?傳曰,允。
李鍾穆,以義禁府言啓曰,江原監司洪敬謨狀啓內,淮陽縣箭川烽臺失火事,地方官罪狀,狀請論勘,則該縣監柳季麟,不待拿命,亦不關由於營門,所佩兵符,直爲傳授於原定兼任金城縣令,而方帶通川郡兼任兵符,使鄕色齎送營門,發行上京,其擅離職守,有違格例,擧措亦甚顚倒,爲先罷黜,其罪狀令攸司稟處事,啓下矣。柳季麟因烽臺失火事,已爲拿囚捧供,今此罪狀,待開坐更爲捧供後,與前捧供,同爲議處之意,敢啓。傳曰,知道。
又以義禁府言啓曰,卽接月令醫員皮宗桓手本,則時囚罪人鄭顯璞所患疝積,處冷添劇,柳季麟猝得毒感,頭疼身熱,兩囚病勢,俱爲危篤云。罪人病勢如此,則一邊保放,一邊草記,曾有定式矣。鄭顯璞·柳季麟,竝姑保放之意,敢啓。傳曰,知道。
開城留守李龍秀疏曰,伏以臣之承命保釐,在於營府更張之初,立綱陳紀,事屬前人,布法行令,責在後來,齊民之難與慮始,誰昔然矣,而歲月稍久之後,尙不得樂成而底安者,雖曰習俗淆漓,易動難靜,亦緣臣之才識威望,不足以隨處彈壓故耳。臣由是媿懼,首尾十六七朔之間,恒若身負大何。況又畿甸失稔,民憂將棘,急病之義,臣分攸存,圖報之念,駑鈍庶竭,而第臣不稱,非獨如上所陳,目下情私,實有萬萬難强者。臣之兩親,俱年迫七耋,日昃之離,常懷凜凜,而臣母蛔積本證,已成屢歲貞疾,鄕土醫藥,每不如意,調治爲難,未敢將往。幸自昨年曁今春夏,猶不至甚劇,便近來往,省覲以時。迺於節換以後,朝涼晝燠,頤攝失宜,筋力逐歲漸下,病情視前益加,一番寢興,尋常食飮,少違其適,則輒發而必添焉。半日之內,升降頻復,一宵之中,安否或異,枕席長設,刀圭不輟。臣方聞急馳還,日夜扶將,殆難晷刻暫捨,而方秋營務,亦非久曠之時。縱令母病幸卽差完,不時添發,每致猝急,臣身在外,狍玆憧憧,家國之事,心無二用,將何以安意坐衙,應接百爲?矧今證形,姑難以時日亟瘳,旣不可乍往乍還,恒在道路,又不可長時在第,虛縻職任。惟有趁卽解免,專心救護,可以無瘝於公,而獲伸其私。此固聖朝綜實之政,非爲臣一身之故,而以孝出治之本,亦豈非昭代之當務也哉?玆敢悉暴情理,冒控於仁覆之下。儻蒙天鑑所照,特命允許,使官事有緖,子職粗修,則公私之間,兩得其宜,而臣之銜恩感戴,尤莫知所以仰酬也。臣無任云云。答曰,省疏具悉。所請依施。
上在昌德宮。停常參·經筵。
二更,胃宿度內所見彗星,移見於婁宿度內天倉星傍,形色尾跡,與昨無異,距極一百四度。
李鍾穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲肇啓曰,校理南履懋·朴英載測候官進,副校理朴升鉉·林處鎭,修撰趙冀永在外,修撰徐相祿受由,副修撰一員未差,玉堂上下番俱空,事甚未安。應敎金,副修撰沈英錫,竝卽牌招入直,何如?傳曰,允。
傳于李羲肇曰,健元陵親祭,仍詣元陵展拜後,當詣徽慶園展拜矣。該房知悉。
李鍾穆啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李鍾穆曰,只推。
以副修撰沈英錫牌不進罷職傳旨,傳于李羲肇曰,只推。
李翊會啓曰,禁衛大將柳相亮,以本營習陳事,明日沙阿里出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍牌往來。
李翊會,以都摠府言啓曰,副摠管李鐵求,以摠戎中軍,諸將官射會監試事,南別營晝仕出去之意,敢啓。傳曰,知道。
又以兵曹言啓曰,今日各廳堂下武臣朔試射時,訓鍊院僉正林亨壽,拾箭還給之際,謂以字標之互換,欲換他箭,擧措駭然,爲先汰去,何如?傳曰,允。
又以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
又以訓鍊都監言啓曰,本局千摠李亨權,身病甚重,勢難察任,改差,何如?傳曰,允。
又以御營廳言啓曰,本廳字內惠化門北邊第五城廊近處體城三間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
李鍾穆,以義禁府言啓曰,高陽郡守宋祥來拿來,與京畿監司朴宗琦狀啓戶曹粘目,憑閱處之事,傳旨啓下矣。宋祥來時在任所,依例發遣府羅將,拿來,何如?傳曰,待待命拿囚。
左議政李相璜箚曰,伏以昨接小報,因松京守臣辭疏,有依施之命矣。本府以積弊之局,新經變通,頭緖未盡定,根基未甚牢,而此守臣承徑遞之餘,當更張之初,施措有方,佇見成績,而今又纔一年而去,則府事之可悶,非但目下迎送之爲弊而已。秋又失稔,憂在嗣歲,此時遞易,尤所當念。今其疏辭,非不曰,情理甚切,然親病旣是宿症,見處又異外地,往來將護,可以從便。若以曾前如是者,行之於來後,則亦宜無公私相妨之端。臣謂開城留守李龍秀,仍任前職,專意於矯弊備荒之政,俾有來效,宜矣。惟聖明財省焉。取進止。答曰,省箚具悉卿懇。開留事,予只見其有親病而許之,今見卿箚,所請至當,依施。仍傳于李翊會曰,此批答遣史官傳諭于左議政。
上在昌德宮。停常參·經筵。
二更,婁宿度內所見彗星,體色尾跡,一如前狀,距極一百七度。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李鍾穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李翊會啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,麟山儉使金亨擇下直,長弓一張,長箭一部,片箭一部,筒兒一箇賜給。
傳于李羲肇曰,禮房承旨馳詣宗廟·景慕宮,奉審摘奸以來。
傳于李羲肇曰,日昨因其文集之續附刊進,欲有示意而未果矣。此大君以寧陵介弟,勤勞在於王室,列聖朝皆有惇尙優恤之擧,而在予則未及,誠欠事也。麟坪大君祠宇,遣承旨致祭,其嗣孫卽爲錄用事,分付該曹。
李羲肇啓曰,應敎金,副修撰沈英錫差祭,校理南履懋·朴英載測候官進,副校理朴升鉉·林處鎭,修撰趙冀永在外,修撰徐相祿受由,副修撰一員未差,玉堂上下番俱空,事甚未安。副應敎李渭達,卽爲牌招入直,何如?傳曰,允。
李鍾穆啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李鍾穆曰,只推。
李鍾穆啓曰,卽者義禁府都事來言,時囚無得過三日滯囚,曾有定式矣。時囚罪人李義謙·宋祥來等,當爲捧供,保放罪人鄭顯·柳季麟等,當爲議處,而判義禁金履喬呈辭受由,同義禁徐鼎輔有身病,蔡弘遠在外,只有同義禁呂東植一員,不得備員開坐云。判義禁金履喬受由,何以爲之,而同義禁徐鼎輔,卽爲牌招,以爲開坐之地,何如?傳曰,允。受由及在外,竝許遞,前望單子入之。
金吾堂上前望單子入之,判義禁鄭尙愚,同義禁申在植落點。
以副應敎李渭達牌不進罷職傳旨,傳于李羲肇曰,只推。
李翊會,以兵曹言啓曰,今日各廳堂下武臣朔試射時,武臣兼宣傳官兪膺煥·趙雲程無分,依定式汰去,都摠府經歷李敎彬·申命淳·李煥庚,都事李完敏,中樞府都事金永植,訓鍊院副正蔡光臣,僉正韓仁謩·尹佑成·梁迪洙·李惟時,判官沈正書·李雲紀·李顯城·姜九成·李光荃·金祉垕,主簿李日榮·沈翊之·魏鍾敏·金益鍾·趙義錫·鄭成佑·金會鍾·洪憲祖·柳相鎬·兪致信·洪翼謨·尹命植·吳致文·南宮,兼內乘閔恒錫,宣傳官具鏘和·李時榮·白魯洙·申在衡·李健緖·趙玄鈺,武臣兼宣傳官宋文永·李羲臣·申道顯·宋得鼎·申在德·林秉周·李行彬·韓啓▼{車+攵}·申命沆·李範錫·朴義鎭,部將李熙敎·張東七·金孝基·李用弼·金成奎·洪吉謨,俱未滿四中,依定式各決棍十度,去九月朔條追試時,都摠府都事李肇淵,訓鍊院判官曺鵬,亦未滿四中,去十一月朔條追試時,都摠府都事李肇淵,訓鍊院判官李顯城,宣傳官趙存鼎,武臣兼宣傳官金宗浩,又未滿四中,亦依定式,竝各決棍十度,其餘呈辭·受由·身病人等,退試次,姑爲懸頉以入之意,敢啓。傳曰,知道。
上在昌德宮。停常參·經筵。
二更,婁宿度內所見彗星,見於巽地,而爲游氣所蔽,形痕熹微。三更以後,體色尾跡,與前無異,距極一百十一度,而彗之行度遲速,常自無定,初起卯地,在天達曙,轉向南方,至初二日開東,沈於坤方。
李翊會,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李翊會啓曰,來初五日,朝參日次矣,敢稟。傳曰,停。
李鍾穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲肇啓曰,玉堂上下番俱空,事甚未安。副應敎李渭達,旣有只推之命,與應敎金,副修撰沈英錫,一體牌招入直,何如?傳曰,允。
又啓曰,假注書金永基,身病猝重,勢難察任,今姑改差,何如?傳曰,允。
金永基改差,代以李正耆爲假注書。
傳于李鍾穆曰,政官牌招開政。
有政。吏批,判書李錫奎牌不進,參判金陽淳進,參議徐憙淳牌不進,左副承旨李鍾穆進。啓曰,判書李錫奎,參議徐憙淳,竝牌招不進,小臣獨政未安,何以爲之?敢稟。傳曰,仍爲之。以李嘉愚爲修撰,尹秉烈爲副修撰,洪起爕爲敦寧都正,洪學淵爲司成,金善養爲孝昌墓守衛官,柳煥民爲松羅察訪。開城留守李龍秀仍任事,承傳。尹學善爲敬陵參奉,閔致遠爲弘陵參奉,金國憲爲全羅都事。
兵批,行判書金魯敬病,參判尹行直病,參議愼宜學病,參知李衡柱入直進,右副承旨李翊會進。副司果單丁夏敎。
李鍾穆啓曰,同義禁徐鼎輔牌不進推考傳旨,今方捧入,而開坐命下之後,如是違牌,事甚未安。與新除授判義禁鄭尙愚,同義禁申在植,一體牌招,以爲備員開坐之地,何如?傳曰,允。
傳于李鍾穆曰,判義禁許遞,前望單子入之。
判義禁前望單子入之,李肇源落點。
李鍾穆啓曰,新除授判義禁李肇源,卽爲牌招,以爲開坐之地,何如?傳曰,允。
又啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李鍾穆曰,只推。
李羲肇,以侍講院言啓曰,兼弼善徐相祿,時無職名,令該曹口傳付軍職,何如?傳曰,允。
兵曹口傳政事,副司果單徐相祿。
以吏曹參議徐憙淳牌不進罷職傳旨,傳于李鍾曰,只推。
以應敎金,副應敎李渭達,副修撰沈英錫牌不進罷職傳旨,傳于李羲肇曰,只推。
李羲肇,以奎章閣言啓曰,卽接內需司牒報,則咸興·永興兩本宮九月別大祭時,造燭封香吉日,今月二十日辰時,衣襨香燭祭品奉詣吉日,同月二十一日辰時俱吉云。以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,來十月初二日行宗廟冬享大祭親行時,省牲·省器之節,依例以親臨磨鍊乎?敢稟。傳曰,依例磨鍊。
又以禮曹言啓曰,來十月初二日行宗廟冬享大祭親臨省牲·省器時,王世子陪參之節,依續五禮儀補所載磨鍊乎?敢稟。傳曰,依例磨鍊。
又以司饔院監膳提調意啓曰,各殿宮日下生雉,全數代封矣。今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
李翊會,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以訓鍊都監言啓曰,本局分授都城白岳山東邊第二城廊近處體城五間許頹圮處,今已畢築,女墻因爲始役,把守將卒撤罷之意,敢啓。傳曰,知道。
又以備邊司言啓曰,卽見水原留守洪羲臣所報,則備陳農形災損,民情遑汲之狀,仍以爲接濟之方,不可不預先經紀,依甲戌已例,就關東·海西中,無論大小米,限六千石,特許移劃爲辭矣。今年災形,偏在於畿湖沿海,互資之方,纔有知委於西南道臣者,而本府處畿湖之交,多沿海之面,被災尤甚,而倉簿耗竭,有難排比於還賑,嗣歲事情,誠有如守臣所報者,其在均視之政,亦不可無移濟之擧。然汎舟巨役也,旣不可疊責於西南,則外此近道,惟關東而已。就關東本司句管別會及別軍餉穀中,當議區劃,而年前自畿營,有報司貸用本府米一千九十餘石者,因本道糴摠之不敷,尙未還報矣。若以今此劃送者,準此數準折作各穀,移報畿營前貸之穀,則畿營之無欠賬,本府之濟實用,兩皆便宜。以此分付於各該道·守臣處,而轉輸之節,仍令往復從便,以爲及期取用之地,何如?傳曰,允。
又以備邊司言啓曰,卽見水原留守洪羲臣所報,則本府句管各道穀今年不足耗條一千二百二十五石零及蕩債給代條六百石,及今區劃爲辭矣。本營各道穀耗不足及蕩債及代條,係是年例移劃者,就海西元賑·私賑穀中,依守臣報請數爻劃給,使之取用,何如?傳曰,允。
義禁府啓目,淮陽前府使柳季獜原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,訓鍊院主簿李義謙原情云云。傳旨〈內〉辭緣,泛稱遲晩,刑推得情,何如?判付啓。除刑推議處。又啓目,高陽郡守宋祥來原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
李鍾穆,以義禁府言啓曰,保放罪人柳季麟,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員皮宗桓手本,則時囚罪人宋祥來,素患痰癖之症,處冷添劇,李義謙,毒感闖發,身熱大作,食飮全却,兩囚病勢,俱爲危篤云。罪人病勢如此,則一邊保放,一邊草記,曾有定式矣。宋祥來·李義謙等,竝姑保放之意,敢啓。傳曰,知道。
上在昌德宮。停常參·經筵。
婁宿度內所見彗星,終夜爲雲氣所蔽,乍見乍隱,不得詳察。
李鍾穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲肇啓曰,玉堂上下番俱空,事甚未安。應敎金,副應敎李渭達,旣有只推之命,與新除授修撰李嘉愚,一體牌招,推移入直,何如?傳曰,允。
又啓曰,事變假注書愼尙欽,身病猝重,勢難察任,今姑改差,何如?傳曰,允。
愼尙欽改差,代以金命珠爲假注書。
李鍾穆啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李鍾穆曰,只推。
傳于李羲肇曰,卽從政院聞之,趙先正光祖祠版,過城中云,豈可無示意之擧?明日遣承旨致祭。
李羲肇啓曰,趙先正光祖祠版,遣承旨致祭事,命下矣。何承旨進去乎?敢稟。傳曰,都承旨進去。
以應敎金,副應敎李渭達,修撰李嘉愚牌不進罷職傳旨,傳于李羲肇曰,只推。
李羲肇,以禮曹言啓曰,卽接錦山幼學崔東臣所志,則以爲同姓三寸姪昌郁,嫡妾俱無子,以其同生弟昌宗第二子天喜,欲爲繼後,兩家相議完定,而未及禮斜,昌宗夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長崔東臣所訴旣如此,依定式,崔昌宗第二子天喜,立爲崔昌郁之後,何如?傳曰,允。
李翊會,以兵曹言啓曰,羽林衛將田德顯,以病難供職,呈狀乞遞,改差,何如?傳曰,允。
上在昌德宮。停常參·經筵。
終夜密雲下雨,所見彗星,不得看候,夜自一更,至初四日開東,灑雨下雨,測雨器水深一寸七分。
李鍾穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲肇啓曰,玉堂上下番俱空,事甚未安。應敎金,副應敎李渭達,修撰李嘉愚,旣有只推之命,竝卽牌招,推移入直,何如?傳曰,允。
李鶴秀啓曰,假注書權筴,身病猝重,勢難察任,今姑改差,何如?傳曰,允。
權筴改差,代以趙啓昇爲假注書。
李鶴秀啓曰,臣鶴秀,趙先正光祖祠版致祭進去,下直之意,敢啓。傳曰,知道。
李鍾穆啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李鍾穆曰,只推。
以應敎金,副應敎李渭達,修撰李嘉愚牌不進罷職傳旨,傳于李羲肇曰,只推。
李翊會,以兵曹言啓曰,今此幸行時,領軍之將,不可不備,而羽林衛將未差之代,口傳擬入之意,敢啓。傳曰,知道。
兵曹口傳政事,以鄭健行爲羽林將。
李羲肇,以敦寧府言啓曰,今此式年御牒譜冊修整次,草記蒙允,依例修整,今旣畢役之意,敢啓。傳曰,知道。
左議政李相璜箚曰,伏以西北道科,其期漸邇,試官擬差,當在非久矣。倣揆奮之意,而行慰勸之政,此擧甚盛,臣實攢仰。第念今年災形,畿湖偏甚,而雖以西北兩道言之,災浮於實,俱不可謂康年。況汎舟之役,不免貽病於西民。深北諸邑,晩澇早霜,穡事尤遜於以南。此時儒武之遠塗裹糧,跋涉赴試,已屬當念,而使蓋又將相望,沿路之供臆,列邑之分辦,其勢又不得不重擾斯民。似此事情,誠有不可比論於平歲者,雖年次大比,遇災闊狹,亦多已例,道科之略有進退,姑俟民事少暇,宜無不可。旣有愚慮,玆控短箚,如蒙採納,特許退試於明秋,則當不至甚孤群情,而若其省弊祛擾,爲目下寬民之政,則誠大矣。惟殿下察焉。取進止。答曰,省箚具悉卿懇。道科事,災年爲弊不少,誠如卿言,待明秋設行依施。仍傳于任鼎常曰,此批答,遣史官傳諭于左議政。
上在昌德宮。停常參·經筵。
自開東至人定,灑雨下雨,測雨器水深一寸三分。
四更以後,天氣開朗,婁宿度內所見彗星,移見於奎宿度內土司空星下,而形色尾跡,與前無異,距極一百二十度。五更,沈於坤方。
李翊會啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
任鼎常啓曰,玉堂上下番俱空,事甚未安。應敎金,副應敎李渭達,修撰李嘉愚,旣有只推之命,竝卽牌招,以爲推移入直之地,何如?傳曰,允。
傳于李翊會曰,左承旨·右承旨·左副承旨竝許遞,前望單子入之。
承旨前望單子入之,申在植·朴綺壽·李羲準落點。
傳于任鼎常曰,輔德許遞,前望單子入之。
輔德前望單子入之,朴岐壽落點。
李翊會啓曰,卽者義禁府都事來言,保放罪人鄭顯璞·柳季獜·李義謙·宋祥來等,當爲議處,而判義禁李肇源在外,次堂例不得擧行云,何以爲之?敢稟。傳曰,判義禁許遞,前望單子入之。
判義禁前望單子入之,鄭晩錫落點。
李翊會啓曰,新除授判義禁鄭晩錫,卽爲牌招,以爲開坐之地,何如?傳曰,允。
李翊會啓曰,今此幸行時,何大臣留都乎?敢稟。傳曰,韓判府事留都。
又啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李翊會曰,只推。
以應敎金,副應敎李渭達,修撰李嘉愚牌不進罷職傳旨,傳于任鼎常曰,只推。
兵曹,以金相休爲留都大將。
李翊會,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
開城留守李龍秀疏曰,伏以臣備陳至迫之懇,仰祈體下之恩,聖慈孔邇,兪音卽降,臣於是,始可以退閑私第,專意將護,到底隆渥,若偏臣身,子母相對,攢手欣頌。不意廟堂請仍之章,殆不諒臣之情私,而聖明又從而可之,下而瀝肝之誠,終歸虛僞,上而孝理之仁,反致無卒,臣心之抑鬱悶隘,當復如何?蓋臣之當初丐遞也,以言乎私,則亦非曰,別般證形,阽於苦重,政以篤老宿患,進退靡恒,有省無曠,於情爲愜,以言乎公,則亦非曰,歲功登稔,民物阜安,政以秋憂方殷,嗣歲尤甚,乍往乍來,於事多瘝故耳。持此以較彼,參酌於公私之間,則曷若使省覲頻煩,多瘝營務者,許其䣃任,以便歸護,別揀一在朝無故之人,卽時差遣,俾着民憂之爲兩得也?若曰賑貸之議,撫摩之政,難責生手,藉臣爲重,則臣本憒劣,每不及人,凡百施措,有何可紀?見今朝廷之上,卿月儲望,不患無人,如臣輩流,去就之際,亦無足重輕,何必爲此苟簡之擧,致令公私之事,無益而有損也哉?玆不得不更煩呼籲,冒干仁恩。伏乞天地父母,特垂終始之澤,以重民事,以安賤分,仍治臣屢瀆之罪,以存朝綱,不勝幸甚。臣無任云云。答曰,省疏具悉。予之初許大臣之請仍,皆是也。卿其勿辭,卽爲肅命。
上在昌德宮。停常參·經筵。
一更,奎宿度內所見彗星,體色無異,距極一百二十三度。五更,沈於坤方。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李翊會啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申在植啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李羲準啓曰,玉堂上下番俱空,已至多日,事甚未安。應敎金,副應敎李渭達,修撰李嘉愚,旣有只推之命,竝卽牌招,推移入直,何如?傳曰,允。
李翊會啓曰,判義禁鄭晩錫再牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
申在植啓曰,臣在植,以同義禁,本府坐起進去,下直之意,敢啓。傳曰,知道。
李羲準啓曰,今初十日健元陵親祭祭文,當爲製進,而藝文提學李肇源在外,弘文提學金魯敬,待明朝牌招,使之製進,何如?傳曰,允。
李翊會啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李翊會曰,只推。
以應敎金,副應敎李渭達,修撰李嘉愚牌不進罷職傳旨,傳于李羲準曰,只推。
兵曹,留都從事官單徐淇修。
申在植,以都摠府言啓曰,副摠管李鐵求,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百七十人饌價錢,每人三錢,門旗手二十三名饌價錢,每名一錢五分,依例分給之意,敢啓。傳曰,知道。
李翊會,以義禁府言啓曰,保放罪人鄭顯璞·柳季獜·宋祥來·李義謙等,還囚議處以入之意,敢啓。傳曰,知道。
義禁府啓目,粘連向前宋祥來亦,赴任纔過一旬,指路不甚差失,宜無可罪之端,而臭載旣出於掌內,則揆以法例,終難參恕,以此照律,何如?判付啓依允。又啓目,粘連向前李義謙亦,試場犯科之跡,旣有現發,字劃涴滅之說,終涉窘遁,其在懲勵,宜施當勘,以此照律,何如?判付啓依允。又啓目,粘連向前柳季獜亦,烽室失火,旣係禁飭之疎忽,兵符擅傳,難免擧措之顚錯,兩罪俱發,不可全釋,以此照律,何如?判付啓依允。又啓目,粘連向前鄭顯璞亦,圈議停當,未能雍容,公座忿爭,反涉乖體,貽羞搢紳,有難參恕,以此照律,何如?判付啓依允。又啓目,粘連啓下是白有亦,刑曹啓目內,向前罪人金順哲亦,殿牌作變節次,箇箇承款,同推考覆親問,結案取招爲白有如乎,依例令義禁府稟處亦爲有置,向來筵稟定式之後,孥戮·破家·瀦澤等節,自有勿論中是白在果,旁照犯上不道律,罪人金順哲,依已例,令本道道臣,近邑守令中,別定假都事,卽其地不待時處斬之意,分付,何如?判付啓依允。
上在昌德宮。停常參·經筵。
開東,有霜氣。
一更,奎宿度內所見彗星,移見於壁宿度內,形色尾跡,與前無異,距極一百二十六度。五更,沈於坤方。
李翊會啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲準啓曰,玉堂上下番俱空,已至多日,事甚未安。應敎金,副應敎李渭達,修撰李嘉愚,旣有只推之命,竝卽牌招,推移入直,何如?傳曰,允。
申在植啓曰,臣在植,以同義禁,本府坐起進去,下直之意,敢啓。傳曰,知道。
李翊會,以都摠府言啓曰,今此幸行時,侍衛·寶劍·守宮,當爲備員,而副摠管金敎根在外,李鐵求以摠戎中軍,陣上進,一員未差,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,今此幸行時,侍衛·寶劍·守宮,當爲備員,而副摠管金敎根在外,李鐵求,以摠戎中軍,陣上進,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李志淵·金熙華·李文會爲副摠管。
李翊會啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于李翊會曰,只推。
以應敎金,副應敎李渭達,修撰李嘉愚牌不進罷職傳旨,傳于李羲準曰,推考傳旨捧入。
吏曹口傳政事,以任希存爲分內醫提調。
李鶴秀,以吏曹言啓曰,司僕寺正李憲球呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入啓遞改云。身病旣如是,則有難强令察任,改差,何如?傳曰,允。
李翊會,以都摠府言啓曰,副摠管李鐵求,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營把摠·哨官等番單子,每中日入啓受點矣。今初十日,卽中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入,巡將監軍,以今九月初九日受點人員,初十日至,使之仍察之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中,新受馬及病蹇不能致遠之類,依例推移入直之意,敢啓。傳曰,知道。
義禁府照目,粘連承文院正字鄭顯璞矣本府議啓內,圈議停當,未能雍容,公座忿爭,反涉乖體,貽羞搢紳,有難參恕。以此照律,罪笞五十收贖,解見任別敍,私罪。奉敎依允爲旀,功減一等。又照目,粘連高陽郡守宋祥來矣本府議啓內,赴任纔過一旬,指路不甚差失,宜無可罪之端,而臭載旣出於掌內,則揆以法例,終難參恕。以此照律,罪笞四十收贖,附過還職,私罪。奉敎依允爲旀,功議各減一等。又照目,粘連訓鍊院主簿李義謙矣本府議啓內,試場犯科之跡,旣有現發,字劃涴滅之說,終涉窘遁,其在懲勵,宜施當勘。以此照律,罪笞五十收贖,解見任別敍,私罪。奉敎依允爲旀,功議各減一等。又照目,粘連淮陽前縣監柳季獜矣本府議啓內,烽臺失火,旣係禁飭之疎忽,兵符擅傳,難免擧措之顚錯,兩罪俱發,不可全釋。以此照律,罪杖八十,徒二年收贖,公罪。奉敎依允爲旀,功議各減一等爲良如敎。
上在昌德宮。停常參·經筵。
一更,游氣蔽遮。三更,壁宿度內所見彗星,形色尾跡,宛如昨狀,距極一百二十八度,復爲雲氣掩翳,不得詳察。
申在植啓曰,來十一日,朝參日次矣,敢稟。傳曰,停。
李羲準啓曰,來十一日,輪對日次矣,敢稟。傳曰,當次人受點,後日次待令。
李翊會啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
李羲準啓曰,玉掌上下番俱空,已至多日,事甚未安。應敎金,副應敎李渭達,修撰李嘉愚,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,今此幸行,王世子隨駕時,宮官當爲全數進參,而兼弼善徐相祿,以訓鍊都監從事官,陣上進,文學李憲瑋內閣守宮,無以備員,何以爲之?敢稟。傳曰,兼弼善許遞,前望單子入之。
兼弼善前望單子入之,金落點。
以平安監司朴宗薰狀啓,中和府使金明根,因官隷之微罪,以滾湯灌之,兩脚爛皰致斃,爲先罷黜,其罪狀令攸司稟處事,傳于李羲準曰,令該曹口傳差出,催促下送。
以應敎金,副應敎李渭達,修撰李嘉愚牌不進罷職傳旨,傳于李羲準曰,只推。
申在植,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局把摠申錫朋,身病甚重,勢難察任,改差,何如?傳曰,允。
李羲準,以賑恤廳言啓曰,東部仁昌坊往十里一契任掌朴昌壽,今月初七日,本洞路傍,得一歲遺棄女兒,同里居良女鄭召史,欲爲收養,建德坊於義洞契任掌鄭七得,今月初七日,本洞路傍,得一歲遺棄女兒,同里居良女金召史,欲爲收養,蓮花坊統內契任掌趙繼成,今月初七日,本洞路傍,得一歲遺棄男兒,同里居良女金召史,欲爲收養,西部池下契任掌安世祿,今月初七日,本洞路傍,得一歲遣棄女兒,同里居金召史,欲爲收養,長生洞契任掌劉龍雲,今月初七日,本洞路傍,得一歲遺棄男兒,同里居良女沈召史,欲爲收養,北部安國坊安國洞契任掌田澤,今月初七日,本洞路傍,得二歲遺棄男兒,同里居良女羅召史,欲爲收養,貧不自食,皆願受料,告于本部,自各該部牒呈,故依節目竝爲給料,使之乳養之意,敢啓。傳曰,知道。
上在昌德宮。停常參·經筵。
夜二更三更,游氣蔽遮。四更以後,密雲灑雨,彗星形痕,不得詳細看候。
夜三更四更,雷動電光。
李翊會啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,河錫洪在外,監察茶時之意,敢啓。傳曰,知道。
李羲準啓曰,玉堂上下番俱空,已至多日,事甚未安,應敎金,副應敎李渭達,修撰李嘉愚,旣有只推之命,竝卽牌招,以爲推移入直之地,何如?傳曰,允。
傳于李翊會曰,上京守令,催促下送,未下直守令,明日辭朝。
吏曹口傳政事,以李煥庚爲中和府使。
李羲準,以吏曹言啓曰,卽接司僕寺牒報,則以爲,今此健元陵幸行敎是時,本寺正,例爲進輿差備,而正未差,卽速差出,以爲擧行之地云。司僕寺正未差之代,口傳備擬以入之意,敢啓。傳曰,知道。
吏曹口傳政事,以權馥爲司僕正。
以應敎金,副應敎李渭達,修撰李嘉愚牌不進罷職傳旨,傳于李羲準曰,只推。
李翊會,以備邊司言啓曰,卽見廣州留守徐能輔所報,則本府句管關西·湖西穀見縮條甲申耗三百二十石七斗,依例劃下爲辭矣。支放給代,便成已例,以湖南所在備局句管穀會錄耗中三百二十石零,折米劃給,使之取用,何如?傳曰,允。
李羲準,以禮曹言啓曰,全羅道觀察使封進來十月令宗廟薦新柚子,今初九日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例,宗廟薦新加封柚子,同日一體薦進,何如?傳曰,允。
李翊會,以兵曹〈言〉啓曰,翊衛司司禦吳致奎,副率李程淳,俱以病難供職,呈狀乞遞,竝改差,何如?傳曰,允。
又以禁衛營言啓曰,健元陵·元陵·徽慶園幸行時,本營留都事,命下矣。建陽門則本營把摠安塾,訓局別武士李殷光·姜繼武,軍六十名,銅龍門則哨官李周翰,京中哨軍三十名,西營則哨官崔文興,助番牙兵四十名,率領入直,新營則千摠李健植,哨官李枝郁·張益秀,敎鍊官金象雄,兼別破陣二名,京標下軍三十名,率領入直,南別營則哨官柳漢培,別騎衛二人,別牙兵八名,率領守直,火藥庫則哨官鄭弘哲,別破陣八名,兼別破陣六名,率領守直之意,敢啓。傳曰,知道。
又以義禁府言啓曰,平安監司朴宗薰狀啓內,中和府使金明根,爲先罷黜,其罪狀,令攸司稟處事,啓下矣。金明根,時在任所云,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
自一更至二更,月光暎射,彗星形色,不得看候。
李羲準啓曰,幸行相値,視事頉稟之意,敢啓。傳曰,知道。
李翊會啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
備忘記,茂山府使申命源下直,長弓一張,長箭一部,片箭一部,筒兒一箇賜給。
李羲準啓曰,玉堂上下番俱空,已至多日,事甚未安。應敎金,副應敎李渭達,修撰李嘉愚,旣有只推之命,竝卽牌招,推移入直,何如?傳曰,允。
申在植,以兵曹言啓曰,今此幸行時,左邊捕盜大將趙華錫,以西班陪從隨駕矣。依前例回鑾間,右邊捕盜大將柳相亮,姑令兼察,何如?傳曰,允。
又啓曰,因兵曹草記,今此幸行時,左邊捕盜大將趙華錫,以西班陪從隨駕矣。回鑾間右邊捕盜大將柳相亮,姑令兼察事,允下矣。兼察左邊捕盜大將柳相亮,卽爲牌招聽傳敎,何如?傳曰,允。
傳于申在植曰,明日出宮內門路,以協陽門爲之。
以副應敎李渭達牌不進罷職傳旨,傳于李羲準曰,只推。
李羲準,以奎章閣言啓曰,守宮檢校直閣徐俊輔,待開門牌招,何如?傳曰,允。
又以侍講院言啓曰,因翊衛司所報,明日陪衛,當爲全數進參,而司禦·副率未差,無以備員云。令政院稟旨差出,以爲進參之地,何如?傳曰,令該曹口傳差出。
兵曹口傳政事,以李宅鉉爲司禦,金在敬爲副率。
李鶴秀,以吏曹言啓曰,卽接司僕寺牒報,則以爲新除授正權馥,以懿陵祭官,方在陵所,勢不得進參,卽爲變通,以爲擧行之地云。司僕寺正權馥改差,其代口傳備擬以入之意,敢啓。傳曰,知道。
吏曹口傳政事,以李鎭華爲司僕正。
李鶴秀,以吏曹言啓曰,今此健元陵親祭時大祝,前正李憲球,懿陵攝行祭典祀官兼大祝,前正權馥塡差,而時無職名,竝令該曹,口傳付軍職,何如?傳曰,允。
兵曹口傳政事,副司果單李憲球·權馥。
李鶴秀,以吏曹言啓曰,上京守令,催促下送事,命下矣。自臣曹催促,則萬頃縣令金周喆,迎日縣監李莘耆,井邑縣監趙雲明,興陽縣監趙璟鎭,泰川縣監李是遠,俱爲明日下去云。永興府使朴友淵,受由下去於江原道原州地,靑松府使黃儆彦,受由下去於鐵原地,端川府使李勉大,受由下去於金化地,德源府使李奎東,受由下去於公淸道牙山地,通川郡守曺錫龜,受由下去於京畿驪州地,金山郡守李羲平,受由下去於加平地,結城縣監曺錫駿,受由下去於驪州地云,故卽速還官之意,發關知委於各該道臣處,而安邊府使尹致謙,親病沈重,不得下去云,羅州牧使李羲斗,蔚珍縣令韓仁植,俱以爲身病猝重,不得下去云。特敎催促之下,不卽下去者,揆以事體,誠甚未安,而親病則異於身病,安邊府使尹致謙改差,羅州牧使李羲斗,蔚珍縣令韓仁植,竝罷黜,何如?傳曰,允。令該曹口傳差出,使之不多日內辭朝。
李羲準,以成均館同知館事大司成意啓曰,今九月初九日,儒生課試,當爲設行,而大提學未差,限內不得爲之之意,敢啓。傳曰,知道。
申在植,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
彗星爲月光所射,形色尾痕,不得看候。
大駕詣晝停所後,王世子板位問安。答曰,知道。內閣·政院·玉堂·藥房口傳問安。答曰,知道。仍詣健元陵入齋室後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。親祭後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。還詣晝停所後,王世子板位問安。答曰,知道。仍詣徽慶園,入齋室後,王世子板位問安。答曰,知道。展拜後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。還內後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李羲準啓曰,明日常參·經筵,取稟。傳曰,停。
申在植啓曰,備邊司郞廳來言,今日賓廳日次,而幸行相値,不得來會云矣,敢啓。傳曰,知道。
又啓曰,司僕寺內乘來言,捲窓,取稟。傳曰,捲前面。
傳于李羲準曰,禮房承旨馳詣懿陵,奉審摘奸以來。
李翊會啓曰,卽者義禁府都事來言,今日幸行時,駕側鳴錚罪人李煥畊等七十八人,移送秋曹云矣,敢啓。傳曰,知道。
吏曹口傳政事,以金魯鍾爲羅州牧使,林景鎭爲安邊府使,李漢井爲蔚珍縣令。
李羲準,以奎章閣言啓曰,大駕今已還宮,守宮檢校直閣徐俊輔,依定式減下,何如?傳曰,允。
申在植,以扈衛廳留都大臣意啓曰,城門開閉,關係甚重,而今日還宮時,興仁之門留門標信,不爲祗受於留都所,直爲出去,事未前有,萬萬驚駭。當該宣傳官,問名爲先汰去,其罪狀,令該府拿問嚴處,何如?傳曰,允。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊,分給之意,敢啓。傳曰,知道。
又以御營廳言啓曰,隨駕駕前別抄及將校·軍兵等處,依定奪,乾犒饋磨鍊,分給之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處乾犒饋,依定式,磨鍊分給之意,敢啓。傳曰,知道。
健元陵親祭敎是時,終獻官左議政李相璜,贊禮行禮曹判書金履喬,典祀官奉常正李禮延,陵司令李熽,執禮司成洪學淵,執尊應敎金,大祝副司果徐相祿,祝史修撰李嘉愚,齋郞副司果洪永觀,贊者引儀金秉始·任燧,謁者兼引儀金亨源·洪憲燮,贊引假引儀朴敏恕·安聖臣,祭監監察金錫龍·洪蓍謨。
乙酉九月初十日卯時,大駕詣健元陵親祭,仍詣元陵·徽慶園展拜幸行入侍時,行都承旨李鶴秀,行左承旨朴綺壽,行右承旨申在植,左副承旨李羲準,右副承旨李翊會,同副承旨任鼎常,假注書李正耆·趙啓昇,記事官金鍏·吳致愚,檢校提學金祖淳,原任提學沈象奎,原任直提學金履喬,直提學趙鐘永,以次侍立訖。鼓三嚴,通禮跪啓請外辦。上具戎服乘駕轎,出宣化門。藥房提調沈象奎,副提調李鶴秀進奏曰,侵曉勞動,聖體若何?上曰,一樣矣。仍進發,出協陽門·肅章門·進善門·敦化門,至宗廟洞口前路,下轎步過,還御駕轎進發,出興仁之門,宣傳官稟吹打擧行,至東關王廟後,下轎而過,還御駕轎進發,至廟洞晝停所,下轎入幄次。兵曹判書金魯敬進,軍令命下,初吹辰正一刻,二吹辰正二刻,三吹辰正三刻。三吹時至,上出幄次,仍乘轎進發,至健元陵洞口外,宣傳官啓稟鳴金三下吹打止,至洞口,下轎乘輿,至健元陵齋室門外,降輿入齋室。少頃,改具翼善冠·黲袍·烏犀帶·黑皮靴,出齋室門外,乘輿,至紅箭門外,降輿,詣板位,行四拜禮,王世子以下在位者,皆行四拜禮。上仍步詣陵上奉審,承史·閣臣及陵司,以次陪從。上仍詣碑閣奉審,還詣板位,行四拜禮,贊禮前導詣尊所西向立。執尊者擧羃,羲準酌酒,上入詣靈座前,贊禮啓請跪,上跪,鶴秀奉香,鼎常奉爐,上三上香,鼎常奠爐于案,贊禮啓請執盞獻盞,鶴秀奉盞跪進,上執盞授鼎常,奠于靈座前,贊禮啓請俯伏興少退跪,上俯伏興少退跪,王世子以下在位者皆跪,大祝入靈座之右,東向跪讀祝文訖。上降復位,贊禮啓請亞獻禮,宮官引王世子入詣靈座前,行亞獻禮,降復位。執禮請行終獻禮,終獻官李相璜,詣靈座前,行禮如儀訖,降復位。贊禮啓請四拜興平身,上四拜興平身,王世子以下在位者,皆四拜興平身,贊禮導上詣望燎位,望燎訖。贊禮啓請禮畢,仍出紅箭門外。鶴秀奏曰,事知守僕擧行,事多駭妄,令該曹從重科治,何如?上曰,依爲之。出擧條仍乘輿詣元陵,至紅箭門降輿,詣板位,行四拜禮,王世子以下在位者,皆行四拜禮。上仍步詣陵上奉審,承史·閣臣及陵司,以次陪從,上仍步詣碑閣奉審,出紅箭門外。相璜進前曰,勞動之餘,聖體若何?上曰,一樣矣。上曰,王世子問安置之。出傳敎命書傳敎曰,展拜後問安勿爲之。又敎曰,都承旨·左承旨分詣局內諸陵,奉審以來。又敎曰,百官揷羽。又敎曰,自陵洞口,至輿仁之門外,捧上言。又敎曰,京畿監司率各務差使員,還宮時,晝停所待令。上乘輿至齋室門外,降輿入齋室。少頃,改具戎服乘轎,至廟洞晝停所,入幄次。命書傳敎曰,京畿監司率各務差使員入侍。京畿監司朴宗琦,楊州牧使鄭祖榮,長端府使李源祖,朔寧郡守申常顯,楊根郡守鄭晉錫,桃源察訪金時興,延曙察訪黃萬齡,以次進伏訖。上曰,弊瘼陳之。宗琦曰,今年穡事告歉,民事萬萬悶急,而其他則別無弊瘼矣。祖榮等皆曰,別無弊瘼矣。仍命退,兵曹判書金魯敬進,軍令命下,初吹未正一刻,二吹未正二刻,三吹未正三刻。時至,上出幄次,乘轎進發,至徽慶園洞口外,宣傳官稟鳴金三下吹打止,至紅箭門外,下轎乘輿入齋室。少頃,改具翼善冠·黲袍·烏犀帶·黑皮靴,出齋室門外,乘輿,至板位外降輿,至板位,行再拜禮,王世子以下在位者,皆行再拜禮。上步詣園上奉審,仍詣碑閣奉審,還入齋室。上命遣宣傳官,持信箭分詣惠化門·光熙門·崇禮門仍留,而少頃,改具戎服,乘輿至紅箭門外,降輿乘轎進發,至東關王廟後,上下轎而過,還御駕轎進發,至興仁之門外,宣傳官稟鳴金吹打止。至宗廟洞口,下轎步過,還御駕轎,至敦化門,命在植解嚴,入敦化門·進善門·肅章門,由協陽門·宣化門,還內。諸臣以次退出。
上在昌德宮。停常參·經筵。
開東,下霜。夜自一更至五更,月光暎射,或爲雲氣掩翳,彗星所在,不得看候。
藥房提調沈象奎,副提調李鶴秀啓曰,祗謁陵園,聖慕克伸,日吉辰良,回鑾萬安。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世于宮口傳問安。答曰,知道。世子嬪宮口傳問安。答曰,知悉。
大殿·中宮殿·世子宮,內閣·政院·玉堂翌日口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上翌日單子問安。答曰,知道。
李羲準啓曰,明日常參·經筵,取稟。傳曰,停。
申在植啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲準啓曰,卽者修撰李嘉愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鍏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李羲準曰,日來考見寶鑑,則今年卽東明王開國之年,而英廟命致祭矣。亦是繼述之一事,崇靈殿,遣承旨致祭,崇仁殿,一體致祭。
傳于李羲準曰,是年是月是日,卽我獻陵定鼎漢師,上壽太上殿之日,而昔在英廟,以是稱慶,載於寶鑑矣。今此祗謁之年月日,適與相符,而元良又初謁兩寢,事非偶然,豈可無示意之擧?終獻官左議政李相璜熟馬一匹面給,大祝徐相祿,執禮洪學淵,禮房承旨李羲準竝加資,陵司陞六,已陞六者陞敍。
元陵陵官竝陞敍,兩陵守僕·員役等,依前例施賞。
傳于李羲準曰,昨率世子,祗謁兩寢,行禮而歸,豈可無志喜之擧?禮貌官洪起爕加資,其餘春·桂坊,竝上弦弓一張賜給。
傳于李羲準曰,兼輔德有闕之代,前望單子入之。
兼輔德前望單子入〈之〉,徐憙淳落點。
申在植啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于申在植曰,只推。
李羲準啓曰,今此幸行時京外上言一百二十七張內,一百五張,以猥濫拔去,二十二張,分下各該司次,捧入之意,敢啓。傳曰,知道。
傳于李羲準曰,有實故玉堂竝許遞,政官牌招開政。
李羲準,以吏批言啓曰,健元陵親祭時執禮洪學淵,加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,判書李錫奎牌不進,參判金陽淳進,參議徐憙淳牌不進,同副承旨任鼎常進。啓曰,判書李錫奎,參議徐憙淳竝牌招不進,小臣獨政未安,何以爲之?敢稟。傳曰,仍爲之。
以李憲瑋爲校理,趙冀永爲副校理,李渭達爲修撰,李羲發爲敦寧都正,沈英錫爲司成,李商球爲監察,任重白爲司僕主簿,金秉始爲司圃別提,宋錫老爲掌苑奉事,趙完植爲元陵別檢,朴載豐爲平邱察訪。兼掌令單朴宗學。左副承旨李羲準,敦寧都正洪起爕今加嘉善,副司果徐相祿,司成洪學淵今加通政,加資事,承傳。
兵批,行判書金魯敬進,參判尹行直病,參議愼宜學入直進,參知李衡柱病,行左副承旨李羲準進。以李肇源爲知事,朴基豐爲同知,趙奎昇爲僉知,李勉健·慶恒運爲五衛將,權思穆爲忠壯將,洪柱箕·金宜誠爲慶熙將,李顯城爲都摠經歷,韓尙迪爲訓鍊僉正,金秉浩爲訓鍊主簿,柳相鉉·朴宗喆·秋漢明爲武兼,李煥周爲公淸水虞候,朴鳳善爲玉浦萬戶,金煥珪爲知世浦萬戶,崔萬石爲助羅浦萬戶。習讀官李億·金昌燁·金仁興。護軍單洪起爕·尹致謙,副護軍單李羲肇·李鍾穆·柳台佐·徐相祿·洪學淵,副司直單李渭達·朴英載·林處鎭·南履懋,副司果單李嘉愚·朴升鉉·沈英錫·尹秉烈·趙冀永·鄭在謙·金克善。赴戰嶺別將單金德萬。公淸水虞候李光龍加資事,覆啓判下,前權管洪墡加資事,承傳。
再政。吏批啓曰,春坊闕員,今當差出,而擬望之人乏少,外任竝擬,何如?傳曰,允。
以李嘉愚爲副校理,南履懋爲副修撰,洪赫爲文學,李章漢爲引儀,李度憲爲司圃別提,洪殷爕爲典設別提,沈淳祖爲健元陵參奉,金安世爲智陵參奉。
兵批,再政。以趙岐爲訓鍊都正,金會鍾·白魯洙爲判官,張奎·鄭煥章爲武兼,李圭夏爲守門將。同知單洪柱箕,副護軍單李光龍·洪墡。
吏批三政。以尹秉烈爲副校理,以李憲瑋爲龍岡縣令。
兵批,三政。以許槃爲宣傳官,洪範祖爲訓鍊主簿。同知單金宜誠,僉知單慶恒運。
以吏曹參議徐憙淳牌不進罷職傳旨,傳于李羲準曰,只推。
傳于李羲準曰,發遣吏郞,諸執事淸齋與否,摘奸以來。
申在植,以兵曹言啓曰,今番健元陵·元陵·徽慶園幸行時隨駕將·校軍兵,各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,本營哨官趙宗淳,身病猝重,勢難察任,改差,何如?傳曰,允。
修撰李嘉愚疏曰,伏以,臣母脆疾貞痼,寧日恒少,方患重感,氣息綿綴,而近又脚部腫症,始似小癤,終乃肆毒,浮暈刺痛,漸至成膿。臣左右扶將,離側無望,而陪扈義重,雖不得不出肅參班,情理切迫,實難按住。卽見家信,症形益劇,病中思臣,促令歸視,纔聞此報,方寸煎熬,玆敢忙陳短章,徑出禁扄。伏乞聖慈,亟遞臣職,俾便救護,重勘臣罪,以肅王綱焉。臣無任云云。省疏具悉。爾其勿辭救護。
檢閱金緯疏曰,伏以,臣母素患痰癖,已成數十年貞痼,寧日恒少,藥餌爲命,近當換節之時,調將失宜,諸症添加,氣敗而頑癖益肆,胃虛而食飮全阻,多方醫治,終無分效。臣聞此報,情私煎急,忙徹短章,徑出禁門,瀆撓之罪,實無所逃。伏乞聖慈,俯賜鑑諒,特遞臣職,以便救護,仍治臣罪,以肅法紀焉。臣無任云云。省疏具悉。爾其勿辭救護。
上在昌德宮。停常參·經筵。
夜自一更至五更,壁宿度內所見彗星,爲游氣所翳,月光傍射,形色尾痕,終不得看候。
李羲準啓曰,玉堂備員間,視事頉稟之意,敢啓。傳曰,知道。
任鼎常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,森森坡萬戶胡慶文下直,長弓一張,長箭一部,片箭一部,筒兒一個賜給。
李羲準啓曰,右副承旨李翊會,今日不爲仕進,卽爲牌招,何如?傳曰,與右承旨竝許遞,前望單子入之。
承旨前望單子入之,朴岐壽·金炳朝落點。
李羲準啓曰,新除授左副承旨朴岐壽,右副承旨金炳朝,竝卽牌招,何如?傳曰,允。
又啓曰,假注書李正耆,身病猝重,勢難察任,今姑改差,何如?傳曰,允。
李正耆改差,代以金興根爲假注書。
金興根在外,代以洪祐順爲假注書。
任鼎常啓曰,禁衛大將柳相亮,御營大將申鴻周,以東南關王廟祭獻官,今方受香出去矣。所佩命召及柳相亮兼帶右邊捕盜大將命召及大將牌·傳令牌,竝來請還納,何以爲之,而將兵之任,不可無一刻摠察之人,捕將之任,不可一刻暫曠。在前如此之時,有他邊大將兼察之例,何以爲之?敢稟。傳曰,禁將,摠使兼察,御將,訓將兼察,捕將,他邊大將兼察,仍佩往來。
又啓曰,禁將,摠使兼察,御將,訓將兼察,捕將,他邊大將兼察事,命下矣。兼察禁衛大將朴周壽,兼察御營大將白東薳,兼察右邊捕盜大將趙華錫,竝卽牌招聽傳敎,何如?傳曰,允。
傳于李羲準曰,禮房承旨馳詣受香諸處,奉審摘奸以來。
李羲準啓曰,今二十七日,崇靈殿·崇仁殿,遣承旨致祭事,禮曹單子啓下矣。何承旨進去乎?敢稟。傳曰,左副承旨進去。
又啓曰,都城內不得私自放砲,而去夜三更量,忽有砲聲,至徹大內,致煩下敎,事未前有,萬萬驚駭。常時不能檢飭之該營大將,所當重勘,而本院請推之外,無他可施之罰,何以爲之?敢稟。傳曰,該將臣罷職,可也。
又啓曰,訓鍊大將兼察御營大將白東薳罷職事,命下矣。將兵之任,不可無一刻摠察之人,何以爲之?敢稟。傳曰,都提調兼察。
又啓曰,訓鍊大將·御營大將,都提調兼察事,命下矣。在前如此之時,或有都提調命招之例,或有發牌郞廳分付之規,今番則何以爲之?敢稟。傳曰,從事官發牌聽傳敎。
金炳朝啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于金炳朝曰,只推。
李羲準,以侍講院言啓曰,新除授文學洪赫,時在平安道龍崗縣任所,書筵入番事緊,斯速乘馹上來事,下諭,何如?傳曰,允
又以侍講院言啓曰,上番闕直,事甚未安。兼弼善金玉堂入直,輔德未差,文學洪赫在外,兼輔德徐憙淳,弼善安光直,兼文學徐左輔,竝卽牌招,以爲推移入直之地,何如?傳曰,允。輔德未差之代,前望單子入之。
輔德前望單子入之,李光正添書落點。
以弼善安光直,兼文學徐左輔牌不進罷職傳旨,傳于李羲準曰,只推。
傳于李羲準曰,在外·有實故·受由及玉堂兼春坊,竝許遞,前望單子入之。
春坊前望單子入之,兼輔德徐憙淳,弼善沈英錫,文學金正喜,兼文學徐左輔,兼說書趙容和落點。輔德李寅溥,兼弼善李嘉愚,說書金興根添書落點。
傳于任鼎常曰,新除授春坊,竝待開門牌招。
以黃海監司趙晉和狀啓,遂安郡守李煥奎,親病沈重,萬無還官之望,不得已罷黜事,傳于任鼎常曰,令該曹口傳差出,催促下送。
李羲準,以弘文館言啓曰,本館下番闕直,事甚未安。新除授校理李嘉愚,副校理尹秉烈,修撰李渭達,副修撰南履懋,竝卽牌招,以爲推移入直之地,何如?傳曰,允。違牌,勿爲呼望,可也。
又以觀象監提調意啓曰,測候官徐相祿加資之代,司諫趙忠植差下,使之輪直,何如?傳曰,允。
朴岐壽,以訓鍊都監言啓曰,謹依口傳下敎,去夜放銃本局軍金致運,嚴棍二十度除案,而渠以營門軍卒,城闉之內,深夜放銃,事極驚駭。臣有常時不能檢飭之失,惶恐待罪之意,敢啓。傳曰,已處分矣。
又以兵曹言啓曰,都城內,非試取及行獵,則毋得私自砲放,而昨夜二更後,訓鍊都監砲手金致運,爲其禳病,私自起砲,至於聲徹大內,致煩知入之下敎,事未前有,萬萬驚悚。犯漢旣有自本營嚴治之命,今方擧行,而常時不能操束之該營將臣,不可無警,從重推考。犯漢不可但以該營治之,出付有司,按法嚴勘,何如?傳曰,允。該將臣,已處分矣。
又以兵曹言啓曰,來十月初一日大駕詣宗廟齋宿,初二日冬享大祭親行時,何營軍兵隨駕,何營軍兵留陣,而禁·御兩營鄕軍,則今旣停番矣。禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍三哨,訓將率領爲先廂,步軍六哨,禁營京軍一哨,兩營騎士各一番,御將都領爲後廂,禁軍五番爲之,兩營馬步軍,摠戎使率領留陣,留營置之。
又以禁御營言啓曰,謹依成冊啓下,御前前排牢子安景實等三十名,巡令手韓明辰等二十八名,挾馬旗手金得尙等十二名,各木一疋,信箭手朴龍順等二人,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
金炳朝,以刑曹言啓曰,兵曹啓辭內,都城內,非試取及行獵,則毋敢私自砲放,而昨夜二更後,訓鍊都監砲手金致運,爲其禳病,私自起砲,至於聲徹大內,致煩知入之下敎,事未前有,萬萬驚悚。犯漢旣有自本營嚴治之命,今方擧行,而常時不能操束之該營將臣,不可無警,從重推考。犯漢不可但以該營治之,出付有司,按法嚴勘,何如?傳曰,允。該將臣已處分矣事,命下矣。謹按律文,則大明律宮衛條,有曰,向太社射箭放彈者,杖一百流三千里,金致運,依此律決杖一百後,慶尙道漆原縣,流三千里定配所,卽爲押送之意,敢啓。傳曰,知道。
左議政李相璜箚曰,伏以宸慕追遠,以是年月日,祗薦先寢,鶴駕陪衛,又歷省陵園,天氣晴和,回鑾萬安,瞻旄胥欣,群情攢仰,卽伏見賞典下者,臣名忝居其首,而猥蒙上駟之殊錫矣。以勞則是執事之常分,以恩則乃非常之特典,罔功匪頒,抑有何據?且無論臣心惶愧,無所自容,在聖世懋功之政,亦不宜濫褻至此,拜命汗顔,無望冒承,玆入文字,猥暴衷懇。伏乞收還成命,使賤私獲安,恩施無僭,不勝幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭于左議政,
上在昌德宮。停常參·經筵。
開東,有霧氣。
夜自一更至五更,壁宿度內所見彗星,爲月光所射,不得看候。
朴岐壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲準啓曰,明日常參·經筵,取稟。傳曰,停。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴綺壽啓曰,行右承旨李羲準,今日不爲仕進,卽爲牌招,何如?傳曰,允。
洪祐順有頉,代以黃爲假注書。
黃有頉,代以尹錫祐爲假注書。
金炳朝啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于金炳朝曰,只推。
吏曹口傳政事,以李鐸遠爲遂安郡守。
朴綺壽啓曰,傳香禮房承旨,當爲齋宿,行右承旨李羲準,卽爲牌招,何如?傳曰,允。
以輔德李寅溥,弼善沈英錫,兼弼善李嘉愚,文學金正喜,兼文學徐左輔牌不進罷職傳旨,傳于李羲準曰,只推。
李羲準,以侍講院言啓曰,上番連日闕直,事甚未安。兼輔德徐憙淳內閣入直,兼弼善李嘉愚陳疏受由,輔德李寅溥,弼善沈英錫,文學金正喜,兼文學徐左輔,旣有只推之命,竝更牌招,以爲推移入直之地,何如?傳曰,允。如有違牌,勿爲呼望。
傳于李羲準曰,弼善及司書,竝許遞,前望單子入之。
春坊前望單子入之,弼善安光直,司書韓弘敎落點。
李羲準,以侍講院言啓曰,下番闕直,事甚未安。說書金興根,兼說書趙容和在外,兼司書金鏴,新除授司書韓弘敎,竝卽牌招,以爲推移入直,何如?傳曰,允。
又以侍講院言啓曰,下番闕直,事甚未安。兼文學徐左輔,旣在闕中,姑降入直之意,敢啓。傳曰,知道。
朴岐壽,以兵曹言啓曰,內禁衛將元永道,文臣兼宣傳官洪永觀,俱以病難供職,呈狀乞遞,竝改差,何如?傳曰,允。
金炳朝,以義禁府言啓曰,卽接月令醫員沈勉紀手本,則時囚罪人沈毅鎭,素患疝積之症,屢月添劇,時時衝上,間間昏倒,食飮全却,轉側須人,症形危篤云。罪人病勢如此,則一邊保放,一邊草記,曾有定式矣。沈毅鎭,姑爲保放之意,敢啓。傳曰,知道。
行右承旨李羲準疏曰,伏以仙寢展拜,聖慕克伸,鑾蹕穩旋,玉體冞康,歡抃之忱,大小惟均。臣適忝近密之職,猥叨執事之列,陪扈於羽旄之間,周旋於樽俎之側,榮實與有,勞何可紀,而晉秩之命,忽下於千萬意慮之外,驚惶懍惕,實無措躬之所。惟年月日,適符我聖祖定鼎京師,上壽太上殿之時,宸誠攸曁,事非偶然,今此恩命,寔軫示意,榮光所被,瞻聆咸聳。第臣本末長短,聖明之所已俯燭者也。至庸極陋,百不猶人,通籍二十一年,曾無寸能之可言,而前後敡歷,罔非踰濫,榮塗一步,是豈夢想之攸到,而況貳卿崇班也,爵賞重典也,上之所以擧畀,下之所以承受,命德是宜,懋賞卽然,然後可無濫竽之譏,庶協藏袴之義。今我聖上,奚取於無似之賤臣,而有此誤恩也?冥升之懼,猶屬臣一己之私,僥倖濫屑,貽累非細,參倚前衡,誠無一刻安於心之時,適滯禁直,逃遁不得,靦然抗顔,冒沒叩謝,而歷日惶駭,如集于木,玆敢略構短章,仰暴實情。伏惟天地父母,諒臣言之毫無假飾,察臣資之義難冒受,亟行反汗,以重名器。不勝悚懼蹙伏云云。答曰,省疏具悉。卿其勿辭行公。
校理李嘉愚疏曰,伏以,臣昨徹懇迫之情,特蒙救護之恩,扶將病母,感戴洪私。迺者見職復叨,召牌踵臨,在臣駕屨之義,固當竭蹶趨膺之不暇,而第念臣母病狀,有加無減,脚痰成腫,症形危劇,跬步之間,轉側須人。臣旣終鮮兄弟,尋醫問藥,傍無替勞,離側供職,萬無其望。玆敢隨牌朝房,仰首鳴號,慢蹇之罪,實無所逃。伏乞天地父母,亟遞臣職,重勘臣罪,俾王綱肅而私分安焉。臣無任云云。省疏具悉。爾其勿辭救護,.
上在昌德宮。停常參·經筵。
夜自一更至五更,月光明盛,彗星所在,不得看候。
李羲準啓曰,明日常參·經筵,取稟。傳曰,停。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲準啓曰,同副承旨任鼎常,今日不爲仕進,卽爲牌招,何如?傳曰,允。
又啓曰,檢閱金鍏,由限已過,卽爲牌招入直,何如?傳曰,允。
傳于李羲準曰,禮房承旨馳詣宗廟·景慕宮,奉審摘奸以來。
傳于李羲準曰,九日製,明日通方外爲之,試紙用大好紙,弘文提學,待明朝牌招。
傳于金炳朝曰,瑞蔥臺今十七日,春塘臺爲之,該房知悉。
以司書韓弘敎,兼司書金鏴牌不進罷職傳旨,傳于李羲準曰,只推,更爲牌招,如有違牌,勿爲呼望。
李羲準啓曰,兼司書金鏴,特敎申飭之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。
傳于李羲準曰,兼司書許遞,前望單子入之。
兼司書前望單子入之,姜浚欽落點。
金炳朝啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于金炳朝曰,只推。
李羲準,以禮曹言啓曰,卽接京畿監司朴宗琦移文,則永平地判中樞府事李書九,今月十三日遭內艱云。自前大臣遭艱時,遣承旨致弔,優致貤賻,葬時命沿路護喪,本道給役夫矣。今亦依此例擧行乎?敢稟。傳曰,依前例爲之。
傳于李羲準曰,大臣之暮年遭創,極爲驚慮,而聞其患節,亦不輕云。承旨致弔時,御醫齎藥物,同爲進去,看病以來。
李羲準啓曰,判府事李書九遭內艱,遣承旨致弔事,命下矣。何承旨進去乎?敢稟。傳曰,左承旨進去。
傳于李羲準曰,判府事李書九家,致賻·護喪等節,依前例爲之。
李羲準,以侍講院言啓曰,說書金興根,時在京畿驪州地,兼說書趙容和,時在黃海道新溪地,書筵入番事緊,斯速乘馹上來事,下諭,何如?傳曰,允。
又以禮曹言啓曰,卽接永禧殿官員,景慕宮官員所報,則明日九日製試取時,本殿·本宮官員,俱爲觀光云矣。依定式假官二員,令吏曹,以成均館官員,口傳啓下,以爲代直後赴試之地,何如?傳曰,允。
金炳朝,以摠戎廳言啓曰,本廳中軍李鐵求,身病猝重,勢難察任,改差,何如?傳曰,允。
又以義禁府言啓曰,明日九日製通方外爲之時,本府都事,皆爲赴擧,只有武都事一員,當直入直,而本府入直都事·公事回公都事,無以推移。假都事二員,令該曹口傳差出,以爲分排之地,何如?傳曰,允。
又以義禁府言啓曰,保放罪人沈毅鎭,還囚捧供以入,而病勢一向未差,仍爲保放之意,敢啓。傳曰,知道。
禁府啓目,楊口前縣監沈毅鎭原情云云。問目內辭緣,泛稱遲晩,刑推得情,何如?判付啓。除刑推議處。又啓目,武臣兼宣傳官金億原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
左議政李相璜箚曰,伏以江華留守申絢,纔有辭疏,得蒙兪批矣。本府事情,率以平歲與新經變通之松都,未嘗無間,且此守臣,瓜期在邇,其遞之少須臾遲早,宜若無甚關係。然今年災形,島農亦然,自目下檢烖勘糴,以至嗣歲措處,可以及今講究者,其事非一。且穡事始終,民勢紓詘,新舊之間,自不無稔悉與驟過之不同者,此時遞易,在所當念。臣謂該守臣,許令限明年麥秋仍任,使災歲民事,無至愆時,宜矣。旣有愚見,玆備澄省,短牘塵聽,不勝主臣。取進止。答曰,省箚具悉卿懇。所請依施。仍傳曰,此批答,遣史官傳諭于左議政。
江華留守申絢疏曰,伏以臣以無似,猥膺保釐之重寄,二歲于玆,一無報效,夙夜愧瞿,允合自劾而退。秪緣館役甫訖,城役繼作,春初至今,僅得了畢,因仍蹲冒,居然瓜限將及,不過一兩月之間耳。固宜待滿自遞,何敢爲前期瀆擾之計,而第伏念本府,秋務方急,凡百營爲,有不翅時日爭者,而臣素患泄痢之病,經暑涉秋,有加無減,因事上京,忽復添劇,委頓床笫,還任無望。此際曠官,晷刻爲悶,玆不得不冒陳短章,仰籲崇嚴。伏乞聖明,俯垂諒察,將臣所帶之職,卽命遞代,以重民事,以安賤分焉。臣無任云云。答曰,省疏具悉。所請依施。
上在昌德宮。停常參·經筵。
夜一更,天氣淸朗,彗星所在,十分詳察,則尾痕隱暎於天際,而爲月光所奪,若存若無,形色度數,難以的測。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鶴秀啓曰,玉堂備員間,視事頉稟之意,敢啓。傳曰,知道。
金炳朝啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李鶴秀啓曰,行右承旨李羲準,今日不爲仕進,卽爲牌招,何如?傳曰,允。
傳于金炳朝曰,再明日瑞蔥臺爲之時,王世子隨詣矣。該房知悉。
傳于李鶴秀曰,都承旨持此御題,與弘文提學,偕往泮宮,試取以來。
李鶴秀啓曰,臣與弘文提學金魯敬,偕往泮宮,九日製儒生試取,則收卷爲一千九百九十七張矣。捧入之意,敢啓。傳曰,科次入侍。傳于李鶴秀曰,入直閣臣與都承旨·坐直承旨,試官加差下。
李鶴秀,以弘文館言啓曰,本館上番闕直,事甚未安。應敎金,副校理尹秉烈,竝卽牌招,以爲推移入直之地,何如?傳曰,允。
金炳朝啓曰,昨日義禁府,以武都事當直入直,草記蒙允,而今日省記,忽以假官塡差,事未前有,萬萬駭然。不爲入直之武都事,所當重勘,而本院請推之外,無他可施之罰,何以爲之,而不飭之當該堂上,推考,何如?傳曰,允。拿處。
傳于李鶴秀曰,在外春坊,竝許遞,前望單子入之。
春坊前望單子入之,兼司書金鏴,兼說書趙容和落點,說書金英淳,添書落點。
傳于金炳朝曰,飭已施矣。前訓鍊大將白東薳,敍用仍任。
備邊司,訓鍊大將單白東薳。
金炳朝啓曰,訓鍊大將白東薳,時無職名,令該曹口傳付軍職,何如?傳曰,允。
兵曹口傳政事,護軍白東薳,兵曹,訓鍊大將單白東薳。
金炳朝啓曰,前訓鍊大將白東薳,仍任事,命下矣。卽爲牌招,傳授命召,何如?傳曰,允。
又啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于金炳朝曰,只推。
李鶴秀,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
兵曹,以李忠運爲摠戎中軍。
以公淸監司金學淳狀啓,靑陽縣監趙學殷,受由發行,今至兩朔,尙不還官,令該曹催促下送事,傳于任鼎常曰,使之當日下送。
任鼎常,以戶曹言啓曰,判中樞府事李書九母喪,致賻·護喪等節,依前例爲之事,命下矣。致賻木綿伍拾疋,米貮拾石,六油芚貮番,石灰壹百石,參考前例磨鍊,而判中樞府事李書九家,在京畿永平地,令地方官依此數輸送之意,分付道臣,何如?傳曰,允。
金炳朝,以義禁府言啓曰,保放罪人沈毅鎭,還囚議處以入之意,敢啓。傳曰,知道。
義禁府啓目,向前沈毅鎭亦,獄情旣欠盤覈,報辭未免混淪,推以査體,誠忽,以此照律,何如?判付啓依允。又啓目,向前金億亦,標信祗受,法例甚嚴,而不爲祗受於所當祗受之處,雖緣生疎,終難參恕,以此照律,何如?判付啓依允。
行護軍洪起燮疏曰,伏以太寢展慕,撫定鼎之舊甲,春邸陪禮,慶主鬯於少陽,羽衛利旋,懽祝齊騰。臣忝託乘,與覩爲幸。不謂誤恩,遽及賤品,有司宣旨,加臣以嘉善之秩,感極而悚,歷日靡已。念臣微分厚倖,通籍明時,游身造化之天,穩步華要之地,毛髮頂踵非臣私有,而昵齒胄筵,獲侍溫文,環顧儕流,莫如臣久,山恩海德,常所含戴。況値盛會,又荷殊屋,恭認聖念,特出志喜,區區辭受之節,宜不暇論,而卿班寔峻,授必其人,太上命德,次猶以功。臣本失學,全乏內修,樂縱憚檢,儀不外攝,固已爲同朝所輕,而前後任職,絲毫無禆補之效,亦庶淵鑑之俯燭也。以臣處此,豈或見許於公議,而累名實綜核之政,尤非細故,此臣之所懼也。自非然者,貤贈之典,榮被泉塗,單寒之跡,爵持門戶,情理攸願,臣有甚人,尙復何苦爲此逡巡哉?玆暴衷懇,冒瀆崇嚴。伏乞聖明,軫公器之可重,燭愚忱之足循,收臣新資,不勝幸甚。臣無任云云。答曰,省疏具悉。卿其勿辭行公。
乙酉九月十五日申時,上御熙政堂。九日製科次入侍時,行都承旨李鶴秀,假注書尹錫祐,記事官安亨鎭·金鍏,弘文提學金魯敬,試官直提學趙鐘永,右副承旨金炳朝,同副承旨任鼎常,對讀官修撰李渭達,司書韓弘敎,兵曹佐郞朴齊暉,以次進伏訖。上曰,科次爲之。齊暉等,以次讀奏訖。魯敬曰,試券中此一張似優,以何等書之乎?上曰,以三下書之,而之次二張,則書草三下也。上曰,春坊一員,何不入來乎?鶴秀曰,輔德一員,階是堂上,故對讀官,例不得加差矣。魯敬曰,其下四張,則以次上書之乎?上曰,唯。上命坼榜讀奏,鶴秀坼祕封讀奏訖。上命書傳敎曰,九日製賦居首三下一生員金序敎直赴會試,之次草三下進士李儒勝給二分,之次草三下幼學鄭受容給一分,次上幼學朴宗翰等四人,竝令該曹,考例施賞。出榻敎上又命書傳敎曰,入格儒生,明日待令。出榻敎上命試官先退,魯敬等退出。又命退,承史以次退出。
上在昌德宮。停常參·經筵。
夜自一更至五更,游氣往來於天際,月光暎射於雲間,彗星所在,不得看候。
金炳朝,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,明日瑞蔥臺時,承旨當爲備員,而行左承旨朴綺壽奉命在外,無以備員,何以爲之?敢稟。傳曰,許遞,前望單子入之。
傳于任鼎常曰,入格儒生入侍。
承旨前望單子入之,嚴燾落點。
朴岐壽啓曰,新除授右副承旨嚴燾,卽爲牌招,何如?傳曰,允。
嚴燾啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于嚴燾曰,只推。
以應敎金,副校理尹秉烈牌不進罷職傳旨,傳于朴岐壽曰,只推。
朴岐壽,以弘文館言啓曰,本館上番闕直,事甚未安。應敎金,副校理尹秉烈,旣有只推之命,校理李嘉愚,由限已過,一體牌招,以爲推移入直之地,何如?傳曰,允。
又以吏曹言啓曰,公淸監司金學淳狀啓,靑陽縣監趙學殷催促下送事,批旨內,使之當日下送事,命下矣。自臣曹催促,則身病猝重,不得下去云。雖未知其身病之如何,而催敎之下,謂有身病,不卽下去者,極爲未安。靑陽縣監趙學殷,罷黜,何如?傳曰,允。口傳差出。
吏曹口傳政事,以洪逸淵爲靑陽縣監。
兵曹口傳政事,護軍單趙萬永。
朴岐壽,以禮曹言啓曰,卽接魯城幼學朴基顥所志,則以爲同姓五寸姪奎鉉,嫡妾俱無子,以其同姓六寸弟東鉉第二子泰孫,欲爲繼後,兩家相議完定,而奎鉉夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴基顥所訴旣如此,依定式,朴東鉉第二子泰孫,立爲朴奎鉉之後,何如?傳曰,允。
又以禮曹言啓曰,卽接醴泉郡守宋基鼎所志,則以爲同姓十四寸弟達鼎,嫡妾俱無子,以其同姓十四寸兄錫鼎第三子一哲,欲爲繼後,兩家相議完定,而錫鼎夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋基鼎所訴旣如此,依定式,宋錫鼎第三子一哲,立爲宋達鼎之後,何如?傳曰,允。
金炳朝,以兵曹言啓曰,今九月十七日,武臣堂上祿試射日次,而殿座相値,不得設行,以後日退行之意,敢啓。傳曰,知道。
又以兵曹·工曹·漢城府·御營廳言啓曰,臣魯敬·臣羲甲·臣履載·臣鴻周,今日宮城都城巡審時,鷹峰下後苑主脈補築處,眼同看審,則修築之土石莎草,如前完固,左右水道疏導處,亦爲無頉之意,敢啓。傳曰,知道。
禮曹啓目,觀此尙州生員成在奎等上言,則以爲粵在壬辰島夷之變,本州判官贈承旨權吉,召募殘兵,獨守孤城,戶長朴傑隨其後,殊死力戰是白如可,賊勢愈熾,莫可抵遏,則權吉正衣冠而死,傑曰,我候不負國,我其負我候乎?遂與同死。肅廟乙卯,始建忠烈祠,以享權吉·朴傑是白遣,先朝癸丑,以尹暹·朴箎·李慶流三忠臣,竝享於忠義壇,褒忠奬義之典,至矣盡矣是白乎矣。但朴傑,雖有俎豆之所,而尙闕棹楔之典,共濟諸賢之列,而獨漏半資之贈,亟令該曹,施以旌閭贈官之典事,有此呼籲爲白有臥乎所。蓋此朴傑,一胥吏也,當臣寇之壓境,人各懷全軀之心,而乃能與主倅同死,以殉國之忠,而兼死長之義,其臨死一語,尙令人歎賞,誠有所不可泯者。特以人微地卑,尙闕顯褒,實爲欠事是白如乎,施以贈職之典,恐合風樹之政是白乎矣。事係恩典,臣曹不敢擅便,上裁,何如?判付啓。依回啓施行爲良如敎。
義禁府照目,粘連楊口前縣監沈毅鎭矣本府議啓內,獄情旣欠盤覈,報辭未免混淪,揆以査體,誠甚疎忽。以此照律,罪笞四十收贖,附過還職,私罪。奉敎依允爲旀,功議各減一等。又照目,粘連武臣兼宣傳官金億矣本府議啓內,標信祗受,法例甚嚴,而不爲祗受於所當祗受之處,雖緣生疎,終難參恕。以此照律,罪笞五十收贖,解見任別敍,私罪。奉敎依允爲旀,功減一等爲良如敎。
乙酉九月十六日辰時,上御熙政堂。入格儒生入侍時,同副承旨任鼎常,假注書趙啓昇,記注官安仁,記事官金鍏,以次進伏訖。上命入格儒生入侍,生員金序敎,進士李儒勝,幼學鄭受容·李祿在·吳彦鏞,以次侍立堂下訖。上命儒生進前奏職姓名,序敎等以次進前,奏職姓名,退立庭下。上曰,給分以上人先退,以下頒賞。序敎等三人退出,其下二人施賞,引儀唱四拜,儒生等行拜禮訖。上命儒生先退,儒生等退出,又命退,承史以次退出。
上在昌德〈宮〉。停常參·經筵。
夜一更,密雲深蔽。二更以後,衆星或爲隱映,而彗星所在之方,雲氣不開,終不得看候。
嚴燾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳朝啓曰,來二十一日,朝參日次矣,敢稟。傳曰,停。
李鶴秀啓曰,來二十一日,輪對日次矣,敢稟。傳曰,當次人受點,後日次待令。
以應敎金,校理李嘉愚,副校理尹秉烈牌不進罷職傳旨,傳于朴岐壽曰,只推。
朴岐壽,以弘文館言啓曰,本館上番闕直,事甚未安。應敎金,校理李嘉愚,副校理尹秉烈,旣有只推之命,竝卽牌招,以爲推移入直之地,何如?傳曰,允。
朴岐壽啓曰,明日常參·經筵,取稟。傳曰,停。
嚴燾啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于嚴燾曰,只推。
吏曹口傳政事,以李玄緖爲宗廟署令。
以應敎金,副校理尹秉烈牌不進罷職傳旨,傳于朴岐壽曰,只推。
乙酉九月十七日辰時,上詣春塘臺。瑞蔥臺入侍時,行都承旨李鶴秀,行左承旨李羲準,右承旨朴岐壽,左副承旨金炳朝,右副承旨嚴燾,同副承旨任鼎常,假注書趙啓昇·尹錫祐,記注官全允淡,記事〈官〉金鍏,原任提學沈象奎,直提學趙鐘永,檢校待敎李憲瑋,以次侍立訖。通禮跪啓請外辦,上具戎服,乘輿出宣化門·協陽門·建陽門。至明光門外,宣傳官跪啓稟嗚金二下大吹打,至靑陽門外,宣傳官跪啓稟鳴金三下吹打止。至春塘臺,上降輿陞御榻,宣傳官奉命擧行,兵曹判書金魯敬,訓鍊大將白東薳,從事官金正喜,摠戎使朴周壽,以次參現訖,仍宣賜御饌於諸臣。魯敬進曰,今番殿座時,軍禮或有失措,而宣傳官,全不察擧,擧行極爲稽忽。當該宣傳官,事過後拿處,何如?上曰,依爲之。出榻敎鶴秀曰,當直都事,不爲待令,以致傳命之遲滯,事未前有,萬萬駭然。所當重勘,而本院請推之外,無他〈可〉施之罰,何以爲之乎?上曰,拿處,可也。出榻敎少頃,仍命別軍職宣傳官試射,連命宣傳官,下令禁喧,又命侍衛軍兵,食時依例爲之,宣傳官,以忠壯將張南奎伏地仰奏。魯敬進曰,近來紀綱解弛,武臣侍衛,全無畏愼,雖以目下事言之,職在陪衛之列,離次伏地,以荒雜之說,謂以時弊,無難呈納者,擧措萬萬駭然。忠壯將張南奎,爲先汰去後,令該府拿問嚴勘,何如?上曰,依爲之。出榻敎試技訖,上降御榻,乘輿由靑陽門·建陽門·協陽門·宣化門還內,出標信解嚴,諸臣以次退出。
上在昌德宮。停常參·經筵。
夜自一更至五更,雲氣掩翳,彗星所在,不得看候。
李羲準啓曰,明日常參·經筵,取稟。傳曰,停。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲準啓曰,同副承旨任鼎常,今日不爲仕進,卽爲牌招,何如?傳曰,允。
傳于李羲準曰,同副承旨許遞,前望單子入之。
承旨前望單子入之,柳台佐落點。
李羲準啓曰,新除授同副承旨柳台佐,卽爲牌招,何如?傳曰,允。
又啓曰,假注書趙啓昇,身病猝重,勢難察任,今姑改差,何如?傳曰,允。
趙啓昇改差,代以姜時永爲假注書。
金炳朝啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于金炳朝曰,只推。
以開城留守李龍秀狀啓,本府民家失火事,傳于李羲準曰,聞甚矜惻,元恤典外,別加顧助事,分付。
兵曹口傳政事,護軍單朴綺壽。
任鼎常,以兵曹言啓曰,今月二十一日,二內禁軍番次,該番將未差之代,承傳口傳擬入之意,敢啓。傳曰,知道。
兵曹口傳政事,以金時弼爲內禁將。
金炳朝,以兵曹言啓曰,今九月十七日,武臣堂上祿試射,以後日退行事,草記蒙允矣。今十九日設行,而試官望備入之意,敢啓。傳曰,知道。
又以兵曹言啓曰,五衛將洪梡,除授在外,過限未上來,慶熙宮衛將洪柱箕,病難供職,呈狀乞遞,竝改差,何如?傳曰,允。
又以兵曹言啓曰,謹依判下成冊,今番健元陵幸行時,元內吹崔始恒等三十名處,木各壹疋分給之意,敢啓。傳曰,知道。
又以禁衛營言啓曰,瑞蔥臺試放時,帳幕軍鳥銃貫二中李景臣,木二疋,邊二中黃有一等七名,各木一疋布一疋,貫一中趙景仁,邊一中安仁宅等十名,各木一疋,謹依單子判下,施賞之意,敢啓。傳曰,知道。
義禁府啓目,宣傳官尹義儉原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。又啓目,忠壯衛將張南奎原情云云。傳旨內辭緣,泛稱遲晩,刑推得情,何如?啓除刑推議處爲良如敎。又啓目,當直都事沈興鎭原情云云。傳旨內辭緣,泛稱遲晩,刑推得情,何如?判付除刑推議處爲良如敎。又啓目,義禁府都事李時馨原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
醫官秦慶煥書啓,臣敬奉下敎,馳往永平縣縣內面梁文里判府事李書九家,病症看審,則今六月,一經關格以後,寒熱交作,膈痰凝結,食飮全却,神氣昏昏,言語不能接續,左右脈度微弱。此是屢朔沈痼之餘,榮衛積敗,時日之內,似無差勝之道。藥則主家連用增味君子湯及人參粟米飮,而臣齎來藥物,仍爲傳致,則以爲狗馬賤疾,致煩聖念,特遣御醫,臨視苫塊,頒賜珍劑,惶恐哀隕,不知所達云矣。此意詮次啓達。傳曰,知道。
上在昌德宮。停常參·經筵。
夜自一更至五更,密雲或灑雨,彗星所在,不得看候。
自四更至二十日開東,灑雨下雨,測雨器水深三分。
柳台佐,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
嚴燾啓曰,明日常參·經筵,取稟。傳曰,停。
金炳朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于嚴燾曰,直提學趙鐘永,馳詣華寧殿,奉審摘奸,健陵·顯隆園,一體奉審以來。
姜時永有頉,代以宋持養爲假注書。
吏曹啓目,前慈仁縣監睦台錫,宣祖大王異姓六寸親,去甲申年春夏等居下,已經一年,依法典敍用,何如?判付啓依允。
金炳朝啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于金炳朝曰,只推。
柳台佐啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
嚴燾,以奉常寺都提調·提調意啓曰,東耤親耕田所種稻打作,則所出爲一石十斗,皮稷打作,則所出爲十二斗,皮粘粟打作,則所出爲三斗,皮唐黍打作,則所出爲一石十三斗,豆打作,則所出爲十二斗,太打作,則所出爲十三斗之意,敢啓。傳曰,知道。
柳台佐,以兵曹言啓曰,瑞蔥臺試射放入格宣傳官·中官·司謁·司鑰·事知·別監·駕後禁軍·交龍旗馬上奉持·步下奉持·弓人·武藝別監·門旗手,謹依判下別單,筒箇·弓矢·木布,分等施賞,而筒箇·弓矢,以內下件頒給,訓鍊都監·御營廳內下賞格,亦爲分給之意,敢啓。傳曰,知道。
又以禁衛營言啓曰,南別營槍劍軍·御前前排軍試放時,片箭入格敎鍊官丁喜鎭,鳥銃入格槍劍軍金興孫等六十七名,御前前排軍朴三大等四十名,以內下弓子及本營木布,謹依單子判下,分等施賞之意,敢啓。傳曰,知道。
又以兵曹言啓曰,禁衛營槍劍將校丁喜鎭處,內下帿弓一張頒給之意,敢啓。傳曰,知道。
又以訓鍊都監言啓曰,本局局別將韓應浩,身病甚重,勢難察任,改差,何如?傳曰,允。
又以御營廳言啓曰,瑞蔥臺試射放時,鳥銃入格帳幕軍李大孫邊三中,木二疋布一疋,李啓元貫一中邊一中,全再得等七名邊二中,各木布各一疋,金世春貫一中,洪德恒等十三名邊一中,各木一疋,謹依別單判下,以本廳木布,施賞之意,敢啓。傳曰,知道。
又以御營廳言啓曰,南小營試射放時,鳥銃入格御前前排本廳軍朴昌根等二名貫一中邊二中,各木布各二疋,金千得等三名邊三中,各木二疋布一疋,安壽福等九名貫一中邊一中,各木布各一疋,申再孫等十四名邊二中,各布二疋,安啓成等三名貫一中,各木一疋,尹再根等二十名邊一中,各布一疋,謹依別單判下,施賞之意,敢啓。傳曰,知道。
義禁府啓目,粘連向前李時馨亦,罔念草記排番,任與假官替直,事旣妄率,罪難寬貰,以此照律,何如?判付啓依允。又啓目,粘連向前張南奎亦,擅離陪衛之班,妄作猥越之擧,莫曰愚迷,全沒嚴畏,以此照律,何如?判付啓依允。又啓目,粘連向前沈興鎭亦,事固係於嚴急,罪實著於怠慢,不可以其生疎而有所原恕,以此照律,何如?判付啓依允。又啓目,粘連向前尹義儉亦,莫察軍禮之失措,自歸官守之溺職,雖非故犯,有難曲恕,以此照律,何如?啓。飭已施矣,分揀放送爲良如敎。
上在昌德宮。停常參·經筵。
自開東至人定,灑雨下雨,測雨器水深一寸三分。
自人定至五更,灑雨下雨,測雨器水深五分。
夜密雲下雨,彗星所在,不得看候。
藥房都提調李相璜,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮口傳口安。答曰,知道。世子嬪宮口傳問安。答曰,知悉。
柳台佐啓曰,明日常參·經筵,取稟。傳曰,停。
金炳朝啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于金炳朝曰,只推。
李鶴秀啓曰,藥房都提調·副提調持湯劑來待矣。傳曰,封入。
傳于柳台佐曰,大臣·備局堂上引見。
有政。吏批,判書李錫奎牌不進,參判金陽淳進,參議徐憙淳牌不進,左副承旨金炳朝進。啓曰,判書李錫奎,參議徐憙淳,竝牌招不進,小臣獨政未安,何以爲之?敢稟。傳曰,仍爲之。
以沈英錫爲副修撰,李錫祜爲戶曹參判,李光文爲工曹參判,金箕殷爲大司成,朴綺壽爲同經筵,朴英載爲司成,朴宗吉爲敦寧判官。江華留守單申絢,限麥秋仍任事承傳,承文正字二單鄭顯璞·柳宜貞。
兵批,行判書金魯敬病,參判尹行直病,參議愼宜學入直進,參知李衡柱病,同副承旨柳台佐進。護軍申在植·尹尙圭,副護軍李翊會·任鼎常·李光正,副司直沈英錫·洪赫,副司果李竣祜,副司正金興根·李根中,以上竝單付。
以吏曹參議徐憙淳牌不進罷職傳旨,傳于柳台佐曰,只推。
李鶴秀,以內醫院都提調意啓曰,駝酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以內醫院都提調意啓曰,提調沈象奎,今日問安,不爲仕進,卽爲牌招,何如?傳曰,允。
柳台佐,以都摠府言啓曰,副摠管李晳,以禁軍戎器點考坐起事,慕華館晝仕出去之意,敢啓。傳曰,知道。
又以文臣朔試射試官意啓曰,臣等來詣試所,射員亦皆聚會,而雨勢如此,不得設行之意,敢啓。傳曰,知道。
又以訓鍊都監言啓曰,今番瑞蔥臺試射放時,本局將官·軍兵等射砲藝入格之類,謹依判下單子,以內下筒箇弓箭及戶曹木布,施賞之意,敢啓。傳曰,知道。
乙酉九月二十日辰時,上御熙政堂。藥房入診,大臣·備局堂上引見入侍時,都提調李相璜,副提調李鶴秀,假注書尹錫祐,記注官安仁,記事官金鍏,檢校待敎徐憙淳,同副承旨柳台佐,假注書宋持養,事變假注書金命珠,行工曹判書李羲甲,行戶曹判書鄭晩錫,刑曹參判申鴻周,行護軍朴周壽·趙萬永,漢城左尹柳相亮,行護軍白東薳,校理李嘉愚,以次進伏。醫官李命運·李彦厚·金殷相,進伏楹外訖。相璜曰,秋候過暄,今又陰濕,此時聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。仍命醫官入診。命運·殷相,以次診候訖,退伏奏曰,脈候左右三部調均矣。相璜曰,湯劑曾有待下敎之命矣。停進已久,當依前方繼進乎?更爲加減議定以入乎?上曰,更與醫官,議定以入,可也。上曰,次對爲之。相璜奏曰,卽見水原留守洪羲臣狀啓,則今年條本府儒生公都會及今春秋等明年春等別驍士列校都試,當爲設行,而當此災歲,爲弊不少,待明秋合設,聚點軍兵之裹糧等待,實所當念,官門聚點,亦姑停止事,請令廟堂稟旨分付矣。都會都試及官門聚點,災歲許停,亦有已例,依狀請竝令退行於明秋,何如?上曰,依爲之。出擧條相璜曰,卽見水原留守洪羲臣災實分等狀啓,則尤甚爲十八面,之次爲十二面,稍實爲十面,仍以爲地部劃下災一百結外,各樣不足災二千二百十四結九十六負五束,特爲加劃,新還餉,尤甚面之尤甚戶三分二,尤甚面之次戶·之次面之尤甚戶折半,之次面之之次戶·稍實面之尤甚戶三分一停退,而當捧條,竝限三分一,以相當穀,準折代捧,待明秋還作本色,身布之米邊當納者,以錢代捧,推奴徵債防塞事,竝請令廟堂,稟旨分付矣。畿內農形,偏失於沿海,而本府亦爲尤甚之處,三等分劑,依此施行,至於災結加請,己甲兩年,最爲多摠,今歲雖歉,豈不有間於己甲,而所請分數,未見懸減於兩年,正賦之重,豈容如是?果無以準施,事目劃下外,更以一千五百結許劃,使之以此均俵,當秋收糴,將以備嗣歲之需,有難遽加闊狹,然災民力絀,實無以準數責納。新還當捧條,尤甚面尤甚戶折半,尤甚面之次戶·之次面尤甚戶三分一,之次面之次戶·稍實面尤甚戶四分一停退,而代穀分數與身布代錢,推徵防塞,依所請許施,何如?上曰,依爲之。出擧條相璜曰,卽見開城留守李龍秀所報,則本府句管關西穀今年耗代條二千石,依昨年例,以嶺南穀,劃下爲辭矣。關西耗不足條給代,已成年例,以嶺南所在加分耗及本司句管各名穀會錄耗中,依此數折米許劃,使之從便取用,何如?上曰,依爲之。出擧條相璜曰,卽見開城留守李龍秀狀啓,則備陳本府及舊豐德農形慘歉之狀,後錄諸條,竝請令廟堂稟處矣。其一,城鎭餉及本府放料條還穀,折半以本色捧上,折半或代穀或詳定例代捧,待明秋還作本色事也。其一,舊豐德所納禁·御兩營所管江都留餉米·太,竝耗條以錢代捧事也。其一,摠廳所管臨津餉穀,以相當穀,分數代捧,留置本倉,而耗條則代錢收送事也。其一,新還餉,三分二詳定代捧,三分一相當穀準折代捧,待明秋還作本色事也。其一,辛巳壬午停退還餉及辛巳停退各衙門各軍門身軍布,竝許仍停,當年身布,限三分一停退事也。畿輔輔大同之歉,本府亦所不免,而舊豐德之濱海受災,尤爲偏甚,凡係還餉身布之可以稍紓民力者,有難一切膠守,城鎭餉放料條之折半本色,折半代穀,摠廳餉穀之從便代穀,留置本倉,而耗條則代錢,江都留餉之援昨年例錢捧及辛巳壬午停退還餉,各軍門各衙門身軍布仍停事,竝依所請,至於城鎭餉穀之詳定,禁·御餉耗之代錢,俱是常法與定例之外,竝不可許施,新還餉代錢之不可遽議,亦與右兩條無異,而若其相當穀準折代捧,則許依城鎭餉例折半爲之,當年身布之分數許停,此是各營衙門之當年需用者,本不宜遽議闊狹,而前此災年,亦多有曲軫許停之例,特爲依請施行,何如?上曰,依爲之。出擧條相璜曰,武科出身已越宣薦人當爲赴防者,聞有多人,而西北邊郡,近甚凋弊,不無主客俱困之慮,依近年已例,許令除防,何如?上曰,依爲之。出擧條相璜曰,各道句管及貢市堂上有闕之代,工曹判書李羲甲湖南句管,刑曹判曹李勉昇北關句管,知中樞府事宋冕載關東句管,漢城判尹金履載海西句管,吏曹判書李錫奎湖西句管,禮曹參判金逌根貢市堂上差下,何如?上曰,依爲之。出擧條相璜曰,江華留守申絢仍任後,姑未下批矣。災憂方殷,暫曠爲悶,令政院,政官牌招,開政下批,申飭肅命,何如?上曰,瓜期已滿乎?相璜曰,瓜滿則在十一月矣。上曰,依爲之。出擧條台佐書各道句管貢市堂上差下榻敎及江華留守下批榻敎,賤臣出傳。上曰,注書,誰也?賤臣奏曰,假注書臣宋持養也。上曰,事變假注書,誰也?鍏奏曰,金命珠也。相璜曰,前已屢瀆,今又更陳,極知惶悚,然臣之實病實狀,無以擔荷重寄,庶蒙淵鑑之畢燭,而鼎席之許久不備,亦豈不萬萬可悶乎?遄承成命,是臣區區之望也。上曰,就座,相璜就座。上命諸臣,以次奏事。羲甲曰,司圃署折受田畓二百九十一結四十六負七束,在於全羅道咸平地,而此是無土免稅條也。本署所捧稅米,自本邑田稅大同捧上時,依式例劃給於本署,下送之導掌,以之輸納於本署,故每年捧上數爻,本無盈縮,以爲貢價上下之資矣。中年以來,本署捧上之際,不能無濫雜之弊,導掌輸來之時,又多有幻弄之端,年年欠縮,轉成宿逋,昨年則稅米,艱辛畢捧於十月,今年則導掌之尙今未納,殆過百石,而仍爲納券逃走。以是之故,四月應下之貢米,今至九月,猶多未上下者,本署以各種菜蔬果瓜供上衙門,各處所收之米若錢,逐歲耗減,貢價上下,無以排比之中。咸平稅米,弊又如此,一任置之,則畢竟不知至於何境。臣意則本署下送之導掌,永爲革罷,而二百九十一結零所收米四百四十六石十三斗七升零,依養賢庫例,自本邑直爲上送於戶曹,自戶曹捧上,而船價雜費,依他例計除,仍以劃送於本署,如是定式施行,則許多弊端,庶有永除之道,貢米上下,自無過時之慮,臣方待罪於本署提調之任,故敢此仰達矣。上曰,依爲之。出擧條台佐曰,今日賓對,兩司諸臺,無一人進參,事甚未安。違牌諸臺,竝推考,何如?上曰,依爲之。出擧條嘉愚所懷,今日百千萬事,無非可言之事,而張皇支煩,不敢冒陳,先就目下事,敢此仰奏矣。講筵停輟,已至數朔,間値玉堂闕直,不得開講,臣等之罪,不勝惶悚,而雖備員之時,未有召接之命,誠萬萬悶鬱,實非所仰望於聖明者也。從前開講之時,未曾有問難酬酢,終歸於應文備例而止,而猶賢乎已矣。今則停講已久,竝與應文備例而癈焉,臣愚未敢知殿下,燕涓蠖濩之中,探討經傳,留神緝熙之工,而第伏念,召接臣隣,開卷賜對,卽古昔帝王之美事,而雖以列聖朝言之,風日寒節及或値靜攝之時,亦於臥內引接,有以仰認我列聖勤於講學,而兼欲使對宦官宮妾之時少之之意也,豈非殿下之所堂監法者乎?臣又待罪春坊矣。惟我春宮邸下,寳齡方富,睿學漸進,此時開講,不容一日少緩,而近日書筵取稟,每以停下,夫日用動靜之間,殿下必須身先敎之,而今乃先自講筵,如是久癈,春宮邸下,將何所觀感而傚則乎?竊覸我殿下,淵默太過,有欠於奮發振勵之工,故政令施措之際,每多因循而玩愒,今日講筵之久停,亦未必不由於此也。臣等之相顧憂歎,容有旣哉?如臣無似,猥忝論思,雖不足仰備顧問之萬一,而愚衷耿耿,玆敢仰陳,伏望深留聖意,體念而澄省焉。上曰,當留念矣。出擧條進御加減交濟湯,自今日一貼式煎入事。榻前下敎上命承史就座,仍命退,諸臣以次退出。
上在昌德宮。停常參·經筵。
初昏,壁宿度內所見彗星,移見於虛宿度內敗臼星傍,尾跡稍減,距極一百三十三度,二更,沈於未方。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日再明日,齊陵忌辰祭齋戒正日相値,視事頉稟之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
李鶴秀啓曰,藥房提調持湯劑來待矣。傳曰,封入。
傳于嚴燾曰,明日眞殿茶禮親行時,時原任大臣·閣臣·承史·宗親·儀賓二品以上入參。傳于嚴燾曰,明日眞殿茶禮親行時,王世子亦爲入參。
柳台佐啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
傳于嚴燾曰,吏曹判書有闕之代,前望單子入之。
吏曹判書前望單子入之,沈象奎落點。
柳台佐,以兵曹言啓曰,武科出身已越宣薦人,纔因大臣筵奏,旣已除赴防矣,除赴防,則有納米之例,亦有因特敎除納米之時,今番則何以爲之乎?敢稟。傳曰,除納米。
又以備邊司言啓曰,卽見廣州留守徐能輔災實分等狀啓,則稍實名色,不爲擧論,上道七面置之之次,中道九面,下道五面置之尤甚,仍以爲事目災四十結外,不足災八百九結十三負八束,特許加劃,新還餉,尤甚面尤甚里折半,尤甚面之次里·之次面尤甚里三分一,尤甚面稍實里·之次面之次里四分一,之次面稍實里五分一,竝許停退,當捧條,亦依停退分等,量宜代捧,待翌秋還作本色,癸酉己卯排年條及辛巳停退條,亦許仍停事,竝請令廟堂,稟旨分付矣。今年畿農,均之失稔,而本府亦然,然所請災結,或涉夥多,事目頒下外,更以四百六十結加劃,以準五百結之數,餉法至重,雖難闊狹,民力旣絀,宜令寬紓,尤甚面尤甚里三分一,尤甚面之次里·之次面尤甚里四分一,尤甚面稍實里·之次面之次里五分一,許令停捧,而之次面稍實里,則使之準捧,當捧條,視停退分數,量宜代捧,之次面稍實里,雖不許停捧,許代則依之次面之次里例爲之,以示軫恤之意,排捧條及辛巳舊還仍停,竝依狀請施行,何如?傳曰,允。
義禁府照目,粘連義禁府都事沈興鎭矣本府議啓內,事固係於嚴急,罪實著於怠慢,不可以其生疎而有所原恕,以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又照目,粘連義禁府都事李時馨矣本府議啓內,罔念草記,排番任與假官替直,事旣妄率,罪難寬貰,以此照律,罪笞五十收贖,解見任別敍私罪,奉敎依允爲旀,功減一等。又照目,粘連忠壯將張南奎矣本府議啓內,擅離陪衛之班,妄作猥越之擧,莫曰,愚迷,全沒嚴畏,以此照律,罪杖一百收贖,告身盡行追奪,徒三年定配私罪,奉敎依允爲旀,功減一等爲良如敎。
柳台佐,以義禁府言啓曰,時囚罪人張南奎,杖一百收贖,告身盡行追奪,徒三年定配,照律公事判付內,依允,功減一等事,命下矣。張南奎,功減一等,杖九十收贖,告身盡行追奪,江原道伊川府乾川驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
吏曹判書李錫奎疏曰,伏以臣猥叨匪據,辭不獲命,冒沒趨承,倏已數月于玆。一再行政,瘡疣畢露,雖荷聖度之庇覆,難免傍觀之嗤點。委毗之眷,無望對揚,不衷之災,自切危懼。果然无妄一疾,闖發於此際,客邪外襲,實熱內升,面部浮高,血暈漸熾。精思昏涔,而若墮煙霧,關焦壅格,而不運水穀,此醫家所謂風丹之症也。分野不輕,砭焫俱難,宛轉床簀,便一籧篨,前後政命,連事違傲,縱緣實狀之不得强策,自悚義分之有乖俟駕,私心懍惕,如添一病。天官非養疴之坊,劇任非久瘝之地,職名之一日在身,其爲惶隘,不翅被縛而求解。況今太室親祼,誓戒隔日,臣猥忝讀誓之任,奉行有司之事,而目下病情,萬無自力之望。且以此醜穢之狀,冒廁齋沐之列,則其爲欠敬,尤當如何?玆敢略控衷懇,仰瀆崇嚴。伏乞聖慈,俯垂鑑諒,亟遞臣所帶職名,以幸公私,不勝大願,臣無任云云。答曰,省疏具悉。所請依施。
上在昌德宮。停常參·經筵。
初昏,虛宿度內所見彗星,爲密雲所蔽,二更乍見天際,而雲氣往來,不得詳細看候。
金炳朝啓曰,大司憲權丕應,執義鄭禮容未肅拜,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
李鶴秀啓曰,藥房副提調持湯劑來待矣。傳曰,封入。
傳于李羲準曰,奉審閣臣入侍。
傳于嚴燾曰,在外玉堂許遞,與未差之代,校理洪赫,副校理金鏴,修撰林翰鎭除授,牌招察任。
傳于金炳朝曰,鄕曲愚迷之人,不足深責,定配罪人張南奎,分揀放送。
以副校理金鏴,修撰林翰鎭牌不進罷職傳旨,傳于嚴燾曰,只推。
柳台佐,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
嚴燾,以禮曹言啓曰,麗王諸陵,禮官三年一次奉審,復舊例爲之事,曾有戊寅受敎定式,壬午年爲當次,而因畿甸穡事之未登,民邑廚傳之有弊,姑待後式擧行事,自臣曹草記蒙允矣。今年爲當次之年,依定式發遣本曹郞廳,奉審以來,何如?傳曰,允。
柳台佐,以訓鍊都監言啓曰,令番瑞蔥臺試射時,本局別隊中直赴殿試者,爲三十六名,南小營試放時,牢子中直赴殿試者爲五名,而一哨中五卒登科,該將領請賞,旣有已例矣。別隊哨官前判官洪益聖,牢子次知知彀官司果異膺善,當照例加資,而事係恩典,不敢擅便,令該曹,考例稟處,何如?傳曰,允。
又以訓鍊都監言啓曰,今番南小營試射放時,本局挾輦軍挾輿軍,御前前排軍等鳥銃入格之類,謹依判下單子,以戶曹木布施賞之意,敢啓。傳曰,知道。
乙酉九月二十二日辰時,上詣眞殿。茶禮親行入侍時,行都承旨李鶴秀,行左承旨李羲準,左副承旨金炳朝,右副承旨嚴燾,同副承旨柳台佐,假注書尹錫祐·宋持養,記事官安亨鎭·金鍏,原仕直閣徐俊輔·李光文,原任待敎朴綺壽,檢校待敎徐憙淳·李憲瑋·金正喜以次侍立訖。上具翼善冠·衮龍袍出幄次。通禮導上詣版位。通禮啓請鞠躬四拜興平身,上行四拜禮,王世子以下,皆行四拜禮。通禮導上詣盥洗位盥洗訖,通禮導上詣第一室尊所。執尊擧羃,通禮導上詣位前跪。鶴秀奉香,台佐奉爐,三上香,仍行奠爵禮。鶴秀奉盞,台佐奠盞。次詣第二室第三室如右禮。通禮導上降復位,啓請鞠躬四拜興平身。上行四拜禮,王世子以下,皆行四拜禮,禮畢。通禮導上還入幄次,諸臣以次退出。
乙酉九月二十二日申時,上御熙政堂。奉審閣臣入侍時,行左承旨李羲準,假注書尹錫祐,記事官安亨鎭·金鍏,直提學趙鐘永。以次進伏訖。上曰,奉審無頉乎?鍾永進前奏曰,臣承命馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉,仍爲監祭則無頉。仍詣健陵,陵上奉審則無頉,碑閣·丁字閣奉審則無頉。仍詣顯隆園,園上奉審則無頉,碑閣·丁字閣奉審則無頉矣。上曰,閣臣先退。又命退,承史以次退出。
上在昌德宮。停常參·經筵。
自初昏至二更,密雲所蔽,彗星所在,不得看候。
夜四更五更,灑雨下雨,測雨器水深二分。
柳台佐啓曰,明日經筵,取稟。傳曰,停。
李鶴秀啓曰,藥房副提調持湯劑來待矣。傳曰,封入。
又啓曰,明日親臨誓戒時,承旨當爲備員,而右承旨朴岐壽奉命在外,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李德鉉落點。
李羲準啓曰,明日親臨誓戒時,承旨當爲備員,而新除授右承旨李德鉉在外,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,金啓河落點。
李羲準啓曰,明日親臨誓戒時,承旨當爲備員,而行左承旨金啓河牌不進,左副承旨金炳朝須資出去,無以備員,左副承旨金炳朝,卽爲牌招,行左承旨金啓河,所當更請牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,申在植·金落點。
李羲準啓曰,明日親臨誓戒時,承旨當爲備員,而行右承旨申在植在外,無以備員,何以爲之?敢稟。傳曰,許遞,前望單子入之,待下批,牌招察任。承旨前望單子入之,朴晦壽落點。
傳于柳台佐曰,出宮門路,以協陽門爲之。
李鶴秀啓曰,吏曹郞廳來言,明日宗廟冬享大祭親臨誓戒時,本曹判書,以讀誓文官,當爲進參,而判書沈象奎未肅拜,不得擧行云,卽爲牌招,何如?傳曰,允。
又啓曰,兼吏曹判書沈象奎牌不進,推考傳旨今方捧入,而讀誓文官,當爲進參,而如是違牌,事甚未安。更爲牌招,何如?傳曰,允。違牌勿爲呼望。
李鶴秀,以吏曹言啓曰,今此宗廟冬享大祭親行時,祭官中時無職名人員,令該曹口傳付軍職,何如?傳曰,允。
兵曹口傳政事,副司果洪龜燮·姜弼煥·朴宗休·金相勉·陸台錫,副司勇徐有贊·李景在·尹克培·金穰根·李正耆·姜時永·成遂默·趙啓昇·韓兢人。以上竝單付
柳台佐,以弘文館言啓曰,副校理金鏴,修撰林翰鎭,旣有只推之命,竝卽牌招察任,何如?傳曰,允。
以副校理金鏴,修撰林翰鎭牌不進罷職傳旨,傳于柳台佐曰,只推。
朴晦壽,以備邊司言啓曰,卽見江華留守申絢狀啓,備陳穡事慘歉之狀,仍以爲本府府倉及各宮各鎭堡今年當捧還米太,之次戶限三分一,尤甚最尤甚戶限折半停退,而當捧條,亦依此分等,以相當穀,準折代捧,訓·禁·御三軍門留營米太,亦依此停代事,竝請令廟堂,稟旨分付矣。本府農形與被災,畿邑無甚異同,凡可以寬紓民力處,不容無闊狹之政,而本府還餉,視他尤別,雖於停代之際,宜存制節之意,今此三等分戶之別立最尤甚名色,雖有一二已例,若援以爲常,亦有關於後弊,此則置之,當捧還米太,尤甚戶三分一,之次戶四分一停退,代穀,依停退分數許施,待明秋還作本色,三軍門留還,亦依府還例,一體停代,何如?傳曰,允。
又以御營廳言啓曰,本廳字內惠化門北邊第五城廊近處體城改築處女墻,亦已畢築之意,敢啓。傳曰,知道。
嚴燾,以義禁府言啓曰,定配罪人張南奎,分揀放送事,承傳啓下矣。張南奎分揀放送之意,敢啓。傳曰,知道。
上在昌德宮。停常參·經筵。
初昏,虛宿度內所見彗星,微見於天際,而形色尾跡,無以的測。
誓戒罷還內後,王世子板位問安。答曰,知道。內閣·政院·玉堂·藥房口傳問安。答曰,知道。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
嚴燾啓曰,明日經筵,取稟。傳曰,停。
李鶴秀啓曰,藥房副提調持湯劑來待矣。傳曰,封入。
傳于朴晦壽曰,召對爲之。
嚴燾啓曰,今二十六日,麟平大君祠宇,遣承旨致祭事,禮曹單子啓下矣,何承旨進去乎?敢稟。傳曰,右承旨。
柳台佐啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
嚴燾,以弘文館言啓曰,副校理金鏴,修撰林翰鎭,旣有只推之命,竝卽牌招察任,何如?傳曰,允。
以修撰林翰鎭牌不進罷職傳旨,傳于嚴燾曰,只推。
副校理金鏴疏曰,伏以臣,卽蔭塗之一常調耳。幼而失學,文質一無所當,晩竊科第,望實百不猶人,功令之技,無過於尋摘,經傳之工,全昧其深奧,反顧汗背,對人騂顔。千萬不自意,以臣除授爲弘文館副校理者,特恩旣出格外,中批本非美事,臣聞命驚懍,五內失守,實不知何以自措也。噫,玉署淸銜,固何等峻選極望,而今忽無難擬之於如臣寡陋也哉?橫經前席,以備顧問,是唐家集賢之官也,代撰王言,黼黻皇猷,卽宋朝通英之職也。苟非學識優於啓沃,名聲藉於一世者,決不可冒受是任也明矣。顧今才彦林立,不患無人,則惟殿下,何所取於臣,而至有此誤恩耶?臣屢世隆顯,偏被主恩,事君盡節,受訓於家庭,報答涓埃,結着於方寸,若使承藉先蔭,備數於百執事之末,則臣固當趨走率職,猶恐或後於人,而至若目下新除,涯分踰濫,理必招災,名器猥屑,爲累甚大,臣雖伏方命之誅,不敢爲承當之計。伏乞天地父母,曲加矜諒,特賜鐫改,以重公器,以安私分焉。臣今丐免之不暇,何敢腐說之贅及,而愛君之性,秉彝同得,敢將區區之見,爲殿下一陳之。竊看今日國事,百度俱病,一無可恃。民命倒懸,有朝夕不保之患,財粟匱竭,無一年經用之資,紀綱解紐,命令不行,危亡之機,可立而待。且今彗孛之災,式年斯生,畿湖之歉,賑接沒策,而殿下,以眇然一身,深處九重,廊廟覆奏,每降依允之敎,喉司稟啓,只下循例之批,一日二日,伈伈若太平無事之時,未嘗見警惕奮發,雷勵風飛,一以振頹俗掃積弊爲心,而淵默太過,暇豫成習,乃至君臣上下,相與爲姑息因循而止,國勢之墊溺,民生之塗炭,其將坐視而莫之救耶?今殿下,恢弘開達,如創業之主,興廢改轍,如中興之君,然後庶可以回阽危之勢,振已頹之紀,奈其志氣則每循宴安,政敎則一任委靡,悠泛度了,便作一副規模何哉?夫法筵講讀,所以進學成德,推以爲治化之本,而三講之停撤,不知爲幾許月日矣。玉署之臣,空守直廬,經筵之任,徒侈官銜,閱春度夏,漠然若相忘者久矣。日開三筵,反覆討論,開發聖志,將就聖學,卽我朝傳授家法,而此則尙矣無論,竝與應文備例之節,廢閣不行,豈不誠萬萬憂歎哉?伏況我春宮邸下,睿齡漸高,令聞日彰,八域含生,普切延頸,則此政勤學修德,寸陰是惜之時,而貽燕之謀,莫如身敎,殿下何不以身先之,敎迪我元良耶?法講頻開於大殿,書筵繼陳於春宮,殿下以是而垂範,春宮以是而取則,誠正格致之論,不離左右,仁義禮樂之說,浹洽心體,動引賢聖,施諸治理,則阽危者自底回安,將頹者自可振刷,終見其轉災爲祥,民安樂堵,惟聖明何所憚,而不思所以奮勵力行,一任其頹惰潰散,日漸至於莫可攸爲者哉?伏願殿下,勿以言出於臣而忽之,聖學懋緝熙之工,政令懋奮發之機,則宗社幸甚,臣民幸甚,臣無任云云。省疏具悉。所陳切實,當體念,爾其勿辭,益勉啓沃之責。
乙酉九月二十四日子時,上詣仁政殿。親臨誓戒入侍時,行都承旨李鶴秀,行左承旨李羲準,右承旨朴晦壽,左副承旨嚴燾,右副承旨柳台佐,同副承旨金,假注書尹錫祐·宋持養,記注官全允淡,記事官金鍏,檢校直閣李光文,檢校待敎徐憙淳·金正喜以次侍立訖。時至,左通禮跪啓請外辦,上具遠遊冠·絳紗袍,乘輿以出。左右通禮前導,由協陽門·肅章門·仁政門,至降輿所,左通禮啓請降輿,上降輿。左通禮跪啓請執圭,鶴秀跪進圭,上執圭。左右通禮導上詣板位南向立,贊禮唱鞠躬四拜興平身,王世子以下諸享官及宗親文武百官,皆鞠躬四拜興平身。讀誓文官兼吏曹判書沈象奎,聽誓文官刑曹判書李勉昇,陞自東階,俱就讀誓位西向立。象奎讀誓文訖,俱降復位。贊儀唱鞠躬四拜興平身,王世子以下諸享官及宗親文武百官,皆鞫躬四拜興平身。左通禮跪啓請禮畢,啓請釋圭,鶴秀跪受圭,左通禮啓請乘輿。上乘輿,左右通禮前導,由仁政門·肅章門,入協陽門還內,出標信解巖。諸臣以次退出。
乙酉九月二十四日未時,上御熙政堂。召對入侍時,參贊官朴晦壽,侍讀官李嘉愚,檢討官李渭達,檢校待敎金正喜,假注書宋持養,記事官安亨鎭·金鍏,各持孟子第一卷,以次進伏訖。上命開卷讀之。嘉愚讀自滕文公問曰,齊人將築薛,止爲善而已矣。上曰,文義陳之。嘉愚曰,人君之德,莫大於爲善,善者行政之本也。戰國之時,功利之說肆行,富强之術徒尙,滕文公,懼齊人之築薛,是不知本末先後之分,而惟恐衆寡强弱之不敵也。人君苟爲善,則仁者無敵,澤流後世,亦可以創業垂統,王迹之興,亶在一善字矣,是以孟子,以强爲善三字,爲一章之要旨,非但滕文之時爲然,大抵爲善者,萬世人主之所當先務,伏願體念焉。上曰,下番陳之。渭達曰,人君之大德,惟在一善字,苟爲善則非但當時行仁政而沛然莫禦,亦可以蒙福澤於後世,王業由是而興,故易曰,積善之家,必有餘慶,夫善之獲福,捷於影響,允爲行政之本,伏願留神而省察焉。上曰,參贊官陳之。晦壽曰,上下番已陳之,臣別無可達之辭矣。上曰,閣臣陳之。正喜曰,臣亦別無可陳之辭矣。上命掩卷。仍命退,諸臣以次退出。
上在昌德宮。停常參·經筵。
初昏,虛宿度內所見彗星,移見於女宿度內,而體色尾跡,比前尤減,距極一百三十四度,二更,沈於未方。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
嚴燾啓曰,明日經筵,取稟。傳曰,停。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴晦壽啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李鶴秀啓曰,藥房提調·副提調持湯劑來待矣。傳曰,封入。
傳于金曰,召對爲之。
柳台佐啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
嚴燾啓曰,來十月初二日行宗廟冬享大祭親祭祭文,當爲製進,而藝文提學李肇源在外,弘文提學金魯敬,待明朝牌招,使之製進,何如?傳曰,允。
嚴燾,以弘文館言啓曰,副校理金鏴疏批已下,修撰林翰鎭,旣有只推之命,竝卽牌招察任,何如?傳曰,允。
朴晦壽,以都摠府言啓曰,副摠管李晢,以禁軍戎器點考坐起事,慕華館晝仕出去之意,敢啓。傳曰,知道。
修撰林翰鎭疏曰,伏以臣姿性愚魯,學識蔑裂,晩竊科名,已是望外,而天地至大,樗櫟不棄,薄試下邑,屢叨雷肆,前後踐歷,罔非踰濫,未有塵刹之報,徒切感愧之私,不意瀛館特旨,有隕自天,華誥誕宣,闔門動色,臣誠惝怳震越,不知所以措躬也。夫聖朝官人,孰非難愼,而論思之地,責任尤重,苟非經術足以備顧問,文辭足以贊王猷,則莫宜居之,故雖使才學兼備,望實俱著者當之,莫不逡巡而却顧,況臣之百無肖似?臣所自知,金華侍講,不啻齊竽之濫,鑾掖持被,難免梁鵜之譏。今若以恩出格外,感激洪造,怵畏義分,冒沒出膺,則非但有愧於私心而已,其於累聖簡而招物議何哉?屢犯違逋,冞增悚恧,玆敢略暴衷懇,仰瀆崇嚴。伏乞聖慈,亟將新命,特許還收,俾名器毋玷,微分獲安,不勝大願。臣旣不以見職自居,顧何敢贅他,而區區憂愛之悃,亦不能自已,冒昧附陳,惟聖明垂察焉。噫,天下之百千萬事,莫不有綱有紀,以人身言之,一心爲綱,百體爲紀,以人國言之,元首爲綱,百僚爲紀,苟使一心,爲其主宰,則百體無不從令,元首達其聰明,則百僚罔不率職。顧今聖明在上,化理休暢,三代之治,宜若可致,而夷考其實,則群工未免恬憘,百度漸歸解弛,窮蔀殿屎,經費枵罄,以至於雲臺之奏眚,畿·湖之告歉,莫非今日宵旰之憂。然而挽回一治之道,不必他求,惟我殿下一心上轉移間耳。誠若赫然奮發,整頓綱紀,以實心行實政,則中外臣僚,孰敢不奔走率職,以君心爲心也哉?此所謂大綱旣擧,衆目畢張。夫如是,則災異可轉爲禎祥,民生可奠於袵席,億萬年太平之基,其自今始,豈不盛哉?豈不休哉。惟殿下,勿以人癈言,懋哉懋哉。臣無任云云。省疏具悉。所陳切實,可不留念乎?爾其勿辭,益勉論思之責。
檢閱金鍏疏曰,伏以臣之從兄臣鏴,方帶弘文館副校理之任矣,臣之所帶春秋兼銜,自在應避,揆以公格,在下當遞,玆敢拔例陳章。伏乞特遞臣春秋兼銜,以存公格,以安私分焉,臣無任云云。省疏具悉。疏辭下該曹稟處。
乙酉九月二十五日未時,上御熙政堂。召對入侍時,檢校直閣李光文,參贊官金,侍讀官金鏴,檢討官李渭達,假注書宋持養,記注官全允淡,記事官金鍏,各持孟子第一卷,以次進伏訖。上命開卷讀之,鏴讀自滕文公問曰,滕小國也,止擇於斯二者。上曰,下番讀之。渭達讀自魯平公將出,止公曰諾。上曰,閣臣讀之。光文讀自樂正子入見,止貧富不同也。上曰,參贊官讀之。讀自樂正子見孟子,止焉能使予不遇哉。上曰,文義陳之。鏴曰,魯平公欲見孟子,蓋出於禮賢之誠也,以好德之良心,欲枉駕親訪,其初心甚好矣。臧倉,以孟子之後喪踰前喪沮之。平公聞其言,而遂不往見,夫見賢之意苟摯,則非惟便嬖之譖不得入,雖在位公卿之言,不從可矣,今聞一嬖人之言,而遂止已駕之乘輿,是魯平有二失,始也慕賢,終焉信譖,一失也,狃於近習,而浸潤膚愬之言,得以投間抵隙,二失也。於此等處,以古爲鑑,尊德之誠常勤,而遠佞之戒恒存,則允爲廈氈上可懲可戒之資矣。上曰,下番陳之。渭達曰,親近便嬖,人辟之大戒也。魯平公,常時不能遠佞而親小人之時多,故臧倉之言,得以投抵而遂止其行,若使平公,常時親賢遠小,則人君行止,一臧倉,安能沮之哉?大抵便嬖雖不得不使令於前,而若親近,則終必有欺蔽之患。伏願此等處明以燭之,留神而省察焉。上曰,閣臣陳之。光文曰,上下番已陳之,臣則別無可陳之辭矣。上曰,參贊官陳之。曰,上下番所奏甚好,臣別無敷演以達之辭矣。上命掩卷,退,諸臣以次退出。
上在昌德宮。停常參·經筵。
自初昏至二更,女宿度內所見彗星,爲游氣所翳,不得看候。
夜自三更至五更,灑雨下雨,測雨器水深二分。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
嚴燾啓曰,明日經筵,取稟。傳曰,停。
李羲準啓曰,藥房提調持湯劑來待矣。傳曰,封入。
朴晦壽啓曰,臣以麟平大君致祭,下直進去之意,敢啓。傳曰,知道。
柳台佐啓曰,漢城左尹柳相亮,以城隍發告祭獻官,今方受香出去矣。兼帶禁衛大將命召,右邊捕盜大將命召,及大將牌·傳令牌,來請還納,何以爲之,而將兵之任,不可無一刻摠察之人,捕將之任不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,訓將兼察,牌招聽傳敎,捕將之任,他邊大將兼察,牌招聽傳敎。
嚴燾,以弘文館言啓曰,修撰林翰鎭疏批已下,卽爲牌招察任,何如?傳曰,允。
李羲準啓曰,今九月二十七日,祿都目政事爲之之意,敢啓。傳曰,知道。
柳台佐啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
李羲準,以戶曹言啓曰,臣晩錫,與正郞臣李謙秀,進詣慶熙宮,差備內及內各司,依節目眼同看審後,有頉處別單書入,而修改則待明春,擇日擧行,何如?傳曰,允。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式,發遣本曹郞廳奉審,則文昭殿碑閣,椽木一箇折傷,追慕洞碑閣,雨漏三庫,淨業院碑閣,雨漏二庫,流霞亭,雨漏一庫,養正齋,雨漏二庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
柳台佐,以漢城府言啓曰,凡有旌閭,因該部牒報登聞事,曾有定式矣。卽接東部令申綏所報,則部字內於義洞契故僉正李秉淳妻淑人慶州金氏旌閭,今月二十六日豎立之意,敢啓。傳曰,知道。
又以訓鍊都監言啓曰,本局哨官柳和中,身爲將官,不由營門,擅自下鄕之狀,萬萬駭然,爲先汰去之意,敢啓。傳曰,知道。
又以兵曹言啓曰,宣傳官申緖,病難供職,呈狀乞遞,改差,何如?傳曰,允。
吏曹啓目,粘連觀此藝文館檢閱金鍏上疏,則以爲臣之從兄臣鏴,身帶弘文館副校理之任矣,臣之所帶春秋兼銜,自在應避,揆以公格,在下當遞,特遞臣春秋兼銜,以存公格亦爲白有臥乎所,相避之法,在下當遞是白乎矣,史官春秋,例不得減下是白如乎,副校理金鏴所帶春秋館記注官之任,今姑減下,何如?判付啓依允。
上在昌德宮。停常參·經筵。
自初昏至二更,雲氣掩翳,彗星所在,不得看候,午時,微有雷。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
嚴燾啓曰,明日再明日三明日,宗廟冬享大祭親行齋戒相値,視事頉稟之意,敢啓。傳曰,知道。
又啓曰,來初一日,輪對日次,而宗廟冬享大祭親行齋戒相値,頉稟之意,敢啓。傳曰,知道。
李羲準啓曰,臣羲準,今日宗廟冬享大祭肄儀進去,下直之意,敢啓。傳曰,知道。
又啓曰,吏曹郞廳來言,今日祿都目政事爲之,而兼判書沈象奎,參議徐憙淳宗廟冬享大祭肄儀進,參判金陽淳病不來,不得開政云。參判金陽淳,卽爲牌招,何如?傳曰,允。
李鶴秀啓曰,藥房副提調持湯劑來待矣。傳曰,封入。
柳台佐啓曰,大司憲權丕應,執義鄭禮容,掌令金永鎭·林孝憲,持平朴宗範牌不進,持平河錫洪在外,監察茶時之意,敢啓。傳曰,知道。
以執義鄭禮容,掌令金永鎭·林孝憲,持平朴宗範,司諫趙忠植,獻納金周默,正言李得烈牌不進。罷職傳旨,傳于柳台佐曰,只推。
有政。吏批,兼判書沈象奎,參議徐憙淳肄儀進,參判金陽淳進,左副承旨嚴燾進。啓曰,判書沈象奎,參議徐憙淳宗廟冬享大祭肄儀進,小臣獨政未安,何以爲之?敢稟。傳曰,仍爲之。以趙冀永爲副修撰,以李光憲爲同經筵,以金左根爲戶曹佐郞,以金相休爲分內醫提調,以趙運永爲永興府使。
兵批,行判書金魯敬進,參判尹行直病,參議愼宜學病,參知李衡柱入直進,右承旨朴晦壽進。以李錫圭爲知事,以蔡弘遠爲同知,以李復淵爲訓鍊都正,以朴宗敬爲僉知,以韓應浩爲宣傳官,以權志容爲五衛將,以李儒甲爲忠壯將,以金錫禹爲慶熙將,以洪彦謨爲文兼,以申在英爲守門將。同知單金達禹,僉知三單金性淵·金國信·金光濂,大護軍李錫奎,護軍申在植·金啓河,副護軍朴岐壽·李德玹·金炳朝·申緖·李晩胄,副司直趙冀永,副司果沈英錫,以上竝單付。前虞候閔晢,前主簿崔奎赫,前守門將李煥懋以上加資事,覆啓判下。
嚴燾,以弘文館言啓曰,本館下番修撰臣林翰鎭,以宗廟冬享大祭祭官,今日議政府肄儀時,晝仕出去之意,敢啓。傳曰,知道。
朴晦壽,以都摠府言啓曰,副摠管金熙華,以宗廟冬享大祭,永寧殿終獻官預差肄儀事,禮曹晝仕出去之意,敢啓。傳曰,知道。
又以備邊司言啓曰,卽見水原留守洪羲臣狀啓,則復陳農形慘歉之狀,仍以爲見減災七百十四結零,特許準劃,還穀之停退分數,依前請施行事,竝請令廟堂,稟旨分付矣。本府田稅,雖異於度支元賦,爲念正供之法意,曾有減劃之稟覆,而災形民情,轉益悶急,守臣所請,又此申複,亦難一切靳持,前劃一千五百結外,更以五百結加劃,停還之折半外加請,終涉過多,依前啓施行之意,分付,何如?傳曰,允。
又以備邊司言啓曰,江華留守申絢,廣州留守徐能輔,俱以災年,都會都試,待明秋設行,江華則本府與屬邑官鎭門聚點,竝請姑停矣。各道諸都都會都試聚點之遇災許停,自有已例矣,竝依所請,退行之意,分付兩都守臣處,何如?傳曰,允。
又以備邊司言啓曰,卽見廣州留守徐能輔狀啓,則更陳民情事勢,仍請見減災三百四十九結零及還餉停代,竝依初請準許事,令廟堂稟旨分侍矣。以前劃之數,視見災之摠,差有不足,致此更請,其在曲軫之政,宜念寧失之義,而所請,終未免夥多,事目與已劃竝五百結外,一百十二結,更爲加劃,則此是甲戌俵災之舊摠,以此分排,豈有冤徵乎?至於停代,旣因民情之切急,更有守啓之申請,果難一切靳許,竝依前請施行,何如?傳曰,允。
又以備邊司言啓曰,卽見平安監司朴宗薰災實分等狀啓,則義州等六邑,置之稍實,平壤等三十二邑,置之之次,甑山等四邑,置之尤甚,後錄諸條,竝請令廟堂稟旨分付矣。其一,各邑鎭帳外火田,限四分一權減,各鎭屬給代不足條,以各鎭間年儲留穀,從便區劃事也。其一,陳田火田之還加起,毋準舊摠,隨起執卜事也。其一,各衙門及奎章閣屯田,依近例從實執摠事也。其一,本道由來舊陳及被雹新災與比摠不足,合一千六百八十七結九十三負六束,特許劃下,各邑雜費,亦許蠲減事也。其一,今春錢分之年例添餉作穀條及平壤府軍結弊防給次作穀條中,限一萬石,以詳定代捧事也。其一,尤甚邑勿定配所事也。本道穡事,夏因久旱,當播而愆,秋有冷雨,方穗未發,加以蟲雹之災,痒稼頗酷,而惟幸田種較多,霜信差退,大體成就,得免於全歉,三等分劑,依狀請施行,西北之比年定摠,自是常法,災結加請,在所靳許,而穡形被損,旣異康年,苟有白徵,宜存闊狹,特依近例,所請災一千六百八十七結零,許令準劃,各邑雜費條,亦令蠲減,帳外火稅,四分一許減,各鎭給代,以儲留穀,從便區劃,還加起之隨起執卜,各屯土之從實收稅,尤甚邑之勿定配所,竝依所請,還捧代錢,此係常法之外,然本道耗作之許令詳定,蓋欲稍寬民力,而今年則以移運之故,責納本色,沿民事情,亦所當念,且春以錢分者,煞有間於元還,秋糴許代,亦或爲權宜寬紓之政,一體許施,何如?傳曰,允。
又以訓鍊都監言啓曰,本局別將具絳,身病甚重,勢難察任,改差,何如?傳曰,允。
上在昌德宮。停常參·經筵。
自初昏至二更,天際雲氣不開,彗星所在,不得看候。
柳台佐啓曰,大司憲權丕應未肅拜,執義鄭禮容,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
李鶴壽啓曰,藥房副提調持湯劑來待矣。傳曰,封入。
傳于李羲準曰,召對爲之。
朴晦壽,以都摠府言啓曰,今日入直內三廳武兼禁軍及軍兵等,當爲中日習射技放,而宗廟冬享大祭齋戒相値,不得設行之意,敢啓。傳曰,知道。
又以都摠府言啓曰,今此動駕時,侍衛寶劍守宮,當爲備員,而都摠管南履翼,副摠管全守基在外,都摠管宋冕載,副摠管鄭漪·李文會·金陽淳,俱有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,在外摠管竝許遞,前望單子入之。身病摠管,牌招察任。
摠管前望單子入之,都摠管李勉昇,副摠管金啓河落點。
李羲準,以戶曹言啓曰,時御所內各司,依定式發遣本曹佐郞臣李敏坤與兵曹參知臣李衡柱,佐郞臣朴齊輝,東所衛將臣金性淵,西所衛將臣成有敏,南所衛將臣任幹,北所衛將臣李勉健,眼同看審後,有頉處別單書入,而修改則擇日擧行之意,敢啓。傳曰,知道。
朴晦壽,以兵曹言啓曰,今九月二十八日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮依例改火,奎章閣·議政府·承政院·漢城府一體頒火之意,敢啓。傳曰,知道。
又以備邊司言啓曰,頃因東萊前府使李潞狀啓,燒燼倭館西館中大廳,待明年許建之意,有所稟覆行會矣。監董之役,自當許建後擧行,物力則必須預先措處,始可無晩時礙窒之歎,而曾於庚戌開市大廳重建時,有計其間架,量宜定給者,則今亦依此例,以嶺南所在本司句管各名穀中,折米六千一百五十石,準折錢一萬八千四百五十兩之數,使之劃給,何如?傳曰,允。
又以備邊司言啓曰,燒燼倭館改建物力,今方區劃,而材木則一依庚戊開市大廳重建時,每間所用之數,酌量容入,十分稱停後,以萊府近處左右沿松田中風落自枯,不合船材者斫給,而陸運則監董官,擔當擧行,水運則用附近兵船,沙格糧米,以儲置米依例會減之意,分付嶺南道臣及統制使·左水使處,何如?傳曰,允。
柳台佐,以義禁府言啓曰,石城縣監金履豐拿來,與公淸監司金學淳啓本,戶曹粘目,憑閱處之事,傳旨啓下矣。金履豐,時在任所,依例發遣府羅將拿來,何如?傳曰,待待命拿囚。
乙酉九月二十八日未時,上御熙政堂。召對入侍時,檢校待敎李鶴秀,參贊官李羲準,侍讀官尹秉烈,檢討官林翰鎭,假注書宋持養,記事官金鍏·吳致愚,各持孟子第二卷,以次進伏訖。上命開卷讀之。秉烈讀自孟子集註大全卷之三,止猶反手也。上曰,文義陳之。秉烈曰,戰國之時,世衰道微,不知聖賢事業,而人心陷溺於功利之說,但知有伯道,故公孫丑之問如此,先明王伯之分,然後此章之旨可明,王伯之分無他,惟在誠僞二字,假仁與義,僞也,以實心行實政,誠也,後世人主,苟欲黜伯道,行王政,則亶在一誠字上推去,伏願體念焉。上曰,下番陳之。翰鎭曰,此時功利之說肆行,故孟子答梁王曰,仁義而已,仁義二字,卽孟子一部開卷第一義也。觀此則可知不屑管·晏之義,蓋管·晏以功利爲主,鄒賢以仁義垂訓,判然若燕越,大抵王伯之分,惟在立志之如何,苟能志欲行王道,則未有力不足者,比如射於百步之外,正己而發,日日學習,則無不中者,凡民肄藝惟然,況人君之行政乎?顧今聖明臨御,卓越百王,臣未敢知廈氈燕蠖之中聖意攸在,而自古人辟,孰不以堯·舜自期?然德和之成,終不及三代者,蓋由立志之不高耳。伏願殿下,以鄒賢不屑管·晏之心爲心,赫然奮發,確然自立以實心行實政,則三代之治,庶復見於今日,實爲宗社臣民之福也。上曰,參贊官陳之。羲準曰,上下番已陳之,臣則無更陳之辭矣。上曰,閣臣陳之。鶴秀曰,臣亦無更陳之辭矣。上命史官就座。仍命退,諸臣以次退出。
上在昌德宮。停常參·經筵。
自初昏至二更,游氣掩翳,彗星所在,不得看候。
藥房提調沈象奎,副提調李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
柳台佐啓曰,大司憲權丕應未肅拜,執義鄭禮容,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
朴晦壽啓曰,備邊司郞廳來言,今日賓廳日次,而宗廟冬享太祭親行齋戒相値,不得來會云矣,敢啓。傳曰,知道。
又啓曰,漢城左尹柳相亮,以厲祭獻官,今方受香出去矣。兼帶禁衛大將命召,右邊捕盜大將命召及大將牌傳令牌,來請還納,何以爲之?而將兵之任,不可無一刻摠察之人,捕將之任,不可一刻暫曠,在前如此之,有他邊大將兼察之例,今番則何以爲之?敢稟。傳曰,訓將兼察,仍佩往來,捕將,他邊大將兼察。
又啓曰,禁衛大將,訓將兼察,右邊捕盜大將,他邊大將兼察事,命下矣。兼察禁衛大將白東薳,兼察右邊捕盜大將趙華錫,竝卽牌招,聽傳敎,何如?傳曰,允。
傳于嚴燾曰,禮房承旨馳詣宗廟·景慕宮,奉審摘奸以來。
李鶴秀啓曰,藥房提調·副提調持湯劑來待矣。傳曰,封入。
傳于柳台佐曰,召對爲之。
傳于嚴燾曰,明日出宮內門路,以協陽門爲之。
傳于嚴燾曰,發遣吏郞,諸執事請齋與否,摘奸以來。
嚴燾,以侍講院言啓曰,明日擧動時,宮官當爲全數進參,兼說書趙容和,自鄕上來云,卽爲牌招,以爲備員進參之地,何如?傳曰,允。
李羲準,以戶曹言啓曰,時御所內各司雨露處與翠華門·翠微門修改吉日,令日官崔榮遠推擇,則來十月初九日辰時爲吉云,以此日時擧行,何如?傳曰,允。
朴晦壽,以備邊司言啓曰,卽見京畿監司朴宗琦分等狀啓,則陽川等十七邑,置之尤甚,驪州等十三邑鎭,置之之次,竹山等四邑,置之稍實,後錄諸條,竝請令廟堂,稟旨分付矣。其一,新還銄,尤甚邑尤甚面里折半,尤甚邑之次面里·之次邑尤甚面里三分一,尤甚邑稍實面里·之次邑之次面里·稍實邑尤甚面里四分一,特許停退,待明秋還捧事也。其一,還餉當捧條,尤甚邑三分二,之次邑折半,稍實邑三分一,以相當穀,準折代捧事也。其一,辛壬停退還餉,竝許仍停事也。其一,沿海各邑拯劣米太,竝許仍停事也。其一,北漢平倉城餉,尤甚邑一倂捧留本邑,耗條則代錢輸納,各驛所受城餉,一體捧留事也。其一,尤甚邑田結大同米,竝以小米代納事也。其一,大興·臨津·長山等餉穀,竝許捧留本邑,附近民之自願輸納本所者,依願許施,耗條則代錢輸送事也。其一,禁·御兩營江都留餉米太,依已例以錢代捧,待明秋還作本色事也。其一,各衙門軍布,尤甚邑三分一,之次邑四分一停退,待明秋收捧事也。其一,守·摠兩營壯抄牙兵,各樣軍官等身米,每斗四錢代捧事也。其一,各邑所在各衙門各宮房屯土,今年則勿送屯監,勿拘定摠,自各其邑,從實收稅,趁限上納事也。其一,推奴徵債,限明秋防塞事也。其一,北漢摠廳私受米,每石以代錢五兩輸納事也。畿農被旱,沿野俱病,大同之災,殆遍一路,而特以山田之不至全失,早種之或有所受,有此道啓,分劑依此施行,嗣歲民食,專資秋糴,遽議分停,在所留難,而災民事情,到底窮絀,目下寬紓,實係先務,而雖以當捧條言之,本色之無以準責,果有如道啓所陳者,依狀請分數,竝爲許施,新還旣許分停,舊還尤難竝督,沿邑拯穀,亦宜視此爲例,城餉之邑留,田賦之代捧,一係不虞之需,一是惟正之供,本不可擬議於闊狹,而前此災年,以遠輸之爲弊,本米之難辦,亦有特施之例,城餉旣如是,則諸餉,宜許一體捧留,而自願輸納者,則依願許施,禁·御兩營留餉之代捧,各衙門軍布之分停,此亦已許於松都守啓者,守·摠兩營牙兵軍官身米與各處餉還耗條之許令代錢,各屯土之勿送屯監,自本官從實收稅,推徵之限明秋防塞,俱是災歲已例,竝許所請,俾紓民力,而城餉,雖許捧留,若與耗米,而竝皆許代,則本廳軍需,亦不可不念,私受米之權宜許代,雖或有例,旣無上捧之元還,又失私受之本米,則城內募入之類,亦無以恃以爲資,觀於己甲之不爲擧論,事情可以推見,此二條則置之,何如?傳曰,允。
又以備邊司言啓曰,頃因咸鏡監司李存秀狀啓,南關穀之取耗上納摠廳條折米七千石,已經覆啓還錄矣,該廳事勢,臨急見減,變通沒策,今年所需,則不可不念,就嶺南所在本司句管穀會錄耗中,折米七百石,許劃取用,何如?傳曰,允。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
柳台佐,以義禁府言啓曰,明日宗廟擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
朴晦壽,以兵曹言啓曰,來十月初二日宗廟·永寧殿冬享大祭時,守宮當爲塡差,而本曹郞廳都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
又以御營廳言啓曰,本廳字內惠化門北邊第二城廊近處體城改築處女墻,亦以畢築之意,敢啓。傳曰,知道。
柳台左,以義禁府言啓曰,本府擊錚回啓中閔弘燮·李敬彬事,下詢大臣處之事判付內,依允事,命下矣。謹依判付,問議于大臣,則領府事金載瓚,判府事韓用龜·金思穆·南公轍·林漢浩,病未獻議,左議政李相璜,以爲閔弘燮·李敬彬事,前此府讞,臣已以年久重案,非可遽論,有所獻議,今承俯詢,更無異見云矣,大臣之意如此,上裁,何如?傳曰,大臣之意如此,置之。
乙酉九月二十九日未時,上御熙政堂。召對入侍時,參贊官柳台佐,檢校待敎徐憙淳,侍讀官尹秉烈,檢討官林翰鎭,假注書宋持養,記事官金鍏·吳致愚,各持孟子第二卷,以次進伏訖。上命開卷讀之,秉烈讀自曰若是則,止是以難也。上曰,文義陳之。秉烈曰,以此章觀之,可驗國家興替,亶係賢材之用舍,殷雖有微子·膠鬲等良佐,而殷后不用故失之,以上章言之,雖管仲之小器,齊桓用之如彼其專,故遂伯諸侯,從古致治之君,必求賢佐,明良相得,一體交須,所以其興也勃焉,縱有賢材,苟不用,則將何以展其才,而致則實之美乎?伏願旁求俊彦,委任責成,以致上下交泰之休焉。又奏曰,本館書冊目錄,尙未還下,今當曝曬之時,有目錄,然後可以照檢曝曬,故敢此仰達矣。上曰,當還下矣。仍命退,諸臣以次退出。承政院日記第二千百九十六
上詣宗廟。停常參·經筵。
初昏,天氣淸朗,彗星所在,十分詳察,則微見於天際,而形痕比前尤爲消減,距極度數,與前無異,一更沈於未方。
大駕詣宗廟入齋室後,王世子板位問安。答曰,知道。內閣·政院·玉堂·藥房口傳問安。答曰,知道。
展拜後,王世子板位問安。答曰,知道。內閣·政院·玉堂·藥房口傳問安。答曰,知道。
省牲省器後,王世子板位問安。答曰,知道。內閣·政完·玉堂·藥房口傳問安。答曰,知道。
嚴燾啓曰,明日常參·經筵,取稟。傳曰,停。
朴晦壽啓曰,來初五日朝參日次矣,敢稟。傳曰,停。
又啓曰,司僕寺內乘來言,捲簾毛帳,取稟。傳曰,捲三面,毛帳置之。
傳于朴晦壽曰,侍衛軍兵毛具。
嚴燾啓曰,臣燾依定式進詣香室,奉審香祝樻祝板袱子,則精潔之意,敢啓。傳曰,知道。
李鶴秀啓曰,藥房副提調,持湯劑來待矣。傳曰,封入。
嚴燾啓曰,禮貌官來言,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣守宮檢校提學意啓曰,夜間閣內諸處,無事之意,敢啓。傳曰,知道。
柳台佐啓曰,卽者義禁府都事來言,今日動駕時,駕側鳴錚罪人李陽業等二人,移送秋曹云矣,敢啓。傳曰,知道。
嚴燾,以成均館行大司成意啓曰,本館入直,久任郞廳外,他郞不得入直,若有代員遞直之事,則草記代直事,曾有定式矣,司成朴英載,以測候官除本司,直講金秀鍾,典籍李濟翼,俱爲差祭,時無入直之員,以他郞官姑爲代直,何如?傳曰,允。
乙酉十月初一日卯時,大駕詣宗廟。冬享大祭親行擧動入侍時,行都承旨李鶴秀,行左承旨李羲準,右承旨朴晦壽,左副承旨嚴燾,右副承旨柳台佐,同副承旨金,假注書尹錫祐·宋持養,記事官金鍏·吳致愚,檢校直閣李光文,檢校待敎徐憙淳·金正喜,以次侍立。時至,通禮啓請外辦,上具遠遊冠,絳紗袍,乘輿出宣化門,至協陽門。通禮跪啓請降輿乘輦,上降輿乘輦,鶴秀進圭,上執圭,由肅章門·進善門,出敦化門,至宗廟大門外降輦所。通禮跪啓請釋圭,上釋圭,鶴秀跪受圭,由廟大門,入齋殿小次。通禮跪啓請外辦,上具冕服,鶴秀進圭,上執圭,詣望廟樓版位,西向立。引儀唱行禮,上行四拜禮,仍詣廟內第一室奉審,次詣各室奉審,如上儀訖。通禮前導,詣省器位視滌濯,執事者以次擧羃告潔。上仍詣永寧殿,行望殿禮,詣殿內奉審省器,如上儀訖,入幕次小次。通禮跪啓請外辦,上仍詣省牲位南向立。禮儀使金履喬啓請省牲,掌牲官率其牢屬,北向跪擧手曰,腯。諸大祝各巡牲一匝,西向擧手曰,充。俱還復位,省牲訖。禮儀使導上至齋殿門外,跪請釋圭,上釋圭,鶴秀受圭。上入齋殿,諸臣以次侍立。
上在昌德宮。停常參·經筵。
初昏,女宿度內所見彗星,尾跡稍減,與昨無異,而行度無常,距極今爲一百三十二度,一更沈於未方。
大殿·中宮殿·世子宮,內閣·政院·玉堂·藥房經宿口傳問安。答曰,知道。
世子嬪宮,內閣·政院·玉堂·藥房經宿口傳問安。答曰,知悉。
大殿,朝廷二品以上·六曹堂上經宿單子問安。答曰,知道。
朴晦壽啓曰,司僕寺內乘來言,捲簾毛帳,取稟。傳曰,捲三面,毛帳置之。
李羲準啓曰,明日再明日停朝市相値,視事頉稟之意,敢啓。傳曰,知道。
柳台佐啓曰,大司憲權丕應未肅拜,執義鄭禮容,掌令金永鎭·林孝憲,持平朴宗範呈辭,持平河錫洪在外,監察茶時之意,敢啓。傳曰,知道。
李羲準啓曰,左副承旨嚴燾,今日不爲仕進,卽爲牌招,何如?傳曰,允。
李鶴秀啓曰,藥房副提調,持湯劑來待矣。傳曰,封入。
李羲準啓曰,假注書宋持養,身病猝重,勢難察任,今姑改差,何如?傳曰,允。
傳于李羲準曰,前冬之曲副其願者,以其精力之强剛,尙有可用之日也,豈意今者,纔遭巨創,隨復長逝乎?文學政事之具備,如此大臣,何處得來?予之必欲一用之苦心,今亦已矣。況覽遺疏,憂愛之誠臨盡猶切,感歎傷惜,庸可勝言,卒判府事李書九成服日,遣承旨致祭,弔賻等節,依例擧行,祿俸限三年輸送,其子待闋服調用。
柳台佐啓曰,卽者掌令金永鎭,以其親病,投章徑歸,原疏以停朝市,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
李羲準啓曰,卒判府事李書九成服日,遣承旨致弔祭事,命下矣。何承旨進去乎?敢稟。傳曰,同副承旨進去。
宋持養改差,代以林永洙爲假注書。
以左副承旨嚴燾牌不進罷職傳旨,傳于李羲準曰,只推。
金,以禮曹言啓曰,五禮儀大臣之喪,自上有擧哀之節,而宗廟冬享大祭親祭正日相値,不得循例取稟之意,敢啓。傳曰,知道。
朴晦壽,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以備邊司言啓曰,卽見黃海監司趙晉和災實分等狀啓,則海州等五邑,置之尤甚,平山等十一邑,置之之次,新溪等七邑,置之稍實,仍以爲事目災三百結外,不足畓災五千二百七十八結十八負九束,綿田災六百二十八結九十三負九束,特許加劃,後錄諸條,竝請令廟堂稟旨分付矣。其一,尤甚邑新還餉,限折半準折代捧,待明秋還作本色事也。其一,各軍門各衙門保米太,尤甚邑每名二兩式代錢收納事也。其一,延安·白川癸亥·甲子停退軍錢米布,依前仍停事也。其一,延安等五邑辛未停退還餉,全數仍停事也。其一,白川等四邑所在均廳免稅米太,依已例以詳定價,執錢上納事也。其一,各宮房各司火田,令各該邑從實執卜事也。其一,本營牙兵入防停止事也。其一,尤甚邑勿定配所事也。其一,推奴徵債防塞事也,本道穡事,始旱彌月,晩澇兼風,種種受損,而沿農爲甚,以五邑則災多實少,雖遜常年,統一路而折長補短,要非儉歲,分等依道啓施行,災結以目下畓農,而責已往實摠,固非可論,然觀於時起帳付,而較此所請,分數殊欠稱停,元劃外畓災四千三百八十結,綿田災二百二十結,特爲加劃,尤甚邑新還餉之折半代捧,各營衙門保米太之代錢輸納,災邑民情,不可不念,延·白兩邑癸甲停退之軍錢米布,延安等五邑辛未停退之還餉,亦難責之於新還許代之時,白川等四邑免稅米太之執錢上納,本廳則別無所損,民勢則可以稍紓,火田之從實執卜,牙兵之入防停止,尤甚邑之勿配,推徵之防塞,竝依狀請許施,何如?傳曰,允。
又以御營廳言啓曰,本廳千摠金相宇,身病甚重,勢難察任,改差,何如?傳曰,允。
草土〈臣〉李書九疏曰,伏以臣狗馬賤疾,屢月沈苦,一縷殘喘朝夕將絶,而憂國一念,耿耿不已,雖於銜恤之中,不忍不一陳,敢效將死之鳴。伏願殿下,奮發聖志,勵政圖治,博選賢士,輔導儲宮,先正宮府,撙節財用以愛養民力,壹視遐邇,蒐羅才俊以維繫人心,凡此四者,深加究理,善爲推行,則國家事,猶可爲也。願殿下,勿以人廢言,臣雖歸地下,庶可瞑目,臣神昏氣塞,不能成語,臨紙涕泣,不勝哀戀,謹留疏以聞云云。
宗廟冬享大祭親行敎是時,終獻官左議政李相璜,進幣瓚爵官兼吏曹判書沈象奎,奠幣瓚爵官吏曹參議徐憙淳,薦俎官行戶曹判書鄭晩錫,禮儀使行禮曹判書金履喬,典祀官奉常正李禮延,廟司令崔瑗,堂上執禮行副護軍尹豐烈,堂下執禮兵曹正郞朴潞壽,宮闈令尙膳金道浹·崔吉昌·金宜祿·金應昌·金錫興,崔錫麟,第一室執尊副司果鄭鴻慶,第二室尹錫永,第三室朴鳴和,第四室洪晩燮,第五室崔漢翼,第六室金喆遠,第七室李南翼,第八室金秀鍾,第九室南達孫,第十室獻納金周默,第十一室典籍李濟翼,第十二室副司果睦台錫,第十三室崔命顯,第十四室鄭郁東,第十五室李冕植,第一室大祝司諫趙忠植,第二室副校理尹秉烈,第三室副司果金裕憲,第四室權馥,第五室執義鄭禮容,第六室副司果朴齊明,第七室修撰林翰鎭,第八室副司果張敎根,第九室洪彦謨,第十室金盛淵,第十一室洪永觀,第十二室徐淇修,第十三室副校理金鏴,第十四室校理李嘉愚,第十五室文學金正喜,第一室祝史副司果徐萬淳,第二室沈啓錫,第三室朴宗休,第四室閔令儒,第五室白萬榮,第六室閔永勳,第七室金相勉,第八室李在鶴,第九室韓益相,第十室姜弼煥,第十一室李鳳純,第十二室柳幼麟,第十三室李光載,第十四室李圭祊,第十五室金逸淵,第一室齋郞副司果朴容壽,第二室李秉溫,第三室持平朴宗範,第四室正言李得烈,第五室副司正徐有贊,第六室兵曹佐郞李相重,第七室副司正尹克培,第八室副司果宋守謙,第九室副司正李正耆,第十室姜時永,第十一室成遂默,第十二室趙啓昇,第十三室金穰根,第十四室韓兢人,第十五室李根中,第一室捧俎官戶曹正郞李謙秀,第二室刑曹正郞曺錫玄,第三室沈獻永,第四室尙衣僉正洪夔謨,第五室司䆃僉正尹匡烈,第六室刑曹佐郞徐有準,第七室司宰直長李建基,第八室掌樂主簿閔靖顯,第九室儀賓都事李鍾淳,第十室副司果趙咸永,第十一室典設別提洪殷燮,第十二室尙衣直長崔弘岱,第十三室司饔奉事李鳳九,第十四室司饔奉事洪秉球,第十五室內資奉事崔崑重,掌牲令典牲判官李常在,協律郞掌樂正金啓淵,盥洗位禮曹正郞文慶愛·李升烈,爵洗位司藝李升坤,典籍姜䆃,亞獻盥洗位直講全道海,終獻盥洗位司藝禹錫文,贊者引儀沈能默·任燧,謁者兼引儀金亨源·洪憲燮,贊引假引儀朴敏恕·安聖臣,祭監監察朴來陽·朴雲壽,七祀獻官司饔僉正洪龍燮,祝史兵曹佐郞盧尙羲,齋郞義盈奉事尹行麟,功臣獻官廣興守柳仁根,祝史禮曹佐郞尹宗鉉,齋郞內贍奉事洪栴。
乙酉十月初二日子時,大駕詣宗廟。冬享大祭親祭入侍時,行都承旨李鶴秀,行左承旨李羲準,右承旨朴晦壽,左副承旨嚴燾,右副承旨柳台佐,同副承旨金,假注書尹錫祐·宋持養,記事官金鍏·吳致愚,檢校直閣李光文,檢校待敎徐憙淳·金正喜以次侍立。時至,上具冕旒冠·黲袍·玉帶·赤舃以出,禮儀使金履喬,導上至東門外,啓請執圭,鶴秀進圭,上執圭,入詣板位西向立,執禮請行事,禮儀使啓請行事,軒架作,保太平之樂,保太平之舞,作樂八成,執禮請四拜,禮儀使啓請鞠躬四拜興平身,上行四拜禮,樂九成,執禮請行晨祼禮,禮儀使導上詣盥洗位,啓請搢圭,上搢圭,盥手訖,禮儀使啓請執圭,上執圭,禮儀使導上,陞自阼階,詣第一室尊所,西向立,登歌作,保太平之樂,保太平之舞,執尊擧羃,瓚爵官酌鬱鬯,禮儀使導上詣神位前,北向立,啓請跪搢圭,上跪搢圭,鶴秀奉香,奉爐,上三上香,禮儀使啓請執瓚灌地,進幣瓚爵官沈象奎捧瓚跪進,上執瓚灌地,以瓚授奠幣瓚爵官徐憙淳,禮儀使啓請執幣獻幣,象奎奉幣跪進,上執幣授憙淳,憙淳受幣,奠于案,禮儀使啓請執圭俯伏興平身,上執圭,俯伏興平身,次詣各室上香,灌鬯奠幣如上儀,登歌止,禮儀使導上降復位,執禮請進饌,軒架作豐安之樂,諸祝史撤毛血盤,授齋郞而出,典祀官引饌,入自正門,捧俎官等各捧牲匣,薦俎官捧奠于各室,執禮請行初獻禮,禮儀使導上詣第一室尊前,西向立因詣神位前,跪搢圭,禮儀使啓請執爵獻爵,象奎捧爵跪進,上執爵授憙淳,奠于神位前,上執圭,俯伏興少退跪,樂止,大祝進,東向跪讀祝文訖,上俯伏興平身,次詣各室,酌獻讀祝,竝如上儀,禮儀使導上降自阼階復位,保太平之舞退,定太平之舞進,執禮請行亞獻禮,王世子行亞獻禮如儀訖,執禮請行終獻禮,終獻官李相璜,行終獻禮如儀,執禮請飮福,禮儀使導上詣飮福位,跪搢圭,禮儀使啓請受爵,象奎奉爵跪進,上受爵飮訖,象奎受爵,授大祝復於玷,禮儀使啓請受俎,薦俎官鄭晩錫奉俎跪進,上受俎,以授晩錫,出授司饔院官訖,上執圭,俯伏興平身降復位,禮儀使啓請四拜,上行四拜禮,仍詣望燎位燎訖,禮儀使跪啓禮畢,導上還御齋室少頃,通禮跪啓外辦,上改具遠遊冠·絳紗袍以出,藥房都提調李相璜,副提調李鶴秀進前奏日,太室親祼,宸慕克伸,齋殿經宿,勞動旣多,伏惟此時聖體,若何?上曰,一樣矣。通禮啓請乘輿,上乘輿,左右通禮導上至大門外,降輿乘輦,通禮啓請進發,因回鑾至敦化門,由進善門·肅章門·協陽門還內,命出標信解嚴,諸臣以次退出。
上在昌德宮。停常參·經筵。
初昏,天際游氣掩翳,所見彗星,乍見旋隱,形痕熹微,難以的測。
大殿·中宮殿·世子宮,內閣·政院·玉堂翌日口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上單子問安。答曰,知道。
藥房提調沈象奎,副提調李鶴秀啓曰,親祼太廟,聖慕克伸,徹宵將事,勞動旣多,伏未審夜間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
柳台佐啓曰,大司憲權丕應未肅拜,執義鄭禮容,掌令林孝憲,持平朴宗範呈辭,掌令金永鎭,持平河錫洪在外,監察茶時之意,敢啓。傳曰,知道。
李鶴秀啓曰,行左承旨李羲準,左副承旨嚴燾,今日不爲仕進,竝卽牌招,何如?傳曰,允。
李鶴秀啓曰,藥房提調·副提調,持湯劑來待矣。傳曰,封入。
林永洙有頉,代以金穰根爲假注書。
以左副承旨嚴燾牌不進罷職傳旨,傳于朴晦壽曰,只推。
朴晦壽,以戶曹言啓曰,卒行判中樞府事李書九喪禮葬,主家以遺言,不敢祗受之意,敢啓。傳曰,大臣遺意如此,自卿曹,葬需從優輸送,可也。
又以戶曹言啓曰,卒行判中樞府事李書九,喪禮葬不受草記批旨內,大臣遺意如此,自卿曹葬需從優輸送可也事,命下矣。錢五百兩,木五同,布五同,從優例輸送之意,敢啓。傳曰,知道。
又以訓鍊都監言啓曰,本局別將安光質,身病甚重,勢難察任,改差,何如?傳曰,允。
上在昌德宮。停常參·經筵。
自辰時至人定灑雨下雨,測雨器水深一分。
初昏密雲灑,彗星所在,不得看候。
嚴燾啓曰,明日常參·經筵,取稟。傳曰,停。
柳台佐啓曰,大司憲權丕應未肅拜,執義鄭禮容,掌令林孝憲,持平朴宗範呈辭,掌令金永鎭,持平河錫洪在外,監察茶時之意,敢啓。傳曰,知道。
朴晦壽啓曰,藥房提調,持湯劑來待矣。傳曰,封入。
嚴燾啓曰,校理洪赫,以前任龍岡縣令,方在解由未出中,何以爲之?敢稟。傳曰,勿拘。
嚴燾,以內醫院都提調提調意啓曰,年例各殿宮進上臘藥所入牛黃捌拾柒部玖分壹里捌毫,麝香貮百參拾參部參分參里參毫,竝令戶曹,宣惠廳進排,而丙申定式牛黃貮拾部柒分四里捌毫,以本院春秋兩等元貢中,取用,何如?傳曰,允。
柳台佐,以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸送及本道頒給時,各別惕念擧行,俾無尺寸斤量從中閪失之弊事,別爲措辭關飭之意,敢啓。傳曰,知道。
又以禁衛營言啓曰,本營哨官金錥,受由下鄕,過限不來,依例汰去之意,敢啓。傳曰,知道。
又以摠戎廳言啓曰,本廳左司把摠徐相奎,身病猝重,勢難察任,改差,何如?傳曰,允。
上在昌德宮。停常參·經筵。
初昏,天際遊氣蔽遮,月光暎射,彗星所在,不得詳察。
藥房提調沈象奎,副提調李鶴秀啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
嚴燾啓曰,明日常參·經筵,取稟。傳曰,停。
柳台佐啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李鶴秀啓曰,行左承旨李羲準,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,假注書尹錫祐,身病猝重,勢難察任,今姑改差,何如?傳曰,允。
尹錫祐改差,代以成遂默爲假注書。
柳台佐啓曰,大司憲權丕應,執義鄭禮容,掌令林孝憲,持平朴宗範牌不進,掌令金永鎭,持平河錫洪在外,監察茶時之意,敢啓。傳曰,知道。
以執義鄭禮容,掌令林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
嚴燾,以弘文館言啓曰,校理洪赫,自鄕上來云,與副修撰趙冀永,一體牌招察任,何如?傳曰,允。
柳台佐,以都摠府言啓曰,今日入直內三廳武兼禁軍及軍兵等,當爲中日習射技放,而內試射相値,不得設行之意,敢啓。傳曰,知道。
又以兵曹言啓曰,內禁衛將金時弼,大報壇守直官王德重,俱以病難供職,呈狀乞遞,竝改差,何如?傳曰,允。
又以兵曹言啓曰,去秋等能麽兒考講時,訓鍊院主簿尹守澈,武臣兼宣傳官權載秉·林秉周,一次不通,訓鍊院判官趙存奎,主簿吳致文·趙義錫,武臣兼宣傳官李行彬,部將崔鳳佐,守門將金致華·金鼎默,二次不通,依定式竝從重推考,何如?傳曰,允。
又以備邊司言啓曰,卽見公忠監司金學淳狀啓,則以爲災邑設場之費,士民齎糧之弊,不可不念,今秋儒生公都會覆試,待明秋合設事,請令廟堂稟旨分付矣。都會之災年許停,多有已例,依所請使之退行於明秋,何如?傳曰,允。
又以刑曹言啓曰,今十月初一日動駕時,咸鏡道茂山幼學李陽業,以軍役稱冤事,擊錚於衛外,而處所旣是定式之外,依例勿施,何如?傳曰,允。
義禁府啓目,承文院上博士李廷憲原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,石城縣監金履豐原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,中和前府使金明根原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通諞,議處,何如?判付啓依允。
刑曹判書李冕昇疏曰,伏以臣猥奉使命,行將出疆矣,臣之父母墳山,在於京畿果川地,霜露之感,已切曠省之悲,原隰之行,又將隔年而歸,擬欲一往省掃於未發之前,而不敢擅離,猥陳短章。伏乞聖慈,特賜由暇,俾伸私情,千萬幸甚,臣無任云云。答曰,省疏具悉。卿其往省焉。
戶曹參判李錫祜疏曰,伏以臣猥膺專對,行將辭陛矣,臣之父母墳山,在於京畿楊州地,今當出疆,霜露之感尤切,風樹之悲自倍,惟是省掃一事,可以少伸情私,今若奉恩誥而敷告墳墓,侈寵光而誇耀鄕里,則不但賤臣之榮,亦係孝理之化。伏乞聖明,特許臣旬有餘日之暇,往省先壠,俾伸至情,不勝幸甚,臣無任云云。答曰,省疏具悉。卿其往省焉。
上在昌德宮。停常參·經筵。
初昏所見彗星,爲月光所射,且爲雲氣所翳,終不得看候。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
嚴燾啓曰,明日常參·經筵,取稟。傳曰,停。
李鶴秀啓曰,藥房副提調,持湯劑來待矣。傳曰,封入。
柳台佐啓曰,大司憲權丕應,執義鄭禮容,掌令林孝憲,持平朴宗範牌不進,掌令金永鎭,持平河錫洪在外,監察茶時之意,敢啓。傳曰,知道。
以執義鄭禮容,掌令林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
以校理洪赫,副修撰趙冀永牌不進罷職傳旨,傳于嚴燾曰,只推。
嚴燾,以弘文館言啓曰,校理洪赫,副修撰趙冀永,旣有只推之命,竝卽牌招察任,何如?傳曰,允。
朴晦壽,以備邊司言啓曰,冬至兼謝恩使,拜表期日不遠,正使李勉昇,判中樞府事依例單付,口傳下批之意,分付該曹,何如?傳曰,允。
兵曹口傳政事,判府事單李勉昇。
朴晦壽,以都摠府言啓曰,副摠管李晳,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見江華留守申絢狀啓,則復陳民情遑急之狀,仍請本府還餉及三營留還,竝依前請,尤甚戶限折半,之次戶三分一停退,當捧條,亦依此分等,以相當穀準折代捧事,令廟堂稟旨分付矣。本府災形之孔酷,民勢之到極,旣無間於華·廣兩都,而兩都停代,纔以尤甚折半,之次三分一,稟覆許施矣。其在一視之政,有不可以已施於兩都者,靳之於本府,府餉及三軍門留還停代分數,竝依狀請施行,俾有災歲紓民之效,何如?傳曰,允。
柳台佐,以義禁府言啓曰,卽接月令醫員朴基顯手本,則時囚罪人金履豐,素患痰癖之症,添劇處冷之餘,食飮全却,眞元大脫,目下症形,實爲危篤云。罪人病勢如此,則一邊保放,一邊草記,曾有定式矣。金履豐姑爲保放之意,敢啓。傳曰,知道。
上在昌德宮。停常參·經筵。
初昏天氣淸明,而彗星所在,爲月光所射,不得看候。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
嚴燾啓曰,明日常參·經筵,取稟。傳曰,停。
朴晦壽啓曰,來十一日朝參日次矣,敢稟。傳曰,停。
嚴燾啓曰,來十一日輪臺日次矣,敢稟。傳曰,當次人受點,後日次待令。
李鶴秀啓曰,行左承旨李羲準,同副承旨金,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
朴晦壽啓曰,臣晦壽,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以南延君球掃墳呈辭,傳于朴晦壽曰,給由馬澆奠床備給。
以校理洪赫,副修撰趙冀永牌不進罷職傳旨,傳于嚴燾曰,只推。
嚴燾,以弘文館言啓曰,校理洪赫,副修撰趙冀永,旣有只推之命,竝卽牌招察任,何如?傳曰,允。
柳台佐啓曰,大司憲權丕應,執義鄭禮容,掌令林孝憲,持平朴宗範牌不進,掌令金永鎭,持平河錫洪在外,監察茶時之意取啓,傳曰,知道。
以執義鄭禮容,掌令林孝憲,持平朴宗範,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
以同副承旨金牌不進,罷職傳旨,傳于柳台佐曰,只推。
以副修撰趙冀永牌不進,罷職傳旨,傳于嚴燾曰,只推。
嚴燾,以吏曹言啓曰,司僕寺正李鎭華呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入啓遞改云。其身病旣如是沈重,則有難强令察任,改差,何如?傳曰,允。
又以禮曹言啓曰,卽接英陵官員所報,則近日虎患大熾,白晝橫行於齋室近地,至於陵軍之囕死,陵上奉審,局內巡山等節,不得任意云矣。莫重之地,虎患若是浪藉,極爲驚心,卽令該軍門,發遣校卒,期於捕捉,何如?傳曰,允。
朴晦壽,以御營廳言啓曰,英陵局內,虎患大熾,白晝橫行,囕害人命,卽令該軍門,發送校卒,期於獵捉事,自禮曹草記允下矣。本廳善放砲手五十名,定將校率領,今月初八日爲始,出送行獵之意,敢啓。傳曰,知道。
柳台佐,以義禁府言啓曰,卽接月令醫員朴明奎手本,則時囚罪人金明根,素患疝積之症,時時衝上,種種昏倒,李廷憲猝得泄痢,又添毒感,食飮全却,兩囚症形,俱爲難保之慮云。罪人病勢如此,則一邊保放一邊草記,曾有定式矣。金明根·李廷憲,竝姑保放之意,敢啓。傳曰,知道。
上在昌德宮。停常參·經筵。
自午時至申時日暈,初昏,天際遊氣掩翳,彗星所在,不得看候。
嚴燾啓曰,明日常參·經筵,取稟。傳曰,只晝講。
朴晦壽,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲準啓曰,藥房提調,持湯劑來待矣。傳曰,封入。
朴晦壽啓曰,禁衛大將柳相亮,南壇奉審事,今方出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
柳台佐啓曰,大司憲權丕應,執義鄭禮容,掌令林孝憲牌不進,持平朴宗範陳疏,掌令金永鎭,持平河錫洪在外,監察茶時之意,敢啓。傳曰,知道。
以執義鄭禮容,掌令林孝憲,司諫趙忠植,獻納金周默,正言李得烈牌不進罷職傳旨,傳于柳台佐曰,只推。
傳于李羲準曰,違牌臺諫許遞,政官牌招,開改差出。
李羲準啓曰,兼吏曹判書沈象奎,參判金陽淳,參議徐憙淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝更爲牌招。
以武藝統長黃大呂手本,別監洪千海·金順煥,莫重入番,無端逃走,令攸司科治事,傳于朴晦壽曰,出付都監,嚴棍懲勵出代。
以江原監司洪敬謨狀啓,旌善郡民家失火事,傳于李羲準曰,聞甚矜惻,元恤典外,別加顧助事,分付。
傳于李羲準曰,該房承旨推考。
朴晦壽,以都摠府言啓曰,副摠管李晳,以禁衛中軍·本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見京畿監司朴宗琦狀啓,則備陳本道農形災損之狀,仍請事目災八百結外不足災一萬二千二百三十九結五十九負一束,特許準劃事,令廟堂稟旨分付矣。以今年之極無,而致一路之全歉,不待道啓而固有所領,略者,然若以帳付實摠,較看狀請分數,餘者無幾,便是全災,所請終不免夥多,事目劃下外,加劃九千結,以爲依此均表之地,何如?傳曰,允。
又以訓鍊都監言啓曰,謹依統長黃大呂手本判付,武藝別監洪千海·金順煥,各嚴棍二十度懲礪之意,敢啓。傳曰,知道。
又以禁衛營言啓曰,今日本營將官射會時,哨官鄭泰彬,無病稱病,不爲進參,決棍汰去之意,敢啓。傳曰,知道。
又以禁衛營言啓曰,本營千摠尹義儉,身病猝重,勢難察任,改差,何如?傳曰,允。
又以禁衛營言啓曰,謹依定式,臣相亮進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
興寧〈君〉昌應疏曰,伏以臣年旣十七,冠亦五載矣,生養家墳山,尙未一省,情禮之慽,霜露之感,自不能已,況當臣生祖曾祖焚黃及今番致祭文繼刻之時,臣父旣蒙恩暇,臣亦欲隨往,而例無呈告,冒進短章。伏乞聖慈,特許臣往省,以伸至情,因治臣瀆擾,以昭法紀,臣無任云云。答曰,省疏具悉。所請依施。
持平朴宗範疏曰,伏以臣卽一嶺外賤品耳,粗習句讀之學,濫竊科第,遂通朝籍,榮幸極矣,涯分足矣。雖尋常百執事之末,猶懼不堪,況且淸朝耳目之任?是豈臣夢寐之所望,而過蒙拂拭之恩,薇垣栢府,除旨聯翩,臣於是感激恩造,惟以趨走爲事,粗伸隕結之忱,而第伏念風憲之職,地望自別,責任尤重,有非如臣儱侗聵劣者,所可一日冒據也明矣。且臣數朔旅次,時値初冬,重添輪感,風痰交結,而食飮全阻,寒熱迭作,而調治無路,宛轉床笫,奄奄若垂盡,束帶供職,已無其望,鎭日違傲,徒增惶阨,玆將疾痛之呼,仰瀆崇嚴之下。伏乞天地父母,俯垂矜察,亟賜鐫遞,以安私分,仍治臣瀆撓之罪,以肅朝綱焉。臣方乞免之不暇,何敢贅他,而事在目下,謹此附陳,惟聖明垂察焉。酒之爲禁,與牛松爲三,固是夏府之關和,而歉歲申嚴,卽出於念其糜穀,爲元元靡不用極之意,令出惟行,當以法一切從事,而近聞士夫之家,潛釀居多,至有謂時可乘,狼藉買賣,而見捉者絶少,蔀屋小民,有犯必抵罪,法之不行,自士夫犯之,彼小民安得無怨,而事關國綱,亦甚可嘆。伏乞另飭法司,先自士族之潛犯者,痛禁嚴處,以勵小民,俾國法伸而民心服焉。臣無任云云。省疏具悉。士夫家犯禁云云。不勝寒心,士夫如此,小民何責?風俗之頹敗,紀綱之解弛,不可使聞於隣國,尤可駭然者,法官之茹柔吐剛也,苟有一分爲公之心,焉敢低昂如此?便同令前,雖不勘罪,竝令戴罪行公,亦令京兆,將此批旨,曉喩坊曲,俾爲士大夫者,毋至復犯事,分付。爾其勿辭察職。
上在昌德宮。停常參,只晝講。
初昏,月光暎射,彗星所在,不得看候。
金啓曰,明日常參·經筵,取稟。傳曰,停。
柳台佐啓曰,大司憲,執義,掌令未差,持平朴宗範呈辭,掌令金永鎭,持平河錫洪在外,監察茶時之意,敢啓。傳曰,知道。
李鶴秀啓曰,藥房副提調,持湯劑來待矣。傳曰,封入。
金啓曰,兼吏曹判書沈象奎,參判金陽淳,參議徐憙淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判更爲牌招,何如?傳曰,允。參議只推,一體牌招。傳于金曰,行上護軍金相休,吏曹判書除授,牌招察任。
傳于金曰,以昨日臺疏觀之,可知其有名無實,旣聞之後,何可一向仍循乎?當此申令之時,法司堂上,不可不備,刑曹判書未差之代,行護軍趙萬永除授,牌招察任。漢城判尹,亦爲許遞,前望單子入之,待下批,一體牌招察任,俾各專意擧行。
漢城判尹前望單子入之,李羲甲落點。
吏曹口傳政事,吏曹判書單金相休,刑曹判書單趙萬永。
金,以吏曹言啓曰,成均館典籍李益文,除拜過限未肅拜,依例改差,何如?傳曰,允。
又以吏曹言啓曰,上京守令催促下送事,命下之後,受由下鄕守令等處,以卽速還官之意,發關知委於各該道臣處矣。卽接回移,則京畿監司朴宗琦移文內,以爲金山郡守李羲平,通川郡守曺錫龜,結城縣監曺錫駿,俱爲還官云。公淸監司金學淳移文內,以爲德源府使李奎東,以其親病,不得還任云。江原監司洪敬謨移文內,以爲端川府使李勉大,身病猝重,萬無時月內還任之望云。秋務方殷,曠官可悶,而特敎催促之下,不卽下去者,揆以事體,誠甚未安。親病則異於身病,德源府使李奎東改差,端川府使李勉大罷黜,何如?傳曰,允。
有政。吏批,行判書金相休未肅拜,參判金陽淳進,參議徐憙淳牌不進,同副承旨金進。啓曰,行判書金相休未肅拜,參議徐憙淳牌招不進,小臣獨政未安,何以爲之?敢稟。傳曰,仍爲之。
又啓曰,工曹判書,今當差出,而擬望之人乏少,政府西壁,竝擬,何如?傳曰,允。
以洪羲俊爲大司憲,洪奭周爲大司諫,金喆遠爲執義,沈鈁爲司諫,申在獻爲掌令,林翰鎭爲獻納,安孝述爲正言,金興根爲說書,南履翼爲知經筵,朴宗學爲司僕正,金漢淳爲司饔主簿,李錫奎爲工曹判書,權弘爲典籍,吳致慶爲德源府使,李用錫爲端川府使,李叶求爲興海郡守。永明尉單洪顯周,軍器正具載哲,滿三十朔依法典陞堂上,折衝白宗璧,今加嘉善加資事承傳。
兵批,行判書金魯敬病,參判尹行直病,參議愼宜學入直進,參知李衡柱病,右副承旨柳台佐進。大護軍金履載,護軍權丕應·朴蓍壽·洪奭周,副護軍李煥懋·崔奎爀,副司直鄭禮容·趙忠植·林孝憲·金周默,副司果李得烈,副司正金英淳,副司勇王德欽,以上竝單付。
以吏曹參議徐憙淳再牌不進罷職傳旨,傳于金曰,只推。
朴晦壽,以御營廳言啓曰,今十月初九日騎士都試時,各技優等人,別單書入之意,敢啓。傳曰,知道。
柳台佐,以刑曹言啓曰,今玆酒禁,亶出於救荒裕食之意,而祭宴之不得憑藉,班戶之毋敢冒法,朝令截嚴,禁條昭揭,前參判洪時濟家廊底潛自釀酒,狼藉發賣,被捉於禁吏隷處,執其贓物,方欲押來之際,豪奴成群,悍僕助勢,捉入禁隷,椎擊杖打,無所不至,而爲其家長,初不禁止,揆以紀綱,誠極駭惋,若此不已,則法禁無以得伸,民心無以厭服,毆打禁隷之諸漢,今方一一査出,依律重繩,而當該不飭之家長,令該府拿問嚴勘,何如?傳曰,允。
又以義禁府言啓曰,保放罪人金履豐病勢,今已差復,還囚之意,敢啓。傳曰,知道。
兼吏曹判書沈象奎疏曰,伏以臣之除拜見職,今且越月而浹旬矣。始以太廟大享臨戒之日,吏曹判書,當讀誓文,前單恩點,乃在此時,事會旣迫,飭召旋勤,竊以故事讀誓文進幣瓚,或有以曾經人爲之。臣固濫冒,亦是曾經,則臨期丐免,誠懼煩猥,行亦有例,義不敢辭,遂黽俛趨承,祗訖其事,踐位行禮,而瞻近乎螭坳之間,入室出戶,而周旋乎駿奔之列,有事爲榮,極知忭頌。今者開政有命,天牌踵臨,此又冒承,是則實行吏判之事。臣之敢辭,不無其說,噫,臣於此職,亦旣試而乃已,已爲八年之久,無狀蔑效,尙不勝其愧懼之積,所爲愧者,無以略存甄別恢張之實而裨益世道,所爲懼者,不能少塞眷寄委畀之盛而報答主恩,獨徼寵私,卒貰譴罰,因辭許解,到底寬假,似此罔幸,寧可復覬,則臣每追惟,惶汗先浹,感淚隨零,攢戴銘結,期以畢生,輒誦戰兢知免之訓,長仰父母止慈之德,今若上或視舊貫而仍之,臣又謂宿硏而冒焉,則雨露之施,不幾無卒,而茅菅之生,其何竟遂哉?不寧惟是而已,其如終債重任,重誤國事,雖加誅責,不亦晩而無及乎?臣之不材無能,今又憒憒衰惛,雖欲如前番之做沒榜樣,獨懷心苦,捫索强行,僅捱目前,亦決不可得矣。知其決不可得,而猶復居之,是以其身竊寵位饕私榮,而瘝官敗事,非所顧也,謂其意欲避免,而過爲飾辭,是以其口吐詐興譌,欺熒聰聽,無不爲也。均之罪罔赦而誅不勝,臣豈忍爲是亦何敢爲此哉?天必聽卑,聖又察邇,情實之罄,閔覆是仰。伏乞天地父母,深賜諒憐,將臣銓任,特許遞改,以竟終始之澤,臣不任云云。答曰,省疏具悉。卿懇如此,豈可强也?本職許遞。
今十月初九日午時,上御熙政堂。晝講入侍時,同知事朴綺壽,特進官沈能岳,參贊官朴晦壽,侍讀官洪赫,檢討官林翰鎭,假注書成遂默,記事官安亨鎭·吳致愚,武臣副護軍李殷會以次進伏訖。上命開卷讀新受音,赫讀自曰若稽古大禹,止爲天下君,仍釋義而奏。上曰,文義陳之。赫曰,請自上讀新受音焉。翰鎭曰,上番所奏,卽講規也。俯賜允從,區區之望也。綺壽曰,臣伏聞近日法講,時或靳讀而已,乖懋學之盛德矣,今旣開講,其在不遠復之義,申闡舊規,無使筵體壞損焉。能岳曰,諸臣縷縷陳達,一向靳持,下情不勝抑鬱矣。晦壽〈曰〉,臣於邇來,屢登講筵,略有所奏,而重講冊子,不讀前受音,旣載在弘文館志,在先朝亦嘗行之,而至如新受音,臨讀講筵,體禮尤爲嚴重,伏願體念焉。綺壽曰,日氣過冷,臨筵已久,竊恐有乖於大聖人節宣之方矣。晦壽曰,上下相持,晷刻向晏,玉堂將不得不仰陳文義,而後日講筵,勿以援而爲例焉。赫曰,第三章有曰,嘉言罔攸伏,野無遺賢,以堯之大聖,必待言無攸伏野無遺賢,然後克做萬邦威寧之治,而帝舜曰,唯帝時克,堯之神聖,猶然如此,況三代以後乎?伏願殿下,必以帝堯之心爲心,使嘉言罔伏,賢人無遺,則堯·舜之治,庶可復覩於今日,伏望深留聖意焉。翰鎭曰,此一章,可見舜·禹君臣勉勉交修之工蕩蕩爲治之效也,夫后克艱臣克艱,卽交修之工用也,政乂德敏,卽致治之功效也。苟使政不徯志,民不歸德,則是乃君臣上下之間,不能盡克艱之道耳。易曰,觀我生觀民,詩云群黎百姓,徧爲爾德。此言以民俗而驗君德也。顧今殿下,以上聖之姿,處艱大之位,一念圖治,夙夜舜·禹,克艱之治,庶幾復覩,而竊覸近日,群工恬嬉,百度解弛,則庶政未可謂熙洽矣。以民情觀之,固竊愁嗷,莫今時若,則黎民未可謂敏德矣。由是論之,君臣上下之間,克艱之道,恐有所未盡而然。伏願克艱二字,益加欽念焉。綺壽曰,此章文義,下番纔已陳之,而蓋克者,用力之謂也。苟使人君,知艱而不知克,則便無實效,將何以做得至治乎?且克之道,惟在於博採群言,而近日公車,讜直之語,未之或聞,無乃殿下,有翕受之量而無採用之實,言者有所窺測,故此含默耶?舜之好問察邇,亶出克艱之意,伏願深加體念焉。能岳曰,上下番同知事所陳,皆切實,臣無容更奏,而舍己從人四字,堯·舜所以爲堯·舜也,在後王所當監法,而雖以今日事言之,諸臣仰請講讀,而聖衷終不開納,竊恐有欠於舍從之德矣。晦壽日,宋臣眞德秀曰,益之勉舜,專在廣運二字。夫舜旣闢四達四,則已盡廣大之德矣。聞鷄孳孳,則已盡運行之竗矣。而猶且以是眷眷焉者,其欲廣而益廣,運而益運之意,槪可見矣。方今聖上之所宜法者,堯·舜也。臣等之所當陳,亦堯·舜也。若論其肯䋜,則不過廣運二字而已。伏願繼自今日,益軫廣運之德,闢四達四,無所壅蔽,鷄鳴孳孳,自强不息,則是乃廣運,是乃堯·舜,不亦盛哉?惟殿下,懋哉懋哉焉。上命掩卷,仍問在院承旨,誰也?晦壽曰,右副承旨臣柳台佐,同副承旨臣金也。上命退,諸臣以次退出。
上在昌德宮。停常參·經筵。
初昏,天際游氣掩翳彗星所在,不得詳察。
藥房都提調李相璜,副提調李鶴秀啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金啓曰,玉堂備員間,視事頉稟之意,敢啓。傳曰,知道。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李鶴秀啓曰,行左承旨李羲準,右承旨朴晦壽,今日不爲仕進,竝卽牌招,何如?傳曰,允。
又啓曰,藥房都提調·副提調,持湯劑來待矣。傳曰,封入。
金,以內醫院都提調意啓曰,提調沈象奎,今日問安,不爲仕進,卽爲牌招,何如?傳曰,允。
金啓曰,卽伏見廣州留守徐能輔上京狀啓還下者,則帖面,不書開拆二字,奏御文字,何等審愼,而有此錯誤。致勤下敎,臣之矇然捧入,不勝惶悚,而該守臣不可無警,推考,原狀啓還下送,改修正上送,何如?傳曰,允。狀啓還捧入。
柳台佐啓曰,卽者義禁府都事來言,時囚無得過三日滯囚,曾有定式矣,時囚罪人金履豐,保放罪人李廷憲·金明根等,當爲議處,而判義禁鄭晩錫受由在外,次堂例不得擧行云,何以爲之?敢稟。傳曰,判義禁許遞,前望單子入之。
判義禁前望單子入之,金相休落點。
傳于柳台佐曰,判義禁金相休賓客之任,許遞。
柳台佐啓曰,新除授判義禁金相休,卽爲牌招,以爲開坐之地,何如?傳曰,允。
傳于金曰,召對爲之。
柳台佐啓曰,判義禁金相休牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
大司憲洪羲俊啓曰,臣伏奉霜臺除旨,召牌儼臨,以臣庸陋之姿,何敢濫廁淸朝風憲之長,而感恩,怵義,冒沒趨膺,少伸叩謝之忱,第於合啓中,有不可以聯參者,自前陳懇,輒蒙體諒之恩,到今處義,宜無異同,請命遞斥臣職。答曰,依啓。
以右承旨朴晦壽牌不進罷職傳旨,傳于金曰,只推。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于柳台佐曰,只推。
金,以弘文館言啓曰,本館下番闕直,事甚未安。修撰李渭達,副修撰趙冀永,竝卽牌招,以爲推移入直之地,何如?傳曰,允。
又以都摠府言啓曰,副摠管李晳,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今月十三日,二內禁軍番次矣,該番將未差之代,依承傳口傳以入之意,敢啓。傳曰,知道。
兵曹口傳政事,以元永道爲內禁將。
柳台佐,以義禁府言啓曰,刑曹啓辭內,當該不飭之家長,令該府拿問嚴勘事,允下矣。當該家長洪時濟,今方待命,拿囚之意,敢啓。傳曰,知道。
京畿監司朴宗琦疏曰,伏以臣感激特簡之聖恩,淟涊匪據之重寄,三考在職,無非罪戾,凜然以惕,理宜災生,果然畿農之告歉,殆乎振古之所未覩所未聞矣。臣以謏見蔑識,百無寸能,至於句檢簿書,校覈財賦,尤所茫昧,徒以憑恃寵靈,强迫民情,日前之仰請諸條,無非特恩曠典之自下所不敢希干者,而及伏見廟啓判下,則曲賜採施,一例允從,從今以往,環千里維止之域,寒谷而陽春矣,溝壑而袵席矣。行會之日,窮蔀之下,回咷而笑,不食而飽,莫不歡欣感戴於仁風化日之中,臣於是與有榮焉,但追後陳請之災政一事,最關生民利害,而見減之數,猶至三千二百餘結之多矣。嗚呼,災傷之孔酷,民情之遑急,已悉於前後啓聞,今不敢更事煩絮,而第伏念災政之難覈,自昔伊然,歲雖大歉,本無不耕之民,亦無不播之田,特因風雨之失時,霜雹之錯行,於是乎傷有淺深,檢混虛實,徒使國計受縮而惠澤未究,吏奸潛售而民隱莫察,如是也故,寧約而無濫,寧減而無增,至若今年,則擧一路災摠,都是初未付全未移,而惟此邦畿之地,密邇京輦,耳目聲聞之所相接,則災損陳荒,殆若判黑白而數一二,不待臣縷縷,而夫人知之,焉可誣也?畿內畓摠,不過萬七千結,而已蒙劃下者,亦近萬結,則以此較彼,不可謂不多,且今大農匱竭,經用罔措,寧失之義,固不暇議到,而以若懸罄之勢,雖在把束之微,殆無異刮毛於龜,俾童而羖,則科外之加徵,決是行不得之政也,況臣屢退災狀,另加裁刪,固不敢自謂精覈,而或慮其過涉汰落,則雖使所請之數,準蒙劃施,尙有白徵之患,今若又加剋削於已勘之摠,則哀彼殿屎之民,從何出不毛之稅乎?臣猥叨撫字之責,徒懷嚴畏之心,不思所以將此無告之狀,轉徹孔邇之聽,則是豈仰體我殿下若保如傷之聖意哉?況復王甸之民,尤異於綏荒,蒙被之倖恩,旣奢於前,而疾痛之呼號,無窮於後,此亦人情之常也。愚民無知,轉相告語曰,田賦惟正也,糴還當納也,而猶此闊狹,又重以船粟而哺我,停布而紓我,凡係恤我之政,靡不容極,則至於不種之畓應頉之災,尤何可論?惟在承流之地,據實登聞之如何耳。臣於此無辭可解,玆敢不揆猥越,冒死煩瀆,就不足災三千二百三十九結零,更令廟堂,準許加劃,則臣謹當宣布德意,勞來奠安,與匝域生靈,頌歌終始之盛澤,豈非至願大幸也哉?臣無任云云。答曰,省疏具悉。民情之急如此,何所慳惜?所請災結,依數特許,卿其對揚此意,益殫撫恤之方。
乙酉十月初十日未時,上御熙政堂。召對入侍時,參贊官金,侍讀官洪赫,檢校待敎金正喜,假注書金穰根,記事官安亨鎭·吳致愚,各持孟子第二卷,以次進伏訖。上曰,注書,誰也?致愚曰,金穰根矣。上曰,誰之子也?致愚曰,軍資監主簿臣金仁淳之子矣。上命開卷讀之。赫讀自齊人有言曰,止莫之能禦也。上曰,參贊官讀之。讀自且王者之不作止渴者易爲飮。上曰,閣臣讀之。正喜讀自孔子曰德之流行止惟此時爲然。上曰,注書讀之。賤臣讀自公孫丑問曰夫子止必反之。上曰,上番讀之。亨鎭讀自孟施舍之所養勇也止然而孟施舍守約也。上曰,下番讀之。致愚讀自昔者曾子止吾往矣。上曰,文義陳之。赫曰,孔子曰,德之流行,速於置郵而傳命,古昔聖王,發政施仁,則其德流行而入人心者,有似乎置郵傳命之速焉。伏願殿下,深留聖意焉。上命掩卷。仍命退,諸臣以次退出。
上在昌德宮。停常參·經筵。
初昏,天際遊氣,一如昨日,彗星所在,不得看候。
柳台佐,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳台佐啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金啓曰,工曹判書李錫奎,除拜後過三日不爲出肅,依定式推考警責,仍卽牌招察任,何如?傳曰,允。
李鶴秀啓曰,藥房副提調,持湯劑來待矣。傳曰,封入。
傳于柳台佐曰,刑判疏批已下,牌招,滯囚可悶,判義禁竝本職,一體牌招。
柳台佐啓曰,判義禁金相休牌不進,推考傳旨,今方捧入,而開坐命下之後,如是違牌,事甚未安。更爲牌招,以爲開坐之地,何如?傳曰,允。
又啓曰,判義禁金相休再牌不進,推考傳旨,今方捧入,而開坐命下,已至經宿,一向違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,待明朝牌招。
柳台佐啓曰,假注書成遂默,身病猝重,勢難察任,今姑改差,何如?傳曰,允。
成遂默改差,代黃爲假注書。
柳台佐啓曰,大司憲未差,執義金喆遠,掌令申在獻,持平朴宗範牌不進,掌令金永鎭,持平河錫洪在外,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于柳台佐曰,只推。
柳台佐啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,宋穉圭落點。
以修撰李渭達,副修撰趙冀永牌不進罷職傳旨,傳于金曰,只推。
金,以弘文館言啓曰,修撰李渭達,副修撰趙冀永,旣有只推之命,竝卽牌招,以爲推移入直之地,何如?傳曰,允。
柳台佐,以兵曹言啓曰,今十月十一日武臣賓廳武經講書日次,而中日相値,不得爲之之意,敢啓。傳曰,知道。
又以都摠府言啓曰,副摠管李晳,以禁衛中軍,今日本營騎士都試時監試事,南別營晝仕出去之意,敢啓。傳曰,知道。
又以備邊司言啓曰,卽見廣州留守徐能輔狀啓,則以爲中下道諸面,被災尤酷,最尤甚貧窮之類,擧有仳㒧之患,賑資二千石,不可不及今經紀,稤倉會付穀中折米八百石,姑先劃給,不足米一千二百石,以他衙門某樣穀,從長加劃事,請令廟堂稟旨分付矣。歲儉民窮,固不容無明春賙恤之政,就本府稤倉穀折米八百石,餉穀留庫中折米七百石許劃,則雖似減甲戌,亦有加於己巳,使之依此取用,餉留法意,本自嚴重,今此割本,實屬可憐,府餉見留中三千五百石,限二年加分取耗,每年會錄,俾準今劃七百石之意,竝爲分付,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
又以義禁府言啓曰,卽接月令醫員朴明奎手本,則時囚罪人洪時濟,素患咳喘之疾,挾感添劇,食飮全却,氣息奄奄云,罪人病勢如此,則一邊保放,一邊草記,曾有定式矣。洪時濟姑爲保放之意,敢啓。傳曰,知道。
刑曹判書趙萬永疏曰,伏以臣之前後所蒙被我殿下覆燾顧藉之至恩盛德,天地同大,涓埃莫酬,而及若今日新命,誠千萬夢想之所不到,梁鵜軒鶴,未足喩其濫分焉。臣於是惝怳感激,五內失守,不知所以自措也。臣本庸愚,百不猶人,倖竊科第,先蔭是藉,曾所踐歷,罔非踰濫,而自從緋玉以來,超階晉級,有隕自天,淸貫顯職,可計以年,冥升之懼,盈盛之戒,猶屬臣一己之私,而在聖朝官人之政,寧宜無漸而太褻,至於此乎?且況正卿峻秩也,中批異數也,以此格外非常之恩,加之最下無能之賤,則其爲累聖簡而玷名器者,所損非細,已不勝其憂嘆,至若司寇重任之才不稱堪,目下酒禁之能否擧行,有不暇乎支辭煩陳,以自歸於例讓之科,伏惟聖上至明,照臨無遺,亦庶幾俯燭臣兢惶踧踖之私,而不待臣言之畢矣。抑臣又有所仰首而鳴號者,顧臣所處,不敢自有其身,夷險榮枯,一聽造化,不啻若幼子之仰望於慈母,則殿下所以欲庇覆臣全保臣者,終豈能邈然投棄而不少垂念也哉?噫,滿器則溢,理之常也,急走而顚,勢所必也。有爲之憂而圖之於未然之前者,方將掇其注而淺之,而又復益之乎?亦宜駐其脚而徐之而況令促之乎?此不惟臣之銘鏤寸心,夙夜怵惕,而若臣區區攢祝之情,實有望於殿下終始之澤焉。臣言到此,又安敢一毫自隱而然哉?冒違嚴召,郵罰不加,歷日虛縻,惶隕轉深,玆敢猥陳衷懇,仰瀆崇聽。伏願聖明,亟收臣新授職秩,俾公器重而私分安,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
初昏,天際雲氣掩翳,彗星所在,不得看候。
一更二更月暈。
金啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,卽者檢閱吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行都承旨李鶴秀,行左承旨李羲準,右承旨朴晦壽,左副承旨嚴燾不爲仕進,右副承旨柳台佐式暇出去,院中只有臣一人,伴直無人,左副承旨嚴燾,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,洪起燮·金啓河·李恒權·洪命周·徐有素落點。
黃在外,代以柳宜貞爲假注書。
兵曹口傳政事,護軍單李鶴秀。
傳于金曰,召對爲之。
傳于金啓河曰,吏判批下,卽爲牌招。
金啓曰,判義禁金相休,疏批已下,卽爲牌招,以爲開坐之地,何如?傳曰,允。
傳于金啓河曰,卜相。
金啓河啓曰,卜相事,命下矣。左議政李相璜,卽爲命招,何如?傳曰,允。
又啓曰,卜相事,命下矣。政官牌招,何如?傳曰,允。
賓廳卜相,知事沈象奎爲卜相。
有政。吏批,行判書金相休進,參判金陽淳牌不進,參議徐憙淳進,左承旨金啓河進。以南履懋爲兼文學,朴晦壽爲禮曹參議,權丕應爲大司成,洪奭周爲左副賓客,右議政單沈象奎,承文都提調單沈象奎,兼祭酒單宋穉圭,左副賓客單金魯敬,右副賓客單洪奭周。
兵批,行判書金魯敬病,參判尹行直病,參議愼宜學入直進,參知李衡柱病,同副承旨金進。護軍洪羲俊·金箕殷·李羲準,副護軍朴晦壽·嚴燾·柳台佐·李寅泰·具載哲,以上竝單付。
金,以都摠府言啓曰,都摠管李勉昇,副摠管鄭漪·李文會·李志淵在外,金陽淳呈辭受由,都摠管宋冕載,副摠管朴宗喜·金熙華俱有實病,金啓河移拜承旨,只有臣李晳一人,伴直無人,實病摠管,令政官卽爲牌招,以爲推移入直之地,何如?傳曰,允。
又以都摠府言啓曰,都摠管李勉昇,副摠管鄭漪·李文會·李志淵在外,金陽淳呈辭受由,一員未差。只有臣李晳一人,伴直無人,都摠管宋冕載,副摠管朴宗喜·金熙華牌不進,令政院更爲牌招,以爲推移入直之地,何如?傳曰,允。
金啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于金曰,只推。
以修撰李渭達,副修撰趙冀永牌不進罷職傳旨,傳于金啓河日,只推。
金啓河,以弘文館言啓曰,本館下番闕値,事甚未安。修撰李渭達,副修撰趙冀永,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接全州幼學鄭顥榮所志,則以爲,同姓四寸兄樂榮,嫡妾俱無子,以其同姓四寸弟文榮第二子奎命,欲爲繼後,兩家相議完定,而樂榮夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長鄭顥榮所訴旣如此,依定式鄭文榮第二子奎命,立爲鄭樂榮之後,何如?傳曰,允。
又以禮曹言啓曰,卽接開城府幼學高任悅所志,則以爲,同姓八寸弟弘悅,嫡妾俱無子,以其同姓四寸弟敬悅第二子錫元,欲爲繼後,兩家相議完定,而未及禮斜,兩邊父母,俱爲作故,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長高任悅所訴旣如此,依定式高敬悅第二子錫元,立爲高弘悅之後,何如?傳曰,允。
又以宣惠廳言啓曰,各樣稅納,皆有元定月限,如或違越,則自有當律矣。今年上納中,尙州大同錢未納,至爲七千餘兩,故關飭本道,卽見其査報,則前後運納,皆在於五月晦前受粘,移準數發送矣。今始査出,則已上送,合爲一萬三千三百三十四兩,實未上送,爲三千七百七十三兩九戔八分,此是前吏房所當者,故今方嚴督考尺云矣。以此所報,較之本廳已納之數,則七千九十八兩,尙在未捧中,與道臣所報違錯者,爲三千三百二十四兩二分,此則未知中間,又有何委折,至今不納,而惟正之供,尤異於各樣稅納,苟有食土之類,莫不竭蹶於上供之物,而今此尙州一境,亦在王化之中,則五月所納,至今拒納,其間本廳督促,幾乎無日無之,而視若尋常,恬然不動,如木石之無聞無知者,自有貢賦定法以來所未有之事也。藉曰,下吏之所犯,爲官長者不之覺察,已涉大罪,況中間乾沒者,未知誰執其咎乎?若此不已,正供無可捧之道,墨倅無可懲之望。當該前牧使朴宗岱,令該府爲先嚴囚,更令本道,嚴加究覈,在官在吏之間,必有當犯斯速覈出後,啓聞嚴勘,未納之數,刻期徵捧上送,而該牧使,道啓勘報之前,無得徑先勘放之意,分付金吾,何如?傳曰,允。
金,以義禁府言啓曰,尙州前牧使朴宗岱,爲先嚴囚事,傳旨啓下矣。朴宗岱下去京畿廣州地云,依例發遣府羅將,拿來,何如?傳曰,允。
判義禁金相休疏曰,伏念臣猥以庸闇淺品,曩叨訊讞重任,獄情有失於淑問,郵罰但止於不敍,大度包荒,縱置少懲之科,餘悸在中,恒若未勘之囚,而甄敍特旨,忽降於匪望,賓客榮銜,繼侈於不日,誦恩數愆,況若夢寐,量分揣義,亶宜竭蹶,而尙不禁惶縮之私心,迄未敢唐突而遽膺,迺者天官寵簡,又出中批,恩旨纔宣,召牌荐臨,趣令察任,臣於是乎積畏之腸,越加霣絶已驚之魂,重添震懾,不省所以,罔知攸措。噫,彼六卿之列,寔亞三公之尊,論其所掌,孰非重任,而地部以下五官管理,不越本司臧否,猶止一事,至於冢宰,則鈐轄百僚,銓衡群品,得人失人之際,國家治亂,世道隆替,皆係於斯,故古人有言曰,五官止是一職,而太宰最難,苟無許大心胸之包羅,記得此復忘彼,混混天下之事,如捕龍蛇搏虎豹,蓋其爲任之至大至難者,洵如是矣。今乃不稽衆論,獨運睿斷,居然一朝,擧以授之於昏庸蔑能之資,被之於衰鈍不才之身,輕用名器,不少難愼,未知以聖上日月之明,緣何有此非常之擧耶。臣本疎暗昏謬,不解事務,惟其自知者甚明,未敢生意於晉庸,矧又楡景已頹,迫七旬而無幾,蒲質素脆,望九秋而先萎,神精銷奪,氣息危淺,陳力就列,亦無其望,耿耿一念,惟在於謝絶榮要,委蛇閑散,幸免大戾,以卒餘生,則至願畢矣。事有大謬,忽當此萬萬不敢當之任,若復貪戀淟涊,不卽丐免,畢竟僨誤狼狽,可斷必至,念之至此,心墜臆塞,臨淵集木,不足爲喩,而又於此際,伏奉判金吾前望特除之命,尤不勝驚惶失圖,此不但眇末庸品,兼都重任,旣負且乘,勢必致寇而已,卽是臣向來僨敗之地,覆轍在前,厥鑑不遠,撫往追理,若新受勘,不覺惶汗,浹背沾衣,其在分義道理,顧何敢視若尋常,揚揚冒進,甘犯放恣無嚴之誅乎?此又臣必辭難冒之端也。以銓地則有必不敢當之實,以王府則有必不敢冒之義,而一人之身,一時之間,二者交湊竝逼,薰心奪爽,迷不知所出,臣情到此,其亦窮且阨矣。玆不容己,敢臚疾痛必呼之私,仰覬父母惟憂之恩。伏乞聖慈,俯垂憐察,特將臣新除本兼兩銜,竝與鐫改,則上無誤授匪人之失,下免僥濫冒進之罪,不獨臣一身之幸,實國家世道之幸。臣無任云云。答曰,省疏具悉。冢宰之試,尙云晩矣。向來金吾事,微失也,何可以此爲引乎?卿其勿辭行公。
檢閱吳致愚疏曰,伏以臣母痰癖宿病,每當寒節,殆無寧日,長委床笫,近又調將失宜,重添外感,種種形證,一倍添劇,臣纔聞此報,情私焦迫,忙徹短籲,徑出禁扄。伏乞聖慈,俯垂鑑諒,遞臣見職,俾便救護,勘臣瀆撓,以肅朝綱,不勝大願。臣無任云云。省疏具悉。爾其勿辭救護。
乙酉十月十二日未時,上御熙政堂。召對入侍時,參贊官金,侍讀官洪赫,檢校待敎金正喜,假注書金穰根,記注官李湜,記事官安亨鎭,各持孟子第二卷,以次進伏訖。上命開卷讀之,赫讀自曰敢問夫子之不動心,止無暴其氣。上曰,文義陳之。赫曰,夫志至焉,志者氣之帥也,而固爲至極,故先立其志,則天下萬事,泛應曲當,而無所而不難,蓋浩然之氣,亦出於立志以後,而立志之後,自然善養吾浩然之氣,配義與道而行,無慊於心矣。伏願殿下必於立志上體念焉。上命掩卷。仍命退,諸臣以次退出。
上在昌德宮。停常參·經筵。
天際游氣不開,月光明盛,彗星所在,不得詳察。
金啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪起燮啓曰,右副承旨徐有素,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于洪起燮曰,致祭承旨入侍。
傳于金曰,召對爲之。
金,以都摠府言啓曰,都摠管李勉昇,副摠管鄭漪·李文會,李志淵在外,金陽淳呈辭受由,一員未差。只有臣李晳一人,伴直無人,都摠管宋冕載,副摠管朴宗喜·金熙華再牌不進,令政院更爲牌招,以爲推移入直之地,何如?傳曰,允。
金啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于金曰,只推。
以右副承旨徐有素牌不進罷職傳旨,傳于李恒權曰,只推。
以修撰李渭達,副修撰趙冀永牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安。修撰李渭達,副修撰趙冀永,旣有只推之命,竝卽牌招,以爲推移入直之地,何如?傳曰,允。
金,以兵曹言啓曰,宣傳官尹相重,文臣兼宣傳官朴齊明,俱以病難供職,呈狀乞遞,竝改差,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以備邊司言啓曰,卽見江原監司洪敬謨災實分等狀啓,則襄陽等八邑,置之尤甚,江陵等八邑,置之之次,三陟等十邑,置之稍實,仍以爲事目災五十結外,不足災四百九十結,特許加劃,後錄諸條,竝請令廟堂稟旨分付矣。其一,新還當捧條中大米正租小豆太,尤甚邑三分一,之次邑四分一,稍實邑五分一,以他有裕穀,準折代捧,待明秋還作本色事也。其一,春川·原州舊還排捧條,限折半準折代捧,待明秋還作本色事也。其一,各軍門屯稅及各宮房各衙門有土免稅,從實收稅事也。其一,尤甚·之次邑勿定配所事也。其一,推奴徵債防塞事也。水旱之土宜各殊,峽野之農形不侔,道啓分等,自有斟量,依此施行,本道穡事,雖非失稔,今夏旱憂,亦所不免,收租實摠,固不可準責以常年,而災摠之至爲五六百結,則已往災歲之所罕有者,所請之數,或涉稍過,元劃外更以三百五十結許劃,使之以此均俵,新還當捧條,尤甚·之次邑三分四分一,特許代捧,而稍實邑則代與不代之間,無甚關係,旣無實惠之下究,反有奸弊之易售,置之,舊還排捧條之折半代捧,各屯土收稅之從實,推徵防塞,竝依狀請許施,配所只令尤甚邑勿定,何如?傳曰,允。
義禁府啓目,前參判洪時濟原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
又啓目,向前金履豐亦,雜費穀之當初分載於濫船,藉曰有已例,沙格輩之中間合載元船,畢竟致臭載,則分載之跡,無處可徵,合載之罪,終乃綻露,擅自移載,雖歸咎於船漢,不能檢飭,責自在於該倅,以此照律,何如?判府啓依允。
又啓目,向前金明根亦,因脚病而負涉,初非罔赦之大罪,灌滾湯而致死,卽是無前之酷刑,人命甚重,旣難容貸,王法至嚴,不可低昂,以此照律,何如?判府啓依允。
又啓目,向前李廷憲亦,當初會圈,罔念僉議停當之古規,公坐起鬧,又有貽羞搢紳之大失,以此照律,何如?判府啓依允。
金,以義禁府言啓曰,保放罪人李廷憲·金明根等,還囚議處,洪時濟還囚捧供以入,而洪時濟則病勢一向未差,仍爲保放之意,敢啓。傳曰,知道。
乙酉十月十三日辰時,上御熙政堂。崇靈殿·崇仁殿致祭承旨入侍時,行都承旨洪起燮,假注書柳宜貞,記注官李湜·金允淡,致祭承旨朴岐壽,以次進伏訖。岐壽曰,臣承命往平壤致祭以來。起燮曰,沿路或有見聞,當奏之。岐壽奏曰,日字不多,別無見聞可陳,而第言其穡事,則西北惟黍稷稍登,而入畿境則年形甚慘,且聞守令之言,則災歲憂民之狀,不可一一勝達矣。上曰,就座。仍命退,承史以次退出。
乙酉十月十三日午時,上御熙政堂。召對入侍時,參贊官金,侍讀官洪赫,檢校待敎金正喜,假注書金穰根,記注官李湜·全允淡,各持孟子第二卷,以次進伏訖。上命開卷讀之,赫讀自旣曰志至焉,止是氣也而反動其心。上曰,文義陳之。赫曰,持其志毋暴其氣者何也?蓋持其志者,卽大學所謂定而后能安之意,志旣能安,則自可毋暴其氣矣。曾子云,日三省吾身,又曰,動容貌斯遠暴慢,正顔色斯近信,出辭氣斯遠鄙倍,此固持其志毋暴其氣之意也。若以動靜言之,手容恭,足容重,目容端。若以行事言之,非禮勿視,非禮勿言,非禮勿聽,非禮勿動。皆持志毋暴之意,而聖人存心養性之功,不外乎此。伏願留聖意焉。上命掩卷。仍命退,諸臣以次退出。
上在昌德宮。停常參·經筵。
初昏,天際雲氣蔽遮,彗星所在,不得看候,夜自一更至五更,月暈。
金,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
金啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,右副承旨徐有素,今日不爲仕進,卽爲牌招,何如?傳曰,允。
李恒權啓曰,行大司成權丕應,除拜後過三日不爲出肅,依定式推考警責,仍卽牌招察任,何如?傳曰,允。
傳于李恒權曰,禮房承旨,馳詣宗廟·景慕宮,奉審摘奸以來。
洪起燮啓曰,藥房副提調,持湯劑來待矣。傳曰,封入。
傳于洪命周曰,召對爲之。
傳于李恒權曰,今値湯劑之時,右相所帶藥房提調之任許副,前望單子入之。
內醫提調前望單子入之,金履喬落點。
傳于李恒權曰,吏·戶換房。
以修撰李渭達,副修撰趙冀永牌不進罷職傳旨,傳于李恒權曰,只推。
李恒權,以弘文館言啓曰,本館下番闕直,事甚未安。修撰李渭達,旣有只推之命,卽爲牌招入直,何如?傳曰,允。
金啓曰,大司憲宋穉圭,掌令林永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于金曰,只推。
以右副承旨徐有素牌不進罷職傳旨,傳于金曰,只推。
李恒權,以奎章閣言啓曰,明日卽書香閣冬孟朔大奉審日次,時·原任閣臣,依節目進詣擧行之意,敢啓。傳曰,知道。
乙酉十月十四日未時,上御熙政堂。召對入侍時,參贊官洪命周,檢校待敎徐憙淳,侍讀官洪赫,假注書柳宜貞,記注官全允淡,記事官安亨鎭,各持孟子第二卷,以次進伏訖。上命開卷讀之。赫讀自敢問夫子惡乎長,止難言也。上曰,文義陳之。赫曰,我知言,知言二字,自外面驟看,似不甚難,古人有言,一言而興邦,一言而喪邦。孔子曰,惡利口,恐其亂德,蓋言之利害有如此,而必有聖賢,然后可以分別而知矣。言固有縱橫之說仁義之說,似是似非之間,辨別最難矣。孟子以亞聖之資,能辨以知之,此所謂下文所云,詖辭知其所蔽,淫辭知其所陷,邪辭知其所離,遁辭知其所窮,而曰,聖人必從吾言。伏願殿下,必於知言二字體念焉。上命掩卷就坐。仍命退,諸臣以次退出。
上在昌德宮。停常參·經筵。
初昏密雲灑雨,彗星所在,不得看候。
夜自五更至十六日開東,灑雨下雨,測雨器水深二分。
藥房提調金履喬,副提調洪起燮啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟,答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政李相璜有身病,右議政沈象奎未肅拜,不得來會云矣,敢啓。傳曰,知道。
洪起燮啓曰,行左承旨金啓河,右承旨洪命周,右副承旨徐有素今日不爲仕進,竝卽牌招,何如?傳曰,允。
金啓曰,檢閱吳致愚,由限已過,卽爲牌招入直,何如?傳曰,允。
洪起燮啓曰,藥房提調·副提調,持湯劑來待矣。傳曰,封入。
傳于金曰,自予嚮用於卿,歷試內外,績庸旣茂,察於朝著,聽於輿論,金甌之卜,尙云遲而又遲矣。顧今綱紀不振而國勢日削,風俗漸壞而世敎日訛,貪墨肆行而民怨于下,災異數見而天怒于上,駸駸然日兆於危亂,皆予否德所致,而亦卿之所知也。苟欲弭輸載之憂,究作楫之用,安危之責,舍卿其誰?以卿明達之才忠慮之志,不着手則已,着手則夷險而泰否,庶可坐卜,卿莫曰,寡躬之不足與,又莫曰,時事之不可爲,匪躬謇謇,正色立朝,寅偕左揆,夾贊弘猷,董飭百僚,克擧庶政,俾國勢措於盤泰,世敎返乎醇眞,則民生可蘇,天災可弭,小子仰成,尙有旣哉。玆遣近侍,庸敷心腹,卿其欽承,起濟時艱事。遣承旨傳諭于右議政。
傳于金曰,右議政傳諭,同副承旨進去。
傳于洪起燮曰,召對爲之。
傳于洪起燮曰,左承旨·右承旨·右副承旨,竝許遞,前望單子入之。
承旨前望單子入之,呂東植·李魯集,尹景鎭落點。
以修撰李渭達牌不進罷職傳旨,傳于金曰,只推。
金,以弘文館言啓曰,本館下番闕直,事甚未安。修撰李渭達,旣有只推之命,與副修撰趙冀永,一體牌招,以爲推移入直之地,何如?傳曰,允。
洪起燮啓曰,行吏曹判書金相休,參判金陽淳,參議徐憙淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,與判書·參判,一體待明朝更爲牌招,違牌勿爲呼望。
李恒權啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平林宗範,獻納林翰鎭,正言安孝述牌不進罷職傳旨,傳于李恒權曰,只推。
以右承旨洪命周,右副承旨徐有素牌不進罷職傳旨,傳于金曰,只推。
〈以〉檢閱吳致愚牌不進罷職傳旨,傳于金曰,只推。
李恒權,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以都摠府言啓曰,副摠管李晳,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以御營廳言啓曰,因禮曹草記,英陵局內獵虎事,定將校率領砲手,今月初八日出送矣。十三日申時量,大虎一頭,捉得於案山近處,故謹此封進,而仍爲行獵之意,敢啓。傳曰,知道。
義禁府照目,粘連中和前府使金明根矣,本府議啓內,因脚病而負涉,初非罔赦之大罪,灌滾湯而致死,卽是無前之酷刑,人命甚重,旣難容貸,王法至嚴,不可低昂,以此照律,罪杖一百收贖,告身盡行追奪,永不敍用私罪,奉敎依允爲旀,功減一等爲良如敎。又照目,粘連石城縣監金履豐矣,本府議啓內,雜費穀之當初分載於從船,藉曰,有已例,沙格輩之中間合載於元船,畢境致臭載,則分載之跡,無處可徵,合載之罪,終乃綻露,擅自移載,雖歸咎於船漢,不能檢飭,責自在於該倅,以此照律,罪笞四十收贖,附過還職私罪奉敎依允爲旀,功減一等爲良如敎。又照目,粘連承文院上博士李廷憲矣,本府議啓內,當初會圈,罔念僉議停當之古規,公坐起鬧,又有貽羞搢紳之大失,以此照律,罪杖八十收贖,奪告身三等私罪奉敎依允爲旀,功減一等爲良如敎。又照目,粘連向前洪時濟亦,廊底之犯法潛釀,奴屬之鬪毆禁隷,不能禁止,身爲家長,難免不飭之失,以此照律,何如?判付啓依允。
李恒權,以義禁府言啓曰,保放罪人洪時濟,還囚議處以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接江原道原州牧徒配罪人金遇順戶奴呈狀,則其上典,今月初九日遭母喪,乞令歸葬爲辭矣。徒配罪人之遭艱給暇,載在法典,金遇順依法典歸葬間許由事,分付該道道臣,何如?傳曰,允。
敦寧都正李羲發疏曰,伏以臣以田廬蟄伏之蹤,獲蒙簪履收敍之恩,夏秋以來,召旨荐降,而輒控疾病之私,未申叩謝之忱,已非義分之所敢安,繼以銀臺特點,資級忽陞,塵刹莫效,恩造若偏,臣誠惶隕感泣,北望宸極,祗切攢祝,又於前月十一日,伏奉除旨,以臣爲敦寧府都正者,臣冞增感悚,有不敢一味偃處,卽爲登程,來到輦轂之下,祗肅恩命,粗伸微分,而第伏念臣素無敦寧,揆以公法,在所當遞,玆敢援例陳籲。伏乞聖明,俯賜鑑諒,特許遞改,以存公格,以安私分,千萬幸甚。臣無任云云。省疏具悉。所請依施。
今十月十五日未時,上御熙政堂。召對入侍時,參贊官洪起燮,檢校直閣李光文,侍讀官洪赫,假注書柳宜貞,記注官李湜,記事官安亨鎭,各持孟子第二卷,以次進伏訖。上命開卷讀之。赫讀自其爲氣也至大,止之間。上曰,文義陳之。赫曰,此章宗旨,全在於直之一字。蓋浩然之氣,人人之所同得,而必以直養,然後可以無餒,而塞于天地之間矣。曾子云,自反而〈不〉縮,雖千萬人,吾往矣,此固出於以直養而無害之故也。伏願於直字上,必垂聖念焉。起燮曰,摠管係是宿衛重地,而番次之苟艱,莫近爲甚,身病之變通,便成恒例,見今都摠管李勉昇,副摠管鄭漪·李文會·李志淵在外,二員未差。副摠管朴宗喜·金熙華,日前屢違召命,不爲就直,向來大僚筵奏之後,一向如此,極爲未安。違牌之行公摠管,竝推考,未差之代,政官牌招開改差出,待下批一體牌招,以爲推移替直之地,此後則苟非衆所共知之實病實故,則毋得輒請變通之意,申飭,何如?上曰,依爲之。出擧條上命掩卷。仍命退,諸臣以次退出。
上在昌德宮。停常參·經筵。
初昏,天際雲氣不開,月光暎射,彗星所在,不得看候。
夜三更四更,月食。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨尹景鎭,今日不爲仕進,卽爲牌招,何如?傳曰,允。
洪起燮啓曰,藥房提調·副提調持湯劑來待矣。傳曰,封入。
李恒權啓曰,行左承旨呂東植,時在京畿砥平地,左副承旨李魯集,時在驪州地,竝斯速乘馹上來事,下諭,何如?傳曰,允。
金啓曰,檢閱吳致愚,旣有只推之命,卽爲牌招入直,何如?傳曰,允。
李恒權啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于李恒權曰,只推。
以右副承旨尹景鎭牌不進罷職傳旨,傳于金曰,只推。
有政。吏批,行判書金相休進,參判金陽淳進,參議徐憙淳進,同副承旨金進。以趙忠植爲修撰,洪學淵爲敦寧都正,李悌彬爲軍器正,朴齊輝爲直講。
兵批,行判書金魯敬進,參判尹行直受由在外,參議愼宜學病,參知李衡柱入直,右承旨李恒權進。以尹致謙·李鐵求爲副摠管,丁志大爲僉知,李商一爲宣傳官,趙存鼎爲訓鍊副正,閔恒錫爲都摠經歷,沈鈁爲文兼,李景純爲宣傳官,同知單金錫禹,訓鍊僉正單吳鼎周,護軍金啓河·李海範·尹相重,副護軍洪命周·徐有素·李羲發·朴基赫,以上竝單付。
以修撰李渭達,副修撰趙冀永牌不進罷職傳旨,傳于金曰,只推。
金,以弘文館言啓曰,本館下番闕直,事甚未安。修撰李渭達,副修撰趙冀永,旣有只推之命,與新除授修撰趙忠植,一體牌招,以爲推移入直之地,何如?傳曰,允。
又以侍講院言啓曰,弼善安光直,掃墳事纔已下直出去,上番闕直,事甚未安。輔德李寅溥,兼輔德徐憙淳,兼弼善李嘉愚,文學金正喜,竝卽牌招,兼文學南履懋未肅拜,亦爲牌招,以爲推移入直之地,何如?傳曰,允。兼文學許遞,前望單子入之。
兼文學前望單子入之,李憲兢落點。
金,以戶曹言啓曰,卽接廣興倉所報,則以爲謹奉傳敎,倉官進去于北部格洞卒判府事李書九本家,祿牌請受,則三年內祿俸,以遺言,不敢祗受云,何以爲之?,敢啓。傳曰,更爲輸送。
李恒權,以兵曹言啓曰,今十月十七日武臣堂上朔試射日次,而月食相値,不得爲之之意,敢啓。傳曰,知道。
又以司僕寺一二提調意啓曰,兼內乘閔恒錫,移拜都摠府經歷矣,其代,令該曹卽爲口傳差出,何如?傳曰,允。
又以備邊司言啓曰,卽見慶尙監司趙寅永災實分等狀啓,則順興等七邑,置之尤甚,尙州等十三邑,置之之次,慶州等五十一邑,置之稍實,仍以爲事目災八百結外,不足災二千一百結,特許準劃,後錄諸條,竝請令廟堂稟旨分付矣。其一,新還餉,尤甚邑三分一,準折代捧,待明秋還作本色事也。其一,山倉軍餉,今年當捧中,限折半仍留平倉事也。其一,推奴徵債防塞,尤甚邑勿定配所事也。本道農形,雨暘自初均適,沿野俱善成就,非但最優於諸路,實亦罕有之康歲,而惟其嶺底若而邑旱損,不免爲全璧之微瑕,連抱之尺朽,道啓分等,蓋由於此,依請施行,災結年穀,雖云甚稔,幅圓本自許大,近峽磽确之地,傍浦汚下之處,不能無間間災頉,則容亦有是,地部元劃,無怪其難於排比,而今此所請,不甚夥多,特許準劃,使之均俵,尤甚邑新還之分數折代,各山城餉穀之折半平留,推徵防塞,勿定配所,竝依狀辭許施,何如?傳曰,允。
又以備邊司言啓曰,卽見公淸監司金學淳災實分等狀啓,則瑞山等十七邑鎭,置之尤甚,公州等二十五邑,置之之次,淸風等十三邑,置之稍實,仍以爲事目災二千結外,不足災三萬一千六百九十三結四十五負三束,特許加劃,後錄諸條,竝請令廟堂稟旨分付矣。其一,新還餉及各營各衙門身米布錢,樂工保米,守·摠兩營牙兵收米,尤甚邑尤甚戶限三分二,之次戶及之次邑尤甚戶限折半,之次邑之次戶限三分一,稍實邑尤甚戶四分一停退事也。其一,各樣身米停退外當納者,尤甚邑純錢,之次邑折半,稍實邑三分一代錢事也。其一,各年舊還餉及停退軍米布錢,無論三等邑,一倂仍停,淸風府己卯排捧條,亦許退限事也。其一,還穀當捧條,尤甚邑三分二,之次邑折半,稍實邑三分一,以相當穀準折代捧,待明秋還作本色事也。其一,各邑所在各年拯劣米太,竝許停退,泰安等十邑當年條,亦許停捧事也。其一,安興軍餉之散在各邑者,依近例仍置事也。其一,尤甚·之次邑,限明秋勿定配所,而尤甚邑時在編配罪人數多處,參酌移配於數小邑事也。其一,江都餉米捧留條四百七十餘石,姑爲仍留,待年豐輸送事也。其一,泰安等兩邑在囚敗船罪人,竝移送原籍官事也。其一,軍保歲抄,以春夏間所得閑丁,流伊充丁磨勘,亦勿定限,各鎭屬編伍軍歲末成冊,一體退限事也。其一,尤甚·之次邑鎭戰龜防兵船改造改槊當限者,許令待明年擧行事也。其一,牙山貢鎭倉所屬邑大同,依近例追後裝發事也。其一,推奴徵債防塞事也。今年穡事,始旱終澇,被災孔酷,早播晩移,成實絶少,統論一路,雖似有間於畿農,至於災邑事情,則相去無幾,三等分劑,依此施行,災結加請,差若較少於己甲,而己甲之災,振古所罕,今歲雖荒有不可援以爲例,外此己卯辛巳,亦稱甚歉,而加請結數,不至如今年之多,折衷前後兩摠,元劃外二萬五千結許令加劃,還穀之遇歉停捧,雖爲目下之紓急,而嗣歲還賑,專靠於此,則量其民力,存心收捧,卽所以恤民,新還餉,尤甚邑尤甚戶折半,之次邑尤甚戶·尤甚邑之次戶三分一,許令停退,而當捧條代穀分數,依此爲之,各營衙門役米布錢,支放所需,關係不輕,已往甲戌,亦不得許施,使之依前收納至於本色辦納,則民力方絀,有難準責,只以米條所納依新還停退,分數許代,新還旣許分停,舊還及各年軍米布錢,尤難竝督,特許仍停,淸風排捧條,畢納之限,在於今年,而數旣無多,邑是稍實,此則使之準捧,以絶後弊,新舊拯劣米太,纔已許施於畿民,許令仍停,以示均惠,安興餉穀之散在者,沿糴不敷,繼巡爲難,依請捧留,配所,只令尤甚邑勿定,而尤甚邑見在配囚之參量移配,亦不害爲權宜之政,沁餉雖有所重,一邊請穀,一邊出穀,事勢果難,敗船沙格之移送本邑,歲抄磨勘之勿爲定限,鎭卒成冊各船修改之退期,大同追裝,推徵防塞,皆係災年已例,竝許所請,何如?傳曰,允。
又以刑曹言啓曰,謹依下敎,壽進宮田土幻弄舍音崔宗學,嚴刑一次後,慶尙道長鬐縣定配所,卽爲押送之意,敢啓。傳曰,知道。
又以義禁府言啓曰,保放罪人洪時濟,還囚照律以入之意,敢啓。傳曰,知道。
義禁府照目,粘連前參判洪時濟矣本府議啓內,廊底之犯法潛釀,奴屬之鬪毆禁隷,不能禁止,身爲家長,難免不飭之失,以此照律,罪笞五十收贖,解見任別敍私罪。啓,係是申令之初,削職放送爲良如敎。
檢閱吳致愚疏曰,伏以臣於日昨,猥徹請急之章,自速擅離之罪,罰止問備,恩許救護,母子相對,感戴洪私,迺者由限遽迫,召牌儼臨,臣敢不蹶趨承,以效不俟駕屨,而第臣母病勢,一直無減,感冒彌留,積聚闖肆,食飮全阻,氣息凜綴。臣無他兄弟,詢醫檢藥,轉側扶將,只有臣一人在耳。臣之情理,實無離捨就職之望,天牌之下,隨詣朝房,敢陳短章,仰籲崇嚴。伏乞聖慈,遞臣見職,俾便救護,勘臣瀆擾,以昭法紀,不勝大願。臣無任云云。省疏具悉。爾其勿辭救護。
上在昌德宮。停常參·經筵。
初昏,天際遊氣掩翳,彗星所在,不得看候。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金啓曰,來二十一日輪對日次矣,敢稟。傳曰,當次人受點,後日次待令。
李恒權啓曰,來二十一日朝參日次矣,敢稟。傳曰,停。
又啓曰,右副承旨尹景鎭,今日不爲仕進,卽爲牌招,何如?傳曰,允。
洪起燮啓曰,藥房副提調,持湯劑來待矣。傳曰,封入。
傳于金曰,召對爲之。
傳于金曰,明日七夕製,當親臨矣,處所以春塘臺通方外爲之,試紙用大好紙。
傳于金曰,明日春塘臺殿座時,王世子當隨詣矣,該房知悉。
傳于李恒權曰,明日出宮門路,以協陽門爲之。
李恒權啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于李恒權曰,只推。
以右副承旨尹景鎭牌不進罷職傳旨,傳于李恒權曰,只推。
以輔德李寅溥,兼弼善李嘉愚牌不進罷職傳旨,傳于金曰,只推。
以修撰李渭達·趙忠植,副修撰趙冀永牌不進罷職傳旨,傳于金曰,只推。
以慶尙監司趙寅永狀啓,聞慶等四邑小米,發賣作錢輸納京司事,令廟堂稟處,不能經法擧行,乃敢妄干特典,惶恐待罪事,傳于金曰,令廟堂稟處,卿其勿待罪事,回諭
兵曹口傳政事,以李復馨爲內乘。
金,以弘文館言啓曰,本館下番闕直,事甚未安。修撰李渭達·趙忠植,副修撰趙冀永,旣有只推之命,竝卽牌招,以爲推移入直之地,何如?傳曰,允。
以修撰李渭達·趙忠植,副修撰趙冀永牌不進罷職傳旨,傳于金曰,只推。
金,以禮曹言啓曰,卽接永禧殿官員所報,則今此七夕製試取時,本殿官員,俱爲觀光云矣,依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此七夕製試取時,本宮官員,俱爲觀光云矣,依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以承文院都提調意啓曰,月食已過,禮部回咨,依例撰出,正書安寶後,順付於今番節使之行,同爲齎去之地,何如?傳曰,允。
李恒權,以都摠府言啓曰,明日春塘臺七夕製親臨時,侍衛寶釰,當爲備員,而副摠管鄭漪·李文會·李志淵·李鐵永在外,朴宗喜·尹致謙有實故,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,竝許遞,在京無故人,令該曹口傳差出。
又以都摠府言啓曰,今日入直內三廳武兼禁軍及軍兵等,當爲中日習射技放,而月食相値,不得設行之意,敢啓。傳曰,知道。
又以備邊司言啓曰,卽見全羅監司曺鳳振災實分等狀啓,則咸悅等六邑,置之尤甚,礪山等二十三邑鎭,置之之次,龍潭等二十五邑,置之稍實,仍以爲事目災七百結外,不足災二萬一千二百三十八結七十九負一束,特許加劃,後錄諸條,竝請令廟堂稟旨分付矣。其一,新還尤甚邑尤甚面里折半,之次面里三分一,之次礪山等四邑尤甚面里,折半停退,竝待明秋還捧事也。其一,各年舊還,尤甚·之次邑竝仍停,稍實邑最近一年條,全數收捧,高敞己巳反作,依已例仍停事也。其一,丙子未捧,依已例仍置事也。其一,各年稅大同拯劣米太,尤甚·之次邑仍停,稍實邑最近一年條,折半捧納事也。其一,己巳停退軍布,依已例仍停事也。其一,山城軍餉,附近民輸納城倉,程途稍間處,捧留邑倉,待明秋還爲上捧事也。其一,三軍門及樂工保米,尤甚·之次邑每名六斗,代錢二兩收捧,待明春上納事也。其一,京外所納箭竹,尤甚·之次邑依近例蠲減事也。其一,尤甚邑勿定配所事也。其一,推奴徵債防塞事也。本道穡事,旱與澇不無災損,峽與沿亦有優遜,細論雖近穴農,大體不失康年,三等分劑,必有斟量,依狀請施行,災結己甲以來,陳頉猥多,仍以流來名色,混入當年災摠。若除此數,今此加請,雖似不甚濫觴,而舊頉之中,亦豈無已起之陳當査之漏乎?以元劃外一萬九千二百三十八結零,更爲加劃,則可以均俵,不至冤徵,新還停退,目下非不紓急,而來頭反成流弊,況當少康之年,尤不可輕許,而至於災邑民勢,誠難準數責捧,尤甚邑尤甚面里三分一,之次面里四分一許停,之次中礪山等四邑尤甚面里,則事情殆無間於尤甚邑尤甚面里,亦許三分停一,舊還礪山等四邑外,之次邑最近一年條中未滿二百石者,使之準捧,九百石以下,折半收捧,千石以上,視此分數,量宜收捧,無使公穀久虛而民力甚絀。稍實邑則本無舊還,而今此竝擧,殊無可據,置之,丙子未捧己巳軍布,高敞反作,竝仍停,拯劣米太最近條,京外箭竹當納條,亦依昨年例施行,城餉之平留,保米之代錢,尤甚邑勿配,推徵防塞,竝許施,何如?傳曰,允。
又以御營廳言啓曰,英陵案山近處,大虎一頭,捉得封進之後,連爲行獵,今十五日申時量,中豹虎一頭,又爲捉得於局內畫巖近處,故謹此封進,而仍爲行獵之意,敢啓。傳曰,知道。
又以義禁府言啓曰,明日親臨春塘臺七夕製時,本府都事九員赴擧,只有武都事一員,當直入直,而本府入直都事·公事回公都事,月覲門·集春門·靑陽門禁亂都事,無以推移,假都事五員令該曹口傳差出,以爲分排進參之地,何如?傳曰,知道。
前知事沈象奎疏曰,伏以臣早竊倖第,閱歷隨久,今雖塊然衰朽,而耿懷獨存,每中夜無寐,國事世故,輾轉憂愾,細檢實驗,不勝歎恨,卽以臣身自揣,確知其然。臣之登朝從仕,今垂四十年,不才無能,徒荷寵私,猥綴宰寮,與聞訏謨,驟玷崇秩,常兼治官,內而編長六曹,外又連擁三節,凡國之選任要職,殆無不爲,罪繆至多,而譴責卒逭,濫竊如彼,而僥倖如此,夫有濫竊也者,必有損失之處,有僥倖也者,必有害敗之歸,於身爲幸而於國爲烖,乃若今日國勢之日削,世敎之日訛,民怨天怒,危亂之日兆,皆由如臣者任職無狀,隳廢壞紊而致之耳,是宜亟行顯斥,以昭警畏,安可更進而愈使之濫竊哉?今臣所被台司之命,出於千萬物情之外,又非可以濫竊言,臣誠驚惶震駴,歷屢日而神守遁失,不知所以自措也。噫,一官一職之尙不效,而又任以三事之責,欲其董百僚擧庶政,不亦不可之甚乎?亦知殿下之憂勤圖治,勞於求輔,千慮之失而三思之惑,日月遺照,非慊乎明也。天地有憾,非損乎大也。聖人之過,亦或如此,而臣之無似,雖欲因而爲幸,幸之必無,而將如國事何哉?臣方五情潰亂,寤寐悸恐,恭俟物論,訖玆未聞,不得不收召神魂,略具文字,冒死煩籲於天地父母之前。伏乞聖明,深念今日艱危之勢,俯察微臣悶迫之懇,亟收新命,以安賤分,改卜賢德,以濟國事,公私萬萬幸甚。臣不勝云云。答曰,省疏具悉卿懇。甌卜以來,喜而不寐,而日昨又罄心曲,簉朝之期,側席以竢,今見來章,何卿之過自謙抑如是也?卿昔自先朝,受知旣深,逮在寡昧,倚毗益隆,本末始終,輿人具瞻,置諸三事,豈予私好?政以今日之事,非卿莫辦,今日之艱,非卿莫濟也。卿苟思先朝受知之恩,小子倚毗之心,當今日憂虞溢目之時,寧可以克讓爲義,而不以不竢駕爲義乎?卿其毋循故事之彌文,亟回巽志,卽日幡然。仍傳于金曰,此批答,遣史官傳諭于右議政。
乙酉十月十七日未時,上御熙政堂。召對入侍時,參贊官李恒權,侍讀官洪赫,檢校待敎金正喜,假注書金穰根,記注官全允淡,記事官安亨鎭,各持孟子第二卷,以次進伏訖。上命開卷讀之。赫讀自其爲氣也,止旣聖矣。上曰,文義陳之。赫曰,配義與道,故爲浩然之氣,而於事物之來,能裁度義理,終至於沛然若決江河之境,聖賢之所以養氣如此矣。伏願深留聖意焉。上命掩卷。仍命退,諸臣以次退出。
上在昌德宮。停常參·經筵。
初昏,天際開朗,月光未升,女宿度內所見彗星,十分詳察,未見形痕,以其躔度推之,已入地平,今雖無疑,其在審愼之道,姑未敢斷以爲沈沒。
親臨七夕製罷還內後,王世子板位問安。答曰,知道。內閣·政院·藥房問安。答曰,知道。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻未肅拜,持平朴宗範呈辭,監察茶時之意,敢啓。傳曰,知道。
金啓曰,三品官之無得過三日循例請牌,曾有定式矣。敦寧都正洪學淵,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
洪起燮啓曰,藥房提調·副提調,持湯劑來待矣。傳曰,封入。
金,以禮曹言啓曰,明日春塘臺殿座時,王世子隨詣事,命下矣。出宮時,王世子祗迎處所,以協陽門外磨鍊,儀註以入之意,敢啓。傳曰,祗迎置之。
傳于李恒權曰,侍衛軍兵毛具。
兵曹口傳政事,以金履喬·李光文·李羲準·金啓河·申緯·李復淵爲副摠管。
兵曹,都摠管單金履喬。
李恒權,以都摠府言啓曰,今日殿座時,侍衛及陪衛,當爲備員,而都摠管金履喬,副摠管李復淵·李羲準,俱有實故,都摠管李勉昇·宋冕載,副摠管金啓河,申緯,俱有身病,無以進參,身病摠管,令政院卽爲牌招,以爲侍衛及陪衛進參之地,何如?傳曰,允。
金,以侍講院言啓曰,今日七夕製王世子隨詣時,宮官當爲備員,而弼善安光直在外,無以備員,令政院稟旨變通差出,待下批,牌招,以爲進參之地,何如?傳曰,允。
金因侍講院草記〈啓曰〉,今日七夕製王世子隨詣時,宮官當爲備員,而弼善安光直在外,無以備員,令政院稟旨變旨差出,待下批,牌招事,允下矣。合有變通之道,何以爲〈之〉?敢稟。傳曰,許遞,前望單子入之。
弼善前望單子入之,金裕憲落點。
以修撰李渭達·趙忠植,副修撰趙冀永牌不進罷職傳旨,傳于金曰,只推。
金,以弘文館言啓曰,本館下番闕直,事甚未安。修撰李渭達·趙忠植,副修撰趙冀永,旣有只推之命,竝卽牌招,以爲推移入直之地,何如?傳曰,允。
傳于金曰,入格儒生,明日待令。傳于金曰,召對爲之
李恒權,以備邊司言啓曰,卽見咸鏡監司李存秀狀啓,則鏡城等九邑,置之尤甚,文川等八邑,置之之次,安邊等八邑,置之稍實,後錄諸條,竝請令廟堂稟旨分付矣。其一,無論三等邑,以豆太當納者,竝限折半準折代捧,待明秋還作本色事也。其一,三·甲等邑,丙寅以後各年未捧,六鎭·三·甲,癸酉·甲申停退條,竝仍停事也。其一,明川以南進俸吏停止事也。其一,尤甚邑勿定配所事也。其一,推奴徵債防塞事也。分等依狀請施行,豆太旣是諸邑大同之歉,則有難準責本色,且與正穀許代有間,不宜靳施,而邑旣分等,難用一例,尤甚·之次邑,許以折半,稍實三分一代捧,停退之穀,多在於尤甚邑,新舊竝督,其勢果難,六鎭·三·甲等邑,丙寅·癸酉各年未捧條,依請仍停,外此本道停還,只有甲戌,而狀辭中以甲申爲請者,實無可據。此決是甲戌之誤,奏御文字之有欠審愼,誠爲未安,該道臣推考。舊還旣許竝停,則甲戌條之獨漏,殊非均視之政,一體施行,進俸吏之權廢,尤甚邑之勿配,推徵防塞,竝許施,何如?傳曰,允。
乙酉十月十八日辰時,上詣暎花堂。七夕製儒生試取入侍時,行都承旨洪起燮,右承旨李恒權,右副承旨尹景鎭,同副承旨金,假注書金穰根·柳宜貞,記注官李湜,記事官安亨鎭,檢校待敎徐憙淳以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金履喬等進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明禮門·靑陽門,詣暎花堂。通禮跪啓請降輿,上降輿,陞暎花堂,諸臣以次進伏訖。上命試官行禮。讀券官行禮曹判書金履喬·行兵曹判書金魯敬·行護軍趙鍾永,對讀官吏曹參議徐憙淳·禮曹參議朴晦壽·文學金正喜·副司果權馥,率儒生行四拜禮訖,以次就座。上曰,懸題紙入之。對讀官封入懸題紙。上命履喬·魯敬書賦題,惟皇上帝降衷于下民,限申時,宣敎官懸題訖。仍命書傳敎曰,入侍承旨·別雲劍·堂上對讀官,竝試官加差下。科次訖,上命書傳敎曰,七夕製賦居首三下一進士南獻中,直赴會試,之次三下幼學申命河·幼學南孝重,竝給二分,之次三下進士金元根·進士洪達善,竝給一分,次上進士尹興圭等五人,竝令該曹考例施賞。又命書傳敎曰,入格儒生,明日待令。又命書傳敎曰,公事留滯之當該中官拿處。通禮跪啓請乘輿,上降座乘輿,出靑陽門。起燮奏曰,摠管當爲全數侍衛,而初旣不進,又復違召,以致侍衛陪衛之不得備員,雖未知實病實故之如何,而其在事體,極涉未安。違牌摠管,竝推考,何如?上曰,依爲之。出擧條進御加減交濟湯,自明日停止事。出榻敎由銅龍門·建陽門·協陽門,入宣化門還內,命出標信解嚴。諸臣以次退出。
乙酉十月十八日申時,上御熙政堂。召對入侍時,參贊官金,檢校待敎徐憙淳,侍讀官洪赫,假注書金穰根,記注官李湜,記事官安亨鎭,各持孟子第二卷,以次進伏訖。上命開卷讀之。赫讀自宰我·子貢,止旣聖矣。上曰,文義陳之。赫曰,孔子曰,我於辭命則不能,以孔子之大聖,豈有不能於辭命之理?蓋人或於辭說先務,則易入於言,不顧行之慮,故聖人,欲使人人知德行之爲本,而發此說而導誘之也。龜山楊氏云,德行本也,文藝末也。大學云,君子務本。伏願殿下,每以德行之爲本,深留聖意焉。上命掩卷。仍命退,諸臣以次退出。
上在昌德宮。停常參·經筵。
初昏,天際游氣暫開,詳細看候,則彗星終不得見,其已沈沒,今無可疑。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,檢閱吳致愚,由限已過,卽爲牌招入直,何如?傳曰,允。
又啓曰,假注書金穰根,身病猝重,勢難察任,今姑改差,何如?傳曰,允。
傳于尹景鎭曰,入格儒生入侍。
傳于尹景鎭曰,召對爲之。
傳于尹景鎭曰,秋到記,明日仁政殿命官爲之,右副承旨馳往泮宮,今日夕食堂,收取以來。
傳于李恒權曰,讀券官金魯敬,考官李羲甲,命官爲之。
李恒權啓曰,今此試官中時無職名人,令該曹口傳付軍職,何如?傳曰,允。
兵曹口傳政事,副護軍單洪學淵。
金穰根改差,代以洪祐順爲假注書。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于尹景鎭曰,只推。
李恒權,以弘文館言啓曰,本館下番,多日闕直,事甚未安。修撰趙忠植,副修撰南履懋,測候官進,修撰李渭達,副修撰趙冀永,旣有只推之命,竝卽牌招,以爲推移入直之地,何如?傳曰,允。
以修撰李渭達,副修撰趙冀永牌不進罷職傳旨,傳于李恒權曰,推考傳旨捧入。
李恒權,以禮曹言啓曰,卽接永禧殿官員所報,則明日秋到記試取時,兩官俱爲觀光云,依定式假官一員,令吏曹以成均館官員,口傳啓下,以爲替直後赴試之地,何如?傳曰,允。
又以兵曹言啓曰,今十月二十日文臣朔試射試官,已爲受點,而秋到記相値,不得爲之之意,敢啓。傳曰,知道。
尹景鎭,以義禁府言啓曰,明日秋到記,仁政殿命官爲之事,命下矣。本府都事,六員赴擧,只有四員,而本府入直,當直入直都事,公事回公都事,仁政門·崇範門·光範門禁亂都事,無以推移,假都事二員,令該曹口傳差出,以爲分排之地,何如?傳曰,允。
敦寧都正洪學淵疏曰,伏以臣,晩竊科第,偏蒙洪造,前後兜攬,罔非踰濫,未效絲毫之報,恒切惶忸之心,迺於前月,猥忝享官之列,特侈緋玉之恩,今又伏奉除旨,爲敦寧府都正。召牌儼臨,含榮叩謝,義分粗伸,而臣於見職,旣無敦寧,則在所當遞,法典卽然,玆敢援例陳章,仰瀆崇嚴。伏乞聖明,亟命選府,遞改職名,以存公格,以安私分,千萬幸甚。臣無任云云。省疏具悉。所請依施。
乙酉十月十九日辰時,上御熙政堂。入格儒生入侍時,右副承旨尹景鎭,假注書柳宜貞,記注官李湜·全允淡以次進伏,儒生進士南獻中,幼學申命河·南孝重,進士金元根·洪達善·尹興圭,幼學許瓚,洪鍾茂,進士洪耆燮·鄭基華以次侍立堂下訖。上曰,以次進前奏職姓名,可也。獻中等,以次進前,奏職姓名訖,上曰,直赴與給分儒生先退,其餘施賞。興圭等,以次跪受賞格,引儀唱四拜,行禮訖,次第退出。上命史官就座,仍命退,承·史以次退出。
乙酉十月十九日辰時,上御熙政堂。召對入侍時,參贊官尹景鎭,侍讀官洪赫,檢校待敎金正喜,假注書柳宜貞,記注官李湜,全允淡,各持孟子第二卷,以次進伏訖。上命開卷讀之。赫讀自曰惡,是何言也,止姑舍是。上曰,文義陳之。赫曰,孔子曰,我學不厭而敎不倦也,蓋學不厭,智也,敎不倦,仁也,聖人之學不厭,旣出於智,則論語所謂學而時習之意,可見矣。學者,將以行之也,古人之博學無方,亦此意,而學之不厭,則敎不倦,亦在其中,而體用相須,伏望深留聖念焉。上命掩卷就座,仍命退,承·史以次退出。
上在昌德宮。停常參·經筵。
藥房提調金履喬,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮〈殿〉氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而左議政李相璜有身病,右議政沈象奎未肅拜,不得來會云矣,敢啓。傳曰,知道。
洪祐順在外,代以李民愚爲假注書。
傳于洪起燮曰,考官金履喬,命官爲之。
傳于洪起燮曰,科次入侍。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于尹景鎭曰,只推。
禮曹,來十一月十三日行景祐宮冬享祭親祭,取稟奉敎恭依。
金,以觀象監提調意啓曰,彗星所在,連日詳察,終不得見,其已沈沒,的實無疑,文臣測候及本監別測候,自今日撤罷,何如?傳曰,允。
又以禮曹言啓曰,來十一月十三日行景祐宮冬享祭親行時,王世子亞獻之節,依例磨鍊乎?敢稟。傳曰,依例磨鍊。
李恒權,以兵曹言啓曰,來十一月十二日大駕詣景祐宮齋宿,十三日冬享祭親行時,何營軍兵隨駕,何營軍兵留陣,而禁·御兩營,鄕軍則今旣停番矣,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍三哨,訓將率領爲先廂,禁衛營京軍一哨,訓局步軍五哨,兩營騎士六番,摠使都領爲後廂,禁軍三番爲之,御將率該廳標下軍及京軍,留陣留營,斥候伏兵,置之,可也。
又以都摠府言啓曰,今日入直內三廳武兼·禁軍及軍兵等,當爲中日習射技放,而命官秋到記相値,不得設行之意,敢啓。傳曰,知道。
又以備邊司言啓曰,北關後運紙衣六百九十八領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以備邊司言啓曰,卽見慶尙監司趙寅永狀啓,則以爲,道內聞慶等四邑小米還摠,爲三萬七千三百六十一石,而旣非土宜,爲弊不些,就其中三萬石,則以每石二兩,分排四年,發賣作錢,輸納京司事,請令廟堂稟處,而判付內,令廟堂稟處事,命下矣。以本非宜土之穀,又重有偏峙之患,積弊轉痼,民且不支,有不容緩視而不救。道啓所請,雖違經法,民邑俱病,方到極處,道內事情,旣無以回旋裒益,則有難一切無闊狹之政,且有本道壬戌已例,特爲許施。第其所捧穀價,不必輸納於京司,只令移貿於他道,添耗養穀,不害爲兩便。目下穀竭之患,京畿·湖西·關東爲尤甚,以今此每年作錢一萬五千兩之數,分排於三路,而京畿·湖西各六千兩,關東三千兩,限四年移送,使之作還添錄於本司句管,而輸送等節,自本道往復於各該道,從便擧行,各年移送形止與作穀數爻,仍爲修成冊報司之意,分付於各該道臣處,何如?傳曰,允。
又以備邊司言啓曰,卽見慶尙監司趙寅永狀啓,則備陳三漕倉爲弊之端,仍以爲,諸般矯救之方,依後錄載之元節目末端,自今年爲始,依此施行事,請令廟堂,稟旨分付矣,漕倉法意,本自嚴密,而年久弊生,百奸傍滋,駸駸有莫可收拾之患。今此道啓,非別有變通,卽不過申明舊式,而更以若干條件,添入於元節目之後,以責來效者,竝依所請,更加申飭。此後守令·差員之不遵法例者,若自本道,彌縫掩覆,不卽請勘,及聞於京司,則該道臣,亦難免不能摘發之罪,此意一體分付,何如?傳曰,允。
又以御營廳言啓曰,英陵局內,行獵捉虎,封進之後,連爲搜覓,更無虎跡,軍兵之多日露處,亦甚可悶,今姑撤還之意,敢啓。傳曰,知道。
尹景鎭,以義禁府言啓曰,卽接月令醫員朴致悳手本,則嚴囚罪人朴宗岱,素患疝積之症,處冷添劇,時時衝上,種種昏倒,又添毒感,呼吸喘促,轉側須人,食飮全却,目下症形,實爲危重云。罪人病勢如此,則一邊保放,一邊草記,曾有定式矣,朴宗岱姑爲保放之意,敢啓。傳曰,知道。
乙酉十月二十日酉時,上御熙政堂。秋到記科次入侍時,行都承旨洪起燮,假注書柳宜貞,記事官金鍏·吳致愚,命官行兵曹判書金魯敬,讀券官行護軍金啓河·朴綺壽,對讀官吏曹參議徐憙淳,行副護軍李奎鉉,校理洪赫,副司果洪永觀以次進伏訖。上命對讀官讀奏首券,赫進前讀奏訖。上命書等,魯敬曰,上一張差勝,以此爲首,而以何等書之乎?上曰,書三下,可也。魯敬曰,之次,書正三下,又其次,書草三下,而其餘則盡書次上,何如?上曰,唯。魯敬書等訖,上命納首券,親手坼封,其餘六張,命起燮坼封,次第讀奏訖。上命書傳敎曰,講居首通幼學兪章煥,製述居首表三下一進士李發源,直赴殿試,之次講略幼學朴宗煥,製述三下二進士李鼎在,竝直赴會試,之次講略幼學孔煥鼎·李鼎信·趙秉九,製述草三下生員睦奎錫,竝給二分,之次講略生員安允蓍等六人,製述次上生員李泰一,竝給一分,講粗幼學金鳳梧等七人,製述草次上生員趙思九等三人,竝令該曹,考例施賞。又命書傳敎曰,入格儒生,明日待令。魯敬曰,前忠壯衛將張南奎,向日瑞蔥臺時,以擧措駭妄,自宣傳官廳削薦後,報于臣曹矣。削薦·拔薦,事係愼重,故曾在先朝壬寅,至有別下傳敎揭板廳壁之擧,而伊後設有不得不可削之人,自該廳,先報于臣曹及諸將臣,待僉議詢同,更報臣曹,草記或筵稟,蒙允後施行矣。今此張南奎事,伊時行首宣傳官,以削薦事,來言於臣,故臣以爲,此與人地卑微等條件,爲異,且已經論勘,又蒙特宥,本事雖極駭悖,而至於削薦,則事涉重難,不可遽議之意答送矣,畢境更不可否,直以削薦報來者,大有乖於受敎定式,該廳擧行,萬萬駭然。當該行首宣傳官,捧現告,令該府拿問處之,張南奎復薦之意,分付該廳,何如?上曰,依爲之。出擧條上命書傳敎曰,有實故摠管,竝許遞,令該曹口傳差出。上命考官先退,仍命退,承·史以次退出。
上在昌德宮。停常參·經筵。
李恒權啓曰,明日常參·經筵,取稟。傳曰,只晝講。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
傳于李恒權曰,入格儒生入侍。
兵曹口傳政事,以趙萬永·李羲準爲都摠管,尹致謙·洪羲俊·李忠運爲副摠管。
兵曹,副摠管單李羲準。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于尹景鎭曰,只推。
李恒權,以侍講院言啓曰,弼善金裕憲,時在京畿果川地,書筵入番事緊,斯速乘馹上來事,下諭,何如?傳曰,允。
又以承文院都提調意啓曰,全羅道漂民出送事,禮部咨文,纔已出來矣。謝表與回咨,當爲順付於今番節使之行,而拜表日字隔日,勢不得同時齎去,謝表及回咨,卽速撰出,正書安寶後,別定齎表官,罔夜下送于使行所到處,使之同爲齎去之地,何如?傳曰,允。
又以兵曹言啓曰,今十月二十一日武臣賓廳講書時,武臣兼宣傳官金光漢,通鑑第四卷不通,守門將張仁源,通鑑第一卷不通,依定式竝推考警責,何如?傳曰,允。
乙酉十月二十一日辰時,上御熙政堂。入格儒生入侍時,右承旨李恒權,假注書李民愚,記事官金鍏,吳致愚以次進伏,講儒生幼學兪章煥·朴宗煥·孔煥鼎·李鼎信·趙秉九,生員安閏蓍·幼學金應鍾·進士孫宇亨,幼學安允兢·尹致圭·曺翯振·金鳳梧·朴齊度·朴基慶·陳箕範·李敦素·趙秉恒·金相閏,製述表三下一進士李發源,生員李鼎在,睦奎錫,次上生員李泰一·趙思九,進士權涑,尹興圭以次侍立堂下訖。上曰,儒生進前,各奏職姓名,可也。章煥等,進前奏職姓名,退立堂下。上曰,講製居首人呼新來後,與給分人先退,其下頒賞,可也。章煥等十四人退出,引儀唱四拜施賞,儒生行四拜禮訖,上命儒生先退。上曰,召對爲之。賤臣承命出傳,上曰,上番出去,座目單子書入,鍏承命書入,直提學趙鍾永,侍讀官洪赫,檢討官李渭達,各持孟子第二卷,偕入進伏。上〈命〉開卷讀之。赫讀自曰伯夷·伊尹,止未有孔子也。上曰,下番讀之。渭達讀自曰然則有同與,止阿其所好。上曰,參贊官讀之。恒權讀自宰我曰,止遠矣。上曰,閣臣讀之。鍾永讀自子貢曰,止未有夫子也。上曰,注書讀之。賤臣讀自有若曰,止未有盛於孔子也。上曰,上番讀之。鍏讀自孟子曰以力,止以百里。上曰,下番讀之。致愚讀自以力服人,止此之謂也。上曰,文義陳之。赫曰,乃所願則學孔子也,伯夷·伊尹,亦皆古聖人也,孟子必稱孔子而願學者,非以伯夷·伊尹,爲不足也,蓋伯夷聖於淸,伊尹聖於任,而惟孔子,爲集大成故也。從古聖賢,每於第一等進步,而不做第二等,故孟子之言,如此,以我殿下度越百王之德,若於聖人第一等進步,深留聖意,則聖德之益加緝熙光明,實爲不難。伏願殿下,道學則必準孔子,政謨則必法堯·舜,是臣區區之望也。上曰,下番陳之。渭達曰,孟子之言以德服人者,當看德之一字,成湯之以七十里者,懋昭大德也,文王之以百里者,無思不服也,人君所以服人,在德不在力。伏願省察而體念焉。上曰,閣臣陳之。鍾永曰,有若曰,聖人之於民,亦類也,類之一字最好,蓋聖人,雖若異於衆人,而其所類之處,則堯·舜與人同耳。苟能願學,則初非高遠難行之事,帝王爲治之道,惟以緝熙之工,止於至善,則斯亦聖人已矣,竊願澄省焉。上曰,參贊官陳之。恒權曰,上下番已陳之,臣則別無更達之辭矣。上命掩卷就座,仍命退,諸臣以次退出。
上在昌德宮。停常參·經筵。
夜自三更至五更,灑雨下雨,測雨器水深一分。
李恒權啓曰,明日常參,經筵,取稟。傳曰,停。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣,時囚罪人李相利,尹相重等,當爲捧供,而判義禁金相休,同義禁徐鼎輔有身病,同義禁一員未差,同義禁呂東植在外,不得開坐云。判義禁金相休,同義禁徐鼎輔,竝卽牌招,以爲開坐之地,何如?傳曰,允。
又啓曰,判義禁金相休,同義禁徐鼎輔牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
又啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于尹景鎭曰,只推。
傳于李恒權曰,召對爲之。
李恒權,以禮曹言啓曰,郊壇四孟朔,遣禮郞看審,有無頉,自該曹草記事,曾有定式矣。發遣郞廳,東郊先農壇·先蠶壇,馬祖壇,南郊南壇·雩祀壇·漢江壇·司寒壇,北郊祈雨壇,厲壇,次第看審,則壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
又以內醫院都提調·提調意啓曰,內醫番次,極爲苟艱,不可無變通之道矣。御醫中金珪·安橚,使之姑降入直於內醫廳,何如?傳曰,允。
又以都摠府言啓曰,副摠管李晳以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見開城留守李龍秀所報,則以爲,舊豐德穡事慘歉,民情遑汲,不得不待開春設賑,本營所在常賑米今年耗中一百石,卽爲劃給,常賑元穀中三百石,亦許姑先推用,而還充之方,待明年自本營措處,爲辭矣。舊豐德災形民勢,不可無嗣歲賑濟之政,不待守臣報請,已有所領略者,今此請劃,卽常賑元穀三百石,常賑當年耗條一百石,而數爻旣甚精約。至於元穀,則又是姑先取用,而明年還充,自有措處,本府賑事之有緖,實爲可幸。依所請施行,何如?傳曰,允。
又以兵〈曹〉言啓曰,今日各廳堂下武臣朔試射時,訓鍊院僉正權謙,換矢容奸,擧措極爲駭然,決棍汰去之意,敢啓。傳曰,知道。
乙酉十月二十二日午時,上御熙政堂。晝講入侍時,同知事朴綺壽,特進官白東薳,參贊官尹景鎭,侍讀官尹秉烈,檢討官李渭達,假注書李民愚,記事官金鍏·吳致愚,武臣副護軍李儒常,各持書傳第二卷進伏訖。上命開卷讀之。秉烈讀自禹曰惠迪,止俾勿壞。上曰,釋義。秉烈釋義,上曰,文義陳之。秉烈仰請自上讀新受音,上曰,直陳文義。秉烈曰,連事瀆擾,下情極爲未安。雖不得不仰陳文義,而講筵古規,事體自別,後日開講,無復以此爲例,是臣區區所望。仍奏文義曰,后克艱厥后,卽開卷第一義,以惠迪從逆,爲吉凶之應,以結克艱之意,而益之勉戒之言,乃是克艱之條目也。條凡八事,自儆戒至罔淫于樂,修身之工也,自任賢至百志惟熙,措諸朝廷之事也,自罔違道至四夷來王,施之天下之治也。夫以大舜之聖,豈或有是哉,而益之告戒,若是丁寧,猗歟盛哉?君臣一堂都兪吁咈之象,今於數千百年之下,臨卷瞭然,如復目覩,此所以爲至治之世,世代雖有古今,治道本無古今,今日臣等之所期望於殿下者,猶益之望大舜也。其所陳戒八事,殿下旣已躬行而實踐,不必更陳,而猶或有一毫未盡之處,益懋加勉,奮發振作,無怠無荒,俾百志惟熙焉。上曰,次次陳之。渭達曰,任賢勿貳四箇字,後世人辟所可鑑戒處也,衆君子彙晉,而一小人抵隙,則譬如稂莠之害嘉穀也,可不愼歟?伏願省察而體念焉。上曰,知事奏之。綺壽曰,大禹所陳,德惟善政,政在養民云者,儘爲治民之要,大凡治民,在乎敎與養而已。唐·虞三代之時,交修竝致,克盡其道,而三代以後,則二者竝闕焉,惟漢文帝·唐太宗·宋仁宗,可謂能養,而敎則無聞矣。恭惟我朝,重熙累洽,休養生息,仁摩義漸,振作牖迪,民俗淳美,而有小中華之稱,式至今日,漸不如古,民生凋悴,而方至倒懸之勢,風俗薄惡,而率多悖義之事,可勝嘆哉?臣竊以爲,敎養斯民之本,專在在上之人,儆戒不怠,如上文伯益所告儆戒無虞以下諸條,是也。顧今昇平日久,連値少康之歲,似若無虞之世,而其實有不然者,且今年畿·湖歉荒,無異·己甲,民情已多遑汲云,此亦不可謂無虞之時。伏願一日萬幾之中,深加兢惕,一以敎養斯民,爲念,實心實政,俾有成效焉。上曰,特進官奏之。東薳曰,上下番已陳之,臣則更無所達之辭矣。上曰,承旨奏之。景鎭曰,此篇有曰,九功惟敍,九敍惟歌,戒之用休,董之用威,夫敍九功歌九敍,旣戒之以休,則宜無待於威以董之。然而春生秋殺,天之道也,涵育之用休,振刷之用威,是人君體天行道之經法,故下文大舜之戒皐陶,亦有曰,明于五刑,以弼五敎,敦敍彝倫之敎化,似不干於五刑之明不明,而恩威竝行,自是王者出治之本。且以今日目下事,言之,朝家爲軫荒政,申明酒禁,有司之臣,匪懈於奉令,懲治之方,未嘗不嚴束,而都下頑民,種種有犯禁者,閭巷騷擾,反有不承權輿之患矣。向來自上一二番嚴敎之後,頗有懲戢而不復犯者云,臣於是有以知令行禁止,惟在君上一轉移間事耳。伏願從今以往,不但酒禁一事,萬幾上做爲,一以振刷爲念,是所望於殿下者也。上命掩卷就座,諸臣以次退出。
乙酉十月二十二日未時,上御熙政堂。召對入侍時,參贊官尹景鎭,檢校待敎徐憙淳,侍讀官尹秉烈,檢討官李渭達,假注書柳宜貞,記事官金鍏,吳致愚,各持孟子第二卷,以次進伏訖。上命開卷讀之。秉烈讀自孟子曰仁則榮,止此之謂也。上曰,下番讀之。渭達讀自孟子曰,尊賢使能,止未之有也。上曰,參贊官讀之。景鎭讀自孟子曰,人皆有不忍,止不足以事父母。上曰,閣臣讀之。憙淳讀自孟子曰矢人,止反諸己而已矣。上曰,注書讀之。賤臣讀自孟子曰子路,止與人爲善。上曰,上番讀之。鍏讀自孟子曰伯夷,止君子不由也。上曰,下番讀之。致愚讀自孟子曰天時,止戰必勝〈矣〉。上曰,文義陳之。秉烈曰,戰國之君,不知爲仁,只知好榮而惡辱,故孟子,以仁則榮不仁則辱,爲言,此爲下等人言也,若上等人,則豈以榮辱之故,而行仁哉?此亦孟子不得已之言也。然下文貴德而尊士,卽聖君哲辟所當行之事也,如欲貴德而尊士,必先懋昭大德,如堯之峻德,舜之玄德,廣大光明,則其於賢邪善惡之辨,如衡之於輕重,鑑之於姸媸,以之而貴德尊士,自然若合符契。伏願留念焉。上命書傳敎曰,坐直承旨,持公事入侍。賤臣承命出傳還入,坐直承旨李恒權,持公事入侍。景鎭讀奏公淸監司金學淳啓本,罪人洪尙一忠原縣到配事,恒權讀奏公淸監司金學淳啓本,罪人李載檍永春縣到配事。上命書判付訖。仍命史官就座,命玉堂·閣臣先退,又命退,承·史以次退出。
上在昌德宮。停常參·經筵。
洪起燮啓曰,明日常參,經筵,取稟。傳曰,停。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪起燮啓曰,同副承旨金,今日不爲仕進,卽爲牌招,何如?傳曰,允。
傳于尹景鎭曰,懿昭廟守直中官鄭道民,金宗九,車秀澤,金順興,竝拿處。
尹景鎭啓曰,判義禁金相休再牌不進推考傳旨,今方捧入,而開坐命下之後,連事違牌,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金相休牌不進推考傳旨,今方捧入,而開坐命下,已至經宿,一向違召,終不承膺,事體所在,誠極未安。更爲牌招,何如?傳曰,允。
又啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于尹景鎭曰,只推。
以同副承旨金牌不進罷職傳旨,傳于李恒權曰,只推。
李恒權,以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
又以備邊司言啓曰,外方徵債,旣已限明秋防塞矣。京司徵債,亦爲依定式一體防塞之意,分付法司,何如?傳曰,允。
又以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
尹景鎭,以義禁府言啓曰,懿昭廟守直中官鄭道民,金宗九,車秀澤·金順興,竝拿處事,傳旨啓下矣。鄭道民,金宗九·車秀澤等,今方待命,竝拿囚,金順興下去楊州地云,依例發遣府羅將,拿來,何如?傳曰,待待命拿囚。
又以刑曹言啓曰,謹依下敎,懿昭廟守僕李台佐,廊底居尹聖喆等,各嚴刑一次後,台佐平安道孟山縣,聖喆咸鏡道長津府定配所,竝卽押送之意,敢啓。傳曰,知道。
義禁府啓目,行首宣傳官尹相重原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,中官李相利原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓,依允。
尹景鎭,以義禁府言啓曰,卽接月令醫員盧命履手本,則時囚罪人尹相重,素患疝積之症,處冷添劇,時時衝上,種種昏倒,目下症形,實爲危重云。罪人病勢如此,則一邊保放,一邊草記,曾有定式矣,尹相重姑爲保放之意,敢啓。傳曰,知道。
左副承旨李魯集疏曰,伏以臣,獲戾神天,奄失所恃,頑不死滅,而甫已闋制,眞木石之不若也。荼毒餘喘,疾病隨痼,纍然斯世,如窮無歸,迺恩命遽下於田廬病伏之中,授臣承宣之任,申之以馹召,臣仰激隆私,俯惕微分,不洎增痛,有淚無從。仍伏念臣,曾叨是職,猥陳私懇,特推及老之恩,俾遂便養之願,臣子母每騈首感祝,惟隕結是期,緣臣不孝,遽纏風樹之哀。此生之所可殫竭者,惟有移孝一事,而況逖違天陛,屢閱星霜,螻蟻微忱,炳然如丹,一覲耿光,退塡溝壑,豈非臣衷情所耿耿也?第臣稟質脆薄,素抱奇痾,而伊來八年之間,三遘愍凶,遭罹窮酷,根祟轉深,形骸澌鑠,神精迷錯,奄成癃廢之狀,而近又感觸外氣,寒熱交攻,咳喘胃阻,寢食全失。自承召命,益加醫藥,或冀少得變動,卽將蹶矣,數日調治,有加無減,目下症形,斷無擔舁登程之望,自歸偃便違傲之科,惶懍悶蹙,莫知措躬之所也,玆不得不猥從縣道,短章自列。伏乞天地父母,特垂憐察,亟命鐫改臣職名,仍治臣逋慢之罪,以肅朝綱,以安私分焉。臣無任云云。省疏具悉。爾其勿辭,調理上來察職。
上在昌德宮。停常參·經筵。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金啓曰,明日·再明日翼陵忌辰祭齋戒正日相値,視事頉稟之意,敢啓。傳曰,知道。
尹景鎭啓曰,臣景鎭,今日方物封裹進去下直之意,敢啓。傳曰,知道。
傳于洪起燮曰,召對爲之。
傳于洪起燮曰,呈辭與在外及內閣·玉堂兼春坊,竝許遞,前望單子入之。
李恒權啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于李恒權曰,只推。
李恒權,以兵曹言啓曰,今十月各廳堂下武臣朔試射時,訓鍊院僉正梁迪洙,連三次未滿四中,依定式汰去,都摠府都事沈能驥,訓鍊院副正蔡光臣,僉正柳浩源,李惟時,判官金會鍾,主簿尹命植·沈翊之·吳致豐·魏鍾敏·吳致文,宣傳官申在衡·許槃·趙存永·李健緖,具鏘和,武臣兼宣傳官申命沆·宋得鼎·申在德,鄭成佑·柳相鉉,部將李用弼·洪吉謨·李兢緖·權友容,洪·申鳳圭,俱未滿四中,各決棍十度,去十一月朔條追試時,訓鍊院判官曺鵬,部將元永祖,未滿四中,去八月朔條追試時,都摠府都事沈能驥,訓鍊院判官孔鐵·趙存奎,主簿金秉浩,兼內乘李復馨,武臣兼宣傳官李肯道·柳亨植·安宅臣·金魯喆·李誾求·牟景郁·鄭元箕·李守文,亦未滿四中,竝各決棍十度,部將金成奎,柳葉箭二中,騎芻一中,都摠府經歷南曦重,騎芻二中,以矢數計之,雖未滿四中,騎芻倍劃,載在法典,不爲決棍,其餘呈辭·受由·身病人等,退試次姑爲懸頉以入之意,敢啓。傳曰,知道。
又以兵曹言啓曰,同知中樞府事朴基豐戶奴呈狀內,矣上典,病在鄕廬,上來無期,僉知中樞府事丁志大除授,在鄕末由上來云。西樞雖是閑局,不可一向虛帶,慶熙宮衛將金錫禹,病難供職,呈狀乞遞,竝改差,何如?傳曰,允。
義禁府啓目,懿昭廟守直中官鄭道民·金宗九·車秀澤·金順興等原情云云。傳旨內辭緣,泛稱遲晩,鄭道民·金宗九·金順興等段,竝只刑推得情,車秀澤段,所當請刑是白乎矣,年滿七十,法不當請刑,議處,何如?判付啓,依允爲旀,鄭道民·金宗九·金順興等段,竝只除刑推議處。
又啓目,向前尹相重亦,罔念受敎之重,有此擅削之擧,論其所犯,不可但以顚錯,議,其當以此照律,何如?判付啓,依允。
又啓目,向前李相利亦,職在傳命,而犯此公事留滯之罪,不可以年少蒙騃,有此參恕,以此照律,何如?判付啓,依允。
李恒權,以義禁言言啓曰,保放罪人尹相重,還囚議處以入,而病勢一向未差,仍爲保放之意,敢啓。傳曰,知道。
乙酉十月二十四日未時,上御熙政堂。召對入侍時,參贊官洪起燮,檢校待敎徐憙淳,侍讀官金鏴,檢討官李渭達,假注書李民愚,記事官金鍏·吳致愚,各持孟子第二卷,以次進伏訖。上命開卷讀之。鏴讀自孟子將朝王,止造於朝。上曰,文義陳之。鏴曰,孟子不待齊王之言,初欲入見,及其齊王,托疾而使人請見,則孟子仍不入見者,蓋王之慕賢之心,不出於誠一,乃反以虛僞假飾之言,欲屈賢者,孟子之不見,良由以也。帝王之學,若不以誠實邊做去,則其害必歸於虛僞,非特慕賢之心,以誠不以僞而已,至於一政一令,皆從實心上出來,以至於無事不誠,是乃聖學中最先着力處。伏惟體念焉。上命掩卷就座,仍命退,承·史以次退出。
上在昌德宮。停常參·經筵。
藥房都提調李相璜,提調金履喬,副提調洪起燮啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻未肅拜,持平朴宗範呈辭,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于金曰,前者批旨之後,今幾日矣,而尙無簉朝之音,側席之餘,曷勝紆菀?卿必欲備故事而然耶?近文無益於實,況予望卿,不啻如渴,其可虛徐拖日,使予不寧于中歟?卿其諒予,卽起膺命事,遣史官傳諭于右議政。
傳于金曰,召對爲之。
尹景鎭啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
兵曹口傳政事,副司果單金正喜。
春坊前望單子入之,輔德李光正,兼輔德朴岐壽,弼善安光直,兼弼善朴升鉉,文學金鏴,司書張敎根,兼司書韓弘敎落點。
金,以侍講院言啓曰,兼司書韓弘敎,時無職名,令該曹口傳付軍職,何如?傳曰,允。
兵曹口傳政事,副司果單韓弘敎。
金,以弘文館言啓曰,本館上番闕直,事甚未安。校理李嘉愚·洪赫,修撰趙忠植,副修撰趙冀永,竝卽牌招,以爲推移入直之地,何如?傳曰,允。
李恒權,以備邊司言啓曰,北兵使申絅,呈病乞遞,而有難强令察任云,改差,何如?傳曰,允。
又以兵曹言啓曰,來十一月·十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以訓鍊都監言啓曰,本局中軍李復淵,身病甚重,勢難察任,改差,何如?傳曰,允。
事變假注書金命珠書啓,臣於本月二十五日午時量,敬奉聖諭,馳往傳諭于北部觀光坊松峴契議政府右議政沈象奎所住處,則以爲,臣以百無肖似之賤,被此萬不堪勝之命,神精驚遁,閔蹙莫訢。至于今靡所止屆。初於恩諭之下,僭越是懼,未敢仰對,冒控短籲,略暴情實,蘄幸感格,收還誤恩,旋奉宣下批敎,辭旨去益曠絶,至諭以先朝知與之深,又申以今日倚毗之眷,奬借勉勵,萬萬隆重。臣雙擎攀誦,涕血隨逬,感霣罔極,不知死所,曾未浹旬,而近臣再辱,恩諭彌勤,況此側席之音,不啻招旌之尤不敢當。臣伏讀以還,五情如墜,傴僂悸恐,直欲鑽地循墻而不可得矣,亦不敢煩長其辭,猥同附奏,徊徨駭縮,莫省所出。文字驟瀆,極知悚惶,而情切憂迫,不暇擇聲,將不得不申牘籲哀,仰請處分,戰灼之至,無可仰達云矣,敢啓。傳曰,知道。
乙酉十月二十五日未時,上御熙政堂。召對入侍時,參贊官金,檢討官李渭達,檢校待敎金正喜,假注書柳宜貞,記事官金鍏·吳致愚,各持孟子第二卷,以次進伏訖。上命開卷讀之。渭達讀自不得已,止敬王也。上曰,文義陳之。渭達曰,孟子於齊,居賓師之位,不必以趨走,爲恭,而臣愚以爲,不獨賓師爲然,人臣事君,無忠言讜論責難陳善之誠,而專事於聞命趨走承意順志之末,則是不過婦寺之忠,小人之態也。今殿下,欲察群臣之賢不肖,則其進逆耳批鱗之言者,是賢臣也,將而用之,其有阿諛順旨之態者,非賢臣也,斥而遠之。夫如是則凡厥臣庶,人思自勵,爲大臣者,格君非而引當道,納君於無過之地,爲臺閣者,謇謇諤諤,面折廷爭,有繩愆糾謬之風,必各以堯·舜之道,陳於殿下之前,而堯·舜之治象,不難挽回矣。伏願深留聖意焉。渭達曰,臣於乙丑年間,待罪是職,屢登講筵,其時聖敎,特令儒臣,坐講而勿爲俯伏,臣不勝欽仰感激矣。其後儒臣,每多俯伏而讀奏者,嚴畏之地,無怪其然,而亦非奉承聖意重講體之道。自今儒臣,依聖敎坐講似好,故敢此仰達矣。上命史官就座,仍命退,承·史以次退出,
上在昌德宮。停常參·經筵。
金啓曰,玉堂備員間,視事頉稟之意,敢啓。傳曰,知道。
傳于洪起燮曰,三使臣留待。
傳于洪起燮曰,三使臣入侍。
備邊司,以鄭來升爲北兵使。
李恒權啓曰,兵曹郞廳來言,北兵使下批政事,取稟。傳曰,當日爲之。
傳于金曰,召對爲之。
金,以承文院·議政府左參贊意啓曰,今日慕華館査對時,六曹堂上,當爲進參,而工曹堂上,不爲進參,令政院卽爲牌招,以爲備員開坐之地,何如?傳曰,允。
以執義金喆遠,持平朴宗範,獻納林翰鎭,正言安孝述牌不進罷職傳旨,傳于尹景鎭曰,只推。
以校理李嘉愚·洪赫,修撰趙忠植,副修撰趙冀永牌不進罷職傳旨,傳于金曰,只推。
金,以弘文館言啓曰,本館上番闕直,事甚未安。校理李嘉愚·洪赫,修撰趙忠植,副修撰趙冀永,旣有只推之命,竝卽牌招,以爲推移入直之地,何如?傳曰,允。
李恒權,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見統制使李石求所報,則沿耗比縮,屯稅漸減,見今支放不足,爲七千石,而不可不及今變通,就本營錢軍米中,限四千石,依近例特爲許貸,爲辭矣。錢軍米,雖與元餉有間,設施本意,則蓋將備豫緩急者,前此犯割,已出於不獲之政,而今番請劃,又在於未準限之先,轉輾如是,幾何而無本穀名色乎?有難更議闊狹,而第本營支放,專仰沿耗·屯稅,見摠旣縮,入不當出,則軍需之重,亦所當念,旣無從他拮据之策,則所可着手者,惟在此穀,而元數不敷,實難準副。二千石許令貸劃,使之以此排比,此後則本穀充補之前,無或視此爲常,更有煩請之意,分付,何如?傳曰,允。
前知事沈象奎疏曰,伏以臣,叨此誤恩,日已拖久,公私憂懼,日益加切,亦旣冒控血懇,仰冀諒允,而忱誠未格,恩旨彌隆,感惶愧慄,若無所容。揆以道理,只當泯默蹙處,恭俟朝家處分,不宜妄復號籲,若效中書故事之爲,而誠以具瞻之地,名亦不可一日虛冒,濟艱之責,分尤不敢一日謬承,如是而徒懷瀆擾之懼,未免囁嚅而止,聖明亦何以察其然乎?噫,臣之事殿下,久矣,本末長短,淵鑑固已畢燭之矣。其鈍滯惛昧,則識慮非所語也,拙劣空疎,則才具無可論也,淺薄粗率,則器量又不足言也,庸陋之品,撲遬之姿,百無一長,最居下材,誠未敢知殿下,奚取於臣,而有此非常之命也?若以班聯已到崇亢,謂可循資而遂陞之,是卽司馬光所云,資塗用人,不問能否,此最國家弊法,所宜革正者也。餘官猶以爲弊,況大官乎?若以鼎席久未備,此子亦參政,猶可充位伴食,又非周書所訓,官不必備惟其人之義,人望物論,臣豈其人乎?竊伏思之,臣之厚欺於殿下者,誠有之,日前聖批,亦及於此,今敢抆血而忍道之,臣之所嘗蒙被我先王天地罔極之恩,欲說先咽,徒以先臣之故,視臣藐孤,特垂眷顧,覆育生成,一毛髮皆造化也。殿下又以臣爲昔者所進,而視遇有加,注借每勤,臣亦感激遭逢,不揆不效,不辭不勝,罔功居寵,叨冒久極,非於今日而後始爲濫踰之甚,則不惟臣之非分,莫可堪此。實懼陟降臨止,臣何敢又出僥倖,當此不敢當之命耶?以嘗受知之深,故冞懷傷明之恐,言至於此,毫非飾讓。伏乞聖慈,深賜鑑諒,收還臣新授職秩,俾不爲名器之玷聖簡之累。臣無任云云。答曰,省疏具悉卿懇。多少姑舍,卿以先卿之受知先朝,爲言,予亦有可告者矣。卿不知宋仁宗語王素之言乎?然則吾之相,非卿伊誰?況今災荒溢目,民事方急,左相亦必待卿而行賓對,以卿憂勤民國之心,其可拘於備禮,而不卽出膺乎?卿其體此至意,卽日簉朝。仍傳曰,此批答,遣史官傳諭,仍與偕來。
乙酉十月二十六日辰時,上御熙政堂。冬至兼謝恩三使臣入侍時,行都承旨洪起燮,假注書李民愚,記事官金鍏·吳致愚,正使李勉昇,副使李錫祜,書狀官朴宗學以次進伏訖。上曰,三使臣進前。勉昇等進伏,上曰,善爲往還也,仍下內賜丸劑及煖帽各一部。上命三使臣先退,勉昇等退出,又命退,承史以次退出。
乙酉十月二十六日午時,上御熙政堂。召對入侍時,參贊官金,檢討官李渭達,檢校待敎金正喜,假注書柳宜貞,記事官金鍏·吳致愚,各持孟子第二卷,以次進伏訖。上命開卷讀之。渭達讀自景子曰否,止不勞而覇。上曰,文義陳之。渭達曰,人君處富貴之地,居崇極之位,挾其富貴,矜其崇極,不以貴德尊賢,爲意,故晉·楚之侯,齊·梁之君,不過爲晉·楚·齊·梁之國,而不能成王天下之業也。古者聖王,莫盛於堯·舜,而舍己從人,堯之所以爲堯也,不恥下問,舜之所以爲舜也。今我殿下,頻開講筵,召對臣僚,臣等魯莽蔑裂,不足擬議於講官之責,而愚者千慮,必有一得,雖以芻蕘之賤,豈無一得之見乎?經義則發問而討論,治道則下詢而諮訪,如堯之舍己從人,法舜之不恥下問,則猗我聖德,允協於堯·舜之盛矣,此臣等所以區區顒祝於殿下者也。上命玉堂·閣臣先退。上命書傳敎曰,右副承旨入侍。賤臣承命出傳還入,右副承旨尹景鎭入侍。讀奏承文院草記慕華館査對時工曹堂上牌招事,又讀奏開城留守李龍秀狀啓還營事。上命書判付訖,命史官就座,仍命退,承·史以次退出。
上在昌德宮。停常參·經筵。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,來初一日輪對日次矣,敢稟。傳曰,當次人受點,後日次待令。
又啓曰,同副承旨金今日不爲仕進,卽爲牌招,何如?傳曰,允。
又啓曰,吏曹郞廳來言,政事當日爲之事,命下,而行判書金相休,參判金陽淳,參議徐憙淳,俱以病不來,不得開政,竝卽牌招,何如?傳曰,允。
李恒權,以吏曹言啓曰,掌苑署奉事宋錫老,除拜後過限不上來,依例改差,何如?傳曰,允。
又以兵曹言啓曰,內禁衛將鄭煥宗,病難供職,呈狀乞遞,改差,何如?傳曰,允。
有政。吏批,行判書金相休進,參判金陽淳,參議徐憙淳竝牌招不進,右副承旨尹景鎭進。啓曰,會寧府使,今當差出,而當品中可擬之人乏少,堂上他道兵使,竝擬,何如?傳曰,允。以林翰鎭爲副校理,徐相祿爲敦寧都正,李錫奎爲知經筵,洪起燮爲同義禁,金相勉爲兵曹佐郞,孫興祖爲肇慶廟令,趙鼎錫爲氷庫別提,洪明燮爲掌苑奉事,白泓鎭爲會寧府使,洪坰爲永春縣監,尹致泰爲安峽縣監,申用淵爲幽谷察訪,朴師膺爲碧沙察訪。學正二單愼尙欽·尹錫祐,兼鏡城府使單鄭來升。前府尹李顯永,贈吏參弘提例兼,副摠管李羲準考。
兵批,行判書金魯敬進,參判尹行直受由在外,參議愼宜學病,參知李衡柱入直,右承旨李恒權進,以李仁達爲同知,姜穆爲僉知,李鼎會爲內禁將,金箕豐爲慶熙將,張彦汲爲宣傳官,姜九成·趙爲訓鍊僉正,兪膺煥·崔弘良爲武兼,金光采爲文殊別將。北兵使單鄭來升,護軍朴基豐·申絅,副護軍李寅溥·李學道,丁志大,副司直金裕憲,以上竝單付。武兼沈履相,今加折衝加資事承傳。
吏批再政。以尹錫永爲獻納,金景喜爲景慕宮令,吳泰重爲慶基殿令,金鎭聲爲典籍。會寧府使白泓鎭,今加嘉善,加資事承傳,故學生洪秉協,贈吏參例兼,洪起燮考。
兵批再政。以柳相鎬爲訓鍊判官,具聖魯爲武兼,林亨壽爲部將,柳相弼爲慶尙左兵使。同知單金基豐,護軍林仁默·尹致益,副護軍沈履相·金奎集,以上竝單付。
以吏曹參議徐憙淳牌不進罷職傳旨,傳于李恒權曰,只推。
兼春秋安亨鎭書啓,臣於本月二十六日戌時量,敬奉聖批,馳往傳諭于北部觀光坊松峴契議政府右議政沈象奎所住處,則以爲,臣再瀝血懇,纔控申牘,伏地攢顒,冀燭微悃,及奉宣下恩批,不惟不賜允可,至引宋仁宗語王素者而爲諭,其出如綸,丁寧懇惓,木石豚魚,猶必有感,況臣承此,當作何心?雙擎九頓,惟有感涕如瀉,誠不知何所爲對,而繼以勉飭之敎,溢於十行,辭旨肫切,恩數鄭重,仍命偕來。王人留辱,已震之衷情,尤不勝惶隘,如蒙先爲召還,則謹當冒死更籲,恭竢嚴誅云矣。臣旣承偕來之命,故姑爲仍留之意,敢啓。傳曰,知道。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納林翰鎭,正言安孝述牌不進罷職傳旨,傳于尹景鎭曰,只推。
以同副承旨金牌不進罷職傳旨,傳于李恒權曰,只推。
以工曹參議尹羽烈牌不進罷職傳旨,傳于李恒權曰,只推。
以校理李嘉愚,洪赫,修撰趙忠植,副修撰趙冀永牌不進罷職傳旨,傳于李恒權曰,只推。
兵曹,以許溟爲訓鍊都監中軍。
李恒權,以弘文館言啓曰,本館上番闕直,事甚未安。校理李嘉愚·洪赫,修撰趙忠植,副修撰趙冀永,旣有只推之命,與新除授副校理林翰鎭,一體牌招,以爲推移入直之地,何如?傳曰,允。
又以內醫院都提調·提調意啓曰,本院提調,例不得兼帶金吾之任,而副提調洪起燮,除拜同義禁矣。所帶同義禁,今姑許遞,何如?傳曰,允。
又以承文院都提調意啓曰,平安道三和漂民出送事,盛京禮部等衙門咨文出來矣。謝表及回咨,援例撰出,正書安寶後,與全羅道漂民出送謝表,同爲齎去,傳致于使行所到處,以爲順付之地,何如?傳曰,允。
又以兵曹言啓曰,今秋等進上弓箭,看品在卽,而知弓品堂上李鐵求,呈辭在外,不得擧行云。改差,其代以在京無故人啓下之意,敢啓。傳曰,知道。
又以備邊司言啓曰,卽見公淸監司金學淳狀啓,則更陳民情遑汲之狀,仍請見減災六千六百九十三結四十五負三束,特許準劃,新還餉及諸般身米布錢,竝依初請,尤甚邑·尤甚戶三分二,之次戶及之次邑尤甚戶折半,之次戶三分一,稍實邑尤甚戶四分一停退,身米停退外餘數,尤甚邑純錢,之次邑折半,稍實邑三分一代錢事,令廟堂稟旨分付矣,本道沿災,非不偏甚而峽農猶有所收,以大體則有間於畿農。雖就本道已往災歲言之,全路俱歉,動稱·己甲,而今年旱澇,不至爲全路之歉,則當初災劃,固宜視減於甲戌,然猶且援比曲施者,亶出於寧失之義。今以稍異甲戌之災,準劃甲戌已施之摠,猶此煩請,道臣事,誠未見其稱當,流來舊災,非曰無是,而可査之漏,已起之陳,未嘗無參錯於其間,未移代播,曾亦有減稅之令甲,然民僞吏奸,果能保虛實之不相蒙乎?近年道啓年分,一請未準,屢啓不止,必以準請爲期者,誠無是處。始劃固有裁量,而道臣之以民事爲請者,亦難一切防塞,已劃二萬七千結外,加劃二千六百九十三結零,使之以此均俵,還餉法意,本不可遽議停退。特以災歲紓民,在所曲念,當初分數,實從優典,而此又視例於畿民者,過此則太過分數,停還依前覆啓施行,代穀則準折相當,事情稍異於停還,比當初分數,許令遞加一分,身錢米布,此係軍需,量入爲出,歲有定數,而若有減縮,將何倚辦?亦不可輕易議到,置之。至於身米,災民力詘,誠難準責以本色,尤甚邑純錢,之次邑折半,稍實邑三分一代錢,特爲依狀請施行,何如?傳曰,允。
戶曹參判李錫祜疏曰,伏以臣,今當出疆矣,瞻望觚稜,不勝戀結。第臣所叨地部佐貮之任,係是緊要,不可仍帶往來,故玆敢短章陳籲。伏乞聖慈,亟命該曹,照例改差,公私幸甚。臣無任云云。答曰,省疏具悉。所請依施。
上在昌德宮。停常參·經筵。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以校理李嘉愚·洪赫,副校理林翰鎭,修撰趙忠植,副修撰趙冀永牌不進罷職傳旨,傳于金曰,只推。
金啓曰,應敎·副應敎未差,副校理尹秉烈,修撰李渭達,副修撰南履懋在外,玉堂上下番俱空,事甚未安。校理李嘉愚·洪赫,副校理林翰鎭,修撰趙忠植,副修撰趙冀永,竝卽牌招,以爲推移入直之地,何如?傳曰,允。
尹景鎭啓曰,大司憲宋稚圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于尹景鎭曰,只推。
以校理李嘉愚·洪赫,副校理林翰鎭,修撰趙忠植,副修撰趙冀永牌不進罷職傳旨,傳于金曰,只推。
金,以禮曹言啓曰,卽接南陽幼學朴壽永所志,則以爲,族孫昌國,嫡妾俱無子,以其同姓十六寸兄昌東第三子仁喆,欲爲繼後,兩家相議完定,而昌國夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長朴壽永所訴旣如此,依定式朴昌東第三子仁喆,立爲朴昌國之後,何如?傳曰,允。
李恒權,以訓鍊都監言啓曰,本局別將李周豐,身病甚重,勢難察任,改差,何如?傳曰,允。
尹景鎭,以義禁府言啓曰,保放罪人尹相重,還囚照律以入之意,敢啓。傳曰,知道。
義禁府照目,粘連行首宣傳官尹相重矣本府議啓內,罔念受敎之重,有此擅削之擧,論其所犯,不可但以顚錯,議,其當以此照律,罪杖八十收贖,奪告身三等,私罪,奉敎依允。又照目,粘連中官李相利矣本府議啓內,職在傳命,而犯此公事留滯之罪,不可以年少蒙騃,有所參恕,以此照律,罪杖五十收贖,解見任別敍,私罪。奉敎依允爲旀,功減一等爲良如敎。又啓目,粘連向前鄭道民·金宗九·車秀澤·金順興等亦,守直之任,何等嚴謹,而不飭下屬,致煩上敎,難免溺職之罪,竝只以此照律,何如?判付啓,依允。又啓目,知世浦前萬戶李潤培,玉浦萬戶吳廷敏,助羅浦前萬戶宋載欽等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
義禁府照目,粘連懿昭廟守直中官鄭道民·金宗九·車秀澤·金順興等矣本府議啓內,守直之任,何等嚴謹,而不飭下屬,致煩上敎,難免溺職之罪。竝只以此照律,罪各笞五十收贖,解見任別敍,竝只私罪,奉敎依允爲旀,竝只功減一等爲良如敎。又啓目,向前李潤培·吳廷敏·宋載欽等亦,漕船二隻元數,加報一隻,雖諉於望軍〈之〉失瞭,而身係乘狀之任,不自候望,只憑望軍之口傳,致此誤報者,究厥罪狀,溺職大矣。不可但以不能審愼,論,竝只以此照律,何如?判付啓,依允。
上在昌德宮。停常參·經筵。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金啓曰,三品官之無得過三日循例請牌,曾有定式矣,敦寧都正徐相祿,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李魯集啓曰,玉堂上下番俱空,事甚未安。校理李嘉愚·洪赫,副校理林翰鎭,修撰趙忠植,副修撰趙冀永,旣有只推之命,竝卽牌招,推移入直,何如?傳曰,允。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于尹景鎭曰,只推。
以校理李嘉愚·洪赫,副校理林翰鎭,修撰趙忠植,副修撰趙冀永牌不進罷職傳旨,傳于李魯集曰,只推。
李魯集,以吏曹言啓曰,本曹佐郞申慶會呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入啓遞改云。身病旣如是,則有難强令察任,改差,何如?傳曰,允。
又以禮曹言啓曰,各陵·園·墓所今秋植木播橡,依定式擧行後,株數斗數區別報來,故別單書入,而健陵·顯隆園植木,則本府留守,已爲區別狀聞,昭寧園·綏吉園植木,則局內樹木茂密,今番停止云矣,敢啓。傳曰,知道。
義禁府照目,知世浦前萬戶李潤培,玉浦前萬戶吳廷敏,助羅浦前萬戶宋載欽等矣本府議啓內,漂船二隻元數,加報一隻,雖諉於望軍之失瞭,而身係乘障之任,不自候望,只憑望軍之口傳,致此誤報者,究厥罪狀,溺職大矣。不可但以不能審愼,論,竝只以此照律,罪各笞五十收贖,解見任別敍,私罪,奉敎依允。
上在昌德宮。停常參·經筵。
藥房提調金履喬,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而左議政李相璜有身病,右議政沈象奎未肅拜,不得來會云矣,敢啓。傳曰,知道。
傳于李魯集曰,禮房承旨,馳詣宗廟·景慕宮,奉審摘奸以來。
李魯集啓曰,玉堂上下番俱空,事甚未安。校理李嘉愚·洪赫,副校理林翰鎭,修撰趙忠植,副修撰趙冀永,旣有只推之命,竝卽牌招,推移入直,何如?傳曰,允。
又啓曰,典牲署官員來言,來十一月初三日行景慕宮冬享大祭,犠牲看品,本署提調,當爲進參,而提調沈象奎,新拜右議政,不得擧行云,何以爲之?敢稟。傳曰,許副,前望單子入之。
典牲提調前望單子入之,李羲甲落點。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于尹景鎭曰,只推。
以校理李嘉愚·洪赫,副校理林翰鎭,副修撰趙冀永牌不進罷職傳旨,傳于李魯集曰,只推。
李魯集啓曰,玉堂上下番俱空,事甚未安。校理李嘉愚·洪赫,副校理林翰鎭,副修撰趙冀永,旣有只推之命,竝更牌招,推移入直,何如?傳曰,竝許遞,前望單子入之,待下批,牌招察任。
玉堂前望單子入之,校理林處鎭·朴英載,副校理朴潞壽,副修撰金正喜落點。
李恒權,以兵曹言啓曰,新除授慶尙右兵使柳相弼戶奴呈狀內,矣上典,恩除之下,所當蹶赴任,而與前兵使白泓鎭,有內外從應避之嫌,依法典啓遞云矣。交代相避,載在法典,依法典改差,何如?傳曰,允。
又以備邊司言啓曰,卽見水原留守洪羲臣狀啓,則以爲,本府被災面里最貧窮無依之類,按簿精抄,則應賑之口,爲七千六百三十五口,所入米爲四千餘石,而其中移貸畿營米之以關東穀劃下者一千九十六石,本府需用條之劃來於海西米中一千五百石,竝爲移用,其餘則振威·龍仁所在本府餉租中,以四千石許令取用,空名帖三百張,亦爲頒下,俾補賑需。且本府今年災減旣多,結收大縮,稅入中支放條不足之數,以外帑庫米三百石,果川別置米三百石,貯置庫錢三千兩,特許劃下事,竝請令廟堂稟旨分付矣。本府災憂,誠不可無來頭接濟之政,賑需區劃,有此守臣陳啓,而海西·關東穀二千六百石許外,無他推移之資,以本府餉租之近在兩邑者,又請劃下,以本府句管,而補本府賑資,此固以往災歲之所已許。然該邑亦未免災,還摠本非有裕,若於此中,責出四千石穀物,則勢有窘絀,民必受病,減半許劃,災多稅縮,支放不繼,則就各庫某樣錢穀中,量宜移劃,事勢不得不然,依施。空名帖之請得補賑,雖有已例,多亦爲弊,二百張許令成送,何如?傳曰,允。
全羅監司曺鳳振疏曰,伏以臣於月初年分狀啓中,備陳本道災形,而地部所劃事目災七百結外,不足災二萬一千二百三十八結七十九負一束,仰請加劃,竊庶冀階前萬里,特垂日月之明,湖南一道,均被雨露之恩。卽伏見籌司回啓關下者,其所劃下,爲一萬九千二百三十八結零,此實卹隱益下之格外惠澤,臣惟當宣布德意,裁量分俵之不暇,顧何敢不知滿足,更事煩瀆,而第未得準劃之前,目下民勢,誠有所萬萬切悶者。蓋新舊災摠之爲二萬一千九百餘結,外面驟看,似涉稍濫,夷考其實,殆無異於衆號百萬。其中一萬三千一百餘結,卽流來舊災之每年除勸起幾許執摠修啓者,而癸未以來三年之間,前後勸起,幾爲一千六百結,故舊災之中,準此減摠,則已起之數,雖不夥多,恐未可謂全無所起矣。又有癸·甲川沙二千二百餘結之混稱今災者,所謂癸·甲川沙,兩年大水,備經潰覆,昨秋定摠,洽爲四千餘結,而今年還實,亦近二千結,竊計勸闢,不爲不多,而事力不逮,猶有未盡起墾者,亦不可以當年新災論也。然則新災實數,只爲六千五百餘結,而至若未移代播四千六百餘結,代播蠲稅之命,在於秧節已過,暵憂方棘之時,民皆欣聳,爭先趨功,而其未及致力,自歸未移者,亦云不些。此與秋後災傷之猝然浩多,難於一時瓟櫛者,有異,自在六月晦前,嚴飭各邑,預令報摠,而距秋尙遠,綽有餘暇,或潛使廉察,或公行摘奸,屢加詳覆,先已停當,則可知其分數甚明,減一束不得者矣。若於新災六千五百餘結之中,又除此未移代播四千六百餘結,則其餘水沈·海溢·枯損·蟲損等追災名色,都不過一千八百餘結,以本道幅員之大結摠之多,此等如干災損,雖在庚戌之豐,所不能免者,而猶復反覆操切,再三點退,雖種一斗而食二斗,除非全災,竝不許頉,另行剋削,畢竟勘定,止於此數,已有災民過刻之怨。又此見減,至爲二千結之多,追災一千八百餘結,雖盡數抹去,猶患不足,將於未移代播之中,又減近二百結矣。蓋此代播蠲稅,旣有當初朝令,與民相約,不啻丁寧,到今收租,反歸兩截,失信小民,已非細故,而雖以追災言之,把束之不可剋減,如右所陳,則亦豈可無遺全削,竝責不藝之稅哉?臣於是茫然失圖,莫省攸措。大抵今年穡事,峽野諸邑,初頭所見,間或稍勝,及夫登場,大違始料,至於沿邑,自初失稔,而沿邑之中,右沿偏甚,如臨陂等十餘邑,就其災傷最酷處觀之,雖謂之大無,不是過語,左峽之雲峯,亦擧一境判歉矣。無論未移與代播,右此被災諸邑,已占都數中五分之三,追災之晩移枯損,又居其半,外此各邑,則擧皆零零瑣瑣,殆若太倉之稊米。今此見削之數,他無着手,勢將一切剗減於被災諸邑,而凡玆被災之類,率以積年瘡痍之餘,終歲辛苦,徒勞筋骨,甔石無收,磬室如懸,咨嗟啜泣,婦子相唁,已自秋初,扶幼挈老,相率來籲者,仰首望哺,至請賙救,其勢急矣,其情慼矣,而乃反責之以無中辦有,椎剝膚髓,則雖在常年,已失懷保之義。況荐經災荒,冤徵多端,而雪上之霜,重以白稅,則窮節事勢,寧不愍惻?當此經費匱竭之日,臣雖愚迷,亦知國計之哀痛,則豈或徒徇民情,章皇屢瀆,一直請益而不知止哉?顧以不才,猥膺重寄,灼知其蕩析顚連之迫在朝夕,而逡巡囁嚅,自阻於聽卑之天,致使我殿下如傷若保之聖德至仁,壅閼而不得下究,則孤負之罪,益無所逃,玆敢不避僭猥,冒昧陳懇。伏乞聖慈,俯垂矜諒,回啓所劃災一萬九千二百三十八結零外不足災二千結,特令廟堂,亟許準劃,俾轉溝壑之危,以奠袵席之安焉。至若舊還,礪山等四邑外之次邑最近一年條中,有未滿二百石者,使之準捧,九百石以下,折半收捧,千石以上,視此分數,量宜收捧之命,而本道舊還,有己巳·庚午·壬申·辛巳·壬午五年條,其中咸悅之壬午條,以尤甚邑,自在勿論,其外近年條之爲辛巳舊還者,固當依回啓收捧,而至於各邑鎭近年條,只有己巳·庚午·壬申條,此則停退年條,旣係久遠,受食民戶,幾皆流亡,便成鬼錄,指徵無處。且沿邑農形,俱未免歉,當年新還,已難趁期責納,若於此時,竝督舊糴,則隣族侵徵之冤,勢所必至,與其强責而徒致騷繹,毋寧姑停而務從優卹。己巳·庚午·壬申三年條所在邑鎭,亦令廟堂,依前啓仍停,俾彼疲瘵之徒,得蒙曠絶之澤,千萬幸甚。臣無任云云。答曰,省疏具悉。疏辭,令廟堂稟處。
上在昌德宮。停常參·經筵。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,來初五日朝參日次矣,敢稟。傳曰,停。
又啓曰,會寧府使鄭來升移拜北兵使,除朝辭赴任矣。密符則前兵使申絅所授仍佩,諭書則安寶,使院吏齎傳,何如?傳曰,允。
李魯集啓曰,玉堂上下番俱空,事甚未安。副校理朴潞壽,修撰趙忠植旣有只推之命,竝卽牌招入直,何如?傳曰,允。
傳于李魯集曰,發遣吏郞,諸執事淸齋與否,摘奸以來。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于尹景鎭曰,只推。
以副校理朴潞壽,修撰趙忠植牌不進罷職傳旨,傳于李魯集曰,只推。
以修撰趙忠植再牌不進罷職傳旨,傳于李魯集曰,只推。
備邊司,以金履喬爲水原留守。
李魯集,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,今此景慕宮冬享大祭大祝,前校理李嘉愚塡差,而時無職名,令該曹口傳付軍職,何如?傳曰,允。
兵曹口傳政事,副司果單李嘉愚。
李魯集,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以禮曹言啓曰,今十一月十三日冬至朝賀,適値國忌齋戒,而前有退行之例,故令日官池宅龜推擇,則同月十八日爲吉云。以此日退行磨鍊節目,何如?傳曰,允。
又以禮曹言啓曰,今十一月十三日冬至朝賀,適値齋日,以十八日退行事,草記允下矣。同日大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以禮曹言啓曰,來丙戌年文·武官重試對擧別試文科初試,依法典咸聚京師,初場論賦,終場策問一道,講經則依近例,除四書,三經中自願一經抽籤,沒一篇背講,一如明經之規,而註與音釋竝除之,粗以上試取事,知委擧行,何如?傳曰,允。
又以禮曹言啓曰,來丙戌年文·武官重試對擧別試文科事目,當爲磨鍊,而取考大典通編,則別試文科初試額數,或三百或六百,臨時稟旨事,載錄矣。今番則取幾人乎?敢稟。傳曰,取六百人。
又以禮曹言啓曰,因泰仁幼學金相淳上言,其兄相洪復科事,臣曹覆啓判付內,依回啓施行事,命下矣。原榜目中付標處還入坼去,而當初白牌,留在臣曹,仍爲出給之意,敢啓。傳曰,知道。
金䥧,以宣惠廳言啓曰,向以洪州癸未條均廳移納大同米一百三十三石,免稅米十六石二斗,太十八石十二斗八升,大同米一百四石九斗未納委折,定査官査報之意,行關本道矣。卽見道臣所報,則枚擧監色·船漢等査招以爲,洪州大同米太裝載時,出庫米爲四百餘石外,受米爲二百餘石,以錢捧給者爲七百餘石,而沙工之貿米湖南,賃船分載之致敗者爲一百六十四石,致敗拯米四十石,又爲臭載二十五石,發賣捧價。其餘則乾淨上納,毋論米錢,載寬所推之數,有加無減,雖有貿米之致敗,亦可補充,而上納前偸弄乾沒,略無顧忌,又以拯米,雜于稅穀,究厥所爲,俱係罔赦。當初錢捧,雖不可專罪船漢,而欠縮旣有犯用之贓證,上京後米包之分送各處,騎船監色之口招丁寧,而舂精縮米之欲徵於賃船沙工,誣訴京司者,合有加倍嚴懲之擧,邑屬例給米四十石,私債所報錢七十兩,亦宜依法還推。此旣該邑未收,則船漢與邑吏,嚴飭該邑,詳査督納,而今此大同米之防納那移錢捧散貿該邑事,不可但以寒心言,騎船監色,則以無識村氓,苟充替騎,亦極可駭,監色首吏鄕,自本道照法勘處,爲辭矣。正供事體,旣異於各樣稅納,法意甚嚴,事目所載外,受捧錢也,晩裝過限也,貿米偸弄也,監色代騎也,有一於此,當律自在。觀此道査,洪州大同米上納之諸般奸情,無弊不有,畢竟欠縮,未納之數,經歲相持,無意捧納,爲守令者,苟能一心奉法,知有所重,則其所冒犯,豈容若是?此不嚴懲,後弊難言。當該洪州前牧使李憲圭,令該府拿問重勘,稅穀之拯米相雜,換貿虧欠,俱難容貸,該沙工李載寬,令本道更爲盤覈,待畢納啓聞用律,其餘符同作奸之倉吏,代送騎船之監色,一竝照法勘斷,未收米·太,刻期督納之意,分付該道道臣,何如?傳曰,允。
李恒權,以兵曹言啓曰,本曹二軍色正郞朴潞壽,移拜副校理矣。本色專管經費,難付生手,今姑仍任,何如?傳曰,允。
又以備邊司言啓曰,卽見全羅監司曺鳳振上疏,則以爲,事目災七百結外,加劃爲一萬九千二百三十八結零,而就其中除却流來舊頉,當年未移,則實無今災分俵之望,見減災二千結,亟許準劃,之次邑鎭己巳·庚午·壬申三年條舊還,依前啓仍停爲請,而批旨有令廟堂稟處之命矣。今年本道農形,雖有山·沿優劣之或殊,而統論一路,要之不失爲康年,以若年成,議若災俵,其數豈至許多,而當初稟許之殆近二萬結許者,蓋以己·甲以後本道事情,有難遽責常摠,特有此優施之政耳。以此均俵,宜無不足,道臣疏請,又此求益,誠未見其稱當,然旣以民情爲請,而雖把束之微,苟或有冤徵之慮,則有非朝家從前寧失之義,前劃外加劃一千結,使之以此排比,至於舊還,則未捧之邑,皆在沿海,而沿農終有遜於山野。且湖右移濟,方責沿邑,此時擾民,實係當念,依所請許令仍停,何如?傳曰,允。
水原留守洪羲臣疏曰,伏以臣,本以庸下之品,猥膺保釐之任,竊自幸密邇仙寢,少展瞻依之忱,殫竭誠力,以圖報答之計,而臣素患貞疾,已至三年,始因積聚之祟,轉成浮脹之症,關焦閼塞,水穀不運,神精昏耗,昕夕異候,危證敗兆,不一其端。向者重添食傷,暴泄大作,眞元下陷,省覺都絶,旋又失汗過度,外氣闖肆,痰喘衝逆,頃刻欲殊,腹部膨脝,轉側須人,方多醫治,補瀉俱難,委頓床笫,便成籧篨之樣,已作癃棄之物,時月之內,實無回陽起動之望。雖尋常閑散之職,不可一日暫曠,況此莫重拱護之地乎?頃於園祀殿享,臣以元定獻官,疾病纏身,誠悃莫伸,輒自該曹,啓稟替送,臣誠惶隘危蹙,罔知攸措。至今追惟,如負大何,矧玆冬至節享,時日不遠,以若病狀,及期將事,其勢末由,臣情到此,生不如死,尤何以虛縻重寄,冞增辜負之罪乎?且今畿輔失稔,本府最甚,檢災勘糴,文簿浩繁,嗣歲賙恤之策,如救焚拯溺,可以及今講究,而臣病頓昏瞀之中,實無措劃事務,經紀賑政,以效其分憂之責,公私狼狽,當復如何?每自循省,更添一病,玆敢倩構短章,疾聲呼籲於天地父母之前。伏乞聖慈,特垂矜憐,亟遞臣居留之任,回授可堪之人,毋曠公務,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
夜自一更至三更,灑雨下雨,測雨器水深三分。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠未肅拜,掌令申在獻,持平朴宗範呈辭,監察茶時之意,敢啓。傳曰,知道。
傳于李魯集曰,禮房承旨馳詣景慕宮,奉審摘奸以來。
李魯集啓曰,玉堂上下番俱空,已至多日,事甚未安。修撰趙忠植,卽爲牌招入直,何如?傳曰,允。
傳于李恒權曰,永明尉洪顯周外廏馬一匹面給。
傳于金䥧曰,留院公事入之。
傳于李魯集曰,見窠皆令差出。
李魯集啓曰,新除授水原留守金履喬,當爲下批矣,政官牌招開政,何如?傳曰,允。
有政。吏批,行判書金相休,參判金陽淳竝牌招不進,參議徐憙淳進,左副承旨李魯集進。啓曰,判書金相休,參判金陽淳竝牌招不進,小臣獨政未安,何以爲之?敢稟。傳曰,只出緊任。又啓曰,刑曹判書今當差出,而擬望之人乏少,政府西壁,竝擬,何如?傳曰,允。
以李嘉愚爲副校理,趙萬永爲禮曹判書,朴綺壽爲同義禁,金相休爲景慕宮提調,李錫奎爲內醫提調,金敎根爲平市提調,金尙義爲監察,李鼎民爲漢城主簿。行水原留守單金履喬,兼華寧殿提調單金履喬,兵曹正郞朴潞壽仍任事,承傳,故防禦使柳達源贈兵參例兼,前慶尙右兵使柳相弼考。
兵批,行判書金魯敬病,參判尹行直受由在外,參議愼宜學入直進,參知李衡柱病,右承旨李恒權進。上護軍洪羲臣,副護軍柳相弼,副司直洪赫·林翰鎭·趙冀永,以上竝單付,摠理使單金履喬。
吏批,再政。以金履載爲刑曹判書,朴宗喜爲戶曹參判,趙必煥爲氷庫別提,朴熙輔爲吏曹佐郞。
以修撰趙忠植牌不進罷職傳旨,傳于李魯集曰,只推。
禮曹,今十一月十三日冬至朝賀,以十八日退行時應行節目,參考前例磨鍊,依此擧行,何如?啓,權停爲良如敎。
假注書柳宜貞書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山植木處,看審是白乎則,松·橡茂密是白遣,自靑鶴亭至舊失火處看審是白乎則,樹木叢帀是白遣,自冷井洞至栗峴是乎則,松林茂盛是白遣,仍詣南壇奉審是白乎則,壇砌門墻,竝無壞缺處是白遣,自文峴至梨泰院後麓水閣峴,則土性瘠确,略有稚松是白遣,到馬石橋,則松楸蒙翳是白遣,仍詣漢江壇看審是乎則,亦爲無頉是白遣,自鷹峯伏兵峴至斗湖司寒壇看審,則亦爲無頉是白遣,自無學峯所經外山諸處,面面看審是乎則,俱無斫痕之意,敢啓。傳曰,知道。
李恒權,以都摠府言啓曰,今日入直內三廳武兼·禁軍及軍兵等當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
上在昌德宮。停常參·經筵。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李魯集啓曰,玉堂上下番俱空,已至多日,事甚未安。修撰趙忠植旣有只推之命,與新除授副校理李嘉愚,一體牌招入直,何如?傳曰,允。
李恒權啓曰,事變假注書金命珠身病猝重,勢難察任,今姑改差,何如?傳曰,允。
以慶尙監司趙寅永狀啓,薦新進上生靑魚限內不得封進,惶恐待罪事,傳于李魯集曰,勿待罪事,回諭。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于尹景鎭曰,只推。
以副校理李嘉愚,修撰趙忠植牌不進罷職傳旨,傳于李魯集日,只推。
李恒權,以都摠府言啓曰,副摠管李晳以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,每都政,新資五窠,例爲差出,而營將·中軍姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,同知中樞府事權逴戶奴呈狀內,矣上典,素抱癃疾,當寒添劇,無望供職云。西樞雖是閑局,不可一向虛帶,五衛將權志容除授在外,過限未上來,忠翊衛將金國信,景福宮衛將李宜福,文臣兼宣傳官洪彦謨,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李魯集啓曰,刑曹判書金履載,同義禁朴綺壽除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副校理李嘉愚,修撰趙忠植,旣有只推之命,竝卽牌招入直,何如?傳曰,允。
金命珠改差,代以金耆升爲事變假注書。
李魯集啓曰,吏曹郞廳來言,永春縣監洪坰,憲府則雖已署經,諫院則尙未署經云,除在外外,未肅拜人員,竝卽牌招,以爲署經之地,何如?傳曰,一司除署經。
尹景鎭啓曰,卽者義禁府都事來言,時囚無得過三日滯囚,曾有定式矣。時囚罪人李憲圭當爲捧供,而判義禁未差,同義禁徐鼎輔有身病,呂東植在外,只有朴綺壽一人,不得備員開坐云。同義禁徐鼎輔,卽爲牌招,判義禁未差之代,政官牌招開改差出,何如?傳曰,允。判義禁未差之代,前望單子入之,待下批,牌招察任。
判義禁前望單子入之,李羲甲落點。
尹景鎭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範·獻納尹錫永,正言安孝述牌不進罷職傳旨,傳于尹景鎭曰,只推。
以副校理李嘉愚,修撰趙忠植牌不進罷職傳旨,傳于李魯集曰,只推。
行水原留守金履喬疏曰,伏以臣,以無才蔑識,猥蒙恩私,叨歷內外,一無稱塞,居常愧懼,若隕淵谷,乃者華城留府,又是畿輔重地,而守臣有缺,臣實承乏,臣自聞命以來,倍增驚惶,歷數日而不能自定。嗚呼,玆府之創設,自先朝伊始擬周豐之垣淢,倣漢沛之湯沐,輕徭薄賦,立經陳紀,以至士武有肄,工商有業,必欲使新作之邑,成一都會,而睿念之所注,神籌之所紆,草木亦被昭光,魚鳥猶涵聖澤,則其制置之宏遠,體貌之尊嚴,視他臬司,顧何如也?伊來數十年間,民生日困而閭井蕭條,經用日繁而庫廩空竭,絃誦不聞於鄕塾,兵馬不習於組練,駸駸然遂成弊局,莫可收拾,崇圮豐嗇,雖云物理之無常,通變新舊,抑亦人事之未盡,其保釐之難,又何如也?加以今歲之旱,沿海被災,本府地方告歉尤甚,前守臣之陳聞區劃,猶未就緖。當此之時,政宜擇授能者,以圖厥成,而其所委畀,乃在於百無一能之臣身,計臣私分,則以先朝承事之蹤,叨昔日眷顧之鄕,密邇眞殿,陪護仙寢,盡誠苾芬之役,少遂瞻依之願,豈不且榮且感?焉容辭爲,而第本府設施之重,旣如彼,治理之難,又如此,則前人之所未整飭者,臣何由修擧於後來,平時之猶難懷保者,臣何能拯濟於今日?此臣所以左右思量,瞿瞿郤顧,不敢爲冒當之計也,玆敢略控情實,仰請處分。伏乞聖明,遞臣居留之任,回授可堪之人,俾差遣無失,公私俱賴,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調李錫奎,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹命圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而左議政李相璜有身病,右議政沈象奎未肅拜,不得來會云矣,敢啓。傳曰,知道。
洪起燮啓曰,右副承旨尹景鎭今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,尹命圭落點。
洪起燮啓曰,假注書柳宜貞身病猝重,勢難察任,今姑改差,何如?傳曰,允。
柳宜貞改差,代以李淵龜爲假注書。
李魯集啓曰,玉堂上下番俱空,已至多日,事甚未安。副校理李嘉愚,修撰趙忠植旣有只推之命,竝更牌招入直,何如?傳曰,允。
尹命圭啓曰,判義禁李羲甲,同義禁徐鼎輔牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁李羲甲,同義禁徐鼎輔牌不進推考傳旨,今方捧入,而開坐命下,已至經宿,如是違牌,事甚未安。判義禁陳疏,同義禁徐鼎輔,更爲牌招,何如?傳曰,允。
傳于尹命圭曰,判義禁有闕之代,前望單子入之,待下批,牌招察任。
判義禁前望單子入之,鄭晩錫落點。
尹命圭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于尹命圭曰,只推。
尹命圭啓曰,判義禁鄭晩錫牌不進,同義禁徐鼎輔再牌不進推考傳旨,今方捧入,而開坐命下之後,如是違牌,事甚未安。判義禁鄭晩錫,更爲牌招,同義禁徐鼎輔,所當更請牌招,而係是一日三牌,何以爲之?敢稟。傳曰,允。待明朝更爲牌招。
李恒權,以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
判義禁李羲甲疏曰,伏以臣,昨伏奉除旨,以臣爲判義禁府事,召牌踵臨,促臣行公,臣固當蹶趨承,不俟駕屨,而第臣方帶世子左賓客之任,胄筵出入之臣,無得兼綰刑官,格例卽然。臣之以是職而或叨金吾之除命,則援例陳章,輒蒙體諒,亦已屢矣,玆敢略構文字,仰瀆崇嚴。伏惟聖慈,俯賜鑑諒,將臣新授判義禁府事之職,卽賜遞改,以存公格,不勝大願。臣無任云云。答曰,省疏具悉。所帶金吾之任,許遞。
上在昌德宮。停常參·經筵。
尹命圭啓曰,大司憲宋穉圭,掌令金永鎭,持平河錫洪在外,執義金喆遠未肅拜,掌令申在獻,持平朴宗範呈辭,監察茶時之意,敢啓。傳曰,知道。
李淵龜在外,代以李正耆爲假注書。
以副校理李嘉愚,修撰趙忠植牌不進罷職傳旨,傳于李魯集曰,只推。
李魯集啓曰,玉堂上下番俱空,已至多日,事甚未安。副校理李嘉愚,修撰趙忠植,旣有只推之命,竝卽牌招入直,何如?傳曰,允。
傳于李恒權曰,在外承旨竝許遞,前望單子入之,待下批,牌招察任。
承旨前望單子入之,徐憙淳·金炳朝落點。
傳于李恒權曰,吏曹參議前望單子入之。
吏曹參議前望單子入之,李友秀落點。
以都承旨徐憙淳,左副承旨金炳朝牌不進罷職傳旨,傳于李恒權曰,只推。
以副校理李嘉愚,修撰趙忠植牌不進罷職傳旨,傳于李恒權曰,只推。
右議政沈象奎疏曰,伏以臣,再控衷懇,罄陳恩命,萬萬不敢承當之實。雖震慄居先,而呼號不止,上穹高遠,尙靳聽卑,微誠反歸於飾讓,而慰藉每摯,屢章徒近乎彌文,而敦勉冞勤,曠絶之眷,諄複之諭,愈往愈隆,臣尤戰惶駭蹙,抑塞無措,迄玆又涉旬日,夙宵憂迫,殆忘寢食,思其所以如此之故。或者臣之前後塵籲,只言臣庸陋衰罷,任使不效,濫竊已多,更不可僥倖冒進之狀,而以其比量絜度於扶顚濟艱之用,尤不櫬似,故初不敢引申爲說。以見相職之重,自古所以卜功夢弼,其難其愼之義也,則無亦因是而臨照有所遺察,疊牘煩渴,謂是臣自道之言,而視以謙巽,未便開允,此又臣辭意淺拙,不能著白之罪也。雖甚僭踰,臣今不得不卒敢言之。噫,國之安危,專在輔相,不得其人於旣安之日,猶足以立致其危,況於方危之時,擇其人,當尤如何也,則殿下視今時安乎,視臣其人乎?若謂殿下以今時爲安,民怨天怒,危亂日兆之敎,臣已奉有於明諭矣。若謂不知臣之非其人,雖則哲之難,惟帝猶然,而天鑑昭回,豈或有蔽,則鞶帶三褫,必不終朝,而拖久無決,以至于今,臣竊惑焉,臣竊悶焉。夫三公之職,論道經邦,調元贊化,季世以降,雖未可輒得其人,猶必德量威重,足以服人而鎭物,才智謀猷,足以識務而救時,可以任弘濟之托,副彌綸之責,今之人材誠眇然,而國勢之日削,民生之日困,其所望效於輔相之扶持保安者,顧益急且切矣。乃以如臣者,遽欲用以當此,日削者何所扶持,日困者何所保安哉?臣愚死罪,竊敢有仰復於宸嚴之下者。顧今民生日困,痛苦萬端,嚬呻四聞,世敎日訛,澆競百途,善惡一泯,豈不由於紀綱之日圮,爲蟊者無忌,害馬者不去而然乎,利私之群售,道齊之竝闕而然乎?又由是而國勢日削,杌隉已極,詩云勉勉我王,綱紀四方,張之爲綱,理之爲紀,勉勉不已。文王之所以綱紀乎四方者如此,誠願殿下,奮發聖志,勉勉如文王,將見日圮者,日張日理,而日訛者日正,日困者日蘇,日削者日鞏而日隆矣,臣不命其承,疇敢不祗若休命?然此非臣一介之言,卽凡大小臣庶莫不曰然,亦有奏牘而敷言,挾策而進說者,不啻甚多,臣亦隨衆,略曾仰陳,而唯唯訑訑,一未見有好察之盛,格王正事,啓心沃心,尤是相職之所先,而似此拙訥之辭,亦只前日之語,則又何望其今日之必槪耶?噫,國之危削,而無扶持之策,民之困瘁,而無保安之術,掇拾陳言,而又無足可入,若是者將焉用彼相,而何敢冒昧側跡於政事之堂哉?知其決不堪用而任之,是上失臣而覆餗之災,興焉,知其決不堪任而居之,是下失職而負乘之寇,至焉。失臣失職,兩失俱害,而莫可救此,豈但臣一人一身之所獨自虞者乎?自知已審,所懼有大,與其卒負誤事之罪,無寧早被違命之誅,敢又不避煩猥,殫盡底蘊,仰瀆仁覆之天。伏乞聖明,永念邦憂之方棘,深軫相職之惎重,將臣新授議政之任,亟行改正,圖任良弼,俾贊大猷,一世受福,八域均幸。臣情窮勢迫,言不知裁,尤增死罪。無任云云。答曰,省疏具悉卿懇。側席如渴之中,巽牘又至,卿何不諒予延佇之誠,而必備故例而後已乎?國事之板蕩,一至於此,一則寡昧,二則寡昧。惟如是也,故思良求材之心,日以日急,而歷數朝端,莫賢乎卿,匡救承弼,俾板蕩者,回爲盤泰,非卿之責乎?前後所諭,殆無底蘊,卿其毋復逡巡,卽日隨史官幡然起膺。仍傳于李恒權曰,此批答,傳諭史官,傳諭後,卽與偕來。
上在昌德宮。停常參·經筵。
尹命圭啓曰,大司憲宋穉圭,掌令金永鎭,持平河錫洪在外,執義金喆遠未肅拜,掌令申在獻,持平朴宗範呈辭,監察茶時之意,敢啓。傳曰,知道。
又啓曰,來十一日朝參日次,而景祐宮冬享祭親行齋戒相値,頉稟之意,敢啓。傳曰,知道。
徐憙淳啓曰,來十一日輪對日次,而景祐宮冬享祭親行齋戒相値,頉稟之意,敢啓。傳曰,知道。
又啓曰,左副承旨金炳朝今日不爲仕進,卽爲牌招,何如?傳曰,允。
李魯集啓曰,玉堂上下番俱空,已至多日,事甚未安。副校理李嘉愚,修撰趙忠植,旣有只推之命,竝卽牌招入直,何如?傳曰,允。
尹命圭啓曰,卽見全羅兵使李鍾英都試啓本,則油痕沾汚。狀啓封裹,何等審愼,而如是疎忽,事甚未安。此與閑漫狀啓有異,雖不得不捧入,該帥臣不可無警,從重推考,何如?傳曰,允。
李魯集啓曰,今十三日行景祐宮冬享祭親祭祭文當爲製進,而藝文提學李肇源在外,弘文提學金魯敬,待明朝牌招,使之製進,何如?傳曰,允。
兼春秋安亨鎭書啓,臣於本月初六日申時量,伏奉聖批,更爲傳諭于議政府右議政沈象奎所住處,則以爲,臣荐控憂迫之懇,屢干崇高之聽,非敢故爲巽讓,姑備文數,誠以所被誤恩,萬萬非賤陋之品所敢承當,震灼駴恧之極,自不得不瀆至再三,到底披瀝,罄貢本實,蘄幸諒燭。雖其呼號之不已,每覺嚴畏之冞切,如蒙俯準之仁,猶甘得譴而死,不意寵批又宣,引勉尤爲隆渥,臣誠戰慄悸懍,秪自恨其誠未上格,恩反仰徼,錯愕失圖,靡所容措。以非其招招之,虞人尙不敢往,今若顚倒怵迫,冒當不敢當之命,終至於不克負荷,僨敗國事,雖萬被誅戮,竟何可贖,則臣之冒死丐免,迷不知變者,亶以逋慢之罪,罪止一身,謬膺之害,害溢一世,無寧受違命之誅,不敢爲趨命之恭,卽其分義然耳。苟有一半分可以對揚休命之實,雖磨放頂踵,顧敢何憚而不爲,直爲此蹙蹙靡騁哉?反覆思惟,蠢動無望,只有崩迫瞀塞,伏地竢譴而已云矣。臣旣承偕來之命,故姑爲仍留之意,敢啓。答曰,知道。更當別諭矣。
以左副承旨金炳朝牌不進罷職傳旨,傳于徐憙淳曰,只推。
以副校理李嘉愚,修撰趙忠植牌不進罷職傳旨,傳于李魯集曰,只推。
以濟州牧使任聖皐狀啓,薦新進上唐金橘不得如例封進,惶恐待罪事,傳于尹命圭曰,勿待罪事,回諭。
以濟州牧使任聖臯狀啓人物渰死事,傳于尹命圭曰,聞甚矜惻,元恤典外,別加顧助,如有生前身還布,竝蕩減事,分付。
李魯集,以侍講院言啓曰,王世子進講書傳第五卷,今已畢講矣。第六卷繼講之意,敢啓。傳曰,知道。
又以禮曹言啓曰,卽接濟州牧使任聖臯狀啓謄報,則十月令薦新柑子一一摘取,合爲八十一箇,而十四箇則肇慶廟薦新封進,所餘爲六十七箇,宗廟·景慕宮薦新,無以備數,故謹援已例,都封上送,以爲稟旨進獻之地,爲辭矣。在前柑橘稀結之時,多有減數薦獻之例,今亦依前例分排,當日薦進,何如?傳曰,允。
上在昌德宮。停常參·經筵。
尹命圭,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,左副承旨金炳朝今日不爲仕進,卽爲牌招,何如?傳曰,允。
李魯集啓曰,玉堂上下番俱空,已至多日,事甚未安。副校理李嘉愚,修撰趙忠植,旣有只推之命,竝卽牌招入直,何如?傳曰,允。
又啓曰,假注書李民愚身病猝重,勢難察任,今姑改差,何如?傳曰,允。
李民愚改差,代以徐有贊爲假注書。
尹命圭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,獻納尹錫永,正言安孝述牌不進罷職傳旨,傳于尹命圭曰,只推。
以左副承旨金炳朝牌不進罷職傳旨,傳于李恒權曰,只推。
以副校理李嘉愚,修撰趙忠植牌不進罷職傳旨,傳于李魯集曰,只推。
尹命圭,以都摠府言啓曰,副摠管李晳以禁衛中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
尹命圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐憙淳啓曰,左副承旨金炳朝今日不爲仕進,卽爲牌招,何如?傳曰,允。
備忘記,水原留守金履喬下直,長弓一張,長箭一部賜給。
傳于徐憙淳曰,水原留守入侍。
以副校理李嘉愚,修撰趙忠植牌不進罷職傳旨,傳于李魯集曰,只推。
李魯集啓曰,玉堂上下番俱空,已至多日,事甚未安。副校理李嘉愚,修撰趙忠植,旣有只推之命,竝卽牌招入直,何如?傳曰,允。
以濟州牧使任聖臯狀啓,薦新進上乳柑不得如例封進,惶恐待罪事,傳于李恒權曰,勿待罪事,回諭。
李魯集啓曰,明日冬至望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
尹命圭啓曰,大司憲宋穉圭,掌令金永鎭,特平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于尹命圭曰,只推。
以左副承旨金炳朝牌不進罷職傳旨,傳于金䥧曰,只推。
徐憙淳,以吏曹言啓曰,卽接司僕寺牒報,則以爲,今十二日景祐宮擧動時,本司正例爲進輿差備,而正朴宗學奉命出疆矣,其代卽爲變通,以爲差備擧行之地云。司僕寺正朴宗學今姑改差,其代口傳備擬以入之意,敢啓。傳曰,知道。
吏曹口傳政事,以沈能栻爲司僕寺正,以宋冕載爲分內醫提調。
徐憙淳,以吏曹言啓曰,今此冬至祭,祭官當爲磨鍊,而除老病·公頉,實無推移排比之路,依近例刑官及司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
李魯集,以禮曹言啓曰,卽接濟州牧使任聖臯狀啓騰報,則來十二月令宗廟薦新洞庭橘,如數封進,而宗廟·景慕宮薦新乳柑則爲四十三個,無以備數,謹援已例,都封上送于禮曹,以爲稟旨進獻之地,爲辭矣。在前如此之時,多有減數薦獻之例,今亦依前例分排,當日薦新,何如?傳曰,允。
尹命圭,以兵曹言啓曰,武臣賓廳講及武經講書人員加抄,別單書入之意,敢啓。傳曰,知道。
義禁府啓目,洪州前牧使李憲圭原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
尹命圭,以義禁府言啓曰,卽接月令醫員洪禹喆手本,則時囚罪人李憲圭,素患積氣,滯囚添劇,肚臍橫亘,食飮專却,目下症情,實爲危篤云。罪人病勢如此,則一邊保放,一邊草記,曾有定式矣,李憲圭姑爲保放之意,敢啓。傳曰,知道。
敎水原留守金履喬書。王若曰,華蓋西臨,作高山於巨鎭,玉節南指,簡全材於崇班。政須鎭撫之方,庸畀摠理之任。眷隨城之一府,冠箕封之八區。龜契協靈,顯神京之泰運,龍珠告瑞,啓仙邱之玄符。樓櫓甲兵,仰宏圖於經遠,山川草木,涵恩光於至今。委重有倍於他方,爲治最難於是日。規制漸廢,莫寓肯堂之思,關防或疎,誰任綢戶之責?近因凋弊之益甚,又胡饑荒之荐臻?紅腐空虛,政患軍儲之不給,白屋蕩析,憐彼民産之無恒。苟非材具素著之人,曷膺軍民兼摠之任?惟卿,蔚如忠貞之篤世,充然誠慤之蘊中。荷先王之殊知,文章琬琰,闡乃祖之遺烈,義理日星。滄海安流,著威信於日極,詞苑高翥,標雅度於奎華。延藻鑑於秉銓,望實俱峻,播棠績於按臬,歷試已多。玆授卿以水原府留守兼摠理使,卿其克恢令圖,祗服寵命。繕財賦而修廨宇,在所當先,撫黎庶而練戎兵,不可偏廢。平明奉箒,攀眞殿之簾帷,雅歌投壺,壯上都之鎖鑰。惟位望之自別,斯委寄之特深。於戲,新豐桑麻,尙須奠安之策,喬山松柏,益勤陪護之方。故玆敎示,想宜知悉。知製敎金正喜製進。
乙酉十一月初九日巳時,上御熙政堂。水原留守入侍時,都承旨徐憙淳,假注書李正耆,記事官金鍏·吳致愚,水原留守金履喬,以次進伏訖。上命進前奏職姓名,履喬進前奏職姓名,上曰,下去着實爲之也。履喬起伏,上曰,就座。命水原留守先退,仍命退,諸臣以次退出。
上在昌德宮。停常參·經筵。
藥房提調李錫奎,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金䥧啓曰,備邊司郞廳來言,今日賓廳日次,而冬至望闕禮習儀相値,不得來會云矣,敢啓。傳曰,知道。
李恒權啓曰,左副承旨金炳朝今日不爲仕進,卽爲牌招,何如?傳曰,允。
李魯集啓曰,臣魯集,今日冬至望闕禮習儀進去,下直之意,敢啓。傳曰,知道。
以副校理李嘉愚,修撰趙忠植牌不進罷職傳旨,傳于李恒權曰,只推。
李恒權啓曰,玉堂上下番俱空,事甚未安。副校理李嘉愚,修撰趙忠植,旣有只推之命,竝卽牌招入直,何如?傳曰,允。
以掌令申在獻,持平朴宗範,獻納尹錫永,正言安孝述牌不進罷職傳旨,傳于金炳朝曰,只推。
傳于李恒權曰,以諭以批,罄布予心曲,卿亦備循中書故例,以時則可以出矣,猶且虛徐鄭重者,苟非予小子誠意之淺,抑卿之必以予不足與爲也,予殊愧恧。然向旣以宋帝告王素者告卿,則卿之義終亦不可以恝予也,亦明矣。予不多誥,爰使承宣諭此,卿其幡然改圖,不日出膺。仍傳曰,此敦諭,遣知申傳諭,期於偕來。
李恒權啓曰,右議政沈象奎敦諭,遣知申宣諭事,命下矣。都承旨徐憙淳,所當牌招,而拘於廳規,不得請牌,何以爲之?敢稟。傳曰,牌招。
傳于李恒權曰,偕來史官還入。
李恒權,以吏曹言啓曰,卽接司僕寺牒報,則以爲,新除授本司正沈能栻,方在慶尙道善山地,卽爲變通,以爲差備擧行云。司僕寺正沈能栻改差,其代口傳備擬以入之意,敢啓。傳曰,知道。
金炳朝,以義禁府言啓曰,今此景祐宮擧動時,大駕各差備都事·王世子左右考喧都事,當以十二員磨鍊,都事洪淳謨在喪之代,令該曹口傳差出,假都事二員,亦爲差出,以爲分排之地,何如?傳曰,允。
吏曹口傳政事,以李竣祜爲司僕正,洪耆燮爲禁府都事。
以全羅監司曺鳳振狀啓濟州推考敬差官十月十四日回還到掛頉嶝小島,所騎船隻逢風漂失事,傳于金䥧曰,聞甚驚念,濟州·順天及沿海各邑,各別探問事,回諭。
李恒權,以備邊司言啓曰,燒燼倭館改建物力,以嶺南所在本司句管穀六千一百五十石,準當入錢一萬八千四百五十兩之數,稟請劃下,已蒙允下矣。當初還米許劃,實出不得已之政,而近年以來,有事則輒犯割於會留,元摠漸縮,實爲可悶。今聞嶺南南倉銀儲,稍有餘在,而自前似此工役,亦多取用之例,前劃穀物中三千五百石還寢,其代以南倉留銀四千二百兩劃給之意,分付於該道道臣處,何如?傳曰,允。
又以備邊司言啓曰,卽見咸鏡監司李存秀狀啓,則以爲,還多之弊,鍾城等三邑爲尤甚,就此三邑還穀中折米三萬石,從時價發賣,使之移貿於南關,且以茂山逋穀之排年作錢,尤係民瘼,無以支保,備陳實狀,其醫救之方,竝請令廟堂稟旨分付矣。北民之轉至倒懸,汲汲有朝暮之憂,其本專在於多糴,而若其最尤甚而最不可支者,卽鍾城等三邑爲然。道啓備陳民情哀痛,如此,而若其救此之方,以減北穀而添南還爲歸,所以減於彼而添於此者,卽發賣移貿之政耳。今以發賣移貿之關係利害者言之,北之時價,無以準南之常式,三萬石之來去者,畢竟會錄,當有減縮於元摠者。然發倉濟民,卽尋常水旱之所不能無,況北民事勢,如在水火,有不可比論於水旱乎?苟能以萬石內外,拯活此三邑幾萬民命,則多少利害,宜所不計,特爲依狀請許施,使遐土之民,咸知朝家如傷若保之至意。茂山逋穀之除却當年可捧外,許令排年,實是曠典,更議闊狹,有非可論。然本是不行錢之邑,而責以納錢,旣曰無指徵之戶,而猶有排徵,非但其勢爲難,因此而民益滋困,還益滋逋,誠有如道啓所陳者。旣明知其如此,則無寧許待年豐,從便收捧,使目下民力,有少紓之益,而來頭公穀,無永欠之弊。道臣又以北還作錢之爲弊,纔有論報於本司者,此誠知本之論也。北還之爲弊,固非一端,而若其弊上益弊,民不自聊。蓋有年例作錢名色,遂爲百弊依附之淵藪,竟至於無分秩而有斂摠,少實犯而多虛逋,仍成近日貌樣。此若無一切防禁之政,譬如撲火而遺燼,除草而留根,會當有復燃又生之日,將安有目下憧憧苦心救瘼之本意哉?劃定界限,不許踰越,雖付之本道,亦知有措處之道,而終不如自本司另有一番啓下行會,永除以北例作名色,以杜弊源,而如是懸法,庶可以知所顧畏,不敢毁劃,有來後久遠之效,竝以此意分付,使之著式遵行,何如?傳曰,允。
上在昌德宮。停常參·經筵。
尹命圭啓曰,大司憲宋穉圭,掌令金永鎭,持平河錫洪在外,執義金喆遠差祭,掌令申在獻,持平朴宗範呈辭,監察茶時之意,敢啓。傳曰,知道。
以副校理李嘉愚牌不進罷職傳旨,傳于李魯集曰,只推。
李魯集啓曰,應敎·副應敎未差,校理金處鎭·朴英載,副校理尹秉烈,修撰李渭達,副修撰南履懋在外,修撰趙忠植差祭,副修撰金正喜內閣直,玉堂上下番俱空,己至多日,事甚未安。副校理李嘉愚,旣有只推之命,卽爲牌招,而應敎·副應敎未差之代,政官牌招開政差出,待下批牌招,以爲推移入直之地,何如?傳曰,允。差祭外竝許遞。
李恒權啓曰,行吏曹判書金相休,參判金陽淳,參議李友秀牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,行吏曹判書金相休,參判金陽淳,參議李友秀再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招,如有違牌,勿爲呼望。
有政。吏批,行判書金相休式暇,參判金陽淳進,參議李友秀式暇,都承旨徐憙淳進。啓曰,判書金相休,參議李友秀俱爲式暇,小臣獨政未安,何以爲之?敢稟。傳曰,仍爲之。以李渭達爲應敎,南履懋爲修撰,洪赫爲副修撰,朴岐壽爲兼輔德,洪永燮爲掌苑別提,方孝善爲活人別提,申在衡爲海南縣監。
兵批,行判書金魯敬進,參判尹行直入直進,參議愼宜學病,參知李衡柱病,左副承旨金炳朝進。啓曰,慶尙右兵使,今當差出,而擬望之人乏少,他道兵使,竝擬,何如?傳曰,允。以呂喆永·李文養爲同知,申性浩·尹致益爲五衛將,徐有素爲曹司衛將,李義根爲忠翊將,金用基爲宣傳官,尹亨儉爲訓鍊主簿,李完植爲慶尙右兵使。護軍洪起燮·呂東植·權丕應·權逴,副護軍尹景鎭·朴潤榮·李存敬·李志淵·李昇淵,副司直朴英載·林處鎭·尹秉烈,副司果李渭達·南履懋,以上竝單付。
吏批,再政。以林翰鎭爲校理,吳淳常爲掌苑別提。
兵批,再政。啓曰,全羅左水使,今當差出,而擬望之人乏少,他道守令竝擬,何如?傳曰,允。以趙建洙爲宣傳官,金志溫爲景福將,金魯甲爲全羅左水使。同知單尹致益。
吏批,三政。以尹秉烈爲副修撰,李載亨爲三和府使。
金炳朝,以都摠府言啓曰,今此景祐宮動駕時,侍衛寶劍·守宮,當爲備員,而都摠管宋冕載以分內局提調進,趙萬永以禮曹判書,贊禮進,副摠管李羲準差祭,洪羲俊有實故,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
金炳朝啓曰,因都摠府草記,今此景祐宮動駕時,侍衛寶劍·守宮,當爲備員,而都摠管宋冕載以分內局提調進,趙萬永以禮曹判書,贊禮進,副摠管李羲準差祭,洪羲俊有實故,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以洪顯周·趙鐘永爲都摠管,金陽淳·李復淵爲副摠管。副司果單金正喜,副摠管單趙鐘永。
都承旨徐憙淳書啓,臣於本月十一日丑時量,敬奉聖諭,馳往傳諭于北部觀光坊松峴契議政府右議政沈象奎所住處,則以爲,臣之不肖無狀,苟其一分可以近似擬議於承當誤恩,對揚休命,則以臣受兩朝罔極之恩,矢十死願忠之心,因此遭逢之盛,殫厥報效之圖,豈不亦常情之大願,私分之素蓄,而顧乃生而庸愚,老又惽憒,久備任使,屢辱試可,未有稱塞,秪積媿懍,猶復冒進。至於叨此萬萬不可承當之恩,萬萬無以對揚之命,卽臣之震霣悸恧,固無論已,其所以累聖簡而駭物情,致環惑而貽來譏,不啻不可使聞,則臣之敢爲逋慢而不敢冒膺者,誠非爲私身計,而實不欲聖朝之有此誤擧也。屢徹懇籲,未蒙恩諒,又奉勉諭,輒徼恩數,喉司之長,儼然臨宣,命與偕來,以若曠禮施之賤臣,此已死不敢當,而至若必以以下五字,臣尤戰慄崩迫,死不敢聞。不僅以邇密之臣,辱在蓬蓽,爲甚惶隘而已也,席藁私次,惟願遄伏嚴誅,少贖頑昧之罪云矣。臣旣承偕來之命,故姑爲仍留之意,敢啓。傳于金䥧曰,知申宣飭之後,謂卿朝日簉朝,見卿附奏,一向無變動之意,曷勝渴悶之心?如卿之賢,而謂不可承當,則又誰可乎?試思今日國事民憂,果何如也?此豈雍容伈泄,徒以克讓爲美之時乎?卿其思之,卿其思之,卽日幡然事,爾其更爲傳諭。
李恒權啓曰,明日動駕,承旨當爲備員齋宿,而都承旨徐憙淳,方在右議政沈象奎偕來所,而在前如此之時,有姑令入參之例,今番則何以爲之?敢稟。傳曰,依例爲之。
傳于金䥧曰,發遣吏郞,諸執事淸齋與否,摘奸以來。
傳于金炳朝曰,明日出宮內門路,以協陽門爲之。
都承旨徐憙淳書啓,臣於本月十一日申時量,伏奉聖諭,更爲傳諭于議政府右議政沈象奎所住處,則以爲,臣於昨夜承宣之莅諭也,震慄惶迫,又以煩猥爲懼,草草轉奏,奏辭亦無以自達賤意,明發耿耿,冞懷懍悶,曾未移日,別諭荐下,慰藉勉勵,去益隆摯,有若古大臣之審於出處而鄭重遲久者然,至申以國事民憂,不容伈泄之義,辭旨彌溫而彌嚴,彌諄而彌切,臣於伏藁之次,警誦感泣,尤無所容措也。今臣之迷不變動,甘自犯於辜恩蔑分之科者,固有萬萬不得不然之實,非敢出於一毫飾讓,而天只未諒,上玄感格之理,若不可望,昨下綸言,至有臣分所不敢承聞者。臣情窮蹙,時刻轉極,自餘煩懇,有不暇達,伏地戰恐,惟願速被當被之誅云矣。臣則以動駕齋宿,有姑令入參之命,故還爲入來之意,敢啓。傳曰,知道。爾則還入。
傳于金䥧曰,延佇之中,卽見附奏,又以昨諭不足與爲之句,爲難安之端,此不過急欲勉卿之語,而卿難安,此句卽令還收,今則卿亦無更事鄭重之端。且宮享隔日,明將動駕,待天明,卿亦隨亞卿簉朝,以副如渴之望。傳于金䥧曰,此敦諭,遣漢城左尹傳諭,期於偕來。
金炳朝,以都摠府言啓曰,今日入直內三廳武兼禁軍及軍兵等,當爲中日習射技放,而景祐宮冬享祭齋戒相値,不得設行之意,敢啓。傳曰,知道。
金炳朝,以備邊司言啓曰,本司有司堂上趙鐘永職務相妨,所帶摠管之任,今姑許遞,何如?傳曰,允。
傳于金炳朝曰,摠管有闕之代,前望單子入之,待下批牌招察任。
摠管前望單子入之,副摠管李鐵求落點。
尹命圭,以義禁府言啓曰,明日景祐宮擧動時,本府都事皆爲大駕各差備進參,而新除授都事洪耆燮,穆陵冬至祭謁者差祭,無以備員,其代令該曹口傳相換,以爲分排之地,何如?傳曰,允。
吏曹口傳政事,禁府都事洪耆燮,典牲副奉事徐膺淳相換。
上在景祐宮。停常參·經筵。
大駕詣景祐宮,入齋室後,王世子板位問安。答曰,知道。內閣·政院·藥房口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。
金炳朝啓曰,司僕寺內乘來言,捲簾毛帳,取稟,傳曰,毛帳依例爲之,捲三面。
傳于金炳朝曰,侍衛軍兵毛具。
傳于金䥧曰,傳香承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李魯集曰,永陵受香承旨,仍爲奉審摘奸,局內諸陵,一體奉審。
徐憙淳啓曰,禮貌官來言,百官稟旨就次。傳曰,知道。
又啓曰,明日冬至望闕禮,依例爲之之意,敢啓。傳曰,知道。
以校理林翰鎭牌不進罷職傳旨,傳于徐憙淳曰,只推。
漢城左尹柳相亮書啓,臣於本月十一日亥時量,敬奉聖諭,馳往傳諭于北部觀光坊松峴契右議政沈象奎所住處,則以爲,以臣一介去就,重煩宵旰之念,申諭再辱於夜分,如綸三僅於日間,至承此亞卿偕來之命,恩禮極於俯屑,而賤分晏若坐要,此皆臣之罪也。議其所蔽,斷在不赦,而玆者德音曠蕩,特令還收前諭不敢聞之句語,誠惶誠感,死且無憾。況今宮享親將,仗衛方戒,以臣之情急叩謝,誠切陪扈,豈不欲卽起趨簉,而惟是匪分濫叨,有足如縶,非曰戒存量入,誠以懼深鼎覆,進退維谷,懍迫無措,狗馬賤疾,適又添苦,神精瞀塞,不知所達。至於宰臣之留辱於荒陋之地,尤萬萬悚蹙,伏願亟賜召還,以安分私云矣。臣旣承偕來之命,故姑爲仍留之意,敢啓。傳曰,知道。
乙酉十一月十二日卯時,大駕與王世子詣景祐宮,冬享祭親行擧動入侍時,都承旨徐憙淳,左承旨李恒權,左副承旨金炳朝,右副承旨尹命圭,同副承旨金,假注書李正耆·徐有贊,記事官金鍏·吳致愚,檢校直閣李光文,檢校待敎金正喜以次侍立。時至,通禮啓請外辦。上具翼善冠·衮龍袍,乘輿出宣化門,藥房提調李錫奎進輿前曰,侵早勞動,聖體,若何?上曰,一樣矣。至協陽門外,通禮啓請降輿乘輦。上乘輦,由肅章門·進善門,至敦化門外,王世子先詣祗迎,仍爲隨駕。至景祐宮大門外,通禮啓請降輦乘輿。上乘輿至齋室門外,通禮啓請降輿。上降輿入齋室,少頃,通禮啓請外辦。上出詣望位禮位板,行再拜禮,王世子先詣隨參。上仍入室奉審訖,還入齋室,命諸執事擧案捧入,侍衛權退。
上在昌德宮。停常參·經筵。
親祭後,王世子板位問安。答曰,知道。內閣·政院·藥房口傳問安。答曰,知道。朝廷二品以上·六曹堂上單子問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。大殿·中宮殿·世子宮,內閣·政院·藥房經宿口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上單子問安。答曰,知道。大殿·中宮殿·世子宮,內閣·政院·藥房冬至單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
尹命圭啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,卽者義禁府都事來言,今日動駕時,駕側鳴錚罪人金喆仁等三人,移送秋曹云矣,敢啓。傳曰,知道。
李恒權啓曰,左副承旨金炳朝今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理林翰鎭,副校理李嘉愚,修撰趙忠植,竝卽牌招,推移入直,何如?傳曰,允。
又啓曰,啓覆例於陽復前擧行矣,文書已爲修正,而三公不備,不得循例擧行之意,敢啓。傳曰,知道。
又以奎章閣言啓曰,箋文封進,事體甚重,而原任直閣金邁淳以陽川縣監,謂有情勢,今此冬至箋文,不爲封進,誠極未安。爲先推考,仍爲申飭,使之追卽封進,何如?傳曰,允。
又啓曰,假注書徐有贊身病猝重,勢難察任,今姑改差,何如?傳曰,允。
徐有贊改差,代以韓升烈爲假注書。
傳曰,卿之拜相,已踰一月,仄席之誠,不啻如飢渴之望食飮,況南至倏屆,潛陽肇復,歲色有若新之喜,天運當履長之機。予之翹而待卿,此日爲切,卿之出而輔予,此時爲可,玆遣正卿,申告懇懇,卿其卽日幡然,祗承休命,弘濟國事。仍傳于李恒權曰,此敦諭,遣工曹判書,傳諭于右議政,仍與偕來,左尹退去事,分付。
以左副承旨金炳朝牌不進罷職傳旨,傳于李恒權曰,只推。
以校理林翰鎭,副校理李嘉愚,修撰趙忠植牌不進罷職傳旨,傳于李恒權曰,只推。
李恒權,以禮曹言啓曰,今十一月十三日冬至諸道所封賀箋中,龍川府使尹守任,雖非應封官,以別軍職封箋矣。一體看審捧入之意,敢啓。傳曰,知道。
又以吏曹言啓曰,月前全羅監司曺鳳振狀啓,務安縣監尹永魯,以其親病,受由於公淸道大興地,今至兩朔,尙不還任,見今捧糴旁午,俵災在卽,此時瘝曠,極爲可悶,令該曹催促還任事,啓下矣。自臣曹以卽令還官之意,發關於該道道臣處矣,該道臣回移內,以務安縣監尹永魯催促還官之意,關飭于大興郡,該郡守牒呈內,尹永魯以其親病,當寒添劇,末由離側,萬無還任之望云。親病旣如是沈重,則有難强令還任,改差,何如?傳曰,允。
景祐宮冬享祭親行時,終獻官左議政李相璜,進幣瓚爵官行吏曹判書金相休,奠幣瓚爵官吏曹參議李友秀,贊禮禮曹判書趙萬永,典祀官奉常正李禮延,宮闈令尙膳李團宜,執禮兵曹正郞朴潞壽,執尊司僕正李竣祜,大祝副司果金正喜,祝史副司果李憲兢,齋郞司書張敎根,盥洗位禮曹正郞文慶愛,佐郞李必玉,爵洗位典籍金鼎·孫赫亞獻盥洗位直講全道海,終獻盥洗位司藝禹錫文,贊者引儀沈能默·任燧,謁者兼引儀金亨源,謁者假引儀崔正運,贊引假引儀安聖臣·李鼎基,祭監監察金永默·洪蓍謨。
乙酉十一月十三日子時,大駕詣景祐宮,冬享祭親祭入侍時,都承旨徐憙淳,左承旨李恒權,左副承旨金炳朝,右副承旨尹命圭,同副承旨金䥧,假注書李正耆·徐有贊,記事官金鍏·吳致愚,檢校直閣李光文,檢校待敎金正喜以次侍立。時至,通禮啓請外辦。上具翼善冠·衮龍袍以出,贊禮前導至板位前。贊禮啓請再拜,仍行奠幣禮。贊禮導上詣盥洗位,盥手訖,陞自東階,詣神位前,北向跪,憙淳奉香,恒權以進,贊禮啓請三上香,上三上香。贊禮啓請執瓚灌池,進幣瓚爵官金相休奉瓚跪進,上執瓚灌池。贊禮啓請執幣獻幣,相休奉幣進,上執幣,授奠幣瓚爵官李友秀,奠于案。贊禮啓請降復位。贊禮啓請行初獻禮,上自東階,陞詣神位前,相休奉爵以進,上獻爵,大祝讀祝文訖。上俯伏興,贊禮導上降復位。執禮請行亞獻禮,宮官引王世子詣尊所,執尊者酌醴,宮官以爵受醴,王世子詣神位前。贊禮請獻爵,王世子以爵授宮官,奠于神位前,王世子俯伏興降復位。執禮請行終獻禮,謁者引終獻官李相璜詣神位前,行禮訖,出就復位。贊禮導上詣飮福位,禮訖,降復位,行再拜。贊禮導上詣望燎位,望燎訖。贊禮啓請禮畢,上還入齋室。命書傳敎曰,還宮時王世子祗迎之節,置之。諸臣以次侍立,通禮跪請外辦,上具翼善冠·衮龍袍以出。通禮啓請乘輿,上乘輿至大門外,通禮啓請降輿乘輦,上降輿乘輦進發,由敦化門·進善門·肅章門,至協陽門外。通禮啓請降輦乘輿,上降輦乘輿,由宣化門還內後,出標信解嚴,諸臣以次退出。
上在昌德宮。停常參·經筵。
大殿,中宮殿·世子宮,內閣·政院經宿翌日口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上單子問安。答曰,知道。
藥房副提調徐憙淳啓曰,宮享親祼,聖慕克伸,侵曉回鑾,勞動旣多,伏未審夜間,聖體,若何?寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如,世子宮氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹命圭啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範呈辭,監察茶時之意,敢啓。傳曰,知道。
李恒權啓曰,左副承旨金炳朝,同副承旨金䥧今日不爲仕進,竝卽牌招,何如?傳曰,允。
尹命圭啓曰,玉堂上下番俱空,已至多日,事甚未安。校理林翰鎭,副校理李嘉愚,修撰趙忠植,旣有只推之命,竝卽牌招,以爲推移入直之地,何如?傳曰,允。
又啓曰,卽者檢閱吳致愚以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金鍏謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
傳于李恒權曰,傳香承旨馳詣宗廟·景慕宮,奉審摘奸以來。
以左副承旨金炳朝,同副承旨金䥧牌不進罷職傳旨,傳于李恒權曰,只推。
以修撰趙忠植牌不進罷職傳旨,傳于尹命圭曰,只推。
尹命圭,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
尹命圭,以訓鍊都監言啓曰,本局千摠沈日永,身病甚重,勢難察任,改差,何如?傳曰,允。
又以禁衛營言啓曰,本營騎士別將白海鎭,身病猝重,勢難察任,改差,何如?傳曰,允。
工曹判書李錫奎書啓,臣於本月十三日酉時量,敬奉聖諭,馳往傳諭于北部觀光坊松峴契議政府右議政沈象奎所住處,則以爲,臣三控血懇,輒奉隆重之批,六上猥奏,愈被諄切之諭,積犯蹇慢而轉徼恩數,每屈嚴憲而冞致曠禮。至於今玆正卿宣旨,命與偕來,雖古昔晟際,招延名碩,無以過焉,我聖上求輔圖理之苦心至意,誠足以感動瞻聆,而但施之於如臣陋劣,甚非聖朝擧措之宜。臣之未出,已不免有此仰累,此皆臣從前欺冒之罪也,伏地媿懍,憂惴萬端,欲出則斷無禆補之術,欲處則益歸欺冒之科,今之所區區蘄倖者,惟在於顯呈醜陋之狀。以聽鑑燭之仁,而鎭日震剝之餘,賤患痰痞,又添寒泄,委席呻楚,無以牧拾,雖未敢指日仰對,而稍竢調息,始可起動,抗顔簉朝,肅請明命,重臣之留止相守,惶隘之極,如加一病,先卽召還,千萬顒祝云矣。臣旣承偕來之命,故姑爲仍留之意,敢啓。傳曰,知道。大臣旣有俟間簉朝之意,卿則退去。
上在昌德宮。停常參·經筵。
藥房提調李錫奎,副提調徐憙淳啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範呈辭,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,左副承旨金炳朝,同副承旨金䥧,今日不爲仕進,竝卽牌招,何如?傳曰,與右承旨竝許遞,前望單子入之,待下批牌招察任。
承旨前望單子入之,李羲準·徐耕輔·洪命周落點。
傳于李恒權曰,永陵受香承旨仍爲奉審摘奸,仍詣綏吉園奉審摘奸,昭寧園一體奉審以來。
李恒權啓曰,新除授承旨李羲準,資是嘉善,都承旨徐憙淳,乃是通政,座次有違格例,何以爲之?敢稟。傳曰,新除授承旨許遞,前望單子入之。
承旨前望單子入之,朴晦壽落點。
以校理林翰鎭,副校理李嘉愚牌不進罷職傳旨,傳于李恒權曰,只推。
以副修撰洪赫牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安。校理林翰鎭,副校理李嘉愚,修撰趙忠植,副修撰洪赫,旣有只推之命,竝卽牌招,推移入直,何如?傳曰,允。
傳于李恒權曰,右副承旨上疏入之。
傳于李恒權曰,承旨有闕之代,前望單子入之。
承旨前望單子入之,徐有素落點。
以左副承旨洪命周牌不進罷職傳旨,傳于李恒權曰,只推,更爲牌招。
以校理林翰鎭,副校理李嘉愚再牌不進罷職傳旨,傳于李恒權曰,只推。
以修撰趙忠植,副修撰洪赫牌不進罷職傳旨,傳于李恒權曰,只推。
李恒權,以奎章閣言啓曰,景慕宮望廟樓今望奉審,無頉之意,敢啓。傳曰,知道。
右副承旨徐耕輔疏曰,伏以臣,與新除授左副承旨臣朴晦壽,有妻三寸叔姪應避之嫌,格例所在,在下當遞,玆敢猥陳短章,仰瀆崇聽。伏乞聖慈,俯垂鑑諒,亟賜遞改,以存公格,以安私分,不勝幸甚。臣無任云云。省疏具悉。所請依施。
上在昌德宮。停常參·經筵。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範呈辭,監察茶時之意,敢啓。傳曰,知道。
李恒權啓曰,右副承旨徐有素今日不爲仕進,卽爲牌招,何如?傳曰,許遞,前望單子入之。
承旨前望單子入之,林顔喆落點。
李恒權啓曰,新除授左副承旨林顔喆,卽爲牌招,何如?傳曰,允。
林顔喆啓曰,玉堂上下番俱空,已至多日,事甚未安。校理林翰鎭,副校理李嘉愚,修撰趙忠植,副修撰洪赫旣有只推之命,竝卽牌招,推移入直,何如?傳曰,允。
以右承旨李魯集狀啓,綏吉園諸執事摘奸時,贊者·謁者未及等待事,傳于朴晦壽曰,未及待令執事,竝令該府拿問處之。
林顔喆啓曰,卽者〈吏曹〉郞廳來言,海南縣監申在衡,憲府則雖已署經,諫院則尙未署經云。除在外外,未肅拜人員,竝卽牌招,以爲署經之地,何如?傳曰,一司除署經。
李恒權啓曰,全羅左水使李完植移拜慶尙右兵使,有除朝辭赴任之命矣。密符則以前所授仍佩,諭書則安寶,使院吏齎傳,何如?傳曰,允。
以校理林翰鎭,副校理李嘉愚,修撰趙忠植,副修撰洪赫牌不進罷職傳旨,傳于林顔喆曰,只推。
林顔喆啓曰,玉堂上下番俱空,已至多日,事甚未安。校理林翰鎭,副校理李嘉愚,修撰趙忠植,副修撰洪赫,旣有只推之命,竝更牌招,推移入直,何如?傳曰,允。違牌,勿爲呼望。
又啓曰,明日常參·經筵,取稟。傳曰,停。
李恒權,以兵曹言啓曰,明日武臣堂上朔試射,試官李羲準,時無職名,口傳付軍職,何如?傳曰,允。
兵曹口傳政事,護軍李羲準。
上在昌德宮。停常參·經筵。
林顔喆,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐憙淳啓曰,明日常參·經筵,取稟。傳曰,停。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
林顔喆啓曰,來二十一日朝參日次矣,敢稟。傳曰,停。
徐燾淳啓曰,來二十一日輪對日次矣,敢稟。傳曰,當次人受點,後日次來待。
又啓曰,左·右史不可不備,檢閱吳致愚,由限已過,卽爲牌招入直,何如?傳曰,允。
又啓曰,卽者檢閱金鍏,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
傳于林顔喆曰,二十日次對,進定於十九日。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于朴晦壽曰,只推。
以江原監司洪敬謨狀啓,江陵府民家失火事,傳于洪命周曰,聞甚矜惻,元恤典外,別加顧助事,分付。
林顔喆,以兵曹言啓曰,僉知中樞府事姜穆,病在鄕廬,末由上來,五衛將尹致益,病難供職,呈狀乞遞。申性浩前任北虞候,忠翊衛將李義根前任順天營將,俱在任所,上來間該廳番次苟艱云,竝改差,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
朴晦壽,以義禁府言啓曰,卽接月令醫員崔柱玉手本,則時囚罪人任百謙,猝得毒感,咳嗽喘促,目下症形,實爲不輕云。罪人病勢如此,則一邊保放,一邊草記,曾有定式矣,任百謙姑爲保放之意,敢啓。傳曰,知道。
吏曹參議李友秀疏曰,伏以臣,猥以庸陋,幸除昌辰,上而過蒙洪造,下而承藉先蔭,通籍十有餘年,前後踐歷,涯分已踰,居恒愧懼,若隕淵谷,不意玆者,選部新命,遽及於千萬夢想之外,臣誠惝怳震駴,莫知所以措躬也。夫六官之列,最重天曹,而佐貮之職,實分其責,代斲或有其時,而緊任則每許差擧,參座輒與末議,而通請則素稱主管,顧其爲任,關係不輕,世所稱華貫膴仕,無出此右。雖使才學望實,爲一世所推重者,當之,猶且逡巡退讓,無敢晏然承膺,況如臣無似之最居人下者乎?臣本鑑識淺短,見聞固陋,操衡稱物,初非可擬,而重以懶拙成習,罕與人接,同朝朋知,亦鮮過從,班簿姓名,率皆茫昧,則循敍資格,尙云其難,甄別賢愚,尤何暇論?以此伎倆,承此擔荷,是無異於責瞽者以辨靑黃黑白之色,責聾者以審金石絲竹之音,臣若貪戀恩榮,抗顔冒據,則畢竟所就,只得累聖簡玷名器而止耳,此臣之所大懼也。雖臣之愚,自知則明,苟使臣有可以一分仰塞隆眷之望,則顧何敢備例飾讓,圖占便宜,甘犯辜恩之罪也?左右思量,堪承無望,日前開政,荐違召命,飭敎繼降,呼望路阻,略具文字,仰暴情實,適値齋日,登徹末由,親享在卽,義重駿奔。雖不得不章皇出肅,隨行於執事之列,而臣之放倒猖披,於斯尤極,今安得因仍蹲據,視若固有,重自陷於靦然無恥之科哉?玆敢悉暴衷懇,仰瀆崇嚴。伏乞聖明,俯垂鑑諒,亟命鐫改臣新授職名,以重公器,以安私分焉。臣無任云云。省疏具悉。爾其勿辭察職。
檢閱金鍏疏曰,伏以臣,母年紀衰邁,疾病侵尋,十數年來,殆無一日之寧。近因寒燠無漸,調將失宜,偶添輪行外感,痰壅而氣喘,膈煩而食阻,委頓床褥,爲日已多,藥餌罔功,症情無減,家僮踵至,促臣歸視,臣纔聞此報,方寸煎熬,按仰不得,玆不得不忙徹短籲,徑出禁門。伏乞聖慈,俯賜鑑諒,亟遞臣職,俾便救護,仍治臣罪,以肅法紀焉。臣無任云云。省疏具悉。爾其勿辭救護。
上在昌德宮。停常參·經筵。
洪命周啓曰,明日常參·經筵,取稟。傳曰,停。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣,時囚罪人魚在溟,保放罪人朴宗岱·任百謙等,當爲捧供,李憲圭議處,而判義禁鄭晩錫未肅拜,同義禁徐鼎輔有身病,呂東植在外,只有朴綺壽一人,不得備員開坐云。判義禁鄭晩錫,同義禁徐鼎輔,竝卽牌招,以爲開坐之地,何如?傳曰,允。
傳于洪命周曰,刑判有闕之代,前望單子入之。
刑曹判書前望單子入之,宋冕載落點。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于朴晦壽曰,只推。
洪命周啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
朴晦壽,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
刑曹判書金履載疏曰,伏以臣於日前,伏奉恩命,除刑曹判書,而値法司申禁之時,惟曠隳是懼,承牌出肅,約飭吏隷,期欲仰承朝家爲民設禁之至意,而緣臣無似,旣無周察之明,又乏見憚之重,摘發偏及於窮蔀,而冒犯不絶於豪戶,叨任浹旬,未見令行之效,臣實惶悶,若無所容措。加以臣積年成痼之目疾,近因風寒外襲,熱氣內鬱,一倍添劇,赤膜素瞖,左右迭侵,痛楚難忍於晷刻,昏瞀不辨於咫尺,房闥運動,亦須人扶攜,以至侍衛之懸頉,候班之闕參,而分義都虧,臣罪冞大。以今病情,雖雜試醫治,時月之內,萬無痊減之望,諸道査啓之當爲覆奏者,不能開睫而閱視,大小獄訟之合卽決折者,末由把筆而署判,一切抛却,任其委滯,曠職瘝官,咎焉誰執?是尤爲臣罪上加罪,病中添病之端,玆不得不疾聲呼籲於仁覆之下。伏願聖明俯賜鑑諒,將臣見帶之職,亟命遞代,實爲公私之幸。臣無任云云。答曰,省疏具悉。所請依施。
上在昌德宮。停常參·經筵。
徐憙淳啓曰,明日常參·經筵,取稟。傳曰,停。
又啓曰,左副承旨林顔喆,今日不爲仕進,卽爲牌招,何如?傳曰,允。
傳于朴晦壽曰,大臣·備局堂上引見。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于朴晦壽曰,只推。
朴晦壽啓曰,卽者刑曹郞廳來言,今十三日動駕時,擊錚罪人等當爲捧供,而判書宋冕載未肅拜,次堂例不得擧行云。卽爲牌招,何如?傳曰,允。
有政。吏批,行判書金相休進,參判金陽淳進,參議李友秀進,右副承旨朴晦壽進。以李嘉愚爲副應敎,尹心圭爲校理,徐相祿爲禮曹參議,洪學淵爲刑曹參議,李寅溥爲大司成,金魯敬爲兼右賓客,洪晩燮爲宗簿正,朴升鉉爲司成,李憲植爲熙川郡守,李鍾完爲南海縣令,朴宗休爲務安縣監,李勉冲爲谷城縣監,任岳周爲召村察訪,李秉德爲靑嚴察訪。
兵批,行判書金魯敬進,參判尹行直病,參議愼宜學入直進,參知李衡柱病,右承旨李恒權進。以辛景愈爲僉知,李寬奎·金奎集爲五衛將,李鍾穆爲曹司衛將,林應淳爲忠翊將,鄭鴻慶爲文兼。同知金志溫,僉知申性浩,大護軍金履載,副護軍李魯集·金炳朝·金䥧·徐有素·徐耕輔·姜穆·南熙,以上竝單付。
吏批,再政。以趙冀永爲副校理,嚴燾爲敦寧都正,金相休爲左副賓客,趙萬永爲知經筵,柳基豐爲兵曹佐郞,宋仁載爲漢城主簿。
兵批,再政。以李羲命爲中樞都事,僉知單李寬奎·金奎集。
吏批,三政。右賓客單金相休,右副賓客單金魯敬。
以左副承旨林顔喆牌不進罷職傳旨,傳于徐憙淳曰,只推。
以江原監司洪敬謨狀啓,通川郡民家失火事,傳于李恒權曰,聞甚矜惻,元恤典外,別顧助事,分付。
朴晦壽,以義禁府言啓曰,保放罪人朴宗岱·任百謙等竝還囚捧供,李憲圭還囚議處以入之意,敢啓。傳曰,知道。
義禁府啓目,尙州前牧使朴宗岱原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,茂山前府使李馨萬原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。又啓目,綏吉園贊者任百謙,謁者魚在溟等原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,粘連向前李憲圭亦觀於惠廳草記,臚列奸弊,其條有四,而囚供則一切發明,或云中間之偸弄,或云自外之換去是白乎乃,其罔念奉公,一任作奸之狀,揆以法例,難逭重勘。以此照律,何如?判付。啓,依允。
右議政沈象奎箚曰,伏以臣,冒肅台司新命矣,兢懼慙恧,若無所措。臣之前所兼帶諸司提擧,例不當仍帶,乞令銓曹差代以存公格焉。取進止。答曰,省箚具悉卿懇。所請依施。仍傳曰,此批答,遣史官傳諭于右議政。
乙酉十一月十九日辰時,上御熙政堂。大臣·備局堂上引見入侍時,右副承旨朴晦壽,假注書李正耆,事變假注書金耆升,記事官安亨鎭·吳致愚,左議政李相璜,右議政沈象奎,漢城判尹李羲甲,行兵曹判書金魯敬,行吏曹判書金相休,工曹判書李錫奎,禮曹判書趙萬永,行護軍朴周壽,刑曹參判申鴻周,行護軍趙鐘永,漢城左尹柳相亮,行護軍白東薳,校理林翰鎭以次進伏訖。相璜等曰,冬日甚暖,聖體,若何?上曰,一樣矣。相璜等曰,寢睡·水刺之節,何如?上曰,一樣矣。相璜等曰,中宮殿氣候,何如?上曰,一樣矣。上曰,次對爲之。相璜曰,各衙門兩西耗作小米一萬二千石,移劃畿營,俾補還賑,而此係各衙門當年需用者,不可無給代之政,關西則移運小米八千石價,與船價雜費,合二萬九千五百六十二兩零,就禁·御兩營鄕軍停番錢中,準此數劃給,海西移運小米四千石價,與船價雜費,合一萬六千二百七十九兩零,就該道戶庫及補用庫錢中代劃之意,竝爲分付。畿道穀竭,巡還每患不繼,今此停番錢中,雖除却關西所劃與兩營例下雜費,旣有餘數一萬二千兩,屬之畿營,使之作穀會錄於本司,句管軍作穀,仍令逐年半分取耗,以爲目下添還與來後備豫之用,何如?上曰,依爲之。出擧條相璜曰,卽見統禦使李升權所報,則備陳軍需庫貸用之數,將士停放之弊,仍請本營會付勅穀當捧條二千三百五十石零中,租一千八百石零及沿海各邑所在米租各四千石,特許劃給矣。餉穀則不無停減,屯租則自有欠縮,本營事勢之無以支持,誠有如帥臣所報者,弊到極處,實不可無推移通變之政,然三道沿邑,俱未免穀竭,自救猶見其不贍,況可擬議於近萬石移劃乎?此則置之,至於勅穀,則雖有所重,用下稍緩,餘儲少裕,就見在租中一千五百石,特爲許劃,以爲補弊之資,外此矯救之方,自該營另加講究,從便牽補,俾無敢更煩之意,分付,何如?上曰,依爲之。出擧條相璜曰,賓客當爲輪進於書筵,而無故行公,只有二人,未肅拜人,申飭肅命,在外人許遞,其代令政院,政官牌招,開政差出,何如?上曰,依爲之。出擧條相璜曰,宰臣尹致謙,當爲追榮,而所後家則前已有榮贈,今無可施之處,許令移贈於本生家,已成近例,故敢此仰達矣。上曰,依爲之。出擧條相璜曰,前此以災歲糜穀,請行酒禁,奉承兪敎,有所頒令矣,小民非曰無犯,而猶或知畏,班戶則暋不畏法,犯者日聞,班戶,大民也,爲小民之耳目,而大民之不畏法,至此,將何以厭小民之心乎?寒暑之咨,卽小民之恒情,而禁令以後,以茹吐之異,以致不能無減於朝令,大民事已極寒心,而間又有臺疏特批,至以風俗紀綱,申加飭諭,反覆嚴截,不啻如霜雪斧鉞,爲班戶者一聞此敎,謂當反躬慙悔,如無所容,有改無勉,互相戒飭,而非但不能如此,愈往而愈不知戢,醑我酤我,依舊不悛。及其法司吏隷之採問而入搜也,則輒曰等威至此,變怪無前,奪旣執之贓,而恣濫施之刑,惟意縛打,往往有是,亦或以曾經法官,庇護親屬,至有禁吏除汰之擧措,今日國綱,誠可謂掃地無餘矣。吏隷雖賤,其所以佩禁牌而搜禁物者,卽所以奉行朝令也,設有憑藉橫鬧之弊,亦不可容易犯手非爲渠地,蓋投鼠忌器,義合如是,至若眞有關於名分,而不可不懲者,惟宜擧實經官,理其枉直而已。今乃不此之爲,縛打除汰,無所顧忌,是不幾於角勝朝令乎?此而任他,蔑法干紀,後慮當至何境,此不可不嚴明曉迷,俾有所悛改。此後班戶之似此犯科,一切以刑配,從事以曾經法官,而除汰禁吏者,自政院捧現告,令該府拿問嚴勘,以爲懲一之地。大抵使民玩法,無難冒禁者,實由於掌法之臣,出入低昂,或有不能示信於民而然,前後刑曹·漢城府堂上及左右捕將,竝姑先施以從重推考之典。目下歉憂,畿甸最甚,而畿邑傳聞,近亦蕩然,場市現發,在在皆然,果能恪遵令飭,到底檢察,寧有是也?道伯亦爲重推。今此申令,蓋所以懸法示衆,刑期無刑,而法司吏隷之舞奸肆梗,無弊不作,卽渠輩伎倆,如或藉此增氣,乘時逞頑,攔入於易侮之家,公犯於素怨之地,則將以止亂者。適足以啓豪橫而增繹騷,此則付之法司,如有吏隷干犯之或涉於此者,一一摘發,無使漏網,竝皆嚴訊遠配,由前而信令,由後而束濕,兩行之政,期有實效,何如?上曰,依爲之。出擧條象奎曰,臣之冒昧進身,誠以屢籲未蒙准許,無寧自呈庸陋,以冀鑑燭之恩,則顧不敢以大臣自居,猥附於初筵故事,而前臣所奉聖諭,以今綱紀不振,風俗漸壞,民怨天怒,危亂日兆,歷擧爲敎。繼又引咎在躬,辭旨深切,誠堯·舜至德之意,主憂臣憤,情激於衷,今輒不揆淺訥,一二仰陳,以效有聞則對之義,而虛前之地,惜陰之頃,或懼敷奏有誤,尤恐俯聽殊煩,敢依輪對官書進所懷之例,謹書一紙,以備乙覽,幸賜省察,勿以人廢言,區區之望,而故相臣金堉辭免之章,有曰,職者爲身也,言者爲國也,去臣爲身之職,而用臣爲國之言,則身退官非曠也,言行職如存也。臣之覬願,實亦如此,亦望聖明,深燭庸陋不堪重任之狀,早賜斥免,無令久爲聖簡之累,國事尤幸。臣竊以天生斯民立君而牧之,是君爲民而立也,非爲君而與之民也,其在繼世之君,則是民也,又皆祖宗之所遺,而託付于我者。是以,自古聖哲之主,知天爲民而立君也,知天心甚惠愛乎民也,必奉天以養民,卽書所云,惟天惠民,惟辟奉天,是也。又曰,德惟善政,政在養民,朱子以爲,德非徒善而已,惟當有以善其政,政非徒法而已,在乎有以養其民,水火金木土穀之爲六府,正德利用厚生之爲三事,無非所以養民之政。凡其財成以制其過,輔相以補其不及,又無非所以左右乎生民者,則人君之職,其惟養民,而享天祿保天位,在乎得民之心而已。易剝之象曰,山附於地剝,上以厚下安宅,益之彖曰,益損上益下,民說無疆,朱子解之曰,山附於地,惟其地厚,所以山安其居而不搖,損上益下曰,益,損下益上曰,損,所以然者,邦本厚則邦寧而君安,乃所以爲益也,否則反是。蓋山之高出於地,而反附著於地,猶君居民之上,而反依藉於民,君之所以爲君,以其有民也,君而無民,何所依以爲君哉?爲人上者,誠知其得以安其位者,由乎有民,可不思所以厚民之生,而使之得其安乎?益之爲言,有所增加之謂也。今以損焉而乃謂之益者,何哉?上約己而裕於人,人必悅而奉上矣,豈不謂之益乎?上奪人而厚諸己,人必怨而叛上矣,豈不謂之損乎?損上厚下,爲益爲安,人君之於民,務必如此者,乃所以自益自安也。蓋以眇然一身,寄於億兆之上,苟無德政,養此億兆之民,使之安生樂業,厚結其心,則朽索六馬不足以喩其危也,而有或視此億兆之民,以謂是奉己也者,而肆於其上,不知恤焉,其必危亡,又不待言而知也。是故,舜之告禹,則曰,可畏非民,召公之戒成王,則曰,用顧畏于民碞,五子作歌,述皇祖之訓,則曰,民可近不可下,民惟邦本,本固邦寧,武王誓師,引古人之言,則曰,撫我則后,虐我則讎,孟子語桀·紂之事,則曰,桀·紂之失天下也,失其民也,失其民者,失其心也。人君至尊也,小民至卑也,人君至强也,小民至弱也,君之於民,欲生則生之,欲死則死之,是則可畏者莫如君也,而乃舜則曰,可畏非民,召公則曰,顧畏民碞。誠知民之可畏而險,則自不能不養而安之惠而和之,而不敢易之忽之,尤不敢虐之苦之,明主畏其民,而闇主使民畏己,先儒以爲,畏其民者昌,使民畏己者亡。且君之與民,以勢而言,則如霄壤之相懸而不侔,以情而言,則猶身體之相資而爲生,勢疎則離,情親則合,以其親,故謂之近,以其疎,故謂之下,言其可親而不可疎也,民者,國之本,本之不固者,先儒以爲,雖彊如秦,富如隋,終亦滅亡。古人之言,卽先民流傳之說,武王引之,以明民之常情如此,若君民之分,豈以虐我而遂讎之哉?然君民之分不可恃,而民之常情則不可不察也。喩君爲舟,喩民爲水,水能載舟,亦能覆舟,先儒以爲,舟卽君道,水卽民心,舟順水之道,乃浮,違則沒,君得民之心,乃固,失則危。是以,古先聖王,必以其心,從天下之心,而不敢以天下之人,從其欲,兢兢業業,不敢自恃崇高之勢,惟懼或失下民之心也,經傳之旨,聖哲之訓,丁寧諄複,信若券契。今以我殿下仁聖,而受祖宗之大遺,爲生民之君主,德非不善,而政或無法,政之無法,而民失所養,六府未修,三事俱闕,遂使八域有衆,困瘁滋甚,嚬呻相聞,以言乎京都之民,則有職任者有祿俸焉,爲吏胥者有稍廩焉,隷軍伍者有料布焉,裨販者資贏利,工作者業力役。又若閑雜之類,朝暮聚散,東西流逐,不耕而食,不織而衣者,無慮累數十萬,而至如貢人·市人,卽良民之最有根着者也,以其世守常業,故恪而奉公,家有恒産,故謹而畏法,居積貿販,供上用而應官役,財貨輕重,與國贏絀。是以,朝家軫恤都民,必先此輩,今則進排之私費倍溢,吹覓撏撦,十點九退,而必充溪壑,昔之銖兩者今爲匀石,受價而情債驟加,遷延操縱,淹旬閱月,而必罄囊橐。昔之一二者,今至七八,厚利盡入於消折,優價反歸於落本,而各司之侵漁,又從而輾轉增廣,於是乎貢市之人,生業日窘,則乃有預賣貸下之弊。都民仰哺,多靠貢米,故市上米直,隨等低昂,而一自預賣之後,竝借他貢成冊,仍無當等上下,則長安之米日貴,貢人之害,無異剜肉,市人之利,專在預蓄而竢時,故急於目前,不計來頭,皆願貸下,排年計除。外面雖若無害於官,而三年之排,至於五年,五年之排,至於十年,或有應供未及於計除之數,當納反歸於不足之條,無以準折相當,致有難捧之慮,則自不得不更爲貸下,以倖其收殺,而畢竟年引歲拖,因循乾沒,則戶·惠之財仍欠,而市人之害,殆同溺足,至有納貢券而請退,閉廛門而撤賣,其勢必無以支保矣。以言乎外邑之民,則農者所以生穀,而地力未必日瘠,水源未必日涸,而所收漸少,比之百十年前,幾至減半,而一結所納田稅·大同·三手之糧,衙祿之需,嶺·湖則每結米或七八十斗,或五六十斗,而畿甸之最薄者,猶爲三十餘斗。其外結錢也,身布也,煙戶之役也,又有族徵·洞徵,鄕廳·作廳將廳·奴令廳·面里任之收斂,喙喙爭嘬,而武斷土豪,又從而剝割之。至於軍丁之弊,又不可勝言,凡民之稍實與少黠者,擧皆圖避,於官則有軍官之投屬焉,於校則有校生之投屬焉,於驛則有驛吏之投屬焉,其次則各廳之保直也,書院之隷人也,名色不一,數目甚多。又有買堂上之帖文者,冒班戶之奴名者,千方百計,不脫不已,其最窮而無告者,始簽於丁而爲之兵,兵者所以內衛而外禦,將使冒矢石而赴湯火,是宜資給糧械,復除繇役,而今反厚徵其錢布,以爲經用,此已自古有國所未有之事。若夫及丁而簽,旣老而除,有死而代,自是不易之典,而惟其最窮而無告也,死與老而無情債,故不得頉而白骨猶徵,兒與弱而無攀援,故不得免,而黃口皆充。又有指徵無處者,則徵之親族,無親族則徵之隣里,昔之族徵·里徵,百居一二,而今之族徵·里徵,十居四五,兵之如此,民益難支,一人之身,旣困於農,又瘁於兵,兩傷而俱弊,如之何其不窮且死也?以言乎海澨之民,則均役之前,魚鹽甚賤,而今也甚貴者,非水不産魚,鹵不出鹽也,前則隨魚所聚之水而設箭,隨鹽所發之地而開盆,所在逐利,擧皆趨之,生之者衆,固其賤也。今則一箭一盆,皆籍於官,雖魚族流徙,鹽湖變遷,無片鱗之捉,勺滷之煮,籍官之稅自如,或有暫設之箭,僅存之盆,則官又名曰貿取,無異白奪,鞭扑日加,追捕相屬,所在爲患,擧皆避之,生之者寡,宜其貴也,海濱斥鹵,農者少利,已不足以爲生,而海禁又如此,衣食之源,絶矣。至於海尺·浦作之戶,尤爲可憐,隆冬採鰒,盛寒刈藿,男婦赤裸,泅入海底,戰兢波吒,不死誠幸,熱火岸上,出而炙身,膚裂皮皴,醜黑如鬼,僅摘數枚之鰒,艱得數掬之藿,其得價本,無以資其糊活,而監考之抑徵,別貿之勒買,箠罵狼藉,而每當進上之封,必事退却,期捧代錢,以爲利柄,吏手競攫,官耳如裒,哀此海民,將何爲生耶?以言乎邊徼之民,則海沿嶺隘,列置鎭堡,有將有卒,防禦把守,以備外虞,而所謂鎭將,內而京軍門,外而各營梱,積仕久勤差送者也,類多貧窮,又無前程,平生顒望,止此一鎭,赴任之時,已負債山,而鎭廩至薄,鎭民至鮮,斛米緡錢,他無可出。是以,不計死生,輒事椎剝,以至鮮之民而被尤苦之害,糧料之剋減也,還穀之濫捧也,無所不爲,主鎭官吏,又皆侵壓,疊役或責蝙蝠,積畏有甚狼虎,此又民之絶可矜悶,而最無告訴者矣。凡此首黔而上戴者,皆殿下赤子,仰殿下如天地,望殿下如父母,至愚而至靈,一朝一夕之頃,亦莫不有養而爲生,今所以養之者,若是之闕然。晁錯之言曰,飢寒切身,不顧廉恥,腹飢不得食,膚寒不得衣,雖慈母,不能保其子,不幸如此,將亦奈何?此臣所謂政之無法,民失所養者,而內而有司各存,外而牧守分職,是皆殿下之任以民功者,今不惟不能養之,又或虐之,其虐之也,雖非吾爲之,吾之所任以民功者,爲之,是與吾爲之,何異哉?殿下有按察之臣焉,有糾劾之官焉,則其有虐之而不察不劾,使之無忌而卒逞,是又與吾知而縱之,何異哉?彼其至靈也,故或不敢怨,至愚也,故敢怨,敢怨與不敢怨,吾俱無以自解也,不亦憂惋之甚,而此心人必同之,則銓司之差除,宜審於前,監司之刺擧,臺諫之論列,宜嚴於後,而未必其然,式至于今,是則綱紀之不振而然也。又於人皆困瘁之中,有一種不以困瘁爲憂,而乘以爲姦利欺謾者,此皆頑猾兇惡,上凌下殘,作爲能事,乃鄕閻之螟䘌,良善之讎賊,如此之類,徒亦寔繁,民之不堪於官虐者,又創於私賊,若此不已,其豈孑遺?是又綱紀之不振而然也。德禮之道齊,尙矣無論,而政刑之勸懲,亦且不擧,風俗隨壞,世敎日訛,民不免恥,朝廷爲甚,四方之矜式,一世之瞻聆,不過是委靡恬嬉。廟堂之座,臣亦冒據,有媿物議,無可自言,臺閣之上,臣亦曾歷,不聞讜論,何以非諸,而大官卑職,如循一轍,坐起爲諧笑之場,卯酉爲迎送之所,論思之署,輒空持被,議讞之地,惟事違牌,摠府一任武臣之獨直,祀官每歸殘蔭之偏差,視若故常,不以爲怪,位著之風俗如此。有司之任,不以典守爲重,公貨歸於奸民之牟利,而外受挪貸,官物作爲親知之生色,而虛尺彌縫,一出不入,仍成積逋,有捧無物,徒擁空簿,國財蕩竭而莫恤,經費汗漫而不節,已似例事,無復非者,官府之風俗如此。士夫爲有國之元氣,而家無讀書之子,世鮮飭己之人,倡披不愧,謔浪是譽,紹介訟獄,輒干貨賄,揣摩科場,公行關節,犯刑憲如就樂地,指醇實必嗤蠢物,父亦不禁,兄或相助,家庭之風俗如此。秉彝之良,不以貴賤有間,而下流匹庶,蔑棄分常,暋不畏法,愚而自肆,鄕黨之中,頑侮是事,街巷之間,侈濫成習,少輒凌長,貧皆效富,麴糵是耽,酗鬨載路,賭博爲賢,傾蕩破家,撮空抽豐,奸僞百出,嗾訟興戎,誣罔萬計,憲令之所不能禁,刑罰之所不能制,閭里之風俗如此。俗旣此壞,民則益苦,苦者不能無怨。漢魯恭有言曰,萬民者,天之所生,天愛其所生,猶父母之愛其子,一物有不得其所者,則天氣爲之舛錯,今災異之數見,天固怒之矣,危亂之日兆,殿下誠憂之矣。臣聞之,安危者,猶人之肥瘠,綱紀者,脈也,脈不病,雖瘠不害,脈病而肥者死矣,今危亂已兆而國勢大削,不啻如人之瘠而脈又病,苟不能亟振已頹之綱紀而張理之,其亦必亡而已矣。朱子告其君以綱紀之說曰,四海之廣,兆民至衆,人各有意,欲行其私,而善爲治者,乃能摠攝而整齊之,使之各循其理者,則以先有綱紀以持之于上也,何謂綱紀?辨賢否以定上下之分,核功罪以公賞罰之施也,然綱紀之所以振,則以宰執秉持而不敢失,臺諫補察而無所私,人主又以其大公至正之心,恭己乎上而照臨之。是以,賢者必上,不肖者必下,有功者必賞,有罪者必刑,而萬事之統,無所闕也。苟非斷自聖志,灑濯其心,而有以大警勅之,使小大之臣,各擧其職,以明黜陟,以信刑賞,則何以振已頹之綱紀哉?又曰,綱紀,不能以自立,必人主之心術,公平正大,無偏黨反側之私,然後綱紀有所繫而立,君心不能以自正,必親賢臣遠小人,講明義理之歸,閉塞私邪之路,然後乃可得而正也。臣亦以是誦而獻於殿下,誠願殿下,奮發聖志,勉勉不已,辨賢否而明黜陟,核功罪而信刑賞,恢大公至正之心,絶偏私邪屑之害,親近忠讜,講明義理,恭己臨照,以大警勅之,先自宮禁宦妾·暬御左右供奉之輩,掖隷·禁兵趨走使令之類,莫不曉然知忠勤畏愼之可保,而縱恣踰濫之必誅,梱限截內外之嚴,閽守謹出入之禁,宮府洞達,莫敢覬蔽,痛革舊染,一切肅淸,是爲綱紀之立於內也。其在朝廷,百僚師師,各擧其職,大臣盡董率之責,小臣效奔走之誠,任銓衡者,知失擧循私之必速咎,而甄別激揚,務張公道,司出納者,知依違苟順之必致罰,而覆難可否,思盡惟允,居言責者,知緘默顧瞻之必獲愆,而謇諤糾駁,剛直不諱,官講討者,知鹵莽淺率之必負責,而敷陳剴切,勉任啓沃,掌財賦者,知濫費不節之必得譴,而句檢典守,會計是當,主刑獄者,知循枉低昂之必冒罪,而審克欽恤,淸明自殫,是爲綱紀之立於上也。爲方伯者,按察吏績,廉訪民隱,知黜陟之不明,懷綏之未善,必不免勘劾,則殫壓不爲茹吐,厝施益究利弊矣,爲守令者,意慕神明,政先字恤,知七事之不擧,百里之不治,必不免貶斥,則貪墨可化廉白,苛虐盡爲循良矣,是爲綱紀之立於外也。以至鄕黨·州閭,人各奮矜,更相勸勉,知頑鄙之不齒,以去惡而從善,居處敦本實之業,出入勤孝悌之行,漸煽禮義之風,丕變廉恥之俗,是爲綱紀之立於下也。然而內外上下之人,無不知其必如此也而後,可以有如此之效,而若其一或有不如其所知者,亦必一無如此之效,此在聖志奮發之如何耳。大奮發則大振,而政無不得矣,常奮發則常立,而治無不成矣,民可樂生,天其永命,其與今日之上下同憂,恤恤憫憫,日迫危亡,其去豈相萬萬已哉?更願殿下,奉上天惠愛之心,思祖宗託付之大,修六府·三事之政,究財成輔相之術焉,觀厚下安宅之象,勉約己裕人之義焉,知民之畏碞,而務固本之圖焉,察民之常情,而凜覆舟之戒焉。得民心以享天心,以貽萬世子孫無疆之休,雖聖志之無欲奮發,得乎?懋哉懋哉,深念毋忽焉。上曰,覽此書進之言,無非今日之痼弊,寡躬之良箴,拳拳憂愛之誠,深庸感歎。凡此諸弊,非一朝一夕所可盡祛,自今以往,惟有司之臣,各盡其心,以奉其職,卿等又左右予躬,董飭百僚,以正厥事。予雖否德,願安匡弼,以圖治理,此錄自廟堂謄頒諸司,俾各惕念,可以釐革者,講究施行,毋爲紙上之空文,可也。出擧條相休曰,孝行例贈童蒙敎官,而其中有卓異者,則筵稟後以臺銜贈職者,亦多已例,今亦有合用此例者,依已例,以臺銜贈職擧行,何如?上曰,依爲之。出擧條魯敬曰,訓鍊都監挾輦·把摠·哨官,禁衛營槍劍·把摠·哨官輪回,每都目,把摠一人陞資,哨官一人出六矣,陞資與出六,自朝家特恩之外,必計其朔數,課其日字,始許陞遷,未有纔到一朞,遽擬陞遷之法,論以官方,終涉太驟。且新資五窠中閑散二窠,因此輒減其一,爲渠輩積薪之歎,而非銓法疏鬱之道,自今爲始,把摠·哨官,滿二十四朔後,不必都政,自該營報于臣曹,卽爲啓聞後加資陞六,恐合事宜。事係官方,下詢大臣·將臣處之,何如?上曰,大臣亦陳所見,可也。相璜曰,纔朞遽陞,果涉太驟,且閑散堂下武弁,不無因此更滯之嘆,兵判退定朔數之論,誠好矣。象奎曰,臣亦無異見矣。上曰,將臣之意,何如?訓鍊大將白東薳曰,挾輦·把摠·哨官之限以周年,或陞資或出六,爲其勤勞之與他自別,而兵判以朔數之太近,欲爲變通,而有所仰奏,臣無容更達矣。禁衛大將柳相亮曰,槍劍將官陞資出六之制,出於陪衛勤仕,則臣與訓將所奏,無所異同矣。御營大將申鴻周曰,兵判爲慮堂下閑散武臣陞資之積滯,欲爲變通,有所仰奏,而訓將·禁將,以挾輦·槍劍·把摠·哨官限以周年陞資出六,旣有定制,故有所仰奏,臣無容更達矣。摠戎使朴周壽曰,與訓·御兩將所奏,別無異見,臣無容更達矣。上曰,依爲之。出擧條魯敬曰,前訓戎僉使金彝鐘,三考前,內遷扈衛別將矣,邊地之三考前,毋論病遞與貶罷,不許用履歷,曾有定式,蓋出於慮數遞塞厭避之端,則今此金彝鐘邊地履歷,亦當勿施,而第當初內擬時,望單中,書以軍銜,不書時任,則不過因本廳擧擬,偶認處散,臣曹之捧入,亦涉不察。旣非貶罷,亦非圖遞,恐不可以定式,一例施行,事當許用履歷,而近來事一有其例,則輒復襲用,藉此爲說,眞箇有圖遞之事,則誠有壞法典啓僥倖之患。繼自今毋論守令·鎭將,邊地履歷,瓜滿前,各營毋得內擬於將官事,申加定式施行,何如?上曰,依爲之。出擧條魯敬曰,權付禁軍十六窠,永作武藝別監窠,久勤凡百,一依壯勇衛移付之舊日節目施行事,月前有口傳下敎矣,蓋各軍門之久勤,滿四十五朔後,始許勤仕,載在法典,而壯勇衛移付之時,則額數殆近一百人,自在本營之時,勤仕已準朔,付卽望報,每都目三人式遷轉,而人額雖多,終必有盡遷之時,故伊時各軍門久勤輩,亦無稱冤之端矣。今此武監,則本非久勤可論,而付卽望報,有違銓格,此後段,自移付之日,滿四十五朔後,每都目一人式始報勤仕,則在渠輩足爲酬勞之方,在各久勤,亦無齎鬱之端,故敢此仰達矣。上曰,依爲之。出擧條魯敬曰,堂下武臣朔試射,逐朔設行,柳葉箭八巡,片箭一巡,鐵箭三矢,騎芻一次,無分汰去,未滿四矢,決棍,二十五中,兒馬帖成給,二十六中,邊將除授矣。古則邊將之任,卽堂下武臣積仕之進塗,故賞典自當如此,而挽近以來,官方大變,堂下邊將,只有遞付與久勤,而已有地閥履歷之類,元無差遣之規,故此一款,便成弁髦,射員輩只以四矢,苟免棍·汰而止,元無肄習之誠。觀德選賢,雖曰尙矣無論,至於居安慮危,試藝之本意,蕩然無存,朝廷擧措,自歸不誠,諸弁射技,漸極寒心。此專由於有罰而無賞,一任其解體,以今所見,反不如初不試藝,然而試射之法,又不可廢却,則恐合有參量古今之宜,略存激勸之道。臣意則二十六中以上居首者,參上陞敍,參下陞六,而捧承傳後待窠卽爲擬入,其中如有自願邊將者,依古例施行,則其在激勸之道,似不無實效,以此定式,何如?上曰,依爲之。出擧條魯敬曰,禁旅之設,卽爲宿衛之重,而習陣之法自古設行,逐月行之矣。先朝戊午以後,久廢不行,今爲數十年矣。其時壯營,規制大備,無待於若干禁旅,故雖不肄習,亦無所妨。今則宿衛之士,惟禁旅而已,旗幟之方色,金鼓之進退,擧皆茫然不省,殆若忘戰者然。揆以戎政,疎忽莫甚,自今爲始,申復舊制,禁軍行操,姑先以春秋暇日,如法行之,漸次復舊,逐月肄習,恐合綢繆之道。以此爲先定式施行,何如?上曰,依爲之。出擧條魯敬曰,近來稅納之奸弊,無所不至,至於今番洪州上納事而極矣。那移防納,執錢換貿,是何等禁條,而官不檢下,法從上壞,該邑守令,雖已草記論勘,而按道之臣,異於京司,旣在綰束之地,宜無不察之理,而不惟不嚴加防禁,乃反因循挨過,置若相忘,積習已痼,莫可收拾。借曰不知,不知亦罪,非謂此弊始自今日,先從現發,不可無警。當該湖西道臣,姑先從重推考,此後則各別察飭,如有所犯,直爲啓聞用律,而不卽覺察,或發於京司,則該道臣先爲論勘之意,分付諸道。漕納之此等奸弊,由來者久,傳聞所及,固已稔知,而特洪州事,今始現發耳。此蓋舟橋設施之後,各道稅穀,必待京船,無以隨捧卽發,故京船下去之前,那移轉換,乘機射利,凡屬法典最嚴禁之條,無般不犯,官恬吏習,馴致此境,而船漢輩當其裝運之時,意慾未滿,百般恐喝,則官吏亦莫敢誰何,畢竟害及於民,故恒賦於民者,漸漸層加,沿湖小民,雖樂歲,殆不聊生,無辜籲天,聽聞可駭,此若不申明舊典,嚴立科條,則漕納一事,將不知至於何境。自今大同之執錢貿米者,該守令亟施大同作木捧錢換貿之律,船漢之恣意討索,畢竟加賦於恒式之外者,船漢嚴刑遠配,守令用科外斂民之律,上納欠縮者,無論監色·沙格,竝用納倉時不入倉律,從石數勘配,該守令拿問定罪,替送監色者,不問無面有無,監色及守令,自有當律,而若有虧欠,則照以燒沒漕船虧欠米,徵於代騎之法,徵捧於實監色事,添入事目,仍爲行會於漕納諸道,何如?上曰,依爲之。出擧條晦壽曰,今日賓對,兩司諸臺無一人進參,事甚未安。違牌諸臺,竝推考,何如?上曰,依爲之。出擧條晦壽曰,綏吉園忌辰祭贊·謁者,因奉審承旨書啓,有拿處之命矣,承旨之自永陵馳詣,不過爲二十里許,而贊·謁者之香祝陪進,在於七十里之遠,則未及等待於摘奸之時,事勢似然。且自前亦有如此之時,故敢此仰達矣。上曰,分揀,可也。出擧條上命大臣先退,相璜等退出,又命退,承史以次退出。
上在昌德宮。停常參·經筵。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不仕區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權啓曰,明日常參·經筵,取稟。傳曰,停。
朴晦壽,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,左副承旨林顔喆,今日不爲仕進,卽爲牌招,何如?傳曰,允。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于朴晦壽曰,只推。
以左副承旨林顔喆牌不進罷職傳旨,傳于李恒權曰,只推。
朴晦壽,以兵曹言啓曰,來丙戌年重試對擧別試文武科初試,二月初八日設行事,自禮曹推擇,啓下矣。在前武科初試取人之數,多寡不同,或取二百人,或取三百人,或取四百人,今番則取幾人乎?敢稟。傳曰,取四百人。
又以兵曹言啓曰,來丙戌年文武官重試,三月二十日設行事,自禮曹推擇,啓下矣。武科則例有初試,吉日令日官洪晩中推擇,則來三月初三日爲吉云,以此日擧行,取人之數,當依法典,兩所五十人,而在前因特敎,或有除初試之例,今番則何以爲之乎?敢稟。傳曰,除初試。
義禁府照目,洪州前牧使李憲圭矣本府議啓內,觀於惠廳草記臚列奸弊,其條有四,而囚供則一切發明,或云中間之偸弄,或云自外之換去是白乎乃,其罔念奉公,一任作奸之狀,揆以法例,難逭重勘。以此照律,罪杖一百收贖,告身盡行追奪,又五年禁錮,私罪,奉敎依允爲旀,功減一等爲良如敎。又啓目,向前朴宗岱亦,任賂之說,旣出吏招,官用加下,數且夥多,因此而致有大同錢之那移借貸。己雖不用公納,而公納由己有欠,則苟究其本,咎將誰執?道啓所謂不期犯而自犯者,果是實際語。正供上納,事體嚴重,而多數虧欠,過限稽滯,自有當施之律,難容參恕之論。以此照律,何如?判付啓,依允。又啓目粘連,向前李馨萬亦,巧作名色,橫斂穀物,吏旣充慾,官又分利,浚民病國,孰甚於此?其在分憂之列者,不惟不能嚴禁痛革,乃反任其作奸,而認以恒式,受其捧餘而視若茶飯。此若諉以襲謬,不之懲創,則必將無民無邑而後已。且旣受之後,用與不用,厥罪惟均,以此照律,何如?判付啓,依允。
上在昌德宮。停常參·經筵。
李恒權啓曰,明日常參·經筵,取稟。傳曰,停。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
李恒權啓曰,左副承旨林顔喆,今日不爲仕進,卽爲牌招,何如?傳曰,與都承旨竝許遞,前望單子入之,待下批牌招察任。
承旨前望單子入之,洪起燮·朴岐壽落點。
朴晦壽啓曰,三品官之無得過三日,循例請牌,曾有定式矣。刑曹參議洪學淵,大司成李寅溥,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
李恒權啓曰,假注書李正耆,身病猝重,勢難察任,今姑改差,何如?傳曰,允。
李正耆改差,代以李源益爲假注書。
兵曹口傳政事,副護軍單徐憙淳。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于朴晦壽曰,只推。
以右承旨朴岐壽牌不進罷職傳旨,傳于李恒權曰,只推。
以大司成李寅溥牌不進罷職傳旨,傳于朴晦壽曰,只推。
朴晦壽,以義禁府言啓曰,行護軍金鐮,令該府拿問嚴勘事,傳旨啓下矣。金鐮,家在城外,待城門開,拿囚之意,敢啓。傳曰,知道。
義禁府照目粘連,尙州前牧使朴宗岱矣本府議啓內,任賂之說,旣出吏招,官用加下,數且夥多,因此而致有此大同之那移借貸。己雖不用公納,而公納由己有欠,則苟究其本,咎將誰執?道啓所謂不期犯而自犯者,果是實際語。正供上納,事體嚴重,而多數虧欠,過限稽滯,自有當施之律,難容參恕之論。以此照律,罪杖一百收贖,告身盡行追奪,流三千里定配,以其母年八十四,無兄弟獨身,依法典收贖,私罪,奉敎依允爲旀,功減一等爲良如敎。又照目粘連,茂山前府使李馨萬矣本府議啓內,巧作名色,橫斂穀物,吏旣充慾,官又分利,浚民病國,孰甚於此?其在分憂之列者,不惟不能嚴禁痛革,乃反任其作奸,而認以恒式,受其捧餘而視若茶飯。此若諉以襲謬,不之懲創,則必將無民無邑而後已。且旣受之後,用與不用,厥罪惟均。以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又啓目,曾經法司堂上行護軍金鐮原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。
朴晦壽,以義禁府言啓曰,綏吉園忌辰祭贊者任百謙,謁者魚在溟,竝分揀事,承傳啓下矣。任百謙·魚在溟等,放送之意,敢啓。傳曰,知道。
又以義禁府言啓曰,卽接月令醫員崔柱玉手本,則時囚罪人金鐮,素患疝積之症,猝肆於就囚之後,時時橫亘,間間昏倒,目下症形,實有難保之慮云。罪人病勢如此,則一邊保放,一邊草記,曾有定式矣。金鐮,姑爲保放之意,敢啓。傳曰,知道。
敦寧都正嚴燾疏曰,伏以臣伏奉除旨,以臣爲敦寧府都正者,臣感恩怵義,固宜蹶祗肅,少伸叩謝之忱,而第臣於見職,素無敦寧,自在當遞,玆敢援例陳籲。伏乞聖慈,俯垂鑑諒,卽許鐫改,俾存公格,以安微分焉。臣無任云云。省疏具悉。所請依施。
上在昌德宮。停常參·經筵。
李恒權啓曰,明日常參·經筵,取稟。傳曰,停。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,右承旨朴岐壽,今日不爲仕進,卽爲牌招,何如?傳曰,允。
傳于洪命周曰,在外承旨許遞,前望單子入之,待下批牌招察任。
承旨前望單子入之,金炳朝落點。
洪命周啓曰,假注書李源益,身病猝重,勢難察任,今姑改差,何如?傳曰,允。
李恒權啓曰,卽者吏曹郞廳來言,熙川郡守李憲植,南海縣令李鍾完,憲府則雖已署經,諫院則尙未署經云。除在外外,未肅拜人員,竝卽牌招,以爲署經之地,何如?傳曰,一司除署經。
朴晦壽啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于朴晦壽曰,只推。
李源益改差,代以韓兢人爲假注書。
以右承旨朴岐壽,同副承旨金炳朝牌不進罷職傳旨,傳于洪命周曰,只推。
朴晦壽,以義禁府言啓曰,時囚罪人李馨萬,杖一百收贖,告身盡行追奪,流三千里定配照律公事判付內,依允,功減一等事,命下矣。李馨萬,功減一等,杖一百收贖,告身盡行追奪,公淸道林川郡靈楡驛徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,保放罪人金鐮,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前金鐮亦,親屬雖或枉罹,禁吏雖或誤執,善處豈無其道,而不顧忌器之嫌,自歸逞忿之科,揆以法例,有難參恕,以此照律,何如?判付啓,依允。
兵曹,來二月初八日丙戌重試對擧別試武科初試時,規矩,鐵箭三矢一百十步,騎芻一次五中,貫革五矢一百二十步一巡三中,柳葉箭五矢一百二十步一巡四分,講書粗以上,取三技落點。
兵曹,來三月二十日丙戌重試武科覆試敎是時,規矩,鐵箭三矢一百一矢,貫革五矢一百三十步一巡二中,柳葉箭五矢一百二十步一巡三中,鳥銃三柄一巡二分,講書粗以上,取三技落點。
大司成李寅溥疏曰,伏以臣學未通方,才不適用,卽一悾悾賤品耳。幸遭明時,濫竊科第,遽然廁下大夫之列,近又蒙宮銜特除,昵瞻溫文,少伸延頸之忱,涯分已盈,榮耀且極,自顧無似,何以得此於聖明也?不意誤恩愈隆,國子新命,有隕自天,臣誠惝怳震越,不知所以自措。噫,是職也,卽古昔成均之任也。東序論說之制,尙矣雖不可復覩,而然猶表率賢關,誘掖多士之趨,則抑其操競,文體則導之純正,俾我聖世之儒化,蔚然可觀,乃其責耳,其爲任顧不重歟?是以重其選焉,遂爲朝廷通顯之階,苟非望實俱著,翕然人所稱詡者,莫宜居之,豈如臣魯劣所可濫叨也哉?臣幼而荒嬉,長益懵陋,凡於文字上鹵莽疎舛,無往非銀根豕亥,而功令末技也,亦不能猶人,課製之巧拙優劣,鑑別無望。如此而抗皐比而揖靑衿,厭然若固有之,則終爲貽累於聖簡,見譏於物論,當何如哉?此臣所以逡巡不敢爲冒進之計也。且伏念,臣門族單寒,根植孤弱,環視朝著,恐無有如臣孑立者。若能謹持拙訥,甘處冗散,獲免於大戾則幸矣。至於妄希匪分,必欲翺翔於榮塗極選之列,實非愚賤之所敢安,而畢竟負乘之憂,過福之災,亦必至之理也。左右揆度,承膺末由,玆敢略控衷懇,冒瀆宸嚴。伏乞聖明,念名器之至重,諒臣言之非飾,將臣新授職名,亟行汰免,俾公私兩幸,不勝大願。臣無任云云。省疏具悉。爾其勿辭察職。
上在昌德宮。停常參·經筵。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信,。傳曰,知道。
洪命周啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪命周啓曰,右承旨朴岐壽,同副承旨金炳朝,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,李寅泰·金䥧落點。
李寅泰啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳曰,只推。
金䥧,以弘文館言啓曰,修撰南履懋,自鄕上來云,與副校理趙冀永,一體牌招察任,何如?傳曰,允。
李寅泰,以義禁府言啓曰,保放罪人金鐮還囚,照律以入之意,敢啓。傳曰,知道。
義禁府照目粘連,行護軍金鐮矣本府議啓內,親屬雖或枉罹,禁吏雖或誤執,善處豈無其道,而不顧忌器之嫌,自歸逞忿之科,揆以法例,有難參恕,以此照律,罪杖八十收贖,奪告身三等,私罪,奉敎依允爲旀,功議各減一等爲良如敎。
上在昌德宮。停常參·經筵。
李寅泰啓曰,明日常參·經筵,取稟。傳曰,停。
金䥧啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,右副承旨朴晦壽,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,趙庭和落點。
以副校理趙冀永,修撰南履懋牌不進罷職傳旨,傳于李寅泰曰,只推。
以公淸監司金學淳狀啓,大興郡守金容善身死事,傳于李寅泰曰,令該曹口傳差出,使之不日內辭朝。
吏曹口傳政事,以洪羲翼爲大興郡守。
金䥧啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于金䥧曰,只推。
李寅泰,以弘文館言啓曰,副校理趙冀永,修撰南履懋,旣有只推之命,竝卽牌招察任,何如?傳曰,允。
以副校理趙冀永,修撰南履懋牌不進罷職傳旨,傳于李寅泰曰,只推。
上在昌德宮。停常參·經筵。
藥房都提調李相璜,提調李錫奎,副提調李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪命周啓曰,明日常參·經筵,取稟。傳曰,停。
金䥧啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
洪命周啓曰,卽者修撰趙忠植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪命周,以弘文館言啓曰,本館下番闕直,事甚未安。副校理趙冀永,修撰南履懋,旣有只推之命,與副修撰洪赫,一體牌招,以爲推移入直之地,何如?傳曰,允。
金䥧啓曰,大司憲宋穉圭,掌令金永鎭,持平河錫洪在外,執義金喆遠,掌令申在獻,持平朴宗範牌不進,監察茶時之意,敢啓。傳曰,知道。
以執義金喆遠,掌令申在獻,持平朴宗範,獻納尹錫永,正言安孝述牌不進罷職傳旨,傳于金䥧曰,只推。
傳于趙庭和曰,山林外,在外及有實故臺諫竝許遞,政官牌招開政。
有政。吏批,行判書金相休進,參判金陽淳,參議李友秀竝牌不進,右副承旨趙庭和進。啓曰,臺諫多窠,今當差出,而擬望之人乏少,相避及外任竝擬,何如?傳曰,允。以申綽爲大司諫,趙忠植爲執義,鄭禮容爲司諫,金正喜·李基華爲掌令,趙錫龜·朴鳴載爲持平,尹心圭爲獻納,金羽根·金基周爲正言,徐憙淳爲兼輔德,趙奎昇爲敦寧都正,金熙華爲同義禁,金逌根爲弘文提學,金應根爲義興縣監,承文著作二單鄭顯·柳宜貞,贈左贊成沈念祖贈領議政例兼,贈吏判沈公獻贈左贊成例兼,故吏參沈聖希贈吏判文衡例兼,右議政沈象奎三代,故學生尹馨烈贈吏參例兼,故僉知尹宅東贈吏議,以上副摠管尹致謙本生兩代,耆老所守直官單金在榮。
兵批,行判書金魯敬病,參判尹行直病,參議愼宜學病,參知李衡柱入直進,右承旨李恒權進。護軍洪奭周,副護軍林顔喆·尹命圭·朴岐壽·金炳朝·朴晦壽·嚴燾·鄭宅和·諸安國,副司直金喆遠·沈鈁·金永鎭·申在獻·尹錫永·朴宗範·河錫洪,副司果金秀萬·安孝述,以上竝單付。
吏批,再政。以林處鎭爲校理,金箕晢爲景慕宮令,李晩學爲咸平縣監,李應信爲殷栗縣監,奉常直長單鄭顯。
以吏曹參議李友秀牌不進罷職傳旨,傳于趙庭和曰,只推。
洪起燮,以戶曹言啓曰,今夏顯思宮供上減貢別單中,司䆃寺中米·黃豆兩種湖西條,當以嶺·湖南·京畿所在舊加定餘數,次次計減,而分道磨鍊時,存其舊加定餘數,就辛酉加定中減下,未免差誤,故釐正改付標以入,而入啓文書,如是做錯,不勝惶恐之意,敢啓。傳曰,知道。
李恒權,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今日禁軍祿試射時,日勢已暮,不得畢試,明日繼試之意,敢啓。傳曰,知道。
行大司諫洪奭周疏曰,伏以臣積罪在躬,禍延所恃,三載苫堊,不能死滅,俛仰倐忽,冠裳又改,冥頑之甚,只自悼恨,而無似賤名,忽復玷冒於班簿,諫職宮銜,除命相續,天牌之臨,殆少虛日,臣於是拊躬惝怳,不自覺其涕淚之交頤也。臣之逡巡自劃于榮塗,已九載于玆矣,阻跡文陛,逖違淸光,亦于今四年矣。簪履之記,不遺枯朽,險釁之喘,重荷拂拭,銜恩戀主,犬馬猶然,臣雖至頑,敢忘蹶?況今睿學日新,帀域延頸,冑筵啓沃,不宜蹔曠,而臣於是時,猥忝賓僚,又因大僚所奏,臣有肅命之飭,瞻近离明,獲效區區,尤豈非至榮大願,而顧其情私之悲苦,誠有所不忍彈束者。臣本庸陋,百不猶人,涉世任職,無一克堪,而自在髫孩之時,早聞家庭之訓,逮夫策名之後,益勒義方之誡,平居提耳,不離圖報,一有不恪,輒煩呵督,藉以周旋,尙庶幾獲免大戾,而無奈頑鈍之質,莫施矯揉之力,膴仕華貫,裨補全蔑,冥行冒進,動積諐尤,立揚榮顯,曾非暇議,而顚沛跋躓,反以貽父母憂者,亦已多矣。今焉風樹不待,穹壤廓然,臣身之職秩如舊,而鐫誨敎誡之語,不可復聞於此生矣,又將何所憑恃而立朝陳力,以自效其塵刹之微乎?人之所以爲人,惟忠孝而已。今臣不孝之罪,旣莫由追贖其萬一,而若又懷祿忘分,重叨於匪據之地,必將不免於孤恩負國,玷累淸朝,以益其不忠之辜,臣何敢爲是,亦何忍爲是也?若其自來情踪,不假更事拖煩,而曾在逮養之日,尙未敢貪榮而冒進,況今鍾釜不洎,告喜無所,乃反撇棄廉隅,彯纓抗顔,只以圖一己之榮利,是又豈人理之所忍出耶?且臣受氣甚脆,攝養昧宜,茶毒之餘,榮衛重鑠,風濕外攻而面目俱喎,癖積內亘而肚腹輒脹,雜試藥餌,汔無顯效,少觸風寒,旋復增㞃,起居飮嚥,無適不妨,自今餘生,永作癃癈,雖欲忍忘至慟,厮壞大防,揚揚旅進於班聯之間,其勢亦末如之何矣。召牌坐違,已積累日,飭命之下,冞增悚息,而銜哀綴疏,腸臆先塞,迄玆泯伏,爲罪滋大。顧今朝綱解紐,小大恬嬉,邦本杌揑,上下否隔,乖沴迭作,怨咨胥聞,國家之憂,凜然不知其所屆。目下扶顚之策,宜莫急於恢張言路,博延忠讜,而如臣昏蹪,叨長諫省,籲閽之牘,唯情病是陳,自顧慙恧,尤靡容措。伏乞聖慈,俯垂矜察,亟鐫臣本兼諸職,仍命重加譴罰,勿使更齒於朝列,俾得以少伸私情,毋曠公器,千萬不勝至祝。臣無任云云。答曰,省疏具悉。情勢云云,向來旣已洞燭矣,卿亦嘗出脚矣,今忽更提,毋已支離乎?本職相妨,許遞,賓客之任,卽爲肅命。
修撰趙忠植疏曰,伏以臣持被玉署,已有日矣。卽接家信,則臣母素患痰癖之症,挾感而添劇,委頓床席,轉側須人,家僮踵至,促臣來視。臣自聞此報,按住不得,玆敢忙陳短章,徑出禁扄。伏乞聖慈,俯賜鑑諒,亟遞臣所帶之職,以便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護
上在昌德宮。停常參·經筵。
李恒權,以都憁府言啓曰,今日入直內三廳武兼·禁軍及禁軍等,中日習射技放,請出標信。傳曰,知道。
李寅泰啓曰,玉堂備員間,視事頉稟之意,敢啓。傳曰,知道。
掌令金正喜啓曰,臣言議風采,本不合於淸朝耳目之任,而昨於內省直次,伏奉掌憲除旨,誠切感惶,義重叩謝,雖不得不章皇出肅,少伸微忱,而第臣於合啓中,有不可聯參者。在前如臣處地,擧皆引避,輒蒙體諒之恩。今臣私義,宜無異同,適値夜深,控籲路阻,今始來避,所失尤大,以此情踪,何可以一刻晏然於臺次乎?請命遞斥臣職。答曰,依啓。
金䥧啓曰,合辭方張之時,諫院無詣臺之員,事甚未安。除在外外,未肅拜人員,竝卽牌招,何如?傳曰,允。
備忘記,三和府使李載亨下直,長弓一張,長箭一部,片箭一部,筒兒一箇賜給。
傳于李寅泰曰,貢果入來,柑製明日春塘臺當親臨,通方外爲之,試紙用大好紙,該房知悉。
傳于李寅泰曰,明日柑製時,王世子侍坐之節,依例磨鍊。
兵曹口傳政事,副司果單金正喜。
傳于李恒權曰,明日出宮門路,以協陽門爲之。
李寅泰,以侍講院言啓曰,明日柑製王世子侍座時,宮官當爲全數進參,而兼弼善朴升鉉在外,說書金興根受由,無以備員,令政院稟旨變通差出,待下批牌招,以爲進參之地,何如?傳曰,允。
李寅泰啓曰,因侍講院草記,明日柑製王世子侍坐時,宮官當爲全數進參,而兼弼善朴升鉉在外,說書金興根受由,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之,待下批牌招察任。
春坊前望單子入之,兼弼善朴英載,說書宋尙玉落點。
以副校理趙冀永,修撰南履懋,副修撰洪赫牌不進罷職傳旨,傳于李寅泰曰,只推。
以司諫鄭禮容,正言金羽根牌不進罷職傳旨,傳于金䥧曰,只推。
李寅泰,以弘文館言啓曰,本館下番闕直,事甚未安。副校理趙冀永,修撰南履懋,副修撰洪赫,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,明日親臨柑製時,王世子侍坐之節,依例磨鍊事,命下矣。出宮時王世子祗迎處所,以何處磨鍊乎?敢稟。傳曰,協陽門外爲之。
又以禮曹言啓曰,卽接永禧殿官員·景慕宮官員所報,則明日柑製試取時,本殿·本宮官員,俱爲觀光云矣。依定式,假官二員,令吏曹以成均館官員口傳啓下,以爲代直後赴試之地,何如?傳曰,允。
李恒權,以兵曹言啓曰,今十一月二十五日禁軍來春夏等祿試射時,別試鐵箭三矢一百五十步入格人,別單書入之意,敢啓。傳曰,知道。
金䥧,以義禁府言啓曰,明日柑製春塘臺親臨通方外爲之時,本府都事九員赴擧,只有武都事一員當直入直,而本府入直公事回公都事,靑陽門·月覲門·集春門禁亂都事,無以推移,假都事五員,令該曹口傳差出,以爲分排之地,何如?傳曰,允。
上在昌德宮。停常參·經筵。
金䥧啓曰,大司憲宋穉圭,掌令李基華,持平趙錫龜·朴鳴載在外,執義趙忠植未肅拜,掌令一員未差,監察茶時之意,敢啓。傳曰,知道。
李寅泰啓曰,明日乃是小寒,自明日日暖間,視事頉稟之意,敢啓。傳曰,知道。
又啓曰,來初一日,輪對日次矣,敢稟。傳曰,當次人受點,後日次待令。
洪命周啓曰,同義禁金熙華,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正趙奎昇,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于李恒權曰,侍衛軍兵毛具。
李寅泰,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
以副校理趙冀永,修撰南履懋,副修撰洪赫牌不進罷職傳旨,傳于李寅泰曰,只推。
李寅泰,以弘文館言啓曰,本館下番,姑降入直,事甚未安。副校理趙冀永,修撰南履懋,副修撰洪赫,旣有只推之命,修撰南履懋,副修撰洪赫,竝卽牌招,以爲推移入直,副校理趙冀永,一體牌招察任,何如?傳曰,允。
傳于洪命周曰,科次入侍。
以敦寧都正趙奎昇牌不進罷職傳旨,傳于洪命周曰,只推。
以副校理趙冀永,副修撰洪赫牌不進罷職傳旨,傳于李寅泰曰,只推。
李寅泰,以侍講院言啓曰,新除授說書宋尙玉,時在京畿坡州地,書筵入番事緊,斯速乘馹上來事,下諭,何如?傳曰,允。
李恒權,以備邊司言啓曰,卽見江華留守申絢狀啓,則以爲,府農歉荒,民情惶汲,來後賑濟之需,不可不迨此經紀,以本府年例劃來嶺完營別劃米耗條二千石劃下事,請令廟堂稟處矣。本府災形,固不可無賑濟之政,而別劃米耗,將以添補元餉,則實亦餉米也,自有所重,而外此本府糴簿,無可推移。今雖不得已就此許劃,然所請之數,未免稍過,一千五百石許令取用,而係是從優劃下者,以此排巡,有餘則使之還錄,何如?傳曰,允。
乙酉十一月二十七日辰時,上詣春塘臺。柑製儒生試取入侍時,行都承旨洪起燮,左承旨洪命周,右承旨李恒權,左副承旨李寅泰,右副承旨趙庭和,同副承旨金䥧,假注書韓升烈·韓兢人,記注官安仁,記事官金鍏,檢校待敎金正喜,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李錫奎,副提調李恒權進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·明禮門·靑陽門,詣暎花堂。通禮跪啓請降輿。上降輿陞暎花堂。諸臣以次進伏訖。上命試官行禮。讀券官右議政沈象奎,行兵曹判書金魯敬,行護軍李鶴秀,對讀官兼輔德徐憙淳,行副護軍徐耕輔,檢校待敎金正喜,副應敎李嘉愚率儒生行四拜禮訖。上曰,試官入就位,可也。試官就座訖,象奎曰,侵早勞動,聖體,若何?上曰,一樣矣。象奎曰,寢睡·水刺之節,何如?上曰,一樣,而各殿宮氣候亦一樣矣。仍敎曰,頒柑,可也。起燮曰,今日親臨柑製時,盤器趁不待令,以致頒果之遲滯擧行,萬萬駭然。不飭之該司官員,所當重勘,而本院請推之外,無他可施之罰,何以爲之乎?上曰,拿處,可也。出擧條上曰,懸題紙封入。對讀官封入懸題紙。上命魯敬·鶴秀書表題擬宋劉光世謝紀中興諸將之功第一,限申時。宣敎官懸題訖,命周曰,入門單子,徑先來呈於儒生未畢入門之前,事甚駭然。當該入門官,所當重勘,而本院請推之外,無他可施之罰,何以爲之乎?上曰,從重推考,可也。出擧條上命書傳敎曰,在院承旨·堂上對讀官,竝讀券官加差下。通禮跪啓請乘輿。上降座乘輿,出靑陽門,由銅龍門·建陽門·協陽門,入宣化門。王世子問安置之,問安勿爲之事。出榻敎仍出標信解嚴,諸臣以次退出。
乙酉十一月二十七日酉時,上御熙政堂。柑製科次入侍時,左承旨洪命周,假注書韓兢人,記注官安仁,記事官金鍏,讀券官右議政沈象奎,行兵曹判書金魯敬,行護軍李鶴秀,行都承旨洪起燮,兼輔德徐憙淳,行副護軍徐耕輔,左副承旨李寅泰,右副承旨趙庭和,同副承旨金䥧,對讀官檢校待敎金正喜,副應敎李嘉愚,以次進伏訖。上命對讀官,讀奏試券。嘉愚進前讀奏訖。上命書等。象奎曰,試券十張中,上一張差勝,以此爲居首,而以三下書之乎?仍敎曰,上三張以三下書之,其餘則以次上書之,可也。象奎書等訖。上命納首券,親手坼封,其餘九張,命命周坼封。上曰,試官亦爲坼封,可也。正喜坼封訖。上命書傳敎曰,柑製居首表三下一生員金東健直赴殿試,之次三下二生員李啓朝直赴會試,之次三下三生員鄭興敎給二分,次上進士趙㝡永給一分,草次上生員趙湕等六人,竝令該曹考例施賞。又命書傳敎曰,入格儒生明日待令。仍命讀券官等先退,又命退,承·史以次退出。
上在昌德宮。停常參·經筵。
金䥧啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李寅泰啓曰,卽伏見侍講院草記批下者,則說書宋尙玉之尙字,誤以相字書之。奏御文字,何等審愼,而如是疎忽,事甚未安。臣等之矇然捧入,不勝惶悚,而當該入直春坊,從重推考,何如?傳曰,允。
又啓曰,卽者副應敎李嘉愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李寅泰曰,入格儒生入侍。
李寅泰,以弘文館言啓曰,本館上番闕直,事甚未安。副校理趙冀永,副修撰洪赫,旣有只推之命,與校理林翰鎭,竝卽牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,校理李渭達,副校理金正喜,副修撰金鏴落點。
以慶尙監司趙寅永狀啓,星州牧使李鍾祜,身病添劇,實無還任之望,不得已罷黜事,傳于洪命周曰,令該曹口傳差出,催促下送。
吏曹口傳政事,以李憲周爲星州牧使。
金䥧啓曰,大司憲宋穉圭,掌令李基華,持平趙錫龜·朴鳴載在外,執義趙忠植未肅拜,掌令一員未差,監察茶時之意,敢啓。傳曰,知道。
以執義趙忠植,司諫鄭禮容,正言金羽根牌不進罷職傳旨,傳于金䥧曰,只推。
李恒權,以兵曹言啓曰,五衛將李寬奎前任慶州營將,忠翊衛將林應淳前任三陟營將,俱在任所,上來間該廳番次苟艱云,景福宮衛將金志溫,病難供職,呈狀乞遞,文臣兼宣傳官沈鈁除授在外,過限未上來,竝改差,何如?傳曰,允。
又以禁衛營言啓曰,本營中軍李晳,呈辭下鄕,曠務可悶,今姑改差,何如?傳曰,允。
敦寧都正趙奎昇疏曰,伏以臣特奉除旨,以臣爲敦寧府都正者,臣聞命感激,章皇出肅,粗伸叩謝之忱,而第臣於是職,旣無敦寧,在法當遞。前此呼籲,得蒙體諒,故敢陳短章,仰瀆崇嚴。伏乞聖慈,特許鐫免,俾存公格,以安私分焉。臣無任云云。省疏具悉。所請依施。
副應敎李嘉愚疏曰,伏以臣母素患風痺之症,近仍日候乖宜,挾感越添,委頓床褥,氣息綿綴,臣獨左右扶將,離側無望,而此際柑製有命,試點忽下,義重蹶,黾勉趨參於對讀之末,適値館直不備,仍又持被矣。卽接家信,臣母之病,夜來益劇,思臣甚切,促令歸視,方寸煎灼,按住不得,玆敢忙陳短籲,徑出禁扄。伏乞聖慈,亟遞臣職,重勘臣罪,俾王綱肅而私分安焉。臣無任云云。省疏具悉。爾其勿辭救護。
乙酉十一月二十八日辰時,上御熙政堂。入格儒生入侍時,左副承旨李寅泰,假注書韓兢人,記事官安亨鎭·金鍏,以次進伏,儒生生員金東健·李啓朝·鄭興敎,進士趙㝡永,生員趙湕,幼學李壧,進士金晉敎,幼學李鎕·尹致久,業儒朴宗永,侍立階下訖。上曰,入格儒生,次第升堂,各奏職姓名,可也。東健等次第進前,奏職姓名,退立階下。上曰,給分儒生先退,其餘儒生,次第施賞。東健等四人先爲退出,湕等六人以次跪受賞。引儀唱四拜,儒生等行禮訖,次第退出。上命退,承·史以次退出。
上在昌德宮。停常參·經筵。
藥房提調李錫奎,副提調李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金䥧啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李寅泰曰,禮房承旨馳詣宗廟·景慕宮,奉審摘奸以來。
以副修撰金鏴牌不進罷職傳旨,傳于李寅泰曰,只推。
李寅泰啓曰,應敎·副校理一員,修撰一員未差,副應敎李嘉愚受由,校理李渭達·林處鎭,副修撰尹秉烈在外,副校理金正喜內閣直,修撰南履懋差祭,玉堂上下番俱空,事甚未安。副修撰金鏴,旣有只推之命,卽爲牌招入直,何如?傳曰,允。
李寅泰,以吏曹言啓曰,景慕宮朔祭大祝,校理林翰鎭塡差,而纔已遞職矣。時無職名,令該曹口傳付軍職,何如?傳曰,允。
兵曹口傳政事,護軍李光文,副司果林翰鎭,以上竝單付。
金䥧啓曰,大司憲宋穉圭,掌令李基華,持平趙錫龜·朴鳴載在外,執義趙忠植牌不進,掌令一員未差,監察茶時之意,敢啓。傳曰,知道。
以執義趙忠植,司諫鄭禮容,正言金羽根牌不進罷職傳旨,傳于金䥧曰,只推。
李寅泰啓曰,吏曹郞廳來言,義興縣監金應根,咸平縣監李晩學,兩司俱未署經云。除在外外,未肅拜人員,竝卽牌招,以爲署經之地,何如?傳曰,允。
以副修撰金鏴牌不進罷職傳旨,傳于李寅泰曰,只推。
兵曹,以李鐵求爲禁衛中軍。
李恒權,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,卽見慶尙監司趙寅永狀啓,則枚擧東萊府使李沆牒呈,以爲燒燼倭錧,使差使員及任譯眼同摘奸,改建材木,從約磨鍊,則容入之數當爲七百二十六株,分付統制使處,依例烙給事,請令廟堂稟旨分付矣。今此狀請,卽計間架而量容入者,依此許斫之意,更爲分付於統制使處,何如?傳曰,允。
義禁府啓目,內贍寺奉事洪栴云云。傳旨內辭緣,泛稱遞晩,刑推得情,何如?判付啓,除刑推議處爲良如敎。
金䥧,以義禁府言啓曰,卽接月令醫員金聲和手本,則時囚罪人洪栴,素患積病闖發,時時衝上,種種昏倒,實爲難保之慮云。罪人病勢如此,則一邊保放,一邊草記,曾有定式矣。洪栴,姑爲保放之意,敢啓。傳曰,知道。
上在昌德宮。停常參·經筵。
金䥧啓曰,大司憲宋穉圭,掌令李基華,持平趙錫龜·朴鳴載在外,執義趙忠植傳旨未下,掌令一員末差,監察茶時之意,敢啓。傳曰,知道。
李寅泰啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
又啓曰,玉堂上下番俱空,事甚未安。副修撰金鏴,旣有只推之命,與修撰南履懋,一體牌招入直,何如?傳曰,允。
以執義趙忠植,司諫鄭禮容,正言金羽根牌不進罷職傳旨,傳于李寅泰曰,只推。
李寅泰啓曰,守令署經事,命下矣。執義趙忠植,司諫鄭禮容,正言金羽根,旣有只推之命,竝卽牌招,以爲署經之地,何如?傳曰,允。
傳于金䥧曰,日寒如此,輕囚放釋。
傳于李恒權曰,日寒如此,內外各營入直軍兵及各門守門軍薄衣與流丐,摘奸以來。
以修撰南履懋,副修撰金鏴牌不進罷職傳旨,傳于李寅泰曰,只推。
以執義趙忠植,司諫鄭禮容,正言金羽根牌不進罷職傳旨,傳于李寅泰曰,只推。
金䥧啓曰,臣敬奉聖敎,馳往義禁府,取考囚徒案,則時囚罪人洪栴,柑盤不待罪,係是輕囚,故依傳敎放送。仍爲馳往典獄署,取閱囚徒案,則結案罪人三名,殺獄罪人十五名,御寶僞造罪人二名,公貨犯逋罪人一名,印信僞造罪人一名,俱係重囚,故竝爲仍囚。其餘各司雜犯,潛釀潛屠·酗酒雜技·他錢不報罪人李憲文·李仁福·李聖三·韓仁甲·金今應·張召史婢受明·七月·咸仁喆·金尙玉·皮今孫·李老郞金·朴春日·朴好默·李敬孫·金萬孫·徐明信·崔宗學·崔召史·金景安·洪時咸·李順得·洪德成·金宗采·朴銀錫·劉太運·朴學乭·金尙吉·劉介老味·鄭義喆婢今伊·申仁得·呂龍彦·金石圭·金得圭·張得吉·方福興·崔次成·金昌福·李尙得·金召史·片召史·李四夢·李寅英·文繼聖·金鎭官婢英禮·金應慶·朴達源·沈成喆·方春惜奴四喆·張仁浩·金澤成·李世昌·尹召史·李命喆婢日愛·丹伊·李卜伊·金奉明·金明昭奴卞大·金召史·車仁禮·李尙太·金麻當·金春奉·李大吉·盧光雲·梁八得·金水喆·金昌伊·李聖默·李春根·延百眞·安完福·朴宗益·鄭仁孫等七十九名,罪名旣係輕囚,故竝依傳敎放送之意,敢啓。傳曰,知道。
李寅泰,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,原任直閣陽川縣令金邁淳,冬至箋文,追卽封進事,草記,蒙允矣。申飭行會,已至多日,謂有情勢,終不封進,事體所在,誠極未安,從重推考,何如?傳曰,允。
李恒權,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局別將柳相燁,身病甚重,勢難察任,改差,何如?傳曰,允。
公淸監司金學淳疏曰,伏以臣猥以無似,濫叨重寄,居然爲八箇月矣。才本不稱,歲又全歉,夙宵憂懼,不遑自暇,而憒劣生澁,到底瘡疣,早晩僨誤,固所預料。卽伏見惠廳堂上所啓,以洪州稅穀上納事,至承問備之命,臣滿心惶恧,撫躬踧踖。夫那移防納,執錢換貿之許多奸僞,已成痼瘼,莫可收拾。爲道臣者,責在綰束,慢不察飭,則其爲溺職,莫此爲大。今玆論勘,失之太寬,臣方以罪爲榮,銜恩訟愆,而蓋此稅穀,卽是癸未條之當納於甲申者也。奸弊之現露,雖在於今秋,裝載之離發,乃在於昨夏。臣於莅任之後,苟能周察,宜卽摘發,而慮未先及,事歸後時,莫非臣昏瞀稽緩之致。借曰不知,不知亦罪,果如所奏,固當甘受,而因循捱過,置若相忘,誠有是也,厥罪何居?歷日悚懍,無地容措。豈可以事屬旣往,謂非當着,厭然自恕,恬然無愧,一日冒據於官次乎?玆敢猥控衷懇,仰瀆崇嚴。伏乞聖明,俯垂諒察,亟命攸司,擬臣應勘之律,以爲當官不職者之戒焉。臣無任云云。答曰,省疏具悉。不干卿失,引亦過矣,卿其勿辭行公。
上在昌德宮。停常參·經筵。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李寅泰啓曰,守令署經事,命下矣。執義趙忠植,司諫鄭禮容,正言金羽根,旣有只推之命,竝更牌招,以爲署經之地,何如?傳曰,允。
又啓曰,玉堂上下番俱空,事甚未安。修撰南履懋,副修撰金鏴,旣有只推之命,副應敎李嘉愚,由限已過,一體牌招,推移入直之地,何如?傳曰,允。
傳于李恒權曰,禮房承旨馳詣受香所,奉審摘奸以來。
李恒權啓曰,假注書韓升烈,身病猝重,勢難察任,今姑改差,何如?傳曰,允。
以韓鎭㦿爲假注書。
李恒權啓曰,大司憲宋穉圭,掌令李基華,持平趙錫龜·朴鳴載在外,執義趙忠植牌不進,掌令一員未差,監察茶時之意,敢啓。傳曰,知道。
以執義趙忠植,司諫鄭禮容,正言金羽根牌不進罷職傳旨,傳于李恒權曰,只推。
以執義趙忠植,司諫鄭禮容,正言金羽根牌不進罷職傳旨,傳于李寅泰曰,只推。
李寅泰啓曰,守令署經事,命下矣。執義趙忠植,司諫鄭禮容,正言金羽根,旣有只推之命,竝更牌招,以爲署經之地,何如?傳曰,允。
以副應敎李嘉愚,修撰南履懋,副修撰金鏴牌不進罷職傳旨,傳于李寅泰曰,只推。
宣傳官李周聖書啓,臣於本月初一日未時量,敬奉承政院傳敎,馳往興仁之門·惠化門·光熙門·五間水口門,詳細摘奸是白乎則,守直將卒,果無薄着呼寒之患是白遣,仍往廣通橋下邊流丐幕,面面看審是白乎則,十六名流丐,無非浮黃是白遣,次往孝經橋幕是白乎則,四十五名流丐,呼寒啼飢,景狀矜惻,故一一勞問後,領首流丐處,雖一名流丐,無或逐出幕外之意,各別申飭是白齊。傳曰,知道。空石與顧恤之方,令該廳題給事,分付。
宣傳官李赫書啓,臣於本月初一日未時量,敬奉承政院傳敎,馳往廣通橋上邊流丐幕,看審是白乎則,三十一名流丐,懸鶉百結,呼寒之狀,實爲可矜,面面勞問後,領首流丐處,雖一名流丐,無得逐出之意,申飭是白遣,因往崇禮門,詳細摘奸是白乎則,守直將卒,別無薄着之患是白乎旀,轉往崇禮門外流丐幕,看審是白乎則,二十一名流丐,亦是呼寒,故領首流丐處,雖一名流丐,無得逐出之意,申飭是白遣,次往昭義門·敦義門·彰義門·肅靜門,一一看審是白乎則,守直將卒,別無薄着是白乎矣,昭義門卜直老味爲名漢,雖曰掩身,上下所着,俱是無綿弊衣,未免呼寒之弊是白齊。傳曰,知〈道〉。流丐處空石與顧恤之方,令該廳題給,薄衣軍處衣資,令該營題給事,分付。
宣傳官金用基書啓,臣於當日辰時量,以薄衣摘奸事,敬奉承政院所下傳敎,自通化門至永肅門,闕內各所入直軍兵及各門守直騎兵軍,一一詳察是白乎則,所着衣服,或有厚薄之不同,專賴周衣,足可禦寒是白乎矣,其中所着至薄,寒苦最切者,這這抄出,役名姓及所着,竝以後錄于左是白齊。通化門騎兵軍金中得,宣仁門騎兵軍崔癸孫·金一大等單袴,金大魯·李京煥等單衫,丹鳳門騎兵軍吳惡只·劉時福·曺用業等單衫,朴巖回·黃孫伊·李順乭等單袴,敦化門騎兵軍金守得單衫單袴,朴白雲·朴命大等單袴,金仁玉單衫,金虎門騎兵軍金甫獨男單衫單袴,金光玉單衫,張夢治單袴,景秋門騎兵軍金毛辰單衫,明禮門騎兵軍金化西單衫。傳曰,知道。薄衣騎兵等,竝令兵曹衣資題給事,分付。
宣傳官李赫書啓,臣於當日辰時量,以薄衣摘奸事,敬奉承政院所下傳敎,馳往南營·禁衛營·新營·西營·龍虎營·北營·訓鍊都監新營,入直軍兵收省記,點考是白乎則,別無頉闕是白遣,詳審所着衣服是白乎則,雖有厚薄之不同,亦無呼寒之弊是白齊。傳曰,知道。
宣傳官李周聖書啓,臣於當日辰時量,敬奉承政院所下傳敎,馳往東別營·御營廳·新營·東營·集春營·廣智營,南別營·南小營下都監入直軍兵所着衣服,一一摘奸是白乎則,俱無薄着呼寒之弊是白齊。傳曰,知道。
李恒權,以禁衛營言啓曰,謹依下敎,昭義門入直卜直老味處,木綿一匹·去核二斤,考例以給之意,敢啓。傳曰,知道。
又以禁衛營言啓曰,本營把摠李宜植,身病猝重,勢難察任,改差,何如?傳曰,允。
又以義禁府言啓曰,德山縣監李景愚,沔川郡守李鍾仁拿來,與公淸監司金學淳啓本,戶曹粘目憑閱處之事,傳旨啓下矣。李景愚·李鍾仁,竝時在任所云,依例發遣府羅將拿來,何如?傳曰,待待命拿囚。
又以義禁府言啓曰,慶尙監司趙寅永狀啓內,慶州營將李寬奎,爲先罷黜,其罪狀,令攸司稟處事,啓下矣。李寬奎,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
趙庭和,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,大司憲宋穉圭,掌令李基華,持平趙錫龜·朴鳴載在外,執義趙忠植傳旨未下,掌令一員未差,監察茶時之意,敢啓。傳曰,知道。
洪起燮啓曰,左承旨洪命周,左副承旨李寅泰,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,任存常·徐有素落點。
以執義趙忠植,司諫鄭禮容,正言金羽根再牌不進罷職傳旨,傳于趙庭和曰,只推。
洪起燮啓曰,守令署經事,命下矣。執義趙忠植,司諫鄭禮容,正言金羽根,旣有只推之命,竝更牌招,以爲署經之地,何如?傳曰,竝許遞,前望單子入之,待下批牌招察任。
臺諫前望單子入之,執義崔時淳,司諫金喆遠,正言金正喜落點。
李恒權啓曰,玉堂上下番俱空,已至多日,事甚未安。副應敎李嘉愚,修撰南履懋,副修撰金鏴,旣有只推之命,竝卽牌招,推移入直,何如?傳曰,允。
趙庭和啓曰,事變假注書金耆升,身病猝重,勢難察任,今姑改差,何如?傳曰,允。
以梁日煒爲事變假注書。
任存常啓曰,明日傳香,禮房承旨當爲齋宿,右承旨李恒權,卽爲牌招,何如?傳曰,允。
任存常,以禮曹言啓曰,來丙戌正朝,大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
禮曹,來丙戌年正朝朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
以左副承旨徐有素牌不進罷職傳旨,傳于洪起燮曰,只推。
以副應敎李嘉愚,修撰南履懋,副修撰金鏴牌不進罷職傳旨,傳于任存常曰,只推。
以司諫金喆遠,正言金正喜牌不進罷職傳旨,傳于趙庭和曰,只推。
趙庭和,以兵曹言啓曰,謹依薄衣摘奸宣傳官金用基書啓判下,闕內各門薄衣騎兵金中得等十九名處,各木一疋·去核三斤題給之意,敢啓。傳曰,知道。
又以兵曹言啓曰,內禁衛將元永道,羽林衛將沈漢永,五衛將金性淵·金達禹,俱以病難供職,呈狀乞遞,竝改差,何如?傳曰,允。
又以備邊司言啓曰,卽見濟州牧使任聖皐年分狀啓,則以爲,濟州勝於大靜,大靜勝於旌義,而舊還姑爲仍停,軍兵操鍊,因備局行會停止,逃老故病廢之類,使各該邑鎭一一塡充,待明春從附近哨司分鍊計料爲辭矣。島農免歉,民憂獲紓,誠爲幸甚,舊還難以竝督,軍抄便於隨塡,仍停及分鍊之請,竝依狀辭許施,何如?傳曰,允。
上在昌德宮。停常參·經筵。
李恒權啓曰,大司憲宋穉圭,執義崔時淳,掌令李基華,持平趙錫龜,朴鳴載在外,掌令一員未差,監察茶時之意,敢啓。傳曰,知道。
任存常啓曰,左副承旨徐有素,右副承旨趙庭和,同副承旨金䥧,今日不爲仕進,竝卽牌招,何如?傳曰,允。右副承旨·同副承旨竝許遞,前望單子入之,待下批牌招察任。
承旨前望單子入之,尹豐烈·金炳朝落點。
任存常啓曰,玉堂上下番俱空,已至多日,事甚未安。副應敎李嘉愚,修撰南履懋,副修撰金鏴,旣有只推之命,竝卽牌招,推移入直,何如?傳曰,允。
金炳朝啓曰,守令署經事,命下矣。司諫金喆遠,正言金正喜,旣有只推之命,竝更牌招,而憲府則大司憲宋穉圭,執義崔時淳,掌令李基華,持平趙錫龜·朴鳴載在外,掌令一員未差,何以爲之?敢稟。傳曰,更爲牌招。山林外,在外臺諫竝許遞,與未差之代,前望單子入之,待下批牌招察任。
臺諫前望單子入之,大司諫申緯,獻納李嘉愚,正言張敎根,執義李渭達,掌令林翰鎭·洪永觀,持平崔綱魯·洪赫落點。
金炳朝啓曰,持平洪赫,以前任龍岡縣令,方在解由未出中,何以爲之?敢稟。傳曰,勿拘。
傳于金炳朝曰,留院公事入之。
以修撰南履懋,副修撰金鏴牌不進罷職傳旨,傳于任存常曰,只推。
以司諫金喆遠,正言金正喜牌不進罷職傳旨,傳于金炳朝曰,只推。
以掌令林翰鎭·洪永觀,持平洪赫,獻納李嘉愚,正言張敎根牌不進罷職傳旨,傳于金炳朝曰,只推。
金炳朝啓曰,守令署經事,命下矣。司諫金喆遠,獻納李嘉愚,正言金正喜·張敎根,掌令林翰鎭·洪永觀,持平洪赫,旣有只推之命,與行大司諫申緯,一體牌招,以爲署經之地,何如?傳曰,允。
任存常啓曰,玉堂上下番俱空,已至多日,事甚未安。修撰南履懋,副修撰金鏴,旣有只推之命,竝更牌招,以爲推移入直,何如?傳曰,允。
以左副承旨徐有素牌不進罷職傳旨,傳于金炳朝曰,只推。
以修撰南履懋,副修撰金鏴再牌不進罷職傳旨,傳于金炳朝曰,竝許遞,前望單子入之,待下批牌招察任。
玉堂前望單子入之,修撰金正喜,副修撰趙忠植落點。
以京畿監司朴宗琦狀啓,通津府使張東玉,俵災之時,吏多偸弄,民皆怨讟,故推治該吏,疑怒邑屬,刑棍狼藉,廢却公務,擧措駭妄,爲先罷黜,其罪狀令攸司稟處事,傳于金炳朝曰,令該曹口傳差出,不日內催促下送。
吏曹口傳政事,以金鎭億爲通津府使。
尹豐烈,以都摠府言啓曰,副摠管李鐵求,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見公淸監司金學淳狀啓,則以爲,災荒孔酷,民情遑汲,尤甚瑞山等十七邑鎭,之次溫陽等三邑,不可不設賑,而容入穀數,要不下折皮三萬餘石,已劃湖南穀折皮八千石外,道內元賑穀折米一千石,營賑穀折米一千石,湖南穀折米一千石,元山穀折米一千石,均廳穀折米一千石,特許更劃,空名帖八百張,亦爲成送,而還摠最少處,則毋論還軍餉,自本營量宜移轉事,竝請令廟堂稟旨分付矣。本道賑邑旣多,移穀不敷,有此道內穀加劃之請,空名帖亦請成送,而旣非全道設賑,則所請俱未免稍過。就本道穀中,營賑折米二千石,元山折米一千石,更爲許劃,空名帖五百張,亦爲頒給,從便補賑,賑後所餘,使卽還錄,與還納而餉移轉,此是災年已例,依請施行,何如?傳曰,允。
上在昌德宮。停常參·經筵。
藥房提調李錫奎,副提調李恒權啓曰,伏未審日間,聖體若何,寢睡·水刺之節,何如?臣等率諸御醫,率早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
尹豐烈啓曰,大司憲宋穉圭,執義李渭達,持平崔綱魯在外,掌令林翰鎭·洪永觀,持平洪赫傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李恒權啓曰,左副承旨徐有素,今日不爲仕進,卽爲牌招,何如?傳曰,允。
以司諫金喆遠,獻納李嘉愚,正言張敎根,掌令林翰鎭·洪永觀,持平洪赫再牌不進罷職傳旨,傳于金炳朝曰,只推。
金炳朝啓曰,守令署經事,命下矣。司諫金喆遠,獻納李嘉愚,正言張敎根,掌令林翰鎭·洪永觀,持平洪赫,旣有只推之命,與行大司諫申緯,一體牌招,以爲署經之地,何如?傳曰,嚴飭牌招,如有違牌,勿爲呼望。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,正言孫興祖落點。
金炳朝啓曰,新除授正言孫興祖,一體牌招,以爲守令署經之地,何如?傳曰,允。
傳于金炳朝曰,春坊有闕之代,前望單子入之。
春坊前望單子入之,兼弼善李嘉愚,文學金鏴,司書徐左輔,兼司書金正喜落點。
傳于金炳朝曰,留院上疏入之。
李恒權啓曰,明日傳香,禮房承旨當爲齋宿,左承旨任存常,所當牌招,而拘於廳規,不得請牌,何以爲之?敢稟。傳曰,牌招。
以修撰金正喜牌不進罷職傳旨,傳于任存常曰,只推。
任存常啓曰,應敎·副應敎·校理一員,副校理二員,修撰一員未差,校理林處鎭,副修撰尹秉烈·趙忠植在外,玉堂上下番俱空,事甚未安。修撰金正喜,旣有只推之命,卽爲牌招,而未差之代,政官牌招,開改差出,待下批牌招,以爲推移入直之地,何如?傳曰,允。
金炳朝,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
尹豐烈,以兵批言啓曰,陞資拜營將者,瓜滿前,以不職遞罷,則勿計朔數多少,還收資級,載在法典矣。前慶州營將李寬奎,瓜前雖爲內遷,以不職旣已遞罷,所授加資,依例還收之意,敢啓。傳曰,知道。
有政。吏批,行判書金相休進,參判金陽淳牌招不進,參議李友秀進,左承旨任存常進。啓曰,玉堂東壁,今當差出,而擬望之人乏少,相避竝擬,何如?傳曰,允。又啓曰,蔚山府使,今當差出,而本府以營下劇邑,物衆地大,素稱難治,不可不擇差。同道及他道有聲績已準限未準朔守令。竝擬,何如?傳曰,允。以趙忠植爲應敎,趙冀永爲副應敎,林翰鎭爲校理,洪赫爲副校理,李羲準爲工曹參判,金䥧爲敦寧都正,李肇源爲社稷提調,金陽淳爲司譯提調,魏裕喆爲康陵令,朴雲壽爲掌樂主簿,趙泳爲濟用主簿,朴惟正爲引儀,鄭誠一爲肇慶廟令,鄭東萬爲尙瑞副直長,趙濟仁爲蔚山府使,金在星爲林川郡守,故學生黃載謙·朴深源·李羲龜。以上贈持平,以上孝行卓異贈職事承傳。
兵批,行判書金魯敬進,參判尹行直病,參議愼宜學入直,參知李衡柱病,右承旨李恒權進,以金守基爲副摠管,李光鼎爲僉知,李顯夔爲內禁將,李信泳·成鼎源·李海煐爲五衛將,李慶蕃爲忠壯將,金泰漢·李憲國爲景福將,韓用正爲宣傳官,李存敬爲京畿中軍,金雲得爲漢江別將,訓鍊都監哨官洪聖益,副司果異膺善以上今加折衝加資事覆啓判下,副護軍申綽·洪命周·李寅泰·趙庭和·金·趙奎昇,副司直崔時淳·鄭禮容·尹心圭·李基華·朴鳴載·趙錫龜·趙冀永,副司果金羽根·金基周·南履懋,副司正金興根,以上竝單付,前營將李寬奎今降御侮降資事承傳。
吏批,再政。啓曰,全州府判官,今當差出,而本州以營下劇邑,物重地大,素稱難治,不可不擇差。同道及他道有聲績未準朔守令竝擬,何如?傳曰,允。以成龍申爲掌令,李相重爲持平,南履懋爲副修撰,鄭基一爲西部令,金泳根爲監察,吳淳常爲長興主簿,宋錫老爲宗廟副奉事,金履禕爲全州判官,尹滋畊爲咸昌縣監,進士朴致燮,前持平朴鳴載父,通德郞金魯儉,前正言金基周父,以上今超通政,侍從父年七十加資事承傳。
兵批,再政。以尹命烈爲副摠管,南曦重爲右捕從事官,同知單金泰漢。
以左副承旨徐有素牌不進罷職傳旨,傳于任存常曰,只推。
以修撰金正喜牌不進罷職傳旨,傳于任存常曰,只推。
以正言孫興祖牌不進罷職傳旨,傳于金炳朝曰,只推。
尹豐烈,以兵曹言啓曰,今月初八日,一羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以徐良輔爲羽林將。
宣傳官李周聖書啓,臣於本月初四日辰時量,敬奉聖敎,以氷泮摘奸事,馳往各津,次第詳審是白乎則,楊花鎭及乫頭西江,氷厚爲八寸七分是白遣,玄石·麻浦·龍山·露梁鎭,氷厚爲八寸三分,銅雀鎭,氷厚爲七寸五分是白乎所,氷路堅完,賃蓄來往無慮是白乎矣,各鎭別將與管領等處,另加審愼渡涉之意,申飭是白齊。傳曰,知道。
尹豐烈,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,京畿監司朴宗琦狀啓內,通津府使張東玉,爲先罷黜,其罪狀令攸司稟處事,啓下矣。張東玉,時在任所,依例發遣府書吏,交代後拿來,何如?傳曰,待待命拿囚。
行大司諫申緯疏曰,伏以臣於病伏奄奄之中,伏承除旨,以臣爲司諫院大司諫,繼以有召牌勿呼望之命。臣於是進退不得,蒼黃擔舁,僅僅致身於禁扄之下,而顧今病狀,風濕爲祟,左脚浮高,筯脈攣縮,動輒呼絶,無異半廢之人,以此病狀,雖欲進而不可得矣。君門咫尺,寸心徊徨,有臣如此,生不如死。伏乞天地父母,俯垂矜憐,特命遞斥臣職,以安私分,仍治臣瀆擾之罪,以肅朝綱焉。臣於丐免之章,不敢贅陳他說,而事在目下,不容泯默,惟聖明垂察焉。荒歲惠利之政,無過於禁釀一事,而以今秋畿·湖之不熟,穀不翔貴,民不知歉者,苟求其故,禁釀是已,其爲功效,可勝言哉?惟是朝令申嚴之下,爲大民者,所宜惕然遵令,而潛釀不絶,或有被捉,論其所犯,有浮庶民,臣竊爲之慨惜也。至於禁隷輩之憑藉奉令,惟意作拏,只知搜捉之爲能事,不顧事體之爲何物,士夫家深閨內房,無難隳突,甚至有手推婦女,凌踏辱說之弊,如此變怪,前古未有。大抵男女之際,防範至嚴,貴賤之間,天淵懸殊,莫曰犯贓之日捉,將見風化之日頹,豈可一任其有挾而凌犯,以致聽聞之駭惑乎?京兆·秋曹,皆有茶母婢名色,驅此輩而先之,則搜人內室,綽然有裕。苟能講究於事始,約束於徒隷,亦豈無兩行不悖之道乎?臣謂先令法司,査治其突入凌犯之罪,更加嚴束,俾無以法禁害法禁之弊焉。臣無任云云。答曰,省疏具悉。禁隷事,審有是也。日前大臣,已慮此患而言之矣。法司在焉,何不嚴懲,而至登於卿疏乎?不察之法官,竝從重推考。卿其勿辭行公。
上在昌德宮。停常參·經筵。
世子嬪宮生辰,大殿·中宮殿·世子宮,內閣·政院口傳問安。答曰,知道。世子嬪宮,內閣·政院單子問安。答曰,知悉。
金炳朝啓曰,大司憲宋稚圭,執義李渭達,持平崔綱魯·李相重在外,掌令成龍申未肅拜,洪永觀呈辭,監察茶時之意,敢啓。傳曰,知道。
洪起燮啓曰,左副承旨徐有素,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,沈能稷落點。
傳于洪起燮曰,吏兵批歲抄點下者,依例捧傳旨。
李恒權啓曰,玉堂上下番俱空,已至多日,事甚未安。副應敎趙冀永,校理林翰鎭,副校理洪赫,修撰金正喜,旣有只推之命,竝卽牌招,推移入直,何如?傳曰,允。
以副應敎趙冀永,校理林翰鎭副校理洪赫牌不進罷職傳旨,傳于李恒權曰,只推。
以副修撰南履懋牌不進罷職傳旨,傳于李恒權曰,許遞,前望單子入之。
玉堂前望單子入之,副修撰沈英錫落點。
宣傳官金用基書啓,臣於本月初四日辰時量,敬奉聖敎,以泮氷摘奸事,馳往各津,次第詳審是白乎則,廣津氷厚一尺三寸是白遣,松坡·三田鎭兩處段,氷厚一尺二寸是白遣,纛島段,氷厚一尺三寸是白遣,漢江鎭·西氷庫段,氷厚一尺五寸是白乎所,各鎭將及管領等處,另加審愼渡涉之意,各別申飭是白齊。傳曰,知道。
沈能稷,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參,經筵。
沈能稷啓曰,大司憲宋穉圭,執義李渭達,持平崔綱魯·李相重在外,掌令成龍申未肅拜,洪永觀呈辭,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
李恒權啓曰,來十一日,輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安。副應敎趙冀永,校理林翰鎭,副校理洪赫,修撰金正喜,旣有只推之命,竝卽牌招,推移入直,何如?傳曰,允。
任存常啓曰,假注書韓鎭㦿,身病猝重,勢難察任,今姑改差,何如?傳曰,允。
韓鎭㦿改差,代以金奎燮爲假注書。
以副應敎趙冀永,校理林翰鎭,副校理洪赫,修撰金正喜牌不進罷職傳旨,傳于李恒權曰,只推。
任存常,以戶曹言啓曰,卽接廣興倉所報,則謹奉傳敎,卒判府事李書九祿俸,更爲輸送,則領受云矣,敢啓。傳曰,知道。
上在昌德宮。停常參·經筵。
藥房都提調李相璜,提調李錫奎,副提調李恒權啓曰,節屆隆冬,寒事轉甚,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
沈能稷啓曰,大司憲宋穉圭,執義李渭達,持平崔綱魯·李相重在外,掌令成龍申未肅拜,洪永觀呈辭,監察茶時之意,敢啓。傳曰,知道。
任存常啓曰,同副承旨尹豐烈,今日不爲仕進,卽爲何招,何如?傳曰,許遞,前望單子入之,待下批牌招察任。
承旨前望單子入之,朴光錫落點。
以副應敎趙冀永,校理林翰鎭,副校理洪赫,修撰金正喜牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。副應敎趙冀永,校理林翰鎭,副校理洪赫,修撰金正喜,旣有只推之命,竝卽牌招,推移入直,何如?傳曰,允。
又啓曰,慶基殿官員之除拜後下直,自是例也,而慶基殿令吳泰重,今日受香陪進,不爲下直,直爲出去,事甚駭然。所當重勘,而本院請推之外,無他可施之罰,何以爲之?敢稟。傳曰,拿處。
以副應敎趙冀永,校理林翰鎭,副校理洪赫,修撰金正喜牌不進罷職傳旨,傳于任存常曰,只推。
任存常啓曰,玉堂上下番俱空,已至多日,事甚未安。副應敎趙冀永,校理林翰鎭,副校理洪赫,修撰金正喜,旣有只推之命,竝更牌招,推移入直,何如?傳曰,允。
以副應校趙冀永,校理林翰鎭,副校理洪赫,修撰金正喜再牌不進罷職傳旨,傳于任存常曰,只推。
宣傳官朴熙聖書啓,臣於本月初四日辰時量,敬奉聖敎,以泮氷摘奸事,馳往臨津江,詳細看審是白乎則,氷厚爲一尺,而債蓄無慮往來是白乎乃,該津別將處,另加審愼渡涉之意,各別申飭是白齊。傳曰,知道。
金炳朝,以扈衛廳大將意啓曰,別將李彦懋,身病猝重,勢難察任,改差,何如?傳曰,允。
上在昌德宮。停常參·經筵。
夜自一更至三更,月暈。
朴光錫啓曰,大司憲宋穉圭,執義李渭達,持平崔綱魯·李相重在外,掌令成龍申未肅拜,洪永觀呈辭,監察茶時之意,敢啓。傳曰,知道。
又啓曰,右承旨沈能稷,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金啓河落點。
任存常啓曰,卽者檢閱金鍏,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
李恒權啓曰,玉堂上下番俱空,已至多日,事甚未安。副應敎趙冀永,校理林翰鎭,副校理洪赫,修撰金正喜,旣有只推之命,竝卽牌招,推移入直之地,何如?傳曰,允。
又啓曰,假注書韓兢人,身病猝重,勢難察任,今姑改差,何如?傳曰,允。
韓兢人改差,代以鄭爲假注書。
朴光錫啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
朴光錫,以訓鍊都監·禁衛營·御營廳言啓曰,卽聞廣地營近處有虎迹云,故發遣將校摘奸,則果如所聞。宮城至近之地,有此虎患,極爲驚心,善放砲手各四十名,將校率領,竝力行獵之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,慶基殿令吳泰重拿處事,傳旨啓下矣。吳泰重,已爲受香陪進云,依例發遣府羅將,待替直後拿來,何如?傳曰,待待命拿囚。
上在昌德宮。停常參·經筵。
藥房都提調李相璜,提調李錫奎,副提調李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
洪起燮啓曰,行左承旨金啓河,右承旨任存常,右副承旨金炳朝,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,朴晦壽·李羲準·柳台佐落點。
傳于洪起燮曰,大臣·備局堂上引見。
洪起燮啓曰,大司憲宋穉圭,執義李渭達,持平崔綱魯·李相重在外,掌令成龍申·洪永觀牌不進,監察茶時之意,敢啓。傳曰,知道。
以司諫金喆遠,獻納李嘉愚,正言張敎根·孫興祖,掌令成龍申·洪永觀牌不進罷職傳旨,傳于洪起燮曰,只推。
以副應敎趙冀永,校理林翰鎭,副校理洪赫,修撰金正喜牌不進罷職傳旨,傳于朴晦壽曰,只推。
朴晦壽啓曰,玉堂上下番俱空,已至多日,事甚未安。副應敎趙冀永,校理林翰鎭,副校理洪赫,修撰金正喜,旣有只推之命,應敎趙忠植,自鄕上來云,一體牌招,推移入直,何如?傳曰,允。
洪起燮啓曰,新除授右副承旨柳台佐,時在慶尙道安東地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,洪命周落點。
李恒權啓曰,弘文提學金逌根,旣入闕中,不爲肅謝,直爲出去,事甚未安。推考,何如?傳曰,允。
以應敎趙忠植,副應敎趙冀永,校理林翰鎭,副校理洪赫,修撰金正喜牌不進罷職傳旨,傳于朴晦壽曰,只推。
以右承旨洪命周牌不進罷職傳旨,傳于洪起燮曰,只推。
洪起燮,以都摠府言啓曰,副摠管李鐵求,以禁衛中軍,本營諸將官褒貶講坐起事,南別營晝仕出去之意,敢啓。傳曰,知道。
李恒權,以戶曹言啓曰,時御所內各司雨漏處,每於四季朔看審修改,而時値隆冬,依近例待明春擧行,何如?傳曰,允。
吏曹參判金陽淳疏曰,伏以臣之忝叨是職,今已半歲于玆矣。臣以人則百無肖似,以才則萬不堪承,而辭不獲命,苟然冒膺,非敢自視爲固有,而曩値長堂有故,黽勉代斲,亦旣屢矣,絲毫無補,醜拙畢露,反省愧惕,公議斯何?臣若一向盤礴,竊據匪據,不思所以自贖於旣往之蔑效,則臣固不足言,其在淸朝綜核之政,苟簡疎繆,夫豈細故也?且臣受氣甚薄,自少善病,忽於昨春,重患風痺,積久調治,僅免痿癈,而蒲柳易凋,氣血隨耗,尙多種種餘戒,少有勞動,輒復增劇,左臂不仁,百體如刺,甚或不能掙彈於興居之際。近當隆沍,加以觸冒,日事呻楚,無以自效於奔走之末,而況此時此任,尤不容一任瘝曠也哉。由前而僥濫旣久,由後而疾病難强,有不可以蹙伏泯默,玆將情實,仰瀆崇嚴。伏乞聖慈,俯垂鑑諒,亟遞臣所帶選部之職,以便公私,不勝大願。臣無任云云。答曰,省疏具悉。卿其勿辭行公。
乙酉十二月初十日辰時,上御熙政堂。藥房入診,大臣·備局堂上引見入侍時,都提調李相璜,提調李錫奎,副提調李恒權,假注書金奎燮,記注官全允淡,記事官吳致愚,檢校待敎徐憙淳,行都承旨洪起燮,假注書鄭,事變假注書梁日煒,右議政沈象奎,漢城判尹李羲甲,行戶曹判書鄭晩錫,行兵曹判書金魯敬,刑曹判書宋冕載,禮曹判書趙萬永,刑曹參判申鴻周,行護軍趙鍾永,行護軍朴周壽,漢城左尹柳相亮,行護軍白東薳,禮曹參判金逌根以次進伏,醫官李彦厚·金殷相·李亨基,進伏楹外訖。相璜曰,日候極寒,此時聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。相璜曰,世子宮氣候,何如?上曰,一樣矣。仍命醫官入診,彦厚·殷相·亨基,以次診候訖,退伏奏曰,脈候左右三部調均矣。上曰,次對爲之。相璜曰,卽見公淸監司金學淳所報,則以淸風·堤川田稅·大同及軍保米,本色之難,江運之弊,俱係該邑痼瘼,依丹陽·永春例,竝許純錢代納爲辭矣。稅大同則惟正之供,法意甚嚴,決不可遽議闊狹,置之,至於軍保米,軍需雖重,與正賦有異,其爲弊於峽民,則誠甚痼矣,曾亦有似此邑變通許代之例,依道臣所請施行,何如?上曰,依爲之。出擧條相璜曰,卽見京畿監司朴宗琦狀啓,則以爲,本道賑資劃下兩西穀,今方次第運到,而空名帖,限一千二百張,預先劃下,俾爲趁歲前作穀需用事,請令廟堂稟旨分付矣。空名帖請得補賑,多有災年已例,纔亦許施於湖西·華城者。然所請稍過,七百張許令成送,何如?上曰,依爲之。出擧條相璜曰,都下錢荒比甚,臨歲民情,尤當渴悶。在前如此之年,多有貢價從便闊狹之例,今亦以錢邊貢下者,戶曹兩西限二等,惠·均廳各貢,限三朔引等先下,俾有目下稍紓之效,而仍以此意,分付於戶·惠廳,何如?上曰,依爲之。出擧條象奎曰,謹稽大典褒貶,十考十上則賞加一階,通編十考十上守令內遷,以其準考居最,考課之政,特與賞遷,勸懲竝行,法意甚備。惟其如是也,故或有考九上而瓜已滿,則雖遲數三朔,不便遞,代以若瓜限之嚴。尙爲此者,九最已著善治,故姑俟其十考之最否,始決其遷與罷散,蓋亦重成績而厚期於人之意也。前永春縣監兪漢芝,安峽縣監洪羲人,俱以十月瓜滿,不待其十考,徑爲出代,未免失檢。永春·安峽末縣也,漢芝等又冷蔭也,通行之法,適不行於如此之人。雖曰失檢,不可無警,當該政官,推考,何如?上曰,依爲之。出擧條象奎曰,典獄時囚之每五日錄啓時,亦經覽於大臣,法意有在。比緣犯禁者多,囹圄幾常充斥,所見誠爲慘悶,其所坐最輕囚日已淹者,錄覽之時,略嘗疏放,此外亦飭其卽行勘決,毋或留獄,而近聞法司,或嫌滯囚之數多,亦慮大臣之放釋其輕囚而未及決者,或於啓限先一日,移拘於官府之內,過其日旋爲下獄云。各衙門拘留之弊,一切防禁,昭載法典,而先朝乙卯,至命刑·漢兩司,拘留間竝爲撤毁,別下傳敎,責飭截嚴。後更循襲,該堂郞施以制書有違之律,仍令揭付司寇公堂。今不容更煩科條,苟復有如此之弊,則斷當一遵乙卯飭令施行。爲先以此意申明,分付,何如?上曰,依爲之。出擧條魯敬曰,深河之役,副元帥金景瑞之被執不屈,立殣殊庭,風聲義烈,有足以激勵百世。朝家崇報之典,已極隆摯,固無餘憾,而故元帥,本以關西之人,忠勇智略,始著於壬辰平倭之時。其前踐歷,已經監察則監察,卽其時通文蔭武極峻之選也。祖宗朝用人之法,惟才是用,於此可見。今其後孫前縣監致和,登科爲縣監,而不入於宣薦中,落拓多年,無所歸着,赫赫故將忠義之家,將未免爲鄕里編戶之氓,烏在其朝家顯忠之政乎?臣待罪本兵之後招見,則其爲人,亦極精明,足可收用,而拘於格例,無由疎鬱滯而勸遐俗。前縣監金致和履歷,以宣薦施行,何如?上曰,依爲之。出擧條萬永曰,臣於故副率金箕悳及其妻尹氏卓行實蹟,竊有所感歎者。蓋箕悳,故承旨相定之子,幼有至性,長而尤篤,覲父任所,中路心動,倍道而至,則父果病革,割指進血。及喪,號隕幾絶,千里返櫬,哀動行路,三年廬墓,糲菜苟延,雖菹醬不入口。免喪而猶布素,就其父所處室,像生而設几案寓慕焉,每宵夢見父顔。素不解畫,竭思精摹,至忘寢食,幾二十年而摹出眞像,儘所謂著存不忘於心者也。其遭繼母之喪,廬于京第,月必省墓,曳縗徒步,夏不扇冬不衾。幼而失恃,常爲至痛,及其母喪之回甲,具素衣巾廬墓,號哭以終三年,其篤誠至慕,實牒之所罕覯也。妻尹氏,故判書弘烈女也,素有婦德,以順君子。及喪其夫,年迫八耋,子孫滿室,遽斷粥飮,絶口無語,越六日而下從焉。其就義之從容,無愧於古之烈婦,誠可謂是夫是婦。苟有卓絶之行誼,則不循常格,陳白請褒,故事可按。今此金箕悳之夫妻孝烈,如彼竝美,爲世炳烺,特施雙旌之典,允合樹勵之政,故敢此仰達矣。上曰,依爲之。出擧條起燮曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命承史就座,仍命退,諸臣以次退出。
上在昌德宮。停常參,經筵。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪起燮啓曰,右承旨洪命周,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,金愚淳落點。
李羲準啓曰,玉堂上下番俱空,已至多日,事甚未安。應敎趙忠植,副應敎趙冀永,校理林翰鎭,副校理洪赫,修撰金正喜,旣有只推之命,竝卽牌招,推移入直,何如?傳曰,允。
又啓曰,新除授行左承旨金愚淳,時在公淸道洪州地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,申在植落點。
朴晦壽啓曰,大司憲宋穉圭,執義李渭達,持平崔綱魯在外,掌令成龍申·洪永觀,持平李相重牌不進,監察茶時之意,敢啓。傳曰,知道。
以司諫金喆遠,獻納李嘉愚,正言張敎根·孫興祖,掌令成龍申·洪永觀,持平李相重牌不進罷職傳旨,傳于朴晦壽曰,只推。
李恒權啓曰,卽者吏曹郞廳來言,咸昌縣監尹滋畊,諫院則雖已署經,憲府則尙未署經云。除在外外,未肅拜·呈告人員,竝卽牌招,何如?傳曰,一司除署經。
以應敎趙忠植,副應敎趙冀永,校理林翰鎭,副校理洪赫牌不進罷職傳旨,傳于李羲準曰,只推。
李羲準,以吏曹言啓曰,今此宗廟·社稷臘享大祭祭官中,時無職名人員,令該曹口傳付軍職,何如?傳曰,允。
兵曹口傳政事,護軍洪時濟,副護軍沈能稷,副司果南履懋,以上竝單付。
李恒權,以訓鍊都監·禁衛營·御營廳言啓曰,廣智營近處有虎跡,故三營發送校卒,合力行獵矣。今日到于仁旺山下,捉得小豹虎一頭,謹此封進,而捉虎將卒,自各該營考例施賞,仍爲行獵之意,敢啓。傳曰,知道。
上在昌德宮。停常參·經筵。
李恒權,以都摠府言啓曰,今日入直內三廳武兼·禁軍及軍兵等,中日習射枝放,請出標信。傳曰,知道。
朴晦壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李羲準啓曰,行右承旨申在植,今日不爲仕進,卽爲牌招,何如?傳曰,允。
又啓曰,檢閱金鍏,由限已過,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。應敎趙忠植,副應敎趙冀永,校理林翰鎭,副校理洪赫,旣有只推之命,竝卽牌招,推移入直,何如?傳曰,允。
傳于李羲準曰,檢校待敎李鶴秀,馳詣顯隆園,奉審摘奸,仍詣健陵華寧殿,一體奉審以來。
朴晦壽啓曰,大司憲宋穉圭,執義李渭達,持平崔綱魯在外,掌令洪永觀·成龍申,持平李相重牌不進,監察茶時之意,敢啓。傳曰,知道。
以司諫金喆遠,獻納李嘉愚,正言張敎根·孫興祖掌令洪永觀·成龍申,持平李相重牌不進罷職傳旨,傳于朴晦壽曰,只推。
以檢閱金鍏牌不進罷職傳旨,傳于李羲準曰,只推。
以應敎趙忠植,副應敎趙冀永,校理林翰鎭,副校理洪赫牌不進罷職傳旨,傳于李羲準曰,只推。
李羲準,以禮曹言啓曰,以右議政沈象奎上疏批旨內,所請依施事,命下矣。依聖敎,以前承旨沈能稷子宜弼第二子孝錫,立爲沈象奎長男故學生正愚之後,立案成給之意,敢啓。傳曰,知道。
李恒權,以兵曹言啓曰,因平安監司朴宗薰狀啓曰,鐵箭武士平壤出身金正寬,中和嘉善李淡,兵使柳和源狀啓,安州前五衛將金履海,寧邊出身金致弘,各其訓長,領率齊到,自臣曹更爲試取,何如?傳曰,允。
又以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
右議政沈象奎疏曰,伏以臣賦命險釁,獲戾于天,不殞其躬,乃殄厥世,生有二子,亦旣長成,十餘年前,連歲夭折,俱未遺一塊,藐孤臣然隻身,俯仰靡恤,秪恨窮毒之甚,永斷嗣續之望。迺者猥被謬命,冒忝三事,聖明在上,奚取於臣,而特以先臣之故,濫叨至此,遂蒙恩貤,位贈上相,感極幽明,榮動泉壤。臣又小宗,得祀四世,顧臣犬馬之齒,恰爲六旬,若晨夕溘然,則不但先臣血屬,一朝斬絶,四世之祀,寄托無人,每一念此,五情如割。謹稽國典,嫡妾無子,許令立後。臣欲爲臣長男故學生正愚立後,以延先祀,而緦功之內,無昭穆可合之人,將以臣族弟前承旨臣能稷子宜弼第二子孝錫者,取而爲後。兩家已有成言,第以人倫之定,所係至重,故與受之際,不容自專。竊伏惟念父子之倫,屬乎天,而君上,又臣民之天也,君命所及,卽是天屬,以臣血懇,不籲於殿下而于何控訴哉?玆敢不避屑瀆,冒達天聽。伏乞聖慈,俯垂鑑諒,深加矜憐,特命儀曹,照例許施,俾延先臣之祀,臣未死之前,至願畢矣。臣無任云云。答曰,省疏具悉卿懇。所請依施。仍傳曰,此批答,遣史官,傳諭于右議政。
行吏曹判書金相休疏曰,伏以臣跡起草野,聞見本自謏寡,年迫桑楡,精爽尤復銷霣,雖尋常末務,循例微事,擧皆昏昧,不能周察。況臣所帶銓衡之職,尤係萬不近似之任,鑑別賢否,初非可論,注擬高下,亦患生疎,逃遁不得,冒沒强膺,而常懷危懼,若臨淵谷。區區愚見,私竊以爲旣蔑賞識,又乏才能,但當據依經法,遵守令式,如是做去,或免大戾。向適有九上二邑守令十月滿瓜者,而臣謹稽大典通編外官職條,則守令仕滿一千八百乃遞云,而更無九上滿瓜者不爲遞代,再展幾箇月拖到十考之文。雖以近事言之,九上守令之不待十考,滿瓜則遞者,亦多已例,而此則置之姑舍之科,惟是通編一條,信如金石,可据而無疑,故二邑守令九上滿瓜者,不復遲待十考,果爲遞代矣。昨伏見大僚筵奏,則以九上守令之不待十考,徑先出代,至有政官問備之請。竊詳其奏語歸趣,則亶出於重成績奬善治之意,而臣則謹守徒法,念不暇及於此矣。以是爲罪,臣不敢辭,而竊又有不待人言而自覺做錯者。臺職相避之啓請竝擬,實係罕有之事,三司宿望之一例擧擬,謂無可嫌之端,此亦臣疎闇之致也。臣若默而不言,恐爲日後口實,故玆敢略陳其槪,而此則臣所自知者也。做錯如是,則其所不知不覺之中,又安保其無失於照檢,妨公格而拂物情者乎?反覆思之,恧惶,若無措躬之所,而況今京察在卽,萬目睢盱,有嚴政堂,揚揚冒赴,斷無其望。伏乞早賜黜退,以遵國體,以安賤分,不勝幸甚。臣無任云云。答曰,省疏具悉。大臣之言,亦非謂不守法也。與啓請之失,皆微事也,何至自引?卿其勿辭行公。
上在昌德宮。停常參·經筵。
朴光錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴晦壽啓曰,左右史不可不備,檢閱金鍏,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。應敎趙忠植,副應敎趙冀永,校理林翰鎭,副校理洪赫,旣有只推之命,竝卽牌招,推移入直,何如?傳曰,允。
朴光錫啓曰,大司憲宋穉圭,執義李渭達,持平崔綱魯在外,掌令洪永觀·成龍申,持平李相重牌不進,監察茶時之意,敢啓。傳曰,知道。
以司諫金喆遠,獻納李嘉愚,正言張敎根·孫興祖,掌令洪永觀·成龍申,持平李相重牌不進罷職傳旨,傳于朴光錫曰,只推。
以應敎趙忠植,副應敎趙冀永,校理林翰鎭,副校理洪赫牌不進罷職傳旨,傳于朴晦壽曰,只推。
以義州府尹李元默狀啓,盛京咨文中,有誤書欠敬處,而不能使來差曉迷,彼此相持,以致邊報之稽滯,惶恐待罪事,傳于李恒權曰,勿待罪事,回諭。
以黃海監司趙晉和狀啓,水使李圭德身死事,傳于李恒權曰,待明朝政官牌招,開政差出,使之不日內辭朝。
朴晦壽,以吏曹言啓曰,今此日景慕宮臘享大祭終獻官預差,前監司趙經鎭塡差,而時無職名,令該曹口傳付軍職,何如?傳曰,允。
兵曹口傳政事,副護軍趙經鎭。
朴晦壽,以禮曹言啓曰,卽接永禧殿參奉所報,則今十五日焚香,當於明日祗受,而參奉見方入直,令未差,無以擧行云。未差之代,卽令該曹,以在京無故人,口傳差出,以爲趁期受香之地,何如?傳曰,允。
吏曹口傳政事,以閔靖顯爲永禧殿令。
李恒權,以兵曹言啓曰,同知中樞府事呂喆永,病難供職,呈狀乞遞,西樞雖是閑局,不可一向虛帶。五衛將李信泳前任忠原營將,成鼎源前任慶尙監營中軍,李海瑛前任公淸監營中軍,忠翊衛將李慶蕃前任南虞候,俱在任所,上來間該廳番次苟艱云。景福宮衛將全泰漢,慶熙宮衛將文大仁·金宜誠,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管李忠運,以摠戎中軍,本營諸將官褒貶事,晝仕出去之意,敢啓。傳曰,知道。
又以訓鍊都監·禁衛營·御營廳言啓曰,再昨日仁旺山下,小豹虎一頭捉得,封進之後,仍爲行獵矣。連日搜探,更無虎跡,姑爲撤罷之意,敢啓。傳曰,知道。
檢閱金鍏疏曰,伏以臣於日前,畏陳微懇,獲蒙恩暇,許以歸護,母子相對,只竊感泣,在臣義分,固當待由限卽進。第臣母病,痰癖爲祟,膏肓已深,少失將攝,輒致添損。今當隆冬,又添寒感,痰凝而膈煩,食阻而胃敗,兼以咳喘孔劇,達夜失睡,眞元益下,氣息凜涰,種種形症,有加無減ㅍ扶將之節,醫藥之方,只有臣躬自看檢,而臣之此時離捨就直,情理之萬萬所不忍爲也。非不知慢蹇爲罪,瀆撓是懼,而情迫勢窮,昨旣違牌,今又隨詣朝房,申控衷懇。伏乞聖慈,俯垂鑑察,特遞見帶之職,以便救護,仍治屢瀆之罪,以嚴綱紀焉。臣無任云云。省疏俱悉,爾其勿辭救護。
上在昌德宮。停常參·經筵。
嚴燾啓曰,大司憲宋穉圭,執義李渭達,持平崔綱魯在外,掌令洪永觀呈辭,成龍申,持平李相重未肅拜,監察茶時之意,敢啓。傳曰,知道。
申在植啓曰,同副承旨朴光錫,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,嚴燾落點。
李恒權啓曰,玉堂上下番俱空,已至多日,事甚未安。應敎趙忠植,校理林翰鎭,副校理洪赫,旣有只推之命,副修撰沈英錫,自鄕上來云,一體牌招,推移入直,何如?傳曰,允。
傳于李恒權曰,禮房承旨馳詣宗廟·景慕宮,奉審摘奸以來。
申在植啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,假注書鄭,身病猝重,勢難察任,今姑改差,何如?傳曰,允。
鄭改差,代以李莊緖爲假注書。
傳于朴晦壽曰,濟州牧敬差官留待。
傳于朴晦壽曰,濟州牧敬差官入侍。
朴晦壽啓曰,濟州牧儒生試取試卷,今已上來,弘文提學金逌根,卽爲牌招,以爲科次之地,何如?傳曰,允。
李恒權啓曰,弘文提學金逌根牌不進推考傳旨,今方捧入,而科次命下之後,如是違牌,事甚未安。更爲牌招,何如?傳曰,允。
有政。吏批,行判書金相休,參判金陽淳竝牌招不進,參議李友秀進,行右承旨申在植進。啓〈曰〉,判書金相休,參判金陽淳竝牌招不進,小臣獨政未安,何以爲之?敢稟。傳曰,只出緊任。以李渭達爲副校理,趙冀永爲兼弼善,金相鼎爲兵曹佐郞,金履綱爲咸陽郡守。
兵批,行判書金魯敬進,參判尹行直受由,參議愼宜學病,參知李衡柱入直進,左副承旨李恒權進。以李壽民爲同知,南寅老·洪時濟爲副摠管,李命儒爲僉知,權灝·李光龍·朱南翊爲五衛將,朴宗源爲景福將,李光逵·李潤德爲慶福將,李完敏爲都摠經歷,李商一爲黃海水使,同知李潤國,僉知李信泳,護軍金啓河·金愚淳·金鎌·金基常·呂喆永·金履協·李達誠,副護軍任存常·洪命周·金炳朝·柳台佐·徐有素·尹豐烈·柳季獜·安光直·安性淵·李吉會·李井會·李儒遠·閔植·權灝·崔笠·金魯儉·朴致燮·朴兢淵·閔晢·李蒙權·洪聖益。
傳于申在植曰,見窠皆令差出。
吏批,再政。以朴升鉉爲執義,南履懋爲修撰,金基常爲工曹參判,黃鍍爲掌樂主簿,沈能默〈爲〉禮賓主簿,安國鍾爲引儀,趙徹永爲金溝縣令,致仕奉朝賀單洪義浩,學諭二單金在榮·金奎燮,兼甕津府使單李尙一,兼春秋二單朴宗休·權徵。
兵批,再政。以安光質爲宣傳官,兪範柱爲忠翊將,金魯喆爲都摠都事。
備忘記,黃海水使李商一下直,長弓〈一〉張,長箭一部,片箭一部,筒兒一箇賜給。
李莊緖在外,代以韓哲浩爲假注書。
朴晦壽啓曰,弘文提學金逌根再牌不進推考傳旨,今方捧入,而科次命下之後,連事違召,終不承膺,事體所在,誠極未安,陳疏到院,而原疏以顯隆園忌辰祭齋戒,纔已退却矣。所當更請牌招,而係是一日三牌,何以爲之?敢稟。傳曰,原疏捧入,疏批已下,待明朝牌招。
以應敎趙忠植,校理林翰鎭,副校理洪赫,副修撰沈英錫牌不進罷職傳旨,傳于李恒權曰,只推。
朴晦壽,以承文院都提調意啓曰,北關交易事,禮部咨文出來矣。回咨依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
嚴燾,以備邊司言啓曰,黃海水使李圭德,在任身死矣,返柩時擔軍,依法典題給之意,分付所經各道,何如?傳曰,允。
又以訓〈鍊〉都監言啓曰,本局把摠沈說泰,身病甚重,勢難察任,改差,何如?傳曰,允。
弘文提學金逌根疏曰,伏以臣卽不學無術之賤品耳,遭逢昌運,倖占科第,致身宰列,歷遍華要,旣往所叨,無非僥濫。門闌旣盛而不知懼,名位已足而不知止,鬼怒人猜,宜有咎殃,至於向日弘文提學之命,而臣身之危懍,有不可言者矣。噫,文苑之任,是豈如臣鹵莽者所可一朝竊據也哉?若其爲任之關係至重,臣不暇張皇臚列,而平日聞見,只知有文學者居其任,苟非然者,雖欲力取而不可得,人亦不當以愛憎取捨,惟公議是與而已。臣少而怠惰,長益荒嬉,文學從事,全不着意,探奧研精,已矣無論,而綴拾尋摘,尙不猶人,何從而得文學之稱哉?雖尋常百工之末技,不自肆力於平日,卽無以成其名,人有號於衆曰,吾於某技,不工而能,其熟信之?況文學之爲藝,非百工可比,則人之知臣,豈有勝於臣之自知也?且臣之通擬是任,于今四載,驚慙震悸,若在其初,俯仰靡措,幾乎忘寢而廢食。今若諉以遂事,旋自厚恕,則是豈人理之所安也?夫無其實而冒虛名,不祥莫甚焉。臣之悚愧窮蹙,猶屬餘事,私焉而忝墜家聲,公焉而玷辱朝廷,將爲天下可笑之人。臣言至此,要質神明,顧何敢一毫飾辭爲也?臣厚被國恩,頂踵毛髮,罔非造化,臣之力所當爲者,雖赴湯蹈火,肝䐉塗地,何所逃避,而今玆誤恩,誠萬萬夢想之所不到。臣若憑恃寵靈,徒藉門蔭,拂公議而汚名器,揚揚爲冒進之計,則非但爲臣一身之不幸,非但爲臣一家之不幸,卽一世之不幸也。往古來今,安有如臣不學無術之文任也哉?臣於治疏將上之際,卽伏奉濟州牧試取試卷科次以入之命,召牌臨門,促臣承膺,臣旣不敢以見職自處,至欲循墻而不得,則試取一事,尤非可論。以此以彼,均是寵冒之端,玆敢悉暴素蘊,仰瀆崇嚴。伏乞聖明,俯賜鑑諒,亟命鐫改,俾公器益重,私分獲安焉。臣無任云云。答曰,省疏具悉。卿其勿辭行公。
乙酉十二月十四日申時,上御熙政堂。濟州牧敬差官入侍時,右副承旨朴晦壽,假注書金奎燮,記注官全允淡,記事官吳致愚,敬差官尹濟弘,以次進伏訖。上曰,敬差官進前。濟弘進前。上曰,無故還歸耶?濟弘起伏奏曰,臣回還之日,遇風漂流,無故至于闕下,莫非王靈所曁。上命退。濟弘退出。又命退,承·史以次退出。
上在昌德宮。停常參,經筵。
藥房提調李錫奎,副提調李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知道。
嚴㦞啓曰,備邊司郞廳來言,今日賓廳日次,而顯隆園忌辰祭正日相値,不得來會云,敢啓。傳曰,知道。
洪起燮啓曰,行左承旨李羲準,行右承旨申在植,今日不爲仕進,竝卽牌招,何如?傳曰,允。
嚴燾啓曰,卽者檢閱吳致愚,以其親病,陳疏徑出,原疏以顯隆園忌辰祭正日,纔已退却矣。所當直捧禁推傳旨,此與無端徑出有異,推考警責,何如?傳曰,允。
朴晦壽啓曰,弘文提學金逌根牌不進推考傳旨,今方捧入,而科次命下,已至經宿,如是違牌,事甚未安。更爲牌招,何如?傳曰,許遞,前望單子人之,待下批牌招察任。
弘文提學前望單子入之,洪羲俊落點。
朴晦壽啓曰,玉堂上下番俱空,已至多日,事甚未安。應敎趙忠植,校理林翰鎭,副校理洪赫,副修撰沈英錫,旣有只推之命,與副應敎趙冀永,修撰南履懋,副修撰尹秉烈,一體牌招,推移入直,何如?傳曰,允。
又啓曰,弘文提學洪羲俊牌不進推考傳旨,今方捧入,而科次命下之後,如是違牌,事甚未安。更爲牌招,何如?傳曰,允。
韓哲浩在外,代以趙啓昇爲假注書。
傳于朴晦壽曰,奉審閣臣入侍。
朴晦壽啓曰,弘文提學洪羲俊再牌不進推考傳旨,今方捧入,而科次命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
傳于嚴燾曰,承史·閣臣,試官加差下。
傳于嚴燾曰,科次入侍。
朴晦壽啓曰,卽伏見諸道今秋冬等褒貶啓本,則京畿監司朴宗琦,公淸監司金學淳,黃海監司趙晉和,咸鏡監司李存秀,守令無一人居下,殊無嚴明殿最之意,竝推考警責,何如?傳曰,允。
嚴燾啓曰,卽伏見諸道今秋冬等褒貶啓本,則京畿水使李升權,公淸水使趙台錫,全羅監司曺鳳振,統制使李石求,南兵使尹郁烈,邊將無一人居中居下,黃海兵使朴應浩,全羅左水使李完植,右水使金相順,平安監司朴宗薰,北兵使申絅,邊將無一人居下,殊無嚴明殿最之意,竝推考警責,何如?傳曰,允。
以應敎趙忠植,副應敎趙冀永,校理林翰鎭,修撰南履懋,副修撰尹秉烈·沈英錫牌不進罷職傳旨,傳于朴晦壽曰,只推。
嚴燾,以都摠府言啓曰,今日入直內三廳武兼·禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
又以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
朴晦壽,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,本閣今乙酉年秋冬等褒貶,當爲磨勘,而提學二員,直提學一員,直閣·待敎俱未差,不得擧行,外閣褒貶,亦不得爲之〈之〉意,敢啓。傳曰,知道。
嚴燾,以中樞府言啓曰,本府郞廳及醫員·錄事等今乙酉年秋冬等褒貶,當爲等第,而領中樞府事臣金載瓚,判中樞府事臣韓用龜·臣金思穆·臣南公轍·臣林漢浩,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今乙酉秋冬等褒貶,限內不得磨勘之意,敢啓。傳曰,知道。
朴晦壽,以敦寧府言啓〈曰〉,府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今乙酉年秋冬等褒貶,當爲磨勘,而有司堂上豐安君臣柳相祚在外,無以備員,限內不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,俱有身病,限內不得爲之之意,敢啓。傳曰,知道。
又以吏曹言啓曰,今秋冬等褒貶,當爲磨勘,而因本曹堂上有故,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今乙酉秋冬等褒貶,依前例磨鍊以入,而軍資監·濟用監·內資寺·長興庫,因都提調·提調有故,不得磨勘。去春夏等褒貶時,軍資監·濟用監·內資寺·長興庫·司䆃寺·司圃署·平巿署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以禮曹言啓曰,各陵殿園墓·本曹郞廳·四學童蒙敎官·通禮院·典牲署·東西活人署·惠民署·圖畫署官員等今乙酉年秋冬等褒貶,等第以入,而宗廟署·社稷署·景墓宮·弘文館·藝文館·春秋館·承文院·奉常寺·成均館·掌樂院·東西氷庫·禮賓寺·觀象監·內醫院·司譯院·典醫監·東·南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
嚴燾,以兵曹言啓曰,今乙酉年秋冬等褒貶等第,磨鍊以入,而曹所屬軍器寺·司僕寺·訓鍊院官員部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今乙酉年秋冬等褒貶,當爲磨勘,而都摠管洪顯周有身病,限內不得設行之意,敢啓。傳曰,知道。
又以刑曹言啓曰,今秋冬等本曹褒貶等第磨勘時,郞廳啓本中,刀擦爲二處之意,敢啓。傳曰,知道。
又以刑曹言啓曰,今初十日本曹褒貶時,屬司·典獄署官員等今秋冬等褒貶,本曹參議,例與刑房承旨,同爲磨勘,而該房承旨式暇,不得磨勘以入之意,敢啓。傳曰,知道。
朴晦壽,以工曹言啓曰,本曹郞廳今乙酉年秋冬等褒貶及屬司·掌苑署·造紙署官員今乙酉年秋冬等褒貶,合三度磨勘以入,而屬司中尙衣院·繕工監·瓦署·典涓司今乙酉年秋冬等褒貶,因各該司提調有故,限內不得磨勘,而尙衣院·繕工監·造紙署·瓦署·典涓司今乙酉年春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
又以宣惠廳都提調意啓曰,本廳郞廳等今乙酉年秋冬等褒貶等第,磨勘以入之意,敢啓。傳曰,知道。
嚴燾,以訓鍊都監都提調意啓曰,本局從事官·禁松參軍及諸將官等今乙酉年秋冬等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今乙酉秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今乙酉年秋冬等褒貶,當爲等第,而都提調臣韓用龜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今乙酉年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而臣晩錫有身病,限內不得擧行之意,敢啓。傳曰,知道。
乙酉十二月十五日申時,上御熙政堂。奉審閣臣入侍時,右副承旨朴晦壽,假注書金奎燮,記注官安仁,記事官安亨鎭,檢校待敎李鶴秀,以次進伏訖。上曰,閣臣進前。鶴秀進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則潔白,諸執事摘奸則無頉,仍爲監祭,因詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上命閣臣先退。鶴秀退出。又命退,承史以次退。
乙酉十二月十五日酉時,上御熙政堂。濟州牧儒生科次入侍時,同副承旨嚴燾,假注書金奎燮,記注官安仁,記事官安亨鎭,弘文提學洪羲俊,右副承旨朴晦壽,檢校待敎徐憙淳,待讀官副校理洪赫,弼善安光直,說書宋尙玉,以次進伏訖。上曰,科次爲之。尙玉等以次讀奏訖。上曰,春坊,誰也?晦壽曰,安光直·宋尙玉矣。羲俊曰,選劵十張,以何等書之乎?上曰,第一張以三下書之,之次三張以草三下書之,其餘則以次上書之,可也。羲俊書等訖,上命坼封,晦壽坼秘封讀劵訖。上曰,榜目則退去書入也。上命對讀官先退,尙玉等先退。又命退,承史以次退出。
上在昌德宮。停常參,經筵。
嚴燾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,明日傳香,禮房承旨當爲齋宿,行右承旨申在植,所當牌招,而拘於廳規,不得請牌,何以爲之?敢稟。傳曰,許遞,前望單子入之,待下批牌招察任。
承旨前望單子入之,洪命周落點。
傳于李恒權曰,濟州牧武科試取時,五矢入格閑良朴景信,直赴殿試,四矢入格閑良李光範,直赴會試,金應烈內下筒箇一部,梁光龍箭竹一百箇,三矢入格出身韓應宗,閑良鄭益華,二矢入格閑良權時銀,箭竹五十箇賜給,兩技中鳥銃三發四中承仕郞文五奎加資。
朴晦壽,以弘文館言啓曰,本館下番闕直,事甚未安。應敎趙忠植,副應敎趙冀永,校理林翰鎭,修撰南履懋,副修撰尹秉烈·沈英錫,旣有只推之命,竝卽牌招,以爲推移入直之地,何如?傳曰,允。
李恒權啓曰,大司憲宋穉圭,執義朴升鉉,持平崔綱魯在外,掌令成龍申·洪永觀,持平李相重牌不進,監察茶時之意,敢啓。傳曰,知道。
以司諫金喆遠,獻納李嘉愚,正言張敎根·孫興祖,掌令洪永觀,持平李相重牌不進罷職傳旨,傳于李恒權曰,只推。
李恒權,以禮曹言啓曰,頃因前持平吳甲良上疏,贈判書柳應秀請諡事廟堂覆啓內,令禮曹更爲稟處事,允下矣。蓋此柳應秀,本以咸興府武擧人,應募於藩胡之亂,克淸邊塵,倡義於龍蛇之變,屢建奇功,及至丁酉島山之役,領兵南下,身殉於慶州矣。先正臣文正公宋時烈,記述而闡揚之,故相臣文忠公閔鼎重,摭實而陳白焉。顯廟朝丙午,褒以貤贈,享以俎豆,而先朝乙卯,又以故重臣閔鍾顯之筵奏,遂蒙宣額之命,朝家報施,殆無餘憾。第伏念關北一方,是我朝豐沛之鄕,非無忠義之士,磊落相望,而垂今四百餘年,尙未有節惠之及焉者,宜其北人之齎菀。今此柳應秀之卓異忠節,如彼著顯,且其爵秩,已贈正卿,易名之典,特爲許施,俾樹百世之風聲,以聳一路之瞻聆,恐合事宜,而係干恩典,臣曹不敢擅便,上裁,何如?傳曰,依草記施行。
又以都摠府言啓曰,副摠管李復淵,以訓鍊院都正,將鬼薦取才監試事,南別營晝仕出去之意,敢啓。傳曰,知道。
又以兵曹言啓曰,慶尙監司趙寅永狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,考見諸道今秋官鎭門聚點狀啓,則全羅兵使李鍾英狀啓中,道內束伍軍兵聚點時,羅州等八邑,器械或有破傷,服色間多渝弊云。公淸兵使李謙會狀啓中,道內編伍軍兵聚點時,保寧等三邑,器械服色,間或渝傷云,黃海兵使朴應浩狀啓中,道內團束軍兵聚點時,遂安等三邑鎭,戰馬瘦駑,服色麤劣云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
又以兵曹言啓曰,拆見諸道褒貶啓本,則北兵使申絅啓本中,溫萬戶金是鐸之鐸字,誤以澤字書之。奏御文字,何等審愼,而如是疎忽,該帥臣推考,何如?傳曰,允。
又以兵曹言啓曰,慈母別將黃載敬,以三年窠邊將,連二等褒貶居中,其不職可知,依例罷黜,何如?傳曰,允。
又以兵曹言啓曰,嶺南別試武士更爲試取事,草記啓下後,武士等各以本道入格技藝試取,則開寧閑良朴慶林鐵箭入格,蔚山閑良朴以廈,慶州出身李宇虎病不上來,蔚山出身崔鳴九柳葉箭不,義城閑良李東祿,昌寧閑良曺羲範,密陽閑良朴宗爀,淸道閑良鄭昌奎,仁同閑良張斗漢,迎日閑良鄭光俊,義興出身朴濟默,興海閑良朴魯行,善山閑良朴天鶴,丹城閑良柳宜祥,陜川閑良申在文片箭不,善山閑良南應老,金山閑良金壽奎,漆原閑良周相瓛鐵箭不,未入格者,竝依例給糧下送,而在前抄上武士試取時,武技之中式者,閑良直赴殿試,依判下擧行矣。今此朴慶林,別單書入之意,敢啓。傳曰,知道。
上在昌德宮。停常參·經筵。
嚴燾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴晦壽啓曰,來二十一日,朝參日次矣,敢稟。傳曰,停。
李恒權啓曰,來二十一日,輪對日次矣,敢稟。傳曰,當次人受點,後日次待令。
以應敎趙忠植,副應敎趙冀永,校理林翰鎭,修撰南履懋,副修撰尹秉烈·沈英錫牌不進罷職傳旨,傳于李恒權曰,推考傳旨捧入。
李恒權,以弘文館言啓曰,本館下番闕直,事甚未安。應敎趙忠植,副應敎趙冀永,校理林翰鎭,修撰南履懋,副修撰尹秉烈·沈英錫,旣有推考傳旨捧入之命,竝卽牌招,以爲推移入直之地,何如?傳曰,允。
又啓〈曰〉,卽者社稷署官員來言,今此臘享大祭時,提調當爲進參,而提調李肇源在外,不得進參云,何以爲之?敢稟。傳曰,許遞,前望單子入之,待下批牌招察任。
社稷提調前望單子入之,李羲甲落點。
傳于李恒權曰,發遣吏郞,諸執事淸齋與否,摘奸以來。
嚴燾啓曰,大司憲宋穉圭,執義朴升鉉,持平崔綱魯在外,掌令成龍申·洪永觀,持平李相重牌不進,監察茶時之意,敢啓。傳曰,知道。
〈以〉司諫金喆遠,獻納李嘉愚,正言張敎根·孫興祖,掌令成龍申·洪永觀,持平李相重牌不進罷職傳旨,傳于嚴燾曰,只推。
以應敎趙忠植,副應敎趙冀永,校理林翰鎭修撰南履懋,副修撰尹秉烈·沈英錫牌不進罷職傳旨,傳于李恒權曰,推考傳旨捧入。
李恒權,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜·作散人別取才入格矢數·落仕年條居注薦名,各其名下,懸注以入之意,敢啓。傳曰,知道。
又以兵曹言啓曰,關西抄上武士更試事,草記,蒙允矣。臣今日進詣南別營試取,則李淡等四人,雖未準本道試取之步數,皆過一百五十步,別單書入之意,敢啓。傳曰,知道。
又以兵曹言啓曰,今十二月十九日宗廟·社禝·景慕宮臘享大祭時,守門當爲塡差,而本曹郞廳及都摠府郞廳·五衛將,除入直與在外,排擬苟艱。依定式,以軍門將官,代差以入之意,敢啓。傳曰,知道。
又以兵曹言啓曰,今月十四日政事,同知中樞府事末望金漢雋,資級乃是折衝,而誤以嘉善,矇然擬入。臣不勝惶悚,原望筒改付標以入之意,敢啓。傳曰,知道。
又以訓鍊都監言啓曰,本局千摠具絳,身病甚重,勢難察任,改差,何如?傳曰,允。
嚴燾,以義禁府言啓曰,卽接月令醫員李鐸手本,則時囚罪人張東玉,素患疝積之症,處冷添劇,時時衝上,間間昏到,實爲危重云。罪人病勢如此,則一邊保放,一邊草記,曾有定式矣。張東玉,姑爲保放之意,敢啓。傳曰,知道。
上在昌德宮。停常參·經筵。
嚴燾啓曰,大司憲宋穉圭,執義朴升鉉,持平崔綱魯在外,掌令成龍申未肅拜,洪永觀,持平李相重呈辭,監察茶時之意,敢啓。傳曰,知道。
朴晦壽啓曰,左右史不可不備,檢閱吳致愚,由限已過,卽爲牌招入直,何如?傳曰,允。
傳于嚴燾曰,傳香承旨馳詣社稷·宗廟·永禧殿·景慕宮,奉審摘奸以來。
朴晦壽啓曰,行都承旨洪起燮,行左承旨李羲準不爲仕進,右承旨洪命周,左副承旨李恒權式暇,社稷·宗廟臘享大祭監祭及坐直,無以備員。行都承旨洪起燮,行左承旨李羲準,竝所當牌招,而拘於廳規,不得請牌,何以爲之?敢稟。傳曰,知申外,不爲仕進承旨及式暇承旨竝許遞,前望單子入之,待下批牌招察任。
承旨前望單子入之,朴岐壽·金炳朝·徐有素落點。
朴晦壽啓曰,左承旨朴岐壽,同副承旨嚴燾監祭進,左副承旨徐有素,右副承旨金炳朝牌不進,院中只有臣一人,伴直無人。都承旨洪起燮,所當牌招,而拘於廳規,不得請牌,何以爲之?敢稟。傳曰,違牌承旨竝許遞,前望單子入之,待下批牌招察任。承旨前望單子入之,兪理煥·朴綺壽落點。
右副承旨徐有素,右副承旨金炳朝牌不進罷職傳旨,傳于朴晦壽曰,只推。
朴晦壽啓曰,應敎趙忠植,副應敎趙冀,校理林翰鎭,副校理洪赫,修撰南履懋,副修撰尹秉烈·沈英錫差祭,校理林處鎭,副校理李渭達在外,修撰金正喜內閣進,玉堂上下番俱空,事甚未安。副提學未差之代,政官牌招開政差出,待下批牌招入直,何如?傳曰,在外玉堂竝許遞,前望單子入之。
玉堂前望單子入之,校理沈鈁,副校理金大坤落點。
朴晦壽啓曰,玉堂上下番俱空,事甚未安。新除授校理沈鈁,副校理金大坤,竝卽牌招入直,何如?傳曰,允。
又啓曰,應敎趙忠植,副應敎趙冀永,校理林翰鎭,副校理洪赫,修撰南履懋,副修撰尹秉烈·沈英錫差祭,校理沈鈁,副校理金大坤在外,修撰金正喜內閣進,玉堂上下番俱空,事甚未安。副提學未差之代,政官牌招開政差出,待下批牌招入直,何如?傳曰,竝許遞,前望單子入之,待下批牌招察任。
玉堂前望單子入之,應敎尹秉烈,副應敎金正喜,校理林處鎭·金鏴,副校理朴英載·李嘉愚,修撰李渭達·朴升鉉,副修撰尹心圭·朴潞壽落點。
朴岐壽,以都摠府言啓曰,今日入直內三廳武兼·禁軍及軍兵等,當爲中日習射技放,而臘享大祭齋戒相値,不得設行之意,敢啓。傳曰,知道。
又以禁衛營言啓曰,本營把摠李奎東,身病猝重,勢難察任,改差,何如?傳曰,允。
上在昌德宮。停常參·經筵。
兪理煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以應敎尹秉烈,副應敎金正喜,副校理李嘉愚,副修撰朴潞壽牌不進罷職傳旨,傳于朴晦壽曰,只推。
朴晦壽啓曰,玉堂上下番俱空,事甚未安。應敎尹秉烈,副應敎金正喜,副校理李嘉愚,副修撰朴潞壽,旣有只推之命,竝卽牌招,推移入直,何如?傳曰,允。
朴晦壽,以侍講院言啓曰,文學金鏴,移拜校理矣,上番闕直,事甚未安。輔德未差,兼輔德徐憙淳,弼善安光直,兼弼善趙冀永,兼文學李憲兢,竝卽牌招,以爲推移入直之地,何如?傳曰,允。春坊有闕之代,前望單子入之。
春坊前望單子入之,輔德徐熹淳,文學徐左輔,司書金鏴落點。
傳于朴晦壽曰,兼輔德前望單子入之。
兼輔德前望單子入之,朴岐壽落點。
兪理煥啓曰,大司憲宋穉圭,持平崔綱魯在外,執義未差,掌令成龍申·洪永觀,持平李相重牌不進,監察茶時之意,敢啓。傳曰,知道。
以司諫金喆遠,正言張敎根·孫興祖,掌令成龍申·洪永觀,持平李相重牌不進罷職傳旨,傳于兪理煥曰,只推。
朴晦壽,以侍講院言啓曰,兼弼善趙冀永,時無職名,令該曹口傳付軍職,何如?傳曰,允。
兵曹口傳政事,副司果趙冀永。
朴岐壽,以兵曹言啓曰,景福宮神武門外守直校卒,令該營嚴棍汰去,犯漢移送秋曹事,命下矣。以入直衛將言之,常時不善守護,有此犯斫之擧,又不能卽地來報臣曹,致煩特敎者,尤著不職。當該入直衛將,爲先汰去,令該府拿問處之,何如?傳曰,允。
以應敎尹秉烈,副校理李嘉愚,副修撰朴潞壽牌不進罷職傳旨,傳于朴晦壽曰,只推。
朴岐壽,以禁衛營言啓曰,謹依下敎,景福宮別禁松牌將騎士金成浩,軍趙和得·李壯金等,各嚴棍二十度後,汰去之意,敢啓。傳曰,知道。
又以御營言啓曰,謹依口傳下敎,景福宮別禁松牌將別抄軍官崔漢經,軍金孟哲·洪致寬等,各嚴棍二十度後,汰去之意,敢啓。傳曰,知道。
行吏曹判書金相休疏曰,伏以臣之除拜銓官,居然爲三朔之久,而冒沒行政,亦已四五次矣。以千萬不近似之人,當千萬不近似之任,而加之年紀衰邁,神識惽憒,雖按例注擬之事,循格遷代之擧,皆不能照檢,動輒多做錯,瘡疣百出,醜拙畢露,縱欲抗顔而强行,不覺靦面而自縮。竊伏思之,上雖出試可之意,臣實有自知之明,與其畢竟僨事而辜恩,無寧早圖自列而乞解,故向陳一疏,罄竭衷懇,庶幸閔覆之天,俯賜矜允矣。及伏奉批旨,恩言藹如,日舒春噓,戒其自引之過,申以勿辭而行,臣於是感激鴻私,幡然有不顧顚頓生死向前之意矣。其奈天之所廢,難容人力,不幸狗馬之疾,忽添寒熱之證,凌氷焦火,一日屢變,孱骸骫骨,百道迭攻,最是頑痰內據胸腹,餘勢外注腰膂,籧篨戚施,竝萃一身,頫昂屈伸,皆不自由。竊詳其形症,則源委旣深,洵非時月可醫,而身爲政官,有限之大政,緣臣病狀之如右,不得擧行,則其國體之虧損,物情之駭惑,當復如何哉?臣用是憂悸,添一重祟,玆臚實狀,仰干崇聽,斷斷一念,亶出眞情,豈或有一毫假飾,以犯欺君之罪耶?夫莫尊者天,而勞苦則號之,莫嚴者父,而疾痛則呼之。其不憚尊嚴之威,而輒有號呼之擧者,蓋恃天之於物,必施曲遂之仁,父之於子,必有止慈之恩故也。今殿下之於臣,天也父也,而臣之所號呼者,不但勞苦疾痛之情而已,則止慈之恩,曲遂之仁,不望於殿下而更望於誰耶?伏乞天地父母,特垂矜察,將臣銓官之銜,亟賜刊改,俾京察無致愆期,賤分得以自安,則生隕死結,將有圖報之日。臣無任云云。答曰,省疏具悉。大政臨時,何可輕遞?調理卽起行政。
上在昌德宮。停常參·經筵。
藥房提調李錫奎,副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
兪理煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴晦壽啓曰,玉堂上下番俱空,事甚未安。應敎尹秉烈,副校理李嘉愚,副修撰朴潞壽,旣有只推之命,竝卽牌招,推移入直,何如?傳曰,允。
朴綺壽啓曰,臣綺壽,以同義禁,今日本府坐起進去,下直之意,敢啓。傳曰,知道。
兪理煥啓曰,卽者刑曹郞廳來言,景福宮內松木偸斫漢,當爲嚴覈,而判書宋冕載有身病,無以開坐,次堂例不得擧行云。判書宋冕載,卽爲牌招,以爲開坐之地,何如?傳曰,允。
又啓曰,刑曹判書宋冕載牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
朴晦壽啓曰,今此春帖子製述人抄啓中,時無職名人,令該曹口傳付軍職,何如?傳曰,允。
兵曹口傳政事,副司果單林翰鎭·南履懋·趙忠植·沈英錫。
兪理煥啓曰,大司憲宋穉圭,持平崔綱魯在外,執義未差,掌令成龍申·洪永觀,持平李相重牌不進,監察茶時之意,敢啓。傳曰,知道。
以司諫金喆遠,正言張敎根·孫興祖,掌令成龍申·洪永觀,持平李相重牌不進罷職傳旨,傳于兪理煥曰,只推。
朴晦壽啓曰,吏曹郞廳來言,臺諫有闕,政事,取稟。傳曰,前望單子入之。臺諫前望單子入之,執義鄭禮容,獻納尹濟弘落點。
以應敎尹秉烈,副校理李嘉愚,副修撰朴潞壽牌不進罷職傳旨,傳于朴晦壽曰,只推。
以弼善安光直,兼弼善趙冀永,兼文學李憲兢牌不進罷職傳旨,傳于朴晦壽曰,只推。
以江原監司洪敬謨狀啓,高城郡民家失火事,傳于洪起燮曰,聞甚矜惻,元恤典外,別加顧助事,分付。
朴綺壽,以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官,今年射講都計劃居首人,依例別單書入之意,敢啓。傳曰,知道。
又以禁衛營言啓曰,本營哨官金樂弘,身病猝重,勢難察任,改差,何如?傳曰,允。
又以御營廳言啓曰,本廳諸將官,今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官,今乙酉年射講居首人,依例別單書入之意,敢啓。傳曰,知道。
兪理煥,以義禁府言啓曰,保放罪人張東玉,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,德山縣監李景愚原情云云。問目內辭緣,泛稱遲晩,刑推得情,何如?判付啓,除刑推議處。又啓目,景福宮衛將秋載豐原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,通津府使張東玉原情云云。問目內辭緣,泛稱遲晩,所當請刑是白乎矣,曾經都摠府都事勿爲請刑,載在大典通編,議處,何如?判付啓,依允。
刑曹判書宋冕載疏曰,伏以臣所叨之職,特出前望恩除,私心感祝,不敢言病,惟以日事蹶,爲一分對揚之計,觸犯風寒,力疾奔奏。日昨見差社稷享官之役,侵夜駿奔之餘,素患痰積,忽地闖發,內而積氣衝亘,外而風痰遍肆,神精昏窒,手脚麻木,頃刻顚仆,不省四到,擔舁歸次,雜試藥餌,僅得回甦,而寒熱隨以交作,氣息漸又喘短,多般形證,無非危綴,房闥運動,尙無其望,彈束赴公,尤非可論。今此開坐之命,忽下於玆際,仍又召牌屢臨,臣於惛涔之中,惶隘靡措,不知所以。苟使臣有萬分自力之望,則臣豈敢徒懷占便調治之計,若不知義分之爲重而唐突之爲罪然哉?玆不得不畢暴實狀,疾聲仰瀆。伏乞聖慈,俯垂矜憐,亟遞臣職名,俾安分調病,千萬祈祝。臣無任云云。答曰,省疏具悉。開坐,令次堂擧行,卿其勿辭,調理行公。
上在昌德宮。停常參·經筵。
朴岐壽,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
兪理煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
朴晦壽啓曰,玉堂上下番俱空,已至多日,事甚未安。應敎尹秉烈,副校理李嘉愚,副修撰朴潞壽,旣有只推之命,竝卽牌招,以爲推移入直之地,何如?傳曰,允。
兪理煥啓曰,大司憲宋穉圭,執義鄭禮容,持平崔綱魯在外,掌令成龍申·洪永觀,持平李相重牌不進,監察茶時之意,敢啓。傳曰,知道。
以司諫金喆遠,獻納尹濟弘,正言張敎根·孫興祖,掌令成龍申·洪永觀,持平李相重牌不進罷職傳旨,傳于兪理煥曰,只推。
以應敎尹秉烈,副校理李嘉愚,副修撰朴潞壽牌不進罷職傳旨,傳于朴晦壽曰,只推。
朴晦壽啓曰,明日正朝望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
又啓曰,春帖子製述人,旣已抄啓矣。弘文提學洪羲浚,待明朝牌招,出韻科次,何如?傳曰,允。
兵曹口傳政事,副司果李鎭華。
朴晦壽,以禮曹言啓曰,來丙戌年二月內行各祭,今當磨鍊,而四賢祠祭,例以中丁日設行矣。同年二月中丁,在十五日,與弘陵忌辰相値,依定式,以三丁日退行之意,敢啓。傳曰,知道。
朴岐壽,以兵曹言啓曰,今十二月二十一日,武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,五衛將朱南翊,前任全羅監營中軍,忠翊衛將兪範柱,前任晉州營將,俱在任所,該廳番次苟艱云,同知中樞府事李秀民,僉知中樞府事李光鼎,五衛將權灝·李光龍,景福宮衛將李潤國,宣傳官李景純,俱以病難供職,呈狀乞遞,竝改差,何如?傳曰,允。
又以兵曹言啓曰,日前禁旅李尙倫,冒法飮酒,見捉於捕校,而捕校輩不有法例,直以紅索縛去云,故聞甚可駭,往復該將臣處,使之嚴治其昧例妄錯之罪矣。禁旅輩不待決處,敢逞私憤,倡率徒黨,齊會發誓,稱以雪憤,往打捕校之家,一齊乘屋,大自樑棟,小及牕戶,無不破碎,人命則幸不傷捐,而凡係日用生業之需,無一存者云,道路驚騷,聽聞甚駭。年前大臣,以都民無賴輩打人家舍事,請用一律,已成不刊之典,懸法未幾,又此無難犯法,已極寒心。凡民猶難饒貸,況此禁旅,尤異於他營常時約束果何如,而縱恣無嚴,一至此極,若此不已,國法不施,紀律無地,轂下之變,慮無不到。臣使別將査出其首終,則韓大喆·張翰翼·高得仁三人首倡作亂,宋日郁以入直,托以食代,擅離直所,樂赴同參,各人等證據明白,十手皆指,渠亦無辭,此等之類,斷當以法從事,以警軍民。韓大喆等四漢,出付御營廳,梟首警衆,隨從諸漢,自臣曹分輕重嚴加勘處。臣待罪本曹,未能先事飭束,有此無前之變,不勝惶恐,而該別將,亦難免不飭之失,令該府拿問嚴處,各該番將,一體拿問勘處。雖以捕將言之,禁旅亦參付祿,與尋常軍卒自別,犯酒亦異於强盜,則縛以紅索,無難直捉,亦可見橫濫無憚之習。常時約束,果能嚴截,豈有如此之事乎?該將臣,從重推考,該捕校,令該廳各別嚴棍後,出付攸司,更爲嚴刑定配,何如?傳曰,允。觀此草記,不勝驚駭。向時大臣定奪姑舍,師律之嚴重果何如,則禁旅之無難作挐,至於此極者無他,上則紀律不明,下則恃衆肆頑之致。今若以其犯者衆而泛治之,則來後之弊,將有甚於此者。首犯者固當盡爲梟首警衆,但旣曰首倡,則豈有三人一時竝倡之理?其中亦必有首先發論之人,卿更爲親執嚴査,三人中分首從,其最先發論者及與擅離番所之漢兩漢,出付御廳梟首,次犯兩漢,限死嚴掍,絶島減死充軍,其餘隨從之類,亦爲嚴掍三十度,遠地充軍。該別將,施以定配之典,各該番將,拿問嚴處,卿則事過後當有處分。此批答,令各營門及諸法司揭壁,可也。
又以司僕寺一二提調意啓曰,分養馬故失瘦瘠不馴守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
兪理煥,以刑曹言啓曰,謹依下敎,景福宮內松木偸斫漢金甲得·裴昌植,嚴刑究覈,則金甲得所供內,以爲渠以宮底居生之人,潛自水門,入于宮內,拾取枯松枝葉而已,果無元株偸斫之事,而金福伊·林大喆兩漢,斫伐元株,乘夜運出之狀,渠果目覩矣,空闕守直所査問之際,福伊·大喆,忘未詳告,恇劫之中,誤以裴昌植,指名現告云。裴昌植所供內,以爲渠與金甲得,一二次作伴,刈柴於京山近處之致,有所知面而已,初無出入空闕刈出一草之事云矣。金福伊·林大喆偸斫元株之狀,旣出囚供,故竝爲捉致,一體嚴刑究覈,則金福伊所供內,以爲渠與林大喆,素所知面,而大喆,斫出空闕栗木一株,欲爲發買,故給價買用,又於去月,因大喆之囑托,受雇價運出松木臼四箇,而枝葉與斧餘木屑,雖或夤緣得用,偸斫元株,實爲瞹昧云。林大喆所供內,以爲渠父以空闕水工隨行之致,自然出入於宮內,落葉枯枝,間間取來,元株偸斫,實無所犯,而去月間,金·張兩內侍入番時,買得栗木一株,轉賣於金福伊處,其後入番內侍,斫伐松木一株,分作木臼四箇,要渠分送於兩番四內侍家,故雇得金福伊,乘夜自延秋門舊基,運出分傳云矣。金甲得之潛入空闕,偸出枯松枝葉,林大喆之買得栗木,轉賣他人,甘聽內侍之指使,乘夜曳臼,分傳各家,俱極痛惡。金福伊則買取栗木,受雇曳臼,難免和應之跡,竝自臣曹,分輕重勘處。至於裴昌植,非但渠供之極口發明,甲得之招,亦云誤告,則合有參恕之端,分揀放送。守宮內侍,則不惟不能禁斷,乃反恣意躬犯,發賣栗木,斫松作臼等情狀,出於囚供,掩諱不得,究其罪犯,誠極痛惋。兩番內侍四人,竝自內侍府,指名査出,照法嚴勘,何如?傳曰,允。守直內官金永昌·張良得·金長澤·廉世寧,竝令該府拿問嚴處。傳于兪理煥曰,常時不能檢飭之次知中官金振玉·李恒元,竝罷職。
兪理煥,以義禁府言啓曰,卽接月令醫員金有榮手本,則時囚罪人李景愚,素患疝積闖發,時時衝上,間間昏倒,實爲危劇云。罪人病勢如此,則一邊保放,一邊草記,曾有定式矣。李景愚,姑爲保放之意,敢啓。傳曰,知道。
上在昌德宮。停常參·經筵。
兪理煥啓曰,大司憲宋穉圭,執義鄭禮容,持平崔綱魯在外,掌令成龍申·洪永觀,持平李相重牌不進,監察茶時之意,敢啓。傳曰,知道。
朴岐壽啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
朴晦壽啓曰,玉堂上下番俱空,已至多日,事甚未安。應敎尹秉烈,副校理李嘉愚,副修撰朴潞壽,旣有只推之命,竝卽牌招,推移入有,何如?傳曰,允。
又啓曰,新除授校理林處鎭,副修撰尹心圭,時在公淸道石城地,副校理朴英載,時在京畿驪州地,修撰李渭達,時在楊州地,修撰朴升鉉,時在公淸道忠原地,竝斯速乘馹上來事,下諭,何如?傳曰,允。
又啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公淸監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
朴岐壽,以兵曹言啓曰,卽者鍾閣守直官李龍哲所告內,禁軍韓仁喆,今日未明,潛入鍾閣,肆然打鍾云。聞甚驚駭,卽爲結縛捉來,嚴棍究問,則爲其兄大喆鳴冤云,究厥所爲,是兄是弟,萬萬凶獰,不可尋常處之,爲先汰去,出付刑曹。按以當律,當該入直習讀官,不善守直,〈任其出〉入,致有此無前之事,亦爲汰去,令該府拿問嚴處,何如?傳曰,允。
朴岐壽啓曰,卽伏見兵曹草記,則今日未明,禁軍韓仁喆,潛入鍾閣,肆然打鍾云。鍾打法意,何等嚴重,而致有此無前之擧,事甚驚駭。入直習讀官,令攸司照法嚴勘,常時不能檢飭之兵曹堂上及訓鍊院堂上,竝從重推考,何如?傳曰,允。
又啓曰,臣岐壽,今日正朝望闕禮習儀進去,下直之意,敢啓。傳曰,知道。
以司諫金喆遠,獻納尹濟弘,正言張敎根·孫興祖,掌令成龍申·洪永觀,持平李相重牌不進罷職傳旨,傳于兪理煥曰,只推。
以應敎尹秉烈,副校理李嘉愚,副修撰朴潞壽牌不進罷職傳旨,傳于朴晦壽曰,只推。
兵曹,以許溟爲禁軍別將。
兪理煥,以兵曹言啓曰,各該番將,拿問嚴處事,命下矣。三內將李儒斌,方在入直,改差,其代,口傳差出,以爲入直之意,敢啓。傳曰,知道。
兵曹口傳政事,以李亨權爲內禁將。
兪理煥,以兵曹言啓曰,今月二十三日,一兼禁軍番次矣。該番將卞浩德,方在拿處中,其代,依承傳口傳擬入之意,敢啓。傳曰,知道。
兵曹口傳政事,以沈能俊爲兼司僕將。
兵曹,以李鐵求爲都監中軍。
以慶尙監司趙寅永狀啓,梁山郡守趙㯖,身病沈苦,不得已罷黜事,傳于兪理煥曰,令該曹口傳差出,催促下送。
吏曹口傳政事,以鄭東煥爲梁山郡守。
以慶尙監司趙寅永狀啓,東萊府使李沆身死事,傳于兪理煥曰,令廟堂卽爲差出,使之當日下送。
備邊司,以尹景鎭爲東萊府使。
兪理煥啓曰,東萊府使,使之當日下送事,命下矣。政官牌招開政,新除授東萊府使尹景鎭,下批,何如?傳曰,允。
兪理煥,以備邊司言啓曰,卽見兵曹禁軍別將望筒,則以新除會寧府使白泓鎭末擬矣。該府使姑未赴任,則邊倅陞資異於他,而遽然移擬於此望,此人非不合於奬用,而終違常格,有關流弊。兵曹判書推考,原望筒末擬,使之改付標釐正,何如?傳曰,允。
又以都摠府言啓曰,副摠管李鐵求,以正朝望闕禮侍衛進參事,議政府晝仕出去之意,敢啓。傳曰,知道。
又以兵曹言啓曰,本曹草記,禁旅等打人家舍梟首警衆事,傳曰,允。觀此草記,不勝驚駭,向時大臣定奪姑舍,師律之嚴重果何如,則禁旅之無難作挐,至於此極者無他,上則紀律不明,下則恃衆肆頑之致。今若以其犯者衆而泛治之,則來後之弊,將有甚於此者。首犯者固當盡爲梟首警衆,但旣曰首倡,則豈有三人一時竝倡之理?其中亦必有首先發論之人,卿更爲親執嚴査,三人中分首從,其最先發論者及與擅離番所之漢兩漢,出付御廳梟首,次犯兩漢,限死嚴棍,絶島減死充軍,其餘隨從之類,亦爲嚴棍三十度,遠地充軍。該別將,施以定配之典,各該番將,拿問嚴處,卿則事過後當有處分,此批答,令各營門及諸法司揭壁,可也事,命下矣。臣更以應問諸人,反復詰問,則禁旅諸正領及伊時同參隨從諸漢,下至房直軍士輩,一辭同聲,皆以爲三漢中韓大喆,卽最先首倡,而其時諸禁軍,聚會光化門前路,欲爲打家之擧,而韓漢,主張凡事,發誓脅人者卽此漢,揮扇倡衆者亦此漢云,故臣以軍律本自至嚴,人命亦極不輕,一或差爽,關係甚重,更爲多般設問,屢度盤覈,則衆口如前,毫無變改。三漢之罪,誰非凶悖,而其中倡亂之漢,當爲元犯,故謹依下敎,與擅離番所之宋日郁,竝爲出付御營廳,梟首警衆,次犯張翰翼·高得仁,各限死嚴棍五十度,出付秋曹,絶島減死充軍,其餘隨從申碩喆·金秀漢·申泰守·朱桓·金鶴顯·宋寶燁·徐翼鉉等,各嚴棍三十度後,亦爲移送攸司,遠地充軍之意,敢啓。傳曰,知道。
又以右邊捕盜廳言啓曰,謹依兵曹草記批旨,結縛禁旅之捕校洪秀淵·金在瑋,各嚴棍二十度,移送秋曹之意,敢啓。傳曰,知道。
又以刑曹言啓曰,兵曹啓辭內,卽者鍾閣守直官李龍哲所告內,禁軍韓仁喆,今日未明,潛入鍾閣,肆然打鍾云。聞甚驚駭,卽爲結縛捉來,嚴棍究問,則爲其兄大喆鳴冤云,究厥所爲,是兄是弟,萬萬凶獰,不可尋常處之,爲先汰去,出付刑曹。按以當律,當該入直習讀官,不善守直,任其出入,致有此無前之事,亦爲汰去,令該府拿問嚴處,何如?傳曰允事,命下矣。謹按律文,則大明律越訴條有曰,擊登聞鼓申訴而不實事重者,杖一百徒三年。韓仁喆,依此律,決杖一百後,江原道平海郡徒三年定配所,卽爲押送之意,敢啓。傳曰,知道。
又以義禁府言啓曰,因刑曹啓辭,景福宮守直內官金永昌·張良得·金長澤·廉世寧,竝令該府拿問嚴處事,命下矣。金永昌·張良得,今方待命拿囚,金長澤·廉世寧,竝入直云,待替直後拿囚之意,敢啓。傳曰,知道。
上在昌德宮。停常參·經筵。
兪理煥啓曰,大司憲宋穉圭,執義鄭禮容,持平崔綱魯在外,掌令成龍申未肅拜,洪永觀,持平李相重呈辭,監察茶時之意,敢啓。傳曰,知道。
洪起燮啓曰,行左承旨朴綺壽,今日不爲仕進,卽爲牌招,何如?傳曰,允。
朴晦壽啓曰,玉堂上下番俱空,已至多日,事甚未安。應敎尹秉烈,副校理李嘉愚,副修撰朴潞壽,旣有只推之命,竝卽牌招,推移入直,何如?傳曰,允。
又啓曰,延祥詩製述人,旣已抄啓矣。弘文提學洪羲浚,待明朝牌招,以爲出韻科次之地,何如?傳曰,允。
兵曹,以趙岐爲禁衛中軍。兵曹口傳政事,以李殷會爲兼司僕將。
朴晦壽啓曰,開政事,命下,而行吏曹判書金相休,參判金陽淳疏批未下,參議李友秀服制,無以開政,何以爲之?敢稟。傳曰,參議許遞,前望單子入之。
吏曹參議前望單子入之,李奎鉉落點。
傳于朴晦壽曰,新除授吏曹參議,卽爲牌招,如有違牌,勿爲呼望。
有政。吏批,行判書金相休陳疏,參判未差,參議李奎鉉進,左副承旨朴晦壽進。啓曰,判書金相休陳疏,參判未差,小臣獨政未安,何以爲之?敢稟。傳曰,只出緊任。以林翰鎭爲校理,權馥爲兵曹正郞。
兵批,行判書金魯敬病,參判尹行直病,參議愼宜學病,參知李衡柱入直進,右承旨朴岐壽進。同知李光逵,僉知李恒權·權灝·李光龍,護軍申在植·李羲準·金陽淳·李秀民,副護軍洪命周·徐有素·金炳朝·李光正,李友秀·李光鼎,副司直沈鈁·洪赫·金大坤,以上竝單付。
備忘記,東萊府使尹景鎭下直,長弓一張,長箭一部,片箭一部,筒兒一箇賜給。
傳于朴晦壽曰,統轄之地,旣有無前之事,則不可以別將之勘罪而止,兵曹判書金魯敬,施以罷職之典。
傳于朴晦壽曰,吏兵判有闕之代,前望單子入之。
吏曹判書·兵曹判書前望單子入之,吏曹判書李錫奎,兵曹判書李羲甲落點。
傳于朴晦壽曰,大政不可無故踰歲,新除授吏曹判書李錫奎,兵曹判書李羲甲,卽爲牌招察任。
朴岐壽啓曰,行兵曹判書李羲甲牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。違牌,勿爲呼望,.
傳于朴晦壽曰,吏曹參判有闕之代,前望單子入之。
吏曹參判前望單子入之,沈能岳落點。
朴岐壽,以御營廳言啓曰,韓大喆·宋日郁等,大會軍兵及坊民於沙場,梟示警衆之意,敢啓。傳曰,知道。
禁府啓目粘連,向前秋載豐亦,重地守護,全欠恪勤,樹木犯斫,致有狼藉,而旣未能禁斷,又不卽修報,其所溺職,有難參恕,以此照律,何如?判付啓,依允。又啓目粘連,向前張東玉亦,災結分俵,莫察偸弄之奸,邑屬刑棍,自歸疑之科,道啓旣有論列,不可以囚供之分疏,有所曲恕,以此罪照律,何如?判付啓,依允。又啓目粘連,向前李景愚亦,躬檢準載,雖欲憑信於捧侤,船漢奸弄,亦欲推諉於出境是白乎乃,以此囚供,觀於道査,賃船挾船,名色各異,單百三百,數爻相左,則本色準載,已有可疑之端,且以穀以錢,苟充反數而捧侤於船漢,則此不足爲準載之的據是白遣,況其作錢之說,船漢自服,諸招作證,而道啓亦云以錢與受,難保必無,則其奸弊,已在於出境之前,而藉曰的在出境。若使實監色騎船守直,則船漢豈可恣意奸弄乎?由前由後,節節錯誤,以此照律,何如?判付啓,依允。又啓目,景福宮守直內官金永昌·張良得·金長澤·廉世寧等矣原情云云。問目內辭緣,泛稱遲晩,金永昌·張良得·廉世寧段,竝只刑推得情,金長澤段,所當請刑是白乎矣,年過七十,法不當請刑,議處,何如?判付啓,依允爲旀,金永昌·張良得·廉世寧等段,竝只除刑推議處爲良如敎。
兪理煥,以義禁府言啓曰,禁軍別將李惟秀,施以定配之典事,承傳啓下矣。李惟秀,平安道肅川府定配,而以承傳內辭意具罪目,依例發遣府書吏,押送配所,何如?傳曰,允。
又以義禁府言啓曰,保放罪人張東玉·李景愚等,還囚議處以入,而兩囚病勢,一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員金有榮手本,則時囚罪人秋裁豐,多日處冷之餘,疝積猝肆,撗亘肚臍之時,種種氣塞云,罪人病勢如此,則一邊保放,一邊草記,曾有定式矣。秋裁豐,姑爲保放之意,敢啓。傳曰,知道。
又以刑曹言啓曰,因承政院啓辭,鍾閣入直習讀官,令攸司照法嚴勘事,命下矣。習讀官李龍哲,係是出身,令義禁府擧行,何如?傳曰,允。
又以義禁府言啓曰,刑曹啓辭內,鍾閣入直習讀官,令攸司照法嚴勘事,命下,而習讀官李龍哲,係是出身,令義禁府擧行事,允下矣。李龍〈哲〉,今方待命,拿囚之意,敢啓。傳曰,知道。
又以刑曹言啓曰,兵曹啓辭內,日前禁旅李尙倫,冒法飮酒,見提於捕校,而捕校輩,不有法例,直以紅索縛去云,故聞甚可駭,往復該將臣處,使之嚴治其昧例妄錯之罪矣。禁旅輩不待決處,敢呈私憤,倡率徒黨,齊會發誓,稱以雪憤,往打捕校之家,一齊乘屋,大自樑棟,小及牕戶,無不破碎。人命則幸不傷損,而凡係日用生業之需,無一存者云,道路驚騷,聽聞甚駭。年前大臣,以都民無賴輩打人家舍事,請用一律,已成不刊之典,懸法未幾,又此無難犯法,已極寒心。凡民猶難饒貸,況此禁旅,又異於他營,常時約束果何如,而縱恣無嚴,一至此極?若此不已,國法不施,紀律無地,轂下之變,慮無不到。臣使別將査出其首終,則韓大喆·張翰翼·高得仁三人,首倡作亂,宋日郁以入直,托以食代,擅離直所,樂赴同參,各人等證據明白,十手皆指,渠亦無辭。此等之類,斷當以法從事,以警軍民,韓大喆等四漢,出付御營廳,梟首警衆,隨從諸漢,自臣曹分輕重,嚴加勘處。臣待罪本曹,未能先事飭束,有此無前之變,不勝惶恐,而該別將,亦難免不飭之失,令該府拿問嚴處,各該番將,一體拿問勘處。雖以捕將言之,禁旅亦參付祿,與尋常軍卒自別,犯酒亦異於强盜,則縛以紅索,無難直捉,亦可見橫濫無憚之習。常時約束,果能嚴截,豈有如此之事乎?該將臣,從重推考,該捕校,令該廳各別嚴棍後,出付攸司,更爲嚴刑定配,何如?傳曰,允。觀此草記,不勝驚駭。向時大臣定奪姑舍,師律之嚴重果何如?則禁旅之無難作挐,至於此極者無他,上則紀律不明,下則恃衆肆頑之致。今若以其犯者衆而泛治之,則來後之弊,將有甚於此者。首犯者固當盡爲梟首警衆,但旣曰首倡,則豈有三人一時竝倡之理?其中亦必有首先發論之人,卿更爲親執嚴査,三人中分首從,其最先發論者及與擅離番所之漢兩漢,出付御營廳梟首,次犯兩漢,限死嚴棍,絶島減死充軍,其餘隨從之類,亦爲嚴棍三十度,遠地充軍。該別將,施以定配之典,各該番將,拿問嚴處,卿則事過後當有處分,此批答,令各營門及諸法司揭壁,可也事,命下,而毁破人家次犯罪人張翰翼·高得仁,隨從罪人申碩喆·金秀漢·申泰守·朱恒·金鶴顯·宋寶燁·徐翼鉉等,自兵曹嚴棍移送,當該捕校洪秀淵·金在瑋,自捕廳嚴棍後,亦爲移送臣曹矣。謹依傳敎,翰翼全羅道珍島郡金甲島,得仁康津縣薪智島,竝絶島減死充軍,碩喆平安道楚山府,朱桓昌城府,秀漢全羅道海南縣,泰守長興府,鶴顯慶尙道機張縣,翼鉉熊川縣,寶燁咸鏡道端川府,竝遠地充軍,洪秀淵·金在瑋,各嚴刑一次後,秀淵咸鏡道富寧府,在瑋平安道江界府定配所,竝卽押送之意,敢啓。傳曰,知道。
行吏曹判書金相休疏曰,伏念臣昨以實病難强之狀,猥陳一疏,冀幸其曲賜矜允矣。辭不達意,誠未格天,竟未蒙鞶褫之恩,而繼又承指日行政之飭敎。臣感激悚惶,不暇自恤,竊伏擬更加四五日調攝,必趁此歲內擧行,忽於夜間,又經寒戰,舊症越加幾倍,新祟又添暴泄,頃刻之間,形氣澌脫,風火相扇,痰乘熱而爲喘,神遷舍而不守,㱡㱡枕席,往往昏囈。蓋是已病之身,再罹惡候,譬如經霜之葉,重逢勁颷,自量氣力,危綴之勢,萬無時日蠢動之望,而歲色垂窮,餘日無多,緣臣病狀之如此,使有限大政不得擧行於歲前,則臣罪至此,死猶難贖,玆敢冒萬死疾聲號龥於天地父母之前。伏乞俯垂矜察,亟賜退斥,仍降威罰,以治臣慢命之罪,千萬幸甚。臣無任云云。答曰,省疏具悉。本職許遞。
吏曹參判金陽淳疏曰,伏以臣宜遞之日久矣。濫叨之已極,而有違素諒,微懇之悉暴,而未蒙恩許,此殆臣低回貪戀,祈免不誠,殿下猶以臣爲備例而飾讓也。臣於是撫躬慙恧,莫省自措。夫選部之職,語其重且專焉,則冢宰之事也。臣不過佐貳耳,去就宜無甚關係,而自臣居是職半歲之中,四見長堂之遞易,因緣滾迫,獨擅政注,顧反多於冢宰,僨誤之必至,睢盱之所萃,理不可苟冒,義不可久處,益重其不才之罪也,明矣。況今群彦儲望,不患無人,而獨使臣一向蹲據,有若非臣莫可者,抑恐有識之竊議,而仰累聖簡,過分招災,亦不暇爲私而憂也。此臣所以寧被煩猥之誅,輒敢爲疾聲之籲也。且臣區區病狀,前已臚陳,不容復贅,近因調攝之失宜,而寢啖俱廢,酬接之或多,而眩瞀頻作,種種證形,有加無減。重添外感,頑痰升而寒粟遍,頭目暈重,肢體縛束,時日之內,强策赴公,實有顚仆之慮。迺者京察有期,飭命荐下,應行諸務,緣臣稽滯,又非義分之攸安。臣於此時,連章干冒,非不知萬萬悚惶,而徒懷嚴畏,自阻仁覆,將未免公私狼貝,玆申前懇,仰溷崇聽。伏乞聖慈,亟賜諒察,特解銓任,仍治臣瀆撓之罪,以肅朝綱,以幸賤分焉,臣無任云云。答曰,省疏具悉。所請依施。
上在昌德宮。停常參,經筵。
兪理煥啓曰,大司憲宋穉圭,執義鄭禮容,持平崔綱魯在外,掌令成龍申未肅拜,洪永觀,持平李相重呈辭,監察茶時之意,敢啓。傳曰,知道。
傳于朴晦壽曰,違牌玉堂,竝許遞,政官牌招開政,如有違牌,勿爲呼望。
朴晦壽啓曰,玉堂上下番俱空,事甚末安。新除授校理林翰鎭,卽爲牌招,今日政新除授玉堂,竝待下批牌招,推移入直,何如?傳曰,允。
有政。吏批,判書李錫奎進,參判沈能岳式暇,參議李奎鉉進,左副承旨朴晦壽進。啓曰,判尹今當差出,而擬望之人乏少,政府西壁,竝擬,何如?傳曰,允。以朴潞壽爲應敎,趙忠植爲副校理,南履懋爲副修撰,白師誾爲工曹判書,金履載爲判尹,李肇源爲左副賓客,李玄始爲社稷令,李羲甲爲軍器提調,李肇源爲宗廟提調,沈能岳爲惠民提調,李文會爲氷庫提調,訓鍊都監提調單李羲甲,禁衛提調單李羲甲,御營提調單李羲甲,兼掌令尹濟弘,大靜縣推考敬差官減下,以李在鶴爲兵曹正郞。
兵批,行判書李羲甲病,參判尹行直病,參議愼宜學病,參知李衡柱入直進,右副承旨兪理煥進。同知朴宗源,上護軍金相休,副司直尹秉烈·李嘉愚,副司果朴潞壽,以上竝單付。
吏批,再政。右賓客李肇源,左副賓客金相休。
以校理林翰鎭牌不進罷職傳旨,傳于朴晦壽曰,只推。
兪理煥,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,東萊府使李沆,在任身死矣。返柩時擔軍,依法典題給之意,分付所經各道,何如?傳曰,允。
又以訓鍊都監言啓曰,年終放砲習放,今月二十五日洗馬臺爲之之意,敢啓。傳曰,知道。
上在昌德宮。停常參·經筵。
藥房都提調李相璜·副提調洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
兪理煥啓曰,大司憲宋穉圭,執義鄭禮容,持平崔綱魯在外,掌令成龍申未肅拜,洪永觀,持平李相重呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
傳于朴岐壽曰,右承旨馳詣徽慶園,奉審摘奸,仍爲監祭以來。
洪起燮啓曰,藥房都提調·副提調,持粟米飮來待矣。傳曰,封入。
朴晦壽,以內醫院都調意啓曰,提調李錫奎,今日問安,不爲仕進,卽爲牌招,何如?傳曰,允。
朴晦壽啓曰,假注書金奎燮,身病猝重,勢難察任,今姑改差,何如?傳曰,允。
傳于嚴燾曰,檢閱吳致愚,還付注書。
傳于嚴燾曰,明日當詣景祐宮展拜矣。門路,以協陽門·曜金門爲之,雲寶劍置之,侍衛入直磨鍊,王世子隨詣節目,一體磨鍊。
傳于嚴燾曰,明日景祐宮展拜時,百官入參置之。
傳于嚴燾曰,留院上疏入之。
以應敎朴潞壽,副校理趙忠植牌不進罷職傳旨,傳于嚴燾曰,只推。
嚴燾啓曰,玉堂上下番俱空,已至多日,事甚未安。應敎朴潞壽,校理林翰鎭,副校理趙忠植,旣有只推之命,竝卽牌招,推移入直,何如?傳曰,允。
金奎燮有頉,代以李正耆爲假注書。
以應敎朴潞壽,校理林翰鎭牌不進罷職傳旨,傳于嚴燾曰,只推。
吏曹啓目,前利川府使李鍾稷,宣祖大王同姓七寸親,去甲申年秋冬等居下,已經一年,依法典敍用,何如?啓依允。
朴晦壽,以吏曹言啓曰,今日本曹褒貶坐起時,堂上不可不備員,而參議李奎鉉病不來,令政院牌招,以爲開坐之地,何如?傳曰,允。
又以吏曹言啓曰,曹所屬尙瑞院官員等今秋冬等褒貶,當爲等第,而尙瑞院直長金箕詢,與本曹判書臣金相休,有應避之嫌,不得同爲磨勘,而別啓本以入之意,敢啓。傳曰,知道。
又以吏曹言啓曰,曹所屬司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以侍講院言啓曰,明日景祐宮展拜,王世子隨詣時,宮官當爲全數進參,兼弼善趙冀永未肅拜,卽爲牌招,以爲進參之地,何如?傳曰,允。
又以侍講院言啓曰,右賓客李肇源,時在京畿楊州地,斯速乘馹上來事,下諭,何如?傳曰,允。
兪理煥,以都摠府言啓曰,副摠管李鐵求,以騎兵點考坐起外,兵曹晝仕出去之意,敢啓。傳曰,知道。
又以兵曹言啓曰,明日景祐宮展拜時,環衛大將,當爲磨鍊,而謹考謄錄,則景慕宮自內動駕時,有三營大將輪回排立之例。今番則訓鍊大將,都領廣智營·西營入直軍而曜金門外排立事,磨鍊,何如?傳曰,允。
副校理趙忠植疏曰,伏以臣卽碌碌一賤品耳。過蒙恩造,遍歷華顯,居常慙恧,若隕淵谷。迺者瀛館除旨,忽下於夢想之外,召牌儼臨,促令就直,臣敢不蹶趨造,以伸駕屨不俟之忱,而第臣母素患痰癖之症,近因日候之不調,一倍添劇,宛轉床褥,離捨供職,萬無其望,玆敢短章呼籲,仰瀆崇嚴。伏願天地父母,亟遞臣所帶之職,俾便救護,仍治臣逋慢之罪,以昭法紀焉。臣方乞免,不宜贅他,而第於今番工曹判書白師誾添書特除之命,竊有所區區愚見,不敢不仰陳者。師誾,以未及登壇之人,當已過回榜之年,向來京尹,俾侈其銜,盛世優老,恩渥隆摯,而至於考工之長,列於六官,有非京尹之比,名器之重,在所愼惜,則是豈無難充位,爲一人榮耀之地者乎?優老自優老,名器自名器。伏乞聖明,深思而亟收之,幸甚幸甚。臣無任云云。省疏具悉。工判事,爾意出於愼惜,誠可嘉。然判尹·工判,別無間隔之顯殊,不允。爾其勿辭救護。
乙酉十二月二十五日辰時,上御熙政堂。藥房入診入侍時,都提調李相璜,副提調洪起燮,假注書金奎燮,記事官吳致愚·金鍏,檢校待敎徐憙淳,以次進伏,醫官金殷相·李彦厚,以次進伏楹外訖。相璜曰,伊間日氣稍解,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,何如?上曰,一樣矣。仍命醫官入診。彦厚·殷相,以次診候訖,退伏奏曰,脈候左右三部調均矣。相璜曰,本兵之任,法不得出入城外,而在前兵判,或有家在城外者,則雖不得經宿於家,亦有從便往來之例。今番亦許其從便往來似好,故敢此仰達矣。上曰,唯。上命承史就座,仍命退,諸臣以次退出。
上在昌德宮。停常參·經筵。
上詣景祐宮,入齋室後,王世子板位問安。答曰,知道。內閣·政院·藥房口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。
嚴燾啓曰,大司憲宋穉圭,執義鄭禮容,持平崔綱魯在外,掌令成龍申未肅拜,洪永觀,持平李相重呈辭,監察茶時之意,敢啓。傳曰,知道。
洪起燮啓曰,行左承旨朴綺壽,今日不爲仕進,卽爲牌招,何如?傳曰,允。
朴晦壽啓曰,工曹判書白師誾,漢城判尹金履載,除拜後過三日不爲出肅,竝依定式推考警責,仍卽牌招察任,何如?傳曰,允。
洪起燮啓曰,藥房提調·副提調,持粟米飮來待矣。傳曰,封入。
傳于兪理煥曰,侍衛軍兵毛具。
洪起燮,以吏曹言啓曰,今十二月二十八日,都目政事爲之之意,敢啓。傳曰,知道。
朴岐壽啓曰,玉堂上下番俱空,已至多日,事甚未安。應敎朴潞壽,校理林翰鎭,旣有只推之命,竝卽牌招入直,何如?傳曰,允。
洪起燮啓曰,今日動駕,承旨當爲備員,而行左承旨朴綺壽牌不進,無以備員,更爲牌招,何如?傳曰,許遞,前望單子入之,待下批,牌招察任。
承旨前望單子入之,徐耕輔落點。
吏曹口傳政事,注書單吳致愚。
以應敎朴潞壽,校理林翰鎭牌不進罷職傳旨,傳于朴岐壽曰,只推。
洪起燮,以吏曹言啓曰,今日本曹開坼坐起時,考見諸道褒貶啓本,則韓山郡守權用萬,以吏豈可信民亦有言爲目,晉州牧使李憲祖,以物衆地大果然難治爲目,軍威縣監金鏗,以束吏不易爲目,禮安縣監沈弘模,以衙屬宜檢爲目,鎭安縣監金泰根,以察或遺奸爲目,高城郡守安廷喜,以俵災失檢爲目,原州判官尹稠,以治忽何居爲目,慶安察訪金文澤,以瑣謗姑恕爲目,魚川察訪金履喆,以新到訾聞爲目,則俱宜置下考,而置諸中考,慶州府尹朴基宏,以尤望振刷爲目,咸安郡守崔祉鉉,以固難責備爲目,陽德縣監金鍾謙,以益察吏奸爲目,保安察訪李得英,以瑣謗且恕爲目,則俱宜置中考,而置諸上考,殊無嚴明殿最之意,六道道臣,推考警責,韓山郡守權用萬,晉州牧使李憲祖,軍威縣監金鏗,禮安縣監沈弘模,鎭安縣監金泰根,高城郡守安廷喜,原州判官尹稠,慶州府尹朴基宏,陽德縣監金鍾謙,慶安察訪金文澤,魚川察訪金履喆,竝罷黜,咸安郡守崔祉鉉,保安察訪李得英,竝中考施行,何如?傳曰,允。
兪理煥,以兵曹言啓曰,今月二十九日,一羽禁軍番次矣,該番將徐良輔,方在拿處中,其代依承傳口傳擬入之意,敢啓。傳曰,知道。
兵曹口傳政事,以卞永植爲羽林將。
乙酉十二月二十六日辰時,上與王世子,詣景祐宮展拜擧動入侍時,行都承旨洪起燮,左承旨朴岐壽,右承旨朴晦壽,左副承旨兪理煥,右副承旨嚴燾,假注書趙啓昇,李正耆,記注官全允淡,記事官金鍏,直提學趙鐘永,檢校待敎李鶴秀·金正喜以次侍立,時至,通禮跪啓請外辦,上具翼善冠,衮龍袍,玉帶,黑皮靴,乘輿出宣化門,藥房提調李錫奎,副提調洪起燮進前奏曰,侵早勞動,聖體,若何?上曰,一樣矣。岐壽曰,臣承命馳詣徽慶園,園上奉審,則無頉,碑閣·丁字閣奉審,則無頉,祭物·祭器·祭井看審,則精潔,諸執事摘奸,則無頉矣。起燮曰,檢閱吳致愚,昨日還付注書事命下,而還付單子未入啓之前,檢閱固自在,而徑先出去,事甚未安。從重推考,翰注還付有命之後,例皆以口傳擧行,令該曹口傳單付,牌招入直,何如?上曰,依爲之。出擧條仍出協陽門,由肅章門·進善門·曜金門出,王世子先詣祗迎,仍爲隨後,上至景祐宮齋室門外,通禮啓請降輿,上降輿入齋室,少頃,通〈禮〉啓請外辦,上出詣版位,行再拜禮,王世子先詣隨參,上仍入室奉審訖,還入齋室,命侍衛權退,通禮跪請外辦,上步出齋室,通禮跪請乘輿,上乘輿至門外,王世子先詣祗迎,仍乘輿隨後,上由曜金門·進善門·肅章門·協陽門·宣化門入,仍出標信解嚴,諸臣以次退出。
上在昌德宮。停常參·經筵。
兪理煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪理煥啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
朴晦壽啓曰,來初一日輪對日次,而正朝問安相値,頉稟之意,敢啓。傳曰,知道。
傳于朴晦壽曰,明日都目,當親政,該房知悉,處所以熙政堂爲之。
兪理煥啓曰,卽見慶尙監司趙寅永狀啓,則去十月二十七日,封發別武士都試狀啓一度及罪人到配啓本五度,罪人物故啓本一度,付撥上送,而只傳各司公事,原狀啓不納政院,故更爲修正上送云。撥路申飭,何等截嚴,而莫重狀啓,有此中間浮沈,事未前有,萬萬驚駭。常時不能檢飭之該道臣及沿路道臣,竝推考,何如?傳曰,允。
朴晦壽啓曰,玉堂上下番俱空,已至多日,事甚未安。應敎朴潞壽,校理林翰鎭,旣有只推之命,副修撰南履懋,自鄕上來云,竝卽牌招,推移入直,何如?傳曰,允。
又啓曰,明日傳香,禮房承旨當爲齋宿,左承旨朴岐壽,不爲仕進,所當牌招,而拘於廳規,不得請牌,何以爲之?敢稟。傳曰,牌招。
兪理煥啓曰,大司憲宋穉圭,執義鄭禮容,持平崔綱魯在外,掌令成龍申·洪永觀牌不進,持平李相重疏批未下,監察茶時之意,敢啓。傳曰,知道。
以司諫金喆遠,獻納尹濟弘,正言張敎根·孫興祖,掌令成龍申·洪永觀牌不進罷職傳旨,傳于兪理煥曰,只推。
以同副承旨徐耕輔牌不進罷職傳旨,傳于兪理煥曰,只推。
以應敎朴潞壽,校理林翰鎭,副修撰南履懋牌不進罷職傳旨,傳于朴晦壽曰,只推。
朴晦壽,以吏曹言啓曰,親政事,命下矣。本曹正郞·佐郞各一員權減窠,依例復設,口傳備擬以入之意,敢啓。傳曰,知道。
吏曹口傳政事,以柳幼獜爲吏曹正郞,沈能恕爲佐郞。
朴晦壽,以吏曹言啓曰,新除授本曹佐郞沈能恕,龍仁地在外云,改差,其代口傳備擬以入之意,敢啓。傳曰,知道。
吏曹口傳政事,以睦台錫爲佐郞。
朴晦壽,以吏曹言啓曰,今此正朝祭祭官,當爲磨鍊,而除老病公頉外,實無推移排比之路,依近例刑官及司饔院官員,春坊年六十以上人員,通瀜塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,卽接文義幼學宋謙相所志,則以爲,同姓十寸孫念圭,嫡妾俱無子,以其同姓十二寸弟濟圭第三子欽廈,欲爲繼後,兩家相議完定,而念圭夫妻,俱爲作故,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長宋謙相所訴旣如此,依定式宋濟圭第三子欽廈,立爲宋念圭之後,何如?傳曰,允。
又以漢城府言啓曰,未婚男女,每年歲首,書啓成禮與否,趁歲末草記事,曾有定式矣。今春等未婚人書啓後,過婚形止,該部修成冊報來,故別單書入之意,敢啓。傳曰,知道。
兪理煥,以義禁府言啓曰,保放罪人張東玉·李景愚·秋載豐等,還囚照律以入之意,敢啓。傳曰,知道。
義禁府啓目,鍾閣前習讀官李龍哲矣原情云云。問目內辭緣,泛稱遲晩,刑推得情,何如?啓除刑推議處爲良如敎。又啓目,內禁將李鼎會·李顯夔·李儒斌,兼司僕將卞浩德·趙徽鑑,羽林將徐良輔·鄭健行等原情云云。傳旨內辭緣,泛稱遲晩,李儒斌·鄭健行段,竝爲刑推得情,李鼎會段,曾經閫帥,李顯夔·趙徽鑑等段,曾經宣傳官,卞浩德·徐良輔等段,曾經都摠都事,勿爲請刑,載在大典通編,竝只議處,何如?判付啓依允爲旀,李儒斌·鄭健行等段,除刑推議處爲良如敎。又啓目,粘連向前金永昌·張良得,金長澤·廉世寧等亦,重地守直,樹木犯斫,雖欲飾辭而漫漶,其奈諸招之指陳,眞贓莫掩,難逭重勘,以此照律,何如?判付啓依允。又照目,粘連通津前府使張東玉矣本府議啓內,災結分俵,莫察偸弄之奸,邑屬刑棍,自歸疑恕之科,道啓旣有論列,不可以囚供之分疏,有所曲恕,以此照律,罪杖八十收贖,奪告身三等,私罪。奉敎依允。又照目,粘連景福宮衛將秋載豐矣本府議啓內,重地守護,全欠恪勤,樹木犯斫,致有狼藉,而旣未能禁斷,又不卽修報,其所溺職,有難參恕,以此照律,罪杖八十收贖,奪告身三等,私罪。奉敎依允。又照目,粘連德山縣監李景愚矣本府議啓內,躬檢準載,雖欲憑信於捧侤,船漢奸弄,亦欲推委於出境是白乎乃,以此囚供,觀於道査,賃船挾船,名色各異,單百三百,數爻相左,則本色準載,已有可疑之端,且以穀以錢,苟充元數,而捧侤於船漢,則此不足爲準載之的據是白遣,況其作錢之說,船漢自服,諸招作證,而道啓亦云,以錢與受,難保必無,則其奸弊,已在於出境之前,而藉曰,的在出境,若使實監色,騎船守直,則船漢豈可恣意奸弄乎?由前由後,節節錯誤,以此照律,罪杖一百收贖,告身盡行追奪,私罪。奉敎依允爲旀,功議各減一等爲良如敎。
永明尉洪顯周疏曰,伏以臣厚沐恩造,無一報效,竭誠致力,惟在駿奔之地,而遭罹險釁,蟄伏苫塊,不獲廁跡於籩豆瓚鬯之間,亦已三載于玆矣。今者賤名,復齒簪紳,太廟春享,見差獻官,臣苟有毫分可强之勢,顧何敢以病之一字,仰干于黈纊之聽,而奈臣目下賤疾,實有萬萬不可自力者,素患濕痰,添肆於寒冱之節,輪行毒感,重嬰於觸冒之餘,屈伸之際,肢體牽亘,階闥之間,喘息不定,最是俯仰之俱艱,末由拜跪之自力,以若病狀,設欲怵畏分義,擔舁赴班,其必顚仆狼狽於盥薦之列而後已矣,臣之賤軀,固不足卹,其如莫重亨儀之緣臣而僨誤何哉?玆不得不冒萬死據實號龥。伏乞聖慈,俯賜鑑諒,特命改標,俾竢享事,仍勘臣蔑分干瀆之辠,以肅朝綱,千萬幸甚,臣無任云云。答曰,省疏具悉卿懇。疏辭,許令該曹改付標。
吏曹參議李奎鉉疏曰,伏以臣之釋褐而事我殿下,十有三年于玆矣,本末長短,淵鑑之所悉燭,同朝之所共知也。文質無當,知識疎闇,百無可稱,最居人下,而偏荷作成之恩,常廁任使之列,內外踐歷,罔非踰濫,居常懍惕,若隕淵谷,千萬不自意,三銓恩除,又下此際,臣誠聞命惝怳,莫省所以,而飭敎屢宣,違牌路阻,雖不得不拚棄廉隅,竭蹶叩謝,而退自思惟,歷日惶愧。噫,天官佐貳,世所稱淸要之任也,甄敍流品,辨別賢能,參聞於注擬之席,可否於通塞之際,秩逾卑而選益峻,非如尋常官職之循例序進,故前後揀選,其難其愼,必擇地望之允叶,才器之相稱者,擧而畀之,然後國體尊而仕路淸,公論行而人心服,上無濫授之譏,下無冒添之嫌,今迺以如臣無似,苟然備充,不料聖朝綜核之政,若是其舛且謬也。臣家本寒素,世守謹拙,雖以先臣遭遇之隆宦業之盛,初當銓職除拜之日,居寵若驚,憂形於色,臣時幼少,猶能在傍而竊識之矣。今以萬萬不肖之身,當此萬萬不稱之任,忝先之懼,負乘之戒,猶屬臣一己之私,其於駭物情而咈公議,何哉?伏惟殿下之於臣,天地之造也,父母之慈也。門戶之得保今日,是誰之賜,感結幽明,報答無階,區區所自勉者,惟以不避夷險,隨遇殫竭,爲一半分塵刹之圖,斷斷此心,可質屋漏,奔奏自效之地,豈敢爲飾辭例讓,而至若見職,是豈臣平日夢想之所到耶?左右量度,參倚已熟,不可以夤緣暫肅,視若固有,揚揚赴公也審矣。大政隔日,此時控籲,雖極悚惶,而情難蹲冒,義當引遞,玆敢悉暴衷懇,仰瀆崇嚴。伏願聖明,俯垂鑑諒,亟遞臣所帶三銓之任,以幸公私,不勝幸甚,臣無任云云。省疏具悉。爾其勿辭察職。
持平李相重疏曰,伏以臣本是樗散之棄,而實非杞材之用也,幸得占科,徒知干祿,猥廁鵷鷺之列,秪切犬馬之誠,惟其奔走之職,庶效涓埃之報,而至若臺閣之重任,豈合斗筲之濫受也哉?言議無所輕重,風采極其憒劣,旣乏諫諍之姿,又無獻替之術,猶能自知,何況物論乎?是以牌召屢降,不勝惶懍,蹔效竭蹶之趨,而實爲黽勉之出,則蹲冒匪據,久叨華銜,非所敢安也。伏乞天地父母,俯賜鑑諒,特命鐫改,以正公格,以安私分焉。臣於辭免之章,不敢贅陳他說,而斷斷無他,耿耿在中,惟此一片憂愛之忱也。伏惟我殿下,近念當今之務,遠鑑往古之事,撫恤災民,以固邦本,選擇良吏,以光治道,振立紀綱,以易頹俗,彊勉節儉,以移靡風,時開經筵之講,日勸儲宮之學,仍復深軫未遑之典,廣搜可尙之蹟,或褒或揚,以奬以詡,亦是王政之先務,朝家之美事也。全羅道寶城郡,有一門五忠之祠,卽故監司臣宣允祉,平襄君臣宣炯,兵使臣宣居怡,水使臣宣若海,贈參判臣宣世綱也。允祉則本以皇朝學士,奉命來仕,受籍寶城,身以道學自修,行以忠孝爲本,至若掃平倭寇,奠安民生,忠之施也。扶植彝倫,奬勸喪禮,孝之推也。又以尊正學斥異端,爲己任,銷破佛像,毁撤寺刹,衛道之功也。實蹟昭載於山陽之誌,至于今斑斑可考者也。炯則成化丁亥,以海西伯,討施愛賊於吉州,馳單騎赴賊壘,手引御賜之劍,身挺獨戰之場,一月三捷,大亂遂平,策精忠敵愾之勳,辛卯又策佐理之勳,封楡城君,諡平襄公,炳於麟閣之丹靑,紀於王府之金石,則此百世不泯者也。居怡則壬辰,以湖南兵馬使,領兵出戰禿城·幸州·金嶺·雲峯·閑山·昆陽之捷,最爲大功,而杯山勝碑,至今屹立,慶州之役,忽中飛丸,裹瘡力戰,因以殉亡,死事顚末,昭載於國朝寶鑑及柳成龍日記,李舜臣全書,而策宣武一等之勳者也。若海則崇禎辛未以籌司郞,被廟薦,齎國書使瀋陽,明言上國年號不可去之義,又言我國兵馬不可借之理,秉春秋義,力抗不屈,及其復命,自上大加褒異,有一介武臣,能以片言,折服疆胡,誠甚可嘉之敎,又有玉杯金鞭貂裘之錫,陞秩拜嶺南水使者也。世綱則當丙子虜變時,爲安東營將,戰於雙嶺,殺賊幾半,忽中賊刃,特立信地,不離一步而死,上嘉而愍之,贈小司馬者也。蓋臨亂忠節赫赫可尙,而皇朝人子孫,尤有所自別,則一門之內,有捐身報國之忠,有衛道斥異之功,有尊周攘夷之義,故昔在成宗朝,有贈諡之褒焉,亦在仁祖朝,有贈職之奬焉,粵在正宗朝,有旌閭之揚焉,而惟其宣額之闕,乃是盛典之欠。慶尙道大邱府,又有鄕賢李輈焉。本以林下讀書之士,而道內有德之人也。在宣祖朝,特除齎郞,而守拙不仕,當壬辰倭寇之變,倡勤王之義,集同志之人,出入賊陣,左右官軍,到處奏捷,隨機建功,時人稱之以書生飛將,而推之爲義兵大將,誓平寇亂,期掃腥塵,及聞天兵告捷於平壤,鑾輿旋軫於故都,遂回義兵,將下本鄕,而體察使臣李德馨,邀與相見,大以爲器,欲以名聞,寄以防鎭。辭曰,本以書生,不閑軍旅,而君父播越,義難偸生,玆倡同志,而功無所就,濫受寵祿,實非素心,因遯入山中,以終其身,至今湮沒,固其勢也。其實跡,載在輿地勝覽·倡義都錄,而尙無褒揚嘉賞之典,豈非可惜之甚者哉?伏願聖明,特命有司,亟擧成典,俾使賜五祠之號,亦垂贈貤之恩,以爲嶺·湖兩道樹風聲愜士情之道焉,臣無任云云。省疏具悉。疏辭,令廟堂稟處,爾其勿辭察職。
上在昌德宮。停常參·經筵。
嚴燾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,山林外兩司臺諫,竝許遞,今日政差出。
傳于洪起燮曰,孝禧殿·顯思宮忠義中,尙未區處,今日政初仕調用。
傳于洪起燮曰,有實故及在外玉堂,竝許遞,今日政差出。
傳于嚴燾曰,酒禁外,自今日至初三日,各司藏牌。
朴晦壽啓曰,玉堂上下番俱空,事甚未安。今日政新除授玉堂,竝待下批,牌招,推移入直,何如?傳曰,允。
嚴燾啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
吳致愚陞六,代以尹錫祐爲假注書。
李正耆陞六,代以金命珠爲假注書。
親臨都政。吏批,判書李錫奎進,參判沈能岳進,參議李奎鉉進,行都承旨洪起燮進。以鄭羲淳爲敦寧主簿,崔弘岱爲司䆃主簿,李㬚爲掌苑別提,韓喆裕爲晉州牧使,李玄五爲原州判官,沈能岳·金鐮爲同經筵,曺錫玄爲鎭安縣監,李升烈爲慶安察訪,徐道裕爲高山察訪,尹·任泰魯爲引儀,李聞榮爲義盈主簿,具載龍爲陽德縣監,張有聞爲寶城郡守,王師羲爲內贍直長,成憲曾爲尙衣直長,趙洽爲平市直長,李亨權爲吉州牧使,李寅會爲慶興府使,洪羲錫爲韓山郡守,金晉敎爲石城縣監,李漢奎爲軍威縣監,柳喆祚爲高城郡守,崔崑重爲司饔直長,洪栴爲禧陵直長,鄭泰東爲河東府使,蔡光臣爲順川郡守,金仁淳爲禮安縣安,李鳳九爲宣陵直長,趙奎昇爲金海府使,李冕植爲奉化縣監,朴宗吉爲刑曹正郞,李若源爲思陵令,吳在臣爲長津府使,李敏會爲梁山郡守,南駿聲爲昌平縣監,金陽淳爲同經筵,金祖淵爲順興府使,柳信儉爲龍川府使,李源奎爲寧遠郡守,金命赫爲熊川縣監,李秉國爲司僕主簿,宋仁載爲江華經歷,李應植爲宣川府使,趙琮鎭爲伊川府使,林顔喆爲慶州府尹,李在正爲禁府都事,成兢默爲漢城庶尹,朴雲壽爲敦寧判官,洪直謨爲德川郡守,具齡錫爲魚川察訪,李鍾悳爲掌樂主簿,金定根爲繕工奉事,洪瀷爲刑曹正郞,尹濟弘爲狼川縣監,李玄緖爲永同縣監,沈興鎭爲健陵令,尹昇大爲繕工奉事,李和愚爲長興奉事,洪在果爲內資奉事,徐冕輔爲內贍奉事,尹命烈爲大司諫,沈能栻爲司諫,沈英錫爲執義,鄭鴻慶·李明緖爲掌令,李德鉉爲江界府使,金爲安州牧使,李度憲爲廣興令,洪赫爲司成,洪學淵爲同副承旨。廣興直長單魚在璿。金鏴爲應敎,林翰鎭爲校理,朴英載爲副校理,朴升鉉爲修撰,南久淳爲軍資奉事,申萬休·李得烈爲持平,孔胤恒爲獻納,鄭煥義·李益文爲正言,南興中爲宗廟直長,徐膺淳爲內資直長,洪範猷爲司饔奉事,李友秀爲刑曹參議,崔允瑾爲昆陽郡守,洪夔謨爲軍資判官,申履祿爲典籍,李時翼爲燕岐縣監,趙配永爲龍潭縣令,崔瑗爲高山縣監,徐鴻輔爲順陵直長,朴容壽爲司書,金永璞爲軍器判官,李鍾德爲禁府都事,李建基爲司圃別提,金啓沂爲泰陵直長,李懿喆爲司宰直長,沈宜晩·鄭澤友爲禁府都事,李宜鉉爲濟用奉事,林顯喆爲尙衣僉正,李聞榮爲工曹佐郞,李輝永爲顯陵令,李玹爲司饔奉事,朴祥發爲禁府都事,金相鼎爲禮曹正郞,韓用鎬爲宗廟令,金箕詢爲漢城主簿,宋欽明爲義盈主簿,李元在爲宗廟令,李觀九爲工曹佐郞,洪殷燮爲監察,李正耆爲宗簿主簿,尹行定爲掌樂主簿。
洪起燮,以司饔院都提調·提調意啓曰,本院直長任泰魯,今日都政,通禮院引儀遷轉,而今年柴場摘奸後,明年燔造物力,已爲措處矣。莫重燔造之任,不可付之於生手之人,本院主簿中依例相換,以爲竣事之地,何如?傳曰,允。李鼎秉爲敦寧都正,李正耆爲兵曹佐郞,權中任爲刑曹佐郞,韓鎭書爲典牲直長,引儀任泰魯,司饔主簿李載薰相換,鄭東萬爲尙瑞直長,李憲百爲監役,柳弘根爲徽慶園令,李秉祜爲典設別提,尹升烈爲宗薄主簿,禁府都事朴祥發,內贍奉事徐冕輔相換,鄭在容爲禁府都事,任百謙爲尙瑞副直長,李河錫爲南部令,鄭東萬爲繕工主簿,任百謙爲尙瑞直長,趙鎭爲濟用副奉事,宋錫老爲尙瑞副直長,朴齊崙爲宗廟副奉事,洪鍾浩·金祖根爲童蒙敎官,李象祖爲監役,權永圭爲慶基殿參奉,申命藻爲貞陵參奉,李相祐爲順陵參奉,洪升淵爲靖陵參奉,鄭埴爲莊陵參奉,呂東奎爲穆陵參奉,金囍秀爲章陵參奉,沈碩奎爲長陵參奉,李鍾奎爲寧陵參奉,徐有畬爲懿陵參奉,李玄緯爲永陵參奉,金商一爲健陵參奉,洪秉道爲昭寧園守奉官,金啓洽爲典獄參奉。
兵批,行判書李羲甲進,參判尹行直牌招不進,參議愼宜學進,參知李衡柱進,左副承旨兪理煥進。以洪聖益·洪墡爲五衛將,李徵九爲忠翊將,鄭忠彦爲景福將,洪赫爲文兼,訓鍊判官李會默,主簿禹弘仁·李羲錫·韓膺祚,以上依定式減下。金光哲爲景福將,成漢默爲訓鍊判官,金永璞·徐獜爀·李完喆爲訓鍊主簿,訓鍊主簿單金仁錫,金鎰爲慶州營將,申錫朋爲順天營將,沈樂臣爲晉州營將,李敏德爲北虞候,趙存卿爲上土僉使,李良九爲忠原營將,李文馨爲三陟營將,任希慶爲公淸中軍,金鍾輔爲全羅中軍,張羽成爲慶尙中軍,李昌運·朴聖默爲僉知,權謙爲武兼,朴仁猉爲部將,曺圭振爲黃海兵虞候,李邦鉉·趙邦植爲武兼,張鉉擧爲南虞候,任泰淳爲多大僉使,尹膺烈爲安興僉使,崔復基爲宣沙浦僉使,李東益爲防踏僉使,金應瑞爲龍媒僉使,李南耇爲椒島僉使,李周翰爲所斤僉使,金宅晦爲昌州僉使,趙文會爲碧團僉使,金命獜爲柔遠僉使,金致坤爲魚游澗僉使,崔道豐爲包伊萬戶。慶州營將金鎰,順天營將申錫朋,晉州營將沈樂臣,北虞候李敏德,上土僉使趙存卿,以上今加折衝加資事承傳。洪禹濟爲濟物萬戶,金禧宣爲於蘭萬戶,朴起榮爲山羊會萬戶,金先潤爲方山萬戶,裵夢烈爲玉江萬戶,僉知三單洪聖益·洪墡·鄭忠彦,姜元遇爲古突山別將,高行喆爲長木浦別將,朴尙業爲慈母別〈將〉,尹東殷爲笠巖別將,朴尙烈爲保山別將。同知單金箕豐,僉知三單成有敏·李敏會·朴元植。護軍朴綺壽,副護軍具錫朋·金履萬·李周虎·金鎰·申錫朋·沈樂臣,副司直朴潞壽·金正喜·林處鎭·林翰鎭·趙忠植·朴英載,副司果李渭達·朴升鉉·尹心圭·南履懋·李宜植爲訓鍊正,李仁模爲部將,金正律爲守門將,李惟時爲左邊從事官,李仁根爲林土別將。同知單金光哲。護軍李貞坤,副護軍辛景愈·權志容爲內禁將,卞持淳·鄭達倫爲五衛將,金繼祖爲忠壯將。護軍申緯,副護軍徐耕輔·李得馨·趙德永,副司直鄭禮容·金喆遠·尹濟弘·成龍申·洪永觀·李相重·崔綱魯,副司果張敎根·孫興祖·尹德晦·沈履相爲五衛將,趙相仁爲景福將,李源根爲慶熙將,沈能驥爲訓鍊僉正,吳致豐爲都摠都事,柳相晉爲訓鍊副正,李健緖爲訓鍊主簿,李守文爲楸坡萬戶。同知單趙相仁,僉知單沈履相·鄭達倫。副司果閔致成·申命淳爲宣傳官,權曦爲武兼,僉知單朱南翊,白魯洙爲都摠經歷,吳致文爲訓鍊判官,權友容爲訓鍊主簿,李用弼爲部將,李圭徹·李煥永爲宣傳官,李鼎相·金景賢爲武兼,李東奎·李羲鍾·崔達洙·崔斗煥·李賢郁·金藝淳·柳光魯爲部將,方昌錫·車勉翼·李基琬爲守門將,李益培爲小農權管,鄭得用爲甲巖權管,金長福爲於汀灘權管,胡義祖爲乫軒洞權管,副司果李藎永·金性浩·李中德·金熙鍾·林宗勳·申勉求·申鳳圭·柳相濂·吳泰學·金宗說·白弘儉·柳亨植,副司果徐有皓·金孝基·柳相杓·崔宗赫竝單付,兵曹口傳政事,副司果單鄭宗顯。
以左承旨朴岐壽牌不進罷職傳旨,傳于洪起燮曰,只推。
洪起燮,以漢城府言啓曰,朝官年八十,士庶年九十,士族婦女年九十以上,每年歲首,依法典陞資事定式矣。令各該部搜訪報來後,加資人職姓名,別單書入,而朝官年八十中,判府事韓用龜,士族婦女年九十中,故安恩君妻郡夫人尹氏,旣已資窮,不爲書入之意,敢啓。傳曰,知道。
兪理煥,以兵曹言啓曰,今十二月二十八日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,卽接尙衣院牒報,則今秋等進上弓矢,看品在卽而知弓品堂上李惟秀定配,不得看品云,其代以無故人啓下,何如?傳曰,允。
同副承旨徐耕輔疏曰,伏以臣與右承旨臣朴晦壽,有妻叔侄應避之嫌,在下者遞,法例卽然,玆陳短章,仰瀆宸聽。伏乞聖慈,俯賜鑑諒,亟行遞改,以存公格,不勝幸甚。臣無任云云。省疏具悉。所請依施。
乙酉十二月二十八日辰時,上御熙政堂。親臨都政入侍時,行都承旨洪起燮,記事官吳致愚,記注官全允淡,記事官金鍏,吏曹判書李錫奎,參判沈能岳,參議李奎鉉,檢校直閣李光文,檢校待敎徐熹淳·金正喜,左副承旨兪理煥,假注書李正耆,行兵曹判書李羲甲,參議愼宜學,參知李衡柱,以次進伏訖。錫奎·起燮曰,日候稍寒,聖體,若何?上曰,一樣矣。錫奎·起燮曰,寢睡·水刺之節,何如?上曰,一樣矣。錫奎·起燮曰,中宮殿氣候,何如?上曰,一樣矣。錫奎曰,今都目大政,各岐仕滿應遷者相避及未準朔監察,禁府都事,戶曹·刑曹·工曹·漢城府郞官,平市署官員,五部令,各司久任時推人員,竝擬,何如?上曰,依爲之。出擧條錫奎曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?上曰,依爲之。出擧條錫奎曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?上曰,依爲之。出擧條錫奎曰,蔭仕六品官之陞五品者,每於過都政後照擬,而見今在職者,絶無經一考之人,故五品官無以推移備擬,未經一考之人,依例勿拘陞擬,何如?上曰,依爲之。出擧條錫奎曰,直長仕日未滿十日以下者,啓稟陞六者,載在法典矣。直長中仕日未滿十日人,依例陞六,何如?上曰,依爲之。出擧條錫奎曰,晉州牧使·原州牧判官,今當差出,而俱以營下劇邑,物衆地大,素稱難治,不可不擇差,同道及他道有聲績·未準朔·已準限守令,竝擬,何如?上曰,依爲之。出擧條錫奎曰,江界府使,今當差出,而本府以邊上防禦重地,不可不擇差,他道未準朔守令,竝擬,何如?上曰,依爲之。出擧條錫奎曰,梁山郡守鄭東煥,身病猝重,萬無赴任之望云,罷黜,何如?上曰,依爲之。出擧條錫奎曰,祿都目政事,今日兼行之意,敢啓。上曰,依爲之。出擧條奎鉉曰,大政方行於今日,而宗廟·永寧殿春享大祭,各陵·殿·宮·園·廟·墓正朝祭祭享,連日相値矣,許多享官中,或有移拜外任者與遷轉他職者,若有改塡,則實有窘速之慮,在前如此之時,有仍以前職將事之例,今亦依此擧行,何如?上曰,依爲之。出擧條羲甲曰,今日都目政事,本曹堂上,不可不備,而參判尹行直病不來,令政院卽爲牌招,以爲同參政事之地,何如?上曰,依爲之。出擧條羲甲曰,營將·中軍·虞候,今當差出,而擬望之人乏少,已準朔守令·虞候,竝擬,何如?上曰,依爲之。出擧條羲甲曰,參下官仕日不足十日以下者,曾有啓稟出六之規矣。武兼柳亨植,仕日未滿爲十日,依例陞六,何如?上曰,依爲之。出擧條羲甲曰,訓鍊正,今當差出,而擬望之人乏少,外任竝擬,何如?上曰,依爲之。出擧條羲甲曰,五衛將洪聖益·洪墡,景福宮衛將朴宗源,慶熙宮衛將李潤康,俱有身病,無以供職入直,竝姑改差,何如?上曰,依爲之。出擧條命書傳敎曰,西北·松都人忠臣·淸白吏子孫落仕最久人,各別收用事,分付兩銓。又命書傳敎曰,守令之治不治,在於初仕之擇不擇,苟非其人,難望字恤之責,每當都政,反歸文具之科,今番則誠心對揚,俾有實效之地事,分付吏兵曹。又命書傳敎曰,入侍注書尙瑞院官員,依例陞六,仍敎曰,右承旨入侍。賤臣承命,與右承旨朴晦壽偕入進伏,起燮曰,望筒有所誤書,事甚未安。吏批政官,竝推考,何如?上曰,依爲之。出擧條起燮曰,明日傳香,禮房承旨當爲齋宿,左承旨朴岐壽,卽爲牌招,何如?上曰,依爲之。出擧條起燮曰,望筒有誤書處,吏批政官,竝推考,何如?上曰,依爲之。出擧條上曰,今餘幾望筒乎?錫奎對曰,尙餘十餘望筒矣。上命退,諸臣以次退出。
上在昌德宮。停常參·經筵。
藥房都提調李相璜,副提調洪起燮啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,世子宮口傳問安。答曰,知道。世子嬪宮口傳問安。答曰,知悉。
朴岐壽啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于朴岐壽曰,守令·邊將,初仕人留待。
傳于朴岐壽曰,守令·邊將,初仕人入侍。
朴晦壽啓曰,卽者檢閱金鍏,謂有館規,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
朴晦壽,以內醫院都提調意啓曰,提調李錫奎,今日問安,不爲仕進,卽爲牌招,何如?傳曰,允。
行大司諫尹命烈啓曰,臣言議風裁,本不合於淸朝耳目之任,而迺者薇垣除旨,忽下於夢想之外,召牌儼臨,叩謝義重,雖不得不張皇出肅,而第臣於合啓中,有私義之不可聯參者,以此情蹤,其何可一刻蹲仍於臺次乎?請命遞斥臣職。答曰,依啓。
朴晦壽,以禮曹言啓曰,卽接孝昌墓守衛官所報,則今此正朝祭時,兩官當爲備員將事,而一員未差,無以擧行云,未差之代,卽令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以禹宗赫爲孝昌墓守衛官。
兪理煥,以兵曹言啓曰,來丙戌正月初二日,二羽禁軍番次矣,該番將鄭健行,方在拿處中,其代依承傳口傳擬入之意,敢啓。傳曰,知道。
兵曹口傳政事,以李敏會爲羽林將,護軍尹命烈,副司果柳幼獜·睦台錫。
朴岐壽啓曰,大司憲宋穉圭,持平李得烈·申萬休在外,執義沈英錫,掌令李明緖牌不進,掌令鄭鴻慶差祭,監察茶時之意,敢啓。傳曰,知道。
以執義沈英錫,掌令李明緖,獻納孔胤恒牌不進罷職傳旨,傳于朴岐壽曰,只推。
朴晦壽,以弘文館言啓曰,本館下番闕直,事甚未安。校理林翰鎭,旣有只推之命,卽爲牌招,姑降入直,何如?傳曰,允。
以校理林翰鎭牌不進罷職傳旨,傳于朴晦壽曰,只推。
朴晦壽,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成洪赫未肅拜,直講金秀鍾,典籍李濟翼,俱爲差祭,時無入直之員,以他郞官姑爲代直,何如?傳曰,允。
嚴燾,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
兪理煥,以兵曹言啓曰,本曹佐郞李正耆,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,來丙戌年各處頒給信漢符別單,及文宰二品以上武臣蔭官曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十九日三十日年終放砲時,次知將官將校姓名及兼別破陣等,容貌·年歲·器械數爻,竝別單書入之意,敢啓。傳曰,知道。
義禁府照目,景福宮守直內官金永昌·張良得·金長澤·廉世寧等矣本府議啓內,重地守直,樹木犯斫,雖欲飾辭而漫漶,其奈諸招之指陳,眞贓莫掩,難逭重勘,以此照律,罪金永昌·張良得·金長澤·廉世寧等段,竝不限年,邊遠定配,準杖一百,流三千里,告身盡行追奪,而金長澤段,年今七十四,依法典收贖,竝只私罪。奉敎依允,竝只功減一等爲良如敎。又啓目,向前李鼎會·李顯夔·李儒斌·卞浩德·趙徽鑑·徐良輔·鄭健行等亦,諸囚所供,或以其爲首爲從者之不在該番,欲作分疏之端是白乎乃,蓋此禁旅之悖擧,專由於無紀律,不能操束之致,而方其造謀起閙之時,七番所屬,同歸一套,則不可以其或無或有,分而異之,竝只以此照律,何如?判付啓依允。又啓目,粘連向前李龍哲亦,不勤重地之守直,一任雜人之攔非時打鍾,事極驚駭,揆以法例,難逭當勘,以此照律,何如?判付啓依允。吏曹啓目,觀此京畿監司朴宗琦狀啓,則以爲,道內南陽,當此歉荒,歲前救急,春後開賑,今將次第設始,而該府使瓜限在近,今若遞改,付之生手,不但迎送之有弊,賑政措辦,實多掣礙,同南陽府使李命運,限畢賑仍任亦爲白臥乎所,守令之瓜滿差代,係是金石之典是白乎矣,在前災邑守令之道啓請仍,亦多已例,依狀請施行,何如?判付,啓依允。
朴岐壽,以義禁府言啓曰,黃海監司趙晉和啓本內,豐川府安山驛徒二年半定配罪人元永象,今已限滿,令該府稟處事,啓下矣。元永象徒限已滿,依例放送事,分付該道道臣,何如?傳曰,允。
吏曹參判沈能岳疏曰,伏以臣空疎譾劣,最居人下,不堪淸朝百執事之末,而厚沐恩渥,驟躋卿月之列,歷試外內,旣蔑絲毫之報,徒貽尸素之譏,每自循省,尋常愧悚,不自意亞銓新除,忽下於受暇病伏之中,濫竽之歎,負乘之懼,至此而極矣。噫,選部佐貳,亞於長席,無官不除,地望自別,爲任尤重,則上不可以輕授,下不可以冒據也,明矣。顧今朝端,才彦登庸,聲望資歷,出臣之右者,凡幾人矣,而今乃以如臣無似,擧之衆望之外,畀之甄別之責,臣是何人,敢居此職,若固有之哉?頃因大政迫近,召牌儼臨,繼有違牌勿呼望之命,而適値齋日,疏籲路阻,雖不得不黽勉出肅,冒沒參政,而揆以廉防,益增愧恧,今始披露腹心,仰瀆崇嚴。伏乞聖慈,諒臣言之非出飾讓,念名器之不可濫授,特許鐫遞臣新授銓銜,無使聖簡有累,賤分獲安,不勝幸甚,臣無任云云。答曰,省疏具悉。卿其勿辭行公。
護軍洪時濟疏曰,伏以臣跡旣賤劣,年及衰朽,居家秪是昏憒,在世不足有無,縱使臣治身治家,斬然有法,尙患不免於爲世所輕侮,況不明不嚴於自己之奴僕,而望人之厚我則難矣。向來所遭,卽臣自取,慙悚不暇,孰怨孰尤,而緣臣昌披,貽羞於淸朝宰列,非細故也,此臣之罪也。曹啓論列,極其張皇,不敢追提,有若相辨,而嗚呼,如臣之家,何從有豪奴悍僕,成群而助勢者乎?卽此而其餘可知也。聖度包容,薄譴旋敍,繼而有周廬除旨,臣於是,且惶且感,益不知措躬之所也。恩雖出於藏垢,義無望於彈冠,退伏鄕廬,自訟愆尤,見今歲色垂盡,戀結倍切,恩銜虛縻,偃便爲懼,扶舁還第,略暴微衷。伏乞聖慈,俯垂矜諒,鐫臣職名,以安微分焉,臣無任云云。答曰,省疏具悉。向來事,家長故也,豈卿躬犯?卿其勿辭行公。
檢閱金鍏疏曰,伏以臣於前檢閱吳致愚陞六之命,有不可晏然者,致愚職在下僚,則特敎陞六,事體雖重,右位執留,館規亦嚴,臣不可蹲仍冒居,替行下僚之事,以添溺職之罪也決矣。玆不得不忙陳短章,徑出禁門。伏乞聖明,俯賜鑑諒,亟遞臣見帶之職,以存古規,仍治臣瀆撓之罪,以安微分焉,臣無任云云。省疏具悉。故例卽然,爾與趙容和,竝爲陞六。
乙酉十二月二十九日辰時,上御熙政堂。藥房入診,守令·邊將·初仕人同爲入侍時,都提調李相璜,副提調洪起燮,假注書尹錫祐,記注官全允淡·安仁,檢校待敎金正喜以次進伏。醫官李彦厚·李命運進伏楹外,左承旨朴岐壽,右承旨朴晦壽,假注書金命珠,慶州府尹林顔喆,宣川府使李應植,吉州牧使李亨權,龍川府使柳信儉,陽德縣監具載龍,昆陽郡守崔允謹,河東府使鄭泰東,寶城郡守張有聞,寧遠郡守李源奎,龍潭縣令趙配永,軍威縣監李漢奎,熊川縣監金命赫以次進伏。貞陵參奉申命藻,長陵參奉沈碩奎,靖陵參奉洪升淵,永陵參奉李玄緯,健陵參奉金商一,大浦僉使任泰淳,上土僉使趙存卿,宣沙浦僉使崔復基,防踏僉使李東益,龍媒僉使金應瑞,椒島僉使李南耇,所斤僉使李周翰,昌洲僉使金宅晦,柔遠僉使金命麟,魚游澗僉使金致坤,包伊萬戶崔道豐,於蘭萬戶金禧宣,山羊會萬戶朴起榮進伏階下訖。相璜曰,日候稍寒,聖體,若何?上曰,一樣矣。相璜曰,中宮殿氣候,若何?上曰,一樣矣。上曰,醫官診候。彦厚等入診訖,退伏奏曰,脈候左右三部調均矣。上曰,大臣先退。相璜退出。上曰,守令·邊將進前。慶州府尹臣林顔喆等,各奏職姓名,以次退出,上曰,邊將則於階下,宣傳官傳奏,可也。宣傳官傳奏諸邊將職姓名後,以次退出。起燮曰,注書有闕之代,被薦人趙容和·李穆淵·李景在遷狀,依例成送吏曹,何如?上曰,依爲之。出擧條起燮曰,左承旨朴岐壽,時帶戶房之任,而與戶曹參判朴宗喜,有應避之嫌,換房,何如?上曰,戶·刑換房。上曰,史官就坐。仍命退,諸臣以次退出。
上在昌德宮。停常參·經筵。
大殿·中宮殿·世子宮,內閣·政院除夕單子問安。答曰,知道。世子嬪宮,內閣·政院單子問安。答曰,知悉。大殿·中宮殿·世子宮,朝廷·二品以上·六曹堂上單子問安。答曰,知道。
朴岐壽啓曰,大司憲宋穉圭,持平李得烈·申萬休在外,執義沈英錫,掌令李明緖未肅拜,鄭鴻慶差祭,監察茶時之意,敢啓。傳曰,知道。
傳于朴晦壽曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
兪理煥啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
洪起燮啓曰,三品官之無得過三日循例請牌,曾有定式矣。刑曹參議李友秀,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以校理林翰鎭牌不進罷職傳旨傳于嚴燾曰,只推。
嚴燾啓曰,應敎金鏴差祭,副應敎·校理一員,副校理一員,修撰一員,副修撰二員未差,副校理朴英載,修撰朴升鉉在外,玉堂上下番俱空,事甚未安。校理林翰鎭,旣有只推之命,卽爲牌招入直,何如?傳曰,差祭外,竝許遞,與未差之代,前望單子入之,待下批,牌招察任。
玉堂前望單子入之,副應敎朴潞壽,校理李渭達·金正喜,副校理沈鈁·金大坤,修撰李嘉愚·趙忠植,副修撰南履懋·林處鎭落點。
洪起燮啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,李光文落點。
朴岐壽,以都摠府言啓曰,今日入直內三廳武兼禁軍及軍兵等,當爲中日習射技放,而除夕問安相値,不得設行之意,敢啓。傳曰,知道。
朴晦壽,以成均館大司成意啓曰,每於歲末,圓點準點儒生,別單書入事,曾有定式矣,依定式當年條準圓點儒生,別單書入之意,敢啓。傳曰,知道。
朴岐壽,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以禁衛營言啓曰,本營中軍趙岐,身病甚重,勢難察任,今姑改差,何如?傳曰,允。
兪理煥,以義禁府言啓曰,平安監司朴宗薰狀啓內,江界府使李亨謙罪狀,令攸司稟處事,啓下矣。李亨謙時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,時囚罪人金永昌·張良得·金長澤,廉世寧等,竝不限年邊遠定配,準杖一百,流三千里,告身盡行追奪,而金長澤,年今七十四,依法典收贖照律公事,判付內依允,竝功減一等事,命下矣。金長澤功減一等,杖一百徒三年,以年七十四收贖,告身盡行追奪放送,金永昌功減一等,杖一百收贖,告身盡行追奪,公淸道沃川郡嘉和驛,徒三年定配,張良得功減一等,杖一百收贖,告身盡行追奪,江原道歙谷縣貞德驛,徒三年定配,廉世寧功減一等,杖一百收贖,告身盡行追奪,黃海道遂安郡位羅驛,徒三年定配,而以議啓內辭意,具罪目,依例發遣府書吏羅將,押送于各其配所,何如?傳曰,允。
義禁府照目,粘連內禁將李鼎會·李顯夔·李儒斌,兼司僕將卞浩德·趙徵鑑,羽林將徐良輔·鄭健行等矣本府議啓內,諸囚所供,或以其爲首爲從者之不在該番,欲作分疏之端是白乎乃,蓋此禁旅之悖擧,專由於無紀律,不能操束之致,而方其造謨起閙之時,七番所屬,同歸一套,則不可以其或無或有,分而異之,竝只以此照律,罪各杖八十收贖,奪告身三等,私罪。奉敎依允爲旀,李鼎會·卞浩德·趙徽鑑·徐良輔等段,功議各減一等,李顯夔·李儒斌·鄭健行等段,竝只功減一等爲良如敎。又照目,前習讀官李龍哲矣本府議啓內,不謹重地之守直,一任雜人之攔入,非時打鍾,事極驚駭,揆以法例,難逭當律,以此照律,罪笞五十收贖,解見任別敍,私罪。奉敎依允。
