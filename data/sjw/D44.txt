上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺困惱特甚,口淡有加及膈間不淸利,腹部飽滿,熏熱,喉乾之候,其有所減,而眼視昏暗特甚之候,亦何如?今日臣等,與諸醫一行缺困惱特甚,比昨少減,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候,無減,而寢睡不寧矣,勿爲入診。
沈宅賢達曰,明日常參,取稟。令曰。停。
領議政金昌集七度呈辭。令曰,安心調理。
沈宅賢,以侍講院言達曰,本院實兼官十員內,兼輔德·兼說書未差,弼善金有慶,兼司書金在魯,俱在外,再明日勅行郊迎時,不但倍從埋沒,弼善以禮貌官,所任尤爲緊重,合有變通之道,令政院稟旨擧行,而新除授說書李善行,纔已入來云,卽爲牌招察任,何如?令曰,依。
又啓曰,春帖子,今日當爲出韻科次,而大提學宋相琦,牌招不進。事當更爲請牌,而宋相琦,才以政官,又爲違牌。一日三牌,有傷事體,明日待開門牌招,何如?傳曰,允。
又啓曰,因侍講院草記,郊外迎勅時,宮官不可不備員,兼實官未差及在外人員,令本院稟旨變通事,依下矣。政官,卽爲牌招開政,闕員,使之差出,而弼善金有慶,兼司書金在魯,俱在外,合有變通之道。何以爲之?敢稟。傳曰,依啓。弼善金有慶,兼司書金在魯,竝改差。
又以弘文館言達曰,副校理趙觀彬,累次只推之下,連尋辭單,尙不出肅,更爲牌招察任,今日政,闕員,以無故人差出,仍卽牌招,以爲推移輪直之地,何如?令曰,依。
有政。吏批,行判書宋相琦,牌不進,參判李喜朝,在外未肅拜,參議朴鳳齡進,右承旨沈宅賢進。吏批啓曰,判書宋相琦,牌招不進,參判李喜朝在外,小臣獨政未安,何以爲之?敢稟。傳曰,只出緊任。
又啓曰,玉堂闕員及春坊兼官,今當差出,而可擬之人,或在罷散,或解由未出,無以推移備擬,合有變通之道,何以爲之?敢稟。傳曰,二行缺曾經承旨年八十之人,依定奪別單書入之意,敢啓。傳曰,知道。竝加資。
以吳命峻爲刑曹參判,朴聖輅爲弼善,兪命岳爲淸州牧使,吳晉周爲司僕主簿,洪啓廸爲應敎,金有慶爲副修撰,洪啓廸爲兼輔德,李昌碩付兼春秋。行知敦寧黃欽,今加崇祿,年八十,故修撰黃啓河,前修撰黃奎河父。行副護軍李必烠,今加嘉善,年八十,故正言李禎億父。前縣監趙道輔,今加通政,年七十,正言趙尙絅父。前縣監尹楡,今加通政,年七十二,注書尹恕敎父。行副護軍李元齡,今加嘉善,曾經承旨。前副正黃爾明,今加通政,年八十。曾經三品已上,依法典加資事,承傳。
兵批,行判書崔錫恒病,參判申銋病,參議許玧病,參知李聖肇進,右承旨沈宅賢進。以金有慶單付副護軍,李重協單付副司直,閔挺漢·李齊憲,竝付副司勇。
注書趙鎭禧病,代以鄭敞選爲假注書。
以弘文館副校理趙觀彬,牌不進,罷職傳旨。傳于沈宅賢曰,推考徽旨捧入。
因平安監司金楺狀達,勅使,聞臣病重,留調所到處云,依其言施行事。令于沈宅賢曰,監司,因勅使之言,落留所到處,有違前例,殊涉未安。令都監察處。
李宖啓曰,今此勅使時,京外宴享,旣不設行,宴宰臣不爲磨鍊之意,敢啓。傳曰,知道。
以備忘記,傳于沈宅賢曰,今番出來上副勅,乃是前日出來之勅,再次出來,必有曲折,而前後狀聞,尙無探問馳達之事,殊甚疏漏。急速詳探馳達事,令都監分付遠接使處。
沈宅賢,以司饔院官員,以都提調檢擧提調意啓曰,卽接禮曹移文,今番勅使,雖以傳訃出來,茶禮等事,依癸卯年例。三行缺
李德英,以漢城府言達曰,京中·五部諸色軍兵歲抄,例於歲末磨勘,而判尹洪萬朝未肅拜,堂上不齊,限內不得議達,待明春擧行之意,敢達。令曰,知道。
沈宅賢,以迎接都監言啓曰,都廳軍資監正趙鳴謙病勢猝重,改差,其代,奉常寺正金遇華差下,雜物色郞廳忠勳府都事張震煥,亦有實病,改差,其代,司䆃寺僉正洪潾差下,使之察任,何如?傳曰,允。
又以迎接都監言達曰,平安監司,因勅使之言,落留所到處,有違前例,殊涉未安,令都監察處事,令下矣。平安監司,雖有實病,而因勅使之言,落留所到處,曾無此規,殊涉未安。平安監司金楺,從重推考,何如?令曰,依。
又以迎接都監言達曰,傳訃勅使,有異常規,各處所排鋪陳及房排等物,皆用素色,則屛風,亦當以素屛排設,而屛風排設之數,至於二十三坐之多,勅使入京不遠,其前盡爲新造,勢有未及。尙衣院房排衣函,有以紙塗用前例。各處所排屛風,亦用此例,前排彩屛之面,以紙精塗進排,便殿接見時屛風,則以白綃屛,新造待令,何如?令曰,依。
李宖,以戶曹言達曰,卽者掖庭署,以司謁·司鑰,大殿及各殿別監中禁等一百七十九人,淺淡服磨鍊事,牒呈。掌樂院,亦以勅使進止差備樂生,淺淡服事,牒呈矣。別監以下各人及進止樂生等,係是下隷,似不必皆有淺淡服,而都監,無明白可據前例,該曹儀註中,亦不磨鍊,請令該曹,更爲定奪,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。
一行缺困惱熏熱,腹部飽滿,膈間不淸利未已之候,復何如?臣等不勝憂慮,惶恐敢啓。傳曰,知道。脚痺特甚,口淡有加,及熏熱,腹部飽滿,膈間不淸利未已之候,一樣,困惱之候,少減,而無益勝之事矣。
兵曹參判申銋上書曰,伏以臣,八十殘年,疾病沈綿,久斷供仕之望,纔遞地部,旋有新除,祿都目代行之命,又出格外,替當長席之事,實爲傷弓之懼,而科限已迫,無處推諉,不得已力疾承牌,冒沒參政,以致重觸風寒,宿患痛風之症,大段添劇,眼患又從而兼發,左邊面部,盡爲浮腫,委頓累日,有加無減,全廢寢食,昏不省事,昨日新歲問安之列,旣不能趨詣,再明客使郊迎之時,亦無進參之勢,僚員不齊,扈駕侍衛,無以推移。若不及今變通,必致臨時窘急,玆敢疾聲仰籲,伏乞邸下,俯諒臣病難强之狀,亟命鐫遞臣本兼諸任,仍勘闕禮之罪,以肅朝綱,俾延危喘,不勝萬幸。臣無任屛營祈懇之至,謹昧死以聞。答曰,覽書具悉。卿辭如此,本職許遞焉。
上在昌德宮。停常參·經筵。
未時,太白見於巳地。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,口淡有加,及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而二行缺。
沈宅賢,以弘文館言達曰,本館下番校理黃龜河,以迎勅時通事實差,今日習儀出去之意,敢達。令曰,知道。
又達曰,明日常參,取稟。令曰,停。
李宖達曰,大司憲金興慶式暇,執義金榦,掌令李浣在外,掌令鄭東後,未肅拜呈辭,持平金取魯,受由在外,持平兪拓基呈辭,今日以監察茶時之意,敢達。令曰,知道。
李德英達曰,左副承旨安重弼,今日不爲仕進。當此院中多事之時,出納苟簡,卽爲牌招察任,何如?令曰,依。
沈宅賢,以侍講院言達曰,本院新除授弼善朴聖輅,今日不爲出肅,卽爲牌招。兼輔德洪啓廸,時在京畿衿川地。書筵入番事緊,乘馹上來事,下諭,何如?令曰,依。
又以啓曰,大提學宋相琦,以春帖子出韻科次事牌招,而昨今連次違牌不進。聞其病勢猝劇,辭疏不得已捧入,而出韻科次,必於今日內爲之。在前如此之時,有試官差出之例,何以爲之?敢稟。傳曰,試官二員,依例差出。
又以迎接都監言達曰,卽接遠接使今月初二日所發關文,則勅行,今月初一日宿瑞興,初二日宿開城府,初三日弘濟院止宿云,故使首譯累度爭執,終不聽許,凡干策應等事,必多窘急云。今月初四日入京事,改擇日下諭,而今此遠接使關文,則似是初四日改擇日關文,未及承見時所發者也。初四日入京事,已爲改擇下諭,凡干策應,雖甚窘迫,亦無大段未備之事。以初四日入京停當之意,遠接使處,回移,勿令譯輩更爲爭執,何如?令曰,依。
又以啓曰,春帖子科次試官閔鎭厚·兪集一,旣已差出,竝卽牌招,使之出韻科次,何如?傳曰,允。
又啓曰,春帖子科次試官工曹參判兪集一,牌招不進。春帖子,必於今日內,當爲出韻科次,而日勢已晩,事甚窘急,兪集一,更卽牌招,何如?傳曰,允。
又啓曰,今此勅使,若或有便殿接見之事,則時任大臣及都承旨禮房承旨·翰注各一員,御前通事及淸譯一人,依前例入侍乎?敢稟。傳曰,依爲之。
李宖,以兵曹言啓曰,今此王世子迎勅擧動時,及今日習儀侍衛本曹四行缺
沈宅賢,以禮曹言達曰,因戶曹達辭,迎勅時,別監以下及進止差備樂生服色,令該曹定奪事,令下矣。取考曾前已行謄錄,則別監以下,無擧論處,五禮儀爲皇帝擧哀條,以爲殿下,具白袍,繖扇用靑,侍衛如常。今此別監,似當在侍衛之中,仍用常時擧動靑黑服色,恐無所妨,進止樂生,則節目中,館所相接之人,仍用淺淡服事,已爲達下。凡係勅使差備,迎接都監,似當臨時參酌擧行,以此意分付,何如?令曰,依。
又以迎接都監言達曰,仁政殿宣勅時,地衣用靑縇,則今無改縇之事,而至於御榻揮帳,則曾用紅木,似當改以靑木,而今番迎勅之節,邸下,旣已替行,則殿上無行禮之事,御榻揮帳,仍前勿改,何如?敢達。令曰,知道。
又啓曰,卽伏見遠接使狀達,則勅使以爲仁政殿宣勅後,請謁於便殿,詳知病患加減,以爲歸奏之計云。接見之時,彼人必有提起空靑事,且空靑殼作末欲試之意,曾已言及此等措語,不可不豫爲講定,令廟堂商確書入,以備睿覽,何如?傳曰,允。
吏曹口傳政事,以李澤爲兵曹參判。
沈宅賢,以備邊司言啓曰,因政院啓辭,勅使接見時說話,略倣前例書入,此外未盡說話,令廟堂更爲商確定奪事,允下矣。接見時說話,就政院書入措語,略加添刪,送于政院,改書以入之意,敢啓。傳曰,允。
又以迎接都監言達曰,勅使以下房排,用華色與否探問事,移文遠接使矣。卽接遠接使回移則以爲房排,皆用前例,元無變改云,而取考都監所上戊辰年太皇太后傳訃勅使時謄錄,則都監以上副使及大通官以下房排襦衾等物,癸卯皇太后傳訃勅使時,辛丑皇帝傳訃勅使時,皆以白色爲之,戊午皇后傳訃勅使時,則以華色爲之,今番則當依癸卯年例,以白色爲之意,草記蒙允。同年謄錄中,又有都監甘結,勅使房排,則竝以白色爲之,通官以下各房,則竝以前日所排之色,造作進排云云,當時蒙允草記與甘結措語,有所相左。雖未知其時曲折之如何,而似是都監則勅使通官以下房排等物,初以白色措備進排,而因通官等所言三行半缺達曰,臣等卽伏見下本院之敎,十行徽音,辭意懇惻,恤民重農之念,藹然於文字之表。雖漢文寬大之書,何以加哉?臣等奉讀以還,不勝欽嘆之至。第有令本院別爲措辭下諭之令,臣等拙陋之辭,固不足奉揚德意之萬一,而伏況所下辭旨,丁寧惻怛,有足以感泣八路生靈,凡在藩臬保釐之職者,孰不仰體如傷之意,思所以盡心奉行哉?直以此徽敎,頒諭於八道監司及兩都留守處,實合事宜。敢達。令曰,達辭如此,依爲之。
沈宅賢,以迎接都監言啓曰,卽接遠接使李健命,黃海監司李喬岳等聯名狀達,則勅使言內,仁政殿宣勅後,不可不入謁於便殿。在前勅使便殿接見時,都監日次郞廳,進去政院,聽傳敎,馳往弘濟院,請來勅使。今亦依此擧行之意,敢啓。傳曰,知道。
又以迎接都監言啓曰,便殿接見事,勅使旣有所言矣。在前便殿接見之時,或有禮單贈給之例,而停廢已久,頃日勅使接見時禮單一款,亦不磨鍊。今亦依前不爲磨鍊乎?敢稟。傳曰,依爲之。
又達曰,兵曹參判李澤牌不進,推考徽旨,今方捧入。聞李澤,身病甚重云,而明日郊外迎勅時侍衛,無以推移備員,李澤,更卽牌招,何如?令曰,依。
兵曹參判李澤上書。答曰,覽書具悉。身病如二行缺。
吏曹口傳政事,以兪集一爲兵曹參判。
大殿·中宮殿·世子宮·嬪宮,政院·玉堂夕問安。答曰,知道。中宮殿,藥房夕問安。答曰,知道。
藥房夕問安時,口傳啓曰,晩後脚痺特甚,口淡有加,困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。熏熱之候差勝,而其餘症候一樣矣。
沈宅賢,以迎接都監言達曰,明日勅使入京,軍令書出,卽時馳通之意,知委于遠接使處矣。卽見回移,則初吹卯初,二吹卯正,三吹乙時,書出矣,敢達。令曰,知道。
又以兵曹言啓曰,卽接義禁府移文,則擧子具聖任內中日時,與監的官輩,符同用情之狀,旣已遲晩,依事目邊遠充軍,直赴,令兵曹拔去事,達下云。具聖任,已爲放榜所授紅牌,收聚燒火,原榜目中付標以入之意,敢啓。傳曰,知道。
領議政金昌集八度呈辭。令曰,安心調理。
答吏曹判書宋相琦書曰,卿其安心勿辭,調理行公。仍令曰,遣內醫看病。
兵曹參判李澤上書曰,伏以臣,自前月念間,重得寒感,舊患喘逆之症,因此苦劇,胸脅牽痛,呼吸難通,寢食俱廢,氣息如綴,今過十數日,未有一分減勢,儀曹除命,旣不得祗肅,元朝庭候,亦不能進參。病裡惶縮,不如無生,連陳辭書,實出不獲已,而喉司不諒,一向退却,籲呼無階,只切抑塞。此際騎省移除,出於意外,一日之內,天牌再辱,顧此床第垂盡之喘,萬無起動趨命之勢,終未免連犯違傲。臣罪到此,萬殞猶輕。客使入京隔宵,郊迎擧動時侍衛,不可不備負,苟有毫分自力之望,則豈敢言病於此時,自速偃蹇之誅哉?卽今狗馬之疾,許多危惡之症,雖不暇臚列,而最是膈間痰,乘時上逆,喘氣之急促,殆有頃刻難支之勢,跬步之間,亦不能轉側,則尙何望强策進參於宿衛之班乎?玆將疾痛之呼,仰請鈇鉞之誅,伏乞离明,特垂諒察,速賜斥罷,俾公私不至狼狽,仍治臣違命之罪,以肅朝綱,不勝幸甚。臣無任祈懇之至,謹昧死以聞。答曰,覽書具悉。身病如此,以下缺。
吏曹判書宋相琦上書曰,伏以,臣自前冬以來,力疾奔走,澌敗無餘,再昨赴都監之坐,終日觸冷,忽覺渾身寒戰,泄症大作,扶舁歸來,諸症越添,轉成血痢,心腹絞痛,一夜之間,度數無算,不能登溷,直瀉茵褥,而裏急後重,叫苦欲死,急服藥餌,少無分效,噤口不念,昏昏欲絶,昨日召牌再降,無路趨赴,春帖子出韻科次,末由擧行。此已惶悚無地,且卽今客行,不日入京,而身在館伴,今日肄儀,旣不能備員,前頭迎勅,亦無自力進參之望,其在事體,尤極未安。不可不急速變通,俾無臨時窘急之患。玆敢略具短疏,仰陳病重實狀,伏乞邸下,俯賜憐察,亟遞臣本兼諸職及館伴之任,以便公私,以延危喘,千萬幸甚。臣無任祈懇屛營之至,謹昧死以聞。書答見上
上在昌德宮。停常參·經筵。
未時,太白見於巳時。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,卽伏聞差備醫官所傳之言,夜來聖候,喉乾頗甚,困惱·呻吟·熏熱,腹部飽滿,膈間不淸利之氣,未已,脚痺之候,特甚,寢睡不寧云。伏未審俄間,諸症候加減,何如,而四字缺眼視昏暗特甚之候,亦何如?臣等,新年尙未入侍,一行半缺口淡有加及眼視昏暗特甚之候無減,接見後入診。
沈宅賢,以迎接都監言啓曰,館伴,以實病,今日迎勅時,不得來參。取考前例,則勅使入京及留館時,堂上有故,則遠接使,有代察之規,今亦依此爲之,何如?敢稟。傳曰,依爲之。
李禎翊,以備邊司言啓曰,因政院啓辭,便殿接見之時,彼人必有提起空靑事,此等措語,不可不預爲講定,令廟堂商確書入事,允下矣。問答說話書入,以備豫覽之意,敢啓。傳曰,知道。
沈宅賢,以迎接都監言達曰,勅使詣闕時,茶啖,依例備給,到館所後,茶啖,亦爲排入之意,敢達。令曰,知道。
又達曰,勅使,使家丁一名,先送館所矣,敢達。令曰,知道。
又達曰,勅使,又使家丁二名,先入館所矣。令曰,知道。
王世子,入幕次後,政院·玉堂問安。答曰,知道。
沈宅賢,以迎接都監言達曰,在前傳訃勅入京第三日,大臣茶禮,請爲設行矣。今番則勅使,以再明日還歸爲言,則不可等待第三日,似當於明日,大臣來詣館所,請行茶禮,何以爲之?敢稟。令曰,依爲之。
又以迎接都監言達曰,勅使,旣入館所。各色郞廳,依例輪回直宿之意,敢達。令曰,知道。
又達曰,自明日勅使回還間,常參頉稟。令曰,知道。
李德英啓曰,平安道監賑御使金雲澤,來詣請對矣。傳曰,知道。
統制使狀達,進上生靑魚,初等未準數,今始封進,待罪事。令曰,勿待罪事回諭。
沈宅賢,以司饔院言啓曰,今日便殿勅使接見時,茶禮未進膳一床,何以區處乎?敢啓。傳曰,政院賜給。
勅使接見後,大殿,朝廷二品以上·六曹口傳問安。答曰,知道。大殿·世子宮,政院·玉堂夕問安。答曰,知道。大殿·世子宮,藥房問安。答曰,知道。大殿·中宮殿三行缺。
又以迎接都監言達曰,差備譯官,來傳勅使之言曰,今月初六日,欲爲還歸,而發行七日,當抵義州云。明朝,自都監爲先請留之意,敢達。令曰,知道。
李宖啓曰,臣承命馳進館所問安,則勅使以爲長路無事,旣無跋涉之辛苦,今日日氣和溫,闕中往返,亦得平安。病患中移時殿坐,不瑕有傷?卽遣近侍候問,深用感謝云矣,敢啓。傳曰,知道。
李德英啓曰,左副承旨安重弼,今日不爲仕進,陳書到院,而觀其措語,則以女息所患症涉可疑,而初未的知,親自救護,身旣犯染,不敢出入於近密之地云。元書雖已退却,而重弼,家有疑疾,勢難仍在於近密之地,似當有變之道,何以爲之?敢稟。傳曰,改差。
沈宅賢,以迎接都監言達曰,差備譯官來言,館中開閉門時,勿爲軍樂,一依沿路例,只令放砲云矣,敢達。令曰,知道。
又以吏曹言達曰,今此宗廟春享大祭初獻官實差右議政趙泰采,眼疾猝重,明日預儀,決難進參,而受香之日,則調治進參云。預差東平尉鄭載崙,身病且重,預儀亦不進參,不得已以永寧殿初獻官預差臨昌君焜,使之只參預儀,何如?令曰,依。
答領議政金昌集箚曰,覽箚具悉卿懇。所患未瘳,不得出參,別無所傷。卿其安心勿辭,亦勿待罪,臥閤論道,以副至望。仍令曰,史官往諭。
午時,上御熙政堂,勅使接見時,右議政趙泰采,以都承旨趙道彬,右承旨沈宅賢,御前通事吏曹參議朴鳳齡,假注書李春躋,兼春秋高萬瞻入侍,藥房都提調李頤命,追後入侍。泰采曰,日氣尙寒,諸症候若何?上曰,一樣矣。泰采曰,致慰兼進香使,今當差送矣。取見前後謄錄,則或以大君大臣差送,或以正卿宗班差送,癸卯以後,則連以亞卿,假銜差送,如李夏鎭·洪萬鍾,皆以參判,假銜正卿差送矣。卽今正卿乏人,亞卿亦苟簡,臣意則以宗班差送似好。曾前朗善君,亦以上使往來矣。宗班,與外朝有異,嘉善假銜,似不可爲,從一品·正二品中差送,未知何如?上曰,宗班中差送,可也。出擧條
泰采曰,前參判申銋,年今八十矣。在前年八十之六字缺變品陞資之例,而事係特恩,臣不敢直請二行半缺黨論漸痼,誣詆先正儒賢,無所不至,幸賴我聖上明示好惡,堅定是非,使詖淫之說,不得肆行,斯文有光,士林甚幸。凡係得罪公議者,分輕重施罰,懲勵旣嚴,處分得正,至於門黜之罰,初旣末減,則不宜遽加疏釋,而三年罪斥,罰已行矣。其中洪禹行,則方在特起中云,尤宜矜惻。方當歲首,竝施寬典,門黜罪人等,特爲疏釋,以示維新之意,實合寬大之政。旣有所懷,敢達。上曰,依所達放釋,可也。出擧條
未時,上御熙政堂,接見勅使訖,藥房都提調李頤命,右議政趙泰〈采〉,提調閔鎭厚,副提調趙道彬,仍爲入侍,記事官尹恕敎,記注官金弘迪,記事官高萬瞻,醫官柳瑺·丁時梯·權聖徵·趙慶基·許坫·方震夔·吳重卨,追後入侍。都提調李頤命進曰,近間日氣甚寒,上候諸症,復何如?上曰,連日困惱不寧矣。頤命曰,當此沍寒,窓戶,不可隨意開闔,以致觸寒添傷之患。上曰,窓戶開闔,亦由於眼患之故,一向牢閉,則泄鬱之氣,尤覺難堪,而眼暗益甚,故不得不時時開闔耳。頤命曰,今將診察脈候,所御淺淡服,還脫何如?上曰,唯。仍命內侍脫之。提調閔鎭厚曰,客使接見之餘,仍爲診察,移時殿坐,觸風可慮。分闔,一半閉之,何如?上曰,上邊分闔,閉之,可也。閔挺漢入來,六字缺來待於外矣。上曰,唯。頤命,仍請使醫官診察二行半缺上曰,唯。聖徵曰,眼候瞻望,瞳子上白氣一樣矣。重卨曰,眼彩有光,而白氣一樣矣。頤命曰,腹部亦爲診察乎?上曰,毋。鎭厚曰,丸藥連爲進御乎?上曰,連爲進御。頤命曰,眼部,亦連以桑枝茶淋洗乎?上曰,唯。頤命曰,以綿子等物,浸漬洗之,使熱氣熏眼,則尤好云矣。上曰,如此則尤似好矣。頤命曰,閔挺漢招入,何如?上曰,招入,可也。醫官,出招挺漢,挺漢,趨入俯伏於諸醫官之列。頤命曰,挺漢入來,使之診察,何如?挺漢曰,喘急甚,請少休。頤命曰,挺漢喘急,請少休,使之姑徐,何如?上曰,唯。挺漢年歲幾何?頤命曰,六十二歲云矣。右議政趙泰采曰,空靑末用餘,尙有少許,而提調閔鎭厚,自言曾試有効,方外人,亦有試之者,而頗以爲好云。龍䐉㽔仁散,更爲試用,何如?上曰,問于醫官,可也。丁時梯曰,龍䐉性燥,故始慮其或妨於內障而趑趄矣,其後入用於空靑散,而別無磨礙之事,㽔仁丸試用,似好矣。柳瑺曰,小臣,曾聞此藥試用人之言,則頗有淸豁之氣云。試爲點眼,似宜矣。頤命曰,諸醫之言如此,進用之意,定奪,何如?上曰,依爲之。頤命曰,閔挺漢,已得少休,使之診察,何如?上曰,使之診察,可也。頤命曰,困惱比前有加乎?上曰,今則少勝,而加減無傷矣。挺漢,診察左右兩脈而退。頤命曰,又使診察眼候乎?上曰,依爲之。挺漢曰,眼候則診脈之際,臣已得瞻望,請更察玉色而仰對。上曰,唯。挺漢,進前瞻望而退伏曰,脈度極爲中和,而但其帶病則分明。大抵上候,氣血皆不足,而血則偏虛。此實由於勞心思慮,損傷精神之致也。心屬乎离,离之爲卦,一水居二火之中,而水弱火盛,一水,安能勝二火?況人心,動極生熱,理之常也。人之有才智窮理者,率多此病,而聖五字缺過用心力,故有此痰動血熱之候矣。心生血二行缺此乃專由心肝經熱盛血燥,而使眼目不明也。若能按法用藥,淸心善攝,則分明得効矣。小臣,曾亦有眼疾,滿面浮大,幾至廢明,專用血藥,而見効矣。上曰,用何藥而見効乎?挺漢曰,初服淸心補血湯,且眼醍醐膏而愈。醍醐,於血分之病,用之極好矣。牛乳之精,浮上者爲酪,酪之精,爲酥,酥之精,爲醍醐。大槪是水類,然無器不漏,無物不透,盛暑不變,隆寒不凍。其劑之也甚難,故小臣,以草野寒生,不能多得牛隻,僅買一雌牛,喂養取乳,劑用一合餘,而十年之胸痞卽開,眼視卽明矣。聖患積年,百藥無効,凡陳根腐草之屬,無不試之,而獨醍醐,未及試用耳。淸心補血湯,亦有微効,而然尙不如醍醐之久服無害,而有奇功也。古方亦曰,醍醐能明目。且牛乳,於老人補養之道,最好,用之,必有萬全之効矣。副提調趙道彬進曰,右議政趙泰采,請先爲退去矣。上曰,姑留,挺漢又曰,上候,全是血虛所致也。血虛而燥,故不能榮衛百脈,而得効遲矣。潤血退火之藥,又有所謂紅鉛者,乃少壯婦人經血也。又以乳粉,合紅鉛而用之,極是仙方云。乳粉,則婦人初男乳汁也,亦必擇其所飼乳兒及母之容貌端正者,取汁用之,方爲有効矣。頤命曰,三藥中紅鉛,不可輕用,而醍醐·人乳,則似爲無害,問于諸醫而用之,何如?上曰,問于諸醫,可也。諸醫等皆曰,挺漢所達,皆是理勝之言,醫書中亦有之,而我國不能善造,每貿用於彼國。卽今藥院,亦無詳知其法者,退出後,當與挺漢,相議劑進矣。上曰,依爲之,頤命曰,淸北監賑御史金雲澤,請對,方來待於外,而殿坐旣久,有妨靜攝,何以爲之乎?敢稟。上曰,出召之,臣恕敎,承命而出,召雲澤而入。雲澤進伏曰,臣於五字缺隈叨淸北監賑之任,自惟不才無能,實無可以堪二行缺臣之所管各邑,凡係賙賑之事,當以狀聞條陳,或觀勢上來,更請穀物,而第於往復之間,必至淹滯。且聞本道災荒,振古所無。況今客使至,民事誠可矜悶。若無別樣救濟之道,則關西一路,自今空虛,而亦非差遣監賑之意,故臣不揆愚賤,先將數事,敢此請對於靜攝之中,不必盡詢廟堂,特賜施行,則豈非大幸乎?蓋特遣御史,出於各別軫恤之意,若不加給穀物,則十萬生靈頷喊望哺之餘,其所落莫,爲如何哉,而臣亦坐視其轉壑,終至僨敗職事,辜負國家而後已,豈不萬分切迫乎?且臣試以今春設賑二十餘邑已事,量度,則各邑飢民,視其元戶人口,僅居十之一二,而白給之穀,合至四萬餘石。目今災荒,十倍於前,勢將通一道設賑,且其飢民,必居十之七八,而朝家之所劃給者,竝皮麰,不過二萬石,本道自備之穀,亦不過萬石,而方在湖南,未及運致。至於各邑之所料辦,則雖有錢布,無穀可貿,營給本錢,多有尙今抛置之邑云,其可以此救濟比前十倍之飢民乎?然而八路荐飢,連年設賑,經費匱竭,着手無處,江都賑廳,旣皆枵然,生穀之道,無他善策。臣聞南漢移轉各穀之在畿邑,而未及輸納山城者,爲八千石,禁衛營·禦營廳軍收米之在海西者,亦各二千石,而禁衛軍則許賣於經理廳。經理廳之買此,固出於綢繆之計,若論其緩急,則其視賑飢,不啻有間,且軍門收米,不無贏餘,非如經備之每患乏絶,以此等穀物,又爲劃給,而南漢移轉船運之際,必有遲滯之慮,亦以海西稅穀及別收米,相換取用,而兩廳收米之代,別爲區劃,追後還償,實合兩便。臣又聞湖西之安興鎭餉穀,殆至三萬石。以海曲孤絶之地,戰守之具,尙多未備,而獨此軍餉,過三字缺敵人之所據,故識者固已憂之矣。間仍本道二行缺數亦多,每當糶糴,反爲民弊。今若以三處大米各五千石,移充於江都餉穀,而以江都米,依此數又爲劃給,則庶有救濟之道矣。上曰,大臣之意,何如?趙泰采曰,南漢,異於他處,移轉米八千石許給,事涉重難,而御使請得分給,例多不實,其將白給乎?雲澤曰,移轉,無白給之例,此則從當徵捧還償耳。泰采曰,飢民分給之後,雖欲還捧,其勢甚難,至於淸北,則還報尤未易矣。安興留庫米,雖不知其幾何,而數千石,或可量宜劃給矣。上曰,卽今南漢軍餉幾何。泰采曰,雜穀竝十萬石零矣。雲澤曰,西路本無生穀之路,若非自朝家劃給,則何以拮据乎?必須別樣變通,然後可以賑救,故敢此縷縷仰達。李頤命曰,西路異於南道,賑穀拮据,甚難。今遣御史,而若無變通之道,則仰哺之民,必將落莫,御史所請,雖難盡許,或折半,或三分之一,參酌給之,似宜矣。上曰,御史旣任監賑之責,請得穀物,宜矣。所請之數,雖不可盡許,折半給之可也。頤命曰,所請二萬石,折半則當爲一萬石。右相,親承聖敎,御史所請穀物,就其可以推移者,定某穀幾石之數,稟旨以許,似可矣。上曰,唯出擧條。雲澤曰,臣伏見諸道狀聞,自備局覆達者,則官奴婢年老者,只許免其身役矣。廟堂之遲難許贖,儘有意見,不但爲其紛紜濫雜而已,第免役定價,終歸無實。蓋年至五十六十,自當不久老除,況今市直,當費百餘兩,則豈因其一時免役,而辦此重價乎?應募之人,其必絶無而僅有矣。臣見本道各邑奴婢,多寡雖殊,多者或至數百口,至於孟山·德川,其數尤多,而其立役於官門者,只數十人,其餘則皆自官徵貢,此三字缺一邑之私用,他邑亦可推知矣。今若隨其多二行缺虛名,終身安坐,或貽弊本官,反不如初不刷還之爲愈。以臣所聞,如此之類,在於京外者,至於數十人,廟堂持難之意,果安在哉?設令一二刷還,此不過供給於使客,仰役於官門而已。況且一人所納,可活百人,當此凶歲,何可膠守常法,不思變通乎?若其濫雜,不可不慮。臣當各別致察,以防虛僞,而刷還之類,皆有形勢,亦令納價免賤,如其不能備納,則囚其族屬,另加督現,在所不已矣。上曰,大臣之意,何如?泰采曰,曾前朝家,或有許贖之令,則各邑輒以所聚賑穀,推移先納,名雖捧價許贖,而實無所捧之穀,非但無益,反有弊端。從前防塞,蓋以此也。上曰,守令或爲如此無形之事,則御史各別致察,可也。鎭厚曰,從其年歲,而數之多少,可以定式,似當與廟堂稟旨擧行矣。上曰,賑廳似當爲之,令該廳,定式分付,可也。出擧條。雲澤曰,本道校生軍官,其數猥多,小邑或至數百人。臣於廉問別單,已陳所當變之意矣。前頭饑饉癘疫之餘,各項軍兵之死亡流散者,必多,勢將以此輩塡充闕額。軍政雖重,亦豈不可矜乎?臣意以爲,許其納米頉案,則其不能於應講與試才者,亦可量力圖免,不至怨咨,而有輔於賑事則大矣。臣曾聞湖南設賑時,賴此活民,其効甚大。況此輩,當初投入,多因其衣食稍裕,則雖當凶歲,亦必有應募者,其於生穀之道,豈不大有所益乎?泰采曰,此等事,依上年湖南例,許之無妨矣。上曰,此亦特許之,可也。出擧條。雲澤曰,凡係賑政者,臣當從便區劃,一邊狀聞,而運穀之道,不可不豫爲變通。淸北地形,險阻僻遠,水陸運致,其勢兩難,當與道臣相議,務從便宜,而設令淸北,所得雖多一行缺一番定奪而後,可以無撓擧行矣。上曰,下去後更看形便處之,可也。出擧條。雲澤曰,江邊諸邑,運輸之道,比他倍難,而有鴨江一帶,自義州至碧潼,可以小船運行,故曾於丙子設賑時,穀物則雖不得一一載運,賑鹽則每船容載二十餘石,連續運致。其視馬運,頗省弊云,而近來彼人,往來不絶,若或相値,則不無非梗之端,且其水勢,多未平鋪,必有曳船民丁,然後可免中流橫走之弊。臣下去,當與道臣及各邑守令,詳審形勢,而旣與彼地相接,則有不敢擅便,必須稟旨,然後,可以擧行矣。泰采曰,此則當於往彼後,諒度爲之,今不可豫定矣。上曰,然矣。御史下往後,商度其時事勢,可爲則爲之,不可爲則不爲之,可也。不出擧條。雲澤曰,賑飢所須,莫如鹽醬。凡道內山城待變醬,當與道臣相議取用,代給鹽太,使卽沈造,以備不虞,而鹽則曾於丁丑年,因監賑御史狀聞,諸宮家·各衙門春等所納,盡數劃給,以補賑資,今亦依此施行,實合事宜。且鹽夫,必須顧恤,然後可無煮役停廢之弊,故節目中,旣以此措辭,身彌島樹木,亦爲參酌許刈矣。第取用一島,道里不便,諸處禁山,亦許參酌刈用,捧稅補賑,似爲得宜矣。上曰,依爲之。出擧條雲澤曰,勸分私賑,實有益於賑政。當此生穀無策之日,激勸此輩,似爲補用之地,而私賑之人,雖分等論賞,而至於收用,則絶罕矣。臣當申飭各邑,計其納穀最多者,不待畢賑,指名狀請,宜令該曹,卽爲擬差相當之窠,何如?上曰,納穀最多之人,別爲狀三行缺臣見本道監司金楺私書,淸南則方自本道料理,而淸北所播,則令臣請得於朝廷矣。海西附近邑耗穀中,皮粟五六百石,特爲劃給,以爲轉運分給之地,而不足則以元還穀,推移劃給,亦無不可矣。上曰,所達是矣。依爲之,可也,出擧條。雲澤曰,雖有種子,若無農牛,則不可耕作。淸北山邑等處,穀物之外,莖葉亦爲蟲蝕,故難於喂飼,民皆斥賣牛隻,或多屠食,勢將官備牛隻,助其尤甚切急者,而本道財力,已盡於貿穀,必無餘力可以及此。若以某處米布,劃給本道,買得農牛數百頭,分給各邑,待秋還賣,以償本色,似甚便好,而但如是之際,欠縮可慮。以備局句管射軍木及他處所在者,限數百同,依前折價許賣,以其餘利,辦得數百頭之牛,會錄各邑,仍以孶長,則不特有益於今春耕作矣。鎭厚曰,農牛,亦係救民之政。本道監司,必已有所料理,監營所管牛隻,亦自不少,御史下去,宜與監司相議爲之,何必煩稟乎?上曰,與本道監司,相議爲之,可也。出擧條雲澤曰,江都軍木,其數亦多。從前連凶設賑之時,仍各邑所請,而出給累百同木,使之料理補賑,至秋還報者,非止一再。今亦依此例出給數百同於淸北各邑,使之發賣取贏,以補賑資,本色則待秋還償,似爲便好矣。上曰,聞江都木不多云,此則似難許之矣。不出擧條雲澤曰,節目中,軍官一人,使之帶去,而此是苦役,故人多厭避,可合者,未易得矣。都摠經歷閔聖基,旣經德川,又任朔州。臣於廉問時,見其治績賑政,幾最一道,而以其非栍邑,故不爲擧二行缺定奪,然後率去之道,可以着實,故敢達。上曰,率去,可也。出擧條都提調以下,遂以次退出。
沈澤賢達曰,假注書鄭敞選,時無職名,依例付軍職,冠帶常仕,何如?令曰,依。
領議政金昌集上箚曰,伏以,臣於日昨,又違召旨,積犯逋慢,冞增惶隕。卽當以文字,仰請嚴譴,而煩瀆是懼,泯默至今矣。當此客使入境,國家多事之日,虛帶職名,偃臥私次,城外迎勅,是臣應行之事,而至使僚相替勞,便殿接見之時,臣法當入侍,而又不能趨詣。臣之病狀,如不至萬分難强,則何敢乃爾,而揆以分義,萬殞難贖。玆敢冒陳危懇离明之下,伏乞邸下,先削臣職,仍治臣前後之罪,以嚴邦憲,以安賤分,不勝萬幸。取進止。答曰,覽箚具悉卿懇。所患未瘳,不得出參,別無所傷,卿其安心勿辭,亦勿待罪,臥閤論道,以副至望。仍令曰,史官往諭。
上在昌德宮。停常參·經筵。
未時,太白見於巳地。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
持平兪拓基書曰,臣於向者次對之日,脫着失宜,感冒甚重,委席涔涔,殆近一旬,尋單請急,實非獲已,昨日郊班,扶曳參進,而侵曉觸寒,諸症越添,無計陳力,悚蹙冞切,且臣竊有區區私悃,不能自抑,敢此冒死仰籲,臣父臣命岳,三行缺切擬數日調息,歸護行李,而職名在身,未敢自由,玆不得不瀝血哀籲於孝理之下,伏望俯賜矜憐,亟命鐫遞臣職,俾伸至情,仍治臣瀆擾之罪,以安賤分,不勝幸甚,臣於乞免之章,不宜贅及他說,而旣有所懷,敢此附進,仄聞諸上司各衙門,或有求請外邑之規,關移行會,逐歲爲常云,雖其所須無多,應副非難,且未知其創始於何時,而其爲事體之苟簡,則極矣。夫上司衙門,旣與冗局該司,有別,設令無他財力,豈必得此,然後始可聊賴,而乃爲此哉,臣謂宜自今定式,一切革罷,俾得以存體貌焉。堂后之任,職掌記注,勿論實假,俱係淸選,況新出身未分館之前,尤宜愼揀,而向來新榜後,人地未著之類,多被擧擬,固已未安,而至於日昨鄭敞選等三望,尤極冒濫,物議譁然,不可不亟行刊汰,而當該承旨及注書,亦不可無規警之道,且宜另飭擇擬,無復有如前苟充之弊焉。大少書籍之自芸閣刊行者,各衙門之印分,例也。今此先正臣宋時烈文集入刊之時,各司官員,或有不頒印分,而直以其價,取去者云,苟使其人,誠不欲印看其書,則初不入參於完議之中,亦何所不可,而乃作此鄙瑣之擧,聽聞所及,莫不怪駭,宜令攸司,摘發汰去焉。昨者鶴駕郊迎之際,諫院之官,無一人參班者,臣心甚爲訝,問諸下人,則司諫趙鳴鳳,始謂以當參而臨曉言病,及至政院申飭院吏之後,又謂差晩當進,而終不進到,致令兩司不得備員,病勢輕重,雖未可知,而揆以事面,殊甚未妥,稍加警責,似合事宜,臣方被疾,未能詣臺,敢將草草數語,略及辭本之末,伏願邸下,竝賜留神裁察焉。臣無任云云。答曰,覽書具悉,書中革罷求請及摘發汰去事,令該曹稟處,堂后擇擬一款,各別申飭,而當該承旨注書,推考警責,趙鳴鳳遞差,爲宜也。爾其勿辭往來焉。
獻納趙聖復書曰,伏以臣於昨歲,待罪憲職,遭不言之斥,掌試嶺外,有僨事之失,再叨講官,又不能開陳疑義,以備顧問,觸處生疣,醜拙百出,居恒愧懼,若無所容,迺者諫職移授之命,又下於夢寐之外,臣之驚惶震惕,抑又甚焉。蓋臣之愚,其於居官任職,毋論大小,無一可稱,而況此納言之任,地望尤別,是豈如臣陋劣,所可久冒者哉?且臣咳喘之症,近因酷寒,挾感添劇,呼吸喘急,藥餌罔効,陳章乞免,見阻喉司,虛帶職名,遂至歲改,狼狽惶憫,益無所措,輒敢冒死瀆陳於离明之下,伏乞俯賜諒察,亟遞臣職,以便公私,不勝幸甚,臣於乞解之章,不宜復贅他說,而愚忠所激,不容終默,敢將蕘說,略効芹曝之獻焉,惟邸下澄察焉。大凡天下國家之事,必奮勵篤實而後,可以有爲,何謂奮勵,刻意發憤,趨事赴功之謂也?何謂篤實,敦本尙質,着誠去僞之謂也?顧今百度廢弛,衆瘼蝟集,危亡垂及,莫可收拾,如欲歷陳,指不勝屈,而大率皆委靡姑息,偸過目前,浮泛細碎,盡歸虛文,了無一政一事,眞能透徹做得,今日百廢之興,皆此之由也。邸下,當艱危之會,膺代理之命,其事有至難,其責有至重,苟不奮發淬厲,眞實做去,以振頹綱掃積弊,爲心,則尙何望上悅聖心,而下副衆望乎?雖然,天下萬事之理,歷代治亂之迹,莫不有於經史,故治亂之道,必以講學爲二行半缺未嘗反覆極論,紬繹疑義,以究其歸趣,只一次誦讀而罷,前後宮官,亦多以此陳戒,以冀其發難,則邸下,輒賜採納,而厥後臨筵簡默,每復如前,終未有問難討論之實,此何足以開發睿智,進學而成德乎?邸下,睿學夙成,近日方講史書,瑣瑣文義,宜若無疑晦難解處,而至於前代興廢之迹,賢邪是非之分,熟玩而深究,則亦豈無一二可疑之端耶?伏願邸下,一反前套,克致奮勵篤實之工,從容硏究於幽閑靜一之中,反覆討論於引接講官之際,毋曰無疑而忽之。凡於前代可監可戒之迹,益加商確,使之瞭然於心目,則其於政令施措,豈曰少補之哉?然邸下,內而有問寢視膳之節,外而有出號施令之繁,餘力之可及於學問者,宜不如前日,而一部綱目,卷帙浩穰,卒業尙遠,歲月易馳,史書汗漫,不如經訓之要切,而書筵之復開,未料其遲速,此群下之所共悶也。臣竊觀先正臣文成公李珥所撰聖學輯要,摭經傳之要訣,掇子史之精英,彙分類聚,辭約理該,修齊治平之要,粲然備具,此誠帝王入道之指南,而先正之撰進此書者,蓋爲萬機叢萃中,省覽之便也。邸下,若以此恒置几案,時加閱覽,或於召對,與史書輪日講讀,以爲體驗省察之資,則其有補於進德修業,豈淺勘哉?伏願邸下,深加睿意,博詢于師傅賓客,而亟行焉。然進學之方,必資於賢師之輔導,而亦惟在講官之得人,邸下於儒相,仰體聖意,尊禮備至,近侍絡繹,敦勉勤懇,而迄未有造朝之期,介石之志,固未易遽回,而不幸憸人,又從而惎之,以邸下尊賢堲讒之盛意,雖已施投畀之典,儒相,終以是自阻,則其憸邪之計,固已得售矣,寧不痛哉?然求賢之道,程子於易之包瓜含章之義,釋之詳矣。其言曰,人君,雖屈己求賢,若其德不正,賢者不屑也。又曰,自古人君,至誠降屈,以中正之道,求天下之賢,未有不逢者也。然則臣恐致賢之道,不專在於爵祿而榮之,束帛而招之也。伏願邸下,先正在我之身心,以爲求賢之本,而益篤誠禮,連遣近侍或重臣,一召再召,必致乃已,則國家幸甚,今日講官之選,亦非不博,而經述之士,無一人應旨者,如進六字缺林下之美號,畢竟所勸講者,不過科目中二行缺而翊衛之職,旣有登筵陪講之例,亦必以經學之士,無論已仕與否,輒皆隨缺補差,使之出入講席,陳白文義,則其於講學之工,庶有實益也。伏願邸下,開陳聖聽,另飭該曹,而亟施焉。今日民憂國計,邊事之切急者,非止一二,而臣不可暇毛擧,獨以爲言,誠若迂且緩矣,而臣則以爲求治之本,莫如講學任賢,於斯二者,果能致奮勵篤實,則推以至於國家庶政,決之必勇,行之必誠,衆務可整,百弊可祛也。惟邸下,毋曰迂緩而力行之,幸甚。噫,歲籥新換,三陽按節,此正傾否回泰之一大機會,邸下之惟新厥德,迓續天休,惟在今日,惟邸下,惕然深念,一洗舊習,日新又新,無失此機,以貽他日之悔也。且本院,以去冬入診時,子爲壯元者,竝許出榜之敎,方有還寢之請,而臣於此,竊有區區淺見,敢此略陳焉。夫父子同榜者,雖子居父下,而尙有竝列之嫌,故聖上旣許追付,蓋爲父子之序,截然而不可紊也。況子爲榜首,父反居下者,倫紀之倒置,莫此爲甚,而乃令竝唱一榜,則朝家處分,不幾於苟且矛盾之歸耶?向日李囿春父子,竝許出榜,實是無前之過擧,伊時臺閣之臣,不卽論正,已爲識者之所惜,而豈可以一時謬例,仍作永久遵行之常典耶?然若以壯元,追付復科,則一榜爲無頭,一榜爲兩魁,其爲不便,誠如聖敎,邸下之久靳準許,蓋出於此,而臣意則有一焉。事有窒礙,必治其本,夫科場之父子相避,著在禮典,文武大小,莫不皆然,而至於還,謁聖別科,獨無此禁,臣未知此事,昉於何時,而果有可據令甲耶?父子同赴試場,揆以事理,終未妥當,由其本源之差矣。有此末梢之難處,臣謂自今以後,如庭·謁聖及別科,一倂設禁,俾勿同赴,則可以長孝順之風,而無牽掣之患矣。伏願邸下,開陳聖聽,收還成命,亟令廟堂商確稟處焉。且文武科覆試,旣有父赴子避之典,非如庭·謁聖之比,其不可竝付也,益明矣。新及第李馨登,與其父文科講經,父屈子捷者,其意,必以分赴兩所,爲不妨,而講經,本屬於覆試,故通講製計畫試取,則決不可分而二之也。況父子,竝參初試四字缺狀陳試者,自是通行之例,今此馨登之冒赴,大違法意,二行缺策,玆當一歲之始,首下徽敎於喉院,使之遍諭八路,勅勵勤至,十行溫音,辭旨懇惻,如傷之念,溢於言表,凡爲巡宣保釐之任者,孰不欽頌感激,着意奉承,而第伏念近民之官,莫如守令,守令,苟非其人,則雖綸音日下,澤不下究,民未蒙實惠矣。然則憂民務本之策,只在於擧直措枉,愼簡守宰,而不專在於區區告諭之間也。然此非臣一人之言也,實是今日進言者之芻狗,而卒未有採用之實,此其故何哉?噫,我聖上前後責勵之敎,不趐勤懇,居銓地者,亦豈不欲仰體聖意,精擇差遣,朝廷之上,私意大勝,干囑甚繁,一邑有缺,卿相之託,四至,銓官,眩於取舍,不暇精選,此實今日之痼弊也。伏願邸下,更於向臣所謂奮勵篤實四字,深留睿意,凡於守令之選,更加嚴飭,各別精擇也,臣無任云云。答曰,覽書具悉,反復陳戒,亶出愛予之誠,無非切至之言,予甚嘉尙,可不留心焉?書中聖學輯要,或於召對,與史書,輪日講讀事,問議于師傅·賓客·翊衛之職,必以經學之士,無論已仕之與否。隨以下缺
又以迎接都監言達曰,卽者原任大臣,承命來詣館所,今差備譯官,措辭請留,則答曰,俺等回還期限甚急,有難遲滯,而旣因國王,遣近侍請留,不得不差退一日矣。今又特遣大臣,勤請至此,非無感激之意,亦非不知遽爾徑歸之爲缺然,而事勢更難加留,未得仰副云矣,敢達。令曰,知道。
領議〈政金昌集〉九度呈辭。令曰,安心調理。
藥房都提調李頤命,提調閔鎭厚,副提調趙道彬啓曰,昨日終夕酬應,伏未審夜來,聖候寢睡,若何?脚痺特甚·口淡有加·及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱·腹部飽滿·膈間不淸利之氣未已,喉乾朝來止歇,眼視昏黯特甚之候無減,而寢睡不得安穩矣,勿爲入診。
沈宅賢,以弘文館言達曰,新除授副修撰金有慶,時在忠淸道瑞山地,經筵入番事緊,請斯速乘馹上來事,下諭。答曰,知道。
李禎翊,以都摠府言達曰,副摠管密昌君樴,以宗廟大祭亞獻官隷儀時,議政府進去之意,敢達。答曰,知道。
藥房口傳啓曰,晩後脚痺特甚·口淡有加,及困惱·熏熱,腹部飽滿,膈間不淸利未已之候,復何如?臣等,不勝憂煎,惶恐敢啓。答曰,知道。熏熱差勝,而其餘症候一樣矣。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
李禎翊啓曰,吏曹郞廳來言,承旨有闕,政事何以爲之?敢稟。傳曰,明日爲之。
又啓曰,小臣館所請留事,進去下直。答曰,知道。
又以迎接都監言達曰,卽者差備譯官來言,勅使,以爲下去時,凡干接待,一如上來時例擧行云。然則一路軍威軍及七處宴享,各處茶啖,竝勿備待矣。京畿·開城府及兩西監司處,以此知委,而自前所設宴享之時,則有遣中使申謝之事,且有開城府·平壤·義州等三處別問安之擧,而今番不受宴享,蓋因傳訃勅前例,非出於別爲除弊之意,申謝一款,不必爲之,令政院稟處,何如?令曰,依。
上在昌德宮。停常參·經筵。
未時申時,日有重暈。內暈有兩珥,暈上有冠,外暈上有背,色皆內赤外靑。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡若何?脚痺特甚·口淡有加,及困惱,腹部飽滿,膈間不淸利,熏熱四五字缺其有所減,而眼視昏暗特甚之候,亦何如?今日臣二行缺腹部飽滿,膈間不淸利之氣,未已,喉乾,朝來止歇,眼視昏暗特甚之候,無減,而寢睡不寧矣。勿爲入診。
右議政趙泰采箚曰,伏以臣自十數日前,得阿睹之病,而適當多事之時,不敢言私,鎭日奔忙,再昨入侍罷出之後,眼胞紅腫,半面浮高,有駭瞻視,亦難强起,館所進去之命,未得奉承,至今原任大臣替行,惶懍之極,敢請罪譴,且於前席陳達之語,有不能詳審者,又復冒陳,尤增悚蹙,門黜諸人,罪雖不輕,三年譴斥,亦足懲勵,臣敢以疏釋之意仰稟,而削黜中黃爾章·洪禹行·金啓煥·趙翼命·金始㷜·李世勉等,同時被罪者,凡六人,則所當明白指陳,以請處分,而稟達之際,未能歷擧其名,將使喉院,難於奉行,昏謬之失,在所難免,伏乞聖明,亟許遞免,以安私分,不勝幸甚。取進止。答曰,省箚具悉卿懇。所患如此,予用慮念,不得進往,別無所傷,箚末引嫌,元非大段矣。此六人放送,爲可,卿其安心勿辭,亦勿待罪,俟間視事,用副余望。仍傳曰,遣史官傳諭,遣針醫看病。
答都承旨趙道彬書曰,覽書具悉。卿其勿辭察職。
李禎翊,以備邊司言啓曰,勅使回程,在於再明,遠接使李健命,當以泮送使隨去,而連次驅馳之餘,素患痰病,增劇,決難作行云。聞其病勢,頗涉不輕,今若强令仍赴,則必致中路狼狽,伴送使,以他三字缺差送,何如?傳曰,允。
李德英啓曰,今此勅行。旣因二行缺
又以成均館同知館事言達曰,今正月初七日儒生上旬輪次,當爲設行,而大提學宋相琦,方在身病中,限內不得爲之,今月內無故日退行之意,敢達。答曰,知道。
李禎翊,以摠戎廳言啓曰,頃因京畿監司金興慶移文,勅使護行軍威軍,以廣州·南陽軍兵調用之意,狀聞啓下後,卽已知委矣。追聞守禦使閔鎭厚之送言,始知勅使書中,有天氣嚴寒,三百名兵丁,免其護送之語,故廣州之軍,果免上來時護行云,勅使回還時,南陽軍卒,亦依廣州例,分付勿用之意,敢啓。傳曰,知道。
李宖,以迎接都監言達曰,差備譯官來言,勅使及通官等,例給加時木,竝令勿爲入給。大通官言內,斜笠二部,中屛風二坐,別爲措備,以付後日使行入去之便云矣,敢達。答曰,知道。
李德英,以迎接都監言達曰,卽者首譯等來言,上副勅,以爲今番禮單馬,勿爲入給云矣,敢達。答曰,知道。
又以迎接都監言達曰,卽者差備譯官來言,勅使所求鳥銃,試放次,善放砲手招入云,故分付入送之意,敢達。令曰,知道。
李宖,以迎接都監言達曰,今日,乃是空日,別茶啖,依例排入之意,敢達。令曰,知道。
李德英達曰,今日新除授承旨,待下批卽爲察任,何如?令曰,依。
又達曰,假注〈書〉金始炯,時無職名,依例付軍職冠帶常仕,何如?令曰,依。
有政。吏批,參議朴鳳齡進,同副承旨李宖進,吏批啓曰,判書宋相琦病不來,參判李喜朝在外,小臣獨政未安,何以爲之?敢稟。傳曰,只出緊任,以兪命弘爲左承旨,以李德英爲右承旨,沈宅賢爲左副承旨,林原君杓爲陳慰正使,呂必容爲副使,金礪爲書狀,李澤爲戶曹參判,尹陽來爲司諫,李命熙爲順興府使,金奎煌爲司䆃主簿,李最彦爲尼山縣監,黃欽爲判敦寧,崔奎瑞爲知敦寧,行司直申銋,今超資憲,年八十變品超資事承傳。兵批,參議許玧進,右副承旨李禎翊進,以李觀命·李澤四五字缺趙鳴鳳爲副護軍,申銋爲行副司直。
二行缺知敦寧崔奎瑞,本資乃是崇政,則一府之職,資級不可倒置,似當有陞降之擧,而旣無前例,何以爲之?敢稟。傳曰,陞降,可也。
李禎翊啓曰,臣承命馳往館所問安,則勅使以爲,俺等,無事經宿,連遣近侍賜問,深用感謝云矣。傳曰,知道。
又達曰,大司憲金興慶,受由在外,執義金榦,掌令李浣在外,掌令鄭東後未肅拜呈辭,持平金取魯受由在外,持平兪拓基呈辭,今日監察茶時之意,敢達。令曰,知道。
又啓曰,小臣館所問安進去下直。傳曰,知道。
領議政金昌集十度呈辭。令曰,安心調理。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房口傳啓曰,晩後,脚痺特甚·口淡有加,及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。膈間不淸利之氣差勝,而其餘症候一樣矣。
李禎翊達曰,咸鏡監司罪人移配申本,到本院,觀其措語,則罪人韓世斌,則移配於平安道鐵山府,孔後良則移配於黃海道金川郡,而與刑曹當初移定配所,相違,故取考刑曹文案,則韓世斌段,移配於黃海道金川郡,孔後良段,移配於平安道鐵山府,莫重奏御文字,不能詳察,至有差誤換配之失,元申本,還爲下送,而本道監司,不可無警責之道,從重推考,何如?令曰,依。
都承旨趙道彬上書曰,伏以臣於憲臣書中,論斥該房承旨之事,亦有不自安者,新及第鄭敞選,卽耽羅人,而其文翰人地,自是一島中佼佼者,臣與注書趙鎭禧,酬酢之際,言其可合於假官,日昨廳注書之差出也,堂郞相議,終至擬差,而今臺臣,斥以冒濫,專責該房與堂后,臣誠瞿然,無以自解,第念記注之任,雖曰遴揀,實假有別,輕重不同,從前絶島之人見差者,非止一再,而刊汰之論,獨及於敞選,問備之罰,替加於同僚,臣以當初與議之人,何敢仍冒於職次乎?玆敢露章自列,伏乞邸下,亟遞臣職,仍治臣罪,以謝臺議,以安賤分,不勝幸甚,臣無任云云。書答見上
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚·口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之二行缺
持平兪拓基達曰,臣卽於詣臺之後,得見都承旨趙道彬辭本,盛稱鄭敞選之文翰人地,而末復以實假有別,爲言,繼又伏見小報,則至有見枳堂后假官,宜乎稱冤之令,臣於此誠不勝瞿然惶悚之至。夫堂后爲任之勿論實假,俱係淸選之意,臣之書中,已備言之矣。從前絶島之人,雖其人地文翰,素稱錚錚,亦必出身年久,分隷成均,然後,間或有得差者,而實未嘗間如敞選等之釋褐數朔,未及分館,遽然擬差,無少特難者也。今此下令,固知出於不外疎遠之盛意,而未知敞選等之人地文翰,比前數輩,優劣果如何也。設令或有佼佼之譽,稍待分館之後,採取公議,漸次擧論,亦何所不可,而顧必汲汲提擬於新榜多出才彦林立之日者,抑獨何哉?臣聞其時望記草上之後,承宣中,旣有顯言持難之人,而禁直諸人,亦多直斥其不似,則物議之爲駭,此亦可知,臣之論列,亦不欲其無端枳塞,蓋出於稍示澄汰之意,而知申,旣稱其可合,令旨,又示以未安,臣之妄言枳才,使人稱冤之罪,於是乎不可逭矣。何敢一刻晏然於言議之地乎?請令遞斥臣職。答曰,勿辭。
李禎翊達曰,持平兪拓基,再達煩瀆,退待物論矣。令曰,知道。
又以義禁府言達曰,卽接月令醫員金享耉手本,則時囚罪人李弘肇,冒寒行役之餘,重得寒疾,頭痛惡寒,四肢筋縮,食飮全廢,晝夜咳喘,目不交睫,加以吐瀉兼發,上吐下瀉,眞元大脫,氣息奄奄,症情十分危劇云,自前罪人,病勢如此,則有釋放救療之規,敢此仰達。令曰,知道。
傳于李禎翊曰,卽者春坊官員請對,以郊外出餞不行之意,傳言之際,無前例一款,落漏添入,此辭緣,更請勅使事,達請世子,許與不許稟問,故雖以無前例爲言,彼人之爲然,未可必矣,而姑爲更請發落矣。更思之,無前例之說,初旣落漏,追後言及,不但易爲托辭,雖更請,亦未必聽許,遣辭之際,如或不好,則爲辱甚矣。然後郊外出往,尤爲辱矣。此不可不念,且在前雖未行宴禮之時,出往郊外,有只行茶禮之例矣。此非不計彼人之發怒必爭後可已之事,勿爲更往,依當初下敎施行。
李德英,以迎接都監言達曰,明日郊送,仍設茶禮之意,使差備譯官,傳言於勅使,則上勅答曰,具饍二行缺病不得發行,以致世子虛還,則吾等死有餘罪,若果如此,則差退行期,再明發行,爲宜,今夕,願聞決定之敎。上勅曰,明日初吹後,吾當親見副勅,審察病勢輕重,如難早發,則晩後作行,欲止宿於高陽,世子擧動,則探知俺等發行早晩後,爲之可矣云,姑觀明曉動靜,然後當爲稟達,而勅使酬酢之言,如此,故敢此先達。答曰,知道。
李德英,以侍講院言達曰,卽因下政院聖敎,宮官更勿進往館所事,命下矣。旣以不得出餞爲言之後,旋以郊外茶禮擧行者,似涉無端,不可不明言委折,使彼人知之以國家前例,凡於告訃勅使回還時,本無郊送一節,今若猝變前例,則不但我國創行之爲非禮,在勅使創受無前之禮,亦甚未安,纔遣宮官,只以不得郊餞之意,傳告,而終不郊送,有所缺然,故明將出郊行茶禮等語,分付都監,使之轉通,似合事宜,敢達。令曰,不必轉通矣。
李禎翊,以備邊司言達曰,戶曹達辭,本曹經用垂乏,賑廳米取用事,稟達依準矣。賑廳難於移送,只以三南賑資,分俵錢木代三千石米,及各邑田稅相換米太之留置本廳者,輸送之意,草記,而此穀則元是戶曹應捧之物,已爲竝計於留儲經用之數,則雖無本廳草記,自當取來,卽今本曹事勢,則委屬可慮,且以訓局軍兵料言之,逐日放下三千三百餘石之米,實無推移計給之路,賑廳之防塞如此,令廟堂從長稟處,何如?答曰,依事令下矣。戶曹經用垂乏,則不可無推移補用之道,而賑廳所儲之米,上年多數分俵於京外賑資,卽今餘儲不敷,戶曹所請,雖難準給,而四千石,爲先移送,此外則無他推移之路,經理廳平倉,有新捧之米,御營廳軍保米一年用下之外,亦有餘數云,平倉米及御營廳軍保米各二千石,竝令移送,以爲四月前經費繼用之地,而賑廳米及經理·御營兩廳米,待今年新捧,全船劃送,俾無遷延不報之弊,何如?令曰,依達。
李德英,以侍講院言啓曰,王世子郊餞時,服色,令該曹問議于大臣講定事,臣等請對時稟定矣。自政院,分付該曹擧行,何如?傳曰,允。
又以迎接都監言達曰,卽者兩二行缺亦倂不受,兩勅之言同然,雖未知其所由然,而向日渠等遽歸時,規外別求請,今番,亦依此数,入給之元,禮單旣已全数不受,都求請中,亦有不受物種,則向日別求請,雖曰規外,依其言入給,而元禮單都求請減數物種,及別求請入給之數,竝後錄以入之意,敢達。令曰,知道。
後錄,上副勅都求請中受去秩,各油別扇三十五把代,僧頭扇,色扇三十把代,僧頭扇,菜蔘一斤,牛黃一部,九味淸心丸一百丸,大淸心丸一百丸,髢髮一丹,東醫寶鑑三秩,大文魚五尾,大全卜五貼,甘藿二十斤,倭牛皮五張,倭綾花十軸。
上勅別求請受去秩,豹皮一百令,白綿紬二十疋,綠綿紬二十疋,藍綿紬二十疋,白細木二十疋,生細木二十疋代白細木二十疋,白細布二十疋,霜華紙二十卷,倭綾花二十卷,咨文紙二十張,倭牛皮十張,倭煙竹五十箇,倭長劍一柄,倭刀三柄,倭鑷子十箇,布目紙三十張,花峯火鐵三十箇。
副勅別求請受去秩,豹皮一百令,紅綿紬四十疋,白綿紬四十疋,白細木四十疋,白苧布二十疋,霜華紙二十卷,咨文紙五十張,布目紙三百張,倭綾花十軸,倭牛皮十領,倭刀三柄,倭鑷子十箇,花峯花鐵三十箇,花紋席二十張。
上副勅都求請中不受秩,大匣枝三四十匣,螺鈿長煙竹五十箇,有紋月乃六部,靑鼠皮三十張,六油芚五番,黃筆五十柄,眞墨五同,中乾柿十五貼。
上勅都禮單不受秩,銀子五百兩,白綿紬四同,白苧布一同十疋,白木綿四同,豹皮十張,鹿皮七張,水獺皮三十張,靑黍皮十五張,大紙五十卷,小紙一百卷,順刀三柄,彩花席二十張,銀粧刀十柄,被褥一部,靴襪一雙,鞍馬一匹,空馬一疋。
副勅都禮單不受秩,銀子四百兩,白綿紬四同,白苧布一同十疋,白木綿四同,豹皮十張,鹿皮七張,水獺皮三十張,靑黍皮十五張,大紙五十卷,小紙一百卷,順刀二柄,彩花席二十張,銀粧刀十柄,被褥一部,靴襪一雙,鞍馬一匹,空馬一匹。
李宖啓曰,臣承命馳往館所,招致首譯,以疾病沈淹,無計起動,將不得出郊奉別,情禮俱闕,心甚缺然等語,傳宣聖意,則勅使以爲,俺等,豈不知國王患候之甚重,而至以不得出郊相別爲念,俺等之心,亦不安,而且遣近侍賜問,感謝云矣,敢啓。傳曰,知道。
李禎翊,以備邊司言啓曰,以政院啓辭,令廟堂稟處事,允下矣。常時勅行,則自上必親臨郊外,有設宴之擧,而至於傳訃勅行,則前後謄錄,未嘗有親臨之例,此必由於不設宴禮之致,己巳傳訃勅還歸時,近侍,奉上命詣館所,以上候不平,有難郊送之意,言及於勅使,今亦略倣己巳前例,遣近侍傳宣聖敎,王世子,且以不得出送郊外,心甚缺然之意,遣宮官措辭傳告于勅使,似不可已,令政院稟旨擧行,何如?傳曰,允。
又啓曰,因備邊司草記,勅使回還時,略倣己巳前例,遣近侍傳宣聖敎,王世子,且以不得出送郊外,心甚缺然之意,遣宮官措辭傳告于勅使,似不可已,令政院稟旨擧行事,允下矣,遣近侍傳宣聖敎,明有已行之例,則今亦依此擧行,而王世子,遣宮官措辭傳告一款,亦爲擧行,恐合事宜,何以爲之?敢稟。傳曰,依爲之。
李德英,以迎接都監言達曰,差備譯官來言,宮官,以邸下明日不得郊迎之意,言及於勅使,則勅使,顯示不平之色,乃謂若然,則大臣百官,亦不必出來郊外,且俺等,何辭歸奏於皇上乎云云,而渠輩求請物種及家丁等所受銀子,一倂出給,故使首譯更爲開諭,而時未回聽,副勅則稱以身病,牢閉房門,使譯輩不得近前,姑未知前頭解怒與否,而此意爲先敢達。令曰,知道。二行缺
吏曹口傳政事,以李澤爲兵曹參判。
李德英,以迎接都監言達曰,勅使以下各種求請之物,次第入給,而上勅鳥銃三柄,副勅鳥銃三柄,大通官鳥銃各二柄,次通官鳥銃各一柄,入給之意,敢達。令曰,知道。
又達曰,明日勅使回還時,軍令初吹,卯初,二吹卯正,三吹辰正,書出矣,敢達。令曰,知道。
令于李德英曰,昨觀都承旨趙道彬上書,鄭敞選,耽羅人,而文翰人地,自是一島中佼佼者云。果如書辭,則見枳堂后二行缺
大殿·中殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房口傳啓曰,晩後脚痺特甚。口淡有加,及困惱·熏熱,腹部飽滿,膈間不淸利未已之候復何如,臣等不勝憂煎,惶恐敢啓,傳曰,熏熱,膈間不淸利,未已之侯,差勝,而其餘症候,一樣矣。
都承旨趙道彬書曰,伏以臣於憲臣書中,論斥該房承旨之事,亦有不自安者,新及第鄭敞選,卽耽羅人,而其文翰人地,自是一島中佼佼者,臣與注書趙鎭禧,酬酢之際,言其可合於假官,日昨廳注書之差出也。堂郞相議,終至擬差,卽今臺臣,斥以冒濫,專責該房與堂后,臣誠瞿然,無以自解,第念記注之任,雖曰遴揀,實假有別,輕重不同,從前絶島人之見差者,非止一再,而刊汰之論,獨及於敞選,問備之罰,替加於同僚,臣以當初與議之人,何敢晏然仍冒於職次乎?玆敢露章自列,伏乞邸下,亟遞臣職,仍治臣罪,以謝臺言,以安賤分,不勝幸甚,臣無任云云。答曰,覽書具悉。卿其勿辭察職。
李禎翊,以兵曹言啓曰,明日王世子餞勅擧動時,本曹堂上一員入直二員,駕前駕後分排侍衛,而判書臣崔錫恒,以身病連日陳疏,參判臣兪集一,以開城府問安使,出去,參議臣許玧,今方在直,參知臣李聖肇,永寧殿薦俎官豫差陞實,明當受香,他無推移之道,令政院斯速稟旨變通,何如?傳曰,允。
李德英,以侍講院言啓曰,明日勅使回還時,王世子出郊,行茶禮事,令下矣。卽今事勢,萬分窘急,自政院,卽速分付擧行,何如?傳曰允。
又以司饔院言達曰,明日勅使回還時,王世子郊外茶禮事,旣有令下云,饍品單子,似當磨鍊以入,而入達之際,恐有遲滯之患,一依昨年郊餞時茶禮,膳品,直爲分付各該司,使之急速擧行,而如有不卽奉行之司,則當該進排官員,入達論罪,何如?令曰,知道。
又達曰,明日勅使回還時,軍令初吹卯初,二吹卯正,三吹辰正,書出矣,敢達。令曰,知道。
令于李德英曰,昨觀都承旨趙道彬上書,鄭敞選,耽羅人,而文翰人地,自是一島中佼佼者云,果如書辭,則見枳堂后,二行缺
大殿·中殿·世子宮·嬪宮,政院·玉堂問安。答曰,知道。大殿·中殿,藥房夕問安。答曰,知道。
藥房口傳啓曰,晩後,脚痺特甚·口淡有加,及困惱·熏熱,腹部飽滿,膈間不淸利未已之候,復何如?臣等不勝憂慮,惶恐敢啓。傳曰,熏熱,膈間不淸利未已之候,差勝,而其餘症候,一樣矣。
李禎翊,以兵曹言啓曰,明日王世子餞勅擧動時,本曹堂上一員入直,二員,駕前駕後分排侍衛,而判書臣崔錫恒,以身病連日陳疏,參判臣兪集一,以開城府問安使出去,參議臣許玧,今方在直,參知臣李聖肇,永寧殿薦俎官豫差陞實,明當受香,他無推移之道,令政院斯速稟旨變通,何如?傳曰,允。
李德英,以侍講院言啓曰,明日勅使回還時,王世子出郊,〈行〉茶禮事,令下矣。卽今事勢,萬分窘急,自政院卽速分付擧行,何如?傳曰,允。
又以下疊以司饔院言達曰,明日勅使回還時,王世子郊外茶禮事,旣有令下云,饍品單子,似當磨鍊以入,而入達之際,恐有遲滯之患,一依昨年郊餞時茶禮,饌品,直爲分付各該司,使之急速擧行,而如有不卽奉行之司,則當該進排官,入達論罪,何如?令曰,依。
又以迎接都監言達曰,勅使以下各種求請之物,次第入給,而上勅鳥銃三柄,副勅鳥銃三柄,大通官鳥銃各二柄,次通官等鳥銃各一柄,入給之意,敢達。令曰,知道。
又以迎接都監言達曰,勅使回程牌文,以初八日辰正書出,爲先發送之意,敢達。令曰,知道。
又以迎接都監言達曰,勅使回還時,弘濟院,以過站磨鍊,則大臣·承旨,不爲出往之意,言于通官,則答以別無出往之事云矣,敢達。令曰,知道。
又以迎接都監言達曰,勅使回還路程記,書出,而初八日過弘濟院站,碧蹄中火,坡州止宿,發京第九日,當到義州,以此分付伴送使及京畿·開城府·兩西監司處,何如?令曰,依。
又以迎接都監言達曰,明日勅使回還時,軍令初吹卯初,二吹卯正,三吹辰正書出之意,敢達。令曰,知道。
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚·口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱·脚痺特甚,口淡·熏熱之候則二行缺
李德英達曰,明日常參,取稟。令曰,停。
又啓曰,小臣館所問安進去下直。傳曰,知道。
又啓曰,兵曹參判李澤,違牌不進,所當更爲請招,而聞其身病甚重,決無起動云,王世子郊外擧動臨迫,侍衛無以備員,合有更爲變通之擧,何以爲之?敢稟。傳曰,改差,卽爲口傳差出。
吏曹口傳政事,以李弘述爲兵曹參判。
李宖啓曰,王世子出郊擧動,兵曹堂上,終未備員陪從,事甚未安,兵曹參判李弘述,卽爲牌招肅拜,以爲擧動回還時侍衛之地,何如?傳曰,允。
李德英,以迎接都監言達曰,差備譯官來言,渠等,今朝以昨日出送物種還受事,多般開諭,則勅使頗有回意,謂當受去,而昨夜旣不結裹,今朝行期已迫,有所不暇,汝等結裹,追到前站,則可以持去云,仍謂歸後欲進上於皇帝,人蔘各二斤,擇好以給云。此則當依其言覓給矣,敢達。令曰,知道。
又以迎接都監言達曰,差備譯官來言,勅使旣已初吹,而二吹,當觀副勅病勢差安而爲之,早晩姑未可知,王世子擧動,則二吹後出郊,俺等待王世子動駕後,當三吹出去云矣,敢達。令曰,知道。
又以侍講院言啓曰,王世子郊外茶禮時,酬酢說話,講定以入之意,敢啓。傳曰,知道。
又以司饔院言達曰,提調臨昌君焜,以檢擧提調,今日王世子郊外茶禮時,當爲進參,而亦以永昭殿獻官,今朝受香云,事難竝行,卽爲變通之意,分付該曹,何如?令曰,依。
又以禮曹言啓曰,侍講院啓曰,明日王世子郊餞時,服色,令該曹問議于大臣講定事,臣等請對時稟定矣。自政院分付該曹,擧行,何如?傳曰,允事,命下矣。問議于大臣,則領議政金昌集,以爲方以身病呈告,不得獻議,右議政趙泰采,以爲傳訃勅回還時郊餞,旣無可據之例,而雖有設餞之事,以吉服接見,事涉未安,況彼辭而不受,則服色變節一款,尤無可議者,癸卯戊辰兩年,百官郊送時,皆着淺淡服,此是已行之例,而今亦依此爲之,則春宮服色,似無異同,依該曹磨鍊擧行,恐爲得宜云,大臣之議如此,上裁,何如?傳曰,依議施行。
領議政金昌集十二度呈辭。二行缺
又達曰,大司憲金興慶受由在外,執義金榦,掌令李浣在外,掌令鄭東後牌不進,持平金取魯受由在外,持平兪拓基避嫌退待,今日監察茶時之意,敢達。令曰,知道。
又啓曰,以掌令鄭東後,牌不進,罷職傳旨。傳曰,推考徽旨捧入。
李德英,以迎接都監言達曰,通官等,言於譯官曰,今番禮單及求請中白綿紙二十五塊八十卷,彩花席三十張,大匣草五十匣等物,今行急還,勢難運致,姑爲留置,以待日後使行入去時付送云,依其言留置之意敢達。令曰,知道。
李弘,以吏曹言達曰,今此永昭殿春享大祭初獻官,行知中樞府事姜鋧,行兵曹判書崔錫恒,實豫差塡差達下矣。姜鋧,以伴送使出去,崔錫恒身病且重,不得受香,而他無變通之路,不得以刑曹判書閔鎭遠,改付標以入之意,敢達。令曰,知道。
李德英,以迎接都監言達曰,勅使到慕華館,不受茶禮後,到迎恩門,使通官傳言於臣,無他措辭,直令百官,背立而去矣,敢達。令曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房口傳啓曰,晩後困惱·脚痺特甚,口淡·熏熱有加,及腹部飽滿,膈間不淸利亦甚以下二行全缺傳于李宖曰,史官三員,騎馬六匹立之。
李弘,又以吏曹言達曰,今此永寧殿春享大祭薦俎官,刑曹參議兪命弘,兵曹參知李聖肇,實豫差塡差達下矣。兪命弘,再昨政移拜承旨,李聖肇因政院啓辭,元單子中改付標頉下事,啓下矣。他無變通之道,不得已宗廟薦俎官豫差戶曹參議韓祉,移塡,改付標以入之意,敢達。令曰,知道。
李德英,以迎接都監言啓曰,卽者勅使,館所離發,前導鼓吹,陳而不作出去矣,敢啓。傳曰,知道。
又以迎接都監郞廳,以原任大臣意達曰,勅使到慕華館,不受茶禮後,到迎恩門,使通官傳言大臣,無他措辭,而直令百官,背立而去矣,敢達。令曰,知道。
又以迎接都監言達曰,勅使,到沙峴底,臣等所立處,使通官送言背立,而太次通官,皆下馬致謝而去矣,敢達。令曰,知道。
又以司饔院言達曰,今日慕華館茶禮時,未進饌盤果一床,何以區處乎?敢達。令曰,侍講院賜給。
王世子還宮後,政院·玉堂問安。答曰,知道。
大殿·中殿·世子宮·嬪宮,政院·玉堂夕問安。答曰,知道。
大殿·中殿,藥房夕問安。答曰,知道。
藥房口傳啓曰,晩後困惱·脚痺特甚,口淡·熏熱有加,及腹部飽滿,膈間不淸利,亦甚。以下缺
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,夜來聖候寢睡若何?脚痺·困惱特甚,口淡有加,及腹部飽滿,膈間不淸利亦甚之候,其已減歇,而熏熱·喉乾之候,亦有所減乎?眼視昏暗持甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟,二行缺眼視昏暗特甚之候,無減,而寢睡不寧矣,勿爲入診。
李宖達曰,明日常參,取稟。令曰,停。
又達曰,大司憲金興慶受由在外,執義金榦,掌令李浣在外,掌令一員未差,持平金取魯受由在外,持平兪拓基避嫌退待,今日以監察茶時之意,敢達。令曰,知道。
又啓曰,吏曹郞廳來言,臺諫有闕,政事何以爲之?取稟。傳曰,明日爲之。
領議政金昌集十三度呈辭。令曰,安心調理。
傳于李宖曰,近來該曹參判擬望之際,苟簡尤甚,明日政,戶曹·工曹參判未差之代,問于大臣,正三品中,一體擬入事,分付該曹。
李宖,以禮曹言啓曰,仁章里張氏墓所,禮官,率諸地師下去看審事,命下之後,因陳書人咸一海之不爲待令,未卽擧行矣。卽者自江陵府推現上送,本曹堂上,率咸一海及觀象監地官五員,方外有名稱地師李藎廷·朴枝蔓·金興胄·楊再興·金南老·柳載華·趙重廉·南世郁等,依辛巳已行例,除朝辭下去看審,何如?傳曰,允。
李宖達曰,南兵使白時耉狀達,歲抄文書,趁歲前未及磨勘,待罪事。令曰,勿待罪事回諭。
傳于李宖曰,陳慰兼進香正使林原君杓,陳書遞改,明日政,當出其代,從二品宗臣中,問于大臣備擬事,分付該曹。
李宖,以備邊司言達曰,前北兵使南巘,在任身死矣。已經二品實職,依例擔軍題給之意,分付所經各道,何如?令曰,依。
李德英,以禮曹言啓曰,來二月初九日,行社稷祭,王世子似當親行,而方在嘗藥之中,何以爲之?敢稟。傳曰,權停。
答都承旨趙道彬書曰,覽書具悉。卿之書語,蓋出惜才,憲臣避辭,何必深嫌?卿其勿辭,從速察職。
答林原君杓書曰,覽書具悉。卿之宿病,如此,似難强迫,正使之任,許遞焉。
答兵曹判書崔錫恒書曰,覽書具悉。本兵重地,決非數遞之任,須勿固辭,更加調理,安心行公。
獻納趙聖復達曰,本院,以權卨嚴鞫得情,快正王法事,爭執已久,而兪音尙閟,臣竊感焉。夫卨之乘時譸張,造言惑衆之狀,輿情之所共憤,而做出回文,極其妖惡,假名夫差,尤涉虛誕,所當嚴加刑訊,究得奸情,而循例平問,徑先發配,終未免失刑之歸,其何以解國人之惑,而戢妖誕之徒乎?揆以三尺,決不可容貸,請還收權卨發配之命,仍令王府嚴鞫得情,快正王法。本院,以河事,累歲爭執,而未蒙兪音,臣竊惑焉。夫撲殺其子,實是人倫之大變,而至於追縊旣死之項,要掩手殺之狀,尤極凶慘,因赦貸死,終爲失刑之歸,三尺至嚴,決不可容貸,請還收河減死定配之命,更加嚴刑得情,依律處斷。本院,以罪人梁益標仍配事,爭執以久,而尙靳準許,臣竊惑焉。夫益標,爲人凶悍,作事悖惡,始以土豪武斷之律,減等流配,而舊惡不悛,作弊愈甚,至有民人等呈訴於試官之行,其不有國法,益肆凶悖之狀,據此可知,其在懲惡除害之道,固當嚴戢痛治,以杜奸濫之習,今於移配之際,爲慮到處作拏,遽令直爲放送,豈意堂堂國家之命令,不行於幺麼一武夫,而反有此苟且之擧耶?設令今復如益標者,身負重犯,而視此爲例,無所顧忌,故爲作弊,則其將不思禁戢,而一倂容貸乎?朝家二行缺定配事,論達已久,而尙靳開可,臣竊惑焉。當初空靑鑽孔時,時弼,身自入侍,目見漿汁之全無滴下者,而及其傳說者,彼人也,乃反以一次點眼,爲言,與承宣往傳之意,大有相左,致使彼人,惹起鬧端,終至於苟且彌縫,其爲國家之恥辱,莫甚於此,究厥所以,莫非時弼虛辭妄傳,媚悅彼人之致,論其罪狀,已極絶痛,而況其爰辭,全事巧飾,敢以元無漿汁之說,言及於客使等語,肆然納供,謂無憑問之路,要掩妄傳之罪,其爲情態,尤極奸巧,徒年之律,不足以懲其罪,且其所蒙資級,決非有罪無功者,所可仍授,請還收醫官李時弼加資,仍令極邊定配。本院,以義州呼訴客使首倡人朱益桓,境上梟示事,有所論達,而不賜許可,臣竊惑焉。夫益桓等,敢以飢荒特甚,願蒙濟活等語,遮訴客使,客使,至以歸奏皇上,爲答,前所未聞之變怪,其不告官長,私自要惠於彼人之狀,誠極痛駭,而貽辱國家,莫此爲甚,論其罪犯,與附托勅行,少無異同,雖曰癸巳,亦有此例,而其時,曾未發覺耳。旣發之後,決難容貸,況灣上民情,大異他道,防閑之道,不可不嚴,則人命雖云至重,所關亦甚非細,何惜乎幺麼一奸民,而不念國綱之不振,邊威之不伸乎?決不容但施編配之律,以貽失刑之歸,請亟寢義州呼訴客使首倡人朱益桓遠配之令,特爲境上梟示。忠淸水使鄭壽松,到任以來,抛棄戎務,全事游嬉,與左右服御之賤,竝看雜戱,不知體統之重損,便作一道之笑囮,軍布收捧之際,屢次點退,勒捧準三貫錢,細木給代之時,只給二貫錢,納布軍卒,至有逃散之患,稱以禁松,發遣幕裨,受賂狼藉,而莫之禁戢,信任吏輩,科外侵漁,近海漁戶,無以支保,南來之人,莫不傳說,決不可仍畀閫任,以貽軍民之害,請忠淸水使鄭壽松罷職。年分事目,至嚴且重,守令之災傷差錯者,十員以上罷職,三十員以上拿問,自是金石之典,斷不可饒貸,京畿·江原道十邑丙申條收租案成送該曹之際,減分災中實結,不爲出稅,或元帳付所載實數,無端減錄,二行缺特以守令之一時竝罷,爲有弊,而只施問備之薄罰,則當初立法之意,便歸髦弁,而政令之苟且,莫此爲甚,京畿·江原道十邑當該守令,依事目論罪,昨冬因義州人崔台甫上書,彼中穀物之因便貿來者,不必痛禁,亦不必許貿事,自備局達下,臣竊不勝訝惑之至,夫彼此交易之例,自有定例,雖微細之物,不許科外貿遷者,蓋所以嚴防閑之道也。彼中穀物,雖云不是禁物,而自前旣無貿來之規,則到今創開,大關後弊,況事果許則許之,事果禁則禁之,而旣曰不必痛禁。又曰不必許貿,則安在其不禁之意,而亦安在其不許之意乎?堂堂朝令,不宜若是其苟簡,而通商濫雜之弊,不可不忽,請彼中穀物貿來者,自今定式,嚴加禁斷,持平兪拓基,以臣等詣臺之後,得見都承旨趙道彬辭本,盛稱鄭敞選之文翰人地,而末復以實假有別,爲言,繼又伏見小報,則至有見枳堂后假官,宜乎稱冤之令,臣於此,誠不勝瞿然惶悚之至,夫堂后爲任之勿論實假,俱係淸選之意,臣之書中,已備言之矣。從前絶島之人,雖其人地文翰,素稱錚錚,亦必出身年久,分隷成均,然後間或有得差者,而實未嘗有如敞選等之釋褐數朔,未及分館,遽然擬差,無少持難者也。今此下令,固知出於不外疎遠之盛意,而未知敞選等之人地文翰,比前數輩,優劣果何如也。設令或有佼佼之譽,稍待分館之後,採取公議,漸次擧論,亦何所不可,而顧必汲汲提擬於新榜多出才彦林立之日者,抑獨何哉?臣聞其時望記草上之後,承宣中,旣有顯言持難之人,而禁直諸人,亦多直斥其不似,則物議之爲駭,此亦可知,臣之論列,亦非欲其無端枳塞,蓋出於稍示澄汰之意,而知申,旣稱其可合,令旨,又示以未安,臣之妄言枳才,使人稱冤之罪,於是乎不可逭矣,其何敢一刻晏然於言議之地乎?引嫌而退,刊汰之請,實循公議,書語令旨,何必爲嫌,請持平兪招基出仕。答曰,不從,處置事,依達。
李宖達曰,臺諫出仕事,令下矣。今已日暮,明日待開門牌招之意,敢達。令曰,知道。
大殿·中宮殿·世子宮·嬪宮,政院·玉堂問安。答曰,知道。
大殿·中宮殿,藥房夕問安。答曰,知道,二行缺答曰,熏熱·膈間不淸利之氣差勝,而其餘症候一樣矣。
李宖啓曰,兵曹郞廳來言,闕內各處入直軍士,夜巡檢云矣,敢啓。傳曰,知道。
都承旨趙道彬書曰,伏以臣於日昨,因同僚之替被臺斥略陳假官擬差時委折,因暴臣難安之端,而臣書中數句語,至煩离明之俯記,追下徽令,盛加抆拭,此豈因臣言之有槪,而亦豈爲一敞選地哉?寔出於不間疎逖之盛意,推是心也。何物不陶,臣莊誦欽嘆,若已親承,繼伏見持平兪拓基避辭,或謂之汲汲提擬,或謂之物議可知,有若臣不有衆議,偏用私見者然,何其言之不擇也。臣之初書,非以敞選,謂當先於人,只論其文翰人地之爲一島翹楚,則此不過惜才之意而已。臺官,元無以臣言,爲引嫌之端,而何乃廣引諸二行缺在人後,則其可謂之不爲漸次擧論,汲汲先擬耶。至於持難之爲誰,直斥之如何,臣固不知,而其所爲辭,眞若有一大是非而立證求勝,臣實不曉也。因一酬酢間事,猝遭此意外困,境臣誠自愧,復何尤人,第於再昨同僚之違牌,尤有所一倍難安者,以臣之故,同僚,至於違召,則臣之不敢一刻晏然於職次,此焉蓋決,玆敢冒死更籲,伏乞邸下,先遞臣職,仍治臣謬擧之罪,以重臺議,以安賤分,不勝幸甚,無任云云。書答見上
林原君杓書曰,伏以臣伏見政眼,則以臣差陳慰進香正使,臣聞命驚惑,繼以憂悶,不知所出,臣之狗馬賤疾,癃殘沈痼者,首尾十年,蓋帷之藏,非朝卽夕,今於奉命出疆之役,卽亡論專對之匪任,實無萬有一幸往返之望,則與其顚斃道路,以誤王事,不若早自引實,寧被瀆擾之罪之爲甘,此臣之所不得不敢將疾痛之呼,仰徹銅龍之下者也。蓋臣少多疾病,老益朽敗,又自頃年以來,重得風癱,視自雖存,實一行尸,今其種種症狀,雖不能毛擧,而惟是右邊手脚,偏枯重墜,下觸寒氣,骨節刺痛,坐臥起動輒覺顫掉,戶庭咫尺,待人而行,方今聖候沈綿,擧朝憂遑,而前後候班,常多不參,則臣病之甚,此亦可見。且臣於昨年,待罪宗簿寺,適當璿源錄奉安之時,而臣疾病如許,不得陪往,陳章乞免,卽蒙矜許,此則离明,亦已洞燭其實病矣。夫奉安之行,計其程途,遠不過六七日矣,而臣猶不能往焉,則況於絶域數千里之外,而又何冀其或無事哉?是固將未達彼境,而先有生行死歸之憂,臣之螻蟻微命,雖不足惜,獨乃王事之狼狽,何?臣跡忝宗籍,受國厚恩,白首殘喘,報答無路,惟其筋力之所逮,固何所擇於險夷,而獨恨膏胸沈廢,末由陳力承命,如使臣少有一分可强之勢,則臣雖無狀,亦嘗粗聞靡盬之義,豈敢爲毫髮飾辭而規避王事,以爲自便之圖乎?披露肝膈,辭語繁猥,惶恐隕越,無所逃罪,伏乞邸下,俯垂諒察,將臣使任,速賜變通,俾使事毋至狼狽,臣無任云云。書答見上
兵曹判書崔錫恒書曰,伏以臣所患墜傷之症,日就危篤二行缺此蓋由於衰朽之境,氣血日漸消耗,無以培養眞元之致,數月之內,萬無復起爲人之望矣。伏蒙邸下慈覆之仁,鍼醫再臨,珍劑相續肉骨之恩,與天無極,伏地涕泣,不知所喩,藉蒙天德,得延殘喘,將未免爲癈疾之人,本兵重地,決非養病之場,而前後起居之班,旣未得進參勅行迎送之時,又未得陪從,情禮虧缺,分義掃地,私心惶悶,已不可言,況且都目大政,國家所重,一年兩度,無或踰時,而緣臣病故,倐爾經歲,仕滿之應遷者,久勤之移差者,日夜懸望,而杳無擧行之期,其在國體,亦何可一任其廢却,而不思所以變通之道乎?伏乞邸下,憐臣疾病之危苦,察臣衷情之懇迫,將臣本職,亟賜鐫改,回授無故之人,使大政不至遷就,重務毋得瘝曠,公私不勝幸甚,臣無任云云。書答見上
上在昌德宮。停常參·經筵。
未時,太白見於巳地。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,卽伏聞差備醫官所傳之言,夜間聖候,喉乾頗甚,困惱比前特甚,達夜呻吟,熏熱·煩轉·膈間不淸利之氣,亦甚,一二更,牛黃涼膈元四丸,井華水調進。腹部飽滿之候,未已二行缺症候,更何如?口淡有加及眼視昏暗特甚之候,亦何如?臣等,卽與諸醫入診,詳察症候,議定當進之藥,宜當,敢此問安,竝爲仰稟。答曰,知道。朝來諸症候一樣,而喉乾止歇,口淡有加及眼視昏暗特甚之候無減矣。困惱方甚,苦口湯劑,亦難進御,勿爲入診,姑勿議藥。
藥房朝問安時,口傳啓曰,今日有開政之命,而聖候寢睡,無異全失,卽今困惱特甚,恐有妨於酬應,姑待後日開政,何如?惶恐敢啓。傳曰,開政明日爲之。
李宖達曰,明日常參,取稟。令曰,停。又達曰,備邊司郞廳來言,今日賓廳坐起日次,而堂上位不齊,不得來會云矣,敢達。令曰,知道。
兪命弘達曰,近來廳中,位甚不齊,出納之際,事多苟簡,而左副承旨沈宅賢,連日陳書,不爲仕進,右承旨李德英,今日病不仕進,竝卽牌招察任,何如?令曰,依。
傳于李宖曰,陳慰兼進香正使林原君杓,陳書遞改,明日政,差出其代,從二品宗臣中,加階以送,爲宜。問于大臣,備擬事,分付該曹。
事變假注書李春躋有頉,代以李彦烈爲之。
注書尹恕敎有頉,代以洪龍祚爲假注書。
李宖,以禮曹言啓曰,來二月初九日,行社稷祭,同月初八日,行文宣王釋奠祭,先農祭,同月二十日,行風雲雷雨祭,親傳香,當爲取稟,而自上方在靜攝之中,依近例以攝行擧行乎?敢稟。傳曰,依爲之。
兪命弘,以戶曹言達曰,永嘉府院君權慄恩賜田畓,尙未準受矣。慶尙道順興府數外官屯田畓竝一結二負五束,自本家望呈願受,依例折給,何如?令曰,依。
又以戶曹言達曰,本曹經用中,米穀最甚絶乏,訓局軍兵,逐月放料及各樣經費,無路繼用,故才以此意,達下備局,各衙門所在米八千石,雖已劃得,此則僅可支用於三月朔矣。四月朔應下,例在三月晦前,而他無推移之道,不可二行缺如或過限,則差使員海運判官及當該守令,各別論罪之意分付,何如?令曰,依。
沈宅賢,以兵曹言達曰,今此陳慰兼進香使一行赴京時,所把驛馬,必須前期分定,可無未及之患,而應把驛馬三十六匹內,忠淸道五匹,全羅道八匹,慶尙道十四匹,今正月三十日京中逢點,江原道五匹,咸鏡道四匹,來二月初五日直送安州逢點之意,各道監司處知委,何如?令曰,依。
又以兵曹言達曰,今正月初十日良女金召史稱名人,自通化門入來,差備門外擊錚,極爲駭愕,令攸司囚禁治罪,同門守門將李震文,常時不能禁斷雜人,以致闌入,亦難免其責,推考,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房口傳啓曰,午間,脚痺·困惱特甚,口淡有加,熏熱,膈間不淸利,亦甚及腹部飽滿未已之候,復何如?臣等憂煎倍切,惶恐敢啓。傳曰,晩後諸症候,一樣矣。
藥房再啓曰,卽伏聞入侍醫官所傳之言,聖候困惱,比前特甚,而口淡有加,湯劑難於進御,茶飮議定事下敎云。臣等與諸醫商議,則皆以爲五錢重蔘茶,進御,宜當云。卽爲煎入之意,敢啓。傳曰,知道。
獻納趙聖復達曰,請還收權卨發配之命。請還收河減死定配之命。請還收移配罪人梁益標放送之命。請還收醫官李時弼加資,仍令極邊定配。請亟寢義州呼訴客使首倡人朱益桓發配之命。請京畿·江原道十邑當該守令,竝令依事目論罪。請彼中穀物貿來者,自今定式,嚴加禁斷。請京畿·江原道十邑收租出米時,都會官守令,竝令罷職,該邑監官色吏,亦令本道從重科罪。請忠淸水使鄭壽松罷職事。答曰,不從。鄭壽松及末段事,依達。
上在昌德宮。停常參·經筵。
未時,太白見於巳地。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡若何?脚痺·困惱特甚,口淡有加,熏熱,膈間不淸利亦甚,及腹部飽滿·喉乾之候,其有所減,而眼視昏暗特甚之候,亦如何,今日臣等,與一行半缺敢此問安,竝爲仰稟。答曰,知道。脚痺特甚口淡有加之候一樣,而困惱特甚,熏熱,膈間不淸利亦甚之候,比昨有減,腹部飽滿未已,喉乾朝來止歇,眼視昏暗特甚之候無減,而寢睡不寧矣。茶飮加進當否,與諸醫議定,明日入診。
李德英達曰,明日常參,取稟。令曰,停。
沈宅賢達曰,大司憲金興慶,持平金取魯·兪拓基,受由在外,執義金榦,掌令李浣在外,掌令一員未差,今日以監察茶時之意,敢達。令曰,知道。
領議政金昌集十五度呈辭。令曰,安心調理。
兪命弘達曰,假注書洪龍祚,時無職名,依例付軍職,冠帶常仕,何如?令曰,依。
李德英啓曰,吏曹郞廳來言,今日爲政事命下,而判書參議,俱以病不來,參判在外,不得開政云。判書宋相琦,參議朴鳳齡,竝卽牌招開政,何如?傳曰,允。
有政。吏批,判書宋相琦牌不進,參判李喜朝在外,參議朴鳳齡進,右承旨李德英進,兵批,行判書崔錫恒陳疏受由,參判李弘述未肅拜,參議許玧進,參知李聖肇受由在外,左副承旨沈宅賢進。吏批啓曰,判書牌不進,參判在外,小臣獨政未安,何以爲之?敢稟。傳曰,只出緊任。又啓曰,黃海監司李喬岳罷職之代,今當差出,而擬望之人乏少,承旨竝擬,何如?傳曰,允,以礪原君柱爲陳慰使,以李澤爲左尹,以朴鳳齡爲戶曹參判,以兪命弘爲工曹參判,以李德英爲黃海監司,以李相成爲刑曹參議,以趙鳴鳳爲輔德,以韓以原爲掌令,以李澳爲永川郡守,以宋宅相爲襄陽府使,以洪重徵爲龍仁縣令,副護軍,李澤·崔昌大·黃爾明,副司直兪集一·趙觀彬,副司正洪龍祚。
藥房再啓曰,茶飮加進當否,與諸醫議定事,命下矣,臣等卽與諸醫商議,則皆以爲聖候困惱有減,蔘茶不必連進云矣,敢啓。傳曰,知道。
大殿·中宮殿·世子宮·嬪宮,政院·玉堂此以下缺
上在昌德宮。停常參·經筵。
夜三更,月入東井星。
下直,梁山郡守李德華,尼山縣監李最彦。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡若何?脚痺特甚,口淡·困惱有加,及熏熱,膈間不淸利,腹部飽滿,喉乾之候,其有所減,而眼視昏暗特甚,亦如何?二行缺困惱,比昨夕有減歇,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
沈宅賢達曰,明日國忌齋戒,明明日國忌正日,此兩日常參頉稟。令曰,知道。
又達曰,大司憲金興慶,持平金取魯·兪拓基,受由在外,執義金榦,掌令韓以原·李浣在外,今日以監察茶時之意,敢達。令曰,知道。
又啓曰,吏曹郞廳來言,承旨有闕,政事,取稟。傳曰,過國忌後爲之。
又以都摠府言達曰,副摠管尹懿,以禁衛中軍軍兵等,中日試放事,訓鍊院進去之意,敢達。令曰,知道。
又以都摠府言啓曰,入直軍兵習射事,限勅使回還間,啓請姑停矣。勅使旣已回還,今日爲始,入直內三廳武兼禁軍及軍兵等,中日習射,請出標信。傳曰,知道。
領議政金昌集十六度呈辭,令于沈宅賢曰,承旨卽往敦諭。
沈宅賢達曰,昨日政,左承旨兪命弘,陞拜工曹參判,右承旨李德英,移拜黃海監司,廳中只有臣宅賢,而右副承旨李禎翊,遭服制,同副承旨李宖,今日不爲仕進,出納之際,事甚苟簡,李宖,卽爲牌招察任,何如?令曰,依。
又以備邊司言達曰,本司堂上無故行公者,甚少,久未開坐,事務多滯,殊涉可慮,今日又爲出令,則進參堂上,只是二員,事甚未安,兵曹判書崔錫恒,聞其病勢,已向差歇,吏曹判書宋相琦,受由調理,亦已多日,兵曹參判李弘述,除拜之後,尙不出肅,竝卽牌招察任,何如?令曰,依。
又以備邊司言達曰,今此陳慰使之行,出於意外,日期急迫,其路費,未及求請於各邑,在前如此之時,有以大同米,自京廳出給之例,而兩西求請,則去路收合,京畿·湖西,則本自京廳定式直給,兩南求請之價,依戊辰陳慰使行時謄錄出給,以爲措備行資之地,何如?令曰,依達。
又以備邊司言達曰,因平安道監賑二行缺,兩倉米各三千石,移轉劃給海西,戶曹稅米及禁衛御營作米,使之從便換去,而此是還報之穀,必以本道所備穀物,分賑於海路稍遠之邑,京移轉相換之米,分給於近海各邑,以便前頭船運之地,宜當,以此分付,何如?令曰,依達。
李宖,以禮曹言達曰,前因平安監司狀達,道內各邑鄕校位版釐改告由祭香祝下送,以十一月初十日,卜日達下,而其時適値勅行,未及擧行矣。依前覆達,香祝,令該曹急速磨鍊下送,令本道從便卜日設行之意,分付何如?令曰依。
又以禮曹言啓曰,臣肇,於昨日,率諸地師,下去仁長里張氏墓所,詳盡看審後,先使咸一海,書出所見,則一海,不解文字,故使下吏書出其所言,仍使諸地師,各加評論,各人所見,參差不齊,未能歸一,又以一海及諸地師,所見相左處,雖問於一海更使諸地師反復辨論,各其再次所論,別單書入之意,敢啓。傳曰,知道。自本曹稟處。
左副承旨沈宅賢書達,臣承令敦諭于領議政金昌集以爲,臣達上辭單,未蒙兪許,日夕祈祝,食息不忘,不意邸下,又遣承宣諭以徽音,丁寧反復,有踰常格,臣始焉驚惶,繼以悶迫,不知所以仰對也。臣精力俱盡,專廢事務,職名之一日虛帶,增臣一日之罪,故不得不鎭日請急,而离明,不察臣苦情至懇,而敦勉至此,此實誠意淺薄,不能上格而然也,尙誰怨尤?至於情勢,雖甚臲卼,屢荷兩宮昭晰之恩,豈敢專以此爲去就之義哉?今臣呻楚綿綴之狀,卽近侍之所見也。實無一分强起承命之勢,伏地戰恐,只俟威罰之遄加云矣。令曰,知道。
答待敎權書曰,覽書具悉。分義至嚴,史局亦重,而聖敎開釋之後,一向撕捱,其在事體,殊極未安矣。勿復爲控辭之計,俟父病間,卽速上來察職
答吏曹判書宋相琦書曰,覽書具悉,金吾議讞,令次官爲之,卿其安心勿辭,更加調理行公。
午時,上御熙政堂,入診入侍時,都提調李頤命,提調閔鎭厚,副提調趙道彬,假注書金始炯,記事官李昌碩,記注官高萬瞻,司勇李齊憲,醫官柳瑺·丁時梯·權聖徵·趙慶基·許坫吳重卨·方震夔·李道元·玄孝綱·金壽煃,李頤命進曰,今番勅使生梗,自其日酬應甚煩,連日寢睡不安,困惱亦甚,自今夜雖幸差勝,而卽今亦有餘氣乎?上曰,昨今雖勝於前,而尙今未已矣。頤命曰,脚痺亦無減乎?上曰,夜間必甚,而雖午間無減,昨日則右邊甚澁矣。頤命曰,口淡亦無減乎?上曰,口淡,以其積敗之胃氣,故猝難差勝矣。頤命曰,使醫官診脈,何如?醫官次次進伏,瑺,入診左右脈候曰,左右調匂,有加矣。時梯曰,脈候有力帶數矣。聖徵曰,以十月入診時論之,則六脈甚爲調匂,關脈雖似弦數,不至大段矣。頤命曰,李齊憲,使之入診,何如?上曰,唯。齊憲曰,小臣,上年十月診候後,下鄕,今始入侍,而以十月入診時脈候言之,雖似弦數,得春和脈,不爲害矣。頤命,顧謂諸醫曰,二行缺惶恐敢達。上候閱歲沈綿,腹部飽滿諸症候,無非火熱所攻之致,以賤慮思之,氣海穴受鍼,則諸症候眼患,似有減矣。重卨曰,眼部瞻望,則精彩一樣,瞳子翳膜,別無加減矣。聖徵曰,腹部診察,則卽今不爲飽滿,右邊稍高處,以手按之,稍硬如前矣。上曰,右邊,每於臨臥時,甚有妨矣。頤命曰,以柔綿,厚鋪寢席而臥之,則好矣。上顧謂聖徵曰,無浮氣乎?聖徵曰,右邊,稍異於左邊矣。頤命曰,向來閔鎭厚,以牛乳膏進御之意,有所陳達矣。進御無妨,方欲劑進,故敢達。上曰,其味何如?頤命曰,味則甚甘云矣。醫書雖無某病用之之言,而大抵滋陰之劑,又見於佛經矣。鎭厚曰,因醫官所傳,伏聞初一日,見日分明云,然否。上曰,其日,非別爲分明,出入之際,忽見日出,形體分明,而厥後又不分明矣。鎭厚曰,齊憲,旣以受鍼之意,陳達,使諸醫各陳所見,何如?上曰,依爲之。瑺曰,齊憲之言,不無所見,醫書,亦有氣海穴或灸或鍼之說,而腹部受鍼,實爲重難矣。聖徵曰,氣海,是男子生氣之穴,凡浮脹等症,皆可試之,而腹部穴,不可輕易受鍼,且卽今眼患最悶,故小臣迷劣之見,欲以湯丸治之,此穴之受鍼,實爲重難矣。重卨曰,上候腹部受鍼,事體重大,故不敢輕易斷定,而氣海穴,閭家人,常常受鍼矣。頤命曰,腹部有滯氣久矣。數年前,使鍼醫診察,其時有堅硬之候,而不至大段矣。今則顯顯堅硬云,雖未知諸症之皆由於此,而方治眼患,不暇他症,使醫官徐徐詳議,鍼藥間定之,何如?上曰,依爲之,使李齊憲·吳重卨·玄孝綱,別爲診察脚部。頤命曰,金壽奎,亦知此等症矣。齊憲曰,腹部診察,則不大段堅硬,右邊稍堅,左邊安穩,氣衛穴稍低,長門穴稍高,小臣賤見,則明是積聚之氣,今若受鍼,則寢睡安穩,諸症亦減矣。頤命曰,若受鍼,則右邊堅硬之候,能收効否。齊憲曰,若是可畏之穴,則君父之病,何敢勸之乎?重卨曰,腹部病患,乃年久之症,今又診察,則與前無異,而右邊甚不柔軟矣。上曰,左邊按之,則無此氣矣。重卨曰,左邊有異於右邊矣。孝綱曰,皮裡膜外,有氣,深按之則頗堅硬矣。明是積聚,今若專治,則飽滿諸症,安知其無効乎?頤命曰,以治法言之,當用何藥。玄孝綱曰,猝難對以當劑。頤命曰,醫官旣不劑入,出外相議爲當,二行缺奉審不遠,使老病大臣,獨爲進參,事體未安,都提調若有故,則如向來雖直宿藥房人,亦爲出去,極甚苟簡,宗廟提調,許遞爲望。上曰,宗廟提調,姑爲許遞。出榻前下敎
鎭厚曰,小臣雖非職掌,而旣有區區所懷,敢達。王世子,每於歲首,太廟展謁,自該曹取稟事,纔已定奪矣。今年,乃是聽政後初度,其在情禮,恐不可不行,雖在嘗藥之中,展謁,與大祭有異,元無經宿之事,暫時往返,似不至大段未安矣。上曰,予亦有此意,卿言正合予意,依爲之。鎭厚曰,旣行太廟展謁,文廟謁聖,似當爲次第事,況上年纔有從祀之擧,從祀後謁聖,雖非典禮所載,而曾前輒行之矣。上曰,文廟從祀後,例行謁聖矣。鎭厚曰,伏聞壬戌從祀後,先正臣宋時烈,亦以宜行謁聖之意,陳達云,今亦恐不可已也。稍俟日氣和暖而行之,未知何如?或以謁聖後,例爲試士,當此嘗藥之日,似或難便爲言,而古事謁聖試士,只取居首人直赴,如是爲之,姑無不可,雖從近例,試士於春塘臺,遣命官科次以來,亦何妨乎?上曰,從祀後曾有謁聖之例,文廟展謁,亦是必可行之事,依所達爲之,可也。鎭厚曰,左議政權尙夏,以鰥獨之身,家業素貧,當此春窮,必不無艱乏之患,自朝家似當有月廩題給之道矣。議者,以爲時任大臣,方有至誠召致之擧,不當徑給月廩云,而在鄕時給之,召致後停之,似無不可,終若以月廩爲未安,則特給食物,亦好矣。聖上專意敦召,恐或未暇念及,故敢此仰達。上曰,未上來之前,姑爲題給月廩,似無不可矣。鎭厚曰,上敎如此,當分付該曹擧行矣。上曰,唯。諸臣仍退出。出擧條
持平金取魯書曰,伏以臣於前冬,爲覲病母,陳章乞免,未蒙矜遞,特賜恩暇,許令歸護,臣誠感激,卽日馳省,而臣之母病積歲沈痼,源委深重,曠日調治,醫藥罔効,且臣父病,轉輾添劇於喪慘悲疚與灣上往來,宿患新恙,一時俱發,二行缺俱係危急,而頃又强疾延勅,僅僅舁還,一倍加重,委頓床席,日就澌苶,臣日夕扶護,不忍離捨,由限歸迫,尙此遲留,睽違朝端,倐已數朔,而歲色又新,區區衷悃,瞻戀天陛,曷勝耿結?伏況聖候諸節,一向彌留,候班連設,在臣分義,尤宜趁速馳還,以便承聞,而去留兩端,冰炭于中,臣之情勢,可謂戚矣。且伏聞客使入京,鶴駕郊迎,而又不得趨參於陪扈之列,情禮虧缺,冞增惶蹙,仍念臣父母,年迫七十,衰敗已極,雖無大段疾病,臣之情理,固不可一日離側,況今疾病沈綿,症形深篤,憂懍煎迫,方寸已亂,遠離從仕,實所難强,而所叨臺銜,職任甚緊,緣臣私故,虛帶瘝曠,今至累月,臣心兢悚,已不足言,而其在國體,豈非未安之甚者乎?玆敢仰暴情悃,疾聲遠籲於离明之下。伏乞邸下,察臣懇迫之忱,特垂體下之仁,亟遞臣職,仍治臣罪,且令選部勿復檢擧,俾臣得以任情留住,救護親病,千萬幸甚,臣無任煎灼祈懇之至,謹昧死以聞。令曰,踏達字。
待敎權書曰,伏以臣奉職無狀,屢犯違慢之科,論以三尺,實合萬戮,不意聖度天覆,曲加涵貸,不賜譴黜,只許例罷,感戴洪私,冞增悚惕,恩禠之下,急於省視病父,旋尋歸路,纔抵南邑,曾未數日,除命復降,馹召踵臨,催臣上途,臣是何人,得此誤恩於仁聖之下哉?以榮爲懼,涕汗交迸,不知所以措躬也。臣之苦心血懇,已罄於前後書供,仰惟离明所照,俯燭無餘,區區衷赤,雖不必每每煩籲,以增瀆擾之罪,而顧臣難進之義,不但自劃於心,抑亦通朝所共知,今若彯纓結綬,揚揚復入於舊踐之地,則是臣中媿素志,外咈公議,將以累淸朝昭明之化,貽一世冒進之譏,豈不大可懼哉?噫,臣性本迂拙,粗識廉恥,其於士夫出處之義,亦嘗講之有素,平生自守,實不欲後於恒人,乃於今日,自速官謗,釁衊狼藉,百爾思量,實無抗顔邇列之望,此臣所以抵死力二行缺病,積年沈痼,夏間又遭夭慘,症情轉益深篤,形神消脫,眞元澌鑠,危兆敗症,日加月增,忽於月初,又添左邊不仁之症,肩臂全不運動,轉側亦且須人,鍼焫罔効,飮啖專却,誠有朝夕凜凜之憂,況臣終鮮兄弟,更無嗣息,煢然一身,獨守病側,若於此時,拋捨刀圭,遠赴京輦,則藥餌調節,更無人矣。似此情理,誠不忍暫時離違,每一念至,方寸爲之煎熬,抱玆危苦之懇,終不仰首。嗚呼,於孝理之下,則是爲自阻於體下之仁,而難免不孝之罪,臣之狼狽悶迫之狀,至此而益甚矣。伏乞邸下,終始矜悶,亟命削臣職名,俾得專意救護,以伸人子至情,不勝大願,臣無任祈懇戰灼之至,謹昧死以聞。書答見上
行吏曹判書宋相琦書曰,伏以臣以積病之身,前冬以來,職事繁委,晨夕奔走,其所傷敗,殆無餘地,以致舊患新症,一時交劇,向日危惡之情,幾至死境,幸賴天地父母之慈,特遣內醫,繼頒珍藥,恩數曠絶,德意優渥,一縷殘命,至今綿延,莫非生成之澤,非臣糜粉,所可仰酬,病裏惶感涕淚難禁,臣之所患諸症,今已踰旬,而轉輾沈淹,日就膠固,一症纔減,他症輒生,初則血痢直下,頃刻欲絶,近又咳喘苦劇,達夜廢睡,元氣下陷,不能與病爲敵,食念頓閉,糜粥難强,人之爲生,寢食爲主,失此二者,何以支持?委身床席,昏昏惙惙,此皆醫人所目見,豈敢一毫虛飾,自陷於欺罔之誅乎?卽今政事命下,僚席一空,而以此病狀,設令不卽死亡,旬望之內,決無起動之勢,公私狼狽,罔知所措。至於金吾兼任,尤係緊劇,而臣之忝叨,亦已經年,今則神精竭矣,筋力盡矣。奏讞多滯,已極悶慮,若復仍蹲不解,則必將隕斃而已。螻蟻微命,雖不足恤,豈不有傷二行缺雖欲忍死驅策,有不可得,玆敢更申血懇,冒死哀籲。伏乞邸下,特回离明,俯賜矜憐,將臣本兼諸職,亟命鐫遞,使重任無曠,殘喘少延,千萬幸甚,臣無任屛營祈懇之至,謹昧死以聞。書答見上
上在昌德宮。停常參·經筵。
仁獻王后忌辰齋戒。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚·口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,一行半缺答曰,知道。脚痺特甚,口淡有加之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
沈宅賢達曰,大司憲金興慶,受由在外,執義金榦,掌令韓以原,李浣在外,持平兪拓基,受由在外,一員未差,今日監察茶時之意,敢達。令曰,知道。
李宖達曰,領議政箚子到院,而以國忌齋戒,留院之意,敢達。令曰,入之。
又以禮曹言啓曰,仁章里張氏墓所看審諸地官山論,別單書入草記,有本曹稟處之命矣。諸地官十三人內,與咸一海之言,相左,以爲全無疵欠者,只是四人,而其三人則當初定山時看審地官,其所見,似當與前無異,其餘則雖或與一海之言不同,各其所見,亦多言疵欠,以爲非十分完全之地,卽是通同之論,其在審重之道,旣不可遽已,亦不可草草決定,更爲抄擇他地官,下去看審,何如?傳曰,允。
又以禮曹言達曰,今十二日藥房入診時,王世子太廟展謁事定奪矣。展謁吉日,令日官推擇,則今正月二十一日,。二十四日爲吉云,此兩日中,以何日定行乎?敢稟。令曰,以二十一日定行。
答領議政金昌集箚曰,覽箚具悉卿懇,昨者承宣之往諭,備悉心腹之辭矣。情志不孚,遐心莫回,愕然之極,無以爲諭,卿之所患,發於積瘁之餘,蘇完之未易,予豈不知,而第請告調將,爲日已多,昔疾必漸向歇,況大臣職責,不在於筋力奔走,則其不可一向引疾,以孤予倚毗之誠也。決矣。卿其須體至意,安心勿辭,亦勿待罪,亟斷來章,臥閤論道,用副如渴之望。因令曰,史官往諭。
領議政金昌集箚曰,伏以臣當退之義,非止一二,而疾病爲最,任便調息,已近五旬,藥餌無所不試,灸灼亦過百數,而飮食氣力,了無毫分差勝之勢,竟日終夕,涔涔負席,若此不已,幾何而不至於澌盡也。設令臣康健無恙,足以從政,其年已過致仕之期,則亦當據例告老,不敢遲回,矧今病在膏胸,精力俱竭,其何能强策軀殼,復爲鍾漏之行哉?尋單請急,實臣至懇,而离照未察,猶疑其飾讓,每降答辭,一向靳閟,昨又特遣銀臺之臣,臨宣諭旨,十行徽音,丁寧懇至,臣惶隕感激,繼之以悶迫也。臣之情勢,雖曰臲卼,屢荷兩宮之辨釋,今何必以此爲前却之計哉?只此病狀,實無一分自力之望雖承敦勉之令,又不免違逋二行缺瀝肝血,冒死申籲,伏乞邸下,亟先鐫削臣職,仍正臣傲慢之罪,以警具僚,以安賤分,千萬幸甚。取進止。書答見上
上在昌德宮。停常參·經筵。
仁獻王后忌辰。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚·口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,一行半缺答曰,知道。脚痺特甚·口淡有加之候一樣,困惱亦甚,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
李宖,以禮曹言達曰,統制使狀達,生靑魚進上三等,今始封進,待罪事。令曰,勿待罪事,回諭。
領議政金昌集十七度呈辭,令曰,安心調理。
沈宅賢達曰,右副承旨李禎翊同姓三寸叔行副護軍必烠身死,服制已行七日,出仕,何如?令曰,依。
又達曰,右副承旨李禎翊,服制已過,卽爲牌招察任,何如?令曰,依。
李宖達曰,明日常參,取稟。令曰,停。
沈宅賢達曰,領議政十七度呈辭到院,而以國忌正日,留院之意,敢達。令曰,入之。
又達曰,大司憲金興慶,持平兪拓基,受由在外,執義金榦,掌令韓以原·李浣在外,持平一員未差,今日以監察茶時之意,敢達。令曰,知道。
大殿·中宮殿,藥房夕問安。答曰,知道。
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,口淡有加,困惱亦甚,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚二行缺寢睡不得安穩矣。勿爲入診。
中宮殿,藥房問安。答曰,知道。
李宖達曰,明日常參,取稟。令曰,停。
李禎翊達曰,大司憲金興慶,持平兪拓基,受由在外,執義金榦,掌令韓以原·李浣在外,持平一員未差,今日監察茶時之意,敢達。令曰,知道。
沈宅賢達曰,備邊司郞廳,以大臣意來言,今日賓廳坐起日次,而無稟定之事,不得來會云矣。敢達。令曰,知道。
沈宅賢,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。又以都摠府言達曰,副摠管尹懿,以禁衛中軍軍兵等中日試放事,訓鍊院進去之意,敢達。令曰,知道。
李宖,以弘文館言達曰,館僚近甚不齊,輪直極爲苟簡,校理金在魯,入來已久,而連呈辭書,尙不回肅,卽爲牌招察任,何如?令曰,依。
沈宅賢,以備邊司言啓曰,統制使李尙,自遭臺評,累次辭狀,而海閫重任,不宜輕遞,勿辭察任之意,措辭題給矣。今又以情勢,連呈不已,臺諫所斥,亦涉非常,則不欲冒沒,其勢固然,一向强迫,有傷事體,統制使李尙,改差,何如?傳曰,允。
李禎翊啓曰,吏曹判書宋相琦,再牌不進,推考徽旨,今方捧入,而開政命下之後,不卽擧行,事甚未安,所當更請牌招,而一日三牌,有傷事體,何以爲之?敢稟。傳曰,明日開政。
假注書金始炯有頉,代李箕鎭爲之。
傳于李禎翊曰,今此禮判辭本,亦應上東宮矣。旣已捧入,不得不批下,而有違定式,更爲申飭。
李禎翊,以義禁府言達曰,二行缺令曰,知道。
李宖,以禮曹言啓曰,仁章里張氏墓所,抄擇他地師,更往看審事,命下矣,勿論京鄕朝官士人,曉解地術者,分付觀象監,另加抄擇,待其齊到,本曹堂上,依前除朝辭率往看審,何如?傳曰,允。
李禎翊,以義禁府言達曰,平安道本府所管定配罪人丁時璧,慶尙道泗川縣,熙川郡遠配罪僧道泂,全羅道興陽縣,熙川郡流配罪人洪碩重,全羅道長興府,寧遠郡減等徒配罪人李萬枝,慶尙道延日縣移配,而依例發遣府羅將,押送配所,何如?令曰,依。
又達曰,卽接月令醫員朴泓手本,則時囚罪人李後榮,頭痛如碎,熱勢熾盛,症情可疑云。自前罪人病勢如此,則例有保放救療之規,敢此仰達。令曰,知道。
大司諫李箕翊,獻納趙聖復達曰,請權卨,仍令王府嚴鞫得情,快正王法。請還收河減死定配之命,更加嚴刑得情,依律處斷。請還收移配罪人梁益標放送之命。請還收醫官李時弼加資,仍令極邊定配。請亟寢義州呼訴客使首倡人朱益桓遠配之命,特爲境上梟示。請京畿·江原道十邑當該守令,竝令依事目論罪。請彼中穀物貿來者,自今定式,嚴加禁斷。新除授司憲府掌令韓以原,時在忠淸道忠州地,請斯速乘馹上來事,下諭。答曰,不從。下諭事,依達。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後,脚痺特甚·口淡有加,及困惱·熏熱,腹部飽滿,膈間不淸利之氣,復何如?臣等不勝憂煎,惶恐敢啓。傳曰,一行缺
領議政金昌集十八度呈辭,令曰,安心調理。
答禮書判書鄭澔疏曰,省疏具悉。前疏之批,已諭予意,不可不應命,勿復控辭,卽速上來行公。
答副修撰金有慶書曰,覽書具悉。爾其勿辭,從速上來察職。
答京畿監司金演書曰,覽書具悉。卿勿過辭,從速察職。
答輔德趙鳴鳳書曰,覽書具悉。爾其勿辭,從速察職。
石城幼學李亨紀〈上〉書曰,伏以愛君憂國之誠,根於秉彝,此賢愚貴賤之所同得,而無豐嗇也。臣切伏念玉候違豫,沈綿七載邸下二行缺所以審愼於對症用藥之際者,其必至矣盡矣。第奇効未奏,別症層生,眞元澌鑠,歲加一歲,凡爲臣民,孰不日夜煎慮,願得奇方而獻之,冀見翌日之瘳哉?臣雖在遐遠,未有知識,而間因朝紙,伏念聖候之源委,調治之顚末,反復思量,有一得之見,而未敢自信,囁嚅有年,區區憂慮之心,終不能自已,不避出位之嫌,敢効獻芹之忱,伏願邸下,垂察焉。臣伏惟聖候,熏熱·困惱,膈間不淸利,腹部飽滿,喉乾·口淡,水刺厭進,寢睡不寧,自初至今,七年如一日,而浮脹,乃頃年屢發之症也。眼患,乃近來最悶之候也。雖其症候之名目各異,而受病之根基,則無二,臣之愚慮,以爲當初聖候,內傷濕熱,脾土受邪,中脾失職,氣不運布,有口淡厭進,熏熱·困惱之候,膈間不淸利,腹部飽滿,脚痺等症,亦皆祟此,馴而至於脾火盛而不能制思慮,故寢睡不寧,脾土弱而不能化水穀,故浮脹間發,諸般症候,或有時乎暫歇,或用藥而打疊,然其因仍轉變之間,脾胃之受傷,則極矣。脾旣極虛,故五臟精華,不能上升,且母隨子虛,心火太盛,致有眼視昏暗之症也。此醫經所謂脾胃虛弱,心火太盛,則百脈沸騰,邪害孔竅,天明則日月不明云者,是也。又經曰,脾者,諸陰之首也。目者,血脈之宗也。故脾虛則五臟之精氣,皆失所用,不能歸明於目矣。又曰,五臟六腑精華,皆稟於脾而注於目,故脾胃氣,上升而神淸也。夫如是,故人或纔經大病,則眼暗,或飢乏,則眼昏,玆豈非脾胃虛弱,而眼視不明之驗耶?若以聖候眼患,謂之風熱,則似有表症之先見頭部者,謂之肝虛,有火則似有赤爛疼痛之候,而旣無表症之見於頭部,又無赤爛疼痛之候,則其非肝虛有火,亦明矣。此臣所謂脾胃虛弱,不能上升精華,而且緣心火太盛,致有眼視二行缺然,審病辦症之道,不可以一槪論之。臣獨以爲聖候諸症,皆出於脾虛,爲今日眼患之祟者,如上款所引醫經之說,而似不必專由於腎虛,到今用補陰泥滯之藥,則陰未及補,諸症反加,實非急則治標之道也。故臣切以爲聖候調治之方,固莫先於理脾胃三字,而況今節屆方春,肝木得旺,脾土之受剋,惟此時,若不趁此孟春之令,汲汲用扶胃之劑,則臣恐旣衰之土,愈衰,旣盛之火,愈盛,前頭之憂,必加一節,此臣所以區區憂慮,終不能自已者也。從今以往,所進湯劑,須以扶脾土升淸氣之材,爲君臣,略加理氣降火之藥,爲佐使,則不但厭食·口淡·喉乾·熏熱·困惱,膈間不淸利,脚痺,寢睡不寧等症,有次第差減之効,眼視昏暗之候,亦庶幾因此而收効矣。如此則雖未必期於速臻快復,而其不害於中氣,有益於眼患,則審矣。伏願邸下,勿以人廢言,以臣所進,俯詢藥院,如其可擇則擇之,千萬幸甚,臣無任煎慮祈懇之至云云。答曰,覽書具悉。聖候積年違豫之中,眼患又如此,夙夜焦煎矣。今爾陳書,出於憂慮之誠,予用嘉之,卽令藥院議處。
刑曹參判吳命峻〈上〉書曰,二行缺田間飮啄,歌詠聖恩,自擬生爲祝堯之民,死作結草之鬼矣。卽於萬萬夢寐之外,忽被恩除,授之以秋官亞席,臣奉敎惝怳,莫省厥由,實未知負罪賤臣,何以得此於聖明之下哉?瞻望雲天,但覺涕血之無從也。念臣以至愚極陋,最被我聖上知遇簡拔之榮,發跡微班,致位宰列,而事聖明垂三十年,曾未有一毫仰酬,逮今本末盡露,罪戾已積,宸衷眷記,猶不永棄,復畀以貳卿之職,非臣粉骨糜身,所能上報,況當邸下,受命代理,新莅萬務,以臣受恩最深,願効愚忠者,豈不思所以奔走効力於朝家多事之日,艱虞之會,而顧臣有大不安於心者,曾於丙申秋間,猥忝禮官,職掌所當,妄有論列於儒林是非,雖蒙聖批之開納,伊後臺官之言,大臣之箚,已不勝其悚懍,而至於館箚之詆辱,目之以游辭嘗試,直驅之於小人之科,臣自是之後,竄身咋舌,絶意當世,數年以來,雖緣老母在京,時或入城,罪犯未勘,情地危縮,當聖候有加之時,下情焦鬱,曷有其極,而猶未敢一番問候,此豈臣素心蓄積者乎?前後候班,廢闕至此,臣節虧矣。臣分觖矣。律以臣子道理,臣罪當伏重誅,況敢有圖占榮祿,揚揚復入之計哉?噫,私家篋笥之物,爲阱於國中,朝士之坐是黜罷者,幾人儒生之流竄遐荒者,亦幾人乎?至如元老大臣之因此不安,屛退田野者,豈國家之福,治平之象,而尙未聞有敦召之擧,諸臣之事同罪均者,尙此錮廢之中,而況如臣首發而罪尤重者,獨先蒙收召之恩,在臣雖極榮耀,揆以廉隅羞恥,其可靦然抗顔,獨自翺翔於周行之間乎?雖曰事在旣往,而宿愆未湔,愧懼交切,跼天蹐地,冰炭在中,不得不疾聲仰籲於离明之下,伏乞春宮邸下,俯垂澄察,諒臣危懇,亟一行半缺答曰,覽書具悉,書中爲阱國中之說,殊甚謬戾矣。卿其勿辭察職。
李宖,以吏曹郞廳言啓曰,今日爲政事,命下,而判書宋相琦病不來,參判李喜朝在外,參議未差,不得開政云。判書卽爲牌招開政,何如?傳曰,允。又啓曰,吏曹判書宋相琦牌不進,推考徽旨,今方捧入,而開政命下之後,不卽擧行,事甚未安,更爲牌招,何如?傳曰,允。
沈宅賢達曰,假注書李箕鎭,時無職名,依例付軍職,冠帶常仕,何如?令曰,依。
又達曰,兵曹判書崔錫恒,受由調病,爲日已久,本兵重任,不可久曠,卽爲牌招察任,何如?令曰,依。
禮曹判書鄭澔上疏,伏以三陽回泰,萬物始蘇,伏惟聖候諸節,一齊夬復,擧國臣民,莫不延頸攢祝,而蟣蝨小臣,病伏草野,獨阻賀班,人生到此,生不如死,瞻望北闕,衷情自激,仍竊伏念臣篤老癃癈,望絶供仕,經年曠職,罪積遞慢,日夕俟死之中,頃有進長春官之命,感激惕厲,五內靡定,謹具一疏,干冒尊嚴,方俟譴罰,聖敎包容,不惟不加誅責,反降溫批,使之安心上來,無狀如臣,何以得此於聖明之下?惶感之極,涕泗如雨,第臣危迫之懇,聖明,容有所未盡俯燭者,玆敢冒萬死更暴焉。卽今臣之情勢病狀,俱有所難强,而最是進秩謬恩,實有萬萬不可承當者,何則,士夫辭受出處,非獨其一身之事而已。其所處之得失,乃關風俗之盛衰,故尤不可以不審也。昔朱子,有進秩秘二行缺今又因其所改之官,而有此授,我若受而不辭,則是美官要職,可以從容辭遜,安坐而必致之者也。近世以來,風頹俗靡,士大夫倚托欺謾,以取爵祿者,不可勝數,獨未有此一流,而强令我必充其數,將何免天下後世持淸議者,得以唾罵而嗤鄙者乎?夫豈不義而朱子言之,若是其嚴乎?今臣駑劣,雖不敢望古聖賢出處之萬一,而惟其廉恥一節,不以聖愚而有間,何忍忌却數年乞休之義,獨幸其一朝寵擢之恩,不顧後世淸議嗤罵,奔走膺命,以犯古聖賢至戒乎?此臣所以寧伏違慢之誅,而不敢冒進者也。臣以此意,方搆疏陳懇之際,忽聞有北聲,且爲慮本曹多事,不可不及時變通,故附陳臣病勢之難進,職事之緊急,冒此仰請遞改,乃於本月初二日,使家僮直呈,則喉司,託以不由縣道,退却不捧,未免空還,臣竊伏念,當此朝家多事之日,臣以春曹長官,方在遠地,病勢苦劇,旣無趨朝供職之望,又無導達危衷之路,不得已忍死擔舁,以爲歸身司敗,祈蒙譴罰之計,冒觸風寒,行到利川地,素患淋疝之症,乘虛暴發,兼以寒疾添劇,氣逆上衝,有時窒塞,眩倒路傍,曳入廬舍,俟得神氣稍定,謹以文字,罄陳血懇於憫覆之天,伏乞聖明,俯察臣病勢之難强,兼諒職事之難曠,亟命遞罷,急急出代,俾無公私僨敗之患,千萬幸甚,神昏氣促,語無倫脊,臣無任瞻天望聖戰灼祈懇之至云云。書答見上
副修撰金有慶上書,伏以臣於今月初二日,伏奉有旨,以臣爲侍講院弼善,使之斯速上來,顧臣病狀漸痼,決難冒寒登程,而微賤如臣,凡有除拜,輒事違逋,其亦分義之所不敢,數日前忍死作行,寸寸前進,百里之地,兩宿始到,適伏見過去政目,復以臣爲弘文館副修撰矣。數朔之內,除命四降,榮動鄕里,觀聽俱聳,臣惝怳感激,罔知攸措,臣之不敢冒當館職,雖已自劃,在臣私義,固當仍詣京輦,恭請嚴誅,而泳程撼頓,宿疾添劇,腰腹刺痛,呼吸短促,委臥空館,進退維谷,臣之狼狽,可謂極矣。雖欲姑俟少間二行缺特加矜察,亟許遞改,俾得安私心而延殘喘,不勝幸甚,臣無任云云。書答見上
京畿監司金演上書,伏以臣,負罪倖逭,跡危情苦,實無復入備門之望,而不意畿輔除命,忽下於遭慽入城之日,旋因客使之猝至,召牌三辱,促令察任,臣怵分畏義,他不暇顧,不得不黽勉應命,而送迎勅行於境上矣。今於竣事復命之後,以臣情勢病狀,有不可夤緣倖會,冒沒蹲引者,玆敢坐暴危悃,以俟處分焉。噫,人臣事君,分義雖嚴,士夫持身,廉隅甚重,一有放倒,所關非細,顧臣難冒之狀,頃於辭疏,略已提陳,今不敢爲重複之說,以更塵聰聽,而槪臣區區願忠之誠,未見孚於上下,釁累徒積,情實莫暴,雖引罪自廢,沒齒田間,猶不足以伸公法,而贖其辜。況且譴罷諸臣之與同罪者,多在錮籍,未蒙甄錄,則在臣私義,但當謝跡朝端,不撓初志而後,庶可盡一身自靖之道,而亦不貽累於聖朝礪廉恥之政矣。且臣慘慽之餘,悲疚熏心,宿患痰火之症,乘虛復發,火升而神昏,痰壅而氣塞,近又行役勞攘,兼値極寒,星夜驅馳,感傷不輕,諸症越添,寢食俱廢,種種癃痼之狀,猥不敢煩陳,而喪威餘喘,病又沈頓,酬應公務,已絶其望,其何可虛帶重寄,以益其瘝曠之罪乎?臣之情勢之臲卼,如上所陳,疾病之危綴,又復如此,不得不瀝血申籲於离明之下,伏乞邸下,俯賜諒察,亟許遞罷臣職,仍治臣前後罪罰,以肅朝綱,以安私分,不勝萬幸,臣無任云云。書答見上
輔德趙鳴鳳上書,伏以臣於日昨待罪諫職也。適値客使入京,鶴駕臨郊之時,前患疝症,猝發於一夜之間,冷氣上衝,胸臆刺痛,雜試鍼藥,少無所減,欲起還仆,竟未參班,病裡惶悚,無地自容,以致臺議崢嶸,彈章重發,斥之以臨曉言病,申之以請加警責,論其負犯,合被大何,而幸蒙邸下,曲賜寬恕,只令遞職,罪大恩重,感愧交中。噫,臣雖無狀,不至於全昧義分,若無病情之萬分難强,何敢偃臥不爲趨進哉?疾病之來,人所難免,執法之論,獨未相諒,其所非斥有,若以臣無端言病者然,此臣平日行已處事,不能見信於同朝之致,自顧慙恧,尙何尤人?杜門省愆,悚蹙方切,不意春坊新除,遽下此際,聞命惝怳,罔知攸處,怵分畏義,固宜趨承之不暇,而彈墨未乾,危悰猶惴,其不可徒恃寵靈,棲棲朝列也,明矣。且臣所苦,近又添劇,旬月之間,實無復起爲人之望,伏乞邸下,察臣情地之窮蹙,憐臣病狀之沈篤,亟行鐫遞,以謝臺議,以安殘喘,不勝萬幸,臣無任云云。書答見上
校理金在魯,牌不進,罷職傳旨,傳曰,只推勿罷,
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
藥房座目見上啓曰,伏未審夜來,聖候寢睡,若何?脚痺特甚,口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之候,一行半缺眼視昏暗特甚之候無減,而寢睡不得安穩矣。勿爲入診。
中宮殿,藥房問安。答曰,知道。
李宖啓曰,卽者吏曹郞廳來言,今日開政事,命下,而判書宋相琦病不來,參判李喜朝在外,參議未差,不得開政云。判書卽爲牌招開政,何如?傳曰,允。
領議政金昌集十九度呈辭,令曰,安心調理。
李宖達曰,明日常參,取稟。令曰,停。
李禎翊達曰,大司憲金興慶,持平兪拓基受由在外,執義金榦,掌令韓以原·李浣在外,持平一員未差,今日以監察茶時之意,敢達。令曰,知道。
李宖啓曰,吏曹判書宋相琦,牌招不進,推考徽旨,今方捧入,而開政命下,已至兩日,尙未擧行,事甚未安,更爲牌招開政,何如?傳曰,允。
又以弘文館意達曰,校理金在魯,昨日違牌,旣有只推之命,更爲牌招察任,何如?令曰,依。
又以侍講院意達曰,本院新除授輔德趙鳴鳳,除拜累日,而陳書承答之後,尙不出肅,卽爲牌招察任,何如?令曰,依。
傳于李宖曰,吏曹參議前望單子入之。入之,李秉常爲之。
李宖啓曰,新除授吏曹參議李秉常,卽爲牌招開政,何如?傳曰,允。
以吏曹參議,李秉常牌不進,罷職徽旨,傳于李宖曰,推考徽旨捧入。
李宖啓曰,吏曹參議李秉常,旣有只推之命,卽當更請牌招,而闕門已閉,明日待開門牌招開政,何如?傳曰,允。
以輔德趙鳴鳳,牌不進,罷職傳旨,傳于李宖曰,推考徽旨捧入。
沈宅賢,以兵曹意達曰,今正月十六日,成均館婢貴娘稱名人,自丹鳳門入來,差備門外擊錚,極爲駭愕,令攸司囚禁治罪,同門守門將金宗柱,常時不能禁斷雜人,以致闌入,亦難免其責,推考,何如?令曰,依。
李宖,以賑恤廳意達曰,因平安道淸北監賑御史金雲澤所啓,官奴婢納米免賤,令該廳定式事,命下矣。曾前設賑時,或有官奴婢許令納米二行缺毋論奴婢,十六歲至三十歲,納米五十石,三十一歲至四十歲,納米四十石,四十一歲至五十歲,納米三十石,五十一歲至五十五歲,納米二十石,五十六歲至六十歲,納米十石事,定式分付,而從前納米許贖之際,非但增減年歲,奸僞百端,所謂納米,亦不無虛實相蒙之弊,今番段,申飭御史,各別嚴察,所納之米,勿給本官,亦必移賑於他邑,俾無本邑瞞報之弊,至於十五歲以下兒弱,若皆許贖,則冒濫之弊,必將益甚,此則一切勿許之意分付,何如?令曰,依達。
大司諫李箕翊,獻納趙聖復達曰,請還收權卨發配之命,仍令王府,嚴鞫得情,快正王法。請還收河減死定配之命,更加嚴刑得情,依律處斷。請還收移配罪人梁益標放送之命。請還收醫官李時弼加資,仍令極邊定配。請亟寢義州呼訴客使首倡人朱益桓遠配之命,特爲境上梟示。請京畿·江原道十邑當該守令,竝依事目論罪。答曰,勿煩。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後,脚痺特甚,口淡有加,及困惱·熏熱,腹部飽滿,膈間不淸利未已之候,復何如?臣等不勝憂慮,惶恐敢啓。傳曰,熏熱,膈間不淸利之氣差勝,而其餘症候一樣矣。
答吏曹判書宋相琦書曰,覽書具悉,所患如此,余用慮念,卿其須勿過辭,更加調理,俟間行公。仍令曰,遣內醫看病。
答戶曹參判朴鳳齡書曰,覽書具悉。陞擢之命,實循公議,卿其勿辭,從速察職。
答黃海監司李德英書曰,覽書具悉。卿其勿辭,速往欽哉。
吏曹判書宋相琦上書,伏以臣以狗馬賤疾,猥煩上聞,特蒙恩由,調治有日,而惟其積傷所發,症根深痼,寢食之廢,今浹旬望,元氣虛陷,外邪易乘,咳喘達夜,喉閉聲瘖,不能與人酬酢,而素患痰火,日益肆毒,膠結胸臆,上衝頭目,痛勢酷急,叫楚欲狂,深房閉戶,猶且呼寒,便旋轉側,不得任意,僵仆昏綴,僅延一息,自量病勢,已無復起爲人之望,前後哀號,未蒙矜許,至於令次官議讞之敎,出於曲軫之聖念,而職名尙在,惶悶轉切,且今本曹,僚席一空,開政命下,擧行無人,臣苟有一分自力之勢,則偃然退伏,決非分義之所敢出,而以此病狀,跬步之間,無路轉動,召牌下降,竟未趨赴,罪在罔赦,但俟誅罰,若不亟賜處分,有所變通,則淹延累日,將無收殺之期,臣之受罪,雖不足言,國體所關,豈不萬萬有傷乎?玆敢略暴危懇,更瀆聰聽,伏乞邸下,亟遞臣本兼諸職,以幸國事,仍治臣違慢之罪,以嚴邦憲,千萬幸甚,臣無任屛營祈懇之至。書答見上
戶曹參判朴鳳齡上書,伏以臣於日昨政席,忽承意外恩點,驚惶震越,駭汗遍體,心神怳惑,彌日不定,而駁正之論,尙今遲延,職秩在身,若負重罪,玆敢略暴危悃,以冀离明之俯照焉。念臣本以孤寒之蹤,猥蒙大朝拂拭之恩,濫躋下大夫之列,而前後忝竊,罔非至榮極選,居常凜惕,尙切匪分之戒,況玆所叨,秩居二品,班垂八座,而古所謂命德之器,則此豈愚陋賤臣,所可猝然致身之地,而其在國體,亦何可不問其人地才具,輕施濫授,不少愼惜,致令名器日紊,而莫之恤乎?夫惡盈忌滿,天之常理,福過涯溢,未二行缺至於辱聖簡而羞當世,亦有所不暇論也。且當初備擬,雖出大臣之手,望單書入,在臣獨政之時,有愧於處嫌之義矣。私心危迫,容措無地,至懇由中,匪出文飾,伏乞邸下,曲賜諒察,亟命收還新授職秩,以重名器,以安微分,公私萬幸,臣無任云云。書答見上
黃海監司李德英上書,伏以臣以無似,濫蒙洪造,位躋緋玉,職忝近密,每自循省,涯分已踰,尋常愧懼,若隕淵谷,不意方岳寵命,遽下於千萬夢寐之外,驚惶震惕,不知置身之所也。顧此旬宣之任,操一方風化之權,兼牧民御衆之責,必也威明,足以彈壓列邑,慈惠,足以呴濡小民,然後方可以膺是選,豈如臣庸碌,百無一能者,所可一日叨冒之地哉?藩翰之重,何地不然,而惟玆海臬,尤有別焉。颿風出沒,憂虞多端,而關防備禦,無一可恃,此則猶可諉之於非目前之急,而卽今災荒連年,民命近止,其所顑頷而望哺者,只在於賙賑之穀,而國儲已竭,措手無地,雖使才具智兼,加臣十倍者,當之,惟懼其難濟,況以臣之才疎手生,尤豈有一分堪任之望哉?臣若不自量度,抗顔冒當,終至於僨事獲戾,則一身顚沛,固不足言,朝家擧措之失宜,非細故也。此臣所以一念兢惕,返巡而不敢進者也。蹙伏累日,今始露章仰籲於离明之下,伏乞俯諒臣懇迫之忱,亟許遞改,以重名器,以安愚分,不勝幸甚,臣無任云云。書答見上
上在昌德宮。停常參·經筵。
夜四更五更,月暈。
大殿·中宮殿·世子宮,嬪宮,政院·玉堂問安。答曰,知道。中宮殿,藥房口傳問安。答曰,知道。
藥房座目見上啓曰,伏未審夜來,聖候寢睡,若何?脚痺特甚,口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚四五字缺候一樣,而困惱·熏熱,腹部飽滿,膈五六字缺喉乾朝來止歇,眼視昏暗特甚之候無減,而寢睡不寧矣。勿爲入診。
魚有龜達曰,明日常參,取稟。令曰,停。
尹陽來達曰,大司憲金興慶,持平兪拓基受由在外,執義金榦,掌令韓以原·李浣在外,持平一員未差,今日以監察茶時之意,敢達。令曰,知道。
領議政金昌集二十度呈辭,令曰,安心調理。
魚有龜,以弘文館言達曰,本館下番校理臣金在魯,以御營廳郞廳,今日坐起時,晝仕出去,而軍布捧上,近甚積滯,畢捧間,限數日除草記出去之意,敢達。令曰,知道。
又以侍講院言達曰,本院新除授輔德趙鳴鳳,昨日旣有只推之命,而今日又不出肅,更爲牌招察任,何如?令曰,依。又啓曰,吏曹參議李秉常,陳書承答,卽爲牌招開政,何如?傳曰,允。
有政。吏批,行判書宋相琦受由,參判李喜朝在外,參議李秉常進,同副承旨李宖進。兵批,行判書崔錫恒病,參判李弘述病,參議許玧進,右副承旨李禎翊進。
以尹陽來爲承旨,金相玉爲持平,李秀憲爲漢城判官,金萬鎰爲海美縣監,黃璿爲兵曹正郞,以承旨望單子,傳于李宖曰,副應敎魚有龜除授。
金取魯單付副司直,李箕鎭單付副司正。
李宖達曰,近來廳中,位甚不齊,出納之際,事多苟簡,今日政新除授承旨,待明朝牌招察任,何如?令曰,依。
李宖,以工曹言達曰,卽見漢城府移文,則因西冰庫坊民崔雨旃等上言,草薍載運之役,移定於越邊船人,使之擔當擧行事,覆啓蒙允矣。觀此上言內辭緣,則冰役·馬役·分松役及草薍載運之役也。京兆覆啓中,諸役,竝令依前施行,而其中船役,獨爲依其願許減,船役,係是臣曹主管,而京兆之替當覆啓,未知其由,蓋柴草薍載運,自是上下江一體分定之役,而西冰庫船人,獨自謀免,不欲應役者,極爲可駭,至於越邊船人,本以外五六字缺不爲之役,則其勢必至於搔擾逃散七八字缺之日,實有窘迫生事之慮,京兆覆啓中,移定於越邊人一款,特爲勿施,依前使役,何如?令曰,依。
李禎翊,以宗親府郞廳,以有司堂上意達曰,本府,名雖上司,殘弊最甚,故頃因累次成命,空閑漁場及量外加耕,望定折受,庶有成樣之望矣。厥後因其各邑之瞞報狀聞,革罷者,甚多,卽今餘存,其數不敷,尤不成衙門貌樣,而將至於莫可收拾之境,近聞全羅道咸平縣,有量外無主加耕,故爲先探問本官,則果有無弊成冊上來之擧矣。此處雖追入於戶曹收稅案,所謂結數,亦甚不多,則於戶曹少無所損,而於本府則可謂一分之補矣。咸平縣,伏在月岳·食知·海保·平陵等面,量外加耕一百六十餘結,勿拘收租,劃屬本府之意,分付于該曹本道,何如?令曰,依。
又以司饔院官員,以都提調意達曰,去丁酉十二月二十五日大臣·備局堂上引接入對時,左參贊閔鎭厚所達,本院留庫磁器,其數頗多,尙可支用,工匠中自願歸農者,從願放送,磁器燔造,亦減其數,則本院亦無料布難繼之弊事,及右議政趙泰采所達,進上磁器中不緊用者,參酌減燔,工匠自當減除,掘土亦可少除事,令本院稟處事,令下矣。本院留庫磁器,在前則其數果多,前後進宴之時,雖不全數別燔,亦能支用者,蓋亦以此,則近年以來諸處進排之器,視前益繁,又經兩次勅行,舊儲之器,今亦殆盡,此後燔造,有不可多數減除,而筵臣以除弊陳白,則似當有參酌變通之道,今若於一年兩等進上別燔七種之中,一等則減其三種,一等則依前專燔,昆陽氹土一年所掘,五十石之中,一年則減其二十石,一年則依前專掘,而工匠立役,亦可隨時增減,則支用旣可無闕,亦有得於減費省弊,而莫重御供,自下七八字缺旣有稟處之令,惶恐敢達。令曰,依。二字缺
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿·藥房夕問安。答曰,知道。
答工曹參判兪命弘書曰,覽書具悉。陞擢之命,實循公議,卿其勿辭,從速察職。
答吏曹參議李秉常書曰,覽書具悉。爾其勿辭,從速察職。
工曹參判兪命弘疏曰,伏以臣釋褐,今已三十有七年矣。庸陋拙迂,百不猶人,而幸逢盛際,濫蒙洪造,歷遍內外,効蔑絲毫,居常愧懼,若隕淵谷,不料水部寵擢之命,遽下於喉院待罪之中,臣聞命震惕,不知所以措躬也。日昨備忘,固出於變通銓任之意,而見今堂上中人地才望之居臣上者,不啻多矣。乃反以無似之身,混被剡薦,猥受恩點,瞻聆所及,孰不緘訝,仍念臣兄弟二人,俱無才具,而同年決科,比肩立朝,兄爲四宰,弟登三品,榮耀一世,慶溢閤門,滿盈之極,神明所忌,況臣年紀已衰,疾病且苦,陳力就列,亦無其望,早宜退伏丘壑,以畢餘命,而適値聖候,積年違豫,擧朝憂遑,臣子分義,不忍遽歸,黽勉濡滯,以至今日,忽有此非常之命,俯仰癛惕,汗淚被面,未知聖明,奚取於無用之微臣,而寵秩之至此,二行缺濫授乎?過分之榮,匪福伊災,臣誠內愧私心,外怵公議,徊徨悶蹙,久稽秪肅,冰炭交中,食息靡安,臺閣之上,宜請反汗,鞶帶之遞,不待終朝,而側聽累日,尙今寂寥,虛帶職名,義有不敢,略暴微懇,冒瀆聰聽,伏乞离明,深惟公器之不可虛假,曲諒臣言之匪出飾讓,將臣新授職秩,亟行鐫免,以便公私,不勝幸甚,臣無任云云。書答見上
吏曹參議李秉常〈上〉書,伏以天官佐貳,是何等職,忽然加之於臣身,何也?臣之庸駑粗劣,本不齒常象人之類,尤何敢比數於淸朝林立之彦,而世所稱淸塗華貫,無不遍歷周履,則叨冒之濫,莫臣若也。通籍立朝,未滿十載,而遽躋下大夫之列,則超躐之驟,亦無如臣比也。恩遇至此,報答無路,每一循省,輙增惶赧,進乎是而至銓佐極選,尤非臣夢寐所期,危駭震越,益復靡措,夫銓衡人物,進退通塞,乃其天官之職耳。貳官之設,雖若只事參佐,右堂有故,間或獨政,則其地望之別,責任之重,非如郞席秉筆可否之比也。識明而能別人賢否,眼公而能辨人是非,又能詳於格例,博於聞見,乃可以堪膺是選,此豈臣昏瞀儱侗,孤陋疏闊,所可彷彿,而近似者哉,況今論議多歧,習俗日偸,一望之擬,而互相指目,一窠之出,而輒皆紛競,疑謗隨集,顚沛立至,臣以何才智力量,調適酸醎,裁抑浮躁,以裨聖朝大中至正之治,而能自免於畢竟狼狽之地哉?知其不能而冒昧趨承,徒爲身榮,卽臣之所深恥,且銓選之重,比他自別,而只爲臨急苟充,不由例擬,特用前望,亦非常格之所宜,此尤臣難進之一端,昨違嚴召,只俟譴罷,不意八字缺怵畏分義,不得不趨詣闕下,八字缺冞深,不可以嚴召屢迫,事勢窘急,而不量己分,冒入政席,玆敢略暴肝膈之懇,仰瀆离明之照,伏乞邸下,察臣言之非出假飾,念政事之漸致遷就,將臣新授銓任,亟賜鐫改,公私幸甚,臣無任云云。書答見上
上在昌德宮。停常參·經筵。
卯時,日暈左珥。自辰時至未時,日暈。
大殿·中宮殿·世子宮·嬪宮,政院·玉堂問安。答曰,知道。中宮殿,藥房口傳問安。答曰,知道。
藥房座目見上啓曰,伏未審夜來,聖候寢睡,若何?脚痺特甚·口淡有加及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚·口淡有加之候一樣,腹部飽滿亦甚,而困惱·熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
領議政金昌集二十一度呈辭,令曰,安心調理。
李宖達曰,明日常參,取稟。令曰,停。
又達曰,大司憲金興慶,持平兪拓基受由在外,執義金榦,掌令韓以原·李浣在外,持平金相玉未肅拜,今日以監察茶時之意,敢達。令曰,知道。
李禎翊啓曰,吏曹郞廳來言,臺諫有闕,政事,何以爲之?取稟。傳曰,再明日爲之。
李宖,以都摠府意啓曰,今日入直內三廳武兼禁軍及軍兵等,中日習射,請出標信。傳曰,知道。又以都摠府意達曰,副摠管尹懿,以禁衛中軍軍兵等中日試放事,訓鍊院進去之意,敢達。令曰,知道。
李禎翊啓曰,觀象監官員,以提調意啓曰,仁章里張氏墓所,更令諸地師看審事,自禮曹旣已啓達,允下矣。似聞連山縣監李玄緻,地術精明云。使之上來,一同看審之意分付,何如?傳曰,允。
令于尹陽來曰,兵判,受由調理已久,所患想必向歇,決不可一向引入,更卽牌招察任。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。藥房夕問安時,口傳啓曰,脚痺特甚·口淡有加及腹部飽滿亦甚,困惱·熏熱,膈間不淸利未已之候,復何如?臣等不勝憂煎,惶恐敢啓。傳曰,晩後諸症候一樣矣。
戶曹判書權尙游上書曰,伏以臣於昨年秋,承命掌試於北路,放榜之後,文武參榜之人,三式年入籍與否,欲依朝令考見,而各人所居之邑,道里絶遠,勢有未及,移文道臣,使之追後詳査以報矣。卽者本道監司,査覈成冊來到。而其中鏡城居黃應河,自兒時被養於其外家,吉州居生,甲午式年,還來欲爲入籍,而其時戶籍,適已磨勘上使,故三式年果不入籍,其年,卽爲旗牌官隨行,軍案載錄的實。永興居崔信謙,戊子式年,則自兒時已養於其外家,故果不入籍。辛卯式年,其外祖鄭尙立,率自首,甲午式年,其父率入籍,慶興居兪廷弼,戊子式年,丐乞周流,果不入籍,辛卯·甲午兩式年,則入籍於其兄戶下云云。此三人者,律以朝令,則俱不免有頉,第念當初戶籍考出之令,蓋欲防他道人冒赴之弊,而應河等,則皆是本道居生之人,且北俗貿貿,雖未及入籍,與他道人之用奸冒赴者,情狀絶異,亦不無可恕之端。況忠淸道別科榜中,林柱國,一式年不爲入籍,而以其明知居生本道之故,旣拔還仍,今應河等事,視柱國無甚異同,而終至拔去,則似非朝家特設稀有之典,慰悅遠人之意也。乞令該曹,商確稟處,俾無絶塞人落莫之嘆,不勝幸甚。答曰,覽書具悉。黃應河等事,與他道人用奸冒赴者,實有間焉,令該曹稟處。
上在昌德宮。停常參·經筵。
卯時雷動,辰時雷動電光。自巳時至酉時,雷動,初昏雷動電光。夜一更電光。五更,月暈。
大殿·中宮殿·世子宮·嬪宮,政院·玉堂問安。答曰,知道。中宮殿,藥房口傳問安。答曰,知道。
藥房座目見上啓曰,日氣陰濕,伏未審夜來,聖候寢睡,若何?脚痺特甚·口淡有加,腹部飽滿亦甚,及熏熱·困惱,膈間不淸利,喉乾之候,其有所減,而眼視昏暗特甚之候,亦何如?五六字缺入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加,及腹部飽滿亦甚之候一樣,而困惱,熏熱,膈間不淸利之氣未已,喉乾朝來止歇,眼視昏暗,特甚之候無減,而寢睡不寧矣。勿爲入診。
領議政金昌集二十二度呈辭,令曰,安心調理。
備邊司統制使薦望,吳重周·柳星樞·李森。
尹陽來達曰,兵曹判書崔錫恒,昨日特招之下,又爲違牌,事甚未安,本兵重任,不宜一任久曠,卽爲牌招,何如?令曰,依。
魚有龜,以禮曹意達曰,卽接敬寧殿參奉所報,則正殿西北邊春椽雨漏,幾犯道里,西邊簷端一處,北邊簷端二處,東邊付椽板滲漏,中排設廳簷端及行閣,庫庫雨漏云。依例本曹堂上郞廳,當爲進去奉審,而日勢已暮,待明朝擧行後稟處,何如?令曰,依。
魚有龜達曰,明日常參,取稟。令曰,停。
尹陽來達曰,大司憲金興慶,持平兪拓基受由在外,執義金榦,掌令韓以原·李浣在外,持平金相玉未肅拜,今日以監察茶時之意,敢達。令曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安時,口傳啓曰,晩後,脚痺特甚,口淡有加腹部飽滿亦甚,及困惱·熏熱,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候,一樣矣。
答吏曹參判李喜朝書曰,覽書具悉卿懇。本兼兩任,俱係緊重,不可久曠,卿其體予思想之意,毋庸固辭,卽速上來,安心行公。
掌令李浣〈上〉書曰,伏以臣本迂愚,才且短拙,內外歷試,絲毫無補,前後誤恩,孤負已極,其爲羞當世而愧私心者,已不可勝言矣。不意玆者,柏府陞擢之命,忽下於下邑待罪之日,臣誠驚惶感激,罔知攸措,召旨之下,不敢偃然於鄕谷,昨始來伏城外,而第伏念本府,是臣已試蔑効之地也。所授本職,比前爲稍別,其何敢不自揣量,淟涊冒當,以重貽淸朝名器之辱哉?且臣素患風眩之症,添㞃於中路觸寒之餘,委伏旅次,飮啖專却,欲起還仆,昏昏不省,以此病狀,雖欲一謝恩命,少伸分義,而其勢末由,伏乞离明之下諒此情病難强之勢,亟賜遞免,使職事無曠,私分獲安,不勝萬幸,臣於乞免之章,不宜贅及他事,而旣有所聞,所見不敢自隱,略此附陳焉。伏願邸下,小垂察焉。書曰,民惟邦本,本固邦寧,今日之邦本,不可爲固矣。蓋自乙丙大侵之後,繼以戊寅之毒癘,死亡殆盡,生理益窮,其後或不無稍登之歲,而愁痛未蘇,閭里蕭條,非復前日之氣象,一行半缺幸賴我聖上至誠賑救之澤,得免於盡劉,而民之死者,蓋什六七矣。繼之以昨年之飢饉,仍之以無前之癘疫,毒氣薰染,歲後益熾,或閭家全沒,或一村爲墟,僵尸枕藉,人煙冷落,雖壬丙之兵燹,似不至如是之慘也。當此之時,苟非有朝家別樣撫恤之道,則臣恐人類盡滅,國不爲國矣。伏願邸下,益加仁隱之誠,深究濟活之方,以蘇民生,以固邦本焉。嗚呼,糶糴蠲減之令,固非常行之道,而逢此變年,不可無拔例施惠之擧,何者?年久積逋之無處可徵者,每徵於一族,無一族者,徵於隣里,而一族隣里者,自已應納之穀,尙患其無辦備,況於他人所食之穀乎?龜背之毛,旣難刮得,而箕頭之斂,督責又劇,則此一族隣里之所以逃散流離,而以至一族之一族,隣里之隣里,亦不能保存者也。從前雖有蕩減之事,而各邑奸吏輩,幻弄文書,變換年條,以渠輩之所食之穀,入於蕩減中,而若夫民間流亡絶戶,指徵無處者,則雖數十年之久,而依舊督徵於皮肉不干之人,朝家本意,豈亶使然哉?至於營穀,則元無擧論於蕩減之中,而雖在凶年,必使畢捧,守令,重違上司之令,文書磨勘之際,每以未捧,爲已捧,年年反秩,漸漸出耗,一石之穀,未久而爲十石,則虛張無實之穀,年年流轉於民間,而族徵里徵之弊,實由於此,民之困窮,其亦甚矣。臣愚以爲限癸巳以上會付還上各邑雜穀及營還上各邑雜穀之虛錄,令道上一一査出,一倂蕩減,而其或道臣·守令,不勤奉行,使實惠未究,而但爲奸吏之幸,則發覺之後,論以重罪,無若從前之爲,夫然則生民或可二行缺今其限年已過,而諸路列邑之中,遠者八十餘年,近亦五十年,則土田均量之法,所宜急急擧行,而第念飢荒之餘,公私赤立,而癘疫之患,到處皆然,惟當安靜而不擾,以待其蘇息,豈可使呻吟之民,更加勞動,以添其怨咨哉?臣愚以爲,姑俟歲豐民蘇,紀綱稍振,然後卽令諸道施行,俾免中輟之弊,似爲得宜,惟邸下澄省焉。嗚呼,在昔漢宣帝時,守令之治行第一者,璽書增秩,宋仁宗時,富弼任靑州,多活飢民,則卽擢爲禮部侍郞,其所以爵賞以勵世者,類如此,臣切伏聞昨年賑政之最於一道者,賞止賜馬云。其酬報之章,已似太輕,而且伏聞關嶺四邑守令,則特令加資,同是善賑,而或馬或資,恐未免斑駁之歸,臣愚以爲賑政之爲一道第一者,勿論文·南·武,竝加以陞秩之典,爲激勸之方,似爲得宜,惟邸下裁擇焉。噫,臣之所陳三件事,雖甚草草,而皆目前之急,有不容少緩者,倘令廟堂諸臣,商確而亟行,則其於施仁政懋官賞之道,未必無補矣。臣云云。答曰,覽書具悉,憂時陳言,余用嘉尙,三件事,令廟堂議處,爾其勿辭,從速察職。
吏曹參判李喜朝上書,伏以臣於本兼兩任,有不敢承當者,瀝血號籲,靳蒙准許,及奉敎答,辭旨愈益隆重,至以天官佐貳,胄筵贊善,非卿莫可,爲諭。臣伏讀感泣,繼以惶惑,夫邸下一言之褒,其重如何,而今乃以不相着之敎,遽加於無所似之身,臣竊恐如綸如綍之言,決不當如是也。臣之從前欺誣之狀,前書固已悉陳,天地鬼神,臨之在上,臣何敢片辭有飾,而邸下,猶若以臣爲過謙而例讓者然,臣實抑塞悶鬱,莫知所出焉。念臣犬馬之齒,今六十有四矣。以年言之,固不可謂篤老,而其癃孱瘁綴之形,殆有加於八九十歲之人,積病沈頓,恒伏枕席,重以目視甚昏,精神都喪,看書作字,或不辨白黑,對人言語,亦輒忘先後,以此常捐棄冊子,屛絶人事,以苟延殘喘於朝暮,寧有一分意思,及於實地哉?臣於少日,雖力學有得,晩來放廢如此,則其鹵莾可知,況臣初不讀書者乎?其於書冊,亦不得親近,又豈可論於身心上着實工夫乎?是不過老病垂死之一庸人,宜不當復誤恩命,以累淸朝,而選部,旣過加拂拭,擬之於不當擬之地,邸下,又從以假借褒寵,施之以非常之禮,責之以難堪之任,此不幾於强僬僥以千匂之重哉?臣聞古之君子,量而後入,不入而後量,可進而進,以進爲恭,可不進而不進,以不進爲恭,臣若徒知趨令之爲恭,不復揣量已分之如何,感恩畏威,冒昧出當,則臣心愧恥,固不足道,其於法義之嚴,何?士林之羞辱,何?四方後世之譏詈,何哉?雖然此猶以臣去就之義而言,卽其疾病之危苦,誠亦有不可自力者,諸症之中,脚患尤難運動,久欲一試湯井,而亦未辦得,尙何望其趨蹌闕庭,秪肅天陛,以成拜跪之乎?抑臣自丙申秋以來,職名長存,辭本八字缺況今本職,前旣曠闕,經年七字缺大政當前,且將不得備負,國體公法,寧有此理,至於兼任,聖上,以邸下聽政之始,輔導方急,欲得山林賢德之士,以備勸講,以資熏陶,而臣乃公然濫叨,徒竊美號,當初特命差出之意,豈亶使然哉?臣每念及此,求死不得,凡此兩款,皆係朝家大段闕失,其不可不速賜變通,明矣。玆敢不避瀆擾之誅,更申崩迫之懇,伏乞邸下,俯賜鑑察,倂許鐫免,使天曹無曠,胄筵得人,仍令收臣資級,刊臣仕籍,容臣爲田野間一逋氓,以終餘日,則不惟臣之大幸,抑未必不爲聖朝治理之一助矣云云。書答見上
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。藥房座目見上。
啓曰,伏未審夜來,聖候寢睡,若何?脚痺特甚,口淡有加,腹部飽滿亦甚,及熏熱·困惱,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。二行缺眼視昏暗特甚之候無減,而寢睡不得安穩矣。勿爲入診。
李禎翊達曰,明日宗廟展謁相値,常參,頉稟。令曰,知道。
領議政二十三度呈辭,令曰,安心調理。
尹陽來達曰,卽者中樞府錄事來言,判府事金宇杭,以外感病勢甚重云。係是大臣病患,敢達。令曰,遣御醫看病。
又達曰,憲府,久無行公之員,監察茶時,已至多日,事甚未安,而掌令李浣,持平金相玉,尙不出肅,竝卽牌招察任,何如?令曰,依。
令于尹陽來曰,大臣·備局堂上引接。
李禎翊啓曰,吏曹郞廳來言,今日爲政事命下,而判書宋相琦,陳疏受由,參判李喜朝在外,參議李秉常病不來,不得開政云。判書宋相琦,受由調理,已至累日,判書·參議,竝卽牌招開政,何如?傳曰,允。又以禮曹言達曰,上年,因大臣以下奉審後達辭,順陵·宣陵王后陵上莎草枯損處,待明春修補事,達下矣。兩陵修補吉日,令日官推擇,則順陵,來二月十三日辰時,宣陵,同月十五日卯時,爲吉云。以此日時擧行,而事目,臨時磨鍊之意敢達。令曰,知道。又以禮曹言達曰,臣肇,進詣敬寧殿,與殿參奉沈元浚,眼同奉審,則正殿西北邊春椽,雨漏,幾犯道里,西邊簷端一處,北邊簷端二處,東邊付椽板滲漏,中排設廳簷端及行閣,庫庫雨漏處,果如所報,修改吉日,令日官推擇,則今正月二十六日午時爲吉云。先告事由祭,同日曉頭行,移安祭,同日同時,還安祭,事畢後臨時設行,而所用雜物,令各該司,急速磨鍊進排,亦令繕工監,別定監役官,趁卽擧行事分付,何如?令曰,依。
尹陽來,以兵曹言達曰,今正月二十日忠順衛宋仁巾稱名人,自通化門入來,差備門外擊錚,極爲駭愕,令攸司囚禁治罪,同門守門將李震文,常時不二行缺啓曰,明日王世子宗廟展謁擧動時,本曹堂上一員,當爲省直,二員,駕前駕後侍衛進參,而判書臣崔錫恒,尙未出仕,參判李弘述,陳疏引入,只有參議臣許玧,參知臣李聖肇,省直侍衛,無他推移之員,參判臣李弘述,明日待開門牌招,何如?傳曰,允。又以兵曹言達曰,卽接西所衛將牒報,則曜金門北邊宮墻三間許,因雨頹毁云。紫門監,爲先把子圍排,卽爲修築,而依前例廣智營入直砲手二十名除出,限修築間守直之意,敢達。令曰,知道。
魚有龜,以侍講院言達曰,明日太廟展謁擧動時,宮官不可不備員,今日政新除授弼善趙彦臣,待明朝牌招,以爲備員進參之地,何如?令曰,依。又以賑恤廳言達曰,上年春都城上下民人等,本廳還上各穀,或別受,或戶受者,多至一萬餘石,秋成後爲慮其備償之難,米每石價錢四兩,從輕折價,使之代納,而今至歲飜,所捧未滿折半,其中兩班,尤甚不納,誠可寒心,國綱所在,不可仍置,抄出其中數多不納,朝士,移義禁府,生進以下,移刑曹,囚禁督捧,何如?令曰,依達。
有政。吏批,行判書宋相琦牌不進,參判李喜朝在外,參議李秉常進,右承旨李禎翊進。
吏批啓曰,判書,牌不進,參判李喜朝在外,小臣獨政未安,何以爲之?敢稟。傳曰,只出緊任。又啓曰,接慰官宋眞明呈狀內,老母累經寒感,宿患諸症,迭發交劇,卽今症情,凜凜有朝夕之憂,情理所在,決難離側遠出,卽速入啓處置云。宋眞明親病如此,不可强令遠赴,而萊狀之入來,似在不日,不可不及時變通,今姑改差,何如?傳曰,允。
以朴聖輅爲司諫,趙尙絅爲正言,崔昌大爲判決事,李雨臣爲宗廟令,朴弼敎爲監察,趙彦臣爲弼善,李仁復爲接慰官。
兵批,判書崔錫恒病,參判李弘述病,參議二行缺大殿·中宮殿·世子宮·嬪宮,政院·玉堂問安。答曰,知道。大殿·中宮殿,藥房夕問安。答曰,知道。藥房夕問安時,口傳啓曰,晩後,脚痺特甚,口淡有加,及困惱·熏熱,腹部飽滿,膈間不淸利未已之候,復何如?臣等,不勝憂煎,惶恐敢啓。傳曰,熏熱,膈間不淸利之氣,差勝,而其餘症候,一樣矣。
副司直申銋上書,伏以臣於前冬,重感寒疾,宿患諸症,一時兼發,而召牌之下,分義是懼,忍死趨承,大段添劇,陳書乞命,卽蒙矜許,感幸恩造,庶便將攝,而顧此殘骸,年滿八十,氣血消枯,無復餘地,疾病乘之,生意都盡,新年獻賀,大庭問候之班,百僚咸造,而計沒隨參,情禮俱缺,惶悶欲死,迺於千萬意外,以聖上特恩,加臣壽爵,超授資憲秩,臣於床簀垂絶之中,伏奉敎旨,警感洪私,措躬無所,念臣平生,百無可取,爲一儱侗無用之人也。加以自少善病,殆四十餘年,與死爲隣,至于今一縷支離,綿延視息,實是怪事,莫非我殿下深仁厚德,涵育群生於春臺壽域之上,如臣微喘,亦霑天地生成之澤,得保今日,而乃若臣立朝本末,無可言,臣晩竊科第,無他技能,家甚貧寒,只以祿仕爲養,長年病蟄,謝二行缺致位宰列,歷踐華要,無非濫冒,涯分過溢,銜恩罔極,圖報無計,惟盡心奉公,奔走匪懈,報效其萬一,而奈今蒲柳之質已杇,狗馬之疾轉痼,陳力就列,斷無其路,生前死後,隕結爲期,而今玆寵擢之命,又是夢寐之所不及也。臣謹按國典所載,已經四品者,年八十陞通政,國家所以優老榮加,蓋止於此,豈不以命德之器,不可以年齒加之也。間或才德可尙,而引年陞擢者,有之,如臣者,本無才德之見稱,又乏功勞之可紀,分毫蔑報,死亡無日,曾前忝竊,已極濫越,來頭責效,又何可望,法外謬恩,理當反汗,而朝廷視爲循常,無一人言之者,臣竊慨然惶愧,不得不冒死自列於离明之下,伏乞邸下,念臣衰病之極,難强以策使,察臣肝膈之懇,非出於飾讓,得以開張聖聽,亟令收還超授資級,以重名器,以安愚分,公私不勝萬幸,臣無任云云。答曰,覽書具悉。今玆超資之命,夫豈偶然,卿其安心勿辭焉。
午時,王世子,出坐時敏堂,大臣·備局堂上引接入對時,右議政趙泰采,左參贊閔鎭厚,右參贊李健命,戶曹判書權尙游,右副承旨尹陽來,大司諫李箕翊,掌令李浣,應敎洪啓迪,輔德趙鳴鳳,說書李善行,事變假注書李彦烈,記事官高萬瞻入侍。趙泰采進伏曰,雷雨非常,日氣不適,伏未審體候,何如?令曰,無事矣。泰采曰,本局堂上,位甚不齊,且別無可達之事,而以歲換後久未視候,故玆入來矣。仍以狀達,鋪于前而陳讀曰,此乃京畿水使張漢相狀達也。歲前以軍民飢甚之狀,論報備局,請得江都改色米一千石,而當此收捧之時,改色不當,如有目前切急之事,以此意狀聞之意,題送矣。卽今飢荒,比前益甚,島中軍民,皆在絶火,目今形勢,萬分渴急,江都米限一千石,特令改色題給,以救飢民事,請令十字缺非切急,則狀聞必不過〈如〉此,江都七字缺劃給爲宜,而自前移轉,無改色除耗之例,待秋竝耗還納之意分付,何如?令曰,依爲之。出擧條
泰采又曰,此乃黃海兵使元徽狀達也。以本營物力凋殘,不成營門貌樣矣。卽今勅行連仍,各項責應,萬無堪當之道,一依巡營例,以詳定餘米,會減支勅事,令廟堂從速稟處,而設若以永定會減爲難,則兵使二周年內,一勅之需,自本營擔當,而或至再勅三勅,則一勅之外,以詳定餘米會減,而二周年內無勅,則一次支勅之需,一一措備,付于重記,永爲定式事,陳請矣。黃海兵營,一自分牧之後,物力殘弊,不成貌樣,況連値凶歉,又當勅行之連到,不能支堪,其勢固然,監營則勅行雜物之價,旣以詳定會減,而至於兵營,獨不許給實未知其故也。然而勅行時,每許會減,雖不可聽施,而二周年內,若値兩勅,則一勅,自兵營擔當,一勅,以詳定米會減,而二周年內,勅行若不來,則一勅所需,預爲措備,付于重記定式事,依狀達許施,而一勅所入,必有定數,令監營參酌定給。爲宜,似聞監營,則無論勅行有無,逐年會減云。此甚不當,勅行出來時,從實會減,亦無窘速之弊,問于本道,更加變通,何如?狀達末端,以爲開城府·平安監營·兵營·義州及黃海監營等五處,皆有北京瀋陽五處馬窠,以補勅需,而臣營則曾無是規,一依五處例,馬窠,亦爲許施事,陳請矣。五處馬窠亦多弊端,則曾前所無之處,亦不可創開,今此黃海兵營馬窠,防塞,何如?令曰,所達是矣。依爲之。馬窠則防塞,可也。
李健命進伏曰,臣新自西關而來,故沿路所見,敢有所達矣。西關關防,廢弛久矣。曾因北咨中周意防守之語,平壤·定州,皆己新築,黃海兵營,亦令修築,其後李天根爲兵使時,使之改築,而只緣物力之凋殘,不能擧行,元徽之爲其代也。廟堂亦爲申飭,而未及經紀,年事凶歉,又値勅行之疊到,二行缺俱不可廢,而卽今事勢,有難竝擧,則何不狀論緩急,而先就某處就役乎?蓋徽遭彈之後,狀論意見,有所不敢云。宜令帥臣,與道臣相議,就其緊要處,待今秋先爲始役矣。令曰,所達是矣。依此分付,可也。
健命又曰,我國所恃者,惟山城而已。所謂山城,皆在僻遠處,海西雖有五處山城,若有變亂,則適足爲避亂之所,而直路城邑,皆棄之賊藪,惟平山太白山城,近府治,未滿五里,形勢頗險阻,爲一路要衝之地,而廢棄已久,甚可惜也。雖曰廢城,基址猶存,小加修築,則其便好,與邑城無異,修築之後,脫有緩急,使府使,率本府軍兵守之,則正當關阨之處,一體問于道臣,使之修築,何如?且平山一邑糧餉,則置諸大興山城,軍器則置諸載寧山城,故力有所分,緩急難恃,宜修太白山城,而軍器軍餉,竝置一處,好矣。閔鎭厚曰,糧餉軍器,猶非所急,路邊山城,異於山城,脫有變亂,可以遮截賊鋒,雖欲直入畿甸,亦必有顧後之慮,此實要衝之地,故修築之議,其來久矣。頃年金淑爲府使時,頗欲料理,未幾移職,厥後因循,以至于今矣。今則西路城池,竝皆修治,及是時完築,有不可已者也。卽今海西凶荒,且再經勅行,雖難猝擧巨役,預令道臣留意措置,以爲待秋擧行之地,誠好矣。令曰,大臣之見,何如?泰采曰,小臣,亦於西路往來時見之矣。此城,在大路邊,麗初壯節公申崇謙鐵像,在此,基址宛然,周遭猶在,平山物力,若可以修築,則從容措置,待年擧行,似好矣。令曰,所達是矣。分付,可也。
大司諫李箕翊達曰,請還收權卨發配之命,仍令王府嚴鞫得情,快定,王法,令曰,勿煩請還收,河,減死定配之命,更加嚴刑得情,依律處斷。令曰,勿煩。請還收移配罪人梁益標放送之命。令曰,勿煩。請還收醫官李時弼加資,仍令極邊定配,數字缺朱益桓,境上梟示。令曰,勿煩,請京畿·江原道十邑當該守令,竝令依事目論罪。令曰,勿煩。箕翊曰,臣有所懷,敢此陳達,夫田結事甚重,故災傷抽栍,十負以上差錯者,卽爲罷黜,三十負以上差錯者,拿問定罪者,蓋爲重田結而然耳。立法之嚴,如是其重矣。今此諸守令所犯者,甚重,分災時所定結數,與收祖出米時,大相違錯,多者或犯百餘結,小者亦不下十餘結,則所犯若是,而尙可置之問備之科而止乎?彼都會官猶之枝葉也。諸守令根本也。今旣罷都會官,而不問諸守令,則是捨根本而治枝葉也。其在法例,何如也?當初只罷都會官,而不從諸守令科罪之請者,蓋爲守令數多,有弊於凶歲之迎送而然也。若其所犯者重,則何論其多少,而不用當律乎?近來朝家用罰之際,多務姑息,若此不已,將至法不爲法,惟願速卽聽從。泰采曰,當初戶曹草記啓下後,使之査覈,則當坐罷者,至於十守令之多,故自下不能勘律而稟之矣。分付內,問備薄罰,而追後臺議,連日爭執,只罷都會官,而十守令事,則不爲聽從,事甚斑駁矣。且以廉隅言之,都會官旣已罷黜,則十守令,似難蹲踞矣。伏聞十守令,皆已棄官上來,終無下去之意云。若爾則諸邑弊端,將無窮矣。須速變通,弊端可祛,若與都會官同律,則用法不至斑駁,而諸邑之事務,不至曠廢矣。箕翊曰,本院有許多達辭,權卨通文之事,極爲妖惡,不可仍置,河之殺子之事,大爲人倫之變,臺諫連年爭執者,以其國人皆曰可殺而然也。若不聽從,則臺議亦不停止,必期於聽從而乃已,伏願開陳大朝,速卽聽從焉。此事固爲慨然,而至於梁益標事,所犯雖曰稍輕,若不聽從,則國法將無以立矣。當初放釋之令,蓋出益標到處作挐之故而發也。若畏凶悍之人之作拏,仍有放釋之令,則紀綱終必解弛,亦願開陳二行缺問曰,此末端事乎?箕翊曰,益標事,雖申達於下梢,而末端,卽諸守令年分事也。鎭厚進伏曰,此事,大臣曾已陳稟於大朝,自大朝有處分矣。惟願從容開陳於大朝而聽從,似合宜矣。令曰,然則勿施,其依達,可矣。泰采曰,十守令事,決不可置之矣。都會官。旣罷,則根本官,決不可仍因蹲踞,今聞十守令,皆棄官上來云。邑務之曠廢可慮,速卽變通,何如。
掌令李浣達曰,請還寢李獻英·獻章覆試之命,拔去榜中。令曰,勿煩。請還收遠配罪人林象極·權弼衡·朴師悌·洪啓一放釋之令。令曰,勿煩。請內人惠貞,依律處斷。令曰,勿煩。請內人淑伊定配。令曰,勿煩。請寢溫課代射人納贖之命,仍令攸司依律科罪。令曰,勿煩。
應敎洪啓迪進伏曰,臣有稟定事矣。昨年玉堂,稟旨於大朝,列聖諸狀,一依實錄所載開刊事,已有成命,故曝晒史官,謄出實錄以來之後,自本館校準,今當出給校書館,使之印出矣。第以諸狀舊本及實錄所謄,參互考校,則舊本所載,多有見漏於實錄謄本者,若依當初稟定,一從實錄謄本印出,則列聖數字缺將不得備載,若依舊本印出,則有非當初稟定之意,此非本館擅便者,故敢此仰達。下詢于筵中而定之,何如?令曰,此事何如?泰采曰,祖宗聖訓之載於誌狀者,固不可以實錄之不載,有所則刪改,至於實錄所載而誌狀所不載,則添入誌狀,尤似該備矣。以下全缺
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房口傳問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡若何?脚痺特甚,及口淡有加,熏熱·困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
李禎翊達曰,明日常參,取稟。令曰,停。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,王世子遣宮官問安。答曰,知道。王世子還宮後,政院·玉堂問安。答曰,知道。大殿·中宮殿,藥房夕問安。答曰,知道。
尹陽來,以都摠府言啓曰,今日入直內三廳武兼禁軍及軍兵等,當爲中日習射,而王世子太廟展謁相値,不得爲之之意,敢啓。傳曰,知道。
李禎翊達曰,今日王世子太廟展謁時刻,在於巳正,而卽今雪勢甚盛,日氣陰寒,動駕行禮之際,恐有觸冒沾濕之慮,其在愼重之道,今日則姑爲停止,退定日期,未知何如?惶恐敢稟。令曰,雪勢元非大段,勿爲差退。
又以侍講院言達曰,今日太廟展謁時,出宮時刻不遠,而雨雪交下,觸冒動駕,恐或有傷,姑爲差退,似合事宜,惶恐敢達。令曰,勿爲差退。
京畿監司金演,以行判府事李畬卒逝狀達,令于魚有龜曰,元老大臣之喪,出於意外,聖心之震悼,余一字缺之衋傷,曷可云喩?禮葬等事,卽速擧行,棺板一部,各別擇送,祿俸限三年仍給,以表余意。
大司諫李箕翊,獻納趙聖復達曰,請還收權卨發配之命,仍令嚴鞫,夬正王法事。請四字缺配之命,更加嚴刑得情,依律處斷事。請移配五字缺放送之命事。請還收醫官李時弼加資,仍令極邊定配事。請亟寢義州呼訴客使首倡人朱益桓遠配之命,特爲境上梟示事。請京畿·江原道十邑當該守令,竝令依事目論罪事。答曰,不從,末端事,依達。
掌令李浣達曰,請還寢李獻英·獻章等覆試之命,竝拔去榜中事,請還收遠配罪人林象極·權弼衡·朴師悌·洪啓一放釋之令事。請內人惠貞依律處斷事。請七八字缺寢溫陽科代射人納贖之命,仍令攸司七八字缺令曰,勿煩。
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。藥房夕問安時,口傳啓曰,晩後脚痺特甚,口淡有加,及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。諸症候,一樣,而晩後困惱之候,二字缺矣。
李禎翊達曰,自明日二十四日,至停朝市相値,常參頉稟。令曰,知道。
又達曰,領議政二十五度呈辭,到院,而以停朝市留院之意,敢達。令曰,入之。
李宖達曰,大司憲金興慶,持平兪拓基受由在外,執義金榦,掌令韓以原在外,掌令李浣,持平金相玉呈辭,今日以監察茶時之意,敢達。令曰知道。
領議政金昌集二十五度呈辭,令曰,安心調理。
李禎翊,以禮曹言達曰,行判中樞府事李畬,曾經師傅,五禮儀,師傅之喪,有擧哀臨弔之節,而喪出遠地,臨弔之節,有難擧論,擧哀一節,方在嘗藥之中,不爲磨鍊之意,敢達。令曰,依。
又達曰,卒行判中樞府事李畬之喪,遣近侍致弔事,命下矣。何承旨進去乎?敢稟。令曰,同副承旨進去。
以注書趙鎭禧,牌不進,罷職傳旨,傳于李禎翊曰,推考徽旨捧入。
注書趙鎭禧有頉,代以李春躋爲假注書。
李禎翊,以禮曹言達曰,今正月十二日藥房入診時,王世子文廟謁聖,稍俟日氣和暄而行之事,榻前定奪矣。謁聖吉日,以何間推擇乎?敢稟。令曰,以開月念後推擇,可也。
尹陽來,以禮曹言達曰,謁聖吉日,何間推擇草記,以開月念後推擇可也事,令行矣。吉日,令日官推擇,則來二月二十一日爲吉云。以此日定行,何如?令曰,依。
又達曰,卽者兵曹草記到院,觀其措語,則以爲本曹入直郞廳柳復明,以兩驛,驛馬事稟目,轉報備局,以致下人之受罪,情勢不安,仍爲徑出云。草記,以停朝市,雖不得入達,旣已擅離,宜所半行缺此與無端徑出,有異,推考警責,何如?二行缺
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房口傳問安。答曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
李禎翊達曰,大司憲金興慶,持平兪拓基受由在外,執義金榦,掌令韓以原在外,掌令李浣,持平金相玉呈辭,今日以監察茶時之意,敢達。令曰,知道。
李宖達曰,領議政二十六度呈辭到院,而以停朝市留院之意,敢達。令曰,入之。承旨更往敦諭。
尹陽來,以戶曹言達曰,院達年分事目,至嚴且重,守令之災傷差錯者,十負以上罷職,三十負以上拿問,自是金石之典,斷不可撓改也。至於收祖出米,事體緊重,尤異於些少踏驗之差誤,而今此京畿·江原道十邑收租之減縮,實是前所未有者,或分災中實結,全不出稅,收租結數,無端減縮,或出米石數,公然減錄,其所減縮之數,一二邑外,多至百餘結,少不下十餘結,而雖其最少者,亦且倍簁於事目中,十負三十負之科,初不覈出,則旣已現發之後,特以許多守令之一時竝罷爲有弊,而有所寬恕,則當初立法之意,便歸弁髦,而政事之苟且,莫此爲甚,況兩道都會官,旣已坐罷,而該邑守令,終止於問備,則朝家用罰,亦不免斑駁倒置之歸,請兩道十邑守令,依事目論罪事,依達矣。丙申條收租案中,京畿南陽府七八九分災元數中,實結爲一百二十二結四十二負九束,而本府元收租出稅,只是十七結二十五負六束,則其所減縮,多至一百二十二結四十二負九束,陽川縣分災中實結爲十七結九十四負六束,而本縣元半行缺一束,則其所減縮,亦至一行半缺安城收租實畓五百六十六結十四負九束,出米當爲一百五十石十四斗五升九合六勺,而以一百五石十四斗五升九合六勺,出稅於收租案,其所減縮,四十五石,此是一百六十八結七十一負所收之稅也。江原道收租所減之數,襄陽六十六結五十九負七束,原州五十五結六十二負六束,高城二十五結三十六負二束,蔚珍十九結二十一負七束,寧越七結二十三負一束,平海二結五十九負八束,歙谷一結四十三負二束矣。此十邑守令,論罪一款,非本曹所可擧行,令該曹稟處,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰。知道。
藥房夕問安時,口傳啓曰,晩後,脚痺特甚,口淡有加,及困惱·熏熱,腹部飽滿,膈間不淸利未已之候,復何如?臣等,不勝憂煎,惶恐敢啓。答曰,知道。熏熱,膈間不淸利之氣差勝,而其餘症候一樣矣。
李禎翊書達,臣承令敦諭于議政府領議政金昌集處,則以爲賤疾尙苦,首尾數朔,不離枕席,職召之未解,添一病情,此同朝之所共憫憐,而獨邸下,未之俯燭耳。今又喉舌之官,臨宣敦諭,恩數頻煩,責勉愈隆,臣捧讀未半,不覺汗淚之俱下也。臣所以祈懇不已者,豈敢爲私便身圖,而欲自免於曠瘝之責而已哉?實亦爲國家深慮耳。誠意淺薄,至願未伸,有令輒違,積成撕捱,目今聖候進退,百僚憂惶,而臣獨息偃在床,機務多端,罪上添罪,狼狽極矣。豈非朝家之所可軫念,而變通者乎?俯仰跼蹐,不知所措,惟願速被譴斥,少安此心云矣。敢達。令曰,知道。
上在昌德宮。停常參·經筵。
卯時,白雲一道,起自艮方直至南方,長十餘丈,廣尺許,良久乃滅。申時·酉時,日暈。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
李宖達曰,明日常參,取稟。令曰,停。
又達曰,大司憲金興慶受由在外,執義金榦,掌令韓以原在外,掌令李浣,持平金相玉呈辭,持平兪拓基受由在外,今日以監察茶時之意,敢達。令曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?腹部別爲診察事,曾已仰達,而明日受鍼,當在夜刻,有妨診察,臣等又有稟定之事。今日與諸醫入診,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
領議政金昌集二十七度呈辭,令曰,安心調理。
尹陽來,以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
傳于尹陽來曰,歸厚署棺板一部,送于內需司事,言于該曹。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
午時,上御熙政堂,藥房入診,都提調李頤命,提調閔鎭厚,副提調趙道彬,記事官尹恕敎·李文標,記注官金弘迪,儒醫李齊憲·閔挺漢,醫官柳瑺·丁時梯·權聖徵·趙慶基·許玷·方震夔·吳重卨·李得英·白光璘·玄孝綱·張世輔·金壽煃·金德三入侍。李頤命進伏曰,雨雪之後,日氣不和,臣等之伏慮,倍切矣。昨今日寢睡差勝,此則伏幸,而便道稍滑,無乃有所妨害乎?上曰,別無所害矣。頤命曰,前日大便秘,則困惱·熏熱,必加矣。今則便道潤滑,困惱·熏熱,亦爲差勝乎?上曰,自一二日來,飽滿之氣,差勝,而困惱熏熱則不知以滑便而有加矣。閔鎭厚曰,十二通明丸,三分之二,已爲進御矣。醫云便道之滑,乃此藥之效,豈其然乎?上曰,丸藥進御後,便道雖滑,亦不知其果是藥効否半行缺頤命曰,眼候昏暗,其有分毫減歇之勢乎?上曰,姑無所減矣。頤命曰,外醫李齊憲·閔挺漢,同爲入侍,醫官二人診察後,亦更診脈,何如?上曰,唯。柳瑺,進而診察,退伏曰,左右脈候,沈中有力,而不至大段矣。丁時梯曰,脈候微有沈數。李齊憲曰,左右脈則調匂,而左邊膀胱脈,似數矣。閔挺漢曰,上候脈度本好,今亦與前無異,而但弦數之氣,似加矣。頤命曰,眼胞,亦爲診察,何如?上曰。唯。諸醫,以次進瞻眼部,齊憲曰,左邊白氣,薄而且小,內眦微浮,而右邊無加減矣。挺漢曰,小臣眼昏,不能詳察,不知其有異於前矣。權聖徵曰,小臣近來連次入侍,詳瞻眼部,則隱暎重濁之氣,少無變動加減之候,今日亦然,而白氣則稍減矣。趙慶基以下諸醫所達,大抵皆同。頤命曰,右邊腹部,稍似堅硬,諸醫或以爲積聚云。當使鍼醫診察,而自上臥定後,可以披開御衣,詳細診察,且觸風可慮,窓戶,診察間閉之,何如?上曰,唯。宦侍,起閉諸窓戶,上倚枕而臥,諸醫診察訖,上復起坐。丁時梯曰,腹部柔軟,別無模樣成塊之事,而稍似堅硬者,乃臍中濕氣,流注臍旁而致然,非積聚也。聖徵曰,腹部不堅不飽,右邊天樞穴之際,微有滯氣,而無成形之塊,左邊腹裔,亦然矣。許坫曰,前日殿坐時,診察,則似有凝滯之氣,而今則臥定,故不知有滯氣矣。曾前便道滑,則腹部差勝,卽今亦然矣。齊憲曰,若是積聚,則宜有動氣,而上下腹部,甚軟且穩,右邊天樞穴,皮裡朠外,雖微有凝結,而謂之積聚,則臣不知也。得英曰,腹部右邊,似有結氣,而其非積聚,則分明矣。光璘曰,雖因濕痰而有滯氣,然別無成塊之事矣。頤命曰,前此每以腹部積聚,爲慮矣。今日諸醫,皆言不知其爲半行缺此後,若又有滯氣,更令半行缺上曰,唯。頤命曰,閔挺漢,今已造成醍醐膏,而牛乳三十斗所造,僅可一升許,臣等先嘗少許,則微有羶氣,而不至逆口,前頭可無難進之慮矣。挺漢,今方入侍,使之詳細仰達,何如?上曰,唯。挺漢進伏曰,臣自今月十五日爲始,取牛乳三十斗,隨取隨劑,煮乳取酪,煮酪取酥,煮酥取醍醐以劑者,一升餘矣。其性味,淡而厚,最能滋補,而滋潤之氣,先行臟腑,次及諸經後,回旋上升,而功效始著矣。臟腑首先滋潤,則便道慮或滑泄,宜先用補中益氣湯,益胃升陽湯等湯劑,然後可以進御,醍醐,先取五石火上熔化,食後進服,好矣。若以湯藥不可用,則醍醐,決不可用也。頤命曰,挺漢所達之言,問于諸醫,何如?上曰,唯,前日上疏人李亨期術業,雖不知如何,而似亦不無意見矣藥院招問時,有他所見乎?頤命曰,其意以爲聖患,由虛而發,與藥院諸醫之見,別無異同矣。瑺曰,醍醐膏,旣已劑之,若必進御,則宜於扶胃之藥,和進,而十二通明丸,則姑爲停止,醍醐試用後,更進,似宜矣。時梯曰,眼疾治法,必以風熱火爲主症,故雖用補藥,亦必以風藥爲君,無全補之理矣。醍醐,是至潤之藥也。臣未曾試之,而古方云,䐉後塗之,則明目,與挺漢所達,服法不同,臣未知如何也。與湯藥和服云者,大抵以補氣爲主,然未見其必效矣。若停丸藥而進服,則彼此俱不着實,不如丸藥畢進後,進服之爲愈也。聖徵曰,醍醐,雖於古方有之,臣等俱未經驗,補中益氣,益胃升陽等,湯藥和進之說,意思則好,而其見効,未能必,丸藥中止,亦不專一,姑爲仍進,而醍醐則追後進御,似宜矣。諸醫所達皆同。上曰,然則丸藥加進後,從徐服之乎?挺漢曰,上候眼患,乃氣血虛熱之病,宜速滋補,而滋補之道,當先於牌胃,今此半行缺易之先後天及河洛一行缺今若進御,則雖一望一念之間,亦可知効驗之有無,不當等待丸藥之畢進,而遷延歲月也。壽煃曰,醍醐膏,得効與否,諸醫皆不詳知,而挺漢曾已經驗云。果如其言,可以責効於望念間,則卽今試用,一時爲急,停止丸藥而進御,宜矣。鎭厚曰,旣已劑之,先進少許,以知其味,何如?頤命曰,何可知味而已乎?自上若欲試之,當依挺漢所達,限十餘日姑停丸藥而進御,似可矣。上曰,不與湯藥和服,則一巡進御,當用幾許耶?挺漢曰,醍醐性味至潤,不無便道滑泄之慮,宜與湯藥和進,使之浸瀆腸胃,待其熟習,然後乃可單進,未可遽爾單進也。頤命曰,自上如眞油等物,或嘗進御乎?上曰,未也。頤命曰,臣有積年痞滿之症,昨夕醍醐新劑後,以先嘗之義,略知其味,而微有羶氣,味則如飮眞油然矣。道彬曰,小臣,亦有滯膈之症,故醍醐滓餘,分二次服之,則味不厭苦,而似有羶臭,胸膈不知開豁,而入口亦不覺其淸快,有効與否,服之小,故未能詳知矣。齊憲曰,醍醐,全是油氣,過於潤滑,大便或至於泄,則甚爲可慮,以補中益氣,益胃升陽等藥,和服,似爲愼重之道矣。挺漢曰,因症施藥,醫道之常,病久則虛,理勢然也。小臣之意,決知聖候之虛弱矣。精血不足,而乃生眼疾,必須急用生精補血之藥,然後方可責効也。十年病患,虛實未分,而所用藥錄,大如斗者三卷,臣未知以爲何症,而用此許多藥耶?豈有不能執症而可以責効者乎?臣竊憂悶,不能自已,臣之抱玆耿耿,久矣。不逢今日,何以進狂妄之說於君父之前乎?因涕泣橫流。頤命曰,挺漢所達,十年病患,未分虛實云者,誠是矣。上曰,其意見不非矣。頤命曰,受鍼,旣已明日定奪矣。臣實昧醫理,然而半行缺虛實未分,而徒使鍼治,則恐或半行缺爲難,故敢達。諸醫皆以受鍼爲悶矣。上曰,眼視昏暗,少無差勝之効,而全廢鍼治,亦甚泄泄,故欲爲之耳。鎭厚曰,雖不可全廢,卽今則時期氣太早,差待來月間,日氣稍暖而爲之,何如?頤命曰,子午流注之法,近來無知者,雖權聖徵,亦不知手法,而自上命使執鍼,故不得已爲之云,聖徵術業敏速,年且未老,猶尙如此,況他醫乎?鎭厚曰,子午流注之法,近來張世輔知之,而丁時梯。年老廢棄已久,李齊憲之招來,蓋以知此法也。藥院諸臣之意,皆不能,必其見效,故如是仰達矣。上曰,入侍鍼醫等處,問其所見,李齊憲入侍亦問之,可也。鎭厚曰,全廢與否,問之乎?上曰,稍待日暖後爲之之意問之,可也。齊憲曰,卽今日氣猶寒,受鍼之時,每當夜刻,不無觸寒之慮,是以爲悶,而時節則好,間日爲之,似可矣。且氣海,爲生氣降火之要穴,今若受鍼,則腹部飽滿·膈間不淸利之症,似有奇効矣。坫曰,自上雖欲受鍼,而時節尙早,稍待來月,可也。得英曰,非但時節尙早,鍼有瀉無補,方進滋補之藥,豈可受鍼以瀉之乎?丸藥及醍醐畢進後,徐爲之,可矣。諸醫所達皆然。頤命曰,當依前定奪,明日受鍼事,待令乎?退定於他日乎?上曰,來月旬間退定,可也。頤命曰,挺漢醍醐進御事,何以定奪乎?上曰,其時如飮眞油乎?頤命曰,然。飮後有香氣矣。上曰,醍醐少許嘗試,然後,仍進與否,定奪可也。鎭厚曰,守禦·摠戎兩廳巡歷爲之事,前秋有下敎,而旋因勅行,以待春更亶之意,定奪矣。又經勅行,畿民困弊,此時巡歷,有難擧行,右議政趙泰采送言于臣,欲令陳達停止,故敢稟。上曰,形勢如此,停止,可也。鎭厚曰,摠戎使李基夏,以此事纔有狀啓,而不爲回啓之意,敢達。上曰,唯。出擧條
二行缺水原·南陽·安山所在者劃送之外,六百二十五石,未準其數,竹山,距水邊頗遠,固無可論,而雖以驪州言之,兩次分納,再次裝船之際,不但在本邑,多有弊端,關西運送,亦不無遷就之慮,今此六百二十五石,自賑廳爲先輸送于關西,未及還償之前,賑廳用途,如或不足,則以守禦京廳米,準其數移送,亦無所妨,以此分付賑廳,何如?上曰,所達似爲便好,以此分付,可也。出擧條
諸臣將退出,挺漢復進伏於前,極陳上候諸症之積年沈痼,鍼藥蔑効之狀,且申醍醐急速試用之說,感慨嗚咽,涕隨言零,入侍諸臣,爲之動容。上曰,爾之所達,慮之至深,甚是矣。都提調以下,遂以次退出。
上在昌德宮。停常參·經筵。
下直,定山縣令金泳。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
李禎翊達曰,明日敬寧殿修改相値,常參,頉稟。令曰,知道。
尹陽來達曰,備邊司郞廳來言,今日賓廳坐起日次,而堂上不齊,不得來會云矣。敢達。令曰,知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?一行缺困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?受鍼吉日,令諸鍼醫更爲推擇,則二月初八日最吉云矣。今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。受鍼,定以開月初八日,宜當,勿爲入診。
領議政金昌集二十八度呈辭,。令曰,安心調理。
尹陽來,以都摠府言達曰,副摠管趙相周,以御營中軍新舊番軍兵等點考事,南小門洞進去之意,敢達。令曰,知道。
李宖達曰,憲府多官,或在外,或呈辭,無一行公之員,監察茶時,已至累日,事甚未安,除在外外,呈告人員,竝卽牌招察任,何如?令曰,依。
李禎翊,以宗廟署郞廳,以都提調意達曰,日昨邸下,展謁太廟後還宮之時,本署守僕等,以立役勤勞,生理涼薄,願爲加料之意,呈訴於門外駕前云。而渠輩,旣不言于郞廳,亦不告於提調,故今始得聞,其爲猥越無嚴之狀,實曾所未有之事,不勝驚駭,令攸司摘發其首倡者,依法課罪,何如?令曰,依。
李宖,以刑曹言達曰,楊根居民崔永昌,呈狀本曹曰,去十一月京人尹昌殷·姜終明·金莫得等,稱以內司差使,來到本官,內奴金白等,漏落隱慝,汝等與金白爲査頓,當爲捉去內司,入啓處置云云。一邊結縛敺打,大牛一隻,卜馬一匹,衣服·米穀·錢兩等家間雜物,沒數掠奪,鷄犬,亦無遺種云,事極驚駭。昌殷等,發差推捉,尙未跟捕矣。聞昌殷等,以他事被囚於原州牧,行關原州,使之捉送,則其回牒曰,昌殷等一行缺司贍寺奴婢等處,牛隻·錢兩·米布等物,多數掠奪,有所現發,勘罪杖流於慶尙道善山府云。今此楊根民家掠奪之事,不可不對質推覈,而莫重流配罪人,自本曹有難直爲推捉,分付本道,昌殷等,定刑吏押送本曹,以爲推覈後更爲勘罪之地,何如?令曰,依。
令于李禎翊曰,太廟,旣行展謁之禮矣。永昭殿·敬寧殿展謁其在情禮,亦不可已,令該曹擇日擧行。
李禎翊,以禮曹言達曰,永昭殿·敬寧殿展謁,令該曹擇日擧行事,令下矣。展謁吉日,卽令日官推擇,則今月內,皆有拘忌,來二月初四日·初九日。爲吉云。永昭殿展謁,初四日,敬寧殿展謁,初九日定行,何如?令曰,依。
又以禮曹啓曰,今正月十二日,藥房入診時,提調閔鎭厚所啓,王世子文廟謁聖後試士一款,依古事,只取居首人,直赴,或從近例,試士於春塘臺,遣命官科次以來,有所陳稟,無明白定奪,謁聖吉日,旣爲推擇,試士節目,亦當磨鍊,而王世子謁聖後,試士,旣無前例,事異常規,臣曹不敢擅便,何以爲之?敢稟。傳曰,問于大臣稟處。
又啓曰,大報壇祭吉日,令日官推擇,則來三月初七日爲吉云。自上方在靜攝之中,王世子廳政節目中,各祭享代行事,旣已定奪,而大報壇祭享,不爲擧論,依近例遣大臣攝行乎?敢稟。傳曰,世子代行,可也。
又達曰,謁聖吉日,旣已推擇達下,酌獻禮節目,當爲磨鍊,而出還宮,以何門磨鍊乎?敢稟。令曰,出宮由集春門,還宮由弘化東挾門,可也。
掌令李浣達曰,請寢李獻英等覆試之命,竝拔榜。請還收遠配罪人林象極等放釋之令。請內人惠貞,依律處斷。請內人淑伊,定配。請寢溫科代射人納贖之命,仍令攸司依律科罪事。答曰,勿煩。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後,脚痺特甚,口淡有加,及困惱·熏熱,腹部飽滿膈間不淸利未已之候,復何如,臣等不勝憂煎,惶恐敢啓,傳曰,知道。熏熱,膈間不淸利之氣,差勝。而二行缺。
答戶曹判書權尙游書曰,覽書具悉。書辭,令該曹參酌稟處,卿其安心勿辭往來焉。
答前連山縣監金榦書曰,覽書具悉爾懇。本兼兩任,決難遞改,毋庸固辭,從速上來察職。
行判中樞府事李濡〈上〉書曰,伏以臣老病宜退,久矣。而只緣聖患彌留,未奏康復之效,臣子憂煎之心,旣不敢累煩休致之請,又値邸下,代理萬機,神人胥悅,瘖聾跛躄,亦皆聳動,況臣受恩深厚,忝在大臣之列,須臾無死,恩見德化之盛,實是區區至願,則亦何忍便訣明時,以自陷於孤恩之誅哉?此臣之至今遲回未去者也。且臣所受經理之任,七年于玆,尙未訖功,臣之負罪,固已大矣。而北漢與蕩春臺,所謂輔車相依,決不可分而二之者也。必須竝包而後,乃爲萬全之地,倉庫旣設,儲峙漸廣,水門已成,形勢漸固,所未擧者,惟是土城之役,臣之欲築土城者,以其省力而易就,論其守禦之道,亦無異於石築故也。夫一村民家,猶有藩籬,一行缺不思所以障蔽,一任踈虞,而莫之恤乎?且念天下之事變無窮,不可以目前南北之無釁,輒忽陰雨之備,若不趁此粗安之日,有所措置,則一朝脫有緩急,悔無及矣。臣每中夜思之,未嘗不感慨流涕,未死之前,竭誠殫慮,必期其終始成就而後已,故一念耿結于中,至今遲回未去者,此也。今臣年益邁而病益深,便作朝暮之人,一向淹延,不汲汲周旋,則更待何時,玆敢畢陳悃愊,此係國家萬年鞏固之基業,初出於我聖上,斷自宸衷,不以衆論之甲乙,有所撓改,則邸下亦宜深惟大計所在,毋令一簣有虧仰體聖志,導達聖聽,亟降明旨,俾卽擧行,則廟堂諸臣之意,亦知其事勢之不容少緩,必不以爲不可矣。臣敢不强策衰癃,奔走效勞,而至於財力,則不煩有司之經費,自有方便三行缺答曰,覽書具悉卿懇,卿受命主管五六字缺爲國家深長慮,有此書陳,宜令廟堂四五字缺卿其安心焉。仍令曰,史官往諭。
戶曹判書權尙游〈上〉書曰,伏以臣二行缺墳山歸掃事,特蒙恩暇於大朝,未及發行,旋有北路之命,以致遷就至今矣。臣縻於職事,不得往省丘墓,已越年時,霜露之感情,不能自已,而前日所蒙恩暇,爲日稍久,而不能仍爲登程,玆將私悃,敢復仰籲,冀蒙諒許,俾伸至情,且臣於向者,以兩道田結及出稅違錯事,草記仰達,蓋安城田結出稅之數,一百五十石十四斗五升九合六勺,而收稅案中,以一百五石十四斗五升九合六勺,懸錄,比元數所減,爲四十五石,故一從收租案所載,有所陳聞矣。退見畿營粘移,則安城納稅,果爲一百五十石十四斗五升九合六勺,此邑稅穀,初無陳省照下,自京倉收捧之事而監營,以帑銀價米相換蠲減矣。事狀如此,則該邑納稅,實無減數,而只是五十之十字,落漏不書於租案之中,文書之錯誤,雖未知緣何致此,而論其情實,當該守令,似不當深罪,朝家宜爲參酌之道,而臣之草記,亦有不審之失,抑臣又有不安於心者,今此租案査考,非在於各道來呈之初,經夏之後,因仍酬酢,俾致現發,以至上聞,則當初不察,固不免其罪,伏乞离明,特賜俯察,亟遞臣職名,千萬幸甚。答曰,覽書具悉。書辭,令該曹參酌稟處,卿其安心勿辭往來焉。
前連山縣監金榦上書曰,伏以臣於頃者,敢以衰病庸碌,不堪任使之意,據實陳情,竭誠仰籲,伏惟离明,何所不照?庶幾俯察情悃,亟賜鐫免,及奉道臣回諭,不惟不準所辭,又使催促上來,收召愈勤,眷遇彌隆,臣益切惶隕,罔知所措,臣竊惟講院淸選,霜臺重地,位望竝顯,職責俱大,決非人人所可冒據,而臣以不肖之二行缺猶難,況兼之乎?文純公臣朴世采,以亞憲,兼進善,屢疏力辭,得請乃已,夫以兩賢臣學問道德,爲一世儒宗,而至於異數稠沓,職名荐疊,亦皆逡巡退避,難於承當,況臣衰病已劇,才學俱乏,比之恒人,萬萬不逮,而迺於數月之內,除命荐降,淸官美職,安坐兼廳,雖世之一切巧官者,亦不如此,臣何敢冒沒羞恥,晏然當之乎?卽今側陋是揚,俊乂傍招,其間豈無經學雅望,可當講討之責,言論風裁,可備繩糾之任者,而乃以如臣無狀,苟且備數,臣心不安,姑且勿論,朝家擧措,亦未免於失着矣。臣聞先王使臣,進退以禮,疾病難强者,許其靜便,衰朽已甚者,聽其退休,故禮曰,七十致仕,其下註曰,致還其職事於君,蓋行年七十,筋力旣衰,則雖平日恒仕之人,猶當引年而告退,今臣以病蟄之人,犬馬之齒,又過七十有三矣。何可苟叨職名,以犯禮經之昭訓哉?且念臣前因辭章,敢有爲師伸辨之事,誠以生三事一之義,至重且大,終有所打過不得者,昔朱子門人問曰,五倫不及師,何也,朱子曰,師之義,卽朋友,而分則與君父等,朋友多而師小,故以其多而言也。管子曰,先生施敎,弟子是則。呂氏曰,先生者,父兄之稱,以師爲父兄,則學者,自比於子弟,故稱弟子。古人垂訓,若是明白,臣目見亡師公正之心,爲人誣援,終無一言以辨,則豈不爲愧於朱子五倫之訓,管子弟子之說乎?玆敢於前書之末,略有所達矣。伏蒙邸下,俯垂鑑諒,特下令旨曰,爲師伸辨之言,亦甚該備,臣頓首莊誦,感喜交極,旣伸所懷,更無遺憾矣。惟此所帶之職名,決無因仍苟冒之理,而連上辭本,迄未蒙矜許,臣於此二行缺糜粥數匙,癃羸澌綴,誠有不得支吾之狀,以卽今觀之,無論他事,只此病狀,實無自力運動,秪赴恩召之路矣。伏乞邸下,察臣疾病,已至於沈痼,憐臣情勢,非出於飾讓,將臣本兼兩任,一倂遞改,以重官方,以安微分,不勝幸甚,臣無任惶悚隕越懇祈切祝之至。答曰,覽書具悉爾懇。本兼兩任,決難遞改,毋庸固辭,從速上來察職,
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
李禎翊達曰,明日常參,取稟。令曰,停。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,口淡有加,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
李宖達曰,吏曹判書宋相琦,兵曹判書崔錫恒,調病已久,尙未出仕,判尹洪萬朝,連日陳書,亦不行公,詞訟重地,不可久曠,竝卽牌招察任,何如?令曰,依。
李禎翊,以弘文館言達曰,副校理朴師益,昨日違牌,旣有只推之命,更爲牌招察任,何如?令曰,依。
以副校理朴師益,牌不進傳旨,傳于李禎翊曰,推考徽旨捧入。
李禎翊,以弘文館言達曰,副校理朴師益,謂以情勢難安,連違召牌,不但分義爲未安,其所引嫌,蓋由於前夏儒臣疏語,而到今經年之後,有此撕捱,實涉太過,旣有只推之命,更卽牌招察任,何如?令曰,依。
尹陽來,以禁衛營言啓曰,來四月當黃海道軍兵,當爲次第上番,而係是農月,故依事目,一番前部左司五哨,則四月一朔立番,前部中司五哨,則五月一朔立番,而當其番次,每於前月二十五日京中逢點,九番十番別驍衛,一體調送,過朔立番之意,本道監司·兵使處,預爲知委,何如?傳曰,允。
又以禁衛營言啓曰,一番前部前司屬慶尙左道五哨軍兵,逢點實數,六百五十二名,七番海西別驍衛五十三名,步軍標下一名,已爲點閱整齊,來二月初一日,與內外入直之馬步軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來二三月兩朔應立中部後司屬,忠淸右道五哨軍五六字缺已爲逢點整齊矣。二月初一日與一行缺敢啓。傳曰,知。
又以御營廳言啓曰,本廳屬海西七番別馬隊五十六名,標下軍一名,已爲逢點整齊矣。來二月初一日,與同營入直六番別馬隊,替代後,舊軍放送之意,敢啓。傳曰,知道。
又以御營廳言啓曰,今此下番步馬軍兵試才賞格,從分數多寡,以本廳所儲木綿,面給後,別單書入之意,敢啓。傳曰,知道。
又以御營廳言啓曰,本廳來四五月當,海西別馬隊,逐朔立番次,趁期調送事,本道監兵使處,依前知委之意,敢啓。傳曰,知道。
又以御營廳言啓曰,本廳來四五月兩朔應立右部前司屬,忠淸右道五哨軍兵,三月二十五日,京中逢點,四月初一日與中部後司軍兵當爲替代立番,趁期調送事,本道監兵使處,依前知會之意,敢啓。傳曰,知道。
以副校理朴師益再牌不進,罷職傳旨,傳于尹陽來曰,禁推徽旨,捧入。
尹陽來,以禮曹言達曰,棺板一部,各別擇送事,令下矣。令歸厚署官員,輸送于行判中樞府事李畬喪家,則旣已入棺之後,恩賜棺板,不敢依例秪受云。何以爲之?敢稟。令曰,前例何如?
又以戶曹言達曰,依下令來二月朔祿俸,令倉官輸送于領議政金昌集家,則以爲呈告乞免之中,冒受常俸,決無是理,至煩輸送之令,而不敢領受,不勝惶恐云。祿俸不爲領受,何以爲之?敢稟。令曰,更令倉官輸送。
掌令李浣達曰,李獻英·獻章等事,林象極事,惠貞事,淑伊事,溫科代射人事。答曰,勿煩。
答注書趙鎭禧書曰,覽書具悉。一時臺言,不必深嫌,爾其勿辭,俟母病間察職。
答領議政金昌集箚曰,覽箚具悉卿懇。日昨承宣之往諭,備悉余意,而情志不孚,造朝愈邈,愕然且慙,無以爲喩,至於不受常廩,尤爲太過,卿其安心,勿辭領受,俟病少間,卽出視事,用副至望。仍令曰,史官往諭。
答右議政趙泰采箚曰,覽箚具悉卿懇。今玆箚,誠爲得宜,令該曹喉院,依此擧行,而吏判兼帶金吾之任,今姑許遞焉。
答右參贊李健命書曰,覽書具悉。當初酬酢,元非他意,今玆引嫌,無已太過,卿其勿辭,安心行公。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後脚痺特甚,口淡有加,及困惱·熏熱,腹部飽滿,膈間不淸利未已之候,復何如?臣等,不勝憂煎,惶恐敢啓。傳曰,知道。熏熱,膈間不淸利之氣差勝,而其餘症候一樣矣。
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
李禎翊達曰,明日常參,取稟。令曰,依。
李宖達曰,大司憲金興慶,持平兪拓基受由在外,執義金榦,掌令韓以原在外,掌令李浣,持平金相玉呈辭,今日以監察茶時之意,敢達。令曰知道。
藥房都提調李頤命,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,口淡有加及困惱,熏熱·腹部飽滿·膈間不淸利·喉乾之候,其有所減而眼視昏暗特甚之候,亦何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚。口淡有加之候一樣,而困惱·熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
領議政金昌集二十九度呈辭,令曰,安心調理。
尹陽來,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言達曰,副摠管柳星樞,以能麼兒坐起事,訓鍊院進去之意,敢達。令曰,知道。
李禎翊達曰,近來廳中,位甚不齊,出納之際,事多苟簡,而同副承旨魚有龜,今日不爲仕進,卽爲牌招察任,何如?令曰,依。
備忘記,吏兵判,受由調治,爲日已久,所患必已差歇,而不念大政之遷就,昨又違牌,揆以事體,殊甚未安,竝推考,更卽牌招察任。
令于魚有龜曰,今日召對,聞司書李明二字缺言,極爲驚慘,令京兆申飭當部,別爲收屍各別埋瘞。
令于尹陽來曰,長番內官金泰熙,莫重公事,誤踏達字,推考。
李禎翊,以弘文館言達曰,本館下番校理金在魯,以御營廳郞廳,今日坐起時,晝仕出去之意,敢達。令曰,知道。
又以禮曹言達曰,行判中樞府事李畬,恩賜棺板三行半缺因爲停止,別無前例之可據,惟在參酌處分,敢達。令曰,棺板賜給,出於特恩,不當還寢矣。
尹陽來,以兵曹言達曰,卽接西所衛將牒報,則曜金門北邊宮墻五間許,仍雨漏濕,今日頹圯云,令紫門監爲先把子圍排,卽爲修築,而依前例西營入直禁衛軍二十名,除出,限修築間守直之意,敢達。令曰,知道。
魚有龜,以戶曹言達曰,依下令,來二月朔祿俸,更令倉官,輸送于領議政金昌集家,則以爲祿俸輸送,再勤徽旨,不勝惶感。第一邊辭職,一邊受廩,揆以廉義,終涉未安,不得領受云。何以爲之?敢稟。令曰,令倉官更爲輸送。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後脚痺特甚,口淡有加及困惱·熏熱·腹部飽滿·膈間不淸利未已之候,復何如?臣等,不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
令京畿水使李鳳祥書,王世子若曰,旌鉞,制一方之命,所難其人,舟艦,統三路之權,尤重斯任,故聖簡之非偶,寔僉議之攸同,睠彼喬營,介在大海,捍衛京邑,山河宛襟帶之形,控引沁州,臺隍作唇齒之勢,連鎭列堡,奚但藉總督之威,御衆牧民,抑亦兼撫。方之責,而形便蓋有足恃,然疆場亦多可二行缺惟卿,發軔妙歲彎弧壯圖,含香踐夙夜之班,望傾驍弁,持節按南北之閫,才著籌靲,顧乃祖殉國之烈,冞彰,肆今日用卿之意,靡替,忠義一念,可想家風之淑均,歷敡十年,益軫宸衷之眷注。玆授卿以京畿水軍節度使兼三道統禦使喬桐府使,卿其體大朝倚毗之寵,追古人保障之功,峙餱糧而繕甲兵,克修陰雨之具,遠斥候而嚴警衛,必戒暮夜之呼,督諸鎭則常若援捊,愛衆士而俾如挾纊,所貴人和之爲務,毋徒天塹之是憑。於戱,鼓鼙興思,方面有得人之喜,旌旗動色,卒伍倍死長之忱,須同虎豹之在山,永絶鯨魚之蹴海,故玆令示,想宜知悉。以下缺
上在昌德宮。停常參·經筵。
自辰時至申時,日暈。
下直,釜山僉使崔鎭樞。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
李禎翊達曰,明日常參,取稟。令曰,停。
尹陽來達曰,大司憲金興慶,持平兪拓基受由在外,執義金榦,掌令韓以原在外,掌令李浣,持平金相玉。以下半張全缺
領議政金昌集三十度呈辭,令曰,安心調理。
以備忘記,傳于尹陽來曰,今下弓矢,釜山僉使崔鎭樞處賜給。
李禎翊,以禮曹言啓曰,今正月十二日藥房入診入侍時,提調閔鎭厚所啓,王世子文廟謁聖後試士一款,依故事只取居首人直赴,或從近例試士於春塘臺,遣命官課次以來,有所陳稟,無明白定奪。謁聖吉日,旣爲推擇,試士節目,亦當磨鍊,而王世子謁聖後試士,旣無前例,事異常規,臣曹不敢擅便,何以爲之?敢稟。傳曰,問于大臣稟定事,命下矣。問議于大臣,則行判中樞府事李濡,以爲國家以下至晦日全然腐破不可辨字。以上燼餘無朝報郞廳趙書。郞廳宋瑩中校正。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,口淡有加及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚·口淡有加之候一樣,而困惱·熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
領議政金昌集箚子。大槪,敢陳血懇,冀蒙矜許事。入達。答曰,覽箚具悉卿懇,前後勉出,不啻勤懇矣。卿不我遐棄,來章斯斷,造朝不遠,心之欣幸,曷有其已,卿其念時事之孔艱,勿復以休致疾病爲辭,卽起論道,用副至望。仍令曰,遣史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚·口淡有加及困惱·熏熱·腹部飽滿·膈間不淸利未已之候,復何如?臣等,不勝憂煎,惶恐敢啓。傳曰,熏熱膈間不淸利之氣差勝,而其餘症候一樣矣。
忠淸監司書目,淸風呈,以左議政權尙夏上書上送事。達。答曰,覽書具悉卿懇,日者洪萬遇之疏,用意極其危險,可勝痛哉。此輩情狀,莫逃於聖鑑之下,處分嚴正,慰諭備至,則於卿,更無毫分難安之端也。卿若仰體聖眷之隆重。且念小子之思想,亟回遐心,幡然造朝則士習自正邪說自熄而出入前席,使余日聞其格言,其裨益於國事,必不淺鮮,此余所以致敬盡禮,必致乃已者也。矧今春日載陽,昔疾宜瘳,卿其體此至意,勿復以疾病爲辭,須速就途,用副日夕虛佇之望,書末所陳,誠甚切至,令侍講院稟處焉。仍令曰,史官傳諭。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·口淡有加及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚·口淡有加之候一樣,而困惱·熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
左承旨沈宅賢再度呈辭。入達。加給由。
兵曹參判李弘述三度呈辭。入達。遞差。
政院啓曰,吏曹郞廳來言,今日爲政事,命下,而判書宋相琦,參議李秉常,俱以病不來,參判李喜朝在外,不得開政云,判書·參議,竝卽牌招開政,何如?傳曰,允。
知事姜鋧上書。大槪,强策七袠殘骸,遠作冰程千里之行,晨夜疾馳,宿病轉劇,委頓呻痛,無望供仕,冒死哀籲,乞遞樞府摠管之任,以便調息。兼陳沿路所聞一二民瘼,以備財裁處事。入達。答曰,覽書具悉。條陳之事,令廟堂稟處。卿其安心勿辭,調理行公。
院前達,請還收罪人權卨發配之命,仍令王府,嚴鞫得情,快正王法事。請還收罪人河減死之命,更加嚴刑,依律處斷事。請還收移配罪人梁益標放送之命。請徒配罪人李時弼加資,還收,仍令極邊遠配事。請寢義州呼訴客使首倡人朱益桓徒配之命,特爲境上梟示事。新達,保寧縣監沈得良,頃於憲臣支待之日,敢以牛肉,肆然供設,其不有法禁,誠極無嚴,憲臣之詰責監色,體例當然。而得良,乃反以此移怒於憲臣之兄,至以鄕所差帖,勒加於不當加之人,欲逞其慢侮侵辱之計,此實無前駭悖之擧,國體所關,不可置而不論。請保寧縣監沈得良,罷職不敍。答曰,不從。末端事,依達。
假注書李春躋出使,代以朴師聖爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,口淡有加及困惱·熏熱·腹部飽滿,膈間不淸利未已之候,復何如?臣等,不勝憂慮,惶恐敢啓。傳曰,膈間不淸利之氣差勝,而其餘症候一樣矣。
右尹李澤辭職上書,入達。答曰,覽書具悉。卿其勿辭,調理察職。
謝恩,大司成趙道彬。
吏曹參議李秉常,牌不進,罷職傳旨,傳曰,只推勿罷。
政院達曰,因吏曹粘目,龍仁縣監洪重徵,除署經發送事,依下矣。取考前例,則一司署經後,本院稟達,有特爲發送之令,今則何以爲之?敢稟。令曰,發送,可也。
忠淸監司書目,忠州等官呈,以染病,方痛,六千四百八十五,死亡,一千四百五十四,目今民事,誠爲悶慮事。狀達。令曰,癘疫一向熾蔓,死亡此多,誠爲可悶。方痛,這這出幕,俾不傳染,其中尤甚熾盛之邑,別爲申飭救療事,分付本道。又書目,舒川郡守羅學川,去月二十六日遭母喪事。
京畿監司書目,抱川呈,以判決事崔昌大辭職上書上送事。達。答曰,覽書具悉。爾其勿辭,調理察職。
內醫院達曰,當此竝直之日,提調,不可不備員。新除授副提調兪命弘,卽當請牌,而闕門已閉,待明朝牌招察任,何如?令曰,依。以上朝報
吏曹啓曰,大司成,今當差出,而擬望之人乏少,承旨竝擬何如?傳曰,允。
吏批啓曰,黃山察訪金鎭商狀內,七耋病母,無他兄弟,不忍一時離側,決無赴任之勢,斯速入啓處置云,改差,何如?傳曰,允。
吏曹啓曰,因査書,刑曹草記各衙門先正文集印分時,直以其價取去者,査問摘發,移文吏曹,汰去事,覆奏達下矣。卽接刑曹移文,則工曹正郞李師亮,自本家已給價本,分兒價錢,留置於其色丘家,未果給價於丹匠處,雖與直爲取去,有異,其處事不謹之實,在所難免云。李師亮汰去,何如?傳曰,允。
吏批啓曰,卽接禮賓寺牒呈,則正柳述,除授後,過限未肅拜,依例改差,何如?傳曰,允。
吏曹達曰,節度使薦,本曹堂上,有限內不得議薦之意,敢達。依準。以上吏曹謄錄
備邊司啓辭,諸道水陸操,使之待春擧行,曾已定奪矣。近觀諸道報狀,參以所聞,則外方癘疫,尙未止息,今春習操,勢難設行。況三南則方始改量之役,此時聚會軍兵,彼此俱爲相妨,連因歲凶,久廢戎務,春操又爲停止,殊有疏虞之慮。而事勢如此,不可無變通之道,諸道水陸操姑停,使之待秋擧行何如?答曰,允。以上備局謄錄
禮曹啓曰,永禧殿酌獻禮,當爲取稟,方在嘗藥之中,何以爲之?敢稟。令曰,今春則勿爲磨鍊。以上禮曹謄錄
李禎翊達曰,明日常參,取稟。令曰,停。
李宖達曰,大司憲金興慶,持平兪拓基,受由在外,執義金幹在外,掌令韓以原未肅拜上疏,掌令李浣,持平金相玉呈辭,今日以監察茶時之意,敢啓。傳曰,知道。
尹陽來,以備邊司言啓曰,諸道水陸操,使之待春擧行事,曾已定奪矣。近觀諸道報狀,參以所聞,則外方癘疫,尙未止息,今春習操,勢難設行。況三南則方治改量之役,此時聚合軍兵,彼此俱爲相妨云,連仍歲凶,久廢戎務,春操又爲停止,則殊有疏虞之慮。而事勢如此,不可無變通之道,諸道水陸操,姑停,使之待秋擧行,何如?傳曰,允。
李禎翊,以禮曹言啓曰,王世子謁聖後試士事當否,大臣收議大臣處,更爲問議事,命下矣。更爲問議于病不收議大臣,則行判中樞府事徐宗泰,以爲伏承更詢之命,不勝惶恐。臣在罪悚病伏中,病昏且劇,此雖係事體之大,而終不敢伸喙陳對,益深隕越竢罪之至。領議政金昌集,以爲臣病昏不能究論,而原任大臣之議,恐合斟酌之道矣。伏惟上裁。行判中樞府事趙相愚,以爲今以王世子文廟謁聖後試士事,至有更詢之命,而情苦罪積之外,近來病勢,日漸澌盡,精神昏瞀,全不省事,無以商確可否,仰對申問,惶隕之極,不知死所。行判中樞府事金宇杭,以爲病勢缺四五字思昏瞀,不能獻議於下詢之時,方深惶悚,又承再詢。缺以下
判決事崔昌大疏曰,伏以臣,罪積甚極,不亟滅死,神天降割,奄至於大故,視息苟在,時月不留,俛仰幾何?祥禫遽闋,號號穹壤,只切靡逮之痛,乃於日昨,伏承隷院新除,窮人之情,觸境增疚,手奉命書,但有摧咽。臣之庸疏陋劣,無所比數,而喪制甫畢,職名旋加,其於感惶之極,宜以時叩謝恩命,顧臣積瘵沈病,實無陳力就列之勢,不得不冒陳章牘,以冀离明之矜察焉。臣之宿患內傷,已成二十年痼疾,缺症狀,今不敢一二煩浼,而胃氣積敗,飮啖缺五字隔塞,廢食常多,形神之羸脫,肥革之銷鑠,缺五六字年未五十,鬂髮皤如,缺二行半觸風則作,應接行動稍多,則作,蓋無一日之缺四五字寧居,方其劇作,頭目盡撓,視聽都缺三字神識憒瞀惑亂,歷時日乃定,雖其軀殼僅全,而意象光景,殆非陽界上物矣。是惟屛絶人事,專意調治,猶懼其不振,尙何望黽勉從仕,以自力於奔走也哉?念臣家先勳故,世霑祿食,生成之澤,與天無極,至於先臣之平生,蒙被聖上特達之知,隆恩異數,夐絶今古,卒之悼終恤喪之旨,惻怛勤篤,觀聽感聳,道路興嘆,臣之區區,當作何心?每一莊誦,失慮失聲,破腦刳肝,豈足仰喩?夫以中心銜結之私,追先人圖報之誠,不擇劇易,不計顚仆,竭心奉職,庶有以自效於萬一矣。玆實夙昔之所耿耿也,不幸身嬰惡疾,喘喘焉去死無幾,沒泯昏昏,塊廢淹伏,除召之下,莫由趨殿,輒自陷於辜恩違命之科,毋論義分之可畏,自寬心事之相乖,撫躬增悼,不能爲懷,所患眩症,尤不耐煩擾,計欲處閑調息,頃出郊樊,厲當授節之候,諸症添㞃,所叨之職,係是詞訟緊任,有不容曠日虛帶,如蒙邸下曲垂哀憐,早許遞解,仍命政曹,姑勿擧擬於注官,俾臣得以隨便將理,少延殘喘,則骨毛膚血,皆盛造之所及也。賴天之靈,不卽溘然,殞首結草,生死以之,臣無任云云。答曰,省疏具悉。爾其勿辭,調理察職。
右尹李植疏曰,伏以臣一疾經年,與死爲隣,前後除命,缺三字得祗肅,至於再次騎省之命,亶由缺三字宿衛,變通差出,則臣雖缺一行半是,斯乃於數日之內,又有京兆除命,臣是何人,缺二字異數於濱死之中,一至此哉?臣誠倘怳驚惑,不知置身之所也。念臣賤疾,非如一時偶感之比,自在少時,痰火作祟,積年沈篤,根蔕深痼,況復年邁氣衰,難與病敵,日加月添,漸入膏肓,若値寒節,雖窟竇深處,猶不免日夜呻楚。而及至前冬,適當候班違役,職事靡暇之會,不敢言私,强策奔走者,殆浹數朔,行步拜起之際,痰響之如鉅,氣息之欲絶,觀者莫不驚憂,實有頃刻死生之慮矣。果於臘月念間,自闕下退歸也,勞汗浹體,冷風襲身,曳還私次,百骸俱痛,膈痰胃火,乘時添劇,熱勢上衡,眩瞀莫省,喘氣促急,呼吸不通,晝夜不得倚枕,糜粥亦未近口,眠食兩失,眞元大脫,月餘涔涔,鍼藥無效。卽今感氣,雖有稍解,而種種痰症,罔非危惡,咳逆之際,神氣幾至塞窒,房闥之內,轉側亦且隨人,復起爲人,難以時月爲期,雖閑司漫職,尙不可曠久虛帶。顧此詞訟劇地,豈是癃疲如臣,養疾之所乎?恩命之下,累日稽謝,固已不勝其悚慄,而神思迷錯,控免之章,亦未卽構,今始略將危懇,哀籲於銅龍之下。伏乞离明,曲察臣病重實狀,特許鐫遞,俾便調息,仍勘罪罰,以彰其慢,不勝大願。臣無任云云。答曰,覽書具悉。卿其勿辭,調理察職。
上在昌德宮。停常參·經筵。
下直,襄陽府使宋宅相,龍仁縣令洪重徵。
大殿,政院·玉堂問安。答曰,知道。中殿·世子官·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·口淡有加及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?臣等不得入侍,今已浹旬,今日與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚。口淡有加之候一樣,而困惱·熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
左承旨沈宅賢三度呈辭。入達。遞差。
政院達曰,憲府無行公之員,連日監察茶時,事甚未安。除在外外,呈告未肅拜人員,竝卽牌招察任,何如?令曰,依。又達曰,都目政趁卽爲之事,昨已命下矣。兵曹判書崔錫恒,日昨違牌,連呈辭書,所帶兼任,亦不卽出肅,吏曹參議李秉常,昨日只推之後,又呈辭書,兩銓多有擧行之事,而一向遷就,殊涉來安。兵曹判書崔錫恒,吏曹參議李秉常,竝卽牌招察任,何如?令曰,依。
明日王世子永昭殿展謁時,出宮正時,巳初三刻,開門差早。
謝恩,掌令韓以原。
礪原君柱,司果呂必容上書。大槪,敢以行中數件變通事,冒死仰籲,冀蒙裁處事。入達。答曰,覽書具悉。書陳之事依施焉。
吏曹啓曰,承旨有闕,政事,取稟。傳曰,明日爲之。
都承旨兪命弘上書。大槪,水部陞擢,已極濫猥,而曾未幾何,異數洊疊,騎省銀臺除旨聯翩,驚惶震惕,罔知攸措。顧此喉司長席,地望自別,況當藥院竝直之日,調護之任,何等重大,非臣病劣,所可叨冒,召牌之下,未免祗謝,臣罪至此,萬殞難贖。伏乞邸下,亟許鐫改新授職名,回授可堪之人,仍治臣逋傲之罪,以重名器,以肅朝綱事。入達。答曰,覽書具悉。卿其勿辭,從速察職。
副校理朴師益,掌令李浣,牌不進,罷職傳旨,傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,初八日受鍼停止事,榻前定奪。
假注書朴師聖有頉,代以徐命九爲假注書。
內醫院官員,以都提調·提調意達曰,本院副提調兪命弘,今日牌不進後,陳書承答,更爲牌招察任,何如?令曰,依。
謝恩,判義禁崔錫恒,都承旨兪命弘。以上朝報
疊書吏曹啓曰,因臺書刑曹草記,各衙門先正文集印分時,直以其價取去者,査問摘發,移文吏曹汰去事,覆奏達下矣。卽接刑曹移文,則工曹正郞李師亮,自本家已給價本,分兒價錢,留置於其色丘家,未果計給於冊匠處,雖與直爲取去有異,其處事不謹之失,在所難免云。李師亮汰去,何如?傳曰,允。以上吏曹謄錄
礪原君柱,副司果呂必容等上書。伏以臣等,俱以無似,猥膺奉使之命,夙夜憂懼,恒懷僨事之慮,而有一二事不可不變通者,敢此仰陳。凡使价之行,彼人之徵求多端,逐年增加,無有限節。而所需銀貨,自朝家元無劃給之事,故每於一行員役處,隨其所持豐薄而斂之,以充磎壑之慾,員役輩常患難堪,朝家特爲軫念,以各衙門銀貨,許貸諸譯。而臣等受命,適在節謝兩行後,銀貨旣乏,私債路絶,元定八包,實難充數,隨處責應,其計末由,亦依謝行例,優得官銀,然後可冀無事往來矣。且彼中周旋之事,專委首譯,而稍閑事知者,兩行盡數帶去,今行首譯只一人,曾未經事,雖或生梗,勢難彌縫,譯官中累經燕行者一人,加定率去似宜。以前例言之,甲子告訃使,固是單行,而亦爲啓請加率,則今行,尤不容已,臣等將此數事,歷議廟堂,則大臣之議,亦以爲然,欲爲稟達變通,而登對未易,玆敢煩瀆於邸下侍湯憂煎之中,死罪死罪,伏乞离明,特賜照察,亟令裁處,不勝幸甚。答曰,覽書具悉。書陳之事依施焉。以上司譯院謄錄
魚有龜啓曰,明日永昭殿展謁相値,常參,頉稟。傳曰,知道。
尹陽來,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以弘文館言啓曰,副校理朴師益,昨已帶職蒙宥,卽爲牌招察任,何如?傳曰,允。
魚有龜,以賑恤廳言啓曰,賑恤廳還上各穀受食不納人,朝士則移義禁府,進士則移刑曹論罪事,旣已入達定奪矣。其中米七石以上全不納者及若干備納,而未收十石以上者,爲先移送攸司,而其餘未收人等,亦觀其數日內備納與否,鱗次移送,何如?傳曰,允。
以掌令李浣,牌不進,罷職傳旨,傳于李宖曰,推考傳旨捧入。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,口淡有加,困惱·熏熱·腹部飽滿,膈間不淸利,喉乾之候,其有所減,而眼視昏暗之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚,口淡有加之候無減,而寢睡不得安穩矣。勿爲入診。
王世子永昭殿展謁還宮後,藥房·政院·玉堂問安。答曰,知道。
謝恩,左承旨李禎翊。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,口淡有加及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利未已之候差勝,而其餘症候一樣矣。
掌令李浣上書。大槪,臣之所遭,實非尋常,嚴召之下,終未趨承,席藁私次,誅譴是俟,只推之令,又出格外,臣誠惶隕,不知置身之所也。然而臣之情勢,終有所不可晏然於榮次,乞削臣職,以安微分事,呈政院,還出給。
副校理朴師益上書。大槪,累夜處冷之餘,所患諸症,一倍添劇,詣闕陳籲,亦未能自力,坐犯逋慢,反荷只推。今於荐召之下,含恩畏義,不得不舁到禁扄之外,而顧臣情勢,終不可抗顔更進,且今病狀危苦,決無强起就列之望,玆冒萬死,敢申血懇。伏乞离明,曲加諒察,亟命鐫削臣職,且治臣瀆擾之罪,使私分安,而王章肅,不勝萬幸事。入達。答曰,覽書具悉。人言不公,何足爲嫌?爾其勿辭,從速察職。
平安監司書目,辭職上書上送事。達。答曰,覽書具悉。自明之辭,不必爲嫌。卿其勿辭,調理察職。又書目,鐵山府使李塘,去月二十九日身死,令該曹其代極擇差出,給馬罔夜發送事。
政院啓曰,因平安監司金楺及淸北監賑御史金雲澤狀達,鐵山府使李塘身死代,令該曹差出給馬發送事,達下矣。本邑賑政,一日爲急,令該曹口傳差出,一兩日內給馬發送,何如?傳曰,允。以上朝報
吏批啓曰,本曹郞官,今日政當爲差出,而曾擬望人中,有解由未出者,合有變通之道,何以爲之?敢稟。傳曰,勿拘,可也。
傳曰,吏·兵判旣已出仕,都目政趁卽擧行事,分付。以上吏曹謄錄
午時,上御熙政堂,藥房入診,都提調李頤命,提調閔鎭厚,右承旨李禎翊,記事官尹恕敎,記注官金弘迪,記事官高萬瞻,司勇閔挺漢,醫官柳瑺·丁時梯·柳聖徵·李時聖·趙慶基·許玷·吳重卨·方震夔·金壽峯·卞三彬入侍。都提調李頤命進伏曰,去夜寢睡,比前差勝,而昏後醫官入診,則困惱有加,就寢後始歇云,卽今更何如?上曰,醫官未入來之前,困惱頗甚,至人定時而未已,就寢時始得少歇,卽今則姑無減加矣。頤命曰,喉中困惱一症,其來已久,加減無常,然而將困惱之時,則亦有其漸,而預先覺知乎?上曰,困惱之候,缺四五字當其發作,倏然而然,乍重乍歇,頃刻異候,缺五字定,初不知其漸矣。頤命曰,近來水刺缺五六字有分毫之減乎?上曰,朝夕之間,或加或減缺一行半曰,左三部沈數而有力,右三部亦然,而比左三部缺四五字閔挺漢曰,脈度詳細診察,則無顯然加減,而缺三四字和暢,故脈候亦似不緩矣。頤命曰,眼部亦爲診察,何如?上曰,唯。諸醫復進察眼部訖。柳聖徵進伏曰,腫子上翳氣稍薄,白色且淡,而隨日陰晴,而瞻察有異,故有時而厚薄矣。吳重卨曰,翳氣無加減,而稍有精彩矣。方震夔曰,瞳子上,白氣小似有精彩矣。頤命曰,腹部亦使診察乎?上曰,毋。閔鎭厚曰,春雨連降,日氣不適,聖候緣此而或有所妨乎?上曰,別無所妨矣。頤命曰,醍醐膏進御後,其效害何如?上曰,進御不多,爲日未久,姑無效害之可言,而初味柔滑,入口雖不知有香氣,若喫甘味之物,而味又好矣。頤命曰,閔挺漢有所仰達已懷矣。閔鎭厚曰,醍醐性味至滑,無物不透云,臣等以或害於便道爲慮矣。今已連日進御,而別無所妨乎?上曰,予亦慮此,故當初只以半合試之,更加一合,漸次連進,而於便道,少無所害。此後則每日二合進御爲計,而前日內入者已盡,故今日只進一合,自外更入,然後可以又進一合矣。頤命曰,一升三合纔已劑之,而待其凝定後,進上爲計矣。挺漢曰,醍醐劑出後,更加詳味,則其性果爲至滑,或恐腸胃不固,便道有害,故初以補中益氣湯和進之意,仰達矣。今旣日進一合,便道無害,若又加進二合,則潤血之功多矣。更觀前頭便道之如何,雖日進三合,以至五合,亦無不可,蓋少進則藥力微而得效遲,多進則藥力大而得效速,故敢達。頤命曰,凡事有漸,可矣。進御過多,恐有傷害之慮,姑以二合爲定,而觀勢加進,實爲審愼缺五字漢曰,上候眼患,專由於血虛火盛,火屬心缺一行半久服,必有大效,故臣等之意,以爲若無害,則缺三字久進爲宜,而藥院諸醫之意,亦以爲然矣。缺四字上曰,方進御醍醐,何必又以醍醐事,縷縷陳達乎?前日以未達之意,陳達,可也。頤命曰,挺漢以爲,今方進御醍醐,以滋補爲主,此時不宜受針云,更問于諸醫,何如?上曰,問之,可也。挺漢曰,方書云,鍼入如芒,氣出如輪,夫人之有生,皮裡藏血,血生氣,氣之於人,重矣。醫家有服氣延年之法,龜能吸氣,故壽,耗損血氣,莫甚於受鍼,而聖上以子午流注之法,爲能瀉熱,故或意其得效,而欲試之。然,上候諸症,已至多年,病久則虛,理之常也。且春秋向衰之時,尤不可容易受鍼,而人之一身,血爲之主,損血之道,豈可爲之乎?時梯曰,挺漢所達之言,皆理氣之說,固是且好矣。凡眼疾赤澁疼痛,羞明怕日等外障之症,則可以鍼治,而內障則難以鍼法得效矣。聖患已至多年,雜試諸方,未見其效,自上欲試鍼治,而旣無他必治之術,故臣等雖知其無益,而或冀萬一之效,黽勉奉行矣。聖徵曰,眼患有內外障之別,故治法亦異,今上候,實由肝腎經血不足而生,則非受鍼可治,而前旣連試蔑效矣。今玆更試之擧,臣決知其無益也。時梯曰,上候血虛火盛而發,而鍼法不能瀉實補虛,故醫書云,一水不能勝五火,又云,虛人不可鍼刺,停止,宜矣。趙慶基曰,上候眼患,乃五臟精氣不足以生,而鍼法有瀉無補,停止,宜矣。瑺曰,內障眼疾,乃心肝經血虛火重而致然,故頃日受鍼時,小臣固已爲悶矣。凡眼病之由虛而發者,無鍼補之法,停之是也。坫曰,聖患已久,氣血虛弱,而卽今方進御醍醐,以滋補爲主,不宜受鍼也。吳重卨·方震夔·金壽峯·卞三術等皆曰,臣等之意,亦與諸醫同矣。頤命曰,閔挺漢所達之言,極其缺頗多缺四字難,而大意則以滋補爲宜,受鍼爲非,諸醫所缺五字鍼事,今姑停止,何如?上曰,滋補間,姑爲停止,可也。缺二行半豁,而洗已則復然,不知其有效矣。鎭厚曰,缺五字效,則停止似可矣。上曰,更以他水洗之乎?缺六字和冷水,卽陰陽湯也。以此洗之爲好云,問于諸醫官,何如?上曰,唯。瑺曰,桑灰水久試無效,更以飯上水,洗之似好矣。時梯曰,飯上水與桑灰水無異,不若以白沸湯洗之也。醫書亦以爲好矣。聖徵曰,不必以陰陽湯洗之,白沸湯好矣。時聖曰,眼疾,有內外障,上候,是內障也。外障之症,或以桑灰水,或以冷水洗之,而內障,則俱難責效,停止,可也。慶基·坫·重卨·震夔等皆曰,桑灰水,已試而無效,更以白沸湯洗之,似好矣。頤命曰,諸醫意見如此,桑灰水今宜停止,改用白沸湯,而自外湯入則易冷,自內湯進,何如?上曰,然則桑灰水停止,而白沸湯自內湯洗,可也。挺漢曰,井華水猛沸一次後,以冷水和之,必使溫冷相半,一日洗眼六七次,則能瀉熱明目,其功效,大勝於白沸湯矣。今復大醉之人,乃以熟湯洗面,則便醒,此其驗也。頤命曰,生熟湯,他醫亦不以缺三字挺漢所達如此,以生熟湯洗眼,何如?上曰,生熟湯,果勝於白沸湯,則試用,可也。挺漢曰,小臣又有區區所達之言矣。醍醐旣已進御,而頂腦上塗之則亦好,頂腦乃百會穴也。好黃蠟作餠如小鏡大,而空其中,貼之頂腦,使空處,正當百會穴,仍以醍醐實之,則無流下之弊矣。火在上焦以下者,可以鍼藥下之,而在頭面者難下,譬如竈口之火,可以自下制之,以炎上棟宇,則必須從上撲滅,然後可以制之。夫黃蠟,乃百花之精也,能瀉頭面之熱,小臣亦方塗之,甚有效矣。頤命曰,醍醐古方,亦有塗法,若慮其流下,則毋令過多,只宜略少,隨乾隨塗,則自無流下之弊矣。上曰,唯。挺漢曰,臣詳瞻眼部,且察脈度,今若善爲治療,則必無不效之理矣。凡眼疾,必由虛熱而生,故治法,當以瀉熱補血爲急。臣於古方中,又有所思得之藥,其名曰,龍虎石,乃是瀉熱補血之藥也。頤命曰,此外人所用湫石丸也。童男女溺同缺二行半效之藥,故無隙可用,未及仰達矣。缺五六字鎭厚曰,外人亦多用之,或云有效,或云無效,缺四字劑置者矣。挺漢曰,藥房劑置者,非龍虎石也。缺五六字此則大臣亦有服之者矣。上曰,何大臣服之乎?頤命曰,判府事李濡也。挺漢曰,龍虎石,自上若欲進御,則小臣當盡心竭力,精造以獻,必勝於大臣所服之藥矣。瑺曰,龍虎石,補陰之藥也。劑法,取男女便精氣而爲之,與醍醐膏劑法一樣矣。速效雖未可必,而許久進御則好矣。時梯曰,此議已自數年前有之,而與湯丸諸藥有異,必盡停諸藥,專用此藥,以至一二年之久,方知其效,暫試旋止,則無益矣。然,當時諸議,以盡停諸藥爲悶,故未敢達矣。聖徵曰,湫石丸,自數年前,已有進用之議,而以其效遲,故不用矣。卽今眼候爲重,一日爲急,盡停諸藥,用此遲緩之藥,而亦爲可悶矣。頤命曰,李濡,以八十老人,下部枯虛,躬多痰喘,而服此藥半年,行步勝於常時,神色亦好,其效不可謂遲矣。李濡每語臣曰,此藥何不試用於上候乎云矣。時聖曰,上候陰血弱而陽氣實,非氣虛而乃血虛也。血分之鬱火涔涔,熏熱·困惱,而寢睡不安,凡人,以爲氣虛,而專以蔘朮等補氣之藥爲主,小臣不知其合當也。治火之法,實者瀉其陽,虛者補其陰,故小臣欲用補陰之藥,而湫石乃補陰瀉火之要藥也。慶基曰,聖患未甚之時,諸醫之議,固以補陰爲好,而慮或有害於胃氣,故不敢用矣。今此湫石丸,乃補陰藥也。而挺漢所達如是,試用似好矣。坫曰,湫石丸,是補陰之藥也。長久進御,則必能滋補氣血而治火,然,方書中,無眼症進服之言,與他眼病藥兼進,似爲得宜。重卨·震夔等曰,湫石丸,有補陰瀉火之功效云,久遠進御宜矣。缺五六字諸醫旣皆仰達,而無異議,雖或以遲緩缺二行半頗亦有之云矣。上曰,然則試用,可也。缺半行皆以滋陰爲重,且知龍虎石之能滋陰,而缺五字苟有速效之藥,豈不善乎?而今旣無之缺四字龍虎石,爲迂遠而不用耶?若以本法精劑,則必然有效矣。頤命曰,歲後日氣甚不適,中宮殿氣候若何?胎丸亦爲進御乎?上曰,無事矣。胎丸亦爲連進矣。頤命曰,自前每當春節,則中宮殿面部帶黃,且有眼患之候矣。近來何如?上曰,眼患不至大端矣。頤命曰,王世子及嬪宮氣候,亦爲平安乎?上曰,平安矣。頤命曰,臣等久未入侍東宮,明日永昭殿展謁還宮後,臣等與醫官入診之意,敢達。上曰,依爲之。都提調以下,以次退出。
上在昌德宮。停常參·經筵。
大殿,玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,口淡有加及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡安穩矣。勿爲入診。
吏曹口傳政事,以具後翼爲鐵山府使。
謝恩,副校理朴師益。
大殿·中殿·世子宮·嬪宮,藥房·政院·玉堂夕問安。答曰,知道。
咸鏡監司書目,高山察訪梁廷虎受由上京,母病沈重,有難離捨,不可强令還任,累朔曠官,其弊亦多,不得已罷黜事。以上朝報
禮曹達曰,卽接永禧殿參奉所報,則今日申時,正殿北邊內墻四間許崩頹云,正殿至近之地,有此崩頹之患,事甚驚駭,不可無慰安之擧。慰安祭,不卜日來初七日設行,而墻垣改築之役,則別定監役官,趁卽擧行事,分付,何如?令曰,依。以上禮曹謄錄
辰時有霧氣。未時,日暈。
李禎翊,以弘文館言啓曰,副校理朴師益,昨日違牌,旣有只推之命,更爲牌招察任何如?傳曰,允。
尹陽來,以司僕寺官員,以都提調意達曰,慶尙道蔚山縣監牧官所管長鬐牧場之內,有不可不急速看審變通之事,本寺主夫趙光命,給馬下送,使之摘奸以來後,稟處,何如?令曰,依。
平安監司金楺疏曰,伏以臣,宿病重發於積年勞悴之中,瘡患添劇於累次驅馳之餘,重務久曠,殘喘莫全,不得不罄竭危悃,冀蒙矜許,及奉徽批,不賜開允,誨責兼至,臣誠悸恐抑塞,罔知攸措。未及承批之前,北使又爲出來,臣卽不計顚仆,氈裹登途,纔到安州境,聞其已達嘉山,而自前以嘉山地窄,難容行禮,且有相値路中之慮,輒皆留待於安州,故敢以依前例留待安州,公狀卽爲馳達。而旋接差使員等報狀,則勅使聞臣病重,使之留調所到處,勿爲前進云,故又以此意,略及於狀末,蓋纔以留待安州狀達,則此爲疊牀,而不過關係彼言,不問緊歇,隨聞仰達,而旣曰留待,則初非落留之意也。臣於其時,病勢雖重,遠接使旣不來到,臣獨護勅,更無他人,臣雖甚愚迷,豈敢落留,而獨送勅使哉?以其隨到境上觀之,則當初狀達本意,亦可見矣。而只緣草次封章,辭不達意,而致勤嚴令,論其所坐,合被重譴,而罰止薄責,含恩知罪,益增惶隕。顧臣狗馬賤疾,根柢已深,輾轉沈苦,已入膏肓,而痰火痞隔之症,係是難醫,逐年增加,眞元漸鑠,至於濕瘡,潰瀾於下部,毒聚股間,已成大腫,幾如鷄子,日夜刺痛,至不可忍。而纏繞裹縛,擔舁作行,處處悶塞,絶而復甦,災邑滯留,其弊不貲,故寸寸復路,纔得還營,還營之夕,又得胃腕之痛,四日四夜,人鬼莫分。今始小得鎭定,而餘症尙危,所患腫處,又有必濃之形,痛勢轉劇,敗症層生,夜則失睡,晝則廢食,肌膚換脫,骸徒存,咳喘兼發,日夜不止,種種缺五六字盡形於文字,委頓牀席,作一殭尸,觀此症情,無望復生。缺四五字過三朔,公私狼狽,有不可言,賑事方急,此時言病,缺五六字。而第念自前秋,罄竭庫儲,分俵列邑,使之料理缺二行半疾聲披控於离明之下者也。如非實病之如此,則缺五六字情勢又無必欲速歸之私計,則何敢一書再書,累事煩瀆缺三字哉?病昏神錯,語無倫脊,尤增惶悚。伏乞邸下,曲加矜察,缺六字俾臣得以安意調息,再尋生路,千萬幸甚。且臣於前都事姜必輔缺二字辭,尤有所駭惑焉。臣於伊日,開坐公廳,軍官在前監印,而今謂之臣所不見之處,垂足佯睡,臣招致其營吏,再三開諭,而今謂之拿入詰責,其他辭說,無一實狀。噫,必輔所爭,元非大事,及其棄歸,則臣之請罪,只循法例,有何可怒於臣,而飾辭侵詆,略無顧忍爲哉?殊非常情之所及也。必輔,是臣素昧,及爲都事,兵使·守令,無不見凌,臣固意其多氣難待,故前後相見,加意接遇,未嘗失色。今以意外之事,橫遭其誣詆如此,無非臣不足以見重之致,而取侮幕僚,損傷體統,則非細矣。此亦臣難冒之一端也,臣無任云云。批答見上
校理朴師益上疏曰,伏以臣於本館,卽一滓穢之蹤耳,連呈辭單,見阻喉司,累違嚴命,自速置對,誠不自意誅罰不加,職名如故,臣於是,一倍驚惶,措躬無所,宜不敢復違天牌。而情勢之外,病狀兼劇,欲起還仆,竟不免坐犯逋慢,乃於席藁震越之中,又承格外只推之命,聖恩愈屑。而臣罪愈大,終宵繞壁,覓死不得,荐召之下,怵畏分義,不敢忍死,趨詣於象魏之外。而顧臣危苦之懇,昨已罄暴於供辭之中,伏想离明,業已俯燭于此,則今不敢更爲蔓辭,以溷淸聽,而臣於是職,誠有必辭之義,斷無復冒之理。夫改錄當否,非臣所敢知,而伊時物論,果如儒臣所追引者,則如臣掛名於擧措無據之錄,失脚於譏議溢世之時者,無論其喪廉隅而玷名器,及至儒臣疏出之後,則卽臣引義自靖之日也。臣乃諉以事在旣往,而厭然自掩,罔念黥劓之補,重蹈僨敗之地,則是眞所謂不識世間羞恥事者也。今日館直雖違缺四字礪世之道,尙安用如此一鄙夫哉?此臣所以自矣于心,期於缺五六字傲之誅,而不敢復萌冒進之念者也。且臣素患痰喘缺六七字漸入難醫之境,而在西之日,重添於支勅之行,承二行半餘氣,方此喘喘,雖微情勢之危臲,卽此病狀,決無缺五六字敢冒萬死,畢陳肝膈之懇于貳極之下。伏乞邸下,亟命鐫削臣新授職名,兼將臣前後罪狀,重賜勘治,以安私分,不勝幸甚。臣無任云云。批答見上
上在昌德宮。停常參·經筵。
自巳時至未時,日暈。
大殿,政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,口淡有加及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,口淡有加之候一樣,而困惱·熏熱·腹部飽滿。膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
兵曹,司果朴昌漢身死,曾經臺侍。達別致賻。
吏曹啓曰,來初十日都目政爲之之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,口淡有加及困惱·熏熱·腹部飽滿,膈間不淸利之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
忠淸監司書目,忠州呈,以禮曹判書鄭澔辭職上書上送事。達。答曰,覽書具悉。上款引嫌,殊涉過矣。至於休致之請,卿雖年老,筋力尙强,故聖上終不允許,則今余必致卿朝端,斷無遞改之理也。本兼兩任,俱係緊重,不宜久曠,須勿固辭,卽速上來,安心行公。又書目,瑞山呈,以大司憲金興慶辭職上書上送事。達。答曰,覽書具悉。卿其勿辭,遵依前日聖敎,趁此春和,將母上來察職。以上朝報
備邊司達曰,會寧·慶源開市,旣已完畢,令承文院撰出回咨,別定禁軍,下送于義州府,使之傳給鳳凰城將處,以爲轉送北京之地,何如?答曰,依。以上備局謄錄
安重弼啓曰,明日常參·經筵,取稟。傳曰,停。
尹陽來達曰,大司憲金興慶,持平兪拓基受由在外,執義金幹在外,掌令韓以厚·李浣,持平金相玉呈辭,今日以監察茶時之意,敢達。傳曰,知道。
又啓曰,兵曹郞廳來言,闕內各處,入直軍士夜巡檢云矣。敢啓。傳曰,知道。
又以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府意達曰,副摠管金重器,以訓鍊院都正內三廳將鬼薦講經取才事,禁衛營進去之意,敢啓。傳曰,知道。
又達曰,注書趙鎭禧,以親病上疏受由,已過多日,而尙不進仕,卽爲牌招察任,何如?傳曰,允。
又以禁衛營言啓曰,去正月十八日本廳番中日試射放時,前哨三隊軍朴千儀,初二放連次得中,三放明知其不中,而猝然擧旗,捉致監的軍人査問,則以爲監的官,使執旗軍擧旗云。監的官崔維衡,令該曹依法科罪,何如?傳曰,允。
又以禮曹言達曰,都目政將行於今初十日,本曹多有擧行之事,而正郞金在魯,昨日政除授之後,尙不出肅,自本廳累度往復,而一向引入,事甚未安,更加催促,使之卽爲出肅,何如?傳曰,允。
尹陽來,以兵曹言達曰,各廳缺四五字能麼兒一朔六次,設廳講武,意非偶然缺五字怠慢成習,都摠府都事金夢弼缺六七字柳郃·許鼎等,再次無緣不進,依法缺二行半
尹陽來,以兵曹言達曰,京外褒貶啓本,啓下政院後,自政院中下等抄出頒布,而啓本則裹袱封標,出付吏·兵批者,例也。本兵奇別書吏,依例受置于內司堂上直宿之房,以待開坐矣。再昨開坐後,京外啓本拆見,則黃海道觀察使封進水軍邊將啓本,不入於封裹中,反覆考閱,終無去處。雖以上前開拆後等第抄出觀之,許沙僉使韓時翊居中,登山僉使金錫老居下,明白書出,本道之上送,據此可知。而啓本見失,乃是前古所未有之事,事之驚駭,莫此爲甚。必是政院書吏與本曹書吏,缺三四字受之際,遺漏之致。雖未知見失於誰手,而缺四五字治罪,以懲日後,政院及本曹當該書吏,缺六七字罪,自本曹移文本道,取考其褒貶等第。缺二行半
禮曹判書鄭澔疏曰,伏以臣缺七八字旣屛伏遠地,病入膏肓,罪積逋慢,缺半行聞客使當至,朝家多事,不敢偃臥私次,缺三四字擔舁,寸寸前進,以爲歸命司敗,冀伏譴罰缺三字冒風寒,僅到畿坰,宿病新恙,一時添劇,曳入闕次,敢暴血懇。日俟刑章,聖度天大,不惟不加誅罰,反降溫批。臣於是,惶感交極,涕泗如雨。第伏聞聖上,以臣辭本,不上東宮,有違定式,申飭政院,不啻嚴截,臣一倍驚怖,五內熏灼,罔知攸措。蓋臣之罔料,朝臣循例辭本,無論大小,皆上東宮,而至於恩出非常,事係變通者,或可直籲於大朝,無甚大舛。顧臣披瀝肝血,疾聲哀籲者,一則還收非常恩數,以重名器事也,一則及此朝家多艱,從速變通事也。情窮勢迫,不暇念及於靜攝中瀆擾之罪,冒昧直上,眞所謂急行無善步,疾呼無善聲者也。緣臣顚錯,致勤聖敎,臣罪至此,萬殞難贖,只此一事,卽見臣老昏冥迷,卽一未冷之屍,不可責以生人之道也,尙矣。伏乞邸下,命下司敗,治臣之罪,鐫臣之職,以安愚分焉。且臣有區區私悃,欲一陳暴於离明之下,大凡人情,莫不樂富貴而厭貧賤,耽恩寵而惡刑罪,無古今無賢愚,同一情原也。今臣蒙被聖上剪拂之恩,進秩超資,則恩寵過矣,猥以闒葺癃老之姿,班聯八座,則富貴極矣。臣獨何心,舍彼取此,不厭貧賤,自陷刑罪,而莫之辭乎?以此兩端,若蒙离明之俯諒,則庶燭其情病之萬不獲已也。且臣今番畿坰往還,重添腰脅之痛,坐臥隨人,叫死迷亂,靡晝靡夜,缺三字廢,形換神脫,就木之期,非朝卽夕,雖欲作勢缺四字其路。伏乞邸下,特加矜憐,仍許臣休缺二行半地,千萬幸甚。臣無任云云。批答見上
大司憲金興慶上疏曰,伏以臣所叨之職,缺五六字似,而辭章旣失准請,藩符未敢替納,不得缺四五字中,冒肅新命,仍請恩暇,歸省老母。而半載相逢之餘,未忍往離病側,荏苒之間,遂挾旬望,任情逋慢,罪合萬殞。顧玆風憲之長,爲任至重,有非輕微如臣,所可濫竽,終不敢以迫而一出,晏然爲仍冒之計也,決矣。且臣私悃之不敢離親從宦之狀,前後章牘,旣已備陳,實惟上下之所共知者。間或迫於嚴明,霎然趨朝,而輒敢瀝血請急,倏往忽來,曾不能陳力就列,粗效塵露之微報,又不得專意將母,少伸烏鳥之情,則君親將負,不免爲名敎中罪人,臣之私情,其亦窮且迫矣。伏惟邸下代理之初,以孝爲治,今臣危迫之情,宜在矜憐,敢冒萬死,縣道封章。伏乞邸下,俯垂諒察,亟令鐫遞臣職,仍令勿復檢擧,俾得調養老母,以卒天地生成之澤,千萬幸甚。臣無任切迫祈懇之至,謹昧死以聞。批答見上
上在昌德宮。停常參·經筵。
下直,海美縣監金萬鎰。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,口淡有加及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢來問安,竝爲仰稟。答曰,知道。脚痺特甚,口淡有加之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
掌令李浣初度呈辭,入達。給由。
刑曹申目云云。京畿·江原兩道收租減縮,十邑當該守令,指名現告事,爲先發關,京畿監司回移,爲先到付,而南陽前府使權,安城前郡守朴尙淳,陽川縣令尹基慶,指名現告爲白有置。權·尹基慶段,俱是朝官,竝移義禁府處置,朴尙淳段,因戶曹判書權尙游上書,有參酌稟處之令,姑先推考,觀其緘辭而處之,何如?達依準。
政院達曰,卽者大臣送言,今日都堂錄爲之事出令,政府西壁,當爲進參。而左參贊閔鎭厚直宿藥院,不得出去,右參贊李健命,方在呈告中,無以備員開坐,本院稟請牌招云。右參贊李健命卽爲牌招,以爲進參之地,何如?令曰,依。
礪原君柱上書。大槪,出疆之期已迫,乞蒙恩暇,往省父母墳墓,以伸至情,入達。答曰,覽書具悉。卿其依書辭往來焉。
政院達曰,右參贊李健命,牌不進,推考徽旨,今方捧入,而都堂錄開坐,事係緊重,更卽牌招何如?令曰,依。
藥房口傳啓曰,卽伏聞差備醫官等處下敎,則自昨日口淡有加,朝來特甚,困惱亦爲特甚云,臣等不勝驚慮之至。未知卽今症候加減,復何如?且伏聞有五錢重蔘茶煎入之敎,問議諸醫,則皆以爲進御宜當云。今方煎入之意,惶恐敢啓。傳曰,知道。卽今困惱·口淡特甚之候一樣矣。
大殿·中殿·世子官·嬪宮,藥房·政院·玉堂夕問安。答曰,知道。
都堂錄圈點,五點,金雲澤,四點,金東弼·南一明·金相玉·趙尙絅·金取魯·趙尙健·尹淳·金相尹,尹惠敎·兪拓基。
藥房口傳啓曰,卽伏聞下敎于差備醫官之言,嬪宮患候猝重云,臣等不勝驚慮之至。未知卽今加減,復何如?而聖候困惱·口淡特甚之候,焦憂之中,其無所加乎?惶恐敢啓。傳曰,困惱·口淡特甚之候一樣,而嬪宮氣塞之候,姑未有減矣。
嬪宮膻中穴受鍼,受灸三壯。
二更二點,下令曰,嬪宮喪事猝出,政院知悉。
藥房口傳啓曰,聖候未寧中,今日困惱·口淡,又爲特甚,而猝遇嬪宮之喪,驚慟切至,必致傷損,十分寬抑,毋爲過哀,是臣等區區之望。而且伏聞臨御之所,與喪次甚近,恐有妨於調攝之節,姑爲移御稍遠處所,未知何如?臣等不勝憂煎之忱,惶恐敢啓。傳曰,喪出意外,哀傷之懷靡定,移御事當依爲之矣。
二更二點,傳于藥房曰,嬪宮之喪,今當招魂而曾在宣廟朝,雖有恭懷嬪之喪,事在亂前,又籍無存,他無可據之例,三復節次,卽爲考啓。藥房口傳啓曰,取考五禮儀,則雖無嬪宮喪禮,亦有可以旁照之例,故以此謄入之意,敢啓。傳曰,五禮儀,旣無嬪宮喪禮,則此非可據之例。且曾在乙酉年昭顯世子之喪,梓宮改稱梓室,則今此三復之復字,似不可通用,當初下問者此也。更爲考啓。藥房又啓曰,嬪宮喪禮,雖無可據之例,而皐復之復字,上下通用,似無未安之嫌矣。惶恐敢啓。
藥房口傳啓曰,犯夜移御之後,困惱·口淡特甚之候,復何如?臣等不勝憂煎,惶恐敢啓。傳曰,一樣矣。
嬪宮喪擧哀後,大殿·中殿·世子宮,藥房·政院·玉堂問安。答曰,知道。大殿·中殿·世子宮,藥房·政院·玉堂·二品以上·六曹·大司諫,奉慰問安。答曰,知道。以上朝報
留門詣闕問安時,本殿提調工曹判書金錫衍,禮曹參判朴鳳齡,都提調領議政金昌集,前依乙酉昭顯世子禮葬時例,梓室內入事定奪後,翌日以都提調提調意啓曰,今此嬪宮喪凡百擧行之事,無他可據之例,依昭顯世子喪事時謄錄,參酌擧行,其時則以本殿所在梓宮稟用矣。今番則何以爲之?敢稟。傳曰,今亦依此爲之。又啓曰,嬪宮喪,以本殿梓宮取用事,傳敎矣。無欠梓宮,有垂字·冬字·藏字·潤字·成字矣。廣長尺數,竝爲別單書入,而其中尺度最小者,只是成字梓宮,而合用與否,未小斂之前,自外有難的知,更待下敎擧行之意,敢啓。傳曰,小斂後出給見樣,則例以尺數所稱某字梓宮定入後啓達矣。別無更稟下敎之事,此草記還爲出給。以上端儀嬪禮葬儀軌
禮曹啓曰,今此嬪宮之喪,當有告由之擧,永寧殿·宗廟·永昭殿·敬寧殿告文,來初九日設行,何如?傳曰,允。
又啓曰,今此嬪宮喪凡干節目,無可據前例,似宜依倣昭顯世子喪時謄錄,參酌擧行。而其時謄錄,亦不詳備,卽今初喪諸節擧行迫急,臣曹不敢擅便,一一問于大臣擧行何如?傳曰,允。以上禮曹謄錄
未時,太白見於巳地。
李宖達曰,大司憲金興慶,持平兪拓基,受由在外,執義金斡在外,掌令韓以厚·李浣,持平金相玉呈辭,今日以監察茶時之意,敢啓。傳曰,知道。
又以經理廳言啓曰,本廳本無物力,而前頭需用,事多苟簡,嶺底七邑稅太,從收租案數,自京推移,備送於地部,取其贏餘,以爲補用之地,何如?傳曰,允。
李禎翊,以禁府言啓曰,以戶曹達辭,刑曹申目,南陽前府使權,陽川縣令尹基慶等,移本府處置事準下矣。尹基慶,今方待命於本府,卽爲拿囚,而權以慶尙監司,方在任所,依例發遣府都事,交代後拿來,何如?傳曰,允。
以嬪宮病患猝重,大殿·中宮殿·世子宮,政院·玉堂問安。答曰,知道。
五禮儀謄本,內侍以常御上服,左荷之,陞自東霤,當屋履危,左執領右執腰,北向三呼曰,嬪宮復,畢以衣投於前,內侍承之以函,入覆于上,復者降自而霤。傳曰,五禮儀,元無嬪宮喪禮,則此非可據之例。且曾在乙酉年昭顯世子之喪,梓宮改稱梓室,則今此三復之復字,似通用缺三字者此也。更爲考啓。
藥房又啓曰,嬪宮缺四字據之例,而皐復之復字,上下通用,似無不可缺四字啓。傳曰,知道。
尹陽來啓曰,禮官及侍講院,多有擧行之事,金虎門當爲開門,請出開門標信,何如?傳曰,知道。
傳于政院曰,移御矣。政院知悉。
四更五點,大殿養化堂移御後,政院·玉堂口傳問安。答曰,知道。
傳于政院曰,內殿亦爲移御矣。政院知悉。
中宮殿移御後,政院·玉堂口傳問安。答曰,知道。
傳于政院曰,贈領議政沈浩夫人,今方來到丹鳳門外云,留門使之入來。
魚有龜,以禮曹言啓曰,今此世子嬪之喪,大殿·中宮殿·世子宮,當有擧哀之節,而自上方在靜攝之中,何以爲之乎?百官似當變服哭臨,而五禮儀及謄錄,無可據之例,問議大臣,則以爲哭臨一節,似不可已云,依此擧行之意,敢啓。傳曰,知道。自內皆已擧哀,儀注勿爲磨鍊。
礪原君柱上書曰,伏以臣,疏遠宗戚,濫蒙洪造,致位宰列,徒費廩祿,夙夜憂懼矣。千萬夢寐之外,忽畀專對之任,繼有超秩之命,臣聞命驚惶,罔知攸措,雖緣塡差之苟艱,有此變通之擧。而顧臣才分之湔劣,萬無堪承之望,頃陳肝血之懇,仰瀆离明之聽,見阻喉司,未克上徹,臣之情跡,尤有所悶蹙者。而其在往役之義,更不敢祈免,不量顚仆,今方治任。而臣之父母墳山,在於楊州地,出疆之前,情當一番往掃,而身帶職名,不敢任意往來,玆敢冒死呼籲。伏乞邸下,特賜數日之暇,以伸人子至情,千萬幸甚。臣無任云云。書答見上
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
藥房啓曰,昨日悲懷之中,夜深移御,伏未審夜來,聖候寢睡若何?脚痺困惱·口淡特甚,熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,有不可已。不勝終宵煎灼,敢此問安,竝爲仰稟。答曰,知道。脚痺特甚,困惱·口淡特甚之候一樣,而熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院達曰,凡係喪禮節目啓辭·達辭及時急邊情軍兵事外,臺諫達辭及各樣文書,限成服前不爲捧入之意,敢達。令曰,知道。
政院啓曰,禮曹多有擧行之事,堂上不可不備員,而判書在外,參判未差,參判有闕之代,令該曹,卽爲口傳差出,仍卽牌招察任,何如?傳曰,允。
吏曹口傳政事,以朴鳳齡爲禮曹參判。
春秋館郞廳,以領·監事意啓曰,今此嬪宮喪事,出於不意,喪禮凡節,他無可據之文,急送史官於江都,考出實錄中,文宗在東宮時嬪宮喪事及順懷世子嬪宮喪事節目以來宜當。而下番翰林權在外,上番翰林崔守範,時在罷散中,卽爲敍用,口傳付職下送,何如?傳曰,允。
吏曹口傳政事,奉敎單崔守範。
政院啓曰,都目政,今初十日爲之事稟定,而事當退行於成服後,以此意分付該曹,何如?傳曰,允。
傳曰,嬪宮襲斂時,沈維賢·沈溭·沈湙·沈沆·沈碩賢入參。
謝恩,禮曹參判朴鳳齡。
吏曹,殯宮都監都提調,判府事徐宗泰,園所都監堂上二,李健命·兪集一,郞廳六,洪錫輔·閔昌夏·金弘迪·金鼎運·鄭錫·沈瑋,殯宮都監堂上二,金錫衍·朴鳳齡,郞廳六,洪啓迪·洪重疇·朴長潤·李眞淳·朴弼哲·趙奎彬,禮葬都監堂上二,權尙游·李澤,郞廳六,金在魯·李震葉·沈啓賢·尹㝚·金濰·李瀗。
守園官,益陽都正檀。
兵曹口傳政事,副司正徐命均。
大殿·中殿·世子宮,藥房·政院·玉堂夕問安。答曰,知道。
嬪宮襲後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
藥房口傳啓曰,晩後脚痺·困惱·口淡特甚,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,晩後一樣矣。又口傳啓曰,今日朝水刺,以素饍進御矣。此時行素,雖一二時,極爲悶慮,自夕水刺,勉進常饍,未知何如?惶恐敢啓。傳曰,卿等之請至此,自明日當進常饍矣。
禮曹啓曰,今此嬪宮喪,大殿·中宮殿,准家禮及大典及五服條,則長子妻,准儀禮經典通解天子諸候正統旁期服圖,則嫡婦大功,世宗朝顯德王后,薨于東宮,兩宮服大功,今則何以爲之?王世子服制,古禮及國制,俱爲不杖朞,當以此磨鍊矣。敢稟。傳曰,啓辭得宜,竝依爲之。
政院啓曰,釋奠大祭,朝已受香,今方行禮,而至於社稷大祭,則受香在於明日,凡喪在同宮,不當行禮,例也。明日社稷大祭,似不當受香,合有變通之道,敢稟。傳曰,不當受香矣。
嬪宮斂後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
自未時至酉時,日暈。以上朝報
禮曹啓曰,昭顯世子喪上食獻祭時,有宗親及功臣子孫一人輪直之規,今亦依舊例,令該曹差出何如?傳曰,宗親及功臣子孫,上食獻祭時,輪次直宿者,爲何事耶?
又啓曰,命下矣。昭顯世子喪時謄錄,有此一款,而其所掌,則上食時進止云矣。敢啓。傳曰,知道。差出,可也。以上典享司日記
政院啓曰,取考仁廟朝乙酉四月二十六日本院日記,則因大臣啓辭,扈衛及懸灯·刁斗等事爲之,辛巳八月十四日日記,則因本院啓辭,分付兩局大將,把守宮門矣。乙酉·辛巳,雖不合援例於今日,卽今金虎門,徹夜留門,不可無把守之擧,而他宮門扈衛等事,亦何以爲之?敢稟。傳曰,金虎門把守,而扈衛一款,勿爲擧行。以上御營廳謄錄
又以禮曹言啓曰,今此設奠時饌品,當依昭顯世子喪時例設行,以此分付都監,何如?傳曰,允。
傳于魚有龜曰,已去乙酉年昭顯世子喪事時,第二日小斂,而今此禮曹單子,只以沐浴及襲時刻磨鍊,而小斂時刻,不爲擧論,何故耶?問啓。
魚有龜啓曰,傳曰,已去乙酉年昭顯世子喪事時,第二日小斂,而今此禮曹單子,只以沐浴及襲時刻磨鍊,而小斂時刻,不爲擧論,何故耶?問啓事,命下矣。招問禮曹郞官,則以爲沐浴襲時刻,爲先擇定入達,而小斂時刻,又以今日內擇定,方爲次第入達云矣。敢啓。傳曰,知道。
又啓曰,取考乙酉四月二十六日日記,則自二十六日至二十八日,政院·玉堂·侍講院·翊衛司·禮曹,竝皆別省記入直矣。今番節目,皆倣乙酉謄錄,參酌擧行,別省記一款,亦依此爲之乎?敢稟。傳曰,今番則勿爲擧行。
魚有龜,以禮曹言啓曰,銘旌書式,倣乙酉謄錄,以金字隷書王世子嬪靈柩之意,敢達。傳曰,知道。
又啓曰,襲奠官沈維賢等出去,請出開門標信。傳曰,知道。
上在昌德宮。停常參·經筵。
自辰時至午時,日暈。
大殿·中殿·世子宮,藥房·政院·玉堂·二品以上·大司諫問安。答曰,知道。
藥房啓曰,伏未審夜來,聖候寢睡,若何?脚痺·困惱·口淡特甚,熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。終宵憂煎,敢此問安,竝爲仰稟。答曰,知道。脚痺特甚一樣,困惱·口淡特甚之候少減,而熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
禮曹達曰,今初九日敬寧殿展謁事,已爲達下,而今此嬪宮喪未成服前,事當停止,待後日更稟之意,敢達。令曰,知道。
傳曰,沈洙自鄕上來云,大斂時使之同爲入參。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後脚痺特甚及困惱·口淡·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利未已之候差勝,而其餘症候一樣矣。
禮曹啓曰,今此嬪宮喪初終時,百官哭臨,旣爲擧行,亦已陳達,明日成服時,又當以淺淡服,哭臨於殯宮外門外,罷散朝官及館學生等,亦以素服,於宣仁門外會哭·何如?傳曰,允。又啓曰,服制更稟草記,以國制爲之事批下矣。經國大典及世宗朝已行之例,皆當爲國制,而大典所載,則朞年,世宗朝例,則大功。臣等不敢斷定,有此煩瀆,極爲惶恐,而事係重大,不得不敢此更稟。傳曰,世宗朝例,卽國朝已行之制,故以依國制爲敎矣。
明日成服正時,巳正三刻。以上朝報
禮曹啓曰,取考乙酉年謄錄,則本曹啓辭禮文內,自初喪至卒哭,竝停大中小祀,殯後唯祭社稷云,蓋古制同宮之內,雖卑賤之喪,三月爲之不祭,唯郊祀之禮,越紼而行,停祀及行祭事,似當依此擧行,何如?傳曰,依啓矣。揆諸禮意,考諸前例,山川節祭,係是郊社之類,似當設行。宗廟·各陵殿朔望及大祭·各陵忌辰,似當停行。而事關祀典,有難輕議,上裁,何如?傳曰,依爲之。以上典享司日記
魚有龜,以禮曹言啓曰,大殿·中宮殿服制,參考古禮及國朝,以朞年·大功,條列以稟矣。以依爲之批下,無指一之敎,敢此仰稟。傳曰,依國制爲之。
又以禮曹言啓曰,昭顯世子喪,上食獻祭時,有宗親乃功臣子孫一人,輪次入直宿之規,今亦依舊例,令該曹差出何如?傳曰,上食獻祭時,宗親及功臣子孫輪次直宿者,爲何事耶?
又以殯宮都監郞廳,以都提調意啓曰,昨因欑宮事草記減殺爲之可也事下敎矣。臣亦取見政院日記,有乙酉年因傳敎,不設欑宮,只設平牀·竹簞·褥席等物於下,而以白紬造作仰帳,以爲上覆承塵之地矣。今亦依此爲之乎?敢稟。傳曰,乙酉年例,旣已考出,依此爲之,可也。
又以禮曹言啓曰,嬪宮喪大斂儀注,今方書入,而成殯欑室一節,自都監稟裁擧行,儀注中減去之意,敢啓。傳曰,知道。
又以禮曹言啓曰,服制更稟草記,以依國制爲之批下矣。經國大典及世宗朝已行之例,皆當爲國制,而大典所載,則朞年,世宗朝例,則大功。臣等不敢斷定,累次煩瀆,極爲惶恐,而事係重大,不得不敢此仰稟。傳曰,世宗朝例,凡國朝已行之制,故以依國制爲敎矣。
魚有龜,以吏曹言啓曰,因禮曹啓辭,殯宮上食獻祭時,宗親及功臣子孫一人,有輪次直宿之規,依舊例令該曹差出事,命下矣。取考乙酉謄錄,則自禮曹啓下後,因本曹草記,令宗簿寺及忠勳府可合人員,擇定啓下事允下,今亦依此,令宗簿寺忠勳府可合人員,卽速差出,何如?傳曰,允。
又以禮曹言啓曰,王世子服制節目,今方磨鍊,而似當有十三日公除之節,臣曹不取擅便,何以爲之?敢稟。傳曰,公除之節磨鍊,可也。
上在昌德宮。停常參·經筵。
嬪宮入梓室後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
大殿·中殿·世子宮,藥房·政院·玉堂問安。答曰,知道。
藥房啓曰,悲擾中達夜酬應,伏未審聖候寢睡若何?脚痺及困惱·口淡·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵煎灼,敢此問安,竝爲仰稟。答曰,知道。困惱·脚痺特甚,熏熱亦甚,而口淡之候少減後一樣,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡無異全失矣。勿爲入診。
傳曰,守園字,園所都監之園字,竝以墓字,改付標以入。
嬪宮成服後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
大殿·中殿·世子宮,藥房·政院·玉堂問安。答曰,知道。
傳曰,慶德宮移御吉日,以今月念前推擇以入事,分付該曹。
禮曹啓曰,命下矣。慶德宮移御吉日,令日官推擇,則今十九日二十日,大殿·中宮殿爲吉,世子宮有拘忌,此外念前,連有拘忌,二十〈一〉日,兩殿有拘忌,世子宮爲吉云。兩殿移御,以二十日定行,世子宮移次,以二十一日定行乎?敢稟。傳曰,依爲之。以上朝報
長生殿,以都提調意啓曰,昨日嬪宮喪梓室,以本殿所在梓宮,依傳敎取用,而小斂見樣,自內出給之後,憑準諸梓宮,稍有所減,故以此旣已陪進之意,敢啓。傳曰,知道。以上端儀嬪禮葬時儀軌
禮曹啓曰,嬪宮喪三都監差出時,臣曹只憑侍講院乙酉日記,以園所都監草記中書入矣。更考政院日記,則其時收議大臣,園所之園字,改以墓字,仍稱墓所都監矣。卽今園所都監,亦當依此改稱墓所,敢啓。答曰,知道。右端懿嬪墓所儀軌
魚有龜,以禮曹言啓曰,喪制,大斂明日成服,禮也。而今此嬪宮喪,大斂後奉下梓室,在於昨日,卒事成殯,在於今日,今日成服,若從大斂,則似無同日之嫌,而若從成殯,則亦涉未安,似當退行。而五日成服,亦無可據之例,事關禮節,敢此仰稟。傳曰,大斂行於昨日,則別無同日之嫌,成服勿爲退行。
又以禮曹言啓曰,卽伏見史官考出實錄狀啓,則世宗朝辛酉嬪宮喪,停朝市五日,東宮僚屬竝,令着素帶三十日矣。今亦依此擧行之意,敢啓。傳曰,知道。
又以禮曹言啓曰,王世子謁聖後,試士當否,發遣郞廳,問議于在外大臣,則領中樞府事尹趾完,以爲負罪垂死之臣,何敢混入於諸大臣之列,隨衆獻議乎?詢問之下,不得仰對,不勝惶隕,伏地俟罪云。左議政權尙夏,以爲臣疾病濱死,罪名極大,違逋恩召,席藁俟罪,是田野之賤臣,今於大臣收議,不敢唐突仰對,只增惶恐而已云矣。敢啓。傳曰,知道。李判府事獻議得宜,依此爲之。
魚有龜,以禮曹言啓曰,今月初九日,社稷春享大祭,因嬪宮喪,不得受香矣。謹按禮記,唯祭天地社稷,越紼而行事,五禮儀,自初喪至卒哭,竝停大中小祀,殯後唯祭社稷云。今則旣在殯後,仲月亦未盡,第社稷之祭,本於上戊日設行,而上戊日已過,中戊日退行,亦無前例,祀典事體重大,議大臣稟處,何如?傳曰,允。
上在昌德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·脚痺特甚及口淡·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡及脚痺之候一樣,困惱特甚之候有減,而熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
假注書李春躋書達,臣承令馳往于忠淸道淸風黃江村左議政權尙夏所住處,傳宣令批,則以爲臣在席藁俟罪之中,宜不敢猥越陳稟,而所帶重任,緣臣久曠,不得不唐突乞免,方切惶懼。不意近侍復臨,傳宣徽旨,其所以開釋牖迷者,丁寧反復,極其勤懇。臣奉讀以還,不覺感涕之沾襟也。臣雖愚頑,尙有彝性,一向違慢,豈所樂爲?而目今病勢益重,㱡㱡如不保朝夕,門庭之間,亦不能起步。數月之內,決無致身京輦之望,又使近侍虛還,臣罪萬死,只自瞻望震越,不知所達云矣。敢達。令曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,困惱·熏熱之候少減後一樣,而其餘症候,亦一樣矣。
傳曰,成服已過,看山爲急,而尙不擧行,問啓。政院啓曰,命下矣。問於禮曹,則都監,以都提調意來言,成服後,禮葬墓所都監,所當卽爲會同,擧行看山之事。而史官馳啓,實錄謄出本中,都監一事,有所差異,非不知看山之事,一日爲急,而欲待史官回還,知都監前規,然後會同擧行,故未及稟啓云矣。敢啓。傳曰,知道。又啓曰,因觀象監草記,都監堂上,率諸地師出去看山事,允下矣。觀象監提調,禮曹堂上郞廳,例爲同往,而禮曹參判朴鳳齡,見差嬪宮都監堂上,參議李肇,以今月十三日順陵改莎草,十五日宣陵改莎草兼進,判書鄭澔在外。看山之行,禮曹堂上,無推移進去之員,合有變通之道,何以爲之?敢稟。傳曰,參判朴鳳齡改差。
判府事徐宗泰上書。大槪,敢陳都監會同坐,未卽擧行,極有惶悶之忱。且請亟許減去所差都提調之任事。入達。答曰,覽書具悉卿懇。都監提擧祈免,過矣。須體余意,安心勿辭,斯速行公。仍令曰,史官往諭。
政院啓曰,因本院·禮曹堂上變通啓辭,參判朴鳳齡改差事,命下矣。令該曹卽爲口傳差出,仍卽牌招察任,何如?傳曰,允。以上朝報
政院啓曰,下番兼春秋工曹正郞金弘迪,以本職見差禮葬都監郞廳,將爲出去矣。當以他兼春秋,改付標入直。而宗簿寺兼春秋朴行義,以曾經翰林,拘於格例,不得入直。禮曹兼春秋李昌碩,因本曹事,方以變通頉下。他無推移之員,兵曹兼春秋,時無見帶之人,令該曹卽爲口傳差出,何如?傳曰,允。以上吏曹謄錄
長生殿,以都提調意啓曰,今此嬪宮之喪,外梓室板子擇出事,堂上郞廳進詣本殿,取出外正板,自今日始役,而合木吉日,令日官推擇,則今月二十日辰時爲吉云。以此日時,當爲擧行之意,敢啓。傳曰,知道。以上端儀嬪禮葬時儀軌
觀象監官員,以領事意啓曰,今此嬪宮之喪,卽宜有看山之事,而自前都監分付後,始爲擧行矣。卽伏聞自政院,因傳敎分付于本監云,都監堂上,當率地師出去,而各陵火巢及國陵置簿之地,竝爲看審,何如?傳曰,允。右端懿嬪墓所都監儀軌
上在昌德宮。停常參·經筵。
下直,鐵山府使具後翼,黃山察訪李重述。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
兵曹口傳政事,司直朴鳳齡。
吏曹口傳政事,以趙道彬爲禮曹參判。
謝恩,禮曹參判趙道彬。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請還收移配罪人梁益標放送之命事。請徒配罪人李時弼加資還收,仍令極邊定配事。請寢義州呼訴客使首唱人朱益桓遠配之命,特爲境上梟示事。新達,新除授司諫金有慶,時在忠淸道瑞山地,請斯速乘馹上來事,下諭。答曰,不從。下諭事,依達。
奉敎崔守範,待敎權,牌不進,罷職傳旨。傳曰,只推勿罷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
謝恩,兼春秋權孚。
禮曹啓曰,嬪宮議諡吉日,令日官推擇,則今二月十九日爲吉云。而取考乙酉謄錄,大臣及政府堂上·六曹參判以上·館閣堂上,命招會議,今亦依此擧行何如?傳曰,允。又啓曰,服制節目中,自上公除,一依世宗朝例,以五日磨鍊啓下矣。更考謄錄,則朞服十三日公除,自前以初喪計日矣。庚申·辛巳兩年,因本曹啓稟,一從己亥已定之例,自成服日,計至十三日除衰。以此推之,則大功公除,當爲九日。世宗朝五日而除,似是從成服始計,名雖五日,實則行九日公除矣。卽今十三日公除,當從成服日始計,則自上公除,亦從成服始計,至九日後除服,不害爲遵用世宗朝例。服制節目中五日而除,改定九日而除,未知何如?停朝市日限,已滿於昨日,而自上方在公除未盡之前,凡干文書出納,何以爲之?東宮申達文書,公除未盡之前,亦似有變節,敢此仰稟。傳曰,以九日而除,改定似宜,文書公除前,勿爲出納申達,可也。
嬪宮都監郞廳朴長潤出使,代金墰,洪重疇病,代朴琮,魂宮都監監造官二,趙斗壽·趙尙慶。
藥房口傳啓曰,卽伏聞中宮殿·世子宮各司供上,皆以素膳進排云,成服已過數日,而尙今行素,恐有傷損之節,自明日以常膳進供之意,分付何如?臣等不勝惶恐敢啓。傳曰,依爲之。
禮曹啓曰,因正月十二日藥房入診時,提調閔鎭厚所啓,王世子文廟謁聖後試士一款,依古事只取居首人直赴,或從近例,試士於春塘臺,遣命官科次以來,有所陳稟,無明白定奪,謁聖吉日,旣爲推擇,試士節目,亦當磨鍊。而王世子謁聖後試士,旣無前例,事異常規,臣曹不敢擅便,何以爲之?敢稟。傳曰,問于大臣稟處。又啓曰,命下矣。問于大臣,則判府事李頤命,以爲國朝典禮,殿下享文廟,必有視學設講之禮,今之製述試士,卽設講之變也,王世子釋奠酌獻時,則無此例,是殿下已行之矣。世子雖或享廟,不敢又行視學而然歟?今則聽政之後,異於平日,又承上命,代行酌獻禮,與初入齒胄之日,事體儀文,宜有不同矣。雖不可視學取士,卽日放榜,一如大朝臨行之時,亦不當全然無事,使盛擧有埋沒之恨,多士懷悵缺之心,若於酌獻後數日內,特下聖旨,命官取士,如泮宮別製之例,恐爲參酌之宜矣。然,此出臣臆見義起,何敢以爲必可行也?伏惟上裁。右議政趙泰采,以爲王世子釋奠酌獻,自是五禮儀所載,則祖宗朝以來,必有已行之例,而試士一款,無所考據,其爲當否,固不敢臆對。第伏念聽政後謁聖,事體雖自別,與大朝親臨,亦有間焉,則試士係是用人之道,一依大朝應行之典,恐似未安,惟在博詢而處之,伏惟上裁。判府事李濡,與右議政趙泰采,判府事徐宗泰,領議政金昌集,判府事趙相愚·金宇杭,病不收議。領府事尹趾完,左議政權尙夏在外,不得收議。大臣之意如此,上裁,何如?傳曰,病不收議大臣處,更爲問議,在外大臣處,亦爲問議。又啓曰,命下矣。更爲問議于病不收議大臣,則判府事徐宗泰,以爲伏承更詢之命,不勝惶恐。臣在罪悚屛伏中,病昏且劇,此雖係事體之大,而終不敢伸喙陳對,益深隕越俟罪之至。領議政金昌集,以爲臣病昏,不能究論,而原任大臣之意,恐合斟酌之道,伏惟上裁。判府事趙相愚,以爲今以王世子文廟謁聖後試士事,至有更詢之命,而情苦罪積之外,近來病勢,日就澌盡,精神昏瞀,全不省事,無以商確可否,仰對申問,惶隕之極,不知死所。判府事金宇杭,以爲病勢危劇,神思昏瞀,不能獻議於下詢之時,方深惶悚,又承再詢之命,不得不略此仰對。王世子文廟酌獻後試士,雖無可據前例,而承命代理後,始有享廟之禮,此盛擧也。事體不可埋沒,若如原任大臣之議,謁聖後數日,命官試士於泮宮,則恐合於參酌之道,惟在博詢而處之,伏惟上裁云矣。敢啓。傳曰,知道。又啓曰,王世子謁聖後,試士當否,發遣郞廳,問議于在外大臣,則領府事尹趾完,以爲負罪垂死之臣,何敢混入於諸大臣之列,隨衆獻議乎?詢問之下,不得仰對,不勝惶恐,伏地俟罪云。左議政權尙夏,以爲疾病濱死,罪名極大,違逋恩召,席藁俟罪,是田野之賤臣,今於大臣收議,不敢唐突仰對,只增惶恐而已云矣。敢啓。傳曰,李判府事獻議得宜,依此爲之。
奉敎崔守範,待敎權再牌不進,罷職傳旨。傳曰,只推勿罷。
禮葬都監監造官五,鄭述先·宋相維·閔思洙·申思遠·權炅,墓所都監監造官六,金世衍·李敬躋·曺命宗·朴世拯·李慶遠·尹昌東。
政院啓曰,卽者觀象監官員,以領·監事意來言,以看山事,本監提調及禮曹堂上,明當出去,而提調閔鎭遠,以順陵·宣陵莎草修補事出去,提調趙泰耉,今方在外,無他進去之員,自本院稟旨變通云,何以爲之?敢稟。傳曰,在外提調改差,卽爲口傳差出,可也。
吏曹口傳政事,以李健命爲觀象監提調。以上朝報
墓所都監郞廳,以都提調意達曰,今此墓所都監事目,參考前例磨鍊以入之意,敢達。令曰,知道。以上端懿嬪墓所都監謄錄又啓曰,本都監監造官,視辛巳年減三員,以六員差出,別單書入之意,敢啓。傳曰,知道。上同
殯宮都監達曰,今此都監凡事,依倣乙酉年例,而禮曹所上儀軌,今無所存。伏聞春秋館下庫所藏,有乙酉三都監儀軌各一冊,而下庫所藏,則雖無堂上,史官例爲開閉,分付本館,使之卽速出送,以爲各都監憑考之地,何如?令曰,依。上同
殯宮都監郞廳,以都提調意達曰,次知中使聽傳敎分付內,銀釘上加漆十度,銀釘漆布上加漆十度,梓宮全體加漆三度爲之事,定奪云矣。明日爲始,間一日加漆之意,敢達。令曰,知道。以上殯宮都監儀軌
魚有龜,以禮曹言啓曰,取考乙酉年謄錄,則本曹啓辭禮文內,自初喪至卒哭,竝停大中小祀,殯後唯祭社稷云。蓋古禮同宮之內,雖有卑賤之喪,三月爲之不祭,唯郊社之禮,則越紼而行,停祀及行祭事,似當依此施行何如?傳曰,依啓矣。揆諸禮儀,考諸前例,山川節祀,係是郊社之類,似當設行,宗廟各殿及朔望及大祭·各陵忌辰祭,似當停行,而事關祀典,有難輕議,上裁,何如?傳曰,依爲之。
又以禮曹言啓曰,服制節目中,大殿·中宮殿公除日子,依世宗朝已行之例,以五日磨鍊,王世子服制,亦以文宗朝在東宮時舊例磨鍊矣。成服時刻已迫,服制節目書入,而昨日本曹王世子公除取稟草記批答,公除之節磨鍊可也事,命下矣。十三日公除前,三十日服盡前及卒哭前服色,雖有自上辛巳已行之例,而直以此援擬磨鍊,有所不敢,至於公除·服盡·卒哭前進見服色,元無可據前例。臣等有難臆斷,問議于諸大臣稟處,何如?傳曰,允事,命矣。議于大臣,則行判中樞府事徐宗泰,以爲今此殯宮喪,王世子公除後卒哭前服色,有爲至尊壓屈之義,不當與辛巳殿下所御服色援擬,宜有遞減稍殺之節。領相獻議中參酌磨鍊者,恐爲得宜,至於進見時服色,則吉禮與祖宗朝已行之制,未得詳知。而雖服盡前,嚴敬之道,似不當有變於常,而臣全疏禮意,不敢質言,唯在缺四五字下敎而定行,伏惟上裁。領議政金昌集缺五六字世子服制,比諸殿下辛巳之例,旣有缺五六字不可不稍存減殺之節。就辛巳年以下缺
魚有龜啓曰,史官考史之行,旣已得命,禮葬·墓所兩都監擧行之事,一日爲急,卽爲會同,卽速擧行之意,分付兩司,何如?傳曰,允。
又以禮曹言啓曰,今此移御時,殿前後鼓吹節目,所當依例書入,而公除雖盡,常時擧動有異,以陳而不作,磨鍊之意,敢啓。傳曰,知道。
大司諫李箕翊,正言趙尙絅達曰,請還收權卨發配之命,仍令禁府,嚴鞫得情,快正王法。請還收河減死定配之命,仍令嚴刑得情,依律處斷。請還收移配罪人梁益標放送之命。請還收醫官李時弼加資,仍令極邊定配。亟請寢義州呼訴客使首倡人朱益桓遠配之命,特爲境上梟示。措語已見上新除授司諫金有慶,時在忠淸道瑞山地,請斯速乘馹上來事。下諭。答曰,不允。下諭事依啓。
上在昌德宮。停常參·經筵。
下直,江華經歷呂必時。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等久未入侍,今日與諸醫入診,詳察症候爲宜。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
京畿監司書目,楊州牧使趙正萬,連呈辭狀,無意還任,不得已罷黜事。啓。傳曰,其代卽爲口傳差出。
墓所都監都廳洪錫輔病,代黃龜河。
院前達,請還收權卨發配之命,嚴鞫得情,快正王法事。請還收罪人河減死定配之命,更加嚴刑得情,依律處斷事。請還收移配罪人梁益標放送之命事。請徒配罪人李時弼加資還收,仍令極邊定配事。請寢義州呼訴客使首唱人朱益桓遠配之命,特爲境上梟示事。新達,都監事例,乃於會同之日,凡干應用諸具,所當一依謄錄,卽爲擧行,而秫灰之不先分付,銘旌之未及襲時,揆以事體,殊極未安。此雖出於倉卒急遽之致,而不可無糾責之道。請殯宮都監當該堂郞,竝令從重推考。秫灰捧甘,雖在於會同之翌日,當該官之進排,旣在於過時之後,則稽滯之失,在所難免。請奉常寺當該官,從重推考。答曰,不從。末端兩件事,依達。
吏曹口傳政事,以李世祥爲楊州牧使。
戶曹達曰,判府事徐宗泰,去丙申十二月朔祿俸,姑待下敎輸送事,命下矣。今已行公,已前祿俸及今朔祿俸,何以爲之?敢稟。令曰,竝令倉官輸送。
府前達,請寢李獻英·李獻章等覆試之命,竝拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫科代射人納贖之命,依律科罪事。入達。答曰,勿煩。
大殿·中殿·世子宮,藥房·政院·玉堂夕問安。答曰,知道。
兵曹口傳政事,司正曺命宗·朴世拯,司猛金世衍·趙尙慶,司勇李慶遠·尹昌東·申思遠·鄭述先。
今日藥房入診時,右承旨安重弼改差事,榻前下敎。
禮葬都監郞廳李震葉改,代李巨源。
政院達曰,殯宮都監堂上工曹判書金錫衍,司直朴鳳齡,今日齊會都監矣,因臺達,竝爲出去云。卽今都監事務,極其浩多,而主管無人,委屬可慮。竝卽牌招察任,何如?令曰,允。
殯宮都監堂上金錫衍·朴鳳齡,牌不進。
吏曹啓曰,承旨有闕,政事,取稟。傳曰,明日爲之。
奉敎崔守範,待敎權,牌不進,罷職傳旨。傳曰,只推勿罷。
備忘記,翰林,雖曰淸選,不過參下官,而待敎權,屢次開釋之後,不念分義,一向違召,揆以事體,安敢乃爾?紀綱所關,極可駭異。奉敎崔守範,欲守館規,亦未免違牌,以致史局一空,殊甚未安。權從重推考,竝卽牌招入直。
政院達曰,殯宮都監堂上工曹判書金錫衍,司直朴鳳齡,牌招不進,推考徽旨,今方捧入,而都監事務,甚爲緊急,竝更卽牌招察任,何如?令曰,依。
殯宮都監堂上金錫衍,再牌不進。
謝恩,待敎權,楊州牧使李世祥。
判府事徐宗泰上書。大槪,請被昏誤之罪,且陳情勢病狀,懇乞亟遞臣都監之任事。入達。答曰,覽書具悉卿懇。聖上命卿摠察諸都監之事,而事務方急,則其不可退在城外也,決矣。至於請推之論,不過欲存事體,何至深嫌?卿其須體余意,安心勿辭,亦勿待罪,卽速入來行公。仍令曰,史官往諭。
下直,楊州牧使李世祥。以上朝報
藥房入診時,提調閔鎭厚所啓,頃聞行判府事李濡言,則以爲蕩春臺築城,雖已定奪,此事至爲重大,欲更令諸將臣,看審基址,而始役云。其言甚好矣,然必有朝命,然後可以爲之。若令諸大臣,待無故日,與諸將臣及備局諸宰,同往詳察,稟旨後擧役,則恐爲完備矣。上曰,依爲之。又所啓,淸州上黨山城,趁今春完畢事,旣有朝命,而竊聞荐歲飢荒之餘,癘疫方熾,又有稍實邑改量之擧,民間極其騷擾。況値嬪宮喪事,此時何可遑及於他事乎?若令預爲措備物力,待明春擧行,則恐爲得當矣。上曰,其城已築者幾許耶?鎭厚曰,已築者過半,而未築者尙多云。此是不可已之緊役,而似涉非時,故敢有所達矣。上曰,待春擧役,可也。
又所啓,頃日倭人,因東萊府進獻銅靑,而未詳製法,不得用於御藥矣。然彼旣以國家病患而送獻,則宜有酬答之道。分付戶曹,與萊府往復參酌,送給蔘斤,似爲合宜矣。上曰,所達誠然,以此分付,可也。以上備局謄錄
墓所都監,以都提調意達曰,監造官朴世拯·金世衍·曺命宗·李慶遠,令該曹付軍職,冠帶常仕,何如?令曰,依。以上端懿嬪墓所都監儀軌
禮曹啓曰,取考乙酉謄錄,殯宮朝夕奠·朔望奠·俗節等祭,宮官及翊衛司官員陪祭,而服色則服其服入參矣。今番則與乙酉年有異,陪祭一款,何以爲之?敢稟。傳曰,今番則與乙酉有異,勿爲擧行。右典享司日記
魚有龜,以禮曹言啓曰,王世子服制,大臣收議。傳曰,領相獻議,正合予意,依此爲之事,命下矣。大殿·中宮殿公除日子及王世子公除,卒哭前服色,改付標以入之意,敢啓。傳曰,知道。
又傳于魚有龜曰,乙亥年國恤時,魂殿定於何處,而乙酉年魂宮,定於何處耶?知其處所,然後有參酌之事,政院日記考啓。
魚有龜,以魂宮都監郞廳,以都提調意啓曰,前頭魂宮所用祭器,今當鑄成,而樽彝及他器皿,無可據前例。此係儀物度數之重缺四五字不可臆定,令禮曹酌定稟啓,以爲及時擧行之地,何如?傳曰,允。
又以禮曹言啓曰,取考乙酉年謄錄,則殯宮朝夕奠·朔望奠·俗節等祭,宮官及翊衛司官員陪祭,而服色則服其服入參矣。今番則與乙酉年有異,陪祭一款,何以爲之?敢稟。傳曰,今番則與乙酉年有異,陪祭一款,勿爲擧行。
又以禮曹言啓曰,因本曹草記,大臣收議,社稷祭,以中戊日行之宜矣事,命下矣。凡大祭,前期一日誓戒,例也,而今此中戊,只隔六日,日子過限,勢難誓戒,前期五日,只行隷儀行祀,而至於用樂一款,係是缺五六字似不當依例擧行,何以爲之?敢稟。傳曰,依。缺四字一款,問于大臣而稟處,可也。
又以禮曹言啓曰,因本曹草記,依乙酉謄錄,郊社祭外,大中小祀,竝停事,已爲啓下矣。取考辛巳年謄錄,則本曹以禮文內,若內喪在先,則殿下服盡後,行祭如常之意,啓稟擧行。乙酉謄錄,雖有自初喪至卒哭,竝停大中小祀之禮,至於內喪,則似不當循用此禮。依辛巳年例,殿下服盡後行祭,恐合事宜,而且公除前,雖廢宗廟各陵殿祭享,至於朔望焚香,則不可停廢,依前例擧行,何如?傳曰,依爲之。
午時,上御養志堂。藥房入診時,都提調李頤命,提調閔鎭厚,副提調兪命弘,記事官趙鎭禧,兼春秋高萬瞻,醫官柳瑺·丁時梯·權聖徵·趙慶基·方震夔·吳重卨·金垕·權平·石柱泰入侍。
李頤命進伏曰,嬪宮喪,出於卒急,靜攝中恐致損傷,區區之慮,無所不至,移御後,姑無大端所加,是則大幸。醍醐更爲進御後,口淡尤加,水刺全不進御,而亦無思食之念乎?上曰,昨進醍醐一合後,終日淡淡,酉後小定缺四五字姑停,而只進御通明丸矣。頤命曰,令醫官缺四五字。上曰,唯。閔鎭厚曰,醍醐,是油膩之物,自缺七八字。瑺診察後退伏曰,左右脈度有力矣。缺四行曰,無加減矣。柱泰所達缺七八字爲診察乎?上曰,唯。聖徵診察後退伏曰,腹部缺五六字堅硬之氣,脚部左右皮緩無滯氣缺四五字樣矣。鎭厚曰,脚部瘦削,比前似勝,缺四五字知其狀矣。頤命曰,醍醐如此,不可不停進矣。臣等考見古方,有貼於腦頂之法。閔挺漢曰,亦以此陳達,而小小貼付,可無流下之弊矣。上曰,數日試貼,而今姑停止矣。鎭厚曰,流下則更貼宜矣。上曰,唯。頤命曰,自內移御之後思之,前頭日氣向熱,則必有隘鬱之患,故深以爲悶,纔有移御慶德宮之命。慶德宮則雖當夏月,必無如是之患矣。上曰,勝於此處矣。得眼疾以來,若非明暢處,則尤不能堪。此處缺五六字猶以知其明朗矣。鎭厚曰,移御後則缺五六字以是爲悶矣。頤命曰,慶德宮,興政堂外,無他引對之所。招賢閣,未知何如?上曰,不至挾隘,而頗明朗納陽矣。頤命曰,凡有眼疾人,最忌日光燭光,故至有爲漆室以居者矣。上曰,不能視物,故室中皆暗,則尤爲悶鬱矣。頤命曰,百病皆生於心,而心安則火不生。眼病專由於心火,故勞心則添傷,以是日夜焦慮矣。雖有不平之事,每以無或有妨於眼候爲心,而勿爲用心,何如?上曰,當留心焉。頤命曰,慶德宮內醫院醫官直所之後南阜上,有古松三株,近以取土,掘其着缺四五字風雨所蹶,則必有壓損屋子之患,缺五六字樹木,不敢自本院分付斫伐,缺四字移御前,使之斫伐,何如?上曰,依爲之。出擧條缺以下
頤命曰,國家祀典,旣與士庶不同,而況嬪宮之喪,又有隆殺之節,而未知其必不可行祀,而倉卒之際,不敢容易仰達,當於禮官問議時,考據以對矣。鎭厚曰,程子以爲,諒闇之時,又使冢宰攝行。然古今異宜,禮節難知,而今日大中小祀之竝停,終未知其合宜矣。上曰,令禮官議大臣處之,可也。出擧條
上在昌德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院達曰,殯宮都監堂上工曹判書金錫衍,昨日荐召之下,又爲不進。卽今都監事務緊急,且魂宮處所看審時,堂上亦不可不備員。工曹判書金錫衍,卽爲牌招察任,何如?令曰,依。又啓曰,吏曹郞廳來言,今日爲政事命下,而公除前,不敢循例開政云。何以爲之?敢稟。傳曰,承旨緊任,而無口傳差出之例,開政無妨矣。
府前達,請還寢李獻英·李獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫科代射人納贖之命,依律處斷事。入達。答曰,勿煩。
觀象監,今月十三日夜一更,月犯軒轅星。啓。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘諸症一樣矣。
司直朴鳳齡上疏。大槪,頃忝禮部服制稟定時,大有疏謬之失。伏乞先治臣罪,更令該曹稟旨擧行事。入啓。答曰,省疏具悉。初因該曹啓稟,參量判下矣,疏辭如此,令禮官問于大臣稟處。卿其勿待罪。以上朝報
政院啓曰,吏曹郞廳來言,今日爲政事命下,而公除前,不敢循例開政云。何以爲之?敢稟。傳曰,承旨緊任,而無口傳差出之例,開政無妨矣。
吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。以上吏曹謄錄
政院啓曰,明日殯宮望奠時刻,在於卯時,禮曹郞官,當於寅時,先詣看品云。或留門入來,或別爲入宿,然後可以及時看品,而上候靜攝之中,當曉啓請標信,恐涉未安,禮官之別省記入直,亦無前例,何以爲之?敢稟。傳曰,禮官別省記入直,可也。以上典享司日記
禮葬都監達曰,今此禮葬取用誌石,實預差竝當爲四片,戶曹別遺在三片,皆有疵病,尺數且短,決不合用。金川石品最好,依辛巳例,分付該道,自本邑急速浮出,定差使員領納之意,敢達。令曰,知道。以上禮葬都監儀軌
上在昌德宮。停常參·經筵。
夜二更,月有食之。四更,坤方有氣如火光。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利之氣,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
戶曹達曰,依下令,去丙申十二月朔,今年一月朔至祿俸,更令倉官,輸送于判府事徐宗泰所住處則以爲,恩敎荐下,伏深感悚,而臣非如晏然行公之比,又此出外,惶蹙俟譴,常祿終不敢越例祗受,益不勝隕越之至云,祿俸又不領收,何以爲之?敢稟。令曰,令倉官更爲輸送。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
禮曹佐郞成震齡上疏。大槪,臣以微末庶官,固不敢與論於邦家典禮,而職名係於春官,於本曹謄錄,中朞功公除日永除衰服一款,竊不無疑焉。我朝喪禮,幾復三代之制,而獨此朞功之服,猶遵易月之制,臣不勝慨然之至。玆敢竊附執藝之義,略陳管窺之見,以備裁察事。入啓。答曰,省疏具悉。疏論服制事,不可不博詢以處,令禮官議于大臣稟處焉。
判府事徐宗泰上書。大槪,冒死陳暴萬分迫急之情,懇乞冀解都監之任事。入達。答曰,覽書具悉卿懇。昨於再書下答,已悉予意矣。玆事未完之前,卿不可退在,余亦不可準許。毋庸更辭,卽日入來,安心行公,以副余望。仍令曰,史官往諭。以上朝報
墓所都監達曰,自魂宮都監,乙酉儀軌考出遵用之意,申達蒙準,而考見其謄錄,則六所掌·三分司各樣應入物種及各道分定之數,不爲區別,混同載錄,將無以明白考據。旁照辛巳謄錄,參酌減殺磨鍊,何如?令曰,依準。以上端懿嬪墓所都監儀軌
禮曹啓曰,社稷祭用樂一款,問于大臣稟處可也事,命下矣。問于大臣,則領議政金昌集以爲,禮云,喪三年不祭,惟祭天地社稷,爲越紼而行事。蓋雖三年之喪未葬,而猶不敢以卑廢尊,其嚴若此。曾於庚寅·乙卯大喪,卒哭後祭享,皆已用樂,則今喪雖在殯,殿下服制,只是大功,其視前事,輕重相懸。參以隆殺之道,社稷祭用樂,似不可已,而臣不敢臆斷,伏惟上裁。行判府事李濡·李頤命·金宇杭,與領議政議同,行判府事徐宗泰·趙相愚,病不收議,右議政趙泰采,宣陵改莎草進去,領府事尹趾完,左議政權尙夏在外,不得收議。大臣之意如此,上裁,何如?傳曰,用樂,宜矣。以上□□日記郞廳趙書。郞廳宋瑩中校。
上在昌德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院啓曰,奉常寺官員,以領議政意來言,嬪宮議諡,定於今十九日矣。奉常都提調與提調同議,先期擇集諡字,然後可以議定於當日,而卽今本寺都提調李畬卒逝後,未及出代,自政院斯速稟旨變通云。何以爲之?敢稟。傳曰,政官卽爲牌招,開政,可也。
戶曹達曰,依下令,去丙申十二月朔,今年二月朔至祿俸,更令倉官,輸送于判府事徐宗泰所住處則以爲,祿俸輸送之令,又此重疊,恩數過隆,伏不勝惶感之至。揆以法例,在臣私義,決不當晏食常俸,雖極惶恐,而終不敢冒受。謹當以文字,仰陳下情云,祿俸又不領受,何以爲之?敢稟。令曰,待下答,更爲輸送。
大殿·中殿·世子宮,藥房·政院·玉堂夕問安。答曰,知道。以上朝報
魂宮都監郞廳,以都提調意啓曰,因本都監,前頭魂宮處所啓稟,定於慶德宮慶善堂可也事,命下矣。修理等事,今方磨鍊,而當有添造家舍之事,工役頗多。今此慶德宮移御之後,動役於御所不遠之處,事涉不便,何以爲之?敢稟。傳曰,昌慶宮有兩處,而一處則異於別堂,欲知可據舊例,令政院,考出乙亥·乙酉兩年日記,則乙酉年魂殿,定於承文院矣。崇文堂,舊內班院中何處爲可耶?都監堂上,進往看審後,稟處,可也。右魂宮都監謄錄
禮曹啓曰,臣肇,十五日宣陵改莎草畢役後,直往仁章里張氏墓所,諸地師自京亦爲齊到,更加詳審。各其所見,詳在山論,別單書入之意,敢啓。傳曰,知道自本曹稟處。以上禮曹謄錄
又啓曰,仁章里張氏墓所,更審別單書入事草記,有自本曹稟處之命矣。今此更審,諸議皆與初看審時,大抵無異同。雖其中不無訾毁之言,論其元體,亦不以爲全吉之地。當初咸一海之言,已爲未安。今則雖與一海之言不同,與一海同歸訾欠之類,非止一再。若以地師之言論之,則誠不無可議者,但風水之說,茫昧難信,因術士之言,有所動撓,亦非事體所宜。當初大臣筵奏,旣以如或有違於局法,則關係甚重,宜速變通爲辭,且以禮所謂達子之志仰達,到今異議如此,事端尤加重大。臣曹不敢擅便,問議諸大臣稟處,何如?傳曰,允。以上上同
上在昌德宮。停常參·經筵。
禮曹正郞朴弼正,嬪宮服制問議事,淸風地出去。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候爲宜。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,寢睡不得安穩矣。勿爲入診。
禮曹參議李肇上書。大槪,臣於日者喪禮節目稟奏之際,疏漏之失,非止一事,乞蒙譴何,以安私分,且以職掌所關,敢陳愚慮,以請裁處事。入啓。答曰,省疏具悉。服制未定,移御在邇,凡干節目,莫適所從,難於擧行,誠如疏辭,趁速處分,有不可已。庚申之例旣如此,大臣之議,亦無異同,以朞年改定,爲宜也。爾其勿辭,從速察職。
傳曰,移御出宮時,乘輿於養志堂殿庭,由萬安門至仁政殿庭下,乘輦到慶德宮後,自廣達門,至興政堂殿庭,下輦事,分付。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利未已之氣差勝,而餘症一樣矣。
禮葬都監郞廳沈啓賢改,代張震煥。
夜五更,月暈兩珥。以上朝報
墓所都監郞廳,以都提調意達曰,都監各所掌應用雜物,外方分定,京中措備之數,比辛巳謄錄,參酌減數磨鍊以入,令該曹,依此擧行,而至於墓所各樣假家之役,自前分定於京畿各邑,而自甲寅以後,爲慮民弊,自都監料理,與假齋室,一體造成,而或以各陵蟲損木及私山長養之木,隨其便近,斫伐取用矣。卽今四山濯濯,無一株可用之木,若不變通,事勢急遽。假家間數,參酌裁減,依前分定於京畿各邑,假齋室材木,令該曹磨鍊輸送,俾無臨時窘急之患,何如?令曰,依達。甲寅以後,不設靈幄殿,丁字閣成殯,今亦勿爲磨鍊宜當爲敎,依此擧行。以上墓所都監儀軌
訓鍊都監啓曰,今二月十九日,習陣日次,而嬪宮喪未發引前,軍兵習操,無可據前例,則有難擅便,敢稟。傳曰,行操,可也。以上御營廳謄錄
禮葬都監郞廳,以都提調意達曰,輪轝排設處,依傳敎,自敬極堂魂宮,至崇德門,奉審尺量,則五百餘尺,而巷路屈曲,勢甚不便。都監堂上臣尙游奉審之際,更察地形,則自敬極堂,由道積門,至貳極門,尺數二百三十一尺,路且便順,故因中使微稟,從貳極門奉出事,追後傳敎矣。輪轝則所排處不遠,當以前排,仍修補以用,上墓所下梓室時容入之數,有難預度,亦爲參酌備待,而但道積門奉出時,當用小轆轤,地形高低,不可不更爲看審。明日都監堂上郞廳各一員,率事知匠人,進詣看審,何如?令曰,依。以上禮葬都監儀軌
上在昌德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱·熏熱。腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院啓曰,今此慶德宮移御後,王世子移次,定於翌日,其間文書申達,徽音捧入之際,必有承旨·史官然後,可以擧行,而此等節目,無可據之例,何以爲之?敢稟。傳曰,承旨一員,史官留在,可也。又啓曰,王世子移次前,承旨一員,史官留在可也事,命下矣。史官則兼春秋一員及事變注書,當爲留在,承旨則何承旨留在乎?敢稟。傳曰,左副承旨留在。
傳曰,史官一員待命,騎馬三匹立之,社稷大祭所內摘奸。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症則一樣矣。
政院啓曰,嬪宮議諡吉日,以今十九日啓下矣。明朝時任·原任大臣及政府堂上·六曹參判以上,館閣堂上,竝依例命招之意,敢啓。傳曰,知道。以上朝報
魂宮都監郞廳,以都提調意啓曰,慶德宮移御後,殯宮似當有禁漏,依乙酉年例,用分禁漏,自禁漏至內差備三處排置,傳漏軍,以爲遞傳更點之地,何如?傳曰,允。魂宮都監謄錄
傳曰,明·翼兩陵,有艮坐之穴,曾於筵中,出示手書,仍令入侍諸臣,遍看史官書諸日記,下敎又不啻丁寧,今此看山時,混同擧論,事體未安矣。以上墓所都監儀軌
禮葬都監郞廳,以都提調意達曰,今此虞主,依乙酉年例,旣用家禮之制,且用鞱籍,而取考乙酉儀軌,則鞱籍用紫大段,而家禮及五禮儀,有云考紫妣緋,今則似當用紅大段。且乙酉儀軌,內外匱臺倚子,則槪如宗廟之制,而猶有所未詳者,不可不詳審擧行。乙酉年因禮曹啓辭,奉常寺當該監造官,詣順懷宮,與本宮守直內官,奉審主式,依樣造成矣。今亦依乙酉年例,令奉常寺,當該監造官,詣昭顯廟,與本廟守直內官,奉審主式,以爲依倣造成之地,何如?令曰,依。以上禮葬都監儀軌
上在昌德宮。停常參·經筵。
下直,淳昌郡守李秀憲,永川郡守李澳。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
以觀象監提調禮曹堂上,看山狀啓,傳曰,明·翼兩陵,有艮坐之穴,曾於筵中,出示手書,仍令入侍諸臣遍看,史官書諸日記,下敎又不啻丁寧,而今此看山時,混同擧論,事體未安矣。
明日慶德宮移御時,大駕出宮,初嚴,巳初初刻,二嚴,巳初三刻,三嚴,巳正二刻,中宮殿出宮正時,巳正三刻,王世子闕門外祗送時,出宮正時,巳初三刻,開門差早。
判府事徐宗泰·金宇杭·趙尙愚,命招不進。
兵曹參判兪集一,刑曹參判吳命峻,牌不進。
兵曹口傳政事,以沈澍·李慶祉爲內乘,宋夏鼎爲昌慶宮假衛將。
禮曹啓曰,自上服制,以朞年改定事,命下矣。公除日子,亦當以十三日改定,今二十日移御擧動,在公除未盡之前,自上服色,當爲磨鍊,而臣曹不敢擅便,竝問議大臣稟處,何如?傳曰,允事,命下矣。議于大臣,則判府事徐宗泰以爲,聖上服制,旣改爲朞,且在公除之前,而服制事體,與辛巳不同。動駕御輦,與燕居亦異,木綿似爲過當,或用齋素日所御靑色袍,未知何如?王世子祗送時,同上服色,移次時,用白木綿袍,似或得宜,未得可據,而以臣迷見,臆斷爲說,不勝惶恐。伏惟上裁。領議政金昌集以爲,公除前擧動時服色,曾無可據之例,今日服制,與辛巳隆殺不同。斟酌減等,用辛巳除衰服後,所御黑頭冕,白木綿團領,白皮靴,而王世子移次時,一如上服。祗送時,則以厭屈之義,用淺淡服·翼善冠·烏犀帶,庶或得中。伏惟上裁。判府事李頤命以爲,伏見原任大臣所獻之議,儘有商量參酌者,而但伏念頭冕素衣帶,乃燕服也。公除前移宮,雖出不得已,旣備法駕矣,仍御燕服,實爲未安。且上服純素,則諸臣又何可以公服陪從乎?尤爲難便。臣之迷見,則移御時,冠御翼蟬,帶御烏犀,袍御淡靑色,如國忌齋戒時服。王世子祗送·移次,亦俱如此,恐有變通之宜。無例之事,倉卒臆對,僭率之罪,實無所逃。伏惟上裁。判府事李濡議,與判府事徐宗泰議同,右議政趙泰采,與領議政金昌集議同,判府事趙相愚·金宇杭,病不收議,領府事尹趾完,左議政權尙夏在外,不得收議。大臣之意如此,上裁,何如?傳曰,燕服,非法駕所御之服,而陪從諸臣服色,亦甚難便。李判府事獻議,誠爲得宜,依此施行。又啓曰,自上方在靜攝中,前啓下服制節目,公除前服色,不敢循例磨鍊以入矣。今則服制稍重,三十日當爲服盡,公除及三十日前服色一款,何以爲之?敢稟。傳曰,問于大臣稟處事,命下矣。議于大臣,則領議政金昌集以爲,公除及三十日前燕居服色,御黑頭冕·素衣·素帶,恐或得宜,而淺見臆對,未必合禮,伏惟上裁。判府事李濡·徐宗泰·李頤命,右議政趙泰采議,與領議政金昌集議同,判府事趙相愚·金宇杭,病不收議,領府事尹趾完,左議政權尙夏在外,不得收議。大臣之意如此,上裁,何如?傳曰,依議施行。
政院啓曰,因兵曹草記,明日移御擧動時,兵曹堂上三員,當爲進參,而參判兪集一,身病猝重,勢難進參,合有變通之道,令本院稟旨擧行事,允下矣。明日擧動時,兩殿侍衛,必有兵曹堂上三員,然後可以推移陪往,而參判兪集一,病勢如此,勢難進參,何以爲之?敢稟。傳曰,改差,其代口傳差出。
吏曹口傳政事,以朴鳳齡爲兵曹參判。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
謝恩,兵曹參判朴鳳齡。
備邊司申目,粘連平安監司·淸北監賑御史狀達云云,義州府尹李世瑾,因臺論,久廢職務之餘,又得類中之病,差復未易爲期,則本府事,誠爲不幸。此時遞易,極知有弊,而若其病勢,係關死生,則不可無變通之道。今姑許遞,卽出其代,使之急急赴任,何如?達依準。
領議政金昌集箚子。大槪,臣有昏謬不察之失,亟命鐫免臣職,以安微分事。入啓。答曰,省箚具悉。未及覺得,何至深嫌?卿其安心勿辭,速出行公。以上朝報
魂宮都監郞廳,以都提調意達曰,本都監處所,曾已定於承文院,而本院元來狹窄,米布藏置之處,多有苟簡。慶德宮移御後,入直堂上郞廳,移接於侍講院,何如?令曰,依。右魂宮都監謄錄
禮曹啓曰,今此殯宮墓山,旣已初審,當有再審之擧。令墓所都監,稟處,何如?傳曰,允。以上墓所都監儀軌
又啓曰,允下矣。初看審禮官等狀啓中,以順陵卯坐之崗,光陵乾坐之崗,崇陵酉坐之崗,三處之中,宜有裁擇之擧爲辭。右三處再審次,臣與觀象監提調閔鎭遠,禮曹參議李肇,率地師金連鳴·鄭倬·楊再興·趙重濂等,朝士中曉解風水,人前五衛將金洵,連山縣監李玄緻,士人柳載華·河澄,今二十日,除肅拜出去之意,敢啓。傳曰,知道。以上墓所都監儀軌
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
謝恩,副摠管李澤。
明日王世子慶德宮移次時,出宮正時,辰正三刻,開門差早。
大殿·中殿,慶德宮移御後,藥房·政院·玉堂·二品以上·六曹·大司諫問安。答曰,知道。王世子祗送還宮後,政院問安。答曰,知道。藥房口傳啓曰,動駕之餘,諸症候,復何如?臣等不勝憂慮,惶恐敢啓。傳曰,動駕後,諸症候,別無所加矣。
兵曹,口傳政事,司直金洵,司勇楊再興·禹烔·吳震說。
大殿·中殿,藥房·政院·玉堂夕問安。答曰,知道。世子宮,政院夕問安。答曰,知道。
殯宮都監郞廳金墰,改代趙榮世。以上朝報
長生殿,以都提調意啓曰,嬪宮喪外梓室,今方合木,自今日爲始着漆,而取考乙酉謄錄,則三十度爲限,今亦依此擧行乎?敢此稟啓。傳曰,依爲之。以上端儀嬪禮葬時儀軌
墓所都監,以都提調意達曰,今此墓所凡干制度,當依乙酉謄錄擧行矣。昭顯墓石物制樣及丁字閣間架尺數,齋室間數,發遣郞廳,使之看審以來,何如?令曰,依。以上墓所都監謄錄又達曰,取考乙酉謄錄,則本都監雜物價及募軍價,以各司取來木一百三十五同,江華貸來米三千四百二十石支放矣。取來各道各司,則依辛巳謄錄,參酌分定,而正布十同,亦爲磨鍊,別單書入之意,敢達。令曰,知道。以上上同
又啓曰,山陵始役之後,堂上郞廳監造官及諸員役支供等物,分定畿邑,自是舊例,而畿邑物力,實難責辦。甲寅以後,皆令宣惠廳·戶曹磨鍊題給,以爲省弊之地矣。今亦依此例,分付擧行,何如?傳曰,允。以上上同
上在慶德宮。停常參·經筵。
大殿·中殿,藥房·政院·玉堂·二品以上·六曹·大司諫問安。答曰,知道。
藥房啓曰,靜攝之中,動駕移宮,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?中宮殿玉候,何如?臣等不勝一倍憂煎,今日與諸醫入診,詳察症候宜當。敢此問安,竝此仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿氣候無事矣。
王世子慶德宮移次後,大殿·中殿,王世子問安。答曰,知道。世子宮,藥房·政院·玉堂·二品以上·六曹·大司諫問安。答曰,知道。
傳曰,史官一員待命,騎馬三匹,卜馬二匹立之,寧陵忌辰祭所內摘奸。
大殿·中殿·世子宮,藥房·政院·玉堂夕問安。答曰,知道。
平安監司書目,義州府尹李世瑾,身病甚重,邊上重地,不可久曠,不得已罷黜事。
備邊司,以李聖肇爲義州府尹。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症一樣矣。以上朝報
魂殿都監郞廳,以都提調意啓曰,本都監一房郞廳典籍金墰,代以典籍趙榮世啓下矣。在積城地,時未上來云,本房事役緊急,有難等待,今姑改差,以典籍鄭必寧差下,使之察任,何如?傳曰,允。右魂宮都營謄錄
戶曹達曰,卽接墓所都監達下別單,則丁字閣齋室與雪馬童車等所入大小木物,一倂自戶曹進排云,而取考前例,則丁字閣所用二十五尺大橾二條,瓦家所用四十五尺眞長木二十介,自本曹,分定於黃海·江原兩道,其他大小木物,則皆自都監,或定郞廳,斫取於各邑,或給價貿易,隨便措備以用矣。今亦依前例擧行何如?令曰,依達。以上墓所都監儀軌
禮曹啓曰,取考乙酉謄錄,則虞祭,以五虞載錄矣。今亦依此擧行,何如?傳曰,允。以上典享司日記
禮曹啓曰,大殿·中宮殿衰服,變改事,命下矣。依庚申慈聖服制,朞年改磨鍊,別單書入,而自上方在靜攝中,日前成服時,儀注不爲磨鍊,只令尙衣院,內入衰服矣。今此朞年衰服,亦令尙衣院,依此擧行,服制磨鍊中,十三日公除及三十日服盡前服色,今方收議大臣,追後當書入。大功服,依前例,令尙衣院官奉出,與內侍,眼同淨處埋安何如?傳曰,允。以上殯宮都監儀軌
上在慶德宮。停常參·經筵。
下直,平安都事金聲發。
大殿·中殿·世子宮,藥房·政院·玉堂問安。答曰,知道。世子宮,二品以上·六曹·兩司長官問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?王世子移次後,氣候何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。世子氣候平穩矣。
吏曹啓曰,來二十五日,都目政事爲之之意,敢啓。傳曰,知道。
禮曹啓目粘連,啓下是白有亦,佐郞成震齡上疏,令禮官,議于大臣,稟處事,命下矣。議于大臣,則判府事李濡,以爲唯我聖朝通喪之禮,克復三代之正,一洗千古之陋,則獨於朞功之服,猶存易月之制,誠爲欠闕。今玆禮郞所論公除之節,爲人君聽朝而設,因此而永除其服,甚無義。若或有事于喪次,則服其服臨之,必待其月數除之云者,恐合於聖人制作之本意。臣於此,無容別議,至於王世子服色,除服一節,變改後,亦當隨而酌定,惟在聖上博詢而處之。伏惟上裁。判府事徐宗泰,以爲中古易月之制,深失先王之禮典,而循襲已久,在中朝,則猶未之更改。我聖朝喪禮,度越千古,穆廟朝以後,於通喪,定行古禮,一洗紕繆,而朞功以下,有未盡更者,議者前後論列多矣。而猶存其舊,抑以舊典之有難遽改也。公除之節,以視朝視事爲限而已,則於此除衰,尤恐爲禮乖情缺之歸。今日朞功之服,雖在公除之後,俟服盡之月而乃除,實爲復古之美,而事係禮制之重,非臣賤陋,所敢容議,惟在聖上博詢而裁處。王世子服色,除衰之節,有所變改,則恐亦可以隨宜酌定矣。伏惟上裁。領議政金昌集,以爲國朝通喪之禮,實是漢唐以來所未有,而獨於朞功,猶存易月之制者,誠似欠闕。豈其大者重者,在所致謹,故克復古禮,小者輕者,偶未旁照,而竝改之歟?從古論者,皆譏三年易月之非,而不及朞功者,亦必擧大略小而然矣。傳襲已久,便成國制,則遵而行之,亦可爲從先祖之義,而揆諸先王制作之本意,終非禮之至者,如欲一變至道,盡革乖謬。但以公除,爲視事之限,而服除於當盡之月,則是在殿下,孰敢有異議乎?至於王世子服色,臣所獻議,初未必合禮,而今此服制,若不易月,則服制磨鍊,亦當從以稍重。而邦禮之斟酌因革,事體至嚴且重,非臣蒙陋,所可輕議,惟在博詢知禮者,務歸至當之地。伏惟上裁。判府事李頤命,以爲天子·諸侯絶旁朞,所不絶無多,而短喪以來,又不盡制,親親之道,無可伸矣。今古好禮之士,孰不嗟歎?而三年通喪,久變易月之制,緦功之盡,宜所未遑,議者蓋無及焉。惟我國家,敦孝崇禮,度越百王,穆陵變袍帽之制,殿下定衰絰之服,以定典禮之闕,一洗前古之陋,父子君臣之禮,可無餘憾。今者郞署小臣,執藝而論喪禮,慨然有復古之意,亦可見聖世復禮之化也。聖上平日臨筵,有感於曾子如之何之問,旣革其大者,今又因喪正禮,盡釐其小者,亦其時也。宜納其言,以成一王之制,臣則贊成之外,無容別議。至於王世子服色,則服盡除服一節,變改而後,燕居臨喪,計日以除,論以情禮,誠似欠闕。而第我列聖朝,皆用易月之制,數百年來,未有釐正之擧,遵至于今,成一國典,不以朞功,異於通喪,至尊,別於士庶而然歟?庚申國恤時,因大臣箚論,至於收議,而以兩朝已行之例,到今變改,事體未安爲敎,蓋出從先祖之義,祖宗定禮,恐不可一朝輕改。臣意則遵守舊制之外,無容別議,王世子服色,親承辛巳已行之例,宜有隆殺之節,故臣亦嘗附首相所獻之議。惟在博詢而處之,務歸至當之地。伏惟上裁。判府事趙相愚·金宇杭病不收議,領府事尹趾完,左議政權尙夏在外,不得收議。大臣之意如此,上裁,何如?傳曰,我朝通喪,定行古禮,一洗紕繆,獨於朞功之服,易月之制猶存,誠爲欠闕。庚申·辛巳國恤時服制,遵用國制,蓋出於從先祖之義。而及至癸巳,予有感於曾子之問,衰絰之服,斷然定行,大者旣革其繆,則於其小者,亦不宜因循,故欲竝釐改者久矣。今者成震齡,以微末郞官,輒附執藝之義,疏論喪禮,意在復古,其言極是,而實合予意。今夫定禮,宜從此喪始,儀曹知悉擧行。
假注書李彦烈出使,代以韓德全爲假注書。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,其餘症候一樣矣。以上朝報
禮曹啓曰,本曹堂上,凡於陵所進去時,齋郞之擧案來見,例也。臣於再昨,進詣順陵時,恭陵參奉金時發,依例來見故,意以爲入番矣。旋聞因一家喪故,仍卽上京云,莫重陵寢,未免闕直,其在事體,誠極可駭。其時當番參奉金時發,汰去,何如?傳曰,允。以上吏曹謄錄
禁衛營啓曰,本營上番軍兵,因癘疫漸熾,停番事,自備局已入啓定奪矣。上番馬步軍兵,今月二十三日,竝爲放送,而延和門·南營兩處,則依例以訓鍊都監砲手,限停番間替代,本營則以京案標下軍四十名入直,火藥庫則以別破陣從其名次番數,輪回入直之意,分付擧行,何如?傳曰,允。以上禁營謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?移御後,臣等尙未入侍,今日與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
今日入診時,自今日,士族家婚娶禁行事,榻前下敎。
大殿·中殿·世子宮,藥房·政院·玉堂夕問安。答曰,知道。
政院達曰,今番移御時,御寶載馬,路中顚蹶,寶匣傷損,改入事,傳敎命下矣。御寶何等重大,而乃以不實之馬,乃以苟充載持,以致顚蹶,路中傷損寶匣,司僕寺官員所爲,誠甚駭然,而本院請推之外,無他可施之罰。請司僕寺官員,從重推考。令曰,當該官員罷職。
罷職現告,內乘沈澍。以上朝報
備邊司覆啓,義州府尹李世瑾,身病極重,不得察任,今始許遞,其代急急差出,使之赴任,何如?傳曰,允。以上吏曹謄錄
禁衛營啓曰,御營·禁衛兩軍門上番軍兵,以癘疫,依戊寅·戊子年例,雖未准番,姑爲放送,直爲上番者,亦爲退番事,自備局定奪蒙允矣。來四五月當徵番黃海道五哨官兵及別驍衛,姑爲退番之意,本道監兵使處,分付何如?答曰,允。
御營廳啓曰,御營·禁衛兩軍門上番軍兵,相繼瘁痛,至有死亡之患,依戊寅·戊子年例,雖未準番,姑爲放送,方爲上番者,亦爲退番事,自備局定奪蒙允矣。本廳三番湖西軍兵,自今月二十三日爲始,當爲放送,而步軍停番之時,則別馬隊一時停番,而非但已有前例,昨年海西,亦未免凶歉,且有癘疫云,一體退番,而來四五月,當上番湖西軍兵及海西別馬隊,前已啓達徵召矣。姑爲退番之意,兩道監兵使處,分付,何如?答曰,允。
墓所都監達曰,因戶曹草記,丁字閣甕家所入木物若干條,自本曹分定,而其餘丁字閣·齋室·假齋室·雪馬童車所入大小木物,自都監隨便措備事達下矣。無論松木與眞木,體大可用者,求之京江,絶無所儲,京山近處,亦無可斫之處,事極悶慮。雪馬童車所入,中不等十八條,小不等十七條,取用於北漢,甕家所入眞長木八條,隧道閣所入眞長木·松木合三十三條,則取用於南漢,似爲省弊之道,發遣監造官,趁卽斫伐運來何如?答曰,依。
藥房入診時,提調閔鎭厚所啓,朝家爲補南漢軍餉,每年劃給廣州田稅大同,而解由磨勘時,不爲擧論,故前後未收甚多,事甚不當矣。今後則移文守禦廳,知其捧未捧實數後,許出解由事,分付該曹,何如?上曰,依爲之。
又所啓,頃年朝家劃給湖西大同米於南漢,而鎭川一邑,終不來納,備局每每催促矣。今聞稱以移送南漢,前後解由,皆不拘礙云,事甚無謂。令該曹詳考文書,使之依法拘礙,而此後如又有劃給之擧,則移文守禦廳,知其已納然後,許出事分付何如?又所啓,釐正廳節目中,五浦屯監,以廣州左部右司前哨官兼差,而必以南漢城內人差出者,蓋出於慰悅之道。而城內人地望卑微,無以號令屯民,五浦以大屯,漸至於不能收拾,欲以他處有履歷人差送,則以其所帶哨官,屬於廣州府尹之故,尤不肯兼察,其勢不可無變通之道。近來京廳哨官·敎鍊官各一窠,輒以南漢差出,此於慰悅之道,大勝於一屯監矣。今後則五浦屯監,勿拘南漢居生與否,必以可否人擇差,而軍兵哨官,則自廣州差出事,改定式施行,何如?上曰,所達似好,依爲之。以上備局謄錄
訓鍊都監達曰,墓所都監雜物價·募軍價,以都監米五百石·正木十三同取用事,別單達下矣。正木十三同,則當爲准數輸送,而都監物力,元來不敷。近因凶歉,保米裁減,無歲無之,遺儲大縮,卜馬軍朔料,每患難繼,或貸他衙門,僅得支放,五百石米,勢難推移,以他有裕處所在米,取用之意,分付墓所都監,何如?令曰,依。
墓所都監郞廳,以都提調意啓曰,臣與觀象監提調閔鎭遠,禮曹參議李肇,率司直金洵,連山縣監李玄緻及諸地師等,再昨順陵內卯坐之岡看審後,昨日轉詣光陵內,看審乾坐之岡,今日朝仍詣崇陵內,酉坐之岡看審矣。順陵內卯坐之岡,頗有疵議之言,光陵內乾坐之岡及崇陵內酉坐之岡,則諸人之言,同辭稱美,而地師中以酉坐之岡,爲尤勝者居多。金洵山論之外,又言新穴,在先陵之側,不無逼近之慮云,而以臣等瞻望所見言之,顯陵之於健元陵,其間甚近。今此新穴之於崇陵,較其地步,似爲稍遠,恐不知未安,諸地師之言,亦皆如此,而旣有是言,不敢不達,諸人山論,別單書入,三處新占之穴,亦爲圖形以入,伏俟睿裁之意,敢啓。傳曰,知道。以崇陵酉坐之岡,定用,可也。以上墓所都監儀軌
禮葬都監達曰,因禮曹達辭,今此敎命冊印徽旨內出時,時敏堂階上,排設幄次事,旣已令下矣。內門則當由集英門奉出,而外門則以何門作路乎?敢稟。令曰,以宣仁門作路,可也。以上禮葬都監儀軌
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿膈間不淸利喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
以墓所都監看山草記,傳曰,知道。崇陵內酉坐之岡,定用,可也。
判府事徐宗泰箚子。大槪,乞被昏謬之罪,且請收寢祿俸輸送之令事。入達。答曰,覽箚具悉。病未赴召,別無所傷,箚子中引嫌,力辭常廩,俱涉太過。卿其須體予意,安心勿辭領受。仍令曰,史官往諭。以上朝報
墓所都監,以都提調意達曰,臣以新定墓山裁穴事,與禮曹堂上觀象監提調·都監堂郞·看山諸人,明當出去。而乙酉謄錄中,禮曹郞官,雖爲進去,而國恤近例,俱不進去,故今亦勿爲隨進。觀象監提調李健命,旣兼都監提調,依前兼進之意,敢達。令曰,知道。以上墓所都監儀軌
禮葬都監郞廳,以都提調意達曰,誌文製述官,旣已啓下,所當前期撰進,而取考庚申·辛巳儀軌,則有自內書下行錄之事矣。今則何以爲之?敢稟。令曰,書下矣。以上禮葬都監儀軌
上在慶德宮。停常參·經筵。
未時至酉時,日暈。
下直,黃海監司李德英,濬源殿參奉趙尙協
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿膈間不淸利喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
右議政趙泰采,木川地焚黃,呈辭,入達。令曰,給由馬澆奠牀備給。
戶曹達曰,來三月朔頒料次,倉官進去于判府事徐宗泰家,請受祿牌,則以爲方欲陳箚云,祿牌不爲出給,係是大臣祿俸,何以爲之?敢稟。令曰,纔已下答,更令倉官輸送。
統制使書目,慶尙左水使朴泰圭,今月十一日卒逝事,
慶尙監司書目,淸安縣監宋明淵,今月初七日身死事。
黃海監司李德英上書。大槪,乞於歷路,往省父母墳山,俾伸至情事。入達。答曰,覽書具悉。卿其依書辭往省焉。
答同義禁兪集一書曰,書辭如此,令都監稟處。
判府事徐宗泰,觀象監提調李健命,禮曹參議李肇,都廳黃龜河,嬪宮墓山裁穴事,出去。
刑曹準目,丙申條收租減縮守令,原州前牧使朴彙登,襄陽前府使尹就履,平海郡守李益馝,高城郡守洪禹鼎,歙谷縣令趙裕壽,係是朝官,移義禁府處置,寧越前府使南迪明,蔚珍前縣令吳勣,旣已身死,依例勿論,何如?達依準。
魂宮都監堂上金錫衍病,代閔鎭遠。
禮曹,司直梁重廈,今月二十四日卒逝云,弔祭致賻,依法例擧行,何如?達。依所達施行。
大殿·中殿·世子宮,藥房·政院·玉堂夕問安。答曰,知道。
藥房啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
判府事李濡上書。大槪,臣於太僕郞屬坐罷之事,有不能檢飭之責,玆敢露章請譴事。入達。答曰,覽書具悉。以卿書辭觀之,沈澍似無可罪,分揀,其日入直之內乘,罷職爲可,而卿之引嫌太過。安心勿辭,亦勿待罪。仍令曰,史官往諭。
判府事李頤命箚子。大槪,敢陳壇祀攝事之宜,以冀裁處事。入達。答曰,覽箚具悉。箚辭誠然,今番則使大臣攝行焉。仍令曰,史官往諭。
答掌令韓以原書曰,覽書具悉。縷縷陳言,無非切至之論,余甚嘉尙,可不留心焉。廟庭配享之請,宰臣之疏,聖上詢于入侍諸臣,有所下敎矣。亞銓所進冊子,出給史官,而守令擇差一款,更加申飭,書末事,令該曹稟處。爾其勿辭,從速察職。
都目政,南五錫爲兼五衛將,朴昌緖爲幕嶺萬戶,趙儼爲都摠經歷,趙畛爲訓鍊僉正,閔濟章爲大丘營將,朴世培爲舊所非浦別將,裵得民爲古突山別將,禹洪龜爲中樞府都事,安世徽爲麟山僉使,金德重爲訓鍊僉正,李思周爲訓鍊主簿,南泰績爲訓鍊主簿,宋琢爲訓鍊主簿,柳聖基爲訓鍊正,洪啓賢·田始元爲宣傳官,鄭纘述爲都摠經歷,元弼揆·李慶祉·李遇新爲都摠經歷,李觀命爲同知,張漢相爲副摠管,李聃錫爲訓鍊判官,金重九爲訓鍊僉正,柳星樞爲忠淸兵使,全舜佐爲高山里僉使,閔挺鍵爲白翎僉使,金垕爲慶尙右兵虞候,朴纘新爲全州營將,閔聖基爲忠州營將,金時泰爲兼內禁將,申慶滿·李祲爲五衛將,柳重碩爲羽林衛將,柳濬爲尙州營將,趙廷基爲文城僉使,池重源爲委曲僉使,李謐爲寧城僉使,安夢齡爲防踏僉使,張廷相爲群山僉使,閔重遠爲慶尙右水使。以上朝報
吏批啓曰,今都目政,各岐仕滿應遷者,相避及未準朔監察·禁府都事·刑曹·掌隷院郞官,各司久仕時推人員,竝擬何如?傳曰,允。
吏批啓曰,守令多窠,今當差出,而擬望之人乏少,未準朔禁軍將及營將,他道守令竝擬,何如?傳曰,允。
又啓曰,玉堂春坊闕員,今當差出,而擬望之人乏少,相避外任,竝擬何如?傳曰,允。
又啓曰,四館陞出六品之時,有九處講後遷轉之規,承文院褒貶,或有過限,則自前雖未經九處講,亦有升出之例矣。去秋冬褒貶,不得爲之,故未免積滯,依例遷轉,何如?傳曰,允。
又啓曰,齊寧正達胤,今陞明義,而未經都正,不得封君之意,敢啓。傳曰,特爲封君。
又啓曰,新除授舒川郡守鄭纘先呈狀內,曾任泰川縣監時,有越祿七等,斯速入啓處置云,鄭纘先越等,不能覺察,至於備擬受占,不勝惶恐,而有越等,則例不得差除外任,鄭纘先姑爲改差,何如?傳曰,允。
傳曰,十考十上,五考五上,連次褒啓守令·邊將,各別錄用事,言于兩銓。
傳曰,初入仕不可不擇擬,另加申飭。
傳曰,淸白吏戰亡子孫,各別錄用事,言于兩銓。以上吏曹謄錄
禮曹達曰,墓所都監都提調狀達,擇日一事,令該曹擧行事令下矣。都提調·墓所都監堂上·觀象監提調·本曹堂上,卽會闕中,率諸地官,同議擇日,而拘忌年甲,自內書下,旣有前例,敢達。令曰,知道。以上墓所都監儀軌
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
掌令李浣三度呈辭,入達。遞差。
政院達曰,憲府無行公之員,監察茶時,已至多日,事甚未安。除在外呈辭受由人員,竝卽牌招察任,何如?令曰,依。
禮曹啓曰,因本曹視事服色稟啓,大臣收議,依李判府事議爲之事,命下矣。李判府事獻議中,以博採廷議,又詢知禮之士爲言矣。左議政權尙夏及前右尹李世弼,吏曹參判李喜朝,前承旨鄭齊斗,執義金榦,前持平金昌翕等處,竝爲收議,至於博採群議一款,本曹有難擅便,何以爲之?敢稟。傳曰,依啓。政府西壁六卿·判尹·儒臣處,收議,可也。
明日拜表時,開門差早。
刑曹判書閔鎭遠上書。大槪,臣於本職及都監之任,萬無兼察之勢,乞遞臣本職,俾得專意於都監之任,且治臣前後失職之罪,以嚴邦憲,以安微分事。入達。答曰,覽書具悉。卿辭如此,本職今姑勉副,兩款引嫌,殊涉太過。安心勿辭焉。
參知任埅,牌不進,依承傳罷職。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫科代射人納贖之命,依律科罪事。入達。答曰,勿煩。
大殿·中殿·世子宮,藥房·政院·玉堂夕問安。答曰,知道。
答禮曹判書鄭澔書曰,覽書辭,知卿來到江郊,可幸。此時長官,決難久曠,卿其安心勿辭,卽速行公。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而困惱·飽滿未已之候一樣矣。又口傳啓曰,都目大政,三日爲之,而連日酬應,甚有妨於靜攝。自前有間日開政之例,明日則姑爲停止,再明日開政之意,分付,何如?傳曰,都目〈政〉明日仍爲之。
京畿·黃海·江原儒生尹來俊等上書。大槪,爲先正臣文正公宋時烈·宋浚吉·文純公朴世采,敢請從祀文廟,冀蒙準許,以重國典,以光斯文事。入達。答曰,覽書具悉。三賢從祀之請,固知出於公議,而玆事體重,不得準許矣。
謝恩,文學黃璿。
有政。兵批,以李遇新·尹師勛爲訓鍊僉正,李再成·具侙爲訓鍊主簿,李亨龜·李思周·徐行進爲都摠都事,韓相周爲晴川召募別將,白守一·洪敍一爲訓鍊判官,李慶祉·李思周爲宣傳官,李禹錫·申弘祚爲部將,趙修爲兼內乘,崔時大·尹相殷·鄭道完爲武兼宣傳官,姜泰相爲兼司僕將,李在門爲靑水萬戶,李時昌爲植松萬戶,朴萬起爲林土召募別將,金厚剛爲水口萬戶,金燦益爲吾老梁萬戶,張文星爲所已萬戶,趙虎臣爲都摠都事,趙畛爲中樞府經歷,李萬相爲僉知,沈檀爲同知,吳重漢爲忠翊衛將,柳澨爲都摠經歷,呂必容爲僉知,李基德爲鹿島萬戶。以上朝報
吏批啓曰,臺諫闕員,今當差出,而擬望之人乏少,外任竝擬,何如?傳曰,允。
又啓曰,慶尙兵使拿問之代,忠淸·江原監司瓜滿之代,今當差出,而擬望之人乏少,外任竝擬,何如?傳曰,允。以上吏曹謄錄
墓所都監郞廳,以都提調意達曰,墓所始役後,應造假家,多至數百間,旣已分定於京畿各邑矣。卽今墓所,定於五陵之內,各處齋室,相去不遠,足以往來看役,堂郞若令分處,則可以省弊,而事係陵寢,不敢擅便,敢此仰達。令曰,依爲之。
又達曰,莊·思陵改封時,聖上,以厚陵石物體制最好,一依厚陵例爲之,仍爲定制事,旣有下敎,明陵石物,亦依聖敎,依厚陵體制爲之矣。今此嬪宮喪凡事,依倣乙酉之例,而昭顯墓羊馬石·石人·魂遊石等物,見樣以來,則體樣高大,其中文石,其長九尺,過於明陵文石,至於三尺矣。不但事體不當,有踰於明陵,前後聖敎,旣成定制,今此各樣石物,依聖敎,減其體樣造成,何如?令曰,依。以上墓所都監儀軌
上在昌德宮。停常參·經筵。
陳慰兼進香正使礪原君柱,副使呂必容,書狀官金礪出去。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其在所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
獻納趙聖復三度呈辭,入達。遞差。
墓所都監堂上兪集一病,代李光佐,郞廳沈瑋·鄭錫外任,代尹景績·申思奭。
全羅監司書目,茂朱府使權,身病甚重,曠務已久,不得已罷黜事。
政院達曰,今日實錄移奉時,春秋館堂上,當爲進參,而知春秋閔鎭厚,藥房直宿崔錫恒,方開都政,同春秋申銋,病重陳書,鄭澔昨日入城,時未出肅。同春秋申銋·鄭澔,卽爲牌招,以爲推移進參之地,何如?令曰,依。
同春秋申銋·鄭澔,大司憲金興慶,牌不進。
政院達曰,同春秋申銋·鄭澔,竝牌不進,推考徽旨,今方捧入,而實錄移奉,事體甚重,本館堂上,不可不進參。同春秋申銋·鄭澔,竝更卽牌招,何如?令曰,依。
同春秋鄭澔,再牌不進。
大殿·中殿·世子宮,藥房·政院·玉堂夕問安。答曰,知道。
待敎權上書。大槪,臣之踪地,本自難進,冒就直次,誠非獲已,而新除授玉署之長,在法應避,乞令該曹照例,處置事。入達。答曰,覽書具悉。書辭令該曹稟處。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
謝恩,司書魚有龍。
副修撰金相尹·兪拓基,修撰趙尙絅,牌不進,罷職傳旨。傳曰,只推勿罷。
答注書尹恕敎曰,覽書具悉。爾其勿辭,往省焉。
吏曹判書宋相琦,兵曹判書崔錫恒,初度呈辭,入達。給由。
謝恩,兼司書金在魯,兼說書權。
都目政,以許㙉爲部將,以房斗紀爲部將,以李恒鎭爲訓鍊主簿,以徐命均爲北評使,以朴尙信爲宣傳官,以金昌赫·林鳳瑞·金世鼎爲守門將,以李志雲·李夏重·金瑞奎爲宣傳官,以趙相周爲同知,以尹德咸·李檉爲訓鍊判官,以蔡橚爲訓鍊主簿,以金載海爲翊衛司洗馬,以李始爀·具文泳爲部將,以崔是華·卓昌漢爲守門將,以李是㰒·柳以咸爲宣傳官,以嚴智健爲阿吾地萬戶,以趙聖復爲副司直,以李泌爲訓鍊主簿,以韓宇錫爲從浦萬戶,金翰國爲神方仇非萬戶,柳文燧爲兼五衛將,柳重起爲知中樞府事,以鄭壽耆·尹慶哲·安世泰·李重翊·閔鎭廷爲宣傳官,李邦弼爲訓鍊判官,朴尙玄·朴守慶爲都摠府都事,李命完爲訓鍊習讀。以上朝報
吏批啓曰,四館積滯,依例春別遷,何如?傳曰,允。
傳曰,以刑曹判書望單子,禮曹參判趙道彬除授。
吏批啓曰,玉堂多窠,今當差出,而新錄中,有解由未出之人,合有變通之道,何以爲之?敢稟。傳曰,勿拘,可也。以上吏曹謄錄
墓所都監郞廳,以都提調意達曰,取考各陵謄錄,則退壙上,例用四方石,覆蓋退壙中所安諸物,而乙酉謄錄,則不爲載錄矣。未知此亦由於比山陵減殺,而抑或用之,而落漏於謄錄中耶?今無憑知之路,而設用與否,不敢擅便,何以爲之?敢稟。令曰,用之,可也。以上墓所都監儀軌
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,連三日酬應大政,日氣陰寒。伏未審夜來,聖候寢睡若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
右副承旨尹陽來,楊州地加土呈辭,入達。給由。
黃海監司書目,殷栗縣監柳鳳協,身病危重,旬月之內,決難察任,不得已罷黜事。
戶曹達曰,依下令,判府事徐宗泰祿俸,自丙申十二月,今年三月朔至,令倉官輸送,則以爲恩敎屢下,不勝惶悚,今朔後祿俸,不敢不祗受,其前祿俸,則揆以前例,不敢冒越祗受云,二月三月祿俸領受,而其前祿俸,不爲領受,何以爲之?敢稟。令曰,兩朔俸領受,而其前祿俸,則固辭至此,勿爲輸送。
大殿·中殿·世子宮,藥房·政院·玉堂問安。答曰,知道。
謝恩,說書趙㝡壽。
令曰,連以監察茶時,事甚未安,更爲申飭。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
墓所都監郞廳黃龜河,修撰趙尙絅,副修撰兪拓基·金相尹,牌不進,罷職傳旨。傳曰,只推勿罷。
京畿監司書目,龍仁呈,以知敦寧崔奎瑞辭職上書上送事。達。答曰,覽書具悉。卿其安心勿辭,調理行公。又書目,廣州呈,以執義金榦辭職上書上送事。達。答曰,覽書具悉爾懇。屢辭兩任,而尙靳許改,況休致之請乎?決難準許,須勿固辭,從速上來察職。以上朝報
魂宮都監郞廳,以都提調意啓曰,本都監郞廳佐郞鄭必寧,以兼春秋啓下,而都監事務緊急,兼春秋之任,難以兼察。鄭必寧所帶兼春秋,令該曹減下,使之專察都監之任,何如?傳曰,允。以上魂宮都監謄錄
墓所都監郞廳,以都提調意啓曰,墓所赴役僧軍一千五百名,預爲定待之意,頃已啓請,,下諭於諸道監司矣。大小浮石,旣已始役,京畿一百二十名,來三月初八日赴役,江原道二百十名,忠淸道二百六十名,黃海道一百六十名,來三月十二日赴役,全羅道三百八十名,慶尙道三百七十名,來三月十五日赴役次,別定差使員,次第領付之意,令該曹,發馬行會,何如?傳曰,允。以上墓所都監儀軌
備邊司達曰,因戶曹達辭,各衙門買得田畓免稅定式事,令廟堂,定其結負之數,以爲遵行之地事,依下矣。近來各衙門田畓,毋論折受買得,其所免稅,不啻夥然,而前頭所占,又不知其幾何,則國家稅入,當至漸縮,此誠大段難便。蓋諸宮家,初無田畓,故特免入公之稅,使之以此資用,而今衙門,則其田畓所出,足備需用,又何以免其公稅,如宮家之爲乎?此是國典所載之外,免稅卜數,不必定式,無論前後,買得田畓,則革罷免稅之規,一依民田出稅之意,分付于地部及各衙門,何如?令曰,依達。以上御廳謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
吏曹判書宋相琦,兵曹判書崔錫恒,再度呈辭,入達。加給由。
注書尹恕敎受由代,以金始燁爲假注書。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞,依律處斷事。請內人淑伊遠配事。請寢溫科代射人納贖之命,依律科罪事。新達,新除授掌令魚有鳳,時在京畿富平府任所,持平柳復明,時在京畿長湍地,司諫李琓,獻納趙觀彬,時在京畿衿川地,請竝斯速乘馹上來事。下諭。答曰,不允。下諭事,依達。
政院達曰,禮曹判書鄭澔,入城已有日,而尙不出肅,本曹堂上不備,事多苟簡,卽爲牌招察任,何如?令曰,依。
謝恩,禮曹判書鄭澔。
答東平尉鄭載崙書曰,覽書具悉。卿其安心勿辭,調理行公。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣
修撰趙尙絅,副修撰兪拓基·金相尹,牌不進,罷職傳旨。傳曰,只推勿罷。
司直閔鎭遠,辭職上書,入達。答曰,省書具悉。書辭令該曹稟處。
墓所都監郞廳申思奭·金鼎運,改代朴昌厚·李獻一。
戶曹參議沈宅賢,參知安重弼,牌招肅拜。
全羅道儒生李升運等上書,呈政院。政院達曰,先正臣宋時烈·宋浚吉,道德全備,淵源純正,承先賢之嫡傳,爲百代之宗師,雖以婦孺奴隷之賤,亦皆知山斗之可仰矣。肆惟我聖上,親寫院額,特降明旨,俾正士趨而熄邪說,則凡爲我聖上臣子者,何敢不率聖敎,復肆邪論?而乃者,全羅道儒生李升運輩八九人,虛張近千名數,來呈一書,攻斥前冬幼學鄭敏河等請躋兩先生文廟之議,首提文元公金長生陞配事,敢以聖門羞辱爲辭,旣極絶痛。而至於兩先正,則肆口誣辱,造語凶悖,又以原書中所無王莽之擬周公,齊丘之擅朝權等說,揷入於書槪,絶悖無倫,殆同急書,不料离明赫臨之下,有此鬼蜮陰慝之輩也。此等醜正之論,不宜捧入,故卽爲退却矣。今又來呈,而添入別語,侵辱喉司,罔有紀極,臣等旣被其詆辱,有難一向退却。且伏念此書,若不一徹,則雖以邸下之明聖,恐無以洞燭兇悖之情,快施懲惡之典,故不得已捧入之意,敢達。
謝恩,吏曹正郞黃龜河。
政院啓辭,令曰,今觀李升運等上書,首提文元公陞配事,至以聖門羞辱爲言,已極痛惋。而又因鄭敏河兩先正從祀文廟之請,誣辱兩賢,極口醜詆,罔有紀極,敢以擬周公擅朝權等語,肆然揷入,絶悖無倫,尤極兇慘。況我聖上,院額之親寫,敎旨之明降,實出於尊賢衛道之盛意,則如此鬼蜮陰兇之輩,不可不亟施投畀之典,使士趨正而邪說熄。書頭李升運,極邊定配,此書還出給。
觀象監,辰時日暈,日上有冠,色內赤外靑。啓。以上朝報
答掌令韓以原書曰,覽書具悉。縷縷陳言,無非切至之論,余甚嘉尙,可不留心焉?廟庭配享之請,宰臣之疏,聖上詢于入侍諸臣,有所下敎矣。亞銓所進冊子,出給史官,而守令擇差一款,更加申飭,書末事,令該曹稟處。爾其勿辭,從速察職。以上朝報
墓所都監郞廳,以都提調意達曰,都監凡事,郞廳皆爲句管,而郞廳黃龜河,昨日違牌不進,事極未安,更爲牌招察任,何如?令曰,依。以上墓所都監儀軌
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
政院達曰,今日賓廳次對,兩司當爲進參,而大司憲金興慶,大司諫李箕翊,掌令韓以原,持平金相玉呈辭,司諫趙鳴鳳未肅拜,執義金榦,掌令魚有鳳,持平柳復明,獻納趙觀彬在外,正言鄭宅河·成震齡未署經,無一行公之員。除在外未署經外,陳書呈辭未肅拜人員,竝卽牌招,以爲推移入參之地,何如?令曰,依。
大司諫金興慶牌不進。
謝恩,司諫趙鳴鳳。
令曰,大臣·備局堂上引接。
禮曹,嬪宮墓所始役三月初四日卯時,發引四月十六日丑時,下梓室四月十九日丑時。
修撰趙尙絅,副修撰兪拓基·金相尹,牌不進,罷職傳旨。傳曰,禁推。
大殿,藥房·政院·玉堂夕問安。答曰,知道。中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣,差勝,而其餘症候,一樣矣。
京畿監司書目,龍仁呈,以知敦寧崔奎瑞辭職上書上送事。達。答曰,覽書具悉。書辭令都監稟處。又書目,楊州呈,以吏曹參判李喜朝辭職上書上送事。達。答曰,覽書具悉卿懇。前後下答,已悉余意,必致乃已,決難許改。毋庸固辭,宜速上來,安心行公。
引接時,司諫趙鳴鳳啓達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請還收移配罪人梁益標放送之命事。請徒配罪人李時弼加資還收,仍令極邊定配事。請寢義州呼訴客使首倡人朱益桓遠配之命,特爲境上梟示事。令曰,勿煩。掌令韓以原所達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一放釋之命事。請內人惠貞,依律處斷事。請內人淑伊定配事。請寢溫科代射納贖之命,依律科罪事。令曰,勿煩。以上朝報
墓所都監郞廳,以都提調意達曰,墓所始役之後,凡有及時往復定奪之事,不可一刻遲延,別設擺撥於墓所,乃是前例,今亦令兵曹,依例擧行,何如?令曰,依。
又達曰,丁字閣上樑文,甲寅以後,仍皆不用,今亦依此不用之意,敢達。令曰,知道。以上墓所都監儀軌
今日大臣·備局堂上入對時,領議政金昌集所達,此乃咸鏡監司李坦狀達也。上年本道年事凶荒,內司奴婢納米免賤,以補賑資事,狀請,而備局以有弊,防塞矣。今者,又以切急之意,縷縷陳請,而李坦曾爲本道監賑御史時,土着官奴,亦以啓聞免賤,而今此內司奴婢,旣與官屬有間,許令代口,在公家無所失,前例亦有可據云。今亦依丙戌年例,內司奴婢納米許贖,且納代口,則果似無失於官家,有補於賑資,許施似宜矣。令曰,依爲之。戶曹判書權尙游曰,所納代口,三年內或有逃躱之弊,則卽爲還賤,可矣。左參贊閔鎭厚曰,關西奴婢許贖時,以此定式,咸鏡道亦當一依爲之矣。令曰,依爲之。達下戶曹·備邊司·內需司·掌隷院。以上戶曹謄錄
禮曹啓曰,以嬪宮諡號事,因領議政箚子,令該曹,問于大臣稟處事,命下矣。議于大臣,則行判中樞府事李頤命,以爲首相箚中所云,求諸人事神理。容有不安者,恐爲得宜,旣知其不安,則不可無變通於未宣諡之前,而莫重節惠之典,自下不敢擅議,伏惟上裁。行判中樞府事李濡·徐宗泰議,與李頤命同。行判中樞府事趙相愚·金宇杭,病不收議,領中樞府事尹趾完,左議政權尙夏,右議政趙泰采,在外不得收議,大臣之意如此,上裁,何如?傳曰,依議施行。以上禮葬都監儀軌郞廳趙書。郞廳宋瑩中校正。
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候,一樣矣。以上朝報
魂宮都監郞廳,以都提調意啓曰,取考乙酉謄錄,則以墓山道里甚近,大小晝停,竝爲勿設,以除一分民弊,發引日士大夫入接假家,勿爲作塡事,特爲傳敎矣。今此墓所道里,比昭顯遠近相等,而晝停事體重大,自都監不敢擅便,何以爲之?假家勿爲作塡事,卽爲分付畿營之意,敢啓。傳曰,知道。勿設晝停,可也。以上魂宮都監謄錄
上在慶德宮。停常參·經筵。
辰時,日暈。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等久未入侍,今日與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不寧矣。
領議政金昌集箚子。大槪,敢陳嬪宮諡號事,冀蒙財處事。入啓。答曰,省箚具悉。箚辭令該曹,問于大臣稟處,而偶未審察,何至引嫌?卿其安心勿待罪。仍傳曰,遣史官傳諭。
大殿·中殿·世子宮,藥房·政院·玉堂夕問安。答曰,知道。
墓所都監郞廳,以都提調意達曰,墓所提調,李光佐差下,已至累日,而尙不仕進。本都監提調以下,明日當爲進詣墓所,而提調將不得備員出去,事體殊甚未安。提調李光佐,卽爲牌招,以爲同進之地,何如?令曰,依。
藥房入診時,江原監司吳命恒改差,廣州府尹仍任,榻前下敎。以上朝報
藥房入診時,提調閔鎭厚所啓,廣州以保障重地,府尹近甚數遞,故前者沈宅賢,特命仍任矣。今吳命恒莅任纔六月矣,勤於奉職,多有施設之事,而遽移江原監司,監司事體重大,臣不敢直請仍任,而或令廟堂稟處,何如?傳曰,江原監司權之代,以吳命恒首擬,予知吳命恒有老親,故落點之際,已慮其雖赴任,難於瓜滿矣。廣尹數遞之弊,誠如所言,吳命恒廣州府尹仍任,江原監司遞改,可也。又所啓,近來良丁之難得,實爲莫大之弊,臣欲以守禦廳軍需保,略爲變通,隨力買得田土,取其免稅米,以備需用,而軍保則漸次減數,蓋嘗累陳於榻前,而軍保四百名,先爲減額矣。今因地部草記,廟堂覆奏,諸軍門所買田畓,無論前後,竝革免稅之規。若是則本廳需用,無以繼之,所減將不免還充,良丁變通,計歸於虛套,誠可慮也。本廳所買田土,依前定奪,仍爲免稅,不然則四百名已減之軍額,更令各其官,還充宜當,令廟堂稟處,何如?傳曰,依爲之。以上備局謄錄
禮曹達曰,去二月二十三日禁婚事,命下矣。壬午年禁婚之後,本曹堂上,陳達筵中,國姓及當代異姓八寸親,貫籍不同李姓寡家女中人庶孽,應不入於捧單之類,不爲禁婚,依前例知委事,定奪矣。今亦依此,分付中外,何如?令曰,依。以上禮曹謄錄
藥房入診入侍時,上曰,曾於壬子年引見時,兵判以精抄軍一人,移定綾羅匠,而前例素無有所陳達,領議政鄭太和,以爲工匠之移定軍兵,可也,軍兵之移定工匠,不可。先王特從其言,精抄訓局御營三廳軍兵,勿爲移定工匠事,命下定式。訓鍊都監,以都監軍兵,移定熟手,請依先朝定式,施行事草記入達,其言得宜,故使之依下矣。日昨引接時,奉常寺都提調,請以軍兵,移定熟手,而依令云,工匠熟手,便是一樣,三廳軍兵,勿爲移定熟手,下分付,可也。以上禁營謄錄
上在慶德宮。停常參·經筵。
下直,義州府尹李聖肇,鹿島萬戶李基德。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱·腹部飽滿亦甚及熏熱·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚及困惱·腹部飽滿特甚之候,一樣,而熏熱·膈間不淸利之氣,未已,喉乾朝來止歇,眼視昏暗特甚之候,無減,而寢睡不寧,勿爲入診。
都監堂上李光佐,牌不進。
墓所都監堂上李健命,都廳黃龜河,郞廳李獻。
義州府尹李聖肇上書。大槪,敢陳本州賑事萬分切急者,冀蒙劃卽稟處,以救一邑民命事。入達。答曰,覽書具悉。書辭令廟堂,斯速稟處。
藥房再啓曰,昨日入診時,流注受鍼擇日事,下敎矣。臣等退出後,與諸鍼醫,按方精擇,則今月十一日,始爲受鍼爲吉云,以此日定行乎?敢稟。傳曰,依啓。
注書趙鎭禧受由,代以洪龍祚爲假注書。
政院達曰,禮曹參判李光佐,以墓所都監提調,牌招不進,推考徽旨,纔已捧入,而都監事役,甚爲緊急,提調尤不可不備員。禮曹參判李光佐,更爲牌招,以爲當日內同進墓所之地,何如?令曰,依。又達曰,刑曹判書趙道彬,除拜已久,尙不出肅,參判吳命峻連呈辭單,無意行公,詞訟積滯,委屬可慮。刑曹判書趙道彬,參判吳命峻,竝卽牌招察任,何如?令曰,依。又達曰,近因金吾堂上之不齊,久未開坐,獄囚多滯,知義禁李健命,以墓所都監提調,今方出去,辭書纔已捧入。而判義禁崔錫恒,同義禁兪集一,竝卽牌招,以爲備員開坐之地,何如?令曰,依。
成均館官員,以同知館事意達曰,今三月初三日,儒生課製,當爲設行,而嬪宮梓室,未發靷前,不當設行,不得爲之之意,敢達。令曰,知道。
忠淸監司書目,公州牧使李衡佐,身病深重,實無耐煩役民之勢,不得已罷黜事。
禮曹參判李光佐,再牌不進後上書。大槪,辭本未徹,召牌荐降,而竟未祗赴,違慢之罪,更無所逃。伏乞亟命重勘臣罪,俾得少安私分事。入達。
謝恩,輔德洪廷弼。
答右參贊李健命書曰,覽書具悉。卿辭至此,金吾之任,勉副焉。
判義禁崔錫恒,同義禁兪集一,刑曹判書趙道彬,參判吳命峻,牌不進。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱·腹部飽滿亦甚及熏熱·膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
備邊司啓曰,水原府使李裕民,病勢深重,實無自力察任之望,前後辭避,至於累度,而每以調理題送矣。今又呈狀,其辭愈切,可見病狀之實爲難强,保障重地,民憂方急,有不容一向曠廢。水原府使李裕民,今姑許遞,何如?傳曰,允。
刑曹判書趙道彬上書。大槪,臣於千萬夢想之外,特承司寇擢長之恩,臣聞命驚惶,莫知攸措。六官之長,位尊任重,非臣謭劣,所可擬議,而況又中批除官,實非聖世之美事,駁正之論,理當隨至,側聽累日,尙未有聞,略暴危懇,冒控聰聽,召牌降臨,竟未坐違,臣罪尤大。乞蒙亟許遞改,還收新授恩典,仍治違慢之罪,以重名器,以安私分事。入達。答曰,覽書具悉。今玆新命,簡在聖心,亦合公議。卿其勿辭,斯速行公。
答禮曹參判李光佐書曰,覽書具悉。玆事處分大定,大臣箚語,亦甚明快,則何敢追提,侵斥至此?誠極駭異也。
吏曹口傳政事,以金墰爲禮曹佐郞,鄭澔爲禮曹判書。右朝報
司啓辭,水原府使李裕民,病勢甚重,實無自力察任之望,前後辭遞,至於累度,而每以調理察任,題送矣。今又呈狀,其辭愈切,可見其病狀之實爲難强,保障重地,民慮方劇,有不容一向曠廢。水原府使李裕民,今姑許遞,何如?答曰,允。以上備局謄錄
黃海監司狀啓,白川郡守金希魯,卽臣甥姪,相避事。吏曹謄錄
禮曹啓曰,來四月初八日,行宗廟夏享大祭,依節目,王世子當爲親行,而方在嘗藥之中,何以爲之?敢稟。傳曰,今番則勿爲磨鍊。
又啓曰,來四月初八日,行宗廟夏享大祭,親傳香,當爲取稟,而自上方在靜攝之中,依近例,以攝行乎?敢稟。傳曰,依爲之。以上禮曹謄錄
都摠府啓曰,今日入直內三廳武兼禁軍及軍兵等,中日習射,請出標信。傳曰,知道。以上都摠府謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱·腹部飽滿亦甚及熏熱·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,議察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚,困惱·腹部飽滿亦甚之候,無減,而熏熱·膈間不淸利之氣,未已,喉乾朝來止歇,眼視昏暗特甚之候,無減,而寢睡不寧矣。勿爲入診。
政院達曰,憲府多官,久不行公,日昨申飭之後,連日監察茶時,事甚未安,諫院亦無行公之員,臺諫未署經,至於二員,監察及都事·守令,亦至十七員之多。憲府·諫院除在外呈告人員,竝卽牌招,以爲開坐署經之地,何如?令曰,依。
禮曹啓曰,守令有闕,政事,取稟。傳曰,明日爲之。
大司憲金興慶,牌不進。
領議政金昌集箚子。大槪,臣於李光佐之書,理難晏然,乞削臣職,以謝人言事。入達。
政院達曰,昨者金吾堂上,違牌不進矣。獄囚多滯,委屬可慮,而判義禁崔錫恒,以本職連呈辭書,知義禁權尙游,同義禁兪集一,以田結守令事爲嫌,而竝皆陳書,無意行公。判義禁崔錫恒,知義禁權尙游,同義禁兪集一,竝卽牌招,以爲備員開坐之地,何如?令曰,依。
又達曰,刑曹判書趙道彬,昨日陳書,承答之後,今日亦不出肅,參判吳命峻,違牌陳書,無意承令。詞訟重地,不宜久曠,判書趙道彬,參判吳命峻,竝卽牌招察任,何如?令曰,依。
答忠淸監司韓祉書曰,覽書具悉。葬地旣非新占,則非所當禁。卿其勿辭,速往欽哉。
答兼司書金在魯書曰,覽書具悉。書辭,令該曹稟處。
司諫院達曰,正言鄭宅河·成震齡,除拜已久,尙未署經。臺諫署經,備三員爲之者,自是古例。而獻納臣趙觀彬在外,只有大司諫臣李箕翊,司諫臣趙鳴鳳。在前如此之時,亦有開坐請署經之規,今此依此例,署經之意,敢達。令曰,知道。
司憲府達曰,正言鄭宅河·成震齡,除拜已久,尙未署經。臺諫署經,備三員爲之者,自是古例,而大司憲臣金興慶,牌招不進,執義臣金榦,掌令臣魚有鳳,持平臣柳復明,竝在外,只有掌令臣韓以原,持平臣金相玉。在前如此之時,亦有二員開坐,達請署經之規,今亦依此例,署經之意,敢達。令曰,知道。
判義禁崔錫恒,知義禁權尙游,同義禁兪集一,刑曹參判吳命峻,牌不進。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱·腹部飽滿亦甚及熏熱·膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣,差勝,而其餘症候,一樣矣。
墓所都監堂上李光佐改,代趙道彬。
答領議政金昌集箚曰,覽箚具悉卿懇。李光佐書中,肆然侵斥,極可駭異,故已示未安之意矣。如此之說,不足爲嫌,卿其安心勿辭,速出視事,用副至望。仍令曰,遣史官往諭。
謝恩,刑曹判書趙道彬。
府前達,請還寢李獻英·李獻章等覆試之命,竝爲拔去榜中事。請還收定配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。新達,忠淸兵使柳星樞,前任本閫時,以多費財力,未完城役,入於繡衣書啓,至有勘罰之擧,則其不善奉職之狀,據此可知,而曾未幾何,旋授其任,事之苟簡,莫此爲甚。請忠淸兵使柳星樞改差。答曰不從。前達,還寢溫科人納贖之命,依律科罪事。停達。
京畿監司書目,衿川呈,以獻納趙觀彬辭職上書上送事。達。答曰,覽書具悉。爾勿過辭,從速上來察職。以上朝報
經理廳達,北漢餉米,當初元定十萬石之內,前後收聚儲置者,猶未滿五萬石,而上上年因諸道無前大凶,急於救民,俵散殆盡,其中劃給一萬石,則乃是湖南,以其當年應上納大同米相換留賑者,此與他移轉有異。固當以其大同本米,還捧上納,故自前秋本道,不敢爲退托之計,本廳亦爲發關申飭,使之趁今二三月輸納者,非止一二矣。正當裝發之時,本道之稱以臨陂,萬頃,沃溝等三邑被災尤甚,始乃狀請留賑。大抵上上年,則擧一道大歉,而上年則擧一道稍實,雖云三邑被災尤甚,比之於前,亦有間焉。則應納大同米,所當依例上納,而或以他稍實邑之穀物,推移劃給,俾得接濟,亦無不可,則留賑之請,實涉不當。近間春後本道市直,猶不下於冬前,以此可想民間形勢之緩急,如此之歲,莫重軍餉,一任其遷延不納,終未免爲虛疎之歸,則豈不寒心哉?廟堂旣有興賑廳米,混同許留,事體所在,雖不可更令上納,或以檢營米,或以儲置米,準三邑留置之數,除出劃給該邑,使之裝載上納。其所留賑之米,則待秋還充本所,似甚便宜。以此分付本道,何如?答曰,依達。以上備局謄錄
魂宮都監達曰,嬪宮發引日,朝奠兼行於朝上食,依前國恤時例擧行,晝停所設,旣爲定奪,發引日晝茶禮,兼行於靈帳宮,成墳奠·初虞祭,返虞後,設行於魂宮,返虞日晝茶禮,亦當設行於魂宮。以此磨鍊節目之意,敢達。令曰,知道。以上魂宮謄錄
禮葬都監郞廳,以都提調意達曰,國恤發引時,沿路捧炬·植炬,十里內則工曹當之,十里外則畿邑當之。而自前發引後,纔過十里,天色已明,故癸亥年則十里外植炬·捧炬,竝皆啓稟停止,以除畿邑民弊。而戊辰·辛巳兩年,則以夜刻頗長,故限晝停所因設,晝停所以後,則竝令停止矣。蓋癸亥國恤,則發靷在於翌年四月戊辰,辛巳·戊辰兩年國恤,則在於十二月,今此嬪宮發引,又在四月,似當依癸亥年例擧行,而自下不敢擅便,何以爲之?敢稟。令曰,依爲之。以上禮葬都監儀軌
下直,濟州判官閔致龍,朱峴僉使尙維周。
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱·腹部飽滿亦甚及熏熱·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚及腹部飽滿亦甚之候,一樣,而困惱少減,熏熱·膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
政院啓曰,吏曹郞廳來言,今日爲政事,命下,而判書宋相琦呈辭受由,參判李喜朝在外,參議李秉常病不來,不得開政云。判書宋相琦,參議李秉常,竝卽牌招開政,何如?傳曰,允。
吏曹判書宋相琦,牌不進。
答戶曹參議沈宅賢書曰,覽書具悉。爾其勿辭,救護母病。
大司諫李箕翊初度呈辭。入達。給由。
判府事趙相愚上書。大槪,乞諒病勢,亟收挽詞撰進之命事。入達。答曰,覽書具悉卿懇。李升運之誣辱先正,罔有紀極,此誠世道之大變,可勝痛哉?卿其須體予意,安心勿辭製進焉。仍令曰,史官往諭。
平安監司書目,龍岡縣令金重熙,以淸北移轉事,有所發怒,四度投狀,擧措顚倒,不得已罷黜事。又書目,辭職上疏上送事。達。答曰,覽書具悉。此時藩任,決難許改。須勿固辭,更加調理察職。
政院達曰,判義禁崔錫恒,知義禁權尙游,同義禁兪集一,昨日召牌之下,一倂撕捱,揆以事體,殊甚未安。而獄囚多滯,議讞無期,判義禁崔錫恒,知義禁權尙游,同義禁兪集一,竝更牌招,以爲備員開坐之地,何如?令曰,依。
刑曹判書趙道彬上書。大槪,召牌荐降,敦匠事急,不得不黽勉趨命,而所叨本職,萬無兼察之路,今方進詣墓所,臨發封章。乞蒙亟許遞改,俾令毋曠劇任,專察監董之役事。入達。答曰,覽書具悉。纔蒙陞擢之恩,不宜輕遞。卿其安心勿辭焉。
禮曹啓曰,以嬪宮諡號事,因領議政金昌集箚子,令該曹,問于大臣稟處事,命下矣。議于大臣,則判府事李頤命,以爲首相箚中所云,求諸人事神理,容有不安者,恐爲得宜,旣知其未安,則不可無變通於未宣諡之前,而莫重節惠之典,自下不敢擅議,伏惟上裁。判府事李濡,與判府事李頤命議同,判府事趙相愚,金宇杭病不收議,領府事尹趾完,左議政權尙夏,右議政趙泰采在外,不得收議。大臣之議如此,上裁,何如?傳曰,依議施行。
謝恩,戶曹參判兪集一。
知義禁權尙游,牌不進。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱·腹部飽滿亦甚及熏熱·膈間不淸利未已之候,復何如?臣等不勝憂煎,敢啓。傳曰,熏熱·膈間不淸利之氣差勝,而其餘症候,一樣矣。
禮曹,嬪宮改諡吉日,今月初八日。啓下。
答兵曹判書崔錫恒書曰,覽書具悉。三告加由,意非偶然,一時所患,自至差可。卿其安心勿辭,斯速行公。
答吏曹判書宋相琦書曰,覽書具悉。三告加由,意非偶然,銓曹亦非煩劇之任。卿其安心勿辭,速出行公。
令曰,吏·兵判辭書,纔已下答,重務不可久曠,明朝牌招察任。
答知敦寧崔奎瑞書曰,覽書具悉。卿勿過辭,須速上來製進。
有政。吏批,以洪錫輔爲水原府使,柳萬重爲龍岡縣令,韓璛爲殷栗縣監,徐宗愈爲白川郡守,李肇爲江原監司,李萬選爲公州牧使,禁府都事朴昌厚,禮賓主簿趙鎭周相換,禁府都事李獻一,掌苑別提洪殷夏相換,黃龜河爲漢學敎授,朴弼正·金墰爲兼春秋。
兵批,以李裕民付副護軍,金始燁·洪龍祚付副司正。
吏批啓曰,判書,牌不進,參判在外,小臣獨政未安,何以爲之?敢稟。傳曰,只出緊任。
又啓曰,江原監司,今當差出,而擬望之人乏少,外任竝擬,何如?傳曰,允。
又啓曰,今番都目時,徽陵參奉閔鎭紘之紘字,誤以綋字,書入受點,矇不覺察,不勝惶恐。原單子中以紘字,改付標以入之意,敢啓。傳曰,知道。以上吏曹謄錄
禁府達曰,卽接月令醫員趙宋基手本,則保放罪人韓在誨,所患感冒之症,比前差勝,而失性狂易,一倍添劇,蹴壁破戶,亂奔路上,突入閭家,打破器皿,保授之人,不勝支當云,還囚之意,敢達。令曰,知道。以上禁府謄錄
上在慶德宮。停常參·經筵。
吏曹判書宋相琦,兵曹判書崔錫恒,牌不進。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡·脚痺,特甚,腹部飽滿亦甚及困惱·熏熱·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚,一樣,腹部飽滿亦甚之候,少減,而困惱·熏熱·膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
傳曰,予疾積歲沈綿,今此世子嬪初喪斂殯,不得親莅,益愴心曲,乃於未移御前,扶病往殯宮擧哀,而啓殯前又不可不一臨矣。世子義重伉儷,發靷及返虞日,殯宮·魂宮固宜親臨,以此分付該曹。
政院啓曰,伏以,國家不幸,嬪宮遐逝,中外之驚隕,有不可勝言,而仰惟聖上傷悼之懷,彌久而彌切矣。卽伏見下本院之敎,聖情之悲惻,溢於辭旨之間,而仍有啓殯前,親臨殯宮之命,臣等於此,益不勝悲慮之至。卽遠之日,一臨永訣,固知允合於情禮。而竊伏念聖患,積年沈綿之中,症候諸節,進退無常,少失調將,易致添加,而動駕臨哭,必多傷損。伏願聖上,深軫愼疾之道,勉抑哀疚之情,還寢殯宮臨哭之命,以副群下憂灼之心。臣等忝居近密,不勝區區煎慮,敢此仰稟。傳曰,傷悼之懷,久而難抑,啓殯前臨訣,實是情理之所不可已。爾等勿以爲慮。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,腹部飽滿亦甚及困惱·熏熱·膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候,一樣矣。
藥房再啓曰,臣等伏見下政院聖旨,以嬪宮未啓殯前,不可不一臨爲敎,政院合辭請寢,而又靳允許,竊不勝憂悶切迫之至。伏惟聖患沈綿之中,遽遭慘慽,斂殯之節,皆不得親臨,而日月幾何,卽遠有期,以殿下止慈之聖心,其欲一臨未啓殯之前,以伸永訣之懷,情禮允宜,孰敢不欽承哉?第念聖候諸節,近來一向進退,至於眼患,少無所減,將又有受鍼之擧,若於此時,動駕往返,臨喪悲哀,則雖三靈百神,上下扶佑,安保其必無添傷之理乎?念及於此,凜然驚心。伏願殿下,深軫愼疾之道,俯察群下之情,還收成命,毋底後悔,千萬幸甚。臣忝在侍湯之地,尤增焦煎,區區所懷,惶恐敢啓。答曰,啓辰不遠,一臨永訣,其在情理,斷不可已。卿等,須勿過慮。
吏曹申目粘連,觀此待敎權上書,則新除授副提學權忭,卽臣叔父也。玉署之長,例兼春秋館堂上,則所帶史職,自在應避之科,乞令該曹,照例處置亦爲白臥乎所,玉署長官之任春秋,本無減下之規,史官雖重,在下當遞,自是法例是白置,待敎權改差,何如?達依準。又申目,前府使韓配夏,去乙未十一月除授,今已準期,依法典敍用,還除外任,何如?達依準。
禮曹啓曰,親臨殯宮吉日,以何間推擇事草記,以四月旬後推擇可也事,命下矣。卽今日官推擇,則四月十二日爲吉云,以此日定行乎?敢稟。傳曰,依爲之。以上朝報
長生殿,以都提調意啓曰,外梓室,今將陪往墓所,而取考前例,則三巡交替之時,軍人等氣盡力窮,不能得達,故致有中路生事之患,戊辰年國恤時,以六巡交替變通矣。自京城至墓所道里,與戊辰無異,今亦以六巡交替,俾無臨時顚倒之弊宜當。此意分付各該司,何如?傳曰,允。以上端懿嬪禮葬儀軌
上在慶德宮。停常參·經筵。
下直,忠淸水使崔鎭漢,富平府使南至熏,麒麟察訪崔昌會,通津縣監朴泰道,防踏僉使安夢齡,群山僉使朴廷相,天水僉使李徵槐,南桃萬戶尹德昌。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇,眼視昏暗特甚之,候無減,寢睡不得安穩矣。勿爲入診。
政院達曰,吏曹判書宋相琦,兵曹判書崔錫恒,昨日特招之下,竝皆違牌,兩銓重任,不宜久曠。吏曹判書宋相琦,兵曹判書崔錫恒,竝更爲牌招察任,何如?令曰,依。
府前達,請還寢李獻英·獻章等覆試之命,竝爲拔去榜中事。請還收林象極·權弼衡·朴師悌·洪啓一等放釋之命事。請內人惠貞,依律處斷事。請內人淑伊定配事。請忠淸兵使柳星樞改差事。措辭竝見上入達。答曰,勿煩。
兵曹判書崔錫恒,牌不進。
答戶曹判書權尙游書曰,覽書具悉。力辭金吾,終涉太過。安心勿辭,從速行公。
答禮曹判書鄭澔書曰,覽書具悉。兼帶辭免,殊涉太過。參議有闕之代,口傳差出,可也。卿其勿辭,從速行公。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,熏熱有加,而其餘症候,一樣矣。
政院達曰,金吾堂上無一行公,獄囚多滯,未有甚於近日。判義禁崔錫恒,以本職,違牌不進,知義禁權尙游·鄭澔,纔已陳書承答,竝更卽牌招,以爲備員開坐之地,何如?令曰,依。
謝恩,知義禁鄭澔。
判義禁崔錫恒,牌不進。
院前達,請還收罪人權卨發配之命,嚴鞫得情,快正王法事。請還收罪人河,定配之命,嚴刑得情,依律處斷事。請還收移配罪人梁益標放送之命事。請徒配罪人李時弼加資還收,仍令極邊定配事。請還收義州呼訴客使首倡人朱益桓遠配之命,特爲境上梟示事。新達,翊衛之任,近於古者天子之僕臣,而近來又使之得與於胄筵執經之別,一有邪惡不正之人,參錯於其間,則爲害不細。臣竊見新除洗馬金載海,曾遊於文純公朴世采之門,中間改師,付托尼尹,其爲人之陰譎不正,據此可知。且其居家行已,多有鄙悖,雖稍得淹該才辯之稱,而適足以長其奸雄。如此之人,置之翊衛之列,殊非逐去邪人,以親正士之意。請洗馬金載海汰去。臺監之職,古所稱殿中御史,近來文南之疲薾者,武夫之無識者,或得以冒居於此,已爲識者之寒心。而今者新除監察朴來泰,誠不知來自何處,而聞其職階,乃是天文敎授,則其人地之鄙賤,可知。如此之類,置之霜臺糾察之地,虧損臺風,關係非細。請監察朴來泰汰去。生民休戚,係於守令之賢否,故愼擇守令之敎,每下於大政注擬之日,而銓曹擇差之際,或未免失宜。臣竊見新除茂朱府使金時保,雖以恬疎,見稱於人而短於吏才,累典郡邑,治效蔑如,重以聾病,不堪聽事。其才之能拙,姑舍勿論,而只此一病,決不可復以臨民。羅州牧使李翊漢,爲人昏劣,不堪任劇,羅之爲州,物重地大,素稱難治,雖以能幹敏速之才,猶或難之,則如此極地,決不可畀之此人。請茂朱府使金時保,羅州牧使李翊漢改差。守令之得人,在於愼擇初入仕,則不可以蔭路之末官,而忽之也明矣。臣竊見新除光陵參奉鄭彦恢,爲人躁賤,衆所嗤點。曾於其父爲州之日,頗有鄙瑣之誚,齋郞之任,乃是初入蔭仕之選,則不可以如此之類,苟且充數。請光陵參奉鄭彦恢汰去。答曰,不從。前達,子爲壯元,仍許出榜之命,更爲定式施行事,停達。
政院啓曰,嬪宮改諡吉日,以初八日,啓下矣。明朝時任·原任大臣及政府堂上·六曹參判以上·館閣堂上,竝依例命招之意,敢啓。傳曰,知道。
忠淸道石城幼學李亨紀上書,呈政院。政院達曰,忠淸道石城幼學李亨紀,來呈一書,觀其措語,則論聖候用藥之方,而仍又指名藥,夫御藥當否之議定,事體極其嚴重,何可以遐鄕一儒生,擅自定藥,妄陳之乎?且聞亨紀論藥一書,有稟處之命,故自藥院招致問議,而旣無明白之見,今此書中云云之藥,亦是自前內局之所商確,而不用者云云,故數次來呈,相議退却矣。今又來呈,而添入別語,侵斥本院,辭意侫悖,不遺餘力,此上書,何以爲之?敢稟。令曰,還出給。又啓曰,因禮曹判書鄭澔上書,禮曹參議有闕之代,有口傳差出之命。而吏曹郞廳來言,判書宋相琦,方在陳書祈免中,參議李秉常,臺達中措語爲嫌,而不得擧行云,判書·參議,待明朝牌招,使之斯速擧行,何如?傳曰,允。以上朝報
上在慶德宮。停常參·經筵。
下直,旌義縣監宋來柏。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,熏熱有加及困惱·腹部胞滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚,一樣,而熏熱之候,猶未快減,困惱·腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
大司諫李箕翊三度呈辭。入達。遞差。
謝恩,兼春秋金墰。
禁府啓目,修撰趙尙絅,副修撰兪拓基·金相尹等矣,牌不進,罪各笞五十收贖,竝只解見任,別敍私罪。達功議各減一等。
吏曹判書宋相琦,牌不進。
吏曹參議李秉常,牌不進,罷職傳旨。傳曰,只推勿罷。
判府事趙相愚·金宇杭,吏曹判書宋相琦,兵曹判書崔錫恒,禮曹參判李光佐,刑曹參判吳命峻,命招不進。
政院啓曰,吏曹判書宋相琦,以嬪宮議諡時,進參事,牌招不進,又以禮官口傳差出事,牌招不進矣。推考徽旨,纔已捧入,而議諡事體至重,館閣堂上中,大提學尤不可不進參,所當更請牌招,而一日三牌,事體未安,何以爲之?敢稟。傳曰,議諡事重,更爲牌招。
又達曰,春秋館郞廳,以領事意達曰,今日翰林取才,出令之後,應參堂上,皆已齊會,被薦人亦無故,當爲應講,而因吏曹堂上之不備,不得開坐,事體未安。判書宋相琦,以議諡事,自本院再請牌招而不進,參議李秉常,卽爲牌招,以爲進參之地,何如?令曰,依。
禁府達曰,時囚罪人韓在誨,今日臣等開坐之時,蹴破所囚屋壁,攔出庭中,狂叫隳突,罔有紀極,所見極爲寒心。凡有顚狂篤疾者,犯殺人應死者,議擬奏聞,取自上裁,盜及傷人者,亦收贖,餘皆勿論,載在律文。今此在誨顚狂之病,乃是實狀,而其所坐不過杖一百,正在律文中所謂餘皆勿論之科,則合有分揀之道。而首堂上方在引入中,臣等以次官,替呈草記,雖甚未安,而非但目見其病狀之可愕,在囚諸人及守直吏卒輩,實無支堪之勢。與首堂上通議,敢此仰稟。令曰,放送。
答領敦寧金柱臣疏曰,覽疏具悉卿懇。此由於下吏不卽告知之致,於卿有何所嫌?須體予意,安心勿辭,亦勿待罪。仍傳曰,遣史官傳諭。
答判府事趙相愚書曰,覽書具悉卿懇。卿辭至此,製輓之任,令該曹改付標,宜當。卿其安心勿待罪。仍令曰,史官往諭。
府前達,請還收權卨發配之命,嚴鞫得情,快正王法事。請還收罪人河,减死定配之命,嚴刑得情,依律處斷事。請還收移配罪人梁益標放送之命事。請徒配罪人李時弼加資還收,仍令極邊定配事。請寢義州呼訴客使首倡人朱益桓定配之命,特爲境上梟示事。翊衛之任,近於古者天子之僕臣,而近來又使之得與於胄筵執經之列,一有邪惡不正之人,參錯於其間,則爲害不細。臣竊見新除洗馬金載海,曾遊於先正臣文純公朴世采之門,中間改師,付托尼尹,頃年世采之門人,爲其師伸辯也,載海稱以他人門徒,推托不參,其處心反覆陰譎,據此可知。又嘗以侍養訟財等事,被臺臣之慘駁,其行已之鄙悖,亦可知矣。雖或有淹該才辯稱之者,而才勝於德,謂之小人。如此之人,置之翊衛之列,殊非逐去邪人,以親正士之意。請洗馬金載海汰去。請監察朴來泰汰去事。措辭見上生民休戚,係於守令之賢否。臣竊見新除茂朱府使金時保,雖以恬疏見稱,而至於爲政,未副其名,其吏才之能拙,推此可見,重以聾病,決不可以臨民。且其陞品復職,有違政格。羅州牧使李翊漢,爲人昏劣,曾爲長湍府使時,政出下吏,民怨朋興。今此羅之爲州,物衆地大,素稱難治,如此劇地,決不可畀之如此之人。請茂朱府使金時保,羅州牧使李翊漢改差。請光陵參奉鄭彦恢汰去事。措辭見上入達。答曰,不從,金時保·李翊漢改差之論,已涉過當。至於鄭彦恢請汰之達,竝論其父,尤爲不可矣。勿煩。
修撰趙尙絅,副修撰兪拓基·金相尹,牌不進,罷職傳旨。傳曰,只推勿罷。
江原監司李肇辭職上書。入達。答,覽書具悉。卿其勿辭,速往欽哉。
禁府申目,前牧使洪重周元情云云。承服不冬,刑推得情,何如?達。除刑推議處。
吏曹參議李秉常,再牌不進,罷職傳旨。傳曰,只推勿罷。
大提學宋相琦,牌不進。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及熏熱有加及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而熏熱之候未已,其餘症候,一樣矣。
謝恩,兼春秋朴弼正。
政院啓曰,備邊司郞廳,以大臣意來言,以嬪宮諡號改議事,大臣諸宰,今方來會矣。館閣堂上大提學宋相琦,以本職必遞爲期,三牌不進,藝文提學崔奎瑞,在外未上來,弘文提學李健命,以墓所都監堂上,方在役所,無一無故進參之員。議諡事體重大,諸臣旣會還罷,亦甚未安,合有變通之道,何以爲之?敢稟。傳曰,旣會還罷,事體極爲未安。吏判之三牌不進,意在必遞,銓任則不可無變通之道,本職今姑許遞,俾卽進參,可也。
兵曹口傳政事,副司直宋相琦。
吏曹啓曰,臺諫有闕,政事,取稟。傳曰,再明日爲之。
答修撰趙尙絅,副修撰兪拓基·金相尹書曰,覽書具悉。儒臣過當之言,不必深嫌。爾其勿辭,從速察職。
答正言鄭宅河書曰,覽書具悉。書中所論尹來俊,不無意見,而金取魯不合瀛選之說,決知其過當矣。爾其勿辭,從速察職。以上朝報
禁府達曰,除死罪外,在謫在囚遭親喪者,許令歸葬事,曾有定式施行之敎矣。卽今本府罪人尹就履,遭其母喪,葬期迫近云,依定式歸葬間,姑爲保放之意,敢達。令曰,知道。以上禁府謄錄
上在慶德宮。停常參·經筵。
下直,古阜郡守任勖,陽川縣令李宜麟,赤梁僉使申命徵,呂島萬戶趙和璧。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察聖候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
右承旨李禎翊,三度呈辭。入達。遞差。
禮曹判書鄭澔,忠州地焚黃呈辭。入達。令曰,焚黃雖是不可已之事,纔已上來,決難準許,待秋請由宜當。此呈辭,還出給。
正言成震齡達曰,臣以新進魯莽,猥叨言地,固自知其萬不近似,而怵迫恩命,黽勉冒出,旣出之後,雖一日在職,當盡一日之責,故新詣臺次,輒有所草草論列矣。昨日下答中,不惟不賜開可,至以過當,尤爲不可等語爲敎,臣惶悚之餘,竊不勝訝惑焉。夫金時保之短於吏才,累試靡效,衆所共知,而重以聾病,雷鳴牛吼,殆不能聞。邸下之重其遞改,或出於重聽何傷之意,而一州之長,異於郡丞之拜起迎送而已,聽事一錯,貽害百姓,則豈可視許丞之例,而不念一州之民乎?且其時保,以罷散復職,而無端陞品,大有違於政格。頃年善山府使權煜,亦以陞品復職,頗有物議,不得赴任而遞。只以此一款論之,時保之應在當遞之科無疑矣。過當之敎,臣實未曉也。至於李翊漢之昏劣,物論皆然。長湍一府,乃不甚難治之地,而翊漢曾任是府也,猶有墮落奸吏之誚,則以此才量,其果能當湖南煩劇之一大州乎?若使翊漢經歷之久,精神才格,頓長於昔日,則臣固未知,而若猶是舊日之翊漢,則臣決知其不堪當此州也。夫才有長短,任有輕重,量才授任,官人之道當然。今强人以不可堪之任,而反斥言者之過當,則臣恐自此疲身庸品,皆可僥倖於雄州大府,而民受無窮之弊矣。若鄭彦恢之鄙瑣,言之差矣。臣不欲一一指摘,而臣之達辭中,曾於其父爲州之時云云,只欲明其事之在於某時而已,非欲竝與其父而連累之也。今邸下,乃反以竝論其父爲疑,此固臣措辭未瑩之致,而抑邸下,亦未之仔細照管耶?臣之本意,旣非竝論其父,則是邸下之所以爲不可者,以彦恢濫授爲可也。豈有如彦恢之鄙瑣,而可合於初入蔭仕之選者乎?臣愚於此,尤不勝疑怪也。然臣,人微言輕,無以取信於邸下,其所論劾,至瑣瑣也,而反示未安之意,臣誠慙恧,何敢一日蹲居於此地?而昨日,臣之所患宿病猝發,未及自列,徑歸私次,今姑來避,其在臺體,所失尤大。請令遞斥臣職。答曰,勿辭,退待物論。
政院達曰,吏曹參議李秉常,昨日再牌不進,連有只推之命,而稱以難安,不爲行公,禮官口傳差出之命,已至多日,尙不擧行。吏曹參議李秉常,更卽牌招,使之趁卽擧行,何如?令曰,依。
吏曹參議李秉常,修撰趙尙絅,副修撰兪拓基·金相尹牌不進,罷職傳旨。傳曰,只推勿罷。
假注書金始燁有頉,代以盧三邦爲假注書。
假注書韓德全有頉,代以金始炯爲假注書。
大殿·中殿·世子宮,藥房·政院·玉堂夕問安。答曰,知道。
答工曹判書金錫衍書曰,覽書具悉。禮曹參判遞改爲宜。卿其勿辭,安心行公。
應敎洪啓迪,牌不進,修撰趙尙絅,副修撰兪拓基·金相尹,再牌不進,罷職傳旨。傳曰,只推勿罷。
傳曰,今此淑嬪之喪,禮葬事磨鍊擧行,祭需從優輸送事,分付。
傳曰,歸厚署棺板一部,輸送于內需事,分付該曹。以上朝報
傳曰,今此淑嬪之喪,禮葬等事,依例擧行,祭需從優磨鍊輸送事,分付。
禮曹啓曰,傳曰,今此淑嬪之喪,禮葬等事,依例擧行,祭需從優磨鍊輸送事分付事,傳敎矣。禮葬等事,依聖敎,卽速擧行,而弔祭,依法例擧行,何如?傳曰,允。禮曹謄錄
禮曹達曰,取考乙酉謄錄,則銘旌,書以昭顯世子梓室,印式,以昭顯世子印篆刻,題主式,外面,題昭顯世子神主,陷中,題朝鮮國世子諱神主,依實錄擧行事,啓稟定奪矣。今此殯宮改銘旌,當以溫懿嬪梓室書之,印式,以溫懿嬪之印刻,而至於題主,乙酉謄錄遵用者,禮矣。若依此例,則當題溫懿嬪神主,陷中似當題朝鮮國世子嬪姓貫某氏神主,而書諱一款,雖是禮書所載,旣無國朝可據前例,何以爲之?敢稟。令曰,依達。諱則勿書。以上殯宮都監儀軌
觀象監,辰時至午時,日暈。
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿特甚之候,亦何如?近日日氣猶未和暖,明日受鍼,數日差退,恐爲得宜,今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
政院啓曰,吏曹郞廳來言,今日爲政事,命下矣,而判書未差,參判李喜朝在外,參議李秉常,因情勢難安,不得開政云,參議李秉常,牌招開政,何如?傳曰,允。又達曰,憲府金興慶陳書,掌令韓以原呈辭,持平柳復明未肅拜,監察茶時,已至累日,事甚未安。除在外呈辭入達外,陳書呈告未肅拜人員,竝卽牌招察任,何如?令曰,依。
大司憲金興慶,牌不進。
謝恩,持平柳復明。
正言鄭宅河達曰,臣濫蒙洪造,叨忝言責之寄,揣量才分,萬無承當之望,陳書見阻,一味悶蹙,昨上辭本,冀蒙鐫改之恩,略附愚見,粗塞一日之責,而及承下答,辭旨溫諄,臣是何人,得此於离明之下哉?第於下款所陳,乃以決知其過當爲敎,臣於此,竊不勝瞿然之至。夫經幄重地,世稱極選,其不可徒取門閥,而有所濫授也,明矣。金取魯之爲人麤厲,人所共知,臣不欲一一索言,以傷忠厚之風,而自在儒籍,已有儕流之譏議,及登瀛選,多有物情之未允,臣所論劾,非出一臣之私。而言未見信,致勤未安之敎,自顧慙恧,宜卽引避。而昨緣賤疾,未及自列,繼伏見玉堂喉司之臣,以曾參圈錄事,相繼引嫌,原書未徹,雖不知其措辭之如何,而顧臣難安之勢,更加一層。嚴召之下,謹此趨詣,而臣方自處之不暇,其何可冒當處置,而晏然仍冒於臺次乎?請令遞斥臣職。答曰,勿辭,退待物論。
吏曹參議李秉常,牌不進,罷職傳旨。傳曰,只推勿罷。
政院啓曰,吏曹參議李秉常,旣有只推之命矣。禮官差出之命,尙不擧行,銓長有闕,而亦未開政,事體殊甚未安。吏曹參議李秉常,更爲牌招,使之開政,何如?傳曰,允。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而具餘症候一樣矣。
應敎洪啓迪,修撰趙尙絅,副修撰兪拓基·金相尹,牌不進,罷職傳旨。傳曰,只推勿罷。
答判府事金宇杭箚曰,覽書具悉。卿之所患如此,挽章製述之任,令該曹改付標。卿其安心焉。仍令曰,史官往諭。
吏曹參議李秉常,修撰趙尙絅,副修撰兪拓基·金相尹再牌不進,罷職傳旨。傳曰,只推勿罷。以上朝報
全羅監司狀啓,全州判官申思永,親病甚重,還任無期,罷黜事。吏曹謄錄
禁府達曰,以京畿監司狀達,刑曹粘目,高陽郡守李廷晉,楊州前郡守鄭重萬,移本府處置事,準下矣。李廷晉·鄭重萬,今方待命,卽爲拿囚之意,敢達。令曰,知道。以上禁府謄錄
殯宮都監郞廳,以都提調意啓曰,取考史官謄來實錄,則章順喪殮殯諸節,請用柩衣二件,而喪禮不可盛飾之意,嚴敎不許。乙酉昭顯世子喪謄錄中,初喪治梓室時,措備柩衣三件,而二件則到墓所燒火之,二件似是初喪及行喪時取用,而壙中正入,只一件。辛巳謄錄,則初喪柩衣一件,而卽接尙衣院牒呈,則次知中使廳傳敎分付內,行喪柩衣一件,正入柩衣三件,合四件次入云。今番事體,與辛巳有別,似宜遵用實錄及乙酉謄錄,而正入柩衣件數,一如辛巳之例,恐或未安。合有參酌減殺之道,敢此仰稟。傳曰,今番則用一件,宜矣。以上殯宮都監儀軌
上在慶德宮。停常參·經筵。
下直,白翎僉使閔挺健,吾老梁萬戶金燦益。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。
全羅監司書目,本道封進物膳中,海衣味劣,致勤嚴敎,不勝惶恐。乞被罪譴事上書上送事。達。答曰,覽書具悉。卿其勿辭,從速察職。又書目,全州判官申思永,母病沈重,還任無期,不得已罷黜事。
政院達曰,正言成震齡·鄭宅河引避退待,已至經宿,而大司諫未差,獻納趙觀彬在外,司諫趙鳴鳳,卽爲牌招,以爲處置之地,何如?令曰,依。又達曰,本兵重任,不宜又曠,金吾滯囚,亦甚可慮,而兵曹判書崔錫恒,三度給由之後,尙不出仕,知義禁權尙游,一參禁推之坐,旋呈辭書,同義禁兪集一,出肅之後,一不參坐,奏讞無期。兵曹判書崔錫恒,知義禁權尙游,同義禁兪集一,竝卽牌招,使之察任,何如?令曰,依。又啓曰,吏曹參議李秉常,昨日再牌不進,旣有只推之命矣。開政命下之後,尙不擧行,事體極爲未安。吏曹參議李秉常,卽爲牌招開政,何如?傳曰,允。
知事申銋上書。大槪,臣忝居師儒之列,有見輕齋任之事,退伏私次,仰請不職之罪,乞遞成均兼任,回授可堪之人,俾卽開諭勸入事。入達。
答藥房曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止息,眼視昏暗特甚之候,無減,而寢睡不得安穩矣。
兵曹判書崔錫恒,知義禁權尙游,同義禁兪集一,牌不進,左承旨鄭必東,持平金相昌,再度呈辭。入達。加給由。
吏曹參議李秉常上書。大槪,臺論之侵及政注,長席之先已見遞,俱爲臣必遞之科,卽者館儒捲堂,又添臣難安之一端。伏乞离明,俯垂諒察,亟命鐫罷臣職,仍治臣前後違命之罪事。入達。
院達,竝引嫌而退,隨聞論劾,誠得臺體未安之敎,何必爲嫌?當初瀛選,旣循僉議,疵斥之言,殊未得當。請正言成震齡出仕,正言鄭宅河遞差。答曰,依達。
政院達曰,因禮曹草記,居齋儒生,以公薦還送事,昨朝捲堂,事體重大,欲爲勸入,而同知館事申銋入泮後,以見輕齋任,還爲出去。知館事宋相琦,以吏曹事引嫌,同知館事閔鎭遠,以都監堂上入直,大司成崔昌大未肅拜,無行公堂上,令本院卽爲稟處事,依下矣。同知館事申銋辭書纔入達,而齋任勸入,不容暫曠,知館事宋相琦,同知館事閔鎭遠,大司成崔昌大,竝卽牌招,以爲相議勸入之地,何如?令曰,依。
修撰趙尙絅,副修撰兪拓基·金相尹牌不進,罷職傳旨。傳曰,只推勿罷。
今日藥房入診時,自今月十六日,受鍼事,榻前下敎。
修撰趙尙絅,副修撰兪拓基·金相尹牌招察任事,榻前下敎。
答吏曹參議李秉常書曰,覽書具悉。諫臣之論遞兩守宰,殊涉過當,何必深嫌?爾其勿辭,從速察職。
大殿·中殿·世子宮,藥房·政院·玉堂夕問安。答曰,知道。
政院啓曰,吏曹參議李秉常,旣已陳書承答,更卽牌招開政,何如?傳曰,允。
答知事申銋書曰,覽書具悉。以不用公薦,至於捲堂,實涉過當。齋任之終不入來,亦甚未便。卿無所嫌,安心勿辭,從速行公。
答執義金榦書曰,覽書具悉爾懇。本兼兩任,決不可遞。爾其勿辭製進,須速上來察任。
吏曹參議李秉常牌不進,罷職傳旨。傳曰,只推勿罷。
知館事宋相琦牌不進。
大司成崔昌大牌不進,依承傳罷職。
政院啓曰,吏曹參議李秉常,旣有只推之命,所當更請牌招,而一日三牌,有傷事體,待明朝牌招開政,何如?傳曰,允。
修撰趙尙絅,副修撰金相尹·兪拓基再牌不進,罷職傳旨。傳曰,只推勿罷。
答左議政權尙夏書曰,覽書具悉卿懇。自古爲治之要,莫先於得賢,在治世尙然,矧玆多難乎?此聖上所以寤寐思卿,置之巖廊之上,畀以弘濟之責者也。噫,一自溫宮回鑾之後,每以未遂載後車之初心,深以爲缺然,屢發不致不已之敎,小子歆仰尊道之盛意,前後下答,竭誠敦勉,而情志不孚,固守東岡之陂,杳無幡然之意,冞增慙恧,無以爲諭。噫,聖上之眷遇,若是其隆重,小子之望卿夾輔,又如是懇至,則其不可終爲邁邁也,決矣。噫,獨善不如兼善,以卿道德,詎不思展布所蘊乎?至於月廩輸送之命,寔出於聖上惠養之意,尤無可辭之義,玆令承宣,傳諭至意,卿其體諒,安心勿辭領受。卽日就途,毋孤日夕虛佇之望。仍令曰,承旨傳諭。以上朝報
宗親府郞廳,以有司堂上意達曰,本府達下全羅道咸平縣量外加耕折受處,受稅次下送別將矣。本官稱以報戶曹,使差人不得收稅云,故本府論移該曹,使之出給,則回移內,以上年收租案,旣已入達,不敢任意出給爲辭。此加耕結數不多,於戶曹無甚大損,在本府亦足補用,故當初達下之時,旣已打量後,雖或追入於戶曹收租中,勿拘收租,劃給本府之意,措辭入達,得蒙依下,則成命有在,似不待於更稟,亦與無端出給有異。卽今本府事勢,十分窘迫,若得此稅,庶有一分之益,不得不更此煩達,咸平縣加耕折受處,丁酉條收稅,卽爲頉減事,分付該曹,何如?令曰,依。同日達下戶曹。以上戶曹謄錄
今日藥房入診時,都提調李頤命所啓,議藥同參醫官金壽煃,方爲內贍主簿,兩處俱無暇隙,本廳番次,極爲苟簡,壽煃又是別入直矣。自前有閑官換差之規,分付該曹,閑官換差,何如?上曰,依爲之。以上吏曹謄錄
禮曹達曰,今此嬪宮喪,自初虞至卒哭,獻官以下諸祭官,行祭時服色,當以淺淡服爲之,而哭一節,亦當有磨鍊定奪之事矣。乙酉則百官旣皆喪服哭臨,自在其中,與今番事不同。虞卒行祭時入哭,自是禮節之大者,雖無前謄錄可據,似當有義起之道。虞·卒哭,獻官以下,哭臨儀節,依禮文擧行,何如?令曰,依。以上殯宮都監儀軌
上在昌德宮。停常參·經筵。
下直,昌原府使朴世挺,保寧縣監李文標,法聖僉使卞世標,柒浦萬戶池成浩。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
左承旨鄭必東,持平金相玉三度呈辭,入達。遞差。
吏曹參議李秉常,牌不進傳旨。傳曰,只推勿罷。
前同知金萬增上書。大槪,臣於張普顯書,私情,有萬分痛迫者,而篤老垂死,疾勢兼劇,泣血治書,使姪子冒死齎呈,冀蒙矜察,俾伸至冤事。入達。
政院啓曰,吏曹參議李秉常,違牌之後,又有只推之命矣。開政命下,今已多日,陳書承啓之後,又復撕捱,無意應命,其在事體,殊涉未安。吏曹參議李秉常,開政,何如?傳曰,允。
吏曹參議李秉常再牌不進,修撰趙尙絅,副修撰兪拓基·金相尹,牌不進,罷職傳旨。傳曰,只推勿罷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
答前同知金萬增書曰,覽書具悉。書辭知道。
京畿監司書目,振威呈,以司直趙泰耉上書上送事。達。答曰,覽書具悉。卿其勿辭,從速上來,製寫以進。
修撰趙尙絅,副修撰兪拓基·金相尹,牌不進,罷職傳旨。傳曰,只推勿罷。
政院啓曰,吏曹參議李秉常,再牌不進,又有只推之命,而今日則拘於格例,不得請牌。所當稟處,明朝牌招,而蓋其引嫌,在於臺達措語及泮儒捲堂,臺達所嫌,旣承書答之開釋,而事未收殺前,不爲承命,亦不無所執。開政遷就,殊甚未安,一向請牌,恐有損於事體,敢稟。傳曰,李秉常連日違牌,不無所執,誠如啓辭,方欲變通矣。今姑遞改,其代問于大臣差出,牌招開政,可也。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察聖候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
備邊司,吏曹參議沈宅賢。
成均館官員,以同知館事意達曰,臣昨日承令入泮,招致諸生,問以捲堂之由,則對曰,齋任以公薦不用之故,引嫌呈單,公薦圈點之時,生等,亦爲同參,則不敢晏然,有此捲堂之擧。齋任未出之前,決不敢晏然還入云云。故臣一邊催促齋任,使之入來調劑,一邊以諸生與齋任有間,以齋任呈單之故,遽爲此莫重捲堂之擧,極爲未安。況公薦,例以齋生擬望,則齋生以公薦不用,發怒銓曹,遽以捲堂,尤有乖於遠嫌之意等語,自昨至今,反覆曉喩,而終不回聽。今朝齋任金樂曾,亦爲入來曰,渠則方在呈單中,嫌難入堂,而諸生之捲堂,則太過,諸生則曰,齋任未入堂之前,不可異同,各以所懷書進。而金樂曾,以爲每當都政之時,輒有公薦之規,齋任若有故,則或有不薦之時,而旣薦之後,則銓曹不得不用,槪所以重賢關而遵舊例也。今玆公薦之無端不用,實緣主薦之齋任疲軟,不能見重之致,而乃使三百年舊規,至今日而廢却,臣身之見輕,固不足恤,而其爲貽羞於多士,莫此爲甚,實無顔面,可以蹲據於執綱之地,不得不以此呈單矣。今此齋儒之捲堂,誠出念外,蓋齋任寔主薦事,則難安之情,惟齋任爲甚,同參之諸生,則與主薦之齋任,實有間焉。何必視齋任之去就,而同之哉?雖然,臣則只守在我之廉隅而已,諸生之捲堂當否,非臣所可知也。且臣於同知館事臣申銋書本,尤有所不安者。槪臣於伊日,病勢猝劇,實無入泮之勢,亶是實狀,非爲托辭,而師長不加諒恕,只以士習責之,邸下又下未安之敎,此亦臣決難冒出之一端云耳。諸生文後開等,以爲頃日都政時齋任入來泮中,依規例設行公薦,而多士圈點,備望三人,送于銓曹,則銓曹退而不用,故齋任以此引嫌,呈單齋中。其單子中措語,有曰,賢關公薦,事體重大,初若不薦則已,旣薦之後,無端不用,乃使三百年故規,至今日而廢却,此不過主薦之齋任疲軟,不能見重之致,其爲貽羞於多士甚矣。更何顔目,廁跡於黌舍之間云云。蓋公薦規例,呼薦者齋任也,圈點者諸生也。呼薦之齋任,旣以此引嫌,則圈點之諸生,亦豈得晏然乎?臣等非不知聖廟空堂,事體至重,而廉隅所在,亦難冒沒不得已至於各自引避之境。齋任未入堂之前,臣等進退,不可異同,玆不敢抗顔入堂,不勝惶悚之地云云。臣忝居師儒之席,不能善爲開導,改令莫重聖廟,累日空堂,尙無還入之期,不勝惶恐。知館事宋相琦,以當該政官,嫌難參涉,而同知館事申銋辭書,旣已下答,卽爲牌招察任。大司成有闕之代,亦令該曹,卽速差出,引爲牌招,以爲同議勸入之地,何如?令曰,依。
政院達曰,兵曹判書崔錫恒,同義禁權尙游,知義禁兪集一,再昨違牌之後,連日供辭,不爲行公,本兵之曠務,王府之滯囚,委屬可慮。兵曹判書崔錫恒,同義禁兪集一,知義禁權尙游,牌招察任,何如?令曰,依。
同成均申銋,牌不進。
政院達曰,同知成均館事申銋,牌招不進,推考徽旨,纔已達下,而齋生勸入,事體不輕。同知成均館事申銋,更卽牌招,以爲同議勸入之地,何如?令曰,依。
吏曹參議沈宅賢,牌不進,罷職傳旨。傳曰,只推勿罷。
兵曹判書崔錫恒,知義禁權尙游,同義禁兪集一,牌不進。
政院啓曰,吏曹參議沈宅賢,旣有只推之命,更卽牌招察任,使之開政,何如?傳曰,允。
今月十一日,藥房入診時,副提調兪命弘所啓,玉堂上下番,姑降已久,番次苟簡,而新錄三臣,尙不應命,蓋緣獻納趙觀彬書中之語。而當初觀彬書意,不過以圈錄時,不爲通議爲辭,元無指摘錄中人之語,則參錄諸臣,宜無嫌端。而十違召命,一番置對,猶事撕捱,不爲出肅,自上別爲開釋。而乃復牌招,未知何如?上曰,當初趙觀彬書斥,予以爲不是矣。旣非指斥錄中諸人,則一再違牌,不是異事。連下只推,或禁推,則自已廉隅已伸之後,當顧分義,而日事違牌,無意膺命,廉隅重而分義輕矣。特爲推考,更卽牌招,可也。
修撰趙尙絅,副修撰兪拓基·金相尹,牌不進,罷職傳旨。傳曰,開釋之後,一向違牌,揆以事體,極爲未安。只推,更爲牌招。
同知成均館事申銋,再牌不進。
領議政金昌集,請對入侍。
吏曹參議沈宅賢,再牌不進,罷職傳旨。傳曰,只推勿罷。
慶尙監司書目,興海郡守李太古,厭避差使員,罷黜事。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·膈間不淸利未已之候,復何如?臣等,不勝憂煎,惶恐敢啓。傳曰,熏熱·膈間不淸利之氣,差勝,而其餘症候,一樣矣。
今日領議政金昌集請對入侍時,安東討捕使白漢相改差,以曾經閫帥及有聲績之人,擇差下送事及吏曹參議沈宅賢待明朝牌招,斯速開政事及左邊捕盜大將李基夏,今姑改差事及知義禁權尙游,同義禁兪集一,今姑改差事,判義禁崔錫恒,待明朝牌招事,榻前下敎。
謝恩,修撰趙尙絅,副修撰金相尹·兪拓基。
兵曹左邊捕盜大將金重器。
京畿監司書目,楊州呈,以刑曹判書趙道彬辭職上書上送事。達。答曰,覽書具悉。卿之固辭如此,而司寇之任,恩除屬耳。都監提擧許遞焉。以上朝報
領議政金昌集請對入侍時,領議政金昌集所啓曰,政之紊亂,實由於久不量田,故三南改量事,定奪分付矣。守令中亦或有改量之議,而及其令下之後,道臣·守令,皆無擔當之意,只以退托爲事,安有如許事體乎?當初令監司,兼均田使,都事爲從事官者,只爲除弊之地,而多般稱頉,迄未奉行,事甚未安。重臣中別出句管堂上二員,且定從事三員,與道臣往復商確爲之,時或發遣從事官檢飭,則似有惕念之道矣。傳曰,量田命下之後,果能及時擧行,則豈有至今遷就之理?而尙不始量,事體極爲未安。大臣所達,誠是。量田句管堂上及從事官,差出,可也。
同日入侍時,上曰,紀綱解弛,朝令不行,爲近來痼弊。以移轉事言之,申飭捧納者,非止一再,而守令每每退托,不卽捧納,監司又爲多般狀請,必欲遷就,此習極爲未安。固或有年凶難捧之邑,而雖非難捧之邑,亦皆混同周遮,無意畢納,如此則朝令何由而行,國事何可以做耶?金昌集曰,前日筵中,以軍餉不納之事,旣承廟堂加意之聖敎,各樣軍餉,竝令還納本所,而其中災邑捧留之請,不得不參酌許施矣。以今番畿邑事見之,守令皆爲遷就不納,而至於監司狀達中有云,奪其口吻中物,有憾於天地之大,有若朝家勒奪不當納之穀物者然,此甚未安,故覆達中,有所云云矣。且頃日江華留守崔錫恒,以移轉餉米,雖一石不納者,解由拘礙事狀請,故令政曹切勿調用之意,覆達允下矣。卽今畿邑,有移轉未收之邑,當該守令,亦豈無警責之道乎?頃者湖西各邑大同不納者,以其數多之故,當罷而不罷,只施推考薄罰,自此守令,每恃同類之多,謂朝令將不可行,事體極爲未安。今此畿邑移轉未收守令,竝從重推考,何如?上曰,畿邑守令,姑先從重推考,可也。以上備局謄錄
觀象監,自辰時至未時,日暈。
上在慶德宮。停常參·經筵。
未申時,有日暈。
下直,阿吾地萬戶嚴智健。
大殿,政院·玉堂問安。答曰,知道。中殿·世子宮,藥房,政院,玉堂問安。答曰,知道
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止息,眼視昏暗特甚之候,無減,而寢睡不得安穩矣。勿爲入診。
兵曹判書崔錫恒,牌不進。
答吏曹參議沈宅賢書曰,覽書具悉。爾其勿辭,從速察職。
成均館官員,以同知館事意達曰,同知館事申銋,再牌不進,故臣鎭遠招致齋任及諸生等,更爲反覆勸諭,使之入堂,則齋任金樂曾,以爲生則以主薦之人,不得不呈單引嫌。且於同知館事書語被斥至重,決難冒沒入堂,而諸生則以參薦之人,至於捲堂,事涉過當。且旣書進所懷,自伸廉義,到今尤無一向堅執之義,而尙不還入,未知其故。諸生則以爲齋任與諸生,以一事引嫌,齋任未入堂之前諸生,決不可晏然還入,臣以齋任之以公薦事引嫌,終涉過當,而旣已被斥於師席,則其所不安,事勢固然。今若率諸生入參食堂,仍爲自處,則實合於道理,至於諸生,本與齋任有間,而累日捲堂,尙不還入,極爲未安。齋任與諸生,相與論難,務歸至當之意,更爲曉喩,則齋任於自己事,終始堅執,只力勸諸生,使之還入,諸生不從,則謂以見輕諸生,至欲自削其名於薦冊。臣嚴加誨責,仍令下輩,不給齋樻,則書置所懷,卽爲出去,齋生等又以齋任書置所懷中,多有侵斥齋生之語,亦欲空堂出去,臣以齋任妄擧,不可尤而效之意,反覆言說,而終不聽從,仍爲出去。莫重聖廟之空堂,已至四日,不但尙無還入之期。論議轉激,枝節層生,今至空齋之境。臣率諸郞廳,爲先直宿,而以臣拙訥之辭,萬無回聽之理,而卽今僚席一空,以臣一人,亦無以獨爲勸入,似當有別樣開諭之擧。何以爲之?敢稟。答曰,諸生今日之擧,實涉過當,而聖廟空堂,已至累日,極爲未安。更爲勸諭,以爲斯速還入之地。
院前達,請還收權卨發配之命,仍令王府,嚴鞫得情,快定王法事。請還收河,減死定配之命,更加嚴刑得情,依律處斷事。請還收移配罪人梁益標放送之命事。請徒配罪人李時弼加資還收,仍令極邊定配事。請寢義州呼訴客使首唱人朱益桓遠配之命,特爲境上梟示事。請洗馬金載海汰去事。請監察朴來泰汰去事。請茂朱府使金時保,羅州牧使李翊漢改差事。請光陵參奉鄭彦恢汰去事。新達,臺閣之設,所以爲國家之耳目,而廣聽納之路,則上不可以輒加摧折,下不可以輕爲沮抑也,明矣。前正言鄭宅河之書,妄論瀛選之失,惹起紛鬧之端,新進輕率之誚,蓋所難免,而若其苟有所懷,必陳無諱,雖謂不負其責,可也。本院處置之際,不加斟量,遽置落科,其在重臺閣之道,已不可若是輕勘,而摧抑敢言之風,釀成巽懦之習者,未必不由於此,物情不愜,關係非細。請司諫趙鳴鳳遞差。秋曹之官,刑獄重地,如非剛明公廉之人,不可委授也,明矣。刑曹參議李相成,素以庸陋之人,曾在憲官,已多嗤點。及授本職,不悛舊習,唯意循私,聽斷不明,賄賂公行,怨讟朋興,人言喧藉。如此鄙人,不可置之詞訟之任。請刑曹參議李相成,罷職不敍。答曰,不從。金載海·朴來泰事,依達。
成均館官員,以同知館事意達曰,本館草記答辭,諸生今日之擧,實涉過當,而聖廟空堂,已至累日,極爲未安,更爲勸諭,以爲斯速還入之地事爲敎矣。臣謹將徽旨內辭意,傳宣於諸生,仍以諸生之當初捲堂,蓋出於與齋任同去就之意。而今則齋任已徑先出去,同去就一款,無復可論。況此徽旨開釋,如是勤懇,其在分義,不可不卽爲還入之意,反復勸諭,則諸生以爲齋任徑先出去之後,更難以同去就爲辭。而齋任之出去,實由起怒於諸生,其書置所懷中,至曰,以快多士之心,則在諸生之道,何可晏然入堂乎?臣又以齋任徑出,實是妄擧,諸生之因此不安,其勢固然,而旣已同時出齋,以申不安之意,則在我之道,別無未盡。且齋任之起怒,雖曰未安,比之聖廟空齋,輕重懸別,何可以一時之不安,累日空齋,違越徽旨,而不爲變動乎?以此縷縷開釋,則諸生等以爲,累日空堂之未安,生等亦非不知,徽旨如是勤懇,師敎又如是諄複,勢當黽勉還入云,故仍設朝食堂,臣及諸郞廳罷退之意,敢達。令曰,知道。
政院啓曰,開政之一向遷就,事體極爲未安,而吏曹參議沈宅賢,纔已陳書承答,更卽牌招,以爲趁速開政之地,何如?傳曰,允。
謝恩,吏曹參議沈宅賢。
墓所都監堂上趙道彬遞代兪集一。
藥房口傳啓曰,平安監司,知委成川採銅別將,求得空靑矣。今日其別將,賚送一石,而石色雖與昨年北京出來者差異,而剖視則中有醬汁,卽盛以小器,時刻小遲,則恐有涸乾之患。臣等,今方率諸醫,詣閤門外,卽爲入診,點眼何如?惶恐敢啓。傳曰,知道。
大殿·中殿·世子宮,藥房·政院·玉堂夕問安。答曰,知道。
平安監司書目,寧邊府使李澤,身病甚重,不得已罷黜事。
弼善趙彦晉書,魚有龍上書。大槪,臣等於召對講規,竊有愚淺之見,冀蒙察納事。入達。答曰,覽書具悉。爾等之言如此,依前讀前受音,而張數姑勿加定焉。
有政。吏批,以趙尙絅爲校理,張漢相爲寧邊府使,趙榮世爲持平,李顯祿爲全州判官,宋相琦爲禮曹判書,李蓍顯爲監察,朴鳳齡爲同義禁,李徵龜爲禮曹參議,李東昌爲興海郡守,魚有龍爲正言,閔鎭遠爲知義禁,南道揆爲大司諫,吳命峻爲禮曹參判,李禎翊爲戶曹參議,李箕翊爲左承旨,李秉常爲右副承旨,內贍主簿金壽煃,活人別提金濟明,相換。
兵批,以吳重漢爲同知,黃奎爲僉知,李光佐·李箕翊·李秉常·李禎翊付副護軍,鄭必東·金相玉付副司直,鄭宅河付副司果,盧三邦·金始炯付副司正,權付副司猛,李宜復爲兼內乘。以上朝報
吏批啓曰,新判書命招,同參政事,何如?傳曰,允。又啓曰,判書牌不進,參判在外,小臣獨政未安,何以爲之?敢稟。傳曰,只出緊任。
又啓曰,全州以營下劇邑,素稱難治,不可不擇差,守令中有聲績人,竝擬,何如?傳曰,允。
又啓曰,大司諫,今當差出,而擬望之人乏少,外任竝擬,何如?傳曰,允。以上吏曹謄錄
魂宮都監郞廳,以都提調意達曰,本都監三房郞廳,戶曹佐郞趙奎彬,今日以親病,呈辭下去杆城郡矣。其代似當差出,而第本房鑄成之役,旣已垂畢,到今郞廳,別無大段句管之事。且考乙酉謄錄,則亦有減去三房郞廳,以二房郞廳,兼察之例。今亦依此,趙奎彬之代,勿爲差出,以二房郞廳李眞淳,使之兼察之意,敢達。令曰,知道。以上魂宮都監謄錄
上在慶德宮。停常參·經筵。
下直,扶安縣監宋必恒,濟原察訪李庭輯,水口萬戶金厚剛,植松萬戶李時昌,所已萬戶張文星。
戶曹判書權尙游,知義禁減下肅拜。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而昨日點藥之後,眼視昏暗特甚之候,亦何如?空靑餘滓,今日又當點眼。臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇。眼視昏暗特甚之候,點藥後,姑無所減,而寢睡不得安穩矣。空靑餘滓,臨臥時,自內當點眼。勿爲入診。
政院達曰,卽今禮曹擧行之事,甚爲緊重,而昨日政,新除授禮曹判書宋相琦,參判吳命峻,參議李徵龜,今日俱不出肅。竝卽牌招察任,何如?令曰,依。
又達曰,憲府多官,或呈告或在外,呈辭入達,無一行公之員,監察茶時,至于多日,事甚未安。除在外呈辭入達外呈告人員,竝卽牌招察任,何如?令曰,依。
假注書盧三邦有頉,代李重煥。
大司憲金興慶,文學黃璿,初度呈辭。入達。給由。
謝恩,左承旨李箕翊,右副承旨李秉常,禮曹參議李徵龜。
藥房口傳啓曰,空靑點眼之後,雖未卽收效,姑觀數日,更施治法,似爲得宜。明日受鍼,今姑差退,更爲擇日,未知何如?傳曰,知道。
禮曹判書宋相琦參末,吳命峻牌不進。
院前達,請還收權卨發配之命,仍令王府,嚴鞫得情,快正王法事。請還收罪人河,定配之命,嚴刑得情,依律處斷事。請還收移配罪人梁益標放送之命事。請徒配罪人李時弼加資還收,仍令極邊定配事。請寢義州呼訴客使首唱人朱益桓遠配之命,特爲境上梟示事。請茂朱府使金時保,羅州牧使李翊漢改差事。請光陵參奉鄭彦恢汰去事。請司諫趙鳴鳳遞差事。請刑曹參議李相成罷職不敍事。新達,新除授大司諫南道揆,時在京畿金浦郡任所,請斯速乘馹上來事。下諭。答曰,不從。大凡處置,觀其所論之是非,定其立落,臺體則然。今此鄭宅夏之論瀛選事,未見其得當,則置之落科,有何不可?至於李相成罷職之論,或謂之庸陋,或謂之鄙鎖,平允之道,果如是乎,殊涉未安矣。竝勿煩論。下諭事,依達。
府前達,請寢李獻英·李獻章等覆科之命,竝爲拔去榜中事。請還收罪人林象極·權弼衡·朴師悌·洪啓一等放釋之命。請內人惠貞依律處斷事。請內人淑伊定配事。請忠淸兵使柳星樞改差事。新達,新除授持平趙榮世,時在京畿楊州地,請斯速乘馹上來事。下諭。答曰,不從。柳星樞事及下諭事,依達。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣,差勝,而其餘症候,一樣矣。
答兼司書金在魯書曰,覽書具悉。過當之言,不必爲嫌。爾其勿辭,從速察職。
答東平尉鄭載崙書曰,覽書具悉。卿之以病祈免至此,瓦署提調之任,今姑勉副焉。卿其安心調理。
答吏曹判書鄭澔書曰,覽書具悉。今玆銓衡新命,聖意實非偶然,而留書退歸,出於意外,缺然曷諭?向來過當之人言,不必介懷。卿其勿辭,從速復路,安心行公。
正言成震齡達曰,臣忝叨匪據,冒出有日,而一再論事,輒被嚴旨,臣誠惶蹙,若無所措,固不當抗顔復出,重辱言地。而日昨處置,召牌辱臨,偃然坐違,非分義所敢,故遂不免黽勉就職,旣已就職,又不可因循含默,而亞席處置之乖當,心所憤懣。秋曹鄙陋之佐貳,平生所痛,乃敢冒死論列,庶有補於揚淸激濁之萬一矣。不惟徽旨之下,不惟不賜開可,至勤未安之敎,僚席處置之失,諭之以有何不可秋曹四字之目,歸之於失其平允,臣惶慙之餘,竊不勝訝惑也。夫鄭宅河論瀛選,非宅河之私言,乃一世之公議也。當初金取魯之論瀛選也,人皆以其性氣麤豪,不合玉堂爲言,而士大夫之間,竊笑而暗刺者,蓋已久矣。顧其氣勢所壓,人皆畏縮,不敢明言指斥,而宅河以一箇新進,敢言人所不能言之言,其論列之間,凜然有乃祖餘風,則此誠近世之所未聞。而處置之際,遽置之落科,則豈非大拂公議,不厭於衆心者乎?臣之論遞亞諫,非故抑彼而揚此,蓋所以爲國家,崇奬直風,恢廓言路之地,而邸下又竝與臣言而斥之,臣固不足道。而昨日去一諫官,今日又折一諫官,竊恐自今以後,畏首畏尾,俯仰前却之輩,充滿於朝廷,而國不爲國也。李相成之爲人,臣所熟知,若其平生行跡,臣不敢一一摘指。而曾在憲府,禁贖之物,不歸於公用,而歸於私用,藥債酒價,帖下相續,以爲媚悅士夫,誘納下吏之資,官階已高,舊習愈甚。卽今秋曹行公堂上,只有相成一人,相成幸其間隙,無所忌憚,請托賄賂,不啻狼藉,則聽斷不明,特其公罪耳。如此之人,謂之庸陋,已失太恕,而鄙夫之目,題品正好,不得平允之敎,臣實未曉。設使臣言,微有過激,而臺閣論事,與其巽懦,寧爲過激,而平允是尙,則適足以長巽懦之風,非國家之福也,臣竊憂之。然邸下,以宅河之論,謂之過當者,瀛選得失,蓋未盡察,而以臣言,謂之失平允者,相成鄙陋,亦未洞燭故也。此實臣論事不明勘罪,而臣之達事中,新進疎率之誚云云,有若微抑宅河,而顧藉於瀛選者然,畏縮之罪,有所難免。如臣柔懦,決難擔當言責之地,而又有未安之敎,何可一刻仍冒於臺地乎?請令遞斥臣職。令曰,勿辭,退待物論。以上朝報
備邊司啓辭,本司武郞廳趙儼·李碩復·白守一,奔走勤仕,已滿十五朔,依例陞敍,或守令除授事,捧承傳施行,何如?答曰,允。備局謄錄
禁府達曰,卽接月令醫官張浣手本,則時囚罪人洪重周所患疝症,日漸苦劇,頭疼如碎,食飮全廢云,自前罪人,病勢如此,則有保放救療之規,敢此仰稟。令曰,知道。以上禁府謄錄
上在慶德宮。停常參·經筵。
下直,舒川郡守蔡彭胤,寧城僉使李謐,樂安郡守柳枰。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢息,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等今日與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止息,眼視昏暗特甚之候,無減,而寢睡不得安穩矣。勿爲入診。
令曰,本兵重務,不可久曠,兵判更爲牌招察任。
謝恩,校理趙尙絅。
兵曹判書崔錫恒牌不進。
府前達,請寢李獻英·獻章等覆試之命,竝爲拔去榜中事。請還收林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。新達,引嫌而退,隨事論達,臺體則然,未安之敎,不必爲嫌。請正言成震齡出仕。答曰,不從。處置事,依達。
大殿·中殿·世子宮,藥房·政院·玉堂夕問安。答曰,知道。藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,困惱·熏熱·膈間不淸利之氣,有加,其餘症候,一樣矣。
平安監司義州府尹書目,冬至使先來,三月十四日出來事。以上朝報
觀象監官員,以領事提調意啓曰,天文學兼敎授金濟明,六品遷轉之代,幼學宋奎瑞,術業精通,依例差下,付軍職冠帶常仕,何如?傳曰,允。以上吏曹謄錄
禮葬都監郞廳,以都提調意達曰,誌石上片外面,例以大字識刻,而乙酉謄錄,則無可據之文,辛巳則外面中央,以雙行,大書有明朝鮮國仁顯王后明陵誌石十三字刻之云,今番則似當以有明朝鮮國端懿嬪誌石十一字,書而刻之。而旣無的當之例,不敢擅便。何以爲之?敢稟。令曰,依爲之。以上禮葬都監儀軌
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱·熏熱·膈間不淸利有加及腹部飽滿,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚,一樣,而困惱·膈間不淸利之候,差減,而腹部飽滿·熏熱之候,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
政院達曰,兵曹判書崔錫恒,昨日特招之下,又不承令,事體未安,而本兵事務久曠,金吾議讞多滯,更卽牌招察任,何如?令曰,依。
兵曹判書崔錫恒牌不進。
院前達,〈請〉還收權卨發配之命,嚴鞫得情,快正王法事。請還收罪人河,減死定配之命,嚴刑得情,依律處斷事。請還收罪人梁益標放送之命事。請徒配罪人李時弼加資還收,仍令極邊定配事。請還收義州呼訴客使首倡人朱益桓遠配之命,特爲境上梟示事。請光陵參奉鄭彦恢汰去事。臺閣之設,所以爲國家之耳目,而廣聽納之路,則上不可以輒加摧折,下不可以輕爲沮抑也,明矣。前正言鄭宅河書中,論瀛選一款,實循公議,則新進敢言之氣,所當扶奬,而本院處置之際,不加勘量。遽置落科,已非重臺閣之道,而摧抑敢言之風,釀成巽懦之習者,未必不由於此。關係非細,物情不愜。請司諫趙鳴鳳遞差。請刑曹參議李相成罷職不敍事。入達。答曰,不從。李相成改差。前達,茂朱府事金時保,羅州牧使李翊漢,改差事,停達。
大殿·中殿·世子宮,藥房夕問安。答曰,知道。
藥房口傳啓曰,晩後口淡·脚痺特甚及困惱·熏熱·膈間不淸利,腹部飽滿未已之候,復何如?臣等不勝憂煎,惶恐敢啓。傳曰,困惱·不淸利之氣差勝後,一樣,而其餘症候,一樣矣。
答禮曹參判吳命峻書曰,覽書具悉。今日之事,是非大明,追削之典,處分嚴明,則該曹覆達,誠甚得宜。而汲汲陳書,敢請爻周,良可駭也。勿辭察職。
吏曹啓曰,臺諫有闕,政事,取稟。傳曰,再明日爲之。
答禮曹判書宋相琦書曰,覽書具悉。臺言之過當,余已知之。泮儒捲堂,事未前聞,殊甚率爾,何必爲嫌?卿其安心勿辭,速出行公。以上朝報
魂宮都監郞廳,以都提調意達曰,今此魂宮正廳及行閣階砌所入石子,其數甚多,今方買用私儲,而當此財力蕩竭之日,有難盡買。曾前城役修補時,各軍門所浮餘石,置在訓鍊院近處及興仁門外者尙多,隨所入取用輸運之際,毋論諸上司各軍門,所在斗子一倂取來,其中雖有待令於他都監者,限輸納間,先爲使用,何如?令曰,依。以上魂宮都監謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?受鍼吉日,更令醫官推擇,則今二十三日爲吉云,以此日定行乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而困惱·熏熱·腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不寧矣。勿爲入診。
以長生殿草記,禮曹參判吳命峻,卽爲牌招察任事,依下。
京畿監司書目,朝令之下,有難晏然奉承,乞削職名事,上書上送事。達。答曰,覽書具悉。卿其勿辭,斯速擧行。又書目,龍仁呈,以知敦寧崔奎瑞,病重不得上去事。入達。答曰,卿其勿辭,調理上來行公事,回諭。
正言成震齡達曰,臣忝叨臺職,爲日屬耳,而草草論列,輒被嚴旨,每遭人斥,長事引避,心甚愧恧。卽伏見禮判書本,則以臣論列中事,費辭營護,獨是已見,臣竊不勝慨然也。夫金時保雖以恬疎見稱,而其實則不副,曾任泰縣,入於繡衣之啓,杆·楊兩郡,連遭惠文之彈,及授麻田,或以有息黥補劓之功,稱之者而詳聞其實,多有可駭。臣之達辭,歸重於聾病陞品者,蓋出於忠厚之意,而今欲與其素乏之吏才,而稱道之,臣實未曉也。李翊漢之耽羅治績,隔海傳聞,臣未得詳,而至於湍邑,與臣鄕莊相近,其不治之狀,臣所稔聞。詞訟立落,多出於下吏之低昂,田結軍政,半歸該色之盜食,民間云云。雖未必盡爲取信,要之,昏劣之目,則斷不可辭也。廉簡之稱,人不欲傷人之美名,而剸理之才,臣終不能妄許於翊漢也。臣之昨日停達,蓋出於不爲已甚之意而已,豈以其人,眞有可恕而然哉?至於殿中,素稱寒微,又以雜術行世,而職階於天文敎授,全無參下履歷,則臺監之授,決是濫叨。齋郞鄙瑣,前後非一,僞造手決,幾至對吏之境,假成藥帖,傳播衆人之口,又嘗隨父嶺州,爭賄物於五十金百金之間,此特其鄙瑣之一事,而臣之達辭中,微發其端,不敢索言者也。重臣之稱冤,無奈相厚之間,迫於顔情而然耶?且其書中,頗自信其得人,而欲使言者,不得議其可否,臣竊疑怪也。然臣旣被重臣之斥,累承未安之敎,臣何敢强執已見,一向仍冒於臺地乎?請令遞斥臣職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱·熏熱·腹部飽滿,膈間不淸利未已之候,復何如?臣等不勝惶恐,敢啓。傳曰,膈間不淸利之氣,差勝,而其餘症候,一樣矣。
政院達曰,禮曹參判吳命峻牌不進,推考徽旨,纔已捧入,而外梓室結裹,在於明日,習儀在於再明日,陪往在於三明,事勢急迫。而長生殿提調,無他推移進參之員,禮曹參判吳命峻,更爲牌招察任,何如?令曰,依。
政院達曰,向者平安道儒生洪百齡等,以先正臣文正公宋時烈·文正公宋浚吉·文純公朴世采從享事,來呈書槪,適値日勢已暮,本院僚員不齊,姑爲退却矣。數昨洪百齡獨書來呈,而猝變前說,以請治鄭宅河侮賢之罪,亟擧文純公朴世采從享之典爲書槪,初旣竝擧三賢,後乃發怒臺官,單擧陳請,已極顚妄。而莫重從享,非一儒生所可獨請,故又爲退却矣。今乃稱以多士聯名陳書,而又變其說,竝請三賢從祀,仍以壅蔽抯搪等說,張皇書槪,侵斥本院,臣等不勝驚怪。取觀其原書,則單論文純公朴世采從享,而下款結辭,泛然竝擧兩先正,有若塞責者然。且其書中,則元無侵斥之語,蓋其聯名之變爲獨書,獨書之又變聯名,竝請之變爲單擧,單擧之又變爲竝請,前後變幻之狀,旣甚駭異。書槪之揷入原書所無之語,以爲侵辱脅持之計者,尤爲無據。而臣等旣被其詆斥,有難一向退却,此上書,何以爲之?敢稟。令曰,勿爲捧入。
京畿監司書目,楊州呈,以吏曹參判李喜朝,辭職上書上送事。達。答曰,覽書具悉卿懇。今夫以兩任,畀之於卿者,寔出聖上知卿之深,而日昨答辭,亦可見余思卿之切,不致不已之誠,則其不可終爲邁邁也,決矣。李升運誣辱先正,極其兇悖,故已施投畀之典,則卿之以此爲難安,不可進之端者,容有是哉?製輓之任,不宜過辭,卿其須體至意,安心勿辭,撰進,卽日就途。
答兵曹判書崔錫恒書,覽書具悉。卿其勿辭,救護母病。
政院達曰,禮曹參判吳命峻,再牌不進,推考徽旨,今方捧入,而外梓室結裹,只隔一宵,事勢實爲窘急,所當更請牌招,而一日三牌,有傷事體,明日待開門牌招,何如?令曰,依。以上朝報
長生殿,以都提調意啓曰,外梓室結裹,在於今月十九日,而二十日又爲習儀,二十一日仍將奉詣墓所矣。提調皆當進參,而工曹判書金錫衍,禮曹參判吳命峻,尙未出肅,合有變通之道。禮曹參判吳命峻,卽爲牌招,使之進參,何如?傳曰,允。右端懿嬪禮葬儀軌
上在慶德宮。停常參·經筵。
卯時辰時,有霧氣。未時申時,日暈兩珥。
下直,高城郡守金錫文,林川郡守金夢瑞,機張縣監洪禹治,召村察訪玄孝綱。
大殿·中殿·世子宮,政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,議察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
應敎洪啓迪,兼司書金在魯,三度呈辭,入達。只遞本職。
禮曹參判吳命峻,牌不進。
政院啓曰,吏曹郞廳來言,今日爲政事,命下矣。而判書鄭澔,參判李喜朝在外,參議沈宅賢陳書,不得開政云,參議沈宅賢,卽爲牌招開政何如?傳曰,允。又達曰,正言成震齡引避退待,處置歸於憲府,而大司憲未差,執義金榦,掌令魚有鳳,持平趙榮世在外,掌令韓以原,持平柳復明呈辭,他無處置之員。掌令韓以原,持平柳復明,竝卽牌招,使之處置何如?令曰,依。
江原監司書目,杆城郡守趙斗彬,今月十一日,遭母喪事。
吏曹參議沈宅賢,牌不進,罷職傳旨。傳曰,只推勿罷。
政院啓曰,吏曹參議沈宅賢,牌不進,旣有只推之命。更爲牌招,使之開政何如?傳曰,允。又達曰,禮曹參判吳命峻,牌不進,推考徽旨,纔已捧入,而外梓室結裹,習儀陪往,事體至重,且無推移之員,而連日違牌,尙不承令,極爲未安。禮曹參判吳命峻,更爲牌招察任,何如?令曰,依。
府前達,請寢李獻英·獻章等覆試之命,竝爲拔去榜中事。請還收林象極·權弼衡·朴師悌·洪啓一等放釋之命。請內人惠貞,依律處斷事。請內人淑伊定配事。新達,引嫌而退,當初論列,旣據所聞,重臣書語,在我何嫌?請正言成震齡出仕。答曰,不從。處置事,依達。
禮曹參判吳命峻,再牌不進。
忠淸監司書目,韓山呈,以副提學權忭,辭職上書上送事。達。答曰,覽書具悉。爾其勿辭,從速上來察職。
令曰,上年毒癘,民多死亡,而入春復熾,寢息無期。其爲驚慘,孰甚於此?其中尤甚處,厲祭設行宜當,分付該曹。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
以吏曹啓辭,右參贊李健命,改差事判下。
以長生殿草記,工曹判書金錫衍,禮曹參判吳命峻,改差事判下。
答江原監司李肇書曰,覽書具悉。卿其依書辭往來焉。
有政。吏批,以申銋爲右參贊,金興慶爲刑曹參判,金相玉爲修撰,金台壽爲文學,李善行爲司書,李夏英爲尼山縣監,趙文命爲金溝縣令,鄭必宇爲兵曹佐郞,趙道彬爲兵曹判書,趙泰耆爲金浦郡守,尹夏敎爲杆城郡守,閔鎭遠爲工曹判書,李益命爲南平縣監,金興慶爲禮曹參判,朴弼哲爲戶曹佐郞。
兵批,以李健命付副司直,韓配夏·洪啓迪付副護軍,黃璿·金在魯付副司直,李重煥付副司正。以上朝報
吏批啓曰,判書·參判俱在外,小臣獨政未安,何以爲之?敢稟。傳曰,只出緊任。以上吏曹謄錄
魂宮都監郞廳,以都提調意啓曰,魂宮移安廳,當初別單中,以西月廊啓下矣。修理時,更爲看審,且西月廊間架甚狹,不及於東月廊之稍闊。移安廳,改定以東月廊,原單子中,付標以入之意,敢啓。傳曰,知道。右魂宮都監謄錄
上在慶德宮。停常參·經筵。
下直,泗川縣監河必圖。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
假注書金始炯服制,代以徐命九爲假注書。
假注書李重煥有頉代以申近爲假注書。
副校理朴師益初度呈辭,入達。令曰,還出給。
謝恩,右承旨李宖書達,臣承令馳往于忠淸道淸風黃江村議政府左議政權尙夏所住處,傳宣下答,則以爲,臣病伏牀席,萬無承命之望,不得不冒死陳章,冀蒙諒察,而猥瀆極矣。方切惶懼,不意銀臺近密之臣,荐臨蓬蓽,傳諭徽旨,辭意隆重,自古人臣之得此異數者,有幾人哉?奉讀以還,不覺感涕之沾襟。臣雖無狀,亦有秉彝,聖上之眷遇,貳極之勤懇,一至此極,何敢頑然不動,以孤至意哉?卽今情勢之悶蹙,有不暇言,而大病之中,傷落甚重,右脚不收,日夜叫苦,門外一步地,不能自運,祗受諭旨,左右扶策,不成拜跪,此承宣之所目見也。以此病狀,何能自力登途乎?從前控籲,實出衷曲,而每以托病飾讓,爲諭,此是臣誠信未孚之致,臣實慙恧,不知所對。至於月廩,若出聖上惠養之意,臣豈敢不受哉?然臣之愚意以爲,月廩之號,有似逐月頒料,是與祿俸,名殊而實同。身在草野,一未應命,而虛耗國穀,眞所謂天地間一蠹,撫躬慙靦,終不敢領受,尤不勝惶恐俟罪云矣,敢達。令曰,知道。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣,差勝,而其餘症候,一樣矣。
司直金在魯,司果鄭宅河,文臣朔試射時,稱病不進,依承傳罷職。以上朝報
禮曹達曰,令曰,上年毒癘,民多死亡,而入春復熾,寢息無期,其爲驚慘,孰甚於此?其中尤甚處,厲祭設行,宜當,分付該曹事,令下矣。取考各邑狀達中,平安·忠淸·慶尙·京畿等四道尤甚,依令下,厲祭香祝,令該曹照例磨鍊,急速下送,而其他各道及京中,亦爲熾發,誠極可慮,一體設行,何如?令曰,依。以上禮曹謄錄
上在慶德宮。停常參·經筵。
下直,寧邊府使張漢相。
大殿,玉堂·政院問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
忠淸監司書目,尼山縣監李最彦,今月十四日,父在喪事。
謝恩,文學金台壽。
大殿·中殿·世子宮,藥房·政院·玉堂問安。答曰,知道。
藥房口傳啓曰,晩後口淡,脚痺特甚及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣,差勝,其餘症候,一樣矣。
京畿監司書目,楊州呈,以持平趙榮世辭職上書上送事,達。答曰,覽書具悉。爾其勿辭,從速上來察職。
修撰金相玉牌不進,罷職傳旨。傳曰,只推勿罷。以上朝報
兵批啓曰,卽接陪往大將移文,則在前陪往大將,有軍門兼帶之故,以本軍門令旗手軍牢,推移前排矣。今則大將,從事,俱無軍門兼帶,前排他無取用處,三軍門前排各七雙,限發引定送云,轝士軍,乃是市井烏合之卒,若無令旗軍牢,則似難節制,而軍門行伍之兵,任意借送,事體未安。何以爲之?敢稟。傳曰,定送,可也。以上禁營謄錄
上在慶德宮。停常參·經筵。
下直,龍岡縣令柳萬重。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,〈不勝〉終宵憂煎,敢此問安,竝爲仰稟。答曰,知道。口淡,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
院前達,請還收權卨發配之命,嚴鞫得情,快正王法事。請還收罪人河,減死定配之命,嚴刑得情,依律處斷事。請還收罪人梁益標放送之命事。請還收義州呼訴客使首倡人朱益桓遠地定配之命,特爲境上梟示事。請光陵參奉鄭彦恢汰去事,入達。答曰,不從。末端事,依達。前達,徒配罪人李時弼加資還收,仍令極邊定配事,司諫趙鳴鳳遞差事,刑曹參議李相成罷職不敍事,停達。
政院達曰,兵曹判書崔錫恒,親病受由,已過多日,本曹緊窠之久未差出,已極未安。金吾滯囚,尙未勘處,亦甚可慮,卽爲牌招察任,何如?令曰,依。
兵曹判書崔錫恒牌不進。
禮葬都監郞廳金在魯罷職,代洪廷弼。
政院啓曰,刑曹判書及參判·參議,或移職,或見遞,無一見在之員,詞訟重務,曠廢已久。且或有急時擧行之事,則奉行無人,合有變通差出之擧,何以爲之?敢稟。傳曰,參議有闕之代,爲先口傳差出。
修撰金相玉,罷職傳旨。傳曰,只推勿罷。
備忘記,前參議任埅,前正郞金在魯,竝敍用。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣,差勝,而其餘症候,一樣,口淡之候,有加矣。
五道儒生兪彦協等上書。大槪,臣等竊伏聞,李升運者,投進一書,構誣先正臣文正公宋時烈·文正公宋浚吉兩賢,罔有紀極,詬辱醜悖,慘不忍言。鬼蜮情狀,莫逃於离明之下,痛加嚴斥,夬施屛裔之典,而士林之痛惋,有難自抑。其捏造虛妄之言,不可不一一辨破,故臣等玆敢叫閽。伏乞邸下,勿以升運之罪已討,而益加痛懲,勿以先正之誣已雪,而愈賜明辨,使奸凶之輩,永有畏戢,則國家幸甚,斯文幸甚事。入達。
吏曹口傳政事,以任埅爲刑曹參議。
修撰金相玉再牌不進,罷職傳旨。傳曰,禁推。
答五道儒生兪彦協等書曰,覽書具悉。噫,人心陷溺,義理晦塞。日者升運之醜辱先正,罔有紀極,凶言悖說,有不忍正視者,此不特誣先正而已。論其情狀,萬萬憤惋,故投畀有北,以嚴懲惡矣。爾等,痛先正之受誣,陳書辨暴,極其詳盡,而語多激切,余甚嘉尙,可不留心焉?以上朝報
禁府達曰,北靑府徒配罪人李時弼,未及發配之前,臺諫以極邊定配論達,故不得擧行矣,今已停達,決杖發配之意,敢達。令曰,知道。以上禁府謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,日氣陰曀,伏未審夜來,聖候寢睡,若何?口淡有加,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,諸醫以爲,當用午時云,臣等當爲入侍,而不勝終宵憂煎,敢此問安,竝爲仰稟。答曰,知道。口淡有加,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩。受鍼定以午正,宜矣。
禮曹參判金興慶,工曹正郞姜纘,尙衣提調李瀗,外梓宮陪往後入來。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
今日藥房受鍼入侍時,禁府罪囚,令次官議讞事,榻前定奪。
受鍼入侍時,藥房都提調李頤命所啓,魂宮擧動,尙無停止之敎,故臣等日夜憂悶,而況自今日,又始受鍼,臨喪哭泣,必有添傷之患,不敢不更此陳達矣。此在聖王情理,雖不得不如此,而若以疾患,特爲權停,有何所妨乎?提調閔鎭厚曰,向者俯察群下懇迫之誠,特降臨時觀勢之敎,而猶未快蒙賜允從,故大臣如是更陳矣。終若有擧動之擧,則其所添傷必至之憂,更加三思,亟許停寢,幸甚。副提調兪命弘曰,雖閭巷之人,遇年下慘切之喪,而身有重病,則猶有抑情之事,況今聖候,積年沈綿之中,豈可爲此哭臨之擧乎?頤命曰,伏見嬪宮行錄,則備述平日孝順之行矣。萬一哭臨,而有添傷之事,則雖以神理言之,豈能自安於冥冥之中乎?上曰,啓殯前一番臨哭,似不可已矣。頤命曰,其在聖王情理,不可不如此,則非敢以一番臨哭,爲不可也。但積年沈綿之餘,雖尋常擧動,決難爲之,況殯宮哭臨之事,豈可知其必致損傷,而任情爲之乎?鎭厚曰,調攝中臨喪哭泣,固是致傷之道,況今方爲受鍼,雖閭巷之人,有重病受鍼,則盥洗之節,亦必禁忌,自上其何可動駕出入乎?設令只受一度受鍼後,旬日之內,不宜勞動。如欲加受一度,則其時必未及完畢,一邊受鍼,一邊動駕,豈不大乖於愼疾之道乎?只此一款,決不可不還寢成命也。命弘曰,凡受鍼之法,非但方其受鍼之時,多所禁忌而已,雖已受鍼之後,必須累日調將,然後可期見效。若受鍼纔已,卽爲勞動,任情臨哭,傷損必至,群下煎迫之忱,庸有極乎?伏願更加三思,俯從群下之情。上曰,一番臨訣,其在情理,實有所不忍,而亦何至大段傷損乎?頤命曰,臣等亦皆有天屬之親,則豈敢不仰體聖心,而一向煩聒乎?雖在聖候向差之時,必有添傷之憂,況於此日,豈可欲伸情理,而不念愼疾之道哉?鎭厚曰,若喪後元不得一臨,則聖敎宜乎如此,而曾旣一臨,何可更爲此擧乎?臣等旣在保護之地,不敢以煩瀆爲懼,如是畢陳矣。上曰,移御前,雖已一番臨哭,而啓殯前,更爲臨訣,情理之所不得已,故必欲爲之。卿等之前後敦請如此,不得已勉從矣。
今日受鍼時,藥房副提調兪命弘所達,侍從臣父年七十加資,自是法典,而該曹例於歲首,入啓擧行矣。正言成震齡父麟童,年已七十有六,而震齡今始爲臺侍,故獨未蒙推恩之典,似當依他例加資,令該曹稟處,未知何如?上曰,加資,可也。
大殿·中殿·世子宮,藥房·政院·玉堂夕問安。答曰,知道。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡有加,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,諸醫以爲,當用未時云,定以未正乎?臣等不勝終宵憂煎,敢此問安,竝爲仰稟。答曰,知道。口淡有加,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩。受鍼定以未初,宜矣。
平安監司義州府尹書目,冬至使一行,今月二十日還渡江事。
今日藥房受鍼入侍時,右議政趙泰采同爲入侍。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
大殿·中殿·世子宮,藥房·政院·玉堂夕問安。答曰,知道。
今日藥房受鍼入侍時,禁府罪囚,令次官議讞事,榻前定奪。以上朝報
受鍼入侍,右議政趙泰采所啓,卽接東萊府使趙榮福狀達,則以爲,人蔘求貿差倭,以書契之不許回答,留館不去,至有駭異之擧,故以此狀聞矣。因備局達下回關,令訓別,嚴加責諭,則其倭已爲媿服,至有寧欲溘然之語云云矣。旣持書契而來,則必欲受答還報者,在渠之道,事理固然,雖是無前之事,其在綏遠人之道,姑許答送,似無所妨。人蔘則封置已久,欠縮亦多云,令戶曹改色以送,爲宜,而首相之意,亦如此,故敢達矣。閔鎭厚曰,渠倭人求貿之際,曾無書契,而此則稱以關伯之病,創出新規,數亦過多,故其時陳達榻前,遂有勿捧書契之命,則渠必欲得其回答,關白已死,而猶且不去,終至有駭悖之擧,誠可痛惋。外議以爲,旣稱關白病中所用,則與尋常求貿有間,特受書契,或不害於朝家寬大之體云,未知其何如耳。泰采曰,三年留館,一向相持,亦有弊端,而今則關白已死云,人蔘似不關緊,而書契答否,實無大段關緊之事。渠又遜辭,必欲受去,則今姑答送,無妨矣。鎭厚曰,曾前倭人,不欲爲者,朝家無不曲從,以致示弱,每每如此。此後則凡係求貿之物,輒皆書契,則後弊亦不可不慮,回答中似當別爲措辭矣。上曰,三年留館,相持不去,其習誠爲可惡,而以病求藥,與他有異,亦無大段關係之事,答送書契,而人蔘,則令戶曹,改色以送,可也。
又所啓,小臣得蒙恩暇,省墓往來之際,目見湖西民事萬分切急之狀,故敢達矣。本道上上年災荒雖酷,而自朝家另加軫念,各樣身布及凡干應捧之物,量宜停捧,而拮据賑資,專意救活,故民免於死亡矣。今年則以上年農事稍勝之故,諸般應捧之物,一倂督徵,別無顧恤之事,上年還上,只捧新分給,故開春分給,不過一二巡,而無他繼給之道。民間擧皆飢困之際,癘疫又熾,毋論邑內村閭,無一乾淨之地,死亡相繼,雖其存者,又無種糧,坐廢耕作,卽今事勢,誠爲危急矣。所恃者,只有楊津·安興兩倉穀物,而其數不敷,此外着手無處。第聞沿路守令之言,則賑廳錢五萬兩代米一萬石中,或有未及盡捧之處,或有已爲收捧,而未及出浦之邑云。今若竝許分賑,趁秋直捧於浦邊,竝耗上納,則事極便好,其裝載上納外,未上納者,使之捧留,似爲一分救民之道矣。上曰,飢饉之餘,癘疫又熾,湖西民事,誠爲切急。依所達,裝載者外,竝許捧留事,分付,可也。
經理廳達曰,北漢旣定保障大計之後,凡事固多未及措置者,而其中待變所需魚鹽之類,尤無出處,今欲隨其所産而折受,則不但添一外方之弊端,已皆各有屬處,不可爭奪,無他容手之地。江都一年收稅鹽物夥然,以此參酌分送之意,曾已定奪分付矣,其所分送者,不過二甕之鹽,此則有無,不足關重,强令加數,事體亦涉煩瑣,故姑爲置之矣。得聞太僕所管江華長峯島前洋地名蒜山·遠乙串·弟島·船滄·燕井·麻島等處,頗有魚産,而自江華府,每年只以眞魚數百尾收稅,其餘則歸於官屬之私橐,且有煤音島近處席毛老鹽田,而久爲廢棄,本府亦不收拾云。凡係太僕牧場之內漁場鹽盆,盡自本寺,收稅補用,而江都所在牧場諸島,則爲其保障重地,皆自本府取用,本寺則無與焉。今此長峯·媒音漁採鹽盆,該府旣無着實收稅之事,亦非該寺之所可禁者,便作中間不緊之處,屬之本廳,自今年參酌定式收稅,以備待變之需,何如?答曰,依達。以上備局謄錄
右議政趙泰采所啓,頃因禮曹覆達,有尹宣擧書院毁撤之令,此固出於深惡痛斥之意,而第朝家旣毁去其文字,追奪其告身,懲罰之道,可謂嚴矣。到今處分已明,是非已定之後,何必毁其院,黜其版而後,爲快哉?此則誠爲已甚,且書院之設,本因士子輩私自營建者,則賜額書院外,元非朝家之所可與知。只令去其恩額,停其官享,恐爲得中,首相亦欲以此仰陳,至具箚草,而因李光佐書,有對辨之擧,故箚不果上,而其意亦如此矣。上曰,原任大臣之意,何如?都提調李頤命曰,臣與尹家爲切族,故曾於尹拯事,不敢參涉,況尹宣擧寸數尤近,毁院當否,何可論列乎?詢問之下,亦不敢仰對矣。上曰,提調之意,何如?提調閔鎭厚曰,禮曹覆奏,由於四學儒生之疏,而臣之迷息,亦參其中,待罪禮曹時,以此陳達,仍有次官擧行之命,今何可與論於此事乎?上曰,然矣。卿以此引嫌矣。泰采曰,鎭遠雖以嫌難參涉爲對,而在外私相酬酢,則亦不以臣言爲非矣。尹宣擧書院有三處,而尼山則其先世亦多同享,永春。交河,爲獨享之所,而初無賜額事,尤非朝家之所知矣。上曰,官享則曾因提調陳達,旣令停罷矣。大臣之言如此,只令去其恩額,可也。出禮曹謄錄
受鍼入侍時,右議政趙泰采同爲入侍。上曰,姜鳳瑞擊錚原情,尙未回達,而於卿等意,何如?都提調李頤命曰,臣未見其所供,且久遠之事,關係鞫獄,亦何能詳聞?蓋聞外議,其時治獄,金賊主張,拷掠之際,備極慘毒,故姜碩期妻年過七十,不勝毒楚受刑,以頭搶於地,按獄者,以爲承款,終置極刑,故至今稱冤矣。泰采曰,臣未見原情,而自少聞其按獄時,拷掠備至,年老婦女,不勝痛楚,而無明白承款事,人皆稱冤,至今未已,姜碩期旣已復爵,則似有從夫職之道矣。上曰,入於鞫獄,終至極刑,則雖復其夫之官,似不可用從夫職之例矣。閔鎭厚曰,臣與姜家,有姻誼,復爵命下之初,要臣書官敎,而無婦人官敎,大臣似誤認矣。上曰,此則不須言,只以本事,陳其所見。鎭厚曰,頃者權尙游帶禁府時,臣問久不覆奏之由,則答云此事,世皆怜愍,而就服被罪之人,自下不敢輕議,以此趑趄矣。上曰,都承旨亦陳所見。兪命弘曰,當時事實,未知顚末,而此獄之世素稱冤,臣亦聞之。若有承款文書,則何敢輕議乎?頤命曰,姜庶人事,仁廟朝,旣有處分,而孝廟朝聖敎,又爲極嚴,有非外人所可詳悉者,至於姜碩期妻,則不過一老婦人之枉死,而到今年久之後,人情猶冤傷之,其時則雖儓輿之賤,莫不稱冤云,蓋賊點,成此誣獄,實無所難故耳。然此非倉卒可以詢處之事,令禁府,問議于諸大臣而處之,何如?上曰,欲觀金吾覆達處之,而回達無期,故有所下敎矣。大臣之意如此,令該府,問議于未入侍諸大臣,而稟處,可也。以上禁府謄錄
上在慶德宮。停常參·經筵。
下直,江原都事朴長潤,淸河縣監權允經。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,連日受鍼,伏未審夜來,聖候寢睡,若何?口淡有加,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當用戍時之意,昨已陳達,而定以何刻乎?臣等不勝終宵憂煎,敢此問安,竝爲仰稟。答曰,知道。口淡有加,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。受鍼定以戍初,宜矣。
府前達,請還寢李獻英·獻章等覆試之命,竝拔去榜中事。請還收遠配罪人林象極·權弼衡·朴師悌·洪啓一放釋之命事。請內人惠貞,依律處斷事。請內人淑伊定配事。新達,向日移御擧動時,御寶持載馬顚蹶,莫重寶匣,至於傷損,事之驚心,久而未已。臣聞載寶馬牽手,例以太僕巨達定立,而今番則牽手巨達者,公然圖免,換定本寺貢物人入把,故厥漢疎於牽把,以致墜蹶。此莫非當該內乘,不能檢察之致,其罪不可罷職而止,請其時內乘柳聖基,拿問定罪,圖避巨達及換入牽手者,竝令囚禁科罪。國之大事,在祀則太廟祭享,何等敬重,而進享之際,多不致謹,向年新麥薦進之時,該官不察,至以空器進獻,伊時雖令有司,囚治下輩,而事之寒心,孰甚於此?且享需,本自太常封進,而本寺旣無前期封置之規,臨祭猝責於貢物人,貢物人亦不能敬謹,不能預辦以待,故臨急封進之際,全昧敬謹,事多猥褻,此豈非可駭之甚者乎?請自今太廟聖廟各陵各殿忌辰朔望四節祭享之需,自本寺預爲定日捧留,以爲趁期進排。闕中闌入之弊,日甚一日,大小官跟隨,自有法例,而今則一官員出入時,所帶傔從,小不下三四,多則至於六七,各處閑漫之類,流入無算,朝班起居之時,殆同街市騎曹。雖云禁雜,徒歸文具,庶官雖或畏禁,而大官或莫誰何,若係上司,而郞官或欲呵禁,則輒加威怒,反治騎省下人,使不得措手,此莫非紀綱頹廢之致,誠甚慨然。請別樣申飭,一從定式,如有犯禁者,毋論上司下人,自騎曹直爲推治,依法科罪。向學之選,非等閑剡薦之比,則不可人人而濫冒,苟非其人,則闕之,可也,何必苟然充數爲哉?昨年被薦人中,李德明·金時佐,旣無名稱,且乏學識,則何可遽登薦章,以招一世之譏議乎?公議愈激,不可仍置,請被薦李德明·金時佐,竝刋去薦中。京兆是詞訟劇地,而左尹李宇恒,三年久據,一味怠慢,聽事之際,昏謬亦多,常時坐衙,不干本府,就其近家,取便開坐,暫時塞責,故訟者不願赴愬,怨謗日興,請左尹李宇恒罷職。安東之物衆地大,諸道之最,雖游刃之恢恢,每患難治,而府使柳重茂,一自莅任以後,非無欲治之志,而手拙才短,不能堪任,務劇事繁,一任曠滯,民怨滋多,不可仍置,請安東府使柳重茂罷職。公州乃營下劇邑,邑弊民瘼,最稱難治,自非治理素著,莫宜居之。新除授牧使李萬選,累典州牧,治積無聞,曾莅畿府,官屬盡散,則其不治之狀,此可見矣,不可徒取地望,遽畀雄州,請公州牧使李萬選改差。宗簿正朴行義,本以妄悖之人,且有貪縱之習。曾於奉使之日,怪駭之事,鄙瑣之擧,不一而足,聞者固已駭惋,而近又爲徵私債,任自拘人,廊底鄰舍,作一囹圄,傍近小民,殆難支堪,士大夫之間,傳說狼藉,名官行己,若是無狀,決不可置之朝列,請宗簿正朴行義,罷職不敍。兩國交際,事體至重,彼此接見,禮貌宜肅,而迺者裁判差倭,與東萊府使相見時,猝然發怒,擧止悖慢,離席前進,作拏非常,其輕侮國家,縱肆無嚴,可謂甚矣。訓導別差,以居間酬應之人,不能周旋調娛,致此無前駭擧,大關後弊,決不可容貸,請當該訓導別差,拿問定罪。江陵府使朴熙晉,性本疏懦,才短治郡,前後居官,聲績俱乏。及莅雄府,多抛政務,吏緣爲奸,民怨滋興,荒歲字牧,不可仍畀,請江陵府使朴熙晉罷職,典簿之職,較他稍別。朴宗陽本以寒微,且乏名稱,曾由部官,遽除此任,物情俱駭,不可仍置,請典簿朴宗陽改差。義州呼訴人朱益桓境上梟示之請,方有諫院之達。夫益桓者,特一幺麼,固非兩司竝請之事,而第念此事,實前古所未聞之大變故也。設令民人,遭歉飢困,國務相恤,請糶泛舟之役,古亦有之,而爲國家臣民者,何敢越訴他國,自請賙恤乎?雖止於此,猶爲死罪,況其爲辭,至以還上身役,煩重難堪等語,顯有歸咎朝廷,要惠異國之意,堂堂聖朝如保赤子之澤,溢於寰區,則凡爲我民庶,尙忍以此等說,轉告於彼,以貽聖朝莫大之羞乎?當初府尹·方伯,不能先斬後達,臺言乃發於客使離館之後,此已慨然,而及當査出之日,凡名在聯狀者,皆可伏法,而今日諫院之達,只請狀頭之梟示,猶出於太寬。故朝野駭奮,久而益激。益桓不誅,則臣恐東土數千里臣民,皆將負譏,天下後世,豈非痛冤之甚者乎?若其邊上防閑,猶爲餘事耳,邸下何不念及於斯,而尙靳準許耶?執法之官,必請按法而後已,請義州呼訴人朱益桓,亟令梟示。西北刷還之法,視諸諸路較重,前後朝令,非不申嚴,而迺者關西官奴婢,自願納贖之令,遽出意外,適副京外率畜官妓者,願其托名補賑,隨意免賤者,指不勝掘。至於虛張賑穀,公然白脫者,間多有之,聚穀濟飢,雖曰荒政之所急,而贖婢取米,是豈堂堂聖朝之所可爲者乎?處分失宜,聽聞有駭,請還寢西路官奴婢自願納贖之令。近來法綱頹弛,人心不淑,奸民盜鑄之弊,比比有之,旣捕其賊,則不宜輕釋,而乃者,長湍府使所捉私鑄人,移送捕廳,則本廳不加究問,徑先放送。臣向於承召上來也,行到湍府,適聞主倅之言,取見所捉之錢,果以鉛鐵私鑄明甚,而旣移捕廳之後,無端放釋,極爲未妥。長湍府職兼討捕,則不自推治,徑送捕廳,亦難免疎緩之失,請當該捕盜大將長湍府使任舜元,竝令從重推考,私鑄被捉人,更爲捉囚,另加推覈。勸武,乃所以儲將望拔人才者,或取於將門,或拔於士類,故雖其所不欲者,使各軍門,廣訪精選,或至於勒令編入者,蓋出於緩急之需者,則本意豈偶爾哉?近來,毋論人地之高下,倖其科程之捷路,百計投入,率緣請囑,而見其人望,率多冗雜之類,事極寒心。請申飭各軍門,不合者一倂刋汰,新入者,另加選擇。答曰,不從。新達,第一件二件。依達。
大殿·中殿·世子宮,藥房·政院·玉堂夕問安。答曰,知道。
答刑曹參議任埅上書,入達。答曰,覽書具悉。旣往之事,不必深嫌。爾其勿辭,從速察職。
平安監司書目,辭職上書上送事,達。答曰,覽書具悉。過當之言,不必深嫌。卿其勿辭,從速察職。
京畿監司書目,高陽呈,以掌令魚有鳳,辭職上書上送事,達。答曰,覽書具悉。爾其勿辭,從速上來察職。又書目,果川呈,以司直趙泰耉,辭職上書上送事,達。答曰,覽書具悉。書辭令都監稟處。
大殿受鍼後,大殿·中殿·世子宮,藥房·政院·玉堂問安。答曰,知道。以上朝報
上在慶德宮。停常參·經筵。
下直,忠淸監司韓祉。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·六曹問安。答曰,知道。
藥房啓曰,伏未審夜來,聖候寢睡,若何?口淡有加,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當用酉時之意,昨已陳達,而定以何刻乎?臣等不勝終宵憂煎,敢此問安,竝爲仰稟。答曰,知道。口淡有加,脚痺特甚之候,一樣,困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩。受鍼定以酉初,宜矣。
司諫趙鳴鳳三度呈辭,入達。遞差。
政院達曰,刑曹參議任埅,辭書旣已承答,而尙不出肅,殊無變通差出之意,卽爲牌招察任,何如?令曰,依。
右參贊申銋辭職上書,入達。答曰,覽書具悉。卿其安心勿辭,從速行公。
刑曹參議任埅牌不進,罷職傳旨。傳曰,只推勿罷。
府前達,請還收李獻英·獻章等覆試之命,拔去榜中事。請還收林象極·權弼衡·朴師悌·洪啓一等放釋之命事。請內人惠貞,依律處斷事。請內人淑伊定配事。請闕中闌入諸上司下人,依法科罪事。請被薦人李德明·金時佐,竝令刋去薦中事。請左尹李宇恒罷職事。請安東府使柳重茂罷職事。請公州牧使李萬選改差事。請宗簿正朴行義罷職不敍事。請當該訓導別差拿問定罪事。請江陵府使朴熙晉罷職事。請典簿朴宗陽改差事。請義州呼訴人朱益桓,亟令梟示事。請寢西北官奴婢納贖之令事。請當該捕盜大將長湍府使任舜元從重推考事。請各軍門不合勸武者,一倂刋汰,新入者另加選擇事。措辭竝見上入達。
院前達,請還收權卨發配之命,嚴鞫得情,快正王法事。請還收罪人河,定配之命,嚴刑得情,依律處斷事。請還收移配罪人梁益標放送之命事。請義州呼訴客使首倡人朱益桓,境上梟示事。新達,書院,不但爲士子藏修而已,乃所以尊尙先賢,扶植儒化者,則其不可濫設而冒享也,明矣。尹宣擧之平生本末,畢露無餘,僭誣謬妄,關係至重,則何可一日仍置於享祀之列,而莫之禁乎?多士之疏請毁撤,該曹之申稟許施,蓋出於嚴祀典,闢邪陰之意,而邸下之特賜準可者,亦可見仰體聖旨,快伸公議之盛意也。不料乃者,大臣陳請,至有勿許仍存之命,臣於是,竊不勝駭惋訝嘆之至。當初是院之設,朝家不知則已,旣已官給祭具,宣賜恩額,則便是朝家之所曾許者也。乃今釁罪彰著之後,旣知其冒濫,而只令收官享撤揭額,而反使院宇獨存,則處分之斑駁,事體之顚倒,孰有甚於此乎?士林咸憤,公議齊激,請亟寢尹宣擧書院勿毁之令,依前回達施行。昨日筵中,因大臣陳達,有前參軍李衡秀陞六之命,筵席語祕,雖未得其詳,臣竊以爲不然也。夫陞六而坐罷者,雖或甄復,在喪外,不得通計前仕,是金石之典也。今此衡秀,則曾在京兆,重被臺劾而見汰,且其臺啓中所臚列,俱是不法鄙瑣之事,則設令政注間,有所檢擧,猶不免爲乖繆之歸。況諉以仕滿,直爲陞六,有若酬勞賞功者然,此實前所未有之擧。向者憲臣書中,藏名附陳,至請稟處者,已多物情之駭異,矧今別爲變通,陞出六品,尤有乖於法例,請亟寢李衡秀陞六事,令該曹稟處之令。
吏曹啓曰,臺諫有闕,政事,取稟。傳曰,明日爲之。
政院達曰,刑曹堂上一空,獄訟多滯,而參議任埅,今又違牌,無意行公,其在事體,殊甚未安。更卽牌招察任,何如?令曰,依。
大殿·中殿·世子宮,藥房·政院·玉堂夕問安。答曰,知道。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
謝恩,刑曹參議任埅。
答府曰,不從。跟隨事及李萬選·朴行義·朴宗陽·捕盜大將長湍府使推考,私鑄人推覈事,末端事,依達。訓導別差,令本道水使,決棍,宜矣。
答工曹判書閔鎭遠書曰,覽書具悉。卿辭如此,金吾之任,許遞焉。
答院曰,不從。以上朝報
藥房入侍時,提調閔鎭厚所啓,昨夕聖敎,極其慘怛,凡在聽聞,孰不欽仰感歎哉?臣退出後,終宵耿耿,又有所懷,惶恐敢達。擧行條件,雖有別出之命,泛然收議,終涉未安。別令二品以上及三司,會議朝堂,而在外大臣處,則遣史官問議,恐合事體。上曰,此言,何如?都提調李頤命曰,閔鎭厚在外時,以此相議,臣亦以爲好矣。今此下敎事,事體有別,不可與朝臣在罪籍,一視草草收議,而定其當否,使二品以上·三司,會議朝堂,在外大臣處,則遣史官問議,恐爲得宜,令政院擧行,何如?上曰,提調之言,是矣。在外大臣,則遣史官收議,二品以上·三司,會議賓廳,可也。右封墓都監儀軌
上在慶德宮。停常參·經筵。
巳時,日有交暈,暈上有冠,暈下有履,色皆內赤外靑,白虹貫日。
下直,白川郡守徐宗愈,咸陽郡守洪禹傳,高原郡守鄭惟全,委曲僉使池重源,靑水萬戶李在門。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當用戍時云,依前定以戍初乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,寢睡不得安穩矣。
政院啓曰,吏曹郞廳來言,今日爲政事,命下,而判書鄭澔,參判李喜朝俱在外,參議沈宅賢亦在陳書中,不得開政云,參議沈宅賢,卽爲牌招開政,何如?傳曰,允。
府前達,請寢李獻英·獻章等覆試之命,竝發去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞,依律處斷事。請內人淑伊定配事。請李德明·金時佐刋去薦中事。請左尹李宇恒罷職事。請安東府使柳重茂罷職事。請東萊訓導別差,拿問定罪事。請江陵府使朴熙晉罷職事。請寢西路官奴婢納贖之令事。請義州呼訴人朱益桓梟示事。入達。答曰,不從。李宇恒遞差。柳重茂,訓導別差拿問。朴熙晉事依達。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請亟寢尹宣擧書院勿毁之令,依前回達施行事。請寢前參軍李衡秀陞六之事,稟處之令事,入達。答曰,勿煩。前達,梁益標放送之命還收事,停達。
政院啓曰,仍昨日筵敎二品以上及三司會議賓廳,在外大臣處,遣史官收議事,命下矣。領府事尹趾完,左議政權尙夏處,今方發遣史官,而賓廳會議,則明日國忌齋戒,再明日國忌正日,以來月初一日,時任·原任大臣·二品以上·三司,除在外人員外,竝爲命招,會議之意,敢啓。傳曰,知道。明日會議。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣,差勝,而其餘症候,一樣矣。
掌令韓以原達曰,昨日諫臣,以前參軍李衡秀陞六,令該曹稟處事,論達請寢,而拖引臣前書所陳者,至謂之藏名附陳,物情駭異,指意甚緊。蔭官參下,旣報仕滿,應在出六之科,或緣都政遷就,未及陞六,仍遞其見在之職,則竝與六七年積仕之勞而廢之,因以棄捐,更無收錄之方,則非但當之者極冤,在朝家甄敍之道,似宜有疏通滯鬱之擧,此所以西銓,則參下官報滿者,雖在罷之中,有付司果之例者也。臣意則東西銓,不宜有間,故果附論於書末,蓋欲該曹稟定爲式,如西銓舊規而已。臣書所陳,只出疏滯振鬱之意,本自泛論銓法,則藏名之斥,已是情外,而今夫以專出姻親之私等語,添入於達辭,臣於是,尤有所危蹙者。設令臣與衡秀,有所連姻,旣無當避之嫌,而事又可言,則固不可以此爲拘,況前後若此者,固多,皆可歷數,而乃謂臣書,有若獨爲衡秀一人而發者然。此蓋由於大臣陳達之際,獨擧衡秀爲言之故,竝與臣前書而疑之,然臣書本意,則非獨謂一二人而已,今以言外之意,勒歸之於挾私之科,臣實未曉也。雖然,臣旣被其非斥,決不可一刻抗顔於臺次,請令遞斥臣職。答曰,勿辭,退待物論。
正言魚有龍達曰,臣於今日,詣臺傳達後,得見掌令韓以原避辭,則以臣所論前參軍李衡秀達辭中,下款言引以爲嫌,張皇爲說,詆斥備至,臣不勝訝惑。當初憲臣書中,盛論仕滿坐罷之員,不爲指名,至請稟處,人皆以爲憲臣,與衡秀有姻親之私,故藏名附陳,以圖陞六之逕云云。傳說不啻狼藉,況其前後未陞六見遞者,今難屈指以數,仕滿罪汰,惟衡秀一人,則憲臣雖自謂非指衡秀,人孰信之?且仕滿未陞,而坐罷者,勿論某事,果是無罪者,則該曹自當收用。若如衡秀之不法被汰者,則前仕非所可論,而今憲臣不爲區別,囫圇說去,外托疏鬱之名,而欲售濟私之計,不顧其重損臺體,有乖於政格,乃反拖引西銓不襯之例,要爲自掩之地,蓋可見其窘遁也。雖然,臣旣被其譏斥,則何可自以爲是,而一刻仍據於臺次乎?請令遞斥臣職。答曰,勿辭,退待物論。
大殿受鍼後,大殿·中殿·世子宮,藥房·政院·玉堂問安。答曰,知道。朝報
有政。吏批,以洪啓迪爲司諫,李健命爲刑曹判書,尹憲柱爲刑曹參判,朴弼震爲監察,李光朝爲公州牧使,李徵夏爲茂朱府使,李臣龍爲羅州牧使,鄭必寧爲黃腸敬差官,李景說爲益山郡守,李澤爲同義禁,李泰岳爲工曹佐郞,朴震亮爲禮曹佐郞,李思一爲典簿,金在魯爲兼司書,尹東郊爲禮曹佐郞。
兵批,以李相成·趙鳴鳳付副護軍,金錫衍·吳命峻付副司直,申近·徐命九付副司正,南鶴皐爲珍島監牧官,李台望爲忠淸兵使,李汝迪爲安東營將。
吏批啓曰,判書,參判俱在外,小臣獨政未安,何以爲之?敢稟。傳曰,只出緊任。
又啓曰,新除授羅州牧使李翊漢戶奴呈狀內,奴矣上典,所遭臺言,實是士夫之羞恥,況於臺避中,詬辱狼藉,何可一刻虛帶,自失廉隅乎?斯速入啓處置云。茂朱府使金時保呈狀內,慘被臺論,揆以廉隅,無冒赴之路,斯速入啓處置云,旣被臺論,有難强令赴任。羅州牧使李翊漢,茂朱府使金時保,竝改差,何如?傳曰,允。
吏批啓曰,羅州牧使·公州牧使,今當差出,而兩邑物衆地大,俱稱難治,不可不擇差,守令中竝擬,何如?傳曰,允。
又所啓,承文院官員,以都提調意達曰,院吏文學官李龍臣遷轉代,通德郞宋奎五差下,付軍職冠帶常仕,何如?令曰,依。
受鍼入侍,右議政趙泰采同爲入侍。趙泰采所啓,文宰之年八九十者,變品加資,而武臣中絶無蒙此恩典之人,蓋以其出於特恩,而無陳請之故耳。武臣柳重起,在前雖以年八十加資,而今年恰滿九十,且官至知事,則朝家優老之義,文武不宜異視,故外議或以爲,依文宰例,變品無妨云。在昔成稷,以蔭年過九十,亦有變品之事,文·南皆蒙恩典,則武臣何獨不與於此例乎?下詢于入侍原任大臣,而處之,何如?上曰,曾經閫帥,文武不宜異視。原任大臣之意,何如?都提調李頤命曰,文武不宜異視,蔭官時有蒙恩者,柳重起曾經統帥,秩至資憲,以優老之典,特命變品,恐無不可。武臣堂上以上,如有年八十者,亦宜一體施恩,分付兵曹,抄出稟處,何如?上曰,抄出稟處事,分付兵曹,柳重起特爲加資。提調閔鎭厚所啓,空靑得來實若天幸,而亦未套效,曷勝輿望?然其覓納之人,則不可無激勸之道矣。問於崔壽萬,則以爲,鉛占掘土時,得見靑脈,欲深掘而力不逮矣。適主人崔俊華,自備物力,繼掘而得之云,當初首事之壽萬,畢竟成功之俊華,似宜一體論賞,而俊華尙不上來,壽萬爲先加資,待俊華上來,更爲參酌給賞,何如?上曰,須施激勸之典,似有更得之路,崔壽萬先爲加資,可也。趙泰采所啓,臣待罪京兆時,參軍李衡秀,頗擧職,意外遭彈,至拿問矣。及其納供,事歸無實,至有分揀放送之命,而交代已出,淸脫之後,空然作發,已報仕滿,而遽遭此事,渠雖微官,不亦冤乎?昔李行迪仕滿當陞,而因事作發,大臣金錫胄有所達,有陞六之命。況衡秀則不但準仕,又有分揀之命,當有變通之道。事雖微細,而敢有所達矣。上曰,令該曹稟處,可也。以上吏曹謄錄
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當用酉時云,依前定以酉初乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩。今日則受鍼姑停,宜矣。
判府事趙相愚·金宇杭,命招不進。
兵曹判書崔錫恒,判尹洪萬朝,同敦寧李弘逸,護軍權珪·李弘述·韓城君李基夏,同知李泰龜·尹就商,司直沈檀·李大成牌不進。
司諫洪啓迪牌不進,罷職傳旨。傳曰,只推勿罷。
謝恩,禮曹判書宋相琦,大司憲趙道彬,大司諫南道揆,持平趙榮世。
平安監司義州府尹書目,陳慰兼進香使一行,今月二十四日,渡江入去事。
政院啓曰,今此賓廳會議,事體至重,二品以上牌不進之員,至於十人之多,推考傳旨,今方捧入,而竝卽更爲牌招,何如?傳曰,允。
大司諫南道揆達曰,引嫌而退,指斥之言,旣遽實狀,自明之避,不必爲嫌,請正言魚有龍出仕。答曰,依達。
府達,引嫌而退,當初書請,厚招物議,揆以臺體,不可仍置,請掌令韓以厚遞差。答曰,依達。
吏曹啓曰,守令多闕,政事,取稟。傳曰,過國忌後爲之。
政院達曰,司諫洪啓迪,旣有只推之命,更爲牌招,以爲進參會議之地,何如?令曰,依。
兵曹判書崔錫恒·韓城君李基夏,同敦寧李弘逸,同知李泰龜,護軍李弘述·權珪,司直李大成·沈檀再牌不進。
謝恩,司諫洪啓迪。
假注書徐命九出仕,代以韓澍爲假注書。
正言魚有龍就職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣,差勝,而其餘症候,一樣矣。
大司憲趙道彬達曰,臣宿患比谻,無望供職,且遭朞慘,制限未盡,一味縮伏,第切悶惶,今因會議,天牌儼臨,分義是懼,不得不祗命詣臺,而臣於本府前達,林象極等事,有不可參涉之嫌。當初象極等放釋之命,始因臣季父臣右議政趙泰采陳疏,則在臣私義,勢難連名於還收之請,旣不得連名,則亦不可一刻仍冒於臺次,請令遞斥臣職。答曰,勿辭,退待物議。
政院啓曰,春序以來,天氣失和,雷發先時,雪下乖節,種種災眚,罔非可懼,而昨者虹貫之變,又在陽盛之月,臣等仰視驚愕,聚首憂嘆,誠不知何樣禍兆。伏於冥冥,而仁天之警告,若是其荐疊耶?臣等伏覩我殿下,一心憂勤四十餘年,雖在閱歲違豫,燕寢靜攝之中,敬天恤民之念,靡時或怠,而猶慮萬機之或滯。乃命貳極而代理,政無不擧,德無不屆,中外拭目,群情胥悅,則聽視自我之天,庶幾申命用休,而遽見陰沴之氣,敢干衆陽之宗,臣等雖不敢傅會杜撰,的指爲某政某事之應,而竊恐我聖上對越之誠,修省之方,或有間斷於幽獨之地耶?噫,紀綱頹弛,恬憘成習,廊廟之籌畫未聞,大小之職責多隳,施措失宜,疵瘼日滋,饑饉荐臻,癘疫連仍,湖·嶺之殿屎未蘇,關·海之殍殣相望,蓄儲已罄,賙賑無策,環顧內外,有百危而無一安,莫可以格天心,召和氣,則今日之示譴,其不可不歸之於人事之未修耶?天人之交,相感如響,災異之作,其應不虛。伏願殿下,勿以向前屢有此異,而目下適無明驗爲狃,益加寅畏,罔敢怠忽。雖於節宣起居之際,必以眞實無僞底道理,自勵於己,凡諸政令事爲之間,亦以克念克勤之工,勉我邸下,以之振刷群工,煦濡小民,至化庬澤,渗漉八區,則災消祥集,自底天地之和泰矣,惟殿下加意焉。臣等待罪近密,目見非常之災,不勝區區憂愛之忱,惶恐敢啓。傳曰,昨於病裏,忽聞書雲觀之奏,驚懼靡定矣。今玆陳言,寔出憂愛,深用嘉尙,可不留心,而亦勉戒世子矣。
假注書韓澍書啓,臣承命問議于判府事金宇杭處,則以爲,臣朝承召命於垂死之中,末由運動,不得趨進,方深惶悚,繼以史官,以收議事,承命辱臨,而顧臣閱歲沈篤之疾,已至萬分危境,奄奄欲盡,頃刻待盡,幾至於全無知覺,以何精神,可以論列仰對乎?病狀如此,終不能獻議,益不勝戰慄死罪之至云矣。敢啓。傳曰,知道。更往問議。
記事官金墰書啓,臣承命問議于判府事趙相愚處,則以爲,今以姜嬪伸冤當否會議事,有牌召之命,臣今病情澟澟,作一僵尸,未免坐違,方切惶悚,忽於此際,近侍辱臨,又有詢問之擧。顧臣如有一分作氣之勢,豈敢孤負勤摰之盛意,而知覺都喪,人鬼未分,終無以仰對聖問,惶隕戰懍,不知死所云矣,敢啓。傳曰,知道。更往問議。
記事官金墰書啓,臣承命更往問議于判府事趙相愚處,則以爲,近侍再臨,恩咨更勤,臣於垂死昏昏之中,誠無以仰對。但當此會議之日,忽霈旱餘之雨,人事天意,若相符感,是臣區區之賀也云矣,敢啓。傳曰,知道。
假注書韓澍書啓,臣承命更往問議于判府事金宇杭處,以爲,纔承下詢,病不能自力,不得奉承,惶蹙方切,又有更問之命,而不但神思昏錯,全不省事,久遠之事,耳目所不及,何敢强其所不知,而有所仰對乎?第臣於少時,嘗聞先輩·長老之言,古今獄事之最冤者,必稱姜獄,此必知其顚末,而爲說矣。今者伏聞聖上,以此事下敎於筵席,而辭意極其惻怛,凡在聽聞,孰不欽仰感嘆也哉?聖上之意,蓋在必伸其冤,而以其事體至重之故,有此會議之擧。雖未知廷臣獻議之如何,而公議稱冤,擧世同然,孰有異議於其間哉?惟願聖明,採取衆議,而亟降處分,恐爲得宜。區區淺見,惶恐敢陳,伏惟上裁云矣,敢啓。傳曰,知道。
觀象監,今月二十八日午時雨雹,狀如豆。啓。以上朝報
賓廳啓曰,判府事臣李濡·徐宗泰,領議政臣金昌集,判府事臣李頤命,右議政臣趙泰采等,承命來詣,與二品以上三司諸臣,以今月二十四日入診時,聖敎會議,則判敦寧黃欽,刑曹判書李健命,工曹判書閔鎭遠等,以爲,今此聖敎,愍念幽冤,凡在群下,孰不感歎?當初此事,出於宮闈之內,且無獄案之可據,故人多稱冤,而其實,外間無以知其詳矣。如臣等後生,何敢妄論?惟在自上深加商量,博採廷議,而有所裁處焉。左參贊閔鎭厚以爲,自有玆事以來,國人莫不憐傷而鬱抑矣。今幸聖心,深知其冤,特降惻怛之敎,欲施申雪之典,欽仰感歎之外,無容別議。知事姜鋧以爲,臣於丙戌獄事時,未及生世,及稍長,雖在長者之側,以事係宮禁,不敢說及於兒輩,故漠然無聞,其後泛聞流傳稱冤之言,而實未詳端緖矣。今伏聞筵席下敎,又伏見御製七絶三首,不勝莊誦感歎之至。臣安敢別生意見於其間哉?伏惟上裁。禮曹判書宋相琦,戶曹判書權尙游等以爲,以後生謏聞,此獄顚末,曾所昧昧,但聞長老之言,皆稱其冤。今者聖上,以平日所嘗隱傷於中者,特下惻怛之敎,聽聞所及,孰不聳歎,而第伏念,伊時聖旨極嚴,事出宮闈,獄案無徵,旣非外廷之所敢知,而論其事體,又非姜碩期妻之自王府按治者,比也。金弘郁復官之命,雖可以仰揣聖意,然其復官,蓋以其本無護逆之心,其死爲可冤,而至於本事,則亦未有顯賜伸白者,年久之後,何敢自下輕議乎?惟在聖上,深加商量而處之。行司直金錫衍以爲,今距丙戌,已七十三年,事係宮裡,人無傳說者,只於閭巷間,但聞傷愍之言而已。伏見筵席下敎之語,御製絶句,開釋備至,今聞聖敎者,孰不感泣?臣本無識見,無以仰對盛問,惟願博採群議而處之。判尹洪萬朝以爲,姜氏事,國人憐之至今,而莫敢訟言者,良以當初處分至嚴故也。今於詢問之下,寧容異議?惟在聖上博訪而處之。右參贊申銋以爲,姜庶人賜死之日,臣雖在髫齡,閭巷婦孺,莫不悲憐,流涕之狀,亦嘗目覩而心記矣,其後七十年來,擧國冤愍之說,尙今未已。昔在孝廟朝,先輩諸賢,前後伸辨者非一,雖以事係先朝,未卽開納,而金弘郁復官,在於聖祖之世,此獄冤狀益著,聖諭中果是護逆之人,則寧有復官之理哉之敎,可謂千古斷案,所下御製,終始傷歎,而畢暴無餘。今日臣子,孰不欽仰聖上之至意,精白對揚,以光聖德哉?大司憲趙道彬以爲,當日之事,已非外廷所可詳,如臣後生,尤所昧昧,何敢容易臆對,而第伏念先輩之訟冤,邦人之齎咨,至今未已,輿情可見。日昨筵中,辭旨懇惻,宸章昭揭,至以可想聖祖之微意爲敎,凡在聽聞,莫不感歎,詢問之下,孰敢有異意?惟聖明博詢而處之。訓鍊都正金重器以爲,姜庶人之獄,至今稱冤,此聖明所以深軫愍惻之念,有此下詢,而臣旣未知當日事狀,又無見識,何敢容議於其間乎?同知尹就商以爲,今此聖敎,愍念幽冤,哀傷惻怛,凡在群下,孰不感歎?第事出於宮闈之內,且無獄案之可據,國人稱冤,外間無以知其詳矣,以臣後生,何敢妄論於其間哉?惟在自上深加商量而裁處焉。禮曹參判金興慶以爲,臣曾祖監司臣弘郁,曾以前事,有所疏陳,聖明旣已詳悉,敎諭於筵中,則今此詢問之下,在臣私義,不敢隨衆仰對。工曹參判李澤以爲,玆事在於七十年之前,事關先朝,不敢容易仰對,而第伏念,國人憐愍至今未已,可見輿情矣。乃者,聖旨惻怛,宣示宸章,至以可想聖祖之微意爲敎,凡在聽聞,莫不欽嘆,詢問之下,孰敢有異議?然而伸理之擧,事體至重,惟在博採而審處之。兵曹參判朴鳳齡以爲,玆事旣在七十年前,其時委折,雖不必一一辨論,而當初獄事,專由於趙賊·逆點之內外構成,此所以前後名碩之相繼陳辨,而稱冤之議,至今未已者也。乃者筵中,聖諭惻怛,至以可見聖祖微意爲敎,又下御製,宣示臣隣,凡在瞻聆,孰不感歎?伸洗罪名,惟在睿斷,臣不敢更容他議。大司諫南道揆以爲,玆事顚末,雖未得詳,而第伏念,名臣直士,相繼訟冤,婦嬬輿儓,猶且憫憐,人情可見矣。乃者筵敎惻怛,宸章昭揭,凡在聽聞,孰不欽仰?詢問之下,豈有異議?惟在聖明,博詢而處之。司諫洪啓迪以爲,今玆姜獄,事在久遠,莫詳其顚末,而名臣·直士,相繼伸理,先正臣宋時烈獨對說話,亦甚懇切,公議可見矣。乃者,筵敎特降,宸章昭揭,況以可想聖祖微意爲敎,惻怛之意,有足以感泣神人,詢問之下,豈有他議?惟在聖上,博詢而處之。持平柳復明以爲,今玆會議之擧,事關先朝,臣何敢容喙,而獄情終涉冤枉,擧國莫不憐愍,則人情之大同,可見。乃者,筵敎惻怛,宸章昭揭,而至以可想聖祖微意爲敎,在廷之臣,擧切欽仰,詢訪之下,孰有異議?惟在聖明,博採而審處之。持平趙榮世以爲,今玆姜獄,變生宮禁,事在久遠,非後生之所可詳,而獄情之冤枉,逆點之鍜鍊,人皆喧傳,此所以名臣·直士,相繼伸理,先正臣宋時烈獨對說話,尤甚懇切,於此可見公共之論矣。日昨筵中,聖敎惻怛,宸章昭揭,況以可想聖祖微意爲敎,凡在瞻聆,孰不欽嘆?斷自宸衷,昭洗其冤,則欠典斯擧,公議可伸,而事體至重,伏惟上裁。校理朴師益,副修撰兪拓基,副校理趙尙絅,副修撰金相尹以爲,姜庶人獄事,今已七十餘年矣,臣等未詳事實之果如何,而國人之傷愍,至今未已,獄情之冤枉,可知。乃者,宸衷默啓,筵敎特降,哀憐惻怛之意,足以感泣神人,臣等捧讀再三,欽仰我聖上,欲伸幽冤之至意也。當初獄事,專出賊點之鍜鍊,而金弘郁之疏,逐段辨明,儘有根據,故相臣閔鼎重之陳章論列,先正臣宋時烈之獨對說話,亦甚懇切,則公議之久鬱,可見。詢問之下,豈有他意,而關係至重,惟在聖上,博採而審處之。正言魚有龍以爲,玆事重大,如臣新進,不敢輕議,而第此獄之爲世稱冤,久矣。曾在先朝,先正臣宋時烈,備論此事之冤,至引當日聖敎中,必是二字,以白其罪不明的,事涉曖昧之端,此一款,可見抱枉之狀矣。今若特令昭雪,則在廷臣僚,孰敢有異議?伏惟上裁。臣等之意,則竊以爲,當時之事,旣係宮掖,有非外人之所可詳,而伏見孝廟之所以敎先正臣宋時烈,故相臣閔鼎重者,可知其致此之由,而惻怛之念,蓋未嘗忘也。況優容言者,疏理死人,亦可想聖祖微意,誠如聖敎矣。以外間物情,言之,則七十年來,公議不泯,幽冤莫伸,尙有傷愍之意,而特以嚴畏邦禁,無復有言之者耳。今者聖明,發自睿衷,思欲追加伸雪,辭旨懇惻,宸章昭揭,此誠盛德事也,在廷臣僚,孰有異議?然而先朝處分,事體至重,群下不敢輕議當否,惟在聖明,審量裁處,使大事得宜,伏惟上裁,敢啓。答曰,今此諸臣獻議,可見公議之大同矣。收議齊到後,方可處分矣。以上封墓都監謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,甘霔未洽,日氣不和,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,而困惱,熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
府達,引嫌而退,嫌難參涉,勢雖固然,風憲之長,不可輕遞,請大司憲趙道彬出仕。答曰,依達。
大司憲趙道彬牌不進。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣,差勝,而其餘症候,一樣矣。
領議政金昌集箚子。大槪,敢因災異,冀蒙策免,以答天譴事,入達。答曰,覽箚具悉卿懇。非常之災,遽見於代理之時,驚懼之極,罔知攸措,大臣有何可引之咎乎?卿其須體至意,安心勿辭,速出視事,輔余小子,以濟時艱。仍令曰,史官往諭。
右議政趙泰采箚子。大槪,乞賜斥免,以答天災事,入啓。答曰,省箚具悉卿懇。今玆災沴,亶由否德,病裏憂懼,不遑寧處,輔臣何引咎至此乎?因災策免,元非美事。卿其須體至意,安心勿辭,速出視事,夾輔世子,以濟時艱。仍傳曰,遣史官傳諭。以上朝報
禮葬都監郞廳,以都提調意達曰,虞主陷中書題時,有主身奉出奉入於趺方之節,而出納差備官,乙酉儀軌及禮曹儀註,俱無擧論之事。此則宮闈令,似當奉出奉入,而旣無前例可據,何以爲之?敢稟。令曰,依達辭爲之。以上禮葬都監謄錄郞廳趙書。郞廳宋瑩中校正。
上在慶德宮。停常參·經筵。
巳時至午時,日暈。
下直,慶尙左水使閔遠重,甲山府使張世益。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,而困惱,·熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。藥房口傳啓曰,明日受鍼,初旣議定排日矣,今者醫官中,始以爲三月,則以辰日爲瘟㾮,而明日乃辰日,且是四月節未入之前,則當同三月內拘忌云。方書中但云,三月·四月,雖無擧論節候之事,而瘟㾮日,乃拘忌之大者,明日受鍼,何以爲之?惶恐敢稟。傳曰,再明日受鍼,可也。
全羅監司書目,益山郡守李萬始,去月二十一日身死事。
答刑曹判書李健命書曰,覽書具悉,卿其勿辭,安心行公。
刑曹參判尹憲柱,忠淸監司遞來。
持平趙榮世達曰,臣於憲職,萬不近似,反顧廉隅,尤難冒當,連控辭書,見阻喉司,適因國有大議,不敢坐違嚴召,黽勉出肅,仍忝獻議之末,而揣量才分,決無仍冒之勢,旋尋辭單,一味惶縮。卽伏聞本府前規,雖於兼臺,亦有相避之例云,兼掌令臣李挺周,卽臣之姻家也,在法應避,在下應遞,而臣以新進生疎,早未覺察,今始來避,所失尤大,請令遞斥臣職。答曰,勿辭,退待物論。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,諸症候,晩後一樣矣。
兵曹判書崔錫恒辭職上書,入達。答曰,覽書具悉。今玆臺論,於卿別無深嫌之事,安心勿辭,俟母病間,卽出行公。
禮葬郞廳洪廷弼外任,代金在魯。
忠淸監司書目,忠州呈,以吏曹判書鄭澔辭職上書上送事,達。答曰,覽書具悉。吳命峻書中,侵斥卿甚力,殊可異也。何必爲嫌?銓衡之長,決難久曠,須勿過辭,卽速上來,安心行公。又書目,韓山郡守李秀賢身病,一向沈重,有加無減,不得已罷黜事。
江華留守辭職及民瘼上疏上送事,啓。答曰,省疏具悉。疏辭令廟堂稟處,卿其勿辭,從速察職。
答玉堂箚曰,省箚具悉。災咎非常,驚懼方深,陳戒之言,寔出憂愛,召賢之請,尤爲切至,深用嘉尙。予當留心,亦宜勉戒世子,而日昨右相筵奏,不過使朝家處分,務歸得中而已。斷無他意於其間,而揷入箚末,顯示非斥,其在事體,豈容若是?尹宣擧追奪官爵矣。撤其官供矣,去其宣額矣,是非之明,固自如,寢不如初之云,未可知其何說也。
有政。吏批,以趙命禎爲朔寧郡守,洪廷弼爲江陵府使,金相元爲宗簿正,任泂爲掌令,李弘述爲右尹,朴廷賓爲昌原府使,權以鎭爲安東府使,徐宗積爲韓山郡守,李箕獻爲監察,沈仲良爲延安府使,趙脩爲鐵原府使,金夏明爲司評。
兵批,以李翊漢付副護軍,韓以原付副護軍,韓澍爲副司正。
吏批啓曰,判書·參判俱在外,小臣獨政未安,可以爲之?敢稟。傳曰,只出緊任。又啓曰,新除授鐵原府使權以鎭戶奴呈狀內,奴矣上典,與春川府使丁道復,有婚嫁之嫌,而鐵原爲兼營將,春川乃其屬邑,法當相避,斯速入啓處置云。營將屬邑守令,有相避之法,而鐵原爲主鎭,則主鎭本無回避之規,春川府使,自當遞改,而春川旣兼防禦使,則不可但以營將管下處之,新除都事,與道內守令相避,則啓遞都事,已有其例,今依此規,鐵原府使改差乎?何以爲之?敢稟。傳曰,權以鎭改差,可也。
又啓曰,新除授高山察訪崔宗周呈狀內,偏母今年七十二歲,人子至情,非離違遠逝之時,況屢經毒痢,餘症沈篤,晝夜扶護,無一刻離舍之勢,斯速入啓處置云。其勢不可强令赴任,高山察訪崔宗周改差,何如?傳曰,允。以上吏曹謄錄
上在慶德宮。停常參·經筵。
午時,日暈。
大殿,玉堂·政院問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱,熏熱,口淡,脚痺特甚,膈間不淸利之氣亦甚,腹部飽滿未已,喉乾朝來止歇,眼視昏暗特甚之候,無減,而今朝最甚,寢睡不寧矣。
獻納趙觀彬三度呈辭,入達。遞差。
吏曹啓曰,臺諫有闕,政事,取稟。傳曰,再明日爲之。
藥房口傳啓曰,臣等伏承問安之批,困惱,熏熱,口淡,脚痺特甚,而膈間不淸利之氣亦甚,腹部飽滿未已,眼視昏暗特甚之候,無減,而比朝最甚,又伏聞差備醫官問候後傳敎,則九味淸心元進御後,熏熱一樣云,臣等一倍焦慮之至,晩後諸症加減,何如?惶恐敢啓。傳曰,九味淸進御後,熏熱少降,眼視昏暗特甚之候亦差勝,而其餘症候一樣矣。
答判尹洪萬朝書曰,覽書具悉,次官中可以推移進往,卿其勿辭,調理行公。
京畿監司書目,果川呈,以諮議朴弼周辭職上書上送事,啓。答曰,覽書具悉。爾其勿辭,從速上來察職。
大殿·中殿·世子宮,藥房·政院·玉堂夕問安。答曰,知道。
府達,請亟寢李獻英·獻章等覆試之命,竝爲拔去榜中事,請還收遠配罪人林象極·朴師悌·權弼衡·洪啓一等放釋之命事,請義州呼訴人朱益桓梟示事,請亟寢西路官奴婢納贖之命事。新達,近來捕廳譏察之法,日以益解,或伺得跟脚之後,從中圖解,或捕得賊徒,而公然徑釋,盜賊安所忌憚,而不益熾盛哉?間者劇賊,至入京城西門外常漢家,拔劍斫人,方在死境,而至如士夫家之寓居東郊十里之內者,慘被盜劫,掠産燒屋,僅以身免。明火大賊之出入於京城至近之地,實是前所未有之變,而捕廳視若尋常,不卽窺捕,向來掛書之賊,尙未跟捕,亦無足怪也,上下齊憤,日以益激,請當該捕盜大將,從重推考,從事官罷職。兩處劇賊,使之刻期跟捕,將臣處地,與他有異,而日昨賓廳會議,韓城君李基夏,訓鍊大將李弘述,再召之下,終不應命,事體豈容若是?李弘述則不無引嫌之端,而李基夏則無故在家,荐違召命,固已可駭,而近差享官,稱以身病,輒皆圖避,一不進參,常時出入,每以肩輿而行,將臣驕蹇之習,誠甚駭然,請韓城君李基夏罷職,訓鍊大將李弘述,從重推考。羅州前牧使改差之請,蓋出於邑大難治,而另加擇差之意也。新除授牧使李臣龍,本以病敗之人,雖畿郡僻閑之邑,尙有不治之謗,況彼羅州,何等劇地,而居然移陞,出於物情之外,此非當初另擇之本意,請羅州牧使李臣龍改差。公州新牧使李光朝,性本柔善,且嗜麴糱,自莅延州,多抛政務,年分給災,惠不及民,臣旣有所聞,方欲論列之際,遽有移陞之擧。頃者,李萬選之改差,蓋爲另擇之地,則今此超授,未必有勝於旣遞之人,公論所在,不可仍置,請公州牧使李光朝改差。凡軍保之徵布二匹,乃是恒例,則水軍三疋之徵,實涉冤枉之大者。蓋水軍者,處於海防,疲殘益甚,而公然加徵以一疋者,抑獨何哉?況其所需用,雖云營門試射之資,而多歸主將私用之物,雖減其一疋,豈不能爲春秋試賞之具哉?如欲軫念兵民疾苦,宜莫先於此,請水軍布,亦依他軍保例,皆以二疋收捧。生祠堂立碑,尤爲近來痼弊,則爲方伯·守令者,所當嚴禁,而朝令之下,未見奉行,固已慨然,至於營下,則無人不碑,無處不祠。此蓋出於守令之要譽,民人之求媚,而刻石鑄銅,前後相望,建宇設祠,繹騷殆甚,戶錢收斂之際,殘氓尤難支堪,此弊不可不急先禁抑,請諸道監司之不遵朝令者,從重推考,從今生祠堂立碑之弊,更加嚴禁,一倂撤罷。永平縣北一面,本以荒僻之地,連遭大無之歲,而昨年年分覆檢時,本官,以朴姓人,別定監官,使之檢田,則加耕執卜,比前倍加,中間操縱,濫徵賄賂,峽民怨苦,迄今未已。縣令李宇夏尸居職事,不能禁戢之失,亦著矣,請永平北一面監官朴姓人,令營門刑推定配,縣令李宇夏罷職。新除授昌原府使朴廷賓,本以梁山鄕品,曾差關西名州,已極猥濫,而今又遽除其近家大邑,物情爲駭,請昌原府使朴廷賓改差。近來臺諫,有所陳白,監司有所狀請,例令稟處,則宜卽覆奏,而奏議之時,左攻右斥,或被沮撓,講定之際,日稽月滯,不卽稟決,此非今日爲然,其來蓋已久矣。此弊不祛,則雖有嘉謨善策,將無施設之望,請申諭廟堂及諸司,自今凡百內外公事,稟下之後,可否間限五日,劃卽覆奏,俾無時日稽滯之弊。守令善賑,旣因道臣之分等狀聞,且有該曹之酌量施賞,則今何可更請加賞於其間,而前掌令李浣,以昨年善賑守令,賞止賜馬者,請加陞秩之典。雖未知善賑之誰某,功賞之輕重,而近來善賑之褒,率多虛實之相蒙,則設有以此而加秩者,在臺官爭執之道,惟當請收之不暇,何可發苟且之說,以啓日後紛紜之弊乎?此非臺閣上公言,而其爲壞事面,甚矣,不可以旣遞而置之,請前掌令李浣罷職。諸道都事,另擇之令,前後何限,而寢不奉行,殊甚慨然。平安都事金聲發,湖郵騎省,俱招鄙瑣之誚,人之傳說,久而未已,名藩佐幕,不可仍畀,請平安都事金聲發罷職。內外各倉大同田稅軍餉上納之時,許多穀物,船人輩和水之弊,近又特甚。各倉色吏庫子輩,多受賄賂,循例捧上,爲其官員者,矇無覺察,全不致責,捧置不久,旋卽腐傷,而以其腐傷之米,出給貢物之人,都下民怨,姑置不論。莫重國穀,太半朽敗,事之寒心,孰有大於此者乎?前後朝令,非不申嚴,而慢不擧行,每歸虛套。今當三南諸上納之時,此弊不可不趁卽痛禁,請自今船人等和水者,一一摘發,依法梟示,捧上出庫之際,如有腐朽之穀,則當該官員及色吏庫子,分輕重科罪。全羅左水使李濟冕,本以庸鄙,且乏履歷,及授本職,物議譁然,而僅僅彌縫,汲汲冒赴,向遭臺彈,終不自處,抛棄職務,專事肥己。如此之人,不可仍畀制閫之任,請全羅左水使李濟冕罷職。各倉無面,其數尤夥,而至若軍資監,則丙申翻庫之後,該色無面者,殆至數千石,所謂耗縮者,亦至九十餘石之多,而諉以陳腐,全數蕩滌。至於無面,則當初雖令督徵,而至今終不重究,渠輩視爲常事,略不動念,三年之內,所徵捧,不過黃豆四十斛,其餘則全數未捧。若此不已,則雖過十年,終無可捧之勢,而朝家不罪不徵,一任抛置,事體豈容如是?當該官員,亦難免不能督捧之罪,竝從重推考。其中尤甚無面不納者,其罪不可不嚴懲,亟令依法科罪,以爲懲礪之地,近來有錢布各司,出貸於京外士大夫及中庶陰猾之人,其數千萬,而積年未捧,徒擁虛簿,此豈掌財恤費之道哉?地部枵然,尤甚,歲入不改,舊日之用,亦且漸減,而猶患不給,豈非駭訝之甚者乎,各廳各軍門,則御營廳之外,放債未捧之數,尤甚繁猥,無意準徵,衙廨徒立,囷麤如洗,脫有急時需用之事,則將安恃哉?言念及此,誠可哀痛,請別樣申飭,定限徵督,未能準捧者,當該堂郞,分輕重論罪。答曰,不從。新達,第一件六件及下諭處置事,依達。李基夏論達措語,殊涉過當,竝與李弘述,一體推考。第五件事,令廟堂稟處。李齊冕風聞,不必盡信,更加詳察處之。第十三·十四·十五事,令該曹稟處。凡事覆奏,或有急時擧行者,或有從容講究者,但當申飭,不必定日矣。前達,內人惠貞,依律處〈斷〉事,內人淑定配事,李德明·金時佐,刋去薦中事,李宇恒罷職事,停達。
謝恩,修撰金相玉。
校理金有慶·趙尙絅,副校理朴師益,副修撰金相玉·兪拓基牌不進,罷職傳旨。傳曰,只推勿罷。以上朝報
上在慶德宮。停常參·經筵。
下直,金浦郡守趙泰耆。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,困惱,脚痺特甚及熏熱,膈間不淸利,腹部飽滿,喉乾之候,其有所減,而眼視昏暗特甚之候,亦何如?今日受鍼,當用未時云,依前定以未初乎?但伏念,昨日困惱等症候有加,此時受鍼,恐或有妨,臣等與諸醫入診,詳察症候,稟定差退當否,宜當,不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,而腹部飽滿亦甚,困惱少減,熏熱·膈間不淸利之氣,未已,喉乾朝來止歇,眼視昏暗特甚之候,無減,而寢睡不寧矣。受鍼不必差退,定以未初,勿爲入診。
答判府事李頤命書曰,覽書具悉。卿無誤薦之事,臺言何必爲嫌?卿其須體余意,安心勿辭,亦勿待罪。仍令曰,史官往諭。
兵曹參議許玧初度呈辭,入達。給由。
傳曰,冬至三使臣,留待引見。
大殿受鍼後,大殿,中殿·世子宮,藥房·玉堂·政院·二品以上·六曹·大司諫問安。答曰,知道。
院前達,請還收權卨發配之命,嚴刑得情,快正王法事。請還收罪人河,減死定配之命,嚴刑得情,依律處斷事。請義州呼訴客使首倡人朱益桓,遠地定配之命,境上梟示事。請寢尹宣擧書院勿毁之命。請寢前參軍李衡秀陞六之命事。新達,平山府使李復休,政令顚錯,聽斷昏謬,累被營門之致責,而厭然無恥,不思自處之道,已多物情之唾鄙,而年分給災之時,多得結數,初無一把一束之及民,從中花消,徵斂愈酷,其他虐民違法之事,不一而足,儉歲字牧之任,決不可畀之此人,以貽生民之害,請平山府使李復休罷職不敍。
大殿,中殿·世子宮,藥房·政院·玉堂夕問安。答曰,知道。
今日藥房受鍼入侍時,知義禁鄭澔,今姑改差事,及兵曹判書崔錫恒,牌招察任,吏曹參議沈宅賢,亦爲牌招,使之進參於翰林取才合坐事,榻前下敎。
府前達,請還寢李獻英·獻章等覆試之命,拔去榜中事。請還收林象極·權弼衡·朴師悌·洪啓一等放釋之命事。請呼訴人朱益桓梟示事。請還收西路官奴婢納贖之令事。將臣處地,與他有異,朝堂會議,事體自別,而韓城君李基夏,無故在家,荐違召命,其他慢蹇之習,誠爲可駭。故臣果論達矣,昨奉答辭,以措語過當,爲敎,臣竊惑焉。李基夏受恩聖明,位登八座,其在圖報之道,所當奔走奉職之不暇,而近年以來,稱以脚病,厭避職事,前進享官,輒俱圖免,一不進參,常時出入,每用肩輿,妄自持重,其偃蹇自便,實爲駭然。設有緩急,將焉用哉?國體所關,不可問備而止,請韓城君李基夏罷職,請羅州牧使李臣龍改差事,請公州牧使李光朝改差事,請昌原府使朴廷賓改差事,請凡公事,限五日覆奏,俾無稽滯事,請前掌令李浣罷職事,請平安都事金聲發罷職事。全羅左水使李濟冕,本以常調庸鄙,全無履歷名稱,及授本職,物論譁然,而僅僅彌縫,汲汲冒赴,莅閫之後,無一善狀,抛棄戎務,專事肥己。向來臺達中所論列者,不翅縷縷,而晏然仍據,終不自處,貪饕濫猾之習,無少懲戢,馱載絡續之說,亦多喧傳。臣之所聞,旣甚明的,非凡然風聞之比,無更加詳察之事,請全羅左水使李濟冕罷職。
假注書申近有頉,代以洪龍祚爲假注書。
答兼司書金在魯書〈曰〉,覽書具悉。今玆臺言,實涉過當,特敍之命,亦非偶然,則別無難安之端。爾其勿辭,從速察職。
兵曹判書崔錫恒牌不進。
答副修撰兪拓基書曰,覽書具悉。爾其勿辭,救護父病。
答判敦寧黃欽書曰,覽書具悉。卿辭如此,繕工提調,今姑勉副焉。
答右議政趙泰采箚曰,覽書具悉卿懇。日昨筵奏之斷無他意,聖上業已洞燭,玉堂箚批,已示未安之意,則於卿,少無嫌端。安心勿辭,速出視事,用副至望。仍令曰,史官往諭。
答院曰,不從。末端事,更加詳察處之。
答府曰,不從。金聲發事,依達。前達,水軍布,依他軍保,皆以二疋收捧事,各倉無面尤甚不納者,依法科罪,當該官員,從重推考事,自今船人等和水者,摘發梟示,當該官員及色吏庫子,分輕重科罪事,各司錢布,定限未能準捧者,當該堂郞,分輕重論罪事,廟堂該曹稟處間,姑停。
校理金有慶·趙尙絅,副修撰金相尹牌不進,依承傳罷職。以上朝報
持平柳復明達曰,生祠堂立碑,尤爲近來痼弊,則爲方伯·守令者,所當嚴禁,而朝令之下,未見奉行,固已慨然。至於營下,則無人不碑,無處不祠,此蓋出於守令之要譽,民人之求媚,而刻石鑄銅,前後相望,建宇設祠,繹騷殆甚。戶錢收斂之際,殘氓尤難支堪,此弊不可不急先禁抑,請諸道監司之不遵朝令者,從重推考,從今生祠堂立碑之弊,更加嚴禁,一倂撤罷。答曰,依達。
藥房受鍼入侍時,領議政金昌集所啓,通信使今當差出,而信使之行,沿路各邑接待,過爲豐侈,下至廝役,亦設方丈之饌,此乃朝家慰勞越海遠役之意,故辛卯年信使,自請抑損,而聖上不爲允許者,亦以此也。然而各邑所費過多,小邑亦不下數百兩云,徒竭一路之行役,實無益於行者,今雖稍損,亦倍蓰於他別星之廚傳,朝議常立其可以變通。矧今諸路荐飢,民窮財竭之時,豈宜豐侈無節,以暴殄天物哉?宜早講定裁損,俾外方知所以供帳也。提調閔鎭厚曰,頃年信使下去時,臣適在鄕曲,而距大路不遠,故略聞其弊矣,沿路各邑,不能支堪,若經兵燹云。越海之行,雖與他使行有別,而何必如是過侈乎?都提調李頤命曰,自前供饋之規,雖信使奴子,亦設三重席及蜜果茶啖,故其費不貲。饒邑則自官家,自備其價,殘邑則責出於民結,大同之後,升米尺布,不責於民結,而此則不得不如此云。在前豐歲時,則雖以越海遠役,有此過侈之擧,卽今荐飢民窮之日,不可無從略之道矣。鎭厚曰,勿爲過侈,俾除弊端,而亦不使埋沒,則恐爲得宜矣。上曰,越海之役,自前如此,故辛卯年,不爲允許矣。大臣所達如此,量加裁省,而毋至埋沒,可也。以上備局謄錄
受鍼入侍時,領議政金昌集所啓,黃腸敬差官,今當下送,而但春秋以後,木性堅剛,不如秋冬云,待秋下送,何如?上曰,待秋下送,可也。以上禮曹謄錄
領議政金昌集所啓,奉常寺有變通事,敢此稟達。凡干祭享物種,大同設立之後,旣罷外方直納之規,以本寺典僕,定爲主人,以爲進排之地矣。其後典僕,或身死,或蕩敗,不得保有,貢物皆歸於外方人。典僕爲主人者,不過若而人,以此典僕責役旣重,生理孔艱,擧皆疲殘,無以保存。且熟手之役,亦甚頗重,而曾無料布題給之事,故人多厭避,逃散相繼,若當祭享,則無以推移,事體極爲未安。前日熟手闕額啓下時,各軍門軍兵,亦爲入屬,前例非止一再,故果以各軍門軍兵,啓下矣,旣有筵中特敎,其代又當啓下,而人皆厭避,實難充數,若有別樣變通之道,似有自願入屬之人矣。本寺各道貢物,元貢價米,當爲一萬三百九十餘石,而曾於壬申年間,因提調陳達,以大同後祭物增加,而只以元貢,推移進排,極其苟簡。壬申年加定四百十一石十二斗,癸酉年又加定七百五十六石九斗零,元貢主人所受價米,已過萬石,足以責應其役,而又爲添給於主人輩,疲殘典僕,終不得與焉,此豈當初顧恤典僕之本意哉?熟手亦是本寺典僕之類,而旣無料布,應役偏苦,亦不可不變通,以爲支保之道,加定貢物七百五十六石九斗,移給於無貢物典僕,四百十一石十二斗,劃給於熟手,則庶可爲保存之道,而元貢物價米,無遷動之事,則主人輩亦不至甚怨矣。上曰,如是變通,無妨矣。以上宣惠湖南廳草謄錄
上在慶德宮。停常參·經筵。
下直,江原監司李肇。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚及困惱,熏熱,腹部飽滿,膈間不淸利,喉乾之候,其有〈所〉減,而眼視昏暗特甚之候,亦何如?今日受鍼,當用午時,依前定以午正乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚之候,一樣,腹部飽滿亦甚,而困惱,熏熱,膈間不淸利之氣,未已,喉乾朝來止歇,眼視昏暗特甚之候,無減,而寢睡不寧矣。
政院啓曰,吏曹郞廳來言,爲政事,命下,而判書鄭澔,參判李喜朝俱在外,參議沈宅賢病不來,不得開政云。參議沈宅賢,卽爲牌招開政,何如?傳曰,允。
吏曹參議沈宅賢牌不進,罷職傳旨。傳曰,只推勿罷。
兵曹口傳政事,護軍李宇恒。
答慶尙監司李㙫書曰,覽書具悉。卿其依書辭往省焉。
令曰,領相纔經大病,而見差太廟享官,余甚慮念,改付標事,分付該曹。
政院達曰,兵曹判書崔錫恒,昨日召牌之下,不爲承命,金吾議讞之積滯,委屬可慮。祿都目政事,尙此遷就,亦甚未安,更卽牌招察任,何如?令曰,依。又啓曰,吏曹參議沈宅賢,旣有只推之命,更爲牌招開政,何如?傳曰,明日牌招開政。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
府前達,請還收李獻英·獻章等覆試之命,竝爲發去榜中事,請還收遠配罪人林象極·權弼衡·朴師悌·洪啓一等放釋之命事。請義州呼訴人朱益桓梟示事。請還寢西路官奴婢納贖之命事。請韓城君李基夏罷職事。請羅州牧使李臣龍改差事。請公州牧使李光朝改差事。請昌原府使朴廷賓改差事。請凡公事限五日覆奏,俾無稽滯之弊事。請前掌令李浣罷職事。請全羅左水使李濟冕罷職事,入達。答曰,不從。李浣之言,雖未得當,罷職則過矣。李臣龍·李光朝事,依達。
大殿·中殿·世子宮,藥房·政院·玉堂夕問安。答曰,知道。
答戶曹判書權尙游書曰,覽書具悉。一時臺言,不必爲嫌,安心勿辭,速爲行公。
罷職現告,捕盜從事官元萬和·韓載萬。
今日藥房受鍼時,嬪宮發靷時,承旨隨往事,榻前下敎,自明日受鍼姑停,待下敎更爲擇日事,定奪。
京畿監司書目,廣州呈,以執義金榦辭職上書上送事,達。答曰,覽書具悉爾懇。書末所陳,蓋出爲師,而鄭宅河本意,非出於慢侮侵凌矣。爾勿固辭,卽速上來察職。又書目,楊州呈,以吏曹參判李喜朝辭職上書上送事,達。答曰,覽書具悉卿懇。備悉至意,更何多諭?卽今政曹,只有一人,望卿入城,此時尤切,卿須體量,毋庸更辭,卽速上來,安心行公,輓章亦爲製進。
答右議政趙泰采箚子曰,已悉余意矣。卿胡不諒,又上辭本耶?愕然且慙,無以爲諭。日昨堂箚,語意深緊,其不在於就事論事,槪可知矣。事之未安,熟甚於此?然而聖上,洞燭卿本心之無他,則此等過激之言,不必介意,須體至意,勿復以情勢,爲辭,安心卽起視事,以副如渴之望。仍令曰,史官往諭。
文學金台壽,兼司書金在魯牌不進,罷職傳旨。傳曰,只推勿罷。以上朝報
禮曹達曰,卽接奉常寺所報,則嬪宮神主,今月十三日,當爲畢役云,故十四日奉安吉時,問于日官,則同日辰時爲吉云。以此時,知委擧行,而依前達下,本曹堂上及奉常寺提調,眼同奉審後,仍爲奉安于遜志閣之意,敢達。令曰,知道。以上禮葬都監儀軌
政院達曰,轝士大將李宇恒牌不進,推考徽旨,今方捧入,而轝士軍整頓,一日爲急,事甚可慮。李宇恒更爲牌招察任,何如?令曰,依。端懿嬪禮葬都監儀軌
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱,熏熱,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,爲宜,不勝終宵憂煎,敢此問安,竝爲仰稟。答曰,知道。口淡,脚痺特甚及腹部飽滿亦甚之候,一樣,而困惱,熏熱,膈間不淸利之氣,未己,喉乾朝來止歇,眼視昏暗特甚之候,無減,而寢睡不得安穩矣。勿爲入診。
右議政趙泰采初度呈辭,入達。令曰,不許下答。
兵曹參議許玧再度呈辭,入達。加給由。
吏曹參議沈宅賢上書。大槪,久冒當遞之職,早晩顚沛,固已自料,乃者憲臣所論,三邑守令之達及重臣筵奏之語,誠有所惶蹙不自安者,累犯違慢之科,輒徼格外之恩,臣又狼狽窮蹙,不知所以爲計,謹隨天牌,進詣闕外,略暴危懇,退還私次,恭俟嚴誅。伏乞亟許鐫遞臣職,仍治臣罪,以肅朝綱事,入達。
領議政金昌集箚子。大槪,臣於玉堂箚子,有不敢晏然者,乞削臣職,以謝公議事,入達。
府前〈達〉,請還寢李獻英·獻章等覆試之命,拔去榜中事。請還收林象極·權弼衡·朴師悌·洪啓一等放釋之命事。請朱益桓梟示事。請亟寢西路官奴婢納贖之命事。請昌原府使朴廷賓改差事。請全羅左水使李濟冕罷職事。答曰,不從。朴廷賓·李濟冕事,依達。
令曰,本兵·金吾,俱係急務,不可久曠,而兵判一向撕捱,無意行公,揆以事體,殊涉未安,推考,更卽牌招察任。
護軍李宇恒,牌招肅拜。
答吏曹參議沈宅賢書曰,覽書具悉。兩款引嫌,非係大段。爾其勿辭,從速察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,腹部飽滿亦甚及困惱,熏熱,膈間不淸利未己之候,復何如?臣等不勝憂煎,惶恐敢啓。傳曰,膈間不淸利之氣,未己差勝,而其餘症候,一樣矣。
院前達,請還收權卨發配之命,嚴鞫得情,快正王法事。請還收罪人河,減死定配之命,嚴刑得情,依律處斷事。請還收朱益桓遠地定配之命,境上梟示事。請亟寢尹宣擧書院勿毁之命事。請寢前參軍李衡秀陞六之命事。平山府使李復休,政令顚錯,聽斷昏謬,累被營門之責,而恬然無恥,不思自處之道,已多物情之鄙唾,而年分給災之時,多得結數,而初無一把一束之及民,從中花消,徵斂愈酷,其他虐民違法之事,不一而足,闔境怨罵,傳說狼藉,所聞旣甚明的,更無詳察之事,儉歲字牧之任,決不可仍畀此人,以貽生民之害,請平山府使李復休罷職不敍。答曰,不從。
答領議政金昌集箚子曰,覽箚具悉卿懇。今玆享官變通之令,夫豈偶然?玉堂箚語,實涉過當,於卿何有所嫌?卿其安心勿辭,速出行公,用副至望。仍令曰,史官往諭。
兵曹判書崔錫恒牌不進。
禁府,洪舜明拿囚。達。
政院啓曰,吏曹參議沈宅賢書答己下,更卽牌招開政,何如?傳曰,允。
忠淸監司書目,淸州牧使兪命岳,今月初一日身死事。
京畿監司書目,楊根郡守趙隆,今月初四日父在喪事。
答副校理朴師益書曰,覽書具悉。爾其勿辭,救護父病。
政院啓曰,兵曹判書崔錫恒,特召之下,又爲不進,推考徽旨,今方捧入,而因侍講院草記,翊衛司闕員,令本院,稟旨變通事,允下矣。兵曹判書崔錫恒,更爲牌招,使之開政差出,何如?傳曰,允。
文學金台壽,兼司書金在魯牌不進,罷職傳旨。傳曰,只推勿罷。
傳曰,前校理金有慶·趙尙絅,前修撰金相尹,竝敍用。
慶尙監司書目,彦陽縣監李晩大,去月二十七日身死事。
平安監司書目,辭職上書上送事,達。答曰,覽書具悉。前書下答,已諭余意矣。藩臬重任,不可輕遞,須勿固辭,從速察職。
兵曹判書崔錫恒再牌不進。
答奉敎崔守範書曰,覽書具悉。爾其勿辭,救護母病。
觀象監,卯時,日暈。啓。
有政。吏批,以趙尙絅爲修撰,兪命雄爲知義禁,李重協爲持平,金有慶爲輔德,金在魯爲獻納,趙觀彬爲永平縣令,辛受和爲楊根郡守,李宇謙爲淸州牧使,李爲公州牧使,李丙臣爲麟蹄縣監,鄭復先爲羅州牧使,南泰徵爲昌原府使,金相尹爲校理,金重器爲左尹,金相尹爲副應敎,李台望爲彦陽縣監,金興慶爲繕工提調,朴師益爲漢學敎授,長淵府使韓圭仍任。
兵批,以李彦祥爲兼內乘,趙觀彬·趙榮世付副司直,趙正萬付副司果,洪龍祚付副司正。以上朝報
持平柳復明達曰,近來臺諫,有所陳白,監司有所狀請,例令稟處,則宜卽覆奏,而奏議之時,左攻右斥,或被沮撓,講定之際,日稽月滯,不卽蒙決,此非但今日爲然,其來久矣。此弊不祛,則雖有嘉謨善策,將無設施之望,申飭廟堂及該司,自今凡百內外公事稟定後,可否間限五日,劃卽覆奏,俾無時日稽滯。答曰,凡公事覆奏,或有急時擧行者,或有從容講究者,但當申飭,不必定日矣。以上備局謄錄吏批啓曰,判書·參判俱在外,小臣獨政未安,何以爲之?敢稟。傳曰,只出緊任。又啓曰,玉堂草記,闕員盡數差出事,依下矣。玉堂出入人,多在罷散中,無以推移備員,合有變通之道,何以爲之?敢稟。傳曰,別單書入。以上吏曹謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡,脚痺特甚及腹部飽滿亦甚,及困惱,熏熱,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝此仰稟。答曰,知道。口淡,脚痺特甚及腹部飽滿亦甚之候,一樣,而困惱,熏熱頗甚,膈間不淸利之氣,未己,喉乾朝來止歇,眼視昏暗特甚之候,無減,而寢睡不得寧矣。勿爲入診。
去夜,宗親府儒川君濎,當日卒逝事。令曰,儒川君,當聖候違豫之時,竭誠議藥,遄復天和,其功勞大矣。不意今者,遽至長逝,聖上聆凶震悼,余亦不覺悲怛,其令該曹,優給喪葬之需,祭需參酌題給。
禮曹,同知趙相周,今月初四日卒逝云,弔祭致賻,依法例擧行,何如?達。依所達施行。
注書趙鎭禧有頉代,假注書李春躋。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,腹部飽滿,亦甚困惱,熏熱頗甚及膈間不淸利未己之候,復何如?臣等不勝憂煎,惶恐敢啓。傳曰,知道。熏熱差勝,而其餘症候,一樣矣。
議政府右議政趙泰采初度呈辭。不許下答,王世子若曰,時勢屬艱屯之會,余方軫於憂虞,輔相係安危之機,卿豈輕於去就?毋或邁邁,玆庸諄諄。惟卿,喬木舊臣,名家世胄,器度宏遠,綽有乃祖之風猷,才識贍通,久矣聖朝之眷注。處槐棘之貳列,每歎作相之遲,掌銓衡者多年,咸推秉公之譽。及夫台司之爰立,益見輿望之攸歸,名入覆甌,尙云登庸之晩,賀騰擧笏,佇期裨益之多。設施動合機宜,幾殫救時之策,言議務在寬裕,恒存鎭俗之心,而朝野想望之方深,肆小子眷毗之冞篤。黎庶之凋瘵己極,方倚卿以懷綏,軍兵之弊瘼多端,亦須卿以通變。矧玆上天之警告,曷堪中夜之懼憂?變不虛生,可畏天人之相與,余未知濟,尤急上下之交修。不料仰成之辰,遽有釋負之請,想筵席之陳奏,固知卿意之無他,而堂箚之批辭,可見聖鑑之悉燭。以大臣休休之量,不必介懷,當國事岌岌之秋,豈容求退?余望卿不啻如渴,卿棄余奚忍若遺?廊廟之事務方殷,誰與裁斷?朝著之睽乖日甚,誰與調和?左揆之遐心莫回,尙堅長往之計,元輔之昔疾今愈,奈有獨賢之嘆?宜輔臣協心而共貞,胡今日斂手而求退?機務代理,幾切余懷之戰兢,艱虞轉深,所賴賢佐之協贊,惟其百責所萃,宜共戚休。縱有一時微嫌,奚至芥滯?年齡未暮,豈是丐閑之時?榮衛雖愆,佇見勿藥之喜,卿其深諒,余不多言。於戱,諸葛亮之鞠躬,須殫篤棐之誠,韓忠獻之容衆,宜念鎭定之圖。亟斷來章,勉副至意,所辭宜不許,故玆令示,想宜知悉。知製敎金相玉製進
副應敎金相元,校理金相尹,修撰趙尙絅牌不進,罷職傳旨。傳曰,只推勿罷。
修撰趙尙絅再牌不進,罷職傳旨。傳曰,只推勿罷。以上朝報
令曰,儒川君當聖候違豫之時,竭誠議藥,遄復天和,其功大矣,不意今者,遽至長逝,聖上聆凶震悼,余亦不覺悲怛。令該曹,優給喪葬之需,祭需從優題給。禮曹謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,雨餘日氣陰濕,伏未審夜來,聖候寢睡,若何?口淡,脚痺特甚,腹部飽滿亦甚,困惱,熏熱頗甚及膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚及困惱頗甚之候,一樣,而熏熱往來,腹部飽滿,膈間不淸利之氣,未己,喉乾朝來止歇,眼視昏暗特甚之候,無減,而寢睡不得安穩矣。勿爲入診。
右議政趙泰采再度呈辭,入達。令曰,不許下答。
傳曰,史官二員待命,騎馬六匹立之,夏享大祭所內摘奸。
令曰,監察茶時,已至多日,殊無前後申飭之意,事甚未安。憲府呈告未肅拜人員,竝卽牌招察任。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,熏熱往來,腹部飽滿亦甚及困惱,膈間不淸利未己之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候,一樣矣。
副修撰趙尙絅牌不進,依承傳罷職。
持平李重協牌不進,依承傳罷職。以上朝報
禮曹達曰,因大臣奉審後達辭,康陵兩陵上屛風石塗灰,王后陵上裳石八立撤去築士,依舊改排,令該曹擇日擧行事,達下矣。陵上石物,事體至重,築土改排之役,尤涉大段。依上年獻陵石物之例,稱以修改都監,令該曹次知堂上郞廳,爲先差出,而始役日字,待設廳後,擇吉以稟,何如?令曰,依達。右禮曹謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱頗甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚及困惱頗甚之候,一樣,而熏熱往來,腹部飽滿,膈間不淸利之氣,未己,喉乾朝來止歇,眼視昏暗特甚之候,無減,而寢睡不得安穩矣。
兵曹參議許玧三度呈辭,入達。遞差。
政院達曰,兵曹判書崔錫恒,昨日特招之下,再違召命,不但金吾滯囚之可慮,祿都目政事之尙此遷就,翊衛司闕員,久未差出,俱係未安,卽爲牌招察任,何如?令曰,依。又達曰,右尹金重器,以頓遞使,今日當爲出去,稱以情勢難安,尙不出肅,事甚未安。卽爲牌招,以爲及期進去之地,何如?令曰,依。
府前達,李獻英·獻章等事,林象極·權弼衡·朴師悌·洪啓一等事,朱益桓事,西路官奴婢事。措語見上答曰,勿煩。
政院達曰,刑曹獄訟之多滯,未有甚於近日。至於李坤獄事,從速按治事,旣有成命,判書李健命以都監堂上,方在墓所,參判尹憲柱陳書,參議任埅呈辭,久未開坐,殊甚未安。參判尹憲柱,參議任埅,竝卽牌招察任,何如?令曰,依。
謝恩,右尹金重器。
吏曹啓曰,臺諫有闕,政事,取稟。傳曰,明日爲之。
答工曹判書閔鎭遠書曰,覽書具悉。書辭令廟堂稟處,卿其勿辭,安心察任。
答韓城君李基夏書曰,覽書具悉。臺言過當,何必爲嫌?卿其安心勿辭,從速行公。
禮葬都監郞廳金在魯改,代鄭纘先。
假注書韓澍有頉代,以睦趾敬爲假注書。
大殿·中殿·世子宮,藥房·政院·玉堂夕問安。答曰,知道。
藥房啓曰,晩後口淡,脚痺特甚,困惱頗甚,熏熱往來及腹部飽滿,膈間不淸利未己之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候,一樣矣。
答兵曹判書崔錫恒書曰,覽書具悉。祿都目政事及翊衛司闕員差出,令次官,問于長官爲之,卿其安心勿辭,救護母病。
副應敎金相元,校理金相尹,副校理朴師益牌不進,罷職傳旨。傳曰,只推勿罷。
右議政趙泰采再度呈辭。不許下答,王世子若曰,懇旨纔宣,庶幾情志之相悉,辭章繼陳,竊嘆巽讓之冞堅,余復諄諄,卿豈邁邁?今玆朝野多艱之日,實非宰相丐閑之時,代理萬機,渺躬正急於求輔,使宅百揆,聖意豈偶於卜賢?三農荐凶,萬民有思喁之歎,二氣多舛,後日示虹貫之災,故虞憂常軫於宵旰,而經濟必資於輔弼。惟卿,宏遠器宇,坦蕩襟懷,迨三紀之立朝,終始憂愛之斯切,遲十年之作相,中外想望之冞深。黃扉始開,誠益殫於啓沃,丹陛累對,議常在於寬平。方仰倚毗之特隆,胡乃去就之太遽?想當日之筵奏,實非救解之言?而儒臣之箚陳,亦豈侵逼之意?以大臣有容之量,宜無芥滯之懷,當聖朝仰成之辰,實循退休之請,素知有體國之悃,曷不念敷心之言,進退不宜自輕,須念大義,誠意貴在交感,毋懷小嫌,丙枕靡寧,詎忘大朝之思想?中夜不寐,宜念小子之憂勞,余不多言,卿其深諒。於戱,司馬光之憂國,可見病裡之不忘,諸葛亮之鞠躬,宜體死後之乃己,勉副至意,亟回遐心,所辭宜不許,故玆令示,想宜知悉。知製敎金有慶製進
兵曹口傳政事,司直鄭纘先。
刑曹參判尹憲柱牌不進。
刑曹參議任埅牌不進。
副應敎金相元,副校理朴師益,校理金相尹再牌不進,罷職傳旨。傳曰,只推勿罷。
京畿監司書目,楊州呈,以刑曹判書李健命,辭職上書上送事,達。答曰,覽書具悉。秋曹之長,非數數遞改之任,次官備員,則亦非一空之比,毋庸更辭,安心行公。
平安假都事書目,中和呈,以修撰金取魯,辭職上書上送事,達。答曰,覽書具悉。臺臣書語,大欠公平,何必爲嫌?爾其勿辭,從速上來察職。
備忘記,予於姜獄,隱傷于中者久矣。昨年擧條,改書以下,所以發其端,及至今日,筵敎備悉,所製三絶,繼又出示,使在廷之臣,咸知余意,則亦無餘懷之未盡者。噫,下敎中微意二字,我聖祖未嘗忘惻隱之念,有以仰認之謂也。噫,知其冤而不雪其枉,可乎?予意先定,公議大同,伸理之典,自是次第應行之事,亟令攸司擧行。
觀象監,夜一更,月暈,回木星。三更,流星出底星下,入南方天際,狀如拳,尾長三四尺許,色白。啓。以上朝報
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,困惱頗甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚及困惱頗甚之候,一樣,而熏熱往來,腹部飽滿,膈間不淸利之氣,未己,喉乾朝來止歇,眼視昏暗特甚之候,無減,而寢睡不得安穩矣。勿爲入診。
右議政趙泰采三度呈辭,入達。令曰,不許下答。
府前達,李獻英·獻章等事,林象極·權弼衡·朴師悌·洪啓一等事,朱益桓事,西路官奴婢事。措辭竝見上答曰,勿煩。
令曰,上年癘疫熾盛時,京中方痛者,聖上特加軫念,命醫司,別定醫員,優給藥物救療矣。今亦依此擧行事,分付,亦爲申飭諸道,令各其邑,題給相當藥物,各別救療。
政院啓曰,議政府錄事來言,右議政趙泰采,因臺書侵斥,方出江郊云,而來納命召,何以爲之?敢稟。傳曰,遣史官傳授。又達曰,刑曹參判尹憲柱,參議任埅,昨日召牌之下,竝皆撕捱,獄訟之多滯,旣屬可慮。重獄按治,亦係緊急,而昨日刑曹判書李健命書答,有次官備員之令。參判尹憲柱,參議任埅,竝卽牌招察任,何如?令曰,依。又達曰,昨以姜獄伸理事,特下備忘記,有亟令攸司擧行之命矣。自禮曹當有稟達擧行之事,而禮曹判書宋相琦方在陳書引入中,卽爲牌招察任,何如?令曰,依。
政院達曰,王府議讞之積滯,未有甚於近日,判義禁崔錫恒,以親病,又爲陳書受由矣。日昨,旣有令次官備員開坐之命,知義禁兪命雄,所當依下敎擧行,而以替當爲嫌,今又陳書,原書纔己退却,而其所引嫌,殊涉太過。知義禁兪命雄,卽爲牌招,以爲開坐議讞之地,何如?令曰,依。
禮曹判書宋相琦牌不進。
兵曹參議南就明牌招肅拜。
刑曹參議任埅,副應敎金相尹牌不進。罷職傳旨,傳曰,只推勿罷。
校理金相尹牌不進,依承傳罷職。
大殿·中殿·世子宮,藥房·玉堂·政院夕問安。答曰,知道。
吏曹啓曰,祿都目政事,來二十日爲之之意,敢啓。傳曰,知道。
藥房口傳啓曰,晩後口淡,脚痺特甚及困惱頗甚,熏熱往來及腹部飽滿,膈間不淸利未己之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘症候,一樣矣。
京畿監司書目,安城郡守李明觀,今月初九日,身死事。
禮曹啓曰,姜獄伸理之典,亟令攸司擧行事,命下矣。今此備忘,辭意旣已昭釋無餘,爲先復其位號後,議諡封墓等事,當爲次第應行之典,議諡吉日,推擇擧行,而禮葬及墓所都監堂上郞廳,亦令該曹,卽爲差出,何如?傳曰,允。
傳曰,禮曹草記入之。傳曰,依啓。此與初喪有異,似當稱以封墓都監,去禮葬二字,稱以復位宣諡都監,宜矣。
政院達曰,昨日進士徐宗遜等來呈一書,而因毁院事,伸辨尹宣擧,撤拾向來林象極等餘論,敢爲變亂是非之計。噫,向者聖上之處分旣嚴,是非昭晳,正大光明,如日中天,今宗遜等,敢以邪賢顚倒,黑白變換,其流之害,將至於人不爲人,國不爲國等語,肆然張皇,其爲情狀,萬萬駭痛。昨年夏間,我聖上特下明敎,有假託伸辨之疏,勿稟直退之命,在本院出納之道,決不可捧人。且宗遜托以伸辨,醜辱先正,語意絶悖,其所構誣,罔有紀極。如此誣賢毒正之說,尤當嚴辨之不暇,故臣等出示聖敎,仍爲退却矣。今又來呈,而添入別語,侵辱本院,至以欺天聰塞言路等語,詬詆非常,其不有禁令,必欲務勝,故加惡言,要得稟達之狀,誠極駭惋。所當依前聖敎,不爲煩稟,而臣等旣被其無限侵斥,亦不可一向退却,此上書何以爲之?敢稟。令曰,勿爲捧入。
副應敎金相元再牌不進,副校理朴師益,修撰金相玉·南一明牌不進,罷職傳旨。傳曰,只推勿罷。
答正言成震齡書曰,覽書具悉。身居言地,有此上書,而首以居敬窮理,反覆陳戒,繼以招致儒賢,爲言,深用嘉尙,可不留心焉?第書中大小官,無不被侵,或欠別自,或欠稱停,而至若簠簋之誚等許多譏斥,專指右相,而語意至深,必欲擊去,誠可駭異也。朱益桓梟示之論,終涉太過,量田猝難行之之請,亦所未曉,而北漢事,聖上斷自宸衷,終定大計,仍命大臣,俾管其事,則爲今日臣子者,何敢以罷之之說,發之於口乎?事之寒心,莫此爲甚矣。勿辭察職。
有政。吏批,以朴弼震爲楊根郡守,柳敬時爲平安都事,黃龜河爲校理,孫碩揆爲監察,南就明爲兵曹參議,南一明爲副修撰,黃璿爲持平。
兵批,以李徵成爲翊衛,安壽鼎爲司禦,朴弼健爲司禦,洪重聖爲洗馬,洪致中付副護軍,許玧付副司直,李明彦·金光宇付副司果,李春躋付副司正。以上朝報
吏批啓曰,判書·參判俱在外,小臣獨政未安,何以爲之?傳曰,只出緊任。又啓曰,卽接宗簿寺牒呈,主簿朴光一除授過限,依例改差,何如?傳曰,允。吏曹謄錄
正言成震齡上書曰,伏以臣以無似,猥忝言地,賦性疎野,不合時樣,一言出口,輒觸忌諱。向者論列,不過隨聞糾劾,欲塞一日之責,而前後忌避,衆謫叢身,雖賴聖朝優容,不賜譴斥,而顧臣孤根弱植,顚沛可億,私心危懍,惟思縮伏。幸蒙恩暇,得省丘墓,繼以臣父麟童,特被推恩之典,光耀松楸,榮動門戶,天地洪造,粉骨難酬,臣於此,又何敢專事斂退,規避身謗,以負國家罔極之恩,而中路感觸風寒,宿疴添谻,僵臥鄕廬,淹滯時日,當此聖候違豫,殯宮啓欑不遠之日,偃然退伏,罪戾是懼,日昨扶曳入城,而病情尙苦,無望祗肅,逋慢之誅,固己難逭。今且臣伏見平安監司金楺,獻納金在魯書本,其中語意,有非尋常引咎之比,臣驚訝悚仄彌深。臣之當初避辭,只以有一門頗顯耀,近來愞懦成風,稍涉大家,便厭觸拂,故下語如此矣。豈謂其氣焰勢力有可以壓伏一世者乎?今乃看得太深,說得太重,至以湛滅猶輕爲語,有若臣驅之於罔測之科者然,此誠非臣意慮之所及,而究厥所由,緣臣天性拙直,言辭戇樸,文字之間,不能嫵媚而然也。臣之平生拙陋,於此盡露,上無以報效,下無以自立,豈可徒戀恩寵,因仍蹲冒,而虛曠臺職,重惹人忌也哉?玆敢悉暴危懇,哀籲於离明之下,伏乞特加矜察,亟賜鐫削臣職名,以謝人言,以安微分,不勝萬幸。臣於乞免之章,不宜贅陳他說,而抑臣區區愚忠,乃有平生願效,而不得者,則亦豈敢終始暗默,不爲一言而退哉?玆敢略將一二,可附陳之,惟邸下裁察焉。臣竊惟帝王爲治之道,有大根本,有大綱領,根本立則枝條自達,綱領二行鈌勢,委靡頹惰,百脈解弛,朝著之上,因循成習,蔀屋之下,惠澤未究,飢饉荐臻,癘疫相仍,天災時變,殆無虛歲,而迺者虹貫之變,尤極陰慘,臣未知此何等爻象也。嗚呼,聖主憂勞之心,不懈於沈痼之中,邸下勤孜之政,罔愆於代理之初,則今日國家,未盡治安,災咎日以沓臻者,無乃於所謂大根本大綱領者,猶有所未盡而然耶?臣請爲邸下陳之,所謂大根本者,何也,人主之心術,是也。蓋天下萬事,無一不本於心,而治心之要,又不過居敬窮理二者而己。我聖上以聰明睿智之資,得堯·舜精一之心法,而乃於邸下聽政之初,以敬怠之分,丁寧付授,則敬之一字,邸下必已默識心通,服膺行之,而這箇工夫,徹頭徹尾,不可頃刻間斷,則可不更加體認,思所以勉勉不己乎?夫先儒論敬之說,多矣。程子所謂主一,謝氏所謂惺惺,尹氏所謂收斂,不容着一物者,可謂眞切精當,發揮無餘,而若其入頭下手處,則程子又以整齊嚴肅四字,而明示之。蓋外面不藏,中心必慢,制乎外,所以養其中,此魯論所以有威重之訓,玉藻所以著九容之目者也。是其爲說,雖若淺近,有非上聖大智之資所屑爲者,而從古聖賢,莫不先從這裡做工夫,則其不可視以閭巷之士初學樣子,而忽之也,明矣。邸下若以整齊嚴肅之說,參前倚衡,而勿小失焉,則所謂主一惺惺,所謂收斂不容一物者,皆可漸次覩其眞境,而居敬之功,於是乎盡矣。敬旣立矣,乃可言窮理工夫,而窮理之要,莫先於講學,講學之道,莫切於愼思明辨,蓋愼思者,從容玩繹,究極精微之謂也,明辨者,反復問難,剖柝到底之謂也。今邸下於侍湯憂遑之中,而亦未嘗廢學者,蓋所以體聖上付托之至意,念國家理亂之所係,則其不可徒爲應文備數,有若塞責者,明矣,而臣竊聞胄筵之上,講說之缺二行加劇勵,而毋少忽焉,則聖經之微奧,逐漸貫通,史冊之得失,次第瞭然,而窮理之功,於是乎盡矣。居敬窮理二者,交修竝進,則所謂大根本者,不期立而自立,而淸明在躬,權度不差,何難乎萬變之酬酢,庶事之明辨也哉?所謂大綱領者,何也?國家之官方,是也。蓋天下之萬機至繁,人君不可以獨理,故設官分職而治之,其不可使紊亂混淆也,明矣。頃者,聖上廓揮乾斷,劈破斯文之是非,而邸下又善繼其志,遵守益堅,所用者,左袒斯文者,而所黜者,叛棄斯文者,則宜乎朝著淸明,百執事咸得其人,而試觀今日之官方,紊亂混淆猶昔,則豈非以白中有黑,陽中有陰,而未之分別乎?臣以一箇新進,經歷甚少,未知內外之官,孰爲賢,孰爲不肖,而槪論內官,則臺閣之上,巽懦成習。其所謂直者,不過摘抉一二奸細,以塞其責,此已可歎,而或雜以闒葺之流,至有行己麤鄙者,曾叨亞長之別,玉署之臣,啓沃專蔑,其所謂賢者,不過雍容暇豫,養其地望,此已可悶之戒,徒取其門地。至如向日所論者,乃參登瀛之選,書筵之官,曾經兩司,皆可爲之,則豈必盡是輔導之才,銀臺之任?苟陞堂上者,尠不注擬,則豈必皆堪出納之責?六曹長貳,不觀其材局器量之所宜,而掌銓者,皆可掌首,司禮者亦可司刑,則苟非通才,豈無僨事之歎乎?國子之官,徒爲寒遠文臣之窟穴,而師席之長,不必比合敎導之任,又無祖宗責成之規,不過爲選曹佐貳之階梯而已,則雖或得人,何能成育才之效乎?至若庶司之職,則其自高者,徒尙優遊,漫不省事,其庸陋者,計資崇卑,量賄有無,而胥吏因緣作奸,竊簿書盜財物,無所不爲,今日國事之寒心,乃至如此,而至於廊廟之上,訏謨之地,乃有貽簠簋之誚,被迎合之譏者,乃得以反據右席,二行缺守令多不得人,惟思肥己,巧爲名目,徵斂無藝,只以臣之所覩聞者,言之,凡干徭役,會勘於大同者,自取其價,而役民依舊,雜色閑軍,可以私捧價布者,必取實數,而軍簿漸虛,刷出良丁,推索隱結,符同下吏,而潛爲盜食者,種種分散,官錢私給,衙米倍徵其息,而歸之於私橐者滔滔,或於出役之際,故爲作闕,而罰徵某物,或於捧納之時,屢爲退却,而民費倍多。蓋其多般設計,瘠公肥私,有不可一一知之者,而其中號爲能幹者,尤善籠利,巧藏其迹,饋遺豐厚,以媚朝紳,輦載絡繹,以歸其家,而又取若干羡餘,以爲悅民要譽之策,愚民陷其術中,或相稱頌,而不自知其膏血之潛渴,豈不哀哉?至於邊將·鎭帥,貪饕尤極,剝割軍卒,徵其綿布,而別般牟利,又無不爲,其能者,以此善事,而圖其陞差,其拙者,以此歸家,而飫其妻子。蓋守令·邊將之中,其廉白自持,留心民·兵者,絶無而僅有,則民安得不困,兵安得不耗乎?然守令·邊將,不可人人而擇之,黜陟守令,在於方伯,統馭邊將,在於閫帥,而方伯·閫帥,其律己行事,與守令·邊將,或不甚殊絶,則亦安得以明黜陟之道,而盡統馭之方乎?欲使守令得人,邊將畏戢,要在善擇方伯·閫帥,而近來文臣頂玉者,皆可備觀察之薦,武夫階高者,皆可畀閫寄之重,則守令·邊將之不得其人,又何足怪哉?蓋居輔相之位者,未必皆賢,則賢不肖,混淆於內,統一路之任者,未必皆善,則貪吏肆行於外,此今日庶政所以乖錯,民生所以困悴,而不可不釐正官方者也。然正官方之道,要在招致儒賢,與之共理,披剔巖穴,漸次陞用,蓋儒賢在朝,則百僚有所敬憚,巖穴登用,則淸議得以流行,百僚敬憚,則賢者益勵其志,不肖者不敢爲惡,淸議流行,則士流有以二行缺敦召頻繁,恩分懇眷,而東崗之志,邈然難回,議者皆以誠意未孚,爲言,此固然矣,而臣則以爲,所謂誠意,不徒在於實心尊禮,又在於實心求治。蓋賢者之出,將以有爲於斯世也,人君苟無有爲之志,則彼知其道之不行,亦安閒徒爲爵祿而至哉?昨年向學之選,蓋所以爲披剔巖穴,漸次陞用之地,其中篤實向裡,問學可觀者,不無其人,而政注之間,不曾收擬,獨取京華子弟人望未副者,而擬於王子師傅之任,至煩憲臣之請刊,則向日剡薦,不過成一虛文矣,豈不可慨也哉?邸下若實心求治以來,儒賢學薦中人,亦次第試仕,徐取其名實之果相副者,而陞用之,使之連茹以進,布列朝廷,則所謂大綱領者,不期整而自整,而大官奉法,小官奔走,何患乎衆務之不治,萬目之難擧也哉?嗚呼,大根本大綱領,臣旣已陳之,則其他,有不可煩說,而猶不無可言者。臣竊聞近來政注之間,出一守令,差一蔭官,大臣輒送定政官,要以某人擬忝官,則政官重違大臣之意,而不敢不從,一大臣分付,雖必不過一二人,而合六七大臣分付,則其數亦多。是故,每一除目之下,淸路顯班之外,其不出於大臣之命者,幾希,而政官便成虛位,此恐不免爲淸朝之謬習,而其在大臣,亦非自重之道,其流之弊,至於一罷散蔭官之收用,大臣煩達於筵中,筵席語祕,雖未得詳,而亦豈非瀆猥之甚者耶?大抵朝紳之間,請囑成習,雖一書吏一庫子之差立,必爲之宛轉請託,雖大臣重臣之尊,而視以常例,恬不爲羞,今若另加勅勵,以防此習,則是亦正官方之一道也。飢荒之連年,貪官之虐民,未有甚於近日,向者灣民之呼訴客使,雖出於頑民之無知,而臣之過慮,以爲此乃邊民叛國之兆也。聖化遐遠之地,人心如此,設使彼人,二行缺示之請,本院爭執逾年,而今又憲府倂發者,蓋欲以正其要惠異國之罪,而防後日意外之變亂也。至今兪音之終閟者,臣未知其何故,而竊料聖朝仁覆之心,咸哀其迫於飢困,而不忍正法也。然臣愚以爲,制馭邊民之道,有恩有威,今灣上民情,已有臨亂反覆之漸,則不可不示威以懲之,聖朝哀民生困悴,無所告訴而至此,則又不可不施恩以恤之。爲今之計,莫若亟誅益桓,先示邊民,以附托異國之罪,然後仍另飭道臣,詢問該路弊瘼,一切洗革,而賙賑之策,別樣區畫,必使實惠及民,則庶可爲收拾民情之一道矣。城池之設,所以固國備患,而有國之不可己者也,然而人和爲上,地利爲次,徒爲地利反失人和,則雖金城湯池,亦無益也,況地利人和之俱失者乎?北漢之役,自其設立之初,人皆以外,雖險阻,內無容衆保守之勢,爲言,今增築蕩春,雖若可補其形勢之不逮,而脫有警急,駐蹕於此,則都城未易倂守,賊若入據都城,則我在於此,如入壁間,是乃自盡之術也。增築而廣其勢,亦無益也,則其地利不便,不待智者而可知也。當初不復周思,勞民費財,容易設築,已是大段失策,而雖旣築之後,若覺其不便,斷然棄之,可也。今乃經營不已,更興功役,徒以傷財病民,重失人和,而終莫之悟焉,臣誠悲其志之勤,而恨其計之拙也。或曰,今此城役之費,皆出於經理所辦,則無傷於財,無病於民,臣竊以爲不然也。凡天下財物,不在民則在官,今經理所辦,非神運鬼輸,料理之際,小民失和,都內畿外,遍受其害,其傷民之財,病民之力,亦已甚矣。或曰,卽今財力已聚,雖使停役,無救於已傷之民財,已病之民力,臣又以爲不可也。今若決意停役,永勿復擧,則其已聚之財,雖因而償畿內之逋欠,可也,雖出而補西北之賑資,可也。與其輸之於無益之城役,而二行缺民之節,而鞭撻,猶不止息,民間繹騷,逃亡相續,其他種種弊端,有不可以盡擧,不罷此城,此弊不除,及今停止,猶可救矣,我國田政,多有疎漏,三南量田之令,蓋出於此,而不可謂非今日之急務也。然臣之愚意,竊有所難之者,覆量之際,騷撓之弊,勢所必至。卽今荐飢之餘,民未蘇息,靜而養之,猶懼難保,則重致煩撓,實非寧壹之道,此一難也。癸卯量田之時,人心猶古,而尙有等第失宜,虛實相蒙之弊,矧今世道日下,人心之巧僞,蓋有甚於癸卯,則吏民之間,必賄賂紛如,請託交行,富民豪族之田,饒可爲瘠,闊可爲狹,而貧民殘戶之田,下或爲上,小或爲大矣,其虛冒亂雜之弊,未必有勝於不量之時,此二難也。踏量之役,當使守宰審檢,方伯總領,差官糾察,而必皆得能幹剛明之人,然後可堪其責,方伯差官,極其輪選,未必不得其人,而至於許多守宰,不可一朝,而皆得其才,此三難也。傳曰,不令而行,信在言前,今量田之擧,蓋爲均其等第,平其賦稅,而傳聞三南之民,皆曰,朝廷此擧,非爲均田,只欲多得結卜而已。事役未擧,怨謗先興,此雖愚民,未曉朝廷本意之致,而亦由於國家誠信,素未孚而然也,誠信未孚,百事難成,此四難也。臣愚以爲此擧,終不可猝然行之,惟邸下,上稟下詢,而有以審處焉。臣之區區所陳,固皆陳腐之談,而愚忠所發,不能自已,邸下若不以人廢言,而少加採納,則亦未必無補於聖朝之萬一,伏望邸下,恕其狂僭,而詳察取捨之,幸甚云云。批答見上以上燼餘
上在慶德宮。停常參·經筵。
大殿,政院問安。答曰,知道。中殿·世子宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,困惱頗甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚及困惱頗甚之候,一樣,而熏熱往來,腹部飽滿,膈間不淸利之氣,未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
文學金台壽三度呈辭,入達。遞差。
吏曹,復位宣諡都監都提調領議政金昌集,堂上二,權尙游·金興慶,郞廳六,金相元·洪重疇·李命大·任源·沈鳳輝·趙昌壽,封墓都監堂上二,閔鎭遠·兪命雄,郞廳六金有慶·朴弼哲·朴震亮·姜纘·金夏明·金胄賢。
正言成震齡達曰,臣於日昨,封進一書,而言辭荒拙,無一可採,及承徽答,寵奬隆郅,誨諭諄切,臣感激洪私,糜粉難酬。第於論大臣北漢事,辭旨嚴切,威責備至,臣於此,驚惶慙恧,繼之而訝惑也。夫今日大臣之不副奏望,不待識者而知之,臣不敢一一指摘,重傷事體,而蓋其簠簋迎合之譏,自在,卿宰已被國人之嗤點,及登台輔,爵位已極,而不念匡國之策,惟思保身之圖,百般揣度,或慮後日之飜覆,則多爲依違之態,而迷亂黑白之分,曲爲放釋之典,而媚悅一邊之人,至於請停毁院,而情跡盡露,臣所謂模稜調停,蓋指此也。嗚呼,模稜有似乎渾厚,調停若近於公平,而推其趨利避害之私心,必將權在君子,則附君子,權在小人,則附小人,離合反覆之際,其爲國家世道之害,有不可勝言者矣。當初卜相之時,物情固已駭歎,而未聞有一人言之者,此實不免爲盛世之羞,而臣以新進孤蹤,不計一身禍福,妄爲論列者,不過爲國家,爲世道而已,今徽旨之下,有若以臣爲故爲擊去者然,臣不勝慨然也。若夫北漢利害,則臣之論列,非敢臆決妄料,蓋出於朝野公共之議,則邸下只當反覆審量,更稟大朝,而取捨而已,今乃輕加威斥,不少假借焉,臣竊未曉也。夫當初聖斷,乃在城址未成,利害未著之日,則及今利害顯著,弊端橫生之後,旋爲停罷,在聖上不失爲刻印銷印之美事,在邸下不害爲善繼善述之大孝矣。今若以聖斷之已定,大臣之主管,而不欲臣子之發口,則臣恐箝制衆口,杜塞言路之弊,未必不自今日始,而不幾於一言而喪邦乎?至於大小之官,臣之所論,大槪,欲聖朝之勅勵,而已欠別白稱停之諭,臣未知何爲,而若亞長·觀察,則臣果有斥指者矣。邸下必欲聞之,則李挺周之麤鄙,曾擬亞長之任,洪好人之望輕,嘗備觀察之望矣。今日官人,每以色目之偶同,而不甚分別,則濫雜之弊,烏可免乎?朱益桓梟示之請,蓋所以杜邊民變亂之漸,則未忍加誅,恐不免爲姑息之歸,量田猝難之說,乃所以慮三南煩擾之弊,則姑令徐緩,亦不失爲休養之策,邸下若深加體究,博訪群議,亦可以知臣之不妄言矣。然臣以一箇小臣,侵斥大臣,其他論列,多涉僭率,上無以感回徽聽,下適以自禍其身,臣何敢貪戀恩寵,仍回蹲冒於臺地乎?請令遞斥臣職。答曰,勿辭,退待物論。
政院啓曰,卽者議政府錄事來言,右議政趙泰采,昨渡露梁留住,旣與城外有異,命召不敢受置云,而又爲來納,何以爲之?敢稟。傳曰,更令史官傳授。
大殿·中殿·世子宮,藥房·政院夕問安。答曰,知道。
藥房口傳啓曰,晩後口淡,脚痺特甚,困惱頗甚,熏熱往來及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣,差勝,而其餘諸症,一樣矣。
右參贊申銋上書。大槪,敢陳老病危劇之實狀,冀蒙亟許鐫改,俾免公私狼狽之患事,入達。
右議政趙泰采三度呈辭。不許下答,王世子若曰,懇諭旣再,謂卿意之可回,牢讓至三,胡余心之莫諒?玆申敷告,宜庸深思。顧今多艱之時,豈卿求退之日?天災時變,澟乎有蹈尾之危,國計民憂,茫然無措手之勢。饑荒荐疊,公私之蓄積俱空,疫癘蔓延,閭里之札瘥相繼,宵旰之憂正急,經濟之策誰資?惟卿,器度宏深,才識敏達,意在鎭俗,言議每懷於和平,誠深奉公,勤勞不憚於夙夜。台司爰立,所以倚毗者愈隆,鼎味旣調,何憂機務之或滯,不謂丐閑之請?乃在仰成之辰,筵席陳奏之言,卿心本自有所執,儒臣箚辭之批,聖敎亦示其未安。設有些少難安之端,不足芥意,況今開釋無餘之後,寧復引嫌?休戚只宜與同,進退無或太遽,若將浼也。縱不恤小子之憂勞,必欲留之,其可忘大朝之思想,故辭旨之冞懇,庶情志之相孚。於戱,雖暫遲於侯班,應切戀闕之悃,不遑安於側席,曷堪思賢之懷?毋執撝謙,用副虛佇,所辭宜不許,故玆令示,想宜知悉。知製敎南一明製進
副應敎金相元,副校理朴師益,修撰金相玉·南一明牌不進,罷職傳旨。傳曰,只推勿罷。
答右參贊申銋書曰,覽書具悉。賜諡今雖禮成,前頭又有許多儀節,而卿之老病,余所詳知,似難强令爲之,本職今姑勉副,令該曹卽出其代焉。以上朝報
吏曹申目,出身趙瑾名字,與後妻父鄭瑾同名,以塗字改名事出狀,依法典,令藝文館,給帖,何如?依所達施行。以上吏曹謄錄
魂宮都監郞廳,以都提調意達曰,魂宮修理之役,今已完畢,員役工匠等,竝爲放送,各房監造官省記,姑爲安徐,限返虞,每往來看檢之地,敢達。令曰,知道。以上魂宮都監謄錄
魚有龜以禮曹言啓曰,今四月初四日,藥房受鍼入侍時,上曰,不記某年,而其年臘享大祭,適與十二月初五日,國忌相値,永昭殿·敬寧殿兩殿,亦與宗廟,一體用樂,求諸神道,不遠人情,故心有所未安,而今因用樂收議,有所下敎矣。都提調李頤命曰,私家禮文,先儒多相講定,故變節稍備,而王朝典禮,甚爲不備,此等禮節,難可考推矣。以私家喪禮言之,禮云,卒哭,人事訖,而鬼事始,雖居喪二行缺矣。今番則敬寧殿,切近於殯宮,永昭殿缺所,而自上方在重服未葬之前,此時用樂,參以情文,似爲未安。故臣於收議中,有所云云,而其必合於禮意,未能自信,及伏見判付,則聖意亦如此矣。至於國忌日,則又與今番事,似爲有間,而或於日後,値如此之時,預爲講定,亦好矣。上曰,卿之所見,何如?李頤命曰,十二月初五日,與遠代忌辰,有別,故聖意如此,而若比朞服葬前,則亦似有間,不知其必不可用樂,而古禮旣無可據,又不可以臣之淺見謏聞,卒然臆斷,日後兩殿大享,或與先王·先后忌辰相値,則用樂當否,廣詢於諸大臣,而定之,何如?上曰,令該曹問議于諸大臣稟處,可也事,命下矣。議于大臣,則行判中樞府事徐宗泰以爲,忌辰行祭,只是因喪除,而伸追慕之禮,非如大祭之比,五享大祭,禮體至重,用樂以侑,實係彝典。永昭·敬寧兩殿時享,若値崇陵忌辰,則遵依太廟而用樂,揆以情禮,固似未安,而第三年以後祭祀當用,神道時饗廢樂,恐乖禮制,未知古禮,抑有可據,而臣之迷昧,不能曉解,倉卒臆對,伏惟上裁。領議政金昌集以爲,先王·先后忌日,兩殿用樂,雖似未安,實無不用,大臣筵中所達,私家居喪,而死者未葬用素,旣葬用肉者,亦可爲明證。蓋以忌日爲喪除者,卽生人之事,而神道則不然。是以,古者無以先忌,停樂於享事之文,禮意固已較然,而雖以事勢言之,亦有窒礙難行者,我朝國忌,多在於孟朔旬前,必有與大祭相値之時矣。若以先代忌辰之適在是日,而遂廢其下諸室之樂,則豈可以成大饗之禮哉?臣之愚意,恐無廢樂之義,而素不講禮,何敢自信?伏惟上裁。行判中樞府事李濡,行判中樞府事趙相愚,行判中樞府事金宇杭,右議政趙泰采病不收議,領中樞府事尹趾完,左議政權尙夏在外,不得收議,大臣之意如此,上裁,何如?答曰,大臣之意如此,用樂似無不可矣。以上燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院問安。答曰,知道。
藥房啓曰,風旱日甚,朝晝異候,伏未審夜來,聖候寢睡,若何?口淡脚痺特甚,困惱頗甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等不勝終宵憂煎,敢此問安,竝爲仰稟。答曰,知道。口淡脚痺特甚及困惱頗甚之候一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院達曰,正言成震齡,引避退待,而大司諫南道揆,正言魚有龍呈辭,司諫洪啓迪陳書,獻納金在魯未肅拜,處置經宿,事甚未安。除未肅拜外,呈告陳書人員,竝卽牌招,以爲處置之地,如何?令曰,依。
政院啓曰,卽者,議政府錄事來言,右議政趙泰采,方住果川,身旣在鄕,命召不敢受置云,而又爲來納矣。何以爲之?敢稟。傳曰,更令史官傳授。
傳曰,昭顯世子嬪,位號已復,則宣諡封墓,一時擧行,事體固然,而第惟癘疫方熾,風旱又甚,且經三都監大役,言念民事,實爲矜悶,不可無參酌變通之道。宣諡之典,先則涓日,封墓之役,待秋爲之,則不過數月間事,似無未安。丁字閣未建之前,則設帳行之,亦似得宜,其令該曹,斯速稟處。
領議政金昌集箚子。大槪,臣於諫臣書避,有不敢晏然者,亟蒙譴罷事。入達。答曰,覽箚具悉卿懇。今玆臺言,殊甚過當,何必爲嫌?卿其安心勿辭,亦勿待罪,速出視事,用副至望。仍令曰,史官往諭。
禮曹,今月十七日,昭顯世子嬪議諡時,同日大臣及政府堂上·六曹參判以上·館閣堂上命招,會議賓廳,何如?啓。依所啓施行。
令曰,近日連觀巽讓之章,不覺愕然失圖也。噫,余以渺躬,代理萬機,夙宵戰兢,不遑寧處,矧今災異荐臻,民憂孔棘,憂懼之心,當復如何?此時仰成,惟在大臣,而以卿體國之誠,不念夾輔之道,遽因過激之言,必欲奉身以退,是豈所望於卿者?伊日筵奏之無他,聖上業已洞燭,則尤無難安之端。且成震齡書中,指斥之言,固已非常,而引避之辭,益無顧藉,其所凌踏,不遺餘力,必欲擊去而後已,誠可駭也。然其搆捏,聖上亦皆昭察,則何足介懷,而展轉不安?決意去國,益用缺然也。所納命召,已自大朝還授,卿其領受,亟斷來章,安心造朝,用副虛佇之望。仍令曰,承旨往諭。
司諫洪啓迪,牌不進,罷職傳旨。傳曰,只推勿罷。
大殿·中殿·世子宮,藥房·政院夕問安。答曰,知道。
藥房口傳啓曰,口淡脚痺特甚,困惱頗甚,熏熱往來及腹部飽滿,膈不淸利未己之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
政院達曰,右參贊申銋辭書,許遞本職,仍有令該曹,卽出其代之令,而問於都監,則今日初度習儀,時刻已過云。明日祿都目政,使之差出,仍卽牌招察任,何如?令曰,依。
禁府申目,府使尹就履·朴彙登·李益馝等議處云云。各其邑回草及戶曹收稅案,叩算則各邑回草中,元無差錯,而都會官收稅案,或落書或加錄或減錄,以致差誤。前郡守洪禹鼎,前縣令趙裕壽等段,都會官落書減錄之外,兩邑回草中,皆有數負誤書處,俱是泥陳雜位,而非納稅之實結,則亦無所可論,竝宜有分揀之道,徽裁,何如?達。竝放送。又申目粘連,前縣令尹基慶議處云云。所謂一應無稅者,年分災餘實不能明白懸錄,以致戶曹打算時,誤書之端,而更爲叩算覈實,則元帳付結,別無減縮之事,似宜有分揀之道,徽裁,何如?達。放送。又申目,前郡守鄭重萬議處云云。莫重還穀,旣已未捧爲已捧,仍成分給文書,則反作之罪,在所難免,徒三年定配,何如?達。依準。
謝恩,兼漢學敎授朴師益。
弼善趙彦臣,兼司書金在魯,牌不進,罷職傳旨。傳曰,只推勿罷。
副應敎金相元,副修撰南一明,牌不進,罷職傳旨。傳曰,禁推。
禁府,金相元·南一明拿囚。達。以上朝報
禮曹達曰,因傳敎國忌與大祭日相値,用樂與否,發遣本曹郞廳,問議大臣之際,佐郞尹東郊,以平服進往大臣家,此雖新進,未暗體例之致,事極可駭,不可仍置。尹東郊汰去,何如?令曰,依。以上吏曹謄錄
禮葬都監郞廳,以都提調意達曰,今日習儀時,興仁門廣狹高下尺量,比准於大轝,則其廣,可容橫杠之短者,而其高之不足,幾至二尺餘,必須掘去門閾礴石然後,可無阻礙之患,依前例,令兵曹修治,何如?令曰,依。以上端懿嬪禮葬都監儀軌
上在慶德宮。停常參·經筵。
下直,忠淸兵使李台望。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡脚痺特甚,困惱頗甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?伏聞差備醫官所傳之言,受鍼吉日,更爲推擇事,下敎矣。諸醫以爲,二十一日爲吉云,以此日定行乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡脚痺特甚及困惱頗甚之候一樣,而熏熱往來,飽滿膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院達曰,大司諫南道揆,正言魚有龍,昨日承牌來詣,以諫臣書中巽懦等語,俱爲引避,而臺書所云,不過泛論,以此引避,實涉太過。故避辭還爲出給,則仍卽呈辭出去,終不處置。司諫洪啓迪,旣有只推之命,竝卽牌招,以爲處置之地,如何?令曰,依。又啓曰,卽者,吏曹郞廳來言,今日爲政事命下,而判書鄭澔,參判李喜朝在外,參議沈宅賢病不來,不得開政云。參議沈宅賢,卽爲牌招,開政,何如?傳曰,允。
禁府,鄭重萬,廣州良才驛徒三年定配。
同副承旨魚有龜書達,臣承令馳往于露梁津邊果州境右議政趙泰采所住處,傳宣徽諭,則以爲,臣之當初冒出,已甚不量,前後妄發,未厭物情,早晩顚沛,固已自知,而誠不料人言之駭悖,至於此極也。其所謂簠簋迎合之議,及其避辭,略而不論,雖未知其旨意之何在,而醜辱則無復餘地,此外罪狀臣身者,罔非從古宵小之目,臣誠驚怕危蹙,寧欲無言也。況以未副輿望爲言,則宜有改正之擧,迸出江外,恭俟繼發之論,而不意承宣來臨,仍宣徽旨,慰藉開釋,極其隆重,且有聖上照察之敎,臣以釁累之蹤,何以得此異數?伏地莊誦,感涕無從,臣雖無狀,亦嘗備數於大臣之列,而受此無限凌踏,則毋論其言之如何,其不可復入修門則決矣。雖邸下,特加憐悶,使之安心造朝,而卽今去就一節,有不暇論者,臣旣伏江郊,與城外有間,所受命召,終不敢留置,累次呈納,徒煩史官之往來,惶隕之極,尤不知攸處,稍俟物議,當以一書,悉暴危悃云矣。敢啓。令曰,知道。
備忘記,故相臣姜碩期夫人申氏復爵,相臣處致祭,姜文明等竝復官。
傳曰,嬪宮下梓室時,掌令例爲封閉玄室,而掌令二員,皆在外,前頭若未及上來,則政院啓稟變通。
大司諫南道揆,司諫洪啓迪,正言魚有龍,牌不進,罷職傳旨。傳曰,只推勿罷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱頗甚,熏熱往來及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,諸症一樣,熏熱有加矣。
謝恩,都摠管延齡君昍,右參贊兪命雄。
江華留守書目,辭職上書上送事。達。答曰,覽書具悉。卿其勿辭,調理察職。
謝恩,文學趙榮世。
復位宣諡都監監造官,金麟慶·洪重聖·兪夏基·金應瑞。
有政。吏批,以李泰和爲禮曹佐郞,朴世登爲兵曹正郞,鄭亨晉爲監察,愼惟益爲高山察訪,趙昌壽爲安城郡守,趙榮世爲文學。
兵批,以申銋·金台壽付副司直,睦趾敬付副司正,趙榮福·李聖肇·鄭碩賓付副司直,金興慶爲副摠管,沈澍爲副摠管,延齡君昍爲都摠管。以上朝報吏批啓曰,判書·參判俱在外,小臣獨政未安,何以爲之?敢稟。傳曰,只出緊任。以上吏曹謄錄
御營廳啓曰,因禮曹草記,光陵陵內捉虎事,本廳將校,率領砲手,今月初三日出往,虎一口,旣已捉得,仍留搜捕,已至累日,更無蹤跡,今姑撤還,何如?依允。右御營廳謄錄
禮曹啓曰,昭顯世子嬪,旣已復其位號,墓所節祭,設帳宮行之事,啓下矣。雖在未封墓前,行祭時,當有守衛官,令該曹,卽爲差出守護軍三十名,具兩保,依例定送,祭器牀卓祭物,亦依昭顯墓例,令工曹奉常寺,急速擧行事,竝爲分付,而守衛官下去後,姑無入接之處,限齋舍造成間,入接近處閭家,何如?傳曰,允。以上封墓都監謄錄
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏聞差備醫官所傳之言,夜間聖候,熏熱之候有加,冷藥調進九味淸三丸云。伏未審夜來,聖候寢睡,若何?口淡脚痺特甚,困惱頗甚及腹部飽滿,膈間不淸利,喉乾之候,其有所減,而熏熱亦已減歇乎?眼視昏暗特甚之候,亦何如?臣等久未入侍,今日與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡脚痺特甚及困惱頗甚之候一樣,而熏熱頗減,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。明日入診。
政院達曰,正言成震齡,引避退待,已至累日,而大司諫南道揆,司諫洪啓迪,正言魚有龍,竝皆違牌,尙未處置,殊涉未安。竝更卽牌招,使之處置。大司憲趙道彬呈辭受由,執義金榦,掌令魚有鳳·任泂俱在外,持平黃濬未肅拜,柳復明呈辭,連日監察茶時,事甚未安。除呈辭受由在外外,呈告未肅拜,竝爲牌招,何如?令曰,依。
備邊司,以魚有龜爲水原府使。
吏曹啓曰,承旨有闕,政事,取稟。傳曰,當日爲之。
大司憲趙道彬三度呈辭。入達。遞差。
持平柳復明避嫌,大槪,臣於諫臣書中,巽懦之斥,有不敢晏然者,請遞事及持平黃濬避嫌,大槪。還出給。
正言魚有龍達曰,臣之庸魯謭劣,本不合於耳目之寄,旣在其職,思盡其責,略以寂寥數語,有所論列矣。迺者,徐宗遜,投進一書,敢以毒正等絶悖之語,侵辱臣身,不遺餘力,原書雖未登徹,揆以臺體,決難晏然在職,而賤疾適苦,未及自列矣。日昨,以僚臺處置,召牌下臨,怵迫分義,不得不强疾趨詣,而第僚臺書中,盛論臺風之委靡,至以懦巽成習,譏切備至,臣於此,不勝瞿然慙恧之至。臣之忝居臺地,亦有日矣。而曾未振刷風稜,出意見論利害,碌碌隨行,一味循默,則不職大矣。其所論斥之語,正指如臣者發,在臣自處之道,惟當引避之不暇,況其避辭中,以請停毁院,爲大臣之一罪目,則臣以首發還寢之人,尤不可參涉於是非立落之間。若以僚臺之言爲非,置之落科,則是與臣所論背馳,實私義之所不可爲也。若以僚臺之言爲是,置之立科,則是與臣達意牽合,亦公論之所必不與也。惟此一端,實有所大段罣礙,而與諸臺所執,尤有別焉,則臣之避辭,自在應捧之中,而喉司不復區別,累次往復,終至退却,臺諫處置,何等重大,而必欲使應避之人,冒沒出當者,抑何故歟?此臣所以寧犯違傲,不敢趨承,而只推之命,出於格外,繼以有庚牌之荐辱,臣誠惶霣感激,輒復趨詣,而顧臣難冒之勢,如右所陳,守株之見,與前無異,其何可迫於嚴命,自喪廉隅,晏然可否於處置之際乎?旣不得處置,則亦不可一刻仍冒於臺次。請令遞斥臣職。答曰,勿辭,退待物論。
大司諫南道揆,司諫洪啓迪,副應敎金相元,副修撰南一明,罷職傳旨。傳曰,只推勿罷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚,困惱頗甚及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
謝恩,參知南就明,左承旨金相稷,右承旨李箕翊,右副承旨尹陽來,同副承旨李秉常。
平安監司書目,辭職上書上送事。達。答曰,覽書具悉。因意外人言,許遞不當遞之任,萬無是理,毋庸更辭,從速察職。
假注書睦趾敬服制,代以鄭匡濟爲假注書。
副應敎金相元,副修撰南一明,再牌不進,罷職傳旨。傳曰,只推勿罷。
觀象監,卯時,有霧氣。午時,日暈。夜一更,月犯土星。二更,月暈,廻木星。啓。
有政。吏批,以金相稷爲左承旨,金聖欽爲監察,安重弼爲成川府使,李箕獻爲漢城判官,任埅爲兵曹參知,李澤爲大司憲。
兵批,以趙道彬付副護軍,鄭匡濟付副司正。以上朝報
吏批啓曰,判書·參知俱在外,小臣獨政未安,何以爲之?敢稟。傳曰,只出緊任。又啓曰,大司憲,今當差出,而擬望之人之少,外任竝擬,何如?傳曰,允。以上吏曹謄錄
禮曹啓曰,昭顯世子嬪神主,今方奉安於臨昌君焜家,前頭宣諡後,卽當合封于昭顯宮,而不可以舊主移奉,改造神主及改題主儀節,令各該司,磨鍊擧行,舊主則刮去粉面,埋安於墓所,何如?傳曰,允。又啓曰,曾前端宗大王·定順王后復位議諡後,以舊主之仍奉私家,爲未安。議大臣移奉于時敏堂,仍爲改題矣。今此昭顯嬪,旣已復位,事體雖異,舊主不可仍奉於私家,宣諡及改題處所,以何處定行乎?敢稟。傳曰,梨峴,今作公家所管之宮,舊主移奉於此宮,而宣諡改題後,當合奉于昭顯宮,依此擧行,可也。以上禮曹謄錄
平安監司金楺上書曰,伏以臣於千萬意慮之外,遭罹罔極之言,心膽掉慄,夢寤驚惕,今踰一朔,況惚靡定,究厥所由,諒以官位,爲之祟也。官位在身,則此言難解,爲今保全家族之圖,莫若速去其所由祟。故不避煩猥,一書再書,披瀝危懇,情已窮矣,辭已竭矣。伏想离明,亦必俯燭其決不可仍冒之勢,而徽批之下,又未蒙矜許,臣誠抑鬱之極,直欲剃髮入山,而不可得也。自古論權奸者,必曰氣勢熏爀,必曰人皆畏懼,臣每讀前史,爲之寒心,豈料今日,此等指目,忽加於臣身也?方今聖明在上,公議在下,臣之有是無是,不煩臣呶呶自暴,而爲人臣子,被此指目,乃敢曰言不我襯,而帶職自如,晏然而對吏民,則天下安有如許放肆底人哉?設令其言,出於行路人之口,尙且驚懼而骨靑。況今臺閣之臣,筆之於奏御之辭乎?雖係等閑訾謫,一謄於臺章,則便爲彈劾,而不得安其職。況此非常之目乎?臣之不容一刻蹲據於官次也,亦已明矣。夫藩臬重任,不可輕遞云者,益謂其猶可以黽勉而供職也。今臣則不然,席藁閉伏,倏已三箇月矣。一路民情,緣臣而壅隔,列邑賑政,緣臣而違逋,事之可憂,不一其端,而虛縻度日,莫之變通,三行缺而臣乃旋旋上牘,若不堪討,迹涉缺陋,豈欲爲此,而只念職務之瘝曠許久,臣以必遞之蹤,卸解出代,一日爲急,故玆敢干冒鈇鉞之誅,更申疾痛之號焉。抑臣情勢之外,賤疾且痼,委頓牀簀,鬼事日迫,四肢麻痺,三官閼塞,胸痞腹肫,危症百出,勺米拒口,眞元澌鑠,卽今所存,特一屍居餘氣耳。顧此病狀,亦無復起治事之望。伏乞邸下,曲加哀憐,諒臣孤危之形,軫臣安合之方,亟賜鐫改,俾守微分,不勝萬幸。臣無任情理崩蹙戰灼祈懇之至云云。批答見上以上燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡脚痺特甚,困惱頗甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,依聖敎入診,而不勝終宵憂煎,敢此問安。答曰,知道。口淡脚痺特甚,困惱頗甚之候一樣,而熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。
政院達曰,正言成震齡,引避退待,已至累日,正言魚有龍,昨日又爲引避,而大司諫南道揆,司諫洪啓迪,連日違牌,尙未處置,事甚未安。竝卽牌招,使之處置,何如?令曰,依。
明日,王世子殯宮新往時,出宮正時,午初三刻。
兵曹參議任埅,牌招肅拜。
禁府申目,前牧使洪重周議處云云。土彦賣市,良馬送家等說,御史書啓中,不爲明白指證,更無憑覈之路,則亦不可道路聞見,置人於貪汚之科,似當有分揀之道,徽裁,何如?達。覆達,誠爲得宜,分揀放送。
禁府照目,內乘柳聖基矣。貢物人責立,雖曰前規,御寶持載,事體至重,則不以熟習巨達入把,致有顚蹶之患,則不謹在所難免,罪杖八十贖,公罪。達。功減一等。
大司諫南道揆達曰,臣之情勢,萬分窮蹙,再違嚴召,罪合萬死,只推之恩,輒出於意外,驚惶震越,罔知攸措。卽者,復以處置,庚牌荐降,怵分畏義,謹此來詣,而第僚臺書語,譏切備至,有非尋常行語間泛論也。臣官以諫名,爲日已多,而委靡循默,莫效言責之萬一,則巽懦之斥,臣實當之,旣被其斥,不思自處,冒沒自當於立落之際者,其在臺體,萬無是理。況僚臺,旣以此引嫌,則在臣廉義,宜無異同,決不可參涉於其間,尤較然矣。旣不得冒當處置,則其何可一刻仍據於臺次乎?請令遞斥臣職。答曰,勿辭,退待物論。
司諫洪啓迪達曰,臣於言思論議之地,本不合叨冒,而捐廉喪恥,隨處蹲據,臺章果發,論斥甚峻,第以碌碌如臣者言之,巽懦之斥,猶爲末減之律矣。在臣自處之道,惟當引避之不暇,而賤疾適苦,無以自力,鎭日違召,輒煩格外之命,當遞不遞,有若因罪媒恩,苟冀因仍者然,大損臺體,轉惹公論之嗤點,是於本嫌之外,又添苟且之目矣。愧悚之極,靡所容措。夫喉司之請牌頻繁,督令處置者,實莫曉其故也。身爲臺官,不能言一事論一人,於公議之事,苟是不指誰人,不指某事者,則乃曰,此不過泛論也。而恬然不以爲嫌,淟涊盤礴,惟恐其或失榮次者,其將爲何如人哉?況此臺言,大異於囫圇說着,卽其旨意措辭,可見其深譏顯斥之意,則其將以爲泛論,而置之於可嫌不可嫌之間耶?且昨日僚避,亦臣所與之同嫌者,則兩僚臺立落可否,已非臣之所敢參涉,而抑臣於前牧使洪重周議處之達,有所訝惑者,旣曰見其牽來云,則目覩之事,旣異於風聞矣。又何以謂之不明也?旣曰無憑覈之路云,則事情虛實,旣未覈得矣。又何以直請分揀也?不爲指證之端,果可爲臣虛罔之案,而道路聞見之云,果可爲彼伸脫之階耶?試以事理論之,公私載馬之船,渡海者非一,則何以必曰牧使家所送也?一島之內,亦有兩縣,則何以必曰牧使之爲也?無論公私馬,果有稱以牧使所送之例,則臣當知若不知矣。揆以事體,固不可不更加推問,而今其措語,甚不分曉,泛然結之以道路聞見,而至以分揀爲請。噫,暗行之啓,斷之以道路聞見,而歸之於爽實者,未知前後,果有是例否也。要不至於行査海島,要不至於轉起鬧端,所以有此等似疑似信半是半非之論,而第朝家所以許以廉問,嚴重其事,則不幾於弁髦如乎?要其所以,莫非臣平日言議,無可取信之致,憂嘅之餘,繼之以慙恧也。嚴召之下,不敢每每坐違,謹以趨詣,而以此以彼,俱無一刻仍冒之理。請令遞斥臣職。答曰,勿辭,退待物論。
大殿·中殿·世子宮,藥房·玉堂·政院夕問安。答曰,知道。
今日藥房入診時,領府事尹趾完處月廩,依前輸送事,榻前下敎。
以禮葬都監草記,堂上李澤,卽爲牌招察任事,依下。
都監堂上李澤,牌不進。
兵曹口傳政事,副摠管二,尹憲柱·李天根。
答領議政金昌集箚曰,省箚具悉卿懇。首陳事,是予方思量而未及言者,因大臣陳達,才有令都監稟處之命矣。卿言又如此,依箚辭爲之,第二件所云,亦甚得宜,可不依施。金弘郁追贈正卿,已有成命,賜諡致祭,收錄宗孫事,竝令該曹擧行焉。成震齡書避中,侵斥右相,殆無餘地,敲撼之計,極可駭也。然其搆捏,業已洞燭,則惟當以勉出爲期矣。於卿少無難安之端,須體至意,安心焉。仍傳曰,遣史臣傳諭。
答判府事李濡書曰,覽書具悉卿懇。噫,金湯之固,無如北漢,他日依歸,大計已定,而年少未經事者,乃敢疵毁,直請棄之,聖上大以爲駭矣。卿之受命,竭誠經紀,余知稔,意外譏斥,何必爲嫌?侵詆大臣,斷非公心,則下款所引,無亦太過?卿其勿辭,速出行公,用副余望。仍令曰,史官往諭。
政院達曰,禮葬都監堂上李澤,違牌陳書,辭免本職,原書才已退却矣。誌石陪進在明,所當更請牌招,而日勢已暮,待明朝牌招,何如?令曰,依。
藥房入診時,提調閔鎭厚所啓,故監司金弘郁,言人所難,死於非命,孝宗大王,諒其本情,特爲復官,到今姜嬪復位之後,似當別追贈,以示褒忠奬直之意,下詢于入診大臣而處之,何如?上曰,提調所達甚是矣。此事,何如?都提調李頤命曰,孝廟當初處分,雖出於重其事,而追察其冤狀,旋復其官,又解子孫之禁錮。今當本事伸理之日,宜有褒贈之典矣。上曰,特爲贈職,而監司是從二品實職,似當越品矣。鎭厚曰,以正二品贈職事,分付乎?上曰,依爲之。
副提調兪命弘所啓,今此王世子殯宮擧動,旣是經宿,承旨史官,方爲陪往,而十九日殯宮反虞擧動時,以不爲經宿之故,承史陪往,無磨鍊之事。聽政之後,似當有磨鍊定式之擧矣。提調閔鎭厚曰,非但十九日擧動也。聽政之後,事體與前有異,設有下令,若無承旨,則何以擧行乎?自今定式,凡於擧動,必令陪從宜矣。上曰,聽政後事體有異之言,是矣。承旨史官陪從事,定式行之,可也。以上朝報
入診時,都提調李頤命所啓,伏聞姜嬪墓所,在於衿川姜家族山內,而其時倉卒,何能擇地,穴前甚短,補土而後,可容象設云。外議以爲,移奉合葬於昭顯墓,神理安而人力省,雖未合葬,雙墳亦可,本家之意,亦然云矣。上曰,予亦思之矣。以實錄所知觀之,德嬪初喪時,旣興工役,欲附葬於順懷墓矣。値壬辰倭亂,未果而各葬云,以此觀之,其時亦欲合葬於順懷墓,則求諸神道,固爲便穩,而象設及丁字閣,亦無新造之擧,其在省費之道,亦涉得宜,而但德嬪之喪,在於順懷喪出三十年後,故其時欲爲合葬,而今則昭顯之喪,在於乙酉,姜嬪之喪,在於丙戌,皆近八十年,地中之事,有不可知,以此趑趄,而意思則本如此矣。今若遷動,則當爲合葬耶?頤命曰,國葬時,虛其一邊,以爲他日合祔計者,例也。上曰,外喪則虛左,內喪則虛右,然後可以合葬,而曾於乙亥,禧·孝陵擧動時,歷臨昭顯墓,則墳形當中,故若爲雙墳,則地形偏於一邊,必欲遷葬,則勢將同墳矣。提調閔鎭厚曰,雖無現於文籍者,國葬以不敢援尊之義,王后喪,曾無追祔之事,有特敎然後,有虛左之制云矣。上曰,英陵之外,皆爲雙墳,而崇陵則初因特敎虛左矣。鎭厚曰,昭顯墓,若用陵制,則不虛左者固然矣。至於地中事不可知,私家近百年遷葬處,亦或無虞,禮葬之地,豈有可慮者乎?上曰,然矣。厚葬之地,似無可慮矣。頤命曰,頃年臨幸時,聖念不及於此,地勢容有未盡詳察者,若令都監,率地師奉審兩墓所後,商度事勢而稟處,未知何如?鎭厚曰,合葬不必同壙,或前或後,皆無不可,惟當隨其地勢而爲之矣。上曰,未諳地中之如何,且其墓所似狹窄,故趑趄矣。德嬪喪時,宣廟朝旣有合葬之計,而姜嬪墓,穴前甚短,難容象設,宜有遷祔之道。依大臣所達,令都監奉審兩墓後稟處,可也。以上禮曹謄錄
領議政金昌集箚曰,伏以臣以都監,欲一稟裁,而腰痛猝劇,無以致力於殿陛之下,敢以文字仰陳焉。墓所之役,聖敎特令,待秋擧行,相時之義,實叶群情,而伏念衿川墓所狹窄,難容象設。若移祔於昭顯墓所內,則求諸神理人情,俱爲便當。臣等必須與地師,先審兩墓地勢,遷奉當否,以聽睿斷,然後凡具,可以辦治也。故相臣姜碩期之諸子,太半死於非命,而其孫年將八十,獲見今日,豈非天乎?趁其未死,加以一命,以慰七十年廢痼之冤,則實爲聖代之美事。故監司金弘郁,雖已復官,及此伸理本事之日,特命賜祭,仍贈爵諡,收錄宗孫,以表章之,亦似合宜,而恩典至重,僭易至此,不勝兢惶之至。且伏念右相所遭,誠甚罔極,刺擧大僚,事體不輕,初無指的之事,而泛以簠簋迎合等語,一筆句斷,加以宵小之目,無所疑難者,何也?廊廟之間,只有老病一疑臣,言念國事,可爲太息,聖上宜加敦勉以必致也。若其請寢毁院之論,臣實與聞,僚相以此去位,則臣亦何敢晏然乎?惟聖明留神焉云云。徽答在上右封墓都監謄錄
禮曹啓曰,昭顯世子嬪舊主,移奉於梨峴宮事,旣已判下矣。宣諡日期,姑未知早晩,前頭宣諡定日後,擇日移奉,似合事宜。以此擧行,何如?傳曰,允。以上宣諡都監儀軌
午時,上御興政堂。藥房入診,都提調李頤命,提調閔鎭厚,副提調兪命弘,假注書洪龍祚,記事官高萬瞻·崔守範,醫官丁時梯·權聖徵·趙慶基·許坫·吳重卨·方震夔·金國賓·李震成·蔡光夏入侍。李頤命曰,連日寢睡不寧,困惱熏熱之候,晩後,何如?上曰,熏熱連日不已矣。頤命曰,風氣如是不佳,聖候諸節,想由是而有加矣。閔鎭厚曰,水刺比前益減,口淡有加而然歟?上曰,口淡加減無常,而數日則有加矣。頤命曰,眼患尙無變動乎?上曰,至今無變動,以是沓沓矣。頤命曰,請令醫官診脈,何如?上曰,唯。丁時梯曰,左右脈度帶數矣。金國賓曰,二行缺瞳子白氣似小,白氣變而爲靑,缺子障瞖,別無加減,不至益厚矣。頤命曰,診缺上曰,唯。聖徵曰,腹部頗似飽滿,背部脚部,無浮氣矣。頤命曰,便道昨今,不至燥結乎?上曰,大便有時快放,不能快放,則飽滿之氣,常有之矣。頤命曰,十二通明丸,今已始服,何時當畢進乎?上曰,十六日當盡服矣。鎭厚曰,十二通明丸畢進後,墜瞖丸當試用,而或云,新舊藥間,了十數日,然後藥力不相混雜云。下詢于醫官,何如?上曰,唯。時梯曰,丸藥一向進服,有妨胃氣,新舊藥間,十許日似爲便好矣。聖徵曰,首醫所達宜矣。且非久當受鍼,其間止藥,受鍼後進御似好矣。慶基·坫·重卨·震夔上同。頤命曰,諸醫之言如此,受鍼畢後,墜瞖丸當進服矣。上曰,唯。頤命曰,龍虎·秋石,閔挺漢受童男女溺,監煉,而秋石缺多,卽今所煉,不過八兩矣。小臣素有痰火之症,故得試此藥,則便道頗有通利之效,臣之所服,則乃是麤雜之劑,不能合於龍虎之法,而猶有效應,前頭墜瞖丸畢進後,以此繼進,則似有益於飽滿之候矣。上曰,依爲之。頤命曰,王世子臨往魂宮,其在情禮,似不可已,而伏聞閭間,癘疫及紅疫方熾,殆無淨處云。藥院及侍講院,今方申飭京兆,而慮念則不淺尠矣。上曰,頃因侍講院草記,已爲申飭矣。頤命曰,今此王世子擧動時,醫官四員,當爲陪衛,而且經宿矣。掌務官一人,亦爲分付隨往,以爲還次時,陪來之地爲宜矣。上曰,依爲之。頤命曰,陪往醫官等,仍於昌德宮省記,何如?上曰,依爲之。頤命曰,凡於擧動時,陪往醫官缺而今番,則司僕移文於本院,以爲。以下皆缺
行判中樞府事李濡上書曰,伏以臣,伏見正言成震齡上書,盛論北漢地理之不便,當初設築之失策,仍以爲斷然棄之可也。此因前後言者之一套,而其曰,悲其志勤,恨其計拙者,語甚譏切,意實忠厚,而迷而不寤,老而不休,被人矜憐,缺論事之體,雖係輕且少者,必須明知其實狀而後,方可以定其是非。況此國家依歸之所,何等大計,積此經營,業已垂成,一朝棄之,不是容易之事,而其爲言,若是無難,此則不無慨然於心者,玆不得不略擧大體,而有所陳列,以冀离明之府燭焉。當初聖上,以都城爲闊大難守,而斷自宸衷,設築北漢,至於親臨周覽,極稱其無異於蜀道劍閣,定爲與民共守之地,則孰不欽仰睿算之出尋常萬萬,而今反謂之大段失策者何也?昔我孝廟與先正臣宋時烈,密勿謨猷之際,嘗歎曰大凡被兵之國,外方雖蕩殘,根本堅固,故終不至敵亡矣。我國則少有兵亂,都城先潰,公私蓄積,皆付敵人,甚可歎也。何故?祖宗規模,如是疏闊也。常欲修築北漢城,又塞造紙署洞口,以爲臨亂移御之所,公私人物,皆保無事,而敵人必欲來爭,是敵人送死之地,然此時役民爲難,不敢生意,時烈亦無異辭,乃以僧軍可用之意,有所仰贊,而甲戌年間,以此錄進於遺疏中,聖批有聖祖宏規遠模,度越千古,在予繼述之心,欽玩莊誦等語矣。竊伏想聖祖潛邸時,必躬臨北山,深察地利,遂念都城先潰之患,留意於據險阻固根本,保國保民,實非偶然,而有此敎也。噫,祖宗朝所未遑者,至我孝廟,而始發其端,孝廟之有志未就者,至我聖上,克擧行之,其於繼述之道,至矣盡矣。而今反謂之旋爲停罷,不言爲邸下繼述之孝者,何也?噫,聖上之所以定計於北漢者,上而爲宗社播越之慮,下而爲生靈魚肉之禍,欲其保守全安,有如昭烈不忍棄荊州民人之筵敎,不啻丁寧懇惻,則宜群下之惕然感悟,缺三行道哉?臣雖至愚,區區一念,只在於追孝廟之遺旨,奉聖上之明命,竭誠報效,以爲宗社生靈萬全之圖,非出於一己之臆見,亦非爲一身之私計也。噫,目今艱虞孔棘,無一可恃,而天下之事,亦有大可憂者,猝有警急,將若之何?此臣之必欲汲汲完役,以盡陰雨之備,而種種疵摘之端,不一而足,至以財力之料販,軍餉之督捧,竝爲此城可罷之弊,毋論其言之是非,不必多辨,而此莫非臣,不量材分,不度時勢,至今苟蹲,自速疑謗之致,到此地頭,斷無仍冒之理。且於諫臣避辭中,以右相當初卜相時,物論駭歎爲言,當初枚卜者,卽臣也。已過十年之後,公議復伸,遂有爰立之命,而旣曰當初卜相,則臣安得晏然乎?伏乞邸下,將臣本兼諸任,亟賜鐫削,以謝臺議,以安私分,千萬幸甚。批答見上以上燼餘
上在慶德宮。停常參·經筵。
大殿,政院·玉堂問安。答曰,知道。中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡脚痺特甚,困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚,困惱特甚及熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
政院達曰,諫院多官,引避退待,處置歸於憲府,而大司憲李澤,未肅拜,執義金榦,掌令魚有鳳·任泂俱在外,持平柳復明·黃濬,竝呈辭,不得處置,事甚未安。大司憲李澤,以禮葬都監堂上,纔已出牌,除在外呈告人員,竝卽牌招,使之處置,何如?令曰,依。又啓曰,嬪宮下梓室時,掌令例爲封閉玄室,而掌令二員皆在外,前頭若未及上來,則政院啓稟變通事,命下矣。掌令魚有鳳陳書,承答之後,尙不上來,任泂辭書,昨纔到院,以國忌不得捧入,而下梓室日期已迫,合有變通之道,何以爲之?敢稟。傳曰,掌令魚有鳳改差。
謝恩,大司憲李澤。
持平柳復明達曰,臣猥以無似,忝叨匪據,怵迫恩威,黽勉冒出,而見識蒙昧,言論委靡,旣不能少效責任。又不能遄解職名,數日詣臺,粗陳見聞,而語涉煩蔓,徒取譏謗,旋尋長單,方期必遞。伏見諫臣之書,至以臺閣之上,巽懦成習,譏切備至,臣不勝瞿然之至。夫臺官,是人主之耳目所寄,是何等職責,而以臣謭劣,亦與其選,臣心愧懼,已不自勝。言議軟脆,畢露於近日論達,則巽懦之斥,適中其病,人言之來,無以自解。日者引避,喉司不捧,屢次往復,終至退却,今以處置,承牌來詣,而旣被其斥,理難可否,則揆以臺例,不可仍冒。請令遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚,困惱頗甚及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱膈間不淸利之氣差勝,而其餘症候一樣矣。
嬪宮發靷定時,四更三點。
觀象監,夜二更,月暈。四更,白雲一道,自乾方,直指巽方,長竟天,廣尺許,良久乃滅。五更,沈霧。啓。以上朝報
藥房入侍時,提調閔鎭厚所啓,頃以崔壽萬賞典,待崔俊〈華〉上來後,更議事稟定矣。俊華才已來謁,而其言,與壽萬無違左。聞壽萬初往西路時,判府事李濡,貸以經理廳元銀二百五十兩,而其數不足,又貸平安監營錢五十兩云。此則竝宜分付蕩滌。至於俊華,則雖曰施得空靑,與壽萬同賞,似爲太過。或加資或給銀,錢□□一□恐爲得宜,而事係賞典,上裁,何如?上曰,崔俊華加資,崔壽萬□□京外債物,竝令蕩滌,可也。以上□曹謄錄
禮曹啓曰,昭顯世子嬪私廟告由,賜祭宣諡定日,臨時擇日設行事,草記。傳曰,復位之後,仍奉私廟,事體未安,議諡後,卽爲擇日移奉事,命下矣。今月二十四日,復位告宗廟後,當爲移奉,而傍題不可仍存,問于日官,則移奉吉日,今月二十八日午時爲吉。削去傍題,同日卯時爲吉云。以此日時定行,何如?傳曰,允。以上愍懷嬪宣諡都監儀軌郞廳趙書。郞廳宋瑩中校正。
缺尋常,臣於此,不勝瞿然之至。夫居臺地而掌言責者,無所事事,一任軟脆,則是負國家耳目之寄,而終未免爲溺職之歸矣。書中所云,雖曰泛論,臣之忝據臺列,非止一再,而未能進一言論一事,以效職責,則其所謂巽懦之目,臣實當之。今於人言之來,無以自解,再次召牌之下,詣臺自列,而喉司不諒,一向還給。今又以諫院處置,庚牌荐降,不得不趨承,而第臣旣在被斥之中,決無一刻仍冒之理。況且兩司多官,俱以此次第引避,則臣之情勢,少無異同。固將自劾之不暇,其何敢可否於立落之際乎?似此義理,不啻較然,而喉司之臣,前旣還給避語,鎭日請牌,勒令處置,臣身之狼狽,固不足言,而其於事體,果如何也?臣之踪地,一倍危蹙,尤無抗顔榮次之理。請令遞斥臣職。答曰,勿辭,退待物論。
政院啓曰,明日爲政事,命下矣。掌令,以封閉官,當進參於十八日下梓室習儀云。明日差出,事甚窘急,何以爲之?敢稟。傳曰,當日開政。
又啓曰,昭顯世子嬪議諡,在於明日,時□任大臣及政府堂上六曹參判以上□堂上,竝依例待開門命招會議之地,何如?傳曰,允。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚困惱頗甚及熏熱腹部飽滿膈間不淸利未己之候,復何如?臣等不勝憂煎,惶恐敢啓。傳曰,諸症候一樣,而口淡特甚困惱頗甚之候有加矣。
禁府,李亨龜拿囚。達。
有政。吏批,鄭必東爲工曹參議,許玧爲刑曹參議,閔鎭遠爲同義禁,金台壽爲掌令,李藎爲監察,崔東濟爲校書校理。
兵批,以魚有鳳付副護軍,洪重周付副司直,以上朝報
藥房入診入侍時,提調閔鎭厚所啓,通信使之行,例自倭國請送,而所謂節目,或順付於渡海譯官,或倭人委來以納,未嘗有自我國送人受來之事,庚寅年渠自懇請,而只送譯官於東萊,使之面議而來矣。今番則彼以弔慶爲餘事,而必欲爲節目,專送譯官,若非譯官,在倭人大有利益,則必是渠之志意漸驕,欲以無禮加我也。東萊府使,亦以難許之意狀聞,而廟堂覆奏時,簿書倥傯之中,泛看錯認,謂有此例,許令入送,臣待罪有司之任,而不能覺察,循例簽署,以致達下,不勝惶恐。大抵此事,實關名分,非如尋常往復之比,一開此路,後弊無窮,不可不十分詳審矣。或謂覆奏,旣已行會,倭人亦知有成命,今若變通改,未免顚倒云。而此則有不然者,凡事惟當從其大處,初雖差誤,今旣覺得,則從實言及,而改其前令,何害之有?或謂請得譯官之倭人,今方促歸,若因此淹留,期以得請,則其弊甚多,不可不慮云。此則臣所尋常慨惋者。蓋嘗陳達於前席,伏惟天聰,亦或記有矣。朝家每以寬大爲主,倭人所求,未嘗不許施,加以淹留之色,則輒皆曲副,如恐不及,甚至侵辱萊伯,而竟從其請,其傷損國威,爲如何哉?然此譯官事,若以無端不送爲嫌,則抑有一說焉。倭人之請送譯官,出於口傳,而元無書契,今使訓別輩責諭曰,因汝口傳而發送譯官,事體不當,斯速入去,受來書契爲可云云,則渠或不復來請,設令更請終送譯官,終勝於只憑口語,創出新例,以貽後日之譏矣。更爲稟處,何如?上曰,入侍大臣之意,何如?都提調李頤命曰,當初廟堂覆達時,必未審察矣。提調所達之言,儘有曲折,更爲稟處,則恐爲得宜矣。上曰,令廟堂更爲稟處,可也。以上備局謄錄
都摠府啓曰,今日入直內三廳武兼禁軍及軍兵等,當爲中日習射,而王世子嬪發靷相値,不得爲之之意,敢啓。傳曰,知道。以上都摠府謄錄
上在慶德宮。停常參·經筵。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡,脚痺特甚,困惱頗甚,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。好雨方作,望切普洽,口淡·脚痺·困惱之候特甚,熏熱亦甚,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
政院達曰,掌令金台壽,今日不爲出肅,下梓室習儀,只隔一日,卽爲牌招,使趁今日進去,何如?令曰,依。
掌令金台壽謝恩。
判府事李濡·趙相愚·金宇杭,命招不進。
兵曹判書崔錫恒,同春秋申銋,牌不進。
政院啓曰,以昭顯世子嬪議諡事,賓廳會議,而兵曹判書崔錫恒,同春秋申銋,竝牌不進,更爲牌招,以爲進參之地,何如?傳曰,允。
獻納金在魯初度呈辭。入達。令曰,還出給。
政府,翰林取才,鄭錫五·李箕鎭,左傳粗。
兵曹判書崔錫恒,再牌不進。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,昨夕所進水刺,頓然減少,臣等不勝憂煎之至。晩後口淡脚痺困惱特甚熏熱亦甚及腹部飽滿膈間不淸利未已之候,復何如?惶恐敢啓。傳曰,熏熱膈間不淸利之氣差勝,而其餘症候,一樣矣。
忠淸監司書目,牙山呈,以掌令任泂辭職上書上送事。達。答曰,覽書具悉。向來人言,殊涉過當,何必爲嫌?爾其勿辭,從速上來察職。
吏曹口傳政事,檢閱單鄭錫五。
答副校理朴師益,修撰金相玉書曰,覽書具悉。爾等勿辭察職。
京畿監司書目,楊州呈,以校理黃龜河辭職上書上送事。達。答曰,覽書具悉。諫官泛論,何必深嫌?爾其勿辭察職。
藥房口傳啓曰,因入侍醫官陳達,有蔘茶煎入之命矣。五錢重蔘茶,今方煎入,而俄間,口淡困惱特甚之候,亦何如?惶恐敢啓。傳曰,口淡困惱特甚之候一樣矣。以上朝報
禮曹達曰,令曰,上年癘疫熾盛時,京中方痛者,聖上特加軫念,命醫司,別定醫官,優給藥物救療矣。今亦依此擧行事分付,亦爲申飭諸道,令各邑,題給相當藥物,各別救療事,令下矣。卽今京外癘疫,無不熾盛,死亡相繼,極爲驚慘。依令下分付兩醫司,優給藥物,各別救療,一如上年時,諸道監司處,亦以令下內辭意分付,使之頒布列邑,着實擧行事,分付,何如?令曰,依。以上禮曹謄錄
上在慶德宮。停常參·經筵。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡困惱特甚有加,脚痺特甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,議定茶飮加進當否宜當。不勝終宵憂煎,敢此問安,竝爲仰稟。答曰,知道。口淡困惱特甚有加之候,蔘茶進御後,別無所減,脚痺特甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,蔘茶加進一貼宜矣。勿爲入診。
明日王世子魂宮擧動時,出宮正時,午初初刻。
政院達曰,兩司多官,引避退待,而大司憲李澤,掌令金台壽墓所進去,執義金榦,掌令任泂俱在外,獻納金在魯未肅拜,無行公之員。玉堂,亦皆陳書引嫌,處置之一向遷就,事甚未安。除墓所進去及在外人員外,未肅拜獻納金在魯,卽爲牌招,以爲處置之地,何如?令曰,依。
謝恩,檢閱鄭錫五。
禁府,沈得良拿囚。達。
嬪宮下梓室時,王世子望哭正時,四更五點,開門,三更一點。
獻納金在魯,牌不進,罷職傳旨。傳曰,只推勿罷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡困惱脚痺特甚及熏熱腹部飽滿膈間不淸利未已之候,復何如?臣等不勝憂煎,惶恐敢啓。傳曰,口淡困惱有加之候差勝,熏熱晩後亦歇,而其餘症候,一樣矣。
全羅監司洪錫輔辭職上書。入達。答曰,覽書具悉。卿其勿辭,速往欽哉。
王世子望哭後,藥房·政院·玉堂問安。答曰,知道。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
藥房啓曰,嬪宮玄扃已閉,聖情想益悲悼。伏乞千萬寬抑,無損將攝。伏未審夜來,聖候寢睡若何?口淡脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。嬪宮啓靷之前,旣未得臨訣,又當入地之日,予懷之悲,曷有其已,而卿等之言如此,可不寬抑?口淡脚痺特甚之候一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
掌令金台壽達曰,臣於病伏中,忽叨相府新命,繼以臣爲玄室封閉官,而事勢急迫,祈免路窮,含恩畏義,不敢言病,扶曳往來,今方復命,而第臣於諫院處置,有不可冒當之嫌。蓋臣於本府李獻英等拔榜之達,旣有罣礙之端,不得參涉於前達久矣。臣自昨年,累叨憲職,而輒以此引避,終至遞改,則至今難安之勢,與前無異。且臣以無似,特荷洪造,前後入臺,非止一再,而曾不能發一言論一事,以塞言議之責,則諫臣巽懦之斥,臣實當之。以此以彼,臣當自處之不暇,何敢妄自可否於立落之際乎?旣不當可否,則不宜一刻仍據於職次。請令遞斥臣職。答曰,勿辭,退待物論。
謝恩,知義禁閔鎭遠。
嬪宮返虞後,大殿·中殿·世子宮,藥房·政院·玉堂·二品以上·六曹問安。答曰,知道。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚及困惱熏熱,腹部飽滿,膈間不淸利未己之候,復何如?臣等不勝憂煎,惶恐敢啓。傳曰,膈間不淸利之候差勝,而其餘症候一樣矣。
王世子還宮後,藥房·政院·玉堂·二品以上·六曹問安。答曰,知道。
觀象監,辰時至未時,日暈。啓。以上朝報
魂宮都監郞廳,以都提調意達曰,魂宮祭奠時刻傳報次,傳漏軍三處排置事,曾已啓達蒙允矣。卒哭後,則祭奠度數不爲頻數,似不當仍爲設置,過卒哭撤罷之意,分付,何如?令曰,知道。以上魂宮都監謄錄
上在慶德宮。停常參·經筵。
下直,楊根郡守朴弼震。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院達曰,兩司多官,連爲引避,尙未處置,事甚未安。大司憲李澤,自墓所入來,獻納金在魯,再昨違牌,旣有只推之命,竝卽牌招,以爲處置之地,何如?令曰,依。
獻納金在魯,牌不進,罷職傳旨,傳曰,只推勿罷。
大司憲李澤達曰,臣於本職,決難堪承,且有情勢之不宜蹲據者,而引避見阻,路絶陳暴,敦匠事急,勢沒推移,終未免祗詣墓所,昨始還歸,冒沒廉隅,已不可勝言,而觸風衝霧,致傷非細,素患喘逆之症,十分添苦,尋單縮伏,方切悶蹙矣,卽因多臺處置,召牌臨辱。嚴畏分義,黽勉詣臺,而第日昨,司諫洪啓迪之避,侵詆金吾覆奏,不啻深緊,臣以同參議讞之人,終有不可晏然者。夫王府議讞,只憑問目及供辭,可罪則罪之,不可罪則不罪,法例則然。今此洪重周事,當初別單中,只曰聞物種之賣市,見良馬之送家而已,無他的指明證之端,及至重周納供,縷縷發明,亦自成說,若欲發緘於廉問之臣,則事體之所不可爲,若欲行査於本道,則馬之毛色,牽者姓名,逢見之初,元無文迹之捧來者,按治之官,其將何所摸捉,而査問於何處何人乎?反覆商議,終無覈實之路,以分揀稟裁者,誠出於不獲已也。噫,論人之貪汚,不輕而重,何可只以暗行之啓,歸於爽誤爲慮,而輒加人以不明之罪律乎?其所謂事體,不可不更加推問云者,尤有所未曉。按獄之道,別有端緖之可問然後,方請更推,而今重周問目條件,一皆自明,則除刑議處判下之後,該府更以何說,發爲問目乎?諫臣苟有欲爲更問之意,則重周納供之後,所當以其可証可覈之曲折,一一疏陳,俾作更問之階,而不此之爲,只以不更問,歸咎於金吾,至以似疑似信半是半非等語,專事務勝,而不知自反,誠可笑而亦不足辨也。雖然,旣被其斥,方將自列之不暇,何可參涉於是非立落之際乎?旣不得處置,則亦不可一刻仍據於臺次,請令遞斥臣職。答曰,勿辭,退待物論。
政院達曰,康陵石物修改都監堂上,以工曹參議鄭必東達下,而除拜多日,尙不出肅,莫重奉審,尙此遷就,事體極爲未安。工曹參議鄭必東,卽爲牌招,以爲趁卽進去之地,何如?令曰,依。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,諸症候一樣,而熏熱之候有加矣。
禁府,趙隆拿囚。達。
令曰,右相處,承旨更往敦諭。
答判府事李濡書曰,覽書具悉卿懇。前書下答,備悉余意矣。年少疏闊之言,本不足介懷,本廳方有設施,非卿無以辦此也。其他兩件引嫌,尤涉太過,卿其安心勿辭,亦勿待罪,速出行公,用副至望。仍令曰,史官往諭。
答右參贊兪命雄書曰,覽書具悉。初無指的,無憑可覈,則金吾回達,誠得議讞之體,意外之斥,在我何嫌?卿其勿辭,從速察任。
答工曹參議鄭必東書曰,覽書具悉。伊時臺言,未必得當,何可以此,過自爲嫌?爾其勿辭,從速察職。以上朝報
備邊司達曰,因持平柳復明所達,水軍布,依他軍保例,皆以二匹收捧事,有令廟堂稟處之令矣。水軍三匹之役,在諸軍中最爲難堪,朝家之所已稔知,故近年特許加設竝保,使之竝令納布,而只因閑丁之難得,外方多不擧行,以致宿弊,猶未盡革,良可寒心。今秋則善爲搜括,必須准數簽定之意,更加申飭於諸道,何如?答曰,依達。以上備局謄錄
禁府達曰,因備邊司達辭,楊根前郡守喪人趙隆,以還上未捧居末,有依事目決杖之令,故稟達後,拿來羅將,發送驪州地矣,趙隆今方自現囚。所當決杖,而係是喪前所犯,依法典收贖放送,何如?令曰,知道。以上禁府謄錄
宣諡都監郞廳,以都提調意達曰,昭顯世子嬪神主,移奉梨峴宮時轝輦,以今番端懿嬪發靷返虞時轝輦取用,何如?令曰,依。以上宣諡都監儀軌
上在慶德宮。停常參·經筵。
下直,坡州牧使沈廷輔,盈德縣令沈瑋。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡脚痺特甚,熏熱有加及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當用未時云,依前定以未初乎?臣等不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
政院達曰,康陵奉審,一日爲急,而工曹參議鄭必東,陳書承答之後,尙不出肅。卽爲牌招,使之趁卽進往,何如?令曰,依。又達曰,處置遷就,已至一旬,此實前所罕有之事,揆以事體,殊涉未安。獻納金在魯,卽爲牌招,使之處置,何如?令曰,依。
禁府申目,前討捕使,盧恰元情云云。承服不冬,刑推得情,何如?達。除刑推議處。
忠淸監司書目,溫陽郡守朴弼揆,今月十七日身死事。
傳曰,史官五員待命,騎馬十五匹立之,津船等處內摘奸。
傳曰,兩司多官,引避退待,已至多日,尙未處置,事甚未安。掌令任泂在外,今姑改差,其代卽爲開政差出。
傳曰,殯宮禮葬墓所三都監都提調以下員役及襲斂時入參人員,竝書啓。
獻納金在魯,牌不進,罷職傳旨,傳曰,只推勿罷。
謝恩,工曹參議鄭必東。
答修撰金相玉書曰,覽書具悉。爾其勿辭,調理察職。
答弼善趙彦臣書曰,覽書具悉。爾其勿辭,往省焉。
備邊司量田堂上二,權尙游·閔鎭遠,從事官三,金在魯·朴師益·金東弼。
宣諡都監都廳金相元罷職,代朴師益。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
傳曰,前副應敎金相元,前校理金相尹,前修撰趙尙絅·南一明,竝敍用。
今日藥房受鍼入侍時,判府事徐宗泰,同爲入侍。
大殿·中殿·世子宮,藥房·政院·玉堂夕問安。答曰,知道。
四更五更,月暈。
藥房受鍼入侍,提調閔鎭厚所啓,卽今癘疫飢饉,兼行城中,亦有道殣,蓄儲蕩竭,無以救濟,殆不成國家貌樣,深可哀痛。飢民雖不得設賑,若依上年例,題給於癘疫人,則米數不多,猶可爲之。以此分付賑廳,何如?上曰,上年亦有題給之事矣。鎭厚曰,臣於上年,再次陳達,輒有題給之命。今必更有下敎然後,可以擧行云矣。上曰,令賑廳,依前例爲之,可也。又所啓,日昨,因大臣所達,文宗朝國舅權專,有追贈府院君之命矣。權專,舊贈左議政云。今因此會,加贈領相,則事體恐爲得宜,下詢于入侍大臣而處之,何如?上曰,大臣所見,何如?判府事徐宗泰曰,國舅之追贈領相,已有近規,則提調所達,似爲得宜矣。都提調李頤命曰,此乃小臣陳達之事矣。璿源譜略,以贈左議政景惠公入錄,此必有考據者矣。到今復官之後加贈,則宜贈領相。他國舅贈職,皆贈領相云矣。上曰,追贈領議政,可也。
有政。吏批,以趙尙絅爲修撰,崔守迪爲戶曹佐郞,金相尹爲副修撰,李普赫爲溫陽郡守,金萬胄爲掌令。
兵批,以趙道彬·申銋·李天根,付副護軍。以上朝報
吏批啓曰,判書·參判俱在外,小臣獨政未安,何以爲之?敢稟。傳曰,只出緊任。
又啓曰,玉堂闕員,今當差出,而玉堂出入之人,多在罷散,無以推移備員,合有變通之道。何以爲之?敢稟。傳曰,別單書入。以上朝報。
祔葬都監啓曰,今四月卄一日受鍼時,提調閔鎭厚所啓,都監所用物種,分定外方者,雖是舊例,各邑輸納之際,自多弊端,若自戶曹,直爲貿用,而以其所入價本,分定於列邑,則似有省弊之效,令都監稟處,何如?上曰,令都監稟處可也事,命下矣。目今飢饉癘疫之中,累經勅使及嬪宮喪三都監之役,又當愍懷嬪祔葬之禮,民力實難支堪,不可無別樣軫恤之擧。前日都監所用雜物之留置者,可以推移取用,其中不得不分定者,依筵臣所達,令戶曹直爲貿用,而鐵炭·生葛·石灰等物,各軍例爲定送將校貿用,自都監依此例,擇送軍門將校於所産處,草料成給,使之貿得,令本道出浦,船運取用,本價及船價,自戶曹宣惠廳,爲先上下後,以其所入之價,分定於各邑,似爲便好。依此行會,何如?傳曰,允。以上宣惠廳·京畿廳
受鍼時,判府事徐宗泰所啓,今此嬪宮喪事時,三都監外方分定物種,自爾浩多,且有過多者。大小木物,分定於東峽·海西者數多,民間赤立,且値癘疫,伐木運下之際,民力困悴,不能支堪,實甚慘憐。前頭又有復號殯宮都監之役。未知移墓封墓將如何,而以事體之重,自前分定,例存餘地,而卽今民事如此,何可一循舊例,至爲優多?自上必有軫念於此,有所下敎矣。卽今墓所用餘雜物,留置頗多。木物可以移用者,旣已書入,而都監分定物種,必須參量容入,務加節省似當矣。上曰,然矣。封墓都監謄錄
上在慶德宮。停常參·經筵。
下直,慶尙監司李㙫,朔寧郡守趙命禎。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當用申時云,依前定而申初乎?臣等不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
政院達曰,兩司多官,引避退待,已過多日,尙未處置。獻納金在魯,連日違牌,旣有只推之命,掌令金萬胄,變通差出之後,不卽出肅。獻納金在魯,掌令金萬胄,竝卽牌招,以爲處置之地,何如?令曰,依。
兵曹判書崔錫恒再度呈辭。入達。加給由。
同副承旨李秉常書達,臣承令馳往于露梁津邊果川境右議政趙泰采所住處,傳宣徽諭則以爲,臣於屛伏俟罪中,又伏承近侍敦諭之令,十行辭旨,慰勉愈勤,拜手莊誦,感淚被面。區區窮蹙之情,槪陳於日昨書達,仰惟离明,俯賜諒察。當此臺議方張之日,固何敢更事煩暴,以益其唐突之罪乎?在臣自處之義,惟當泯默縮蟄,恭俟勘處而已,去就之節,非所可論。恩諭之下,無路變動,惶悚悶塞,不知所達云矣。敢達。令曰,知道。
政院啓曰,因弘文館草記,下番將未免闕直,令本院稟旨變通差出事,依〈草記〉下敎矣。政官卽爲牌招開政,差出闕員,以爲牌招之地,何如?傳曰,允。
獻納金在魯,掌令金萬胄,牌不進,罷職傳旨,傳曰,只推勿罷。
墓所都監堂上李健命·兪集一,都廳黃龜河,郞廳閔昌夏·朴昌厚·金弘迪·李獻一·尹景績,監造官李敬躋·朴世拯·曺命宗·李慶遠·尹昌來,分差官魚史經·趙漢緯·權郃,入來。
謝恩,校理黃龜河,掌苑別提李獻一。
大殿·中殿·世子宮,藥房·政院夕問安。答曰,知道。
藥房口傳啓曰,受鍼時刻已至,故臣等率諸醫,來詣閤門外,而終日風氣甚不佳。如此之日,則醫書有所拘忌,今日受鍼,姑爲停止,未知何如?惶恐敢啓。傳曰,受鍼仍爲之。
政院達曰,掌令金萬胄,獻納金在魯,旣有只推之命,竝爲牌招,使之處置,何如?令曰,依。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
今日藥房入診時,自明日至再明,受鍼姑停事,榻前定奪。
宣諡都監郞廳任源病,代趙鎭周。
掌令金萬胄,獻納金在魯,再牌不進,副應敎金相元,牌不進,罷職傳旨,傳曰,只推勿罷。
答刑曹判書李健命書曰,覽書具悉。卿其依書辭往來焉。
有政。吏批,以尹惠敎爲淸安縣監,南一明爲校理,金相元爲副應敎。禁府都事趙鎭周,氷庫別提李德鄰,相換,以上朝報
吏批啓曰,判書·參判俱在外,小臣獨政未安,何以爲之?敢稟。傳曰,只出緊任。以上吏曹謄錄
上在慶德宮。停常參·經筵。
下直,安城郡守趙昌壽。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,連日受鍼,伏未審夜來,聖候寢睡若何?口淡脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
政院達曰,掌令金萬胄,獻納金在魯,旣有只推之命,竝卽牌招,以爲處置多臺之地,何如?令曰,依。
全羅監司書目,樂安郡守柳枰,今月十二日遭母喪事。
答獻納金在魯書曰,覽書具悉。向來臺言,乖激甚矣。因此不安,一向深引,實涉太過。爾其勿辭,從速察職。
答掌令金萬胄書曰,覽書具悉。前後人言,本來過當,而至以諂佞卑屈等語,直加宵小之目,則尤爲深刻,決不可過自引嫌,一向撕捱。爾其勿辭,從速察職。
答右承旨李箕翊書曰,覽書具悉。爾其勿辭,調理察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
封墓都監都提調領議政金昌集,提調閔鎭遠,請對入侍。入侍時,水原府使魚有龜,催促赴任事,及外方諸地師散料題給,連山縣監李玄緻,今姑還任事,榻前下敎。
校理黃龜河,牌不進,罷職傳旨,傳曰,只推勿罷。以上朝報
封墓都監都提調以下請對入侍時,都提調金昌集所啓,頃日筵中,以地中事有未可知爲敎,而近聞人家,或有七十年後遷葬者,而地中亦且無故云。當初旣已禮葬,似可保無虞,外梓宮,固當新備,而內梓宮,亦當新備以待矣。上曰,雖不入用,其在應卒之道,不可不預備,內外梓宮,竝爲新造,可也。金昌集曰,德嬪喪梓室,以長生殿板子,因傳敎取用矣。今亦依此爲之乎?上曰,當用長生殿所在板子矣。閔鎭遠曰,當用新板乎?上曰,依爲之。金昌集曰,昭顯世子嬪神主改造事,定奪矣。禮曹引用思陵復位時改主之例,而虞主制度,與私家神主有異。今此愍懷嬪神主,與私家神主無別,似不必改造,且七十年奉安之神主,到今新造,亦似未安。只去其粉面,改題舊主,未知何如?上曰,主制與私家無異,則但當去粉面改題主矣。昌集曰,昭顯世子神主尺數,若至懸殊,則當改造矣。上曰,愍懷嬪神主之制度,與禮文尺數同否,未能詳知,看審後,尺數若與相似,則愍懷嬪神主,仍舊用之,若不同,則使勢將政造矣。昌集曰,然則使都監堂上,看審後處之,何如?上曰,依爲之。以上禮曹謄錄
封墓都監都提調金昌集,提調閔鎭遠請對時,金昌集所啓,臣等先詣衿川墓所看審,則穴前不至狹窄,可容象設,而補土之役則頗大矣。當初不暇擇地,用姜家墳山餘麓。地師等以爲,地中事雖不知,疵病則多,仍爲封築,則民田又多陳廢,此亦不便矣。仍詣高陽昭顯墓看審,則左右皆有餘地,足爲雙墳之制矣。上曰,乙亥年臨觀時,墳形當中矣。今果爾耶?昌集曰,果爲當中,而地師等以爲,左邊曲墻,開拓而祔葬,則不至於偏着一邊,丁字閣亦不必改建云矣。鎭遠曰,左右餘地,皆可容一墳,而右邊則背後空虛,左邊則背後當主脈,故地師等,以左邊爲勝,且祔左,合禮文矣。上曰,祔左,禮也,而況左邊有餘地乎?但祔左則無偏倚之患乎?鎭遠曰,入葬後自下觀之,則右邊勢當空虛,豈無偏倚之患,而若打開左邊,仍又補土,則似不至大段傾倚矣。上曰,當初衿川葬山,旣未擇占,而昭顯世子墓,左有餘地,以雙墳祔葬,則揆諸神理人事,誠爲便好,丁字閣,不爲新造,則亦可省費矣。魂遊石·長明燈,當爲新備耶?鎭遠曰,長明燈,有合設之禮云。昌集曰,長明燈,設令新造,亦何難乎?上曰,然矣。以上上同
上在慶德宮。停常參·經筵。
下直,江陵府使洪廷弼,興海郡守李東昌。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
兵曹判書崔錫恒三度呈辭。入達。只遞本職及判義禁。
政院達曰,掌令金萬胄,獻納金在魯,俱已陳書承答,而尙不出肅,多臺處置,一向遷就,事甚未安。竝卽牌招,使之處置,何如?令曰,依。
吏曹啓曰,兵曹判書有闕,政事,取稟。傳曰,當日爲之。
掌令金萬胄謝恩。
獻納金在魯,牌不進,罷職傳旨,傳曰,只推勿罷。
答禮曹判書宋相琦書曰,覽書具悉。兩任俱重,不宜輕遞,卿其安心,勿辭行公。
答副應敎金相元書曰,覽書具悉。爾其勿辭,調理察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
宣諡都監郞廳李命大病,代李箕獻。
禁府申目,前郡守李廷晉議處云云。百餘石耗穀,自備充上,則可知其歲飢民困,出於萬不得已之擧是白乎矣,莫重還穀,以未捧爲已捧,仍成分給文書,則反作之罪,在所難免。依前事目,限三年定配,何如?達。依準。
府前達,請寢李獻英·獻章等覆試之命,拔去榜中事。請還收林象極·權弼衡·朴師悌·洪啓一等放釋之命事。請義州呼訴人朱益桓梟示事。請寢西路官奴婢納贖之命事。新達,竝引嫌而退。冒嫌論列,專事壞亂,公議所在,不可仍置,臺書所論,元無可嫌,儒章侵斥,何足介懷?僚臺書語,旣出泛論,引以爲嫌,殊涉過中。所引臺言,元非大段,金吾覆奏,在我何嫌,嫌難處置,其勢固然。不可以此,輕遞言官,嫌不連達,已有近例,以此引避,無已太過?當初議讞,意在審愼,諫臣避語,何必爲嫌?請正言魚有龍,大司諫南道揆,司諫洪啓迪,持平柳復明·黃璿,掌令金台壽,大司憲李澤,竝令出仕,正言成震齡,遞差。答曰,不從。處置事,依達。
禁府,李廷晉,坡州馬山驛,徒三年定配。達。
校理黃龜河,牌不進,罷職傳旨,傳曰,只推勿罷。
有政。吏批,以李重昌爲樂安郡守,宋相琦爲判義禁。
兵批,以崔錫恒付副司直。以上朝報
吏批啓曰,判書·參判,俱在外,小臣獨政未安,何以爲之?敢稟。傳曰,只出緊任。以上吏曹謄錄
政院啓曰,兵曹判書崔錫恒,旣已遞職,所授命召,使軍官替納,故今當修正密匣冊以入,而判書例兼禁衛大將。將兵之任,不可一刻無摠察之人,何以爲之?敢稟。傳曰,都提調摠察事,郞廳發牌,分付。以上禁營謄錄
禁府達曰,卽接月令醫員李德澤手本,則保放罪人李廷晉所患諸症,今已向差云。還囚之意,敢達。令曰,知道。以上禁府謄錄
上在慶德宮。停常參·經筵。
巳時至未時,日暈。
下直,安東府使權以鎭,羅州牧使鄭復先,益山郡守李景說。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當用未時云。依前定以未初乎?臣等不勝終宵憂煎,敢此問安,竝爲仰稟。答曰,知道。口淡脚痺特甚之候一樣,困惱亦甚,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,困惱有加。明日受鍼,宜矣。
京畿監司書目,長湍府使任舜元,身病甚重,不得已罷黜事。
院前達,權卨事,罪人河事,朱益桓事,尹宣擧書院事,李衡秀事,李復休事。措辭見上新達,國家治亂,係於言路之通塞,可不懼哉?日者,正言成震齡,以一介新進,論劾柄用之大臣,其言雖過,其氣可尙。況其引避之辭,專斥筵奏書院事,則爲斯文憂嘅之誠,有足多者。其在扶植之道,固當奬詡之不暇,而掌令金萬胄,不有公議,突出排擊,至以壞亂之目,勒加於論事之臣,變亂士林之是非,摧抑敢言之風稜,其爲臺閣之羞恥,已不可言,而冒嫌論列等語,尤有不忍正視者。此而置之,誠恐言路杜士氣沮,而國不爲國。請掌令金萬胄罷職。答曰,勿煩。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚,困惱亦甚及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
禁府申目,曳梓室官李亨龜元情云云。泛稱遲晩,刑推得情,何如?達。除刑推議處。又照目,前僉使李天起矣,前後變幻,已涉可疑,則防布私用之罪,在所難免。以此照律,決杖一百,流三千里,告身盡行追奪,私罪。達。功減一等。
禁府,李天起,驪州揚花驛,定三年徒配。達。
答工曹判書閔鎭遠書曰,覽書具悉。書辭令該曹稟處。
京畿監司書目,高陽呈,以修撰金相尹辭職上書上送事。達。答曰,覽書具悉。爾其勿辭,從速上來察職。
平安監司書目,辭職上書上送事。達。令曰,累次承答之後,一向撕捱,事體未安。此上書還爲下送,俾卽行公。
備忘記,誌文製述官宋相琦,書寫官尹淳,哀冊文製述官李健命,印篆文書寫官閔鎭遠,書寫官礪城君楫,諡冊文製述官宋相琦,書寫官李健命,銘旌書寫官徐命均,改銘旌書寫官尹淳,各熟馬一匹,上字書寫官礪陵君畿,上弦弓一張賜給,題主官徐命均,玄室封閉官金台壽,竝加資,告啓殯奉柩進玉帛拭梓室兼覆土官兪命雄,熟馬一匹,執巾者李光績,不粧弓一張,輓章書寫官趙彦臣·南一明·金相玉·趙榮世·黃璿·金濰,各上弦弓一張,頓遞使金重器,陪往大將李宇恒,各兒馬一匹,從事官閔思淵·趙畛,大轝擔陪領率假衛將金鼎弼·李昌夏·金東寔·簡益昌·金世興·李昌白·林振莢·金尙完,各上弦弓一張賜給。
備忘記,長生殿都提調金昌集,熟馬一匹,提調金錫衍,半熟馬一匹,閔鎭遠·金興慶,各兒馬一匹,趙道彬,上弦弓一張賜給,朴鳳齡·李光佐,竝勿論,都廳李震葉·姜纘,郞廳李泰祥,各加一資,資窮者兒馬一匹,都廳李命大,上弦弓一張賜給,朴弼哲,郞廳申思奭,竝勿論,員役工匠等,令該曹米布分等磨鍊題給。
備忘記,墓所都監都提調判府事徐宗泰,鞍具馬一匹,提調李健命·兪集一,各熟馬一匹,趙道彬,上弦弓一張賜給,李光佐勿論,都廳黃龜河加資,洪錫輔勿論,郞廳閔昌夏,金弘績·朴昌厚·尹景績·李獻一,竝陞敍,申思奭,兒馬一匹,沈瑋·鄭錫,各上弦弓一張賜給,金鼎運勿論,京郞廳金光運,上弦弓一張賜給,各所監造官金世衍·李敬躋·朴世極·曺命宗·李慶遠·尹昌來,別工作監役官魚史經,竝陞敍,分差官趙漢緯,兒馬一匹賜給,金應瑞勿論,燔瓦所別提權郃陞敍,柳虎徵勿論,相地官鄭倬·金遠鳴,令本衙門,高品付祿,京畿監司金演,都差使員李世祥,排設差使員趙泰耆,各兒馬一匹賜給,輸石所部將李泰剛,領役部將崔燁·李郁·池得溟·申震熽·文世英·朴再茂·鄭泰昌·姜尙忠·宣豪錫·趙世普·尹尙健,竝相當職除授,相地官韓斗翼,祭享色官李世胄·宋亨傑·金佑夏,擇日官池百源·金億·柳元昌·李天福·全以俊及員役工匠等,令該曹米布分等磨鍊題給。
備忘記,禮葬都監都提調判府事徐宗泰,鞍具馬一匹,提調權尙游·李澤,各半熟馬一匹,都廳金在魯,半熟馬一匹,洪廷弼·鄭纘先,各上弦弓一張賜給,郞廳尹㝚·李瀗·金濰·李巨源·張震煥,竝陞敍,李震葉·沈啓賢,竝勿論,監造官鄭述先·申思遠·宋相維·閔思誠·權炅,別工作李箕章,誌石監造官李義宗,虞主監造官鄭重垈,竝陞敍,分長興直長尹鳳輝,分典設司別檢李廷燁,各兒馬一匹賜給,諡冊印官申銋,熟馬一匹,發靷時陪往承旨李秉常,參判朴鳳齡,正郞金濰,副摠管尹慤,五衛將柳文燧·南五錫,經歷許夔,司書李善行,說書趙最壽,衛率洪受濂·宋世鼎,侍直金令行,洗馬洪重聖,各兒馬一匹,陪衛將李舜佐等四人,挾靈轝將方晩昌·李克和,從事官金守韓·張世和·河涉·朴敏信·金鼎華等十五人,梁宇徵·崔海徵,各上弦弓一張,陪香祝官申維翰,書寫忠義崔益齡,贊義安汝恒,禮貌官申德潤·申侃·朴鐧,各不粧弓一張,舁梓室官柳澨·李慶祉,各兒馬一匹賜給,捧銘旌內官李濬·朴熙采,各加一資,資窮者兒馬一匹賜給,其餘內外諸執事,各加一資,資窮者代加,員役工匠下人等,令該曹米布分等磨鍊題給。
備忘記,殯宮·魂宮兩都監都提調判府事徐宗泰,鞍具馬一匹,提調朴鳳齡,熟馬一匹,閔鎭遠,半熟馬一匹,金錫衍,上弦弓一張賜給,都廳洪啓迪加資,郞廳李眞淳陞敍,鄭必寧,兒馬一匹,趙奎彬·吳晉周·朴琮,各上弦弓一張賜給,洪重疇·宋必恒·金墰·朴弼哲,竝勿論,監造官別工作姜啓溥·趙斗壽·趙尙慶·鄭錫徵,竝陞敍,鄭健柱,不粧弓一張賜給,禮房承旨李楨翊·李宖·李箕翊,各兒馬一匹賜給,奏時官崔重齊以下下人及員役工匠等,令該曹米布分等磨鍊題給。
備忘記,襲斂時入參,幼學沈維賢,都事沈湙,前主簿沈稷,幼學沈沆·沈碩賢·沈洙,各兒馬一匹賜給。
備忘記,殯宮次知內官張世相·崔泓,各熟馬一匹,複差備官李夏昌,半熟馬一匹,別輦侍金千鎰·崔萬裕·李夏昌,魂魄差備文有道,虞主差備咸熙春,奉冊尙傳曺漢卿,敎命冊印出入時承言色金振文,從事內官具義峻·尹弼聖,各兒馬一匹賜給,司鑰別監及下人等,令該曹米布題給。
備忘記,今此三都監賞格中,一人雖兼數事,毋得疊授,玉印造成武人崔天若,弓箭賜給。以上朝報
上在慶德宮。停常參·經筵。
正言魚有龍,牌不進,依承傳罷職。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡脚痺特甚,困惱亦甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日受鍼,當日戌時云。依前定以戌初乎?臣等不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而困惱亦甚,少減熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡脚痺特甚,困惱亦甚,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,諸症候一樣,而熏熱之候有加矣。
戶曹達曰,來五月朔頒料次,倉官進去于右議政趙泰采果川露梁所住處,及判府事徐宗泰南大門外所住處,請受祿牌,則判府事徐宗泰以爲,旣出城外,常祿不敢祗受云。右議政趙泰采以爲,迸出俟罪之中,常祿不敢祗受云。祿牌俱不出給,係是大臣祿俸,何以爲之?敢稟。令曰,竝令倉官輸送。
忠淸監司書目,忠州呈,以吏曹判書鄭澔辭職上書上送事。達。答曰,覽書具悉。大政不遠,而政曹殆空,此時首席,決不可許久在外。大臣筵奏,於卿,別無不安之端,擊錚人侵斥之言,不足爲嫌。卿其安心勿辭,卽日就途,毋曠職務。
校理黃龜河,修撰金尙玉,牌不進,罷職傳旨。傳曰,只推勿罷。
藥房口傳啓曰,卽伏聞入侍醫官所傳之言,晩後聖候困惱,呻吟特甚,今日受鍼,有停止之敎,臣等不勝一倍驚慮之至。俄間,症候加減,復何如?諸醫以爲,自前如此之時,蔘茶不無其效,五錢重蔘茶,今亦進御宜當云。卽爲煎入,何如?傳曰,卽今一樣矣。蔘茶煎入事,依爲之。以上朝報
禮曹達曰,卽者,延礽君房所住金鼎希呈狀內,矣宮葬地旣定,葬日且迫,而因一意外之事,尙未決定。蓋此穴處,在於宣陵火巢垓子外三十餘步許,又與陵寢,相距洽滿十里,中間岡阜,重重隔絶,自穴處雖立數丈之木,升而望之,亦不得見陵寢,若有日後拘礙之端,則雖甚悶迫,何敢生意於入葬乎?矣宮仰請摘奸,實出於萬萬切急,而本曹尙靳看審,不勝抑鬱,今日內發遣郞官,火巢外步數遠近及相望與否,詳細摘奸,入達變通。蓋此事,自有曲折,昨日該宮所任,以摘奸之意,來呈所志,而聞其所占穴處,乃是曾前沈家兩班,欲爲占得入葬之際,因陵官等所報,本曹入啓,發遣郞廳,摘奸以來,禁其入葬,今此穴處,卽其時所禁之地云。故以此意,分付所任處,使之退去矣。今其呈狀,又如此,取考辛卯年本曹摘奸書啓文書,則有曰,自幕峯至沈家營葬處,二百八十步,自垓子三十九步。又曰沈家營葬處定穴,當爲龍尾處,立見而不見陵上,立於沙城上,則望見王后陵上,且火巢外,例有別定火巢,而此處火巢,限以垓子,垓子亦不分明,沈家營葬處,距垓子不甚逼近,而所謂幕峯,旣爲本陵龍脈。今此營葬,雖不直犯龍脈,卽其傍麓,自其所築砂城上,望見陵上,則卽此一款,決不可論其入葬云,而入啓允下矣。以此觀之,其時禁斷沈家營葬處,專在於沙城上望見陵寢,相距步數之遠近,有不必論,而今者,該宮狀辭,則乃以爲,自穴處雖在數丈之木,升而望之,亦不得望見陵寢云。與前日本曹摘奸時所論,大相不同,其間事狀,有難明知,似當有一番看審之擧,而第其穴處,旣是曾前摘奸處決之地,則自本曹,有難直請,更遣郞官,何以爲之?敢稟。令曰,更遣郞廳,摘奸後稟處。右典享司日記
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?蔘茶進御後,困惱之候,其已減歇,而口淡,脚痺特甚,及熏熱,腹部飽滿,膈間不淸利,喉乾之候,亦有所減,而眼視昏暗特甚之候,亦何如?今日受鍼,恐當仍爲停止乎?臣等與諸醫入診,詳察症候,議定茶飮加進當否宜當。不勝終宵憂煎,敢此問安,竝爲仰稟。答曰,知道。蔘茶進御後,困惱無減,達夜呻吟,寢睡不寧,口淡,脚痺特甚之候,亦無所減,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候一樣,而卽今困惱亦甚,勿爲入診。蔘茶一貼,加進宜矣。
校理朴師益,牌不進,罷職傳旨。傳曰,只推勿罷。
戶曹達曰,依下令,來五月朔祿俸,令倉官輸送于判府事徐宗泰所住處及右議政趙泰采果川·露梁所住處,則判府事徐宗泰以爲,負釁之踪,頃月累承恩敎,雖已冒受常祿,而到今迸外,尤何敢仍受?重犯分義,終無以祗承下敎,不勝惶恐云。右議政趙泰采以爲,方在迸出俟罪之中,何敢以大臣自居?而況身在江外,尤不當冒受云。祿俸俱不領受,何以爲之?敢稟。令曰,令倉官,竝更輸送。
大殿·中殿·世子宮,藥房·政院夕問安。答曰,知道。
藥房口傳啓曰,晩後,困惱,口淡,脚痺特甚,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,晩後諸症候一樣矣。
答修撰趙尙絅書曰,覽書具悉。爾其勿辭,從速上來察職。
吏曹申目,觀此工曹判書閔鎭遠上書,則所帶知義禁之任,與判事宋相琦,有婚家相避之嫌,相避之法,在下當遞,似當許遞,而重臣進退,臣曹不敢擅便,徽裁,何如?達。依回達施行。
大司憲李澤上書。大槪,臣於風憲長席,有難仍冒,且今病勢添劇,決難供職。乞賜遞免,俾得任便調息,仍附所懷,以備裁察事。入達。答曰,覽書具悉。卿憂慨於近日事,附陳書末,而持論公平,余用嘉賞,可不留心焉?卿其勿辭,從速察職。
兵曹口傳政事,分翊衛司衛率,宋相曾。
修撰金相玉,牌不進,罷職傳旨。傳曰,只推勿罷。
有政。吏批,以吳與昌爲成歡察訪,柳星樞爲長湍府使,崔尙履爲永平縣令,洪蒑爲掌令,金相元爲司諫,任泂爲正言,李明誼爲正言,崔宗周爲司書。
兵批,以宋相曾爲衛率,成震齡爲副司果。以上朝報
吏批啓曰,判書參判俱在外,小臣獨政,事甚未安。何以爲之?敢稟。傳曰,只出緊任。
又啓曰,殯宮·魂宮兩都監都廳司諫洪啓迪,墓所都監都廳黃龜河,題主官北評事徐命均,玄宮封閉官掌令金台壽,竝加資事,命下矣。洪啓迪,已經准職,而未及資窮,黃龜河·徐命均·金台壽,未資窮未准職,何以爲之?敢稟。傳曰,特爲加資。以上吏曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,旱風如秋,日氣不和,伏未審夜來,聖候寢睡,若何?蔘茶連進之後,困惱之候,其已減歇,而口淡脚痺特甚,及熏熱,腹部飽滿,膈間不淸利,喉乾之候,其有所減乎?眼視昏暗特甚之候,亦何如?今日受鍼,又當仍停,而臣等與諸醫入診,詳察症候,議定茶飮加進當否宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。困惱雖無所減,蔘茶不可多服,今姑停止。勿爲入診。
政院達曰,守令未署經者,至有二員,憲府則才已署經,而諫院多官,或呈辭或未肅拜,不得署經,夫馬留滯,殊甚可慮。大司諫南道揆,司諫金相元,獻納金在魯,正言任泂·李明誼,卽爲牌招,以爲署經之地,何如?令曰,依。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請義州呼訴客使朱益桓,亟令梟示事。請還寢西路官奴婢納贖之命事。新達,昨日有兩都監都廳及題主官封閉官加資之命,此固出於遵古典償功勞之意,而第前司諫洪啓迪,雖經准職,時未資窮。前校理黃龜河,前北評事徐命均,前掌令金台壽,未經准職,亦未資窮,今玆陞秩,未免爲違越常格之歸,其在愛嚬笑之道,不可遽然特授。況以辛巳已行之例言之,其時特蒙陞資之人,或未准職,或階職俱未照格,先引該曹啓稟,反汗成命,則今番酬勞之典,亦不宜異同。請還寢前司諫洪啓迪,前校理黃龜河,前北評事徐命均,前掌令金台壽,竝加資之命。墓所都監監造官金世衍,因一微細之事,發怒於都廳,廢務還家,呈旬圖遞,中間出住墓所近處,而退坐村舍,無意董事,及至諸堂郞竣事之日,亦不復命,其所去就,已極顚倒,而莫重敦匠之役,徑自抛却,致使他員,許久替行,到今陞敍之典,決不可混施。請墓所都監監造官金世衍賞典,勿論。答曰,不從。黃龜河·徐命均·金台壽,令該曹,准職除授,末端事,依達。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡脚痺困惱特甚及熏熱腹部飽滿膈間不淸利未已之候,復何如?臣等不勝憂煎,惶恐敢啓。傳曰,晩後諸症候一樣矣。
京畿監司書目,楊州呈,以校理南一明辭職上書上送事。達。答曰,覽書具悉。爾其勿辭,從速上來察職。
掌令洪蒑上書。大槪,臣於前冬,忝叨是職,重遭臺彈,獲蒙恩遞,不意柏府新命,更及於此際,臣誠驚惶感激,不知攸處。顧臣情迹,已難復叨,宿患脚痺,近又添劇,實無祗肅之望,乞遞臣職,以安私分事。入達。答曰,覽書具悉。臺言過當,不必爲嫌,爾其勿辭,從速察職。以上朝報
復位宣諡都監郞廳,以都提調意啓曰,端懿嬪禮葬時,諡哀冊,用竹塡字用金,哀冊塡字用紅,今亦依此爲之,而端懿諡印,依嘉禮時玉印,見樣造成事,稟達擧行,而尺度,與乙亥謄錄有異,今此昭顯世子嬪諡印,則依乙酉儀軌尺度造成似宜,敢此仰稟。令曰,依爲之。
又達曰,昭顯世子嬪神主移奉梨峴宮時轝輦,以今番端懿嬪發靷返虞時轝輦取用,何如?令曰,依。以上禮曹謄錄
上在慶德宮。停常參·經筵。
禮曹佐郞李柱世,崔淑嬪葬地,更爲摘奸後入來。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?困惱口淡脚痺特甚及熏熱腹部飽滿膈間不淸利喉乾之候,其有所減,而眼視昏暗特甚之候,亦何如?今日受鍼,又當仍停,而臣等不但久未入侍,聖候諸症,有加如此,不可不與諸醫入診,詳察症候,議定當進之藥宜當。不勝終宵憂煎,敢此問安,竝爲仰稟。答曰,知道。困惱口淡脚痺特甚之候一樣,而熏熱腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。卽今困惱一向特甚,湯劑亦難進御,姑勿議藥,勿爲入診。
戶曹達曰,依下令,來五月朔祿俸,令倉官,更爲輸送于兩大臣所住處,則判府事徐宗泰以爲,荐承恩敎,伏深感激,而其在道理與私義,終不敢冒受,惶恐彌深,隨卽陳書,仰暴微悃云。右議政趙泰采以爲,祿俸輸送之令,再及於江外病伏之中,誠不勝惶感,而臺議方張,罪名未勘,區區私義,終有所不可冒受者,勤旨之下,又未得祗承,尤增悚蹙云。祿俸俱不領受,何以爲之?敢稟。令曰,更令倉官輸送,而徐判府事祿俸,待下答輸送。
大殿·中殿·世子宮,藥房·政院·玉堂夕問安。答曰,知道。
大司諫南道揆上書。大槪,臣之老父,猝患泄瀉,度數無算,飮啖專廢,委頓牀席,連用藥餌,少無所減,以臣情理,實無離側供職之望。伏乞亟遞臣職,俾得專意救護事。入達。答曰,覽書具悉。爾其勿辭,救護父病。
藥房口傳啓曰,晩後困惱特甚之候,或有減歇,而口淡脚痺特甚熏熱腹部飽滿膈間不淸利未已之候,復何如?臣等不勝憂煎,惶恐敢啓。傳曰,困惱特甚之候及其餘症候一樣,而膈間不淸利之氣,差勝矣。
判府事徐宗泰箚子。大槪,賜馬重典,不敢祗承。伏乞离明,開達聖聰,收寢前命事。入達。答曰,覽箚具悉卿懇。今玆錫馬之典,實循舊例,卿其安心,勿辭領受,須速入城,用副余望。仍令曰,史官往諭。
答兵曹判書趙道彬書曰,覽書具悉。今玆新命,實循公議,書末引嫌,殊涉太過。卿其安心勿辭,速出行公。
令曰,本兵之長,不可久曠,兵判辭書,纔已下答,明朝牌招察任。
黃海監司書目,民事渴急,本道十餘邑稅太,四五邑貢物價米,留救目前之急,其價錢,令賑廳許貸,待秋作米事,上書上送事。達。答曰,覽書具悉。書陳之事,令廟堂稟處。以上朝報
訓鍊都監達曰,都監米二百石·木五同取用事,自封墓都監達下矣。木五同,則依數輸送,而都監軍餉保米,元數未敷,每患難繼,卜馬軍朔料,或貸他衙門,僅僅支放矣。近年以來,連値凶歉,逐年災減,卽今所儲,尤甚零星。頃日墓所都監分定,至於煩達,而不得輸送者,蓋以此也。今年當捧,其數不多,而湖西保米,又令退捧,前頭繼用,實無其策,今此封墓都監分定米二百石,決難推移輸送,更爲分定於穀物有裕衙門之意,分付,何如?令曰,依。以上封墓都監謄錄
上在慶德宮。停常參·經筵。
繕工直長安絿,寧陵陵上石物塗灰事,出去。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,旱災日甚,風氣不佳,伏未審夜來,聖候寢睡,若何?困惱口淡脚痺特甚及熏熱腹部飽滿膈間不淸利喉乾之候,其有所減,而眼視昏暗特甚之候,亦何如?受鍼則今明俱有拘忌,固當仍停,而症候有加,今已多日,茶飮旣停,湯劑難進。臣等一倍焦煎,何可盡達?今日與諸醫入診,詳察症候宜當。敢此問安,竝爲仰稟。答曰,知道。旱暵彌甚,病裏憂深,困惱口淡脚痺特甚之候一樣,而熏熱腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。大抵口淡益甚,水刺漸減,困惱呻吟,無日不然,自量氣力,不如春初矣。明日入診。
戶曹達曰,依下令,來五月朔祿俸,令倉官,更爲輸送于右議政趙泰采所住處,則以爲,屛伏荒郊,恭俟勘處,冒受常祿,決非私義之所敢出者,恩敎至三,終未祗承,違拒之罪,益無所逃,情地危蹙,亦不得以書陳暴,惶隕悶塞,不知所達云。又不領受,何以爲之?敢稟。令曰,更令倉官輸送。
答全羅監司洪錫輔書曰,覽書具悉。卿其依書辭往來焉。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後困惱特甚之候,或有減歇之勢,而口淡脚痺特甚及熏熱腹部飽滿膈間不淸利未已之候,復何如?臣等不勝憂煎,惶恐敢啓。傳曰,熏熱膈間不淸利之氣差勝,而困惱等症一樣矣。
傳曰,大司成,非久曠之任,而近作虛窠,事甚未安。後日政差出事,分付該曹。
禮曹達曰,近日以來,凄風連吹,旱氣太甚,節近芒種,雨意漠然,兩麥日就枯損,水田無望播種,民事之渴悶,日甚一日,祈禱之擧,不容少緩。初次祈雨祭,三角山·木覓山·漢江等處,遣三品官,不卜日來五月初三日設行之意,分付,何如?令曰,依。以上朝報
禁府達曰,卽接月令醫員金天柱手本,則時囚罪人盧恰,久處冷地,傷寒彌留,盡夜呻吟,方在苦劇中云。自前罪人病勢如此,則有保放救療之規,敢此仰稟。令曰,知道。以上禁府謄錄
復位宣諡都監郞廳,以都提調意達曰,諡冊製述官實差行司直崔錫恒身病方重,不得製進云。宣諡日期不遠,諡冊製進,極爲緊急。製述官預差行司直李光佐,使之趁速製進,何如?令曰,以無故人製進,可也。以上復位宣諡都監儀軌郞廳趙書。郞廳宋瑩中校正。
上在慶德宮。停常參·經筵。
下直,南平縣監李益命,高山里僉使全舜佐。
大殿,政院·玉堂·二品以上·六曹·大司憲問安。答曰,知道。
中殿·世子宮,藥房·政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖候寢睡,若何?困惱口淡脚痺特甚及熏熱腹部飽滿膈間不淸利喉乾之候,其有所減,而眼視昏暗之候,亦何如?今日臣等,當依聖敎入診,而不勝終宵憂煎,敢此問安。答曰,知道。困惱口淡脚痺一樣,而熏熱腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。
政院達曰,兵曹判書趙道彬,特招之下,尙不出肅,牌招察任,何如?令曰,依。
府前達,請寢李獻英·獻章等覆試之命,拔去榜中事。請還收林象極·權弼衡·朴師悌·洪啓一等放釋之命事。請朱益桓梟示事。請寢西路官奴婢納贖之命事。措辭竝見上日昨,以都監執事諸臣加資之命還寢事,有所論達矣。及承下答,皆准所請,而獨於前司諫洪啓迪事,未蒙從許,臣竊以爲不然也。啓迪,雖經准職,時未資窮,則今玆陞秩,有違常格。其在愛嚬笑之道,不可遽然特授。請還收前司諫洪啓迪加資之命。
正言李明誼上疏。大槪,臣於夢寐之外,忽承薇垣新命,感激恩私,怵分畏義,不得不隨牌祗肅,而言責之職,實非如臣謭劣所可堪承,玆敢陳章仰籲,以冀鐫遞,兼附區區憂愛之忱,以備裁察事。入啓。
政院啓曰,領議政金昌集,以愍懷嬪遷葬擇日議定事,來會賓廳,卽因臺疏出去。敢啓。傳曰,知道。
又啓曰,藥房入診時,都提調李頤命,被斥臺疏,迸出闕外,不得入侍之意,敢啓。傳曰,知道。
大殿·中殿·世子宮,藥房·政院夕問安。答曰,知道。
傳曰,史官一員待命,騎馬三匹·卜馬二匹立之,寧陵忌辰祭所內摘奸。
假注書鄭匡濟出使,代成德章。
藥房再啓曰,臣等入診退出後,與諸醫反復商議,則以爲,卽今聖候,口淡特甚,最爲切悶,宜爲補養脾胃爲主,而萬病回春眼目門,補中益氣湯,尤合於眼部症候,竝加入一依古方,連進五貼宜當云。此藥自今日煎入之意,敢啓。傳曰,知道。
政院啓曰,卽者,議政府錄事來言,領議政金昌集,因臺疏,迸出城外,仍納命召,何以爲之?敢稟。傳曰,令史官傳授,爲先遣承旨敦諭。
又啓曰,端午帖製述官,旣已抄啓,大提學宋相琦,明日待開門牌招,出韻科次,何如?傳曰,旱災至此,今番勿爲製進。
京畿監司書目,安山呈,以領府事尹趾完上疏上送事。啓。答曰,省疏具悉。卿其勿辭領受焉。遣史官傳諭。
答府曰,勿煩。
政院達曰,持平黃璿,詣臺傳達之後,因正言李明誼疏斥,引嫌出去,所下徽答,不得傳之之意,敢達。令曰,知道。
備忘記,正言李明誼,姑先遞差。
備忘記,噫,旱災孔棘,毒癘尤慘,民將盡劉,國其奚依?當此之時,大小臣僚,雖協心共濟,猶懼不克,而前正言李明誼,外托遇災進言,內懷壞亂之計,搆誣諸臣,罔有紀極,而一篇精神,專在於領相,求其說而不得,則白地做出,萬不近理之許多罪名,目之以擅弄威福之權奸,直驅之於罔測之科,有不忍正視者。噫,領相前後箚陳,何事?一則爲聖祖也,一則爲斯文也。辭嚴義正,有辭後世,則渠雖無狀,何敢嫉如仇讐,爲宣擧父子,有若立節者哉?論其情狀,萬萬絶痛,至於醜辱吏曹參判,誣詆原任大臣,亦無所不至,極可駭惋。沈綿之中,少有思索,輒困薾火升膈煩,故不得逐段辨破,而若不痛懲,則末流之害,必至於國不爲國,李明誼遠竄。
藥房入診時,提調閔鎭厚所啓,當此飢饉疾疫之時,民雖安在,有難支保,況可以擾之乎?似聞漢城府·刑曹,徵債紛紜,頗有弊端云。限秋前姑令防塞,何如?上曰,依所達分付,可也。又所啓,閭家奪入,自是禁令,而因循懈弛,多不奉行。自癘疫熾盛之後,無故民家,皆爲士夫所奪入,至於法司之官,亦皆冒犯,其或不卽順從,則加之以囚禁捶撻,閭巷之間,如逢亂離云。事極寒心,宜有申飭禁戢之道。上曰,閭家奪入,在常時猶不可犯禁。況如此之時乎?各別申飭,嚴加禁斷,可也。又所啓,伏見昨日問安批答,以旱災如此,病裏深憂爲敎,臣等不勝煎悶之至。卽今飢饉之餘,癘疫大熾,東西南郊病幕,連亘五朔之內,報於備局,數已過萬,而落漏者居半,死亡相續。況春牟全然枯損?秋牟少勝,而亦不免大凶,民困飢疫,不能農作,田疇之間,未見耕耘之人云。設令前頭,無他災害,其何以有穫乎?賑廳江都,宿儲已空,百官頒料,亦患難繼,言念國事,誠可哀痛。至於近來旱風,非如尋常天災之比,其爲憂懼爲如何哉?此政大警動大振作之會,而不但事無着手,朝議泮渙,鼎席一空,循例裁減之事,亦不得爲之,如此而何以爲國乎?我國不幸,常多凶荒,故裁減之時,不至一再。或軍門有闕勿補,或歲畫等物革罷,而祭享亦或略減。且於上年,又有減分之令,而今年則復舊,如此等事,考出政院日記及各司文書,一一抄出入啓,斯速變通,有不可已。此則雖無大臣,亦無不可行之道,敢此仰達矣。上曰,予病今已年久,症情月異而時不同,而國事無可以慰心者,每有溘然無知之念矣。分付政院及各司,考出已行之事,以爲稟旨裁損之地,可也。以上朝報
戶曹達曰,全羅道法聖倉所屬光州等十一邑丁酉條田三稅米太竝一萬三千二百九十五石零,本站元漕船二十五隻亦中分載,無事到泊于西江前洋爲白有昆,依例點檢次,判書臣權尙游,正郞臣洪重疇,佐郞臣崔守迪,當日出往江上爲白臥乎事。以上戶曹謄錄
封墓都監郞廳,以都提調意達曰,愍懷嬪遷祔昭顯墓,以九月望間擇日事,前日榻前,旣承聖敎矣。臣與都監提調·觀象監提調·禮曹堂上,來會賓廳,令日官推擇,而應爲拘忌年甲,依戊寅莊·思陵封役時例,自內不必書下之意,敢達。令曰,知道。
又達曰,昭顯墓乙坐辛向左邊,愍懷嬪遷祔之地,今年應用吉月日及遷葬吉日,令地官,商確推擇,則破舊墓九月二十二日,新墓下梓室十月初三日爲吉云。此外各項吉日,竝爲別單書入矣。九月望間推擇事,曾有聖敎,而十月初三日,最吉於下梓室,故破舊墓,不得已以九月念後擇定之意,敢達。令曰,知道。以上禮曹謄錄
上在慶德宮。停常參·經筵。
巳午時,日暈。
大殿·中殿·世子宮,藥房·政院·二品以上·六曹問安。答曰,知道。
藥房啓曰,伏未審夜來,聖候寢睡,若何?困惱口淡脚痺及熏熱腹部飽滿膈間不淸利喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。臣等不勝憂煎,敢此問安。答曰,知道。困惱口淡脚痺特甚之候一樣,熏熱腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
傳曰,史官三員待命,騎馬九匹立之,祈雨祭所內摘奸。
政院啓曰,卽者,議政府錄事,以領議政金昌集意來言,所納命召,史官承命還授,而此非負罪之臣所敢冒受,又復還納,只增死罪云。命召仍爲還納,何以爲之?敢稟。傳曰,更令史官傳授。
吏曹,臺諫有闕,政事,取稟。傳曰,過國忌後爲之。
大殿·中殿·世子宮,藥房·政院夕問安。答曰,知道。
判府事徐宗泰箚子。大槪,諡冊製述之代差,臣之病昏,決非所堪,伏乞亟令變通事。入達。
藥房口傳啓曰,晩後困惱特甚之候,或有減歇之勢,而口淡脚痺熏熱飽滿膈間不淸利之候,復何如?臣等不勝憂煎,惶恐敢啓。傳曰,困惱特甚等症一樣,而膈間不淸利之氣,差勝矣。
平安監司義州府尹書目,謝恩使一行,去月十八日,到山海關,先來出來事。
禁府,李明誼昌原縣遠竄。啓。
判府事李頤命上疏。大槪,敢此疾聲呼籲,乞遞內局之任,仍治臣罪事。入啓。答曰,省疏具悉卿懇。昨者李明誼之疏,專出於擠陷縉紳之計,而侵詆之言,亦及於卿,其所謂勢力無嚴,只知有巨室等語,指意非常,而末又曰,獨對之失,此所以啓之,必欲甘心於卿,寧不駭痛?惟卿心事,予所洞悉,此等搆誣之說,何足介意?卿其安心勿辭,亦勿待罪,卽速入來,用副予望。仍傳曰,遣承旨傳諭。
右副承旨尹陽來書啓,臣承命馳往于長位里領議政金昌集所住處,傳宣聖諭,則以爲,臣昨因都監有事,自候班詣賓廳,聞有臺疏論斥,罔有紀極。卽出闕門,退伏郊坰,不意聖度天大,不惟不加之罪,特遣承宣,諭以十行綸音,此豈負罪賤臣所當得者?伏地莊誦,感淚盈衿。嘻,臣之無狀,濫叨重任,不克堪當,豈不自知?況仇敵遍國,謗議溢世,早晩顚沛,勢所必至,憧憧一念,常在早退,只緣聖候久未復常,遲回至今,未忍便訣,終速駭機之發,臣何敢尤人?況我聖上日月之明,洞燭其言,辨晰備至,雖臣自明,何以加此?而第其擅弄威福等說,無非從古權奸之罪目,人臣得此名,而能容息於覆載間者,鮮矣。去就一節,有不暇論,只願速被誅譴,以快人心,而至於命召,決非罪累之臣所敢冒受,不得不還納,尤增死罪云矣。敢啓。傳曰,知道。
答判府事徐宗泰箚曰,覽箚具悉卿懇。諡冊文製述之任,不宜過辭,從速撰進,常廩,尤無可辭之義,安心領受焉。仍令曰,遣史官往諭。
藥房口傳啓曰,謝恩副使李觀命,軍官趙廷俊,在彼境,買得空靑一箇,付送於先來便,故鑽孔視之,則果有漿汁矣。旣有臨臥點眼之敎云。謹此封入之意,敢啓。傳曰,知道。以上朝報
政院啓曰,禁衛大將趙道彬,時未出仕,都提調李濡,因下敎摠察矣。卽者,都提調送言,以康陵石物修改事,明將下直,復命,似在數日之後,莫重軍門,無他摠察之人,令政院稟旨云。何以爲之?敢啓。傳曰,兵判更爲牌招。以上禁營謄錄
禮曹達曰,因本曹草記,康陵王后陵上裳石改排吉日,今五月初四日,先告事由祭同日曉頭,行告安祭,事畢臨時設行事,達下分付矣。卽接本陵差祭監司移文,則今日陵所塡祝之時,披考祝辭,則有敢因節祀四字,而告安,當行於初四日,則行祭於當日,元非節祀本陵,且是祧遷,旣無節祀設行之事,敢因節祀四字,必自香室誤書之致,卽速知委,俾得及時設行之地云。本曹達辭中,旣云初四日始役,先告事由,則敢因節祀四字,殊涉差誤,令藝文館,急急改撰,必於今日內出送,以爲及時行祭之地,而莫重祭文,有此差誤,當該官員,推考警責,前送祝文,還爲上送,令香室淨處燒火之意,分付,何如?令曰,依。以上禮曹謄錄
上在慶德宮。停常參·經筵。
判府事李濡,禮曹參議李徵龜,工曹參議鄭必東,佐郞李泰岳,康陵石物改排時,看役事出去。
大殿,政院·二品以上·六曹問安。答曰,知道。
中殿·世子宮,藥房·政院·二品以上·六曹問安。答曰,知道。
藥房啓曰,伏未審夜來,聖候寢睡,若何?困惱口淡脚痺特甚及熏熱腹部飽滿膈間不淸利喉乾之候,其有所減乎?昨日空靑,已盡點入,而眼視昏暗之候,復何如?臣等入診宜當。不勝終宵憂煎,敢此問安。答曰,知道。困惱口淡脚痺特甚之候一樣,而熏熱腹部飽滿膈間不淸利之氣未已,喉乾朝來止歇,眼視昏暗無減,而寢睡不寧矣。勿爲入診。
左副承旨李宖書啓,臣敬奉聖批,傳諭于闕門外判府事李頤命所住處,則以爲,滓穢賤臣,又被罔極之言,不敢仍處禁中,擅出闕門,方俟鈇鉞之罪。卽者,銀臺之臣,臨宣聖批,恩諭勤摰,至有心事洞悉之敎,奉讀未半,涕血交流,臣旣帶保護之任,何敢一刻違慢?而顧臣驚魂復散,蹤迹至危,實無抗顔復入之路,惟願遄被嚴誅而已。明命之下,不敢秪承,席藁請罪,求死不得云矣。敢啓。傳曰,知道。
政院達辭,兵曹判書趙道彬,更爲牌招事。令曰,日昨辭書,旣已下答,其所引嫌,亦不大段,而不念重務之久曠,一向撕捱,事體未安,推考,更卽牌招。
又啓曰,卽者,議政府錄事,又以領議政金昌集意,來納命召,何以爲之?敢稟。傳曰,更令史官傳授。
判府事徐宗泰箚子。答曰,覽書具悉卿懇。固辭至此,諡冊文,令大提學,卽速撰進,卿其安心勿待罪。仍令曰,遣史官徃諭。
判府事李頤命上疏。答曰,省疏具悉卿懇。昨於疏批,已悉至意,而辭本又上,必欲解免,不惟予意之缺然,適足以中其逐去之計,揆以國體,寧有是哉?斷無勉副之理,卿其克遵前旨,毋庸更辭,卽速入來,以副予望。仍傳曰,遣史官傳諭。以上朝報
政院啓曰,兵曹判書趙道彬,特推之下,又不承令,所當更請牌招,而一日三牌,有傷事體。禁衛營都提調,旣已出去,莫重軍務,主管無人,事勢誠爲緊急,何以爲之?敢稟。傳曰,訓鍊大將,姑爲兼察,可也。以上訓局謄錄
上在慶德宮。停常參·經筵。
巳午時,日暈。
歸厚別提金昌彦,加定官鄭倬,淑嬪禮葬事,楊州地出去。
大殿,政院問安。答曰,知道。二品以上·六曹問安。答曰,知道。勿爲問安。
中殿·世子宮,藥房·政院·二品以上·六曹問安。答曰,知道。
藥房啓曰,伏未審夜來,聖候寢睡,若何?困惱口淡脚痺特甚及熏熱腹部飽滿膈間不淸利喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢來問安,竝爲仰稟。答曰,知道。口淡脚痺特甚之候一樣,而困惱亦甚,熏熱腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
禮曹判書宋相琦,再牌不進。
假注書李春躋有頉,代朴師聖。
戶曹達曰,判府事徐宗泰,今五月朔祿俸,依下令輸送于新門外所住處,則以爲,批敎至渥,感激彌深,而箚中旣陳,義例截嚴,不敢祗受之意矣。累逋恩敎,伏地惶悚云。祿俸又不領受,何以爲之?敢稟。令曰,更令倉官輸送。
禮曹,再次祈雨祭,龍山江楮子島,遣宰臣,不卜日來初七日設行事,分付,何如?達。依所達施行,
政院達曰,禮曹判書宋相琦,再牌不進,物膳必於今日內看品,而參判金興慶,參議李徵龜,俱詣陵所,無他推移進參之員,事勢誠爲窘急,何以爲之?敢稟。令曰,參議李徵龜改差,口傳差出。
大殿·中殿·世子宮,藥房·政院夕問安。答曰,知道。
政院啓曰,卽者,議政府錄事,以領議政金昌集意來言,臣之所被臺言,何等罪名,而縮伏荒郊,恭俟嚴譴,則今此命召之還納,實臣分義之所不容已,而每煩史官還授,日以爲常,罪戾益深,措躬無地,而終不敢冒留,輒復還納,伏地惶悚云。仍納命召,何以爲之?敢稟。傳曰,令史官還授,更遣承旨敦諭。
藥房口傳啓曰,晩後口淡脚痺特甚及熏熱困惱腹部飽滿膈間不淸利未已之候,復何如?臣等不勝憂煎,惶恐敢啓。傳曰,晩後諸症候一樣矣。
禁府都事李廷亮,前監司權拿來後,入來。
修撰趙尙絅,牌不進,罷職傳旨。傳曰,只推勿罷。
吏曹參議沈宅賢,牌不進,罷職傳旨。傳曰,只推勿罷。
修撰趙尙絅,再牌不進,罷職傳旨。傳曰,禁推。
吏曹口傳政事,禮曹參議任埅。
謝恩,禮曹參議任埅。
兵曹判書趙道彬,牌不進。
領議政金昌集上疏。大槪,冒萬死呼籲,冀蒙鐫削事。入啓。答曰,省疏具悉卿懇。噫,自卿憂時陳箚,大明是非之後,媢疾之輩,含怨次骨,必欲甘心於卿者久矣。豈料搆陷之手段,出於臺閣之上,而直加人權奸之目耶?其所臚列,無非孟浪。昨年傳批時曲折,予所詳悉,而猶且歸之慢命,惟此一事,可知其誣罔,至若忘忽先戒,尤爲絶悖,世道之危險,胡至此極?予實痛惋也。卿之慘被汚衊,予洞燭無餘,則於卿少無嫌端,而當此旱災至此,民命近止之日,卿又出城,廟堂空虛,病裏憂鬱,罔知攸濟。以卿體國之誠,何不念及於此乎?更遣承宣,諭予至意,卿其安心勿辭,卽日造朝,毋孤虛佇之望。仍傳曰,遣承旨傳諭。
傳曰,領議政上疏未入之前,敦諭事,下敎矣。疏批旣下,敦諭置之,可也。以上朝報
上在慶德宮。停常參·經筵。
判府事李濡,工曹參議鄭必東,佐郞李泰岳,禮曹正郞李震葉,繕工直長鄭厚一,康陵石物修改後,入來。
下直,公州牧使李,淸州牧使李宇謙,鐵原府使趙修,樂安郡守李重昌,成歡察訪吳與昌。
大殿,政院問安。答曰,知道。
中殿·世子宮,藥房·政院問安。答曰,知道。
藥房啓曰,節屆天中,甘雨方作,伏未審夜來,聖候寢睡,若何?口淡脚痺特甚困惱及熏熱腹部飽滿膈間不淸利之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡脚痺特甚困惱亦甚之候一樣,而熏熱腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
吏曹參議沈宅賢,牌不進,罷職傳旨。傳曰,謬妄不足爲嫌,而一向違牌,殊涉太過,只推,更爲牌招開政。
大司憲李澤達曰,病狀沈篤,情勢難安,連尋長單,方切悶縮矣。忽於此際,召牌辱臨,嚴畏分義,黽勉承詣,而第日昨李明誼之疏,以向間處置之經旬,斥以規避,至請責罰。臣於伊日,亦因多臺處置,承牌詣臺,而以金吾覆奏事,被斥於諫臣,不得不引避退待,雖其事端各異,而處置之遷就,亦由於臣,則今於責罰,不可獨爲晏然。且其疏末,可言者非一,而三司無一人言之,譏詆頗深。蓋其搆誣壞亂之計,出於箝制言地,而臣忝居臺端,旣被其斥,則不可一刻仍居於職次。請令遞斥臣職。答曰,勿辭,退待物論。
傳曰,前縣令趙觀彬敍用。
持平黃璿達曰,臣伏見李明誼之疏,論臣前日引避時事,乃以臺體壞損爲言,至請責罰,臣不勝訝惑。原初諫臣論斥言地之巽懦,則冒當處置,尤無是理,此臣所以據例自列者也。不問曲折之如何,直驅之於規避之科,臣誠莫曉其意也。至於毁院一事,向日大臣之筵奏,雖出於一時差誤,於其本事,不少寬恕,此輩內懷撼懟之心,外示藉重之意,乃沒其實狀,許之以一脈公心,有若諫臣疏避,專攻請寢之議,而三司之臣,心懷依違,不欲立落者然,其崎嶇粧撰之計,誠不滿一哂也。其所論列,無非搆捏異已,而小大諸臣,慘被誣衊,則臣等與受迤及之鋒,勢所必至,但念如臣謭劣,久叨臺職,自速瘝曠之誚,則以此爲咎,實所甘心,反以苟且之說,以爲箝制臺閣之資,其意雖巧,其計拙矣。雖然,臣旣被詆斥,揆以廉隅,不可冒居職次,而今因茶時,庚牌儼臨,怵分畏義,力疾趨詣,而顧臣踪地,實無蹲冒之勢。請令遞斥臣職。答曰,勿辭,退待物論。
禁府,權·趙尙絅拿囚。達。
獻納金在魯再度呈辭。入達。加給由。
掌令洪蒑,牌不進,罷職傳旨。傳曰,只推勿罷。
大殿·中殿·世子宮,藥房·政院夕問安。答曰,知道。
藥房口傳啓曰,晩後口淡脚痺特甚困惱亦甚及熏熱腹部飽滿膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
判府事李頤命箚子。入達。令曰,承旨卽往敦諭。
左承旨金相稷書啓,臣承命馳往于長位里領議政金昌集所住處,傳宣聖批,則以爲,臣屛伏郊次,今已數日矣。一向泯默,有所不敢,冒萬死號籲,不意承宣之臣,臨宣聖批,丁寧反復,洞屬臣心,殆無餘蘊,臣奉讀未半,涕血交流,罪累賤臣,何以得此於聖明?臣非木心而石腸,固當感激趨承,而臺臣論罪,靡所不至,而結之以擅弄威福,則實王法之所難貸,若諉以聖明已盡昭晰,而不少嫌疑,恬然冒進,放倒廉義,莫此爲甚。適足以實臺臣之言,寧有是哉?噫,旱旣太甚,民將盡劉,以貽我聖上宵旰之憂,今於病裏憂鬱之聖敎,心肝盡墜,如不欲生,而臣難進之義,如右所陳,未免爲恝視國事之歸,臣罪益萬萬矣。唯願速被誅譴,伏地涕泣,不知所云矣。敢啓。傳曰,知道。
答刑曹判書李健命書曰,覽書具悉。錫馬之典,寔遵舊例,製寫之任,不須過辭,權事,當初酬酢,本無他意,則每引爲未安之端,無已太過?卿其安心勿辭,從速上來行公。
答禮曹判書宋相琦書曰,覽書具悉。李明誼之疏,專出於搆捏壞亂之計,則於卿,寧有一毫嫌端?因該廳循例許民之事,添一搆罪大臣之案,尤極可痛也。撰文之任,辭免太過,都監刻役,亦甚緊急。卿其勿辭,卽速製進。
答戶曹判書權尙游書曰,覽書具悉。此等搆捏之言,未滿一哂。卿其勿辭,安心行公。
答右承旨李箕翊書曰,覽書具悉。意外詆斥,何必爲嫌?爾其勿辭,從速察職。
慶尙監司書目,奉化縣監李明弼,病重罷黜事。
咸興監司書目,咸興判官金宗衍,病重罷黜事。
禁府,李明誼密陽府遠竄。啓。
同副承旨金在魯,牌不進,罷職傳旨。傳曰,只推勿罷。
答吏曹參判李喜朝書曰,覽書具悉卿懇。前後答辭,寔出心腹,而尙無改圖之意,缺然慙恧,曷可云喩?徐宗遜書語之醜悖無倫,何足挂齒,書末引罪,殊涉太過。卿其須體予意,毋用更辭,安心就途。
假注書朴師聖有頉,代吳瑞鍾。
有政。吏批,以金興慶爲知義禁,李巨源爲兼春秋,鄭東里爲奉常主簿,李志洵爲監察,沈樺爲沙斤察訪,李徵龜爲兵曹參議,任璟爲宗簿主簿,金有慶爲宗簿正,黃龜河爲校理,金墰爲兵曹佐郞,趙榮世爲正言,李秉常爲大司成,金興慶爲知義禁,李挺英爲密陽府使,韓配愈爲咸興判官,金台壽爲文學,趙鳴鳳爲輔德,沈湙爲奉化縣監。
兵批,以李徵龜付副護軍,吳瑞鍾付副司正。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡脚痺特甚困惱及熏熱腹部飽滿膈間不淸利喉乾之候,其有所減,而眼視昏暗特甚之候,亦何如?伏聞差備醫官所傳之言,則湯劑進御後,熱候有加,昨日不爲進御,故諸醫等,請依常年夏月例,爲連進生脈散云。生脈散自今日當爲煎入,而臣等與諸醫入診,詳察症候,更議當進之湯劑宜當。不勝憂悶,敢此問安,竝爲仰稟。答曰,知道。口淡脚痺特甚及困惱亦甚之候一樣,而熏熱腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。生脈散煎入,而勿爲議藥,亦勿入診。
傳曰,史官二員待命,騎馬六匹立之,祈雨祭所內摘奸。
大司諫南道揆達曰,臣得見李明誼之疏,狂拳亂踢,遍及臺閣,恣意詬罵,至請責罰,臣不勝駭惑也。向者僚臺,旣以巽懦譏切言之,則臣之不敢處置,理勢固然。今乃曲費辭說,欲售脅持之計,其心所在,不難知矣。況毁院一事,必期准請,以伸公議,其所謂規避之說,豈非可笑者乎?然,臣旣被其詆斥,何可仍冒於職次乎?請令遞斥臣職。答曰,勿辭,退待物論。
同副承旨金在魯,牌不進。傳曰,只推勿罷。
左承旨金相稷書達,臣承令敦諭于闕門外判府事李頤命所住處,則以爲,臣瀆擾之罪,方俟萬殞,承宣之臣,又傳恩諭,有非微臣所敢承當,感惶震悸,繼以涕泗,顧今滓穢之迹,何敢復辱淸朝,离照所及,豈不洞察?而猥承殊渥,莫知所以仰對,當以文字,更訴危迫之懇云矣,敢達。令曰,知道。
大殿·中殿·世子宮,藥房·政院·玉堂夕問安。答曰,知道。
藥房啓辭。傳曰,晩後諸症候一樣矣。
政院啓辭,玉堂闕員差出事。傳曰,禁府開坐未已,禁推三人,竝放送,牌招入直,勿爲開政。
同副承旨金在魯,輔德趙鳴鳳,文學金台壽,再牌不進。傳曰,只推勿罷。
判府事李頤命箚子。大槪,更申崩迫之懇,冀蒙矜察事。入達。答曰,覽箚具悉卿懇,前後聖批,開釋無餘,昨於承宣敦諭,亦備悉矣。更何多諭?聖候有加,一倍煎灼,此時藥院,首席久曠,以卿侍湯焦憂之誠,胡不念及於斯耶?所辭兼任,萬無准許之理,卿其須體至意,毋庸更辭,卽速入來。仍令曰,史官往諭。
藥房口傳啓曰,卽伏聞差備醫官問候之批,以困惱有加爲敎,故醫官請以九味淸進御,則又以困惱,非由於熏熱氣候,薾然手臂,懶於運動,夕水刺雖小,纔已進御,猶甚虛乏,九味不可進御爲敎云。臣等,益不勝焦煎之至,卽與諸醫商議,則皆以爲,水刺減少,今已多日,而元氣虛憊,勢所固然。如此之時,進御人蔘粟米飮,以爲淸補之地宜當云。卽爲煎入,何如?惶恐敢啓。傳曰,知道。
吏曹,政事,取稟。傳曰,過國忌後爲之。以上朝報
上在慶德宮。停常參·經筵。
工曹判書閔鎭遠,知義禁減下肅拜。
大殿,政院問安。答曰,知道。
中殿·世子宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡脚痺特甚困惱熏熱腹部飽滿膈間不淸利喉乾之候,其有所減,而眼視昏暗特甚之候,亦何如?夜間煎入人蔘粟米飮,卽爲進御,而虛憊之候,已得鎭定乎?症候有加,今日臣等,不可不與諸醫入診,議定當進之藥。不勝終宵憂煎,敢此問安,竝爲仰稟。答曰,知道。口淡脚痺困惱特甚之候一樣,而熏熱往來腹部飽滿膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。昨夜湯餠及人蔘粟米飮,連續進御之後,虛憊少定,而薾然之候,尙無所減,勿爲入診。卽今湯劑,似難進御,觀勢議藥宜矣。
禮曹參判金興慶,正郞李柱世,繕工直長安絿,寧陵兩陵上石物塗灰後,入來。
謝恩,同義禁金興慶,正言趙榮世。
正言趙榮世達曰,臣於本職,萬不近似,決難承當,而適因處置,黽勉入肅,而第於本院前達中,掌令金萬胄罷職之請,由於前正言成震齡處置一款,而當初震齡避辭中,慘劾李挺周亞長之望,則挺周,卽臣之姻家,法所應避者也。若使臣,當震齡之處置,則固不敢可否於其間,今豈可以事節之稍變,而敢於處置震齡之憲臣,晏然參涉其請罷之論乎?旣不得參涉於前達,則亦不得冒當於處置者,臺體固然,其不可仍冒於臺次也決矣。請令遞斥臣職。答曰,勿辭,退待物論。
大殿·中殿·世子宮,藥房·政院夕問安。答曰,知道。
藥房口傳啓辭。傳曰,晩後諸症候一樣矣。
輔德趙鳴鳳,文學金台壽,司諫金相元,正言任泂,掌令洪蒑,牌不進。傳曰,只推勿罷。
謝恩,同副承旨金在魯。
輔德趙鳴鳳,文學金台壽,牌不進。傳曰,禁推。
副校理朴師益,修撰金相玉,副修撰趙尙絅,牌不進。傳曰,只推勿罷。
禁府,趙鳴鳳·金台壽拿囚。達。以上朝報
政院啓曰,今五月初一日入診入侍時,因藥房提調閔鎭厚所啓,災減前例,分付政院及各司,考出已行之事,以爲稟旨裁損之地可也事,命下矣。取考本院日記,則在前凶歲,只有備局及各司裁減事草記,而至於所減名目數爻別單,元無載錄之事,則收聚各司文書,査究諸色物種裁量變通,元非本院之所可爲者,而事無前規,有難創行,令備局,分付各司,使之擧行,何如?傳曰,依啓。此等事,皆稟達于東宮,可也。以上備局謄錄
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?諸醫以爲,近來聖候便道滑數,生脈散不合連進。上年所進六君子湯,其味不苦,最宜於卽今症候,姑停生脈散,代以此藥爲好云。今日臣等,與諸醫入診,詳察症候,更爲議定宜當。不勝終宵憂煎,敢此問安,竝爲仰稟。答曰,知道。口淡·脚痺,困惱特甚之候一樣,而熏熱往來·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧,勿爲入診,六君子湯,進御宜矣。
謝恩,正言任泂。
院達。竝引嫌而退,橫加詆斥,意在箝制,不正之論,何必爲嫌?嫌難參涉,其勢則然,不可以此輕遞言官。請大司諫南道揆,正言趙榮世,竝命出仕。答曰,依達。
持平柳復明達曰,日昨李明誼之疏,以臣向者引避之事,盛加論斥,仍請責罰,臣誠駭惑,莫曉其故也。臣忝叨匪據,譏速巽懦,以此情地,已難晏然,而況遭其斥,冒當處置,揆以臺體,實無是理。其所自列,誠不獲已,此等事例,彼豈不知,而猶爲此抑勒之說,直驅於規避之科者,不亦異哉?況其三司之遍侵,尤見指意之深緊,其疏臚列,專出構捏,如此風習,臣常慨惋也。然而臣久居臺端,重被譏訾,何可仍冒於職次乎?請令遞斥臣職。答曰,勿辭,退待物論。
判府事李頤命箚子。大槪,昨伏承恩諭,又伏聞聖候有加,而終不敢承命。伏乞重究其罪,以警具位事,入達。答曰,覽箚具悉卿懇。前後人言,殊極陰險,聖上洞燭,昭釋無餘,則於卿,少無難安之嫌,而一向出外,必欲解免,是正中其敲撼之計,豈不有傷於事體乎?斷無准許之理,卿其體聖心之思想,諒小子之至意,安心勿待罪,卽速入來。仍令曰,史官往諭。
注書尹恕敎有頉,代假注書金始炯。
假注書成德章有頉,代洪龍祚。
大殿·中殿·世子宮,藥房·政院夕問安。答曰,知道。
藥房口傳啓辭。傳曰,晩後諸症候一樣矣。
司諫金相元,掌令洪蒑,副校理朴師益,修撰金相玉,副修撰趙尙絅,牌不進。傳曰,只推勿罷。以上朝報
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺困惱特甚之候一樣,而熏熱往來·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
領議政金昌集上書入達。答曰,覽書具悉卿懇。噫,聖斷赫然,是非大明,奚但斯文之增光,抑亦有辭於後世,則明誼雖無狀,何敢於扶植世道之大臣,嫉如仇讐,極意構捏,直驅之於罔測之科,若是其無忌憚哉?論其情狀,萬萬痛心,卿之酷被汚衊,聖上業已洞燭,逐明誼於遐裔,以嚴懲勵,連遣承宣,慰諭備至,恩眷非常,則以卿體國之深誠,正宜卽起視事,以副虛佇之聖心,陰險之說,本不足掛齒也。噫,旱災太甚,憂虞溢目,鼎席一空,余將疇依?念及于此,中夜無寐,二字之偶然誤書,元非大段,何至引嫌?卿其體諒,亟回遐心,卽日入城,毋孤至望。仍令曰,史官往諭。
假注書洪龍祚有頉,代姜德彦。
院達。竝引嫌而退,應避,別事,本非規避,意外橫詆,何足掛齒?遍侵諸臺,意在脅持,詖遁之言,不足爲嫌,橫被侵斥,無異諸臺,嫌難處置,其勢固然。請大司憲李澤,持平黃璿·柳復明,竝令出仕。答曰,依達。
兼說書權,牌不進。罷職。
令曰,水原府使魚有龜引嫌之事,殊涉太過,因大臣陳達,有斯速赴任之命矣,今已多日,尙不辭朝,事之未安,莫此爲甚。魚有龜從重推考,明日內使之辭朝。
傳曰,予沈淹之中,眼病至此,親臨啓覆,其勢末由,年年滯獄,瘐死而已。啓覆亦在刑人之中,刑人一款,不可無變通之道。大辟處斷之際,有難自斷者,則世子當面稟,自今以後,凡係刑人公事,一體入達于東宮。
令曰,李明誼疏中,三司之臣,橫加詬斥,用意不正,故引避臺官處置請出,則公論所在,槪可見矣。儒臣少無難安之端,而日事撕捱,事體未安。趙尙絅向來箚語,雖欠穩當,累違召牌,廉隅已伸,則一向違召,亦涉太過。竝卽行公事,分付。
禮曹前判書尹趾仁,今月初八日卒逝云。自今日至初十日,停朝市。達。
大殿·中殿·世子宮,藥房·政院夕問安。答曰,知道。
藥房口傳啓辭。傳曰,晩後諸症候一樣矣。
修撰趙尙絅,牌不進,罷職傳旨。傳曰,只推勿罷。以上朝報
政院啓曰,因侍講院草記,上番闕直,已至累日,而兼官俱未差出。弼善趙彦臣,說書趙最壽,受由在外,輔德趙鳴鳳,文學金台壽,今方就理,而連以齋戒開坐,未易上番,無他推移入直之員,令政院稟旨擧行事,依下矣。在前如此之時,雖値齋戒,亦有開政之例,而今日日勢已暮,待明朝政官牌招,開政差出闕員,何如?傳曰,允。以上吏曹謄錄
上在慶德宮。停常參·經筵。
辰時,日有重暈,內有暈兩珥。
大殿·中殿·世子宮,藥房·政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱往來·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
假注書姜德彦書達。臣承命馳往于長位里領議政金昌集所住處,傳宣下答,則以爲冒萬死呼龥,實出情勢之不得已,而瀆擾誠萬萬矣。不意史官臨宣下答,辭旨隆重,奉讀未半,感涕先迸,誣枉至憯,旣蒙兩朝所洞燭,恩眷愈篤,又非賤分所敢當,固宜趨承之不暇,而臣雖無狀,名位如何,罪名如何,而徒恃寵靈,恬然冒進,則此不但區區私義而已,實恐有累於聖上則哲之明。旱災斯酷,憂虞孔棘,以臣愚頑,亦豈不念,而顧此情迹,萬分窮蹙違命之罪,實所甘心。伏地涕泣,不知所達云矣。敢達。令曰,知道。
傳曰,史官二員待命,騎馬六匹立之,祈雨祭所內摘奸。
判府事李頤命箚子。入達。令曰,承旨更往敦諭。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。傳曰,膈間不淸利之氣差勝,而其餘症候一樣矣。
兼弼善金相元,牌不進,罷職傳旨。傳曰,只推勿罷。
有政。吏批,以李鼎華爲刑曹正郞,白以絢爲禁府都事,金相元爲兼弼善,沈一羲爲禮曹佐郞,趙觀彬爲獻納,黃龜河爲兼文學,李箕鎭單付檢閱,沈一羲爲兼春秋。
兵批,以趙彦臣付副護軍,金始炯·姜德彦付副司正。以上朝報
宣諡都監達曰,宣諡期日已迫,諡冊之役,一日爲急,而書寫官刑曹判書李健命,來到近地,尙不入來,令政院,稟旨催促上來,何如?令曰,依。以上愍懷嬪宣諡都監儀軌
上在慶德宮。停常參·經筵。
未申時,日暈。
下直,長湍府使柳星樞,延安府使沈仲良,韓山郡守徐宗積。
大殿·中殿·世子宮,藥房·政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?臣等,經旬不得入侍,今日與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱及腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
右承旨李箕翊,判府事李頤命所住處敦諭後,書達。令曰,知道。
左副承旨李宖初度呈辭。入達。給由。
假注書金始炯有頉,代徐宗燮。
判義禁宋相琦,牌不進。
令曰,本兵之長,虛曠日久,新判書除拜,已有多日,其所引嫌,元非大段,而特推特召之下,一向撕捱,無意行公,殊涉太過,揆以事體,亦甚未安。更卽牌招,毋曠重務。
謝恩,大司成李秉常。
都承旨兪命弘留院上書。答曰,覽書具悉。李明誼之疏,意在脅持三司,而其言亦甚無倫,何必爲嫌?爾其勿辭,從速察職。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。傳曰,膈間不淸利之氣差勝,而其餘症候一樣矣。
答兵曹判書趙道彬書曰,覽書具悉。本兵之長,不可久曠,且卿凡有施措,就議大臣,謂有嫌礙,而此則舊例實多可據,元無必遞之義,右揆所遭,萬萬意外,則卿之以此爲不安之一端,決知其過矣。毋庸更辭,卽出行公。令曰,兵判再書下答,明朝更爲牌招察任。
答同副承旨金在魯書曰,覽書具悉。今玆寵擢,聖意非偶,仍記昔先卿,以特旨除拜是職,於爾可謂曠絶之異數也。前後人言之謬戾,明誼疏語之危險,聖上皆已洞燭,更無情勢之可言者,兩件引罪,亦涉太過。爾其勿辭,從速察職。
答校理南一明書曰,覽書具悉。爾其勿辭,救護父病。
兼弼善金相元,牌不進。傳曰,只推勿罷。
京畿監司書目,刑曹判書李健命上書上送事。答曰,覽書具悉。前書下答,已諭予意矣。諡冊文書寫之任,都監事役方急,不得已以預差工判,卽速寫進焉。李明誼疏中散給飽飫之說,意在構罪,固已可駭,而盤據無所顧憚等語,極其危險,何足掛齒?秋曹久無長官,獄訟多滯,此尤不可不念。卿其安心勿辭,從速上來行公。又書目,敢陳民事遑急,仍陳病重實狀,冀蒙恩遞事。答曰,覽書具悉。今玆書陳之事,宜速覆奏,令備局有司堂上,議于大臣稟處,卿其勿辭,從速察職。
有政。吏批,以朴師益爲兼司書,金有慶爲弼善。
兵批,以趙彦臣付副護軍。以上朝報
訓鍊都監達曰,都監軍器服色及軍兵中工匠與各處員役等放料,專靠於屯稅,其所用下之緊重,與他衙門屯穀,事體自別,而今年各屯所納,不能如前,方有難繼之慮。今因全羅監司狀達,各衙門屯穀,有捧留本官,以補麥後賑資之令,本道所在都監田稅,出浦裝載之際,亦被本官停留,而其數零星,有無,無甚係於賑資,而在都監,則事勢極爲可慮。都監田稅,特許趁時運納,使不混入於他屯穀捧留之中,何如?答曰,依。以上備局謄錄
曹達曰,戊寅年端宗大王·定順王后復位上諡後,上頒敎上箋陳賀之擧,今此昭顯世子嬪宣諡合奉,事體旣有輕重。進箋陳賀等事,不必擧行,而頒敎一節,何以爲之乎?敢稟。令曰,問于大臣稟處。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱亦甚·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
明日王世子敬寧殿展謁時,出宮正時,午初三刻。
左副承旨李宖再度呈辭。入達。加給由。
謝恩,弼善金有慶。
領議政金昌集上書。大槪,敢申哀籲,冀蒙鐫職事。入達。答曰,承旨卽往敦諭。
禁府申目,李樟·前監司權元情云云。泛稱遲晩,刑推得情,何如?達。除刑推議處。又照目,輔德趙鳴鳳·文學金台壽等矣,牌不進,罪各笞五十贖,竝只解見任,別敍私罪,達。功減一等。
判府事李頤命箚子。大槪,恩諭荐降,終不敢祗承,乞蒙鈇鉞之誅事。入達。答曰,省箚具悉卿懇。前後下答,已悉至意,承宣敦諭,亦非一再,辭已竭矣。更何多諭?卿其體聖上之思想,念提擧之不備,亟斷巽牘,卽日入來。仍令曰,史官往諭。
弼善金有慶,司書李善行上疏。大槪,敢陳憂慮之忱,以備採納事。答曰,省疏具悉。疏辭得宜,依此施行。
假注書徐宗燮有頉,代徐命九。
兵曹判書趙道彬,牌不進,推考徽旨。令曰,更爲牌招。
大殿·中殿·世子宮,藥房·政院·玉堂夕問安。答曰,知道。
謝恩,兵曹判書趙道彬,兼弼善金相元,文學金台壽。
答掌令洪蒑書曰,覽書具悉。誣詆之言,不足爲嫌。爾其勿辭,從速察職。
藥房口傳啓曰,伏聞差備醫官所傳之言,以熏熱特甚下敎,故請進九味淸心元三丸云。丸藥進御之後,其有減歇之效乎?臣等不勝憂煎,惶恐敢啓。傳曰,諸症候一樣,而丸藥進御之後,熏熱之候無減,而膈間不淸利之氣頗甚矣。
副校理朴師益,副修撰趙尙絅,牌不進。傳曰,只推勿罷。
京畿·黃海·忠淸三道儒生幼學權踆等上書。入達。答曰,覽書具悉。向來鄭宅河書中所陳文純公事,余未免泛看,其用意處不得覰破矣。及見憲長之書,始覽答辭之非,今玆多士之書辨,極其明白,深用嘉尙。第宅河之言,不可比之於升運,一體勘處,處分過矣。
答輔德趙鳴鳳書曰,覽書具悉。乖激之論,不必深嫌,爾其勿辭,從速察職。
平安假都事義州府尹書目,謝恩使一行,今月初九日還渡江事。以上朝報
御營廳啓曰,禁軍武藝別監·禁衛營·御營廳京案軍兵中,染病方痛者,藥物粥米空石題給,及死亡者收尸之物題給事,一體擧行之意,傳敎矣。本廳則京標下軍八百三十八名內染病方痛者,至於六十五名之多,結幕等物,自本廳題給,死亡者亦至十名,故每名軍布二匹·空石十立,依例題給,使之斂葬,而聖敎至此,病軍則每名粥米五升,身死者則布子二匹,特爲加給之意,敢啓。傳曰,知道。右御營廳謄錄
禮曹達曰,卽接恭陵·順陵參奉所報,則近來虎患孔棘,大小三四虎,白晝橫行於兩陵之間,陵卒等,每每逢着而來,或來蹲於齋舍之前,卽使軍門,發遣善放砲,以爲急急捕捉之地云。陵寢至近之地,有此虎患,極爲可慮。令軍門,發遣將校,期於捕捉,何如?令曰,依。禁營謄錄
上在慶德宮。停常參·經筵。
下直,永平縣令崔尙履。
大殿·中殿·世子宮,藥房·政院·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·熏熱特甚·膈間不淸利頗甚及腹部飽滿·喉乾之候,其有所減,而眼視昏暗特甚之候,亦何如?近來臣等,久未入侍,而六君子湯五貼,昨已畢進。今日與諸醫入診,詳察症候,議定加進當否宜當。不勝終宵憂煎,敢此問安,竝爲仰稟。答曰,知道。口淡·脚痺·困惱·熏熱特甚及腹部飽滿·膈間不淸利頗甚之候一樣,而喉乾朝來止歇,眼視昏暗特甚之候無減,而寢睡不寧矣。
同副承旨金在魯,領議政金昌集所住處敦諭後,書達。令曰,知道。
左副承旨李宖三度呈辭。入達。遞差。
承文正字李鳳齡,卒淑嬪題主後入來。
判義禁宋相琦,牌不進。
謝恩,輔德趙鳴鳳。
大殿·中殿·世子宮,藥房·政院·玉堂夕問安。答曰,知道。
今日藥房入診時,判義禁宋相琦,更爲牌招事,及廣州府尹吳命恒,水原府使魚有龜,竝改差事,及加減六君子湯五貼加進事,榻前定奪。
院前達。權卨事,河事,朱益桓事,尹宣擧書院事,李衡秀事,平山府使李復休事。新達。諸司胥吏之徒,憑公受賂,爲近來痼弊,至于今番三都監事而極矣。當初雜物之分定各官,其數過濫,各官受納雜物之際,都監下吏,一倂退斥,其本色,皆以錢貸收捧。以其中最甚者言之,鵝翎數片之價,至徵十餘兩錢,生梨一介之價,或捧二三兩錢,如蔈古,榛子,海衣之屬,一邑所納,其數無多,而勒徵百餘兩錢,其他物種之輸納者,勒徵十倍之價,至有一白纛入千餘兩之說,石炭·莎草,亦有收捧還賣之擧,瓜田漑糞,至索一馱兩半之賂,各官不能自備其錢,遍收民結,當此荒札孔棘之日,刮盡殘氓之膏血,輸入此徒之囊槖,事之痛駭,莫此爲甚。請三都監當該郞廳,摘發罷職,下吏等,令攸司囚禁嚴覈,依法處斷。今此嬪宮發靷時,忠勳府有進香之禮,自該府,預爲發關於各道,稱以扶助,徵求錢布紙地器皿等物各色甚夥,無所不有。上自監·兵營,下至萬戶·權管,列書後錄,分等求請,有若應捧之物。各邑各鎭,不得不竭力輸納,務爲豐腆,多者數十疋布數十兩錢,小不下五六疋布·十餘兩錢,或有未及來納,則責徵於京主人。又以柴炭等物,發關勒徵於各陵參奉,其數亦多,分徵之數,若是過濫,進香餘財,反爲堂郞私分之資,傳說喧藉,莫不駭愕。請忠勳府當該堂上郞廳罷職。新除授獻納趙觀彬,時在京畿果川地,請乘馹上來事,下諭。答曰,不從。李復休事及,下諭事,依達。前達掌令金萬胄罷職事,停達。
吏曹,承旨有闕,政事,取稟。傳曰,過齋戒後爲之。
謝恩,兼司書朴師益,副修撰趙尙絅。
判義禁宋相琦,再牌不進。
今日藥房入診時,提調閔鎭厚所啓,京畿都事李眞望,與水原府使魚有龜,有先嫌,操其不受公狀之權,終至逐去而後已。水原,是重鎭,廟堂之所薦授,而大臣,又爲陳達,開釋曲折,仍有催促之命,則何可以見逐屬吏,呈狀營門,使不赴任乎?其在事體,似當有責罰之道矣。上曰,李眞望之事,誠甚不當,罷職,可也。
吏曹啓目,靈光郡守權詹,與統制使吳重周,有應避之嫌,依近例改差,何如?啓。依允。
平安監司辭職上書上送事。達。答曰,覽書具悉。明誼之事,意在壞亂,危險之說,何足掛齒?卿其勿辭,從速察職。
藥房口傳啓曰,卽伏聞差備醫官所傳之言,則上候困惱特甚,以提調入診事陳達,故臣等今當來詣闔門外,竝與未入侍醫官入診之意,惶恐敢啓。傳曰,依爲之。又啓曰,金銀花茶,牛黃調進後,困惱熏熱特甚之候,復何如?臣等一倍焦煎,惶恐敢啓。傳曰,困惱·特甚之候一樣,而寒氣差減,今方就寢矣。
修撰金相尹,牌不進。傳曰,只推勿罷。
令曰,判義禁宋相琦,明朝更爲牌招。以上朝報
上在慶德宮。停常參·經筵。
未申時,日暈。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚·熏熱·膈間不淸利頗甚及腹部飽滿·喉乾之候,其有所減,而微寒之氣,不復發作乎,眼視昏暗特甚之候,亦何如?症候如此,湯藥宜有變通之道,臣等不可不與諸醫入診,詳察症候,更爲議定。不勝終宵憂煎,敢此問安,竝爲仰稟。答曰,知道。口淡·脚痺·困惱·熏熱特甚·膈間不淸利頗甚之候一樣,而腹部飽滿未已,喉乾朝來止歇,寒氣更不發作,眼視昏暗特甚之候無減,而寢睡無異全失矣。
禮曹達曰,戊寅年端宗大王·定順王后復位上諡後,有頒敎進箋陳賀之擧矣。今此昭顯世子嬪宣謚合奉,事體旣有輕重,進箋陳賀等事,不必擧行,而頒敎一節,何以爲之,敢稟。令曰,問于大臣稟處事,令下矣。判府事李濡以爲,今此昭顯嬪宣諡合奉之擧,實是莫大之盛典,而與戊寅事,有輕重云者,果如該曹達辭,則進箋陳賀外,獨稟頒敎一節,意有所在。蓋當日處分已定後,旣有頒敎,則及今伸復,更爲頒示,似不可已。伏惟徽裁。判府事徐宗泰,領議政金昌集,判府事李頤命·趙相愚·金宇杭,病不收議。領府事尹趾完,左議政權尙夏,右議政趙泰采,在外不得收議,大臣意如此,徽裁,何如?令曰,依議施行。
傳曰,史官二員〈待命〉,騎馬六匹立之,祈雨祭所內摘奸。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,臣等入診退出後,與丁時梯等相議,則皆以爲聖候左右手指,微有浮紅之氣,乃是風熱所致,昨日寒氣,未必不由於此,若趁不和解,流注可慮。荊防敗毒散,加香薷黃連·干汁炒各七分,連進三貼宜當云。此藥製入之意,敢啓。傳曰,知道。
歸厚別提金昌彦,加定官鄭倬,淑嬪禮葬後入來。
領議政金昌集上書。入達。答曰,覽書具悉卿懇。前後敦勉,罄悉至意,辭已竭矣,更何多諭?卿之所遭,雖云罔極,昭釋無餘,則以卿體國之誠,盍念盡瘁之義,連章祈懇,若是邁邁耶?矧當亢旱斯極,憂虞溢目之時,鼎席殆空,機務多滯,此時望卿造朝,正如今日之望雲霓。卿其須體勤懇之旨,勿復以情勢爲辭,卽起視事,用副如渴之望。仍令曰,史官往諭。以上朝報
戶曹達曰,全羅道群山倉所屬全州等七邑丁酉條田三稅米太竝一萬七百十七石零,本站元漕船十七隻·法聖倉餘漕船三隻合二十隻亦中分載,聖堂倉所屬南原等七邑丁酉條田三稅米太竝五千八百四十九石零,本站元漕船十一隻良中分載,竝只無事到泊于西江前洋爲白有昆,依前例點檢次,參判臣兪集一,佐郞臣崔守迪,當日出往江上爲白臥乎事。以上戶曹謄錄
禮曹啓曰,五次祈雨祭,宗廟遣重臣,來十九日當爲設行,而其日與宣諡告祭相値,祈雨祭,以十八日進行事,知委,何如?令曰,依。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·熏熱特甚·膈間不淸利頗甚及腹部飽滿·喉乾之候,其有所減,而眼視昏暗特甚之候·手部浮紅之氣,亦何如?昨入湯劑,味苦不得進御云。今日臣等,與諸醫入診,議定他藥宜當。不勝終宵煎灼,敢此問安,竝爲仰稟。答曰,知道。口淡·脚痺·困惱·熏熱·膈間不淸利頗甚之候一樣,腹部飽滿亦甚,而喉乾朝來止歇,眼視昏暗特甚之候無減,手部浮紅之氣,別無加減,而寢睡與昨無異矣。勿爲入診,與諸醫議定他藥宜矣。
掌令金萬胄初度呈辭。給由。
大司憲李澤,牌不進。
藥房再啓曰,他藥議定事,命下矣。臣等與丁時梯等,反復相議,則皆以爲香葛湯有疏散之功,加柴胡·黃芩各一錢,連進三貼宜當云。此藥煎入之意,敢啓。傳曰,知道。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。傳曰,熏熱特甚·膈間不淸利亦甚之候少勝,而其餘症候一樣矣。
同副承旨金相元,掌令洪蒑,修撰金相尹,牌不進。傳曰,只推勿罷。
吏曹,政事,取稟。傳曰,再明日爲之。
謝恩。左副承旨尹陽來,同副承旨金相元。
答右議政趙泰采書曰,覽書具悉卿懇。日者成震齡書避中,醜辱大臣,極其慘毒,集千古宵小之目,恣意構捏,殆無餘地,事之駭惋,孰甚於此?噫,卿荷聖上特達之知,眷遇之隆,逈出尋常,卿圖報之忱,可質神明,而不意今者,讒誣罔極,蒼黃去國,景色不佳,奚但余心之缺然,實國家之不幸也。然而聖明在上,卿之酷被汚衊,洞燭無餘,則此等深險之說,何足掛齒?噫,憂虞溢目,而廊廟空虛,言念國事,中夜無寐,以卿體國之誠,胡不念及於此乎?玆遣承宣,諭余至意,所納命召,大朝才已還授。卿其安心勿辭領受,卽日入城,用副如渴之望。仍令曰,承旨往諭。
答禮曹判書宋相琦書曰,覽書具悉。人言之深險,聖明業已洞燭開釋,則每因前事,必欲解免金吾兼帶者,決知其過當矣。在外僚員別諭事,令政院擧行,卿少無嫌端,亦宜安心,卽出行公。條陳之事得宜,竝依施。忠淸·全羅兩道監司,推考警責。
忠淸監司書目,吏曹判書鄭澔辭職上書上送事。達。答曰,覽書具悉。頃者右相筵奏本意,不過使朝家處分,務歸得中而已。本事是非,莫之或撓,而今以明誼之疏,專咎右相,其所爲言,無非深緊,而至以主勢日孤等語,直加人臣之極罪,是誠何心?余實慨然也。卿其勿辭上來。
修撰金相尹,再牌不進,罷職傳旨。傳曰,禁推。
政院達曰,日昨黃海·京畿·忠淸三道儒生權踆等上書入達未下批之前,坡州幼學沈東弼等,繼又呈書。觀其大槪,語意與權踆等書大同。臣等以爲,事段旣同於踆書,坡州又係於京畿,則三道儒書承答之後,强分合道齊籲之事,疊擧諸儒已盡之說,煩瀆於侍湯焦煎之中者,殊涉不當。故相議不捧,累日相持,殆至十數往復矣。今又來呈,而侵斥本院,不遺餘力,取見原書,則與踆等書,少無異同,而添入以洪百齡上書措辭仰稟事,詬罵本院矣。臣等所執,如上所陳,而旣被其無限詆辱,亦不可一向退却。此書何以爲之,敢稟。令曰,達辭誠然,勿爲捧入。
有政。吏批,以申弼賢爲靈光郡守,沈鳳輝爲文化縣令,郭氣和爲海美縣監,沈珙爲京畿都事,姜泰相爲平山府使,金相元爲同副承旨。
兵批,以尹廷舟付平壤中軍,李尙付副護軍,李宖·吳命恒·魚有龜付副護軍,徐命均·魚有龍付副司果,李行通爲昌慶宮衛將,尙經周爲昌德宮衛將,南世興·黃爾明爲五衛將,李汝玉爲宣傳官,李弘哲爲兼司僕將,李宇恒爲訓練都正,鄭智爲晉州營將,鄭載岳爲僉知,崔錫恒爲知事,李苾爲宣傳官,李震茂爲恃寨僉使,閔濟章爲全羅左水使。以上朝報
禮曹達曰,五次祈雨祭,宗廟遣重臣,來十九日當爲設行,而其日與宣諡告祭相値,祈雨祭以十八日進行事,知委,何如?令曰,依。以上禮曹謄錄
上在慶德宮。停常參·經筵。
下直,成川府使安重弼,麟蹄縣監李雨臣,高山察訪愼惟益。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·熏熱特甚·膈間不淸利頗甚·腹部飽滿亦甚及喉乾之候,其有所減,而眼視昏暗特甚之候,手部浮紅之氣,亦何如?今日臣等,與諸醫入診,宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱·腹部飽滿·膈間不淸利亦甚之候少減,喉乾朝來止歇,眼視昏暗特甚之候無減,手部浮紅之氣消減,而寢睡不寧矣。勿爲入診。
掌令金萬胄再度呈辭。加給由。
京畿監司書目,坡州牧使沈廷輔,以亞使見逐屬吏之語,情勢難安,連續呈狀,不得已罷黜事。
謝恩,判義禁宋相琦。
左副承旨尹陽來書達,臣承令馳往于露梁津右議政趙泰采所住處,傳宣徽敎,則以爲冒上辭本,冀蒙斥退。不意承宣傳宣答旨,十行勤摯,所以昭晰慰藉者,逈越尋常,自顧釁累之臣,何以得蒙異數於离明之下,奉讀未半,感極而涕零。今臣所遭人言,極其憯毒,雖在庶僚,其必自廢而後已,安有名爲大臣,而被此汚衊,猶夫抗顔於具瞻之位者哉?況不愜輿望等說,雖直請改正,未爲過矣,則議政職秩,尤不可一刻仍帶,去就一節,非所可論,恩諭之下,末由轉動,惶恐抑塞,不知所達云矣。敢達。令曰,知道。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。傳曰,晩後症候一樣矣。
右承旨李箕翊,右副承旨金在魯,牌不進,罷職傳旨,傳曰,只推勿罷。以上朝報
宣諡都監達曰,昭顯世子嬪諡冊諡印,當爲內入矣。儀註中都提調親授近侍,而都提調領議政金昌集,今方出在城外,何以爲之?敢稟。令曰,提調陪進,可也。以上宣諡都監儀軌
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如,手部浮紅之氣,已盡消減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,手部浮紅之氣,已盡消減,而寢睡不寧矣。勿爲入診。
禁府照目,修撰金相尹,牌不進,罪笞五十收贖,解見任,別敍私罪。達功議各減一等。
右副承旨金在魯,牌不進,罷職傳旨,傳曰,今玆陞擢,意非偶然,陳書下答,亦已開釋,而旣出旋入,日事撕捱,分義事體,豈容若是?殊甚未安。只推,更卽牌招。
傳曰,史官一員待命,騎馬三匹立之,祈雨祭所內摘奸。
右議政趙泰采上書。大槪,更陳危懇,冀蒙鐫免,使重任毋至久曠,私分得以粗伸事。入達。答曰,覽書具悉卿懇。昨於答辭,備悉至意,謂卿體諒,卽起視事,情志不孚,辭本又上,愕然且慙,無以爲諭。吏判再書中,操切大臣,極其非常,良可慨然,何必深嫌?卿其須念國事,勿復以情勢爲辭,安心入城,毋孤至望。仍令曰,史官往諭。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱頗甚及熏熱·腹部飽滿·膈間不淸利未已之候,復何如?臣等,不勝憂煎,惶恐敢啓。傳曰,晩後諸症候一樣矣。
政院啓曰,以延礽君起復事,有令該曹稟處之敎,而禮曹草記中,略倣從前起復例,依牒兩司後使之奉行事,命下矣。取考本院日記,則故相臣鄭太和起復時,有兩司城上所命招言送之例,而第王子心喪,與大臣三年喪,似有間焉。兩司城上所命招言送事,何以爲之,敢稟。傳曰,命招言送。
領議政金昌集上書。大槪,敢申哀懇,冀蒙亟解本兼諸任事。入達。答曰,覽書具悉卿懇。才諭余意於再昨下答矣。今又祈免都監提擧,而本職方以勉出爲期,兼任寧有準許之理?所患如此,余之慮念,曷可云諭?卿其安心勿辭,俟得少間,卽速入城,用副至望。仍令曰,史官往諭,遣御醫看病。
右副承旨金在魯,再牌不進,罷職傳旨,傳曰,只推勿罷。以上朝報
禮曹啓曰,傳曰,當此藥院竝直之日,延礽君,已過淑嬪葬事卒哭,一向退在未安。似當起復入來,令該曹,卽爲稟處事,命下矣。今此延礽君服制,取考儀禮經傳,則有曰,公子爲其毋練冠麻衣縓緣,旣葬除之。註曰,諸候之妾子,壓於父,不得伸權,爲製此服,不奪其恩也。傳,又曰,君之所不服,子亦不敢服。若以古禮言之,則雖在初喪,當用練冠麻衣之制,而旣葬則竝與此而除之矣。今此延礽君初喪之服,雖不用古禮,今旣過葬之後,則便當除服,似無起復之可論,闕內出入時,一依常時服色,恐無妨於禮意,而第念雖已除服,容有三年心喪之義,亦不可無端卽吉,略倣從前起復例,依牒兩司後使之奉行,似合於愼重之道,而事係變節,自下不敢擅便。上裁,何如?傳曰,依爲之。以上禮曹謄錄
上在慶德宮。停常參·經筵。
下直,平安都事柳敬時。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?前入湯劑,已盡於昨日,今日臣等,與諸醫入診,詳察症候,議定加進當否宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧,苦口湯劑,有難加進。姑勿議藥,勿爲入診。
正言趙榮世上書。大槪,臣於言責之任,萬不近似。玆陳乞免之章,冀蒙鐫改,兼附區區所懷,以備裁察事,入達。答曰,覽書具悉,李明誼之疏,專出於擠陷搢紳之計,用意陰險,可勝痛哉?今見爾書,辨破明白,余用嘉尙。吳命峻事,論人不可不審,更加詳察處之。曺錫禹,削去仕版,李巨源罷職,禮曹堂上·當該承旨·守墓官,竝推考爲宜也。爾其勿辭,從速察職。
掌令金萬胄三度呈辭。遞差。
院前達,請還收罪人河減死定配之命,更加嚴刑得情,依律處斷事。請還收權卨發配之命,嚴鞫得情,快正王法事。請義州呼訢客使首倡人朱益桓,亟令境上梟示事。請寢尹宣擧書院勿毁之命事。請還寢李衡秀陞六之命事。請三都監當該郞官,査出罷職,都監及該司吏屬之尤甚作奸者,令攸司,囚禁嚴劾,依法處斷。請勳府堂上·郞廳罷職事,入達。答曰,不從。三都監郞廳推考,囚禁嚴覈事,依達,末端事推考,觀其緘辭而處之。
府前達,請寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請義州呼訢客使人朱益桓梟示事。請寢西路官奴婢納續之命事。請還收前司諫洪啓迪加資之命事。新達,武弁之驕橫,近來益甚,識者之寒心久矣。日者金吾羅卒,以罪人拿來事,行到廣州地,中軍鄭習,稱以犯馬捉入決棍,渠卽出示馬牌公文,而猶不忌戢。夫王府衙門,事體嚴重,隷卒雖賤,諸上司亦不得推治。若以古事言之,戊午年間,都事所帶羅將,歐人幾殞,見囚於外方,其時地方官,因此罷職,監司推考矣。殺人一罪,而尙不可任意囚禁,則重待王人之意,據此可見。今鄭習,乃以幺麼一將校,肆然施棍於王府奉命之人,如有一分嚴畏之心,安敢乃爾?事極駭惋,不可推考而止。且部將李兌麟,頃於宣陵改莎草敦役之時,乘藍輿,使役軍擔行,往見重臣,其偃蹇蔑法之狀,亦甚可駭。請廣州中軍鄭習,拿問定罪,部將李兌麟汰去。答曰,不從。末端事,依達。鄭習罷職。
假注書姜德彦書達,臣承令馳往于長位里領議政金昌集所住處,傳宣徽旨,則以爲伏奉下答,辭旨勤摯,又遣御醫,診視賤疾,感激徽恩,糜粉難酬。臣病狀苦㞃,精神昏憒,無以仰暴情實,伏地涕泣,不知所達云矣。敢達。令曰,知道。
傳曰,延礽君闕內服色,自該曹,已爲定奪,而闕外服色,亦宜定奪,分付該曹。
忠淸監司書目,天安郡守李泂,今月十三日身死事。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚及熏熱·腹部飽滿·膈間不淸利之候,復何如?臣等不勝憂煎,惶恐敢啓。傳曰,熏熱之候差勝,而其餘症候一樣矣。
掌令洪蒑,牌不進,罷職傳旨,傳曰,只推勿罷。
忠淸監司書目,淸風呈,以左議政權尙夏上書上送事。達。令曰,承旨更往敦諭。
黃海監司書目,辭職上書上送事。達。答曰,覽書具悉,意外侵詆,何必爲嫌?卿其勿辭,從速察職。
假注書姜德彦書達,臣承令馳往于露梁津邊果川境右議政趙泰采所住處,傳宣徽批,則以爲臣瀝盡肝血,又未蒙許,惶蹙悶迫,益無所措。臣雖無狀,豈不知恩命之非常,分義之未安,又豈不知鼎席之殆空,國事之可慮,而第臣所被醜辱,雖終身自廢,亦難得以湔洗,則其不可以釁累之迹,更蹈顚沛之地者,決矣。向況層生之議,止泊無期,雖欲冒沒轉動,亦不可得矣。旣退之身,已絶復入之路,當遞之職,斷無仍據之理,區區微願,惟在於速賜處分,毋使公私兩妨而已。撕捱之罪,實所甘心,席藁惶悚,不知所達云矣。敢達。令曰,知道。
有政。吏批,以洪重疇爲坡州牧使,尹澤爲工曹正郞,金天與爲天安郡守,李挺周爲掌令,趙鳴鳳爲司諫。以上朝報
曹啓曰,延礽君闕外服色,似當依禮文心喪條,着白帶·直領衣·黲布笠·黑帶,公會則着公服似宜,而此無可據前例,亦難擅便。上裁,何如?傳曰,依此爲之,似宜矣。以上禮曹謄錄
上在慶德宮。停常參·經筵。
下直,茂朱府使李徵夏,尼山縣監李夏英。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,口淡·脚痺·困惱特甚之候一樣,而腹部飽滿亦甚,熏熱·膈間不淸利之氣未已,喉乾朝來止歇,眼視昏暗特甚之候無減,而寢睡不寧。且浮氣不無欲發之漸,預防之道,不可少緩,狗寶進御宜矣。勿爲入診。
持平柳復明初度呈辭。入達。給由。
同副承旨金相元,牌不進,罷職傳旨,傳曰,只推勿罷。
答判府事徐宗泰箚曰,覽箚具悉卿懇。大臣之久住城外,非事體所宜,必欲敦勉入城,則況可準許兼任乎?會試之一向遷就,必致武士之落莫,大將備二員則可行,卿其卽速設行焉。仍令曰,史官往諭。
答戶曹判書權尙游書曰,覽書具悉。此非堂郞不能檢勅之致,卿其安心勿辭,速出行公。
藥房再啓曰,伏承問安批答,有浮氣不無欲發之漸,預防之道,不可少緩,狗寶進御宜矣之敎矣。臣等益不勝驚慮之至,狗寶作末,今方封入,而臣等不可不與諸醫入診,詳察症候,議定治法,惶恐敢啓。答曰,知道。困惱方甚,勿爲入診。
禮曹,祈雨祭六次,三角山·木覓山·漢江,沈虎頭,遣近侍,來二十二日設行事,知委,何如?達依所達施行。
藥房口傳啓曰,狗寶作末封入,而朝者伏聞有自今日,進御墜瞖丸之敎,諸醫以爲,狗寶·墜瞖丸,似有損於脾胃,一時竝進,恐有妨於口淡云。臣等旣不得入診,則令醫官,趁早入診,下詢後進御,何如?惶恐敢啓。傳曰,知道。
政院達辭,承旨變通事,令曰,牌招,同副承旨改差。
府前達,請李獻英·獻章等,拔去榜中事。請寢林象極·權弼衡·朴師悌·洪啓一等放釋之命事。請朱益桓梟示事。請西路官奴婢納贖之命事。請鄭習拿問定罪事。入達。答曰,勿煩。
副修撰金取魯,牌不進,罷職傳旨,傳曰,只推勿罷。
京畿監司書目,果川呈,以司直趙泰耉辭職上書上送事。答曰,卿其勿辭,宜速上來行公。
大殿·中殿·世子宮,藥房·政院·玉堂夕問安。答曰,知道。
右承旨李箕翊上書。遞差。
藥房口傳啓曰,晩後口淡·脚痺·困惱特甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,晩後諸症候一樣矣。
禮曹啓曰,傳曰,延礽君闕內服色目,自該曹已爲定奪,而闕外服色,似當依禮文心喪條,着白布直領衣·黲布笠·黑帶,公會則着公服似宜,而此無可據前例,亦難擅便。上裁,何如?傳曰,依此爲之宜矣。
府前達,前司諫洪啓迪加資還收事,停達。
京畿監司書目,果川呈,以諮議朴弼周辭職上書上送事。答曰,覽書具悉,詮曹擧擬,必循公議,而控免至此,無已太過。爾其毋庸更辭,從速上來察職。
謝恩,左承旨許玧,右副承旨尹陽來。
左副承旨鄭必東,牌不進,修撰金取魯,再牌不進,罷職傳旨,傳曰,只推勿罷。
禁府,鄭覺先拿囚。達。
有政。吏批,以朴琮爲砥平縣監,金有慶爲輔德,徐命均爲兵曹佐郞,鄭必東爲左副承旨。
兵批,金相元·洪啓迪·金萬胄付副護軍,李箕翊付副司直。以上朝報
宣諡都監達曰,昭顯世子嬪宣諡後改題主時,都提調當爲入參,而都提調金昌集,今方出在城外,何以爲之?敢稟。令曰,提調入參,可也。以上復位宣諡都監儀軌
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而眼視昏暗特甚之候·腰下脚部浮氣之漸,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚·腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候及浮氣無減,而寢睡不寧矣。勿爲入診。
持平柳復明再度呈辭。入達。加給由。
左副承旨鄭必東上書。入達。遞差。
檢閱鄭錫五上書。入達。答曰,覽書具悉。爾其勿辭,救護母病。
右議政趙泰采上書。大槪,更申至懇,冀蒙鐫改,以幸公私事。入達。答曰,覽書具悉卿懇。前後書答,諭余至意矣。卿之被誣,昭雪無餘,則今無情勢之可言,而巽讓彌堅,造朝無期,是豈所望於輔臣者乎?反覆以思,卿無必遞之義也。矧當艱虞之日,余不可捨卿,卿不可棄余。須體此意,亟斷來章,卽日入城,用副虛佇之望。仍令曰,史官往諭。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請朱益桓梟示事。請寢尹宣擧書院勿毁之命事。請寢前參軍李衡秀陞六之命事。本院以三都監郞廳罷職事,有所仰達矣,未蒙許可,罰止問備,臣固已悶鬱,而昨伏見重臣書答,則以此非堂郞不能檢察之致爲敎,臣於是,益不勝訝惑之至。夫三都監郞廳,不能嚴束吏屬,或捧或退,一從吏屬之言,其出其入,都付吏屬之手,致令吏屬,任意操縱,受賂狼藉,旣捧還賣,徵價無算,其弄奸作弊之狀,實前古所無,則爲其官員者,烏得免不職之責乎?罷職之請,實循公議,而今邸下,非惟不賜聽從,反以爲非,不能檢察,終歸之於元無所失之域,而有若不相干涉者然。苟然則色吏之弄奸害民,獄吏之受賂放囚,其將獨罪其吏,而不罰其官耶?且以爲非不能檢察,則問備之罰,亦云過矣,而若以爲不能檢察,則罷職之律,固其宜矣。邸下,奈何惜數三郞官罷職之罰,不以慰億萬生靈浚膏之怨乎?其不能檢察之罪,終不可推考而止。請三都監當該郞廳,竝査出罷職。本院,以忠勳府堂郞罷職事,有所論達,而及承徽答以推考,觀其緘辭而處之爲敎,臣竊以爲不然也。當初勳府之發關於外方,濫徵雜物之說,若出於道路傳聞,則姑先推考,觀其緘答,猶或可也。今此達辭中所論列,皆據本府關文中明白載錄者,而元非外方風聞之比,則何必待其緘辭而後處之乎?若然則是以據實之臺論,爲不足信,而反以自明之緘辭,爲可信,朝家待臺閣之道,恐不當如是也。臺體所在,不可不準請而止。請忠勳府當該堂上·郞廳罷職。新達,副司直吳命峻,以奸黠之性,挾諂侫之態,托以養生之法,而頤指傍人,替使喫着,位在亞卿之班,而敎導家僮,辦賣酒麵,給債牟利,苛虐遍於隣里,發怒食餘,酷刑及於院隷,外方吏之有事京司者,則曲徑圖囑,替受情債,而廊底便成邸家,京司吏之爲其部屬者,則稱以婚祭,徵捧餽遺,下輩莫不嗟怨。若論其居官在家行身處事,則聽之耳溷,言之汚口,而尤可駭痛者,劫奪其外家財産,無所不至。甚至僇辱之言,酷及於亡舅,竟使其內弟,憂憤而死。如此之人,決不可仍置命德之列,以貽搢紳之羞,故臣於日昨書末,附陳論劾,而及承徽答,則論人不可不審,更加詳察處之爲敎。夫臺閣論人,雖或有風聞爽誤之弊,而今此命峻事,則上自朝紳,下至輿儓,萬口一談,無不唾罵,則此非外方傳聞之比,而元無更加詳察之端。請副司直吳命峻,削去仕版。臣頃在春坊時,適到兵曹省記,則有御營哨官梁益標名字,臣竊不勝駭惋之至。當初益標放釋之典,旣是大段失刑,而厥後臺閣還收之請,至於經年爭執,則關係非細,公議可見,徑先停達,已違臺體,而彈墨未乾,遽有將官啓下之擧,國綱之解弛,不可無警責之道。請御營大將金錫衍,從重推考。日昨李明誼配所,自金吾,初定昌寧,適値國忌齋戒,以致單子之留院,而兩日之後,改定配所於密陽。夫王府之輒易配所,喉司之改捧單子,俱不免顚倒,不可無警責之道。請其時當該禁府堂上及當該承旨,推考。答曰,不從。末端事依達。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。傳曰,腹部飽滿亦甚之候,大便放下後少減,而其餘症候,一樣矣。
政院啓辭,承旨變通事,傳曰,左承旨·左副承旨·同副承旨,竝改差。
正言趙榮世達曰,臣卽伏見修撰趙尙絅還給之書本,則以臣日昨書中,挨逼排擊等語,引爲深嫌,大加譏斥。至以臣爲可笑之甚,臣於是,竊不勝駭惑也。夫毁院之議,初出於多士之請,而頃日該曹之覆奏,得有成命,則可謂有關於斯文矣。厥後右相之筵奏,雖非本意,而未免差誤,則本院還收之請,可謂得體矣。至若堂箚,則繼發於臺達之後,虹變之餘,而其一召賢也,其一毁院也。召賢,固可謂爕理之務,而毁院,亦關於消攘之術耶。然其箚辭,專斥右相,不能將順,而末乃以病國政·害世道爲言,則臣書中堂箚語意,未免挨逼云者,自是實際語,而亦不過恐惹鬧端,輕輕下字者耳。至若一任排擊云者,乃指諫臣書避之後,亞諫駁啓之峻激,而不專爲堂箚而發,則儒臣之必欲挺身獨當者,抑何意耶?雖專以堂箚言之,病國政·害世道之言,非挨逼而何?因災異斥宰輔之意,非排擊而何?不然,則顯示非斥之敎,豈發於聖上之批乎?上干天象之罪,奚引於大臣之箚乎?其語意深緊,不止於就事論列者,灼然可知,而今乃以挨逼排擊四字,爲訝惑之至,何其不自反之甚也?且其書中,方以挨逼排擊,爲訝惑,而猶以巽懦疲劣,爲愧服者,亦何意歟?不然,則初何可惜斯文之是非,辨大臣之罪案,突然遠過成震齡·洪啓迪之上,而今始若愧服於巽懦疲劣之目,似若有追悔者然耶?且儒臣耐彈無恥,亦已久矣。當初趙觀彬,有弘錄挾雜之譏,而讓與別人,不作深嫌,一番就理,旋卽承命。頃者李明誼,有童騃可笑之斥,而才脫圓扉,自同平人,一番承答,安意就直,則耐彈無恥,亦已久矣。奈何不少淟涊於臣書中平說底四字,而陳書控辭,反若廉隅太勝者然耶?噫,今日在三司之列者,一何可笑之多也?玉堂有如彼可笑之玉堂,臺閣有如臣可笑之臺閣,臣顧自笑,何待人笑?抑儒臣,以可笑二字,認爲好題目,而自居之不足,欲加於他人耶?念臣新進,百不猶人,只以直道事君,九死靡悔,爲平日自誓,苟見心術回譎,言論挾雜者,疾若私讐,不忍正說,早晏顚沛,固已自料,而一言出口,群咻沓至,臣身見侮,固不足恤,而其貽臺閣之羞大矣。終不可以原書之未徹,一刻仍冒臺次。請令遞斥臣職。答曰,勿辭,退待物
修撰金取魯,牌不進,傳曰,禁推。
奉敎崔守範,牌不進,依承傳罷職。
政院達曰,卽者中樞府錄事來言,判府事趙相愚,今日食後,前患風症猝發,病勢甚重云。係是大臣病患,敢達。令曰,遣御醫看病。
吏曹口傳政事,兵曹參議尹陽來,參知魚有龜。
有政。吏批,坡州牧使洪重疇,戶曹正郞仍任,金墰,付兼春秋,以權爲刑曹參議,趙彦臣爲弼善,任源爲刑曹正郞,南漢明爲淸安縣監,李有壽爲坡州牧使,以李徵龜·南就明·李宖·金相元爲承旨,魚有龜爲兵曹參知。
兵批,以權·尹陽來·金在魯付副護軍,金相稷·鄭必東,付副司直。以上朝報
訓鍊都監達曰,近年以來,連因凶歉,砲保價布災減,無歲無之,自甲申至丁酉,災減代未推來價布,多至一千一百四十一同零,都監遺儲之匱乏,良由於此,而畿·湖兩道丁酉條應捧保布,又令折半退捧事,纔已定奪。軍門需用,實無其策之中,卽今癘疫熾盛,軍兵死亡之報,逐日沓至,殮布題給,亦且不貲,終難繼給,極涉悶慮矣。頃年因大臣陳箚,災減之代,令該曹,必準本數,畫卽移送之意,自備局回啓允下。故依定奪移送之意,移文往復,而終不輸送,此雖財力不敷之致,軍門需用,亦不可不念。許多災減之代,若難一時準數充給,則其中丁酉條災減木七十八同二十疋,依例令戶·兵曹,姑先參半充給之意,分付,何如?令曰,依。以上戶曹謄錄
上在慶德宮。停常參·經筵。
夜五更,月暈。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚·熏熱·腹部飽滿·膈間不淸利·喉乾之候,其有所減,而眼視昏暗特甚之候,腰下脚部浮氣,亦何如?聖候有加,而臣等久未入侍,且有稟定之事,今日與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚,腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候及浮氣無減,而寢睡不寧矣。
藥房入診時,工曹判書閔鎭遠,同爲入侍。京畿都事沈珙改差,水原府使金鎭玉,使之赴任事,定奪。
傳曰,史官三員待命,騎馬九匹立之,祈雨祭所內摘奸。
院達,引嫌而退,書語略及,本無深意,意外反侵,何必爲嫌?請正言趙榮世出仕。答曰,依達。
謝恩,兵曹參議尹陽來,參知魚有龜。
傳曰,復位宣諡都監都提調以下及玉印造成武人員役工匠,竝書啓。
假注書姜德彦書達,臣承令馳往于右議政趙泰采所住處,傳宣徽批,則以爲累上辭本,畢瀝肝血,及承徽批,一向敦勉,莫非臣辭拙誠薄未能上格之致,一倍窮蹙,無地自容。臣之決難冒進之狀,已悉於前後乞免之章,不敢更有煩縷,而席藁村閭,日夕祈祝者,唯在於俯加矜察,早賜處分而已云矣。敢達。令曰,知道。
判府事徐宗泰箚子。大槪,更陳至懇,冀蒙責罰事。入達。答曰,覽箚具悉卿懇。扈衛廳別試射會試事,昨才下答矣。聖意如此,不可不斯速奉行,臺達所論都提擧,尤無所嫌。梁益標將官差下,未見其失宜,意外臺言,在我何損?卿其須體余意,安心勿辭,速出行公。仍令曰,史官往諭。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,臣等入診退出後,與丁時悌等,反復商議,則以爲回春積聚門,加味保和丸,有扶脾消積之功,卽今進御宜當云。此藥劑入之意,敢達。答曰,知道。
禁府照目,都事李亨龜矣,疾病輕重,雖未知如何,而身爲差備官,莫重發引時,不爲待令,致有臨時窘速之患,事甚可駭。罪杖一百,贖告身盡行追奪,私罪達。依準。
正言趙榮世,牌不進,罷職傳旨,傳曰,只推勿罷。
藥房入診時,都提調李頤命所啓,臣情迹危蹙,且乏知識,其於國家大計,固不敢預議,而目今朝廷潰裂,景色不好,飢疫相仍,民將盡劉,國事已至百尺竿頭,憂虞多端,固不可一一陳達,而其中一國臣民之最所萬分悶迫者,王世子,迄無嗣續之慶,而嬪宮喪患,又出於千萬意外,國家之不幸,何可勝達?伏惟王世子,誕生於戊辰年,其時聖算,猶未滿三十,而上下之心,莫不有遑遑之憂矣。矧今王世子春秋已過三十,而尙無嗣續,一國切急之憂,孰大於此?禮之變者,自下雖不敢直請,國家從前有所已行者,聖上亦必有所商量,而未及下敎者矣。今日之勢,一日爲急,亦當何以處之?伏望遍詢于諸大臣,未知何如?大臣中以情勢多在外,或有未行公,而國之大事,必不敢不對矣。上曰,大臣所達,誠是。遣史官,問議于諸大臣,可也。以上朝報
藥房入診入侍時,提調閔鎭厚所啓,上候如此之時,宜不敢有所煩陳,而備局公事,可以及時覆奏者頗多。有司堂上宋相琦,欲就議於大臣,則領相不但蹤跡難安,且其病勢甚重,不能酬答,右相,方在江外,故不得已略探衆議,將欲定奪,而當此王世子侍湯之時,請對與上書,俱涉煩瀆,令臣轉稟於榻前矣。日本信使節目講定次,專送兩譯官,元非前例,且只憑口傳,有傷事體。故頃日廟堂,以待其書契而許送事,覆奏行會矣。上曰,其書契已來矣。鎭厚曰,中間東萊府使趙榮福狀達以爲,戊午年,因島主還島,及其子承嫡,差送三譯,而一譯,專爲承嫡之慶。今番島主,亦有生子之慶,以別送一譯爲辭,而三譯仍爲入送,歸時講定節目,則亦可爲一道云。今則書契已來,似無可論,而相琦之意,專送譯官,講定節目,旣無可據之前例,書契雖來,若如榮福之言,稱以賀慶而入送,則尤爲得宜云,而初旣以待書契當許之意,言及於倭人,書契旣來之後,又爲變改,則恐有欠於誠信,未知如何矣。敢請睿裁。上曰,書契旣來之後,又發他言,則似非誠信之道矣。鎭厚曰,然則回答,趁速成送而譯官,亦卽發遣事,分付乎?上曰,依爲之。以上備局謄錄
提調閔鎭厚所啓,此則慶尙監司李㙫狀達也。以爲山郡儲置米一年用下之數,計除後,其餘則改色分給,元會還穀,折半留庫,自是朝令,而在前凶歲,就折半中參酌分給,已有前例,今亦有不可已。各邑奴婢貢木,姑令緩督,待收捧誠爲得宜云矣。此三件事,卽今形勢,似爲如此,他道亦有已許之處。諸議謂當依施矣。上曰,此三件,依施,可也。以上惠廳嶺南廳謄錄
藥房入診時,工曹判書閔鎭遠同爲入侍。閔鎭遠所啓,內梓室,當陪進於舊山,外梓室,當陪進於新山,陪進吉日,依此推擇之意,分付,何如?上曰,依爲之。封墓都監謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而眼視昏暗特甚之候,腰下脚部浮氣,亦何如?今日臣等,與諸醫入診,詳察症候宜當。不勝終宵憂煎,敢來問安,竝爲仰稟。答曰,知道。口淡·脚痺·困惱特甚及腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候·脚部浮氣無減,而寢睡不寧。勿爲入診。
備忘記,頒赦百官加爲之。
持平柳復明三度呈辭。入達。遞差。
政院啓曰,頒赦百官加爲之事,命下矣。某罪以下宥之乎?傳曰,徒流以下,竝宥。
敎,王若曰,愍幽冤而申枉獄,旣循擧國之群情,復舊號而備縟儀,聿修曠世之盛典。颺玆明命,諭予深衷。言念乙丙年間,正値百六邦運。元良喪逝,凜乎國勢之多虞,巨猾恣睢,唁然禍心之潛蕃。讒言交煽於內外,釁孽遂起於宮庭。獄情晻幽,盟坎之計何異?天威嚴重,覆盆之冤難明。逮有辛生之搆誣,益肆壬人之鍜鍊。闔門遘禍之慘,擧世同悲,聖祖恤孤之恩,微意可見。二三臣進言雖切,七十載飮恨無窮。人心久鬱則必通,事若有待,天道無往而不復,理亦可徵。肆庸集議於群工,遂定追復於貳壼。乃於本月二十一日,以愍懷嬪姜氏合奉昭顯世子廟。滌丹書之舊案,爰及父母弟兄,配靑宮之遺祠,仍共享祀芬苾。尊名寔表於行迹,像設更聯於寢園。禮數咸登,奚但邦典之無歉?泉塗改照,抑亦神理之獲安。玆爲稀闊之令章,豈非吉祥之善事?本月二十二日自昧爽以前,徒流以下,咸宥除之。在官者各加一資,資窮者代加。於戱,誕告用亶,降十行之如綸,咸與維新,囿群品而同慶。施仁布德,旣無間於存亡,蕩垢滌瑕,庶可推於遐邇。故玆敎示,想宜知悉。
謝恩使錦平尉朴弼成,副使李觀命,入來。
謝恩,同知李觀命。
吏曹,政事,取稟。傳曰,當日爲之。
正言任泂達曰,臣卽伏見原任大臣箚本,則其中一款語,卽臣請罪都監郞吏事也。以臺達之事,殊多失實,恐臺臣,不識都監事爲言,臣於是,不勝瞿然之至。臣新從下鄕來,其於都監事,固不能識其如何,而在鄕時,聞外方雜物輸納之際,各官艱備上送,則都監吏屬,無一物以本色收捧,而擧皆退斥,徵價十倍,自備以納,旣捧還出輪回以入,臣聞甚駭然,而未得其詳矣。及入京裡,萬人喧傳,如出一口,皆質言某物幾兩之數,百物皆然云,而臣之只擧數種者,或參以守令之言,或取其風聞之詳而已。至若郞官,則雖未知捧物該色之爲都監郞廳,而蓋聞初頭各官所納之類,則雖至精之物,吏屬輩,故爲執頉,而請却之,吏屬捧價自備之類,則雖不合之物,大加稱譽,而請捧之該郞,則唯坐而唯諾而已。以是權在吏屬,任意操縱,致有作奸之狼藉,臣之只以不能檢束而請罷者,亦太恕之論也。吏屬之自外求索,大臣亦不能保其必無,則其私相授受之數,亦非臺官之所親算,其多寡之差違,容或有之,而今大臣,無指言某某事爲失實,而泛言殊多失實,則是以臣之達,皆歸之失實也。若然則墓所莎草事,大臣,初何以面責耶?然臣旣被大臣失實之斥,何敢自謂無失,而晏然在職乎?請令遞斥臣職。答曰,勿辭,退待物論。
答刑曹參議權書曰,覽書具悉。爾其勿辭,從速察職。
答右參贊兪命雄書曰,覽書具悉。卿其勿辭,從速察任。
答掌令李挺周書曰,覽書具悉。乖謬之言,不必爲嫌,爾其勿辭,從速察職。
慶尙監司書目,新寧縣監鄭錫圭,母病危重,還任無期,不得已罷黜事。
忠淸監司書目,大興郡守徐宗選,今月十八日身死事。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。傳曰,熏熱·膈間不淸利之氣差勝,而其餘症候一樣矣。
答正言趙榮世書曰,覽書具悉。大臣箚中,論梁益標事得宜,而今斥之以費辭營救,事體未安。爾其勿辭察職。
有政。吏批,以趙儀祥爲刑曹佐郞,李鳳翼爲持平,李昌碩爲大興郡守,金胤豪爲新寧縣監,李箕獻爲仁川府使。百官加下批。
兵批,以金鼎鳴爲大丘營將,李碩後爲訓練主簿,李國輔爲法聖僉使,金德龜爲昌德宮假衛將,尹沆爲同知,柳復明付副司直。百官加下批。以上朝報
禁府達曰,本府削黜罪人等,依例單子書入,而其中呂必禧當初罪名,在於構誣大臣。臣與大臣,有應避之嫌,不得一體書入之意,敢達。令曰,知道。以上禁府謄錄
政院啓曰,復位宣諡都監都提調以下及玉印造成武人員役工匠,竝書啓事,命下矣。復位宣諡,今雖已行,都監則不罷,以墓所及遷墓都監,更爲定奪,而都提調以下,竝爲仍察,則今此賞典,似有窒礙之端,何以爲之?敢稟。傳曰,然則判付還入。以上復位宣諡都監儀軌
上在慶德宮。停常參·經筵。
禁府蒙宥時囚罪人鄭覺先·金取魯,各道定配未蒙宥身死罪人鄭拭·金楚寶,未及拿來罪人金仲器,削奪官爵門外出送罪人李眞儒·嚴慶遂,竝放送。
大殿·中殿·世子宮,藥房·玉堂·政院·二品以上·六曹問安。答曰,知道。
藥房啓曰,日氣蒸濕,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而眼視昏暗特甚之候,浮氣加減,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚·腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候及浮氣無減,而寢睡不寧矣。勿爲入診。
傳曰,史官一員待命,騎馬三匹立之,健元陵忌辰祭所內摘奸。
禮曹七次祈雨祭,龍山江·楮子島,遣重臣,來二十六日設行事,知委,何如?達依所達施行。
大司諫南道揆,正言趙榮世,牌不進,罷職傳旨,傳曰,只推勿罷。
假注書姜德彦書啓,臣承命問議于諸大臣,則領議政金昌集以爲,臣之情迹,萬分窮蹙,凡於國事,固不可與聞。況今病勢危劇,精神昏矇,禮之變者,尤不敢容議,而今此原任大臣陳達之言,實係國家切急之憂。且有從前已行之例,此固群下之所顒望者,惟在博詢而處之。伏惟上裁。右議政趙泰采以爲,今此原任大臣之陳白,實出於爲國深慮之忱,而至有遣史官問議之命。蓋以臣尙帶職名,辱詢之擧,混及於釁累之身,此是國家重事,且係禮節之變者,則雖在無故行公之時,亦不可以昏昧之見,有所臆對。況臣卽今情地,萬分危蹙,其敢以大臣自居,而晏然獻議乎?席藁惶悚,不知所達。判府事李濡以爲,國家不幸,嬪宮遐逝,旣經葬禮,而王世子春秋,已過三十,尙無嗣續。今日一國臣民切急之憂,誠如大臣前席所陳,而辛酉年嘉禮時,已有問議大臣參酌權而行之者,惟有聖上博詢而處之,臣無容他。伏惟上裁。判府事徐宗泰以爲,今此下敎,使之問議者,是國家莫大之事。見今一息未泯,宜有所披忱仰達,而方在悚蹙之中,疾病沈篤,精神迷罔,不能作氣陳對,不勝惶悚。判府事趙相愚·金宇杭,病不收議矣。敢啓。傳曰,知道。右相徐判府事,病不收議,兩大臣處,更往問議。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。答曰,晩後諸症候一樣,而熏熱之候有加矣。以上朝報
禮曹啓曰,以旱災孔酷,減膳·禁酒·撤樂等事,令該曹擧行事,令下矣。減膳一款,才有傳敎,而撤樂則依例擧行事,已爲陳啓矣。禁酒,亦依下令,一體擧行之意,分付各該司,何如?令曰,依達。令旨中減膳,卽東宮供上矣。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而眼視昏暗特甚之候,浮氣加減,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚·腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之症及浮氣無減,而寢睡不寧矣。勿爲入診。
假注書姜德彦書啓,臣承命更往問議于諸大臣,則右議政趙泰采以爲,臣於日昨俯詢之下,情地危蹙,不敢有所仰對矣。更往問議之命,又及於屛蟄之中,轉益惶悚,不知所達。第念國家切急之憂,莫過於此,則變經從權,恐不可已,而況有從前已行之例,惟在博詢而處之,臣以釁累之蹤,安敢與議於大臣之後,而詢問再辱,係關且重,敢此冒昧陳對,尤不勝耎縮之至。判府事徐宗泰以爲,臣病深重,昏迷不得仰對,卽又伏承更詢之命,不勝惶恐。今日擧國臣民顒望之情,切祝我春宮,早有誕育之慶,此原任大臣之有所稟達也。卽今亟行大婚,雖非經禮國家,以權制行之,已有前事,唯望聖明,博詢而處之,臣有不敢與議於朝家之禮,而以關係重大,敢此冒昧陳對。伏惟上裁。判府事趙相愚以爲,今此下詢事,實臣一息未泯之前,日夜所憂慮者,而卽今奄奄垂盡,神識錯亂,不能詳對於申問之下,不勝惶霣之至。判府事金宇杭以爲,王世子春秋,已踰三十,而尙無嗣續,擧國臣民切迫之憂,無大於此。原任大臣之陳達,誠急先務也。廢經行權,雖非自下所敢仰請,而今日事勢,實難膠守經常之道,唯在聖明,廣詢而處之也。臣久病垂死,神識昏瞀,初不能獻議,方深惶懼,再詢之下,不敢不略陳淺見。伏惟上裁云矣。敢啓。傳曰,知道。
右議政趙泰采上書。大槪,更陳崩迫之懇,冀蒙矜許事。入達。答曰,覽書具悉卿懇。前後答辭,罄悉至意,而卿胡不諒,累書祈免,若是其太過耶?此良由余情志不孚之致,益用慙耎,無以爲諭。日呈十章,斷無準許之理。卿毋困我,卽速入來,以副如渴之望。仍令曰,史官往諭。
領議政金昌集上書。大槪,敢陳病情之俱難冒進,夬許鐫職事。入達。答曰,覽書具悉卿懇。所謂情勢,已盡開釋,更無難安之端,而積瘁之餘,所患如此,余之慮念,曷有其已?梁益標事,卿言得宜,過當之論,何必爲嫌?卿其須體至意,安心勿辭,從容善攝,俟得少間,卽速入來,用副如渴之望。仍令曰,史官往諭。
假注書徐命九有頉,代金始燁。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚·腹部飽滿亦甚及熏熱·膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
傳曰,在前別歲抄命下之後,趁卽書入矣。今番則已至三日,尙無擧行之事,殊甚稽緩,卽爲催促。
傳曰,別歲抄,卽爲書入,年例歲抄,勿爲書入事,分付。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,旱暵斯酷,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而眼視昏暗特甚及浮氣加減,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。亢旱至此,一倍憂悶,口淡·脚痺·困惱特甚及腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候無減,浮氣別無加減,而寢睡不寧矣。勿爲入診。
傳曰,史官二員待命,騎馬六匹立之,祈雨祭所內摘奸。
假注書姜德彦書達,臣承令馳往于長位里領議政金昌集所住處,傳宣徽批,則以爲臣前後控籲,非不懇切,而每承下答,輒對準許,臣誠愕貽,罔知攸處。奄奄縷喘,朝夕待盡,復入診門,斷無其望,未死之前,得釋重負,是臣日夜所祈祝者,而猶未免撕捱至此,病裡惶隕,不知所達云矣。敢達。令曰,知道。
記事官高萬瞻書達,臣承令馳往于露梁津果川境右議政趙泰采所住處,傳宣下答,則以爲臣,又伏承史官,傳宣徽批,職未蒙遞,罪不聽勘,辭旨勤懇,一向敦勉,至以日呈十單,斷無準許之理爲敎,臣誠惶隕抑塞,不知所以爲計。臣若有一分轉動之勢,何敢不顧分義,若是撕捱,重速違慢之誅哉?已退之身,不可冒進,已畫之志,亦難變改,縮伏荒郊,唯俟嚴譴而已云矣。敢達。令曰,知道。
傳,前都事徐幹世·金夢衡,司果鄭宅河,內乘柳聖基,水使李漢珪·鄭壽松,討捕使鄭善綱·李夢相·申命尹,兵使李壽民,僉使金滿泓·金峻錫·吳纘起,中軍崔熩,萬戶龎漢徵·朴泰新,權管朱景晦·姜尙文,竝敍用。出身梁益標,萬戶李世挺,都事李亨龜等職牒還給。前縣監金命衡·韓杓·申兼濟·鄭來周·金養謙·尹惠敎·李德邵·柳鳳協·鄭錫圭·李深·洪可相·閔鎭斗·李明弼·金始㷜·李世柱·趙仲明·梁廷虎,縣令白時升·金重熙,郡守李之彬·李秀賢,都事姜必輔·金聲發·李眞望,判官申思永·金宗衍·金宇集,府使李衡佐·崔錫弼·趙鳴謙·鄭勖先·許樑·李喬岳·申光夏·權燧·李澤·任舜元·朴世挺·韓重熙·李弘肇·金始慶·趙正萬·宋炳翼,輔德權熀,掌令鄭東後,司諫朴聖輅,持平李重協,正言魚有龍,兼說書權,奉敎崔守範,右尹黃一夏,大司成崔昌大,參知兪命凝,府尹李世瑾·金致龍,府使申聖夏,縣令全近思,益寧君梯,承傳色李仁栽·張後載等,竝敍用。府使吳羽進,縣監柳載和·李德壽,郡守李畛等,竝職牒還給。丙申年春夏秋冬等·丁酉春夏秋冬等褒貶居中居下,竝勿論事,下吏·兵曹。
大殿·中殿·世子宮,藥房·政院·玉堂夕問安。答曰,知道。
藥房口傳啓辭,晩後諸症候一樣矣。
令曰,今玆之旱,亦孔之酷矣。自春徂夏,尙靳霈澤,間有霢霂,曾不崇朝,風凄日杲,雨意愈邈。麥旣失稔,播種愆期,節序漸晩,失今不雨,哀我赤子,擧將塡壑。加以毒癘日熾,諸路同然,死亡無算,殆同兵燹。驚心慘目,有不忍言,當食無味,當寢無寐也。況自余代理萬機之後,災旱至此,倍切憂懼,罔知攸措。文辭短拙,不能通暢,承旨代草,宜自政府,廣求直言,以輔不逮,言雖不中,余則優容,至若近日事,聖斷爀然,是非大明,昨年余再疏批旨,不啻丁寧,如有假托應旨,燮亂黑白者,斷不可容恕矣。咨爾大小臣僚,體余不遑寧處之意,一乃心力,恪謹職事,少答天譴,以濟時艱,減膳·禁酒·撤樂等事,令該曹擧行。
令曰,旱災至此,疏決之擧,不容少緩。禁府·刑曹時囚及編配罪人,竝於再明日,入對疏決事,分付。
傳曰,亢旱斯酷,民事渴悶,東宮才下令旨,求言矣。自今日,避正殿·減膳事,令該曹擧行。
內醫院官員,以都提調意啓曰,本院副提調兪命弘,聞其妹喪,卽爲徑出。當此竝直之日,不可曠員,兪命弘改差,何如?傳曰,允。政院啓曰,再明日疏決事,令下矣。刑曹判書李健命,尙未上來,參議權,未解由陳書承答之後,無意出肅,何以爲之?敢稟。傳曰,參議改差。
政院達曰,今此亢旱,近古所無,圭璧旣遍,霈澤猶閟,兩麥盡枯,三農愆期,諸道狀聞,莫非驚心。卽伏見下本院之令,十行辭旨,丁寧懇惻,遇災求助之意,溢於文字之間,有足以回天怒而感人心者,臣等奉讀未半,竊不勝欽仰感歎之至。第有令臣等,代草之敎,而臣等文辭短拙,旣不能揄揚其萬一,且應天弭災之道,在於以實,不以文,直以令旨,播告中外之意,敢達。令曰,文辭短拙,代草宜矣。再達辭。令曰,知道。以上朝報
禮曹啓曰,以旱災孔酷,減膳·撤樂·禁酒等事,令該曹擧行事,令下矣。減膳一款,才有傳敎,而撤樂·禁酒,亦依下令,一體擧行之意,分付各該司何如?令曰,依達。以上禮曹謄錄
上在慶德宮。停常參·經筵。
下直,淸安縣監南漢明。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,雲漢之憂,實妨靜攝,正殿之避,又在炎熱。伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而眼視昏暗特甚之候,浮氣加減,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚·腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候無減,而浮氣有減無加,寢睡不寧矣。勿爲入診。
戶曹達曰,來六月朔頒料次,倉官進去于領議政金昌集所住處,請受祿牌,則以爲退伏郊次,方以得解職名爲期,何敢冒受常廩云,祿牌不爲出給。係是大臣祿俸,何以爲之?敢稟。令曰,令倉官輸送。
判尹洪萬朝,掌令洪蒑初度呈辭。入達。給由。
大司憲李澤,牌不進。
掌令李挺周,持平李鳳翼,牌不進,罷職傳旨,傳曰,只推勿罷。
政院達曰,明日疏決時,時任大臣,例爲入參,而領議政金昌集,左議政權尙夏,右議政趙泰采,俱在外,自前原任大臣,則或參或不參,承旨或一員或二員入侍。今則何以爲之?敢稟。令曰,原任大臣入參,承旨則該房入參,可也。
忠淸監司書目,燕岐縣監宋堯佐,今月二十二日,遭生父喪事。
持平黃璿留院上書。入達。答曰,覽書具悉。書中諭兩諫臣事,而一則斥以避辭之乖謬,一則斥以處置之乖當,其言不無所執。趙榮世罷職,任泂遞差似宜矣。爾其勿辭,從速察職。
右承旨李徵龜辭職上書。入達。遞差。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚·腹部飽滿亦甚及熏熱·膈間不淸利未已之候,復何如?臣等不勝憂煎,惶恐敢啓。傳曰,晩後諸症候一樣矣。
京畿監司書目,果川呈,以獻納趙觀彬辭職上書上送事。達。答曰,覽書具悉。大臣,爲喜事輩所構誣,蒼黃出城,言念世道,可勝痛哉?於爾,少無情迹之難安,須勿過辭,從速上來察職。
假注書金始燁有頉,代洪龍祚。
謝恩,右副承旨李宖,刑曹參議金相稷,都承旨金興慶。
持平黃璿上書。入達。答曰,覽書具悉。爾其勿辭往省焉。
修撰金取魯,副修撰金相尹,牌不進,罷職傳旨,傳曰,只推勿罷,再牌不進,罷職傳旨。傳曰,只推勿罷。
吏曹口傳政事,同義禁趙道彬。
京畿監司書目,衿川呈,以刑曹判書李健命辭職上書上送事。達。答曰,覽書具悉。引嫌之事,此非堂郞不能檢察之致,卿其安心勿辭,卽速上來行公,毋使重務久曠。
平安監司書目,辭職上書上送事。達。〈答〉曰,覽書具悉。貪饕之目,專出構捏,卿所遭之至冤,不待査明,而聖明業已洞燭,少無難安之端,毋庸更辭,卽出察職。
傳曰,宣諡都監,略倣遷陵時山陵都監稱號之例,改以墓所矣。更爲思惟,愍懷嬪祔葬于昭顯墓,則與新山有異,稱以復位祔葬都監似宜。以此分付。
有政。吏批,以金相稷爲刑曹參議,魚有龍爲正言,尹景績爲漢城判官,金濰爲燕岐縣監,李沂爲禁府都事,成震齡爲京畿都事,李晉命爲宗廟令,鄭東後爲正言,趙道彬爲同義禁,以金興慶爲都承旨,李喬岳爲右承旨。
兵批,以柳復明付副司果。以上朝報
經理廳達曰,因京畿監司金演狀達,禮曹判書宋相琦上書內,北漢米二千石,特爲劃給,使之分俵各邑,待秋竝耗還納本所。經理廳湖南米,則令本廳稟處事,達下矣。北漢新設之後,軍餉米艱難,收聚蓄儲者,不過四萬餘石,而以上年饑荒特甚之故,幾盡分俵於各處,及其還納之時,畿內各邑守令,多般退托,監司亦以捧留之意,至於狀請。其時還納本所之特敎,固不可有所撓改,而等待回下之際,自致淹延,以致過時,終不能準數還納。捧留實數,已極零星,而今春,以此除出分給於元定四邑之外,餘存者未滿萬石,此則決不可又爲傾出。湖南移轉還納米一萬石中五千石,當爲劃給,而姑未及一時上來,今則麥秋已迫,庶可以小紓目前之急,麥後乏食之患,必有甚焉,則待彼湖南米之來到,以爲繼救之地,亦涉便宜。以此分付,何如?答曰,依。以上備局謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,雨意愈邈,朝晝異候,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而浮氣日漸消減乎,眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚·腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候無減,而浮氣與昨無異,寢睡不寧矣。勿爲入診。
謝恩,知義禁趙道彬,正言鄭東後·魚有龍。
大司諫李澤,牌不進。
掌令李挺周,持平李鳳翼,牌不進,罷職傳旨,傳曰,只推勿罷。
吏曹,前修撰黃奎河身死,曾經臺侍。達別致賻。
禮曹,八次祈雨祭,風雲雷雨山川·雩祀等處,遣重臣,來初一日設行事,知委,何如?達依所達施行。
以監察茶時,政院達,令曰,掌令洪蒑改差。
掌令李挺周,持平李鳳翼,再牌不進,罷職傳旨,傳曰,只推勿罷。
大司憲李澤,再牌不進。
正言魚有龍,謝恩後達曰,臣曩叨本職也,以數件應避之嫌,有所引避,而語未分曉,以致物議,終自陷於違傲之科,分義都虧,惶懼冞增。不意恩敍才降,寵除又辱,繼以有嚴召之命,臣不敢以旣往之事,輒復違傲,謹此隨牌出肅,而第於本院前達,以梁益標哨官啓下之事,方請御營大將從重推考,而且臺達之徑先停止,已違臺體,大以爲非,臣於此,切不勝瞿然之至。當初請寢益標全釋之命者,卽臣之所發,而閱歲爭執,終靳允兪,亦未必一向煩聒,故向日詣臺時,果爲停達矣。今其爲言,若是深緊,則在臣廉義,何可因冒於臺次乎?請令遞斥臣職。答曰,勿辭,退待物論。
政院達曰,今日疏決時,刑曹判書李健命,尙不入來,在前如此之時,次官二員,或有入參之例,今則何以爲之?敢稟。令曰,次官二員入參,可也。又達曰,今日疏決時,知義禁兪命雄·趙道彬,病勢苦劇,末由入參云。疏決時曾無二員入參之例,而將不得備員,何以爲之?敢稟。令曰,知義禁兪命雄改差,今日政差出。
禮曹,開城留守宋正明,今月二十六日卒逝,弔祭致賻,依法例擧行,何如?達依所達施行。
修撰金取魯·金相尹,牌不進,罷職傳旨,傳曰,只推勿罷。
謝恩,左副承旨許玧。
傳曰,開城留守卒逝之代,不可不急速差遣,而廊廟空虛,擬薦無期,不可無變通之道,行護軍崔昌大除授,使之數日內辭朝。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚·腹部飽滿亦甚及熏熱·膈間不淸利未已之候,復何如?臣等不勝憂煎,惶恐敢啓。傳曰,腹部飽滿亦甚之候差勝,而其餘症候一樣矣。
謝恩,同義禁李觀命。
右承旨李喬岳,牌不進,罷職傳旨,傳曰,只推勿罷。
修撰金取魯·金相尹,再牌不進,依承傳罷職。
令曰,開城留守宋正明,意外卒逝,驚悼曷已?喪柩上來時,擔持護送等事,依例擧行事,分付。
掌令朴聖輅,牌不進,罷職傳旨,傳曰,只推勿罷。
院前達。請還收權卨發配之命,嚴鞫得情,快正王法事。請還收罪人河減死定配之命,依律處斷事。請義州呼訴客使首唱人朱益桓梟示事。請寢尹先擧書院勿毁之命事。請寢前參軍李衡秀陞六之命事。請忠勳府堂上·郞廳罷職事。副司直吳命峻,位在亞卿之班,敎導家僮,辦賣酒麪,給債牟利,苛虐遍於隣里,發怒食餘,酷刑及於院隷,外方吏之有事京司者,則曲逕圖囑,替受情債,而廊底便成邸家,京司吏之爲其府屬者,則稱以婚祭,徵捧餽遺,下輩莫不嗟怨,而甚至無厭於外家財産之說,人言喧藉,莫不唾鄙。如此之人,不可因置命德之列。請副司直吳命峻,削奪官職。引嫌而退,當初停達,亦有意見。請正言魚有龍出仕。答曰,不從。處置事,依達。前達三都監當該郞廳罷職事及御營大將金錫衍從重推考事,停達。
奉敎崔守範上書。入達。答曰,覽書具悉。書辭令本館稟處,而權催促,俾卽上來。金相元,亦宜申飭,從速修納焉。
有政。吏批,以李觀命爲知義禁,徐命均爲兵曹正郞,朴聖輅爲掌令,金台壽爲掌令,鄭錫三爲兵曹佐郞。
兵批,以黃一夏付副司直,兪命凝付司果,朴聖輅·洪蒑付副司果,洪龍祚付副司正。以上朝報
上在慶德宮。停常參·經筵。
未申時,日暈。
下直,平山府使姜泰相。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而浮氣漸益消減乎,眼視昏暗特甚之候,亦何如?今日臣等,與諸醫入診,詳察症候宜當。不勝憂煎,敢此問安,竝爲仰稟。答曰,知道。口淡·脚痺·困惱特甚·腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候無減,而浮氣漸益消減,寢睡不寧矣。勿爲入診。
判尹洪萬朝再度呈辭。入達。加給由。
右議政趙泰采上書。大槪,更申危懇,冀蒙矜許事。入達。令曰,承旨卽往敦諭。
掌令李挺周,持平李鳳翼,牌不進,罷職傳旨,傳曰,只推勿罷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚·腹部飽滿亦甚及熏熱·膈間不淸利未已之候,復何如?臣等不勝憂煎,惶恐敢啓。傳曰,腹部飽滿亦甚之候差勝,而其餘症候一樣矣。
左承旨金相稷書達,臣承令馳往于忠淸道淸風咸巖村,左議政權尙夏所住處,傳宣敦諭,則以爲臣痼疾纏身,奄奄朝夕,虛帶重任,赴召無望,不得不冒昧陳章,冀蒙遞免。不意近密之臣,遠臨蓬蓽之下,辭旨懇惻,曉諭丁寧,有足以貫金石而泣鬼神,不知蟣蝨賤臣,何以得此曠絶之恩渥哉?奉讀以還,不覺感涕之沾襟。臣雖不肖,亦有一端秉彛,當此聖患有加,百僚奔遑之日,何敢一向頑然,偃息在家哉?只以篤老久病,精力銷盡,最是兩膝俱痛,日夜呻楚,祗受徽旨,人扶拜跪,此承宣之所親覩也。庭除之間,亦不能運步,況可望致身於京輦哉?臣之實病,天日照臨,何敢一毫虛飾,而邸下不賜下燭,敦勉轉加,臣誠撫躬慙恧,只恨誠未上格,更何言哉?恩禮轉隆,罪負益深,席藁惶怖,不知所達。且臣於昔年,蒙聖上優老之恩,獲沾米斗之頒,臣誠感激恩私,百拜領受矣。今日之賜,異於是,旣以月廩爲言,則身在草野,虛耗常俸,寧有是理?廉義所關,決不敢祗承,臣尤死罪云矣。敢達。令曰,知道。
戶曹達曰,依下令,領議政金昌集,來六月朔祿俸,令倉官輸送于長位里所住處,則以爲今承祿俸,令倉官輸送之令,臣不勝惶感。第不仕受祿,揆以分義,實涉未安,而臣之情勢病狀,實無更廁周行之望,其何敢冒受常廩,以益其忘廉喪恥之罪哉?恩旨之下,玆不得領受,只增悚懍云。祿俸不爲領受,何以爲之?敢稟。令曰,令倉官輸送。
宣惠廳申目,忠淸監司狀本云云,海美前縣監崔震一·閔鎭斗,莫重儲置米,初不準捧,仍又虛錄,事極可駭。竝依事目拿問處之,何如?達依準。
今日疏決時,刑曹判書李健命,各別催促入來,明日疏決時,同參事,下令。
疏決時,大司憲李澤所達,臣病勢之外,情地惶蹙,旣不得進參候班,又未免屢違召旨,情禮虧缺,罪戾層積。今因疏決時備員,天牌又辱,僚員不齊,無他推移,不得不强顔入侍,而第臣於日昨諫院論罪都監郎屬之事,終有所不可晏然者。其時事狀,已悉於向日右堂之書,臣不必疊床,而堂上之替當監捧,其數多於郞廳,若論其不能檢勅之失,則堂上,宜先受罪,而臺臣之只論該郞,而不及於堂上者,似必由於未諳實狀之致。卽宜露章自劾,而臺論未收殺之前,不敢陳暴,尙此泯默矣。今則臺達旣停,而終使問備之罰,獨及於該郞,臣心之惶愧,於是益甚,其何以倖免爲幸,而淟涊蹲據於臺次乎?責罰不宜異同,廉隅終難冒沒,請令遞斥臣職。令曰,勿辭退待物論。正言魚有龍所達,請還收權卨發配之命,仍令王府,嚴鞫得情,快正王法事。令曰,勿煩。又所達,請還收罪人河減死定配之命,更加嚴刑得情,依律處斷事。令曰,勿煩。又所達,請亟寢義州呼訴客使首倡人朱益桓遠配之命,特爲梟示境上事。令曰,勿煩。又所達,請寢尹宣擧書院勿毁之令,依前回達施行事。令曰,勿煩。又所達,請亟寢前參軍李衡秀陞六事,令該曹稟處之命事。令曰,勿煩。又所達,忠勳府當該堂上·郞廳罷職事。令曰,勿煩。又所達,今日疏決時,有徒配罪人李敏夏放釋之令,臣竊以爲不然也。敏夏假托公文,橫徵私債之狀,極爲痛惋,如此奸惡之人,不可輕易容貸。請還收徒配罪人李敏夏放釋之令。令曰,不從。前達,副司直吳命峻削奪官爵事,停達。
禁府時囚罪人閔鎭斗·崔震一,減徒放送,定配罪人申績放送。洪碩重減等。徒配罪人李成坤·姜聖臣·李萬枝·朴奎祥·趙成基·羅晩齊·李敏夏·□渾·李鳳年·廉公吾·金熙潤·成胤光·金國勵·金晉來·朴思一·余垕·鄭重萬·李廷晉,門黜罪人呂必禧等,放送。以上朝報
禁府達曰,時囚罪人單子,旣已書入,而海美前縣監崔震一·閔鎭斗,以虛錄事,昨日拿囚,係是時囚,追後別單書入之意,敢達。令曰,知道。以上禁府謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,旱炎蒸鬱日甚,伏未審夜來,聖候寢睡,若何?口淡·脚痺·困惱特甚·腹部飽滿亦甚及熏熱·膈間不淸利·喉乾之候,其有所減,而浮氣日益消減乎,眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱·膈間不淸利之氣亦甚,腹部飽滿之候未已,喉乾朝來止歇,眼視昏暗特甚之候無減,寢睡不寧矣。勿爲入診。
右承旨許玧書達,臣承令馳往于露梁津右議政趙泰采所住處,傳宣徽批,則以爲臣之決不可復出之狀,前後辭本,畢暴無餘,不料靳許彌固,敦勉愈勤,又遣代言之臣,諭以敷心之辭,反復諄切,有非負累如臣所可堪承,每奉恩旨,輒增惶悶。今臣所遭,旣非一時難安之比,況臣所叨,又非冒沒苟據之地,累辱敦召,終不敢趨承。當此聖候有加,擧朝憂遑之日,屛伏荒郊,不比恒人,承聞起居,亦不以時,情禮都缺,生不如死。至於時事之多艱,廟算之積滯,臣亦豈敢全然不念,而情窮勢蹙,有不暇怕,日夜所懸望者,惟在於速解重任,少安私義而已。席藁俟譴,不知所達云矣。敢達。令曰,知道。
戶曹達曰,依下令,領議政金昌集,來六月朔祿俸,令倉官輸送,則以爲祿俸輸送之徽令,又降,再煩倉官之往來,其在私義,極涉未安,而方以情病辭職,則終至冒受,豈不有傷於辭受之節乎?當以文字,仰請寢止,祿俸又不領受,何以爲之?敢稟。令曰,待下答輸送。
領議政金昌集上書。入達。令曰,承旨更往敦諭。
謝恩,掌令金台壽。
大殿·中殿·世子宮,藥房·政院·玉堂夕問安。答曰,知道。
藥房口傳啓辭。傳曰,熏熱·膈間不淸利亦甚之候差勝,而其餘症候一樣矣。
今日疏決時,平安監司金揉,東萊府使趙榮福改差事,下令。
判府事徐宗泰箚子。入達。答曰,覽書具悉卿懇。聖上平日愛恤武士,凡於激勵之擧,未嘗或廢。況此事,於卿別無難參之端,而三上辭本,欲解扈衛廳之任,決知其過矣。斷無準許之理,卿其須體至意,安心勿辭,宜速奉行。仍令曰,史官往諭。
傳曰,史官二員待命,騎馬六匹立之,祈雨祭所內摘奸。
大司諫南道揆,司諫趙鳴鳳,正言鄭東後,掌令李挺周,牌不進,罷職傳旨,傳曰,只推勿罷。以上朝報
訓鍊都監啓曰,近年以來,連因凶歉,砲保價布災減,無歲無之。自甲申至丁酉災減代未推來價布,多至一千一百四十一同零,都監遺儲之匱乏,良由於此,而畿·湖兩道丁酉條應捧保布,又令折半退捧事,纔已定奪,軍門需用,實無其策之中,卽今癘疫熾蔓,軍兵死亡之報,逐日沓至,殮布題給,亦且不貲,終難繼給,極涉悶慮矣。頃年因大臣陳箚災減之代,令該曹,必准本數,劃卽移送之意,自備局回啓允下,故依定奪移送之意,移文往復,而終不輸送,此雖財力不敷之致,軍門需用,亦不可不念。許多災減之代,若難一時准數充給,則其中丁酉條災減木七十八同二十八匹,依例令戶·兵曹,姑先參半充給之意,分付,何如?令曰,依。以上訓局謄錄
墓所都監啓曰,頃日筵中,宣諡都監改號遷墓,封墓都監改號墓所事,有所定奪矣。昨者傳敎內,今此宣諡都監,略倣遷陵時山陵都監稱號之例,改以墓所矣。更爲思惟,愍懷嬪祔葬于昭顯墓,則與新山有異,稱以復位祔葬都監,似宜,以此分付事,命下矣。宣諡都監,則曾無改以墓所之事,封墓都監,傳敎改稱以復位祔葬都監乎?敢此仰稟。傳曰,依爲之。以上禮曹宣諡儀軌郞廳趙書。郞廳宋瑩中校正。
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,旱餘甘霔沛然,而風氣不調,伏未審夜來,聖候,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而浮氣幾盡消減乎,眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。旱餘甘霔,民事可幸。口淡·脚痺·困惱特甚之候一樣,而熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而浮氣幾盡消減,寢睡不寧矣。勿爲入診。
右承旨李喬岳書達,臣承令馳往于領議政金昌集所住處,傳宣敦諭,則以爲不意离明,又靳開許,特遣承宣,諭以敦勉,臣誠感惶,但有涕淚。臣床簀殘喘,奄奄待盡,實無一分自力之勢。不然當此聖候有加之日,貳極焦前,百僚憂遑,臣何敢終始頑然,無所變動乎?唯祝亟垂哀憐,許解重任,亦寢朔廩輸送之令,則庶可少安私分云矣。敢達。令曰,知道。
判尹洪萬朝三度呈辭。入達。遞差。
傳曰,平安監司·東萊府使前望單子入之。平安監司前望,李肇,東萊府使前望,徐命淵落點。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利未已之候差勝,而其餘症候一樣矣。
答司直金錫衍書曰,覽書具悉。過當之論,不必深嫌,卿其安心勿辭,更加調理行公。
忠淸監司書目,鎭岑縣監李志尹,先山逢變之後,連呈辭狀,無意還任,罷黜事。
有政。吏批,以柳復明爲文學,李觀命爲禮曹參判,崔錫恒爲漢城判尹,李箕翊爲江原監司,朴泰迪爲禁府都事,李蓍命爲鎭岑縣監,申聖夏爲潭陽府使。
兵批,副護軍三單,洪萬朝·金楺·趙榮福。已上朝報
疏決入對時,行判中樞府事李濡所達,掌隷院吏屬,中間舞奸,以致公賤太半漏失,徒流中隷吏在配者,卽朴鳳齡,爲判決事時發覺其奸,而送法司,定罪者矣。其罪極重,有難擧論於疏決,而但鳳齡,欲大加釐正,使郞官抄出其免賤違法,移送戶曹,以爲收貢之地,大體得宜,而其時郞官,不能盡心奉行,文書又多漂失。故不分其違法與否及年月久近,一從各年,各年成案之有贖字者,盡數錄出,送于戶曹,則該曹以還賤徵貢事,知委諸道,其數過千矣。外方此類,多稱冤枉,各持文書,上來京中,奔走道路,號訢於公卿之赴朝者,到處成群,有不忍聞,頃因從臣上章,隷院啓辭,廟堂覆議以爲,令各邑收捧稱冤者文書,堅封送于隷院,以爲一一査明,俾無冤枉之弊。其後判決事,多老病之人,着實行公者絶少,一向延拖,未有決給者。外方民情之洶洶,尙未鎭定,而該曹則以爲不査不貢實爲無據,徵收其貢,以補經費云,此事至爲可慮,宜有別樣區處之道。曾見內司奴婢之査正,使備局堂上一人,專管其事,速爲究竟矣。今亦依其例,令備局堂上中一人,專管此事,査考本院文書及外方所送文書,俾無淹延時月之弊,則冤枉者可伸,公賤亦無漏失之患,未知何如?令曰,大臣所達,誠好。以此擧行,可也。已上備局謄錄
吏批啓曰,判書·參判,俱在外,小臣獨政未安,何以爲之?敢稟。傳曰,只出緊任。以上吏曹〈謄〉錄
上在慶德宮。停常參·經筵。
下直,坡州牧使李有壽。
大殿·中殿·世子宮,藥房·政院·王堂·二品以上·六曹·大司憲問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而浮氣已盡消減乎?眼視昏暗特甚之候,亦何如?臣等經旬未得入侍,今日與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱·膈間不淸利之氣亦甚,腹部飽滿之候未已,喉乾朝來止歇,眼視昏暗特甚之候無減,而浮氣幾盡消減,寢睡不寧,近來益深矣。明日入診。
昨日疏決時,寧遠郡定配罪人禮進文案,令刑曹詳査後稟處,長湍罪人李尙中,令本道監司詳査,松禁屠牛所犯全家徙邊之類,今番不得擧論,令刑曹,更爲條列稟處。疏決時文案未分明者,刑曹更爲詳査稟達,巨濟定配罪人金古叱致獄案,行關本道,令刑曹稟處事,下令。
大司憲李澤所達,請李獻英等拔去榜中事。請還收遠配罪人林象極等放釋之令事。請朱益桓亟令梟示事。請寢西路官奴婢自願納贖之令事。令曰,勿煩。前達,廣州中軍鄭習,拿問定罪事,停達。
正言魚有龍所達,請權卨,令王府嚴鞫得情,快正王法事。請罪人河,更加嚴刑,依律處斷事。請朱益桓梟示事。請寢尹宣擧書院勿毁之令事。請寢李衡秀陞六事。請忠勳府當該堂郞罷職事。請還收徒配罪人李敏夏放釋之令事。令曰,勿煩。又所達,罪人權致大之隨時變辭,情狀已極絶痛,而做出善爲辭之一句語,欲爲構誣宰臣之計者,尤甚駭惋。此等不逞之徒,決不可容恕,請還收定配罪人權致大減等之令。令曰,不從。
備忘記,近日候班稀少,分義事體,極爲未安。身病外不參人員,竝從重推考。
慶尙監司書目,道內農形,五月初五日十三日小雨,皆未周洽,旋旣旱乾,摠一道移秧,僅爲居半,而其餘則無望揷秧,節序已愆。安東府非時下雪,金山等邑雨雹,俱係災異,民事渴悶事。
又書目,道內毒癘日熾,通前後物故三千三百六十六名,民事可慮事。
答判府事金宇杭箚曰,覽箚具悉卿懇。卿之所患,尙未快療,深用慮念。不得進參,有何所傷?所辭提擧,決難許改,卿其須體至意,安心勿辭,亦勿待罪,從容善攝。仍令曰,史官往諭。
傳曰,史官二員待命,騎馬六匹立之,外各司內摘奸。
咸鏡監司書目,安邊·利城兩邑,則四月二十七日八日,雨雹至夜,仍爲凍寒,川間成氷,非時霜雪,俱係變異。安邊等九邑,五月初五日,幸得一鋤雨之後,惡風連吹,各穀竝皆枯損,民事可慮事。
江原監司書目,伊川·安峽外,大抵均洽,田穀段,頗有回蘇之望,而奉天畓庫,則擧皆乾涸,移秧愆期,民皆染痛,全廢農作。其中安峽,四月霜降,變異非常,春川境內,蝗蟲熾發,民事渴悶事。
全羅監司書目,道內癘疫日熾,死亡至於一千七百十八名,民事可慮事。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚及熏熱·膈間不淸利亦甚,腹部飽滿未已之候,復何如?臣等不勝憂煎,惶恐敢啓。傳曰,膈間不淸利亦甚之候差勝,而其餘症候一樣矣。
答正言魚有龍書曰,覽書具悉。爾其勿辭,救護母病。
禮曹,再昨甘雨終日,誠極多幸,而猶未快洽,旋又開霽。祈禱之擧,不可中止,九次祈雨祭,北郊遣重臣,來初五日設行,而慕華館池邊蜥蜴童子祈雨,遣武臣嘉善,閭閻屛柳,亦於同日爲始,三日而止事,分付,何如?達依所達施行。
右議政趙泰采上書。大槪,更申肝膈之懇,冀速鐫罷,以重國事,以安私分事。入達。答曰,覽書具悉卿懇。心腹之辭,罄悉無餘,而情志不孚,巽讓彌堅,缺然之極,繼以慙恧,不知所以爲諭也。成震齡書避中,百般構捏,專出壞亂,業已聖上之所洞燭,旣燭其被誣,而謂難强迫終至許副,則適足以中其擊去之計,此聖上之以必期勉出勉余者也。在余之道,但當遵奉而已。雖上十章,無益於準請,有損於事體。卿其須體大朝恩眷之隆重,亟回遐心,卽日入來,用副虛佇之望。仍令曰,史官往諭。
判府事李濡箚子。大槪,亟治臣闕禮之罪,以肅朝綱事。入達。答曰,覽箚具悉卿懇。卿之宿患,聖上之素所詳知,不得進參,有何所傷?卿其須體至意,安心勿待罪,從容善攝。仍令曰,史官往諭,遣御醫看病。
答開城留守崔昌大書曰,覽書具悉。今玆居留寵擢之命,夫豈偶然?舊都虛曠,宜卽辭朝,卿其勿辭,從速察職。以上朝報
上在慶德宮。停常參·經筵。
下直,咸興判官韓配愈。
大殿·中殿·世子宮,藥房·政院·玉堂·二品以上·六曹·大司憲問安。答曰,知道。
藥房啓曰,風陰不雨,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而浮氣已盡消減乎,眼視昏暗特甚之候,亦何如?今日臣等,當依聖敎入診,而不勝終宵憂煎,敢此問安。答曰,知道。口淡·脚痺·困惱特甚之候一樣,而熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而浮氣幾盡消減,寢睡不寧矣。
記事官沈一羲書啓,臣承命馳往于安山元堂里,領府事尹趾完所住處,問議,則以爲臣情勢之萬分窮蹙,猶夫前日,而病狀近益添劇,方在昏瞀不省中,詢問之下,不得仰對,尤增死罪云。又馳往于淸風黃江村,左議政權尙夏所住處,問議,則以爲臣老病垂死,神識昏耗,凡事都不得思量。況於國家莫重典禮,何敢妄有所與議哉?且今下詢以議大臣爲名,臣旣不以大臣自居,尤何敢仰對?惟在聖上,參酌而處之。史官遠臨,不免虛還,臣不勝惶恐俟罪云矣。敢啓。傳曰,知道。下詢之事,乃莫重典禮,不得不對,更卽往問于左相。
假注書姜德彦書達,臣承令馳往于露梁津邊果川境右議政趙泰采所住處,傳宣徽批,則以爲臣之苦辭,宜蒙矜諒,而又伏奉史官傳宣之諭,慰藉敦勉,益復諄切,感惶悶蹙,莫省其所措也。臣非不知事體之有損,恩眷之難孤,而惟是所被之辱,終無可湔之日,已退之身,亦絶復入之路,其何可徒恃聖上洞燭之明,邸下勉出之勤,厭然冒進,以益其物情之駭嘆乎?此職未祛,此章難止,逋慢之誅,亦所甘心,席藁悚懍,不知所達云矣。令曰,知道。
掌令李挺周三度呈辭。入達。遞差。
江原監司書目,本道境內染病大熾,方痛四千二百九十四名,死亡一百二名,向差一千二百九十三名,當此三農,日益熾盛,寢息無期,民事節節悶慮事。又書目,本道境內,前月二十九日辰時始雨,或灑或止,去月初一日丑時乃霽,僅得一犂許,雖未浹洽,久旱之餘,得此甘雨,庶有蘇枯之望,誠爲多幸。畓庫則間間再除草,而兩麥段,今方收穫,仍爲根耕,黍粟木花田段置,幾半除草,而癘疫大熾,鋤耘未易,前頭民事,極爲可慮事。
忠淸監司書目,瑞山郡段,去月初八日,忠州段,初十日,全義·淸安等邑,二十四日,雨雹交下,軟苖各穀,無不損傷。陰城等邑段,去月十二日或二十日,僅得浥塵之雨。永同縣段,二十四日,西北兩面,風雹大作,積下數寸,木花黍粟,慘被損傷。連山等邑段,去月初四日小雨之後,亢旱此甚,田畓各穀,多被枯損,前頭民事,萬分悶慮事。
京畿監司書目,道內楊州等二十六邑,五月旬後至晦前,染病方痛八千九百,死亡八百五十六名,向差一千一百十一名。其餘長湍等十邑段,姑未來報事。
大殿·中殿·世子宮,藥房·政院·玉堂問安。答曰,知道。
今日藥房入診時,玄蔘湯,明日煎入事,榻前定奪。
吏曹啓曰,臺諫有闕,政事,取稟。傳曰,過齋戒後爲之。
答檢閱李箕鎭書曰,覽書具悉。爾其勿辭,救護母病。
答校理黃龜河書曰,覽書具悉。臺達已停,別無可嫌,下款所引,亦非大段。爾其勿辭,從速察職。
奉敎崔守範,檢閱鄭錫五,牌不進,依承傳罷職。
京畿監司書目,衿川呈,以刑曹判書李健命辭職上書上送事。達。答曰,覽書具悉。前後答辭,已悉余意,更無引嫌之端,毋庸固辭,卽速上來行公。又書目,楊州呈,以吏曹參判李喜朝辭職上書上送事。達。答曰,覽書具悉卿懇。李明誼疏中醜辱亞銓,罔有紀極,事之駭惋,孰甚於此?誣詆情狀,聖上業已痛斥,則危險之說,何足掛齒?卿其須體至意,安心勿辭,卽速上來行公。
藥房入診時,提調閔鎭厚所啓,近日廟堂,無行公大臣,凡係議薦之窠,多以前望單子,落點以下,或特旨除授,而至於廣州,則擬望之人,皆有故,前望單子,旣入而還下矣。上曰,廣州府尹副末望,皆有故,故不得點下矣。鎭厚曰,吳命恒,雖已遞任,謂當於親病少間之時,往來視事矣。其兄命峻,忽被臺劾,以此情勢不安,尙不得一番出去。莫重保障之地,曠官此久,誠爲可慮。此外咸鏡監司瓜滿之代,亦不得議薦,宜有變通之道矣。時任大臣有故,則原任大臣替行之事甚多,何獨於議薦一事,不可替行乎?況有先朝已行之例云,尤無未安之事矣。上曰,前例在於何時耶?鎭厚曰,孝廟朝,使原任大臣金堉議薦云矣。上曰,其時亦由於時任大臣之有故耶?鎭厚曰,然矣。近來時任大臣,不得安於位,如今日者,非止一再,若開此路,仍爲後例則好矣。上曰,雖時任應行之事,或當如此之時,則原任,亦無不可行之理,依此爲之,可也。已上朝報
藥房入診時,提調閔鎭厚所啓,禮曹判書宋相琦,以外方狀達,下備局者一二丈,與首相,私相往復,仍令臣稟定於入診時,故敢達。此乃淸北監賑御史金雲澤狀達也。備陳賑穀難繼農形可慮之狀,且以麥事,旣未免凶,計除還捧之數,則似不過數日之資,早粟成實,似在八月後,其間盡劉之慘,勢所必至。兩麥還捧,蓋爲明年種子之地,則雖不可一竝停捧,而各邑分給,多少不一。昨年年事,亦有緩急,寧邊·熙川·江界·渭原·理山等邑,石數雖多,年事稍勝。博川·泰川,年事亦勝,而石數最少。此則期於准捧,而其餘嘉山等十一邑,則飢荒尤甚,而石數稍多。雲山,石數雖少,前頭播種,猶可推移。今若還捧其二,減給其一,則目前救死之策,前頭取種之道,兩無所失,而且令待秋代納他穀,或以本色追捧,則糶糴之實數,亦無所縮。且今番還分穀物中,所當以錢立本者,亦必寬限,示以懷保之意,俾粗遂生理之後,待各穀成實,徐徐徵捧,可無騷擾之弊,竝令廟堂稟處云云矣。牟麥還上之減捧,雖爲目前之患,及至秋後,竝與他穀而督捧,則民間,必益困弊。故宋相琦則以爲宜以一倂准捧爲期,終難盡捧,則雖或觀勢減捧,不必預爲酌定云,而御史旣已審察形勢,如是狀請,則特爲許施,恐或得宜,何以爲之乎?上曰,狀達,以或准捧或捧三分之二爲言。此必御史,目見其形勢,而有所酌量而然矣。依狀達許施,可也。鎭厚曰,所謂以錢立本者,寬限之說,未詳其曲折,而錢文,與穀物有異,或以罷賑後,卽爲督捧爲慮,如是狀請耶?毋論錢與穀,俱是還上,則事當一體限歲末徵捧,以此分付,何如?上曰,依爲之。鎭厚曰,末端,又以鑄錢事,縷縷論列,穀物之外,錢貨亦盡,雖有米船,不得貿食,而今年木花,已辦大歉,各項身布,雖許以錢代納,其將何處覓得?秋成立本之錢及各邑依例所捧之錢,似不下數十萬兩,雖有若干所收之穀,皆將盡入於換錢,豈不量爲可矜?臣聞湖南丙子設賑時,以此得力甚多,應役京司者,亦或推移先納,民皆蒙惠,至今稱頌。其後京衙門,亦有鑄錢事,而未聞以異議停役,今則異議未發,而先有所商量次且,此皆由世道之漸益危險,亦莫非西民之不幸,不勝悶鬱云云,而無他結語,蓋以慨然之意,有此所陳矣。此事初由於本道之狀請,而自監營移之兵營者,亦已久矣,而尙未擧行,事甚未安。兵使趙爾重,爲先推考,而如有難行之端,則使之條列狀聞,何如?上曰,似無無端不行之理,兵使推考,使之論列狀聞,可也。
又所啓,前日東萊府使趙榮福狀達稟定時,一條漏落,故敢此追達。其言以爲,訓別等手本內言,館守倭言,今年條求請鷹子,旣已畢入,而明年條五十六連,三十連,以鷹入給,二十六連,以價米入給,而鷹子必須預爲分定,趁今年九十月入給云。各邑鷹連之來納者,未詳倭人所求之如何,或浪費價錢貿來,實預差,至於關東諸邑,則千里臂來,道多致斃,其弊尤甚。來頭所給鷹連,盡皆分定於道內各邑,而仍許持鷹人,自願入給,倭人受出手標,到付所定邑,受食本價,則連近鷹商,必將輪湊,可以畢給於限內,而各邑本價之外,無他所費,亦可除道路費來留連被執之弊,令廟堂稟處云云。邊臣旣已審知形勢,而有此陳稟,似當許施矣。上曰,依爲之。
又所啓,此則京畿監司金演狀達也。備陳驛路凋弊之狀,且以爲廣州·水原·長湍·永宗,以兼防禦之故,尋常出入,亦且責立,限一二年蘇殘間,竝與軍輸事,而姑勿許騎馹,大興中軍,稱以朔望問安於本營,勒令立待云。新到時外,勿許騎馹,兩都留守往來時,依兵曹事目,品馬三匹外,勿爲加把事,令廟堂稟達云矣。驛路之決難支堪,誠如此言,防禦使,姑勿騎馹,大興中軍新到外,亦勿騎馹,兩都留守品馬外,勿爲加把等事,竝令依狀請施行,何如?上曰,依爲之。以上備局謄錄
戶曹達曰,今年稅穀上納時,或有初不入庭者,或有捧上時無面者,合而計之,其數至於百石之多,而所謂沙工,或有無面之後,自知其罪,旋卽逃躱,或有拘留倉所,而無意備納。此實近年以來所無之弊,事之痛駭,莫此爲甚。初不入庭者,計其石數,沙工,依事目梟示江上,捧上時無面及至於偸食國穀,仍爲逃躱者,令本道,拿致京獄,推問穀物所置處,別爲重究捧上,無面者,到泊後未捧上前,先爲卸下,濫用於京外情債及江主人酒食之費,以致無面之數,若是夥然,情狀極痛。無面沙工,則嚴囚秋曹,一一訊問其米石去處,沒數還推納倉,其罪狀,亦爲依律勘處,而漕船沙工差出時,海運判官,與監船差員,詳議精擇,必以有根着解事之人,論報監營差出,乃是漕運變通節目,而蓋沙工,以其所食優厚常時給料之故,奔競特甚,請囑狼藉。差出之際,以無根着不解事之人,苟然充數,致令莫重漕穀,任意偸竊,有此許多奸弊。沙工差出時,當該海運判官及監船官,竝罷職,以懲日後,何如?令曰,依。同日右甘結粘連,草記相考,以此辭緣,申諭於各船無面沙工等處爲乎矣。自京備納與否,更良招問爲旀,某邑某字船沙工某人,初不入庭某石是遣,某邑某字船沙工某人,無面米太各幾石是遣,某邑某船沙工某人,到泊初逃躱是如,一一區別,詳細牒報,以爲憑考入達之地。萬一遲晩,甘罪不辭,右甘別營·軍資監·廣興倉。以上戶曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而浮氣已盡消減乎,眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,浮氣已盡消減,而寢睡不寧矣。勿爲入診。
傳曰,史官一員待命,騎馬三匹立之,祈雨祭所內摘奸。
假注書鄭匡濟。
全羅監司書目,本道今年農事,有水根汚下處,則續續移秧,而無水根高燥處,無望移秧,民事渴悶事。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,晩後諸候一樣,而熏熱之候頗甚矣。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,日氣不調,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱亦甚,腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
注書尹恕敎有頉,代假注書金岱。
傳曰,史官三員待命,騎馬九匹立之,屛柳等處內摘奸。
答大司諫南道揆書曰,覽書具悉。爾其勿辭,救護父病。
忠淸監司書目,忠州兼任延豐呈,以吏曹判書鄭澔辭職上書上送事。達。答曰,覽書具悉。大政又將遷就,不可不念。本職今姑勉副,卿其勿辭,上來行公。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺困惱特甚,熏熱亦甚及腹部飽滿·膈間不淸利未已之候,復何如?臣等不勝憂煎,惶恐敢啓。傳曰,熏熱之候差勝,而其餘症候一樣矣。
京幾監司書目,道內各邑,去月二十九日,或得一犂雨,水根畓不無回蘇之望,其餘奉天之地,不能沾濕,漣川等四邑雹災,尤爲驚慘事。
慶尙監司書目,道內毒癘,前後物故四千四百六十六名,民事罔措事。
答領議政金昌集書曰,覽書具悉卿懇,余意已渴,而巽辭愈堅,自愧誠淺,無以爲諭。噫,自卿進箚明是非之後,疾如仇讐,構捏百端,而聖明,終始照察,勉出乃已。卿之所遭,非兩樣事,則前旣勉出,今遽許副,斷無是理矣。卿之所患,日漸差愈,欣幸曷已?自余代理,値此酷旱,靜言思之,一倍危凜,輔臣引君,奚至於此?卿其體聖上虛佇之誠,念古人盡悴之義,亟斷來章,卽日入來,毋孤至望。仍令曰,史官往諭。
答玉堂箚曰,覽箚具悉,亢旱斯極,民命近止,夙宵焦憂,下旨求助矣。爾等,職在論思,誠深憂愛,縷縷陳戒,言多切實,余甚嘉尙,可不留心焉?其中可以稟處事,令廟堂覆達,內人事,當初大朝處分,實出參酌,承傳色,政院候班往來時,切勿多率別監,曾有聖敎,而箚辭得意,更加申飭,毋得訶擁,衝突班行,殊甚駭然。承傳色,從重推考,諫長,近以父病,陳書受由,不得入對,似由於此,堂后推考警責,爲宜也。
有政。右朝報吏批,以權熀爲宗簿正,金胄賢爲禁府都事,趙鳴謙爲掌令。
兵批,李挺周單付副護軍,鄭匡濟·金岱單付副司正,趙囿春爲同知,朴斗世·金千重·梁萬齡,竝付僉知,以上朝報。
吏批啓曰,判書·參判俱在外,小臣獨政未安,何以爲之?敢稟。傳曰,只出緊任。又啓曰,兼春秋沈一警,奉命出使,宗簿正未差,判校李焌異,佐郞金弘迪,身病甚重,不得行公,卽今預備不備,事多苟簡。沈一警兼春秋之任,今姑減下,其代今日政差出,何如?令曰,依,以上吏曹謄錄
許玧,以兵曹言達曰,本曹軍色所管騎步布一年通六番捧上之數,乃二千五百餘同,而各樣恒式應下之數,卽二千一百餘同,此外種種別上下之不入於應下者,亦多有之。設令一年價布應納之數,一一推捧,量入爲出,不過爲僅僅支用,而近因各邑之不遵朝令,每當番納布,延拖不納,及至秋成,輒入停捧之中,年久之後,冀有蕩滌之令,以致曹儲漸竭,無以繼用。至於久遠未收,連値凶歉,雖不得一時責懲,試以丙申以後未收計之,殆至九百餘同之多。目今軍色遺在之數,只是十餘同零,各樣應下之需,無他推移之路。至如有廳禁保之布,或入災減,或歸賑資,各邑庫儲,一倂枵然。卽今事勢,當年應納之布,不可不趁今督捧,而忠淸·慶尙兩道諸般身布,旣自備局,折半退捧,京畿之未捧者,秋成後上納事,纔又定奪,而覆奏之際,年條番限,不爲擧論,騎步布當捧之類,亦未免混入於停捧之中。今若一從備局定奪,竝許退捧,則莫重經費,決難成樣。且騎步兵,乃是三年二次之役,其爲歇役,與他懸殊。在前雖値大歉,終不許災減,則丙申未收,或可待秋退捧,而丁戊兩年未收,則不可不準數收捧。令各道監·兵營,一倂督捧上送,未收居末邑守令,或論罷或決杖,以爲警責之地,而禁保布,亦依此例,竝爲申飭於諸道,何如?令曰,依。
大司諫南道揆上書,伏以臣父年迫八秩,衰疾沈綿,寧日常少,凜凜有朝夕之憂矣。自昨日調攝失宜,猝患暴泄,度數無算,晝夜呻痛,症情極重,委頓床席,飮啖專廢,元氣漸苶,昏不省事,藥餌無效,有加無減。顧臣情理,萬分煎迫,實無離側供職之望,不得不疾聲呼籲於离明之下。伏乞邸下,俯賜矜諒,亟遞臣職,俾得安意扶護,以伸人子至情,千萬幸甚。批答見上
領議政金昌集上書曰,伏以臣於前後,瀝血陳懇,凡幾度矣。誠未格天,尙靳一兪,臣誠抑塞悶迫,而顧臣情事,不得請則不止,瀆擾徽聽之罪,雖萬被戮,有不敢辭者矣。臣自遭狼狽以來,身名已辱,尤悔層積,寧復有抗顔冒進之理,而以臣病勢言之,外面浮氣,今雖少減,內傷諸症,已入膏肓,昨年以來,屢經死疾。其祟專在於胃氣積敗,而厭食之症,月加歲增,至于今日,食念頓絶,全無所喫。又因喘氣,夜輒失唾,人之所以爲生者,唯寢與食,而皆至廢却,則衰年殘喘,幾何不至於溘然也?委頓床簀,奄奄有缺之勢,臣雖欲勉承兩宮敦勉之旨,亦不可得,而每有二行缺庶幾感激仁天,可致沛然,而密雲乍合而旋散,甘霔旣始而還止,此非流行代有之災,其尤實在於如臣不肖者,忝竊相職最久,以致民生困苦,國勢扤隉,而不能早自引退,以避賢路。及其言出臺端,罪名狼藉,而朝家猶且羈縻,亦不卽迸黜。此不幾於天變不足畏,人言不足恤乎?臣之不可一日虛帶職名,於是乎益決矣。伏乞邸下,察臣至懇,亟允所辭,以幸國事,以安私分,臣無任云云。批答見上。
副校理朴師益,修撰金相玉等箚曰,伏以國家不幸,連歲荐饑之餘,値此亢旱之災,如焚如惔,彌久彌酷,牲璧殆遍,而沛澤終閟,兩麥旣告歉矣,播種又愆期矣。加以毒癘流行,閱歲滋熾,內以京輦,外以諸路,轉相染痛,勢若燎原,死亡之報,無日不至。哀我百萬生靈,擧將盡劉,思之至此,寧欲無吪?肆我邸下,遇災於代理萬機之初,深懷憂懼,下令於侍湯焦撓之中,辭旨懇惻,畏天恤民之意,藹然於文字之間,凡在臣僚,莫不欽聳感歎,淬勵精白,思所以對揚休命,則如臣等無似,忝在論思之列,才疏識蔑,雖未嘗進一言獻一策,以塞職責之萬一,而及今十行誕敷導之使言之臣,亦何敢終始泯默,以負我邸下至誠求道之盛意乎?玆敢略陳膚淺之說,以效芹暴之誠焉。嗚呼,災不虛生,必有所召。未有人事無失,而咎徵自至者。今日聖明在上,憂勤之念,四紀如一。雖於積歲缺不弛寅畏之誠,益懋子惠之政,邸下以溫文之恣,二行缺先致警戒之意,以玉成我邸下耶。在昔召公,戒成王曰,若生子,罔不在厥初生,自貽哲命。朱子之告孝宗曰,大警動厥心。所以謹初始而重自新也。此正邸下自貽哲命,謹始自新之日也。邸下誠能惕然警懼,慨然奮厲,發號施令,而克思振作之方,興廢補弊,而毋狃姑息,而政孜孜,不怠罔敢少忽,凜乎常若遇災憂畏之時,無間始終焉,則庶見天心底豫,而休應沓至,群工恪勤,而百度惟貞,此豈非轉移之一大機乎?噫,天人一理,顯微無間。昨者甘澤,乃在於悶旱慮囚之時,則斯可見感通之妙,捷於影響者矣。然而一雨未洽,杲陽旋曝,三農莫慰,萬姓觖望,則未知邸下對越之誠,或有所間斷於燕閒蠖濩之中而然歟?詩曰,上帝臨汝,無貳爾心。惟邸下,念之哉。嗚呼,天下萬事,無一不本於人主之一心。一心正,則天下之事,無有不正,如表端而影直,源淸而流潔,其理有必然者,而正心之道,必資於居敬窮理,而窮理之功,又不過乎講學。此所以我殿下,以心得之妙,體驗之要,勉戒於邸下,而一則曰敬怠興喪之所判也,二則曰念終始典于學也。其工夫次序之精密,的當止與堯·舜授受之心法,相爲表裏。誠願邸下,於斯二者,勉勉服膺,災修竝追,以臻於誠正之域焉。第伏念邸下,平日臨筵講讀之際,未嘗俯詢疑義,探賾精微,此殆邸下初無眞實爲學之誠,未有憤排求道之意而然也。蓋讀書之法,不但在於誦說章句而已,必須虛心玩繹,切己省察,盡其格致之實,措諸政事之間,乃可謂學也。方今邸下,連在憂遑之中,雖不得頻數開筵,若於問寢視膳之暇,引接宮僚,或討論經史,反復論難,或詢咨民瘼,講究便宜,則亦將有裨於好問察邇之德矣。昔仁宗大王,在東宮時曰,三講讀之外,二行缺侈靡之習,日甚一日,以美麗之衣,珍盛之饌,爭能鬪巧,轉相慕傚,上下無章,糜費不貲。人心益趨於放僻,民力漸至於耗損。非在上之人,躬率而化之,則已痼之弊,實無以變易也,必也。儉約缺始自宮掖,以朴爲一國先,則其觀感取則之效,將有不期然而然者矣。凡係宮中服用之節,固非外臣之所敢知,而若有一毫近於浮費奢糜者,則務加裁損,使弋綈之化,風動於四方焉。親民之官,莫切於守令,守令賢否,而民生之休戚係焉,其責任之重,爲如何哉?朝家申飭銓曹,使愼揀非止一再,而公不勝私,已多爲人擇官之弊,卒之吏乏廉潔之譽,民被掊克之苦,可勝歎哉?今宜另飭政官,勿襲舊套,毋循私托,必選慈詳謹飭之人,視邑大小,隨才差遣,無或冗雜之流,參錯於其間,則惟積困之民庶,有解懸之望矣。守宰之遞易頻數,則不特生民之受困,官力亦從而蕩殘,百瘼滋興,仍成弊邑,此固聖上之所軫念者,而矧當歉歲,尤豈非一倍加意處乎?官方之無漸,莫甚於近日,以蔭仕一歧言之,在昔盛時,歷踐州府者,指不多屈,而今則不然,才經一縣,便陞郡守,以至由郡守而直擬於牧使之望者,亦且有之。雖使吏績素著,才幹可堪,其在用人難愼之方,恐不當如是矣。日昨疏決時,大臣以京外獄囚之積滯者,有所陳達,申飭刑官,別諭八路方伯。大抵刑獄,勿論罪犯之輕重,當斷不斷,一任淹滯,則幽鬱之氣,有足以感傷天和。況其獄情之冤愍者,閱歷歲月,久未申暴乎?雖以李坤一事言之,拿致京獄,意非偶然,而迄今累朔,一向遷就,尙無覈得之期。京獄如此,外方可知,不可無別樣勅勵之道也。殺獄檢驗,實爲獄體之肯綮,而時或淹延,不卽擧行,以致實因之難明,情罪之疑晦,官缺無意奉公,一至於此。則何望遵例,同推究二行缺廊廟者,今幾年矣,而擔荷無人,悠泛度日,唯事因循,一日無猷爲,此弊不祛,則雖如傷之念,日勤於厦氈之上,若保之澤,何能遍及於蔀屋之下哉?戶布·口錢之便否,以臣等淺見,雖不敢一一條列,而目今民之策,要不外於此兩法。伏願邸下,亟令廟堂,深思熟講,擇而行之,毋使遷就抛置焉。生民疾苦,不一其端,而最是各邑設廳牟利之擧,實爲貧民難支之弊。至於糶糴之設,亶爲賑貸之資,而官吏之貪汚不法者,當春夏之時,塞責分給,及夫穀貴之日,乃以倍蓰之利,僭爲俵散,秋成之後,刻期徵納,鞭扑狼藉,害及隣族,窮殘之民,安得不益困哉?着今道臣,摘發其犯科者,繩以重律,以紓一分之弊也。京廳料辦之擧,意在理財,此固出於不得已,而與民爭利,旣非國體所宜。且所送差人,皆是駔儈之類,散發料理之際,未免有害及於民者,臣竊以爲宜令一切停止也。經界之制,有國之所重,而檢量之法,廢閣已久,以致田政之紊亂,常賦之不均,更檢之擧,誠不容少緩,朝家所以斷然行之,而一二請寢之論,未蒙準許者也。第今旱癘之慘,振古所無,前頭穡事之凶歉已判,生民之蘇息難望,方今急務,惟在於一意撫摩,使得安集。此等驗擾之政,姑爲停罷,以族稍豐之歲,實爲得宜。請令廟堂,商確而稟處焉。凶歲徵斂之物,固當隨便蠲減,不宜有加於常年,而聞地部,因倉隷之上言,覆奏三南賦稅之上納也,有空石加捧之令云,未知是果不可之事耶?原初設法之時,只捧畿內近邑,而不及於三南者,蓋以陸運船運之有別,而今乃不究本意,混加收捧。玆事缺無前之規,易致怨咨。宜令寢罷,俾無增斂之端焉。義州人朱益桓罪狀,已悉於兩司奉缺不必疊床,而顧其罪犯,關係非細,決不可以邊氓之無知,有所容貸。其在懲一勵百之缺速賜允許,以正王法也。頃年迎恩門掛書二行缺懸金購捕之意,一何相戾也?此非但捕將之不職,在所當警,臣等竊以爲前此失信於李萬雄之事,有以致之也。曾謂堂堂國家缺徙木之少信乎?今若以不復失信之意,明曉中外,則其於取得之道,庶乎有益,而仍又另飭捕廳,使之必捕。若又缺則嚴降責罰,以懲其尸素之罪也。昨年內人輩,率入閭家,留置於大內深嚴之地,或私自釀酒,潛相販沽於淸禁咫尺之處,論其罪狀,萬萬絶痛,而宮禁之不肅,從可知也。貸死之典,已是失刑,定配之請,亦未蒙許,誠無以杜雜亂而防後弊也。伏願邸下,勿謂臺論之已停,特降明旨,亟正其罪焉。閹竪之設,只在於供掃灑傳敎令,而或有凌蔑朝紳之習,則宜或有嚴防矣。近年以來,承傳色,乃於喉院起居之列,將命往來之際,衝突班行,不可顧憚。承宣之臣,據理言之,而猶踵前習,終不知改,若此不已,其流之弊,有不可言者。先正臣李珥曰,日新檢勅,使貂璫之輩,嚴畏士大夫然後,可以永守先王家法,此豈非慮患眞切之言乎?且此輩,除非奉命之行,例不敢率騶辟人,而今則在道呵擁,便同外朝貌樣,聽聞所及,莫不寒心,驕橫若此,弊習可懲。惟邸下,深軫履霜之戒,以嚴防閑焉。朋黨之禍,終必亡人國而後已。分崩離析,反復沈痼,已成難捄之弊。消融保合,雖不可遽以爲期,第念今日除拜之間,未免太偏,此固出於聖明止潦息爛之意,而如其言之可用也,則固當優容奬納,苟其言之不是也,則亦宜明言顯斥,其在包荒之量,何可預料?其生鬧,一向枳廢,而矧今艱虞溢目,缺然之日,豈不思所以舍短取長,隨才調用之道乎?噫,國勢之扤隉極矣,生靈之塗炭甚矣。以言乎內,缺曾無半年之蓄,以言乎外,則胡連垂窮,將有受弊之憂,譬如將傾之屋,左三行缺不幸近者。論議層生,情志相阻,朝著之間,爻象不佳。其爲隱憂過慮,寧有紀極?調和鎭定之策,不可他求,惟在君上公聽竝觀,處分得中,無一事之或歸於偏係,而其間如或有喜事激發之論,宜加裁抑,毋使層激,偕之於和平交孚之域焉。朝綱解弛,百隷怠官,玩愒恬憘之風,日以益盛,奉公恪職之人蔑乎無聞,識者之憂,固已久矣。日昨邸下,渙發徽敎,勅厲群下,不啻丁寧,而向者疏決時,諫長初旣承牌入來,旋則退去,至使下僚替入,揆以事體,殊涉苟簡。堂后近多不參,喉院承候之班,怠慢之習,亦甚可駭,宜令竝加規警焉。今臣所論,雖甚陳腐,苟邸下採而用之,則未必無補於萬一。惟邸下,隨事裁稟於大朝,勿以人廢言焉。取進止。批答見上以上燼餘
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,好雨蘇滌災沴,而日氣蒸濕特甚。伏未審夜來,聖候寢睡,若何?口淡,脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝憂煎,敢此問安,竝爲仰稟。答曰,甘霔霈然,喜幸之極,沈疴若蘇。口淡,脚痺·困惱特甚之候一樣,而熏熱,腹部飽滿·膈間不淸利之氣未已,喉乾朝來止歇,眼視昏暗特甚無減,而寢睡不寧矣。勿爲入診。
令曰,典獄摘奸,輕囚放釋。
江原監司李箕翊上書。入達。答曰,覽書具悉。卿其勿辭,速往欽哉。
假注書姜德彦書達,臣承令馳往于長位里,議政府領議政金昌集所住處,傳宣徽答,則以爲臣垂死中,伏承下答,不惟不罪,恩數有踰尋常,惶感悶蹙,靡所容措。臣之疾病,漸就難醫,實無一分氣力,可以勉承恩命者,惟竭衷懇,感回徽聽而已。伏地隕越,不知所達云矣。敢達。令曰,知道。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利未已之候差勝,而其餘症候一樣矣。
謝恩。校理黃龜河。
右議政趙泰采上書。大槪,敢將血懇,乞賜鐫改事。入達。答曰,連見巽讓之章,益用愕然,無以爲喩。自古喜事之人,每惹不靖之端,此聖上所深惡者也。今以成震齡書避中語觀之,眞喜事輩,旣知其用意之不美,又燭卿所遭之冤誣,則惟當終始敦勉,期回遐心而已矣。朝家之待大臣,事體自別,豈可比論於藩臣哉?余志牢定,卿勿困我,卽日入來,勉副至望。仍令曰,史官往諭。
修撰趙尙絅,牌不進,傳曰,禁推。
禁府,趙尙絅拿囚。達。
有政。右朝報吏批,尹鳳朝爲兼弼善。
兵批,鄭澔付副護軍。以上朝報
吏批,吏房承旨以司謁啓曰,吏曹堂上,以判書薦望事,往問于領議政金昌集,則以爲情勢難安,方祈免不得薦望云。左議政權尙夏,右議政趙泰采,在外不得往問,何以爲之?敢稟。傳曰,問于原任大臣薦望。又啓曰,吏曹判書薦望,問于原任大臣,則判府事李濡·趙相愚·金宇杭,俱以病不得薦望云。判府事徐宗泰以爲在外病甚,何敢與於薦望云?判府事李頤命以爲,雖以嘗藥,身在禁直,危蹤惴慄,何敢與聞於國政?擬薦重事,不敢代行云。何以爲之?敢稟。傳曰,更爲往問。又啓曰,吏曹薦望,更爲往問事,命下矣。判府事李濡·金宇杭,俱以病,又不得薦望云。判府事徐宗泰以爲,臣之情迹,不敢與聞於薦望事,病昏且甚,不得祗承於再敎之下,不勝惶恐云。趙相愚以爲,病勢且極,情地亦苦,申聞之下,不能祗承,不勝惶恐云。何以爲之?敢稟。傳曰,前望單子入之。吏曹判書前望,權尙游落點。又啓曰,判書命招不進,參判在外,小臣獨政未安,何以爲之?敢稟。傳曰,只出緊任。以上吏曹謄錄
禮曹達曰,祈雨祭九次,慕華館池邊,蜥蜴童子祈雨及閭閻屛柳,自初五日爲始,三日而止事,達下擧行矣。卽今雨勢大注,似不必仍爲設行,姑令停止,恐爲得宜,敢稟。令曰,依爲之。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,雨中蒸濕轉甚,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝憂煎,敢此問安,竝爲仰稟。答曰,知道。口淡·脚痺·困惱特甚之候一樣,而熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
傳曰,九次祈雨祭獻官以下蜥蜴童子·祈雨武臣從二品官,竝書啓。
假注書姜德彦書達,臣承令馳往于露梁津果川境右議政趙泰采所住處,傳宣徽批,則以爲臣,每上辭章,日望兪音,而及奉徽音,輒加敦迫,惶隕悶塞,寧欲逃遁而不可得也。自畵之志,不可終變,難冒之狀,已盡仰暴,今有何說,可以煩縷?俟譴之外,不知所達云矣。敢達。令曰,知道。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚·脚痺·困惱·熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利未已之候差勝,口淡特甚有加,諸症一樣矣。
令曰,都承旨金興慶,年富力强,而當此乏人之時,以其老母在鄕之故,不得專意職事,誠爲可惜。依前下敎,將母上京,則以公以私,豈不兩便乎?以此分付。
傳曰,卽今兩銓,俱無事故,都政,必行於今月內,俾不至遷就事,分付。
慶尙監司書目,大丘等七邑,雨雹積地五寸,經夜不消,事係變異事。
答判府事李濡箚曰,省箚具悉卿懇。時任大臣有故,則原任薦望,少無不可。舊例亦有可據,卿其安心擧行。仍傳曰,遣史官傳諭。
備忘記,北郊九次祈雨祭獻官閔鎭遠,熟馬一匹,蜥蜴童子獻官權克升,山川獻官黃燦,各半熟馬一匹,典祀官兼大祝柳漢柱,大祝李師德,各兒馬一匹,監察以下諸執事,各上弦弓一張賜給。以上朝報
上在慶德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。
藥房啓曰,甘霈轉成,淫霖蒸炎,日以益甚。伏未審夜來,聖候寢睡,若何?口淡特甚有加,脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加及脚痺·困惱特甚之候一樣,而熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
大司憲李澤三度呈辭。遞差。
全羅監司書目,海南縣監尹大英,父病甚重,決無離親察任之勢,不得已罷黜事。
掌令趙鳴謙,牌不進,依承傳罷職。
吏曹,政事,取稟。傳曰,明日爲之。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺·困惱特甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利未已之候差勝,而其餘症候一樣矣。
兵曹口傳政事,副司直李澤。
政院達曰,永寧殿處,禮曹堂上,宗廟提調,眼同奉審事,該曹草記,才已達下矣。卽者禮曹堂上,送言以爲,宗廟都提調李濡,提調李澤,俱有身病,不得進參,使本院,急速陳稟變通云。取考日記,則在前奉審時,或有提調變通事,或有該曹堂上,獨爲擧行之例。今番則何以爲之?敢稟。令曰,提調李澤改差,其代卽爲口傳差出。以上朝報
御營廳達曰,觀此慶尙監司李㙫狀達,則昌寧·玄風兩邑田稅大同及各樣保米上納時,每年自惠廳,京船四五隻,定送是良置,猶有卜重之患。今年段,只送二三隻是白乎等以,田稅大同,則僅僅裝載,保米實無添載之勢,作錢代送,以作急時之需,各該衙門稟處亦爲白有臥乎所。大抵軍餉作錢,事體重大,此路一開,則他邑效尤之弊,亦甚可慮,到此節晩之日,不可無變通。丁酉條昌寧縣保米一百六石,玄風縣保米五十六石,使之作錢,而他餘貢物乙良,令該衙門稟處,何如?達依準。右御廳謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加及脚痺·困惱特甚之候一樣,而熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
傳曰,史官一員,騎馬三匹立之,崇陵內摘奸。
答判府事徐宗泰箚曰,覽箚具悉卿懇。三箚下答,已悉余意矣,更何多諭?扈衛大將之任,斷不可許副,卿其須體至意,安心勿辭,且勿待罪,斯速設行。仍令曰,史官往諭。
假注書金岱有頉,代申思稷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺·困惱特甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
政院達曰,崇陵奉審時,徐判府事進去事令下矣。中樞府錄事來言,身病甚重,氣息漸盡,不得運動云。何以爲之?敢稟。令曰,原任大臣皆有故,故稟于大朝,則無故大臣,只有藥院都提調一人,不得不進去爲敎矣。
判府事李頤命,禮曹判書宋相琦,繕工提調閔鎭遠,監役金時和,禮曹佐郞李泰和,崇陵莎草頹下處奉審事,出去。
答判府事李濡箚曰,覽箚具悉卿懇。所患如此,不得進詣,其勢則然,別無所傷。卿其須體至意,安心勿待罪,從容善攝。仍令曰,史官往諭,遣御醫看病。
答都承旨金興慶書曰,覽書具悉。再昨下喉院之旨,意非偶然,稍俟母病間歇之時,從容將來,豈不兩便於公私乎?卿其勿辭察職。
答司直金錫衍書曰,覽書具悉。前書下答,已悉余意,將任之終靳許改,夫豈偶然?軍門自辟,其來已久,無端廢閣,殊未得當,更加申飭銓曹,而書末宮官之偏護夜行·作挐之一院隷徵贖牌將,殊極未便。於卿少無不安之端,安心勿辭,從速行公。
記事官沈一義書啓,臣承命馳往于忠淸道淸風黃江村左議政權尙夏所住處,更爲問議,則以爲千萬意外,近侍銜命復臨,臣於病伏中,不勝驚悚。臣謹按三年後改娶,出於喪服傳,因父母之命,期年後娶,國制也。然今王世子春秋已過三十,尙遲誕育之慶,頃日大臣,實採臣民顒望之情,且據國家已行之禮,有此筵奏,則惟在聖上,參酌經權而處之,以臣昏昧,何敢容議?況此草萊賤品,從前不以大臣自居,則前旣不敢對,今何可破戒,再違明問。尤切惶恐俟罪云矣。敢啓。傳曰,知道。
傳曰,日者大臣筵奏,可謂爲國憂深,而予亦方自思量矣。廢經行權,明有近事之可據,今玆大禮,宜進而不宜退。世子嬪揀擇,其令禮官,稟旨擧行。
有政。以上朝報,吏批,以宋相琦爲訓鍊提調,李觀命爲大司憲,朴鳳齡爲宗廟提調,朴致遠爲掌令,鄭必寧爲兼春秋,趙泰望爲海南縣監。
備邊司郞廳,以大臣意啓曰,咸鏡監司瓜滿之代,雖有薦望之命,此與廣州府尹有闕,空官已久,不可不急速差出者有異。且北路飢疫方甚,此時監司迎送之弊,亦涉可慮。出代之稍遲,別無所妨,前頭時任大臣出仕後薦望,實合事宜。敢啓。傳曰,知道。以上備局謄錄
吏批,判書牌招不進,參判在外,小臣獨政未安,何以爲之?敢稟。傳曰,只出緊任。
吏房承旨,以司謁啓曰,吏曹郞廳,以戶曹判書薦望事,往問于領議政金昌集。則以爲情勢難安,方在祈免中,不得薦望云。左議政權尙夏,右議政趙泰采,俱在外不得往問,何以爲之?敢稟。傳曰,往問于原任大臣。又啓曰,戶曹判書薦望,往問于原任大臣事,命下矣。判府事李濡·趙相愚·金宇杭,俱以病不得薦望云。判府事徐宗泰以爲,在外病甚,不得薦望,不勝惶悶云。判府事李頤命以爲,臣之不敢干與於廊廟之事,何異於前,屢違嚴命,不勝惶恐云。何以爲之?敢稟。傳曰,前望單子入之。戶曹判書宋相琦落點。以上吏曹謄錄
兵曹達曰,卽接北道監役官牒報,則肅靖門東邊禁衛營分授處體城十間許,今日因雨頹落云。令繕工監,爲先把子圍排,多定軍士,限修築間守直,而依定奪卽速修築之意,分付該營,何如?令曰,依。以上禁營謄錄
御營廳達曰,本廳分授浦洞二處體城,仍又頹落,卽速修築事達下矣。事當卽爲擧行,而霖雨如此,勢難始役。姑待快晴修築事,城底近處所在雜石,預先浮出之意,敢達。令曰,依。御營廳謄錄
司直金錫衍上書,伏以臣衰敗病昏,不堪供仕之狀,非但自量已深,實通朝之所共知也。昨於待罪之章,悉暴衷情,庶幾沐少海之恩波,得以釋負養痾,以保殘喘。伏奉徽答,以將兵重任,決難許改爲敎。臣於是,大失區區祈懇之忱。自顧臣誠淺語短,未蒙察納,仰愧俯怍,無所逃罪。然念臣之所叨,國之重任,而筋力不逮,報効無日,仍固盤礴,必陷罪然後,始得斥退,則臣之狼狽,顧不足恤,其於國體損傷,尤復如何?況今曠職廢務,爲日已久,而前後章上,輒靳兪音,不審邸下,何以持難至此也。若臣衰病實狀,不盡照燭,則是臣誠意未能孚格之致,固不敢更瀆猥褻之語。仰惟邸下,雖已俯燭臣病狀,而猶姑不至於溘然之境,不爲遽遞耶?臣竊悶焉。國家設官分職,各責其效,雖閑司冗官,必勤其職然後,庶事可無叢脞之弊,人臣亦免尸素之譏,而至於將任,何等緊重,豈可使半生半死之人,虛縻而消遣時日,一任其公務之廢墜乎?向日所遭臺參,已是難冒之端,而較此病情,亦足爲餘件事耳。且臣於日昨候班不參,諸臣特推之下,不勝惶隕震悚,求死不得。臣蟄伏床簀之中,每聞聖候寢膳之節,有加於前,亟欲一進起居之列,少伸犬馬之誠,强試扶立,則一身百骸,無不漸解,運動無路,終未趨參,情禮都虧,分義掃地,論臣罪犯,合被重誅,玆敢不避瀆擾之懼,更伸瀝血之懇。伏乞邸下,曲察微臣危苦之情,開達聖聽,速賜處分,使公私具安,仍治臣廢禮之罪,以警具僚,千萬幸甚。臣於乞免之章,不宜贅及他說,而顧此病廢之身,無望登對,敢此付陳焉。蓋御營軍兵,異於訓局之留在輦下者。散布列郡,缺間,置自辟把摠之窠於外邑,平時則聽令於軍門,二行缺軍門自辟,銓曹或用或不用,至於近來,則尤不致意。畿內之衿川·積城,關東之伊川,無一番以把摠差送者。居昌·長連,乃文·武交差之窠,而近又以他弁差遣。軍威·淸安,仍作文·南之窠,只鎭安·古阜·藍浦三邑,以本營把摠差送,而此亦屢煩啓達,申飭而後差送,事體未安甚矣。該曹,若以此謂不可,則議于廟堂,稟啓變通,或存或改可也。祖宗朝定奪之事,豈宜無端廢閣乎?銓曹雖以文·南窠窄爲言,把摠之任,本無久勤應遷之例。此流之獨不入於朝家收錄疏滯之中,豈不冤乎?請加申飭,一依古例焉。軍門之別出巡邏,蓋爲夜禁之益加嚴肅矣。頃年大臣,引陪政院使令,邂逅被捉,牌將輩,皆不免推治之擧。故胥隷之稍屬上司及掖庭者,卿宰名官所帶下人,肆行無忌,而邏卒,莫敢誰何。只以牛童樵叟疲苶無依之類,塞責捉來,此由於國綱益解,人不畏法之致,臣嘗慨然矣。日前本廳巡邏,捉來侍講院使令之夜行作弊者,依例施棍。院隷乃以裂破勿禁帖等語,誣訴本院,至於移文刑曹,推捉牌將,拘囚究覈,終至徵贖放送云,臣竊駭訝焉。當初院隷之被捉也,使酒作挐,無所不至,探出囊中一小紙,稱以勿禁牌,手自裂破,牌將不得已捉來告課,臣使之考閱其破帖,則乃是本院所自成給者也。勿論玉堂·春坊及政院,或値有事之時,則報于備局,各成帖文,以爲不拘時使喚之地,而常時則自備局限數,成給於諸上司及緊重衙門,年滿則改之。若其本院所成給者,元非平時仍用之物,而且其院隷,手自裂破,今反委之於牌將。彼此之言,雖不足信,以此勘律徵贖,則非但將士之解體,其於國綱之墜傷,何哉?噫,夜巡譏詗,何等重事,而今一院隷之訢訐,其所懲治,若是偏深,此實如臣無似,忝在匪遽之致,更何顔面,對軍吏出號令,缺惟願速退臣身,以振頹綱焉。臣無任云云。批答見上
判中樞府事徐宗泰箚,伏以臣連承下答徽敎,旣嚴且勤,臣惶隕彌極,而終無以祗承。昨日遷俺,事勢轉急,不得不以亟解扈衛兼任事,復此冒死瀆擾,豈勝戰恐?夫實職兼任間,有所難安,屢控祈免,而如未蒙許,則臣子之分義,姑爲忍默,可以冀從容處分,是爲一道,而今臣所辭,則雖不敢頻日陳懇,而實有不可一日仍處而遲待者。伏念聖上,深軫武藝激勸之事,未嘗使之有所曠廢,聖意實出於深遠矣。扈衛三廳別試射,一年必行一次事,昨年旣有成命,今此會試,乃今年一次之試也。若不得趁今擧行,則此年一次,易至於闕而不行,終爲不遵聖敎之歸矣,事體之未安,爲如何哉?臣之釁戾之蹤,不敢仍留京裏,旣出都門,自分決不當冒沒復入。且臣病敗,近來增劇,形骸日枯,氣息惙然,瞻望宸極,日夕憂悶,而不得進身於起居之班,尙何論於同參課試,察理職事哉?下答之旨,以聖意如此,斯速奉行爲敎,臣悚懍無地,而情跡旣不可冒進,氣力又不得自强,左右思量,罔知自處之道。雖上累箚,辭不達意,尙未蒙賜許而變通。試事漸至稽延,微臣悶迫之情,何可勝達?伏惟下察於此,亟遞臣所帶,則聖敎可以遵行,徽旨可以奉承,下而武士等顒望之情,可以慰激勸,重擧之定式者,可以無廢,卽今唯有此遞一路耳。臣如非深懇切望,則何敢於此時,疊煩文字,仰瀆於侍湯之中哉?違迕嚴命,爲罪日深,伏乞邸下,俯賜諒察,亟許臣所辭,仍治臣罪,不勝萬幸云。批答見上以上燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加及脚痺·困惱特甚之候一樣,而熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
大司諫南道揆三度呈辭。遞差。
忠淸監司書目,道內癘疫轉甚,鎭岑等三十七邑,方痛二萬七百三十六名,死亡三千三百三十六名,民事可慮事。咸鏡監司書目,三水則四月十七·八日,雨雹下雪,鍾城則四月二十一日下雪,各苖各穀,皆被其害。端川以南則五月初五日得雨,旱餘各穀,庶有回蘇之望。兩麥失稔,大抵同然,民事可慮事。
答判府事徐宗泰箚曰,覽箚具卿懇。有疾不得進詣,別無所傷。卿其須體至意,安心勿辭,亦勿待罪,從容善攝。仍令曰,史官往諭,遣御醫看病。
答吏曹判書權尙游書曰,覽書具悉。天官之長,虛曠許久,今玆新授,亦循公議。卿其安心勿辭,速出行公,無使大政遷就。
令曰,吏判辭書,才已下答,卽爲牌招察任。
答判敦寧黃欽書曰,覽書具悉。卿之疾病如此,太常提擧之任,今姑勉副焉。
答輔德金有慶,司書李善行書曰,覽書具悉。爾等勿辭察職。
判府事李頤命,繕工提調閔鎭遠,假監役金時和,崇陵莎草奉審後,入來。
同副承旨金相元上書。入達。遞差。
假注書姜德彦有頉,代李倚天。
大殿·中殿·世子宮,藥房·政院·玉堂夕問安。答曰,知道。
藥房口傳啓辭,傳曰,膈間不淸利之氣差勝,而其餘症候一樣矣。
禮曹啓曰,傳敎矣。世子嬪揀擇單子,自某歲至某歲捧單乎?京中及京畿,來七月初十日,忠淸·江原·黃海等道,七月十五日,全羅·慶尙·平安·咸鏡等道,七月二十五日,定限捧單上送事,撥馬行會,何如?傳曰,依啓。自丁丑至辛巳捧單,可也。
答弼善趙彦臣書曰,覽書具悉。捧糴事,令廟堂稟處,而下款所陳,誠爲得宜。分付諸道,依此施行焉。爾其勿辭,從速察職。
吏曹,承旨·臺諫有闕,政事,取稟。傳曰,明日爲之。
吏曹判書權尙游,再牌不進。以上朝報
兵曹達曰,卽接東北道監役官牒報,則浦洞近處御營廳分授處體城十間,肅靖門西邊禁衛營分授處體城四間許,今日因雨頹落云。令繕工監,爲先把子圍排,多定軍士守直,而卽速修築之意,分付各該營,何如?令曰,依。以上禁營謄錄
禮曹達曰,因大臣奉審後達辭,崇陵大王陵上莎草頹下處修補之役,令該曹,稍待潦雨開霽,擇日擧行事,達下矣。修補吉日,令日官推擇,則來八月十六日辰時爲吉云。以此日擧行,事目則臨時磨鍊之意,敢達。令曰,依爲之。以上禮曹謄錄
弼善趙彦臣上書,伏以,臣獲蒙恩暇,歸護病母,母子相對,感祝洪私,恩波所及,病幸少愈,而此際伏聞聖候,比前有加,遠外憂鬱,不敢遲留。要須承候,促裝上來,而及到路中,忽承諭旨,復授宮官,催臣乘馹上來。臣聞命以來,惶感冞增,刻日登程,早夜驅馳,而素患注夏之症,越忝於千里炎程,僅僅擔舁,寸寸前進,昨始來伏私次,而症勢轉劇,專廢食飮,頭疼如碎,肢節牽痛,暴泄兼發,度數無算,委頓床席,昏昏不振,以此病狀,決無供職之路,而召牌遽降,未敢違傲,扶曳病軀,忍死趨詣於禁扃之外,咫尺天陛,末由入肅,玆敢陳章仰籲。伏乞离明亟遞臣職,以便調治,不勝幸甚。且臣有沿路聞見,敢此附陳於乞免之章,惟邸下,特加察納焉。臣之受由南下,政當麥農向熟之日,而三行缺膏沃之地,所收比常年減半,而民間赤立,自春阻飢,麥才結顆,取以爲食,及至歲熟,更無餘存,麥後生活,計無所出,而還上所納,辦備無路。若蒙朝家特許減捧,則庶有存保之塗云。哀我倉生,困瘁累年,飢荒死亡於無前癘疫,而又逢此無麥之歲,民命近止,救活無策,言念及此,不覺流涕。臣不能遍觀諸道,未知他路麥事之比畿·湖如何,而三道如此,其他可推而知之,生民焚溺之勢,誠甚切急,其在如保赤子之道,不可無各別軫恤之政。今於捧糶之際,若令一半精捧,俾作來歲種子,一半停止,待秋成以租代捧,俾於麥農稍登後,還作本色,則於公於私,誠爲兩便,此實萬民之喁望。臣聞朝家,因道臣狀請,有隨力隨捧之令云,臣竊以爲不然也。朝家必有明白指一之令然後,外方須於奉行,而今所謂隨力者,甚不分曉。設令各邑,只捧若干數,而乃曰遵行朝令云爾,則所捧之數,反不及於折半也。不然,守令奉承朝意,務爲多捧,鞭扑狼藉,侵督甚酷,則惟彼凋瘵之民,何能安其堵而保其命乎?民間形勢,誠如臣所陳,而各邑糴政,今已方張,若不劃一指揮,則將未免後時之歎。今須斷自睿衷,直下德音,特令退捧其半,使民生得蒙拯救之澤,則實爲萬幸。且今年癘疫,振古所無,畿·湖最酷,兩南亦然。景像愁慘,殆同亂離,死亡之患,入夏益甚,諸道狀聞,特其擧大數而已。蓋癘疫之疾,熾蔓於荐饑之餘,而麥農,又從而不實,飢者得病,病者無食,十無一瘳,勢所必至。臣竊伏聞朝家,軫念都民之染痛,特有賜米之擧云,國家恤民之意,可謂至矣。都民,固可恤,遠民之貧窮無依,比都民尤甚,而獨未蒙一視之惠,則其爲不均,甚矣。八路染痛,摠計極其夥然,國儲已竭,固難盡濟。今若擧一邑而計之,厥數不必過多,任芻牧者,豈無可缺臣聞守臣之中,或有能指敎萬物,覓助二行缺誠心救活,俾斯民,無至於盡塡溝壑,則同仁之澤,可以遍及於遠邇矣。伏願邸下,竝加留念焉。臣無任云云。答曰,覽書具悉。捧糶事,令廟堂稟處,而下款所陳,誠爲得宜,分付諸道,依此施行焉。爾其勿辭,從速察職。以上燼餘
上在慶德宮。停常參·經筵。
下直,靈光郡守申弼賢。
大殿·中殿·世子宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜來聖候喉乾頗甚,困惱特甚,呻吟未已,脚痺之候特甚,寢睡不寧云。伏未審俄間,諸症候加減若何,口淡特甚有加,眼視昏暗特甚之候,亦何如?今日臣等,與諸醫入診,詳察症候宜當。不勝憂煎,敢此問安,竝爲仰稟。答曰,知道。朝來諸症候一樣,而喉乾止歇,膈間不淸利之氣亦減,口淡特甚有加之候差減,而眼視昏暗特甚之候無減矣。勿爲入診。
答右議政趙泰采書曰,覽書具悉卿懇。卿之所遭,雖曰非常,前後下答,開釋無餘,則於卿,少無難安之端,寧復有情勢之可言乎?況聖候彌留之中,思想愈切,尤不可一向邁邁,以孤聖意也,決矣。至若不副輿望等說,專出於敲撼之計,不公不正,莫甚於此,則何足爲嫌?卿其須體至意,亟斷巽牘,卽日入來,用副如渴之望。仍令曰,史官往諭。
答全羅監司洪錫輔書曰,覽書具悉。卿之母病如此,則有難强令赴任,本職許遞焉。
答戶曹判書宋相琦書曰,覽書具悉。卿其安心勿辭,速出行公。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,知道。膈間不淸利之候差勝,而其餘症候一樣矣。
領議政金昌集上書。大槪,冒死申籲,乞蒙矜許事。入達。答曰,覽書具悉卿懇。余意已竭,而巽讓冞堅,是何情志之不孚至此哉?每一覽書,增余愧恧也。近來一種不逞之輩,換面迭出,嫉卿如讐,百計構誣,迄今未已者,由卿憂時一箚,則此果兩樣事乎?言念世道,誠極慨惋。余當益篤誠意,勉出乃已,此其事理明甚,非出一時慰安矣。況聖上望卿造朝,若大旱之望雲霓,以卿體國之誠,不可不幡然改圖,以副虛佇之聖意也。卿須體諒,亟斷來章,卽日入城,使廟堂機務,不至久滯。仍令曰,史官往諭。
京畿監司書目,楊州呈,以開城留守崔昌大辭職上書上送事。達。答曰,覽書具悉。卿之所患,雖如此,舊都居留,本非煩劇之任,臥治何傷?須勿過辭,從速察職。以上朝報
訓鍊都監達曰,都監軍器所用鉛丸鑄成鉛鐵,無他出處,繼用無路,殊甚悶慮矣。金城境內粟沙洞·黃慶洞·如右乃洞·水洞等四處多有鉛脈云。故發遣軍官金界萬,使之試吹,則非但鉛脈頗多,鐵品極好。且是無主空閑之地,而樹木茂密云,如此産鉛難得之處,空棄可惜,粟沙洞四處,設店吹鉛,以爲補用軍器之地,何如?令曰,依。以上訓局謄錄
領議政金昌集上書,伏以,臣危苦之情,未蒙天地之哀矜,每承諭旨,輒以昭洗開釋爲敎,謂臣已無可引之嫌,臣於此,實不勝悶鬱也。臣若以事獲罪於君上,始蒙譴責,終荷蕩滌,則是誠無可引之嫌,有不敢終辭。今則不然,兩宮雖已開釋,而不平之人心,愈益激也,雖已昭洗,而臣之愧恥,猶自若也。聖朝庇覆抆拭之恩,臣豈不銘之肝肺,而然其去就,則實不係於此也。邸下謂臣前後所遭,非兩樣事,乃以昨年之勉出,爲今日不可許副之證,此則臣恐离照之明,猶有所未燭也。昨年臣固因尹家事祈免,而未獲命矣。今之言者,何嘗以尹家事爲言耶?其意則未必不在於此,而其言實數臣不忠不孝專恣不法之罪耳。夫國家斯文之是非,卽國論之所共伸,臣之進退,猶有餘地。若今之汚衊,只是係關一身之事,在臣自靖之道,有缺是果非兩樣事,而果可以昨年之勉出,爲例於今日乎?二行缺,臣之進黨助言,其爲證臣之罪哉?誠以廉恥,維國之物,人不可以絶之,而大臣廉恥之節,尤有關於存亡也。然則朝家固不可强令臣冒沒,而絶國之維。臣雖欲貪榮畏威,靦然復出,公議至嚴,亦不得自由。臣寧萬被捉命之誅,終不爲變動計矣。且臣所患危症尙苦,未就無幾,而一息未泯之前,有不容緩疾痛之呼,玆敢畢暴哀懇於貳極之下。伏乞离明,俯察臣言之非出於自營,亟遞臣職名,以幸公私,千萬幸甚云云。批答見上
右議政趙泰采上書,伏以,臣一回陳懇,一回敦勉,帶職如舊,準請無期。臣誠惶悶抑塞,寧欲逃遁而不能得也。噫,向臣所遭,尙忍言哉?簠簋迎合之目,汚衊甚矣,依違媚悅之斥,慘毒極矣。然而聖上,業已洞燭之無餘,邸下又且慰諭之不已,則臣亦不敢謂情志全未伸暴,罪名之全未昭釋也。第臣有尤大愧蹙,而終難冒沒者,唯是不副輿望等說可見矣。公議所在,衆且不與,則亦可諉於橫逆,而强爲自恕乎?廉偶一節,士夫大防。凡於除拜,一有非議,則雖微末之官,輒必遜避,而況具瞻之位乎?雖輿儓之言,尙且可恤,而況臺閣之論乎?刺擧大僚,自有其體,而直加駁擊,無復願藉者,是不容臣一刻苟據之意也。臣之自處,其可少緩,通朝知其當退,擧國言其必遞,邸下亦非不諒臣難進之義,而必欲迫而出之,驅而使之,俾不得保其缺豈不有乖於體下之道哉?一日仍冒,添臣一日之罪。二行缺。伏乞离明,毋徒視以飭讓,毋徒紆以虛禮,開陳聖聽,速賜處分,則豈但爲國事幸私義之安而已,抑必有補於淸朝養廉長恥之化矣。臣無任云云。批答見上以上燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱特甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?臣等經旬不得入侍,今日與諸醫入診,詳察症候宜當。不勝憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿·膈間不淸利之候無減,而寢睡不得安穩矣。
假注書李倚天書達,臣承令馳往于露梁津邊果川境右議政趙泰采所住處,傳宣徽批,則以爲臣更瀝肝血,冒死陳籲,惶蹙俟譴之中,史官來宣徽旨,不唯不罪,開釋慰諭,益復勤摯,至以聖候彌留之中,思想愈切爲敎,臣是何人,蒙被寵眷至此哉?奉讀以還,不覺感涕之被面也。噫,愛君之性,人所同得,臣雖冥頑,區區犬馬之誠,亦自不後於人,而身伏荒郊,迹類逃藏,不敢進脩門一步之地者,豈臣之情哉?誠有不得已者存焉耳。恩數之隆,報答無路,撫躬自悼,生不如死。唯願速被譴何云矣,敢達。令曰,知道。
政院達曰,吏曹郞廳來言,今日開政命下,而判書未肅拜,參判在外,參議陳書辭免,又不得開政云,殊涉未安。判書·參議,竝卽牌招,何如?傳曰,依啓。判書旣已下答,都政必行於今月內,才已下敎,則一向撕捱,尙不出肅,殊涉未安矣。
謝恩,吏曹判書權尙游。
大殿·中殿·世子宮,藥房·政院·玉堂夕問安。答曰,知道。
假注書李倚天書達,臣承令馳往于長位里領議政金昌集所住處,傳宣徽批,則以爲臣瀝盡肝血,復申前請,默禱离明,庶可矜憫,不料答辭隆摯,一向敦勉,至以聖上,望臣造朝之期爲敎。噫,兩宮之眷顧至此,而臣無仰承之路,臣之罪戾,萬殞猶輕。惟有至死請譴,甘受鈇鉞而已。瞻望雲天,只自涕泣云矣,敢達。令曰,知道。
江華留守書目,待敎權辭職上書上送事。答曰,覽書具悉。爾其勿辭,往省焉。
忠淸監司書目,瑞山郡守申璲,今月初五日身死事。
黃海監司書目,海州等三邑痘疫及染病熾發,死亡者頗多。或有方痛,或有向差,前頭死生,姑未料度,極爲可慮事。
有政。吏批,金在魯爲承旨,李箕章爲繕工監役,黃欽爲瓦署提調,崔錫恒爲奉常提調,洪啓迪爲大司諫,鄭澔爲禮曹判書,南道揆爲兵曹參議,尹樟爲軍資正,李澤爲同義禁,趙道彬爲軍器提調,李澤爲工曹參判,朴鳳齡爲禮曹參判,鄭必東爲工曹參議,崔宗周爲慶尙都事,李䌖爲掌苑奉事,趙鎭禧爲典籍,鄭重岱爲校書著作,黃允垕爲校書副正字,李義宗爲學正,李彦烈爲承文博士,權宏爲承文著作。
兵批,南道揆·洪錫輔·李益馝竝付副護軍,金相元付副司直,申思稷付副司正。以上朝報
藥房入診時,提調閔鎭厚所啓,戶曹判書宋相琦,以備局事,要臣定奪,故敢達。弼善趙彦臣上書,盛論麥農不實之狀,以爲還上所納,辦備無路,若蒙朝家減捧,則庶有存保之望,所經三道如此,其他可推而知。今於捧糴之際,一半精捧,俾爲來歲種資,一半停止,待秋成以租代捧,俾於麥農稍登後,還作本色,則於公於私,誠爲兩便,且朝家因道臣狀請,有隨力收捧之令云。此等事,必有明白指一之令然後,外方可以奉行,而所謂隨力者,甚不分曉。設令各邑,只捧若干數,而乃曰遵行朝令云爾,則所捧之數,反不及於折半,不然而務爲多捧,鞭扑狼藉,凋瘵之民,何能安其堵而保其生云云。今年麥農,雖曰失稔,末終結實,猶勝於初頭所慮。今若徑許還上減捧,則不但秋事豐稔,未可預料,各樣還上應捧外,又添牟麥還上,則民力必益難堪,減捧之請,決難許施矣。至於隨力收捧云者,朝家本意,必欲準捧,而其中尤甚難捧處,設或不得準捧,亦使之隨力善捧也,豈可只捧若干數,而爲塞責之計哉?外方果認爲如此,則誠甚可慮。更以此意,別爲申飭,恐宜矣。上曰,隨力收捧之令,蓋欲其多捧,而元非若干塞責之意也。所達誠是,更爲申飭,可也。以上備局謄錄
吏批啓曰,王子師傅金時佐呈狀內,以爲矣身,於薦選,萬不近似,不待人言,自知已審,至於本職,尤難堪承。迺者彈章峻發,請刊猥薦,今雖停達,職名尙在,斯速入啓處置云。金時佐,以名下之士,入於薦剡,臺章彈論,雖出意外,旣以廉隅爲言,則有難强令察任,改差,何如?傳曰,允。以上吏曹謄錄
復位祔葬都監啓曰,今此愍懷嬪祔葬時,破舊墓,到新山後梓室,似當奉安于昭顯墓丁字閣,而取考長陵己丑,崇陵癸亥兩謄錄,則別設假丁字閣,以爲奉安梓室之所,本丁字閣,無奉安之例。今亦依前例假丁字閣,別爲造成,何如?傳曰,依啓。假丁字閣,不設丹靑,例也。今亦依爲之。以上封墓都監謄錄
午時,上御興政堂。藥房入診時,都提調李頤命,提調閔鎭厚,副提調金興慶,假注書鄭匡濟,記事官鄭必寧,記註官李震葉,醫官柳瑺·丁時悌·權聖徵·許玷·方震夔·卞三彬·李徵夏·權平入侍。頤命進伏曰,近日日氣蒸濕,自上方在避殿之中,居處異於正殿,靜涉之節,恐有所妨,伏切悶慮。卽今口淡特甚之候,未知何如。上曰,自數日前,口淡特甚之候,與前還復一樣矣。頤命曰,麻痺之候,亦何如?上曰,麻痺之候,無加矣。頤命曰,丸藥連爲進御乎?上曰,劑入初日則不爲進御矣。自翌日,連爲進服矣。頤命曰,飽滿之氣,亦何如?上曰,飽滿之氣,未已矣。頤命曰,大便乾澁之候,亦何如?上曰,大便乾澁之候,尙不快矣。頤命曰,請令醫官診察,何如?三行缺,上曰,唯。聖徵曰,瞻望眼部朣子,上瞖膜則一樣,而精彩比前稍勝矣。震夔·三彬,與聖徵同。頤命曰,診察腹部,何如?上曰,唯。聖徵曰,下腹浮氣未減,而右邊堅硬之氣,似有所減矣。診左右腹部後,又診背部曰,左邊滯氣,益似消減矣。頤命曰,脚部診察,何如?上曰,唯。聖徵曰,脚部與前頗瘦,此必由於浮氣消減之致矣。頤命曰,水剌厭進之候,近來,何如?上曰,飽滿之氣,今雖少減,而不爲快減,故所進,與前無異矣。頤命曰,眼視昏暗,亦何如?上曰,眼患無減,而一向昏暗矣。閔鎭厚曰,醫官,診察諸症候,或云比前減歇,或云與前一樣,未知何如。上曰,眼視,則雖云淸而無減,雖云濁而無加,其餘症候,竝一樣矣。頤命曰,以口味淡淡之故,湯劑不得進御爲敎,姑爲停止似好矣。上曰,日氣如此,湯劑進御極難,姑觀前頭進服爲計矣。頤命曰,前日,劑進湯藥于王世子,而卽今日氣極熱,使醫官診察後,更爲議定,恐得宜矣。上曰,依爲之,可也。金興慶曰,上下番史官,違牌坐罷,莫重史局,兼春秋入直,久矣。上曰,違牌坐罷史官,竝敍用付職,可也。榻前定奪
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
領議政金昌集初度呈辭。入達。令曰,不許下答。
吏曹口傳政事,兵曹參判,兪命弘落點。
答兵曹參議南道揆書曰,覽書具悉。堂箚答辭,已諭余意。爾其勿辭,救護父病。
答掌令朴致遠書曰,覽書具悉。旣往之事,不必深嫌。爾其勿辭,從速察職。
吏曹參議沈宅賢牌不進罷職傳旨。傳曰,一向牌招,徒傷事體,勿罷只推。今姑改差,其代卽爲口傳差出,牌招察任。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱·熏熱,腹部飽滿,膈間不淸利之氣,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
假注書申思稷有頉,代申胤,申胤在外,代許錫。
吏曹口傳政事,吏曹參議李秉常落點。
宗親府,高坪副正澈,當日身死事。
吏曹參議李秉常牌不進罷職傳旨。傳曰,違牌之弊,愈往愈甚,其在事體,極爲未安。只推,明朝更爲牌招。以上朝報。
觀象監官員,以提調意達曰,本監所屬禁漏,專掌時刻,晝則以日影定時,而夜則如非星宿,無以定天時之眞正。故周禮,有以星分夜之文,元史有以星定夜之語矣。近來曆法及日月食,皆以時憲新法釐正,而禁漏時刻,尙用大統曆法,不以時憲中星,有所校正,沿襲至今。前頭積漸差違,則將有以子爲亥,以亥爲子之弊。故令本監,聚禁漏奏時官指敎,其時憲中星及推算之術,敎習數朔,已盡曉解。自今人定罷漏與各樣奏時,依此擧行,而亦令每朔試才,俾無舛訛之弊。且器械精密然後,時刻可以無差。所謂中星儀及簡平儀,不可不造給,而所入物力無多,令該曹上下事,分付,何如?依達。以上觀象監謄錄
掌令朴致遠上書,伏以臣,至庸極陋,百無肖似,竊料通籍缺釁咎層積,徒使譏謗溢世。自顧慙恧,甘爲淸朝二行缺念臣賦性戇愚,涉世昧方,見忤權要,作人彀的。前後除目之下,鄭壽期·安征輩,相繼醜詆,唯意凌轢,身名僇辱,殆無餘地。幸賴聖上之照燭,乃於臺疏之辨,特下亦欠公平之敎。固知天地之恩,無物不遂,而在臣廉隅,則不可諉以聖鑒之曾已俯燭,人言之出於伐異,而靦然冒進於言議之地,故臣於去夏忝叨是職也,因縣道封章,略暴情勢之危蹙,而反速諫臣之彈劾,愧恧之心,尙至今未已,而臣之所遭,亦可謂奇且窮矣。夫臣疏中數句語,或有歉於古人無辨之義,而況且未徹之前,臣卽抵書於臣從叔今兵曹正郞臣朴弼正,要令刪改矣。旋因諸臺之處置,喉司之稟旨,得解職名,初疏刪本,竝未獲徹,便歸私藁,則反詈與否,元無可論,而乃反責之以反詈,斥之以謬戾,實未知其意之所在也。臣之難冒之端,到此轉加,臲卼之蹤,比前益蹙,雖漫司冗官,已不可自安也。顧此所叨,何等責任,而不恤笑罵,徒貪寵命,揚揚就列,以益其公議之譏地也哉?一自僥冒,已極無恥,百爾思量,終難堪承。玆敢疾聲呼籲於离明之下。伏乞邸下,俯賜矜諒,特許鐫改臣職,因令選部,勿復檢擬,以安私愚,以謝人言,不勝萬幸。臣無任窮蹙祈懇之至,謹昧死以聞。批答見上以上燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
掌令金台壽,副修撰趙尙絅三度呈辭。遞差。
答校理朴師益書曰,覽書具悉,爾其勿辭,調理察職。
謝恩,戶曹判書宋相琦。
吏曹參議李秉常,再牌不進,依承傳罷職。
領議政初度呈辭不許下答,王世子若曰,小子受付托之重,方倚卿而仰成,元輔係安危之機,胡棄余而求退?毋或邁邁,玆庸諄諄。惟卿,志操剛方,器度宏遠。承名祖名父之職,素諳廊廟上訏謨,肆止忠止孝之心,本自家庭間傳襲。伊風烈克肖先軌,故聖朝久置上台。論道經邦之姿,允矣朝野之瞻仰,範世鎭俗之望,屹然山岳之凝堅。惟彼一種異議之間生,必欲百計中傷而後已。藉臺閣而死私黨,有若立節者然,投章牘而害忠賢,乃爾甘心於此。托先戒而爲說,敢毁肯堂構之誠,累淸操而造言,厚誣營田舍之事。大朝辨白地之譖,累對心腹之敷,東山窘赤舃之行,久隔股肱之佐。所以造朝之望方切,不料辭位之章遽陳。台席俱空,時務有淹滯之歎,朝象漸換,歧議無調適之方。年荒時疫之相仍,人將靡孑,國計民憂之正急,疇與濟艱?惟其萬責所歸,休戚與共,豈因一人有毁,去就自輕?余不相舍,卿毋固辭。奉聖旨於昨年,斯文之是非寧撓,思賢佐於霖雨,乃公之啓沃惟期。亟斷乞免之章,勉副如渴之望。所辭宜不許,故玆令示,想宜知悉。
答吏曹判書權尙游書曰,覽書具悉。洪錫輔母病果重,則旣難將往,又難獨赴,參以情理,不得不許遞矣。若是易瘳之病,則全罷監司,還爲仍任,待差辭朝爲宜。所辭兩任,必有前例之可考,令該曹稟處。
吏曹口傳政事,吏曹參議沈宅賢。
北兵使書目,鍾城府使任守幹,將校褒貶,使公兄修報,罷黜事。
令曰,宮官柳復明,因文義出幕人處,給米空石事,陳達。其言誠是,令該廳稟處
大殿·中殿·世子宮,藥房·政院·玉堂夕問安。答曰,知道。
藥房口傳啓辭,傳曰,熏熱·膈間不淸利未已之氣差勝,而其餘症候一樣矣。
答同副承旨金在魯書曰,覽書具悉。臺達已停,亦非不能嚴速之致,下款所引,元非大段,俱無所嫌。爾其勿辭,從速察職。
有政。吏批,以南世珍爲鍾城府使,金命大爲瑞山郡守,趙觀彬爲副修撰,韓師孟爲注書,趙尙絅爲修撰,趙彦臣爲掌令,鄭纘先爲司僕正,洪致中爲大司成,李頤命爲軍資監都提調,咸平君泓爲司饔提調,延齡君昍爲司饔都提調,李濡爲軍器寺都提調,宋婺源爲繕工假監役。
兵批,金台壽付副護軍,趙尙絅付副司果,許錫爲副司正。以上朝報
吏批啓曰,鍾城府使,今當差出,而堂上中可擬之人乏少,堂下侍從及曾經侍從之人,竝擬,何如?傳曰,允。又啓曰,大司成,今當差出,而擬望之人乏少,承旨竝擬,何如?傳曰,允。以上吏曹謄錄
同副承旨金在魯上書曰,伏以臣,頃蒙特擢之寵命,繼奉曠絶之恩言,感激涕泣,不知死所。不敢缺方擬竭蹶供仕,以伸區區叩謝之忱,適會以三都監事,臺章二行缺嚴召踵而辱臨,銜恩畏義,宜卽趨承,而第臣前在都廳,主管惟捧上。雖自謂各別嚴束,隨事痛繩,而吏胥之自外幻弄,肆其雜濫,果如人言,則昏骳不職,莫此爲甚,不可以臺論已停,而晏然自處以無故之人。不得不又犯違慢,恭竢誅罰,聖度天大,至靳例罷,益復惶感,靡所容措。且臣新遭私慽,今日始經成服,而家內又有拘忌之疾,方欲出避齋宿,陳章請譴矣。此際庚牌復降,敢此隨詣闕外,而兒子紅疹,症形危惡,方在時刻待變中,至情所迫,不免輒自入護。身旣犯染,未及齋祓,其何敢突然入處於近密之地乎?咫尺天陛,無路祗肅,死罪死罪。抑臣於本院請牌之達辭,深有所訝惑者。凡在職遭慽者,勿論已出肅未出肅,必於制盡之日,詳書其喪之爲誰某,末請出仕,而雖有應爲請牌之事,亦待出仕允下然後,更請,例也。日昨本院下吏,請問臣所遭之喪職號姓氏,將以爲出仕時達辭云,臣答以後時書送矣。今朝始爲書送,則右僚不待臣書送,不更探問成服之過否,已傳其達辭,而只曰,遭外三寸妻服制,不言某妻某姓,末端不請出仕何如,而直請牌招察任,下吏以常例,再三告白,而揮却不從云。今雖先請出仕,次請牌招,不過爲同日事,未知其間,有何忙急底委折,而旣不更問,且不預報,作此前所未有之擧耶?臣疲庸位下,待同僚之道,恐不當如是。臣誠慨歎,繼以慙恧,其不容抗顔入院,於此亦審矣。伏乞离明,俯賜鑑諒,亟遞臣職,以嚴淸禁,以安職分,千萬幸甚。臣無任云云。批答見上
忠淸水使崔鎭漢上疏曰,伏以臣,至愚極陋,才識蔑裂,其爲國願忠之心,亦豈以文武而有間哉?區區所懷,終難泯默,敢冒瀆擾,以備察納焉。臣近伏聞回還謝恩使先來狀啓辭緣,則有海寇作梗,猶未寢息,而其往來之處,與我國亦不逈隔云,其於陰雨之備,寧可少緩?臣於己丑年所江鎭待罪時,準期後特蒙加一年仍任之恩典,首尾四載之久,則其於海西邊情,無不耳慣目審之經通者。庚寅北咨,可謂報警,而今此啓意,又復如是,雖未知海寇之果在何島何處,而其所作梗,要不出靑萊地方,則與我國海西之境內,似不甚逈隔之間也。此以推之,則今日海西邊備,不可任之以恬憘者,明矣。蓋此所江之鎭,乃是國西之外戶,而海路之咽喉也。且臣採聞物情,則昔在至正辛卯,賊船數千,潛迫椒島,窺覘陸地,乘夜涉海,劫略郡縣,夕陷豐川,朝沒海州,乘勝長驅,至於碧瀾渡,而幸賴國兵之迫拒,獲免逼犯之患。又於正統戊午倭賊之亂,多數賊船,亦爲潛泊於椒島,一夜之間,涉海殺戮,沿海七邑,盡爲殲滅,人物鷄犬,靡有孑遺,遂成丘墟者,四十餘年矣。自朝家,抄發三南民人,勤令入居,則海賊不意之變,前鑑昭然,而近自數十年以來,大小未辨船隻,飄忽往來者,或稱以康熙民商販漂風,或稱以漁採偶〈然〉出來。如此之類,逐年無數,或數十艘爲群,或三四十隻爲群,擧帆中流,來有止泊於我境,望見搜討,必輒逃歸,安知其元非有意者,而康熙民偶然漂到,亦何辨其眞與否也?假使康熙民,偶然漂到,旣非我國之民,則旣有禁條,恣意往來者,豈非前頭可慮之漸哉?雖有主鎭之臣,從所見循例狀聞,而海賊之有無虛實,何由料度,而亦安知今年雖無事,明年又必無虞哉?言念及此,海西疏虞,有倍嶺南之邊虞也。如嶺·湖諸道海閫,則節度之持重,及軍制之有備,其來已久,固可爲待變之具,而獨於所江,則名雖主鎭,不過一人,而使防禦兼銜,實是剩號。旣無帥營之體貌,則所掌十五邑鎭,斷無受制之理。守令無顧忌,勢難彈壓,邊將視同等列,卒皆慢令。平常無事之時,尙且如此,脫有緩急,將何所恃,而節制諸鎭二行缺臣且考見頃年廟堂之文移及前後道臣之啓請,則己卯年故判書尹世紀爲黃海監司,狀請中有曰,當初所江設施重地,與忠淸·全羅·京畿三道無異,而三道則皆有水使,獨於此道,以所江僉使,惟兼防禦者,未知何意。我國關防,隨其名號而輕重,其舟師器械,不讓於三道,而其職,一僉使也。俾管春秋水操,而州牧以下,皆係於一僉使之手,其在重關防之道,恐不如是。臣按道之初,詳察形勢,則所謂所江,介在於一海口,雖劃給甕民數百戶,其勢不成營門模樣。凡百酬應,皆責於甕民,則本縣之民,亦不支堪,有防禦之名,無要害之處也。後有天險,前環大海,有石城有土築,蓋從前關防之地,而謹考輿地,則我聖太祖六年,置兵馬使兼判縣事,聖祖深意,夫豈偶然?今若以甕縣,陞而爲府,兼設重營,則實捍衛之策,而縣民無偏苦之冤,令廟堂稟處何如云矣。又於庚寅九月,大臣·備局堂上引見入侍時,所江陞號便否,爲先詢問本道之意,榻前定奪。上曰,陞號事,問於本道監司,使之啓聞後處之可也事,命下後,黃海監司臣鄭是先覆啓中有曰,我國風習,素貴名分,今若陞爲水使,則受任,必有倍加,惕慮之心,列邑之畏彈,亦似有愈於前日,依筵臣所達,陞爲水使,實合事宜。旣令陞號,則必置亞將,依喬桐例,設置中軍,亦爲合宜。他餘節目,爲防禦時,已有區畫之事,今不必逐條增加,而旣陞水使之後,則營需米與奴婢使卒,似當有加。兼爲甕津府使,風高時則留在本官,風和時則出住所江,其往來,如一行營之制,而甕津官需與官屬吏胥,竝屬水營,依倣喬桐而行之,則海邊防守,庶着實,令廟堂稟旨分付云云。備邊司粘連啓目中,所江僉使可陞水使之議,其來已久。頃日筵中陳達時,諸議可否不一,有此詢問之擧。陞水使仍兼甕津,二行缺下去後形便,更令道臣,十分商確後,啓問處之宜當,以此回移何如云云。巡撫使臣尹就商,下去本道後狀啓中以爲,陞爲水使,雖於彈壓列邑之道,不無所益,而長山一枝,走入海中,水勢迂回,船路稍左,所管邑鎭之在於所江以北者,每於赴操之時,發船後十餘日,始到所江,必有緩不及事之患。莫若左右分轄,控制海防,長山以南,鎭之於所江,爲左防禦使,長山以北,鎭之於豐川,爲右防禦使得宜。若以此變通,則所江陞號與兼州甕津等事,自當安徐,敢此馳啓,令廟堂稟處云云。又自備邊司粘連啓目中,今若加設防禦,則事權旣分,必有弊端,遽爾創設,實涉重難。至於水使,雖於彈壓之道,不無所益,甕津以殘邑,營屬吏隷,若不別爲辦給,則勢難成樣。其他貽弊之端,亦不可不慮,陞號一款,亦難輕議。以此本道監營·防禦,分付何如云云矣。先以右防禦加設之利害,拈援他例而言之,則關西·海西,俱是邊虞,元無輕重之中。西關則各於沿邊,而四防營竝設者,意有所在,已得可恃之軍制,獨於海之待變,安有異同之理乎?因其勢而鎭之於左右者,其勢得體,長慮遠策,莫此爲重。然而自朝家,爲慮該道之形勢,以事權難分,前已定奪,則臣不敢更擧於可否之間,而至於所江陞號,則有合屬之便,無携貳之弊,物力有專一之利,使民無分役之苦,而軍額舟師添數各樣,不待從他區劃之道,而自有料辦於其中,公私得全之方,孰加於此哉?備邊司啓目中,以所江舟師零星爲憂,是則不然。統禦營及所江鎭兩所每歲末都成冊中,各其大小舟師元數,必應載案考而計之,則可辦多小也。統禦營所管,則不過六七處舟師,而所江之所管,則十五處邑鎭,其舟師缺從可知矣,何患其零星而不足哉?又有一言可以判者,統禦營所管海防一帶,相距不過數三百里,四行缺固先歸重於海西然後,乃可爲待變之缺,近反不如遠,重反不如輕,尤豈非疏虞之甚者哉?己卯道臣狀請及庚寅道臣之覆啓,無非出於量其形便,消詳講究之意,而終未蒙朝家之採施,豈不可惜之甚乎?臣以無識武夫,且蔑才藝,濫蒙洪造,職忝閫任,一心耿耿,猶思報效之萬一,而今當海警之有報,且慮西事之疏緩,愚衷所激,敢此縷縷,僭越之罪,自知難逃。伏乞聖明,特加照察,亟令廟堂,反復商究,終至採納,則海西一路,安知非他日之大保障哉?臣無任云云。答曰,省疏具悉。深憂海防之疏虞,有此疏陳,予用嘉之。其令廟堂,商確稟處。以上燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
吏曹,臺諫有闕,政事,取稟。傳曰,明日爲之。
答戶曹判書宋相琦書曰,覽書具悉。書辭,令廟堂稟處。
領議政金昌集再度呈辭,入達。令曰,不許下答。
答都承旨金興慶,右承旨李喬岳書曰,覽書貝悉。卿等勿辭察職。
答左副承旨許玧書曰,覽書具悉。爾其勿辭察職。
大殿·中殿·世子宮,藥房·政院·玉堂夕問安。答曰,知道。
答注書韓師孟書曰,覽書具悉。爾其勿辭,救護父病。
答吏曹參議沈宅賢書曰,覽書具悉。爾勿過辭,從速察職。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之候未已,喉乾朝來止歇,眼視昏暗特甚之候無減,而寢睡不寧矣。勿爲入診。
右議政趙泰采上書。大槪,更陳血懇,冀蒙恩許事。入達。答曰,覽書具悉卿懇。前後答辭,已悉至意,更何多諭?但當益篤誠意,期回遐心而已。卿其須念國事,勿復言情勢,卽日入來,用慰余心。仍令曰,史官往諭。
答刑曹參判尹憲柱書曰,覽書具悉。設令牌將有罪,而旣是出身,自該曹不得笞罰,則徵贖,可也,代治其子,則不可矣。卿其勿辭察職。
領議政再度呈辭不許下答,王世子若曰,鼎席俱空,冀遐心之遄改,巽牘繼進,愧淺誠之莫孚。卿可深思,余豈多誥?惟卿,襲訓名父,受知聖朝。風儀凝嚴,久作邦家之柱石,操履敦確,允爲搢紳之模楷。惟其望實之俱隆,是以倚毗之不替。經濟一世,幾多廊廟上訏謨,扶植斯文,累見章奏間論列。逮余萬機之代理,益篤元老之仰成。靑宮開聽事之堂,懼深負荷,黃閣任扶顚之責,冀效忠勤。方期協贊而交修,是何巽讓之冞固?雖黨人構誣之太甚,必欲甘心,顧聖上開釋之無餘,屢勤敷腎。情勢無可言者,卿胡每引爲嫌,去就何自輕耶?余當必致乃已。矧玆國勢多艱之日,實非宰相求退之時。才經荐歲之飢荒,瘡痍未起,加以八路之癘疫,札瘥相仍。民生之困窮日深,政急拯濟,朝象之泮渙已極,誰與調停?斯誠百責所歸,不宜一日相舍。均田制而革弊政,在今當先,扶士論而激頹綱,非卿莫可。以君子難進之義,縱欲引疾而丐閑,在老臣殉國之誠,宜念鞠躬而盡瘁,何妨臥閤而論道,未可捧身而圖便。於戱,機務多滯於台司,曷堪小子之憂歎,思想益切於丙枕,忍孤大朝之眷私?亟斷來章,庸副至望。所辭宜不許,故玆令示,想宜知悉。知製敎黃龜河製進
大司憲李觀命,謝恩後達曰,臣於本府拔榜之論,前有率爾姑停之失,以此引嫌,輒得辭免。當此臺議方張之日,難安之勢,與前無異,其何敢晏然復據於臺次乎?請令遞斥臣職。答曰,勿辭,退待物論。
令曰,刑判,累次承答,而尙不上來,不但事體未安。秋曹之長,不容久曠,勿復撕捱,卽速上來事,下諭。
答刑曹判書李健命書曰,覽書具悉。下吏囚治事,令次官擧行,卿其勿辭,速出行公。
大殿·中殿·世子宮,藥房·政院·玉堂夕問安。答曰,知道。
藥房啓曰,晩後口淡·脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
答吏曹參判李喜朝書曰,覽書具悉卿懇。已悉至意於前書下答矣,又何辭焉?李明誼之恣意醜辱,白地陷害者,殊極陰險,聖上洞燭無餘,余亦開釋,則寧復有一毫難安之端也?至於亞銓贊善,非卿莫可,必致乃已,尤無許改之理矣。卿其須體此意,毋庸更辭,安心就途。
有政。吏批,韓重熙爲判決事,高萬瞻爲直講,沈周觀爲麒麟察訪,趙最壽爲典籍,金台壽爲禮賓正,洪尙輔爲獻陵參奉,鄭潤先爲敬陵參奉,權熀爲弼善,尹錫來爲獻納,金寅慶爲光陵參奉,任適爲長寧殿參奉,沈一義爲禮曹正郞,尹最績爲濬源殿參奉,洪連度爲永禧殿參奉。
兵批,朴泰興·金千鍾·金維漢·金隣玉·崔雲柱·李世完·張相漢,竝爲兼司僕。以上朝報
吏批啓曰,臺諫闕員,今當差出,而擬望之人乏少,外任竝擬,何如?傳曰,允。以上吏曹謄錄
上在慶德宮。停常參·經筵。
下直,天安郡守金天與。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
領議政三度呈辭,不許下答。
司諫趙鳴鳳三度呈辭,遞差。
記註官鄭錫五書達,臣承令馳往于露梁津邊果川境右議政趙泰采所住處,傳宣徽批則以爲,臣當遞未遞,尙此虛縻,自愧微誠,未能上格,今有何說,更可煩縷?席藁悸恐,只俟行譴之加云矣。敢達。令曰,知道。
府前達,請李獻英等拔榜事。請還收林象極等放釋之令事。請朱益桓梟示事。請寢西路官奴婢納贖之令事。新達,引嫌而退,嫌不聯名,已有送例。不可以此,輕遞言官,請大司憲李澤出仕。答曰,不從。處置事,依達。
持平李鳳翼達曰,臣於林象極事,有不得參涉連達者,臣至親應避之人,參其疏下故也。頃日詣臺引避,而喉院退却,臣陳籲無路,泯默度日,虛帶職名,日尋長單。昨者召旨之下,旣不得連達,又不得解職。今因長僚處置,庚牌又臨,怵畏分義,謹此隨詣,而臣之情勢,轉益難安,其在臺體,不容一刻仍據。請命遞斥臣職。答曰,勿辭,退待物論。
院前達,請權卨仍令王府,嚴鞠得情,快正王法事。請河更加嚴刑,依律處斷事。請朱益桓梟示事。請寢尹宣擧書院勿毁之令事。請寢李衡秀陞六之令事。請還收李敏夏放釋之令事。請還收權致大減等之令事。新達。新除授獻納尹錫來,時在全羅道靈巖郡任所,斯速乘馹上來,下諭事。答曰,不從。下諭事,依達。
吏曹,政事,取稟。傳曰,過私忌後爲之。
大殿·中殿·世子宮,藥房·政院·玉堂夕問安。答曰,知道。
藥房口傳啓辭,傳曰,熏熱·膈間不淸利之氣差勝,其餘症候一樣矣。
令曰,近來士夫,廉隅太勝,以牌不進,爲高致。聖上欲矯此弊,累次下敎,而綱紀解弛,荐違召牌,愈往愈甚,事之未安,莫此爲甚,更加申飭。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道,
藥房啓曰,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
答副修撰趙觀彬書曰,覽書具悉。爾勿過辭,從速察職。
左承旨南就明三度呈辭,遞差。
府前達,請李獻英等拔榜事。請還收林象極等放釋之令事。請朱益桓梟示事。請寢西路官奴婢納贖之令事。新達。引嫌而退。旣未連達,宜難可否,不可以此輕遞言官。請持平李鳳翼出仕。答曰,不從。處置事,依達。
答都承旨金興慶書曰,覽書具悉。儒臣之書末,侵斥喉院,極其非常,殊甚未安,卿無所嫌,勿辭察職。
答左副承旨許玧,右副承旨李宖書曰,覽書具悉。長席辭書,下答已諭余意矣。爾等勿辭察職。
領議政金昌集三度呈辭不許下答,王世子若曰,答諭再宣,旣竭敦勉之旨,辭單三至,益堅遜讓之心。謂必承令而改圖,胡乃決意而求退?毋或悻悻,玆復申申。念國家待賢相而必治,矧小子望元輔者甚切。承大朝付畀之重,慮機務之或淹,仰聖批訓誡之深,懼是非之易撓。世道人心之益下,思所挽回,國計民憂之孔艱,尤急經濟。當今日必欲圖理,舍我公誰與共貞?惟卿以喬木舊臣,爲國之柱石良佐。淸名直道相業,卽其家傳,黃髮丹心風軌,允爲朝範。肆聖明眷注之冞篤,在廟堂協贊之多年。嚴陰陽黑白之分,士論賴以得正,處咻嚷拳踢之際,情迹何曾少安?噫噫,向者人言萬萬尤爲痛惋。構誣白地,是所謂何患無辭,迸避荒郊,果見其必逐乃已。聖鑑之照燭旣悉,更何憂疑,答辭之開釋無餘,曷不體諒?方期竭心而勉出,輒復連章而丐閑。其在國體之所關,寧容許副,祗恐誠意之或淺,未足感回。今若釋位而退休,適中其計,何忍袖手而恝視,以孤聖恩?顧私義無必去之端,嗟時事多可憂之勢。非卿匡救之策,何以捄災拯民,非卿堅確之心,何以鎭俗扶世?余之倚卿者若是,卿其爲余而幡然,至若榮衛之有愆,亦應藥餌之收效。稟裁多滯,正宜入告嘉猷,精力未衰,何難臥論治道?勉副至意,亟斷來章。於戱,係乎安危,大臣無潔身之義,同其休戚,君子有徇國之忠。乙丙憂嘆,須體紫極之思想,上下瞻望,須遄赤舃之來歸。無庸復辭,余豈多誥?所辭宜不許,故玆令示,想宜知悉。
答右承旨李喬岳書曰,覽書具悉。朝者都承旨辭書下答,才諭余意矣。爾其勿辭察職。
大殿·中殿·世子宮,藥房·政院·玉堂夕問安。答曰,知道。
藥房啓曰,晩後口淡·脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
都承旨金興慶,再牌不進。
左副承旨許玧,右副承旨李宖,牌不進罷職傳旨,傳曰,只推勿罷。
副修撰趙觀彬牌不進罷職傳旨,傳曰,只推勿罷,以上朝報。
兵曹達曰,卽接南道監役官牒報,則伐兒峙近處訓鍊都監分授體城五間許,今日因雨頹落云。令繕工監,爲先把子圍排,多定軍士守直,而斯速修築之意,分付該軍門,何如?令曰,依。以上訓局謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
領議政四度呈辭,入達。答曰,承旨卽往敦諭。
都承旨金興慶初度呈辭,入達。令曰,還出給。
答吏曹判書權尙游書曰,覽書具悉。卿其安心勿辭,調理行公。仍令曰,遣內醫看病。
副修撰趙觀彬牌不進,依承傳罷職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣頗勝,而其餘症候一樣,熏熱之候,有加矣。
答都承旨金興慶書曰,覽書具悉。已諭余意矣,一向撕捱,殊涉太過。毋庸更辭,從速察職。
謝恩,左承旨李喬岳,左副承旨李禎翊
答開城留守崔昌大書曰,覽書具悉。再諭余意,何用控免至此乎?書末事,聖上答先卿疏批,業已開釋,有何難安之端?毋庸固辭,從速察職。
答全羅監司洪錫輔書曰,覽書具悉。卿其勿辭,稍俟母病差減,辭朝焉。
有政。吏批,李挺周爲司諫,李夏相爲遂安郡守,朴昌厚爲刑曹佐郞,姜頊爲靈巖郡守。
兵批,以趙鳴鳳付副護軍,南就明付副司直。以上朝報
吏批啓曰,判書,牌招不進,參判在外,小臣獨政未安,何以爲之?敢稟。傳曰,只出緊任。
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱,腹部飽滿,膈間不淸利,喉乾之候其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
同副承旨金在魯書達,臣承令馳往于長位里領議政金昌集所住處,傳宣徽旨則以爲,臣之不敢復進,固已自畫,而宿疾之外,暑泄添劇,奄奄有頃刻垂盡之勢,尋單請急,實不獲已。不料近密之諭以責勉之旨,臣奉讀未半,不覺汗淚之俱下也。臣雖愚頑,豈不知兩宮所以庇庥昭晣,盛德如天,而國事不可恝視也哉?顧臣今日之義,惟當退省愆尤,砥礪廉隅,以答聖明淸明之化,不復以無能之身,往妨賢路,重速毁畫之誚。卽此便是臣之報效也,便是臣之爲國事也。至於聖候無減之日,臣獨退處之罪,雖微令旨,寧不自知?仰瞻雲天,只切焦灼之懷。床薦危喘,不能作氣,雖欲祗承恩諭,亦無轉動之路,伏地震恐,不知所出。當俟神氣少定,謹以文字,仰請違慢之罪云矣。敢達。令曰,知道。
答司直金錫衍書曰,覽書具悉。卿之所執,深得事體。宮官書語,何必爲嫌?安心勿辭,速出行公。
答判決事韓重熙書曰,覽書具悉。爾其勿辭,從速察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱·熏熱,腹部飽滿,膈間不淸利未已之候,復何如?不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
領議政金昌集上書,入達。答曰,覽書具悉卿懇。余方以反復敦勉,造朝爲期,而請急之章,遽出意外,情志之不孚,胡至於斯?愕然且慙,無以爲諭。余志牢定,斷不可許副。卿其深念國體,勿復以情病爲辭,卽日入來,用慰日夕思想之心。仍令曰,史官往諭。以上朝報
上在慶德宮。停常參·經筵。
下直,水原府使金鎭玉。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
領議政金昌集五度呈辭,入達。令曰,安心調理。
右議政趙泰采上書,入達。令曰,承旨更往敦諭。
答同副承旨金在魯書曰,覽書具悉。書辭令本館參考稟處。
藥房再啓曰,臣等入診退出後,與未入侍諸醫等,更爲商議,則依入侍醫官所達,生脈散元方,麥門冬·五味子減半,加白伏令二錢·半夏·陳皮各一錢·甘草三分,連進五貼宜當云。此藥,自今日煎入之意,敢啓。傳曰,知道。
大殿·中殿·世子宮,藥房·政院·玉堂夕問安。答曰,知道。
禮曹啓曰,卽接漢城府移文,則今此揀擇時,自丁丑至辛巳生處女單子,星火收捧之意,各別嚴飭于五部,而卽今所捧單子,已至千餘張,年歲相當處女,只是二三張,若無別樣變通之道,生事可慮云。近來士夫早昏成風,甚至十三四歲,亦有成昏者。辛巳生以上處女之絶無,其勢固然,而京中如此,外方,可推而知。莫重揀擇,無以成樣,何以爲之?敢稟。傳曰,自庚辰至癸未改定年歲,着實捧單,而所捧單子千餘張中,應入於改定年歲者,幾張耶?
傳曰,禮曹草記中,處女單子,卽今所捧千餘張云。千字或是誤書耶?果是千餘張耶?問啓。
政院啓曰,問啓事,命下矣。招問禮曹·漢城府郞廳,則千餘張云者,通計有無單子爲言,而辛巳生以上單子二三張外,其餘皆無處女單子。蓋單子之規,若定限年歲外,則皆以無處女書呈云矣。敢啓。傳曰,知道。已上朝報
藥房入診時,提調閔鎭厚所啓,戶曹判書宋相琦,又以備局事,與大臣往復,要臣稟定,故敢達。此乃黃海監司李德英狀達,而盛陳兩麥失稔之狀,還上難捧之勢,仍請海州·載寧·安岳·平山·信川·文化等尤甚六邑,只捧牟麥,其餘十七邑,折半捧上矣。雖當大凶之年,還上,只捧其牟,曾所未聞,今不可創出新規。況今年麥事,結實稍勝於初頭所慮,故湖南減捧之請,旣已勿施,此亦當一體爲之矣。上曰,提調所達,是矣。還上,豈有只捧其牟耗之理乎?與諸道,一體準捧事,分付,可也。又所啓,慶尙監司李㙫,亦以兩麥還上事狀達,而有同被災尤甚之邑,參酌半捧,其餘一半,待秋成換租代捧,則在公家,爲當用之穀,在民間,爲懷保之道,故一邊分付災邑,一邊具由馳聞,專擅之罪,實所難免云矣。前日湖南,亦以狀請,而朝家旣不許施,則本道,似不宜異同。至於還上收捧,事體不輕,非有朝令,則監司不敢擅許減捧者,自是法例,而近來藩臣專擅之習漸痼,今乃以一邊分付爲言,誠可寒心,不可無警責之道。李㙫,從重推考,使之一體準捧,何如?上曰,不待朝令,先令折半收捧,事體所在,極爲未安。依所達從重推考。與他道,一體準捧事,分付,何也。
又所啓,此亦慶尙監司李㙫狀達也。備陳本道民事切急之狀,且以爲甲午年移送湖南穀物四萬七千八百石內,一萬四千二百十石零,濟州移轉及該道飢民白給計除外,尙爲三萬三千五百八十八石七斗零,使之趁今秋未寒前,準數還報,而若或違拒朝令,不卽擧行,入達論罪之意,各別申飭事,令廟堂稟處云矣。每値凶歉,其勢不得不藉賴於隣道,而必須隨卽還報,方可爲共濟之道。湖南凶荒,不比尋常,非但嶺南之穀,賑廳,江都及各樣穀貸去之數甚多,上年農事,雖曰稍稔,其不能還報,事勢亦然。今年農形,姑未知如何,而如不至甚歉,則必須還報之意,申飭於湖南,而三萬三千餘石,盡數還報,亦恐力有不逮。今年則姑爲折半還報,一半則待明年盡償似好,以此分付,何如?上曰,依所達分付,可也。大抵移轉還報事,曾已申飭,而監司守令,終不奉行,無可奈何矣。鎭厚曰,移轉事,上年特敎之下,終不奉行。至於不爲還納本所,而更爲請得以去,事體豈容如是,極可駭然矣。上曰,今此折半還報之令,其奉行與否,亦未可必,而各別分付,可也。又所啓,此卽江原監司李肇狀達也。以爲本道各邑飢饉孔慘之中,兩麥又失稔,民情遑汲,莫保朝夕,前日移粟之請,實出於萬不得已。自備局覆奏,劃送忠州楊津倉移轉米二千石,而復因本道監司論報,備局終至還寢,各邑民人,無不落莫,不得不更此馳達。楊津倉米,終無推移之勢,則南漢軍餉米限三千石,特許移轉事,令廟堂稟處云矣。江原道形勢,果爲可慮,故曾以楊津倉米二千石,移轉劃給事分付矣。令下之前,本道幾盡用下,而本道亦有切急之勢,論報備局,不爲出給,故如是更請矣。二千石些少之米,猶未受去,其爲切悶,可以想知,而卽今京外蕩然,實無容手之處。且牟麥已出,雖未登稔,亦可救目前之急。至於南漢穀物,本來零星,畿甸移轉,僅僅以田米太充數,尤何可許給於他道乎?勢將以不得許施之意分付矣。上曰,依爲之。鎭厚曰,忠淸監司韓祉,以楊津倉米移轉事狀達,而京畿·江原道所劃送者,皆以不爲出給之意定奪,此狀達,今無可論矣。上曰,唯。以上備局謄錄
兵曹移文,折衡李碩輔,前任興陽監牧官時,私備賑穀,至於五百餘石之多。盡心賑事之狀,誠爲可嘉,加資事。
兵曹覆達,茂山居土兵董元光,鏡城居崔景雲等所生八子,皆從軍役,通政帖成給事。以上吏曹謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱·熏熱·腹部飽滿·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加,脚痺特甚一樣,而困惱亦甚,熏熱·腹部飽滿·膈間不淸利之氣未已,喉乾朝來止歇,眼視昏暗之候無減,而寢睡不得安穩矣。勿爲入診。
領議政六度呈辭,入達。令曰,安心調理。
答右副承旨李弘書曰,覽書具悉。爾其勿辭,調理察職。
左副承旨李禎翊書達,臣承令馳往于露梁津邊果川境右議政趙泰采所住處,傳宣徽旨,則以爲臣之情勢,已至百尺竿頭,庶蒙憫下之仁,快副由中之懇。不意近侍之臣,又諭敷心之辭,十行縷縷,肅且溫矣,伏地莊誦,感涕隨零。噫,臣若可進,何至閱三朔而牢執,連十章而苦辭,甘自陷於慢命之科哉?分義之嚴,似若全昧瀆擾之懼,有不暇念,席藁俟譴之外,更無所達云矣。敢達。令曰,知道。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚及困惱亦甚,熏熱·腹部飽滿·膈間不淸利未已之候,復何如?不勝憂煎,惶恐敢啓。傳曰,熏熱·膈間不淸利之氣差勝,而其餘症候,一樣矣。
京畿監司書目,果川呈,以執義金幹上書上送事。達。答曰,覽書具悉爾懇。固辭至此,本職許遞,勿復控辭,卽速登途。
有政。吏批,以金取象爲副修撰,閔昌夏爲醴泉郡守,趙觀彬爲副修撰,鄭錫五單付檢閱。
兵批,以趙儆爲淸州營將,申輯爲文城別將,朴鳳顓爲副摠管,申銋爲知事,崔會昌爲部將,黃一夏爲同知,鄭必世爲僉知,朴琳爲五衛將,卞三彬爲忠翊將。以上朝報
吏批啓曰,判書,牌不進,參判,在外,小臣獨政未安,何以爲之?敢稟。傳曰,只出緊任。以上吏曹謄錄
上在慶德宮。停常參·經筵。
慶尙監司書目,義城縣令韓配義,受由上京,久不還任,不得已罷黜事。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚及困惱亦甚,熏熱·腹部飽滿·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而困惱·腹部飽滿·膈間不淸利之氣亦甚,熏熱未已,喉乾朝來止歇,眼視昏暗特甚之候無減,而寢睡不寧矣。勿爲入診。
領議政七度呈辭,令曰,安心調理。
大司憲李觀命三度呈辭,遞差。
吏曹,臺諫有闕,政事,取稟。傳曰,再明爲之。
藥房詣閤門外,口傳啓曰,臣等有急速稟定事,敢請入侍。傳曰,入侍。入侍時,中宮殿紅疹,議藥廳,卽爲排設事,及慶恩府院君,自今日別入直事,加味升麻湯,自議藥廳,卽爲煎入事,榻前定奪。慶恩府院君,率柳瑺,卽爲入診事,榻前下敎。
大殿·中殿·世子宮,藥房·政院·玉堂夕問安。答曰,知道。
慶尙監司書目,本道農事,間得小雨,終靳大霈,尙未移秧。咸陽等邑,雨雹之災,係是變異,民事渴悶事。
京畿監司書目,道內各邑,十五日·十七日,連有雨澤,而間多暴注。平陸成江,水邊田畓,多被沈沒,浦落覆沙,處處有之。癘疫日熾,未得除草,陳廢可慮事。
令曰,今日祥暉殿移次矣。政院知悉。
大殿·中殿·世子宮,藥房·政院·玉堂·二品以上·六曹問安。答曰,知道。
王世子移次後,藥房·政院·玉堂·二品以上·六曹問安。答曰,知道。
朝廷口傳啓曰,臣等卽伏聞中宮殿有紅疹之候,不勝驚慮之至。自上急速移御,實合於愼疾之道。藥房請對入侍時,以此陳達,而終靳允許,只下王世子移次之敎。臣等尤切憂煎之至。伏乞趁卽移御,以副臣等區區之望。敢啓。傳曰,才已下敎,入侍時,決不可允許矣。
答輔德金有慶等疏曰,省疏貝悉。予意已諭於筵中,斷不可允從矣。
傳曰,各司刑杖勿用事,各別申飭,闕內禁用笞杖事,亦爲分付。
政院啓曰,卽伏聞中宮殿有紅疹之候,臣等驚遑憂慮,已不可言,而繼伏聞藥院諸臣,請對入侍,以大殿·東宮移御事,縷縷仰請,而自上終靳允許,臣等益不勝抑鬱煎灼之至。夫紅疹爲症,乃是流行之時氣,熏襲則易染,謹避則可免,理勢然也。是故,閭巷匹庶,俱未曾經,例皆避忌。伏況聖上與東宮,宗社之所顧托,億兆之仰戴,其不可自輕也,決矣。奈何不思聖人愼疾之訓,强拂群下悶迫之情耶?殿下雖以已經爲諭,旣涉然疑,則猶不可不愼重。東宮則分明未經,其爲憂懍,當復如何?殿下雖以予若遠離,將不堪鬱,慮世子情理,尤難離去爲諭。卽今議藥廳,旣設保護之方,靡不用極,靜攝之中,不宜躬自勞損,東宮情理,誠有如聖敎者,而聖上,若親加開諭,同爲移避,則春宮以在外之義,其勢不得不勉承,如此然後,方合於萬全之道。伏乞更加十分思量,亟降與東宮移御之命。臣等忝在近密,倍切焦悶,無任祈祝顒望之至,惶恐敢啓。傳曰,此事,決不可允從矣。
答玉堂箚曰,省箚具悉。移御之請,決難允從之意,已言于筵中矣。
注書韓師孟牌不進,依承傳罷職。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚,困惱·腹部飽滿·膈間不淸利亦甚,及熏熱·喉乾之候,其有所減,而眼視昏暗特甚之候,亦何如?調攝之中,又有憂患,添傷之憂,勢所必至。今日臣等,與諸醫入診,詳察症候宜當。中宮殿症候,夜來寢睡諸節,何如?今早使醫女,詳察脈度虛實,斑疹盛衰,熱候有無,而後昨進湯劑加進當否,可以議定矣。昨者移宮之請,出於群下憂遑煎迫之意,臣等罄盡血忱,聖志堅定,不賜開納,臣等終宵焚灼,不可盡達。聖上,前後以癸卯未寧之候,如有所恃,而其時名醫,尙有未審之疑,近日天行時氣,或有再病之人,恐不可專以此,不以爲憂。況王世子,未嘗有經歷之疑似者,則一宮內移避,尤豈非十分何慮者乎?若非千萬不可已之事,此時何敢再三煩瀆乎?伏乞更加三思,亟賜允兪,宗社幸甚,臣民幸甚。不勝憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腸部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿症候,已言于醫女矣。移宮之請,如可允從,奚待力請乎?予志堅定,決難聽許矣。
朝廷口傳啓曰,臣等昨以急速移御之意,略有所陳請,而以決不可允許爲敎,臣等不勝抑鬱,雖不敢更瀆於靜攝之中,終宵煎灼,不得不復此申請。大抵此症,易可熏染,而謹避則可免。聖上雖以曾經而有所持難,得聞其時藥房日記中所錄,則醫官之言,未能十分明灼,已極疑慮。且積年未寧之中,卽今熏熱之候尙多,此時危懼之念,倍於平昔,終不謹避,全非萬全之道。況王世子,雖已移次,聖上若不移御,則不但春宮情理之悶迫,凡所以謹避之方,不能截然,此豈非大可憂者乎?伏聞中宮殿初頭症候,有似平順,不至於過勤聖慮,深思宗社付托之重,亟賜允許,千萬幸甚。傳曰,如有可許之理,則豈不許昨日之請乎?決不可允從,更勿煩陳。
大殿·中殿·世子宮,議藥廳晝問安。答曰,知道。
大殿·中殿·世子宮,藥房·政院·玉堂·二品以上·六曹夕問安。答曰,知道。
賓廳啓辭,傳曰,卿等之請,雖出於憂慮之忱,而予之不欲移宮,自有所執,斷不可允從矣。
答右議政趙泰采書曰,覽書具悉卿懇。心腹之辭已竭,而祈免之章愈懇,是豈所望於大臣者乎?矧今設廳議藥,上下遑遑,尤不可退處也。卿其須體此意,亟斷巽牘,卽日入城,用副至望。仍令曰,史官往諭。以上朝報
上在慶德宮。停常參·經筵。
大殿·中殿·世子宮,議藥廳·政院·玉堂問安。答曰,知道。
議藥廳啓曰,伏熱流金,伏未審聖候寢睡,若何?口淡特甚有加,脚痺特甚,及困惱·熏熱·腹部飽滿·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,夜來寢睡諸節何如,而斑疹已有消減之勢乎?宜使醫女,趁早入診矣。王世子侍湯中氣候,何如?臣等不勝憂煎,敢此問安,竝爲仰稟。答曰,知道。口淡特甚有加少減,而脚痺特甚一樣,困惱·熏熱·腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿症候,已言于醫女,世子氣候平穩矣。
右副承旨李宖再度呈辭,遞差。
政院啓曰,今日爲政事,命下矣。在前議藥設廳時,連有開政之例而己,卯年,以王世子痘患,設議藥廳時,以藥廳未罷,不敢循例啓稟之意,仰稟,則有明日爲之之命,而其明日,命罷議藥廳。辛卯年,以中宮殿痘患,設議藥廳時,以守令有闕,循例稟政,則有口傳差出之命矣。今番則何以爲之?敢稟。傳曰,更待分付開政,守令有闕,則口傳差出。
吏曹,口傳政事,義城縣令李眞望。
賓廳啓曰,臣等區區煎迫之忱,旣已再陳,未蒙允可。又於賓廳之會,反復陳啓,而微誠未格,終靳開納,臣等愕然失圖,不知所以爲喩也。伏想聖意終始堅持者,曾在癸卯,已經此症,恃而無憂,凡於群下疏啓,視若俗間拘忌諱避之爲,臣等尤不勝悶鬱之至。竊伏念此症,都是熱病,雖曾經,例多再經之患。且聞癸未聖候之未寧,初不分明云,若爾則變動移避之擧,不容少緩。伏況聖候,積年彌留,元氣虛弱,憂懼焦煎之心,倍於前日。春宮雖曰移次,同是一宮之內,殊無避遠之意,以殿下愼疾之戒,惟疾之憂,何不念及於此,而不思所以通變之道乎?矧今春宮,侍湯焦煎之中,眞元日爍,疾恙易生。若於此際,或有意外之慮,則到此地頭,必將追悔之不暇。伏望更加三思,與春宮暫移,上慰宗社之靈,下副臣民之願,幸甚。答曰,前後啓辭之批,已諭予意矣。萬無允從之理,須勿過慮。
答領議政金昌集書曰,覽書具悉卿懇。前後答辭,開釋已盡。在卿元無力辭必遞之義,而矧當設廳議藥,上下憂遑之日,尤不可一日退處。卿其須體至意,安心勿辭,亦勿待罪,卽日入城,勉副至望。仍令曰,史官往諭。
賓廳再啓曰,臣承再啓之批,以萬無允從之理,須勿過慮爲敎,臣等相顧失望,益切抑鬱之至。臣等平日愛戴我殿下與春宮,根於秉彛,遭此非常之憂,患其焦憂悶迫之情,豈有容己?然今此移御之請,非但爲殿下也,爲東宮也,實爲宗社計也。夫宗社之托,在我殿下與東宮,而殿下與東宮,或有萬一熏染之慮,則其爲危懍,當復如何,而宗社之憂,有不可勝言,此臣等所以狂呼苦籲,彌日而不知止也。殿下亦可自有其身,任情宜行,而不顧乎?記昔明聖王后,扶擁殿下,蒼黃移避之事,森然如昨。竊伏想今日聖母在天之靈,焦憂於冥冥之中者,必無異於當日,殿下若念及乎此,則亦必不待臣等之言,而卽日命駕矣。丁亥年王子遘疹之時,大臣以下力請移御,則殿下示以威怒,一向牢拒,而卒以無事,此實萬一之幸也。萬一之幸,其可每每祈望,而況其時處分,終歸過當,到今必欲復循前事,徼幸於不可必,而不思萬全之道,臣等竊惑焉。臣等目見君父方在水火中,無任遑遑迫切之懷,又此煩瀆於靜攝之中。伏願殿下,平心察納,卽命移御,上慰宗社之靈,下副臣民之望,千萬幸甚。答曰,此事如可聽從,何必相持至此乎?丁亥之事,予有所執,則但當不聽而已。遽加聲色,此則旋覺其非,而至於移御之不當,前後意見,本無變改,決不可允許矣。勿復陳請。
大殿·中殿·世子宮,議藥廳晝問安。答曰,知道。大殿·中殿·世子宮,議藥廳·政院·玉堂·二品以上·六曹問安。答曰,知道。
藥房口傳啓曰,晩後口淡·脚痺特甚,及困惱·熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,諸症候一樣,而熏熱有加矣。以上朝報
令曰,今月將盡,而進香使先來,尙無消息。依例入送譯學,探問鳳城事,令備局,分付義州府。以上備局謄錄
上在慶德宮。停常參·經筵。
傳曰,禮曹揀擇改定年歲,草記入之。草記入之,則自庚辰至癸未,改定年歲之癸未字,改以乙酉書下。
大殿·中殿·世子宮,議藥廳·政院·玉堂·二品以上·六曹問安。答曰,知道。
議藥廳啓曰,炎蒸日甚,伏未審夜來,聖候寢睡,若何?口淡·脚痺特甚,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?加味生脈散五貼,已盡於昨日。臣等今日與諸醫入診,詳察症候,議定加進當否宜當。中宮殿症候,夜來寢睡諸節,何如?斑疹,漸益消減乎?所進湯劑三貼已盡,令醫女入診,詳聞症候後,繼進之藥,可以議定矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。生脈散加進當否,與諸醫議定宜當。內殿症候,已言于醫女矣。
假注書李倚天有頉,代林柱國。
議藥廳再啓曰,生脈散加進當否,與諸醫議定事,命下矣。臣等與諸醫,反復商議,則以爲暑濕,宜補脾肺,生脈散依前方加進五貼宜當云。卽者醫女入診後來言,中宮殿脈度浮數加昨,舌上無苔,斑疹,面部已盡消減,脚部追發處,色正活紅云。諸醫以爲,卽今雖無大段熱候,前進加味升麻湯,加石膏煆二錢,黃連酒炒·連翹·犀角鎊各一錢,加進三貼,以爲消斑淸解餘熱之地宜當云。此兩藥煎入之意,敢啓。答曰,知道。
大殿·中殿·世子宮,議藥廳晝問安。答曰,知道。大殿·中殿·世子宮,議藥廳·政院·玉堂·二品以上·六曹夕問安。答曰,知道。
藥房口傳啓曰,晩後口淡·脚痺特甚,及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。以上朝報
禮曹達曰,今年三月,因下令,諸道及京中,癘祭,旣已設行,而數月以來,毒癘日熾,死亡相繼,其爲驚慘,不可勝言。上年七月,因大臣陳達,再行癘祭,今亦依此例,山川城隍祭,今月二十九日,北郊癘祭,來七月初一日,遣重臣設行,而祝文則使之別爲措辭撰出之意,分付,何如?令曰,依。以上禮曹謄錄
上在慶德宮。停常參·經筵。
大殿·中殿·世子宮,議藥廳·政院·玉堂·二品以上·六曹問安。答曰,知道。
議藥廳啓曰,日氣蒸熱轉甚,伏未審夜來,聖候寢睡,若何?口淡·脚痺特甚,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,夜來寢睡諸節何如,而斑疹幾盡消減乎?宜令醫女,趁早入診矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿症候,已言于醫女矣。
大殿·中殿·世子宮,議藥廳晝問安。答曰,知道。
大殿·中殿·世子宮,議藥廳·政院·玉堂·二品以上·六曹夕問安。答曰,知道。
藥房口傳啓曰,晩後口淡·脚痺特甚,及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。以上朝報
吏曹回啓,咸鏡監司李坦,以輸城察訪鄭恒寧,本驛漏落奴婢搜得事狀達,據兵曹覆達,令吏曹考例稟處事,達下矣。考見前例,則漏落驛奴婢査得七八百名者,或除守令,或施陞敍之典,而守令除授,則今已防塞是白遣。乙未年居山察訪鄭白東搜得吏奴婢二千十五名,特爲加資爲白乎所。今此鄭恒寧査得漏落奴婢之數,至於一千五百九十八名之多。其盡心職事之狀,與鄭白東,不甚差殊。只爲陞敍,似涉太輕,道臣之別請施賞,蓋出於此。依鄭白東例,特施加資之典,實合於激勸之道是白乎矣,恩賞重典,不敢輕議,徽裁,何如?左承旨金相稷次知。達。依回達施行。以上吏曹謄錄
上在慶德宮。停常參·經筵。
大殿·中殿·世子宮,議藥廳·政院·玉堂·二品以上·六曹問安。答曰,知道。
議藥廳啓曰,雨後日氣不和,伏未審夜來,聖候寢睡,若何?口淡·脚痺特甚,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,夜來寢睡諸節何如,而斑疹比昨,已有消減之勢乎?宜令醫女,趁早入診矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,眼視昏暗特甚之候無減,而寢睡不得安穩矣。勿爲入診。內殿症候,已言于醫女矣。
大殿·中殿·世子宮,議藥廳晝問安。答曰,知道。
大殿·中殿·世子宮,議藥廳·政院·玉堂·二品以上·六曹夕問安。答曰,知道。
藥房口傳啓曰,晩後口淡·脚痺特甚,及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
政院達曰,中樞府錄事來言,判府事趙相愚,宿病之外,添得浮脹之症,症勢極重云。係是大臣病患,敢達。令曰,卽遣御醫看病。
咸鏡監司書目,道內農事形止,五月旬後,各邑連有雨澤,枯黃各穀,庶有回蘇之望,而咸興等三邑雹災,會寧之沈水覆沙等災,民事可慮事。以上朝報
上在慶德宮。停常參·經筵。
大殿·中殿·世子宮,議藥廳·政院·玉堂·二品以上·六曹問安。答曰,知道。
議藥廳啓曰,伏未審夜來,聖候寢睡,若何?口淡·脚痺特甚,及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,夜來寢睡諸節,何如?斑疹新起處,亦漸消減乎?加味升麻湯三貼,已盡於昨日,使醫女,趁早入診,詳聞症候,而後繼進之藥,可以議定矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿症候,已言于醫女矣。
慶尙監司書目,草溪郡守李東益,今月二十日,遭父喪事。
大殿·中殿·世子宮,議藥廳晝問安。答曰,知道。
京畿監司書目,安山郡守李挺益,憾恨中考,朝家時急之事,全不擧行,極爲駭異,罷黜事。
議藥廳再啓曰,卽伏聞入診醫女所傳之言,脈度氣候與昨一樣,斑疹胸背諸部,過半消減云。臣等與柳瑺等諸醫,反復商議,則皆以爲疹色漸消,熱候不作,而淸熱涼血之劑,今不可遽止,升麻地黃湯,加犀角水磨汁,連翹·黃連·黃芩酒炒各一錢,連進三貼宜當云。此藥煎入之意,敢啓。傳曰,知道。
大殿·中殿·世子宮,議藥廳·政院·玉堂·二品以上·六曹夕問安。答曰,知道。
藥房口傳啓曰,晩後口淡·脚痺特甚,及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
謝恩,應敎尹鳳朝。
吏曹口傳政事,安山郡守李秉淵,草溪郡守河沃落點。
修撰趙尙絅·金相玉,副修撰趙觀彬·金取魯,牌不進罷職傳旨,傳曰,只推勿罷。
下直,燕歧縣監金濰。以上朝報
司饔院啓曰,司圃署·內資寺薦餘進上西果,體小如拳,不合御供,而近來旱災太甚,凄風又吹,凡百菜果,盡爲枯損,難得其體大者,勢固然矣。不得已仍爲捧入之意,惶恐敢啓。傳曰,知道。以上司饔院謄錄
以上缺爲其執言之端,尤極狡惡矣。前頭通信使時,別爲申講約束而其前則決不可接待差倭之意,更加責諭,只給過海糧入送事,分付,何如?大臣之意,亦然云矣。上曰,東萊府使狀達之辭,節節誠是矣。朝家務存大體,故狡倭必欲事事角勝,極可駭然。通信使行時,別爲書申嚴約束,而今此差倭,則依前分付,只給過海糧以送,可也。鎭厚曰,此亦東萊府使趙榮福狀達也。以爲渡海韓後瑗等手本內,裁判差倭,請見齎來書啓,故謄本傳給,則同倭以爲,講定節目者,聽關白之命,接貴使之禮節,則實兩國莫大之事,今此信行請來,擧措異於平昔。新關白嗣位之初,改先交隣誠信,先請譯官,預爲講定節目事,面言於島主,俺與兩堂,入島之後,當急定飛船,呈納書契於東生,若無書契,關白何以憑信乎?島主之受命關白,一周有半,俺之出來,亦至半載。日望僉知等下來,千萬匪意。又闕禮曹書契,關白改令嚴肅,國內震恐,島主似難保其性命,而信使之請,亦難可必。不受該曹書契之前,萬無入歸之道云。譯官等,擧理峻責曰,當初公之出來也,節目與問慰,兩堂入送之意,不受書契以來,則相持遲滯,勢所固然。本府之書,與該曹之書,本無輕重,以萊府書契,入送江戶,似無所妨,而初何不直爲裁書於禮曹,只抵於東萊府乎?彼有書則我有答,人事之常理。今雖稟告於東萊,令監,萬無聽從之道,而該曹亦斷無許施之事矣。同倭失色而言曰,東萊·釜山書契,留於弊島,而禮曹書契,傳納江戶,自古流來之規也。何不直書禮曹云者,實所甘心。馬島僻在海外,識見淺短,造次間未能覺察,噬臍莫及。且節目催促書契持來頭倭以爲,萊府書契,俺將持去云。俺與堂上,空手而往,則節目當約之意,果安在哉?懇乞不已云。臣取見前後所謄信使節目,則皆是不緊之事,而每當使行,必以節目講定,專請譯官,屢被朝家防塞,而祈請不已者,其意可以默揣。臣初以不可創出新規之意,有所狀達,而畢竟倭人,持書契來請,故不免有委送講定譯官之擧。今者差倭,又要禮曹書契,其意蓋欲使我,委請其節目也。其所爲計,借寸借尺,由淺入深,節節狡黠。我以寬大之處分,若依其言,成給書契,則此非講定也,是稟定也,是往受命令也,壞傷名分,莫此爲甚。譯官到彼後,所謂節目,苟有不可行者,則其難處,有異於曾前因便齎來,不可不深慮。倭人每以島主之得罪,隣好之不保爲言,而島主不當罪而受罪,則此係其國政令之乖舛,非我所知。彼若欲失和構釁,則今雖有事事而曲從,言言而勉副,終有一番不保之日矣。其言似若懇乞,而意在於恐嚇,其意似若悶迫,而實出於當試。信使雖不得送,隣好雖不得保,至於倭差,受其約束,決不可爲,而若以旣差譯官,無端中止,爲難便,則特以邊臣,初不據理爭執,致有累次節拍,聲罪臣身,顯加責罰,仍命停罷節目譯官之行,則辭嚴義正,國家之威令可宣,狡倭之奸情自慴矣。所謂節目譯官,雖或不得已入送,命令儀節,自我而出,則似無往彼受來之嫌,可有自此頒示之意。就其曾前倭人所定節目,參酌添刪,成出儀注一通,給送譯官,使之擧行於信使時,而其他未盡條,則使渠添入講定事目,該曹成送書啓,則事有合於權宜之策,而國體庶可以少尊,竝令廟堂稟處云矣。此事初頭一誤,輾轉至此,誠可慨然。倭人必欲專送譯官,講定節目者,意在於使我,往受節目,有若受制者然矣。趙榮福前日狀達中所論,儘有意見,而初以無書契爲言,書來後,又爲不送,則有欠誠信,故朝家特許入送,而今又以不得禮曹,如是相爭,狡詐之狀,尤極痛惋。倭人作書於萊府,而我國自禮曹作答,則其在事體,寧有是哉?此亦必出於嘗試之計,決不可墮其術中。今若更加責諭,使之入去,而終不順從,則譯官還爲上來,萊府書契,改撰以送,則似爲得體。以此分付,何如?至於節目之自我謄去,及有嫌於稟受指揮,譯官入去後,只以曾前謄錄講定,而節目則使倭人,來納於萊府。其中或有別樣所請,請歸奏朝廷,以竢處分爲言而歸似好,群議多如此矣。上曰,入侍大臣之意,何如?都提調李頤命曰,此事,臣在外時,略聞廟堂諸臣往復之語矣。蓋譯差之隨事請去,於渠無益,而强請不已者,必有甚麼意思而然也。何可一從其言而爲之乎?今已許送,不可因其又請書契,而不送差倭,終執此强請,不從命而後,雖使之勿往,可也。上曰,節目譯官,必爲請去者,果何意耶?頤命曰,倭人好名,故欲使我國,有若事事稟定於渠者然,以爲夸耀之資,而亦似馬島,以是爲邀功於江戶之計也。今只以前行節目,持往講定後,使島倭來告,而若有別樣所請,則可從者從之,不可從者則不從爲便,而若自禮曹,成送新節目,則此與成送書契,何異?且倭之狡詐難測,新節目持去之後,或有意外爭端,終致其辱,則尤爲難處矣。上曰,節目不必自此成送,而提調所達,誠是矣。竝依此分付,可也。以上備局謄錄
午時,上御四五字全缺入侍時,都提調李頤命,副提調閔鎭厚,都承旨金興慶,假注書許錫,記事官鄭錫五,以下一行全缺權聖徵,以下缺吳重卨,缺數字李徵夏,此以下座目全缺入侍時,李頤命進伏曰,暑熱何歲無之,而未有甚於今年。去夜缺而寢睡缺至於缺寧,此爲多幸。近來腹部飽滿之候,亦漸歇乎?上曰,飽滿特甚之候差勝,而右邊缺或加或減矣。頤命曰,膈間不淸缺坐時,缺有不平時,不但臥時然也。缺何如?頤命曰,口淡特甚,稍勝之候一樣缺頤命曰,中宮殿患候,發斑一向平順,慶幸何達?閭閻間所聞,則此症發斑消斑之後,尤難周缺而伏聞玉體,處涼則有汗,處溫則無汗,缺御寢室之溫,無異冬節,以此見之,缺不重可知,諸醫亦皆言,此後似無發缺一向平順,誠爲缺戒矣。上曰,然矣。意外有此症,有憂慮缺邊似數,而不至大段,幸矣。頤命曰,請醫官診脈缺梯曰,左右脈度,不缺三四行濁氣與前一樣,不缺數行頤命曰,請腹缺腹部背部及左缺脹,頗似柔軟,下腸缺近日之初見,脚部疲脊特甚缺足部猶似微有滯氣,而外踝上瘡處,缺堅固矣。頤命曰,今年暑熱,亦終無汗氣耶?上曰,今年尙無汗氣矣。頤命曰,汗斑搔癢之候,何如?上曰,去去夜似勝矣。去夜則搔癢頗甚矣。頤命曰,聞日昨醫官處下敎,有藥房啓辭中數字缺然,明覽字畫,而再覽,則還勝之敎云。以此缺上候眼患,似如陰雲蔽日,缺數行欲更諦視,還卽昏暗,蓋其前其後,未有如此之時。或指白處而錯認爲字,或指黑處而錯認爲紙矣。頤命曰,氣平火降,則眼患自勝,於此可見。聖候若盡調攝之方,則庶有復常之望矣。上曰,予病蓋由於脾胃積傷,下元不足之致,而安閑氣降之時,則眼暗亦缺有害,可知矣。頤命曰,火熱多由心氣,或缺或因事激惱,則火熱升時上乘,缺此正缺閔鎭厚曰,不但一時缺則必有所益矣。頤命曰,缺幾於俱廢,嘗以爲,缺有所益,至以不早缺嗇精神之道缺以朱子言觀之,事物不接於外,則精神缺能以此留心,事事加勉,則不但眼候,因此缺其於聖學工夫,亦有益矣。缺如何可達。上曰,然矣。鎭厚曰,缺用力於經傳,以文字上所載見之,則其學問工夫,缺應之浩繁,亦可知矣。蓋其眼患,亦似由於注釋論難之際,過用精力之致,而反以晩來失明,設有益於收養之功,則聖上今日靜攝中,所當體驗於加勉處,豈不在此乎?頤命曰,視物雖有霎時之際,如或因此頻試眼力,則必有害矣。上曰,然矣。頤命曰,晩後口淡之候,復何如?缺數行丸餘數不多,故不能忘,且丸藥止之已久。雖未定缺有效,而係是治眼候之藥。今欲畢進此藥後,繼進他藥矣。頤命曰,令諸醫各陳所見,何如?上曰,唯。時梯曰,墜瞖丸,損脾助泄,未知有益,而今姑少進,觀其利害,亦無妨矣。聖徵曰,墜瞖丸,雖未定効害,而卽今署濕如此,缺三伏之間,姑爲停進,似好矣。時聖曰,上候論藥,小臣所見缺携貳,非敢固爲固執,實有缺以降火爲主,今此眼患·脚痺,缺以積年沈痼之故。每欲用缺小臣之意,若用補劑,反助缺口淡,亦非脾胃虛冷,而缺補陰血,不必差遲,今此缺與否,似好矣。玷曰,小臣缺聖患,根本補陰之藥,則不知有効,扶脾之劑缺人之言見之,內障由於脾不足缺泄候腹脹等症,必有加,奚暇補陰乎?近間缺脈散之屬,連爲進服。故諸候,比向日缺墜瞖丸,決非此時可進之藥,姑以鎭安脾胃爲主。前進湯藥,似不無分毫所益,姑停墜瞖,加進湯藥,爲好矣。重卨曰,每以眼患,承聞傳敎之時,臣等實有寧欲溘死之心矣。今此墜瞖丸,旣是專主眼候之藥,雖曰暑熱之時,小小進服,有何害乎?徵夏曰,墜瞖丸,是苦寒之劑,有妨於口淡,暑濕之時,不當缺數行如何,勿存忙意,姑爲停止,似好矣。上曰,諸醫之論,亦不一矣。其數不多,欲畢進之耳。頤命曰,向來移宮之請,不但臣等仰陳,朝廷連日力爭,而尙未蒙準許,可缺數字固知聖主之堅定不撓,而其在臣子之心,憂慮無所不至,煩聒而不知止矣。蓋缺染之疾,例於熱盛時則不傳,熱退後則多染。以此閭閻之間,先痛者才起,後痛者相繼。自上缺似有,而東宮則元無曾經之事,缺當暑濕,若有萬一熏染之候,則皆缺且伏念,君臣主義,父子主恩,缺不用,極則一也。臣等職在保護,恬不以爲慮,則臣缺若使臣父母,缺經而未分明,如缺而後乃已也。今缺而至如王世子,以色憂中移缺意所執,臣誠不敢曰非,而然自缺爻,或有貞則屬之訓,貞固之道,非不善矣。猶以厲爲戒,則豈不以時義,必須移避而後,可免危厲之戒?決不可徒守正道,强拂群情也。區區愚迷之見,移宮之擧,此時尤不宜少緩矣。有懷不達,罪尤萬死,故不復煩瀆如此,不勝惶恐。鎭厚曰,此不但大臣之言,實是群情之所同然也。初雖不卽移避,見今中宮殿症候平順,幾至消斑之境。自缺旣與初頭有異,東宮移次,亦似無妨。缺數行意,則與丁亥,今亦一般,其時旣有所執,但當勿聽而已。至下未安之敎,缺旋覺其非,而所執則終無變改,到今何可勉從乎?頤命曰,聖敎牢拒至此,更何所達?臣等非不知拒缺止,而群下之情,如或下諒,則如是煩瀆,誠非過矣。更加三思,千萬至祝。上曰,無可更思矣。癸卯年疹疫時,醫官朴振禧以爲,明是紅疹矣。其時他醫缺皆曰疹症,而振禧獨曰,與閭閻所經之症有異。振禧比他醫官之比,其時士夫之家,信任缺近來柳瑺,而其所見如此,豈非可疑乎?鎭厚曰,缺以日記見之,梁濟臣輩,亦以爲,缺敎行能知,而以其時賞格等見之,缺時症候,中間有添極之節。保母尹尙宮,於玉缺外井水,沐浴澡潔,仁宣王后,適行缺望見其狀,至以其虛怯失足於井中爲慮,使人察視。此事予於宮中,每承慈敎而知之。症情之非常,於此可知,豈不明白具格乎?頤命曰,今承聖敎,縷縷聖缺似或明白,而世子則分明未經,其爲憂慮,當如何?伏乞十分善處,無至後悔,何如?上曰,旣令其處,不爲往來,處所頗隔遠矣。鎭厚曰,缺赴燕譯官所進雀舌,是蕪荑茶也。與六安缺數字庫儲有裕,似當仍減,且春封二十斤,秋捧十五斤,甚無意義。春蔘減五斤,與秋蔘一體封進十五斤,則一道民弊,可以大省,依此定式施行,何如?上曰,春秋各十五斤,無不足之慮耶?鎭厚曰,一朔所用,多不過二斤餘,而江蔘之外,又有他道及戶曹所納之蔘,其數亦過十斤,似無不足之患。設或不足,依臣前日所達,自戶曹貿用,亦何難乎?上曰,然則依所達定式施行,可也。頤命曰,近來標紙,一切不下,又自會計缺定式之後,自然節用,故餘儲頗優矣。然前頭缺未可知,今姑以權減定奪,似好矣。上曰,纔以無不足缺問之者,以此也。少用時則固有裕,而多用時則缺權減之說,誠好矣。勿爲缺頤命曰,殿坐移時,他說話缺實爲惶恐,而扈衛廳試射,大將雖不備員,若有缺例爲之,而判府事徐宗泰方在城外,小臣又在侍藥之列,不得試射已久矣。臣若得遞,則他大將,可以奉行,而緣臣虛帶,年年定式施行之事,久致廢閣,寧不惶悶?來月間則秋涼漸生,正當試閱勸課之時,小臣見帶扈衛大將之任,亟賜遞免,幸缺上曰,雖非卿,他大將又有二員,缺府院君金柱臣,判府事徐宗泰,缺方辭免,秋間設行缺以爲奉行之地,實爲幸甚。上曰,才已下敎矣。更勿控辭,安心行公。遂罷出。以上燼餘
上在昌德宮。停常參·經筵。
大殿·中殿·世子宮,議藥廳·政院·玉堂·二品以上·六曹問安。答曰,知道。
議藥廳啓曰,伏未審夜來,聖候寢睡,若何?口淡脚痺特甚,及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,一向平順,群情慶祝,不可名言。夜來寢睡諸節,何如?而斑票已盡消減乎?所進湯劑三貼,已盡,宜令醫女入診後,議定繼進當否,宜當。臣等不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而熏熱亦甚困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。內殿症候,已言于醫女,而一向平順,喜幸曷極。
大殿·中殿·世子宮,議藥廳晝問安。答曰,知道。
議藥廳再啓曰,卽伏聞入侍醫女所傳之言,脈度帶數而不浮,斑疹比昨尤減云。臣等與柳瑺·丁時梯等諸醫,及復商議。則皆以爲,症候一向平順,亦無大段可治之熱。而自是熱在血分之症,涼血淸熱之劑,今不可遽停。前進升麻地黃湯元方,減升麻一錢,地黃·當歸·川芎·甘草各減三分,加入中,減黃連三分,去犀角·連翹,加進三貼,宜當云。此藥煎入之意,敢啓。答曰,知道。
大殿·中殿·世子宮,議藥廳·政院·玉堂·二品以上·六曹夕問安。答曰,知道。
藥房口傳啓曰,晩後口淡,脚痺特甚,熏熱亦甚及困惱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。以上朝報
禮曹啓曰,來八月初二日,行社稷祭。王世子當爲親行,而方在嘗藥之中,何以爲之?敢稟。傳曰,今番則勿爲磨鍊。以上禮曹謄錄
上在慶德宮。停常參·經筵。
下直,海美縣監郭氣和,新寧縣監金胤豪。
大殿·中殿·世子宮,議藥廳·政院·玉堂·二品以上·六曹問安。答曰,知道。
議藥廳啓曰,伏未審夜來,聖候寢睡,若何?口淡脚痺特甚,熏熱亦甚,及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,夜來寢睡諸節,一向平善,而斑疹消減無餘乎?宜令醫女,趁早入診矣。臣等不勝終宵憂煎,敢此問安,竝爲仰稟。答曰,知道。口淡脚痺特甚之候一樣,而熏熱亦甚,困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。內殿症候,已言于醫官矣。
黃海監司書目,瑞興縣監閔啓洙,身病沈重,受由上京,久不還任,不得已罷黜事。
大殿·中殿·世子宮,議藥廳晝問安。答曰,知道。
大殿·中殿·世子宮,議藥廳·政院·玉堂·二品以上·六曹夕問安。答曰,知道。
謝恩,左承旨金相稷,左副承旨許玧,右副承旨李禎翊。
藥房口傳啓曰,晩後口淡·脚痺特甚,熏熱亦甚,及困惱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
有政。吏批,司饔奉事閔思誠,禮賓奉事趙鳴國,相換,趙鳴鳳爲執義,徐命均爲果川縣監,李宖爲戶曹參議,任璟爲刑曹正郞,鄭澔爲大司憲,金相稷爲承旨。
兵批,以李宖付副護軍,李觀命付司直,林柱國付副司正。以上朝報
吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。以上吏曹謄錄
上在慶德宮。停常參·經筵。
大殿·中殿·世子宮,議藥廳·政院·玉堂·二品以上·六曹問安。答曰,知道。
議藥廳啓曰,老炎愈甚,伏未審夜來,聖候寢睡,若何?口淡脚痺特甚,熏熱亦甚,困惱腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,夜來寢睡諸節何如?而班疹日漸消減乎?宜令醫女,趁早入診矣。臣等不勝終宵憂煎,敢此問安,竝爲仰稟。答曰,知道。口淡脚痺特甚,熏熱亦甚之候一樣,而困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿寢睡,一向平善,斑痕日漸消減,益用欣幸。自今日罷議藥廳宜矣。
藥房口傳啓曰,伏承批答,自今日罷議藥廳宜矣爲敎。廳號則當依聖敎罷之,而中宮殿消斑屬耳。若更有議藥及煎藥之事,則臣等不可退直遠處,姑爲仍直廚院之意,敢啓。傳曰,知道。
府前達,請還寢李獻英·獻章等覆試之命,竝拔去榜中事。請還收遠配罪人林象極·權弼衡·朴師悌·洪啓一等放釋之命事。請朱益桓亟命梟示事。請亟寢西路官奴婢自願納贖之命事。措語竝見上新達,新除授大司憲鄭澔,時在忠淸道忠州地,請斯速乘馹上來事,下諭。答曰,不從。下諭事,依達。前達水軍布減一疋事,停達。
京畿監司書目,楊州等三十六邑呈,以去六月二十六日·七日,連有雨澤水邊田畓,多有浦落覆沙之患,而浹旬曝乾之餘,又得霈澤,農事多幸,而癘疫一向熾盛,全廢鋤役,是甚可慮事。又書目,楊州呈,以開城留守崔昌大辭職上書上送事。達。令曰,舊都居留,虛曠許久,而新留守崔昌大,三書下答之後,一向控免,實涉太過。此上書還爲下送,使之從速上來。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,熏熱亦甚,及困惱,腹部飽滿,膈間不淸利未已之候,復何如?臣等不勝憂煎惶恐,敢啓。傳曰,膈間不淸利之氣差勝,而其餘症候一樣矣。
禮曹啓曰,今玆中宮殿紅疹之候,有此尋常疾患之比,而遄臻平復,此實罕有之慶,臣民欣祝之心,有難勝言。取考前例,則辛卯年中宮殿痘患平復後,卽行告廟頒敎陳賀之節矣。今亦依此,擇日擧行,何如?傳曰,允。又啓曰,中宮殿平復,告廟頒敎陳賀事,允下矣。告廟吉日,令日官推擇,則今七月十三日,爲吉云。依前例遣大臣,宗廟·永寧殿·社稷,同日曉頭,先行告祭後,巳時頒敎,王世子率百官進箋陳賀,中宮殿一體進箋陳賀事,知委擧行,而自上方在靜攝之中,節目,以權停例磨鍊乎?敢稟。傳曰,依爲之。
江原監司書目,新授西臬之命,辭免上書上送事。達。答曰,覽書具悉。卿勿過辭,速往欽哉。以上朝報
御營廳達曰,本廳所管各道各邑每式年改軍案磨勘,例在於當年秋間,而湖南丁酉式年改軍案,則因本道狀聞,以飢荒,退定於上年十月,而尤甚過限,趁未擧行守令,依畿邑守令例,一體論責事,上年八月三十日引接,亦爲定奪矣。他道他邑,已盡磨勘,而全羅道高山縣,則過限已過一年,此實前所未有之事。近來紀綱解弛,怠惰成習,至於軍政之修,亦係守令七事之中,則其慢不動念,已極駭然,後弊所關,不可置之。高山縣監,從重推考,當該色吏,拿致營門,各別刑推,以懲日後,何如?達依準。以上御營謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡脚痺特甚,熏熱亦甚,及困惱腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿症候,夜來寢睡諸節,何如?而斑痕已盡消減乎?所進湯劑,又盡於昨日,宜令醫女,趁早入診後,議定繼進當否。不勝終宵憂煎,敢此問安,竝爲仰稟。答曰,知道。口淡,脚痺特甚,熏熱亦甚之候一樣,而困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿症候,已言于醫女矣。
領議政金昌集八度呈辭,入達。令曰,安心調理。
判決事韓重熙,副修撰趙觀彬初度呈辭,入達。給由。
禁府,宋廷番,崔道章拿囚。達。
府前達,李獻英·獻章等竝拔去榜中事。請還收遠配罪人林象極等放釋之命事。請朱益桓亟令梟示事。請寢西路官奴婢納贖之命事。入達。答曰,勿煩。
禮曹啓曰,今七月十二日,乃是立秋之節。還御正殿復常膳事,依例擧行事,分付,何如?傳曰,允。
藥房再啓曰,卽伏聞中宮殿入診醫女所傳之言,脈度比昨尤平,斑痕已盡消減云。臣等與柳瑺·丁時梯等,反復商議,則皆以爲,症候諸節,一向平復,苦口之劑,不必連進,今姑停止,宜當云矣。敢啓。答曰,知道。
答檢閱李箕鎭書曰,覽書具悉。爾其勿辭,救護母病。
答同副承旨金在魯書曰,覽書具悉。爾其勿辭,調理察職。
禮曹,副護軍李天根,今月初三日卒逝,弔祭致賻,依法例擧行,何如?依所達施行。
藥房口傳啓辭,傳曰,膈間不淸利之氣差勝,而其餘症候一樣矣。
答右議政趙泰采書曰,覽書具悉卿懇。神明默佑,坤聖違豫之候,遄臻康復,慶忭之忱,曷可勝言。所辭相職,備悉決難許赴之意,辭已竭矣。更何多誥?卿其須念國事,亟斷巽牘,卽起造朝,用副至望。仍令曰,史官往諭。
答副修撰金取魯書曰,覽書具悉。今玆瀛選,實循公議,意外詬詆,在我何損?爾其勿辭,從速察職。
答大司諫洪啓迪書曰,覽書具悉。都監引嫌事,諸臣書答,已諭余意矣。成震齡之書語,斷非出就事論事之公心,而爾書中扶抑太偏,實所未曉也。爾其勿辭,從速察職。
奉敎崔守範,待敎鄭錫五,牌不進,依承傳罷職。
修撰金相玉·趙尙絅,牌不進罷職傳旨,傳曰,禁推。
禁府,金相玉·趙尙絅拿囚。達。以上朝報
禮曹啓曰,今月十二日,乃是立秋節,還御正殿,復常膳事,依例擧行事,分付,何如?傳曰,允。以上禮曹謄錄
上在慶德宮。停常參·經筵。
京畿都事成震齡,道內儒生試取事,出去。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,熏熱亦甚,及腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣與諸醫入診,詳察症候宜當。中宮殿夜來寢睡諸節何如,而斑痕消減無餘乎?宜令醫女,趁早入診矣。不勝終宵憂煎,敢此問安,竝爲仰稟。答曰,知道。口淡甚有加,脚痺特甚一樣,而熏熱困惱亦甚,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿寢睡諸節,已言于醫女,自今日本院直宿,宜矣。
傳曰,內殿紅疹時,議藥廳都提調以下,竝書啓。
府前達,請還寢李獻英·獻章等覆試之命,竝拔去榜中事。請還收遠配罪人林象極等放釋之命事。請朱益桓亟令梟示事。請寢西路官奴婢自願納贖之命事。新達,踰越宮墻,係是一罪,王法至嚴,其不可撓改也,明矣。今此元山之從頹墻潛越,雖出於迷劣無情,而所坐至重,實難容貸。此該曹所以一依常法,請其結案,而治罪放送之命,遽下意外,臣竊訝惑焉。頃年金敏才之參酌定配,猶爲失刑,而至於元山之治罪放送,尤爲太輕,全無懲勵之意。臣恐自今以後,下輩之臨急取便者,皆將諉以無情,而徑自犯法,三尺一壞,後弊無窮。請還收踰越宮牆罪人元山治罪放送之令,亟令依律處斷。答曰,勿煩。
副修撰趙觀彬再度呈辭,入達。加給由。
江華留守書目,本府境內,自前月初一日以後染病之類,三千三百八名內,方痛二千五百三十四名,向差六百七十五名,死亡九十名。當此農劇之日,癘疫一向如此,民事誠極可慮事。
假注書林柱國書達,臣承令馳往于露梁津果川境右議政趙泰采所住處,傳宣徽批,則以爲,今臣情勢,萬分窮蹙,惟有一遞,庶安私義。區區自畫之志,決難變改,席藁俟譴之外,更無所達云矣。敢達。令曰,知道。
謝恩,右承旨李喬岳。
副修撰金取魯,牌不進罷職傳旨。傳曰,只推勿罷。
答司諫李挺周書曰,覽書具悉。過當之臺言,何必一向深引?爾其勿辭,從速察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚,熏熱困惱亦甚,及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。以上朝報
禮曹啓曰,今此中宮殿平復陳賀節目中,殿庭軒架鼓吹,依例磨鍊達下矣。第伏念兩殿,方在端懿嬪朞服之中,動樂一款,當爲稟旨擧行,而泛然達下,不勝惶恐。軒架鼓吹之節,何以爲之?敢稟。傳曰,問于大臣,稟處。以上禮曹謄錄
上在慶德宮。停常參·經筵。
下直,廣州府尹尹陽來。
大殿·中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,熏熱亦甚,及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?連日有水泄之候云,夜間已有止息之勢乎?今日臣等,與諸醫入診,詳察症候,議定當進之藥,宜當。中宮殿寢睡諸節,夜來復何如?而宜令醫女,趁早入診矣。臣等不勝憂煎,敢此問安,竝爲仰稟。答曰,知道。口淡特甚有加,及脚痺痺甚,困惱亦甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。泄候似有止息之勢,姑勿議藥,明日入診。內殿寢睡諸節,一向平善矣。
掌令朴致遠上書。大槪,敢陳病重實狀,冀蒙遞改,兼附所懷,以備裁察事,入達。
領議政金昌集十度呈辭,入達。令曰,安心調理。
判決事韓重熙再度呈辭,入達。加給由。
副修撰趙觀彬三度呈辭,入達。遞差。
備忘記,內殿紅疹時,議藥廳都提調判府事李頤命,內廐馬鞍具一匹面給,子婿弟姪中一人除職。提調左參贊閔鎭厚,都承旨金興慶,竝加資,熟馬各一匹面給。注書尹恕敎,記事官鄭錫五,竝六品遷轉,兒馬各一匹賜給。醫官柳瑺,熟馬一匹面給,豹皮二令·銀子三十兩賜給。醫官丁時梯,熟馬一匹面給,豹皮一令賜給。李時聖·李燁·金德三,竝加資,熟馬各一匹賜給。李得英,加資,兒馬一匹賜給。差備待令同參議藥權聖徵·許坫·方震夔·李徵夏,各熟馬一匹。別入直及同參議藥醫官金壽峯·李道元·金垕·尹聖輔·金國賓·金必裕·趙興瑀·李重蕃·許信·吳重卨·李震成·玄悌綱·權平·金壽煃,各熟馬一匹。醫官金文衍·崔龜慶·洪大演·李以植·玄起鵬·白光璘·卞三彬·權聖經·崔命錫·崔泰齡·石柱泰·吳志哲·張世輔·蔡光夏,各兒馬一匹賜給。議藥廳掌務官康天衢加資,金壽峴準職除授,玄載觀半熟馬一匹賜給。藥房書員曺孝彬·金廷健,竝書題除授。掌務書員李世朝·金鼎一,湯藥書員金之聲·朴世萬·高成益·趙震雄·宋昌輝·崔時泰·金世煌·白碩瑾,差備待令書員秦次萬·金俊萬,竝限己身免役。使喚書員張世昌等八人,種藥書員崔以俊·安廷輝,竝限三年免役。藥色書員崔枝盛,米布題給,差備醫女承女·天香·仙玉·夢雲·安香,竝從自願免賤,米布從優題給。使喚醫女月影臺·希容·順業·禮英·燕珍,竝米布從優題給。其餘下人等,令該曹,米布從憂題給。
備忘記,慶恩府院君金柱臣,內廐馬鞍具一匹面給,子婿中一人除職。
備忘記,內殿紅疹時,議藥廳承傳色曺漢卿,加資,半熟馬一匹。鄭重明,兒馬一匹賜給。本殿承傳色朴弼周·崔萬裕,竝加資。加設承傳色楊世潤,趙爾恒,各熟馬一匹。議藥廳差備內官劉世基·金世白·朴義蕃,本殿出入內官朴俊英·鄭夏成·鄭信重·辛益聖·全以忠·李萬亨·金時華·金鼐邦·任弘元,議藥廳司謁崔佾,各半熟馬一匹。加設出入內官任廷甲·韓興楨·鄭泰永·文貫道·田得和·閔元芳,司謁庾多興,本殿司鑰池溟達·吳好明,各兒馬一匹。司鑰池碩昌·康信興·李爾星·李徵成·李貴永·邊有燁·朴孝建,各上弦弓一張賜給,議藥廳別監金斗澤·金次萬·嚴廷碩,竝從自願免賤,飯監以下,令該曹磨鍊題給。
判府事李頤命箚子。大槪,敢陳血懇,冀蒙收還賞典事。入達。答曰,省箚具悉卿懇。今玆賞典,所以酬勞而志喜,卿其安心勿辭焉。仍傳曰,遣史官傳諭。
禁府照目,修撰金相玉·趙尙絅等矣,牌不進罪各笞五十贖,解見任別敍,私罪。達功議各減一等。又申目,哨官宋廷蕃,前郡守崔道章元情云云,泛稱遲晩,刑推得情,何如?達除刑推議處。又照目,前郡守張友軫矣,已遞之後,不報營門,擅自出給銀子,有難免濫滑之罪,以駄價換銀之說,旣發於監色招辭,本官査報,則其銀之必歸賑資,亦未可知。其所謂自下買賣,非矣身所知云者,亦涉巧飾。其莫重公庫銀貨,任自那移出納之狀,極爲可駭。罪決一百,流三千里,告身盡行追奪,私罪。達依準。
傳曰,今五月吏兵曹別歲抄單子入之。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚,困惱亦甚,及熏熱·腹部飽滿,膈間不淸利未已之候,復何如?不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
禁府,張友軫,光陽縣流三千里定配。達。
答應敎尹鳳朝書曰,覽書具悉。爾其勿辭,調理察職。
答左參贊閔鎭厚,都承旨金興慶書曰,覽書貝悉。今玆賞典,自有舊例,卿等勿辭焉。
修撰金相玉·趙尙絅,副修撰金取魯,牌不進罷職傳旨,傳曰,只推勿罷。
答掌令朴致遠書曰,覽書具悉。應旨陳書,誠切憂愛,深用嘉尙,可不留心焉?可以議處事,令廟堂覆達,而書中,扶植喜事輩慘毒之論,力詆右揆父子,殆無餘地。是誠何心,余實慨惋。宗親府進香時,發簡求請,非今創始,親王子體貌尊重,而顯加侵侮,揆以事體,豈容若是?書末柳星樞·南世珍所論未知其得當矣。鄭楷事,更加議察處之,爾其勿辭察職。以上朝報
上在慶德宮。停常參·經筵。
大殿·中殿·世子宮,藥房·政院·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚,困惱亦甚,及熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?泄候今已止息乎?中宮殿寢膳諸節,一向安寧乎?宜令醫女,趁早入診矣。今日臣等,當依聖敎入診,而不勝終宵憂煎,敢此問安,竝爲仰稟。答曰,知道。口淡特甚有加,及脚痺特甚,困惱亦甚之候一樣,而熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。泄候猶未止息,內殿寢膳諸節,一向平善矣。
傳曰,明日爲始,慶恩府院君,勿爲直宿。
領議政金昌集十一度呈辭,入達。令曰,安心調理。
傳曰,史官四員待命,騎馬九匹立之,秋享大祭所內摘奸。
禮曹啓曰,中宮殿平復陳賀時,軒架鼓吹之節,何以爲之事,草記,問于大臣,則判府事李頤命以爲,古禮,期大功,不聽樂。聖上,旣復古禮,服制準期,與前日三十日除服之時,不同矣。若廟社軍賓之禮,所重在彼,金石鐘鼓,固不可廢。至於臨政受賀,事係聖躬,縣軒鼓吹恐不當作。昔周景王,子喪旣葬而宴,叔向譏之,晉平公,卿喪在堂而樂,杜簣諷之。喪而用樂,古人已議之矣。禮官之疑而更稟,實合情禮,伏惟上裁。判府事李濡·金宇杭,與判府事李頤命議同。判府事徐宗泰,領議政金昌集,病不收議,領府事尹趾完,左議政權尙夏,右議政趙泰采在外,不得收議。大臣之意如此,上裁。傳曰,大臣之議,與予意同矣。依議施行。
大殿·中殿·世子宮,藥房·政院·玉堂夕問安。答曰,知道。
藥房再啓曰,臣等入診退出後,與柳瑺·丁時梯等諸御醫,反復商議,則皆以爲,聖候數日水泄,猶未止息,口淡困惱有加,調脾之劑,不可不進,異功散,加百芍藥·蓮肉各一錢,連進五貼,宜當云。此藥煎入之意,敢啓。傳曰,知道。
延礽君今上御諱延齡君昍上書。大槪,臣等於臺臣之書,心有所萬萬惶蹙者,不得不徑離侍藥之次,屛出禁門之外,乞被譴罰,以謝臺議事。入達。答曰,覽書具悉卿懇。此事本非新創,臺臣未詳委折,語多侵逼,其在事體,殊甚未安。卿等有何引罪之事乎?安心勿待罪,卽速入來。仍令曰,遣史官往諭。
檢閱李箕鎭,牌不進,依承傳罷職。
掌令朴致遠達曰,如臣無狀,濫叨匪據,陳書未遞,尋單見格,罪積瀆擾,懼深瘝曠。昨者冒上一書,粗效無隱之忱,伏承下答,至有嘉尙之旨。臣於是,惶隕感激,不知所以得此於离明之下也。第臣所論,士林間大是非,事體上大關係,則未蒙允可,反承嚴旨,臣誠惶悚之極,繼之以慨歎也。噫,我聖祖,含冤忍痛,不幸大志未遂,遽爾賓天,又被誣於僭妄之尹宣擧,一國憤惋,久而未伸。今日毁院之擧,何莫非春秋嚴懲討之義,而頃者請寢之論,遽出群情之外,公議之非斥,烏得免乎?此臣所以爲大臣慨然而言者,有何一毫力詆之事,而邸下只念大臣之言重,不顧公議之至嚴,若是其峻責,未知臣之所論者何事也。爲大義而敢論大臣者,臣之妄也。惡邪說而欲扶公議者,臣之愚也。以此而爲臣罪案,至被萬戮,則臣固無辭,在邸下明是非之道,未知其何如也。且其筵前削黜諸人竝宥之請,不害爲聖朝含垢之意,而當初只擧兩人,仰請宥釋,及夫堂后往復,大臣將出擧條,則二人添爲五人。如許事體,求之衰弱之世,臣固未見。況堂堂淸朝,聖明在上,一事一令,其何敢惟意增加乎?伊時堂后,卽李春躋也。其於諸人,已多顧護之意,則豈不欲從大臣之言,而旣是前席所未擧之人,則雖是年少新進之人,猶知事體之不然,終不敢登諸擧條,終不免以某等竝宥之意,往復書出,則大臣,於是乎藉一等字,始乃費辭陳箚,而五人又增爲六人。一世之人,莫不斥之以縱恣無嚴,而臣只據實書論而已,猶不敢以此等題目,加詆大臣,則臣之待大臣,可謂太厚矣。噫,筵白箚請,惟意增減之狀,聖明之所親知者,而邸下,猶以此,謂臣力詆嚴斥至此者,何也?邸下如曰,大臣之容護宣擧,固無害於聖祖之受誣,二人之終變爲六人,不害於事君底道理,則臣亦無言,何必苦口而力爭也?且以扶植善事輩慘毒之論爲斥,臣之所扶植者何事也,而若以成震齡書達中爲斯文者,謂之慘毒,而至謂臣扶植,則固不必以扶植之旨,爲可嫌,而亦不以爲愧。若其諫臣避辭中過激之言,則臣於書中,過之矣。豈有扶抑彼此之意哉?臣意只欲朝家是是非非,優容言者,以伸士氣而已。至於慘毒之目,邸下固失言矣。爲大義爲斯文之論,旣有所關,則今於是非大明之後,何可爲一大臣,以此不韙之目,徑加於言者也?噫,當事論事者,爲喜事之輩,則如榮世之辱人媚人,鬻友阿世,萬胄·泂之阿好大臣,不顧公議,隨人頤指,只事乖亂者,亦當爲何如輩耶?儒臣近日躁妄擧措,意謂离明,亦或照燭,不賜舒究,一例斥臣,尤不勝訝惑之至。儒臣,生長富貴之家,早揚淸顯之班,其所驕傲,實是恒人之所不免,而卽今大臣,蟄伏郊次。在儒臣之道,唯當縮伏之不暇,而一書再書,語意極其非常,人人而暗刺,事事而懷疑,毒刃憯鋒,無所不逼。噫,權要宜莫如大臣地位,趨附亦莫如今日榮世之徒,而不暇反省,反欲加人,此臣書中,非明白正大者也。締結黨與,儒臣旣曰恥之,而顧今乖亂之類,坌集其庭,愼惜名器,儒臣旣許自勉,而債帥之徒,皆出其門。其所以恥之勉之者,固如是乎?不勝慍憾之私,有此疑亂之漸,彼所以爲自得計者,適足以招一世之疑怒,臣固不能無憂歎之心,仰請裁抑,則邸下,宜有所施責之道,反以臣爲力詆者何哉?噫,虛受之量,固難望於今日儒臣,而如或着意於補過之道,臣之一言,未必不爲頂門上一針。有何力詆之事,而邸下之斥臣,若是其嚴?邸下之護儒臣,若是其偏?是豈所望於邸下者哉?王子之體貌尊重,臣固知之矣。求請之匪今創始,臣亦知之矣,而惟其以尊重之地,聯名發簡於各道各邑,恐有損於自重自尊之道。故果以略有所聞者,有所論列,而承此侵侮之旨,或者邸下,蔽於愛而有此旨乎?抑以聯名求請,無妨於事體乎?臣之所論,只出於尊事體之意。則今此侵侮之目,大是情外。抑勒言者,何至於此?臣實未曉地。柳星樞貪汚之狀,一世莫不唾鄙。苞苴之遺,亦及於不當及之人。推此一事,其他可知。如有國綱,宜在錮典,上黨築城濫雜之擧,臣固目覩,欲一論列者,久矣。南世珍,年老病殘,尋常職務,已難堪承,邊上重地,憚壓與否,元無可論,何必苟然差送,以貽邊上之疏虞乎?臣之所論,旣出公議,則宜賜開納,而反以未知其得當爲答。必以星樞之貪鄙,世診之老殘,謂無可疵,然後可謂得當之歸乎?鄭楷居官虐民之狀,已悉於書中,臣不欲索言,而第斥呼先正之罪,罷職亦有餘矣。有何更加詳察之事乎?且臣詣臺,欲爲傳達之際,伏見下延礽君聯名書答辭旨,顯示非斥。臣雖未知原書中辭意之如何,爲臣不安之端,至此轉加,前後嚴旨之下,決無一刻叨冒臺次之理。請令遞斥臣職。答曰,勿辭。退待物論。以上朝報
司饔院啓曰,今日京畿進上積梨,色品不好。雖因節序尙早,未及興産之致,殊欠擇捧之意。當該封進官,推考,何如?傳曰,允。以上司饔院謄錄
上在慶德宮。停常參·經筵。
辰時至午時,日暈。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚,困惱亦甚,及熏熱腹部飽滿,膈間不淸利,喉乾之候,其有所減,而眼視昏暗特甚之候,亦何如?泄候,已得止息乎?今日臣等,與諸醫入診,詳察症候,宜當。中宮殿寢睡諸節,一向安寧乎?宜令醫女,趁早入診矣。不勝終宵憂煎,敢此問安,竝爲仰稟。答曰,知道。口淡特其有加,脚痺特甚,困惱亦甚之候,熏熱,腹部飽滿,膈間不淸利之氣未已,喉乾朝來止息,眼視昏暗特甚之候無減,寢睡不得安穩矣。泄候止息,勿爲入診。內殿寢膳諸節,一向平善矣。
領議政金昌集十二度呈辭。入達。令曰,安心調理。
持平李鳳翼達曰,臣之忝居臺職,已過數個月,而進不得連達,退不得解職,一向虛帶,縮伏惶悶,惟以必遞爲期矣。今因僚臺處置,召牌降臨,怵迫分義,謹此來詣,而顧臣情勢,轉益難安。況於連達,不得參涉,則處置可否,非所可論,而頃者處置,亦未出當,則到今嫌礙,與前無異,其在臺體,不宜一刻冒據。請令遞斥臣職。答曰,勿辭。退待物論。
執義趙鳴鳳達曰,臣之踪地,實無復玷臺端之望,而適値坤聖違和,議藥設廳之日,他不暇顧,包羞承牌,只爲粗伸分義之計,連尋長單,勢出不已。喉司不諒,一例退却,進退路窮,恧縮冞增矣。卽因僚臺處置,庚牌儼臨,不敢坐違,謹此祗承,而第臣有不可冒當處置者,今此僚臺書避中,盛陳成震齡之事,至謂可奬不可沮,而僚臺所論列,卽與震齡之論,自是一串事,則臣以當初被彈於震齡之人,何可參涉於可否之間,以招冒嫌之譏哉?旣不可處置,尤不宜一刻苟冒。請令遞斥臣職。答曰,勿辭。退待物論。
平安監司,義州府尹書目,陳慰兼進香使一行,今月初四日,還渡江事。
大殿·中殿·世子宮,藥房·政院·玉堂夕問安。答曰,知道。
正言鄭東後達曰,伏以臣宿病旣痼,暑病添劇,累月虛帶,鎭日尋單,惶戱方深,而今朝始見憲臣之書,則其論宗親府求請一款,乃以嫌於觸犯,人不敢言,斥臺閣以苟容,臣不勝瞿然也。本院勳府論罪之達,在臣未入臺之前,而論列亦久矣。邸下旣以觀其緘辭而處之爲敎,則不必仍爭。故臣與同僚,相議姑停,至於宗親府事,臣未及詳聞,而今憲臣,謂其混雜,無異勳府,則不論之斥,臣無以自解,何可晏然於臺次乎?請令遞斥臣職。答曰,勿辭。退待物論。
校理黃龜河,修撰金相玉·趙尙絅,副修撰金取魯,牌不進罷職傳旨。傳曰,只推勿罷。
謝恩,知事申銋。
知館事宋相琦,同知館事閔鎭遠,牌不進。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,日氣蒸鬱愈甚,伏未審夜來,聖候寢睡,若何?口淡特甚有加,脚痺特甚,困惱亦甚,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。中宮殿寢膳諸節,一向安寧乎?宜令醫女,趁早入診矣。不勝終宵憂煎,敢此問安,竝爲仰稟。答曰,知道。口淡特甚,及困惱亦甚之候少減,脚痺特甚一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿寢膳諸節,一向平善矣。
令曰,今日爲始還次,政院知悉。
王世子還次後,藥房·政院·玉堂·二品以上·六曹問安。答曰,知道。
領議政金昌集十三度呈辭。入達。令曰,安心調理。
正言魚有龍達曰,頃蒙恩批,得以救護病母,感祝洪私,圖報無階,而自正月初,家內毒癘,一妹纔歿,兩弟繼痛,至情所在,不忍離捨,親自救視。薰染者,恰滿一朔,身旣出入病所,則固不可晏然供職,亦不敢冒昧陳章。雖有求言之敎,而終未對揚。凡係連達之事,猶此擔閣,雖非人言,自愧臣心,唯冀速得遞解,少安私分,尋單見阻,惶蹙靡容矣。昨伏見憲臣書本,則以向來大臣筵奏,及宗親府求請事,有所論列,而仍責三司不言。一則曰,有所牽掣,終無一言,一則曰,臺議苟容,於此可知,譏斥備至,指意深緊,臣不勝懼然慙恧之至。臣於春後,再叨本職,而曾以情勢之危蹙,自速坐罷,近緣喪病之連仍,一味泯默。身居可言之地,終不能出一言論一事,少效其職責,則非斥之來,臣誠無以自解。其在廉義,宜卽引避,而家旣不淨,有難徑進於淸禁之地,齋宿累日,方欲詣臺而自列矣。卽因諸臺處置,召牌辱臨,怵迫分義,不得不黽勉趨承,而臣亦被斥中人耳。難冒之勢,與諸臺無異,則惟當自處之不暇,其何可晏然可否於其間,亦何可仍冒於職次乎?請令遞斥臣職。答曰,勿辭。退待物論。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡特甚有加,困惱亦甚,脚痺特甚,及熏熱,及腹部飽滿,膈間不淸利未已之候,復何如?不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
校理黃龜河,修撰金相玉·趙尙絅,副修撰金取魯,牌不進罷職傳旨。傳曰,只推勿罷。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?伏聞昨夕入侍醫官所傳之言,左邊膝內,微有紅暈,浮氣按之覺痛云。萆麻葉貼付後,或有消減之效乎?今日臣等,與諸醫入診,詳察症候,宜當。中宮殿寢膳諸節,一向安寧乎?宜令醫女,趁早入診矣。臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,左邊膝內紅暈浮氣,尙未消滅矣。勿爲入診。內殿寢膳諸節,一向平善矣。
領議政金昌集十四度呈辭。入達。令曰,安心調理。
臨昌君焜上書,入達。答曰,覽書俱悉卿懇。兩王子書答,已諭余意矣。安心勿辭,從速行公。
判決事韓重熙三度呈辭。入達。遞差。
右副承旨李楨翊辭職上書。入達。遞差。
成均館官員,以同知館事意達曰,今初八日夕,居齋儒生,有捲堂之擧。本館堂上,例爲勸入,而知館事宋相琦,同知館事閔鎭遠,竝爲引嫌,大司成李秉常,在外未上來。臣銋,服制未出仕,故因禮曹草記,在京堂上,有牌招之擧。兩僚皆違牌不進,昨昏臣獨承牌,本職祗肅後,仍詣泮宮,招致諸生,聞其捲堂之由,則掌議尹志述以下十六人,書呈所懷。臣等伏見憲臣書本,則盛論太學習尙之日卑,氣象之萎苶,而至曰,坐視兩賢之被誣,終無一言之辨破,徒區區於仕宦,結之以爲賢關之羞。臣等不勝瞿然慙恧之至。夫太學公薦,實係舊典,可見聖朝育才之一端。豈爲儒生仕宦之逕而設也哉?假使薦中之人,未必皆賢,亦何遽不及於政官之私親舊,而不念祖宗立法之美意,直廢閣而不用,有識之士,孰不慨然駭歎?其時儒生之捲堂,蓋緣齋任之引嫌,非爲公薦之不用,而終有慊於遠嫌之道。故臣等,旣已略示規警矣。顧此捲堂一事,雖或失當,今臺臣,因此而混斥太學,勒加不韙之目,抑何意也?以臣等觀之,銓曹儒生,均有所失,而或斥或否,顯有彼此。臣等不敢知臺閣氣像,果能獨免於萎苶之歸耶?向者賊鑴餘孽,復售毒正之手。臣等非不知抗章明辨之爲當然道理,而第念此事,鬼蜮前後迭出,其所誣捏,都不過聖明所洞燭,士林所已辨之數三件事而已。隨起隨辨,太涉紛糾,朝家處分,旣嚴懲討,則臣等固無事乎更辨,而況治之以不治,乃所以深治,故置而不論,泯默至今矣。若如臺臣之言,則必相與對待架疊,爲一往一復,不嫌呶呶,然後方可合於太學自重之道耶?臣等所未曉也。雖然詬斥之言,若是其深緊,則其何可晏然入堂,以益人之嗤點也哉?恩諭之下,不得奉承,縮伏齋舍,恭俟處分云云,臣以爲,臺書中措語如此,則諸生之心懷不安,其勢固然,而第觀臺書本意,有慨於士氣不振,出於激勸之意,而今以行語間句語,執以爲嫌,殊涉太過。莫重聖廟,累日空堂,豈非未安之甚?縷縷勸諭,而諸生等,膠守己見,終不回聽。兩僚於此勸入事,俱在引嫌,以臣老衰拙訥之言,不能善爲開諭,使之入堂,何以爲之?惶悶敢達。令曰,達辭結語,正合余意,更爲勸諭,使之斯速還入之地。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺特甚,及困惱,熏熱,腹部飽滿,膈間不淸利未已之候,復何如?不勝憂煎,惶恐敢啓。傳曰,膈間不淸利之氣差勝,而其餘症候一樣矣。
吏曹啓曰,承旨及守令有闕,政事,取稟。傳曰,明日爲之。
應敎尹鳳朝,牌不進罷職傳旨。傳曰,只推勿罷。
知館事宋相琦,牌不進。
掌令趙彦臣留院上疏。入達。答曰,覽書具悉。爾身居言地,憂深國事,以急先務云者,縷縷陳言,殊甚切實。余用嘉尙,可不體念焉?第其所論,尤有慨於枝節之層生,寧靖之無期,其言儘好,亦當留心。釐軍政·裕民財兩條,令廟堂確議處之,分館之遷就,實爲今日之痼弊,誠可寒心。各別申飭,俾卽擧行。爾其勿辭,從速察職。
平安監司書目,辭職上書上送事。達。答曰,覽書具悉。守臣書語之失,余已知之。卿無所嫌,至於殿最,前監司,自當磨勘,須勿過辭,斯速封啓。
輔德金有慶辭職上書。入達。遞差。
校理黃龜河,修撰趙尙絅·金相玉,副修撰金取魯,牌不進罷職傳旨。傳曰,只推勿罷。
忠淸監司書目,御寶僞造罪人權盡性獄事。堤川縣監尹志益,査官差定之後,强引不當引之嫌,不欲擔當,累次論報,終始規避,事體所關,不可置之,罷黜事。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?膝部浮高處,赤小豆膏貼付後,或有消減之勢乎?今日臣等,不可不率鍼醫,趁早詳察症候矣。中宮殿寢膳諸節,一向安寧乎?令醫女間間入診,恐爲得宜。臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱熏熱,腹部飽滿,膈間不淸利之氣未已,喉乾朝來止渴,眼視昏暗特甚之候無減,而寢睡不得安穩,膝部浮高處,赤小豆膏貼付之後,顯有消減之勢矣。勿爲入診。內殿寢膳諸症候一樣矣。
慶尙左水使書目,去五月朔慶州府闕防之布,至於一百八十七名之多,闕防防布二十名以上,旣有守令罷黜之例,同府尹兪崇,不得已罷黜事。
吏曹判書權尙游,牌不進。
掌令趙彦臣達曰,臣忝叨言地,前後非一,而無補絲毫,恒切愧懼。日昨草草短章,雖出芹暴之誠,識慮淺短,文辭拙澁,固不足以有槪於邸下之心,而及承下答,辭旨隆重,旣許之以憂國事,又奬之以誠甚切實,隨事嘉納,恩數非常。臣奉讀以還,且惶且感,不知所以仰報也。卽者召牌降臨,臣感激恩私,趨詣臺廳,而第以臺書中不言之斥,諸臺皆已引避,則臣之冒居臺地,雖曰屬耳,其所爲嫌,全無異同。且臣昨日書中,旣斥僚臺書語之謬戾,則今又論列其可否,斷定其立落,似非公言。其在臺體,亦涉苟簡。以此以彼,不可參涉於處置也,明矣。旣不得處置,亦不可一刻苟冒於臺次。請命遞斥臣職。答曰,勿辭。退待物論。
答江原監司李箕翊書曰,覽書具悉。卿其依書辭往來焉。
傳曰,今日午後,還御正殿,政院知悉。
司諫李挺周初度呈辭。入達。給由。
領議政金昌集十五度呈辭。入達。令曰,安心調理。
吏曹參議沈宅賢,牌不進罷職傳旨。傳曰,只推勿罷。
政院達曰,卽者議政府錄事來言,領議政金昌集,吐瀉之症猝重云。係是大臣病患,敢達。令曰,遣御醫看病。又啓曰,今日爲政事,命下,而判書權尙游,參議沈宅賢,俱爲違牌,將不得開政,事甚未安,參議旣有只推之命。判書權尙游,參議沈宅賢,竝更卽牌招,何如?傳曰,依啓。牌不進之弊,愈往愈甚,事體所在,誠極未安矣。
吏曹判書權尙游,再牌不進後上書。入達。答曰,覽書具悉。卿其安心勿辭,調理行公。
令曰,兩司多官,引避退待,而憲府無他處置之員。持平黃璿改差,其代,今日政差出。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺特甚,及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
謝恩,輔德朴聖輅。
成均館官員,以同知館事意達曰,本館再次草記依下。故臣鎭遠,承令來詣泮宮,與同知館事臣申銋,招致諸生,傳宣徽旨,更爲反復勸諭曰,今此臺書中侵斥太學者,不爲兩賢辨誣,以公薦捲堂兩件事也。以昨日書呈所懷觀之,則不爲辨誣事,諸生意見,誠有所據。本非誠薄於慕賢之致,臺書云云,槪出於不相諒,而所懷旣經徽鑑後,有此勸入之令,則不可一向相持。至於前日捲堂事,今日諸生,尤無引嫌之端,還入爲宜之意,縷縷曉諭,則諸生等以爲,師敎誠然,而但生等所懷書呈之後,終未承開釋之敎。再次草記之批,只下一依字,無他措語。生等心事,無以暴白,廉隅無以復申,今不可無端還入云。臣等又以爲,所懷書呈之後,使之勸入,則是徽旨,不以儒生爲非也。徽旨不以爲非,使之勸入,而儒生等,捲堂四日,終不承令,豈不大段未安乎?況士子於君上,何敢冀望開釋之恩,而乃曰未開釋前,不可還入,不顧分義之至嚴,不念聖廟之空虛乎?以此更爲責諭,則諸生,始乃覺悟曰,士子之冀望開釋之恩,不顧分義云者,極爲嚴截。旣承此敎之後,因復撕捱,則臣子分義,尤爲未安,不得不還入云。仍設夕食堂,臣等退去之意,敢達。令曰,知道。
京畿監司書目,衿川呈,以諮議朴弼周辭職上書上送事。達。答曰,覽書具悉爾懇。余意已諭,而控辭至此,不其過乎?決不可許遞,須勿過辭,從速上來察職。
有政。吏批,李齊望爲輸城察訪,李浣爲南陽府使,李重協爲持平,李世瑾爲判決事,金正象爲瑞興縣監,李泰岳爲堤川縣監,金鑮爲理山郡守,朴聖輅爲輔德,南就明爲刑曹參議,李楨翊爲慶州府尹,李明彦爲兵曹正郞,南道揆爲承旨。
兵批,以韓重熙·趙觀付司果,李楨翊·金有慶付副議軍。以上朝報
禮曹啓曰,政院啓辭,王世子景賢堂受賀時儀注,文武宗親二品以上拜位,皆設於堂內,此乃只從五禮儀磨鍊以入,而昨年聽政日朝參時,一品以下,皆位於堂下矣。朝參受賀,宜無異同,而禮節如是斑駁,不可不明白講定而行之。更令禮官,卽速稟處,何如?傳曰允事,命下矣。昨年聽政日朝參儀節,則遵用世宗朝實錄,而至於凡陳賀節目,元無擧論之事。故今此陳賀時,一依五禮儀磨鍊以入矣。迺者政院啓辭中,朝參受賀,宜無異同云者,似爲得宜。內入儀注還下,改付標以入,何如?傳曰,允。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,日氣陰濕,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?膝部浮高處,已盡消減乎?異功散五貼,昨已畢進。今日臣等,與諸醫入診,詳察症候,議定加進當否,宜當。中宮殿寢膳諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,脚部浮高處,日漸消減矣。異功散,已盡五貼,今姑停止,勿爲入診。內殿寢膳諸節,平善矣。勿爲逐日問安。
傳曰,頒赦,百官加爲之。
政院啓曰,頒赦,百官加爲之事,命下矣。某罪以下宥之乎?敢稟。傳曰,雜犯死罪以下竝宥。
傳曰,吏兵曹歲抄前單子中點下者,及被謫蒙放之類,竝勿擧論,其餘竝蕩滌事,分付。
司諫李挺周再度呈辭。入達。加給由。
大司諫洪啓迪,持平李重協,牌不進,依承傳罷職。
敎。王若曰,屬中闈之感疾,方切深憂。荷上天之垂休,聿見良已。玆誠罕覯之慶,詎無播告之章?念予臨位之多年,繼有主壼之賢助,刑家御國,王化之本攸基。春禴秋嘗,宗社之重與共。休稱旣加於惠順,厚德咸仰於慈仁。近緣時氣之流行,而致疹疾之熾盛。雖閭閻小大之類,免者無多。顧宮禁嚴肅之中,慮或不及,何意薰染之候,乃于椒掖之尊?寢膳稍損於平時,不瑕有害,痛癢相關於齊體,何能自安?儲宮侍湯,幾三朝之煎灼,藥院移直,竝百僚而憂遑。幸賴神明之所扶,獲見痊可之斯亟。天和漸復,何煩藥餌之功?神氣愈寧,便覺床笫之穩。回將浹旬之焦念,轉作擧國之歡情,絶他日之隱憂,愉快可想,較往年之經疹,欣悅何殊?雖百體已底安康,而一念詎弛警戒,鷄曉報寢,將趁黼坐之朝,翟褘臨軒,更昭葛覃之化。陰敎自此益著,邦運驗其斯昌。慶關宗祧,奚但一人之私喜?頌騰遐邇,可見百順之竝臻。薦大廟之明禋,祗告先后,宣廣庭之渙號,誕敷多方。玆推一視之恩,庸霈肆赦之典。自本月十三日昧爽以前,雜犯死罪以下,咸宥除之,在官者各加一資,資窮者代加。於戱,乾坤交泰,鉅細咸宥於生成,雷雨滿盈,瑕垢悉歸於蕩滌。故玆敎示,想宜知悉。大提學宋相琦製進
謝恩,右副承旨南道揆。
吏曹啓曰,命下矣。被謫蒙放之人,或點下,或不點下。不爲點下之類,亦竝勿擧論乎?敢稟。傳曰,雖不點下者,被謫蒙放之類,一體勿爲擧論。
大殿·中殿·世子宮,藥房·政院·玉堂夕問安。答曰,知道。藥房口傳啓辭,傳曰,膈間不淸利之氣差勝,而其餘症候一樣矣。
禮曹啓曰,中宮殿紅疹平復,實爲莫大之慶。旣告宗社,仍行頒敎陳賀之禮,則設科同慶,亦當次第擧行。取考前例,辛卯年中宮殿痘患平復,以六百別試,磨鍊入啓,則以庭試設行事,下敎矣。今番以何科設行乎?敢稟。傳曰,以庭試設行。
答司書李善行書曰,覽書具悉。爾其勿辭,救護父病。
吏曹,政事,取稟。傳曰,當日爲之。
吏曹啓曰,命下矣。歲抄書入之後,削黜之類,及居中,居下,準期不敍,永不敍用,永不除職,還上虛錄之類,何以爲之?敢稟。傳曰,還上虛錄外,竝蕩滌,可也。
答領議政金昌集書曰,覽書具悉卿懇。坤聖患候,遄臻康復,慶祝之忱,不可名言。卿之疾恙,深用慮念,而所謂情勢,開釋備至,卿更無難安之端,余終無許副之理。卿其安心勿辭,亦勿待罪,俟得少間,卽速入來,勉副至望。因令曰,史官往諭。
令曰,領議政家看病醫官,勿爲還來,連爲看病。
禁府,洪禹賢·黃夏民拿囚。達。
答判府事李濡箚曰,覽箚俱悉卿懇。有疾未參,別無所傷。須體至意,安心勿辭,亦勿待罪,從容善攝。因令曰,史官往諭,遣御醫看病。
慶尙監司書目,辭職上書上送事。達。答曰,覽書具悉。兩邑守令事,令該曹稟處,卿其勿辭察職。
傳曰,冬至使,例於都政差出,而卽今吏判有病,都政未易速行。曾前如此之時,或有不待都政而差出之例。今亦先爲差出事,分付。
應敎尹鳳朝,校理黃龜河,修撰金相玉·趙尙絅,副修撰金取魯,牌不進罷職傳旨。傳曰,只推勿罷。
禁府,金聲八拿囚。達。
有政。吏批,黃璿爲持平,李澤爲大司諫,李萬選爲兵曹參議,李健命爲禮曹判書,百官加下批。
兵批,以黃璿爲副司直。
吏批啓曰,判書受由,參判在外,小臣獨政未安,何以爲之?敢稟。傳曰,只出緊任。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?膝部浮高處,已盡消滅乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,膝部浮高處,已盡消減矣。勿爲入診。
令曰,吏判處,遣內醫看病。
傳曰,都政若行於今月內,則似不至大段遷就。吏判所患如得間歇,則卽速爲之事,分付。
傳曰,世子嬪初揀擇,以開月旬前推擇以入事,分付該曹。
領議政金昌集十六度呈辭。入達。令曰,安心調理。
司諫李挺周三度呈辭。入達。遞差。
答副校理朴師益書曰,覽書具悉。爾其勿辭,救護母病。
答判府事金宇杭箚曰,覽箚具悉卿懇。有疾未參,別無所傷。卿其須體至意,安心勿辭,亦勿待罪,從容善攝。仍令曰,史官往諭,遣御醫看病。
傳曰,禮曹草記,以庭試設行事,判下矣。更爲思惟,曾在壬子年,合嘉禮·平復二慶,有別試設行之例矣。世子嘉禮,當在九月間,則前頭亦當合慶。合慶之科,無稱以庭試之事,以別試設行,似爲得宜,令該曹稟處。
吏曹,歲抄蕩滌人員別單。李世最·李台佐·李鳳徵·金錫保·宋奎炫·柳㵑·閔周憲·金夏鼎·李楗·柳重茂·李秉常·任守幹·崔震一·兪崇·李志尹·宋奎炳·李世機·崔世顯·洪禹錫·金熙潤·李眞儒·李廷濟·金始㷜·趙翼明·李匡輔·具命奎·金命錫·李以濟·李齊恒·安晟·李喜春·崔嶢·李文興·余垕·宋震東·南九明·李端章·金國礪·沈弼賢·李萬成·成儁·吳命羲·李廷晉·成義錫·尹就殷·鄭思大·崔錫弼·李濟·崔昌演·李德壽·金鳴大·趙道輔·張震炳·李翼海·李宜揆·金世遇·李以泰·李竨·任敾·辛致復·柳鵬章·金世雄·李宜華·金錫夏·鄭重海·柳泳·姜聖復·朴蹇·鄭擔·申滌·申世雄·金國礪·兪岦·李太古·朴熙晉·李宇夏·李巨源·趙榮世·成世頊·趙鳴謙·尹大英·韓師孟·崔守範·鄭錫五·李箕鎭·尹志益,以上罷職。金得輝·宋徵殷·沈壽賢·朴彙登·李畛·許樑·李益著·李鳳徵·金夏鼎·李弘肇·李墇·丁舜弼·柳載和·李德壽·洪錫九·金養謙·全近思·李翼海,以上收職牒。李萬衢·李復休·成世頊·姜必慶·李充溥·呂必禧·李廷晳·李國馨·李顯徵·金舜臣·吳命禧·鄭重萬·丁道徽·申世雄·沈得良,以上罷職不敍。洪好人·韓配義·李挺益·閔啓洙,以上準期不敍。金啓煥·金始㷜·洪禹行·黃爾章·李眞儒·嚴慶遂·呂必禧,以上削奪官職。睦慶賢,永不敍用。曺錫禹,削去仕版。金錫保·宋奎炫·申湜·朴慶餘·李喜昌·李國休·具命奎·李德邵·金錫夏·申潾·權璘·柳鳳鳴·李宜華·鄭重海·吳命羲,收職牒。金壽億,收職牒。洪舜明,削職。居中·居下,竝勿論。兵曹,歲抄蕩滌別單人員。金義萬·洪世範·李後昉·元命龜·洪時九,奪告身。李世勉·李頤晩·洪有炳·趙翼命,削奪官爵。李山龍·李萬枝·李廷弼·尹世焃·崔翼柱·郭以崇·金重九·白善浚·崔碩賢·崔斗天·宋碩奎·崔貴碩·丁道徽·李綘,奪告身。金義萬·李正臣,罷職不敍。洪有炳·鄭習·李善溥·崔虔海·尹元誠·延萬齡·李德禧·盧尙健·黃鑰·柳萬春·金尙倫·洪禹鼎·李鼎虎·崔尙崑·鄭興周·李昌夏·徐友錫·劉漢柱·吳瑞弼·李後英·元萬和·權益輕·金重九·韓載萬·金重器,罷職。李世挺·李亨龜·梁益標,職牒還收。
謝恩,大司諫李澤,持平黃璿。
答文學柳復明書曰,覽書具悉。爾其勿辭,調理察職。
大殿·中殿·世子宮,藥房·政院夕問安。答曰,知道。藥房口傳啓辭,傳曰,熏熱,膈間不淸利之氣差勝,而其餘症候一樣矣。
答判府事徐宗泰箚曰,覽箚具悉卿懇。坤殿患候,遄臻康復,歡忭之忱,曷有其極?卿過自引嫌,久處城外,祈免彌固,行公無期。是豈所望於大臣者乎?深用缺然,無以爲諭。卿其須體至意,安心勿辭,卽日入來。因令曰,史官往諭。
大司諫李澤達曰,臣於千萬夢寐之外,忽叨諫省除旨。揣量才分,實難堪承。尙切悶蹙之際,卽因諸臺處置,召牌辱臨,嚴畏分義,謹此承詣,而第臣於兩僚避辭,有不敢可否者。其所引嫌,因憲官書中三句牽掣臺議苟容等語而發,則臣於向來,忝叨憲職,殆浹數朔,若不言爲咎,難冒之勢,臣亦無異。何可以同時在臺之人,定其立落於今日乎?旣不得處置,則亦不可一刻因據於臺次。請令遞斥臣職。答曰,勿辭。退待物論。
持平黃璿達曰,臣獲蒙恩暇,歸省病母,情理煎迫,未卽還朝。伏聞坤聖疹候順吉,慶賀之餘,不敢久淹,寸寸前進,來伏城外,方欲趨參賀班,以遂嵩呼之忱矣。迺者鞶帶之遞,纔經一宿,而恩除旋降,惶感之極,無所容措。卽因多臺處置,召牌儼臨,不得不黽勉祗肅,而得伏見掌令趙彦臣書本,則論臣向日書語,譏斥頗緊。臣於此,不勝訝惑焉。噫,僚臺果以諫臣之避,爲何如也?發怒於可笑二字,揷入別語,意在擠陷,則身居言責者,據理論罷,臺體則然耳。耐彈無恥,自是鄙夫賤汚之行。僚臺亦以爲,臺避中四字之斥,實出於儒臣本情之外云爾,則非其本情,而勒加汚衊者,非擠陷而何?雖欲過用斟量,數字句語之外,恐無襯着之目。今其書語,無甚差別,而乃反斥之,以語不擇發,良可異也。當初書論,蓋出於鎭浮議定紛鬧之計,而僚臺反謂之有欠於鎭定云者,抑何意耶?必須沒其本而囫圇爲說,使是非混淆,節拍層生,然後方可合於鎭定之道耶?臣竊不取也。臣草草一言,自附無隱之忱,而追咎之言,至發於日久之後,揆以廉義,決不可冒據職次,而其於掌令朴致遠書中,臺議苟容之斥,又有所難安者。以此以彼,固當自列之不暇,其何可冒當處置乎?請令遞斥臣職。答曰,勿辭。退待物論。
禮曹啓曰,命下矣。取考前例,則國有疊慶,設行別試,而近來或有合三慶別試庭試之擧,此蓋出於一時定奪之事矣。今者聖敎如此,以中宮殿平復·世子嬪嘉禮合二慶,六百別試設行,何如?傳曰,問于大臣稟處。
吏曹口傳政事,奉敎單崔守範,待敎單鄭錫五,檢閱單李箕鎭。
答吏曹參判李喜朝書曰,覽書具悉卿懇。大政不遠,亞銓之出而同參,是余所望。卿其須體前後之旨,毋庸固辭,卽速上來行公。以上朝報
都摠府啓曰,中日習射,頃因旱災,自上方在避正殿減膳撤樂之中,故啓請姑停矣。今則秋節已屆,旣已還御正殿,今日爲始,入直內三廳禁軍及軍兵等,依例習射,請出標信。傳曰,知道。以上都摠府謄錄
上在慶德宮。停常參·經筵。
大殿·中殿·世子宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。中宮殿日間寢睡諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿寢膳諸節,一向平善矣。
領議政金昌集十七度呈辭。入達。令曰,安心調理。
答戶曹判書宋相琦書曰,覽書具悉。赦坐不可遷就,兼帶判金吾,今姑勉副,卿其安心勿辭,調理行公。仍令曰,遣內醫看病。
奉敎崔守範,待敎鄭錫五,牌不進,依承傳罷職。
大殿·中殿·世子宮,藥房·政院夕問安。答曰,知道。
藥房口傳啓曰,晩後,口淡,脚痺特甚,及困惱,熏熱,腹部飽滿,膈間不淸利之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
謝恩,副提學李觀命。
司諫權熀達曰,臣於春坊直中,忽承薇院新命,驚惶出來,靡所容措。繼以諸臺處置,召牌辱臨,不得不冒昧祗肅,而本院前達中,方有定配罪人權致大減等還收之請,臣之不可參涉,卽一世之所共知。且憲臣書避中,盛論泰仁縣監鄭楷事,楷卽臣姨從也。係是至親應避之嫌,則其何可冒當處置乎?尤不宜一刻晏然於臺次。請令遞斥臣職。答曰,勿辭,退待物論。
應敎尹鳳朝,校理黃龜河,修撰金相玉·趙尙絅,牌不進,依承傳罷職。
有政。吏批,李秉常爲刑曹參議,黃一河爲知義禁,李觀命爲副提學,權熀爲司諫,金鎭商爲說書,金相尹爲副修撰,閔鎭遠爲刑曹判書,判義禁李健命承傳。
兵批,以李挺周單付副司果。
忠淸水使崔鎭漢,以今秋水操設行事,狀啓。傳曰,今秋水操,勢難爲之,停止事,分付。右備局謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利未已,喉乾朝來止歇,眼視昏晴特甚之候無減,而寢睡不得安穩矣。勿爲入診。
領議政金昌集十八度呈辭。入達。令曰,安心調理。
禮曹啓曰,中宮殿平復,世子嬪嘉禮合二慶,以六百別試設行,何如?傳曰,問于大臣稟處事,命下矣。問于大臣,則判府事李頤命以爲,合慶而設別試事體,與前例固無可疑,而但今年嘉禮,若在九月間,則慶不可踰年,而九月以後,餘日無多。各道初試及講經殿試,恐有未及周旋之弊。飢饉疾疫之餘,擧子若咸聚京師,至殿試滯留可慮。曾在丁丑,以上候平復·中宮殿廟見·王世子嘉禮合三慶,設庭試廣取,則又不無可據之例。其時判付,亦有示儉歲省費之意之敎矣。目今參以事勢,依丁丑年例擧行,恐爲便益,而科事至重,非臣淺見,所可臆斷,伏惟上裁。判府事金宇杭與判府事李頤命議同,判府事李濡·徐宗泰,領議政金昌集,病不收議,領府事尹趾完,左議政權尙夏,右議政趙泰采在外,不得收議,大臣之議如此,上裁,何如?傳曰,依丁丑年例擧行,似合於省費之道矣。
答判義禁李健命書曰,覽書貝悉。今玆金吾寵擢之命,夫豈偶然?卿其安心勿辭,速出行公。
玉堂箚子。大槪,請持平李鳳翼,執義趙鳴鳳,正言鄭東後·魚有龍,大司諫李澤,持平黃璿,司諫權熀,竝令出仕。請掌令朴致遠·趙彦臣,竝令遞差事。入達。答曰,依達。
令曰,判義禁書答已下,更卽牌招察任。
大殿·中殿·世子宮,藥房·政院·玉堂夕問安。答曰,知道。藥房口傳啓辭,傳曰,膈間不淸利,腹部飽滿之候差勝,而其餘症候一樣矣。
謝恩,判義禁李健命。
答同義禁黃一夏書曰,覽書具悉。旣往之事,不必爲嫌。卿其勿辭,從速察任。以上朝報
訓鍊都監啓曰,都監軍兵入番之規,七斗料受食,然後例爲入番矣。近來癘疫大熾,軍兵死亡,無日無之。物故之代,連以待年軍抄擇立塡,而初付四斗料,故斗料受食者居多。入直軍兵,有難推移,六斗以下受食者,令左右部千摠,試才陞料之意,纔已啓下後,試才陞料矣。其後死亡相繼,以待年軍充定者,亦至二百八名矣。今此新入者,令左右部千摠,依前試才陞料,以爲推移入番之地,何如?傳曰,允。以上訓局謄錄
說書金鎭商上書曰,伏以,臣伏奉昨日敎旨,以臣爲朝奉大夫侍講院說書者,繼而召牌下降。臣聞命震駭,心神靡寧。臣以孤露餘喘,頑忍尙存,分外榮寵,祗益不逮之痛,手奉除旨,但有摧咽,其於惶感之極,宣召,竭蹶趨承,以少謝聖恩之萬一,而第臣情勢,有不可冒進之端。玆未免坐違嚴召,恭竢鈇鉞之誅。不意缺數行衷懇,以冀邸下之垂察焉。顧臣所參之榜,自初多言,轉成大獄,淹延歲月,端緖甚多,而若論其大要,則不過考官歷抵,闕門不閉兩款事耳。歷抵事,旣有所歸,非人所可替當引嫌,而惟是門之開閉,爲此榜罷不罷之肯綮。蓋門閉則已,開則當罷,此是不易之公議,而及其勘斷之際,所謂門事,置之開閉之間,則榜亦在罷不罷之中耳。榜在罷不罷之中,則榜中人之出身,其可謂分明耶?夫科第者,人臣出身事君之初梯。於此或未分明,則他缺之道也。然則其不可諉以所遭之不幸。吾心之無愧而缺也,明甚,以此,臣旣不欲以科目中人自處。故缺命郵官之除,一不敢承膺,蓋不但爲親缺,況今所叨,地任淸華,視前所被,不啻較缺命,尤豈臣心之所安乎?此乃臣難進之端缺權世恒之疏論分館事,實有所萬萬痛缺之臺臣論啓,以臣見枳爲可冤,則世恒缺所謂遺珠,自有見遺之由。凡今之人,孰不知之?缺辭,至擧臣父臣缺以明其不宜枳臣之意,則世缺稱其譏斥臺臣,觀其前後疏語,雖不明缺究其意旨,極有包藏。有若臣先代,有世所共知之累,可及後孫者然。噫嘻,痛哉,其心所在,不難知矣。蓋臣祖父故參判臣益勳,受孝廟特達之知,夙膺簡拔之寵。逮當宁,以肺腑之親,管機密之任,贊討凶逆,功存王室。不幸爲時輩之挾私構誣,兇黨之甘心報復,以功爲罪,卒罹慘禍。其時事尙忍言哉?終賴聖上至仁深明,誕降悔悟之音,昭施伸雪之典,而兇逆餘黨,怨毒次骨,至今未已,則世恒之傳襲缺執論,必欲追誣泉壤,竝錮子孫者,固無缺數行益不可掩矣。特以聖明在上,公論至嚴,渠輩猶有所畏憚,不敢露出其機牙,乃爲糢糊之說,隱然爲僭吹暗射之計。蓋其意以爲,如此然後,聽者無以昭其奸,受者無以辨其誣。渠輩可得以秘其魑魅之態,售其鬼蜮之毒故耳。其用心設計,實有至巧且察者。雖以淵監所臨,离明所照,亦何以盡燭也哉?夫槐院之選,非人人之所與。如以臣爲人之不合斯選,明言可枳,則夫誰曰不可,而今爲黯黮囫圇之言,欲以陰傷臣祖,巧中臣身者,吁亦痛矣。嗚呼,臣祖忘身爲忠,受禍不悔,則到今彼輩缺言,適足以明臣祖爲國之誠。督奸之勞,其缺何所損,而所可恨者,當此聖君臨御,朝著淸明之日,尙容此細人之缺得明辨痛斥,則豈不有累於念功缺後死者之私痛,亦當如何?若使臣缺迫痛疚,當有缺於臣心,臣苟以臣父之心爲缺慕榮顯,冒承恩命乎?其在朝家缺之道,亦安用如此忘親忘祖,不孝無義之人哉?缺進之端也。向來一二臺臣,或稱臣人地缺,是不知臣實狀,而過爲奬詡也。臣本庸愚譾劣,百無肖似,淸選顯塗,決不可忝廁。且偏母衰病,不忍暫離,痼疾纏身,不敢陳力。何莫非難冒難强者,而上款所陳情懇,固宜在諒許中,故一二臚列耳。噫,人之所貴乎科第者,蓋以榮其身顯其先故耳。在臣則不惟不能榮顯而已。不過爲汚身,亦辱祖先之資,俯仰慙痛,尙誰尤哉?爲今之計,惟有退伏循省,息念從宦,庶可以安分而自靖。耿耿此心,可質神明,离明所及,缺數行幸甚。臣無任惕慄懇迫祈祝顒竢之至。答曰,覽書具悉。科事已行査明。權世恒之疏語,雖甚謬戾,俱無所嫌。爾其勿辭,從速察職。燼餘
上在慶德宮。停常參·經筵。
下直,瑞山郡守李命大,義城縣令李眞望。
大殿,中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等久未入侍,今日與諸醫入診,詳察症候,宜當。中宮殿日間寢膳諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱亦甚,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡諸節,一向平善矣。
領議政金昌集十九度呈辭。入達。令曰,安心調理。
答副修撰金相尹書曰,覽書具悉。乖謬之言,過當之斥,不必深嫌。爾其勿辭,從速察職。
藥房再啓曰,臣等入診退出後,與柳瑺·丁時梯等諸御醫,反復商議,則皆以爲,聖候頻泄之候,困惱方甚,前進異功散,加白芍藥,防風各一錢,升麻三分,連進五貼,宜當云。此藥煎入之意,敢啓。答曰,知道。大殿·中殿·世子宮,藥房·政院·玉堂夕問安。答曰,知道。
全羅監司書目,辭免上書上送事。達。答曰,覽書具悉。爾其勿辭,從速察職,放未放,斯速分等申聞。以上朝報
禁衛營啓曰,北漢所上長箭五百部,片箭五百部,合一千部,筒兒五百個,令本營敎鍊官司果金尙炫監造,今已畢送矣。其中長箭五部,片箭五部,筒兒五個,封進之意,敢啓。傳曰,知道。禁營謄錄
午時,上御興政堂。藥房入診入侍時,都提調李頤命,提調閔鎭厚,副提調金興慶,假注書許錫,記注官李震葉,記事官李箕鎭,缺醫官丁時梯·權聖徵·李時聖·許玷·吳重卨·方震夔,蔡光夏,以上座目皆缺入侍。李頤命進伏曰,近日寢睡,不至不寧矣。今夜則以不寧爲敎。老炎益甚,曉雖微涼,夜輒蒸鬱故然乎?症候中有何添苦之端而然乎?上曰,昨日泄便,至於六度。故昏後,口淡,困惱有加,達夜呻吟,脚痺益甚。卽今則困惱呻吟,雖不如夜間,亦頗甚困矣。頤命曰,泄候頻發,頃則墜腎丸,寒涼,故擬其藥害,而今則止藥,而泄候如此,未知緣何致此。或於進御食物之中,有所害而然耶?上曰,別無爲害之物矣。大抵大便五六日艱秘,則輒又二三日滑泄。此便成規例,不泄則秘,不秘則泄矣。三昨間泄意猝至,未及起坐,一邊遺下。所御缺夜亦如此。雖欲强忍,而不能忍,動輒濡泄。缺上曰,不如昨日缺亦止矣。閔鎭厚曰,缺異功散進御之後,口淡似勝矣。上曰,口淡特甚有加之後,似少減,而終無顯勝矣。頤命曰,泄候,今已至三度,而利急如此,得無後重之漸乎?上曰,朝者及俄間所放滑泄,頗快意,而中間所放,則稍不泄,故意不快矣。頤命曰,請令醫官診脈。上曰,唯。柳瑺入診後退伏曰,左右脈似數,而不至大段矣。丁時悌曰,左右脈調勻,左則稍數矣。頤命曰,請眼部診察。上曰,唯。權聖徵·吳重卨·蔡光夏進前瞻望後,聖徵曰,眼彩及瞳子上腎氣,俱一樣矣。諸醫之言,竝上同。頤命曰,請脚部診察。上曰,唯。聖徵,診察脚部及足部,又診背部後退伏曰,腹部缺邊硬脹之氣,一向差勝,小腹微有堅硬之意,而比前則亦勝缺如常,則踝上搶處皮膚,固未堅固矣。鎭厚曰,便道乾燥缺,而乾燥則猶是下關亦開,勝於滑泄矣。今姑以茶飮之,進缺定,何如?上曰,大便常常乾燥,久不放則畓畓甚矣。缺亦稍勝矣。第問于醫官,可也。鎭厚曰,便道常泄缺悶,故仰達矣。時梯曰,大便屬脾胃,淸氣不能上升,則氣缺以致脾胃不調。便道失常,燥結雖可悶,猶勝於泄矣。此時缺間間水泄,亦非異事。以閭閻之病言之,似無深慮,而上候如此,不爲議藥,泛過未安矣。聖徵曰,此時暑濕極盛,一時缺不是異事,而上候下泄累日,以茶飮之屬進御,似好矣。時聖曰,便道之或秘或泄,皆由於下焦虛也。卽今大便,頻泄雖悶,以醫理言之,與其燥結,泄反爲勝,以其火不升故也。雖然以調順之藥議定,似好矣。坫曰,此時濕令大行,脾胃不實,以致大便不能關鎖而然矣。日者所進異功散,亦足以止泄,加進,似好矣。震夔曰,近來暑濕如此,水泄雖非異事,度數頻數,口淡,困惱有加,止泄之劑,進御,似好矣。徵夏曰,大便之或燥或泄,蓋脾胃不調而然。此時濕令大行,脾胃惡濕故頻泄,頻泄故口淡,困惱有加。其在愼攝之方,不可不進藥。以輕淸之劑,議定,似宜矣。上曰,許坫則以爲,異功散當加進,此醫則不然,此外有何可進藥乎?時悌曰,缺二行議定乎,此藥缺劑入乎?頤命曰,退出後,與諸醫議定,以啓辭稟達,何如?上曰,唯。頤命曰,泄候時,小便短小乎?上曰,小便則不短矣。頤命曰,中宮殿氣候,日以平復,疹後餘症,爲慮猶深。今旣多日,庶無他虞,而閭閻之人,亦多以飮食之節致害云。益加謹愼,恐宜矣。上曰,然矣。鎭厚曰,備局時急公事,有司堂上,與領議政金昌集,私相往復,故敢此定奪矣。此乃統制使吳重周狀啓,而請行水操事也。纔因忠淸水使崔鎭漢狀聞,特命停操,殊甚疎虛。故領相以爲,曾前癘疫熾盛之時,亦或設行,今不必停止云,而諸議皆以此時行操爲難矣。臣意,則今此狀啓,以農事有稍稔之漸爲言。農事果稔,則春操可以設行,今秋姑令虞候巡點,缺行水操,或恐得宜矣。蓋其間,不過數月,似無害於戎政,而民弊則缺,上曰,水操,依所達停止,而只行虞候巡歷,可也。鎭厚曰,此則東缺福狀啓也。裁判館守倭等以爲,壬戌以後,馬島之島缺往復書契中,改島稱州,而今此告還差倭所持去缺島字,與州字相反,故書契,自島中還送,島字摠以缺改書以給云云。還島之島字,與對馬島之島有異,而狡缺每計較於此等字句之間,情狀實甚可惡,而一字改給,元不關緊,缺許令廟堂稟處云矣。今此請改島字,誠甚可笑,而關係缺事,使承文院改送,如何?上曰,此事無所關係,依其言改給,可也。鎭厚曰,此則全羅監司洪致中狀達也。盛陳還牟難捧之狀以爲,數少處幾盡收捧,而其中元數最多,決難準捧處若干邑,特許折半,待秋作租事,令廟堂急速分付云矣。所謂若干邑,雖未知其某邑,而其數似不多矣。卽今形勢,決難徵捧,依狀請許令折半,待秋作租,恐無所妨,而秋後必須準數盡捧之意,亦爲申飭,何如?上曰,依爲之。鎭厚曰,此則平安兵使趙爾重狀達也。上曰,鑄錢事乎?鎭厚曰,然矣。狀達以爲,招問工匠,計其容入,則一日所剩,不過分錢。其所取贏,如是零星,人心巧詐,奸宄日滋,而鑄錢之規,若當盛熱霖雨之時,不能順成。缺物力幾許與否,及此時始役當否,論報巡營,則題缺二行記時,猝難辦備,巡營又無顧助之意。以此難便,或報巡營,或報備局,以待指揮之間,自至遲延,致有問備之敎,不勝惶恐待罪云,而仍請令廟堂稟旨矣。旣有勿待罪之令,此則非所可論,而鑄錢一款,程子,以鑄錢利小,爲有益於民,豈私鑄之弊,自止故也?今此關西,則與此有異。欲爲鑄錢,以償設賑時所貸用者,其利甚少,則鑄之何爲?況事勢之難便者如此。趙爾重,亦已瓜缺,雖因廟堂空虛,姑未議薦,而將不得久於其任,今姑置之之外,恐無他道矣。上曰,以此狀達觀之,卽今鑄錢,似不可爲,姑置,可也。鎭厚曰,小臣方帶守禦使,故得接廣州府尹尹陽來牒報,則到任之後,目見民間形勢,萬分切急,而朝家前已許給之還穀,已盡無餘,將無以救活缺得二千石米,則可以一次分給云。廣州麥事不實,民方飢困,不可無救缺以陳太及雜穀折米二千石許給,而待秋作米還捧,俾無缺宜矣。此事例當狀聞,而卽今廟堂空虛,難望覆奏,故缺。上曰,民事切急云,不得已依施,而待秋各別申飭收捧,而缺留守權,亦以民間形勢之切急,狀請加得還上缺備局,而覆奏無期,似將有特賜指揮之擧矣。但缺當在不遠,不過一番分給而足,三千石實爲太多,只給缺得宜矣。上曰,旣已狀請,勢將許給,而三千石太過,只缺,可也。鎭厚曰,頃因戶曹草記,各衙門買得田畓,有勿爲免稅之令,而守禦廳事勢,與他有異。故臣陳達前席,請令廟堂稟處矣。廟堂回啓遲速,姑未可期,而秋節已入,踏驗不遠。姑依前例,隨買免稅事,分付戶曹,何如?上曰,未回啓間,依前爲之事,分付,可也。鎭厚曰,臣有所懷,敢達。上年金雲澤爲平安道暗行御史時,書啓別單以爲,淸北各邑守令,多以武臣差送。民之思見文官,不啻若赤子之望慈母。自今以後,勿論防禦使,間以文官之有將才者差送,而小邑亦間差送,以副邊民顒望之情云云。廟堂覆啓以爲,淸北守令之宜以文武缺,自昔久有此論,而丙戌年,因臺臣陳疏,令該缺數行其時理山,適有窠,故臣請先從此窠,差送文官,朴乃貞,因得是任。今乃貞之代,又歸於武臣。問其曲折,則吏曹尙無抄入停當之事,以致如此云。丙戌臺疏覆啓後,十餘年之間,終不擧行。上年九月,廟堂又以殊甚不當責之,而使之斯速抄入,而又不擧行。近來大臣行公之時固罕,而其間亦豈無可乘之隙乎?當該堂上,似宜有警責之道矣。上曰,其間不無廟堂行公之時,而不爲擧行者,固何故耶?鎭厚曰,或由於下吏不善告知,而官員率多悠泛之致。卽今國事,無不如此,誠爲可憫矣。況此事則文官甚爲厭苦,亦或有難便之端而然耶?大抵別有所見,則啓稟變通,未爲不可,而成命之下,廢閣不行,事極未安矣。上曰,吏曹當該堂上推考,使之卽速擧行,可也。缺區區憂愛之忱,敢此竝陳。秋節已入,還御正殿,老缺殿閣生涼,則調攝之節,庶有所益,實爲大幸。缺國勢方在百尺竿頭,自前蓄積,雖曰罄乏缺宗社祭享之需,百官祿俸之資,皆待新稅船到泊缺如是,而何以能國乎?今年農事,不無豐登之望,而前缺知結實之果如何?況初不落種者居多,設令豐登缺常年則已可知矣。癘氣不息,死亡相續,此非尋常災沴之比,民旣靡遺,國將何依?念及於此,憂無其涯。惟願殿下,益篤寅畏之念,務行節儉之政,于以導率春宮,迓續邦命,千萬幸甚。臣知聖心罔敢或弛,而此是存亡之秋,故不勝惓惓,如是猥達矣。上曰,予固不敢少弛此心,而今此所陳,實出於憂愛之誠,可不益加體念焉?諸臣遂以次退出。燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,困惱亦甚,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?湯劑進御之後,泄候或有止息之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚,及困惱亦甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,寢睡不寧,泄候猶未止息矣。勿爲入診。
禁府,蒙宥時囚罪人張友軫·宋廷蕃·崔道章·金聲八·黃夏民,趙正綱。未及拿來罪人朴乃貞,竝放送。
吏曹判書權尙游,牌不進。
備忘記,玉堂·翰林違牌坐罷人員,竝敍用。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺特甚,困惱亦甚,及熏熱,腹部飽滿,膈間不淸利不已之候,復何如?臣等不勝憂煎,惶恐敢啓。傳曰,諸症候一樣,而泄候頻數,故晩後困惱有加,熏熱,口渴,掌心亦煩熱,裏急後重,似有成痢之漸,以是爲悶矣。
藥房再啓曰,卽伏承夕問安批答,則以諸症候一樣,泄便頻數,故晩後困惱有加,熏熱,口渴,掌心亦煩熱,裏急後重,似有成痢之漸,以是爲悶爲敎。臣等伏不勝驚慮之至。卽與諸御醫入診,詳察症候,更議當進之藥,宜當。惶恐敢啓。答曰,勿爲入診。問于入侍醫官,議藥,宜矣。
藥房三啓曰,入侍醫官退出後,臣等與諸醫反復商議,則皆以爲,聖候胃氣不調,不能運化,又當濕,泄痢之候,頻數至此。異功散力弱,有難責效,理中湯,合平胃散,加神麴炒縮砂炒硏,草果煨各七分,連進三貼,宜當云。此藥明朝煎入之意,敢啓。傳曰,知道。
有政。吏批,魚有鳳爲掌令,黃龜河爲副修撰,趙觀彬爲修撰,金取魯爲校理,趙尙絅爲修撰,李挺周爲弼善,宋思胤爲掌令,申銋爲工曹判書。以上朝報
藥房入診時,提調閔鎭厚所啓,備局時急公事,有司堂上,與領議政金昌集,私相往復,故敢此定奪矣。此乃統制使吳重周狀啓,而請行水操事也。玆因忠淸水使崔鎭漢狀聞,特命停操,而此狀啓,有令廟堂稟處之敎,連因凶荒,久廢行操,其在戎政,殊甚疎虞。故領相以爲,曾前癘疫熾盛時,亦或設行,今不必停止云,而諸議皆以此時行操爲難,臣意,則今此狀啓,以農事稍稔爲言。農事稍稔,則春操可以設行,今秋姑令虞候巡點,而待明秋設行水操,恐或得宜。其間不過數月,似無害於戎政,而民弊則可以大省矣。上曰,水操,依所達停止,而只行虞候巡點,可也。又所啓,此則東萊府使趙榮福狀達也。裁判館守倭等以爲,壬戌以爲馬島之島字,改以州字。彼此往復書契中,改島稱州,而今此告還差倭所持去禮曹答書中還島字,與州字相反。故書契,自島中還送,島字,換送棹字或斾字,改書以給云云。還島之島字,與對馬之稱島有異,而狡倭本無知識,每計較於此等字句之間,情狀實甚可惡,而一字改給,元不關緊,似不當靳許,令廟堂稟處云矣。今此請改島字,誠甚可笑,而別無關係之事,使承文院改送,何如?上曰,此事無所關係,依其言改給,可也。又所啓,此則平安兵使趙爾重狀達也。上曰,鑄錢事乎?鎭厚曰,然矣。狀達以爲,招問工匠,計其容入,則一日所剩,不過分錢。其所取贏,如是零星,人心巧詐,奸宄日滋,而鑄錢之規,若當暑熱霖雨之時,不能順成。巡營已備物力幾許與否,及此時始役當否,論報巡營,則題送內,營門若有指揮之策,則何不自鑄乎?臣營記付之物,元來些少,今年兩勅與使行時,責應浩多,各邑鎭賑資貸下,亦甚不些。雖傾記付,猝難辦備,巡營又無顧助之意。以此難便,或報巡營,或報備局,以待指揮之間,自至遞延,致有問備之敎,不勝惶恐待罪云,而仍請令廟堂,稟旨分付矣。旣有勿待罪之令,此則非所可論,而鑄錢一款,程子以爲,鑄錢利小,有益於民,蓋私鑄之弊,自止故也?今此關西,與此有異。欲爲鑄錢,以償設賑時貸用者,其利甚少,則鑄之何爲?況事勢之難便如此。趙爾重,亦已瓜熟,雖因廟堂空虛,姑未議薦,而將不得久於其任,今姑置之之外,恐無他道矣。上曰,以此狀達觀之,卽今鑄錢,似不可爲矣,姑置,可也。
又所啓,小臣方帶守禦使,故得接廣州府尹尹陽來牒報,則到任之後,目見民間形勢,萬分切急,而朝家前日許給之還穀,已盡無餘,將無以救活,須得二千石米,則可以一次分給云。廣州麥事不實,民力飢困,不可無救濟之道。若以陳太及雜穀折米二千石許給,而待秋作米還捧,俾無未收之弊,則似宜矣。此事例當狀聞,而卽今廟堂空虛,難望覆奏,故敢此仰達。上曰,民事切急云,不得已依施,而待秋各別申飭,收捧,可也。鎭厚曰,江華留守權,亦以民間形勢之切急,狀請加得還上米三千石,達下備局,而覆奏無期,似將有特賜指揮之擧矣。但新穀産出,當在不遠,不過一番分給而足。三千石,實爲太多,只給二千石,尤得宜矣。上曰,旣已狀請,勢將許給,而三千石太過,只給二千石,可也。
又所啓,此則全羅監司狀達也。盛陳還牟難捧之狀以爲,數少處幾盡收捧,而其中元數最多,決難準捧處若干邑,特許折半,待秋作租事,令廟堂急速分付云矣。所謂若干邑,雖未知某某邑,而其數似不多。卽今形勢,決難徵捧,依狀請,許令折半待秋作租,恐無所妨,而秋後,必須準數盡捧之意,申飭,何如?上曰,依爲之。
又所啓,頃因戶曹草記,各衙門買得田畓,有勿爲免稅之令,而守禦廳事勢,與他有異。故臣陳達前席,請令廟堂稟處矣。回啓遲速,姑未可期,而秋節已入,踏驗不遠,姑依前例,隨買免稅事,分付戶曹,何如?上曰,未回啓前,依前爲之事,分付,可也。右備局謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,日氣蒸濕,伏未審夜來,聖候寢睡,若何?口淡脚痺特甚,及困惱熏熱有加,腹部飽滿,膈間不淸利,喉乾之候,其有所減,而泄痢,口渴,掌煩等症,比昨有差減之勢乎?眼視昏暗特甚之候,亦何如?今日臣等,與諸醫趁早入診,詳察症候,宜當。中宮殿日間寢睡諸節,一向安寧乎?不勝憂煎,敢此問安,竝爲仰稟。答曰,知道。口淡,脚痺特甚,及困惱,熏熱有加,掌煩之候一樣,而口渴少減,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,泄痢之候,夜間止息矣。勿爲入診。內殿寢膳諸節,一向平善矣。
領議政金昌集二十一度呈辭。入達。令曰,承旨更往敦諭。
持平李鳳翼三度呈辭。入達。遞差。
答副校理朴師益書曰,覽書具悉。爾其勿辭,救護母病。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺特甚,困惱熏熱有加,掌煩,口渴,及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,掌煩,口渴,膈間不淸利之候差勝,而其餘症候一樣矣。
答文學柳復明書曰,覽書具悉。縷縷陳戒,亶出憂愛,言亦切實,余甚嘉尙,可不留心焉?召對時,綱目姑爲停輟,先講朱文抄選事,令講院,問于師傅·賓客稟處,司鑰推治,騎曹入直堂郞推考,下吏囚治事,竝依施焉。以上朝報
令曰,去夜之雨,或灑或止,水標決不五尺,而今此禮曹單子中,以五尺流下書入,問于該曹以達。
政院達曰,達下矣。招問禮曹郞官,則以爲,因下令,更問于水標直,則昨日之雨,本水頗多,今曉又添數次之雨,衆水聚會,故水標尺量,果至五尺云矣,敢達。令曰,知道。以上禮曹謄錄
吏曹啓曰,奪告身之類,例自禁府,移文本曹,然後入於歲抄文書中,而前縣監柳遃,奪告身照律之後,不卽移文,蕩滌單子啓下之後,始爲移文。該府色吏,慢不致察之狀,殊涉可駭。令本府從重科罪,柳遃奪告身蕩滌單子,書入之意,敢啓。傳曰,知道。以上禁府謄錄
文學柳復明上書曰,伏以,臣不過倥侗一賤物耳,有何一分可取,而特以竊第之故,屢忝匪據,每自循省,慙愧欲汗。況此宮僚之選,其責則保導也,其事則勸講也,豈不亦重任?而忽然加之於臣身,使其徒玷名器,而莫効職責,臣竊惑焉。自顧不似,人謂斯何?辭避不獲,黽勉冒出,數承召對,毫無裨補,竊自愧恨。如臣空疎,未足以開發睿學,仰備顧問之萬一,而若其惓惓之忠,常切于中,玆將區區之懷,仰備裁聽,惟邸下試垂察焉。伏惟邸下,睿質天成,學業缺令聞夙播,遐邇缺德,至孝普彰,中外神人,有缺兆,無不延頸。一自代理之後,益著明習之效。缺問寢視膳之節,外而有摠機應務之煩,上而禮缺聖明付託之志,下而副臣民愛戴之誠。八域之內,缺而望治也哉?臣伏見邸下,侍湯參決,而不遑典學,缺召對,益勤講史。凡我僚屬,莫不欽仰,而第伏念,邸下於引接之時,或尙淵默,講說之際,殊欠顧問。爲宮官者,一遍講讀數處文義之後,言不敢自盡,意不得自宣,掩卷而止,交臂而退。何暇演仁義之說,而陳諷規之意乎?大凡問學之規,交相辨難,反覆尋繹而後,方可以講明賢聖之旨,究窮理亂之源,而以爲端本出治之方也。若夫端拱簡默,無所問難,尋行數墨,只事口讀,則是文具也,非講學之本也。臣未知,邸下於經史之旨,昭然貫穿,無可疑難而然耶?自非然者,是邸下思辨之功,有所未至也。若此不已,則不過爲應文備數而止耳,豈有一分効益哉?前後臣僚,每以虛襟詢缺二行開示悃愊,少無阻隔,互相辨難,必盡剖析,油然相孚,有聞必應,洵然無間,使得畢辭,則實有益於養德之功,而亦有裨於一初之政矣。噫,君臣猶父子也。一席從容,情志交孚,苟有所懷,何敢自隱?況邸下視政之後,則非但講學一事,勤政求治,爲當今急務,臨筵講史之餘,假以溫顔,凡諸時政之失得,民生之疾苦,亦許各陳所聞,務加兼聽曲採,一二咨諏,得盡下情,諄諄延訪,備諳衆瘼,則其於求助之道,亦豈淺鮮哉?臣曾聞皇明太祖皇帝,每召宋濂等,從容賜坐,講論經義,咨及時事。孝宗皇帝,頻御經筵,討論典墳,每有疑難,曲加咨訪。又聞昔我文宗大王,在東宮時,手携書卷,夜臨玉堂,講論缺稱爲聖德。仁宗大王,志勤于學,日三晉接,亹亹不厭,缺效。亦願邸下,遠法皇明咨訪之盛事,仰缺聖祖討論之至德,講劘之外,必詢時務,咨問缺懷,則德性薰著,自臻時敏之功,群情爭達,亦無寂寞之歎矣。伏願邸下,留神焉。仍竊伏念,國家致治之策,不一其端,而人主治心之要,必有大本。昨歲聖上所以戒諭於批旨者,實出於精一相傳之心法。厥後諸臣所以勉勸於章箚者,亦莫非誠正格致之至意。邸下允能仰思奉承,俯賜察納,以應聖上傳授之旨。以答諸臣懇眷之誠,則爲學之方,治國之謨,不外乎斯矣。今欲加工於本源之地,莫如先講於經傳之旨,而若其常目於撮要之書,得力於持心之工者,尤在於心經一書。蓋其語細而意滿,功簡而效博,涵養操存之功,精察危微之道,皆在於是。是故,孝廟末年,常與先正臣宋時烈·宋浚吉,講究是書。緝熙缺二行投箚以進,聖祖愛玩珍惜,若獲拱璧。至有下敎曰,自得此冊,有若李滉之親在左右。況其所寫字書,字字奇妙,儘是純寶也云。伏未知,此冊尙在禁中否乎?臣愚以爲,邸下曾於此書,講之已熟,而搜得其冊,時復溫繹,則其爲心學之工,豈有量哉?臣又伏聞,以朱文抄選進講事,曾已稟定於筵席,纔已印出進達。臣見此書,只是二冊,而尤切帝王之學,可消旬月之工。此時進講,實爲急務,而顧今綱目,積年開講,尙未過半。卷帙浩穰,前頭卒業,未可以時月期,書筵設講之遲速,亦難預度。臣以爲,綱目姑爲停輟,先講此書於召對時,則恐似得宜。欲望邸下,下詢賓師而處之。嗚呼,從古致治之主,必資經術之士,爲之羽翼。然後缺有可觀。方今朝廷之上,窮經讀書之人無多,巖穴缺亦當禮羅而致之。缺在聖朝禮遇之列,邸下賓師之位者,尤不可不置缺啓沃之功也。是故,朱子論擇師輔儲之道,而常歎缺責,而無保傅之嚴,誦讀備儀,而無箴規之益。然則缺於保傅,而不在於僚屬,所急在於箴規,而不在於講讀。卽今輔導之第一務,其不在於保傅之箴規乎?竊念,左議政臣權尙夏,嫡承先正,養德丘樊,道學醇篤,造詣崇深,實爲當世之儒宗。欲求宿儒耆德,堪爲保傅之任者,舍斯其誰?昨年聖上,至誠招徠於行宮,仍欲載之後車,旋因其切迫之懇,終未之果。前後館學之請召,臺閣之陳白,非止一再,承宣之特遣,史官之敦召,亦云頻繁,而虛禮徒縻,誠意莫孚,中外悶鬱,士林慨恨矣。邸下必以前此屢召不至,謂無意於斯世,終無必致之誠,而臣意竊爲不然矣。儒者進退,必視人君誠禮之厚薄,非欲自重而已。如是,方可以出而行道。今邸下,循例致禮,一召不至而置之,再召不至則棄之。此豈招賢盡缺二行後人所恨也。由是益復倚任先正,終始無替,魚水契合,千載無二。邸下豈體聖祖任賢之誠,戒宋時遺賢之譏乎?矧今世道壞敗,士論橫潰,招延儒賢,一日爲急。苟能致誠盡禮,必致乃已,則不但爲輔導啓沃之益而已。其於挽回世敎,鎭安朝議之道,豈不萬萬有補也哉?至若贊善臣李喜朝,訓襲家庭,業承師門,學問之精深,行誼之篤實,亦爲士林之推重。聖上之禮待,曾以親老暫屈,旋尋初服,專心求道,一生規模,恬靜自處,朝廷是非,不相干涉。故雖至親論事之疏,亦未嘗與聞,此實世所共知,而不幸先正,向被囚人之醜詆,遽當辭職之日,略有辨暴,而所進冊子,大觸時諱,反爲忌嫉逞慽之資,終被構捏罔極之辱,世道至此,吁亦痛惋。缺邸下前後答辭,明辨痛斥,開釋無餘,則今何可以缺難進之端耶?且於眷眷忠悃,本非果於缺不以爵位縻之,另加殊禮,特降別諭,終始缺一向邁邁,不思所以應命也哉。進善許遞,臺缺禮招,諮議之辭書答旨,亦甚優渥,急賢待士,有缺繼此勤召,不宜少緩。噫,講官之設,豈亶使臣不才,苟然充位,而終不能禮致賢德,招來碩賢,以盡輔導講論之責,則其爲聖世之羞,亦何如也?伏願邸下,一體敦召,期於必至。使得出入書筵,開導睿學,則實爲今日之大幸矣。日者景賢堂獻賀之時,庭地補板,不能堅緻,百官拜禮之際,所補板子,猝然墜下,數三官員,至於見溺池中,衣冠沾汚,擧措駭異。故自本院,囚治該吏,而伊日榮政殿內帳幕,當其雨下,亦致傾墜。此雖邸下未入次前事,而事甚驚駭,此由於排設司鑰,不能檢察之致,不可以事過而置之。當該司鑰,宜令攸司推治,鶴駕入外幕次後,下輩避雨,沓萃於上下帳外,喧聒缺數行,亦難免不能禁喧之責,不可不從重推考,下吏囚禁科罪,以懲日後也。臣愚衷所激,不容泯默,病裏構章,文甚荒拙,語涉陳腐,益不勝惶愧戰灼之至。燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,雨氣生涼,伏未審夜來,聖候寢睡,若何?口淡,脚痺特甚,困惱有加,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?泄便漸有止歇之勢,而掌煩口渴之候,比昨益減乎?今日臣等,與諸醫入診,詳察症候,宜當。不勝憂煎,敢此問安,竝爲仰稟。答曰,知道。口淡,脚痺特甚一樣,而困惱有加之候少減,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,泄便漸有止息之勢,掌煩,口渴之候差減矣。勿爲入診。
吏曹,臺諫有闕,政事,取稟。傳曰,明日爲之。
領議政金昌集二十二度呈辭。入達。令曰,安心調理。
左承旨金相稷三度呈辭。入達。遞差。
假注書林柱國有頉,代徐宗爕。
陳慰兼進香正使礪原君柱,副使呂必容,書狀官金礪入來。
府前達,請還收李獻英等覆試之命,竝拔去榜中事。請還收遠配罪人林象極等放釋之命事。請朱益桓亟命梟示事。請寢西路官奴婢自願納贖之命事。請踰越宮牆罪人元山依律處斷事。新達,守令年限,實是國家金石之典,其不可一時特恩,容易撓改也,決矣。日者入侍時,有御醫柳瑺,令該曹除授守令之命。此雖出於再申前命之意,而臣竊以爲不然也。瑺之功勞固多矣,而前後恩賞,不啻優渥,畀之郡紱,亦非一再。且加出西樞一窠,恒帶受祿,則到今年限已過,病殘已甚之後,不宜有格外差除。若以渠之貧窶爲念,自朝家別爲優賜,以施賙急之典,亦未爲不可。何必撓屈三尺之至嚴,然後方可爲酬勞之道耶?此路一開,後弊將至無窮,實有乖於謹守令甲之意。請還收柳瑺守令除授之命。答曰,不從。
大殿·中殿·世子宮,樂房·政院·玉堂夕問安。答曰,知道。
藥房口傳啓曰,晩後,口淡,脚痺特甚,及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
左副承旨許玧書達,臣承令馳往于長位里領議政金昌集所住處,傳宣敦諭,則以爲,臣情病俱苦,望絶從仕,連章請急,不遞不已。曾不料离明不諒,尙靳兪許。又令喉舌之臣,臨宣令旨,敦勉愈益勤摯,辭意愈益鄭重。臣惶隕悶塞,不知所以仰對也。夫臣之至今抵死撕捱者,邸下豈以爲慢上不恭而然哉?竊爲大臣廉恥之節,非但爲自己之事,君上體使之道,尤爲一世之諷勸,皆不可苟也。故臣寧避鈇鉞之誅,終不敢爲冒沒復出之計。前後徽旨,雖以已盡開釋,勿言情勢爲敎,而臣之去就,實不係於開釋與否也。伏聞近日聖候有加,不得前進承候,雖無下敎,臣寧不自知其罪?此臣所以日夜抆涕,求死而不得者也。目今賤疾危綴,朝夕之間,劇歇無常。設令臣無故在朝,亦豈不爲釋負調息,以延一日之命也哉?近侍屢枉於郊扉,而違逋之罪,去而益積,論其負犯,萬死有餘。尙俟神息少定,謹以文字,仰請威譴云矣,敢達。令曰,知道。
京畿監司書目,楊州呈,以判決事李世瑾辭職上書上送事。達。答曰,覽書俱悉。上款所引,不須深嫌。朝家是非大定之後,追提前事爲嫌,殊涉未便矣。爾其勿辭察職。
又書目,楊州呈,以開城留守崔昌大辭職上書上送事。達。答曰,覽書具悉。旣被人斥,則陳辯可也,而辭意多不擇發,誠爲未安矣。卿其勿辭,從速察職。以上朝報
禁府達曰,時囚罪人恩津前縣監洪禹賢,稷山前縣監黃夏民,懷德前縣監趙正綱,因赦令旣已蒙赦矣。第其所犯,因忠淸監司韓祉狀達,各其邑丁酉條大同儲置米,或推移先送於京上納,或時未準捧,春等會案中虛錄云,而未免納供,徑先蒙宥,虛錄實狀,旣未勘處,則禁錮一款,似難循例擧行,何以爲之?敢稟。令曰,禁錮一款,勿爲擧行。以上禁府謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?泄便今已止息乎?今日臣等,與諸醫入診,詳察症候,宜當。中宮殿日間寢睡諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,泄候止息矣。勿爲入診。內殿寢膳諸節,一向平善矣。
司諫權熀初度呈辭。入達。給由。
吏曹判書權尙游,牌不進。
府前達,請還寢李獻英等覆試之命,竝爲拔去榜中事。請還收遠配罪人林象極等放釋之命事。請朱益桓境上梟示事。請寢西路官奴婢納贖之命事。請踰越宮墻罪人元山依律處斷事。請還收御醫柳瑺守令除授之命事。入達。答曰,不從。末端事,依達。
掌令魚有鳳上書。入達。答曰,覽書具悉。爾勿過辭,從速察職。
工曹判書申銋上書。入達。答曰,覽書具悉。水曹本非煩劇之地,休致之請,書辭雖懇,決難准許。安心勿辭,從速行公。
謝恩,左承旨李喬岳,左副承旨南道揆,右副承旨金在魯,兼漢學敎授黃龜河。
大殿,中殿·世子宮,藥房·政院·玉堂問安。答曰,知道。藥房口傳啓辭,傳曰,膈間不淸利之氣差勝,而其餘症候一樣矣。
校理金取魯,修撰趙尙絅·趙觀彬,副修撰金相尹,牌不進罷職傳旨。傳曰,只推勿罷。
答領議政金昌集書曰,覽書具悉卿懇。大臣去就,本自不輕,而況扶植世道之元輔乎?卿之所遭,雖曰非常,譖誣已辨,開釋已盡。余當體聖上必出乃已之意,期回遐心,而卿亦當體聖上如渴之思,遄出論政,其不可一向邁邁也,決矣。噫,廊廟空虛,今幾月矣。言念國事,曷堪憂鬱?卿須深諒,勿復以情病爲辭,卽日造朝,以濟時艱。仍令曰,史官往諭。
謝恩,同副承旨金相元。
答右議政趙泰采書曰,覽書具悉卿懇。自卿去國之後,缺然殊深,方以敦勉必出爲期矣。不料喜事之輩,相繼起鬧,節拍層生,竝擧卿之父子,凌踏醜詆,無所不至。噫嘻,甚矣。今春筵奏,及其後請對委折,聖上俱以洞悉,而急於構罪,全沒實狀,至於如此。他尙何說,余實駭惋也。卿之被誣,聖上照燭無餘,則寧有一毫難安之端乎?噫,廊廟空虛,今幾月矣。言念國事,曷堪憂鬱?卿須深諒,亟斷來章,卽日造朝,以濟時艱。仍令曰,史官往諭。
京畿監司書目,果川兼任衿川呈,以進善金幹辭職上書上送事。達。答曰,覽爾之書。知爾來到近京之地,因病還歸,余用缺然。爾其毋庸固辭,俟得間歇,卽速復路。
應敎尹鳳朝,牌不進罷職傳旨。傳曰,只推勿罷。
有政。吏批,金希魯爲戶曹正郞,金礪爲持平,尹鳳朝爲應敎,金相元爲承旨。
兵批,以李鳳翼·金相稷付副司直,徐宗燮付副司正。以上朝報
吏批啓曰,判書牌不進,參判在外,小臣獨政未安,何以爲之?敢稟。傳曰,只出緊任。以上吏曹謄錄
上在慶德宮。停常參·經筵。
下直,果川縣監徐命均。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?湯劑昨已畢進,今日臣等,與諸醫入診,詳察症候,議定加進當否,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,泄候今已止息,湯劑不必加進矣。勿爲入診。
領議政金昌集二十三度呈辭。入達。答曰,安心調理。
副修撰金相尹初度呈辭。入達。給由。
司諫權熀再度呈辭。入達。加給由。
京畿監司書目,仁川府使李箕獻,今月二十二日身死事。
刑曹參議李秉常,牌招肅拜。
刑曹參判尹憲柱,牌不進。
答掌令宋思胤書曰,覽書具悉。向來人言,殊涉過當。下款所引,意外侵斥,在我何嫌?爾其勿辭,從速察職。
答奉敎崔守範書曰,覽書具悉。書辭,令該曹稟處。
應敎尹鳳朝,校理金取魯,修撰趙尙絅·趙觀彬,說書金鎭商,牌不進罷職傳旨。傳曰,只推勿罷。
大殿·中殿·世子宮,藥房·政院·玉堂夕問安。答曰,知道。藥房口傳啓辭,傳曰,膈間不淸利之氣差勝,而其餘症一樣矣。
假注書徐宗燮書達,臣承令馳往于長位里領議政金昌集所住處,傳宣徽批,則以爲,臣披瀝肝血,默禱兪音,及承下答,又失所圖。慰勉寵奬,愈往愈隆。臣惶感之餘,無所容措,臣則固以獲罪爲期,死亦無憾,而其於國事何哉?此正邸下之憂,而終無變通之令,實臣之不敢知也。衷情抑塞,不能悉達。伏地戰恐,只願速被譴罰云矣,敢達。令曰,知道。
記注官崔壽範書達,臣承令馳往于右議政趙泰采所住處,傳宣徽批,則以爲,伏承史官傳宣徽批,職未蒙遞,罪不聽勘,辭旨勤懇,慰釋無餘。有非如臣負累者所敢承當,感激殊私,危涕難禁。臣之一退,自畫久矣。雖無層生之諭,豈有復進之理?速被譴何,永謝明時,使物情無激,私分得安,是臣日夕所祈祝者。今有何說更加煩縷?席藁惶感,只俟處分而已云矣,敢達。令曰,知道。
答副提學李觀命書曰,覽書具悉。卿其勿辭,調理察職。
答左參贊閔鎭厚疏曰,省疏具悉。卿其勿辭察任。
副應敎尹鳳朝,校理金取魯,修撰趙尙絅·趙觀彬,再牌不進罷職傳旨。傳曰,只推勿罷,以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。中宮殿日間寢膳諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。內殿寢睡諸節,一向平善矣。
領議政金昌集二十四度呈辭。入達。令曰,安心調理。
司諫權熀三度呈辭。入達。遞差。
副修撰金相尹再度呈辭。入達。加給由。
京畿·忠淸兩道儒生生員韓宅揆等上書。入達。答曰,覽書具悉。李明誼疏中,構誣儒臣,不遺餘力,極爲駭惋,故儒臣前後書答,開釋慰諭矣。爾等之書辨明白,可不留心焉?
大殿·中殿·世子宮,藥房·政院·玉堂問安。答曰,知道。藥房啓辭,答曰,膈間不淸利之氣差勝,而其餘症候一樣矣。
吏曹,臺諫有闕,政事,取稟。傳曰,明日爲之。
說書金鎭商,牌不進罷職傳旨。傳曰,只推勿罷。
內醫院官員,以都提調意啓曰,本院提調閔鎭厚,今聞其庶妹喪,情理慘切,卽爲出去。當此三提調竝直之日,不可曠員。故前日副提調,遭服出去之時,卽請改差矣。提調與副提調有異,今則何以爲之?敢稟。傳曰,今姑改差。其代,卽爲口傳差出,牌招察任。
謝恩,副應敎尹鳳朝。
吏曹口傳政事,內局提調崔錫恒。
說書金鎭商,再牌不進罷職傳旨。傳曰,禁推。
校理金取魯,修撰趙尙絅·趙觀彬,牌不進罷職傳旨。傳曰,只推勿罷。
禁府,金鎭商拿囚。達。以上朝報
上在慶德宮。停常參·經筵。
巳·午時,日暈。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?昨日便道,復有滑泄之漸,今日臣等,與諸醫入診,詳察症候,更議當進之藥,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。姑觀泄便加減議藥,勿爲入診。
領議政金昌集二十五度呈辭。入達。令曰,安心調理。
副修撰金相尹三度呈辭。入達。遞差。
答副應敎尹鳳朝書曰,覽書具悉。爾其勿辭,救護母病。
令曰,向來臺書中,金取魯不合瀛選之斥,誠甚乖謬。公議皆以爲非,日昨書答,亦已開釋,而日事撕捱,尙不行公,實涉太過,使之卽出肅命。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺特甚,及困惱,熏熱,及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
令曰,說書金鎭商,日昨書答,業已開釋,更無難安之端,而一向違牌,無意行公,其在事體,殊甚未安。禁推公事判下後,卽出肅。
京畿監司書目,楊州呈,以判決事李世瑾,病重上去不得事。達。遞差。
黃海監司書目,道內各邑,染病熾蔓。六月一朔之內,摠數六千一百六十六名內,方痛三千四百七十六名,死亡至於一千四百七十四名之多。言念民事,誠爲可慮事。
有政。吏批,金台壽爲弼善,金相玉爲副修撰,柳復明爲兵曹正郞,李鳳翼爲文學,李挺周爲司諫,金楙爲仁川府使。
兵批,以權熀付副護軍。以上朝報
吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。以上朝報
禮曹達曰,因工曹判書閔鎭遠所啓,昭顯世子墓,制度太高,輒有崩頹之患,依今番端懿嬪墓制,稍加減削。愍懷嬪新墳體樣,亦依此磨鍊事,定奪矣。始役在閏八月二十五日,昭顯墓改封築,令日官推擇,則同月十五日辰時爲吉云,以此擧行,而事目,則臨時磨鍊以入之意,敢啓。傳曰,知道。以上禮曹謄錄
上在慶德宮。停常參·經筵。
下直,鎭岑縣監李蓍命。
大殿·中殿·世子宮,藥房·政院·玉堂問安。答曰,知道。
藥房啓曰,新涼乍起,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?便道滑泄之候,今復止息乎?今日臣等,與諸醫入診,詳察症候,宜當。中宮殿日間寢膳諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止息,眼視昏暗之候無減,而寢睡不得安穩,便道滑泄,今復止息矣。勿爲入診。內殿寢膳諸節,一向平善矣。
領議政金昌集二十六度呈辭。入達。令曰,安心調理。
答左承旨李喬岳書曰,覽書具悉。爾其勿辭,調理察職。
大殿·中殿·世子宮,藥房·政院·玉堂問安。答曰,知道。
校理金取魯,副校理朴師益,修撰趙尙絅·趙觀彬,牌不進罷職傳旨。傳曰,只推勿罷。
答吏曹判書權尙游書曰,覽書具悉。卿其安心勿辭,更加調理行公。以上朝報
慶尙左水使,今秋水操推擇設行事,狀啓。傳曰,因統制使秋操狀啓,纔已定奪,分付,依此爲之事,知委。以上備局謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,夜來風雨非常,伏未審聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等久未入侍,今日與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
領議政金昌集二十七度呈辭。入達。令曰,安心調理。
副校理朴師益,正言魚有龍,初度呈辭。入達。給由。
答大司憲鄭澔書曰,覽書具悉。休致之請雖懇,斷不可準許。卿其安心勿辭,從速行公。
持平金礪達曰,臣本虛脆善病,原隰之役,又値潦熱,王靈所曁,幸獲無事返命,而道途積憊,仍因成疾,昏倒累日,殆不省事。不意此際,遽承柏府新命。非但賤疾如右,有難强策。且於本府林象極達辭,實有應避之嫌,此達未收殺之前,卽臣應避之日,況曾叨是職,旣以此引避,則今亦不宜異同也,明矣。其何可晏然仍冒於臺次乎?請令遞斥臣職。答曰,勿辭,退待物論。
大殿·中殿·世子宮,藥房·政院·玉堂夕問安。答曰,知道。
答修撰趙觀彬書曰,覽書具悉。近來喜事輩,相繼起鬧,壞亂朝廷,其習可惡,心常爲駭矣。觀爾書辭,今日之事,專出逞憾。世道至此,益不勝憂歎也。憯毒之論,不足爲嫌。爾其勿辭,卽出察職。
謝恩,說書金鎭商。
答右議政趙泰采書曰,覽書具悉卿懇。前後下答之辭,備悉勤懇之意,此豈縻以虛禮而已哉?其在國體,決不可許副,中其敲憾之計,明甚矣。余志牢定,卿毋困我。卽起造朝,用副如渴之望。仍令曰,史官往諭。以上朝報
上在慶德宮。停常參·經筵。
下直,理山郡守金鑮。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。中宮殿日間寢膳諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而熏熱亦甚,困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。內殿寢膳諸節,一向平善矣。
領議政金昌集二十八度呈辭。入達。令曰,安心調理。
政院達曰,持平金礪,引避退待,今已經宿,而大司憲鄭澔在外,執義趙鳴鳳,持平黃璿呈辭,掌令宋思胤·魚有鳳未肅拜,不得處置,事甚未安。除在外未肅拜外,呈告人員,竝卽牌招,何如?令曰,依。
答判尹崔錫恒書曰,覽書具悉。卿其安心勿辭,救護母病。
府前達,請還寢李獻英等覆試之命,竝拔去榜中事。請還收林象極等放釋之命事。請朱益桓梟示事。請寢西路官奴婢納贖之命事。請還收元山放送之命,依律處斷事。新達,引嫌而退,嫌不參達,已有近例。今雖更避,不可輕遞。請持平金礪出仕。答曰,不允。處置事,依達。
假注書徐宗燮書達,臣承令馳往于果川燒甕幕里右議政趙泰采所住處,傳宣徽批,則以爲,臣有萬分必遞之形,無一毫可出之勢,瀝血之章,已至十四。危苦之懇,宜蒙矜許,而及承下答,又復牢拒,臣誠惶悶抑塞,求死不得。寧被嚴誅,遄解重任,使公議快伸,私分少安,是臣日夕所祈祝者,此外更無所達云矣,敢達。令曰,知道。
答校理金取魯書曰,覽書具悉。書答別諭,已悉余意,揆以分義,決不可一向撕捱,毋用更辭,卽出察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺特甚,及困惱,熏熱亦甚,腹部飽滿,膈間不淸利之候,何如?伏聞醫官所傳,晩後熏熱特甚,井華水,調進九味淸三丸云。丸藥進御後,熏熱亦已減歇乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,熏熱特甚之候,丸藥進御後,無減矣。
假注書許錫有頉,代宋國緯。
今春夏等褒貶,郭山郡守李蘊,渭原郡守李萬全,以上,中,安州牧使權始經,殷山縣監趙命周,碧潼郡守李東英,以上,下。
忠淸監司書目,淸風兼任丹陽呈,以豐基郡田稅米太所載船,到淸風地致敗,監色·船主等,嚴囚以待。府使洪重福,趁不摘奸,代送鄕色,依事目爲先罷黜,其罪狀,令攸司稟處事。
藥房口傳啓曰,臣等卽伏聞入侍醫官所傳之言,聖候熏熱特甚之候未已,且有淸涕流下,咳嗽頻發云。臣等不勝驚慮之至,金銀花茶及牛黃,今方封進,而雖是暑風所感,宜卽和解。臣等與諸醫,議定當進湯劑,何如?惶恐敢稟。傳曰,勿爲議藥。以上朝報
禮曹達曰,凡月令各祭,一依觀象監磨鍊達下矣。來八月內行各祭中,昭顯宮秋享祭則初八日,魂宮秋享祭則初六日推擇,俱是秋享,而日子如是相左,該監當該官所爲,殊涉駭然,令攸司科罪,臣曹不能詳察,不勝惶恐。原粘目中,魂宮秋享祭,以初八日改付標以入之意,敢達。令曰,知道。以上禮曹謄錄
司饔院啓曰,全南道八月朔進上,大妃殿乾中鰕二十斗內二斗六升,大殿乾中鰕二十斗內一斗,乾海蔘五斗內五升,皆爲欠縮。至於大妃殿乾獐,不能精乾,以致腐破。且各殿所封銀口魚·生鰒膳狀中,以食鹽書塡,而不爲調飯,皆以着鹽者封進。此不惟封進官之不能詳察,亦不無陪持人中有偸竊之弊,事極可駭。當該封進官,請推考,陪持人,令攸司從重科罪,以懲後日,何如?傳曰,允。以上司饔院謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,老炎甚於三伏,伏未審夜來,聖候寢睡,若何?口淡,脚痺,熏熱特甚,及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,或有差減之勢乎?今日臣等,與諸醫趁早入診,詳察症候,宜當。不勝憂煎,敢此問安,竝爲仰稟。答曰,知道。口淡,脚痺,熏熱特甚之候一樣,而困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,感冒咳嗽之候,與昨無異矣。勿爲入診。
領議政金昌集二十九度呈辭。入達。令曰,安心調理。
正言魚有龍三度呈辭,及修撰趙尙絅初度呈辭。入達。遞差。
副校理朴師益三度呈辭。入達。只遞本職。
答司書李善行書曰,覽書具悉。爾其勿辭,救護母病。
答判尹崔錫恒書曰,覽書具悉。以親病乞遞內局提調至此,今姑勉副焉。
答兵曹判書趙道彬書曰,覽書具悉。朴致遠之書避,意在壞亂,誠可駭惋,何足爲嫌?卿其安心勿辭,速出行公。
內醫院官員,以都提調意啓曰,本院提調崔錫恒,陳書辭遞矣。其代,令該曹口傳差出,何如?傳曰,允。
答吏曹參議沈宅賢書曰,覽書具悉。爾其勿辭,調理察職。
藥房口傳啓曰,伏聞問安之批,有感冒咳嗽一樣之敎,晩後加減,亦何如?雖是一時暑感,未寧之中,趁未和解,則誠爲悶慮。臣等旣有勿爲入診之敎,不敢更請,而醫官則使之未暮入診,詳察症候,何如?惶恐敢啓。傳曰,過私忌後爲之。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺,熏熱特甚,及困惱,腹部飽滿,膈間不淸利未已之候,復何如?不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
政院啓曰,當此藥院竝直之日,提調有闕,未卽差代,事極未安。聞判書病難起動云,而他無變通之道,更爲牌招,何如?傳曰,前望單子入之。入之,前望崔錫恒·宋相琦·趙道彬。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺,熏熱特甚,及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,或有差減之勢乎?今日臣等,與諸醫入診,詳察症候,宜當。中宮殿日間寢膳諸節,一向安寧乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚一樣,而熏熱特甚之候減歇,困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候差減矣。勿爲入診。內殿寢膳諸節,一向平善矣。勿爲問安。
領議政金昌集三十度呈辭。入達。令曰,安心調理。
大殿·中殿·世子宮,藥房,政院·玉堂夕問安。答曰,知道。
藥房口傳啓曰,晩後口淡,脚痺特甚,及困惱,熏熱,腹部飽滿,膈間不淸利未已之候,復何如?感冒咳嗽,亦有差減之勢乎?臣等不勝憂煎,惶恐敢啓。傳曰,諸症候一樣,膈間不淸利之氣差減,感冒咳嗽之候,差減後一樣矣。
令曰,吏判家,遣內醫看病。以上朝報有燼餘時政記而,腐缺不可考郞廳趙書。郞廳宋瑩中校。
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房都提調李頤命,提調趙道彬,副提調金興慶啓曰,伏未審夜來,聖候寢睡,若何?口淡,脚痺特甚,及困惱,熏熱腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽,漸甚差減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而熏熱,困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,漸益差減矣。
藥房夕問安,口傳啓曰,口淡,脚痺特甚,及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。熏熱,膈間不淸利之氣差勝,而其餘症候一樣矣。
南道揆達曰,行大司憲鄭澔在外,執義趙鳴鳳服制,掌令魚有鳳·宋思胤未肅拜,持平金礪·黃璿呈辭。今日以監察茶時之意,敢達。令曰,知道。
又達曰,左議政上書到院,而以社稷大祭齋戒,留院之意,敢達。令曰,知道。
李喬岳達曰,領議政三十一度呈辭到院,而以社稷大祭,留院之意,敢達。令曰,入之。又達曰,領議政呈辭,安心調理令下,而政府無郞廳,史官往諭之意,敢達。令曰,知道。
許玧,以禮曹意達曰,咸鏡道初封七月令薦新生鰱魚,月令內,當爲封進,而月令已過,終不封進,亦無頉稟之擧。揆以事體,殊甚未安。監司李坦推考,斯速封進之意,分付,何如?令曰,依。
又以禮曹意啓曰,卽接全羅監司移文,則今此揀擇時,當職及守令·邊將,各邑境內士夫家,竝無處女云,而無處女單子一百三十九張,同封上送矣。本道不無流寓士夫,守令亦多顯族,而年歲相當處女,無一張上送,事體甚爲未安。監司洪致中,推考,何如?傳曰,允。
又以禮曹意達曰,今此愍懷嬪遷墓時禮節,當依嬪宮禮葬時例擧行矣。嬪宮禮葬時,則政府·六曹·宗親府·忠勳府,有進香之擧,而遷奉異於初喪,郊外與城內有別。進香一節,何以爲之?敢稟。令曰,此事面稟大朝,則遷奉雖與初喪有異,全然停廢,亦涉未安。只行議政府·六曹進香,似宜,依此擧行。
又以禮曹意達曰,今秋各陵展謁,當爲取稟,而方在嘗藥之中,何以爲之?敢稟。令曰,今秋停止。
又以禮曹意啓曰,今八月十五日大殿誕日,王世子陳賀一節,何以爲之?敢稟。傳曰,權停。
又啓曰,吏曹判書權尙游,參議沈宅賢,牌招不進。推考徽旨及罷職傳旨,今方捧入,而藥院副提調差出,一時爲急。判書權尙游,牌招開政,何如?傳曰,允。
又啓曰,吏曹參議沈宅賢,旣有只推之命,更卽牌招,一體使之開政,何如?傳曰,允。
許玧,以內醫院提調意啓曰,本院副提調金興慶,今聞其親病,蒼黃出去,以齋戒,上書留院未入,今日當爲下鄕云。當此竝直之日,不可曠員,今姑改差,其代,令政院,斯速稟旨差出,卽爲牌招,使之察任,何如?傳曰,允。
又啓曰,因內醫院草記,副提調金興慶改差,其代,令本院稟旨差出事,允下矣。當此藥院竝直之日,提調不可不備員。今日雖値大祭齋戒,合有變通之道。政官,卽爲牌招,開政差出,何如?傳曰,允。
以同副承旨金相元,牌不進罷職傳旨。傳曰,推考徽旨捧入。
備忘記,史官一員,騎馬三匹立之。
李喬岳達曰,領議金昌集三十一度呈辭。令曰,安心調理。
又達曰,同副承旨金相元,連日病狀,不爲仕進,右副承旨金在魯,今日又以病狀,不爲仕進,竝卽牌招察任,何如?令曰,依。
答左議政權尙夏書曰,覽書具悉卿懇。卿以儒林碩德,夙負公輔之望,昨歲溫宮,聖上一接德容,尊禮彌篤,爰立作相,眷遇益隆,逮余代理則後,常以盡誠必致之意,諄諄勉余。余仰承聖旨,前後敦諭,不啻勤懇,尙無幡然改圖之意,只增慙恧,無以爲喩。況余期待於卿者,不在於筋力,則其不可以疾病爲辭也,決矣。噫,艱虞溢目,而廊廟空虛,望卿造朝,此時尤切。鄕其體聖心之思想,念小子之倚毗,亟回遐心,賁然來思,用副上下之望。以上燼餘
上在慶德宮。停常參·經筵。
下直,醴泉郡守閔昌夏,瑞興縣監金正魯。
大殿·中殿·世子宮,藥房·政院·玉堂問安。答曰,知道。
藥房都提調李頤命,提調趙道彬,右承旨許玧啓曰,日氣陰濕,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,已盡差減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,幾盡差愈。勿爲入診。
金在魯達曰,行大司憲鄭澔在外,執義趙鳴鳳服制,掌令魚有鳳·宋思胤未肅拜,持平金礪黃璿呈辭。今日監察茶時之意,敢達。令曰,知道。
南道揆啓曰,因都摠府草記,摠管二員未差之代,口傳差出,仍卽牌招入直事,允下,而卽今摠管上下番,俱爲入直。今日夜深,待明朝出牌之意,敢啓。傳曰,知道。
領議政金昌集三十二度呈辭。令曰,安心調理。
李喬岳啓曰,卽者吏曹郞廳來言,今日爲政事命下,而判書權尙游,參議沈宅賢,俱以病不來,參判李喜朝在外,不得開政云。判書·參議,竝卽牌招開政,何如?傳曰,允。
李喬岳啓曰,吏曹判書權尙游,牌不進,推考傳旨,纔已捧入,參議沈宅賢,旣有只推之命。判書·參議,竝更卽牌招開政,何如?傳曰,允。
又啓曰,吏曹判書權尙游,參議沈宅賢,再招不進,推考徽旨及罷職傳旨,今方捧入。判書所當更請牌招,而一日三牌,有傷事體,何以爲之?敢稟。傳曰,明日開政,而參議身病,亦未差歇耶?荐違召命,極爲未安矣。
鄭匡濟有頉,代以李春躋爲假注書。
許玧達曰,副應敎尹鳳朝,親病受由,已至累日,校理金取魯,修撰趙觀彬,日昨違牌,旣有只推之命,竝卽牌招察任,何如?令曰,依。
南道揆,以都摠府言啓曰,副摠管密豐君坦·沈澍,以上下番,今方入直矣。延齡君昍·副摠管金重器,俱有身病,密昌君樴式暇,尹慤,以禁軍別將,入直內三廳,尹憲柱,方在呈告中。沈澍,自去夜身病猝重,勢難在直,而朴鳳齡,家有時疾,身自犯染。二員未差,實無推移替直之路,在前如此之時,亦多有變通之規。二員未差之代,以在京無故人,口傳差出,以爲仍卽牌招入直之地,何如?傳曰,允。
兵曹口傳政事,以昌寧君樟爲都摠管,李尙爲副摠管。
以京畿監司狀達,領中樞府事尹趾完家,四月朔月廩米太,依關文更爲輸送,則以爲,三四日後,當爲上書云。又辭而不受事,令于金在魯曰,待下答輸送事,分付。
以京畿監司狀達,吏曹參判李喜朝,病重上去不得事,令于金在魯曰,卿辭雖懇,決難許遞,須體日昨答辭,勿復引疾,卽速上來行公事,回諭。
南道揆,以兵曹言達曰,今八月初二日,弓人柳唜怪稱名人,自武德門入來,差備門外擊錚,極爲駭愕,令攸司囚禁治罪。同門守門將朱道平,常時不能禁斷雜人,以致攔入,亦難免其責,推考,何如?令曰,依。
又以兵曹言達曰,去七月朔,各廳堂上武臣等試射,當爲設行,而連因有故,未及擧行,今月踰月,不得爲之意,敢達。令曰,知道。
金在魯,以戶曹言達曰,外方銀店,無論新舊,全屬本曹事,曾已定奪。卽聞金城唐大洞·如右乃洞等地,有銀脈。發遣監官,使之看審,則銀脈果爲富盛,而不入於都監採鉛設店之處。依例設店,吹鍊上納,以爲補用經費之地,宜當。斯速擧行,何如?
藥房口傳啓曰,晩後,口淡,脚痺特甚,及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。答曰,熏熱,膈間不淸利之氣差勝,而其餘諸症一樣矣。
金在魯啓曰,今此全羅道陳賀箋文,開拆看審,則監司洪致中兩殿箋文頭辭,宗社二字,當書於極行,而誤書於中行。兵使李相頊兩殿箋文,竝與光州牧使李喜聃,雷同。皮封職姓名下,當書以謹封,而誤書謹上箋。大殿箋文中,恭惟長句一字落書,中宮殿箋文中,誠拱北辰之北辰二字,當書於別行,而誤爲連書。光州牧使李喜聃兩殿箋文,竝與兵使李相頊,雷同,而皮封之誤書謹上箋,北辰之誤爲連書,竝相頊一般。其在事體,俱甚未安,不可無警責之道,竝推考,何如?傳曰,允。
答同副承旨金相元書曰,覽書具悉。爾其勿辭,調理察職。
黃海監司書目,道內各邑農事,春夏旱乾畓,庶幾多陳廢,蝗蟲熾發,日益蠶食,空殼居多。今月十一日,風雨損傷甚多。又自十九日,狂風大吹,暴雨兼作,尙今掀簸,田場滌盪。成川浦落之外,田畓各穀,又多推折杇落,餘存無幾。目擊民事,誠爲渴悶。新溪縣之人家漂沒,至於六十六戶之多,海州牧段,三龍一時交騰,遠近山野,無不沙汰。人物壓死,至於三名,尤極可矜事。
答副應敎尹鳳朝書曰,覽書具悉。日昨趙觀彬之書,蓋出於憂慨,而今以其言,歸之於指無爲有,已未可曉。成震齡,則至以戇朴等語,極意奬詡,喜事輩之有戇朴之風,余未之聞也。爾其勿辭察職。
京畿監司書目,楊州呈,以吏曹參判李喜朝病重上去不得事。達。令曰,卿辭雖懇,決難許遞。須體日昨答辭,勿復引疾,卽速上來行公事,回諭。以上燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,今已快減乎?今日臣等,與諸御醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,咳嗽之候,猶未快減矣。勿爲入診。
領議政金昌集三十三度呈辭。入達。令曰,安心調理。
政院啓曰,吏曹郞廳來言,今日開政事命下,而判書權尙游,參議沈宅賢,俱以病不來,參判李喜朝在外,不得開政云。藥院副提調有闕,今至三日,尙未差出,事體極爲未安。判書權尙游,以身病連呈辭單,參議沈宅賢,病勢亦未差減云,而開政緊急,不容遷就。判書權尙游,參議沈宅賢,竝卽牌招開政,何如?傳曰,允。
又達曰,司憲府大司憲鄭澔在外,執義趙鳴鳳,持平黃璿·金礪呈辭,掌令宋思胤呈辭受由,魚有鳳未肅拜。連日監察茶時,事甚未安。除在外及呈辭受由人員外,呈告未肅拜人員,竝卽牌招察任,何如?令曰,依。
李春躋爲假注書。
政院啓曰,吏曹判書權尙游,牌不進,推考徽旨,今方捧入。參議沈宅賢,亦有只推之命。藥院副提調差出,一時爲急。判書權尙游,參議沈宅賢,更爲牌招開政,何如?傳曰,允。
答兵曹判書趙道彬書曰,覽書具悉。本兵重任,不惟決難許改。頃年兵判,兼帶此任,竝直藥院,適當都政,有啓稟已行之例,今亦依此爲之,宜當。金吾之任,今姑勉副,卿其勿辭,安心行公。
政院啓曰,吏曹判書權尙游,參議沈宅賢,再牌不進,推考徽旨,及罷職傳旨,今方捧入矣。判書權尙游,更請牌招,而一日三牌,有傷事體,何以爲之?敢稟。傳曰,參議沈宅賢改差,前望單子入之。入之,傳曰,前前望單子入之。入之,傳曰,吏曹參議前前望單子還下,吏曹參議有闕之代,問于大臣差出。
吏曹參議沈宅賢,再牌不進,罷職傳旨。傳曰,禁推。
府前達,請還寢李獻英·獻章等覆試之命,竝拔去榜中事,請還收遠配罪人林象極·權弼衡·朴師悌·洪啓一等放釋之命事,請義州呼訴人朱益桓亟令梟示事,請寢西路官奴婢自願納贖之命事,請還收踰越宮墻罪人元山放釋之命,依律處斷事。入達。答曰,勿煩。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後,口淡,脚痺特甚,及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
答副修撰黃龜河書曰,覽書具悉。成震齡之構罪大臣,極其非常,而洪啓迪書中安而受之之說,固可異矣。朴致遠,掇拾餘論,誣辱大臣,一節層加,則趙觀彬之陳書,蓋出不得已,而疑恕太甚,直請譴罷,似此不公之論,余甚不取也。
京畿監司書目,楊州呈,以開城留守崔昌大病重上去不得事。達。令曰,卿辭至此,本職今姑許遞事,回諭。以上朝報
上在慶德宮。停常參·經筵。
下直,堤川縣監李泰岳。
大殿·中殿·世子宮,藥房·政院·玉堂問安。答曰,知道。
藥房啓曰,夜來風氣不佳,伏未審,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?咳嗽之候,已盡快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
領議政金昌集三十四度呈辭。入達。令曰,安心調理。
答右議政趙泰采書曰,覽書具悉卿懇。卿之慘被誣衊,聖上照燭無餘,余亦屢次開釋,必欲終始勉出矣。情志不孚,巽讓彌堅,益用缺然,繼以慙恧,而一向敦迫,似有欠於以禮待大臣之道,本職不得已今姑勉副焉。仍令曰,史官往諭,與之偕來。
答司書李善行書曰,覽書具悉。爾其勿辭,救護父病。
政院啓曰,吏曹郞廳來言,吏曹參議薦望事,往問于領議政,則以爲,情危病苦,方此尋單請急,今此薦望之命,不敢奉行云。左議政·右議政俱在外,不得往問云矣,敢啓。傳曰,問于原任大臣,差出。
傳曰,舊都留守,虛曠已久。崔昌大遞改之代,原任大臣,卽爲議薦。
答判府事李濡書曰,省箚具悉。卿之所患如此,予用慮念。緊任宜卽差出,而遷就屢日,尙未擧行。銓官俱有身病,開政無期,則在下者,不得不變通。大抵違牌之弊,愈往愈甚,無論病勢之如何,其在事體,禁推之擧,烏可已也?卿其安心善攝。仍傳曰,遣史官傳諭,遣御醫看病。
答右副承旨金在魯書曰,覽書具悉。書辭,令該曹稟處。
大殿·中宮·世子宮,藥房·政院·玉堂夕問安。答曰,知道。
政院啓曰,吏曹郞廳來言,本曹參議薦望事,問議于原任大臣,則判府事李濡·金宇杭,病不薦望。判府事徐宗泰以爲,在城外病廢昏瞀,何得與於薦望事?判府事李頤命以爲,備局諸宰議薦者,原任大臣,或有承命擬望之前例,政官差出,非時任,則未嘗議薦。原任大臣之不敢承當,必以此也。況臣之情跡,何敢冒當此事乎?不敢奉行,不勝惶恐云矣,敢啓。傳曰,知道。
傳曰,刑曹參議李秉常,吏曹參議除授。
藥房口傳啓曰,晩後,口淡,脚痺特甚,及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
政院啓曰,新除授吏曹參議李秉常,卽爲牌招開政,何如?傳曰,允。
答說書金鎭商書曰,覽書具悉。爾其勿辭,救護母病。
政院啓曰,吏曹參議李秉常,旣有只推之命。且大臣箚批已下,今無可引之嫌。藥房副提調差出,事係緊急,所當卽爲牌招開政,而日勢已暮,開政之際,易致夜深,何以爲之?敢稟。傳曰,明朝牌招開政。
以洪龍祚爲假注書。以上朝報
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,凄風連夜,日氣不調,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
領議政金昌集三十五度呈辭。入達。令曰,安心調理。
答判尹崔錫恒書曰,覽書具悉。卿其勿辭,俟母病間,安心行公。
答吏曹參議李秉常書曰,覽書具悉。所引之嫌,殊涉太過。爾其勿辭,從速察職。
答參知魚有龜書曰,覽書具悉。爾其勿辭,調理察職。
政院啓曰,吏曹參議李秉常,書答已下,卽爲牌招開政,何如?傳曰,允。
明日王世子嬪初揀擇時刻,辰正初刻。
謝恩,吏曹參議李秉常。
京畿監司書目,長湍府使柳星樞,累次辭狀,無意還任,不得已罷黜事。
今日藥房入診時,明日初揀擇處子,由開陽門入金商門事,榻前定奪。
大殿·中殿·世子宮,藥房·政院·玉堂夕問安。答曰,知道。
備邊司郞廳來言,以開城留守薦望事,問議于原任大臣,則判府事李濡·徐宗泰·李頤命·金宇杭,皆以爲,廟堂方空,事勢適急。雖有此下敎,而原任大臣,每每代行時任之事,隨窠擬薦,其在事軆,實爲未安。俱不敢晏然云矣,敢啓。傳曰,知道。
假注書宋國緯狀達,臣承令馳往于露梁·果川境前右議政趙泰采所住處,傳宣令旨,則日已向暮矣。以爲,臣席藁俟罪之中,伏承史官傳宣之諭,譴責不加,眷庇愈隆,曲循微悃,快準所請,感祝德意,若新除賜。非臣隕結,所能上報,以首頓地,不覺危涕之被面也。至於偕來之敎,尤出格外,臣尤惶蹙,罔知容措。顧臣前後所遭,實是士夫難洗之辱。雖終身自廢,未或爲過,何可以得解職名幸,而厭然爲冒進之計哉?退伏田廬,以畢餘生,是臣區區自畫之志。當以一書,更暴下情云矣。臣旣承偕來之令,姑爲仍留之意狀達。
謝恩,都承旨兪命弘。
政院啓曰,因侍講院草記,下番終未免闕直,事甚未安。實兼官有闕之代,令本院稟旨,盡數差出事,依下矣。政官,明日待開門牌招,開政差出,何如?傳曰,再明日開政。以下朝報
午時,上御興政堂。藥房入診時,都提調李頤命,提調趙道彬,右承旨許玧,假注書李春躋,記事官鄭錫五·李箕鎭,醫官柳瑺·丁時梯·權聖徵·許玷·吳重卨·方震夔·卞三彬·金必祐·李徵夏入侍。
李頤命曰,近數日來,風氣不佳,仰慮殊深,而寢睡不至不寧,下情不勝多幸。第水刺連日晩進,朝或至午,夕或抵昏,未知口淡有加,無思食之念而然耶?其間別有所進御而然耶?上曰,別無他所進,而口淡雖不加,對食口淡,不甚淸爽矣。頤命曰,近日便道濡滑,飽滿之候,其有所減乎?上曰,大便後終日不能放下,則飽滿特甚,而今則便道濡滑,故稍覺差勝矣。頤命曰,日候稍涼,眼候其或變動,而火光及晝夜之辨,能有一分之勝乎?上曰,姑無變動矣。頤命曰,請令醫官診脈,何如?上曰,唯。柳瑺曰,脈候左右調均,與昨一樣矣。丁時梯曰,左右二行缺。頤命曰,眼部診察,何如?上曰,唯。權聖徵曰,曈子神彩,似無加減矣。卞三彬·吳重卨所達亦同。頤命曰,腹部診察,何如?上曰,唯。聖徵曰,腹部飽滿之候,比前似減矣。上曰,然矣。頤命曰,丸藥近復進御乎?上曰,姑未進服矣。頤命曰,此藥似有益於飽滿之候,時時進御,未知何如?上曰,唯。趙道彬曰,眼候,以月比之,則雖無顯減,以歲比之,則其或有一分之減乎?上曰,姑無顯效矣。以上燼餘
吏批啓曰,判書權尙游病不來,參判李喜朝在外,小臣獨政未安,何以爲之?敢稟。傳曰,只出緊任。
以兪命弘爲都承旨,金台壽爲掌令,柳復明爲正言,兪集一爲知義禁,沈宅賢爲刑曹參議,呂必容爲判決事,趙尙絅爲副校理,金相尹爲修撰,兪命凝爲長湍府使,尹澤爲淸風府使,朴致遠爲金山郡守,沈澍爲永興府使,申思喆爲宗簿正,書題單金廷繼,前留守崔昌大,今降通政,加資還收事承傳,行都承旨兪命弘,同義禁兪集一。
兵批,判書趙道彬藥房直宿,參判兪命弘病,參議南就明進,參知魚有龜陳書受由,左副承旨南道揆進。
行判中樞府事趙泰采,以金興慶·沈宅賢·李世瑾·崔昌大單付副護軍,宋思胤·朴師益單付副司直,金相尹·趙尙絅·魚有龍單付副司果,李春躋·洪龍祚單付副司正,辛致復單付副司猛。以上朝報,燼餘竝謄
上在慶德宮。停常參·經筵。
下直,草溪郡守河沃。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚,及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而熏熱亦甚,困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,寢睡不寧矣。勿爲入診。
南道揆,以都摠府言啓曰,今日入直內三廳武兼禁軍,及軍兵等中日習射,請出標信。傳曰,知道。
又啓曰,行議政府左參贊閔鎭厚,掃墳事,今方下去驪州地,而所授守禦使密符,不敢仍佩而去,請還納,何以爲之?敢稟。傳曰,仍佩往來。
領議政金昌集三十六度呈辭。令于李喬岳曰,安心調理。
南道揆達曰,新拜行判中樞府事趙泰采,時在京畿果川地,乘馹上來事,依例遣史官,下諭之意,敢達。令曰,知道。
許玧,以弘文館言達曰,新除授副校理趙尙絅,時在京畿楊州地,經筵入番事緊,請斯速乘馹上來事,下諭。副應敎尹鳳朝,校理金取魯,副修撰黃龜河,昨有只推之命,竝更牌招。修撰趙觀彬,新除授修撰金相尹,一體牌招察任,何如?令曰,依。
又以侍講院言達曰,本院下番四員內,司書李善行,說書金鎭商,以親病陳書受由,兼說書未差,他無推移入直之員,連日闕直,事甚未安。兼司書朴師益,雖遭服制,已經成服,卽爲牌招入直,何如?今曰,依。
以平安監司金楺,道內農事形止,及咸從等五邑居幼學金信國等渰死·壓死事,狀達。令于南道揆曰,一二人外,渰死壓死人等,令本道恤典擧行。
以平安監司金楺,江界府使兼江邊右防禦使李順坤,中宮殿平復後陳賀箋文,不爲封進,依例罷黜事,狀啓。傳于許玧曰,只推勿罷。
許玧,以吏曹言達曰,今此魂宮秋享祭亞獻官,當以正二品塡差,而除老病在外外,無他推移之路,不得已從二品塡差以入之意,敢達。令曰,知道。
又以禮曹言啓曰,世子嬪再揀擇吉日,以何間推擇乎?敢稟。傳曰,以今月念前推擇,可也。
大殿·中宮殿,藥房夕問安。答曰,知道。
金在魯達曰,行大司憲鄭澔在外,執義趙鳴鳳,持平金礪·黃璿呈辭,掌令金台壽·魚有鳳未肅拜。今日以監察茶時之意,敢啓。令曰,知道。以上燼餘
上在慶德宮。停常參·經筵。
下直,安山郡守李秉淵。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,秋雨成霖,夜氣蒸濕,伏未審夜來,聖候寢睡,若何?口淡,脚痺特甚,熏熱亦甚,及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。口淡,脚痺特甚,及熏熱亦甚之候一樣,而困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,寢睡不得安穩矣。勿爲入診。
金在魯達曰,行大司憲鄭澔在外,執義趙鳴鳳,持平金礪·黃璿呈辭,掌令金台壽·魚有鳳未肅拜。今日以監察茶時之意,敢達。令曰,知道。
領議政金昌集三十七度呈辭。令于李喬岳曰,安心調理。
許玧啓曰,卽者吏曹郞廳來言,今日爲政事命下,而判書權尙游,參議李秉常病不來,參判李喜朝在外,不得開政云。判書·參議,竝卽牌招開政,何如?傳曰,允。
又以侍講院言達曰,本院下番,屢日闕直,事體極爲未安。司書李善行,說書金鎭商,以親病,陳書受由,已過三日。兼司書朴師益,昨日違牌,旣有只推之命。竝卽牌招,推移入直,何如?令曰,依。
金在魯,以刑曹言達曰,賊人崔次奉·朴次建·李三伊·李二萬等,不待時處斬事,命下矣。卽當行刑,而今日乃魂宮墓所秋享祭受香,不得擧行。待無故日行刑之意,敢啓。令曰,知道。
以兼司書朴師益,說書金鎭商牌不進罷職傳旨,傳于許玧曰,推考徽旨捧入。
有政。吏批,判書權尙游呈辭入達,參判李喜朝在外,參議李秉常進,右副承旨金在魯進。
吏批啓曰,判書權尙游呈辭入達,參判李喜朝在外。小臣獨政未安,何以爲之?敢稟。傳曰,只出緊任。
以韓重熙爲承旨,李觀命爲兵曹參判,權熀爲弼善,鄭錫三爲兵曹正郞,申思喆爲兼弼善,黃龜河爲兼文學,右副承旨韓重熙,同副承旨金在魯。
兵批,判書趙道彬藥房直宿,參判未差,參議南就明進,參知魚有龜病,左副承旨南道揆進。
以李觀命·金相元單付副司直。
南道揆達曰,右副承旨韓重熙,旣有只推之命,更卽牌招察任,何如?令曰,依。
許玧,以禮曹意啓曰,世子嬪再揀擇取稟草記,傳曰,以今月念前推擇可也事,命下矣。令日官推擇,則今月內無故日絶少,初八日至初十日俱吉,而十一日十惡,十二日至十四日國忌及齋戒,十五日誕日,十六日爲吉,而月食齋戒相値,十七日·十八日國忌及齋戒,十九日聖對,二十日十惡,二十一日以後至二十九日,國忌之外,竝有拘忌云,何以爲之?敢稟。傳曰,然則以初十日定行,而二十四日·二十七日·二十八日·二十九日,此四日中,何日拘忌不至大段耶?
金在魯,以禮曹言啓曰,世子嬪再揀擇吉日推擇草記,傳曰,然則以初十日定行,而二十四日·二十七日·二十八日·二十九日,此四日中,何日拘忌不至大段也事,命下矣。問于日官,則二十四日·二十七日,大殿拘忌,二十八日,二十九日十惡,俱是大段拘忌,而閏八月初一日,則爲吉云矣,敢啓。傳曰,知道。
以弼善權熀,兼文學黃龜河等,牌不進罷職傳旨,傳于金在魯曰,推考徽旨捧入。
傳于金在魯曰,參知魚有龜女子,參奉趙鼎彬女子,進士曺命敎女子,沈瑋女子,幼學鄭錫悌女子,及初揀擇時未詣闕女子,竝禁婚,其餘許婚。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後,口淡,脚痺特甚,熏熱亦甚,及困惱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱亦甚,膈間不淸利之氣差勝,而其餘病候一樣矣。
答判中樞府事趙泰采書曰,覽書具悉卿懇。今玆勉副相職,雖出於不得已,而余心之缺然,何可云喩?成震齡,專出侮辱,斷非公心,則何足介意?卿其須體至意,安心勿辭,卽速偕來,用副虛佇之望。仍令曰,此書,令偕來史官傳諭。
答右副承旨韓重熙書曰,覽書具悉。伊時事,旣已昭雪,今無可引之嫌。爾其勿辭,從速察職。以上燼餘
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,夜來風氣不佳,伏未審聖候寢睡,若何?口淡,脚痺特甚,及熏熱,困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
金在魯達曰,明日常參,取稟。令曰,停。
南道揆達曰,行大司憲鄭澔在外,執義趙鳴鳳,持平金礪呈辭,掌令金台壽·魚有鳳未肅拜,持平黃璿服制。今日以監察茶時之意,敢達。令曰,知道。
金在魯啓曰,吏曹郞廳來言,大臣置處政事,何以爲之?取稟。傳曰,明日爲之。
李喬岳達曰,右副承旨韓重熙,書答已下,卽爲牌招察任,何如?令曰,依。
傳于金在魯曰,參知魚有龜女子,參奉趙鼎彬女子,進士曺命敎女子,縣令沈瑋女子,幼學鄭錫悌女子,已經痘疫與否,問于本家以啓事,分付該曹。
金在魯,以禮曹言啓曰,傳曰,參知魚有龜女子,參奉趙鼎彬女子,進士曺命敎女子,縣令沈瑋女子,幼學鄭錫悌女子,已經痘疫與否,問于本家以啓事,分付該曹事,命下矣。卽令漢城府,問於各其本家,則魚有龜,趙鼎彬·曺命敎·鄭錫悌女子,則已經痘疫,沈瑋女子,曾於四歲時經痘,而痘甚輕歇,猶在疑信之間云矣,敢啓。傳曰,知道。
領議政金昌集三十八度呈辭,答曰,卿之所遭,雖曰非常,前後答辭,開釋無餘。百般構捏,必欲擊去之狀,極可駭惋。所當終始勉出,而第巽讓彌堅,造朝愈邈,一向敦迫,亦似有欠於以禮待大臣之道。本職不得已今姑勉副焉。仍令曰,史官往諭,與之偕來。
事變假注書李倚天偕來,代以徐命九爲之。
徐命九,代以盧三邦爲之。
金在魯,以侍講院言達曰,本院新除授兼弼善申思喆,時在京畿楊州地,書筵入番事緊,斯速乘馹上來事,下諭,何如?令曰,依。
忠淸監司韓祉,以恩津縣人物三名嚂死事狀達。令于金在魯曰,恩津嚂死人等,令本曹恤典擧行。數行缺
金在魯,以長生殿郞廳,以提調意達曰,本殿所在內梓宮八部中,張字·暑字·往字三部,漆縫罅痕處,纔已磨正加漆,少無所欠,故與無欠梓宮,一體會錄,而其中一部,則依定奪,將用於今番愍懷嬪遷墓時矣。當以張字內梓宮,奉詣墓所,而外長七尺一寸七分,外廣二尺二寸二分,外高二尺三寸四分,外梓宮長廣,依磨鍊造來之意,敢達。令曰,知道。
忠淸監司韓祉,以八月朔進上生松茸限內不得封進待罪事狀達。令于金在魯曰,勿待罪事,回諭。
假注書李倚天書達,臣敬奉徽旨,傳諭于長位里前議政府領議政金昌集所住處,則以爲,臣之情病危苦,尋單請急,實不獲已,而侍藥憂煎之中,日事瀆擾之罪,萬戮猶輕。卽伏承史官傳宣之諭,辭意冞勤,譴責不加,所辭職名,快蒙準免,床簀危喘,不覺驚起,感誦德音,忽若沈疴之去體。此眞所謂生死肉骨之恩,非臣隕結所能仰報也。第偕來之敎,實出意外,顧臣所遭醜辱,雖蒙兩宮開釋無餘,在臣私義,其何敢乘此恩遞之會,抗顔復進,有同無故之人,以自喪其廉隅,以益人嗤點哉?況臣疾病奄奄之狀,卽史官所目見,雖欲自力承命,亦無其路。儻蒙收還偕來之命,俾得安意就盡於此,則實終始生成之澤,謹當以一書,更暴危悃云矣。臣旣承偕來之令,姑爲仍留之意,敢達。令曰,知道。
假注書宋國緯狀達,臣以有旨辭意,傳諭于中樞府行判中樞事趙泰采,則以爲,臣旣遞其職,仍冒其資,固事理之不可,而私意之所未安,敢陳至懇,冀二行全缺偃伏,不思所以竭蹶之義哉?顧此臲卼情勢,危懍之情,未嘗以解職而少弛。百爾思量,斷無重入脩門之望,致令近臣,淹留於廬,臣之罪戾,至此而益無所逃,席藁竢譴之外,更無所達云矣。大臣以前後所遭,爲難進之端,姑無登途之意,臣姑爲仍留緣由,竝爲馳達事。踏達字。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時口傳啓曰,晩後口淡,脚痺特甚,及困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
韓重熙啓曰,兵曹郞廳來言,闕內各處入直軍士,夜巡檢云矣,敢啓。傳曰,知道。以上燼餘
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,涼風徹夜,伏未審聖候寢睡,若何?脚痺特甚,及困惱,熏熱,腹部飽滿,膈間不淸利之氣,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱亦甚,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
五六字缺習射,請出標信。傳曰,知道。
又以都提調意啓曰,入直內三廳武兼禁軍及軍兵等中日習射事,標信命下矣,而罪人行刑相値,不得爲之之意,敢啓。傳曰,知道。
南道揆達曰,行大司憲鄭澔在外,執義趙鳴鳳,持平金礪呈辭,掌令魚有鳳·金台壽未肅拜,持平黃璿服制,連日監察茶時,事甚未安。除在外服制外,呈告未肅拜人員,竝卽牌招察任,何如?令曰,依。
以掌令魚有鳳,牌不進罷職傳旨,傳于韓重熙曰,推考徽旨捧入。
金在魯,以禮曹意啓曰,初揀擇時有頉處女,竝於再揀擇入參事,啓下分付矣。卽接漢城府移文,則咸昌縣監朴舒泰女子,今始上來。通德郞朴滉,幼學金時敏·尹鳳壽女子,俱以染病,不得進參。春川府使丁道復女子,染病退熱後,餘症危篤,典籍趙鎭禧,安邊府使宋成明女子,未及上來。龍仁縣監洪重徵,宜寧縣監洪禹翰女子,及高城郡守金文孫女,俱以身病,不得上來云。無頉處女,別單書入,而本曹參判朴鳳齡卒逝,其處女單子,還爲出給之意,敢啓。傳曰,知道。
令于金在魯曰,全羅監司洪錫輔留待。
令于金在魯曰,全羅監司洪錫輔引接。
有政。吏批,參議李秉常進,右副承旨韓重熙進。
兵批,參知魚有龜進,左副承旨南道揆進。
吏批啓曰,判書權尙游呈辭受由,參判李喜朝在外。小臣獨政未安,何以爲之?敢稟。傳曰,只出緊任。以趙最壽爲兵曹佐郞,申思喆爲應敎,宋眞明爲京畿都事,李澤爲宗廟提調,辛相東爲工曹佐郞,全以樟爲興海郡守。
傳于韓重熙曰,以行禮曹判書李健命拜相。右議政李健命,以李健命爲承文院都提調。
吏批啓曰,領議政金昌集,旣已遞職,今當置處,本曹無相當之窠,依例送西之意,敢啓。傳曰,知道。
兵批,領議政金昌集,遞職送西事,命下矣。所當隨品處置,而領中樞一窠,他大臣今方見帶,依近例從座目,判中樞下批之意,敢啓。傳曰,知道。
以金昌集爲判中樞府事。
南道揆達曰,事變假注書盧三邦,時無職名,依例付軍職,冠帶常仕,何如?令曰,依。
金在魯,以觀象監提調意達曰,本監雖小各司,以欽天重地,事體有別,數少奴婢之奔走供役,苦重難堪,而刑曹每以水工定送,故甲申年間,本監以一切勿定送事,捧二行全缺九名之多,番官供饋,日課印役,無以取移。依甲申年定奪,勿爲差送,令欽天監重地,得以成樣宜當。以此分付該曹,何如?令曰,依。
金在魯,以禮曹意啓曰,卽接漢城府移文,則典籍趙鎭禧女子,今始上來云。明日再揀擇時,一例入參,何如?傳曰,允。
以平安監司狀達,義州府居民金乙金等淹死,李京民等壓死,至於四十二名之多,家舍漂沒事,令于金在魯曰,事極驚慘,淹死·壓死人等,令本道恤典擧行,而漂流人家,令該曹各別顧恤。
傳于金在魯曰,當此禮曹多事之日,只有參議一員,參判有闕之代,卽爲口傳差出,牌招察任。
吏曹口傳政事,以李觀命爲禮曹參判。
答戶曹判書宋相琦書曰,覽書具悉。文衡之任,不宜輕遞。卿其勿辭,安心行公。
南道揆啓曰,密符冊修正之規,案某官親受之下,存其餘地,以備他日還納時修正矣。二月二十五日黃海監司李德英,親受之下,所存餘地,比他稍廣,而適又在內外張卷舒之際,故今日全羅監司洪錫輔修正之時,注書不覺其下他修正,誤爲書塡於空紙,致令八月初九日所授密符,誤修於二月之下三月之上,事之未安,莫此爲甚。當該注書,推考警責。臣亦着署之後,始爲覺察,不勝驚惶,而此與尋常文書有異,不可仍置,亦不敢任此變通,刀擦與改補他紙,俱爲未安。今此誤修正處,不得不付標還納,自內踏小啓字以下,然後依次序改修正以入,似合事宜,敢啓。傳曰,依啓。
大殿·中殿·世子宮,政院·玉堂夕問安。答曰,知道。大殿·中殿,藥房夕問安。答曰,知道。
藥房夕問安時,口傳啓曰,晩後口淡,脚痺特甚,困惱,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
金在魯達曰,明日常參,取稟。令曰,停。
令全羅監司洪錫輔書,王世子若曰,升秩右輔,器典纔假於剖符,觀命在湖,恩命特侈於予節。聖心惟簡,僉謨是詢。惟卿,資稟端方,識慮通敏,訓傳詩禮,舊物重光於靑氈。藝擅詞章,英名再登於黃甲,生長豪貴,志常戒於易盈。遜避要華,心每懷於難進。雖通籍之歲久,而在列之時稀,蘇學士之進言風裁,獨冠於一代,王御史之銜命濟活,奚止於千人?西河一麾,願遂專城之養,東海半歲,譽洽臥閤之治。利器旣著於盤根,恩秩特加於雄府。陸刺史之太惠,堪惜一州之專,蕭太傅之練才,何煩三輔之試?睠彼百濟之舊域,實是一國之重藩。千里湖山,美哉襟帶之天設,萬井煙火,庶矣版籍之日增。衣冠月遊,佳氣擁豐沛之郡,粟帛歲運,厥貢等荊·揚之州。繄擧國經用之是資,嗟近日凋弊之轉極。冠蓋不絶,賑發自癸甲之年,錦玉靡寧,憂虞軫乙丙之夜。連歲疾疫,饉殍相望於道塗,彌月旱乾,播種又愆於田畝,斯誠係關於時運,豈曰流行之天災?拯溺,正急於安集之策,承流宣化,孰堪委寄之權?歷數朝端,無出其右。玆授卿以全羅道觀察使兼兵馬水軍節度使巡察使·全州府尹。卿其秪膺寵命,勉恢良圖,若已痛瘝,殫夙夜憂民之戀,爲國屛翰,效終始報上之忠,宣布德音。煦凋瘵而恤窮餓,修明考典,奬廉謹而鋤奸貪。汲黯只擧大綱,須念御煩以簡之語。張詠專務實惠,痛絶違道干譽之風。田政方急於檢量,觀便而指畫,民困最切於隣族,勿憚隨事而變通。二行半全缺吾且召矣,汝其往哉。故玆令示,想宜知悉。
巳時,王世子坐尊賢閣,全羅監司洪錫輔留待引接時,同副承旨金在魯,輔德朴聖輅,司書李善行,假注書洪龍祚,記事官李箕鎭入對。令曰,今日卿方辭朝,或有稟定之事乎?錫輔曰,別無大段稟定之事,而今年癘疫,八路同然,死亡相繼。以此民不能服田,初未落種者居多,雖是落種處,病未除草,則在在皆然。未付種之類,當入於全災,而未除草,則不在於災傷事目中,姑未知前頭災傷磨鍊時,朝家將何處之,而必須一體給災,然後小民可蒙實惠,故敢此仰達。令曰,令廟堂稟處,可也。出擧條錫輔曰,朝家以量田事,屢加申飭,而因各道趁未擧行,至差均田矣。況小臣曾前監賑本道時,別單中請行量田。其後大臣之箚,二行全缺蘇息未易。今若謂以秋成,不復審量,猝擧大役,或間必將騷擾,其在撫摩懷保之道,今年則尤宜別樣軫念,使之按堵。小臣下去之後,當觀事勢,隨便奉行,而如有難處之端,有不容不差退,則將爲具由狀聞矣。令曰,依爲之,可也。錫輔曰,近來國綱解弛,奉法者絶少,乘轎之禁,非止一再,頃年上敎,十分嚴明,至以名官之犯此禁,極爲未安爲敎,而堂下守令,年少察訪,亦皆乘轎,恬不爲異,事極寒心。臣於到界後,管下則自當別樣嚴禁,而至於奉命之人,閒多冒乘,以致驛馬之凋弊,今後則雖是別星,如或犯禁,亦當狀聞矣。令曰,依爲之。出擧條錫輔曰,近來災結,虛實相蒙,一邑之中,雖有强半稍實處,不無混入於尤甚者,稅入因此大縮,誠極寒心。凡被災之邑,使各其守令,親摘奸本邑之內,被災者爲幾面,一面中尤甚者爲幾處,詳細區別,報于營門後,自營門或送人摘奸,巡到時,親自看審。如有不得實之事,則田夫,當從重勘罪,當該守令,亦難免論責,而外議以爲,間或發遣都事,檢覈爲宜云,而此異常規,必稟定然後,可以奉行,故敢達。令曰,依爲之。出擧條在魯曰,曾前監司辭朝時,別諭例於政院聽受,而若有引見之擧,則直於榻前讀傳矣。今當引接,亦於此處讀傳之意,敢達。令曰,唯。在魯讀別諭訖。令曰,生民休戚,係於守令之賢否,黜陟之政,必須嚴明,可也。錫輔曰,小臣鑑識不明,恐難稱塞,而見聞所及,敢不盡心?支煩之說,有難容達,下去後,謹當隨其便宜,條陳以聞矣。在魯曰,掌隷院,乃詞訟重地,而近緣堂上有故,廢坐已至三朔,事甚未安。判決事呂必容,以前任成川時降仙樓失火事,有所引嫌,連呈辭書,此非年久後引嫌之事,故原書旣已。以下全缺
上在慶德宮。停常參·經筵。
夜五更,有霧氣。
下直,南陽府使李浣。
大殿·中殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚,困惱亦甚,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡,脚痺特甚,及困惱不甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候一樣,而寢睡不得安穩矣。
韓重熙,以禮曹言啓曰,卽接漢城府移文,則龍仁縣令洪重徵女子,今始上來云。今日再揀擇時,一體入參,何如?傳曰,允。
又以弘文館言達曰,新除授應敎申思喆,時在京畿楊州地,經筵入番事緊,請斯速乘馹上來事,下諭。番次苟簡,未有甚於近日。校理金取魯呈辭受由,修撰金相尹纔遭服制,不得請牌,應敎尹鳳朝,修撰趙觀彬,副修撰黃龜河,連呈辭單,無意行公,竝卽牌招察任,何如?令曰,依。
以副應敎尹鳳朝,修撰趙觀彬,副修撰黃龜河罷職傳旨,傳于韓重熙曰,推考徽旨捧入。
南道揆達曰,右承旨許玧甥姪幼學韓斗一身死,服制已行四日,出仕,何如?令曰,依。
又達曰,假注書金始炯,時無職名,依例付軍職,冠帶常仕,何如?令曰,依。
韓重熙,以禮曹言啓曰,卽見前參奉趙鼎彬所呈單子,以爲其女子,乙酉閏四月十三日巳時生,而得見本曹單子謄本,以四月書出,無閏字。當初書呈單子時,或落閏字,而抑本曹謄本中,誤書而然耶云,而原單子,旣已入啓,今無憑考之地。原單子中,果無閏字,則還下後改付標以入,何如?傳曰,更考單子,則果無閏字矣。當挾書,不必改付標矣。
又以禮曹言啓曰,世子嬪再揀擇已行,三揀擇吉日,以何間推擇乎?敢稟。傳曰,以開月推擇,可也。
答判府事李濡箚曰,覽書具悉卿懇。卿深念國計民憂,如此箚陳。而所論,實合矯弊之道,其令廟堂稟處。而未辭朝守令,令該曹催促發送,以下三條,及貶罷守令佐貳,獨爲開政差出事,竝依施,吏判事,當留意焉。仍令曰,史官往諭。
答判府事金昌集書曰,覽書具悉卿懇。今玆勉副,雖出於不得已,缺然之心,曷可云喩?大臣之退處郊外,今幾月矣,甚非事體之所宜,而調病之便,亦不如城裏。卿其須體至意,安心勿辭,卽速偕來,用副虛佇之望。令曰,此書答,使偕來史官傳諭。
假注書鄭匡濟達曰,臣承令馳往于忠淸道淸風黃江村左議政權尙夏所住處,傳宣徽旨。則以爲,臣篤老積病,近益萬萬危苦,不得不陳章乞免,庶幾垂察矣。不意近侍,傳宣下答,而不惟不賜允許,辭旨之隆重,恩數之超絶,有非微臣所敢承聞者。惶感之極,抑塞轉甚,不知置身之所也。前後敦召,實出虛佇之至意,則臣雖愚蠢,亦有一端秉彛,何敢一向撕捱,重得罪於分義哉?顧臣病勢,奄奄朝暮,寸步難運,實無强起登程之勢。辜負鴻恩,死有餘罪,只自涕泣,不知所以仰對云矣,敢達。令曰,知道。
假注書李倚天書達,臣敬奉徽旨,傳諭于行判中樞府事金昌集處,則以爲,臣猥陳一書,乞寢偕來之令,伏承下答之辭,委曲懇至,有踰尋常,至軫危喘,諭以調病之道,仍令臣卽速偕來。臣感激恩數,不覺涕淚之被面也。臣本當退休,而又被人推擠,寧有一分復進之念,而今送侍相守,實無轉身之路。且臣所叨敦匠之任,旣未蒙遞,則義同往役,理難終辭,誠欲黽勉趨命,而床簀沈淹之中,病勢適又添苦,勢須竢得少間,始可握曳入城。若蒙先還史官,則私義庶可少安云矣。大臣稍竢病間,將有造朝之意,而臣旣承偕來之令,故姑爲仍留之意,敢達。令曰,知道。
韓重熙達曰,明日宗廟秋奉審,明明日國忌齋戒,十三日國忌正日,十四日國忌正日。此四日,常參頉稟。令曰,知道。
南道揆達曰,備邊司郞廳來言,今日賓廳日次,而大臣時未出仕,不得來會云矣,敢達。令曰,知道。
大殿·中殿·世子宮,政院·玉堂夕問安。答曰,知道。
大殿·中宮殿,藥房問安。答曰,知道。
大殿·中宮殿,藥房夕問安。答曰,知道。
樂房夕問安時,口傳啓曰,晩後口淡,脚痺特甚,及熏熱,困惱,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
令江原監司李箕翊書,王世子若曰,分八路而設藩維,壤地雖有大小,按一方而布政化,責任本無輕重。肆朝家軫東顧之憂,而良才膺上衷之簡。惟卿,緖襲麟趾,姿挺鳳毛,處己端方,守家傳淸謹之業,臨事精確,有世務綜理之能。自執耳於上庠,已彰聲譽,惜淪跡於下邑,久歎栖遲,晩來蒐科之策名,始見淸塗之展步。屢秉簡於臺地,暮年之風稜不衰。旋擢秩於喉司,夙七八字缺歷諸佐貳之任二行全缺彊域控于直北,海鹵山瘠,八百里人物蕭條,斫六字缺十六州財力貧乏,比他道凋弊特甚。況近來憂虞孔殷?饑疫荐仍,顚沛慘於溝壑,焚怯滋熾,嘯聚劇於藪淵。蓋其旬宣之權,較平日尤重。至如防禦之責,惟此時爲難。如非藉卿才猷,疇能敷上德意?玆授卿以江原道觀祭使兼兵馬水軍節度使巡察使,卿其祗服寵命,勖勵良圖,竭平素蘊抱之才,必務經理,體聖上委寄之旨,毋憚勤勞。御下則適其弛張,寬猛交濟,考績則核其臧否,黜陟惟明。矧急務亶在於懷綏,顧惠政寧緩於乳哺,流逋復其恒業,可絶鴻雁之鳴,姦宄化爲良民,俾除龍蛇之害。其他施措,悉循便宜,若夫稟裁,要遵常典。於戱,念及民事,予惟不覺惻然。命汝近臣,聖意豈夫偶爾?孟陽之登山遊賞,宜戒此行,范滂之攬轡澄淸,庶勉今日,永思外庸之訖,仰副上眷之隆。故玆令示,想宜知悉。以上燼餘
上在慶德宮。停常參·經筵。
自眛爽至辰時,有霧氣。
下直,靈巖郡守姜頊,遂安郡守李夏相。
大殿·中殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚·困惱亦甚及熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,中宮殿玉候,近日一向安寧乎?不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱·熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診,內殿氣候無事矣。
韓重熙啓曰,來十五曰,儒生殿講日次,而誕日相値,頉稟。傳曰,知道。
吏曹判書權尙游三度呈辭,入達。令于韓重熙曰,更加調理出仕。
令于韓重熙曰,江原監司李箕翊留待。
令于韓重熙曰,江原監司李箕翊引接。
韓重熙,以禮曹言啓曰,世子嬪三揀擇吉日,以開月初推擇事,命下矣。嘉禮時應行凡事,所當預爲料理擧行,嘉禮都監堂上·郞廳,令吏曹差出,何如?傳曰,允。
又以禮曹言啓曰,世子嬪三揀擇取稟草記。傳曰,以開月初推擇可也事,命下矣。令日官推擇,則閏八月初一日辰·巳間兩時爲吉云。以此日定行乎?敢稟。傳曰,依爲之。
傳于韓重熙曰,參知魚有龜女子,沈瑋女子,幼學鄭錫悌女子,竝禁婚,其餘許婚,再揀擇時,未入參處女,亦爲許婚。
傳于南道揆曰,徐判府事扈衛大將辭免四箚,旣已下答矣。本廳軍官別試射一年一度爲之事,曾已定式,決不可一向遷就,致有武士落莫之歎,趁卽設行事,分付。
南道揆,以御營廳言達曰,本廳分授浦洞體城頹毁處待晴改築事,前已達下矣。今月十二日,當爲始役,而未築之前,則京案標下軍,每夜十名式,依前輪回守直之意,敢達。令曰,知道。
又以訓鍊都監言達曰,都監分授都城伐兒峙近處體城五間許,因雨頹落,而左右傍近,亦多傾圮,改築處,殆至十餘間矣。今月十二日,始役改築之意,敢達。令曰,知道。
韓重熙達曰,因原任大臣箚辭,貶罷守令,佐貳獨爲開政差出事,令下矣。政官卽爲牌招開政,何如?傳曰,允。
有政。吏曹參議李秉常進,右副承旨韓重熙進。
兵批,參知魚有龜進,右副承旨韓重熙進。
吏批啓曰,判書權尙游呈辭受由,參判李喜朝在外,小臣獨政未安,何以爲之?敢稟。傳曰,只出緊任。又啓曰,殿最居中,居下守令差出事,命下矣。此是都目政應出之科,未準朔監察·禁府都事·刑曹·掌隷院郞官,各司久任人員,竝擬,何如?傳曰,允。
以金相元爲同副承旨,崔錫恒爲禮曹判書,閔鎭厚爲判義禁,李觀命爲同義禁,黃一夏爲兵曹參判,張震煥爲高城郡守,崔昌敏爲平昌郡守,朴弼哲爲比安縣監,鄭亨晉爲恩津縣監,尹鳳九爲稷山縣監,姜纘爲懷德縣監,沈壽賢爲安州牧使,一行餘缺朴仲徵爲慶興府使,李喜華爲寶城郡守,姜聖適爲光陽縣監,李熙慶爲碧潼郡守,金弘迪爲興德縣監,李遂良爲渭原郡守,趙光命爲司議,朴昌厚爲戶曹佐郞,李蓍顯爲安峽縣監,王世子嘉禮都監都提調李健命,提調三,崔錫恒·宋相琦·申銋,郞廳八,申思喆·尹鳳朝·金希老·李柱世·金光運·趙儀祥·沈維賢·李瀗。
兵批,以金在魯爲副護軍,金取魯·李國休爲副司果,金始炯·盧三邦爲副司正。
李喬岳達曰,近來僚員不齊,出納之地,事多苟簡,今日政新除授承旨,待下批,卽爲牌招察任,何如?令曰,依。
韓重熙,以侍講院言達曰,本院上番輔德朴聖輅,連日入直矣,以加土事,下直出去,兼輔德未差,兼弼善申申喆在外,文學李鳳翼受由在外,兼文學黃龜河,自玉堂將有請牌之擧,無他推移入直之員。新除授弼善權熀,雖遭服制,已經成服,說書金鎭商,一番應命之後,連呈辭單,無意行公,竝卽牌招察任,何如?令曰,依。
以說書金鎭商,牌不進,罷職傳旨,傳于李喬岳曰,推考徽旨捧入。
韓重熙,以弘文館言達曰,副應敎尹鳳朝呈辭受由,修撰趙觀彬,副修撰黃龜河,旣有只推之命,竝更牌招察〈任〉,何如?令曰,依。
以修撰趙觀彬,副修撰黃龜河,牌不進,罷職傳旨,傳于李喬岳曰,推考徽旨捧入。
答右參贊兪命雄書曰,覽書具悉。兩任令都監,稟處。卿其勿辭,調理行公。
答判府事金宇杭箚曰,覽箚具悉卿懇。所患如此,不得進往,有何所傷。提調金興慶,遞改出代,以爲進去之地,卿其安心勿辭。仍令曰,史官往諭。
大殿·中宮殿·世子宮,政院·玉堂夕問安。答曰,知道。
大殿·中殿,藥房夕問安。答曰,知道。
藥房夕問安時口傳啓曰,晩後口淡·脚痺特甚及困惱·熏熱·腹部飽滿·膈間不淸利之氣,復何如?臣等不勝憂煎,惶恐,敢啓。傳曰,膈間不淸利之氣差勝,而其餘症候一樣矣。
答吏曹參議李秉常書曰,覽書具悉,爾其勿辭,卽速開政。
以判府事趙泰采書,令曰,承旨更往敦諭。
午時,王世子坐尊賢閣,江原監司李箕翊留待引接入對,江原監司李箕翊,右副承旨韓重熙,假注書金始炯,記事官鄭錫五入對。令曰,卿今始辭朝,必有稟定事,故引接矣。箕翊曰,無大段稟定事矣。但道內農事形止,則前監司連續狀達,想已下燭矣。卽今則與初頭有異,嶺東之蟲災漸熾,嶺西之癘疫方甚,民事誠極可慮。以此不無陳稟之事,而頃日大臣書中,旣已畢陳,今無更達之辭,下去後,以目所覩,擧實狀達矣。箕翊曰,金城盜賊,自營下有推治之命矣。臣到營後,當爲推問,而卽今秋巡當前,以此一事,停止巡歷,旣涉重難,巡歷回還,將至月半,一向置而不問,亦甚稽滯。原州牧使,例兼討捕之任,且定剛明推官,使之眼同究問,似爲便當,而時任大臣時未出仕,故不得講定,小臣下去,以此辭緣狀達,未知何如?二行缺箕翊曰,親承令旨,臣雖愚劣,豈不盡心奉行乎?遂罷出。以上燼餘
上在慶德宮。停常參·經筵。
神德王后忌辰祭齋戒。
韓重熙達曰,行大司憲鄭澔在外,執義趙鳴鳳,掌令金台壽,持平黃璿呈辭,掌令魚有鳳未肅拜,持平金礪式暇,今日以監察茶時之意,敢達。令曰,知道。
韓重熙達曰,徐判府事箚子到院,而以國忌齋戒,留院之意,敢達。令曰,入之。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。二行缺
藥房都提調臣李頤命,提調臣趙道彬,副提調臣兪命弘啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱·熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
藥房夕問安口傳啓曰,晩後口淡·脚痺特甚及困惱·熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
南道揆,以都摠府言啓曰,今日入直內三廳武兼禁軍,及軍兵等,當爲中日習射,而國忌齋戒相値,不得爲之之意,敢啓。答曰,知道。
以同副承旨金相元牌招不進罷職傳旨,傳于李喬岳曰,推考徽旨捧入。
李喬岳達曰,同副承旨金相元,旣有只推之命,更卽牌招察任,何如?令曰,依。
以同副承旨金相元再招不進罷職傳旨,傳于李喬岳曰,推考徽旨捧入。
韓重熙達曰,行判府事金昌集,今日還入城中,偕來史官入來之意,敢達。令曰,知道。
韓重熙,以禮曹言達曰,王世子嬪三揀擇時,有大臣禮官命招下問之例,敢此仰禀。答曰,知道。
韓重熙,以禮曹言啓曰,王世子嬪三揀擇吉日,旣以閏八月初一日推擇事,啓下矣。納采等六禮吉日,不得不豫爲推擇,敢此仰稟。答曰,嘉禮當行於九月矣。
韓重熙,以禮曹言啓曰,取考謄錄,則三揀擇定嬪後,卽詣別宮矣。別宮可合處所,豫爲定奪然後,方可趨期修理,令嘉禮都監,啓稟定奪,何如?答曰,依前定於於義洞宮,可也。
南道揆書達,臣承令馳往于露梁·果川境,行判中樞府事趙泰采所住處,往宣徽批,則以爲臣瀝陳血懇,冀蒙恩許,而冒叨之資,旣不收回,偕來之令,亦不還寢,反下敦勉之諭,特遣銀臺之臣,慰藉開釋,去益諄切。此固曠絶之異數,有非負罪賤臣,所可數得,煌感之極,不知死所。噫,臣之離違京輦,倏已五朔,犬馬之誠,食息靡弛,而猶不敢爲冒進之計者,誠出於情地之萬萬危蹙,是豈得已而不已哉?今臣必退之狀,實國人之所共言,雖欲冒沒趨承,其如公議之拂鬱何哉?況臣痰火之症,近又添劇,最是痿癖之症,轉成沈痼,跬步之間,不得任便起動。以此病情,決無自力之望,終不能仰體勤懇之旨,以效蹶之義,臣罪至此,尤無所逃,當以一書,更暴下情,以請鈇鉞之誅云矣,敢達。答曰,知道。
答行判中樞府事徐宗泰箚曰,覽箚具悉卿懇。聖上以大臣之過自引嫌,久處城外,謂非事體所宜,每欲敦勉入城,今雖開陳,許副兼帶,尤無是理矣。卿其亟遵聖旨,安心勿辭擧行焉。仍令曰,史官往諭。以上燼餘
上在慶德宮。停常參·經筵。
神德王后忌辰。
孝敬王后忌辰祭齋戒。
夜一更,月暈。
大殿·中宮殿·世子宮,政院·玉堂問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚,及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱·困惱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
傳于南道揆曰,史官一員待令,騎馬三匹立之。
韓重熙達曰,近日禮曹,多有擧行之事,而判書崔錫恒,尙未出肅,卽爲牌招察任,何如?令曰,依。
以許錫爲事變假注書。
李喬岳達曰,同副承旨金相元,昨日旣有只推之命,更卽牌招察任,何如?令曰,依。
又達曰,右承旨許玧外孫幼學金淵妻孺人權氏身死,服制已行四日,出仕,何如?令曰,依。
韓重熙,以禮曹言達曰,因禮曹草記,崇陵陵上莎草修補時,大臣進去監董事,旣已達下,而領議政未差,左議政權尙夏在外,右議政李健命未肅拜,不得進去。曾前或有如此之時,有原任大臣進去之例,令本院稟處事,依下矣。原任中,何大臣進去乎?敢稟。傳曰,徐判府事進去。
又以禮曹言啓曰,王世子嬪三揀擇,已爲擇日,啓下矣。凡係供上之物,依例進排別宮之意,預爲知委各司,而供上紙,一依丙子年例封進事,分付,何如?傳曰,允。
金相元,以弘文館言達曰,校理南一明,身病甚重,陳書徑出,上番將未免闕直,事體未安。副校理尹鳳朝,陳書受由,不得請牌,修撰趙觀彬·金相尹,副修撰黃龜河,竝爲牌招,以爲姑陞入直之地,何如?令曰,依。
以修撰趙觀彬·金相尹,副修撰黃龜河,牌招不進罷職傳旨,傳于金相尹曰,推考徽旨捧入。
以咸鏡監司李坦七月令薦新生鰱魚,限內不得封進待罪事,狀達,令于金相元曰,勿待罪事回諭。
答右議政李健命疏曰,省疏具悉卿懇。卿之才德,允合台司,今玆爰立,予意非偶,何用撝謙,若是其過乎?噫,艱虞溢目,而廊廟久虛,待卿論政,如渴俟飮。卿其須體至意,安心勿辭,卽起視事,輔我世子,用副上下之望。仍傳曰,遣史官傳諭。
大殿·中殿·世子宮,政院·玉堂夕問安。答曰,知道。
大殿·中殿,藥房夕問安。答曰,知道。
韓重熙達曰,卽者弘文館校理南一明,身病甚重,陳書徑出,原書因齋戒,不得捧入矣。所當直捧禁推徽旨,而此與無段徑出有異,推考警責,何如?令曰,依。以上燼餘
上在慶德宮。停常參·經筵。
孝敬王后忌辰。
大殿·中殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?臣等久未入侍,今日與諸醫入診,詳察症候宜當,不勝終宵憂煎,取此問安,竝爲仰稟。答曰,知道。口淡·脚痺特甚一樣,困惱·熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。
令于許玧曰,金判府事家,遣內醫看病,連爲書達。
許玧,以弘文館言達曰,本館上番,連日闕直,事甚未安。修撰趙觀彬·金相尹,副修撰黃龜河,曾有只推之命,校理金雲澤,昨纔覆命,仍爲出去,竝爲牌招察任,何如?令曰,依。
以副校理金雲澤,修撰趙觀彬,副修撰黃龜河,牌不進,罷職傳旨,傳于許玧曰,推考徽旨捧入。
許玧,以弘文館言達曰,副校理金雲澤,修撰趙觀彬·金相尹,副修撰黃龜河,旣有只推之命,竝更牌招,以爲推移入直之地,何如?令曰,依。
大殿·中宮殿·世子宮,政院·玉堂夕問安。答曰,知道。
大殿·中殿,藥房夕問安。答曰,知道。
午時,上御興政堂。藥房入診,入侍都提調李頤命,提調趙道彬,副提調兪命弘,假注書金始炯,記事官鄭錫五·李箕鎭,刑曹判書閔鎭遠,醫官柳瑺,丁時梯·權聖徵·許坫·吳重卨·方震夔·玄悌綱·權聖經·李徵夏,都提調李頤命進曰,近來朝晝之間,頗有涼意,寢睡雖未顯顯差勝,或有勝於蒸熱之時乎?上曰,雖不穩寢,稍勝夏間矣。頤命曰,水剌間間以二合進御,口淡之候,無奈差勝而然否?上曰,口淡或朝勝夕減,夕勝而朝減,加減無常矣。頤命曰,近來便道,何如?上曰,數日間便道頗澁,今日則快放,故飽滿差勝矣。頤命曰,使醫官診脈,何如?上曰,唯。柳瑺進伏診脈曰,左右脈候調均,二行半缺玄悌綱曰,瞻望眼部,與前無加減矣。頤命曰,使之診察腹部,何如?上曰,唯。聖徵曰,腹部診察,則比諸前日,雖似柔軟,而卽今下腹,頗堅硬矣。頤命曰,保和丸,趁今涼生,間間進御,何如?上曰,唯。刑曹判書閔鎭遠進伏曰,小臣待罪祔葬都監,有稟定事矣。前頭始役,期日漸迫,而都提調久在城外,故凡事一未擧行矣。都提調纔已入城,臣往見之,則病勢尙爾彌留,姑無束帶赴衙之勢。前頭開坐未已,已如外方分定雜物,必須趁今磨鍊行會然後,可以及期上納。此等緊急之事,堂上往議於都提調然後,不待開坐,卽速擧行,何如?上曰,堂上往議都提調,擧行,可也。出擧條鎭遠曰,監造官差出,最爲緊急,而都提調以爲,在家差出,事體未安。趁始役前差出,則猶可及期云,而恐有窘急之患矣。頤命曰,吏兵判薦望,猶且在家爲之,監造官之在家差出,豈至於未安乎?上曰,都提調卽今病勢,旣難赴衙,則在家差出,宜矣。出擧條鎭遠曰,曾前陵所役事時,例爲調發各道僧軍赴役矣。今此墓所曳石之軍,亦當以僧軍使役,而癘疫之餘,調發許多僧軍,實爲重難。若用雇軍則事勢便好,而卽今國儲匱竭,雇價無以辦出。且浮石之役,不至大段,不得已以僧軍使役,而相議於都提調,比前參酌,減數分定,似好矣。上曰,依爲之。頤命曰,遷墓都監堂上,初以權尙游·金興慶差出,而權尙游病勢尙重,差復未易爲期。金興慶以親病下鄕,上來遲速,亦未可知,遷墓日期不遠,合有變通之道矣。上曰,權尙游·金興慶,今姑許遞,以無故人差出,可也。頤命曰,戶曹判書當兼其一窠,而宋相琦方兼嘉禮都監堂上,一人不可兼察兩都監,且吉凶不宜相雜,遷墓都監,則以戶曹參判差下,似爲得宜矣。上曰,吉凶之事,一人不可兼察,以參判差下,可也。出擧條頤命曰,兩倉二行缺年久之後,其禁漸弛,近來國家多故。如長生殿權設都監員役工匠,魂宮所屬,闕內,如內醫院所納料米,皆責令倉屬,輸送官家。元無計給運價之事,量納時所縮,倉屬又自備以充,其弊罔有紀極云。以不可堪之事,勒令奉行如此。況連凶之後,稅入縮,而倉屬掃食落庭之事,亦不如前,方在倒懸之中,不可無變通之道。今後依前捧承傳,魂宮所屬長生殿權設都監員役工匠,內醫院料米,及諸上司輸納者,一切禁斷。使之各自受去事,更爲申明嚴飭,何如?上曰,依爲之。出擧條諸臣遂罷出。以上燼餘
上在慶德宮。停常參·經筵。
夜五更,月食。
大殿誕日,政院·玉堂單子問安。答曰,知道。
中宮殿·世子宮,口傳問安。答曰,知道。
中宮殿,藥房問安。答曰,知道。
大殿,朝廷〈二品〉以上·六曹·大司諫單子問安。答曰,知道。
中宮殿,口傳問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,玆當誕彌之日,益切康寧之祝,而不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱亦甚,熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不寧矣。勿爲入診。
南道揆,以都摠府言啓曰,今日入直內三廳武兼禁軍,及軍兵等,當爲中日習射,而大殿誕日相値,不得爲之意,敢啓。傳曰,知道。
又啓曰,當此多事之日,禮曹判書崔錫恒,連呈辭書,尙不出肅,卽爲牌招察任,何如?令曰,依。
許玧,以弘文館言達曰,本館上番,連日闕直,事極未安。應敎申思喆,副校理趙尙絅在外,副應敎尹鳳朝呈辭受由,校理南一明,再昨以身病,陳書徑出,而聞其病勢,尙未差歇,無他推移入直之員,令政院稟旨變通,差出闕員,仍令牌招察任,何如?令曰,依。
又啓曰,因弘文館草記,上番連且闕直,差出闕員事,依下矣。政官卽當牌招開政,而誕日相値,何以爲之?敢稟。傳曰,明日開政。
傳于金相元曰,史官一員待命。
金相元達曰,行大司憲鄭澔在外,執義趙鳴鳳,掌令金台壽,持平黃璿呈辭,掌令魚有鳳未肅拜,持平金礪服制,今日以監察茶時之意,敢達。令曰,知道。
南道揆達曰,備邊司郞廳來言,今日賓廳坐起日次,而誕日相値,大臣又未出仕,不得來會云矣,敢達。令曰,知道。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時口傳啓曰,晩後口淡·脚痺特甚及熏熱·困惱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。以上燼餘
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之後,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱·熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
一行缺有政。吏批,判書權尙游,牌不進,參判李喜朝在外,參議李秉常進,右承旨許玧進。
兵批,判書趙道彬藥房直,參判黃一夏進,參議南就明病,參知魚有龜病,左副承旨南道揆進。
吏批啓曰,判書權尙游牌不進,參判李喜朝在外,小臣獨政未安,何以爲之?敢稟。傳曰,只出緊任,以趙泰耉爲判尹,金取魯爲副校理,金有慶爲修撰,金在魯爲工曹參議,金夏明爲工曹正郞,尹志大爲工曹佐郞,金鎭商爲注書,趙鎭禧爲禮曹佐郞,慶基殿參奉閔師洙,中部參奉李淰,相換。滿周年相換兵批,以朴來泰爲羅州監牧官,以許錫爲副司正。
令于韓重熙曰,金判府事家所遣醫官,往來看病,或有改用藥物之事,書達。
韓重熙,以禁衛營言達曰,本營分授肅靖門東西邊體城頹毁處改築事,前已達下矣。今月十八日始役,而近處洞壑,有可用石子,依前浮取修築之意,敢達。令曰,知道。
許玧,以復位遷墓都監都提調言啓曰,都監郞廳漢城府判官李箕獻外任,代司僕寺僉正元命龜,工曹正郞沈鳳輝外任,代戶曹佐郞吳晉周,戶曹正郞洪重疇有頉,代掌隷院司議趙光命差下,使之察任,何如?傳曰,允。
又以復位遷墓都監都提調言啓曰,都監堂上權尙游·金興慶改差,以在京無故人差出,而一員以戶曹參判兪集一差下事,榻前定奪矣。一員之代,禮曹參判李觀命差下,使之察任,何如?傳曰,允。
以副校理金取魯,牌不進罷職傳旨,傳于韓重熙曰,推考徽旨捧入。
以黃海道監司狀達,黃州艾陳浦船人格軍金山伊等二十二名渰死事,令于李喬岳曰,渰死人等,令本道恤典擧行。
韓重熙達曰,右議政上書,及趙判府事上書到院,以月食齋戒,留院之意,敢達。令曰,入之。
許玧啓曰,判府事金昌集上書到院,而以月食齋戒,留院之意,敢達。令曰,入之。
大殿·中殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時口傳啓曰,晩後口淡·脚痺特甚及困惱·熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,膈間不淸利未已之候差勝,其餘症候一樣,而熏熱有加矣。
答判府事金昌集箚曰,省箚具悉卿懇。日昨聞卿入城,良用欣慰,而所患彌留,慮念未已,有疾未參,別無所嫌,在家差出,似無所妨。卿其須體至意,安心勿辭,亦勿待罪,從容善攝。仍傳曰,遣史官傳諭。
答右議政李健命書曰,覽書具悉卿懇。日昨批諭,不翅勤懇,而卿胡不體聖旨,連章巽讓至此乎?向來媢嫉者之言,本不足介懷。卿其諒余虛佇之誠,安心勿辭,卽出論道,勉副至望。令曰,史官往諭。
答判府事趙泰采書曰,覽書具悉卿懇。日昨書答,承宣往諭,已悉心腹之辭,而尙無改圖之意,深庸缺然,無以爲喩。惟當益篤誠意,期回遐心,而第以疾病,欲一浴溫,其在軫念之道,不得不許。而史官今姑召還,卿其須體至意,安心往來焉。令于韓重熙曰,給由馬,此書答使偕來史官傳諭。以上燼餘
上在慶德宮。停常參·經筵。
顯宗大王忌辰齋戒。
大殿·中殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱亦甚,困惱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不寧矣。勿爲入診。
傳曰,史官一員待命,騎馬三匹立之。
許玧,以弘文館言達曰,本館上番闕直,已過累日,事體殊極未安。副校理金取魯,昨日違牌,旣有只推之命,校理南一明,以身病徑出,今至多日。竝卽牌招察任,何如?令曰,依。
以校理南一明,副校理金取魯,牌不進,罷職傳旨,傳于許玧曰,推考徽旨捧入。
又以弘文館言達曰,校理南一明,副校理金取魯,旣有只推之命,竝更卽牌招察任,何如?令曰,依。
以校理南一明,副校理金取魯,再牌不進,罷職傳旨,傳于許玧曰,推考徽旨捧入。
假注書宋國緯書達,臣承令傳諭于判府事趙泰采,則以爲,臣情勢之外,疾病沈痼,實無陳力趨承之望,敢將悶迫之懇,冀蒙生成之澤,而煩瀆猥越之罪,自知難逭,終宵踧踖,無地容措。體下之仁,曲垂矜諒,不加譴責,特賜恩暇,使之安心往來,仍有史官召還之令,自顧負罪賤臣,何以荐被異渥至此之極也?以首頓地,感涕隨零,至於給馬之典,尤非私分之所敢安者,當更以一書,仰暴微悃云矣。臣旣承召還之令,先爲入來之意,敢達。令曰,知道。
韓重熙達曰,大司憲鄭澔在外,執義趙鳴鳳,持平金礪服制,掌令金台壽,持平黃璿呈辭,掌令魚有鳳未肅拜,今日監察茶時之意,敢達。令曰,知道。
藥房朝問安時,口傳啓曰,明日卽崇陵忌辰祭也。今若預爲進御素饍,則當此口淡特甚之日,其爲憫煎,不可盡達,臣等極知惶恐,而如是敢啓,進御常饍,千萬伏望。傳曰,口淡雖加,而兩日行素,別無添傷之端,勿爲過慮焉。再啓曰,復此煩瀆,極知惶恐,而此時一日行素,誠甚憫迫,況兩日進素,傷損之慮,勢所必至,其爲憫慮,當如何哉?更加三思,進御常饌,千萬伏望,惶恐敢啓。傳曰,兩日行素,別無添傷之事,而卿等過慮,如是累達,當只於正日行素矣。
中宮殿傳批後,藥房口傳啓曰,明日卽崇陵忌辰祭也。今若累日行素,則大病之餘,眞元未復,必多傷損之節,其爲憂慮,何可勝達?大殿亦以此意仰達矣。進御常饍之意,惶恐敢啓。答曰,所患平復,今已久矣。二日行素,別無添傷之慮,何可進常饍乎?
大殿·中殿·世子宮,政院·玉堂夕問安。答曰,知道。
大殿·中殿,藥房夕問安。答曰,知道。
藥房口傳啓曰,晩後口淡·脚痺特甚·及熏熱亦甚困惱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,諸症候一樣,困惱有加,而晩後,膈間亦不淸利矣。右燼餘
上在慶德宮。停常參·經筵。
顯宗大王忌辰。
大殿·中殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚熏熱亦甚及困惱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱·熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
韓重熙,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
許玧,以弘文館言達曰,上番闕員,已至多日,事體未安。校理南一明,副校理金取魯,旣有只推之命,副校理趙尙絅,自鄕纔已上來,竝卽牌招察任,何如?令曰,依。
令于許玧曰,連觀朝報,呈告紛紜,極爲未安,更加申飭。
許玧啓曰,卽者譯官李先芳,來呈仁穆王后御筆一卷冊子,臣等敬受開見,則體畫似是眞本,下段亦安御寶矣。年前譯官李昌壽所納御筆,旣許捧入,則今此王后親筆,與他自別,事體所在,決不可置諸閭巷間,故今日雖是國忌,直爲捧入之意,敢啓。傳曰,知道。李先芳令該曹考例,稟處。
許玧達曰,明日常參,取稟。令曰,停。
金相元,以弘文館言達曰,校理南一明,副校理趙尙絅·金取魯,旣有只推之命,竝更牌招察任,何如?令曰,依。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時口傳啓曰,晩後口淡·脚痺特甚及熏熱·困惱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,諸症候一樣,而熏熱有加矣。
金相元達曰,校理南一明,副校理趙尙絅,金取魯牌招事命下,而闕門已閉,待開門出牌之意,敢達。令曰,知道。
上在慶德宮。停常參·經筵。
下直,金山郡守朴致遠。
大殿·中殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚熏熱有加,及困惱·腹部飽滿·膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚,熏熱亦甚之候一樣,而困惱·腹部飽滿·不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
韓重熙達曰,明日常參,取稟。令曰,停。
金相元啓曰,吏曹郞廳來言,守令有闕,政事何以爲之?敢稟。傳曰,明日爲之。
韓重熙達曰,守令未署經,至於七員之多,連日監察茶時,事甚未安,而兩司無一行公之員,大司憲鄭澔,獻納尹錫來在外,執義趙鳴鳳,大司諫李澤,掌令金台壽,持平金礪·黃璿呈辭,司諫李挺周,正言柳復明未肅拜,掌令魚有鳳呈辭入達,正言鄭東後呈辭受由。除服制·在外·呈辭·受由入達外,呈告未肅拜人員,竝卽牌招,以爲署經之地,何如?令曰,依。
以司諫李挺周,牌不進,罷職傳旨,傳于金相元曰,推考徽旨捧入。
以京畿監司狀啓,竹山府使柳胤興,英陵秋夕祭獻官差定後,以身病不得進參,不得已罷黜事,傳曰,只推勿罷。
以咸鏡監司狀啓,咸興居土官宋先榮率子震星等三人壓死事,令于李喬岳曰,壓死人等,令本道恤典擧行。
以忠淸道兵使狀達,公州私奴檢同等三人,爲虎囕死事,令于李喬岳曰,令本道恤典擧行。
金相元,以復位遷墓都監都提調意達曰,今番都監,設局於刑曹矣。事役停止之後,本曹以坐起時苟簡莫甚,多有弊端,都監姑停間,還移之意入達,依下矣。卽今都監,方有擧行之事,依前設局於刑曹,何如?令曰,依。
韓重熙,以刑曹言達曰,今此遷墓都監,設局於本曹,移設於典醫監之意,敢達。令曰,知道。
又以義禁府言達曰,以江原監司狀達刑曹粘目,平昌前郡守李存道,高城前郡守金錫文,等移本府處置事,準下矣。李存道·金錫文自任所俱未上來云。依例發遣府羅將,拿來,何如?令曰,依。
南道揆,以兵曹言達曰,今八月十三日,閔氏稱名人,自興化門入來。十七日,幼學柳權稱名人,自武德門入來,十八日,幼學朴坤稱名人,自興化門入來,十九日,禁衛保人金宗厚,自武德門入來,差備門外擊錚,極爲駭愕。竝令攸司,囚禁治罪,興化門守門將柳廷秀,武德門守門將李新英,興化門守門將李三俊等,常時不能禁斷雜人,以致闌入,俱未免其責,推考,何如?令曰,依。
二行缺有只行政府六曹進香之令矣。遷奉異於初喪,郊外與城內有別,誠有如該曹之達辭,而第伏念穆陵·寧陵遷奉時,本府未嘗廢闕,俱載謄錄,則遷陵禮節,與初喪無異,於例可見。今此遷葬,雖與園陵遷奉有異,端懿嬪初喪,本府亦有進香之禮,其在事體,似無異同。且宗臣異於外朝之臣,而獨不得與政府六曹,一體進香,則情禮俱爲缺然。官進香·私進香中,一次進香,似不可已,惶恐,敢稟。令曰,本府進香,似不可廢,官進香設行,可也。
又以司饔院都提調意達曰,近年以來,分院燔所,衆弊益滋,殆至莫可收拾之域矣。得聞燔所郞廳之言,卽今新移之地,柴木亦未優裕,若過數年,將復難繼,匠手輩所仰望爲生者,只在於奉足布,而自京載去分院之際,耗費煩多,故擧皆有呼冤難保之漸,若此不已,御器燔役,漸不成樣。今若移設燔所牛川江邊,仍以本院柴場家戶米,竝割屬分院,使之直爲收捧,一半,貿取水上流下之燒木,以爲燔器之用,一半,作爲匠手輩料米,計口發給,自京輸送餘丁布十同三十疋,則自本院,永作爲經用之需,事勢庶爲便益云。蓋柴場稅穀及家戶米,一年上納,其數不多,以此易彼,在本院似無損害,而在本院,則貿柴燔器,事無闕遺,匠手輩,旣得口料,亦可資生,其爲便利,誠有郞廳之言。餘丁木十同三十疋,勿爲下送,其代柴場稅穀及家戶米,今年爲始移屬,使之卽爲收捧,何如?令曰,依。
南道揆,以扈衛大將言啓曰,三廳軍官今年別試射初試,上年十月,已令本廳別將等設行,三廳各取五十人矣。今年二十日,臣宗泰,臣柱臣,同爲開坐於慕華館,將行覆試,而判中樞府事李頤命,方在藥房直宿,不得來會,其所帶軍官,臣等當兼察試取,闕內入直軍官初試入格人員,依例除標信出試後,還入之意,敢啓。傳曰,知道。
金相元,以墓所儀軌都監言啓曰,本都監儀軌,今始畢爲修正,繕寫粧䌙以入,而張數旣多,若作一冊,則不便於披閱,依前分作二冊之意,敢達。令曰,知道。
又以袝葬都監都提調意啓曰,郞廳姜纘·朴弼哲外任代,社稷令趙以初,禁府都事李沂差下,使之察任,監造官,取考謄錄,則五員差出,而今番事役,比前頗省,姑以三員差出,別。一行缺
以祔葬都監都提調意啓曰,所入僧軍赴役事,榻前定奪矣。全羅道二百名,慶尙道二百名,忠淸道一百名分定,使之趁期赴役,宜當。卽令該曹擧行,何如?令曰,依。
又以內醫院都提調意達曰,今年冬至使行貿易唐材中遺儲,有不緊而有裕者,有要緊而不足者,依前例參酌加減,別單書入之意,敢達。令曰,知道。
以校理南一明,副校理金取魯·趙尙絅,牌不進,罷職傳旨,傳于金相元曰,南一明之旣出應命,旋又荐違召命,殊無意義,鄭宅河之書語,乖謬甚矣。前後書答,亦已開釋,則金取魯之一向違召,揆以分義,實涉未安。趙尙絅則所遭雖曰難安,未聞以此枳礙於玉署,則公議可見,而引嫌不出,必欲自廢,不亦過乎?竝只推,更卽牌招。
以校理南一明,副校理金取魯·趙尙絅,再招不進,罷職傳旨,傳于金相元曰,推考徽旨捧入。
持平黃璿達曰,請還寢李獻英·獻章等覆試之命,竝拔去榜中。措語在上請還收遠配罪人林象極·權弼衡·朴師悌·洪啓一等放釋之命。措語在上請義州呼訴人成益煥境上梟示。措語在上請還寢西路官奴婢自願納贖之命。措語見上請還收踰越宮墻罪人元山治罪放送之令,亟令依律處斷。措辭見上答曰,勿煩。
南道揆啓曰,密符親納,例也,而前江原監司李肇,以新授職名,陳書辭免,使軍官替納密符,事體木安,推考,何如?傳曰,允。
答忠淸監司韓祉書曰,覽書具悉。卿其勿辭,從速察職。
答右議政李健命書曰,覽書俱悉卿懇。初疏聖批,辭旨勤懇,再書下答,亦諭余意,而辭本又上,無已太過,深用愕然,無以爲諭。卿其須念國事,毋庸固辭,卽起視事,以副如渴之望。仍令曰,史官往諭。
大殿·中殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時口傳啓曰,晩後口淡·脚痺特甚熏熱亦甚,及困惱·腹部飽滿·膈間不淸利未已之候,復何如?臣等不勝憂煎,惶恐,敢啓。傳曰,膈間不淸利之氣差勝,其餘症候一樣,而熏熱亦甚之候小減矣。
忠淸監司韓祉書曰,伏以,臣以無狀,謬膺重寄,豈不欲勉竭魯鈍,小效涓埃,而惟其才疏識短,觸事憒憒,加以稟賦虛薄,疾病相躔。入夏以來,再經毒瘇,宿患渴症,遇暑添劇,呻吟昏瞀。一任叢脞,環顧職責,百無一擧,尋常二行缺見枳槐選時事,與人爭辨,而乃敢攙及其祖益勳之事,至曰不幸爲時輩之挾私構誣,有若其祖,以澡潔無累,元無可罪,而當時士類,挾雜私意,公然構捏者然,嘻噫痛哉?當壬戌益勳之譸張誣獄也,國人齊憤,公議峻發。伊時臣父贈參判泰東,適當臺地,實與其議,仍請加律,一時持淸議者,孰不痛惡於益勳,而其論斥之嚴切,先臣爲最,前後疏避,俱可按覈,而今其爲言,專出怨毒,略無忌憚,臣心痛惋,姑置勿論,天日在上,渠安敢爾?夫益勳罪狀,當日所啓,論之詳悉,國言狼藉,婦孺皆言,眞所謂孝子慈孫,百世不能改者,以若負犯,苟不深懲,國不能國。査閱之臣,任怨刺論,專出扶世道樹國紀,則渠雖急於頌祖,何敢肆然捏造曰挾私也,構誣也,隱然爲隻手掩天之計乎?离明下燭,公議昭揭,彼乘時闖發,圖逞怨憾之私言,本不足以罔上。或人臣,固無事乎一二陳辨,亦不欲對其孫而暴其祖之惡,以傷篤厚之風,獨其全不反省,肆口提論,不覺其舊釁宿慝之欲掩而冞彰,其不諒亦甚矣。噫,聖朝寬大,務在含弘,不錄旣往之累,竝宥陶甄之內,則在渠之道,惟當含恩守分,圖蓋前愆,而不此之爲,只懷必報之計,敢肆無嚴之言,欲抗不能抗之公議。乃謂時世稍久,聞見不逮,欲以變亂事實,欺誣聰聽,詆辱之言,至及重泉,國綱所係,已足寒心,在臣私懷,痛迫駭憤,爲如何哉?念臣才微任重,病且難强,今又意外所遭,極其非常,揆以私義,決難蹲冒於職次,玆不得不避煩猥,仰籲於銅闕之下。伏乞离明,俯賜照燭,仍許鐫遞臣職名,使私分獲安,公務毋曠,千萬幸甚。臣無任云云。書答在上
上在慶德宮。停常參·經筵。
自昧爽至辰時,有霧氣。
大殿·中殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候一樣,而困惱·熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,寢睡不得安穩矣。勿爲入診。
許玧達曰,明日國忌齋戒,明明日國忌正日,此兩日常參頉稟。令曰,知道。
南道揆達曰,備邊司郞廳來言,今日賓廳坐起日次,而大臣時未出仕,不得來會云矣,敢達。令曰,知道。
許玧啓曰,卽者吏曹郞廳來言,今日爲政事命下,而判書權尙游辭書入達,參判李喜朝在外,參議李秉常病不來,不得開政云。參議李秉常,卽爲牌招開政,何如?傳曰,允。
以平安監司狀達,熙川郡川潦漲溢,邑底三十餘家漂沒,而人命渰死,至於八十一名之多,極爲驚慘事,令于韓重熙曰,事極驚慘,令本道各別恤典擧行。
以備忘記,傳于南道揆曰,壬戌璽·瑛之獄,逆節昭著,妖腰亂領,快伏邦刑,則爲今日臣子者,何敢萌護逆之心哉?昨觀忠淸監司韓祉書本,則發怒於注書金鎭商辭書中,時輩挾私構誣之語,醜辱其祖父金益勳,罔有紀極,而祖述其父泰東不正之論,直驅王家有勳勞之臣於誣成之科,壬戌之獄爲誣成,則是以璽·瑛,謂非逆矣。愛護凶逆,萬萬痛惋,此而置之,其將以楠·堅,爲非逆矣。不可不嚴加堤防,韓祉削奪官爵,門外黜送。
吏批啓曰,新除授安州牧使沈壽賢戶奴呈狀內,奴矣上典,重傷暑熱,症情苦劇,時月之內,萬無赴任之勢云。沈壽賢實病如此,不可等待其差歇,依近例罷黜,何如?傳曰,允。
有政。吏批,判書權尙游辭書入達,參判李喜朝在外,參議李秉常進,右承旨許玧進。
兵批,判書趙道彬藥房直,參判黃一夏病,參知魚有龜病,參議南就明進,左副承旨南道揆進。
吏批啓曰,判書權尙游辭書入達,參判李喜朝在外,小臣獨政未安,何以爲之?敢稟。傳曰,只出緊任。以金興慶爲刑曹參判,韓世良爲驪州牧使,李臣龍爲綾州牧使,沈珙爲稷山縣監,李瀗爲泰仁縣監,南就明爲舒川郡守,柳述爲安州牧使,李仁復爲修撰,朴師益爲校理,金興慶爲忠淸監司,慶基殿參奉李坰,敬寧殿參奉沈元浚,相換。滿周年
傳曰,忠淸監司今日政差出。
兵批,以尹憲柱爲副司直。
二行缺事體未安,校理南一明陳書入達,副校理金取魯·趙尙絅,特敎開釋之下,一向撕捱,殊涉太過,竝更牌招,以爲入直之地,今日政,盡數差出,仍卽牌招察任,何如?令曰,依。
金相元,以刑曹言達曰,各司奴婢,各殿飛陋匠及各處水工等料付之數,多至五十餘名,而實役奴婢,只有十二名,不足之數四十名,則因本曹前後啓請,自戶曹給價雇立,僅充其數。此外牛毛匠及諸都監等處水工之役,無他推移之處,不得已勿論諸上司·學宮·軍門·祭享衙門奴婢,取移出役事,報備局定奪,欲爲事用,則各該衙門,擧皆防塞,自本曹萬無變通之路。各該司奴婢,取移使役事,奉徽旨定式施行,且司憲府達下請得典僕二十名中,五名則以婢子達下,墨尺之役,非婢子所可責立,此五名則勿爲移屬司憲府,以爲推移立役之地,如何?令曰,依。
又以扈衛大將言啓曰,三廳軍官別試射初試入格人員,今日慕華館覆試設行事,昨已啓達矣。臣宗泰,臣柱臣,同會開坐,依前規柳葉箭五矢十巡試取後,各其名下,得中矢數及有頉人員,竝別單載錄以入之意,敢啓。傳曰,知道。
金相元,以司僕寺意啓曰,本府分養馬,如有故失瘦瘠,則每於畢上納後,抄出分授營邑,從輕重施罰矣。丁酉條分養馬上納各邑守令職姓名査問之際,自至遲滯,今始抄啓,而赦令旣下,時推歲抄,竝有蕩滌之命,則今亦似不當循例擧行,何以爲之?敢啓。傳曰,知道。
許玧,以禮曹言啓曰,政院啓曰,因禮曹草記,李獻英·獻章覆試事,該曹亦無可據謄錄,試取處所及設場節目,一依庭試例磨鍊以入乎?係是前例所無,令政院稟旨分付事,允下矣。本院旣無可據前例,依該曹草記,二行缺問議于大臣,則左議政金昌集,嫌不敢獻議。右議政李頤命,以爲此事以臣前日妄議,年久之後,復有此成命,前後議臣,亦多異見。臣之更爲參涉,實甚未安,而至於覆試節目,非臣所嘗經意者,亦何能倉卒裁度,仰對下詢乎?但曾伏見宋史,陶穀子邴登第,上遽命中書覆試。以此觀之,宋時處所之在闕中,而非殿庭,可知,只令中書覆試,則試官之非多人,亦可見矣。今只試二人,而試官如庭試,則不已太多乎?主文之臣,如以獨當如黃柑別製爲難,加出試官二品一人,堂上堂下中書題啓下後,承旨承命往試於賓廳等處,試官科次以入。如禁挾帶嚴防限等事,自有大小科場事目,可以遵行。唯在該曹,依倣古事,參用科式,稟旨變通,事係創新,非臣微見,所敢擅定。伏惟上裁。判府事李濡,與右議政議同,判府事金宇杭,嫌不敢獻議,判府事徐宗泰·趙相愚,病不收議,領府事尹趾完,判府事李畬在外,不得收議,大臣之議如此。伏惟上裁,何如?傳曰,依議施行。
持平黃璿達曰,請還收罪人林象極等放釋之命。請朱益桓亟令梟示。請還收元山治罪放送之令,依律處斷。措語竝見上慶尙左水使閔遠重,頃因慶州防布事,與本道監司,互相爭論,雖未知其間曲直之如何,而遠重因奴名書呈辭狀于備局,滿紙噴薄,詆辱道臣,枚數其失,臚列四條,末乃以寧不寒心事體壞損等語,結之。唯恐脅持之不力,侵斥之不緊,假使遠重,誠有所執,則據理辨明,何所不可,而今此狀辭中侵辱之語,雖施之於管下微官,猶有所不可者。況道臣體貌自別,安敢以此等說,肆然凌轢哉?當初所爭,自以爲存體統惜事面,而體統之墜喪,反有甚焉。聽聞俱駭,物議譁然。此而置之,武弁驕悍之習,將無以懲艾。請慶尙左水使閔遠重罷職。北路氓俗,最重僮指,其價比內地不啻數倍,故近來有一種牟利之輩,誘引京外良民及流丐公私賤之流,百般欺諞,率去北路,而若過二三日程,則始以鞭箠直驅,使之僞成券狀,任自買賣,識者之寒心,固已久矣。昨今年以來,此弊尤甚,聞諸北來之人,則商賈輩之驅率人口者,相繼於道路,或有男女成群而行者,非但見賣之人,一陷邊陲,含冤沒齒,若此不已,則內地人民,日至耗散,事極駭憤,不可不痛加禁斷。請令本道一一刷還,而所賣商賈,査問重究,嚴飭嶺北官驛,如或不善關譏,更有此弊,則守令·郵官,亦爲論罪。答曰,不從,末端事,依達。
答吏曹判書權尙游書曰,覽書具悉。秋涼已生,昔疾宜蘇,毋庸更辭,安心行公,毋使大政,一向遷就。
答判府事趙泰采書曰,覽書具悉卿懇。朝家待大臣,事體自別,則卿雖在外,固當乘馹往來,安心勿辭焉。仍令曰,史官往諭。
答注書金鎭商書曰,覽書具悉。聖上深惡韓祉護逆之狀,處分嚴正,則更無情勢之可言,爾其勿辭,從速察職。
答校理南一明書曰,覽書具悉。爾其勿辭,從速察職。
答司直吳命峻書曰,覽書具悉。向來趙榮世書中,提論卿之語,余已知其不近理矣。觀卿書辭,其所構捏者,可謂慘矣。汚衊旣已昭雪,少無不安之端,卿其勿辭,從速察任。
大殿·中殿·世子宮,政院·玉堂夕問安。答曰,知道。
大殿·中殿,藥房夕問安。答曰,知道。
藥房夕問安時,口傳啓曰,晩後口淡·脚痺特甚及熏熱·困惱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣矣,熏熱有加矣。
許玧啓曰,吏曹郞廳來言,臺諫有闕,政事,取稟。傳曰,過國忌後爲之。
注書金鎭商書曰,伏以,臣向日政,有移拜堂後之命,前授未遞,而新除荐加,罪戾日積,而恩眷愈重,臣誠惶霣感激,罔知攸措。此際得見韓祉書本,以臣向日辭章中,時輩挾私構誣之語,謂有所指斥於其父泰東,大加狠怒,醜辱臣祖父故參判臣益勳,罔有紀極,遣言造意,至憯且毒。臣於是,駭憤痛迫,直欲無生。仰惟淵鑑下臨,离明旁照,其於臣祖冤誣之端,祉之構捏之狀,宜無不洞燭。第念事在久遠,其間委折,容有所未及府燭者,則臣何可徒恃照臨之明,而泯默無言乎?玆敢沫血飮泣,冒萬死仰暴哀二行缺臣請先陳壬戌獄事之梗槪,而次論泰東輩構捏之情狀焉。蓋庚申討逆之後,餘孽尙未盡除,元勳故淸城府院君臣錫胄憂之,未及察其蹤跡,適釋將入相,遂托臣祖以詗察。臣祖自以勳戚之臣,居將兵之任,義不容辭,使金煥等鉤得璽·瑛等謀逆之狀,以發告之時,又有全翊戴者,見人變狀,不爲自告,來告於臣祖,臣祖問議于大臣,要令直啓,故臣祖不得已自爲啓達矣。璽·瑛等,則逆節昭著,旣伏邦刑,翊戴則初非臣祖之所使詗察,而渠自來告,其言之虛實,非所逆料,而身爲將任,聞人兇謀,議于大臣,啓于朝廷,覈其虛實而處之,在所不已,豈可以末終所告之無實,而歸咎於臣祖乎?且告變人之不爲直告,言于將臣而啓達者,前後亦多有之。及其究覈之後,其言雖或歸虛,未聞以此爲將臣之罪者也。況臣祖於詗察發告之際,率皆裁決於諸大臣,而未嘗有一事擅行者。諸大臣,以同事之人,詳知其曲折,故當時輩之構捏也,或筵奏,或箚陳以白之。惟我聖明,深察臣祖無他,其所痛駭時輩,屢形於辭令之間者,有不可歷擧,而其明白嚴重者而言之,有曰將兵之臣,聞兇謀,不得已有察啓之擧,告而無實狀,無妨。初若掩置,而事不虛,則人謂斯何。又曰,將臣密啓,非今斯今,使翊戴直上變,似過重,故議于大臣,始啓達,少無所失。又斥言者曰,日夜謀度,百計構捏,必欲陷人於罔測。又曰,邪毒慘刻,臧人病國,用心之不正,路人所知也。又曰,勳戚之臣,當危疑之際,盡心詗察,謀計未成,誅討先行。此正宗社之幸,乃以此添益勳之罪,持之甚急,其爲逆璽等地,至矣,此豈人心所敢發口也?驕橫無憚之罪,不在益勳,而在於臺官,其斥黜泰東之敎曰,因金萬埰爲父訟冤之擧,張皇呶呶,造意之危險,遣辭之慘刻,十倍於去歲之彈章,勒加不忍聞之罪案,必欲殲滅而後已,其心所在,誠不可測。如此罔君護黨之輩,若不痛懲,末流之弊,終至於亡人國家,豈非大可寒心者乎?逮夫甲戌,聖上憫臣祖之冤死,下敎曰,權奸之與重二行缺聖敎,昭如日星,百世可徵,則壬戌獄事,豈有一毫近似於譸張誣成者乎?假令臣祖,果如言者之言,誘令誣告,則翊戴坐死之日,豈無怨憾於臣祖,終無一言之累及乎?以此益明臣祖之斷斷無他,而時輩構誣之狀,從可見矣。蓋其構誣,自有所由。昔在庚申,天祐宗祊,聖斷赫然,柟·堅伏法,群壬屛逐,更化之政,如日中天,而臣從祖故光城府院君臣萬基及金錫胄,實協贊天討,而臣祖亦與有勞焉,則兇黨之必欲甘心於臣家者,槪可知矣。逆亂甫夷,遺孽尙繁,羸豕之躑躅,是早晩事,故一種時輩之喩利顧後者,恐異日兇黨再逞,士禍滔天,當故相臣金壽恒之按治逆獄也,多以禍福之言,游說恐動,而壽恒毅然以司馬光天若祚宋,必無是事之語,爲心,以范純仁陰爲後日自全之計者,爲戒,終不動,時輩計旣不售,必欲岐貳於勳舊,而要爲媚悅於兇黨,陰謀潛計,伺間低隙,而適會壬戌之獄,兇黨之仇怨臣家,益倍於前,遂闖起讒誣,而泰東輩出矣。始請推考,終陷罔測,其所揣摩構捏之狀,如見其肺肝。嘻噫,彼亦豈以臣祖爲有罪而罪耶?特藉此以媚兇黨,而爲後日地耳。先正臣宋時烈,以臣祖爲無可罪,則彼乃與尹拯相合,而分門樹黨,竝與先正而攻之,馴致己巳之禍,己巳之禍,尙忍言哉?倫彛斁滅,善類屠盡,前日勳臣按獄之臣,受禍最酷,兇黨之構殺臣祖者,卽一襲泰東輩之言,而泰東輩已死,未及食報,則兇黨至請褒贈。又請廩其妻孥,其餘者,或仍其淸顯,下及揚揚州郡,其所以喩利顧後,貳勳舊媚兇黨之計售,而其黨助兇逆,戕害善類之跡,亦益彰明較著,而不可掩矣。如使此輩,苟有人心,亦當怵然懺悔,思變前日之爲,而今祉,乃反襲兇繼誣,與己巳兇黨,甘心同歸,而猶不知恥,其心絶可痛,而今日朝廷,少有紀綱,則渠何敢肆然無忌,若是之甚乎?雖以泰東之愛護兇逆,陷害臣祖,尙謂璽·瑛爲逆,孰不痛焉,而今祉則乃謂之非逆,勒加譸張之目,直以璽·瑛之獄,歸之於誣成之地耳。然則庚申逆獄,亦爲冤二行缺其心肝,而到今歲月稍久,耳目漸遠,謂可以惑人欺天而然耶?其所謂孝子慈孫,百世不能改,全不反省,舊釁宿慝,圖蓋前愆等醜悖之說,政自道也。臣不欲汚口濡筆,以事呶呶,至若士流也,淸議也,扶世道樹國紀也,此等自詡之語,誠未滿一哂,亦何足多辯乎?仍竊伏念,臣祖生時忠勞,篤著於王室,死後冤枉,昭雪於聖代。況其禍福屈伸,旣與士類同,倫常之晦明,亦相會焉,足以有辭於後世,而今於恩怨俱冷,是非已定之後,又有此無限汚衊,及於泉壤,其爲子孫之痛隕冤酷,固已無論,已在朝家念功懲惡之典,決不宜置而不問也。伏乞邸下,將臣與祉,竝下司敗,明加究覈,如使臣言,或有矯飾,則臣當伏罔上之誅。苟其不爽,則祉難逃誣忠護逆之罪,嚴賜處分,昭示好惡,毋使枉直失所,黑白易位,則此豈特爲臣私門之感?實國家世道之大幸也。臣無任云云。書答在上
行司直吳命峻書曰,伏以,臣頃於廢蟄之中,伏聞坤聖,有不安節,至設議藥廳,幸賴神明默祐,遄收康復之效,邸下率百僚獻呼嵩之祝,雖田野愚夫,亦皆欣欣相慶。顧臣葵傾之悃,鰲忭之誠,豈敢後於恒人乎?臣於伊時,雖不敢處鄕曲,入城承候,而危縮之跡,始未敢遞進於候班,終又自阻於獻賀之列,慙負聖渥,生不如死。今臣情地,萬萬極危,恒懷崩迫者,不得不冒死略陳,惟邸下,少垂諒察焉。臣於夏初,伏見鄭澔書本,怒臣請寢毁院,噴薄之極,辭不暇擇,直下渠字,斥以不吉,至謂之獨非聖祖臣子,不知有聖祖。噫嘻,人言之無理,乃至於此也。公朝爭難,惟當折之以理,今反專肆醜辱,驅人於叵測,則臣不宜效尤,以重自壞損,而繼又酷被趙榮世慘刻之誣,其上款臚列,瑣細鄙陋,極其醜惡。古人所云,如以冠冕佩玉之身,坐於塗炭者,猶不足以喩其穢,亦多有至猥褻不近理者,其眞贋虛實,十目其嚴,世亦有公議,臣何忍自爲提說以增其恥辱也哉?噫,橫遭口語者,古今何限,而豈有瑣屑之至此,汚衊之至此者乎?至於財産僇辱二行缺居家之行耳。誣毁橫逆,古昔哲人,亦所不免,則當此世道益巇,風俗益渝之日,況欲甘心於臣,切齒於臣者,凡所以飛語造讒,百計中傷,顧何所不至哉?臣誠不欲汚口論辨,而遭此罔極之誣,安得不一暴於慈覆之下乎?臣外祖故相臣呂聖齊,偏蒙聖恩,致位三事,而俸祿之外,不別治生,家無長物,只有故家薄業,則顧安有財産之可言?況故校理呂光周之子,擊鼓供辭中,所謂命峻,則初不與會,皮之不存,毛將焉傳者,誠是不待辨而自明者,則古者直不疑亡金之疑,猶有同舍之迹,而臣則初不同會,雖欲誣之,其可得乎?臣之內舅,沒於臣幼穉之時,臣雖不能記其顔面,嘗聞內舅,撫愛臣,倍他骨肉,臣固感愴愛慕之不暇,顧於五十年來影響茫昧之地,有何美言惡言之相加乎?此與第五倫,本無婦翁,而有撾翁之謗者,千古同一誣矣。臣與內弟,平生親愛之篤,無異同氣,實一世之所共知,動必相隨,有如蚷蛩。或於各出外官之時,其幾何相離,而亦不憚遠,互相往來,及至臨死之日,亦到臣家,終日歡洽,而一二士友,適同其會,苟有一分芥滯,其情若是篤至,又安有懷憤於二十年之前,致死於一夜之間者乎?今其人骨已朽矣,以臣之故,譖誣及於泉壤,使其孤兒,遑遑號泣,至擊〈鼓〉登聞,念及於此,恒焉如割,臣之被衊,亦不足恤也。榮世豈不知臣外祖之八子女?非一人之所能擅專,亦豈不知光周之雅操至行?考終正命,而欲陷生者,至於僇死人。噫,亦太甚矣。噫,如臣中表敦愛之至情,實人家稀有之事,而人間其間,忍有此慘毒之言,有若被迫死者然,噫嘻痛矣。天下寧有是哉?噫,論財,士夫之至恥,辱舅,倫常之大變,此何等醜辱,此何等極罪?世苟有此等窮兇極惡,恣行暴虐,蔑倫敗度,至此之甚者,則天地必所不容,鬼神必所陰誅,九族人類,必皆棄絶,狗彘禽獸,必恥食其餘矣,豈容一刻假息於覆載之間,國家亦豈一毫寬貸於典憲之下乎?噫嘻,言之刻酷,胡至此極?念臣前後妄言,積忤於世,含沙設機,動輒伺隙,危禍之至,可立而待。臣故居常二行缺果已刺腹以明矣。古人有撻市而終身自廢者,世間豈有辱舅之士夫,削版之貳卿乎?所可痛者,螻螻如臣,厚誣明主,累膺特擢,涓埃莫報,名行俱汚,祗以累則哲之明,辱名器之重,此尤臣之罪也。苟使臣早絶貪戀,結舌遐遯,則寧有今日之辱哉?撫躬自悼,直欲溘然,迹雖遠於班聯,名尙留於仕版,若芒在背,寢食俱忘,每一念至,忽忽忘生。況復有毫分世慮,萌於心頭乎?自同恒人,冒辭職名,亦有所不敢唐突者,累月攝處,未聞勘正,卑銜兼帶,亦非臣一向盜竊者,不得已擧首自籲。伏乞曲加矜察,仍飭該曹,永削臣仕版,俾遠危塗,俾全姓名,不勝大願,臣無任云云。書答在上
上在慶德宮。停常參·經筵。
貞顯王后忌辰齋戒。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,夜來風氣稍冷,伏未審聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱·熏熱·腹部飽滿·膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
傳曰,玉堂違牌坐罷人員,竝敍用。
韓重熙達曰,行大司憲鄭澔在外,執義趙鳴鳳服制,掌令金台壽,持平金礪·黃璿呈辭,掌令魚有鳳呈辭受由。今日以監察茶時之意,敢達。令曰,知道。
南道揆,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
許玧,以弘文館言達曰,上番連日闕直,至爲未安。應敎申思喆,修撰金有慶俱在外,校理南一明陳書受由,他無推移入直之員,令政院稟旨變通,何如?令曰,依。
許玧啓曰,因弘文館草記,上番連爲闕直,至爲未安,令政院稟旨變通事依下矣。在前如此之時,雖値齋戒,亦有政官牌招開政之例,何以爲之?傳曰,牌招開政。
吏批啓曰,鎭安縣監李彦馨,以捕捉劇賊之功,加資事達下矣。雖已資窮,未經準職,何以爲之?敢稟。傳曰,特爲加資。
有政。吏批,判書權尙游牌不進,參判李喜朝在外,參議李秉常進,右承旨許玧進。啓曰,判書權尙游牌招不進,參判李喜朝在外,小臣獨政未安,何以爲之?敢稟。傳曰,只出緊任。以黃龜河爲副校理,趙尙絅爲副校理,金取魯爲副修撰,金相尹爲修撰,李壄爲刑曹參判,金相稷爲兵曹參議,尹鳳朝爲宗簿正,朴弼正爲正言,金鎭商爲說書,柳重茂爲分兵曹參議,李相成爲分兵曹參議,李滋·李廷弼爲分兵曹正郞,鎭安縣監李彦馨,今加通政,捕賊,副護軍金壽基,折衝李郁冕·高尙嶙以上,今加嘉善,善賑加資事承傳。
兵批,判書趙道彬藥房直宿,參判黃一夏進,參議未差,參知魚有龜病,左副承旨南道揆進,以尹鳳朝付護軍,鄭東後付司果,注書金鎭商遷轉代,以韓澍爲假注書。
假注書許錫達曰,臣承命馳往于衿川牛二行半缺臣誠惶隕恧蹙,不知死所。卽今病狀,有難登途,姑爲調息,舁還田廬,求生之計雖切,擅便之罪難逃,瞻望象魏,尤增隕越之至云矣,敢達。令曰,知道。
許玧以祔葬都監郞廳,以都提調意啓曰,愍懷嬪遷墓時,曳石赴役僧軍,忠淸道一百名,全羅·慶尙道各二百名分定事,旣已定奪矣。依此分定名數,先爲整待,自備糧一朔赴役,而忠淸道則來九月初一日,全羅·慶尙道則來九月初四日,逢點於墓所次,別定差使員,次第領付之意,令該曹撥馬行會,何如?傳曰,允。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡·脚痺·特甚及困惱·熏熱·腹部飽滿·膈間不淸利之候,復何如?臣等不勝憂煎,惶恐敢啓。傳曰,熏熱·膈間不淸利之氣差勝,而其餘症候一樣矣。
上在慶德宮。停常參·經筵。
大殿·中殿·世子宮,政院·玉堂問安。答曰,知道。中宮殿,藥房間安。答曰,知道。
藥房都提調李頤命,提調趙道彬,副提調兪命弘啓曰,日氣陰濕,伏未審夜來,聖候寢睡,若何?口淡·脚痺特甚及困惱·熏熱·腹部飽滿·膈間不淸利·喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此間安,竝爲仰稟。答曰,知道。口淡·脚痺特甚之候一樣,而熏熱·膈間不淸利之氣亦甚,困惱·腹部飽滿未已,喉乾朝來止歇,眼視昏暗特甚之候無減,而寢睡不寧矣。勿爲入診。
藥房口傳啓曰,卽伏聞差備醫官所傳之言,今朝膈間不淸利,呼吸不平云。臣等不勝驚慮之至,其間稍久,龍腦安神丸進御後,加減,何如?臣等卽與諸醫入診之意,惶恐敢啓。傳曰,卽今症候差勝矣。勿爲入診。
韓重熙達曰,明日常參取稟。令曰,停。
又達曰,行大司憲鄭澔在外,執義趙鳴鳳服制,掌令金台壽,持平金礪·黃璿呈辭,掌令魚有鳳呈辭受由,今日以監察茶時之意,敢達。令曰,知道。
韓重熙,以弘文館言達曰,副校理趙尙絅,修撰金相尹,副修撰金取魯,旣有只推之命,更卽牌招察任,何如?令曰,依。
又以復位都監郞廳,以都提調意啓曰,本都監郞廳前校理朴師益坐罷之後,旋有敍命,都廳之任,仍爲差下,而時無職名。令該曹依例口傳,付軍職冠帶常仕,何如?傳曰,允。
兵曹口傳政事,以朴師益單付副司直。
韓重熙以嘉禮都監郞廳,以都提調意啓曰,今日會同坐起,各樣員役,旣已差出,監造官六員別單書入之意,敢啓。傳曰,知道。
又以嘉禮都監郞廳,以都提調意啓曰,嘉禮時應備之物,今方始役,而考見丙子謄錄,則物目中辛卯·辛亥特減之物,懸註以稟矣。今此物目別單中,前後所減之物,各於其物目下。三行缺
又以嘉禮都監郞廳,以都提調意啓曰,三揀擇翌日中,米一百石,黃豆一百石,糙米一百石,綿布三百匹,正布三百疋,自戶曹啓下都監,一房郞廳,親領進排於嬪父母家事,載在辛卯謄錄,而曾在辛亥,因傳敎米太各減三十石,木布各減一百疋,丙子亦用辛亥年例矣。今年則以何謄錄爲之乎?敢稟。傳曰,依丙子年例爲之。
又以都提調意啓曰,別宮處所,因傳敎定於於義宮矣。旣定處所,則三揀擇後,嬪宮本家,移住於別宮近處,以爲取便行禮之地宜當。以此分付漢城府,何如?傳曰,允。
又以都提調意啓曰,嘉禮時敎命文·竹冊文製述書寫等官,姑待三揀擇,當差出,而敎命織造之役最急,敎命篆文書寫官,令吏曹爲先差出,何如?傳曰,允。
又以禮曹言達曰,今此嘉禮都監,設局於本曹,上直郞廳,無入直處,以朝房直宿之意,敢達。令曰,知道。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安,答曰,知道。
藥房夕問安時,口傳啓曰,晩後口淡·脚痺特甚,熏熱·膈間不淸利亦甚,及困惱·腹部飽滿未已之候,復何如?臣等不勝憂煎,惶恐敢啓。傳曰,膈間不淸利之氣無減,困惱有加,其餘症候一樣矣。
韓重熙達曰,因弘文館草記,副校理趙尙絅,修撰金相尹,副修撰金取魯,牌招事依下,而闕門已閉,待明朝出牌之意,敢達。令曰,知道。
右議政李健命書曰,伏以,臣猥忝匪據,今已拜命,前帶諸司,宜有變通之道,經理廳·掌樂院·長興庫·活人署·校書館·司譯院·觀象監提調,乞令該曹,照例處置焉。臣無任屛營祈懇之至,謹昧死以聞。答曰,覽書具悉。書辭令該曹,稟處。
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚,膈間不淸利·困惱有加及熏熱·腹部飽滿·喉乾之候,其有所減,而眼視昏暗特甚之候,亦何如?臣等久未入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而膈間不淸利·困惱有加之候差勝,熏熱·腹部飽滿未已,喉乾朝來止歇,眼視昏暗特甚之候無減,而寢睡不得安穩矣。
許玧達曰,明日常參取稟。令曰,停。
韓重熙啓曰,吏曹郞廳來言,臺諫有闕,政事何以爲之?敢稟。傳曰,明日爲之。
又以義禁府言達曰,以江原監司申本,刑曹粘目,白易山築城處摘奸營軍官徐幹世,移本府處置事準下矣。徐幹世今方待命,卽爲拿囚之意,敢達。令曰,知道。
許玧以復位遷墓都監郞廳,以提調意啓曰,取考癸丑年遷陵時謄錄,則舊陵所亦出郞廳·監造官各一員,以爲看檢凡事之地矣。今此愍懷嬪遷墓時,凡百擧行之事,極其繁緊,京都監郞廳,勢難往來兼察,郞廳·監造官各一員,別爲差出,何如?傳曰,允。
又以嘉禮都監郞廳,以都提調意啓曰,監造官李燮·金世衍·趙鼎彬,時無職名,令該曹付軍職,冠帶常仕,何如?傳曰,允。
兵曹口傳政事,副司勇三,李燮·金世衍·趙鼎彬。
許玧達曰,同副承旨金相元,以身病連日陳書,不爲仕進,出納之地,僚員不齊,事多苟艱,卽爲牌招察任,何如?令曰,依。
以同副承旨金相元,副校理趙尙絅,修撰金相尹,副修撰金取魯,牌不進,罷職傳旨,傳于許玧曰,推考徽旨捧入。
許玧,以禮曹言啓曰,仁章里遷葬可合新占三處,本曹堂上,率諸地師,當爲下去看審,而連山縣監李玄緻,前直長河柱,旣已上來,竝與他師,依前例除朝辭下去看審,何如?傳曰,允。
南道揆,以備邊司言達曰,關西今年蟲災,又爲熾盛,將不免凶歉,前頭賙賑之策,不可不預先講究,而新除授平安監司李肇,自東藩遞來之後,尙不出肅,卽爲牌招,使不多日內辭朝,何如?令曰,依。
韓重熙,以弘文館言達曰,副校理趙尙絅,陳書入達,修撰金相尹,副修撰金取魯,旣有只推之命,竝更牌招,以爲推移入直之地,何如?令曰,依。
以修撰金相尹,副修撰金取魯,再牌不進,罷職傳旨。二行半缺監造官典設別檢李廷燁差下,使之察任,何如?傳曰,允。
韓重熙以嘉禮都監郞廳,以提調意啓曰,三揀擇後,器皿等物,例自都監造作進排別宮,而卽今日期甚迫,決無設局造成之勢,其中緊急飯器諸具,則曾前自尙衣院進排,而其餘自都監追後造成進排矣。今亦依此例爲之乎?惶恐敢稟。傳曰,依爲之。
又以戶曹言達曰,行判中樞府事徐宗泰,去五月朔祿俸,姑待下令輸送事,令下矣。今已出仕,五月以後四朔祿俸,何以爲之,敢稟。令曰,令倉官輸送。
又以嘉禮廳都監郞廳,以都提調意啓曰,在前敎命軸織造內上敎命體樣,啓請看審後,始爲織成矣。今亦令尙衣院奉審,以爲依樣織造之地,何如?傳曰,允。
南道揆,以備邊司言啓曰,冬至正使有闕之代,必須趁卽差出,而聞銓曹以參議獨政之故,尙未差出云。前頭節行日期不遠,令該曹後日政差出,何如?傳曰,允。
韓重熙,以戶曹言達曰,礪山君枋,辛巳年明陵守陵官時,恩賜田畓,尙未準受矣。江原道安峽縣數外官屯田肆拾柒負肆束,望定願受,依例折給,何如?令曰,依。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
答左承旨李喬岳書曰,覽書具悉。爾其勿辭往來焉。
答持平金礪書曰,覽書具悉。爾其勿辭往來焉。
答副校理趙尙絅書曰,覽書具悉,日昨聖敎,開釋無餘,專出逞憾四字,余亦覺其下語之失當矣。更無可引之嫌,爾其勿辭,從速察職。
午時,上御興政堂。藥房入診,入侍,行判中樞府事李濡,都提調李頤命,提調趙道彬,副提調兪命弘,假注書金始炯,記事官鄭錫五·李箕鎭,醫官柳瑺·丁時梯·權聖徵·許坫·吳重卨·方震夔·金必祐·李徵夏·張世輔·李震成,同爲入侍。李頤命進曰,呼吸不平之氣,近不發作,而昨日猝有此氣,或是日候漸涼而然否?上曰,熏熱有加之時,每每煩悶矣。昨日午後熏熱有加,龍腦安神丸進御後差勝,而夜深後始得鎭定矣。頤命曰,近來便道,何如?上曰,近來放下之數雖頻,而猶不如一番快放之時矣。昨日登廁,始得快放,故飽滿之氣,顯然差勝矣。頤命曰,使醫官診脈,何如?上曰,唯。柳瑺進伏診脈曰,左右脈候皆調均,而右脈候少有力矣。丁時梯曰,左右脈候調均,而右脈候乍沈矣。頤命曰,診察眼部,何如?上曰,唯。權聖徵進伏曰,瞻望眼部,則黑白精彩一樣,而瞳子二行缺上曰,唯。聖徵進伏曰,腹部診察,則右邊比諸左邊,雖似稍堅,而大抵比論於夏間,則頗柔軟,而背部則如常矣。頤命曰,秋石丸方欲劑之,而此藥之名以秋石者,必待秋劑成,然後可爲當劑矣。上曰,使醫官監劑,可也。頤命曰,醍醐之見今所存,尙餘二斗許,而其方文,雖隆冬盛暑,元無變味色之事云。卽今留儲,如是過多,除給若干於外人之欲得者,先試其效害無妨矣。上曰,今已經夏而無傷乎?頤命曰,無大段變傷矣。上曰,除給外人之欲得者,先試其效害可也。頤命曰,醫官許坫患痢甚重,此是熱病,留置差備,未安,姑令出外調治,何如?上曰,唯。行判中樞府事李濡進伏曰,小臣昨年入侍之後,倏已經年,或於入闕之時,入見藥房提調,承問起居,而諸症候一樣,尙遲康復之慶,下情焦憂,曷可形喩?擬隨藥房入診之時,欲一瞻望,而不但老病日甚,恐有妨於酬酢,未能果焉。今日則亦不無稟定事,故入侍矣。瞻望玉色,則神氣與前無大段有異,而眼患迄無實效之期,空靑亦且無靈,群下之焦悶,何如?藥房批答,每以一樣爲敎,未知全無間間乍明之時乎?上曰,張燭之時,火光則依俙見之,而雖天氣快晴明之時,有若昏霧,障蔽於眼前者然,甚不分明。且人之出入時,容貌則不辨,而聞咳唾聲,然後始知其某人矣。登廁出入之際,曳足而行,以手而撫,以手足代眼部,豈不悶望乎?大抵眼視,雖不快於常時,若或漸漸少差,則似有節拍,而一向無減,切迫甚矣。濡曰,以蕩春臺土城築設事,春間小臣陳書,下廟堂覆達依準之後,適値朝家多事,癘疫大熾,有所未遑矣。卽今則癘疫漸息,年事稍豐,人心亦鎭定,當此時不爲擧役,則更待何時乎?所入諸具,旣已措置,役糧亦鳩聚萬餘石,足可支用,而更爲稟定後,可以擧行,故敢此請對矣。向因閔鎭厚所達,有築城基址大臣將臣往審之命矣。今日稟定後二行缺濡曰,北漢自上親臨見之,雖有北漢,若無蕩春臺,則無以支撐,古人所見,亦如此矣。小臣受命七八年,尙未訖功者,非但物力之不足,且緣論議之多端,至今遷就矣。失今不爲,更待何時?古語曰,安不忘危,平泰之時,宜軫陰雨之備矣。卽今南·北,雖無目前之憂,連因使臣象舌輩,詳聞彼中消息,則形勢與前大異云。雖未知變生於何時,而要不出數年間,變生倉卒,入南漢·江都之前,土崩瓦解之狀,勢所必至,念及于此,豈不沓沓?今若畏忌謗言,終不得了當而退,則非但重得罪於國家,死有遺恨矣。今日稟定後,以不善完了被罪,則臣固甘受,而今若因人言而中止,則大事終無可成之日,斷自宸衷,莫或撓奪,是臣所望。上曰,北漢事大計已定,其慮深矣。卿所謂安不忘危之言誠是,大計已定之後,豈可一向遷就耶?濡曰,築城時役糧,則足可用之,而布則春間以御營廳·禁衛營兩軍門所儲各一百五十同貸用事,啓請蒙允。今當以此取用後,欲爲還報,而或不無不足之慮,嶺南射軍木曾已通議于備局,以其時久儲垂盡之故,只得五十同矣。前頭新捧不遠,又加五十同,準百同貸用之意,敢達。上曰,依所達爲之,可也。出擧條濡曰,錢貨自三代以後所行者,弊生則變而通之,未嘗以有弊而罷之。今之議者,徒言錢弊,不知所以變通之道,當此歲饑民窮,儲蓄俱空之時,救荒生財,實無其路。向者平安監司鑄錢之請,蓋出切迫之致,而朝廷旣許之後,旋又退托,終不擧行,似由於謗議之多端矣。厥後監賑御史狀聞,使兵營鑄成,而監司所不能之事,兵使豈可爲之乎?以其已許於監司者,自經釐廳擧行,則恐無所妨,而鳩聚財力,鑄錢後取贏,充補各處稱貸之物,且以其餘,貿儲軍餉,事涉便宜,故敢達。上曰,平安道終始不爲擧行,自經釐廳爲之,可也。出擧條濡曰,京二行缺不以爲便而然也。人之所見,雖各不同,成命之下,不卽擧行,事體豈不未安乎?卽今年事稍豐,且聞兪集一在任時所經紀之財力,米錢不少,足以辦此。監司若復延拖,則亦無可成之望,自朝家更加申飭宜矣。上曰,移營命下之後,趁不擧行,事甚未安,依所達申飭,可也。出擧條濡曰,蕩春臺水門設築時,摠戎廳主管,仍當分屬一面,爲其信地矣。頃於畿營移入事定奪時,有摠戎使則非守城之任等語,故以此不欲干涉,摠戎使雖云有若京畿兵使,而凡爲將者,不定藏身藏兵之所,則脫有緩急,謂非守城之將,其將結陣於野中乎?似無是理,該廳旣在昭格洞,與彰義門相距便近,水門一面,爲其信地,分置將校,使之守護,實合事宜矣。上曰,依所達爲之,可也。出擧條濡曰,都民飢饉癘疫之餘,新穀未登,蘇息尙遠矣。聞築城之役,欲入於募軍者甚衆,山城僧軍輩,亦爭募入,而此等使役,僧徒尤爲着實爲之,曾前南漢城堞修改時,例有空名帖成給之規矣。今番亦欲得空名帖四五百張,以爲激勸之地,僧徒無他可賞,其所激勸,不過如斯,請令該曹依此成給,何如?上曰,南漢城堞修改時,亦有此例矣。空名帖四百張成給,可也。出擧條濡曰,在前城役完畢後,監董人有激勸之典,而蕩春臺水門監役之人,尙無論賞之擧。令該曹考例稟處,俾無落莫之歎,何如?上曰,依爲之。出擧條濡曰,向來疏決時,初日則小臣入參矣。海美前縣監崔震一·閔鎭斗,以還上虛錄,有拿命,而未及拿來之際,適當疏決,故徒年則減之五年,禁錮有難輕議而置之矣。聞渠輩以未及原情之故,多有稱冤之端云,而本道旣已査報,則渠之稱冤,雖不足取信,第其後赦令,如此之類,多入於蕩滌之中,疏決雖與赦令有異,事旣相類,一體施行,未知,何如?上曰,一體勿論,可也。出擧條濡曰,語涉支煩,恐妨酬酢,不敢畢陳矣。上曰,畢陳,可也。濡曰,頃者小臣,以年分還上等事,陳書於王世子邸下,二行缺遇荒歲則爲賑資,値邊亂則爲軍餉,非此則無可支之道。近者數十年來,以被災分等之故,還上亦必分其新舊,而或停或捧,其舊條之停捧者,終至蕩滌,以致國穀殆將耗盡。古語曰,國無三年之蓄,國不爲國,以今觀之,亦無半年之蓄,如是而其可爲國乎?其爲切急之憂,無大於此,變通之策,無他焉。必須先將各邑民戶與穀數,均其多寡,然後不必先定其新舊分數,觀其所捧之勤慢而處之。耗穀會錄之數,各衙門不一其規,今若一倂折半劃給守令,俾得以此推移充補,則元穀亦可無逋欠之慮矣。臣於壬辰年待罪時任大臣時,作一冊子,欲爲定奪而未及,其後言于他大臣,要其陳達,而連因上候未寧,迄未果焉。今以其冊子,送于備局,直爲分付於各道監司處,使之依此,均其民戶穀數,磨鍊上送,則此不過一月間事,而待其上送後,參酌作爲節目,稟定頒布,永爲定式施行,實合事宜矣。上曰,還上脫有緩急,則爲軍餉,年歲凶荒,則爲賑民之資,所關甚重。而近來守令,多不收捧,百姓冀其蕩滌,年少臺諫,不知苗理。又從而疏請蕩滌,其弊罔有紀極,大臣所達誠是矣。冊子已成,則送于備局施行,可也。出擧條李頤命曰,李濡以山城監董人論賞事,纔有所達矣,臣亦有所懷敢達。小臣待罪禁營提擧時,北漢小東門內,初構本營營舍,以其地勢高絶,移構於稍平處,使把摠張友軫監董其役矣。友軫盡心監董,物力則少費,而功役則速了,誠爲可嘉矣。公廨百間監董者,曾有論賞之例,而況此舍至於百三十餘間之多,合有論賞之擧矣。臣於其時,欲爲陳達,而靜攝之中,不敢煩稟,因循至今,纔因事端相賴者,敢達矣。李濡亦見之,而稱其完固矣。臣亦見之,營舍結構甚完矣。上曰,令該曹考例稟處,可也。出擧條趙道彬進曰,臣於本職,非但萬萬不稱,卽今私義,亦且危迫,必欲控免之際,適又待罪藥院。身在禁中,以私情煩瀆,極涉猥越,黽勉在直,而前頭大政迫近。二行缺上曰,自有趙泰耉已行之例,今亦依此爲之,可也。道彬曰,我國財帛,全賴兵戶曹,而近來經費大縮,將不成貌樣,連因凶歉,或因災減,或因停捧,至於本曹當納軍布,監賑御史狀請補賑,其代朝家以射木劃給,通議廟堂,屢關嚴督,而各邑無一疋來納者。且人心不古,色吏頭目輩,與曹吏符同弄奸,中間花消之弊,罔有紀極。軍布未收之邑,則守令解由拘礙者,自是朝令,而以其年年停捧之故,乘其停捧之時,成出解由。以此各邑,慢不惕念,未收過半,臣方抄出捧未捧,而爲先分付各道監司,發關列邑。自壬辰以下年年捧未捧,抄出牒報,憑劾實數後,其中尤甚未收邑守令,自本曹草記論罪,其中如有從中花消之弊,一一摘發,刻期徵出,論以極律,則庶可爲矯弊之道,故敢達。上曰,各邑色吏弄奸花消之弊,其來已久,兵曹之凋殘,蓋以此也。依所達爲之,可也,出擧條李頤命曰,臣與趙道彬,同處一院,詳聞兵曹物力,則極甚凋弊,將不成貌樣云。蓋緣官員之數遞,不能許久句管而然也。二軍色郞廳,必須得人,勿爲遷動,久任三四年,則可以責成矣。道彬曰,臣亦以色郞廳事,方欲進達,而大臣先達矣。二軍色專管軍布出入之事,若果久任,則庶可有效,而多是三司出入之人,故遷除無常,不能久管職務,以致弊端層生,莫可收拾。今若擇差該郞,久任責成,則可矯此弊矣。上曰,雖擬査望,以軍色懸注,則予當知而勿爲遷動,此後依此爲之,可也。頤命曰,二軍色郞廳,無論通淸與否,擇其可合者,使兵判自辟,則似好矣。上曰,使兵判自辟,而以軍色懸注,久任三四年可也。故相臣南九萬,以此陳達,以許墀久任矣。道彬曰,禁軍乃宿衛親兵,視他軍卒,尤有別焉,而軍裝服色,年久破傷,鮮有完存者,至於甲衣,則卽今狀報請改者,多至二百餘件,油衫則上年溫幸二行缺定收布之數,比前無加,本曹經用,亦且匱竭。他色推移,實無其路,雖欲改備,許多物力,末由措辦。聞嶺底聞慶·咸昌·龍宮·醴泉·安東·比安·尙州等七邑稅米太運納忠州之際,道里頗遠,民情皆以爲悶。若自某衙門,相換京備以納,則俱爲便當,故在前本營,亦有相換之例,雖以上年言之,賑恤·經釐兩廳相議換納。今亦待其收租案上來,直以元穀實數,自本營從便換納,則於地部,少無所損。而在本曹,亦可以取嬴,補用於軍器修改之需,故臣使幕裨,往議於戶判,則以爲相面後相議爲之云,而臣在直宿,面議未易,敢達。上曰,地部則不失其本色,而軍裝可以補用,依所達爲之,可也。出擧條遂罷出。
上在慶德宮。停常參·經筵。
下直,東萊府使徐命淵,興海郡守全爾樟。
大殿·中宮殿·世子宮,政院·玉堂問安。答曰,知道。
中宮殿,藥房問安,答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚及困惱·熏熱及腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
許玧達曰,明日國忌齋戒,明明日正日,此兩日常參頉稟。令曰,知道。
韓重熙達曰,行大司憲鄭澔在外,執義趙鳴鳳服制,掌令金台壽,持平金礪呈辭,掌令一員未差,持平黃璿受由在外。今日以監察茶時之意,敢達。令曰,知道。
南道揆,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
許玧啓曰,吏曹郞廳來言,今日爲政事命下,而判書權尙游,參議李秉常,俱以病不來,參判李喜朝在外,不得開政云。判書·參議,竝卽牌招開政,何如?傳曰,允。
又以嘉禮都監郞廳,以都提調意啓曰,嘉禮時應費之物,依前謄錄懸注以入事,昨已入啓允下矣。物目數別單書入之意,敢啓。傳曰,知道。懸注處竝依前姑減,而付標處亦爲姑減,可也。
南道揆,以備邊司言啓曰,本司堂上無故行公之員甚少,事涉悶慮。韓城君李基夏,戶曹參判兪集一,行大司諫李澤,行副護軍金楺,竝本司堂上差下,金楺使之仍察有司之任,何如?傳曰,允。
許玧,以弘文館言達曰,上番闕直,已過一旬,事體極爲未安。修撰金相尹,陳書入達,而副校理趙尙絅,旣承書答,開釋無餘,副修撰金取魯,累次只推之下,無意行公,殊涉太過,校理南一明,身病受由,已至多日,竝卽牌招,以爲推移入直之地,何如?令曰,依。
以副校理趙尙絅,副修撰金取魯等,牌不進,罷職傳旨,傳于許玧曰,推考徽旨捧入。
備邊司,咸鏡監司望,金相稷·沈宅賢·洪致中,首望落點。
開城留守望,兪命雄·李台佐·任埅,首望落點。
平安兵使望,李澤·李尙·沈澍,首望落點。
有政。吏批,判書權尙游牌不進,參判李喜朝在外,參議李秉常進,右承旨許玧進。
吏批,判書權尙游牌不進,參判李喜朝在外,小臣獨政未安。何以爲之?敢稟。傳曰,只出緊任。
洪蒑爲掌令,申鳴漢爲价川郡守。二行缺
以冬至使望單子,傳曰,問于大臣,從二品中加望。加望,權·兪集一,落點權。
兵批,判書趙道彬進,參判黃一夏進,參議金相稷未肅拜,參知魚有龜呈辭受由,左副承旨南道揆進。
李宇恒·閔鎭遠爲副摠管,申漢章·靈原君櫶爲分副摠管,趙鼎期·趙台祥爲分五衛將,李元齡爲同知,韓載衡爲僉知。
兵批啓曰,前僉使李廷弼,前僉正權重,前權管崔允尙,前司果鄭伏龍·金尙炫·尙應昌·安處仁,及第李億萬,閑良洪得潤·朴尙游等,或捉虎,或捕賊,或賙賑。土卒軍器監造料販生殖之功,俱有加資之命,而李廷弼雖已資窮,未經準職,金尙炫·權重等,未資窮,洪得潤·朴尙游等,係是出身儒品閑良,何以爲之?敢稟。傳曰,竝特爲加資。以下缺
上在慶德宮。停常參·經筵。
莊烈王后忌辰齋戒。
夜五更,金星犯軒轅大星。夜五更,金星與木星相犯。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬·副提調兪命弘啓曰,伏未審夜來,聖候寢睡,若何?口淡,脚痺特甚,困惱有加及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚,困惱有加之候一樣,而熏熱,腹部飽滿·膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
韓重熙達曰,備邊司郞廳來言,今日賓廳坐起日次,而國忌齋戒相値,不得來會云矣,敢達。令曰,知道。
許玧啓曰,右議政箚子到院,而以國忌齋戒,留院之意,敢啓。傳曰入之。
韓重熙,以都摠府言達曰,副摠管李尙,以新番騎兵軍士點考坐起事,外兵曹進去之意,敢達。令曰,知道。
備忘記,史官一員待命,騎馬三匹立之。
吏曹,冬至正使前加望,權·兪集一。
金相元以復位祔葬都監郞廳,以都提調意達曰,議政府右參贊兪命雄上書,以見帶祔葬都監堂上及哀冊書寫之任,及時變通事爲請,則有令都監稟處之令矣。兪命雄非但身病未蘇,旣拜外任,當出其代,議政府左參贊閔鎭厚差下,使之察任,而禮曹判書閔鎭遠,方爲本都監堂上,兄弟同事,有所不便,與遷墓都監堂上李觀命換差,似合事宜。哀冊書寫官,則不可以外任,有所遞改,而前頭差復,未易爲期,其代亦以禮曹參判李觀命差下,何如?令曰,依。
金相元以復位遷墓都監郞廳,以都提調意啓曰,都監今方始役,凡干儀物,將自此備往矣。第念此與魂宮在城中時有別,凶禮所用,出入不便。其大小轝竹散馬,就城外公廨修治後,仍詣墓所,習儀亦於城外行之,何如?傳曰,允。
又啓曰,愍懷嬪破舊墓時,靈幄室不可不造成,而曾見姜家墓下,有數間家舍,奉出梓室後,奉安其舍,似爲便當。當該監造官,爲先發遣,看審其形勢以來後,更爲稟處,何如?傳曰,允。
又以戶曹言達曰,行判中樞府事徐宗泰,去五月閏八月至,五朔祿俸,依下令更令倉官輸送于所住處,則以爲,日昨雖不敢不奉令,祗役陵所,而復出城外,旣非在朝之人,何敢領受常俸云?四朔祿俸不爲領受,而閏八月朔祿牌,亦不出給,係是大臣祿俸,何以爲之?敢稟。令曰,更令倉官輸送,
上在慶德宮。停常參·經筵。
莊烈王后忌辰。
大殿·中殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
藥房朝問安時,口傳啓曰,今日乃徽陵忌辰祭也。上年今日朝水剌,以素膳進御,故伊時藥房入診時,請進常膳,而勉從矣。調攝之中,每當國忌,輒以素膳進御,恐非愼疾之道,伏乞今日,自朝水剌,以常膳進御幸甚,惶恐,敢啓。傳曰,今日乃國忌正日,何可不爲行素乎?
再啓曰,國忌正日之進素膳,臣等非敢以爲不可,近來靜攝中,雖於最近代國忌,亦或勉從群下之情,以常膳進御矣。今日國忌,與崇陵忌辰,似有間焉,而上年今日,旣從本院之請,不進素膳矣。口淡如此之中,以素膳進御,豈不悶煎乎?更加三思,勉進常膳,千萬伏祝,惶恐敢啓。傳曰,卿等之請如此,當勉從焉。
許玧達曰,明日常參取稟。令曰,停。
韓重熙達曰,行大司憲鄭澔,掌令洪蒑在外,執義趙鳴鳳,掌令金台壽,持平金礪呈辭,持平黃璿受由在外。今日以監察茶時之意,敢達。令曰,知道。
傳于許玧曰,今此愍懷嬪,祔葬於昭顯世子墓,神理人情,可謂無憾,而第自丙至今近八十年,則遷葬實爲重難,破舊墓之後,或有改梓室之擧,則尤涉重大,予之自初持難者,良以此也。反復思惟,終不可不審愼,復位合奉之禮,已成,今又修改園墓,則少無欠典矣。遷奉一節,停止似宜,其令該曹,議于大臣,稟處。
又傳于許玧曰,吏曹判書權尙游所患,近間有差勝耶?問啓。
許玧啓曰,吏曹權尙游所患問啓事,命下矣。招問吏曹郞廳,則以爲,今月望後所患,不無向減之勢,二十一日寒熱忽又發作,一如前時,昏痛一二日後,神氣又復少勝,而一向阻食,通計一日所食所噉,不過三合之米。以此元氣不復,且其寒熱之症,進退無常,差完未易爲期云矣,敢啓。傳曰,知道。遣內醫看病。
金相元,以戶曹言達曰,行判中樞府事徐宗泰,去五月閏八月至,五朔祿俸,依下令更令倉官輸送,則以爲,恩敎屢下,伏深感激。臣之在外情迹,旣非處朝受祿之人。日者暫時趨令,元非行公之比,因此冒受常俸,豈是公體之所宜,私義之所安?二行缺祿俸又不領受,何以爲之?敢稟。令曰,更令倉官輸送。
許玧,以嘉禮都監郞廳,以都提調意啓曰,監造官禁府都事李廷亮,依例閑官換差事,分付該曹,何如?傳曰,允。
又以嘉禮都監郞廳,以都提調意啓曰,都監排設有日,而匠人推捉物力收合之際,未免遲延,物目單子,旣已啓下,今方始役,監造官一員,自今日依例輪回直宿之意,敢啓。傳曰,知道。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡,脚痺特甚及困惱·熏熱,腹部飽滿,膈間不淸利未已之候,復何如?不勝憂煎,惶恐敢啓。傳曰,膈間不淸利差勝,其餘症候一樣,而熏熱有加矣。
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚及熏熱·困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
韓重熙達曰,明日常參,取稟。令曰,停。
又啓曰,吏曹郞廳來言,臺諫有闕,政事,何以爲之?敢稟。傳曰,明日爲之。
南道揆,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言達曰,副摠管金重器,以漢城府右尹,今日本府坐起進去之意,敢達。令曰,知道。
韓重熙,以義禁府言達曰,以慶尙監司狀達,刑曹粘目,大丘前營將朴世挺移本府處置事準下矣。朴世挺今方待命,卽爲拿囚之意,敢達。令曰,知道。
又以春秋館郞廳,以監事意達曰,史官新薦,完薦已久,而首薦人尹東衡,時在鄕家,屢度催促,無意上來。自前新進怠慢者,有拿推警責之事,尹東衡拿問處之,何如?令曰,依。
又以弘文館言達曰,修撰金相尹呈辭入達,副校理趙尙絅,副修撰金取魯,屢次只推之下,連事撕捱,殊涉未安。竝更牌招察任,何如?令曰,依。
以副校理趙尙絅,副修撰金取魯,牌不進,罷職傳旨,傳于韓重熙曰,禁推徽旨捧入。
韓重熙,以嬪宮魂宮儀軌都監言達曰,今番儀軌,今始畢修正,分作二卷粧䌙以入,而其餘四件,亦爲分作八卷,議政府·春秋館·禮曹·江華府等四處,依例分上之意,敢達。令曰,知道。
又以嘉禮都監郞廳,以都提調意啓曰,聘財米豆木布,依啓下數,三揀擇翌日,都監一房郞廳,親領進排於嬪父母家,載在謄錄。今亦依前例擧行之意,敢啓。傳曰,知道。
許玧以嘉禮都監郞廳,以都提調意啓曰,王世子嬪玉印篆文書寫官,依前例,令吏曹差出,何如?傳曰,允。
韓重熙以嘉禮都監郞廳,以都提調意啓曰,今此嘉禮時,世子嬪敎命文·竹冊文製述官望,別單書入,而書寫官,依前例,令吏曹差出,何如?傳曰,允。
又以弘文館言達曰,本館上下番見存八員內,應敎申思喆,副校理黃龜河,副修撰金有慶,在外未上來,修撰金相尹呈辭受由,副校理趙尙絅,副修撰金取魯禁推。臣一明與。二行缺
韓重熙啓曰,因弘文館草記,下番將未免闕直,令本院稟旨變通,差出闕員事依下矣。政官所當牌招開政,而今已夜深,待明朝牌招開政差出,何如?傳曰,允。
傳于韓重熙曰,遷墓停止事,議大臣稟處事,昨日命下矣。何至今不爲擧行耶?問啓。
掌令金台壽達曰,請還收遠配罪人林象極·權弼衡·朴師悌·洪啓一放釋之命。
請義州呼訴人朱益桓,亟令梟示。
請還收踰越宮墻罪人元山治罪放送之令,亟令依律處斷。
請慶尙左水使閔遠重罷職。
請前修撰趙觀彬罷職不敍。
請副司果崔昌大削奪官爵。措語竝見上
新除授掌令洪蒑,時在忠淸道全義地,請斯速乘馹上來事,下諭。答曰,不從。閔遠重遞差,崔昌大罷職,趙觀彬及下諭事依達。
韓重熙達曰,卽者副修撰金相玉遭服制,纔已徑出,所當依承傳直捧禁推徽旨,而此與無端徑出有異,推考警責,何如?令曰,依。
又啓曰,慶尙左水使閔遠重遞差,前副司果崔昌大罷職事令下矣。臺諫方以罷職及削奪官爵事論啓,遞差傳旨及罷職傳旨,不得捧入之意,敢啓。傳曰,知道。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
夕問安時,口傳啓曰,晩後口淡,脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
答吏曹判書權尙游書曰,覽書具悉。卿之所患,尙此彌留,余用慮念。實病如此,終難强迫,本職今姑勉副,卿其安心調理。
上在慶德宮。停常參·經筵。
自巳時至未時,日暈。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚之候一樣,而困腦·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
答禮曹判書閔鎭遠書曰,覽書具悉。卿其勿辭,安心行公。
政院啓曰,傳曰,遷葬停止事,議大臣稟處事,昨日命下矣。何至今不爲擧行耶?問啓事,命下矣。招問該曹郞廳,則以爲,城內大臣,才已收議,而城外大臣,未及收議,尙未擧行云矣,敢啓。傳曰,知道。
又達曰,未署經守令,至於八員之多,而兩司多官,或在外,或呈辭入達,或呈告未肅拜,署經無期,委屬可慮。除在外呈辭入達外,呈告未肅拜人員,竝卽牌招,使之署經,何如?令曰,依。
謝恩,禮曹判書閔鎭遠,正言朴弼正。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而熏熱有加矣。
京畿監司書目,辭職上書上送事。達。答曰,覽書具悉。卿其勿辭,卽速擧行,毋使遷就。
又書目,廣州呈,以校理黃龜河辭職上書上送事。達。答曰,覽書具悉。日昨答辭,余已覺其過當,則今無可嫌之端,爾其勿辭,從速上來察職。
又書目,廣州呈,以進善金榦辭職上書上送事。達。答曰,覽書具悉爾懇。余方以召致爲期,則休致之請,決不可準許。書末所陳,言甚懇至,可不留心焉?須勿固辭,宜速登途。
答校理南一明書曰,覽書具悉。書辭令該曹,稟處。
有政。以下全缺
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,涼氣日深,伏未審夜來,聖候寢睡,若何?口淡,脚痺特甚及熏熱·困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
許玧達曰,明日三揀擇相値,常參頉稟。令曰,知道。
韓重熙達曰,行大司憲鄭澔,掌令洪蒑在外,執義趙鳴鳳,掌令金台壽,持平黃璿呈辭,持平金礪受由在外。今日以監察茶時之意,敢達。令曰,知道。
許玧,以禮曹言啓曰,來閏八月初一日,王世子嬪三揀擇時,詣闕處女別單書入之意,敢啓。傳曰,知道。
又啓曰,以禮曹啓辭,王世子嬪三揀擇時,有大臣·禮官命招下問之例,敢此仰稟。傳曰,知道事,命下矣。明日三揀擇時,大臣·禮官命招事,何以爲之?敢稟。傳曰,依例命招。
又以禮曹言啓曰,昭顯墓制度太高大,愍懷嬪遷墓時,昭顯墓行告由祭,稍加減削,愍懷嬪新墳體樣,亦依此磨鍊事,曾已榻前定奪,昭顯墓改封築吉日,以閏八月十五日推擇啓下矣。愍懷遷墓之禮,今已停止,則昭顯墓無時改封築,似爲。二行缺
韓重熙,以經理廳言達曰,曾於北漢築城時,三角主峯告由祭設行矣。蕩春臺亦係三角一山之內,而今此築城之處,旣有彼此表裡之別,令該曹參酌,定其設祭之所,擇日告祭等事,依北漢時例,卽速擧行,何如?令曰,依。
又以經理廳言達曰,蕩春臺築城事,旣已定奪之後,因大臣·將臣及備局諸宰連有故,尙未往審基址,要不出數日之內,而凡百物力,則已盡措置,監董之人,預先差定,看審基址後,卽爲擧行,俾無漸至遲滯之弊宜當。都廳則以禁軍別將尹慤差下,其餘牌將等,以各軍門將校所屬軍官中,勤幹之類抄擇,使役之意,敢達。令曰,知道。
許玧以嘉禮都監郞廳,以都提調意啓曰,取考謄錄,則有嬪父母前,禮物聘財輸送之例,而衣資諸具,亦一體磨鍊輸送矣。今亦依前例,別單列錄以入,分付各該司,使之依謄錄擧行,何如?傳曰,允。
金相元,以賑恤廳言達曰,平壤人田一成·李德慶·金尙胤·黃時憲等狀內,上年本府賑救時,自官家勸活饑民,故矣等各以百石米,救活民命,入於狀聞,而自本廳特以同知帖成給,恩榮罔極,而此非年少武夫之所可受之帖,願爲還收云。永同人朴相柏呈辭內,矣父始榮,上年賑救時,租一百石納官補賑,則朝家特以賞加同知帖成給,矣父旣陞堂上,又此影職,永塞前程,極爲悶罔,同知帖特爲還收云。瑞山人鄭一泰呈狀內,上年若干穀物,私賑救活,故本廳特下折衝賞加,年少武夫,未及第前,徑先加資,前程可慮,所受之帖還收後,以閑良相當之資成給云。務安人李受芳呈狀內,上年正租五十石救活饑民,特下通政之資,矣身納粟於官,已受嘉善,又加通政,非但爵秩之顚倒,實爲無益,施之他賞云。一成等五人,似當依願還收,而五人等捐出穀物,救活人命,至有狀聞施賞之請,則其激勸之道,不可全然置之,令該曹考例稟處,鄭一泰則無他可施之賞,亦令該曹郞階成給,李受芳則當初本道別單中,以閑良書塡,故通政帖成給。二行缺
許玧以封墓都監郞廳,以都提調意啓曰,罷祔葬都監·遷墓都監,改稱以封墓事,命下矣。遷墓都監堂郞,似當仍令察任,而其中或有公故,或有身病。今以兩都監堂郞中,推移差下,而堂上二員,左參贊閔鎭厚,禮曹參判李觀命,都廳一員,修撰金有慶,郞廳四員,禁府都事朴泰迪·李沂,社稷令趙以初,掌隷院司議趙光命,監造官四員,奉事洪鳳祚·愼無逸·趙漢緯,別檢李廷燁,竝爲改啓下,而依乙酉謄錄,監造官一員加出,以準其數,何如?傳曰,允。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後口淡,脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而熏熱有加矣。
答大司憲鄭澔書曰,覽書具悉。前書下答,已諭予意,須勿固辭,上來行公。
答吏曹判書宋相琦書曰,覽書具悉。復授銓任,聖意非偶,何用過辭至此乎?仍帶提調,亦無不安之事,安心勿辭,速出行公。以上燼餘郞廳趙書。郞廳宋瑩中校正。
上在慶德宮。停常參·經筵。
下直,潭陽府使申聖夏,洪陽縣監李廷濟。
謝恩,兵曹佐郞李國休,副摠管靈原君櫶。
大殿·中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢睡,何如?口淡,脚痺特甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之候未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
謝恩,吏曹判書宋相琦,應敎申思喆。
判府事徐宗泰·金宇杭,命招不進。
傳曰,世子嬪欲定於參知魚有龜家,未知如何。賓廳啓曰,命下矣。臣等伏承聖敎,允叶臣民之望,實是宗社無疆之福,臣等不勝忭賀之至,敢啓。傳曰,知道。
傳曰,三揀擇時詣闕,縣令沈瑋,幼學鄭錫悌女子,竝許婚。
京畿監司書目,衿川縣監鄭洊,身病甚重,不得已罷黜事。
禮曹啓曰,以王世子嘉禮,納采等六禮吉日,預爲推擇事草記,傳曰,嘉禮當行於九月事,命下矣。親迎吉日,令諸日官反復相議推擇,則今月十六日爲吉云,以此日定行乎?臣曹預知行禮吉日然後,納采·納徵·冊禮日子,可以推移推擇入啓,敢此仰稟。傳曰,依爲之。
大殿·中殿·世子宮,藥房·政院·玉堂夕問安。答曰,知道。
禮曹,王世子嘉禮時,納采閏八月二十五日,納徵九月初一日,告期九月初四日,冊嬪九月十三日,親迎九月十六日,同牢宴同日。啓。以上朝報
經理廳達曰,蕩春臺築城事,旣已定奪之後,因大臣·將臣及備局諸宰,連有事故,尙未往審基址。不出數日內,凡百物力,已盡措辦,監董之人,預先差定,看審基址後,卽爲擧行,俾無遲滯之弊,宜當。都廳則以禁軍別將尹慤差下,其餘牌將等,以各軍門將校及本廳所屬軍官中勤幹者,抄擇使役之意,敢啓。答曰,知道。以上備局謄錄
禮曹啓曰,昭顯墓制度太高大,愍懷嬪遷墓時,昭顯墓行告由祭,稍加減削,愍懷嬪新墳體樣,亦依此磨鍊事,曾已榻前定奪。昭顯墓改封築吉日,以閏八月十五日,推擇啓下矣。愍懷嬪遷墓之禮,今已停止,則昭顯墓,無時改封築,似爲未安,改封築之役,亦爲停止,待前頭墓所有事時,定奪改封築,何如?傳曰,允。以上禮曹謄錄
禮曹草記,仁長里新山看審事,堂上一員親往,而判書閔鎭遠,祭禮時多有擧行之事,參判李觀命,封墓都監堂上進去,參議有闕之代,令該曹口傳差出,牌招察任,何如?傳曰,允。以上吏曹謄錄
上在慶德宮。停常參·經筵。
謝恩,副摠管李宇恒。
大殿·中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,脚痺特甚及困惱·熏熱,腹部飽滿,膈間不淸利·喉乾之候,其有所減,而眼視昏暗特甚之候,亦何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
假注書金始炯有頉,代徐命九。
今日平安監司李肇,留待引接。
答判府事金宇杭箚曰,覽箚具悉卿懇。所患彌留,深用慮念。未赴召命,有何所傷?卿其須體至意,安心勿辭,亦勿待罪,益加善攝。仍令曰,史官往諭。
院前達,請寢權卨發配之命,嚴鞫得情,快正王法事。請還收河減死定配之命,嚴刑得情,依律處斷事。請朱益桓境上梟示事。請寢尹宣擧書院勿毁之命事。請亟寢前參軍李衡秀陞六之令事。請還收李敏夏放釋之命事。請還收權致大減等之令事。新達,生民休戚,係於守令,不可不另擇也明矣。新除授祥原郡守田萬春,爲人愚騃,而全不解事,曾任嶺邑,多行不法之事,到任未久,旋因臺啓而遞罷,則積弊之邑,決不可畀之於如此之人,以貽生民之害。請祥原郡守田萬春改差。臺監之職,卽古之殿中御史,而近來庸瑣之徒,有或冒玷於此,識者之寒心,固已久矣。監察高一明,爲人愚騃,處事乖謬,行己麤鄙,諸僚唾罵。向日査官分付呈遞,則在渠之道,當自處之不暇,而到處請囑,欲爲彌縫之狀,誠極駭惋,請監察高一明汰去。交河縣監崔昌朝,爲人昏庸,處事顚妄,各歧侵漁,民不堪命,潛奸邑婢,所言皆從。大小政令,皆出於鄕所,所謂官員,謾不知何事,隣邑守宰,莫不傳說而唾鄙。昨年文元公陞享時,稱以身病,終不進參,及其享禮已成之後,恐有人言,誘引境內士子,苟且彌縫。如此貪汚不法,擧措怪駭之人,決不可置之守牧之人。請交河縣監崔昌朝罷職不敍。抱川縣監趙命徽,到任以後,無一善狀,凡干政令,專委於親昵鄕所,使莫重田政,一任幻弄,雇廳立馬之價,皆出於民結,而載送柴炭於京市,閱月避寓於村家,再三移次之際,奸吏與悍奴,橫行受賂於富民,而佯若不知。今秋釋菜時,與士子爭其膰肉之多少,至有還送之擧。如此駭擧,前所未聞。請抱川縣監趙命徽罷職不敍。統帥之任,專任三道,其不可人人而濫授也,明矣。統制使吳重周,無一可取之長,徒有鉤貨之才,曾任湖閫,專以善事爲急務,溫科時怪駭之擧,鄙瑣之事,不一而足,一道之人,至今唾罵。且統帥何等重任,而抛棄職務,日事酣樂,大小文書,專委軍官,賂門大開,請托朋興,事之駭惋,莫甚於此。除拜之初,物議藉藉,而不知自處,冒沒赴任,自謂査官,非久當劾,益肆貪饕,略無顧忌,南來之人,有口皆言。如此之人,決不可仍置,以貽軍民之害。請統制使吳重周,罷職不敍。近來法網解弛,朝令不行,識者之寒心,久矣。今番揀擇時,有女子守令,呈單之後,或稱病故,或托路遠,終不及期上送者居多,事之駭惋,莫此爲甚。後弊所關,不可仍置,令該曹査出罷職。答曰,不從。吳重周事,更加詳察處之,末端事依達。
答平安監司李肇書曰,覽書具悉。卿其依書辭歷省焉。
大殿·中殿·世子宮,藥房·政院·玉堂問安。答曰,知道。藥房口傳啓曰,晚後口淡,脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而困惱熏熱之候,有加矣。
禮曹啓曰,王世子親迎之禮,則當行於義洞本宮,同牢宴行禮處所,時御所,何殿爲之乎?敢此仰稟。傳曰,同牢宴行禮處所,定於光明殿,可也。
又啓曰,今此嘉禮時,納采·納徵·告期·冊嬪等禮,皆有殿下親臨之擧,而方在靜攝中,有難親行禮節,以權停例磨鍊乎?至於親迎日醮戒,係是大段節目,有難以權停例磨鍊,何以爲之?敢稟。傳曰,親迎日醮戒·嘉禮後朝見二禮,不可不親臨,納采·納徵·告期·冊嬪四禮,不得不權停,方欲下敎矣。依此擧行,可也。
又啓曰,自前王世子嘉禮翌日,例有百官陳賀之擧,今此嘉禮翌日,百官進箋陳賀於大殿,仍行於中宮殿,宜當,以此磨鍊擧行,何如?傳曰,允。以上朝報
禮曹啓曰,今此王世子嘉禮後,翌日陳賀擧行事,旣已命下矣。自前陳賀時,各道例有方物物膳封進之規,大殿·中宮殿·世子宮方物物膳,一依冬至物目數封進之意,分付諸道及開城府,何如?傳曰,方物勿爲封進,物膳減半封進,可也。以上典享司日記
禮曹啓曰,禮文內,王世子嘉禮後,殿下有會百官之禮,其禮如正至會儀云,而會儀則有宴百官之禮。取考辛卯辛亥丙子年嘉禮時謄錄,則竝爲權停矣,今則何以爲之?敢稟。傳曰,權停。以上禮曹謄錄
又啓曰,今此王世子嘉禮冊嬪時敎命安寶,依丙子年嘉禮時例,以施命之寶,安寶,何如?傳曰,依啓。庚午年世子冊禮時,敎命安寶處書年號,似是不察,今番則勿書年號,可也。以上上同
上在慶德宮。停常參·經筵。
答刑曹判書兪集一書曰,覽書具悉。今玆陞擢之命,實循公議,卿其勿辭,從速行公。
答同副承旨金相元書曰,覽書具悉。爾其勿辭,調理察職。
下直,開城留守兪命雄,豐基郡守尹憲周。
大殿·中殿·世子宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,脚痺特甚及困惱·熏熱,腹部飽滿,膈間不淸利,喉乾之候其有所減,而眼視昏暗特甚之候,亦何如?臣等久未入侍,今日與諸醫入診,詳察症候,宜當,不勝憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
答正言柳復明書曰,覽書具悉。身居言地,憂時陳書,深用嘉尙,可不留心焉?今玆北漢大計,已定設廳,主管其事,不得不已,則革罷之論,實是意外。受命大臣,竭誠區劃,而語多侵逼,綢繆之策,宜及閑暇,則蕩春繼築,不容少緩,而又請寢之,俱極未便。移營旣甚便好,鑄錢亦無不可,更議也。李相成事,書語,是矣,罷職,可也。其他條件及翰林事,令廟堂·春秋館稟處。爾其勿辭,從速察職。
吏曹口傳政事,禮曹參議吳命恒落點。
答吏曹判書宋相琦書曰,覽書具悉。玆事但稟于大朝,處之矣。
文學李鳳翼三度呈辭。入啓。遞差。
院前達,請還收權卨發配之命,嚴鞫得情,快正王法。請還收河減死定配之命,依律處斷事。請朱益桓境上梟示事。請寢尹宣擧書院勿毁之命事。請寢李衡秀陞六之命事。請還收罪人李敏夏放釋之令事。請還收罪人權致大減等之令事。請祥原郡守田萬春改差事。請監察高一明汰去事,抱川縣監趙命徽罷職不敍事,交河縣監崔昌朝罷職不敍事,統制使吳重周罷職不敍事。入達。
謝恩,刑曹判書兪集一。
大殿·中殿·世子宮,藥房·政院·玉堂夕問安。答曰,知道。
今日藥房入診時,李獻英等覆試,依前定奪,仍爲擧行事,定奪。
吏曹口傳政事,禮曹參議沈宅賢落點。
答院曰,不從。田萬春·高一明事,依達。
明日覆試試官三,宋相琦·李觀命·金相玉落點。
假注書韓澍有頉,代鄭匡濟。
正言柳復明啓曰,臣再入言地,一無報效,病狀旣劇,踪地亦蹙,乍出乍入,且慙且懼。昨於乞免之章,略附靡隱之忱,卽伏承下答,至有嘉尙之旨,臣誠感歎,不知所諭。第臣請罷請寢三件事,未蒙開可,反承未安之敎,臣於是不勝惶悚,繼又慨歎也。嗚呼,經理廳之弊,可勝言哉?累萬財穀,一任駔儈之籠絡,而散盡無餘,大小防納,盡奪小民之利,而侵虐多端,雖曰積年料販,而所貯全蔑,雖云多般設施,而百弊徒積,盡宵經紀,半歸猾漢之私槖,內外驛騷,莫非殘氓之苦疾。此非但都下之弊,實八域之無限痼弊,此非徒一人之言,實國人之所以公誦。況臣條論,皆據實事,凡諸指摘,非比泛聞,則宜邸下惕然憂歎,渙然開悟,亟下寢罷之令,而不少深諒,遽加嚴旨,至曰革罷之論,實是意外。又以語多侵逼,俱極未便爲敎,臣愚死罪以爲,邸下此敎,誠是意外也。所謂經理廳,有百害而無一利,一日不罷,徒增一日之害,一年不罷,適增一年之弊,國人皆曰可罷,則趁今革去之請,實出憂悶之懷,而若臣所論,只擧任事者之罪狀,大臣所失,在臣忠孝之道,元無提說之事,則臣未知侵逼者何事。今欲革一國之積弊,而恐大臣之捱逼,莫之敢言,臣實不爲也。噫,言發臺閣,則輒疑過激,語及大臣,則每示沮抑,欲矯弊而邈不聽從,略論事而反加摧折,其爲慰藉大臣之地則至矣,獨不念民憂國計乎?若夫築城事,無論當築與否,今年癘疫,殆同兵燹,都下民庶,尙未蘇息,公私竭盡,國家多事,此可謂及時閑暇乎?且以飢癘半死之氓,欲築一國之怨,則此可謂區劃之得宜乎?至於移營則掣肘之事,難便之端,不一而足。鑄錢則非但爲害旣多,百弊層生,賂門之益開,盜賊之肆行,將無窮矣。向也關西之未鑄銅者,亦以此也則今玆便好無不可之敎,臣未敢曉也。抑臣書末論人五件事答辭中,無一言分曉者,臣於此惶蹙益甚。臣新入臺地,有懷輒陳,乃臣所自勉者,目見積痼之弊,敢效一日之責,而邸下不唯不賜開納,又從而誨責之,臣何可自以爲是而晏然仍冒乎?請令遞斥臣職。答曰,勿辭。退待物論。
忠淸監司書目,瑞山兼任泰安呈,以本道監司金興慶辭職上書上送事。達。答曰,覽書具悉。向者人言,非謂不協於藩任,則今復引嫌,無已太過?卿其勿辭,速往欽哉。
京畿監司書目,果川呈,以戶曹判書趙泰耉辭職上書上送事。達。答曰,覽書具悉。度支重任,不可久曠,卿其安心勿辭,卽速上來行公。
禮曹啓曰,中宮殿疹患平復,王世子嘉禮合二慶,依丁丑例,設行庭試事,因大臣收議,曾已定奪矣。以規例言之,則合慶之科,禮成後,當爲擇日頒布,而嘉禮後翌日陳賀,在於九月十七日。若於其後擇日頒布,則深冬已迫,武科初試及庭試排日之際,似甚窘急,遠道則必有未及頒布之弊。曾在壬午癸巳兩年,已於行禮前,擇日啓下,前例如此,今亦預爲擇日頒布,未爲不可。大臣之意,亦如此,何以爲之?敢稟。傳曰,依爲之。以上朝報
藥房入診入侍時,禮曹判書閔鎭遠,行副護軍權尙游,備局堂上差下,仍卽察任事,榻前下敎。
平安監司李肇留待引接時,李肇所達,本道年事,今年又未免災歉云。設令未至於上年之尤甚,民事之孔棘,必甚於上年,道內儲蓄,已盡於今春,賑資之難辦,又倍於上年矣。上年則通淸南北賑穀之數,至於十萬餘石,西民得以濟活,今年則有同强弩之末勢,生穀之道,茫然不知所以爲計,誠爲悶慮矣。臣下去後,當審察年事之如何,條列稟聞,而然以上年本道之生力,朝家猶爲之別樣軫恤,今年若非朝家又加顧濟,則只以本道事力,尤無自辦之勢。今年三南稍得豐登,糶糴可以移轉,某樣穀物更得,趁時劃送事不可已,令廟堂稟處,何如?令曰,令廟堂稟處,可也。以上備局謄錄
同日藥房入診時,上曰,前吏判所患彌留,以致大政遷就,而今則新吏判已出,可以爲之耶?兪命弘曰,新吏判雖已出,而兵曹判書趙道彬,方有身病,連日不參問安。今日亦不得入侍,數三日內,未必其差歇,而差歇之後,則似當擧行矣。上曰,大政一向遷就,誠爲悶慮,兵判差病後,卽速爲之,可也。以上吏曹謄錄
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
大殿·中宮殿·世子宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡,脚痺特甚及困惱·熏熱,腹部飽滿,膈間不淸利,一行半缺宜當。不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
韓重熙啓曰,吏曹郞廳來言,守令有闕,政事,取稟。傳曰,當日爲之。
韓重熙達曰,明日常參,取稟。令曰,停。
又達曰,行大司憲鄭澔,掌令洪蒑在外,執義趙鳴鳳,掌令金台壽呈辭,持平黃璿呈辭,持平金礪受由在外。今日以監察茶時之意,敢達。令曰,知道。
韓重熙,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以弘文館言達曰,本館上番,姑降入直,已過累日,事體誠極未安。副校理趙尙絅,副修撰金取魯,連有只推之命,一向撕捱,無意行公,其涉太過。竝卽牌招,以爲推移入直之地,何如?令曰,依。
以副校理趙尙絅,副修撰金取魯,牌不進,罷職傳旨。傳于韓重熙曰,推考徽旨捧入。
韓重熙達曰,兼春秋減下之代,今日政差出事,允下矣。旣有明日開政之敎,令該曹,卽爲口傳差出,何如?傳曰,允。
韓重熙達曰,吏曹郞廳來言,今日爲政事命下,而判書宋相琦方在覆試試所,參判李喜朝在外,參議李秉常陳書,不得開政云。參議李秉常牌招開政,何如?傳曰,明日開政。
韓重熙達曰,卽今史局俱空,兼春秋判校李焌,禮曹正郞李震葉,竝入直矣。李焌身病甚重,勢難在直,李震葉亦以長生殿郞廳,除本仕往來,事務緊重。兵曹佐郞鄭必寧受由在外,更無推移之道。李震葉·鄭必寧兼春秋之任,今姑頉下,其代今日政,使卽差出,何如?傳曰,允。
缺覆試上試官宋相琦,副試官一行半缺,決不當違拒之意,屢度嚴飭,則稱以情勢,終不入來。日勢已晚,不得設場,成命之下,無意奉承,事之可駭,莫此爲甚,而自試所他無變通之道,何以爲之?敢稟。傳曰,嚴敎之下,何敢違拒乎?各別催促,俾卽就試。
覆試上試官宋相琦,副試官李澤,參試官金相玉,承旨李喬岳啓曰,臣等卽以批旨辭意,分付于四館,更加嚴飭催促,則李獻英等,猶不動念,稱以今方待命于金吾門,一向違拒,終不入來。國綱所在,誠極寒心,而自試所,無他處置之道,何以爲之?敢稟。傳曰,屢次嚴飭,催促赴試,而終始違拒,無意入來,國綱所在,誠極寒心。李獻英·李獻章,竝拿問定罪。
韓重熙達曰,院僚之不齊,未有甚於近日,而卽今左承旨李喬岳,進詣覆試試所,左副承旨南道揆,同副承旨金相元,竝陳書受由。廳中只有臣一人,無他伴直之員,右承旨許玧,書答已下,所當請牌,而拘於廳規,不得請牌,何以爲之?敢稟。令曰,牌招。
韓重熙以封墓都監郞廳,以都提調意達曰,頃日封墓都監草記,米布分定於各軍門矣,訓鍊都監則分定米二百石,不得輸送事入達云。其代移定於戶曹·宣惠廳,使之分半輸送,何如?令曰,依。
又以封墓都監郞廳,以都提調意達曰,今此封墓時,監董郞廳監造官許多入直之所,當爲造作假家,而墓所傍近,皆是童山,自外方造作之際,必多民弊。若干廬舍,近在墓下,封墓之後,自當掇去,參酌給貸,姑爲分入事,京畿監營分付,何如?令曰,依。
韓重熙以封墓都監郞廳,以都提調意達曰,今此愍懷墓封墓時,凡干擧行事,當依端懿嬪墓所例施行,而封墓與初葬,亦二行缺致有還下之擧,事甚未安。當該注書推考,臣亦有不察之失,惶恐待罪。傳曰,依啓。勿待罪。
正言朴弼正達曰,請還收權卨發配之命,仍令王府,嚴鞫得情,快正王法。請還收河減死定配之命,更加嚴刑得情,依律處斷。請亟寢呼訴客使首倡人朱益桓遠配之令,特爲境上梟示。請亟寢尹宣擧書院勿毁之令,依前回達施行。請亟寢前參軍李衡秀陞六事,令該曹稟處之命。請還收徒配罪人李敏夏放釋之令。請還收定配罪人權致大減等之令。請抱川縣監趙命徽罷職不敍。請交河縣監崔昌朝罷職不敍。請統制使吳重周罷職不敍。正言柳復明引嫌而退。措辭見上隨事論列,臺體誠然,未安之敎,不必深嫌。請柳復明出仕。答曰,不從。趙命徽·崔昌朝事,處置事,依達。
藥房夕問安時,口傳啓曰,晚後口淡,脚痺特甚及困惱·熏熱,腹部飽滿,膈間不淸利未已之候,何如?臣等不勝憂煎,惶恐敢啓。傳曰,知道。膈間不淸利之氣差勝,其餘諸症一樣,而困惱·熏熱之候,有加矣。
右承旨許玧上書曰,伏以臣,昨伏見諫臣書本,則以臣頃日仁穆王后御筆冊子捧入事,大加非斥,至請警責,臣於是竊不勝瞿然之至。臣於伊日在職時,舌人李先芳爲名者,來呈御筆,臣敬奉開函,伏以見之,則乃是仁穆王后在西宮時二去辛亥年手蹟,而年月之下,又安御寶,則其爲眞本無疑。旣知其爲眞本,則近百年至今留在,實是奇事。且內殿手蹟之落在閭巷,與列聖御筆之留傳人家,事體自別,而旣已到院之後,則任自退却,亦所不敢。果與同僚,再三相議,措辭捧入,臣非不知勿捧之已有成命,而丙申年譯官李缺之封進孝廟御筆,亦在邦禁之後,一行半缺,以稟啓捧入者也。今諫臣以不爲退却,請罪該房,則臣以當初捧入之人,決不可仍居於職次,召牌之下,不敢冒進,坐違逋慢之科,而聖度天大,罰至問備,惶隕感激,罔知攸措,而顧臣所遭,終難冒沒在職,玆敢呼龥於貳極之下。伏乞离明,俯垂諒察,亟遞所帶之職,仍治臣違召之罪,以謝臺議,以警具僚,不勝萬幸,臣無任屛營之至。答曰,覽書具悉。昨於都承旨書答,已諭余意矣。爾其勿辭,從速察職。
咸鏡監司金相稷上書曰,伏以貳卿之秩,實爲命德之器,則凡有陞擢,不當循例苟充。北藩爲任,旣與彼境相接,則其所簡寄,亦當益加難愼,若非望實俱隆,才具素著之人,則固不宜濫膺是選,而今此擢受之恩,遽及於千萬無似之身,聞命驚惶,罔知置身之所也。臣本至庸極陋,百無一能,前後立朝二十餘年,本末長短,畢露無餘。旣無威望,可以鎭服一方,又無才能,可以裁處衆務?此則不但臣自知甚明,抑亦同朝所共悉,雖尋常職務,尙難堪勝,顧此關防重寄,腰金峻秩,豈敢有冒當之念哉?且臣精神筋力,亦有所不敢承當者,臣於前月初,奄見壯子之夭折,悲疚慘怛之中,重得紅疹之疾,出入死生,殆過一朔。今雖幸得少蘇,而餘症尙苦,粥飮全廢,神精日益昏瞀,筋力日益澌盡,暮境慘慽,衰年重疾,俱是人理所難堪。如使臣雖有一分可堪之才,以此病情,萬無復起爲人,擔當藩寄之望,況臣才分之不逮旣如彼,精力之難强又如此,此而冒受,恬不知避,則前頭邊機之僨誤,臣身之顚沛,固不可言,而其於累則哲之明,犯在梁之譏何哉?反覆揣量,決難叨冒,而引日虛帶,亦有所不敢。今始疾聲仰龥於离明之下,伏乞邸下,特察名器之不輕,邊寄之至重,回收臣。以下全缺。
上在慶德宮。停常參·經筵。一張缺。
許玧啓曰,吏曹判書宋相琦,牌招不進,推考徽旨,纔已捧入,而參議李秉常,牌不進,罷職傳旨,亦有只推之命。判書·參議,竝更牌招開政,何如?傳曰,允。
又以弘文館言達曰,副校理趙尙絅,副修撰金取魯,俱有只推之命,竝更牌招察任,何如?令曰,依。
以副校理趙尙絅,副修撰金取魯等,牌不進,罷職傳旨,傳于許玧曰,推考徽旨捧入。
許玧啓曰,行吏曹判書宋相琦,參議李秉常,再招不進,推考徽旨及罷職傳旨,纔已捧入矣。判書所當更請牌招,而一日三牌,有傷事體,何以爲之?敢稟。傳曰,明日開政。
以吏曹參議李秉常,再招不進,罷職傳旨。傳于許玧曰,推考傳旨捧入。二行缺。
許玧以嘉禮都監郞廳,以都提調意啓曰,別單啓下物目,與丙子謄錄,詳細考準,則不無相左處。別單中,世子宮卺杯二,銀粧飾銀鍍金臺各具,又於同牢宴所用卺杯一雙,銀粧飾銅鍍金臺各具,各載於兩處,而丙子謄錄則世子宮排設卺杯二載錄,同牢宴卺杯,不爲造作,故溯考辛亥謄錄同牢宴所用卺杯,別單中減去矣。今番別單卺杯之兩處載錄,只謄丙子別單,而一處卺杯減去事,未及詳察之致。依丙子謄錄,世子宮排設卺杯,則依例造作,同牢宴卺杯,則減去,宜當。且物目中,不可不造而載於謄錄者,或漏於別單,或物目名色則列書,而所入諸具,多有落漏處,此則原別單中,改付標以入之意,敢啓。傳曰,知道。
又以封墓都監郞廳,以都提調意達曰,都廳前修撰金有慶,今旣遞職,時無職名,令該曹。依例口傳付軍職,冠帶常仕,何如?令曰,依。
又以封墓都監郞廳,以都提調意達曰,各所所用各樣雜物,參酌磨鍊,別單書入,而其中鐵炭生葛等物,已令貿取以來,而恐有不足之患,加數磨鍊,令該曹,依此擧行,何如?令曰,依。
京畿監司,以南陽府使李浣,莫重會案文書,推諉兼官,不爲磨勘,徑先下鄕,罷黜事,狀啓。傳于許玧曰,只推勿罷。
藥房夕問安,口傳啓曰,晚後口淡,脚痺特甚及困惱,膈間不淸利亦甚,熏熱,腹部飽滿未已之候,復何如?臣等不勝憂煎,惶恐敢啓。傳曰,知道。膈間不淸利亦甚之候差勝,而其餘症候一樣矣。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
韓城君李基夏上書曰,伏以臣,情危病苦,念絶供仕,陳籲未徹,祈免不得,一任泯伏,轉益兢蹙,比以兼任勳府之事,又速惠文之彈,其所許多臚列,無非意慮之外,而末終句斷,特是鄙瑣之目,二行缺推緘未勘之前,固臣待罪之日,惟有四五字缺私次,不敢徑先煩聒,徊徨隱默,以至于今矣。適値坤候遄復,慶沛旁達,如臣所被問備之罰,亦在蕩滌之中,跛躄俱忭,臣亦與有,而顧以負累倖逭,轉罪爲榮,區區情實,未蒙容光之一照,致使糾劾之重論,反止於彌縫,捏抗之賤踪,終歸於晻昧,臣之狼狽迫隘,到此而尤極矣。其何可以苟免邦章,晏然爲幸,而不爲之仰首一號乎。蓋臣忝在勳府有司之任,猝當嬪宮進香之禮,而事重體大,務在致謹,雖節目間應行之事,必皆援據前例,莫之敢過矣。辛巳年進香,不但爲最近之前例,以向者魂宮凡節,朝家一從辛巳之例,故取考其時謄錄,則本府素有求請各官之例。宗親及勳府子孫,爲外任處,以木布及各其土産之可資葬需者,發關求助,柴馱炭石,亦且關請於近京各陵,行關措語,自有傳來舊本,而辛巳之例,亦非創於辛巳者。取其文蹟之存於本府者言之,肇自順懷世子喪逝之時,迄于仁顯王妃禮陟之日,凡有進香,卽有此例,非如他司折簡私求之比,屢經稟覆於朝家,便成不易之定規矣。臣果循例發關,請其相助,而比近例物産,則無一種增減,關辭則無一句添刪,一依謄錄,如前行會,奉行葬禮,謹以無弊,始終毫末,罔不如例,而乃者臺臣之言,不究前例,豈加論斷,張皇籠罩,指意深緊?有若本府憑籍進香,徵求錢布,創始無前之事,要爲濟私者然,信斯言者,不但其貪饕鄙汚,言之可羞。爲人臣子者,而當國家不幸之時,外托進葬,內圖封已,是可忍也,論其處心,萬戮猶輕,撫躬慙悼,寧欲無辨,而然其爲說,或似是而實非,或指無而爲有,則臣雖由於自靖,亦不容二行缺。臣若拘於煩蔓,不罄其顚末,則伏恐离明,亦何以俯燭其微細也。大抵本府最初之遠例,則且係宗派勳裔者,非惟外官有此相助之事,雖在京受祿之人,上自宰列,下至入番忠衛,亦皆隨力助以升斗之穀,此不特爲物力之取辦而已。豈其宗勳後裔,與他有別,義共休戚,誠有自倍,故皆得私助葬需,曾不嫌其慟屑而然乎?逮至中間,京官則廢其例,外官則存其例,此蓋在京者,可以隨參祭班,展其哀慕,而在外者,則無他效誠之道,此例之中,廢於內而仍存於外者,似由於此。此所以自前關文中所謂,臣子盡誠,捨此無他云者,亦言其在外之臣,除非助葬,則致誠無所之意,而因前措語,經久不改者耳。到今所遵行者,卽國朝流來之定規,所傳謄者,亦前後通行之關文,則其間事例之當否,關辭之如何,本非臣之所創爲,亦非臣之所可輕改,而今臺臣,占出此舊關中句語,視若自臣創出別語,以爲責人道理,期於必捧之證案,何其不相謀之太甚乎?當初進香之禮,旣有定限,前期發關,其例卽然,而以其日子大促,遠道列邑,多未及往復,畢竟送來者,不過爲數十餘處,則臺達中,歷擧大小地方,盛稱閑雜器用,律之以無處不求,無物不取,此已不近於實狀,而其所謂分等求請云者,亦不出前後定式之例,雖監兵營物力有裕之處,分定定數,木止於十二疋,而邑倅以下,隨此減定,定例中減數而送之者,固多有之,而定例外加數而送之者,未之或有,則多者數十疋之說,又何據而發也。柴炭之求諸陵官,亦用前例,非敢創行,而束柴斗炭,終不送來之處,至如松炬,旣非前例中所有,亦非進香時所需,故初無提及竝求之事,則其云勒徵數多者,政所謂皮之不存,毛將焉傳,臣不必費辭多辨也。凡此諸物之事,謄錄昭然,二行缺可知前例,而反謂之未知前例者,抑又何意。臣於此,不勝其訝惑焉。彼謄錄中式例之著,見者乃爾爲言,則事過後風聞之訛誤者,無足爲怪,而其所謂未及來納,責徵於京主人云者,事尤無根,言不近理,行關雖遵舊例,求請有異應捧,送之則受之,不送則置之而已。其何可督責邸吏,刻令替納,甚於催科未收之爲乎?況其進香前送來者,則雖皆照例捧用,進香後追納者,則倂卽措辭題還,追納之物,旣嫌其無名而還送,則未納之物,尙可爲勒捧之計乎?此等駭擧,非臣攸聞,而苟或有彷彿於其言,則外方之當送而不送者,不止一二。邸吏之被責而替納者,必有其人,其間虛實,焉敢誣也?甚至餘財私分之說,尤有所萬萬不稱量者矣。臣未知其所謂財者,指何樣物,而及其過禮之後,如油蜜蔬果等零瑣用餘,區處無所,本府各爲知味,分諸堂郞則有之。此蓋非今斯今,亦一流例,而殆同進上之有封餘,祭享之有餕餘,故臣且因循未免冒受,以此爲罪,固所甘心,而末乃下一財字,眞驅人於財貨間染指之科,噫嘻甚矣。人之爲言,胡至此哉?臣固拙魯,本乏能幹,凡遇大小職事,未嘗創設私智,踰越程規,不過循蹈故常,冀免大過。故於今玆之事,亦以前例爲準,奉行爲恭,而不料人言之來,靡有紀極,若使臣輕棄國朝之定式,或致事體之沒略,則不知臺臣之罪臣也。又當如何?抑臣之所遭,此猶細故耳。受恩罔極,過福生災,居多速謗,動輒招尤,前後處地,僨敗何限,而及今死亡將迫,疵垢彌甚,彈墨無乾,首尾相續,節拍層生,題目愈新。若臣眞非太無狀太不法之人,則堂堂執法之論,亦豈皆無故而發哉?回思反省,莫非臣罪,揆以常憲,宜伏重何,而輒蒙聖朝過加容庇,得至今無恙,耐彈爲常,刀居如二行缺,智慮都灰,絲毫報效,已無其望,而竊位苟祿,數三字缺以增罪戾而益齒舌,將不止於今日僨誤而已矣。然則邸下,亦雖欲每赦臣,其於累簪履之眷,而辱搢紳之列,何哉?玆敢瀝盡肝血,悉陳尤悔,而若其癃痼宿症之決難自力,備局新命之不敢冒承,亦未暇竝控。伏乞邸下,亟削臣本職兼任,刊去朝籍,以伸臺議,仍勘臣前後罪狀,以警具僚,不勝大願。答曰,覽書具悉。向來憲府新達中,勳府堂郞請罷之論,聖上謂余曰,宗親·忠勳兩府之進香凡諸所需,求請列邑,非今斯今,流來,久矣。今玆臺論,未諳規例,而至若餘財私分之說,尤不近理,豈可以武臣而徒事凌侮乎?甚不是,不是之論,不可從也。如或連達以推考,觀其緘辭爲答,則緘辭中,又陳委折爲敎,厥後,以推考下答者,本非有罪末減之意也。噫,聖明之照燭無餘,有何毫分難安之端乎?安心勿辭,卽出行公。
行判中樞府事李濡上書曰,伏以臣,伏見正言柳復明之書,極論經理廳之弊,不一其端。至於引避之辭,轉加一層,不遺餘力。此皆從前疵毁者之言,諫臣之隨聞論列,固無足怪,而第其歷擧料販之害,許多瑣屑之目,窮搜極覓,雖歸罪於任事之人,只責臣以莫悟,以示忠厚之意,而其實則皆所以罪狀臣者。夫名爲大臣,而羞辱至此,其可抗顔復立於朝端乎?使臣誠數三字缺,必不若是見疑之甚,使諫臣,若察事實,則其所爲言,亦必不至於全無稱量也。臣不欲呶呶多辨,以傷事面,而其間亦有不敢終默者,略暴委折,以冀离明之俯燭焉。大抵北漢新設之後,不得不措置凡事,而財力無他出處,推移變通之際,自不無任事之人,而所謂無根之說,請得近萬兩銀貨,尙不收納,二行半缺逢授九百包米穀,盡歸花消云,似是數字缺,倉舍自願造成者,費其萬數千貫之私財,構得五十餘間之餉庫,宜卽論賞,而尙不擧論者,以其九百石米穀之見貸未納故也。終若不納,則但當不論其賞,以其米計減而已,故使之連續備納,欲觀其末終而處之,則不可以花消爲罪也。所謂德池洞米四千石太半未徵云者,本洞屯穀,在前收稅之數,極其虛疎,移屬本廳之後,別送任使之人,明査釐正,定爲作米三千石之規,而連因本道凶荒,且慮船路致敗之患,發賣於監營,而比市直減價,每一石只捧四兩,米與錢買得貢物年條,隨其逐朔所受,而除留該廳,以爲本廳員役等朔下之資,而不但準其元數,亦多有加納者,彼此捧價移買之數,俱爲明白,則非可欺隱,而年條之許賣,貢物主人輩,所自願者,元非勒取,則有何都民之怨咨?果如是則賑廳之爲此買賣者,已若常事,而未聞有怨之者矣。所謂廣還穀於士人,其數過多云者,上年饑饉特甚,故以惠廳所在米數千石,當爲運置於北漢者,分給於都民,以救一時之急,使之待秋收納北漢,實是賙恤便宜之道,而爲士夫者,太半不納,此可見人心之不美,自本廳,非所督納而然也。以此爲罪,則如江都·南漢軍餉未捧之弊亦多,奚獨歸咎於本廳哉?所謂年分戶籍紙地之價,蓋爲北漢僧徒無他資生之道,設置紙所,浮取紙地,分送各邑,俾受其價,而各邑年分等紙之價,例爲收合於民間,爲守令親舊私人之防納,故移給僧徒之擧,各邑防納者之不脫,勢所固然,而在本廳,有何所嫌於防納,亦豈有奪小民之利者哉?至於田稅大同船運之價,曾無是事,亦未知其何謂也。所謂僧徒之作弊云者,當初新建寺刹之計,其勢不得不出入城內二行半缺,甲利而遍及京外云者,元無給債之事,則田土文券之見奪及甲利呼冤之說,尤是傳者之過矣。所謂騎驛二疋致斃云者,始以備郞,兼差本廳郞廳,間間往來於北漢之時,雖有因病致斃之馬,備郞騎驛,自是法例,設或致斃,其後變通,更不許騎,則已過七年之後,豈可追提,責之於本廳乎?所謂義僧三百五十名,各各立役,徵以除番之錢云者,臣曾爲守禦使時,已知南漢義僧上番,爲外方莫大之弊,每欲變通而未果矣。北漢新設之初,與南漢義僧,分半磨鍊,其數不過三百五十名,以此分排一年六番,則一番爲六十名,一寺不過各六名,此不足以得力於緩急,而常時徵發騷擾之端,有不可勝言,其所往來耗費者,又不啻累十貫之錢,各除其立番之規,參酌折定代錢,問其便否於外方,則僧徒擧皆稱便,守令·監司皆以爲可行,少無驛騷之事,此蓋依倣騎步兵,水軍除番納布之例,而元定六十名之外,添以四十名爲一百名,恒留城內,則其於省費待變之道,兩得其宜矣。所謂樓巖別將,濫徵無名之船價者,自本廳設置水上船三十隻,以爲臨亂輸運軍餉之地,常時則收捧船稅,以補軍需,其可謂之濫徵無名之稅乎?所謂兩西喬桐勒定紙地之防納云者,此亦上所謂年分戶籍等地,一體施行者,有何勒定防納之事乎?所謂空名帖防雇云者,近來京外,或因賑救,或因軍需,請得空名帖發賣補用,不知其幾。設令任事者,有不實之弊,此亦他衙門之通患,何可因此廢之乎?一篇主意,專在於罷本廳而廢城役,雖以料理興作,小民失利,八路均受其弊,畿都偏蒙其害爲言,而前後所以區劃措置,別無使小民失利者,未知八路之均弊,畿都之偏害,果何事也?二行缺受雇價,爭相應募,猶恐或後,則何築怨之有哉?至若移營事,曾有成命,而尙不擧行,宜其申飭鑄錢事,以旣許於關西者,移施於本廳,似無所妨,故適當入侍,敢爲竝陳,而今其所論,不啻縷縷,以其加鑄,爲農民重困之端,近來錢與銀,幾乎相等,則錢之貴,可見也。農民春貸百錢,及其秋償之際,一年耕作所得,不過若干石,而以其錢貴之故,一石市直,至於一貫之錢,則以秋收一石之穀,僅能備償春貸百錢,曷若加鑄,使錢漸賤,以一石之穀,換取數百錢,以償其所貸之爲便哉?若是則農民,有何重困之理乎?直爲罷之則已,不罷而不欲加鑄,以塞其流通之路,其可乎哉。噫,北漢雖天險,若無蕩春臺,則未免孤危,若不竝築蕩春臺,則都城亦不免隔絶,不能相關,便爲賊藪,其利害得失皎然,不待智者而可知。若不及此時設築,以爲他日依歸之地,則臨急之後,都城人民蓄積,不能容入於北漢,散亂委棄,不過如壬辰丙子之已事,到此地頭,悔之莫及。且目前雖若無事,數年之內,安知無外警,而抛此垂成之役,豈非萬萬失策?此臣之所以日夜憂歎,不顧一身之謗毁,必欲完了者,而時議則必欲沮之,期於不完而後已。自古如許設施,例多是非,水落城之議,韓琦·范仲淹,意見各異,頗多爭論,而其時卒從仲淹之言而成之者,專由於君上之裁斷也。日昨入侍時,築事蒙允之後,亦且略申此意矣。此城之築與不築,惟在於聖算之,如何?而卽今成命之下,凡事幾盡措置,都廳已差下矣,告祭已設行矣,許多牌將及募軍,已分排抄定矣。罷與不罷之間,亟降指揮,庶可無狼狽之患矣。噫,臣之受任,殆近十年,尙未訖工,徒惹無限人言,臣之罪,固已大矣。無論其虛實,湊合多少浮囂之說,非爲眞的之斷案?臣雖無狀,二行缺仍竊伏念經理廳則猶可罷也,移營鑄錢,亦可罷也,至於築城之役,則決知其不可罷也。先治臣僨事之罪,以謝臺議,仍賜骸骨,歸死田里,以全生成之澤,改命主管之臣,以完築役,旡誤國家鞏固之大計,則臣雖死,可以暝目無憾矣,臣不勝煎灼祈懇之至。答曰,覽書具悉卿懇。日昨諫臣書中,盛論經理廳之寢罷,而語多侵逼大臣,固己未安矣。今見卿書,備陳委折,極其明白,而臺言未免爽誤,則於卿,有何難安之端乎?今玆築城,成命已下,卽速擧行,是余之望,決不可以一人之沮戱,有所中止也。卿其體聖上委任之至意,安心勿辭,亦勿待罪,遄出行公,克完大事。仍令曰,史官往諭。
行吏曹判書宋相琦上書曰,伏以臣於昨夕,自闕罷歸之後,自曉頭,猝然臍腹刺痛,有若刀剟,症勢酷急,叫呼欲絶。仍又裡急後重,欲泄未泄,關格不通,以至達曙,不能交睫,朝來冷汗如瀉,遍身如沐,精神迷亂,呼吸遄促,奄奄有須臾不救之勢。此際召牌下降,末由趨承,急投藥物,厪似鎭定,而晩來神氣,尙此昏綴,宛轉床席,合眼不省。再召之下,亦無蠢動之路,荐犯逋慢,萬戮猶輕,玆敢厪構短書,冒死仰龥。伏乞邸下,憐臣病重實狀,亟遞銓任,仍治臣違命之罪,不勝幸甚。答曰,覽書具悉。卿其安心勿辭,調理行公。
知敦寧府事崔奎瑞上書曰,伏以臣於千萬意慮之外,伏聞自嘉禮都監,塡臣姓名於竹冊文製述官實差,臣於是,惶悶危蹙,不知所措,臣於前後國有大禮,累被撰述之命,而以素乏文藻,力辭得遞者,不止一二,則今七十之年,精力已盡,尤豈有冒當二行缺。伏乞邸下,察此事勢,分付都監,使之趁三字缺,移授可堪之人,以重大事,不勝幸甚。仍伏念臣於初秋,連失兩孫於旬月之內,至情由中,不能自抑,因致喪失心性,如癡如狂。今聞引葬之有期,不計氣息之奄奄,寸寸前進,欲爲中途一訣之計,行路見臣白首垂盡之喘,呼泣顚頓於道塗之間,莫不爲臣悲涕。當此國家,方行吉禮之日,臣以此形狀,豈宜冒進於京輦之下哉?玆不得進伏司敗,以竢進退之命,臣之情理病勢,已難自期於朝暮,而今於未絶之前,罪戾之層積,又復如是,臣何以暝目於身後哉?更乞离明,俯賜哀憐,許削臣本職及提學之任。仍命有司,勘臣罪罰,俾得自安於私分,則臣當死爲結草之鬼,以報洪恩之萬一,臣無任惶蹙懇禱之至。答曰,覽書具悉。卿其勿辭,從速上來製進。
京畿監司金演上書曰,伏以臣,旣速不奉朝令之罪,又有決難自力之病,冒上一書,伏竢譴罷,及奉答旨,辭意鄭重,乃以勿辭,卽速擧行,毋事遷就爲敎,臣於是,惶恐隕越,不知所以自措也。如臣無似,最居人下,而立朝三十有五年,濫荷聖朝之剪拂,得以致位於宰列,夙宵惶懍。惟以奔走效力,仰答聖恩之萬一爲期,事苟有益於國家者,則雖赴湯蹈火,亦所不辭,何敢萌一毫憚勞之念,爲自便臣身之計哉?誠以移營之事,關係大段利害,有不可輕率始役,以貽他日之悔者,玆敢申暴愚迷之見,以俟朝家之裁處焉。大抵畿輔設營,與他外藩有異,自古不爲開府於外邑,而留住京中者,朝家制置,意固有在。凡於國家吉凶大小之事,其所以奉承朝令,知會列邑者,急於星火,絡續不絶,雖以常時言之,內而差備藥房·政院諸司,外而備局二行缺,城門咫尺之地,故亦得以趁時擧行。今若遠置二字缺,十里迂僻之處,則往復之際,自致過限,時急之事,其何以擧行乎?大小公行,馹騎調發之擧,無日無之,而凋殘驛卒,不能多數留待於京裡,或値陵寢有事,時急奉審之行,則人與馬,俱爲不足,搜括里閭,給價雇貰,艱以入捉。至於北客之來,牌文到京,則儐臣以下數多使令,一時西下,人馬責立,在於呼吸之頃。道臣若在遠地,則分付擧行之際,決難及時充立,以致遲滯之患,生事辱國,勢所必至矣。日次進上魚鮮生獐外,宗廟各殿薦新及各朔月令,諸名日封進物膳,數目頗多,俱是易變之物,數多貢物人等,旣難盡室移入於營底,則往來看品,自多弊端。況値日氣暄暖,山蹊汜濫之時,則味色易變,道路阻閡,渠輩弊端,雖不可顧,莫重物膳,將何以無事封進乎?本營旣無吏屬僕隷,只以列邑下吏·使令·婢子若干名,更迭上番,而接着私邸,聊賴支過,至於營中使喚,則闕內及各司,以疲殘邸人,齎持公事,往來酬應,此輩皆處於都市之中,故應役之暇,有所貿遷,以資衣食,一朝移在深峽,生理頓絶,皆懷渙散之計,其何以作爲官府貌樣,以奉朝家命令乎?不但此也。外處移營之後,則旣與城市有異,監司以下軍官營屬,必當有支供之擧,而旣無奴婢,又乏物力,十里窮谷,將何以取辦而支過耶?且各邑狀夫,率多疲弊老殘者,各邑該吏,持簿書往來營門,自然相續,當冬雪積之時,霖夏水漲之日,艱到營底。若値國忌式暇不坐之日,則日暮深巷,彷徨岐路,村閭旣遠,宿食無所,凍餒死亡之患,勢所必至,其爲愁絶之狀,亦不可不念矣。噫,凡此所陳,或不無微細者,而其爲不便之端,槪非一二,則緩急之得力有未可必,而目前之事勢,實二行缺專其任,何必强移無益之道臣,致令公私其俱病乎?況營門規模,自與縣邑有異,決非以若干家舍,可以容接,百餘間公廨營作,何等鉅役,而其何可以三千貫錢貨,數百石米穀,得以完了乎?營舍創建,事體有別,董役之際,雖云募用人丁,材木之斫運,機械之措辦,自多侵及於列邑,列邑連經墓所及諸處禮葬之役,民未息肩。且荐歲饑疲,生者未耕,死者未葬之中,何爲此不急之鉅役,以重困垂盡之民力也哉?且念本營之移入山城,苟有益於關防大計,則弊端不足恤,民力不可言,而移營之不便,如上所陳,道臣之所管,又多緊切者,朝家時急擧行之事,亦未免爲窒礙難行之歸。以臣愚見,移營之擧,決非國家之得計,臣旣的知其如此,而不爲悉陳所懷,以俟裁量,而徒知奉承朝令之爲可幸無罪,强爲有害無益之擧,終至於僨誤國事,則是不但自欺其心,亦將爲重負我聖朝也。臣豈忍爲此?竊願邸下,稟于大朝,詢諸廟堂,商確便否,熟講善處,國事幸甚。顧臣年齡遲暮,蒲柳已衰,今春以來,三遭切己之慽,悲疚隕穫,疾病侵尋,痰火升降,精神昏憒,寢食俱廢,筋力殆盡,尋常庶務,亦多瘝曠。移營鉅役,決難堪當,徽音丁寧,俾速擧行,而亦無以奉承,揆以邦憲,罪合萬殞。且臣於訟者朴坤擊錚原辭,有所侵詆,蓋此山訟,初以步數及兩墳不相見,決給於朴哥矣。後因宋哥等呈狀,考見文案,則所爭之處,是宋哥主山來脈,積年禁養之地。前日以此山事,宋哥之與人相訟,連爲決得守護之中,朴哥偸葬逃走,久乃現出,故依法更爲決給於宋哥,而朴哥連以掘移之意,定日納招之後,延拖半年,尙不掘出,乃反侵攻營門,若是狼藉。臣旣任按道之責,遭此訟者之無限二行缺命之罪,以肅朝綱,以安私分,不勝幸甚。答曰,覽書具悉。畿營移設,實爲便好,而今玆條進如此,試令廟堂,稟處,書末事,訟者侵斥,不足爲嫌,卿其勿辭察職。
午時,王世子坐景賢堂。大臣·備局堂上引接入對時,右議政李健命,刑曹判書兪集一,戶曹參判李澤,右副承旨韓重熙,假注書許錫,記事官李泰和,執義趙鳴鳳,正言朴弼正,校理金相玉入對。健命曰,日氣寒暖,朝晝異候,氣候,若何?令曰,無事。健命曰,向者判府事李濡,以還上事及災實分等事陳箚,而有廟堂稟處之令矣。還上則今方査問於諸道,待其成冊上來,可以稟處而分等事。箚意以爲一邑之內,災實不均,假如十面之邑,二三面被災,則其餘七八面,雖稍實,入於尤甚秩。凡干還上身役,皆爲減等,以面抄出,則可無災實相蒙之弊云。此爲綜核之政,而第諸道三百餘邑,以災實面區別抄出,則不但事甚煩瑣,亦不無掣肘之處。問于諸大臣,皆以爲難行,入侍諸宰處,亦爲數行缺,災實相蒙之弊,似好矣。李澤曰,大臣箚陳之事,出於綜核之意,而但隨面分等之際,政令未免煩瑣,而虛實之相蒙,反有甚焉。不如依前分等,而另飭監司·守令,俾勿混雜之爲愈矣。令曰,分等事,依前爲之,可也。出擧條健命曰,義州府尹李聖肇狀達,以本府無他生財之道,只以銀貨,轉換生殖,公私俱資矣。近來八包定數之後,不得收稅,柵門買賣及中江後市,亦且斷絶,非但官用之苟艱,灣上民人,太半商賈,而買賣路絶之後,擧皆倒懸,雖知潛商之爲邦禁,而無他聊生之道,未免每每犯禁,此三件事,宜有變通之道云,而事係重大,蓋八包乃是祖宗朝舊例也。中間雖或不行,今此防禁,不過申明舊制,則不可輕變。中江後市則往在辛巳年間,咨文防塞,如非更爲移咨,則亦難擅改,至若柵門買賣,元非咨文防塞之事,未知前日許開時,有何弊端,而今日還許,則公私利害,實難懸度。令道臣,條陳當否,以爲稟定之地,何如?令曰,詢問道臣後,稟定,宜矣。出擧條健命曰,此乃東萊府使趙榮福狀達,而差倭請本府書契,又請禮曹書契,欲見回答,而此乃譯官未入去前狀達也。渡海譯官,旣已入去,勿爲回啓之意,敢達。令曰,依。健命曰,此則慶尙監司李㙫狀達也。慶州府尹兪崇,以防軍布,趁未送水營之故,水使閔遠重狀達請罷矣。當此民務方殷之日,善治守令,不可輕遞,固當仍置,令廟堂稟處云,而閔遠重,亦以臺啓坐罷,新府尹旣已出之,此狀達,勿爲回啓之意,敢達。令曰,依。健命曰,吏曹判書宋相琦,爲戶曹判書時,所帶惠廳堂上,以兩任俱係劇務,有難兼察,陳書請遞,有令廟堂稟處之令矣。今則移拜吏曹判書,使之仍察惠廳堂上之任,何如?令曰,依。出擧條數行缺,民不能服田,初不落種者多,雖是落種處,病三字缺者,在在皆然。未付種之類,當入於全災,而未除草,則雖在於災傷事目中,姑未知前頭災傷磨鍊時,朝家將何以處之,而必須一體給災然後,小民可蒙實惠云,而有令廟堂稟處之令矣。此則已給全災,勿爲回啓之意,敢達。令曰,知道。健命曰,嶺南法華寺,甲子年間,屬之校書館,一年所納白紙二塊矣。頃因御史別單,各邑寺刹之屬於京司及宮家者,竝令革罷,而此則有異於他寺,校書館年年印出啓下書冊,若無紙地,則必不能成樣。且革罷之後,法華寺僧徒,爲慮監兵營侵責之弊,呈于本館及備局,自請還屬芸館,此則仍屬校書館,未知何如。令曰,依。仍屬校書館,可也。出擧條
趙鳴鳳曰,林象極事,朱益桓事,踰越宮墻罪人元山事,閔遠重事,崔昌大事。令曰,勿煩。朴弼正曰,權卨事,河事,李衡秀事,李敏夏事,權致大事。令曰,勿煩。弼正曰,吳重周事,數行缺罰不均。臣切以爲不然也。朝家之自前揀擇,三字缺再,而未聞有稱病不送者,則今此四邑守令之不奉朝令,實是無前之擧,事之可駭,孰有甚於此者乎?宋成明之阻水未及,或可爲公罪,而今旣見罷,則其他稱病不送者,揆以國體,決不可容貸,而朝家處分,若是斑駁,論其罪犯,實無異同,後弊所關,不可仍置,請三邑守令,一體罷職。令曰,勿煩。弼正曰,三陟營將崔文徵,本以鄙陋,又長貪習,一自莅任之後,侵漁海民,罔有紀極。境內富民及富戶則稱以出於賊招,逮捕牢囚,延時拖月,富民則不得已潛送重賂於其本家,受簡下送,則雖以劇賊被囚者,無不白脫。峽中稍實之民,偏受其害,民不堪命,怨聲載路,請三陟營將崔文徵罷職。令曰,勿煩。以上燼餘
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡·脚痺特甚,困惱亦甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,一行半缺喉乾朝來止歇,眼視昏暗特甚之候無減,而寢睡不寧矣。勿爲入診。
許玧達曰,明日常參,取稟。令曰,停。
南道揆達曰,行大司憲鄭澔,掌令洪蒑在外,執義趙鳴鳳,掌令金台壽呈辭,持平一員未差,持平金礪受由在外。今日以監察茶時之意,敢達。令曰,知道。
許玧達曰,新除授承旨,待下批後牌招事,令下矣。日勢已暮,明日待開門牌招之意,敢達。令曰,知道。
韓重熙達曰,正言柳復明再達煩瀆,退待物論矣。令曰,知道。
有政。吏批,行判書宋相琦陳書受由,參判李喜朝在外,參議李秉常,右承旨許玧進。啓曰,判書宋相琦陳書受由,參判李喜朝在外,小臣獨政未安,何以爲之?敢稟。傳曰,只出緊任。以李宖爲承旨,魚有龍爲持平,趙最壽爲文學,權尙游爲判尹,吳命恒爲兵曹參知,任埅爲刑曹參議,李翊漢爲分兵曹參議,金在魯爲安邊府使,元百揆爲祥原郡守,李徵休爲長淵府使,朴大梓爲寶城郡守,李齊賢爲抱川縣監,鄭希先爲交河縣監,李善行爲衿川縣監,金楺爲知義禁,前府使南世珍通政,今降通訓,蓬萊君鄭必世,佐理功臣鄭蘭宗嫡長孫,依法典,承襲封君。
兵批,判書趙道彬藥房直宿,參判黃一夏呈辭受由,參議任舜元進,參知未差,右副承旨韓重熙進。以李眞儉·任埅爲副護軍,魚有龜·吳命恒·金相元·李鳳翼·黃璿爲副司直,金相尹·尹惠敎·李仁復爲副司果,徐命九·鄭匡濟爲副司正,閔鎭昌爲司勇。
許玧啓曰,吏曹郞廳來言,臺諫有闕,政事何以爲之?取稟。傳曰,過停朝市後爲之。
李喬岳達曰,近來廳中,位甚不齊,出納之地,事甚苟簡。今日政新除授承旨,待下批,卽爲牌招,何如?令曰,依。
許玧啓曰,卽者吏曹郞廳來言,今日開政事,命下矣。判書宋相琦陳書受由,參判李喜朝在外,參議李秉常陳書,不得開政。判書·參議,竝卽牌招開政,何如?傳曰,允。
吏批啓曰,鍾城府使南世珍,未赴任二字缺,所授加資,依例還收之意,敢啓。傳曰,知道。
吏批啓曰,新除授慶尙都事崔宗周呈狀內,老母宿患沈淹之餘,添得毒痢,元氣積敗,症情危劇,晝夜扶護,不忍頃刻離側,以此情理,決無遠赴之望云。親患若是危重,則不可强令赴任,慶尙都事崔宗周,今姑改差,何如?傳曰,允。
吏批啓曰,分兵曹正郞金聲發呈狀內,頃日所遭臺言,旣甚非常,近得泄痢之症,度數無算,以此情病,決難供職云。情勢之難安,姑捨勿論,病狀如此,則當此分司多事之日,不可等待其差歇,改差,何如?傳曰,允。
吏批啓曰,全羅左道災傷敬差官尹惠敎呈狀內,重得類中之症,半年醫治,尙在危綴之中,萬無强策登程之望,斯速入啓處置云。實病如此,則當此檢田迫近之日,不可等待其差歇,改差,何如?傳曰,允。
兵曹口傳政事,以金有慶爲副司果。
京畿監司,以領府事尹趾完卒逝狀達。令于許玧曰,大臣之喪,出於意外,曷勝驚悼?禮葬等事,卽速擧行,棺板一部,亦卽擇送,月廩限三年仍給,以表余意。
許玧,以弘文館言達曰,副校理趙尙絅,副修撰金取魯,昨日違牌,旣有只推之命,竝更牌招察任,何如?令曰,依。
以副校理趙尙絅,副修撰金取魯,牌不進,罷職傳旨。傳于李喬岳曰,推考徽旨捧入。
許玧,以禮曹言啓曰,五禮儀,大臣之喪,自上有擧哀之節,而方在靜攝之中,擧哀一款,不爲磨鍊之意,敢啓。傳曰,知道。
南道揆,以禁衛營言啓曰,禁衛·御營兩軍門軍兵,自十二月上番事,已爲定奪於榻前矣。來十二月當,一番前部左司屬黃海道五哨軍兵,來十一月二十五日京中逢點,依例二行缺。
南道揆,以義禁府言達曰,卽接月令醫員李昌夏手本,則保放罪人洪重福,病勢今已向差云。還囚之意,敢達。令曰,知道。
南道揆,以兵曹言達曰,閏八月初六日幼學李尙文稱名人,驛吏金貴鼎等稱名人,自武德門入來,仰役奴一生稱名人,自開陽門入來,差備門外擊錚,極爲駭愕,令有司囚禁治罪。武德門守門將柳廷秀,開陽門守門將李新英,常時不能禁斷雜人,以致闌入,俱難免其責,推考,何如?令曰,依。
正言柳復明達曰,臣愚忠所激,妄陳矯弊之說,令旨靳從,反承未安之敎,强顔自列,匪意請出,黽勉就職,方期乞免,卽伏見原任大臣之箚,以臣書語,深惹不平,反加譏詆,臣於此,已不勝其訝惑,而及讀邸下下答之旨,亦以臺言,謂之爽誤,謂之沮戱,臣於此,益復惶懍,繼又慨歎也。夫經理廳之弊,臣之出避中,略已論列,今不必更加贅陳,而若夫逐條辨明之事,臣安得終默,而所謂銀貨米穀之許多花消者,臣請追論其大略焉。崔壽昌特一驛舌,而請得五千百金,金弘績亦一鄕弁,而至得數千銀子,此非近萬銀貨乎?其後壽昌身故,全無所捧,弘績在外,亦未督徵,則不可謂未捧云者,臣未之知也。安龜瑞不識何狀人,而其所逢授,或租二千碩,米三百包,此非近千米穀乎?厥漢犯禁私鑄,方在囚繫,無望還徵,至於倉舍造成之人,自有韓晉起·李弘·徐萬興等諸人,至蒙加資之賞,而龜瑞所授近千穀,終無所捧,則不可謂花消云者,臣未之曉也。德池洞屯米兩年所捧,乃是四千四百,而崔壽德爲名漢,輕價買錢,至於一萬五千,自京換銅,盡呑馱價,而本道未納,殆過一半,則所謂別定任事,準其原數者,固如是乎?還穀之分給太廣,大夫之別糶尤夥,京中士夫家,所二行缺,守宰之私人防納,爲不可,則以尊重之衙門,何必效尤?二字缺兩西·關東,勒定分排,昨年所捧,亦至九百七十餘貫,至奪小利,盡入僧槖,而乃曰有何所嫌,亦豈奪利云爾,則尙復何說哉?田稅大同船運之價,則本廳辦置三十船隻,則江上及上游三南上納,次第載運。一隻稅價,定以二十貫銅,一年通計,其數夥然,則曾無是事之云,恐非誠實底道理也。金遇兌者,往嶺·湖,防納大同布六百同,作米一萬七千餘石,李斗華者,亦以輕價,防得嶺底七邑稅太三千三百石。金甲明者,亦防稅布七十同於湖左,作錢作米,換易糾紛,防雇取利,驛騷殆甚,空中覓食,弊端層生,則此豈非許多防納乎?北漢緇徒,半是賊數百,空名帖之所成給者,二千九百餘張之多,而橫行八路,遍賣州閭,所謂金玉狼藉場市,而元價之外,勒加倍徵,其數繁猥,小民難堪,至若出入城市,其弊亦不貲矣。法司出禁,而旣有勿禁之帖,故禁吏初不捉來,雖欲懲治,其可得乎?貢物年條,本非都民之願賣者,而以賑錢八千,買得二千六百石米,則安得無勒買怨謗之端乎?廣給債物,徵以甲利,遍於京外,或不及期,則從中侵虐,田土文券,率多見奪,哀我殘氓,殆難支堪,而此莫非任事者之所爲,大臣之或未及聞,無足怪也。騎省大馬,備郞回公,雖云法例,此非捧糴郞廳,所可濫把,奔馳峻坂,發熱致斃,不啻明的,則此是法外,年之久近,又何足論也?義僧除番之錢,一名每徵十五貫,則此豈非分定之太濫乎?若不立番,則罷之,可也。又何必徵錢爲哉?樓巖別將,本船稅元定之外,憑藉上司,橫侵他船,或徵斂不一,侵虐多岐,則此非無名濫徵之謂乎?募設雇馬五十匹於黔巖之店,載得諸道各邑之刷馬者,亦已瑣屑之甚矣。凡此許多弊源,諸般料般,或起二行缺,按其簿,則可謂夥然,而考其實則乃反枵然。三字缺苦,如此水火,諸道愁歎,若逢亂離,則此乃國人之公言,大臣亦或得聞,而今日八路之弊,畿都之害,果何事云者,抑何也。今臣所陳各條,皆有明據,小無差失,不是搜過於無過之地,覓疵於無疵之中,則大臣之疑之以窮搜極覓者,已是情外,而令旨中,斥之以侵逼爽誤者,尤是意外也。今玆弊端,苟求其源,罔非任事者之罪,而大臣不能加察,一任其愚弄欺蔽,厚招怨謗,而不思自反,反咎言者,臣竊爲大臣惜之。噫,經理廳之創設,當其北城經始之初,固不得已,而及夫措置幾畢之後,宜卽革去,況此百弊俱興,民不堪命。且有摠戎使主管之議,則北城凡事,自當歸屬,經理二字,特一虛號,而料辦等事,都是民弊,以大臣箚辭中,從前疵毁之說觀之,亦可見當罷之一端,此臣之所以採國人之公誦而請罷之者也。至於蕩春繼築之事,臣非謂決不可築,而自夫城役以來,國儲殆竭,民力已困,而今此繼築之議,又發於大殺毒癘之餘,姑寢巨役,徐待後日,恐無不可,而終始力主,必欲輕擧,非但國用民困之益難支吾。以今日人心世道,雖有金城湯池,決不能一日得守,而居廟堂之上者,不念孟子人和之訓,徒出囊瓦城郢之計,臣實未曉也。至於欲受雇價,爭相應募云者,未之聞也。豈其然乎?移營不便之事,則臣旣略陳於前,而鑄錢則尤有所不可者,多少弊端,臣不欲更提,而議者謂之當罷,亦已久矣。卽今罷之之術,惟在於不爲加鑄,使其錢路自耗,庶乎其可也,而今也慮其行用之漸貴,使欲加鑄而漸熾者,不亦左乎?況近來國綱解弛,機捕不嚴,前日私鑄之輩,尙未窮覈。故自有鑄錢之議以來,道路之傳者,或云犯禁之徒,多鑄新錢,不敢出用,二行缺可罷,移營鑄錢亦可罷云者,亦可見大臣。不欲强起數字缺,至於築城,則以決不可罷爲言,殊無量時度力,舍已從人底意思,臣竊慨然也。臣之所論,悉循擧國上下之望,實無一毫戱沮之意,大臣斥之以浮囂湊合,邸下斷之以爽誤沮戱,有若臣不有輿誦,公然戱事者然,何其疑之大過,待之大薄乎?以此以彼,不可仍冒於臺次,請令遞斥臣職。答曰,勿辭。
藥房夕問安時,口傳啓曰,脚痺特甚,困惱亦甚,熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。膈間不淸利之氣差勝,而其餘症候一樣矣。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
咸鏡道文川幼學朴廷瑞等上書,伏以國家之於北路,撫綏愛養之者,優異於他道。而尤以作興儒敎爲先務,崇奬導迪之方,靡所不至。豈不以遐遼荒陋之俗,必資於文敎而具以開發乎?竊伏念臣等所居之鄕,縫掖之倫,蓋多矣。聞見寡陋,昧於趨向,幸以故先正臣文正公宋時烈,曾以恩譴,寓居德源,嶺之北數十州,以士爲名者,莫不負笈踵門,薰灸其德義,而惟文川一郡,與源界接,追陪杖屨,慕悅自倍矣。於是受讀小學·家禮·心經·近思錄,於是始知聖人之可學,而不至前日之全昧矣。其啓發蒙陋,敎育作成之功,雖謂之沒世不忘,可也。且故左議政閔鼎重之按莅是道也。首以興學造士,爲已任,刊布經史·禮書數千餘卷於列邑,使之講肄,而又延致道內諸生之稍有知識者,萃於營底,躬自提誨,以經術性理之說,諄諄開導,至於冠昏喪祭,敎令民間,一以家禮及喪禮備要,從事焉。召伯之旬宣,文翁之儒化,殆不過是。由是本郡儒生,二行缺宋時烈之道德學問,爲百代之儒宗,則有不待臣等二字缺。至於閔鼎重之天資超邁,亦嘗師事于宋時烈,可謂學有淵源,是固聖明之所洞燭也。臣等曾以賜額,前後陳請,而該曹覆啓,每以疊設,置以不施,臣等竊以爲朝家,雖有疊設之禁,今此書院則當初創設,旣在禁令之前,故伊時有罷撤之議,而自上有勿毁本院之特敎,其爲光榮,又不啻萬萬矣。臣等仍念我聖上之特令勿毁者,豈不以宋時烈爲大賢?故大賢之祠,不害疊設,而且以僻陋之鄕,講院爲貴也耶?旣與令後創設有異,又蒙聖上勿毁之敎,則恩額之頒,惟是次第事,而有司之於此靳施者,實未知其何謂也。昔朱子以爲佛釋異端之徒,則設建其廟,一縣數處,而聖賢之祠則絶無而僅有,此蓋朱子,慨然於吾道之孤而有所云云也。朱子之所立言,旣如此,則今不當禁其疊設也,明矣。況以朱子後立祠觀之,則徽州府有六處,建寧府有四處,其他泉州·漳州·考亭·紫陽等處,亦不知其幾,而至於婺源一縣而二處,未聞有其時申禁之令,則今何可以隣邑之院,謂之疊設而禁之哉?臣等玆敢不遠千里,繭足上來,更龥邸下聽政之初。伏乞邸下,勿拘格例,斷自淵衷,亟命攸司,宣賜恩額,以彰聖朝崇儒之化,以副遠方多士之望。臣等無任激切喁仰之至。謹昧死以聞。答曰,覽書具悉。書辭令該曹,稟處。
行判中樞府事趙泰采,病重沐浴上書。入啓。答曰,覽書具悉卿懇。固辭至此,終難强迫,卿其安心往來焉。仍令曰,史官往諭。
上在慶德宮。停常參·經筵。
夜一更,流星出北斗星下,入坤方天際,狀如拳,尾長三四尺許,色赤。
大殿·中宮殿·世子宮,藥房·政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚,困惱亦甚及熏熱,腹部飽滿,膈間不淸利,喉乾之候,其有所減。而眼視昏暗特甚之候,半行缺症候,宜當,不勝終宵憂慮,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
許玧達曰,明日停朝市相値,常參頉稟。令曰,知道。
韓重熙達曰,行大司憲鄭澔,掌令洪蒑在外,執義趙鳴鳳,掌令金台壽呈辭,持平金礪受由在外,持平魚有龍未肅拜。今日以監察茶時之意,敢達。令曰,知道。
李宖達曰,臺諫出仕事,令下,而闕門已閉,明日待開門牌招之意,敢達。令曰,知道。
韓重熙啓曰,兵曹郞廳來言,闕內各處入直軍士夜巡檢云矣,敢啓。傳曰,知道。
韓重熙,以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
又達曰,正言柳復明引嫌退待,而大司諫未差,司諫李挺周未肅拜,獻納尹錫來,正言朴弼正俱爲呈辭,不得處置云。未肅拜外,呈告人員,竝卽牌招,使之處置,何如?令曰,依。
許玧達曰,卒領中樞府事尹趾完成服後,遣近侍致弔事,命下矣。何承旨進去乎?敢稟。令曰,同副承旨進去。
傳于韓重熙曰,愍懷嬪復位後,尙未親爲文以敍予懷,曷勝缺然?封墓後,別爲致祭文製下,出給香室,以爲臨時擧行之地。
許玧,以侍講院言達曰,本院說書金鎭商,以掃墳事,受由下直,司書·兼司書·兼說書俱未差,下番今無入直之員,當以上番,姑降入直,而下番未差之代,後日政,盡數差出,仍卽牌招察任,何如?令曰,依。
假注書許錫書達,臣承令馳往于京畿坡州邑村行判中樞府事趙泰采所到處,傳宣徽批,則以爲臣,切於求生之計,作此不得已之行,而身旣二行缺悃,特從所辭,使之安心往來,臣誠感祝恩私,措躬無地。瞻望象魏,只增隕越之至云矣,敢達。令曰,知道。
正言朴弼正達曰,請還收權卨發配之命,仍令王府,嚴鞫得情,快正王法。請還收河減死定配之命,更加嚴刑得情,依律處斷。請亟寢義州呼訴客使首倡人朱益桓遠配之令,特爲境上梟示。請亟寢尹宣擧書院勿毁之令,依前回達施行。請亟寢前參軍李衡秀陞六事,令該曹稟處之命。請還收徒配罪人李敏夏放釋之令。請還收定配罪人權致大減等之令。請統制使吳重周罷職不敍。請三邑守令,一體罷職。請三陟營將崔文徽罷職。請金城縣令曺夏奇拿問定罪。措辭竝見上以正言柳復明引嫌而退。當初書論,旣據公誦,大臣箚語,何足深嫌?請正言柳復明出仕。答曰,不從。處置事,依達。
藥房夕問安時,口傳啓曰,晚後口淡,脚痺特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。膈間不淸利之氣差勝,而其餘症候一樣矣。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵煎慮,敢此問安,竝爲仰稟。答曰,一行缺淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
許玧達曰,明日常參,取稟。令曰,停。
李宖達曰,行大司憲鄭澔,掌令洪蒑在外,執義趙鳴鳳,掌令金台壽呈辭,持平金礪受由在外,持平魚有龍未肅拜。今日以監察茶時之意,敢達。令曰,知道。
許玧達曰,右議政箚子到院,而以停朝市留院之意,敢達。令曰,入之。
藥房夕問安時,口傳啓曰,晩後口淡,脚痺特甚及困惱·熏熱,腹部飽滿,膈間不淸利未已之候,何如?臣等不勝憂煎,惶恐敢啓。傳曰,知道。熏熱,膈間不淸利之氣差勝,而其餘症候一樣矣。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
右議政李健命箚子。伏以臣續伏見正言柳復明書避,盛論經理廳料辦之弊,臚列狼藉,臣不勝瞿然之至。夫事有興作,無論巨細,訾議之來,勢固必至,而臣之受任該廳,殆過半歲,雖不能發一謀出一慮,以裨補萬一,文簿去來之際,亦多參涉,則今於臺議峻發之日,何可獨爲晏然乎?伏乞邸下,亟賜退斥,以謝臺言,不勝幸甚。答曰,覽書具悉卿懇。臺言爽實,何必深嫌?卿其須體至意,安心勿辭,從速行公。仍令曰,史官往諭。
上在慶德宮。停常參·經筵。
下直,淸風府使尹澤,豐川府使任最,滿浦僉使李夢相,咸安郡守趙虎臣,殷山縣監沈一羲。
大殿·中宮殿·世子宮,政院·玉堂問安。答曰,知道。
中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡,若何?口淡,脚痺特甚及困惱·熏熱,腹部飽滿,膈間不淸利二行缺,終宵憂煎,敢此問安,竝爲仰稟。答曰,知道。口淡,脚痺特甚一樣,而困惱·熏熱,腹部飽滿,膈間不淸利之氣未已。喉乾朝來止歇,眼視昏暗特甚之候無減,而寢睡不得安穩矣。勿爲入診。
許玧啓曰,吏曹郞廳來言,承旨有闕,政事,何以爲之?敢稟。傳曰,再明日爲之。
有政。吏批,行判書宋相琦受由,參判李喜朝在外,小臣獨政未安,何以爲之?敢稟。傳曰,只出緊任。以魚有龜爲戶曹參議,李鳳翼爲司書,趙鎭禧爲兵曹佐郞,鄭啓章爲分兵曹正郞,朴師益爲修撰,金雲澤爲副修撰,趙尙絅爲全羅左道災傷敬差官,李承源爲慶尙都事,李喬岳爲大司諫,金楺爲兵曹參判。
兵批,判書趙道彬藥房直宿,參判未差,參議任舜元,參知吳命恒在外未肅拜。右承旨許玧進啓曰,無政事之意,敢啓。傳曰,知道。
許玧達曰,明日常參,取稟。令曰,停。
李宖達曰,持平魚有龍再達煩瀆,退待物論矣。令曰,知道。
藥房再啓曰,世子宮入診醫官退出後,臣等與權聖徵·李時聖等諸御醫,反復商議,則皆以爲卽今脈度浮數,頗有煩熱,自今朝頭部微疼,近日水刺頗減,此由於感冒之候。人蔘羌活散,加乾葛·黃芩各一錢,進服三貼,以爲趁卽和解之地,宜當云。此藥三貼劑入之意,敢啓。傳曰,知道。
藥房口傳啓曰,臣等卽伏聞王世子下答講院之令,微有不平之候,而不至大段爲敎,而卽今閭巷,有天行時令盛行,初似輕歇,轉輾深重者,比比有之。若或此症,則其爲慮念,當復如何?臣等請與諸醫,及時入診症候,議定當進之藥,何如?傳曰,勿爲入診。令醫官診察後議藥,可也。
備忘記,一行半缺雲,柳葉箭十巡五十分,熟馬一匹面給。
備忘記,傳于李宖曰,今下弓矢,滿浦僉使李夢相處給送。
兵曹參判黃一夏三度呈辭。令于李宖曰,只遞本職。
修撰金取魯初度呈辭。令于李宖曰,還出給。
許玧,以弘文館言達曰,上番姑降入直,今至多日,事體極爲苟艱。副修撰金取魯呈辭入達,而副校理趙尙絅,日昨旣有只推之命,副校理黃龜河,連呈辭書,不爲出肅,竝卽牌招,今日政,下番闕員,盡數差出,仍爲牌招察任,何如?令曰,依。
以副校理趙尙絅,修撰朴師益,副修撰金雲澤,牌不進,罷職傳旨。傳于許玧曰,推考徽旨捧入。
備忘記,傳于李宖曰,長番內官尹起莘,當爲莫重公事,誤踏達字,極爲非矣,推考。
許玧,以弘文館言達曰,本館上番應敎申思喆,以嘉禮都監都廳,今日坐起時晝仕出去,而每每草記,事涉煩瀆。今後則除草記,直爲出去之意,敢達。令曰,知道。
李宖,以賑恤廳言達曰,全州乾止山山底,洞壑頗多,發遣本廳郞廳,摘奸打量,屬之本廳事,旣已達下依准矣。今方發送,而外方各邑儲置米,多有虛疎之弊,曾前發送郞廳摘奸者,非止一再矣。今此摘奸郞廳下去時,兩湖各邑儲置米,亦爲抽挫摘奸,宜當,下去郞廳給馬事及印信一顒,依例給送事,分付該曹,何如?令曰,依。
李宖,以兵曹言達曰,今閏月初九日,保人崔世亮稱名人,自武德門入來,差備門外擊錚,極爲駭愕。令攸司,囚禁治罪,同門守門將金宗標,常時不能禁斷雜人,以致闌入,亦難免其責,推考,何如?令曰,依。
李宖,以御營廳言啓曰,今閏月初三日藥房入診入侍時,右議政李健命所啓,禁衛營·御營廳軍兵,自十二月上番二行缺立番次,趁卽調送,十一月二十五日京中逢點事。本道監兵使處,預爲知會之意,敢啓。傳曰,知道。
李宖,以兵曹言達曰,今閏八月初七日,軍官張千龜稱名人,自武德門入來,初八日,朴召史私婢朱陽稱名女人,自興元門入來,差備門外擊錚,極爲駭愕。竝令攸司,囚禁治罪,武德門守門將柳廷秀,興元門守門將方禹瑞,常時不能禁斷雜人,以致闌入,俱難免其責,推考,何如?令曰,依。
又以兵曹言啓曰,在外庭試武科初試試取之數,多寡不同,或有不定額數之時,或取二三百,或取四五百,而丁丑年亦取三百矣。今番則當取幾人乎?敢稟。傳曰,取三百人,可也。
又以守禦廳言啓曰,本廳從事官前校理金雲澤,時無職名,亦依例付軍職,冠帶常仕,何如?傳曰,允。
又以兵曹言啓曰,文武科庭試,來十月十八日設行事,啓下矣。武科初試日期,令日官推擇,則來九月十九日爲吉云,以此知委擧行,何如?傳曰,允。
許玧,以封墓都監郞廳,以都提調意啓曰,郞廳義禁府都事朴泰迪,令該曹閑官換差,何如?傳曰,允。
又以封墓都監郞廳,以都提調意啓曰,內資寺手本以供上衙門,官員只有三員,而奉事洪鳳祚,以監造官,今將出往役所,不可無變通之道,內資寺奉事洪鳳祚,閑官換差,以爲專意看役之地,何如?傳曰,允。
又以禮曹言啓曰,庭試處所,例設于時御所殿庭,而近年以來,或設於仁政殿,或設於春塘臺,科次於仁政殿矣。今番則何以爲之?敢稟。傳曰,設場於春塘臺,科次於仁政殿,可也。
又以禮曹言達曰,愍懷嬪遷墓之禮,今已停止,改封墓後,凡係祭祀所用各樣祭器床卓祭物,一依昭顯墓例,令戶曹·工曹,斯速造成進排事,分付,何如?令曰,依。一行半缺
又以嘉禮都監郞廳,以都提調言啓曰,今此嘉禮時,諸執事中掌苑署官員,例以爲執雁之任,而本署官員三人,皆有頉,不合於此任云。令吏曹,擇諸各司中可合人換差,何如?傳曰,允。
李宖,以摠戎廳言達曰,本廳旗手崔墨先,自奉常寺,熟手達下,旗手之役,卽爲頉下事,有牒報矣。軍兵工匠爲業者,各司之不得啓下,全有所在,而本廳物力疲殘,常時元無給料之事,故人皆厭避,隨闕代定,其勢誠難。此路一開,則許多軍兵中,工匠爲業者,必將效尤,而竝皆投屬於各司,誠非細慮。三軍門軍兵,則特承筵敎,卽已頉下,其在一視之道,宜無彼此。今此崔墨先,仍存本役,以杜日後之弊,何如?令曰,依。
許玧,以封墓都監郞廳,以都提調意達曰,取考莊惠陵謄錄,則丁字閣皆有上梁文。今此愍懷墓丁字閣,亦當有上樑文,令詞臣撰進,何如?令曰,依。
又以封墓都監郞廳,以都提調意達曰,愍懷墓改封築時,象設及丁字閣齋室排置之所,似當預爲看審。堂上·郞廳,使之先期出往,而相地官一人,亦爲帶往,以定其基址,何如?令曰,依。
又以嘉禮都監郞廳,以都提調意啓曰,取考丙子謄錄,則因大臣陳達,以嬪宮本家,多有接待闕內往來之人,私家之力,有難措辦,不得不求請於外方,而當此饑饉之時,求請郡邑,實是難便。自朝家,量其容入以給事,定奪矣。今番嘉禮,日期已迫,外方求請決難,循例爲之,似當依丙子年例,自戶曹磨鍊輸送,何以爲之?敢稟。傳曰,依爲之。
又以封墓都監郞廳,以都提調意啓曰,郞廳李沂身病半行缺監董之勢,今姑改差,其代,以戶曹佐郞朴昌厚差下,使之察任,何如?傳曰,允。
又以封墓都監郞廳,以都提調意達曰,自前,堂上·郞廳,墓所及浮石諸處,頻數出入之際,續續肅拜,以爲煩擾,故依前例除肅拜,而時急往來時,騎送驛馬,令兵曹立待矣。今亦依此擧行,何如?令曰,依。
又以封墓都監郞廳,以都提調意達曰,都監所用米布,前已別單達下矣。改封築之役,極其浩大,磨鍊米布,未免不足,而卽今日期迫近,不可分定於外方。戶兵曹木各十五同,宣惠廳木二十同,取用,何如?令曰,依。
又以封墓都監郞廳,以都提調意達曰,山陵始役之後,堂上·郞廳·監造官及諸員役支供等事,畿邑分定,自是舊例,而甲寅以後,以畿邑物力,實難責辦,皆令宣惠廳·戶曹磨鍊題給,以爲省弊之地矣。今春端懿嬪墓所,亦用此例,今亦分付擧行,何如?令曰,依。
又以封墓都監郞廳,以都提調意啓曰,愍懷墓遷墓時,曳石赴役僧軍五百名調用事,前已啓下矣。卽今改封築之役,比前浩大,不可不加定。忠淸道二百名,全羅道·慶尙道各三百名,黃海道·江原道各一百名,更爲分定,自備糧一朔赴役,而忠淸·黃海·江原道則來九月初十日,全羅·慶尙道則同月十五日,逢點於墓所次,別定差使員領付之意,令該曹,急速擧行,何如?傳曰,允。
持平魚有龍達曰,臣於新除之下,才分之不逮,疾病之難强,姑舍勿論,臣與持平臣金礪,有姻家之嫌,自在應遞之科,何可晏然仍冒於職次乎?請令遞斥臣職。答曰,勿辭。
藥房夕問安時,口傳啓曰,晩後口淡,脚痺特甚之候。一行缺傳曰,知道。熏熱,膈間不淸利之氣差勝,而其餘症候一樣矣。世子宮,政院·玉堂問安。答曰,知道。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
禮曹判書閔鎭遠上書。伏以臣,伏見擧行條件,則仍大臣陳達,有以臣差下備局堂上之命,臣不勝驚惑悶蹙之至。竊伏念臣以戚畹小臣,無他才能,而兄弟竝顯,接武宰列,寵祿太侈,憂懼恒切,至於廟堂宥密之謀,以才具以形迹,尤不當預聞於末議,以犯古人盛滿之戒,以累聖朝淸明之治。曾在丁亥年,蒙被謬恩,始叨此任,臣披瀝肝血,苦辭哀龥,而兪音旣閟,嚴召繼降,臣樹立不固,分義是懼,不得不抗顔冒出,逐隊赴衙,或參涉文簿,或論奏筵席,而若其竦蹙之一念,何嘗少弛於中哉?何幸聖明,曲垂哀憐,指示迷塗,乃以戚里兄弟,竝帶樞密,此實朝政未穩處爲敎。臣祗承大哉之王言,不勝欽仰之微悃,而臣之冒恥貪榮之罪,此益著矣。惶感慙悚,覓死不得,尋單獲遞,少安愚分,厥後,復有例兼不宜過辭之敎。臣雖不敢每事煩籲,而亦不敢晏然察任,不但私義之當然,實所以尊國體也,畏公議也。今者大臣筵奏,出於意慮之外,臣誠莫曉其所以也。夫前日聖敎,昭如日星,極其嚴正,雖傳之後來,永爲典則,足爲聖德之光,而大臣不念將順之義,徒區區於備員開坐之地者,何也?況其時承宣,以不論賤臣旣承嚴敎,而大臣以承宣之至親,又復薦用賤臣,臣之與大臣兄弟,世誼交厚,卽朝紳之所共知也,四方聽聞,其將以爲如何?臣竊惜大臣之未及深思也。聖上雖以敬大臣之心,有所俯許,而前日之敎,義理正當,則在臣之道,惟當沒身遵奉之不暇,何敢以二行缺從容開陳,亟收前命,許遞臣兼帶籌司之任,使保全戚里之聖德,有始有卒,則非臣之幸,實國家之福也。臣無任涕泣祈懇之至。答曰,覽書具悉。日昨筵敎,不啻丁寧,更無難安之端,安心勿辭,卽出察任。
分兵曹參議李翊漢上書。伏以臣於春間,適除南邑,重被臺評,幸賴离明俯照,獲蒙恩遞,臣至今感祝,杜門屛蟄,分甘廢棄,不料分司除命,遽下於千萬夢想之外,聞命驚惶,罔知攸處。在臣分義,惟當竭蹶趨承,而第臣所遭臺言,非比尋常,公肆詬辱,蹈藉無餘,臣誠駭愕,莫測其意也。臣性本迂拙,素非盤錯之器,委以劇地,能免顚踣,臣亦不料,則無怪乎臺言之劾論也。然臣與臺臣,素所昧昧,臣旣未諳,彼豈知臣,不知其人面目之如何,而徑加品題,目之以昏劣,一筆句斷,有若夙昔相知者然,其亦不足多辨也。且其書避中,攙入臣長湍時事,不爲明白指的,囫圇爲說,雖未知其所疵點者何事,而如臣不肖,最出人下。其於任職居官,毋論閑劇,固無一稱,則豈無疵政之可論乎?臺臣葬其親於本府境內,則便是土人,官政得失,宜其詳悉,而末乃以民間云云,有不可取信爲言,誠可謂太寬恕也。雖然,如使臣,平日樹立,見重於人,則受人輕侮,何至此哉?惟當內省而已,當誰尤也。毋論其言之如何,臣雖無狀,忝居下大夫之列,遭此無限醜辱,雖不欲與之呶呶,以自損事面,而其在廉隅,何可抆拭冒出,更復抗顔於周行之間哉?情勢窮蹙,不得不瀆擾於銅闈之下。伏乞邸下,俯諒至懇,亟收分司新命,以謝人言,俾安微分,不勝幸甚,臣無任祈懇之至。答曰,覽書具悉。臺言過當,何必深嫌?爾其勿辭,從速察職。
副護軍金楺上書。伏以臣,身名汚辱,踪地危蹙,上累簡知,下玷朝列,釁垢已深,難可湔洗,而顧臣,初以旬宣之責,獲叨進擢之寵,則到今身陷語穽,自取僨敗之後,所有資級,冒沒仍據,實無義理,其在朝家綜核之政,亦宜退還,以彰僥冒,故臣於前書,略陳此懇,而適有他語,未免拖長,使臣本意,反致晦昧,未蒙照察,抑塞惶悶,靡所自容。臣方欲以此更暴危悃,此際備局堂上差除之命,忽下千萬意慮之外,臣誠驚惑,罔知攸措。夫協贊宥密,參斷廟謨,何等重任,而乃反不量而輕處乎?就中有司之任,職掌尤專,從前選擇,比他自別,苟非才識通敏,不爽機務者,莫宜居之。以臣老杇昏庸之姿,揣分度量,萬無堪承之勢。況此滓穢之蹤,方將歸田而自靖,又何可竊冒而虛帶,以重罪戾,以誤國事乎?且臣又有萬萬危懍者,蓋臣性本巽懦,今且老矣,寧有一分意思,把入長短,而至於大義所係,則人獸之關,華夷之判也?有不容毫髮差過者,故二行缺淵源之地,邸下亦已洞燭其情形矣。臣不欲更與呶呶,以益淸朝之羞,而第其嫉惡大義,指以爲嫁禍毒正之資斧,則言之背理,已極駭然,而挾雜好箇名目之說,誠不滿一哂矣。渠若知大義之好名目,則何故必欲背馳,而別尋箇不好底名目,占作家契,怒人之鉗椎乎?噫,天不助順,大業未伸,今日之至痛,天下之不幸,而今乃目之以空言無實,高論不成,而顯加譏刺,肆然無嚴,此非擯斥大義而何哉?反以此自詭爲崇奬,則韓仇胄之攻僞學,亦爲崇道學,而鄭介淸之排節義,亦爲奬節義歟?此等詖遁不成說之言,有不足多辨,而臣之所大懼者,頃年名義陷穽之說,幾乎爲世道之憂,幸賴我聖上嚴辭峻斥,使不得肆行,而今又倡爲大義嫁禍之說,欲人不敢開口道大義二字於天地之間,觀此形勢,誠不知將稅駕於何所也。臣愚不自量,妄欲扶植大義,眞所謂空言高論也。無補於事,只爲身禍,前旣被人誣衊,今又遭此危辱。臣若不早自斂避,則罔測之患,不日繼至矣,此又臣必退之端也。臣本欲進詣城外,披陳情懇,叨此新命,誤恩壓重,徊徨踧踖,一刻難安,玆敢縣道,控瀝肝血。伏乞离明,俯垂矜諒,亟許先遞臣新授樞任,仍令收還臣曾叨秩資,以重名器,以安微分,千萬幸甚。臣無任戰恐祈懇之至。答曰,覽書具悉。意外侵斥,不須深嫌,乞收資秩,實涉大過,卿其勿辭,從速察職。
上在慶德宮。停常參·經筵。
夜五更,流星出北斗星上,入艮方天際,狀如拳,尾長三四尺許,色赤光照地。
下直,慶州府尹李禎翊,仁川府使金楙。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,日氣陰濕,伏未審夜來,聖候寢睡若何?口淡·脚痺特甚,困惱亦甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當。王世子湯劑,其已二字缺感冒之候,亦有和解之勢乎?臣等不勝終宵憂煎,敢此問安,竝爲仰稟。答曰,知道。口淡特甚有加,脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。世子感冒之候,比昨差減矣。
許玧啓曰,史官三員待命事,命下矣。史官不備,宣傳官一員代送之意,敢啓。傳曰,知道。
又啓曰,史官二員待命事,命下矣。史官不備,宣傳官二員代送之意,敢啓。傳曰,知道。
李宖達曰,備邊司郞廳來言,今日賓廳坐起日次,而大臣有故,不得來會云矣,敢達。令曰,知道。
許玧達曰,氣候不平,平復間,常參頉稟。令曰,知道。
李宖,以都摠府言啓曰,今日入直內三廳武兼禁軍及軍兵,於中日習射,請出標信。傳曰,知道。
李弘,以都摠府言達曰,副摠管李宇恒,以訓鍊院都正,內三廳將鬼取才,慕華館進去之意,敢達。令曰,知道。
李宖達曰,持平魚有龍,昨日引避退待,而憲府多官,或呈辭,或呈辭。入達外,呈告人員,卽爲牌招,以爲處置之地,何如?令曰,依。
以備忘記,傳于許玧曰,史官三員待命,騎馬九匹立之。
又以備忘記,傳于許玧曰,史官二員待命,騎馬六匹立之。
李宖,以備邊司言啓曰,本司武郞廳李檉·白五采,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
許玧,以弘文館言達曰,副校理趙尙絅,修撰朴師益,昨日違牌,旣有只推之命,副修撰金取魯辭單,二字缺無意出肅,一行缺。
以副校理趙尙絅,副修撰金取魯,牌不進罷職傳旨,傳于韓重熙曰,推考徽旨捧入。
李宖,以兵曹言啓曰,武科規矩,臨時啓下,則外方擧子,不知某技之應取,不計才藝之長短,皆懷僥倖之心,坌集京中,致有主客俱困之弊。在前爲慮此弊,多有變通,先期啓下之例矣。今番庭試武科初試規矩單子,預先啓下,頒布八路,俾爲量其才上來之地,何如?傳曰,允。
韓重熙,以禮曹言啓曰,慶尙右水使吳重周,方物獐皮代弓帒筒箇各二部封進,而三名〈日〉外別方物,則皆以本邑封進事,曾已定奪,故本邑獐皮,自宣惠廳,已爲封進。今此弓帒筒箇之代封,似出於未諳之致,弓帒筒箇各二部,還爲下送之意,敢啓。傳曰,知道。
又以禮曹言啓曰,因觀象監啓辭,仁章里遷葬可合之山,初占三處,依辛巳年例,禮曹堂上,擇率士大夫曉解地術者,更往看審後,定用一處事,允下矣。臣宅賢,率觀象監地官金遠鳴及連山縣監李玄緻,前直長河柱,軍器寺僉正趙重廉,幼學柳載華·尙逿·咸一海,前敎授楊再興,副護軍李藎廷·金興胄等,今月初六日發行,先往龍仁於壯浦,仍向廣州眞海村及移成洞所占三處,詳細看審後,諸地師山論,別單書入,而龍仁於壯浦艮坐之穴,則或謂之前山多雜亂之砂,或謂之局勢狹窄,不無疵病,廣州眞海村亥龍之穴,則圖局寬暢,穴處豐厚,諸師稱譽之言頗多,而李玄緻,以後面尊星稍遠,穴下氈褥差微,爲小疵,楊再興,以來脈,遠犯三丈,丑爲些欠,咸一海,以穴前旣長,龍虎俱短,爲病,廣州移成村丑坐之穴,不但疵毁多端,穴頭數步之內,衆塚逼近,掘移之際,穴脈自當鑿破,此一處則似無可議。今玆山事二行缺,殊而槪以言之,俱不可謂十全無欠之地,則亦不宜二字缺決定。與觀象監,更遣地師,廣求十分完全之地,較其優劣於卽今所占之處,擇而用之,恐合審重之道。伏惟上裁。傳曰,廣州眞海村,李玄緻等三人所云疵欠處,問于諸地師以啓。
韓重熙,以侍講院言達曰,本院新除授司書李鳳翼,時在京畿果川地。書筵入番事緊,斯速乘馹上來事,下諭,何如?令曰,依。
韓重熙,以嘉禮都監郞廳,以都提調意達曰,嬪宮竹冊文製述官行知敦寧府事崔奎瑞,再書辭,旣有令都監稟處之敎矣。觀其書辭,疾病沈篤,無計致身云,而卽今竹冊,刻役緊急,文字撰進,不容小緩。宜有變通之道,崔奎瑞竹冊文製述之任,遞改,令預差行議政府左參贊閔鎭厚,趁速撰進,何如?令曰,依。
執義趙鳴鳳達曰,請還收遠配罪人林象極·權弼衡·朴師悌·洪啓一放釋之命。請義州呼訴人朱益桓亟令梟示。請還收踰越宮墻罪人元山治罪放送之令,亟令依律處斷。請慶尙左水使閔遠重罷職。請副司果崔昌大削奪官爵。持平魚有龍引嫌而退。措辭竝見上旣有應避,在例當遞,請持平魚有龍遞差。答曰,不從。處置事,依達。
藥房夕問安時,口傳啓曰,晩後脚痺·口淡特甚有加及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。熏熱,膈間不淸利之氣差勝,其餘症候一樣,而困惱有加矣。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
副修撰金雲澤上書。伏以,臣之謬叨館職,在於奉使未還之日,二行缺據,略暴血懇,未蒙登徹,再違嚴召,數字缺臣心惶蹙,訖玆未已,不料恩除復降,召牌狎至,臣誠驚感震越,益無所容。竊念玉堂爲任,不特治文翰備顧問,至於獻替可否,以裨君德,而論時政者,亦其職也。苟非學識才望,表著於世,則莫宜居之,而今臣則朽木難彫,襪線無補,懦惰自畫,而未習乎一部之書,迂愚自守,而素昧乎當世之事。夫如是,而授之以講讀論思之責,則臣之一身顚敗,固不足言,其爲辱淸朝而玷名器,當如何哉?雖以昨年儒臣之疏觀之,其不可冒莅是選也,亦已決矣。蓋其挾雜等語,罔非所以疵議新錄者,而厥後事端層加,節拍橫生。以兩臣之優於才望,而近日所遭,轉益非常,則臣以同錄之人,其在私義,已難晏然,而況如臣處地,異於他人,言議咈於世情者,尤何可遽然就列,以自取其狼狽乎?古語云,量而後入,不入而後量。臣雖不肖,允蹈斯言,與其貪榮戀寵,以速顚躓,不若循分斂迹,粗全廉義。此臣所以臲卼徊徨,終不敢淟涊承當者也。抑臣私情,又有所萬萬痛迫者。臣於前冬,嘗書辨張普顯之誣辱臣曾祖節義,書下該曹,而普顯又擊鼓納供,益肆誣辱。臣又不得不書辨,而喉司,以旣有稟處之令,不許捧入,而賑事方急,黽勉辭陛矣。伏聞其後,該曹覆達,快明是非,而普顯及其從孫宗紹,不有朝家之處分,倂起擊鼓,其供,益悖理無倫,有若風人之自語,而白地粧撰,惟其噴薄構捏之言,至及於覆達之臣,謂以與臣家黨私罔上。如使今日,小有紀綱,此輩安敢乃爾?第其所供,一襲前說,且其時該曹之臣,亦已書陳其構捏之狀,則今臣情理,雖甚痛迫,不宜輒事煩溷,而惟是宗紹之供,乃以臣曾祖立慬,謂由於南門之火,二行缺輩,雖有百喙,焉得以誣之,而況當時,與臣曾祖放火,數字缺者,卽文忠公臣金尙容,而宗紹,實尙容之外裔也。彼普顯,以臣家自出,前旣侵誣臣高祖母,今宗紹,又驅尙容於失火被死之地。侵誣祖先,乃其家行,此實滅倫敗義之甚者,尙可與此輩,呶呶相爭哉?大抵普顯祖母之事,雖以其家當時之自辨,亦不能掩諱其逼死之跡,則普顯終無以自解,始以自陷見瞞等語,咎責其身,豈不亦可哀之甚,而猶且巧飾其說,醜辱臣殆無餘地,宗紹又敢揷入出火等語,欲以暗售其眩幻之餘計,此不過辭窮理屈,猝創別語,而自不覺竝誣其祖先焉耳。然臣初旣不量人心之此極,只痛先祖之受誣,妄有所辨,而此輩之悖言誣說,轉輾層加,其所貽辱,乃至於此,臣何敢徒恃离明之洞察,默無一言,而恬然遽進於職次哉?玆於嚴召之下,不敢坐違,來伏九閽之外,而臣之踪地,如右所陳,終未免陳書徑歸。伏乞邸下,俯臣才具之不逮,廉義之難冒,而且念臣私情之有不能自安者,亟許鐫遞臣職名,仍治臣逋慢之罪,以肅朝綱,以安賤分,千萬幸甚。臣無任屛營隕越之至。答曰,覽書具悉。書末事,余已詳知,醜辱之說,何足爲嫌?爾其勿辭,從速察職。
判中樞府事李濡上書。伏以臣,日者諫臣之書,非不知逐條辨破之爲煩屑,而不如是,則竊恐离明,無以俯燭,亦無以解諫臣之疑,故不得不歷擧其委折矣。伏承徽答,洞察事狀,至以極其明白爲敎,末乃責其克完大事,所以開示慰勉之意,出尋常萬萬,臣於此誠不勝感泣,而昨見諫臣再避之辭,不惟未解其疑,其所臚列,瑣瑣名目,又不翅狼藉,此欲明其初非爽實,而反失其眞。大抵興作之際,任事者,雖或有弊端,二行缺置之。初無他錢穀財貨,不過一時貸得於他衙,數字缺取贏,以補山城諸役,許多營建倉舍。今玆經營築城之資,皆出於此,或散或收,不得一倂藏置,勢所必然,而取贏之外,其本則固在自當收拾,終無見失之慮,故臣之前書所云云者,蓋以此也。北漢有上下兩倉。下倉則在於中興寺前,果是李弘·徐萬興等所造而蒙賞者,上倉則在於行宮洞口,卽安龜瑞·金甲鳴之所造,而特以其米穀貸下未償之故,至今不爲論賞之由,亦以具陳於前書,而諫臣之避辭,有若以方外不干之人,許貸其米穀者然,此是錯認之致也。樓巖船三十隻,自本廳給價造得,則授於上游及京江船人,以爲使用納稅之地。此非往來海路之船,則謂之載運三南田稅大同者,亦是錯認。臣之前書,曾無是事云者,亦以此也。且近來三南大同木及嶺底七邑稅米太,或與該衙門相議,或別爲啓達,從便相換,以公濟公,已成京外各衙門通行之規。關西則請得湖南大同木五百同,賑廳則換用兩南大同木六百同。嶺底七邑稅米太之自各軍門及賑廳相換取贏者,前後非止一二,則此與外方各邑之不稟本司,出給私人,俾得防納者,不可比而同之,則何可獨以防納之目,加之於本廳乎?黔巖之馬,本爲山城待變而設,新創募入之民,無他生理,渠輩不過入參於所謂刷馬契,赴燕卜物,一體載運,受食其雇價,則載得諸道列邑刷馬云者,亦豈非傳者之誤耶?諫臣旣見臣書之後,不以爲信,招致臣之所帶下人於臺廳,擧臣書中逐條辨破之說,再三詰問其眞僞,觀其非誠實底道理等語,亦可以知其意也。到此地頭,臣雖千言萬語,更無取信之理,只益其羞辱而已。諫臣徐徐審察,則二行缺,故臣之受命,近十年,竭其駑鈍,鳩聚財力數字缺完役,雖謗毁交至,而猶不敢爲一身利害之計矣。今者人言,至於此極,則其不可一日因仍蹲據也決矣。伏乞邸下,亟遞臣經理都提調之任,仍治臣僨事之罪,以謝臺議,不勝幸甚。臣無任屛營祈懇之至。答曰,覽書具悉卿懇。日昨書答,已悉余意,更何多諭?諫臣避辭,又復張皇,必欲以爽誤之言,歸之於眞的,尤涉未便,何必爲嫌?今玆築城,國之大事,決不可遷就。卿其安心勿辭,亦勿待罪,依前成命,劃卽擧行。仍令曰,史官往諭。
上在慶德宮。停常參·經筵。
下直,安峽縣監李蓍顯。
大殿·中宮殿·世子宮,政院·玉堂問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡特甚有加,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日率諸醫入診,詳察半行缺王世子感冒之候,漸益差勝乎?敢此問安,竝此仰稟。答曰,知道。口淡特甚有加及脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。世子感冒之候,差減矣。
韓重熙達曰,行大司憲鄭澔在外,執義趙鳴鳳呈辭,掌令金台壽呈辭受由,掌令一員未差,持平金礪受由在外,持平一員未差。今日以監察茶時之意,敢達。令曰,知道。
又達曰,統制使吳重周遞差事,令下,而臺諫方以罷職不敍論達,遞差徽旨,不得捧入之意,敢達。令曰,知道。
李宖達曰,承旨一員未差,右副承旨南道揆呈辭入達,同副承旨韓重熙遭服制出去,右承旨許玧今日病不仕進,廳中只有臣宖一人,不但伴直無人,今日吏兵批政廳,無以推移進去。右承旨許玧,所當請牌,而拘於廳規,不得牌招,何以爲之?敢稟。令曰,牌招。
李宖達曰,卽者吏曹郞廳來言,今日爲政事,命下,而判書宋相琦,參議李秉常,俱以病不來,參判李喜朝在外。判書·參議,竝卽牌招開政,何如?傳曰,允。
又達曰,左參贊閔鎭厚,以封墓都監堂上,今方出去于衿川地墓所,而所授守禦使密符,不敢仍佩以去,來請還納,何以爲之?敢稟。傳曰,仍佩往來。又達曰,近來院中,位甚不齊,出納之際,事多苟簡。今日政新除授承旨,待下批,卽爲牌招察任,何如?令曰,依。
又達曰,津船內摘奸單子有頉處察推事,命下矣。露梁書記金有立,無緣闕點,令攸司推治,崇禮門雇立軍士禮奉,小分門出用的實,分揀,何如?令曰,依。
又以吏批言啓曰,新除授綾州牧使李臣龍呈狀內,兩朔患痁之餘,近添毒痢一行半缺,綾州牧使李臣龍,依近例罷黜,何如?傳曰,允。
有政。吏批,判書宋相琦進,參判李喜朝在外,參議李秉常進,右承旨許玧進。啓曰,關西瓜滿守令,今當差出,未準朔禁軍將,竝擬,何如?傳曰,允。以趙鳴鳳爲承旨,南世珍爲掌令,金取魯爲持平,黃欽爲右參贊,黃一夏爲工曹參判,金相元爲工曹參議,閔鎭厚爲弘文提學,申銋爲兼同經筵,金楺爲左副賓客,金克之爲禮曹正郞,李太元爲禮曹佐郞,黃龜河爲吏曹正郞,黃尙鼎爲濟用直長,趙尙慶爲廣興奉事,李明謙爲敦寧參奉,權相一爲典籍,金時泰爲定州牧使,鄭習爲龍川府使,李慶祉爲寧遠郡守,姜後望爲崇陵參奉,閔鎭綱爲假監役,李顯章爲典籍,朴泰迪爲敦寧判官。掌苑別提李獻一,禁府都事朴弼莘相換,內資奉事洪鳳祚,濟用奉事金命煥相換。林象德爲綾州牧使,李鼎華爲司饔僉正,李聖起爲麒麟察訪,柳壽觀爲司饔奉事,崔齊恒爲典籍。成均博士單河大淵,學正單李齊恒,學錄單李喜春,校書正字單黃允垕。申思喆爲執義。
兵批,判書趙道彬,慕華館別取才進,參判金楺在外未肅拜,參議任舜元進,參知吳命恒在外未肅拜,右承旨許玧進。黃一夏·魚有龍爲司直。
李宖,以備邊司言達曰,本司堂上,或有公故,或有身病,今日之坐進參,只是二員。韓城君李基夏,禮曹判書閔鎭遠,陳書承答之後,別無難安之端,而一向引入,事甚未安。竝卽牌招察任,何如?令曰,依。
許玧,以弘文館言達曰,副校理趙尙絅,副修撰金取魯,昨日違牌,旣有只推之命,副修撰金雲澤,陳書承答之後,仍呈辭單,無意二行缺。
許玧,以禮曹言啓曰,因本曹看山草記傳曰,廣州地眞海村,李玄緻等三人所云疵欠處,問于諸地師以啓事,命下矣。卽者招集諸地師,則其中,或有以病未及入來者,或有昨暮出往郊外,姑未還來者云。今方分付本監,使之卽速來待,姑竢齊會,問啓之意,敢啓。傳曰,知道。
又以封墓都監郞廳,以都提調意達曰,封墓始役之後,許多工匠募軍使役之際,不可無董役之人。禁軍中,勤幹解事者八人,爲先令兵曹,依前定送,何如?令曰,依。
又以封墓都監郞廳,以都提調意達曰,今此愍懷嬪墓所所排石物浮取之處,頃已出送郞廳·工匠等,使之看審以來,則衿川邑內鄕校洞所産石品,可以取用云。大小浮石郞廳監造官,今十三日,先爲出送,何如?令曰,依。
又以禮曹言啓曰,取考丙子謄錄,則應敎沈權,卽本家家長,嘉禮時,六禮及凡事,使之主管事,特爲傳敎矣。今此嘉禮時,五衛將魚史衡,卽本家家長,凡干禮節,依丙子年例,史衡當爲主人,而史衡年過七十,筋力已衰,有難自力於拜跪之節云。以參議魚有龜,使之代行乎?何以爲之?敢稟。傳曰,依爲之。
韓重熙,以戶曹言達曰,頃因筵臣陳達,都監所用物種,勿爲分定外方,自戶曹直爲貿用後,以其所入價本,分定於各邑事,旣自祔葬都監,覆達定奪矣。今此愍懷嬪封墓時所用雜物之自京可辦者,當依定奪擧行,而至於自京難貿之物,則不可不依例參酌分定之意,敢達。令曰,知道。
正言朴弼正達曰,請還收權卨發配之命仍令王府嚴鞫得情,快正王法。請還收河減死定配之命,更加嚴刑得情,依律處斷。請亟寢義州呼訴客使首倡人朱益桓遠配之令,特爲境上梟示。請亟寢尹宣擧書院勿毁之令,依前回達施行。請亟寢前參軍李衡秀陞六事令該曹稟處之命。請還收徒配罪人李敏夏放釋之令。請還收定配罪人權致大減等之令。請統制使吳重周罷職不敍。請三邑守令一體罷職。請三陟營將崔文徵罷職。請金城縣令曺夏奇一體拿問定罪。措辭竝見上答曰,不從。吳重周事,風聞未必盡從,數遞亦甚可慮,而臺論如此,則終難在職,今姑遞差。崔文徵·曺夏奇事,依達。
藥房夕問安時,口傳啓曰,晩後口淡特甚有加,脚痺特甚及困惱·熏熱,膈間不淸利之氣,復何如?臣等不勝憂煎,惶恐敢啓。傳曰,知道。熏熱,膈間不淸利之氣差勝,而其餘症候一樣矣。
大殿·中宮殿,藥房夕問安。答曰,知道。
大殿·中宮殿·世子宮,政院·玉堂夕問安。答曰,知道。
京畿監司金演上書曰,伏以臣,伏見擊錚人李尙文爰辭,則以臣庶弟妻葬山事,侵辱臣罔有紀極。臣一通看來,不覺毛骨俱竦,繼之以駭惋也。近來人心不古,爭山之弊,日以益滋,凡於訟辨之際,不計事理之如何,惟以悖理無倫之說,專事構誣,以眩聽聞,其習已痼,而豈有若尙文之白地捏無,肆然欺天,至此之甚者乎?槪臣之庶弟潤,遭其妻喪也,其妻父韓城君臣李基夏,曾有買田占山於長湍者,愍其營葬之無地,許令入窆,故才訖襄事矣。尙文父墳,在於山右別麓,而論其步數,則旣是法典之外,言其形局,則亦有一岡之隔。新葬之處,上下左右,皆是給價買得之地,少不干涉於尙文,故當其開壙,渠亦下去目擊,無辭退歸,而忽來見臣,請止其葬,臣果以法理難禁之意,有所言及。其間委折,不過如斯矣。今者尙文,架虛爲說,恣意粧撰,只以詬辱臣身,爲脅勒逞憤之計。尙文是何狀,籲天之辭,何等愼重,而乃敢以無謂有,公然誣罔一行半缺,將欲誰備,點民爲軍,亦將焉用?許多創說,罔非構誣,何其言之危怕也?至如撥馬馳報之云,以其葬地之近在大路傍,故雖有一再因公便附書之擧,此何與於山事,而今其爲言者,有若臣擅調撥馬,專付訟書者然,亦可見求說之不得也。況旣葬之田,寧有使渠還買之理,理直之地,尤安有成文約掘之事,而渠乃做出送人彌縫等語,欲以熒惑上下之聽,而其所以罪狀臣者,一則曰不法,二則曰不法,誠不勝其駭怖。如使臣弟,出苟且營葬之計,而臣不之禁,則家事任長,臣實爲罪,若其訟理曲直,法府一番摘奸,則自當立辨,臣何敢呶呶爲辭,以備事面也哉?雖然,臣旣被其無限醜辱,實難晏然於官次。伏乞离明,亟遞臣職,仍治臣罪,以重藩任,以快人心,不勝幸甚。臣無任屛營祈懇之至。答曰,覽書具悉。誣罔擊錚,誠可駭然。卿無所嫌,勿辭察職。
行戶曹判書趙泰耉上書曰,伏以臣,罪衅自廢,念絶斯世,每於恩除之下,輒事控免,跡雖涉於慢蹇,情實出於窮極。若其孤恩違命,爲罪益添,以此勘律,臣固甘心,度支煩重之務,本非在野竢譴之臣,所可虛縻而久曠。臣之踪地危蹙,不可更進於周行者,固自若於前後。日昨上書,冒死陳衷,以冀速賜譴罷,俾不至於公私兩病,而及承下答,未蒙矜允,勢必許久瘝闕,大傷公務,屢次撕捱,重損臣分而後罪之也。臣於此,一倍惶惕,不知所以措躬也。噫,士生斯世,遭遇明主,出而仕於朝,非苟爲榮其身而已,亦將以行其道也。如臣蒙暗,本無可行之道,徒感恩寵,欲退未退,卒以言語文字,重獲戾於明時。始初進言,不過欲解昔賢之至冤,冀聖朝之無過擧,而畢竟自已之所遭罹,乃天地難容之罪目,此固臣之不幸,尙復何言?臣非喪性之人,顧玆隆天厚地之恩二行餘缺,亦其勢不得不已也。先正臣文純公李滉之言曰,可進而進,進爲恭,不可進而不進,不進爲恭。可之所在,卽恭之所在也。旨哉言乎。臣之不可進,卽通朝之所共知,而私心之所自畫,亦已審決于中,不得不復此申籲。伏乞离明,俯賜體諒,亟令罷遞臣職,仍治臣罪,毋曠重務,得安私分,不勝幸甚。臣無任兢惶戰灼伏地竢令之地。答曰,覽書具悉。向來卿之一疏,可謂妄發,而朝家以一言之失,棄而不用,斷無是理。除書遠降,收召不置,則聖意所在,卿可知矣。矧玆民部,本是劇務,不容暫曠,卿其勿復撕捱,卽速上來,安心行公。
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,夜來風氣憀慄,伏未審聖候寢睡若何?口淡特甚有加,脚痺特甚及困惱·熏熱,腹部飽滿,膈間不淸利,喉乾之候,亦何如?臣等久未入診二行缺,繼用之藥矣。不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。世子感冒之候,幾盡差減,而勿爲入診,問于醫官,湯劑繼用當否,議定宜矣。
許玧啓曰,吏曹郞廳來言,承旨及臺諫有闕,政事,何以爲之?敢稟。傳曰,明日爲之。
趙鳴鳳達曰,大司憲鄭澔在外,執義申思喆,掌令南世珍,持平金取魯未肅拜,掌令金台壽呈辭受由,持平金礪受由在外。今日以監察茶時之意,敢達。令曰,知道。
又達曰,正言柳復明,再達煩瀆,退待物論矣。令曰,知道。
趙鳴鳳,以都摠府言達曰,副摠管尹慤,以能麼兒堂上,今日能麼兒坐起,訓鍊院進去之意,敢達。令曰,知道
許玧,以弘文館言達曰,副校理趙尙絅,昨日違牌,旣有只推之命,更爲牌招察任,何如?令曰,依。
以副校理趙尙絅,牌不進罷職傳旨,傳于許玧曰,推考徽旨捧入。
今此嘉禮,納采·納徵·告期·冊嬪時正使望,臨昌君焜,預差望礪山君枋,副使望禮曹判書閔鎭遠,預差望兵曹判書趙道彬,儐者翼陵參奉魚有鵬。
許玧達曰,前奉敎崔守範,前待敎鄭錫五,前檢閱李箕鎭,竝敍用事,命下矣。令該曹,卽爲口傳付職,仍卽牌招察任,何如?傳曰,允。
吏曹口傳政事,奉敎崔守範,待敎鄭錫五,檢閱李箕鎭。
許玧達曰,藝文館奉敎崔守範,時在京畿楊州地,待敎鄭錫五,時在果川地,檢閱李箕鎭,時在驪州地。竝斯速乘馹上來事,下諭,何如?令曰,依。
趙鳴鳳,以義禁府言達曰,以所江僉使狀達刑曹帖目,長淵府使韓圭,助泥浦萬戶金鎰等,移本府二行缺仰役奴厚男稱名人,自武德門入來,差備門外擊錚云,極爲駭愕,令攸司囚禁治罪,同門守門將方爾珍,常時不能禁斷雜人,以致闌入,亦難免其責,推考,何如?令曰,依。
許玧,以社稷署官員,以都提調意達曰,本署奴婢,元數甚少,祭享重地,苟艱莫甚,故壬申四月十三日,因本署都提調陳達,有本署所屬,切勿免賤,亦勿移定他役之承傳,蓋以本署事體至重故也。自是之後,不但不爲移定於他役,凡干國役,曾無依他司出用之事。壬午年中宮殿冊封時,自刑曹有假醫女分定事,而本司據例移文,亦不定送矣,今此嘉禮時,刑曹混同入達,督令責送。今若出用,則前頭將成規例,殊非從前重事體之本意。本署奴婢,切勿出用於雜役事,更爲申飭,何如?且於上年九月,朴得信爲名者,慶尙道昌寧案付本署漏落奴婢后眞等二十一口陳告,故花名現出之意,移文昌寧縣,則昌寧縣回牒內,以爲右奴婢等,果是本署奴婢,而圖得免賤矣。今乙未年間,卽以違格還賤云云,故自本署,移文掌隷院,考其續案,則此奴婢等,本以本署奴婢,移屬於戶曹選上奴婢,一倂陳告免賤,而今則還賤矣。本署事體至重,而官司不成貌樣,有足寒心,故去壬午年,故相臣申琓,以本署都提調,謁聖入侍時,本署凋弊莫甚之由陳達後,奴婢十餘口請得事蒙允,而無可合奴婢,故尙不得折受矣。今此昌寧縣奴婢等,本以本署奴婢,移屬戶曹,陳告免賤,而到今還賤之後,中間落漏,則自本署,因人陳告,先爲推出,還屬本署,似合事宜。依壬午年受敎,右奴婢等,使之還屬本署,以保祭享重地,何如?令曰,依。
正言柳復明達曰,臣之今日踪地,可謂危且蹙矣。上而嚴敎荐勤,下而反詆備至,而病狀猝極二行缺,書避中所論列多少弊源,巨細民瘼,或採輿二字缺附目擊,有明據公證之可言,無一言半辭之或差,而今邸下不究事實,不察便否,謂之爽誤,謂之沮戱,臣之疑惑,到此益甚,而今玆未安之敎,轉加一層,必欲使言者,莫敢復言,此非所望於邸下者也。噫,曰可曰否,自是常耳公耳國耳。欲忠一也,則其在兼聽竝觀之道,宜審公私是非之分,而今夫言發大臣,則雖或失實,而信之不疑,一皆歸之於眞的之套,言出臺閣,則雖是摭實,而疑之太過,一切驅之於爽誤之科,以至偏信大臣,輕視臺閣,使扶抑太偏,公私莫辨者,何哉?臣妄論一事,未獲開可,言觸大臣,荐被譏訾,疲困旣甚,寧欲無言,而大臣一箚再箚,重言復言,故臣不得不略暴委折,則所謂費辭務勝者何在,而事體未安者何事耶?此等抑勒之敎,臣不欲聞也。臣久叨言地,負職責,多矣。目見無限痼弊,粗效矯捄之悃,而言不誠信,不能見孚,前後嚴旨,若是荐加,將何顔面,復叨言地?請令遞斥臣職。答曰,勿辭。
藥房夕問安時,口傳啓曰,臣等卽伏聞世子宮入診醫官所傳之言,感冒之候,今已和解,湯劑不必繼用云,不爲議藥之意,敢啓。傳曰,知道。大殿·中宮殿·世子官,政院·玉堂夕問安。答曰,知道。大殿·中宮殿,藥房夕問安。答曰,知道。
正言柳復明上書曰,伏以臣,至愚至陋,本非敢言之才,爲國爲民,妄論目前之弊,而誠信莫孚,未安之敎荐降,疑阻轉生,反詆之言備至,一避再避,疲困旣多,當遞未遞,憐悶方甚。卽又伏見原任大臣之再箚,譏切臣者,視前尤緊,直驅之於爽失錯認之科,邸下答旨,又復嚴截,此莫非臣之言論素輕,不能見信於上下之致。臣誠慙歎,寧欲無辨,而今又大臣條列自明,若是縷縷,則臣雖欲二行缺然他日收合,亦豈容易乎?倉舍造成,自有其人,則龜瑞二字缺所授,似是別件事,而且以大臣前箚中語觀之,自願造成之人,費其累萬私財,構得諸般倉庫云爾,則臣所指銀錢米穀之不入於其中者,從可知也。旣曰私財,則本廳貸下,非所可論,而今乃以自願之私財,旣成之倉舍,欲爲混圇同歸,不卽徵捧者,抑何故也,而直斥臣言以錯認者,無亦近於抑勒乎?船運之貰,旣甚瑣屑,三十船隻,或在京江,或在上游,成給勿禁之帖,猶恐他船之或載,則載運公物,皎然明甚。樓巖別將李斗華者,一年船貰,定捧六百之錢,則中間濫雜,必有甚焉。嶺·湖山郡稅布諸上納之時,一隻貰價,輒捧三貫之銅,一朔亦不知其幾何,而此旣嶺·湖上納之船稅,則載運錯認之說,臣未知其何謂也。近年大同防納之事,實爲大段痼弊,先成已捧之尺文,出付無賴之猾漢,下送列邑,受出公物,以布換錢,以錢貿米,騷擾之弊,姑置無論,貿穀之後,分給民間,或定利息,窮春窮民,不獲已受食,秋來督捧,急於星火,鞭箠狼藉,故還穀雖後,此穀必先。且其捧納之際,橫侵多端,則此豈美事,而稱以諸衙門之通行,尤而效之者,亦可謂十分至當乎?黔巖馬契,尤駭聽聞。募得遠近邑村之馬,鎭日立待,一如驛馬之爲者,固已不是,而若曰爲山城待變之地,則長立待警可也,何必立商驛之雇馬,以載赴燕之卜物乎?旣載燕行之卜,則各邑之載刷,特其餘事,此豈傳者之誤也?至若都民怨苦,諸道愁歎之說,大臣曰全無所聞,臣請略論其一二,欲使大臣聞之。其所謂都民之如在水火者,積年城役,慘被侵困,今不必更論,而近來還穀上城之時,男負女戴,馬尵牛顚,且其分糶捧糴,一任該邑之操縱,出納進退,亦視賂物之有無,當納一包之米,輒捧三錢之錢。此則自朝家旣有査治二行缺旣多,且貢人之沮謗,奸猾之侵撓,日以益甚,則玆二字缺都民之無限怨苦者乎?其所謂諸道之若逢亂離者,湖南五邑,以萬餘貫之錢,勒買一百三石之畓,旣買之後,所謂賭地,勿論豐歉,比前濫徵,而差人尙鼎周者,年年徵稅,太半入已,其他侵虐,罔有紀極,至於上納,則極其零星,適使農民,而散而之四。扶安之地,又買薄田四百石,而雖以昨年之赤地,亦徵八百石之租,其所冤號,可謂徹穹。鐵原之築洑,亦爲劇弊。鞭策窮民,次第董役,仳離之患,道路相望,玆豈非諸道之旡限愁歎者乎?噫,內而都民曰咨,外而諸道咸怨,有耳皆聞,有口皆言,則何大臣獨未之聞也?此亦任事輩欺蔽而然耶?臣重爲之慨然也。噫,自夫設廳以來,駔猾之徒,憑藉上司,侵奪下民,切膚之害,刻肌之苦,民不堪忍,疾首相告曰,是廳曷罷,民情不便,大可見矣。邸下深居九重,堂陛隔遠,蔀屋之怨聲,無以得徹,本廳之弊端,無以周察,則宜邸下偏信大臣,輕棄臺言也。大抵經理廳之當罷,非獨臣一人之言,實朝野之言,一國公共之言也。臣之所論,只擧其大略,而若其他細瑣微屑之事,猶未擧其十分之一也。以臣所聞,積弊之端,不啻蜂午,而言事之體,貴在詳審,故臣於日者臺廳,果招本廳下吏,以臣避中語,質渠口對狀,則穀數人名,旣無爽誤,指摘論列,又不差錯,故臣果一一條陳矣。今大臣,乃反疑臣而怒臣,只曰更無取信,只益羞辱者,何也?伊日招問,不過務盡詳察,俾無差爽之意,而今其非斥,非臣意慮之所及也。臣之所論,一則爲國也,一則爲民也。備諳民間之疾苦,博採國人之公誦,旣非架虛鑿空,又非指無而爲有,則臣未知爽誤失眞者何事,亦未知錯認誤傳者何事,而邸下又從而敎之曰爽實也。二行缺繹騷之患,國人之傳說藉甚,而獨大臣,未之覺察二字缺,使臣徐徐審察,有所覺悟,臣於此,誠不勝其訝惑,而徐徐審悟,臣亦深有望於今日之大臣。噫,銅緡米斛之多數花消,猶不足惜也,侫漢猾手之從中舞奸,亦不足惡也。所可慨者,大臣體貌,何等尊重,錢穀出入,何等煩瑣,而親管煩瑣之事,徒損尊重之體貌,此尤臣之所大惜也。若夫築城事,雖曰爲國家萬全之策,而此時則不可。瘡痍甫起,公私殆竭,決不當更議,而一邊箚辨,一邊始役,臣竊惑焉。臣之書避,不過指陳弊源,平說道理,而反惹疑惑,一箚不足,至於再箚,其所以譏訾臣者,轉加一層,而邸下前後答旨,尤爲臣大難安者。卽當詣臺自列,而一事三避,亦甚疲惱,病狀且劇,無以自力。玆具短章,略暴危懇,伏望邸下,亟賜鐫遞,以慰安大臣之心,亦以爲妄言者戒,幸甚幸甚。臣無任危蹙悚懍之至。答曰,覽書具悉。大臣之再書陳辨,不得不已,而今又費辭,有若務勝者然,事體未安矣。爾其勿辭察職。
午時,上御興政堂。藥房入診,都提調李頤命,提調趙道彬,副提調兪命弘,假注書徐命九,記事官李泰和,醫官權聖徵·李時聖·許坫·吳重卨·方震夔·康天衢·李徵夏·石柱泰入侍。頤命進伏曰,數日來,口淡之候,何如?上曰,無減矣。頤命曰,近日便道不順云,腹部飽滿之候,何如?上曰,便道不快,故時或飽滿矣。頤命曰,日氣猝涼陰濕,脚痺不加乎?上曰,無加無減矣。頤命曰,請令醫官診脈,何如?上曰,唯。醫官以次診退。聖徵曰,左右脈候,稍數矣。時聖曰,脈度左右似數矣。天衢曰,脈候,左右調均而數矣。頤命曰,請診察眼部。上曰,唯。聖徵·重卨,進診退伏。聖徵曰,眼候瞻望,則瞳子乍白之氣一樣矣。重卨曰,黑白間,精彩一樣,而瞳子瞖氣一樣矣。頤命曰,請診察腹部。上曰,唯。聖徵,診腹部·脚部後退伏曰,腹圍則不大,而右邊二行缺,終無變動之勢乎?上曰,少無變動矣。頤命曰,丸藥,連爲進御乎?上曰,連進矣。頤命曰,中宮殿,連進牛黃膏,不無紅疹後餘熱而然耶?常時六錢進御耶?上曰,餘熱不至大段,而常時六錢,間間進御矣,今亦連進矣。頤命曰,近日首醫,以病出去者多,故不得議藥矣。上曰,唯。頤命曰,王世子感冒之候,當初雖不大段,而近仍日候之不調,閭巷間,亦多有患感者,故憂慮深,至以漸差爲敎,誠爲多幸。臣等不得入診,令醫官,入診後議藥,何如?上曰,依爲之。兪命弘曰,向者待敎鄭錫五,檢閱李箕鎭,因臺職徑出,奉敎崔守範,亦拘於館例,違牌坐罷,以兼春秋,連日入直,莫重史局,苟簡甚矣。合有變通之道,故敢達矣。上曰,竝敍用,可也。,諸臣,遂以次罷出。
上在慶德宮。停常參·經筵。
夜三四更,雷動電光。五更,電光。
下直,碧潼縣監李頤慶,渭原郡守李遂良,興德縣監金弘迪。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡特甚有加,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察二行缺口淡特甚有加及脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。世子感冒之候,今已快愈矣。勿爲問安。
許玧啓曰,吏曹郞廳來言,臺諫有闕,政事,何以爲之?敢稟。傳曰,過停朝市後,爲之。
趙鳴鳳達曰,行大司憲鄭澔在外,執義申思喆,掌令南世珍,持平金取魯未肅拜,掌令一員未差,持平金礪受由在外,今日以監察茶時之意,敢達。令曰,知道。
任埅啓曰,兵曹郞廳來言,闕內各處,入直軍士夜巡檢云矣,敢啓。傳曰,知道。
趙鳴鳳,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言啓曰,今日入直內三廳武兼禁軍及軍兵等中日習射事,標信命下矣,停朝市相値,不得爲之之意,敢啓。傳曰,知道。
又達曰,正言柳復明,昨日引避退待,而大司諫李喬岳,司諫李挺周未肅拜,獻納尹錫來服制,正言朴弼正呈辭,處置經宿,事甚未安。除未肅拜外,服制·呈告人員,竝牌招,使之處置,何如?令曰,依。
許玧達曰,近來廳中,位甚不齊,出納之際,事多苟艱。今日政新除授承旨,待下批,卽爲牌招察任,何如?令曰,依。
有政。吏批,判書宋相琦病,參判李喜朝在外,參議李秉常進,右承旨李宖進。啓曰,判書宋相琦病不來,參判李喜朝在外,小臣獨政未安,何以爲之?敢稟。傳曰,只出緊任。以任埅爲承旨,宋思胤爲掌令,李正臣爲楊州牧使,申思奭爲司評,李安國爲監察,申思喆爲舍人。
兵批,判書趙道彬軍器寺久勤招見坐起進去,參判金楺在外,參議任舜元進,參知吳命恒在外,左承旨許玧進。以宋來翼爲內乘。三行缺
傳于許玧曰,歸厚署棺板一部,送于內需司事,言于該曹。
趙鳴鳳達曰,卽者中樞府錄事來言,判府事李濡,因臺臣書避,有所不安,不敢仍在輦下,出往城外云。係是大臣去就,敢達。令曰,知道。
令于李宖曰,今聞卿出往城外云。此必由於諫臣之書避,不覺愕然失圖也。如使諫臣,苟有所懷,從容陳說,不害爲可否相濟之道,而此則不然,再書三避,譏辨不已,使大臣轉益不安,迸出都門,是誠何心?余實慨然也。噫,自卿受命主管築城以來,晝夜思度,竭誠經紀,不惟聖上之所洞燭,抑亦可質神明,則此等爽誤之言,何足介意?大朝聞卿出城,謂余曰,體國大臣,意外退歸,予心之缺然,已不可言,而國家以北城,爲他日依歸之所。今玆築斯,亦是不容少緩者,而非卿則無以了當,須以此意敦勉,期回遐心爲敎。聖旨勤懇至此,詎不思所以奉承乎?卿其深諒,卽速入來事,史官往諭于李判府事,與之偕入。
趙鳴鳳,以奉常寺官員,以都提調意達曰,端懿嬪·愍懷嬪各樣祭物及宋朝六賢陞配,我朝文元公從享祭需,加定磨鍊事,曾已入達,分付該曹矣。前頭大祭日期不遠,必須先期磨鍊,可無進排窘急之患,而戶曹以首堂上在外之故,次官不得任意磨鍊云。次堂上磨鍊上下,已有前例,且自前加定祭物各種中,木麥米多數不足,事體極爲苟簡。亦不可不加磨鍊,竝分付該曹,劃卽擧行,何如?令曰,依。
趙鳴鳳,以禮曹言啓曰,廣州眞海村,李玄緻等三人所云疵欠處,問于諸地師以啓事,命下矣,而因地官之未及招集,恭竢齊會問啓之意,昨已啓達矣。諸地師二行缺文顯山,巨門土星,雄秀中天,爲太祖之山,右角二字缺辭樓下殿,或起或伏,左閃右抛,轉換而來,貴不可言。至入首,開睜落穴,穴道豐厚,靑龍彎轉如弓,白虎環衛如帶,明堂圓平如爐,前案拜伏如謝恩,正合吉地之法度也。李玄緻所謂後面尊星差遠,穴下氈褥差微爲少欠,此山胎息孕育俱合,則能免後面尊星之遠也。穴之左右前面,豐圓而平鋪,則豈有氈褥之差微也?楊再興所謂來脈遠犯三丈丑,爲些欠,丙來轉亥之龍犯丑之說,似不近理。設使遠處犯丑,無可爲吉地之些欠也。古方云,曲來有玷,此非大地之疵玷也。咸一海所謂圓局活大,結腦入首之際,穴坐主星,似不妙,穴前旣長,龍虎俱短爲病之說,則此山所無之言。旣是來脈分明,穴星端正,穴下餘氣,豐厚肥長,旣在龍虎衛持之內,則穴下餘氣之盛,有何爲吉地之疵病也哉?前直長河桂以爲,李玄緻所論後面尊星稍遠,穴下氈褥差微之說,蓋指其穴後起峯之遠大,穴前鋪地之差縮,而臣意則以爲,後峯高大,由崇而漸夷,平處坐穴,則巒星之距穴處,步數稍遠,勢所必然。天機詩曰,蓋送須要太尊嚴。所謂蓋送者,穴後尊星之稱。然則巒星之稍遠,乃好格,非疵欠也,明矣。坐穴,處十餘步之下地勢乎?鋪氈褥之狀,初非不明,而山下村落頗多,久爲田園之占呑,犁鍤所及,弦稜寢削,高而夷之,凸而窩之,方者劚而圓者變,則氈席之形,糢糊不明者,乃人之所傷,非天之本然也,明矣。楊再興所論來脈,遠犯三丈丑爲些欠之說,蓋指其後龍剝換之際,或犯一節金墓之氣,而臣意則以爲丑雖四殺之一位,實是天廚之貴氣,故世人之用丑脈墳山,而享壽福旺財丁者居多,有可以換一丑節爲欠哉?況山龍行度二行缺,乃成龍腸之貴穴,此眞山法之第一祕機也。三字缺忌癸丑山云者,有其說焉。癸屬陽,丑屬陰,龍脈入穴之地,癸丑雙行,陰陽駁雜,則裁穴之間,細察陰陽脈氣之多少,而用其多,舍其少,取淨陰之脈,則收丑而黜癸,取淨陽之脈,則收癸而黜丑,以陰從陰,以陽從陽,勿使二氣之荒雜,故天機書所論收山黜殺,是也。然則忌丑相雜者,只忌竝癸混雜入穴之謂也。非謂其來龍或丑或亥,而以類換節之謂也。咸一海所論穴前旣長,龍虎俱短之說,蓋年少迂生,未詳穴法,而顧瞻越瞻,不審砂形之致也。臣意則以爲,裁穴篇曰,以大從小,祥雲捧月,以小從大,群雁賓鴻。此言其衆崗皆大,居中之小者爲穴,衆崗皆小,居中之大者爲穴也。此山成局,環繞之內,亥脈中抽而最大,左右諸崗之細小者多,此眞所謂群雁賓鴻之格也,不當以穴前長大爲欠也,明矣。金篆曰,虎讓龍,龍讓虎,砂關水,水關砂。此言其龍虎持穴,無競長之氣,砂水護穴,有界止之勢也。目今此山長乳出穴,龍虎到堂,左右過穴者,不啻累十丈,則以何所見,乃謂之俱短乎?此則十目所覩,不可誣也。一海之必欲覓瑕而掩瑜,指無而爲有,臣實未曉其意所在也。副護軍金興胄以爲,龍虎之轉換,水法之來去,無不合法,巒頂尊嚴,穴星眞正,明堂寬平,賓主相孚,龍虎回持,三陽全備,純吉無欠,而李玄緻,後面尊星稍遠,穴下氈褥差微,爲小疵者,其所論,恐未得當也。大抵龍法各異,或有隱隱隆隆者,或有特高爲主者,不可一槪而論也。至於別立星峯,正中抽出者,不計十數里遠近,情義相孚者爲貴,則此山主星穴後二百步許結胎處,庚兌辛脈卓立,三台穿心出脈,壬坎癸逶迤起伏,亥龍二行缺,餘氣有裕,差微之說,亦未知可也。楊再興來龍犯丑之言,千里行龍,只看到頭一節,則來龍後百餘步外,五六節之上犯丑,爲些欠之言,實非的論。咸一海穴前堇長,龍虎俱短,圖局活大,主星似不妙之說,亦涉失當。餘氣之外,龍虎回抱,圖局周密,主星端妙之狀,衆目所視,昭昭難掩,則此實意外之論也。大槪所謂些欠者,元非大段,出於過慮之致,設有小節之疵,不減眞龍之厚福,況此無疵而合吉者乎?幼學尙逿以爲,頃日看審時,旣陳其來龍·圖局·穴星·案對·水法·朝山純吉無疵之狀,今不更達,而李玄緻之所謂後面尊星稍遠及穴前氈褥差微云者,恐不必的論也。來龍之法,特起尊星於稍遠之地,抽降一脈,逶迤活動,胎息孕育,則其爲眞結也,明矣。一席成穴之後,餘氣豐而且裕,則豈有差微之欠也?楊再興所謂來龍遠犯三丈丑者,亦豈必的論也?立祖於乾亥之地,以乾亥庚兌坎癸行脈,復以亥龍入首,完成穴體,則其爲的穴也,明矣。非但初無犯丑之節,設令丑氣有貼於行龍之間,土爲五行之母,非土不成云者,載在古經,猶可爲吉氣,而不可謂之欠也。咸一海所謂卽穴前旣長不妙,龍虎俱短云者,尤不近似。穴無餘氣,則豈爲貴吉之地也?持此餘氣之有裕,直證其結穴之爲眞也。龍虎若果短縮,不爲包裹,則十分商量,致敬極擇之際,十目之所睹,衆議之所共,孰不提論其欠疵,而獨一海知之哉?此不過爲贅疣之說也。幼學李載華以爲,此山,自文顯山,腰裡落脈,數三里行龍,屈曲起伏,金星結息,土星結穴,則玄武宛委起伏者,實得形象之眞體也。坐穴方平豐厚,大極圓翬分明,則亦是方書所云穴法之妙訣也。主星穴法,旣得眞體妙訣二行缺,亥運則黃道吉氣入首,天星則太乙貴星四字缺,謂天光下臨,地德上載之格也。大凡辰戌丑未之土,旺於四季,而易曰,黃中通理之象,萬物依土而生,無土而不成。來脈中丑土,有吉旡凶矣。楊再興所謂丑犯三丈之說,實未曉此理也。論其局勢,則靑龍先入,白虎後來,抱衛坐穴,左右相稱,土脈作穴,則形體方長者,實是大經大法也。咸一海之穴長而龍虎俱短云者,實無所據之論也。三人所論,各自不同,執而爲疵者,亦非大段,則何可以此,不取眞穴?兼敎授金遠鳴以爲,來脈穴星及砂水局勢,無不合法,故臣於前後看審,純譽無毁,而李玄緻云,後面尊星稍遠,穴下氈褥差微,爲小疵者,臣恐其論,或未周也。大抵行龍落穴之法,或有穴後特高者,或有逶迤作穴者,爲體不一,各殊其形。以國陵言之,雖旡穴後尊星,而特爲大地者居多。況此山,則後龍祖峯太高,仍爲辭樓下殿之格,節節有崗,次次漸降,至於穴後,別有不高不低之圓峯,峯下有腦,腦下作穴,穴星豐厚,餘氣有裕,則差微小疵之說,似爲過論。楊再興來龍犯丑之言,恐未適中也。千里來龍,只看到頭一節,則到頭後四五節上,復有三丈丑,尙何爲欠於長亥入首之穴哉?若謂行龍逶迤之際,絲毫之丑氣,微接於屈曲之間,則言或近似矣,至謂三丈之犯,則實非的論。況單癸單丑,古人論以貴吉,故古名師無學,占得五陵,先用癸穴,而次用丑穴,此其明證也。咸一海所欠之端,亦涉失實。堂局周密,主穴俱美,餘氣富厚,龍回虎抱,此則十目所視,昭然難掩,其所云云,不必辨爭。大槪三人疵欠之論,元非大段,而言各失中也。蓋其極致謹愼之餘,出於過慮之致,有何少損於全完福地之成穴哉?副護軍李藎廷以爲,頃日看審時,一依所見,旣二行缺之下頓伏,仍以作穴,何以此爲欠?穴下氈褥之穴,數字缺其瘦瘠,而且無氈褥,則可以爲疵,而此則穴星豐而且厚,足當氈褥也。楊再興來脈遠犯三丈丑之說,行龍變動之際,所經方位甚多,設有丑脈之乍犯,元非大段,而且在穴後稍遠之處,有何所妨?咸一海穴前旣長,龍虎俱短之說,此非吐舌,而且龍虎之抱穴分明,何謂短縮也?淺見如此,別無更達。連山縣監李玄緻以爲,後山非不高,而無開面星峯,此所謂尊星遠也。穴下餘氣,頗欠豐厚,此謂氈褥微也。至於楊再興所謂犯丑之說,龍脈屈曲之際,或有丑氣若在穴後至近之地,忌之可也,在穴旣遠,則不足爲忌,咸一海所言,尤不近可。穴情不至短縮,乃以爲過長,龍虎足以護穴,乃以爲俱短,局內寬平,乃以爲活大,其所爲說,尤不敢曉也。前兼敎授楊再興以爲,臣於看審時,知其極貴大地,故論山之際,具陳其貴吉之狀,而行龍遠節,三丈微丑,或疑其些欠,無心發言矣。反而思之,則行龍遠節曲動處,雖有過去之短丑,不必爲大地中些欠。還覺忘言之失,而莫非出於至誠至慮之致,豈可以此致疑於貴吉之不全?幼學咸一海以爲,山論中,連山縣監李玄緻尊星稍遠,穴前氈褥差微之說,楊再興遠脈丑三丈之說,果爲疵病,而臣之所見,亦如此,決不爲無欠之地,且臣前後踏山之行,京畿數百里內,無不遍跡,而所占山,以至六七處,諸地師議論不一者,各執所見而然也。以臣所見,七八朔求占之中,萬全大吉之地,無如楊州君章里一山。當初與諸地師求山時,過而見之,以爲大地,而問於其下村人而後,始知爲章陵遷窆之處,故不敢擧論,更求他山,而亥龍之山,遠脈疵欠,決不可用之地云。三人所謂疵欠之處,各自不同,故三人處,亦爲一體問啓,二行缺上裁。傳曰,然則依前本曹啓辭爲之事,分付觀象監。
正言朴弼正達曰,請還收權卨發配之命,仍令王府,嚴鞫得情,快正王法。請還收河減死定配之命,更加嚴刑得情,依律處斷。請亟寢義州呼訴客使首倡人朱益桓遠配之令,特爲境上梟示。請亟寢尹宣擧書院勿毁之令,依前回達施行。請亟寢前參軍李衡秀陞六事,令該曹稟處之命。請還囚定配罪人權致大減等之令。正言柳復明,引嫌而退。措辭竝見上書避論列,俱據所聞,未安之敎,不必深嫌,請正言柳復明出仕。答曰,不從。處置事,依達。
藥房夕問安時,口傳啓曰,晩後口淡特甚有加,脚痺特甚及困腦·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。熏熱,膈間不淸利之氣差勝,而其餘症候一樣矣。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
上在慶德宮。停常參·經筵。
夜一更,電光。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,夜來雷雨非常,伏未審聖候寢睡若何?口淡特甚有加,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸御醫入診,詳察症候爲宜。臣等不勝終宵憂煎,敢此問安,竝爲仰稟。答曰,知道。口淡特甚有加及脚痺特甚之候一樣,而困惱·熏熱,腹部飽滿,膈間不淸利之氣未已,喉乾夜來止歇,眼視昏暗特甚之候無減,而寢睡不得安穩矣,勿爲入診。
韓重熙達曰,行大司憲鄭澔在外,執義未差,掌令宋思胤·南世珍,持平金取魯未肅拜,持平金礪受由在外,今日監察茶時之意,敢達。令曰,知道。
趙鳴鳳達曰,李判府事上書到院,而以停朝市留院之意,敢達。令曰,入之。
洪龍祚爲事變假注書。
假注書許錫書達,臣承命馳往于安巖里行判中樞府事李濡所住處,傳宣令旨則以爲,臣受任殆過十年,不效聖上之委托,此固臣之罪也。諫臣書避,不得不略加條辨,以致無限凌踏,實犯古人無辨之義,此亦臣之罪也。國家他日大計所存者,將擧其役,而緣臣未免遷就,此尤臣之罪也。臣旣負罪如此,不敢仍在輦下,出伏城外,恭竢譴罰,不意离明,特降徽旨,慰諭備至。又以聖敎,丁寧開示,辭意懇惻,出尋常萬萬,有足以感泣鬼神,仍令史官偕入,無狀賤臣,何以得此?奉讀以還,不覺涕淚之盈襟。顧臣區區赤心,本在於必完,則豈有規避之念,而卽今情迹,決無抗顔冒進之理。將臣所帶經理之任,亟許罷免,移授他大臣,俾卽了當,誠合於朝家處分,臣之所望,唯在於此,而終難承令復入,不勝惶恐。謹當以一書,申暴危悃云矣。臣旣承偕來之令,姑爲仍留之意,敢達。令曰,知道。
趙鳴鳳,以吏曹言達曰,今此宗廟望祭獻官實差洛昌君樘,達下之後,身病不進,故以預差夏溪君椐,付標達下,累度催促,稱以身病,終不入來。雖未知病故之如何,而莫重祭享,稱病不進,每致付標之擧,事體極爲駭然。竝從重推考,不得已魂宮獻官預差密昌君樴,改付標以入之意,敢達。令曰,知道。
藥房夕問安時,口傳啓曰,晩後口淡特甚及困惱·熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。熏熱,膈間不淸利之氣差勝,而其餘症候,一樣矣。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
行判中樞府事李濡上書。以下全缺
上在慶德宮。停常參·經筵。
昧爽,有霧氣。
下直,光陽縣監姜聖適,比安縣監朴弼哲。
大殿·中宮殿·世子宮,政完·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡特甚有加,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等當率諸醫入診,詳察症候爲宜。不勝終宵憂煎,敢此問安,竝此仰稟。答曰,知道。口淡特甚有加及脚痺特甚一樣,而困惱·熏熱,腹部飽滿,膈間不淸利未已,喉乾朝來止歇,眼視昏暗特甚之候無減,而寢睡不得安穩矣,勿爲入診。
許玧啓曰,小臣與右承旨李宖,議政府納采·納徵·告期習儀進去下直。傳曰,知道。
李宖達曰,明日常參,取稟。令曰,停。
任埅達曰,備邊司郞廳,以大臣意來言,今日賓廳坐起日次,而習儀相値,不得來會云矣,敢達。令曰,知道。
韓重熙達曰,行大司憲鄭澔在外,執義尹鳳朝未肅拜,掌令南世珍·宋思胤,持平金取魯牌不進,持平金礪受由在外。今日以監察茶時之意,敢達。令曰,知道。
有政。吏批,判書宋相琦嘉禮都監習儀進去,參判李喜朝在外,參議李秉常進,左副承旨任埅進。啓曰,判書宋相琦嘉禮都監習儀進去,參判李喜朝在外,小臣獨政未安,何以爲之?敢稟。傳曰,只出緊任。以尹鳳朝爲執義,黃龜河爲兼文學,南道揆爲刑曹參議,兪命健爲潭陽府使。兼持平二單趙尙絅·李仁復,兼監察單趙最壽。
兵批,判書趙道彬藥房直宿,參判金楺在外未肅拜,參議任舜元進,參知吳命恒在外未肅拜,左副承旨任埅進。以張鵬翼爲副護軍,宋來翼爲副司果。
任埅達曰,事變假注書洪龍祚,時無職名,依例付軍職,冠帶常仕,何如?令曰,依。
韓重熙達曰,憲府,行大司憲鄭澔,持平金礪在外,執義未差,掌令南世珍·宋思胤,持平金取魯俱未肅拜,連日監察茶時,事甚未安。除在外外,未肅拜人員,竝卽牌招察任,何如?令曰,依。
以掌令宋思胤·南世珍,持平金取魯等,牌不進罷職傳旨,傳于韓重熙曰,推考徽旨捧入。
全羅監司,以求禮縣居良人徐億昌等九名渰死,狀達。三行缺
趙鳴鳳,以弘文館言達曰,副校理趙尙絅,前後開釋備至,日昨違牌,又有只推之命,而尙不出仕,事甚未安,卽爲牌招察任,何如?令曰,依。
以副校理趙尙絅,牌不進罷職傳旨,傳于趙鳴鳳曰,推考徽旨捧入。
韓重熙,以義禁府言達曰,京畿利川府徒配罪人李敏夏放送之令,臺諫以還收論達矣,今已停達,放送之意,分付本道,何如?令曰,依。
趙鳴鳳以封墓都監郞廳,以都提調意啓曰,郞廳,戶曹佐郞朴昌厚啓下矣,呈狀內,以爲春間,以墓所郞廳,重遭臺言,尙未査勘,情勢旣涉難安,又傷於前日監董之役,所患諸症,近益添劇,差復無期云。情勢病狀,有難强令察任,今姑改差,其代,以刑曹佐郞李眞淳差下,使之察任,何如?
任埅,以守禦廳言啓曰,本廳京別破陣今秋等賞中日,本廳射亭良中,今月十六日設行之意,敢啓。傳曰,知道。
趙鳴鳳,以侍講院言達曰,新除授右副賓客金楺,時在平安監營任所。書筵事緊,斯速乘馹上來事,下諭,何如?令曰,依。
趙鳴鳳,以禮曹言啓曰,王世子敬寧殿展謁吉日,初以五月十三日,推擇啓下矣,因宮官陳疏,待癘氣寢淨後退行事,命下矣。卽今閭巷間,厲氣幾盡寢淨,嘉禮吉日,亦且不遠,嘉禮前先行展謁,允合情禮。展謁吉日,以今月內,推擇擧行,何如?傳曰,允。
趙鳴鳳以封墓都監郞廳,以都提調意達曰,當初愍懷嬪祔墓時竹冊文·誌文製述官,旣已啓下,誌石亦爲浮出輸來,而卽今以封墓改定之後,則凡事,依思陵謄錄,參酌遵行事定奪矣。相考其時謄錄,則大臣以誌石例,爲埋安於長明燈內退壙二行半缺石下礡石左邊矣。今此愍懷嬪墓所,已過七十年缺穴築灰於壙中至近之地,不可不慮。今亦依思陵例,誌石及竹冊文不爲造成,只刻石埋安,似合於愼重之道,何以爲之?敢稟。令曰,依爲之。
韓重熙,以兵曹言達曰,今閏八月十四日,私婢貴淑稱名女人,自興元門入來,差備門外擊錚,極爲駭愕,令攸司囚禁治罪,同門守門將簡允道,常時不能禁斷雜人,以致闌入,亦難免其責,推考,何如?令曰,依。
趙鳴鳳,以吏曹言啓曰,今日本曹褒貶坐起,考見各道褒貶等第題目,則藍浦縣監洪時傑,以始勤終怠,民謗頗多,平澤縣監申弼夏,以作結捧稅,民怨頗多,茂長縣監朴泰斗,以事多生疎,民頗嘲謗,梁山郡守李德華,以吏橫不戢,警勵宜加,長水察訪朴師淵,以請託買馬爲目,而置之中考。上項守令察訪等,皆有庇政,不可仍置,竝罷黜,何如?傳曰,允。
又以吏曹言啓曰,本曹所屬司饔院·宗簿寺官員等矣,今戊戌年春夏等褒貶等第,當爲磨勘,而本司提調有故,不得磨勘之意,敢啓。傳曰,知道。
又以吏曹言啓曰,本曹正郞黃龜河,除授有日,尙不出肅。今日本曹褒貶坐起,累度催促,終不進參,殊甚未安,而都目大政,亦將不久定行,郞官多有擧行之事,更加催督,使之卽爲出肅,何如?傳曰,允。
又以戶曹言達曰,奉常寺官員,以都提調意達曰,端懿嬪·愍懷嬪各樣祭物及宋朝六賢陞配,我朝文元公從享祭需,加定磨鍊事,曾已入達,分付該曹矣。前頭大祭日期不遠,必須先期磨鍊,可無進排窘急之患,而戶曹以首堂上在外之故,次官不得任意磨鍊云,次堂上磨鍊上下,已有前例,且自前加定祭物各種中,木麥米多數不足,事體極爲苟簡,一行半缺令下矣。今此加出祭物,本寺以次堂上磨鍊上下,已有前例爲言,此則上年判書臣權尙游奉命在北關時,醓醢所入猪肉,以黃牛換用,而醓醢沈造,旣有日限,只是一牛,故勢不得已擧行者,則恐不當以此援以爲例,況此加出祭物,旣以元貢,推移封進,而且無日期窘急之端。許多貢物加定,事體甚重,決非次堂上所可替行者,姑待長席出仕,擧行,何如?令曰,依。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
忠淸道儒生生員李珹等上書曰,伏以,臣等於昨年,以故參贊臣宋奎濂,克紹正學,允合祠享事,仰籲天閽,獲蒙恩命。成命一下,多士聳動,營創之役已訖,俎豆之儀將擧,士林光矣,斯文幸矣,孰不欽仰我聖上尊道尙德之盛心,而第伏念享禮旣備,恩額未揭,則顧不能無欠於朝家優奬之典,而亦豈不有歉於多士崇奉之誠哉?昨歲我聖上已降立祠之敎,今日我邸下繼許宣額之請,次第事耳,庸可緩乎?臣等玆敢相率更溷於离明之下,伏願邸下垂察焉。臣等竊惟,宋奎濂,卽先正臣宋時烈,先正臣宋浚吉之高弟也。早以純粹之質,穎悟之姿,親炙兩賢之門,面承博約之誨,其學術之醇正,踐履之篤實,大爲兩賢之所期待,士林之所推重,而然其平日持己,未嘗以儒生自居,尋常混迹,人不得窺其涯涘,則亦可見其有若無實若虛之謙德矣。竗歲登第,歷敭淸顯,而戒盈惡滿,難進易退,及夫晩節,遂謝榮塗,一曲渼湖,永矢考槃之樂,卄載丘園,益堅介石之操,日與門徒,沈潛墳典,講磨乎義理之趣,剖析乎精微之蘊,羽翼斯道,上接兩賢之就緖,錘鑪後學,蔚爲一代之師表二行缺嗚乎?以言其學識之高,門路得正而淵源有自,以言其恬退之節,激礪頹俗而模範搢紳矣。此聖上之所以特許建祠於昨年,而臣等之所以更請宣額於今日者也。儻蒙宣號之恩,獲侈妥靈之所,則奚但廟貌生輝,益彰崇報之寵而已,抑亦士林增氣,倍切感頌之忱矣,豈不盛哉,豈不休哉?伏願邸下,體聖上已許之成命,依賢祠揭扁之前例,亟下徽音,特賜宣額,以重祠典,臣等無任激功祈懇之至。答曰,覽書具悉。書辭,令該曹稟處。
兵曹參知吳命恒上書曰,伏以,向臣濫叨畿輔重鎭,莫效保障之責,適緣母病添劇,累煩控免之狀,特蒙聖上俯軫情理,曲許遞改,得以隨便救護,奉獲痊平,臣母子兄弟,日夜感祝,不知死所。儀曹除旨,適在下鄕之日,變通未幾,又有騎省新命,恩除絡續,道路生榮。雨露之澤,似若獨沾於臣身,臣誠感激惝怳。固當竭蹶趨承之不暇,而念臣畸踪轉危,私悃益蹙,有不容包羞忍恥,徑進班聯者。頃日趙榮世,構捏臣兄前參判臣命峻之語,實是古今所罕有之憯誣。其所臚列,率皆瑣細無根,曖昧難明,而若其劫奪外家財産,酷辱亡舅,使內弟憂憤而死等說,專以構陷爲務,以快仇怨者心,甚至誣死人而累生者,噫嘻慘矣。人之巧誣粧成,胡至此極?傍人爲之代恧,闔門久愈駭怖,此不但僇辱臣兄而止耳,蓋其意,竝驅臣內外群從於罔測之科,必欲汚衊而後已,噫嘻慘矣。刀俎魚肉,人我異勢,鐕鋒毒鏑,理難幸免,而天地父母,赫赫下臨,离明爽照,無幽不燭。呂善長爲父登聞,則該曹覆奏,昭釋其冤,而已經睿鑑之俯察矣。臣兄命峻,瀝血陳籲,則徽答優渥,快賜伸雪,不啻若幽谷之陽春矣。古人所謂日月在上二行缺聖明,受恩罔極,昆弟三人,一時通籍,寵榮之隆三字缺至,盛滿之極,顚沛固宜,況今世道險巇,人心危險,不知何樣阬阱,又在於前,惟有絶意榮塗,遠身駭機,庶可以保全性命,亦不至阽辱門戶也。不然,則臣以世祿之裔,荷剪拂之私,前後聖渥,隆天重地,涓埃未報,罪悔徒積。且臣離違軒陛,已多年所,葵藿傾陽,物性莫奪,當此玉候久愆之日,亦何敢爲斂退便身之圖哉?誠以滿盈之災,不可不戒,危辱之禍,不可不避。今臣哀籲,實出肝膈,伏乞邸下,察臣至懇,先許鐫削臣所帶職名,仍令選部,永勿檢擬,俾得優游散地,守其愚分,扶將老母,歌詠聖德,則此非獨臣一身之幸也,臣之闔族,受賜大矣。臣旡任屛營震灼涕泣祈懇之至。答曰,覽書具悉。日者吳命峻書答,已諭余意矣。少無難安之端,爾其勿辭,從速上來察職。
京畿監司金演上書曰,伏以臣,再叨畿藩,效蔑涓埃,夙宵憂悸,恐負職責,而荐遭慘慽之餘,心神耗損,疾病侵尋,入秋以來,轉益危篤,宿患氣火升降之症,乘虛復發,潮熱上衝,眼視昏花,咳喘極盛,飮啖全廢。加以近日添得輪感,頭顱如破,支節刺痛,吐瀉兼發,寒熱迭作,達曙煩轉,不得交睫,委頓床席,日就沈淹。當此封墓多事之時,都監文移,各邑請報,酬應旁午,皆有期限,而顧此澌綴之狀,誠無一分堪任之望。況今秋序已闌,各陵奉審及列邑巡審之行,一日爲急,而亦無自力登程之勢。若不趁卽解免,則必將重誤國事,而抑臣於李尙文擊錚一款,終有所不敢晏然者。身居藩任,乃遭道內人無限侵辱,語意非常,殆同急書,則其何敢以徽批開示,洞燭其誣罔,有所自解,而且渠旣言以臣在藩,呼訴無處,有此擊錚云,前頭朝家,當有接二行半缺籲於銅龍之下,伏乞离明,亟遞臣職,俾無公私狼狽之患,不勝大幸。臣無任戰灼祈懇之至。答曰,覽書具悉。書末引嫌,殊涉太過,毋庸更辭,調理察職。
右參贊閔鎭厚上書曰,伏以,知臣莫如君,此古人之言也。是以,上之使下,必度其可及者而責之,其所不能,不强使爲。反是而不知才否,無所難愼,則不惟受之者災必及身,其爲害於國家,亦不淺尠,豈非大可懼者哉?夫以聖上則哲之明,凡於群下之賢愚長短,靡不俯燭,而雨露之澤,若有所偏於賤臣,前後忝竊,罔非踰分,而臣素無執守,不能力辭,輒至冒當,若固有之,臣內自循省,常自愧蹙。今此弘文提學之命,又何以及於臣身哉?自臣從仕以來,其千不近萬不似者,未有甚於此職,臣誠愕眙惝怳,莫知其所以致此也。竊念臣少而惰懶無匹,未嘗用力於書史,又不幸而早登科第,中經禍變,些少舊聞,亦皆荒失。及官序稍高,又搰搰於簿書之間,遂不知文藝之爲何事,雖臣私相親比者,亦無有期臣以詞苑之任者,銓曹備擬,有駭聽聞,而卒之天點例下,作一傳笑之資,臣不暇自愧,而竊爲朝家惜此擧措也。糠粃在前之嫌,猶是第二件事,而葫蘆依樣之畫,亦非臣之所聽及,臣直欲逃山走海,滅迹息影,而不可得也。縮伏數日,恭俟公議之發,而尙未有所聞,是必容臣自處而然耳。玆不得不冒死號籲於离明之下,伏乞特察臣危迫之懇,將臣新授弘文館提學,亟賜鐫免,以重文任,以安微分,千萬幸甚。伏聞今此嘉禮時竹冊文製述官,敎命文書寫官,皆以臣名塡差,臣益不勝惶悚也。臣之不文,如上所陳,雖尋常應製,亦非所堪。大禮冊文,何等重事,而乃敢代斲大匠,不恤血指之譏哉?至於寫役,臣素昧筆法,加以年衰眼昏,書札酬應,輙倩人手,如此大文字,其何以排比齊整以下缺答曰,覽書具悉。卿勿過辭,安心行公。卽製二字缺進。
韓城君李基夏上書曰,伏以臣,遭晻昧之科,而荷曠絶之恩,伏奉徽旨,開釋備至,特引聖敎,昭雪無餘,十行溫音,洋溢聽聞,不啻慈父之詔迷子,有非賤臣之所敢得者,闔門上手,感涕被面,銘肝鏤胃,不知死所。若其區區情勢,有未暇復言,至於籌司兼帶,是何等地位?古稱樞密,與聞廟謨,則其爲責任至重,大非臣庸弁所可濫竽。反復思惟,終無冒據之望,而陳辭未徹,嚴召遄降,怵迫義分,不得不黽勉祗承,兢懼之忱,經日靡定。此際得見擊錚人李尙文原本,其所以構捏臣者,無所不至,臣於是,竊不勝駭怖痛惋也。蓋臣爲營父母遷窆,占置一山於長湍地,而術家多短,遂不果用,適臣賤息,死無葬地,許令入窆,纔已襄事矣。山之局面,臣固未之親見,而尙文父墳,聞在隔岡之地,界限分明,小不相礙,故當其買占之時,曾不致慮,則陰蓄橫占,利誘圖買之說,不亦可駭之甚者乎?臣雖無狀,粗識事理,初爲葬親而卜山,其何忍苟且生意於與人相逼之地,而誣罔之言,乃至於此,世道之危險,誠極寒心。玆事一經査驗,曲直自可立辨,臣不敢呶呶費辭,以重傷事面也。然而名入囚供,理難自安,書暴委折,勢所不已,而喉司不諒,連日見却,臣尤不勝抑鬱之至。今於積畏之餘,橫逆又加,唯當陳辨待勘之不暇,復何敢以微瑣私懇,贅煩章末,而凡有疾痛,必呼父母,乃人之常情,則慈覆之下,亦安得自阻而已乎?蓋臣疾病癃痼之外,腰脚痿痛之症,又爲積祟,已入膏肓,宛轉叫苦,作一跛躄之物,久矣。每於章牘,輙以此煩籲者,不止一再,則伏想离明,必以爲猥屑,而亦或記有之矣。顧此難醫之末證,又當垂死之衰年,雜試刀圭,已判無良,飾巾待盡,只在朝暮,而近聞伊川地,有一湯泉,人多沐浴,如臣病者,頗能得驗三行缺此臣所以不避僭猥,冒煩祈扣,趁此未寒,必欲往沐,而將任在身,去就有拘,隨例呈告,亦所不敢,玆因短書,竝附至懇,伏乞邸下,亟遞臣本兼職名,毋妨國事,且快囚人之心,特許所請浴暇,俾便往來,以卒生成之澤,不勝萬幸。臣無任祈懇屛營之至。答曰,覽書具悉。囚人誣罔之供,不足爲嫌,卿其安心,勿辭往來焉。
上在慶德宮。停常參·經筵。
昧爽,下霜。
下直,价川郡守申鳴漢,安州牧使柳述。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡特甚有加,脚痺特甚及困惱·熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等二行半缺宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而困惱·熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣,勿爲入診。
許玧達曰,明日納采·納徵·告期習儀相値,常參頉稟。令曰,知道。
韓重熙達曰,行大司憲鄭澔,執義尹鳳朝,掌令宋思胤未肅拜,掌令南世珍,持平金取魯未肅拜上書,持平金礪受由在外,今日以監察茶時之意,敢達。令曰,知道。
韓重熙,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
許玧,以弘文館言達曰,副校理趙尙絅,旣有只推之命,更爲牌招察任,何如?令曰,依。
以副校理趙尙絅,牌不進罷職傳旨,傳于許玧曰,推考徽旨捧入。
許玧,以禮曹言達曰,敬寧殿展謁出還宮時,皆由昌德門敦化門東挾磨鍊事,曾已稟定矣。今亦依此磨鍊之意,敢達。令曰,知道。
韓重熙,以刑曹言啓曰,本曹以詞訟多事之任,郞廳如或未備,則尙多苟艱。卽今六員中,一員未差已久,一員病勢危重,不得行公。佐郞趙儀祥,見差嘉禮都監郞廳,除本員矣,佐郞李眞淳,又差封墓都監郞廳,餘存只有兩人,詞訟劇地,無以成樣。依前例閑官換差,未差一員,不待大政,後日政差出,何如?傳曰,允。
許玧,以禮曹言達曰,敬寧殿展謁,以今月內推擇擧行事,啓下矣。展謁吉日,令日官推擇,則今月二十六日爲吉云。以此日定行,何如?令曰,依。
許玧,以吏曹言啓曰,前海南縣監金命衡,以江都移轉穀虛錄事,入於禁錮之中,今番赦令歲抄蕩滌時,不得擧論矣。凡虛錄之罪,例爲徒三年定配,五年禁錮,而金命衡之當初禁府勘律,止於奪告身,則混入三行缺,敢稟。傳曰,勿論。
趙鳴鳳,以兵曹言達曰,今閏月十六日,私奴奉先稱名人,自武德門入來,司僕書員黃弼萬稱名人,自興化門入來,差備門外擊錚,極爲駭愕,竝令攸司囚禁治罪,武德門守門將崔俊齊,興化門守門將金宗杓等,常時不能禁斷雜人,以致闌入,俱難免其責,推考,何如?令曰,依。
又以義禁府言達曰,卽接月令醫員鄭守範手本,則時囚罪人李獻英·李獻章等,於今十四日,聞其祖母喪報,兄弟相抱悲呼,仍卽昏窒,久乃得甦,而粒米不進,氣息如縷,實有頃刻難支之勢云。自前罪人病勢如此,則有保放救療之規,敢此仰達。令曰,依爲之。
藥房,閤門外口傳啓曰,臣等卽伏聞差備醫官所傳之言,聖候自朝後,困惱特甚,有微寒之氣,脚部麻痺之候,口淡有加特甚云,臣等伏不勝驚慮之至。醫官雖已〈奉〉命入侍,而臣等亦率未入侍醫官數人,卽爲入診之意,敢啓。傳曰,知道。勿爲入診,令未入侍醫官入診。
藥房夕問安時,口傳啓曰,龍腦安神丸進御後,寒氣脚痺有差勝之敎,而其間時刻差久,其有益勝之勢乎?困惱·口淡之候,亦何如?惶恐敢啓。傳曰,知道。寒氣脚痺之候,鎭定後一樣,熏熱之候亦一樣,而口淡·困惱之候,夕時有加矣。
閉門後,藥房口傳啓曰,暮後,熏熱·困惱·口淡之候,何如,而粟米飮進御後,虛乏之候,其已鎭定乎?夕水刺尙未進御,若難進御,則伏望以粥飮,思量進御,何如?惶恐敢啓。傳曰,知道。熏熱特甚之候差勝,困惱特甚,口淡特甚有加之候一樣,粟米飮進御之後,虛乏之氣尙未已,而水刺不得進御,白粥,將進御矣。
吏曹參判李喜朝上書曰,伏以,臣之癃病衰朽,固無餘地,而自經今夏毒熱,益致澌敗,前月間新舊諸症,一竝危急,實有頃刻難支者。竊自念三行缺伏奉道臣回諭批旨,乃又隆重優異,至令臣勿復引疾,上來行公。臣於此,愕然失圖,惶惑滋甚,誠不敢仰揣天意之所在也。蓋臣於數月以來,或書或狀,專以病控辭,不復以情勢爲言者,非敢以職名爲可堪承,人言亦不可不恤也。只爲臣自前病情危惡,他不暇論,故敢據實直陳,乞蒙矜許,而伏睹邸下答敎辭意,有若臣托病而圖免者,此已萬萬悚栗。況臣曾以亞銓之經年瘝曠,大政之連次闕員,爲請遞之一端,而邸下乃反令臣出而同參,責勉甚敦,臣尤抑塞閔鬱,莫知所以仰對也。噫,臣之情病,苟有一分可出之勢,則其何敢一向撕捱,不思轉動之道,以自速其逋慢之誅哉?方今聖明在上,邸下代理,大小政令,靡不合宜,群情悅服,四方咸仰,而獨此處臣一事,未允於衆心,致有物議之喧騰,豈所謂天地之大,人猶有所憾者耶?臣竊爲之慨然。臣自承批諭,亦旣四十餘日矣。其間賤疾,展轉反復,幾死者數,近因秋氣乍動,雖幸略有所減,然其大體,尙亦不離於危境,痰火用事,而寢食皆廢,元氣綿綴,而肥肉消脫,時月之內,決無復起爲人之望,尤安有撼頓道路,承命趨赴之望哉?玆謹力疾口呼,仰瀆於銅闈之下,伏願邸下,俯察臣情病之決不可强,亟令鐫臣本兼職秩,以便公私,仍治臣累違嚴命之罪,不勝幸甚。臣無任祈懇屛營之至。答曰,覽書具悉卿懇。本兼兩任,俱係緊重,大政不遠,尤難許改,須體至意,毋庸固辭,安心上來行公。
掌令南世珍上書曰,伏以,臣於病伏垂死之中,忽叨柏府新命,驚惶震惕,靡所容措。在臣分義,固當竭蹶趨承之不暇,而顧臣數朔毒癘,一縷澌綴,實無復起爲人之望。此際天牌儼臨,而牀第危喘三行缺且臣之情勢,又有萬萬難冒者,略暴血懇,以備財察焉。臣迹甚孤危,性且疎迂,冥擿世路,動遭顚躓,昨年待罪本職也,適見閭巷間無賴輩冒法橫挐之狀,卽發刑差,以爲糾禁之地者,蓋出於申法令振頹綱之意,且以監試官,往赴試所也,未及開場之前,有公廨一處,自前有分臺出禁之事,故臣果依例行之,實非臣所創始,只循近例而已,不意彈劾之章,猝發於僚寀之間,遣辭深緊,論罪狼藉,徽旨嚴切,至下特遞之令,臣於是慙惶懍栗,無地自暴,直欲鑽地以入而不可得也。究厥所由,罔非臣初不審量,欲遵流例,終未免爲做錯之失,尙何敢以僚臺之不相諒爲咎,而有所較辨也哉?從今以後,因此懲艾,杜門省愆,獲免大戾,則於臣可謂他山之石,而不可謂不幸也。第伏念臣以白首殘齡,忝叨言地,區區所自期者,唯在於仰答洪造,毋負職責,而事乃大謬,受此無限狼狽,追思至今,慙悔欲死。何敢以事在旣往,有所自恕,而晏然復叨於僨敗之地,以惹一世之嗤點也哉?且日昨鍾府之新除也,臺章又發,至以臣病殘難堪,爲請遞之目,則況此風憲重任,尤豈有淟涊冒當之望哉?伏願离明,俯察臣情病之萬分難强,亟賜遞改,以重官方,以安私分,不勝幸甚。臣無任屛營祈懇之至。答曰,覽書具悉。旣往之事,不必爲嫌,爾其勿辭,從速察職。
上在慶德宮。停常參·經筵。
下直,恩津縣監鄭亨晉。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡特甚有加,脚痺特甚,困惱熏熱有加及膈間不淸利,腹部飽滿,喉乾之候,其有所減,而眼視昏暗特甚之候,亦何如?寒氣不復發作乎?症候有加,而臣等不得入侍,今日與諸醫趁早入診,詳察症候宜當。不勝終宵憂煎,敢此問安,竝爲仰稟。答曰,知道。二行缺朝來止歇,眼視昏暗特甚之候無減,而寒氣不復發作,寢睡不寧矣。
許玧達曰,明日常參,取稟。令曰,停。
又啓曰,小臣與右承旨李宖,議政府納采·納徵·告期三度習儀進去下直。傳曰,知道。
趙鳴鳳以侍講院言達曰,今此嘉禮時,醮戒·親迎初二度習儀,迫在再明,宮官例爲全數進參,文學趙最壽受由在外,司書李鳳翼在鄕上來無期。莫重習儀,無以備員,事體殊甚未安。合有變通之道,令本院稟旨擧行,以爲備員進參之地,何如?令曰,依。
許玧啓曰,今日王世子嘉禮納采·納徵·告期等三度習儀時,兩司當爲進參,而大司憲鄭澔,持平金礪在外,執義尹鳳朝,掌令南世珍·宋思胤,持平金取魯,大司諫李喬岳,司諫李挺周俱未肅拜,獻納尹錫來,正言柳復明·朴弼正呈辭,無進參之員。兩司除在外外,未肅拜呈告人員,竝卽牌招,以爲推移進參之地,何如?傳曰,允。
趙鳴鳳達曰,因侍講院草記,醮戒·親迎初二度習儀時,宮官無以備員,合有變通之道,令本院稟旨擧行事,依下矣。文學趙最壽,司書李鳳翼俱在外,習儀時,勢未及上來,何以爲之?敢稟。令曰,竝改差。
又啓曰,因本院啓辭,文學·司書改差事,命下矣。政官卽爲牌招,開政差出,何如?傳曰,允。
以掌令南世珍·宋思胤,持平金取魯,司諫李挺周,牌不進罷職傳旨,傳于趙鳴鳳曰,推考徽旨捧入。
有政。吏曹,判書宋相琦,參判李喜朝在外,參議李秉常進。右副承旨韓重熙進,以金相尹爲正言,魚有龍爲文學,趙鎭禧爲司書,朴師益爲兼司書,閔鎭遠爲經理提調,趙正萬爲安岳郡守,南一明爲金城縣令,趙鳴謙爲宗簿正,趙尙慶爲司䆃直長。
兵批,判書趙道彬藥房直宿,參判金楺未肅拜,參議任舜元進,參知吳命恒在外未肅拜,右副承旨韓重熙進。行半缺
韓重熙,以兵曹言達曰,今閏八月十七日,白召史稱名女人,自二字缺門入來,差備門外擊錚,極爲駭愕,令攸司囚禁治罪,同門守門將金世衡,常時不能禁斷雜人,以致闌入,亦難免其責,推考,何如?令曰,依。
又以兵曹言達曰,今閏八月十七日,武臣堂上朔試射,當爲設行,而嘉禮習儀相値,不得爲之之意,敢達。令曰,知道。
任埅,以御營廳言啓曰,本廳京別破陣今秋等賞中日試射才入格者,從分數多寡,自本廳依例施賞後,別單書入之意,敢啓。傳曰,知道。
許玧,以吏曹言啓曰,副率朴弼謨,六品考講,連二次稱病不進,引儀朴枝興,大典考講,稱病不進,竝依例汰去,何如?傳曰,允。
趙鳴鳳以封墓都監郞廳,以都提調意達曰,墓所始役之後,凡有急時往復定奪之事,不可一刻遲延,別設擺撥於墓所,乃是前例,今亦令兵曹,依例擧行,何如?令曰,依。
趙鳴鳳啓曰,監兵使遞來後,密符親納,例也,而前平安監司金楺,謂有身病,使褊裨替納,事體未安。推考,何如?傳曰,允。
藥房夕問安時,口傳啓曰,臣等入診退出後,與諸醫,依榻前所達,議定渗淡茶飮,則皆以爲乾葛茶,似勝於金銀花茶,乾葛茶,牛黃三分調進宜當云。此茶煎入之意,敢啓。傳曰,知道。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
行判中樞府事李濡上書曰,伏以臣,性本懦弱,凡有橫逆之來,未嘗與人相較,到今白首殘齡,乃於年少臺官之言,呶呶爭辨,豈臣之所欲哉?蓋其所論列者,必有所聞,初非不出於公心,則在臣之道,固當容受,有何一毫芥滯之意哉?第緣其間事狀之有過實者,不得不略明其不然,以冀少解其意,而終不見信,輾轉層加,譏詆備至,此無非臣平日言行不能孚感之致,只自愧恧之外,固二行缺前後特諭之敎,徽答之辭,所以開示敦勉者,丁寧懇惻,俱出常倫,臣非木石,寧不感泣?至於築斯,不容少緩,一日爲急之敎,誠爲至當。臣之所大憂者,政在於此,豈不欲奔走奉承,他不暇顧,而臣雖無狀,忝在大臣之列,旣不見信於人,終未解其疑,則將何顔面,復入朝端,徒思苟完大事,以益其嗤點也哉?此臣之所不敢出者。伏乞邸下,曲垂諒察,許遞臣經理之任,以謝臺議,還收史官偕入之令,以安賤分,千萬辛甚。仍伏念,以臣之故,若不擧役,仍爲停廢,則不但臣罪愈重,已行告祭於主山,無端中寢,事欠誠實,大損國體。彼言者之諉以姑待開春者,不過爲遷就之說也。臣恐今日不爲始役,則終於遷就,必無可成之理,亟降指揮,爲先差出提調,使之卽速擧行,未凍之前,開址設築,待春訖功,實合事宜,何必拘於臣之進退哉?臣於聖敎·徽旨之下,不勝感激,不避猥越,兼貢愚忱,以備离明之裁處焉。臣無任屛營祈懇之至。答曰,覽書具悉卿懇。再書答辭,備悉至意,更何多諭?經理廳提調,纔有差出之命,城役爲先擧行,而卿不可不主管其事,安心勿辭,卽日入來。令曰,此答使偕來史官傳諭。
左尹李弘述,右尹金重器等上書曰,伏以臣等,俱以無似,待罪京兆,尸職素餐,愧懼恒深。至於今年癘疫,振古所無,都民出幕,其麗不億,被山遍野,不可界限,而宮城至近之地,享官經過之路,則使本府郞廳及各該部官,迭相摘奸,輙皆屛遠,致慮非不切矣,申令非不嚴矣,而伊時事勢,有同燎原,臣等亦安保其隨卽屛去,十分潔淨也?今者臺臣之書,至請責罰,臣等於此,惶愧悚蹙,無以自解,有不敢晏然仍據於職次,露章自列,恭竢威譴,伏乞离明,亟命鐫罷臣等之職,一行半缺答曰,覽書具悉。卿等勿辭察職。
午時,上御隆福殿,藥房都提調李頤命,提調趙道彬,副提調兪命弘,假注書徐命九,記事官金墰·李泰和,醫官權聖徵·李時聖·許坫·吳重卨·方震夔·白光璘·玄悌綱·李徵夏入侍。都提調李頤命進伏曰,昨日猝有寒氣,且有困惱·脚痺特甚之敎,臣等之驚遑如何?寒氣卽時鎭定,誠爲多幸,而夜來諸症候,與昨日,何如?上曰,脚痺一樣,口淡差勝,而困惱無減矣。頤命曰,熏熱之候,何如?上曰,夜深後,不至大段矣。頤命曰,近來日氣稍涼,或慮感冒之氣矣。上曰,決非感氣矣。頤命曰,請令醫官診脈。上曰,唯。諸醫以次診退。聖徵曰,脈候左右沈數,而比昨日,則似平常矣。時聖·坫·悌綱曰,左右似沈數矣。頤命曰,請診察腹部。上曰,唯。聖徵,進診退伏曰,卽今飽滿不甚,肥膚頗潤,而脚部·背部則平常矣。頤命曰,症候連有進退,而寒氣近來無之,昨日猝發,設使外感,可以和解,雖非外感,亦當用生寒去熱之劑二行缺。上曰,卽今所着,不甚涼薄,而居處不得通暢,則諸症輙加,故昨言於醫官處,可以聞之矣。頃日揀擇時,蓋爲其通望,移座光明殿矣。其日,日陰且雨,至以遮帳,周遮四面,故膈間煩鬱,呼吸欲塞,轉出楹外,迎風移時,而氣候不平,未有甚於伊日,故其後再揀擇時,則不復生意矣。頤命曰,眼患近來特甚,致有此敎,而日氣漸涼,而閉戶之時常少,則豈不閔慮乎?上曰,居處不通明,則非但眼昏爲閔,膈間沓沓,故不得暗處矣。頤命曰,此非醫藥所治,必以鎭心爲主,使火熱不至升降,則大爲調理之方矣。上曰,暗處則決不可處矣。趙道彬進伏曰,臣等直宿藥院,而症候缺聖敎至此,下情不可仰達。以卽今服御衣襨觀之,無異盛夏之服。殿閣雖溫,寒暖每隨時氣,寒氣外襲,則其爲悶慮,如何?且或以閭巷賤人言之,病裏煩鬱之時,雖或開戶,不過一時之快意,只爲添病之歸。從今以往,特加聖思,使服御居處,不至太疎涼,則區區下誠,有不勝其多幸矣。上曰,以膈間之沓沓,不得不如是矣。頤命曰,兩銓凡事,幾盡擧行,而聖候如此,都目政,姑觀症候加減,爲之,何如?上曰,姑觀二三日爲之,可也。頤命曰,小臣入來時,判府事李濡送言曰,蹤迹危蹙,決無冒出之望,而卽今經理廳凡事,主管無人,自朝家速出提調爲宜云,而今日亦當開政,何以爲之乎?上曰,今日政,提調差出,可也。榻前下敎諸臣,遂以次罷出。
上在慶德宮。停常參·經筵。
大殿·中宮殿·世子宮,政院·玉堂問安。答曰,知道。中宮殿,藥房問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡特甚有加,脚痺·困惱特甚,熏熱往來及腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候二行缺腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣,勿爲入診。
趙鳴鳳達曰,明日冊禮醮戒·親迎初二度習儀相値,常參頉稟。令曰,知道。
韓重熙達曰,行大司憲鄭澔在外,執義尹鳳朝呈辭,掌令南世珍·宋思胤未肅拜呈辭,持平金取魯未肅拜上書,持平金礪受由在外,今日以監察茶時之意,敢達。令曰,知道。
傳于趙鳴鳳曰,都目政,再明日爲之事,分付。
假注書許錫達曰,臣承令傳宣徽批于安巖里行判中樞府事李濡則以爲,臣敢將危悃,屢瀆离明之下,未蒙開許,益切惶悶之中,伏睹徽批,諭之以經理廳提調纔有差出之命,城役爲先擧行之意。臣於此,始知國家大計之方可成就,誠不勝萬幸。今雖退塡溝壑,更無所恨矣。城役擧行,已得其人,不患其不辦,而臣之不敢强顔冒入之狀,無異於前書所陳,又不得奉承勤勉之旨,冞增悚惕云矣。臣旣承偕入之令,今姑仍留之意,敢達。令曰,知道。
趙鳴鳳,以弘文館言達曰,副校理趙尙絅,日昨旣有只推之命,而一向撕捱,無違出肅,卽爲牌招察任,何如?令曰,依。
以副校理趙尙絅,牌不進罷職傳旨,傳于趙鳴鳳曰,推考徽旨捧入。
趙鳴鳳,以侍講院言達曰,本院新除授文學魚有龍,兼文學黃龜河,司書趙鎭禧,兼司書朴師益,今日不爲出肅。竝卽牌招,以爲明日習儀時,備員進參之地,何如?令曰,依。
又以典設司官員,以提調意達曰,本司別檢三員內,二員分差都監,除本司,只有一員,入直之際,無路推移,連出假官,莫重闕中入直,事體苟簡。分差二員內,一員換差他司,以爲推移人直之地,何如?令曰,依。
任埅,以備邊司言達曰,今日本司之坐,堂上不得備員,事甚未安。禮曹判書閔鎭遠筵敎開釋之後,尙不行公,一行半缺
令于趙鳴鳳曰,五六字缺進參者,只是二員,殊甚未安。除實病外,竝推考牌招。
韓重熙,以義禁府言達曰,卽接月令醫員鄭守範手本,則保放罪人李獻英·李獻章等病勢,今已向差云,還囚之意,敢達。令曰,知道。
藥房夕問安時,口傳啓曰,晩後口淡特甚有加,脚痺特甚及熏熱往來,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。膈間不淸利之氣差勝,其餘症候一樣,而熏熱之候有加,故乾葛茶,牛黃三分調進矣。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
右副承旨韓重熙上書曰,伏以臣,踪地旣蹙,疾病且痼,近密之職,實非所堪,而迫於嚴命,怵分畏義,不得不冒死强顔備員,已至兩月,而觸事憒憒,恒切悚恧矣。昨者,臣以代房承旨,詣政廳也,正言首擬之人,卽臣妻黨,應避之嫌,矇不覺察,以至入啓,臣之所失,爲如何哉?臣本以陋劣之資,臲卼之跡,不合淟涊槃礴於非據之職,今以代房,暫詣政廳,昏謬不察,乃至於此,臣之不稱之狀,此亦可見,尤豈容一日仍冒乎?玆控短章,仰暴微悃,伏乞离明,特賜矜諒,將臣職名,亟許鐫免,以安私分,不勝幸甚。臣無任屛營祈懇之至。答曰,覽書具悉。引嫌元非大段,勿辭察職。
上在慶德宮。停常參·經筵。
下直,驪州牧使韓世良,稷山縣監沈珙。
大殿·中宮殿·世子宮,政院·玉堂問安。答曰,知道。
藥房都提調李頤命,提調趙道彬,副提調兪命弘啓曰,伏未審夜來,聖候寢睡若何?口淡特甚有加,脚痺·困惱特甚,熏熱往來及腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,率諸醫入診,詳察症候爲宜。不勝終宵憂煎,敢此問安,竝此仰稟。答曰,知道。口淡特甚有加及脚痺特甚一樣,而困惱特甚少減,熏熱往來及腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡安穩矣,勿爲入診。
許玧達曰,明日常參,取稟。令曰,停。
趙鳴鳳達曰,校理趙尙絅牌招事依下,而今已夜深,明日待開門出牌之意,敢達。令曰,知道。
許玧啓曰,小臣與右承旨李宖,冊禮醮戒,親迎習儀,議政府進去下直。傳曰,知道。
任埅,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
許玧達曰,右副承旨韓重熙,昨已陳書承答,今日病不仕進,卽爲牌招察任,何如?令曰,依。
趙鳴鳳達曰,韓城君李基夏,以沐浴事,出去于伊川地,而所授摠戎使密符,不敢仍佩以去來,請還納,何以爲之?敢稟。令曰,仍佩往來。
趙鳴鳳達曰,卽者藥房都提調李頤命,因囚人李獻英等供辭,出往闕門外。係是大臣去就,敢啓。傳曰,上書下答,纔遣史官矣。
又以弘文館言達曰,本館下番副修撰金雲澤,以守禦從事官,今日褒貶坐起時,晝仕出去之意,敢達。令曰,知道。
韓重熙,以守禦廳言啓曰,本廳屬諸將官及三營將·束伍將官等今年春秋等褒貶,緣臣有故,今始磨勘封進,而去丙申·丁酉兩年褒貶,則其時將官及營將,多已遞改,故不爲磨鍊之意,敢啓。傳曰,知道。
趙鳴鳳以內醫院官員,以副提調意達曰,都提調李頤命,提調趙道彬,纔已陳書承答矣。當此竝直之日,都提調及提調,不容一刻退在,所當竝請牌招,而都提調,則事體所在,不敢請召,提調趙道彬,卽爲牌招察任,何如?令曰,依。一行半缺
又以內醫院官員,以副提調意達曰,提調趙道彬,違牌不進矣。二字缺之地,臣獨直宿,極爲未安,而都提調,拘於事體,不敢請召,提調趙道彬,更爲牌招,使之入直,何如?令曰,依。
又以封墓都監郞廳,以都提調意達曰,今春端懿嬪喪,凡事依倣乙酉之例,而至於石物,則昭顯墓羊馬石·石人·魂遊石等,體樣高大,依聖敎一從明陵體制爲之矣。今此各樣石物,依聖敎,減其體樣,造成,何如?令曰,依。
藥房夕問安時,口傳啓曰,晩後口淡特甚有加,脚痺特甚,熏熱往來及困惱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,知道。膈間不淸利之氣差勝,熏熱之候有加,而其餘症候,一樣矣。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
右承旨任埅上書曰,伏以,臣於朝者,仕進本院,得伏見囚人李獻英等供辭,歷擧科目,專事汚衊,而其中一段語曰,或言一榜,有專是私意者。其所論說,藏頭囫圇,雖未知指意之所在,而臣曾於忝科之初,慘被誣辱,前後非一,今此囚供,擠陷多人,爲眩亂疑惑之計者,無所不至。其言如此,則臣何可諉之於指斥之不明,而晏然自安乎?玆敢迸出禁門,冒死仰籲,伏乞离明,察臣危悃,遞臣職名,以安私分,不勝幸甚。臣無任屛營之至。答曰,覽書具悉。囚供中,藏頭爲說,擠陷多人,以爲眩亂疑惑之計,用意無狀,何足挂齒?爾其勿辭,從速察職。
右參贊閔鎭厚上書曰,伏以,臣等昨日,開坐禁府,料檢文書,其中兩南放未放申本,請放李世德·李明誼,而世德供辭,誣辱臣弟鎭遠,不比尋常一行缺放釋之論,有不敢可否者。伏乞半行缺特遞臣兼帶金吾之任,使赦令毋滯,私分少安,不勝幸甚。臣無任屛營祈懇之至。答曰,覽書具悉。道臣之請釋兩人,殊甚未便,仍配宜矣。卿其勿辭察任。
兵曹判書趙道彬上書曰,伏以臣,卽伏見囚人李獻英等供辭,歷擧多人科目,藏頭說去,以爲疑惑眩亂之計。其中一榜全私之說,果未知指的何人,而臣等釋褐之初,被人頰舌,中間危辱,非止一二,則彼雖以或說爲言,在臣私義,亦何可晏然,當此竝直之日,不得不徑出禁局,臣罪尤萬萬矣。伏乞离明,亟賜先削臣本兼諸任,以安職分,仍治臣擅離之罪,以警具僚,不勝幸甚。臣無任屛營祈懇之至。答曰,覽書具悉。囚供中,藏頭爲說,擠陷多人,以爲眩亂疑惑之計,用意無狀,何足挂齒?卿其安心勿辭,卽速入來。
吏曹判書宋相琦,參議李秉常等上書曰,伏以,日昨政除授正言金相尹,卽其日代房承旨之妻四寸,法當相避,而臣等懵不覺察,泛然備擬,仍致受點。承宣之臣,至以此陳書引咎,則臣等昏謬之失,尤無所逃,悚蹙之極,靡所容措。臣等忝據銓席,觸處生疣,今此做錯,不比尋常,其不可仍因苟冒也,明矣。玆敢聯名,仰暴微懇,伏乞邸下,亟遞臣等之職,仍治臣等之罪,不勝幸甚。臣無任屛營祈懇之至。答曰,覽書具悉。偶未覺察,何至深嫌?卿等勿辭行公。
行判中樞府事李頤命上書曰,伏以臣,卽伏見囚人李獻英等供招,上有藏頭謎語,多指人科目,下責主張更試者,以內省之疚云。臣卽嘗獻議請試之人,其欲怨毒構辱於臣者,宜無所不至,自其被拿,傳說多端,今其所言,果極陰慘,顯加譏辱,特不擧臣名耳。噫,臣出身四十年,所忝竊二行半缺今又出入於囚人之口,私情不勝崩迫,將何顔面二字缺於禁中,晏然若平人乎?當此竝直之日,不得不迸出禁門,瀆擾於侍湯之中,臣罪又萬萬矣。伏乞离明,俯察臣危迫之情勢,亟許先遞臣內局之任,仍令刊名朝籍,俾得退塡溝壑,不勝幸甚。臣無任惶懼怵惕之至。答曰,覽書具悉卿懇。李獻英等,以囚人,敢於供辭中,恣意侵辱大臣,誠極痛駭,何足挂齒?因囚供,迸出闕門,尤有傷於事體,卿其須體至意,安心勿辭,卽速入來。仍令曰,史官往諭。
上在慶德宮。停常參·經筵。
夜二更,月犯畢大星。五更,月暈。
許玧達曰,明日常參,取稟。令曰,停。
韓重熙達曰,行大司憲鄭澔在外,執義尹鳳朝呈辭,掌令南世珍·宋思胤未肅拜呈辭,持平金取魯未肅拜上書,持平金礪受由在外,今日以監察茶時之意,敢稟。令曰,知道。
又達曰,備邊司郞廳來言,賓廳坐起日次,而都目政事相値二行缺
藥房半行缺啓曰,伏未審夜來,聖候寢睡若何?口淡特甚有加,脚痺特甚,熏熱往來及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而熏熱往來,困惱,服部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣,勿爲入診。
中宮殿,藥房問安。答曰,知道。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡特甚有加,脚痺特甚,熏熱往來及困惱,腹部飽滿,膈間不淸利未已之候,何如?臣等不勝憂煎,惶恐敢啓。傳曰,知道。膈間不淸利之氣差勝,熏熱之候有加,而其餘症候,一樣矣。
韓重熙,以都摠府言達曰,副摠管李尙,以文臣朔試射試官,今日訓鍊院進去之意,敢達。令曰,知道。
假注書鄭匡濟有頉,代以李鳳齡爲假注書。
備邊司薦,以金重器爲統制使。
許玧達曰,右承旨李宖,病不仕進,左副承旨任埅,陳書承答之後,亦不仕進,竝卽牌招察任,何如?令曰,依。
韓重熙啓曰,兵曹判書趙道彬,自藥院,昨今屢請牌招,而一向撕捱,無意入來,推考徽旨,今方捧入,而今日都政,旣有成命,吏曹則今方開政,兵曹判書趙道彬,更爲牌招,俾卽一體開政,何如?傳曰,兵判曾以科事,被人汚衊,予洞察其誣,開釋無餘,則囚人之供,雖顯然指斥,少無所嫌。渠輩敢於問目之外,藏頭爲說,歷擧諸人,以爲眩亂疑惑之計,其所用意,極爲陰慘,何足掛齒乎?昨日迸出闕門,已涉太過,陳書下答之後,荐違召牌,揆以事體,殊甚未安,推考,更卽牌招,以爲開政之地。
許玧以內醫院官員,以副提調意達曰,提調趙道彬,昨日再牌不進一行半缺至兩日,事體極爲未安。都提調拘於體面,不敢請召,提調趙道彬,更爲牌招察任,何如?令曰,依達。昨於書答,業已開釋,則荐違召牌,殊涉太過,當此竝直之日,提調不得備員,已至兩日,亦甚未安。且大政,定於今日,則尤不可一向撕捱,卽速入來,可也。
趙鳴鳳以內醫院官員,以副提調意達曰,提調趙道彬,今日又爲違牌不進矣。累次開釋之下,一向退在,終不入來,揆以事體,極爲未安。都提調拘於體面,不敢請召,提調趙道彬,更爲牌招察任,何如?令曰,依。
又達曰,藥房提調趙道彬牌招事依下,而旣以政官,承牌入來,不爲出牌之意,敢達。令曰,知道。
兵曹,以尹慤爲左邊捕盜大將。
趙鳴鳳達曰,待敎鄭錫五,檢閱李箕鎭,自鄕纔已入來云,竝卽牌招,何如?令曰,依。
傳于趙鳴鳳曰,十考十上,五考五上,連次褒啓守令·邊將,各別錄用事,言于兩銓。又傳于趙鳴鳳曰,淸白吏·戰亡子孫,各別錄用事,言于兩銓。又傳于趙鳴鳳曰,初入仕,不可不擇擬,各別申飭。
有都目政。吏批,行判書宋相琦進,參判李喜朝在外,參議李秉常進,左承旨許玧進。吏批啓曰,今都目政,各岐仕滿應遷者,相避及未準朔監察,禁府都事,刑曹·掌隷院郞官,各司久任時推人員,竝擬,何如?傳曰,允。又啓曰,守令多窠,今當差出,未準朔禁軍將,竝擬,何如?傳曰,允。又啓曰,臺諫·玉堂·春坊闕員,今當差出,而擬望之人乏少,相避外任,竝擬,何如?傳曰,允。又啓曰,四館陞出六品之時,有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之例矣。今戊戌年春夏等褒貶,不得爲之,故當出六品者,未免積滯,依例遷轉,何如?傳曰,允。又啓曰,因平安道二行半缺令該曹抄入事,判下矣。就議廟堂三四字缺別單書入之意,敢啓。傳曰,知道。以李光肇爲長興庫主簿,以李瑋爲氷庫別提,以朴泰錫爲司甕直長,以洪啓章爲長興直長,以柳紳爲內贍奉事,以朴師道爲廣興奉事,崔守迪爲工曹正郞,以呂必寬爲漢城庶尹,以沈啓賢爲通川郡守,以李眞淳爲禮安縣監,以尹景績爲三登縣監,以申思聖爲平澤縣監,任思喆爲松禾縣監,以尹商成爲長水察訪,以黃燦爲梁山郡守,以李太元爲藍浦縣監,以金民澤爲掌樂主簿,趙鳴國爲內贍直長,以閔思誠爲社稷直長,以魚有鵬·沈宗賢爲司甕奉事,以鄭箕齊爲慶源俯使,以朴葵爲雲峯縣監,以柳虎徵爲全義縣監,以李震華爲茂長縣監,以李志詢爲宗廟令,以梁禹甸爲銀溪察訪,以李顯章爲兵曹佐郞,以李震葉爲司藝,以文德麟爲禮曹佐郞,以李囿春爲延曙察訪,以朴震亮爲直講,以李瑞泰爲尙瑞直長,以權諴爲司甕奉事,以鄭錫疇爲禮賓主簿,以趙鳳命爲禮賓奉事,以尹鳳韶爲造紙別提,以曺夏章爲司宰主簿,以金民澤爲戶曹佐郞,權郃爲監察,以申思聖爲儀賓都事,以李萬春爲禮曹正郞,以李安國爲禮曹佐郞,以任璟爲司宰僉正,以趙昌成·李師德·金履萬·金廷潤·宋秀賢典籍單付。
兵批,判書趙道彬進,參判金楺未肅拜,參議任舜元進,參知吳命恒進,右副承旨韓重熙進。兵批啓曰,都目大政,本曹堂上,不可不備員,而參判臣金楺,參知臣吳命恒,時未出肅,竝卽牌招,同參政事,何如?傳曰,允。以洪萬朝爲知事,以李世瑾·李洙爲僉知,以李必益爲內禁衛將,以朴纘新爲兼司僕將,以李益馝爲五衛將,以金錫保爲五衛將,以元弼揆爲都摠經歷,以李檉爲都摠都事,以白守一爲都摠都事,以李遇新爲宣傳官,二行半缺以尹基慶爲文兼,以金重器爲統制使,以李喬岳三四字缺以閔鎭斗單付副護軍,以李衡佐單付副司果,以鄭纘述爲訓鍊副正,以魚史衡爲曹司衛將,以秦再奚·李燁爲忠壯將,以閔裕爲昌德宮假衛將,以林蓆爲僉知,以金昌爲忠翊將,以洪啓賢爲都摠經歷,以朴守慶·徐行進爲訓鍊僉正,以洪敍一爲都摠都事,以宋琢·申命相爲訓鍊判官,以李晩大爲昌慶宮假衛將,以李秀英爲文兼,以閔思淵爲宣傳官,以尹經爲五衛將,以趙儼爲宣傳官,以李聃錫爲中樞經歷,以李珌爲訓鍊判官,以尹師勛爲神光僉使,以安厚萬·金澱·申漢昌爲訓鍊主簿,以朴世挺爲兼司僕將,以尹世恒爲翊贊。
吏批,承旨啓曰,都目政事姑罷之意,敢啓。傳曰,知道。
兵批,承旨啓曰,都目政事姑罷之意,敢啓。傳曰,知道。
趙鳴鳳啓曰,新除授左邊捕盜大將尹慤,卽爲牌招,命召及大將牌·傳令牌傳授之意,敢啓。傳曰,知道。
以左副承旨任埅,牌不進罷職傳旨,傳于趙鳴鳳曰,推考徽旨捧入。
以副校理趙尙絅,牌不進罷職傳旨,傳于趙鳴鳳曰,推考徽旨捧入。
正言朴弼正達曰,如臣陋劣,猥叨言地,自知不似,人謂斯何,怵迫恩命,冒沒出肅。旣出之後,思效一日之責,敢以大同之論,詣臺論列,未蒙許可,臣誠惶感,無地自容矣。卽伏見囚人曺夏奇供辭,則指無爲有,以虛爲實,多般周遮,欲驅臺言於爽誤之科,何其言之不擇至此?臣實瞿然,繼以駭歎也。當初道臣之狀聞此獄也,人皆傳說,莫不驚惑,及夫道臣之按治也,事皆無實,而道臣猶不敢顯言者,蓋以關係之至重故也,夏奇之換一字缺上來者,亦以其計之不得售也。所謂申義先者,似不過挾其妖術,誑惑峽氓之類,而㤼於風聲,不敢跟捕,及其來接於所謂二行缺殺之。其後鄕所輩,恐被枉殺人命之罪五六字缺賞之心,稱以擧兵築城等語,出於賊口,百端恐動,而夏奇終不親自鞫問,爲其所賣,信聽其言,馳報道臣,至於狀聞而後已,此非擧措之顚倒而何?其營裨之來到本縣也,夏奇之病差之已久,而自知築城之虛妄,諉以昔疾之未愈,替送鄕所,終無城址之可尋,則乃反勸送營裨,以爲彌縫之計,又以何心?追後論報,以致其言之相左,此非聽聞之駭惑而何?金城,雖曰至殘,豈有十二賊人,白晝突入,作變官門之理,累十官軍,何難追逐生擒,而徑先撲殺也哉?此等事理,雖三尺童孩,決不可信,而夏奇猶且自欺之不足,至於欺道臣,欺道臣之不足,乃於淑問之下,飾辭粧撰,不少顧忌,誠可駭也。自有玆事以來,聞之者莫不歸咎於夏奇,則毋論夏奇之譸張與否,不可不詳覆以處,此臣之所以請拿者也。今其供辭,費辭張皇,以爲自明之端,而語多反詆,指意非常,有若臣動於虛謊之說,反論戰勝功多者然,尤可笑也。雖然,臣旣被其侵斥,揆以廉隅,決不可晏然於臺次,請令遞斥臣職。答曰,勿辭。
趙鳴鳳達曰,正言朴弼正,再達煩瀆,退待物論矣。令曰,知道。
右議政李健命書曰,伏以,囚人李獻英等供辭,許多謎語,托以或說,盡汚近來科目,而其所怨毒,專在於議請更試之臣,故詬辱臣家,不遺餘力。所謂至親立試之語,不但構捏今日在朝之人,則臣之私心痛迫,口呿身掉,寧不欲提說辨對,而亦何敢含默晏然而已也?噫,臣之堂從兄弟,俱被隆恩,致身崇秩,夙宵勉戒,庶幾旡忝所生,而被人憎嫉,貽辱至此,將何顔面,出入於周行乎?伏乞离明,察臣危懇,鐫臣職名,俾安私分,不勝幸甚。臣無任痛隕惶蹙之至,謹昧死以聞。答曰,覽書具悉卿懇。李獻英等,敢於問目之外,藏頭爲說以下缺
戶曹判書趙泰耉上書曰,臣抱窮極之情,積慢蹇之罪,再煩籲號,冀蒙譴罷,而又靳矜許,輒下溫音,諭敎諄切,逈出尋常,謂臣雖有妄言之失,朝家斷無終棄之理,開示聖意之所存,俾令從速上來。此實出於不棄簪履之舊物,重加拂拭之盛眷,以臣無狀,何以獲此?祗奉恩言,感淚被面,伏地稽首,不知死所。雖聖恩罔極如天而然,臣身已點汚,不可以復爲人矣,臣心已灰冷,不可以復圖事矣。若是而其可復進於周行乎?本事,旣未見原於聖世,則臣之罪,亦無可貰之日矣。古語曰,不直則道不見。臣請冒死而悉暴,伏乞邸下,第幸平心而垂察焉。以臣子而誣毁君父,求諸天理人情,近乎否耶?此必無之事也。平人且不敢萌心,況當時旌招禮遇之臣乎?大臣亦嘗曰,本情豈出於誣毁云爾,則其所謂爲聖祖伸白者,顧何事耶?苟眞有誣毁之實,則人人當沐浴而請討之,豈獨大臣爲然哉?特其文字旨意,斷斷無他故耳。向來大臣箚辭,直以臣有若恬然於聖祖之受誣,而反惡爲聖祖伸白之人者然。律此以往,則臣之罪,將至於何境也?每念此語,魂骨俱悸。噫噫,大臣始以天理人情所必無之事,求罪於旣骨之人,終又噴其餘沫,以汚辱異已之人,使一世不敢復有所言,豈不異甚乎?凡人之心,見以非情過實之言,加之於人,則莫不爲冤。臣之向日之疏,略擧輿人之誦,率爾而陳聞者,誠不免爲妄發,而若其區區赤心,冀幸明主之一悟耳。事乃大謬,橫擔罔惻之罪名,卒陷萬仞之坑穽,俯仰天地,轉身無路,求以自白,而不覺其言之支離,摡念身名,竊自悲憐。若是而其可復進於周行乎?知其必不可進,而强委重寄,使劇地繁務,一任其許久瘝曠,而不思所以速賜鐫改,臣於此,益不勝二行缺痰火上昇,食飮專廢,僵仆牀簀,殘喘凜數字缺尤旡自力起動之望,恩旨屢宣,而末由趨令,臣之罪尤萬死。伏乞离明,俯賜體諒,罷臣之職,勘臣之罪,以安愚分,以警具僚,千萬幸甚。臣無任惶灼屛營祈懇之至,謹昧死以聞。答曰,覽書具悉。日昨答辭,備悉余意,則分義事體,決不可一向撕捱,毋庸更辭,作速上來行公。
右承旨李宖書曰,伏以臣,昨伏見囚人李獻英等供辭,則有賊科未究覈之說,似指己卯榜而言也。不有朝家之區別覈處,囫圇爲說,以爲誣衊一榜之計,臣看來危怖,繼之以駭痛也。年久之事,雖不欲與之呶呶,而臣是榜中之人,職忝近密之班,其在廉義,不可晏然仍冒於榮次,治疏將上之際,嚴召遽降,怵分畏義,謹詣禁扈之外,而顧臣情地,決無冒沒就列之路,玆敢疾聲呼籲,伏乞邸下,俯諒臣危蹙之悃,亟令鐫削臣職名,以安私分,不勝萬幸。臣無任屛營祈懇之至,謹昧死以聞。答曰,覽書具悉。朝家區別覈處之後,囚供中囫圇爲說,欲爲誣衊一榜之計者,極可駭惋,何足爲嫌?爾其勿辭,從速察職。
禮曹參判李觀命書曰,伏以,李獻英等所供,藏頭設辭,混衊多人,而至於議請改試之人,憾恨最深,則宜其構捏無所不極,而乃若怒人子弟,公然誣及於父兄者,是豈人理之所忍爲者哉?臣於孤露之餘,猝聞此語,五內崩裂,揆以私義,有不敢晏然於職次。況於議讞之地,尤不當一刻仍冒,玆敢疾聲哀籲,伏乞邸下,俯察危迫之懇,將臣本職及兼帶金吾之任,亟賜鐫削,以安私分,不勝幸甚。臣無任屛營祈懇之地,謹昧死以聞。答曰,覽書具悉。囚供中藏頭爲說,恣意詬辱,極可痛駭,何足掛齒?卿其勿辭,從速察職。
上在慶德宮。停常參·經筵。
下直,高城郡守張震煥。
大殿·中宮殿·世子宮,政院·玉堂問安。答曰,知道。
藥房提調臣趙道彬,副提調臣兪命弘啓曰,伏未審夜來,聖候寢睡若何?口淡特甚有加,脚痺特甚,熏熱往來及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而熏熱往來,困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣,勿爲入診。
中宮殿,藥房問安。答曰,知道。大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡特甚有加,脚痺特甚及腹部飽滿,膈間不淸利未已之候,復何如?昨今酬應大政,困惱·熏熱,別無添加之患乎?連日酬應,恐有妨於靜攝之道,明日則姑爲停止,再明日開政,何如?臣等不勝憂煎,惶恐敢啓。傳曰,知道。膈間不淸利之氣差勝,其餘症候一樣矣。都目政,仍爲之,可也。
許玧達曰,明日冊禮醮戒·親迎三度習儀相値事,常參頉稟。令曰,知道。
韓重熙達曰,行大司憲鄭澔在外,執義尹鳳朝呈辭,掌令南世珍·宋思胤未肅拜呈辭,持平金取魯未肅拜上書,持平金礪受由在外,今日以監察茶時之意,敢達。令曰,知道。
許玧達曰,右承旨李宖,昨旣陳書承答,今日不爲仕進。左副承旨任埅,旣有只推之命,竝卽牌招察任,何如?令曰,依。
以右承旨李宖,牌不進罷職傳旨,傳于韓重熙曰,推考徽旨捧入。
事變假注書洪龍祚有頉,代以李齊恒爲事變假注書,李齊恒有頉,代以李喜春爲事變假注書。
趙鳴鳳以司饔院官員,以都提調·提調意啓曰,今此嘉禮時薦饌官,本院奉事洪啓章啓下,已經習儀,而昨日政,陞遷長興庫直長矣。薦饌之任,事體旣重,今不宜續續遞改,令該曹卽以本院直長換差,今日內下批,使之肅拜,以爲明日三度習儀時進參之地,何如?傳曰,允。
趙鳴鳳,以弘文館言達曰,副校理趙尙絅,昨有只推之命,更爲牌招察任,何如?令曰,依。
以副校理趙尙絅,牌不進罷職傳旨,傳于趙鳴鳳曰,推考徽旨捧入。
有都目政。吏批,行判書宋相琦進,參判李喜朝在外,參議李秉常進,左承旨許玧進。吏批啓曰,因刑曹·典設司草記,刑曹佐郞一人未差五六字缺李眞淳見差都監郞廳,詞訟劇地,無以成樣,依前例閑官換差,未差一員,後日政差出事及典設別檢二員,分差都監,一員入直,事體苟簡,分差二員內,一員換差他司事,竝爲依下矣。刑曹郞官有闕之代,今已差出,而從前各司官員,自都監啓下分差之後,都監雖有啓請換差之事,自其本司,直請換差,曾無其例,草記內辭緣,竝姑置之,何如?傳曰,允。
又啓曰,佐理功臣東萊君鄭蘭宗嫡長孫蓬城君鄭必世父行仁追贈,頃日政,以工曹參判啓下矣。今聞行仁,乃是士夫,贈職中兼帶,未免落漏,依例以同義禁·副摠管,原單子中,付標以入之意,敢啓。傳曰,知道。以姜啓溥爲尙瑞副直長,以趙正純爲司僕主簿,以沈世浚爲掌樂主簿,以趙尙慶爲尙衣別提,以閔思誠爲司僕主簿,以尹志大爲工曹正郞,以尹商成爲社稷令,以尹鳳韶爲工曹佐郞,以崔仁垕爲直講,以金廷潤爲監察,以金楺爲副提學,以金相元爲大司諫,以金雲澤爲副校理,以金相尹爲修撰,以金取魯爲副修撰,以尹鳳朝爲兼輔德,以趙道輔爲敦寧都正,以李義宗單付成均博士,以鄭重岱單付校書博士,以沈元浚爲繕工副奉事,以吳胤周爲典設別檢,以崔昌億爲氷庫別檢,以趙永命爲司䆃直長,以愼無逸爲社稷直長,以姜啓溥爲軍資主簿,以李光肇爲監察,以趙正純爲禁府都事,以趙榮世爲丹城縣監,以李滋爲忠淸都事,以梁廷虎爲全羅都事,以朴世登爲黃海都事,以韓在垕爲右通禮,以林益彬爲監察,以李時恒爲直講,以李眞淳爲刑曹正郞,以趙尙絅爲持平,以鄭宅河爲正言,以黃遠河爲濟用奉事,以金祖澤爲宗廟奉事,以權炅爲尙瑞副直長,以魚史經爲歸厚別提,以鄭述先爲瓦署別提,以李敬躋爲造紙別提,以姜啓溥爲刑曹佐郞,以閔思誠爲監察,以李坦爲右尹,以尹憲柱爲兵曹參判,一行缺以李喬岳爲工曹參議,以趙道彬爲兼知春秋,半行缺以鄭必寧爲兵曹正郞,以朴弼周爲宗簿主簿,以鄭墀爲宗廟副奉事,以申思遠爲長興主簿,以金時和爲繕工監役,以權炅爲軍資主簿,以李箕章爲司僕主簿,以李瑋爲工曹佐郞,以趙尙慶爲監察,以鄭述先爲禁府都事,以申思喆爲兼中學敎授,以尹鳳朝爲兼東學敎授,以黃龜河爲兼校書校理,以沈樘爲相禮,以金埁爲兼引儀,以申世雄爲咸鏡都事。長興直長洪啓章,司甕直長朴泰錫相換。以權宏單付奉常直長,申維翰單付奉常參奉,以鄭澔爲兼知春秋,以趙道彬爲同春秋,以兪夏基爲尙瑞副直長,以辛泰東爲繕工假監役,以趙正純·李敬躋爲禁府都事,以尹恕敎·李義宗·鄭重岱爲典籍,以黃龜河爲兼中學敎授,以朴師益爲兼南學敎授,以李尙說爲司成,以金取魯爲副校理,以金世鎭爲軍器主簿,以朴崇古·河大淵·李喜春單付養賢主簿·直長·奉事。
吏批,承旨啓曰,都目政事姑罷之意,敢啓。傳曰,知道。
兵批,判書趙道彬進,參判金楺未肅拜,參議任舜元病,參知吳命恒進,左副承旨任埅進。兵批啓曰,北虞候,今當差出,而當品中,擬望之人乏少,堂下三品及邊將中可合人,竝擬,何如?傳曰,允。又啓曰,訓鍊院正,今當差出,而擬望之人乏少,外任竝擬,何如?傳曰,允。以河涉爲宣傳官,以李遇新·金夢翼爲都摠經歷,以具侙爲訓鍊判官,以洪以周爲都摠都事,以洪德望爲訓鍊僉正,以趙泰璧爲許沙僉使,以李齊崙爲荳山僉使,以鄭泰久爲訓鍊主簿,以李起英爲魚游澗僉使,以柳聚五爲注文島僉使,以金壽台爲蛇梁萬戶,以金澄爲豆毛浦萬戶,以李啓爲訓鍊主簿,以韓致熙爲馬島萬戶,以白弘祚爲位羅萬戶,以高尙爲保山萬戶,以李淮爲鉢浦萬戶,以李廷麟爲古群山僉使,以林潪爲三陟營將,以朴文德爲葛頭山僉使,以朴纘新·朴世挺·全翊聖爲副護軍,以崔世鵬·方禹珍·柳廷秀爲副司果,以田萬秋爲車嶺僉使,二行缺以尹商羽爲丑山萬戶,以羅億齡爲黔毛浦萬戶,半行缺以崔武英爲玉浦萬戶,以李暉爲副摠管,金厚明單付訓鍊主簿,以李壽完爲景福宮假衛將,以柳憲章爲僉知,以愼汝儉爲訓鍊主簿,以崔世鵬爲部將,以方禹珍·柳廷秀爲武兼,以朴尙糾爲荏子島僉使,以劉廷佐爲花梁僉使,以尙壽昌爲會寧浦萬戶,以金龜瑞爲加背梁萬戶,以趙國彬爲宣傳官,以趙儼爲訓鍊副正,以徐行進爲都摠經歷,以尹昌來爲副衛,以柳聖基爲副護軍。兵批,承旨啓曰,都目政事姑罷之意,敢啓。傳曰,知道。
許玧以春秋館郞廳,以監事意達曰,史閣曝曬,間一年擧行,乃是定式。赤裳及太白曝曬,今年當次,而節序已晩,發送史官,以爲趁速曝曬之之地,何如?令曰,依。
又以春秋館郞廳,以監事意達曰,正言柳復明上書論史職一款,令該館稟處事,令下矣。其疏以爲,內翰責任最重,纔應新薦,旋陞右位,曾未數年,又復陞六,適爲新進速化之捷路。遵舊久任,雖難猝復,自今限年陞遷,俾重史局爲宜云。取考大典,一年兩都目二員去官者,春秋館與他四館同矣。以此言之,別無限年久任之事,而第新薦之時,被薦者多,而一時應講,則次次陞付之際,不計日仕,雖是舊例,或有未滿一朔而陞付者,此則未免太驟,臺臣之言,不無意見。自今以後,初付檢閱之人,雖有其下應講當付者,限以三朔,以次陞付,以應兩都目二員去官之制,而春秋別薦,則勿爲擧論,若無可薦之人,而史官不備,則仕日雖多,自不當陞遷,以此定式施行,何如?令曰,依達。
任埅,以兵曹言達曰,明日醮戒·親迎三度習儀時,本曹堂上二員,當以侍衛進去。新除授參判臣尹憲柱,卽爲牌招察任,以爲推移進參之地,何如?令曰,依。
獻納尹錫來達曰,本院以權卨嚴鞫得情,快正王法事,爭執已久,而兪音尙閟,臣竊惑焉。夫卨之乘時譸張,造言惑衆之狀二行缺其何以解國人之惑,而戢妖誕之徒乎?揆以法理,不可少貸,請還收權卨發配之命,仍令王府,嚴鞫得情,快正王法。答曰,不從。本院以河事,累歲爭執,而未蒙兪音,臣竊惑焉。夫河之撲殺其子,實是人倫之大變,而至於追縊旣死之項,要掩手殺之迹者,尤極凶慘。因赦貸死,終爲失刑之歸,旣停旋發,可見國人之咸憤。三尺至嚴,決不可容貸,請還收河減死定配之命,更加嚴刑得情,依律處斷。答曰,不從。本院以義州呼訴客使首倡人朱益桓境上梟示事,有所論達,而不賜許可,臣竊惑焉。夫益桓等,敢以飢荒特甚,願蒙濟活等語,遮訴客使,客使只以歸奏爲答,此實前所未聞之變怪。其不告官長,私自要惠於彼人之狀,誠極駭痛,而貽辱國家,莫此爲甚,論其罪犯,與付托勅行,少無異同。雖曰癸巳亦有此事,而其時會未發覺,旣發之後,決難容貸。況灣上民情,大異他道,防閑之道,不可不嚴,則人命雖云至重,所關亦甚非細,何惜幺麼一奸民,而不念國綱之不振,邊威之不伸乎?決不可但施編配之律,以貽失刑之譏,請亟寢義州呼訴客使首倡人朱益桓遠配之令,特爲境上梟示。答曰,不從。書院,不但爲士子藏修而已,乃所以尊尙先賢,扶植儒化者,其不可濫設而冒享也,明矣。尹宣擧之平生本末,畢露無餘,而其誣毁聖祖,罪名至重,則何可仍置於享祀之列,而莫之禁乎?多士之疏請毁撤,該曹之申稟許施,蓋出於嚴祀典闢邪淫之意,而邸下之特賜準可者,亦可見仰體聖旨,快申公議之盛意也,不料乃者大臣陳請,至有勿毁仍存之命,臣於是,竊不勝駭惑之至。當初是院之設,朝家不知則已,旣已官給祭具,宣賜恩額,則便是朝家之所曾許者也。及今罪釁彰着之後,旣知其冒濫,而初令毁敗,旋復仍存,則處分之斑駁,事體之顚倒以下缺。答曰,不從。日昨半行缺李衡秀陞六事令該曹稟處之命,臣竊惑焉。數字缺仕滿未陞六而坐罷者,果或有稱冤之端,而後雖牽復,聞有直出六品之規。惟在喪去官者,以本品除職之後,始許通計前仕者,例也。今此衡秀之曾在京兆,始以毁瑣不法之事,因臺論而見汰,後以屍帳違格之故,就金吾而被釋,前後遞拿,條貫各異,則此豈與無形作散者比耶?向者憲臣書中,不爲指名,至請稟處者,專出姻親之私,大致物情之駭,今何可別爲變通,有若酬勞賞功者然乎?有乖常格,且關後弊,請亟寢前參軍李衡秀陞六事令該曹稟處之命。答曰,不從。罪人權致大之隨時變辭,情狀已極絶痛,做出善爲辭之一句語,巧爲構誣宰臣之計,尤甚駭惋。此等不逞之徒,決不可容恕,請還收定配罪人權致大減等之令。答曰,不從。正言朴弼正,以原辭見上引嫌以退。論列諸拿,意在詳覈,囚供自明,何足爲嫌?請正言朴弼正出仕。答曰,處置事,依達。
任埅達曰,臺諫出仕事令下,而今已日暮,待明朝出牌之意,敢達。令曰,知道。
判府事李頤命箚曰,伏以臣,昨上崩迫之懇,冀蒙矜諒之恩,伏承下答,諭以因囚供迸出闕門,尤有傷於事體。噫,臣職在嘗藥,其何敢不念分義,位竊具瞻,豈不欲顧借事體,而今乃徑情妄動,自陷於罪戾,豈臣所樂爲也?顧其心駭悸痛迫,誠有一刻不敢安者耳。彼其爲言,專出怨毒,只詆臣身,則當付一笑,而若其所謂至親主試者,從以誣及泉壤矣。臣以大臣,與論國政,反爲囚人所構陷,爲子弟昧於涉世,貽辱於父兄,而猶不知恥,仍冒於重地,其蔑廉義而傷事體,又何如也?蓋自唐宋,迄于皇朝,覆試非一,將使能者雪疑,冒者彰僞,可謂數字缺政前後就試之士,豈盡無恥?未聞有一人二行缺嚴命大損國綱也。此猶如此,何況於臣乎?今其七八字缺益於自辯,而只欲噴血,一口以汚臣矣。然,臣蹤跡,本自危懍,而復入禁密,怨嫉盈世,拳踼未已,一年之內,再出闕門,絲毫無補,瀆擾恒多,事體之傷,將未知幾何。雖离明所燭,曲加閔憐,恐不可一日自安,此臣所以不敢徒感恩遇,冒沒更進者也。伏乞邸下,俯察臣危苦之情,且軫內局之不可久曠,亟許先遞臣兼任,仍令刊名朝籍,以全進退之義,不勝幸甚。取進止。答曰,見箚具悉卿懇。覆試之議,雖發於大臣,畢竟定爲覆試,乃君命也。如使今日少有紀綱,渠輩何敢違拒嚴命,終不就試,媢嫉大臣,詬辱大臣,若是其肆然哉?事之痛惋,莫此爲甚。卿若出外,一向祈免,則恐有傷於事體,卿其須體此意,安心勿辭,卽速入來。仍令曰,史官卽爲往諭。
判府事李濡書曰,伏以臣,蒙被異數,前後特諭之旨,徽答之辭,勤懇優渥,至有史官偕入之令,有非賤分之所敢當者。臣雖愚蠢,豈不感泣,而屢犯違忤,尙稽趨承,跡涉偃蹇,罪合誅譴,縮伏惶霣,罔知攸處。玆不得不更申呼籲,以冀离明之矜察焉。臣之所以迸出者,非專由於一時臺言,蓋人之不諒臣之本心,不察事之虛實,隨衆疑謗,以助沮戱之論者多,自知誠信不足以見孚於世,而思欲決退者此也。何幸國家大役已定,提擧之臣,方將着實擧行,則臣於此際,强顔復入,主管其事,必致徒惹齒舌,公私旡益而有害,此臣之一味徊徨,不敢冒進者,而史官相守,殆浹一旬,迄無收還之擧,此尤臣怵分畏義,晷刻靡寧者也。伏乞邸下,亟遞臣經理之任,仍治臣逋慢之罪,千萬幸甚。臣無任屛營祈懇之至,謹昧死以聞。答曰,覽書具悉卿懇。已悉至意,而巽辭彌堅,益用愕然,無以爲諭。城役今將擧行,則卿不可不主管其事矣。遐心未回以下缺
司諫李挺周書曰,半行缺閱月尋單,萬不獲已,而頃徹請急之八九字缺還給之敎,臣誠惶殞抑塞,罔知所措,直欲逃遁而不可得也。夫人臣,遭如臣所被之謬辱,而貪戀恩寵,淟涊盤礡,則眞所謂患失之鄙夫也。臣固庸陋,百不如人,而其所自期,亦不欲與鄙夫同歸,臣何忍忘廉喪恥,靦然冒進於速彈之地哉?臣固知邸下,以臣瀝血之懇,視同被彈後例讓,而必欲剪拂於滓穢之中,復置於搢紳之列也。臣雖頑鈍,亦非木石,豈不知感激恩數,竭蹶趨承,而第惟公議不可以復犯,名器不可以再辱,此臣所以寧就誅戮,不敢承命者也。如使臣,全喪廉義,徒恃寵靈,包羞忍恥,抗顔冒出,則世之持公議者,必將曰是夫也,不識世間羞恥事,耐彈行公,便同無故之人。當此之時,雖欲復引前嫌,圖免疑謗,去就斑駁,處議無據,臣雖有百喙,無以自解,而邸下亦何能終始曲庇哉?且臣卽伏見囚人李獻英供辭,則橫說豎說,東噴西囓,而怒臣之重發前啓,至謂之屢次變幻,語益陰巧。渠雖急於自明,何其言之無倫至此也?雖以渠之供辭觀之,初則曰壬辰參榜,率多積忤時輩,末乃曰諸試券所書字樣,各自不同,臣未知其言之指的何人試券,而若其請拔之論,果出於猜克,則何不竝論積忤之輩,獨於渠之兄弟,疾之已甚乎?於此一款,其所窘遁之狀,綻露無餘,而臺言出於公議,自可知矣。渠雖曰龔字之已下安共,自有古體,而世無見之者,又異於懸題所書,而獨用滿庭多士所不用之字,則設標用情之迹,烏得免乎?其所縷縷發明,罔非粧撰眩惑之計,而專以詬辱爲事,臣不欲呶呶辨明,以傷事體,而旣遭囚供之無限侵詆,此亦臣難冒之一端也。伏乞离明,俯賜諒察,亟命鐫遞臣職名,以重官方,以安微分,不勝萬幸。臣無任屛營祈懇之至,謹昧死以聞。答曰,覽書具悉。囚供數三字缺何足爲嫌?爾其勿辭,從速察職。
上在慶德宮。停常參·經筵。
夜三更,流星出危星下,入坤方天際,狀如鉢,尾長二三尺許,色白,光照地,月入東井星。五更,金星·火星,入太微西垣內。
大殿·中宮殿·世子宮,政院·玉堂問安。答曰,知道。
藥房都提調臣李頤命,提調臣趙道彬,副提調臣兪命弘啓曰,伏未審夜來,聖候寢睡若何?口淡特甚有加,脚痺特甚,熏熱往來及困惱腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,率諸御醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而熏熱往來及腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣,勿爲入診。
中宮殿,藥房問安。答曰,知道。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後口淡特甚有加,脚痺特甚,熏熱往來及困惱腹部飽滿,膈間不淸利未已之候,復何如?大政酬應,今已三日,臣等一倍憂煎,惶恐敢啓。傳曰,知道。膈間不淸利之氣差勝,而其餘症候,一樣矣。
許玧啓曰,小臣,議政府醮戒·親迎冊禮習儀進去,下直。傳曰,知道。
又達曰,明日常參,取稟。令曰,停。
任埅達曰,行大司憲鄭澔在外,執義尹鳳朝呈辭,掌令南世珍·宋思胤未肅拜上書,持平趙尙絅未肅拜,持平金礪受由在外,今日以監察茶時之意,敢達。令曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而都目政事相値,不得爲之之意,敢啓。傳曰,知道。
又以都摠府言達曰,副摠管密昌君樴,今日嘉禮都監三度習儀時侍衛,議政府進去之意,敢達。令曰,知道。
許玧達曰,右承旨李宖,昨日違牌,旣有只推之命,而今日又不仕進,更爲牌招察任,何如?令曰,依。
又以嘉禮都監郞廳,以都提調意達曰,今日冊嬪醮戒·親迎三度習儀,都監堂郞,當爲進參,而都廳申思喆·尹鳳朝,昨日政,以新除兼帶未下批之故,不得出謝,故習儀時,兩都廳,俱不進參,事體未安,雖未及下批,卽爲肅謝,進參習儀之意,分付,何如?令曰,依。
趙鳴鳳達曰,因嘉禮都監草記,都廳尹鳳朝,昨日政新除兼帶,雖未及下批,卽爲肅謝,進參習儀事依下,而尹鳳朝,以臺職,方在呈告中,卽爲牌招,使之進參,何如?令曰,依。
判中樞府事李濡傳諭回啓缺
有都目政。吏批,判書宋相琦進,參判李喜朝在外,參議李秉常進,都承旨兪命弘進。吏批啓曰,因政院啓辭,譯官李先芳封進仁穆王后御筆冊子一卷,令該曹考例稟處事,命下矣。年前譯官李昌壽,以封進孝廟御筆,因筵臣陳達,有令該院依願施賞之命矣,今此李先芳,依李昌壽例,令本院從願施賞,何如?傳曰,允。
趙鳴鳳,以吏曹言達曰,前後擧動時,以老職上言下本曹之類,幾盡覆達,而其中七十四張,或限內未現身,或戶籍年歲差誤,或以年八十,已授老職而未滿九十,或以九十加資而未滿百歲,此則俱違法例,一竝勿施之意,敢達。令曰,知道。以李益濟爲濟用副奉事,成必浚爲繕工監役,尹昌成爲氷庫別提,趙鎭禧爲兵曹佐郞,高友樞爲監察,鄭錫五爲典籍,朴俊慶爲引儀,鄭龜瑞爲北部主簿,金世衡爲中部主簿,金天敍爲瓦署別提,趙鎭周爲司僕主簿,鄭敾爲造紙別提,沈廷輔爲禮賓正,崔禛爲龜城府使,禹洪龜爲順川郡守,李重煥爲金泉察訪,趙尙慶爲刑曹佐郞,金時保爲左水運判官,田時雨單付校書博士,黃欽爲長興提調,趙道彬爲奉常提調,李澤爲典牲提調,姜現爲活人提調,兪集一爲內資提調,金楺爲司譯提調,金錫剛爲校檢,蔡之洪爲王子師傅,宋宗錫爲繕工假監役,趙明斗爲內侍敎官,趙鎭禧爲全羅左道災傷敬差官,朴俊慶爲監察,崔守範爲司書,魚史經爲尙衣別提,楊就達爲監察,李斗興單付禮賓別提,申義集爲掌苑別提,趙命興爲氷庫別提,朴宗陽爲禁府都事,鄭維升爲監察,孫德壽爲假引儀,黃龜河爲掌樂正,宋煒爲永昭殿參奉,李思悌爲莊陵參奉,李明會·兪彦哲爲貞陵參奉。二行缺李淨爲泰陵參奉,洪禹肇爲明陵參奉,金聖運爲順陵參奉,盧思賢爲齊陵參奉,尹東任爲寧陵參奉,柳謙明爲顯陵參奉,權最爲濬源殿參奉,李箕鎭單付待敎,權宏單付承文博士,姜必慶單付副正字,趙鎭禧單付兼監察,李齊恒單付奉常奉事,李震成爲歸厚別提,李英錫爲引儀,崔鼎成爲典籍。
兵批,判書趙道彬進,參判尹憲柱習儀進,參議任舜元習儀進,參知吳命恒進,左副承旨任埅進。兵批啓曰,新除授古豐山萬戶金載光老母,年今七十六歲,決難遠離赴任云。邊將親年七十五歲以上者許遞其任,已有定式,依例改差,何如?傳曰,允。以兪集一爲副摠管,金萬增爲同知,尹一商爲宣傳官,許夔·李檉爲宣傳官,徐萬昌爲訓鍊判官,趙國彬爲主簿,朴尙玄爲僉正,徐時滉爲助泥浦萬戶,金厚明爲豐山萬戶,張漢樞爲德積萬戶,南重澤爲白峙僉使,李枝成爲安骨萬戶,劉大漢爲朱乙溫萬戶,金載光爲古豐山萬戶,具僖·李日新爲宣傳官,金稷爲武兼,辛宇章爲部將,崔海徽爲仇寧萬戶,閔應洙爲副率,朴俊爲玉江萬戶,崔秀雄爲靑城僉使,林潪付副護軍,李溭爲僉知,許樑爲全州營將,簡元道爲平山萬戶,鄭尙海爲長津柵別將,獨孤述爲靑水萬戶,尹任重爲阿山萬戶,崔守溫爲坊垣萬戶,鄭夢弼·金宗弼爲守門將,金夢七·金兌寬·桂德興爲守門將,魚必遠爲宣傳官,琴綵·張宇澤·李思彦爲武兼,閔弘洙·李廷彬爲都摠都事,崔道章爲經歷,黃喆曾爲中樞都事,宋來翼·張碩權爲訓鍊主簿,洪重聖爲侍直,金令行爲副率,安宗大爲都摠都事,鄭恒寧爲副護軍,吉尙義爲武兼,趙尙儁·安允文爲宣傳官,李絿·宋必煥爲洗馬,尹翼駿·黃有垕爲四山監役,徐昌碩爲山羊會萬戶,鄭赫先爲翊衛,二行缺姜碩望爲咸鏡監營中軍。權管秩,曲浦崔斗崗,所非浦金尙益,栗浦李震亨,西水羅蔡蓍龜,乾原劉順龍,安原任豪達,楸仇非李俊健,小坡兒崔端,大吉號里金夏三,乾川秦命奎,廟洞朴成龜,舊葛坡知宋珣。
趙鳴鳳,以弘文館言達曰,副校理金雲澤,纔已移職,下番將未免闕直,新除授朴師益,副校理金取魯,修撰金相尹,竝卽牌招,以爲推移入直之地,何如?令曰,依。
又以封墓都監郞廳,以都提調意啓曰,郞廳趙以初,本職社稷令,以其瓜滿,纔已出代矣,時無職名,令該曹付軍職,冠帶常仕,何如?傳曰,允。
又以封墓都監郞廳,以都提調意達曰,今春端懿嬪墓所都監所用車子·牛隻,訓局三輛,禁衛營二輛,御營·守禦·摠戎三廳·軍器寺,各一輛取來使役,故今番,亦依此例,使之移送,則御營·守御·摠戎三廳,軍器寺,則依前備送,而訓局·禁衛營,則稱以牛疫,只送各一輛矣。不但卽今用車之處,有倍於今春,軍門之任自減數,事體至爲未安,訓局車二輛,禁衛營車一輛,加送之意,分付,何如?令曰,依。
又達曰,因弘文館草記,校理朴師益,副校理金取魯,修撰金相尹牌招事依下,而日勢已暮,待明朝出牌之意,敢達。令曰,知道。
李宖,以平安監司,以龜城等官居李太公,率婦良女秋奉等渰死·壓死事狀達,一二人外,渰死·壓死人等,令本道恤典擧行。
掌令宋思胤書曰,伏以臣之更忝本職,今已有日矣。顧以身名謬辱,踪地危蹙,實有不敢以連承除命,而苟然冒出者,一書控籲,未獲上徹,再違嚴召,尙靳例罷,恩數稠疊,罪戾日積,而繼因賤疾苦劇,無望陳力,尋單縮伏,祗俟譴罰,此際得伏見囚人二行缺家之區別覈處,今已十年于玆矣。不意半行缺囚供,其爲疑亂眩惑之計,有不足多辯,而語及科名,危辱備至,臣於此,亦安得晏然而已乎?今臣情勢病狀,旣無去就之可論,而復有此難安之節,其不可一刻仍冒職名也決矣。玆敢冒死,更申哀籲於侍湯之下,伏乞离明,察臣情悃轉至危迫,許臣鐫遞,安意調病,以靖私義,千萬幸甚。臣無任屛營祈懇之至。答曰,覽書具悉。承宣書答,已諭余意矣。爾無所嫌,勿辭察職。
答正言朴弼正疏曰,覽書具悉。無故不參人員,竝推考,下款事,令該曹稟處,爾其勿辭,從速察職。疏辭見下
正言朴弼正書曰,伏以臣以百無一能之人,忝叨不似之職,且病狀日就危篤,連尋長單,冀遞不得,虛帶職名,愧懼日深。昨於囚人之供,實有所萬萬危怖者,詣臺自列,而處置請出,出於意外,臣誠惶感,益無所容措,繼而召牌下降,分義是懼,不得不黽勉就職,而顧此情病,決難仍冒於職次,玆敢疾聲仰籲於侍湯之中,伏乞邸下,特賜矜諒,亟許遞改臣職名,以安微分,以謝人言,不勝幸甚。臣於乞免之章,不宜贅及他說,而切有所慨然者,敢此附陳焉。今此嘉禮,何等重事,而三度習儀時,取見文武百官擧案,則爵帙俱隆者,皆以病懸頉,進參者只是二三員而已,事之寒心,莫此爲甚,後弊所關,不可無規警之道,前後不參人員,竝査出,從重推考,以懲怠慢之習,似不可已也。溫科新及第鄭匡濟,年少聰敏,才華名論,允爲儕流之所推許,且其處地,自是湖右簪纓之族,而故忠臣贈領議政臣洪翼漢之外孫,二行缺遺珠之歎,則依此例施行,恐合事宜。惟邸下五六字缺臣無任屛營祈懇之至,謹昧死以聞。徽批見上
上在慶德宮。停常參·經筵。
夜二更,流星出畢星下,入巽方天際,狀如鉢,尾長三·四尺許,色赤,光照地。三更,電光。
趙鳴鳳達曰,明日常參取稟。令曰,停。
又達曰,行大司憲鄭澔在外,執義尹鳳朝呈辭,掌令南世珍·宋思胤未肅拜,持平趙尙絅未肅拜,持平金礪受由在外,今日以監察茶時之意,敢達。令曰,知道。
大殿·中宮殿·世子宮,政院·玉堂問安。答曰,知道。
藥房都提調李頤命,提調趙道彬,副提調兪命弘啓曰,三行缺今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而困惱亦甚,熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。中宮殿,藥房問安。答曰,知道。
大殿·中宮殿·世子宮,政院·玉堂夕問安。答曰,知道。大殿·中宮殿,藥房夕問安。答曰,知道。
以副校理金取魯,修撰金相尹牌不進罷職傳旨,傳于趙鳴鳳曰,推考徽旨捧入。
兵曹,以李萱爲左邊捕盜從事官,趙東彬爲右邊捕盜從事官。
趙鳴鳳啓曰,禮曹判書閔鎭遠,來詣請對矣。傳曰,引見。
又以嘉禮都監郞廳,以都提調意啓曰,竹冊文草圖書,楊州牧使李正臣書寫以入,以備睿覽之意,敢啓。傳曰,知道。依此正書。
又以嘉禮都監郞廳,以都提調意啓曰,郞廳司僕寺判官沈啓賢,軍資監主簿李世胄,今都目政,移拜外任矣。其代,掌隷院司評申思奭,工曹正郞尹志大差下,使之察任何如?傳曰,允。
又以封墓都監郞廳,以都提調意啓曰,京都監郞廳一員,以兵曹正郞李國休差下,使之察任,而處所,則仍爲設局於吏曹之意,敢啓。傳曰,知道。
又以封墓都監郞廳,以都提調意達曰,大小浮石所郞廳·監造官,依定奪,先已出送,而墓所始役,在今二十五日,提調以下明日出送之意,敢達。令曰,知道。
又以封墓都監郞廳,以都提調意達曰,京都監郞廳李國休,已爲啓下,京中應行入達公事,各道移文發送時,不可無使喚下人,有料布衙門書吏二人,兼爲使喚,而行用印信·紙地·筆墨,令該曹照例二字缺何如?令曰,依。二行缺
兵曹判書趙道彬上書曰,伏以臣等本職,初無四·五字缺之望,而血籲之辭,終歸例讓,蓋高之聽,不賜開許,雖怵迫分義,冒昧應命,若其尸厥之懼,彌日月矣。近又情地危蹙,尤不容一日蹲冒,而身在禁中,事異常格,例告辭單,亦未敢控,臣之去就,實爲狼狽,設令臣才具眞可以堪任,情地又無他臲卼,若過政限,便是瓜期,猶此必免乃已。況臣叨冒無幾,醜拙百出,橫逆多端,廉隅全喪,自顧多慙,旁手可掬,若是而其何能恬然久據,不思所以自處之道哉?至於新授春秋之任,地望有別,決非如臣陋劣所可僥冒,尤莫省其自措,玆敢冒死仰籲,苦情危懇,亶出肝膈,离明俯臨,庶幾鑑悉。伏乞邸下,亟遞臣本職及兼帶館任,俾令職事無曠,賤分粗安,不勝大願,臣無任屛營祈懇之至。答曰,覽書具悉。本兵重任,決難輕遞,卿其勿辭,安心行公。
午時,上御興政堂。禮曹判書閔鎭遠請對引見入侍時,禮曹判書閔鎭遠,右承旨李宖,假注書李鳳齡,記事官李泰和·李箕鎭入侍。禮曹判書閔鎭遠所啓,愍懷嬪復位,實是國家慶事,而比諸莊陵時,則事體有間,故當初本曹,只請告廟·頒敎,及至頒敎之日,又降頒赦之命。旣命頒赦,則百官當爲進箋陳賀,而初未磨鍊,故以權停例,啓稟行之,而設科一節,未及稟啓矣。諸議皆以爲儀文未備,有欠同慶之意,事體未安云,臣意亦如是,故今雖後時,敢此仰稟。上曰,其議不爲非矣。鎭遠曰,然則慶科,例以別試請行,而坤候平復,東宮嘉禮二慶,爲除弊合設庭試,此事,亦爲合慶於此科,廣取額數,則實爲便當,而外議或以爲,雖曰同是慶事,吉凶各異,竝設未安云,未知,何如?上曰,大臣之意,何如?鎭遠曰,議于諸大臣,則皆以爲二行半缺此事關係至重,唯在聖上之裁斷耳。上曰,予意則已諭矣。此事重大,令大臣更爲熟講後,稟處可也。鎭遠曰,臣待罪賑恤堂上,頃以全州乾止山洞壑起墾處,屬之本廳事,與首席相議草記,摘奸郞廳,旣已發送矣。伏見全羅監司洪錫輔狀達,則因全州判官所報,張皇辭說,請以還寢,而不考本廳草記之語意,且多全沒實狀處,誠可慨然,蓋乾止山,自前稱以豐沛主脈,而其實眞殿主脈,自東而來,乾止山,卽蔽遮北方之一枝殘山也。眞殿及官舍,皆向南,而乾止山,在於背後,故泛稱主脈,而此言,元非實狀也。設令眞是主脈,雖以都城言之,白岳·三角等山岡麓間平衍處,元無禁耕之事,眞殿事體雖重,比之廟·社所在之都城,恐無異同矣。然本來禁耕陳荒處,今令起墾,則本道之爭執固宜,民人冒耕本州私稅之地,移屬京廳,有何未安乎?此山洞壑六·七字缺禁耕之狀,臣按道時所目見,而田畓竝三六·七字缺以陳懸錄,本州私捧其稅,多至近千石,亦臣之所詳知也。報辭,雖以奉護眞殿,縷縷爲言,而京廳收稅,有妨於奉護,本州收稅,方合於奉護耶?至於山形本低,豈有洞壑云者,尤極可笑。山形雖小,旣多岡麓,岡麓之間,豈無洞壑耶?大抵曾前諸處折受之還罷,蓋慮差人往來之際,爲其稅穀之多捧,或恐有斫伐樹木,逐年濫耕之弊也。嚴刑禁斷之意,亦爲定式,而岡麓之樹木,依舊禁養,則何可與曾前他處折受比論乎?此不過本州恐失私稅,飾辭瞞報之致,良可駭然。備局覆達,雖未知如何,而賑廳得失,姑舍勿論,此地,決不可仍屬全州,永作本州之私土,更令廟堂稟處,何如?上曰,屬之賑廳則有害,屬之本官則無害,五六字缺更令廟堂稟處可也。出擧條鎭遠曰,三行缺試後數日內,卽設初試,使庭試擧子,因爲觀光,會試待明春設行,則可除弊端云,此言,亦似好矣。上曰,初試,過庭科後卽設之議,似好矣。鎭遠曰,聖敎如此,當依此擧行矣。上曰,然矣。以上出擧條鎭遠曰,小臣,見差經理提調,以城役事仰達矣。城役旣已完定之後,都提調因臺言出城,昨始入來,所當卽速擧行,而頃日廟堂諸宰,往審城基之後,尙無歸奏之語,有難徑先擧役,故臣往問於右相,則以爲欲與都提調,同爲入侍,仰達便否,而都提調,卽出城外,故未果。今已後時,書啓陳稟,亦似未安,故尙今遷就,而往審之時,諸臣所見,皆以城基爲好,與都提調所見一樣云。稟旨擧行,在所不已,故敢達。上曰,諸臣所見,與都提調一樣乎?鎭遠曰,無異同矣。上曰,然則始役宜矣。鎭遠曰,外議多以爲,此城雖可築,而當此飢疫之餘,土石之役,決非其時,待春始役,似爲便當云,而都提調意見,每以遷就爲慮,卽今深冬不遠,雖難卒役,姑爲始役,待明春完築爲宜云,故敢此稟達。上曰,築城之事,旣定大計,蓋出於深遠之慮,遷就可閔,都提調之言好矣。卽爲始役可也。鎭遠曰,問於日官,則今二十六日爲吉云,以此日始役乎?上曰,依爲之。以上出擧條鎭遠曰,築城都廳,以尹慤啓下矣。昨已移拜捕將,捕將出城看役,亦涉難便,以尹廷舟改啓下之意,都提調,使臣陳達,故敢此仰達。上曰,依爲之。以上榻前定奪鎭遠曰,今此築城之處,往在癸未年間,故相臣申琓·金構,稟定大計,旣有始役之命,而故判書臣李寅燁,以築城於都城來脈爲未安,有數件說。仍命詢問於諸地師,則所言不一,或以爲三行缺城則橫截主脈而築之,今何可不爲付築云,而臣見城基,則東邊二千餘步,卽都城主脈,而勢甚高峻,亦可據守,旣以主脈爲未安,則潦雨時穿破處,以土築補,只於其上,設築女墻,間設暗門似好,而地師輩,如以爲女墻,暗門亦不無壓氣之慮云爾,則補土之後,多植樹木,別加護養女木柵,然則亦可以得力於他日矣。試問於諸地師後擧役,似合於詳審之道,卽今則爲先始役於西邊似好,敢達。上曰,捐東邊而定乎?鎭遠曰,東邊,卽白岳山後,故爲都城主脈矣。上曰,廣詢于諸地師後,處之可也。出擧條鎭遠曰,臣本書生,安敢與議於保障之策,而旣帶提調之任,敢陳區區之淺見。臣往見城基,則可謂天塹,高山峻嶺,四面周圍,無少欠缺處,衆峯叢立之際,兩峯對立之間,雖似稍低,而稍低處,亦皆高峻,其中最低者,去平地亦幾百丈,今雖築城,其所築之高,不過一丈,或半丈,或只設女墻,最缺處,女墻亦不必設矣。第南有白岳·仁王兩山,介在於此城都城之間,此兩山,若爲此城之用,則此城,可謂萬全無虞,而若或都城失守,使賊先據此兩山,則此城決不能支,外議多以此城之連接都城,爲不可者,此也。臣意,則朝家若定大計於此城,則脫有事變,必棄都城而不守,使此城之人,先據兩山,然後可保無虞,及此閑暇時,必須預爲定計,可無臨亂眩惑之患矣。若守此城,則都城可棄,若守都城,則此城不必築,聖敎曾以都城闊大難守爲慮,今則決難竝守兩城,敢請聖算之所在,以爲定計之地矣。上曰,都城北漢,兩守誠難,而大抵北漢形勢,終不可棄也。鎭遠曰,然則聖意,似在於專意此城,而此是國家大計,聖上必須預爲定計,明白下敎,然後國之大計,可定矣。聖算,猶有所未能決定,則更與諸大臣熟講此下缺鎭遠曰,小臣,無他才能,只以筋力奔走半行缺力有所不逮,許多簿書,有難一一照關,至如六·七字缺固宜主管,而以臣差下堂上,臣未嘗累經守令,田政,尤未免生疎,雖身親看審,尙難善爲,坐此遠地,徒以文簿往來,其何以詳悉爲之乎?此外惠廳·賑廳等提調之任,責應甚煩,該司提調,亦帶四五處,古人云,陳力就列,不能者止,今臣,雖欲筋力供職,其如精力之不能周及何哉?其中二·三處,若許遞,則可以專力於職事矣。上曰,惠廳·賑廳,所任俱緊,有難輕遞,安心行公。鎭遠曰,小臣,曾爲備局堂上,迷劣所致,辭免不得矣。自上特下至敎,諭以戚里兄弟不當竝居樞密,臣心之惶感慙愧,沒身難忘,近緣諸宰中行公者甚少,大臣陳達,使臣隨行於籌司之任,時時赴坐,臣豈憚厭,而往年聖敎至當,今因一時開釋之敎,冒沒行公,實有所惶悚者,故終不得奉行,待罪而已。上曰,與古之樞密有異,業已開釋三四字缺實爲未安,依下敎行公可也。鎭遠曰,下敎雖如此,臣之精力,終難堪承,萬無行公之勢矣。上曰,纔已開釋,又此煩達過矣。須勿固辭可也。右承旨李宖所啓,卽今史局不備,事甚苟簡,兩處曝晒,亦有成命,而史官無以推移,新薦取才,一時爲急,而被薦人尹東衡,以趁不上來,方在拿推中,已有議處之命矣。判義禁閔鎭厚,以封墓都監提調,明將辭朝,前頭開坐擬律,未易爲期。曾前如此之時,或因筵臣陳稟,有除決杖放送之事,今番,亦宜有變通之道,何以爲之乎?大臣之意如此,而不得入侍,故敢稟。上曰,前有變通之事,則今亦依前爲之可也。宖曰,曾在癸酉年翰林鄭漢柱應講時,有除決杖放送之事,今亦依此爲之乎?上曰,除決杖放送可也。出擧條諸臣,遂罷出。
上在慶德宮。停常參·經筵。
夜五更,金星,與火星相犯。
下直。祥原郡守元百揆。
許玧達曰,明日納采正日,明明日敬寧殿展謁及冊嬪親迎內習儀相値,此兩日常參,頉稟。令曰,知道。
藥房都提調臣李頤命,提調臣趙道彬,副提調臣兪命弘啓曰,伏未審夜來,聖候寢睡若何?口淡特甚有加,脚痺特甚及困惱亦甚,熏熱往來及腹部飽滿,膈間不淸利,喉乾之候,其有所減,而眼視昏暗特甚之候,亦復何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加,脚痺特甚,困惱亦甚之候一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣,勿爲入診。中宮殿,藥房問安。答曰,知道。
大殿·中宮殿,藥房夕問安,答曰,知道。
藥房夕問安時,口傳啓曰,晩後口淡特甚有加,脚痺特甚,困惱亦甚,熏熱往來及腹部飽滿,膈間不淸利未已之候,復何如?臣等,不勝憂煎,惶恐敢啓。傳曰,知道。膈間不淸利之氣差勝,而其餘症候,一樣矣。
任埅,以都摠府言達曰,副摠管尹慤,以左邊捕盜大將,今日本廳坐起之意,敢達。令曰,知道。
任埅啓曰,右參贊閔鎭厚,以封墓都監堂上,今方出去于五六字缺守禦使密符,不敢仍佩以去,來請還納。數三字缺傳曰,仍佩往來。
許玧,以弘文館言達曰,副校理金取魯,辭書纔已入達,修撰金相尹,昨有只推之命,更爲牌招,何如?令曰,依。
以修撰金相尹牌不進罷職傳旨,傳于許玧曰,推考徽旨捧入。
許玧,以禮曹言啓曰,來十月初七日,行宗廟冬享大祭,依事目王世子當爲親行,而方在嘗藥之中,何以爲之?敢稟。傳曰,今番則勿爲磨鍊。
又以侍講院言達曰,再明日敬寧殿展謁擧動時,宮官不可不備員,而新除授司書崔守範,除拜累日,尙不出肅,卽爲牌招,以爲備員陪從之地,何如?令曰,依。
趙鳴鳳,以備邊司言達曰,三南量田,待明秋擧行之意,旣已定奪矣。今當待收穫擧行,而量田郞廳金在魯陞堂上,其代,持平趙尙絅差出以任,何如?令曰,依。
又以備邊司言達曰,三行缺量田堂郞,旣已差出,則不可不別爲設局數三字缺略倣癸卯均田廳例,廳號則稱以量田,兵·戶曹有料布書吏各二員,使令各二名定送,而一名則稱以文書直,守直軍士二名,則自兵曹定送,處所則不緊公廨處擇定,二品奉使印信一顆,亦令該曹移送,以爲文書酬應之地,何如?令曰,依。
又以兵曹言達曰,今閏八月二十四日,陵軍池滿汐稱名人,自武德門入來,差備門外擊錚,極爲駭愕。令攸司囚禁治罪,同門守門將李新英,常時不能禁斷雜人,以致闌入,亦難免其責,推考何如?令曰,依。
又以兵曹言達曰,本曹軍色郞廳二員內,正郞李國休,見差封墓都監京郞廳,佐郞金光運,見差嘉禮都監郞廳,本色捧上上下之際,事甚苟簡,竝令都監,變通,何如?令曰,依達。
又以嘉禮都監郞廳,以都提調意啓曰,納采四五字缺進排禮物,別單書入,令都監郞廳領納之意,敢啓。傳曰,知道。
又以嘉禮都監郞廳,以都提調意啓曰,以禮曹啓辭,同牢宴·朝見禮三度習儀,九月十二日大內與別宮爲之事,啓下矣。兩處習儀,竝行於一日之內,不無窘速難便之端,令該曹改擇日,分日設行,何如?傳曰,允。
又以嘉禮都監郞廳,以都提調意啓曰,郞廳刑曹佐郞趙儀祥,掌隷院司評申思奭,本職俱係劇務,令該曹閑官換差,何如?傳曰,允。
副校理金取魯書曰,伏以臣累暴危懇,未蒙矜諒,積逋嚴命,尙逭刑章,恩批別諭,前後隆渥,除命召牌,絡繹荐降,臣非木石,豈至全昧分義哉?日昨憲職,乃臣宿趼,固當一謝恩命,少伸微悃,而臣之身名僇辱,無路洗濯,闔門危怖,三行缺夫瀛館之職,世稱淸選,故辭受尤不可不審,而四五字缺不可不重,而臣之所被人言,極其駭懍,雖冗官庶僚,宜不敢抗顔進當,況玆經幄論思之地,豈容臣冒恥而竊據哉?此等事理,皎然明甚,在聖明禮使臣工,激勵士風之道,亦不合迫速驅策,使臣一向撕捱而重得罪也。臣以世祿之臣,本非草野高蹈之士,應擧覓第,策名登籍,竊自以爲不有大段難强之勢,則不擇夷險,奔走效力,至於違牌之弊,則心嘗憂歎,故未嘗過引細嫌,輕犯逋慢,而不幸情窮勢蹙,萬不獲已,前後違召,幾至七十餘遭,此臣所以日夕悚懼,直欲覓死而不可得也。一身狼狽,固不足言,而事體之傷損,當復如何?危辱之蹤,萬無承命之望,而譴責未蒙,恩數徒屑,新除召牌之下,又復坐違,只推四五字缺臣於此,冞增抑塞,莫知所措,庶幾半行缺所叨職名,固在鐫改之中,嫌礙之事,有不足論,而第臣有不敢一刻晏然暫帶者,蓋臣父臣楺,方帶副提學,玉署之官,雖無應避之法,父子同在一署,非但私義之兢縮,其在國體,亦有所妨,故從前許遞者,明有其例,伏乞邸下,亟命遞削臣職,以便公私,仍治臣罪,以警具僚,不勝萬幸,臣無任崩迫祈懇之至。答曰,覽書具悉。開釋之後,每引前嫌,一向撕捱,實涉大過,爾其勿辭,從速察職。
副提學金楺書曰,伏以臣之情迹,有不敢輒近京輦者,初欲替納密符,徑歸鄕廬,杜門循省,隨分自靖,行到中路,伏聞聖候諸節,比前有加,犬馬之忱,不堪憂煎,急於承聞起居,不暇他顧,冒沒入城,而顧臣前後所遭,萬分危辱,而實無强顔趨朝之勢,除旨連降,召牌荐臨,三行缺世稱極選,而至於長席,地望尤別,雖以輓近言之,未有如臣之空疎蔑學,而承乏代匱,僥冒竊據者也。況臣於頃年忝叨本職也,迫於嚴命,黽勉趨承,其後臺官,力詆其徑出,至以玷辱經幄爲言,自是以後,館職於臣,便爲截地,到今以時移事換,而復生玷辱之念,非臣廉義之所敢出也。臣之今日踪地,雖於閑官散職,尙難冒進,矧此僨敗之地,豈容擬議其進步哉?抑士大夫汚行,莫大於貪饕,而誣衊之言,驀地忽加,油膩被身,江河難濯,然其爲說,尙幸以爲各庫蕩然,庫儲之增衍,有目可見,故不待臣縷縷自辨,人皆知之,最是氣勢之斥,實關門戶之禍福,而踰分之職,節次纏繞,或斷國經,或主公議,皆足以實氣勢之目,而曲學阿世,持祿苟容,臣所恥也。冥行摘埴,妄觸危四五字缺反復揣量,進退維谷,在臣之道,二行缺且臣得見囚人李獻英等供辭,歷誣諸臣科榜,以爲熒惑之計,而臣榜亦在其中,辭語尤險,玆事顚末,業成朝案,累經辨析,臣不須每每煩擾,而旣被其醜詆,亦何可晏然乎?臣所當卽暴危悃,冀收誤恩,而宿患痰痞之症,添劇於行路頓感之餘,委身牀席,宛轉叫死,待其稍定,今始仰籲於侍湯之中,臣罪尤大。伏乞离明,曲加矜察,勘臣偃蹇之棄,遞臣本兼諸職,仍命選部,勿復檢擬,俾臣歸伏田間,待盡餘生,千萬幸甚,臣無任戰恐祈懇之至。答曰,覽書具悉。向來人言,殊涉謬戾,玉署新命,有何難安?囚人之供語陰險,何足爲嫌?卿其勿辭,須速察職。
判府事金昌集箚曰,伏以臣於都監三行缺尙無蘇意,而封墓之期,駸駸日迫,以此筋力,萬無董事之望,伏乞离明,亟遞臣都監之任,俾大事無誤,殘喘得延,千萬幸甚。且臣伏見戶曹判書趙泰耉之書,竊不勝駭悚之至。果如重臣之言,以臣子誣毁君父,爲不近於天理人情,則從古以來,寧有悖逆之臣哉?然臣知其人嘗受恩遇,宜旡怨憾誣毁之心,而只爲私意之所蔽,不覺自歸於誣毁,故亦嘗爲寬恕之論曰,本情非出於誣毁,而然其悖說之至於刊行,亦臣子之所深痛,何可不爲之辨白而請毁乎?噫,其人之於聖祖,了無相近之事,非但渠所不敢自擬,雖百世尙論之士,必不以爲同德一體之臣,此臣所以大駭而箚論者也。臣於昨年疏中,偶下見惡二字,而重臣,以此自言被誣,三年以來,斷斷不已,執爲數三字缺每加侵詆之言,臣安得晏然而已乎?半行缺答曰,覽箚具悉。半行缺慮念曷已?重臣書語,殊欠穩當,何必爲嫌?卿其體至意,安心勿辭,益加善攝。仍令曰,史官往諭。
全羅道進士臣李俊林等書曰,伏以左議政臣閔鼎重,與其弟領敦寧府事文貞公臣維重,負士林山斗之望,爲國家柱石之臣,德業勳庸,在人耳目,顧何待臣等之縷縷,維其學問門路之正,羽翼斯文之功,雖以离照之明,恐有所未盡悉者,臣等請一陳之。鼎重剛毅簡肅,得自天賦,維重明達直方,逈出儕流,孝友之行,爲世模範,淸苦之節,終保儒素,蓋自韋布,力學躬行,其識也正而透,其行也勇而潔,脩身立朝,自有本末,而俱以先正臣文正公宋時烈爲師,悅服依歸,至老愈篤。維重,且以先正臣宋浚吉之□甥,其自少觀感薰陶之益,實類勉齋之於晦菴,三字缺旣正,造詣自深,雖未嘗以學問自任,而三行缺革弊政,去官邪而肅朝廷者,皆出於飭勵奮發數字缺大恥之意,而其責,實委於同心同德之先正,于斯時也,鼎重·維重,出入臺省,激揚淸議,受聖主之簡知,爲儒賢之倚仗,直道無撓,協贊大業,其血心苦誠,眞可以鑱金石而質鬼神矣。鳴呼,聖祖之志業,非先正,何以見於百代,先正之道德,非鼎重兄弟,又何以尊於一世?維重,於孝廟末年,奉命廉問於嶺南,聖祖之所以密托於封書者,莫非綢繆之策,維重仰體聖意,圖所以贊弘猷而答殊知矣。未及復命,仙馭上賓,維重乃請得時烈之文,付之所受封書之末,寓攀髯莫及之慟,每與時烈相對,未嘗不涕泣沾襟也。嗚呼,於此亦可見君臣間契許之深,志業之大矣。逮夫大王,繼志述事,圖任舊人,則鼎重·維重,領袖淸流半行缺加侵,巋然爲靈光,屹然爲砥柱,謀半行缺淑慝,忠於社稷,則深爲奸凶逆黨半行缺己巳之禍變,而鼎重則終未免歿身於半行缺閱時爭執者,誠以先正收司之律,舍鼎以下全缺
上在慶德宮。停常參·經筵。
下直,交河縣監數字缺衿川縣監李善行,泰仁縣監李瀗。
任埅達曰,備邊司郞廳來言,今日賓廳坐起日次,而納采相値,不得來會云矣,敢達。令曰,知道。
大殿·中宮殿·世子宮,藥房·政院·玉堂問安。答曰,知道。藥房都提調李頤命,提調趙道彬,副提調兪命弘啓曰,以下缺。答曰,知道。口淡特甚有加及脚痺特甚一樣,而熏熱往來,困惱腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣,勿爲入診。
大殿·中宮殿·世子宮,政院·玉堂夕問安。答曰,知道。大殿·中宮殿·世子宮,藥房夕問安。答曰,知道。
藥房夕問安時,口傳啓曰,半行缺膈間不淸利未已之候,復何如?臣等不勝憂煎,惶半行缺知道。膈間不淸利之氣差勝,而其餘症候半行缺啓曰,小臣,別宮外宣醞禮畢後,往半行缺又啓曰,正使臨昌君焜,副以下全缺以上燼餘
上在慶德宮。停常參·經筵。
未時,雷動。
答正言鄭宅河書曰,覽書具悉。往事不須過嫌,爾其勿辭,宜速察職。
謝恩,僉知李洙,直講朴震亮,司宰主簿曺命宗,貞陵參奉兪彦哲,訓鍊僉正洪德望,敦寧都正趙道輔,工曹正郞崔守迪。
下直,舒川郡守南就明。
嘉禮都監郞廳金光運改代鄭錫疇差下。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,熏熱往來及困惱腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等久未入侍,令日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
掌令南世珍三度呈辭。入達。遞差。
王世子還宮後,藥房·政院·玉堂問安。答曰,知道。
大殿·中殿·世子宮,藥房·政院·玉堂夕問安。答曰,知道。
藥房啓曰,臣等入診退出後,與權聖徵等諸御醫,以榻前啓達丸藥,反復商議,則皆以爲大志丸,卽醫書所謂急則治標之劑,先爲進御一劑宜當云。此藥製入之意,敢啓。傳曰,知道。以上朝報
備邊司達辭,平安道放未放申本回達時,本司所管罪人入於放秩者,依申本施行事,依下分付矣。其中博川徒三年定配罪人金時珍,亦入於本道放秩,而落漏於本司覆達罪人列名中,此出於未及致察之由,而金時珍旣入放秩,則一體放送之意,分付本道,何如?答曰,依。以上備局謄錄
傳曰,辛亥年冊嬪時及丙子年冊嬪時敎命竹冊,女官讀之矣。今日內習儀,則所讀節次無之云,而不爲擧行。與兩年有異,今後則讀之宜矣,令該曹稟處。以上禮曹謄錄
上在慶德宮。停常參·經筵。
下直,寶城郡守權大梓,忠淸都事李滋。
謝恩,左水運判官金時保,工曹佐郞尹鳳韶,校檢金錫剛,禮賓正沈廷輔,僉知柳憲章·李溭。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,熏熱往來及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝此仰稟。答曰,知道。口淡特甚有加及脚痺特甚一樣,而困惱亦甚,熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。
藥房口傳啓曰,卽伏聞傳敎差備醫官者,則夜來虛乏之氣頗甚云,粟米飮,今方煎入,而朝來加減,何如?惶恐敢啓。傳曰,虛乏之氣,雖有所加,姑無所減矣。
禮曹啓曰,愍懷嬪復位三百別試,咸聚京師,文武科初試吉日,十月二十二日推擇。啓。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚,困惱亦甚,熏熱往來及腹部飽滿,膈間不淸利未已之候,復何如?粟米飮進御後,虛乏之氣,亦有減歇之勢乎?臣等不勝憂煎,惶恐敢啓。傳曰,諸症候一樣,困惱有加,虛乏之氣,比夜差勝,而亦未全歇,膈間不淸利之氣差勝矣。
答吏曹判書宋相琦書曰,覽書具悉。銓衡·文衡,俱不可輕遞,卿其安心勿辭,速出行公。以上朝報
禮曹啓曰,命下矣,取考五禮儀,則納妃儀,有尙宮開函宣冊之節,王世子納嬪儀,只曰守則受冊函·印綬授嬪,而無開函宣冊之語。禮文中,納嬪之儀,比之納妃,有所減殺者,似有其意,故丙子嘉禮時,亦以此事,有問啓之命,而其時都監,以儀注中,元無竹冊文開讀之事,啓達矣。今此冊嬪時,讀冊一款,恐不當,與丙子年有所異同,何以爲之?敢稟。傳曰,然則依禮文爲之。以上禮曹謄錄
上在慶德宮。停常參·經筵。
謝恩,五衛將金錫保,崇陵參奉姜後望,都摠經歷元弼揆,長陵參奉兪業基。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,困惱亦甚,熏熱往來及腹部飽滿,膈間不淸利,喉乾之候,其有所減,而眼視昏暗特甚之候,亦何如?虛乏之候,漸益差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加,脚痺特甚,困惱亦甚之候一樣,而熏熱往來及腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,虛乏之氣,比昨差減矣。勿爲入診。
備局堂上金楺,吏曹判書宋相琦牌不進。
大殿·中殿·世子宮,藥房·政院·玉堂夕問安。答曰,知道。
院前達,請還收權卨發配之命,嚴鞫得情事,請還收河減死定配之命,依律處斷事,請朱益桓境上梟示事,請寢尹宣擧書院勿毁之命事,請寢前參軍李衡秀陞六之命事,請還收罪人權致大減等之令事。答曰,勿煩。
藥房口傳啓曰,晩後口淡特甚有加,脚痺特甚,困惱亦甚,熏熱往來及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
觀象監,今月二十八日午時雷動電光,未時雷動,啓。以上朝報
備邊司達辭,各道敬差官下去時,及都事處例有字柚栍下送之事,而戶曹判書趙泰耉,在外尙未上來,不得擧行云。卽今秋事方急,令次官趁速擧行,且外方狀聞,亦有時急回啓者,雖無長官,不可遷就,一體擧行之意,分付,何如?答曰,依。以上備局謄錄
上在慶德宮。停常參·經筵。
京畿監司書目,衿川呈,以右參贊閔鎭厚辭職上書上送事。達。答曰,覽書具悉。判金吾之任,今姑勉副,卿其安心勿辭焉。又書目,衿川呈,以禮曹參判李觀命辭職上書上送事。達。答曰,覽書具悉。卿其勿辭焉。
下直,長淵府使李徵休,麒麟察訪李聖起。
謝恩,尙瑞副直長兪夏基,都摠都事安宗大,貞陵參奉李明會。
大殿·中殿·世子宮,藥房·政院·玉堂問安。答曰,知道。
藥房啓曰,冷雨成霖,伏未審夜來,聖候寢睡若何?口淡特甚有加,脚痺特甚,困惱亦甚,熏熱往來及腹部飽滿,膈間不淸利,喉乾之候,其有所減,而眼視昏暗特甚之候,亦何如?虛乏之候,已盡差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚,困惱亦甚之候一樣,而熏熱往來及腹部飽滿,膈間不淸利之氣未已,喉乾朝來止歇,眼視昏暗特甚之候差減,而寢睡不寧,虛乏之候差減矣。勿爲入診。
京畿監司書目,南陽府使李浣病重罷黜事。
吏曹判書宋相琦牌不進。
政院啓曰,吏曹判書宋相琦牌不進,推考徽旨,纔已捧入,而參議李秉常,旣有只推之命,判書·參議,竝卽牌招,使之開政,何如?傳曰,依啓。日事撕捱,開政無期,其在事體,殊甚未安矣。
謝恩,咸鏡監司金相稷。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚,困惱亦甚,熏熱往來及腹部飽滿,膈間不淸利,未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
觀象監,自昧爽至辰時,有霧氣,啓。以上朝報
備邊司達曰,上年因木花之稀貴,各樣身布,一匹代錢,二兩許捧矣。今年木花,亦爲不實,外方有仍前以錢代納之請,今亦依前折定,或錢或布,從民願徵納之意,分付諸道,何如?依達。以上御營廳謄錄
上在慶德宮。停常參·經筵。
答吏曹參議李秉常書曰,覽書具悉。爾之引嫌,殊涉太過,勿復撕捱,從速察職。
下直,永興府使沈澍。
謝恩,濬源殿參奉權最,廣興奉事朴師道,慶源府使鄭箕齊,莊陵參奉李思悌,光陵參奉權瑢。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,困惱亦甚,熏熱往來及腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚之候一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
京畿監司書目,果川呈,以戶曹判書趙泰耉病重上去不得事,達。令曰,卿辭至此,本職今姑勉副事,回諭。
副校理金取魯三度呈辭。入達。遞差。
明日王世子納徵時,正時午初二刻,開門差早。
兵曹啓曰,愍懷嬪復位三百別試文武科初試,十月二十二日推擇,殿試放榜,待明春設行事,自禮曹旣已達下矣。武科初試取人額數,考見謄錄,則在前慶科,分京外六百,別試時,或取三百,或取六百,至於重試對擧,三百別試,咸聚京師時,分兩所各取二百矣。今番慶科,當取幾人乎?敢稟。傳曰,取三百人可也。
答吏曹判書宋相琦書曰,覽書俱悉。銓衡·文衡,俱非數改之任,故古人亦有久帶者。以此爲嫌,終涉太過,無容固辭,安心行公。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺有加,熏熱往來及困惱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
以嘉禮都監草記,堂上宋相琦,待明朝牌招,使之納徵時進參事,允下。以上朝報郞廳趙書。郞廳宋瑩中校正。
上在慶德宮。停常參·經筵。
下直,綾州牧使林象德,楊州牧使李正臣,平安兵使李澤,慶基殿參奉李龜齡,花梁僉使劉廷佐。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,熏熱往來及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
判尹權尙游三度呈辭。入達。只遞本職。
政院啓曰,吏曹判書宋相琦再牌不進,推考徽旨,纔已捧入,所當更請牌招,而一日三牌,有傷事體,參議李秉常,旣有只推之命,開政命下,已至累日,日事撕捱,無意行公,事體極涉未安,參議更卽牌招,開政,何如?傳曰,吏判,以七經銓長,不安於心,意在必遞。連日違召,似由於此,而古人亦有久於銓任者,則以此爲嫌,殊涉太過。以朝體言之,除拜本職屬耳,一經大政,旋又遞改,亦無是理。若過兩都目後陳懇,庶幾體諒,而今雖日日陳書,實無益於準請,大有損於事體,勿復撕捱,卽出行公爲可。參議則似難强迫,一向牌招,徒損事體,今姑許改宜矣。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚,熏熱往來及困惱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
政院啓曰,吏曹判書宋相琦再牌不進,一日三牌,有傷事體之意,旣已啓稟矣,參議李秉常,有改差之命。今日政事,何以爲之?敢稟。傳曰,明日開政。以上朝報
禮曹啓曰,今九月二十九日,中宮殿誕日,王世子陳賀一節,當爲取稟,而方在嘗藥之中,何以爲之?敢稟。傳曰,權停。以上禮曹謄錄
上在慶德宮。停常參·經筵。
下直,定州牧使金時泰,龍川府使鄭習,忠淸兵虞候田始元。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝憂煎,敢此問安,竝爲仰稟。答曰,知道。口淡特甚有加及脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
答司書崔守範書曰,覽書具悉。爾其勿辭,救護父病。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,敢啓。傳曰,膈間不淸利之氣差勝,而其餘症候,一樣矣。
答獻納尹錫來書曰,覽書具悉。第一件·第二件事,令廟堂稟處。還上蕩滌,余嘗聞聖敎,稔知其弊,決難許施。今玆築城,國之大事,不可遷就。鑄錢事,與筵奏本意有異矣。爾其勿辭,調理察職。
答判府事趙泰采書曰,覽書具悉卿懇。卿之所患,沐浴後,不無差可之勢,良用欣幸。書末事,大臣書答,已悉余意矣。意外侵斥,何必爲嫌?卿其安心勿辭,卽速就途,以副至望。仍令曰,史官往諭。
政院啓曰,卽者吏曹郞廳來言,今日爲政事命下,而判書宋相琦陳書,參判在外,參議未差,不得開政云,判書宋相琦,卽爲牌招開政,何如?傳曰,允。又啓曰,吏曹判書宋相琦牌不進。推考徽旨,今方捧入,而一向撕捱,事體未安,更卽牌招,何如?傳曰,允。
有政。吏批,以任泂爲南陽府使,金有慶爲副校理,趙尙耘爲軍器判官,趙彦臣爲掌令,趙泰耉爲判尹,洪萬朝爲左參贊,黃欽爲判義禁,黃龜河爲副應敎,文德麟·李顯章爲兼春秋,金道浹爲司僕判官,崔嶢爲學錄,司評申恩奭,司宰主簿曺命宗相換。
吏批啓曰,新除授全羅都事梁廷虎呈狀內,沃溝縣監柳綎,卽妻同生娚,法當相避,斯速入啓處置云。未赴任都事,與道內守令相避,則啓遞都事,已有其例,全羅都事梁廷虎,改差,何如?傳曰,允。又啓曰,四館積滯,依例秋別遷,何如?傳曰,允。
兵批,以趙泰耉·權尙游·李秉常·南世珍付副護軍,黃欽·金取魯付副司直。以上朝報
京郞廳,以都提調意啓曰,本都監郞廳李眞淳呈狀內,所患腰脅之痛,添劇於登山監董之餘,又得家信,老母宿患,挾感添重云。親病身患如此,則不可無變通之道,今姑改差,其代,掌苑別提申義集差下,使之察任,何如?傳曰,允。封墓都監謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加之候少減,脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
司諫李挺周三度呈辭。遞差。
吏曹啓目,權知承文院副正字愼後三·林柱國·尹晉·徐宗燮·朴師聖·尹光天·睦趾敬·許沃·宋國緯·金始炯·金始燁·南壽彦·洪龍祚·成德章·李光煜·李春躋·權萬斗·徐命九·韓德全·許錫·鄭泰周·申等,竝口傳施行,何如?啓依允。
吏曹,臺諫有闕,政事,取稟。傳曰,再明日爲之。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其後症候,一樣矣。
謝恩,兼春秋李顯章·文德麟,副應敎黃龜河。
忠淸假都事書目。忠州呈,以大司憲鄭澔病重,上去不得事,達。令曰,卿辭至此,本職今姑勉副事,回諭。以上朝報
京郞廳,以都提調意啓曰,郞廳李眞淳之代,以掌苑別提申義集差下矣,今聞見差嘉禮時掌祝官云。都監郞廳,今姑改差,其代,以刑曹佐郞沈世俊差下,使之察任,何如?傳曰,允。以上封墓都監謄錄
上在慶德宮。停常參·經筵。
下直,荏子島僉使朴尙糾,淸城僉使崔秀雄。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
謝恩,左參贊閔鎭厚,右參贊洪萬朝。
政府翰林取才,尹東衡綱目略。
吏曹口傳政事,檢閱單尹東衡。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
謝恩,檢閱尹東衡。
假注書李春躋有頉,代李世柱。
禮曹啓曰,傳曰,愍懷嬪復位後,尙未親爲文,以敍予懷,曷勝缺然?改封墓後,別爲致祭文製下,出給香室,以爲臨時擧行之地事,命下矣。致祭吉日,令日官推擇,則來十月初七日爲吉云,以此日擧行,而獻官,則該曹不可循例差出,何以爲之?敢稟。傳曰,依啓。遣承旨致祭。以上朝報以上三日燼餘全缺,此下書,疑獻納尹錫來書,而太半缺。
泰安郡守安瑞羽上書。島夷之一自壬辰敗歸之後,不無怏怏欲報之心,而數字缺山戎,則彼之待我,旣眷且厚,似無所慮,而康熙已近六十年,則雖使享國百年,其餘存之年,不過十數年,一朝奄忽,則彼國必亂,彼國亂,則我國亦隨而危,雖使輿儓下賤論之,皎然的知,則爲今日慮者,莫急於撤桑土綢繆牖戶之計。海西之大興山城,湖南之笠巖山城,當初創設,蓋慮南北之憂,以塞要衝之路,而壬辰·丙子賊兵之如入無人之境者,實由於不守此兩城故也。島夷之軍,一枝自晉州,一枝自羅州,長驅而進,順逾蘆嶺,山戎之兵,三日之內,自義州直抵京城,而安過靑石,此所以忠臣志士至今痛恨者也。臣愚則以大興·笠巖爲一大鎭,使武臣之曾經閫帥有聲績者擇差,爲陸軍防禦使,使之守之,平時則明號令而春秋鍊習,當亂則愼賞罰而固守勿戰,使賊兵不得過去而已,則彼賊進不得戰,退蹙於後軍,不滿一月,自然授首矣。然西城,不可使一武將專委,且水軍,旣有統使,則陸軍何獨無統使乎?湖西之忠州·淸州,三南咽喉之地也,兩處中,別置陸軍統制使,文臣則重臣中擇差,武臣則必以曾經大將者擇差,而水軍統制使,亦依此,以文武交差。平時,以春秋巡于諸營,明其四行半缺使列邑,各築其邑城,周回大不過十里,小不過七里,卽今飢饉癘疫之餘,民力必不敷,使列邑,勿限年月,從民力築城,今年築一雉,明年築一堞,緩緩築之,則民必不勞,而不滿十年,城必完矣。然後各樣還上及諸般軍餉,盡爲捧留於城中,平時則糶糴以便民,當亂則率境內,盡入城中,使之守之,則勿論元軍·居民,男女少長,必抵死而守之,此非樂爲親上死長,而民各爲其父母妻子,相爭固守,其勢必然矣。且卽今痛弊,莫如侵徵隣族,臣愚則以爲,凡係諸營軍布米及各司保米布之類,一竝革罷,分付于兵曹及三軍門,各其司計其一年米布應下之數,徵錢于京外戶內,勿論兩班·常漢,上自三公,下至士庶,分其大中小殘之戶,上下其錢數,量用徵錢,而京外戶數,應有盈縮之時,必須剩餘,然後其元數米布分給之際,必無不足之弊,而旣徵於戶錢,則元軍之糧米衣資,亦無出處,以其所捧之錢,計其數而授之,錢一兩,多不過米四斗,布一疋,少不下錢二兩,勿論年歲豐凶,市直高下,永爲定式,則民不必怨矣,如此則隣族白骨徵布之弊,自然止息矣。然後分付于諸道,使列邑,以其各頉保四行半缺多至十分之三四,則前頭秋成,亦未免凶年,而有司之臣,以爲稍稔,各樣年久還上之米·租·太及諸般久遠軍保之錢·布·米,一時竝督,則民不堪苦,罔胥以生之中,凡其物故者之所食還穀及未捧軍布,其勢必徵於隣族。鳴呼,已故已散之民,無如之何矣,其幸而未散未故,餘存之民,將何爲生?方其催納之際,民急於嚴督,恨入骨髓,而反願其年凶,其情可謂慽矣,言念及此,不覺痛哭之不足也。惟此湖右一郡旣如此,則其餘五十餘州,據此可知,惟此湖右一道旣如此,則其餘七道三百餘州,以此可想,旣流之民,雖有還定安集之心,聞此舊未捧督納之令,擧皆裹足鼠竄,莫肯來矣。民情非不欲離親戚棄墳墓也,出於迫不得已也。若此不已,則流散者,無還家之期,而終爲道路之死矣,奈何仁人在上,使斯民流而死也?臣愚則丙申以上還穀及諸般軍布,一竝減除,以示曠蕩之恩,則此不過以十餘萬石穀,得百萬億蒼生之心也。民心旣得,則十餘萬石穀不足貴也。有若曰,百姓不足,君誰與足,百姓足,君誰與不足,此正爲今日道也。至於京外吏胥輩誅求之弊,比來尤甚,大小之事,惟貨賄是事,官爵非賄不進,爭訟非賄不決,罪戾非賄不免,以致百僚師師非度,吏胥輩緣文舞奸,百物納官之際,精粗不分,多寡不算,惟以貨賄等級而取舍之,以至一皁一隷,稍有所管,則輒事漁奪,不特此也。獄訟重事,亦委猾吏之手,視其貨賄而曲直之,此誠亂政亡國之痛病也。欲革此弊,則莫如嚴飭具僚,申明贓法,使朝著肅五行缺吏胥輩代耕之資,則凡於捧上之際,必無布之麤細,米之精糲,進退操縱之患,而賄賂之習,自然漸息矣。我國取人,專以科目調用,而間有人才卓異,不由科目,則不得試可,此非所以廣取人才之道也。勿論文武,出六窠闕甚少,丁年占科,至白首不得差一縣官者,十常八九,此亦非所以科目用人之本意。伏願自今以後,凡人行誼出衆,才器過人者,不拘門閥,不由科目,必擢而用之,文武科中,空老虛棄者,必須調用,勿論邊地·內地,隨其有窠,必以文·南·武,從次第交差,則朝有得人之慶,野無遺賢之歎,遐方文武科第之人,擧有樂爲用之心,而躁進奔競之習,不期息而自息矣。雖然,事無大小,君雖行,下無奉行之人,則上無施措之理,必須得其人,然後可以做其事,而其人之得不得,亦由於君心之正不正,君心克正,則事之是非,人之善惡,莫能自逃於昭鑑淵識之中,此臣所以帝王之治,本於心,帝王之心,本乎仁之說,眷眷於邸下者也。伏願邸下,以得人,爲行政之要,而以正心,爲得人之本,則幸甚幸甚。然凡論事之疏,勿計可行與否,輒下於廟堂及有司之臣,使之或議處或稟處,而廟堂及有司之臣,不量其言之可否,其事之得失,或啓稟防塞,或從中勿施,甚非所以納言來諫之道。伏願邸下,自今以後,凡大小臣僚所封之章,勿下于該司及廟堂,一經睿覽,斷自宸衷,其言可用,則決而行之,不可用則置之,則非但有光於聖德,亦將來四方之忠言至計矣。臣所以一行缺臣不勝戰栗云云。徽批見上右燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,秋雨未已,日氣陰濕,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減而,眼視昏暗特甚之候,亦何如?臣等久未入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。明日入診。
謝恩,吏曹參議沈宅賢。
答兵曹判書趙道彬書曰,覽書具悉。卿於筵中,親承聖諭,今又祈免,無已太過。巡將抄啓時,偶然疊書,元非大段,毋庸固辭,安心行公。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
答判義禁黃欽書曰,覽書具悉。卿其安心勿辭,調理行公。
吏曹,臺諫有闕,政事,取稟。傳曰,明日爲之。
答同副承旨趙鳴鳳書曰,覽書具悉。爾其勿辭察職。
觀象監,今月初四日夜四更·五更,雷動電光,啓。右朝報
有政。吏批,行判書宋相琦進,參判李喜朝在外,參議沈宅賢進,右承旨李宖進。
吏批啓曰,本曹郞廳,今當差出,而擬望之人乏少,外任竝擬,何如?傳曰,允。以金楺爲大司憲,朴聖輅爲司諫,李秉常爲禮曹參議,金取魯爲副校理,李挺周爲掌樂正,趙尙絅爲副修撰,李滿爲全羅都事,朴師益爲吏曹佐郞。
兵批,判書趙道彬藥房直,參判尹憲柱進,參議任舜元病,參知吳命恒病,右副承旨韓重熙進。
以鄭澔付副護軍,李挺周付副司果。
判義禁黃欽書曰,伏以臣之癃病垂絶之狀,前已悉陳於章牘之間,今不敢更事煩縷,以益瀆擾之罪,而今臣宿病之外,又添輪感咳嗽,日夜苦劇,食飮全不近口,縷命雖未及溘盡,作一牀簀未冷之尸耳。頃於意慮之外,忝叨政堂西壁,而旣無詣闕秪肅之勢,又無赴衙參坐之路,不得不尋單請急,喉司知臣病極實狀,竟至登徹,獲蒙恩遞。臣感戴离明之俯燭,得有安意待盡之望矣。纔過數日,又有金吾除命,臣病裡驚惑,罔知攸處,顧臣病狀之決不可復起,則同朝知舊之所共憫念者,豈以銓衡之地,獨不相諒,而緣臣不能早自決退,遲回京輩,名在朝籍,每有當窠,循例擧擬,致勤天點,令臣輒事煩聒,此實臣之罪也。臣於西壁優閑之地,猶未克束帶趨朝,終至於必解乃已,今於王府重地,豈有一分供職之望哉?且念臣犬馬之齒,已至八十矣,設令疾病,不至危急,猶當謝絶四行半缺疾聲呼籲於銅龍之下。伏乞俯諒臣衰病癃痼,遞臣金吾職名,使獄囚無滯,微分得安,不勝大願,臣無任云云。徽答在上
巳時,王世子坐景賢堂,大臣·備局堂上引接入對時,右議政李健命,禮曹判書閔鎭遠,刑曹判書兪集一,漢城左尹李弘述,右副承旨韓重熙,執義尹鳳朝,副應敎黃龜河,輔德朴聖輅,說書金鎭商,假注書李世柱,記事官尹東衡入對。右議政李健命進伏曰,近來日氣陰濕,伏未知氣候若何?令曰,無事矣。健命曰,朝家自有體貌,雖體例間事,不敢放倒,而近見邸報,副司果金有慶,乃因縣道上書,而京畿監司與政院,循例捧入矣。堂下軍銜,在京陳疏,必親呈政院,何可以縣道封章乎?且觀其疏語,則驛馬事,而本道狀聞未到,則已似輕遽矣。曾經三司之人,若係言事之疏,則四行缺府夫人之家,禮待有別,則雲澤北幕之任,亟許遞改,似合於體下之道,敢達。令曰,當稟于大朝而爲之矣。出擧條健命又達曰,牌不進之弊,近來益甚,自上雖有只推勿罷之命,此係特恩,以前吏曹參議李秉常事言之,雖以中批除職,爲引嫌之端,若銓曹擬望,而自上不用而特除,則例爲不安,秉常曾經是職,而其時政曹,無行公之人,不得開政之故,雖有是命,元無不安之端,而連五日輒再違牌,豈非未安之甚者乎?大抵朝臣,有難安之勢,則雖屢違召命,至於待命金吾則有之,而初無所執,日日違牌,實係國綱,李秉常罷職,何如?令曰,罷職則似過,推考宜矣。健命曰,旣已累次只推,則今不可更爲推考,邸下若不欲裁斷,則稟于大朝而處之何如?令曰,當稟于大朝矣。出擧條健命又達曰,前戶曹判書趙泰耉,在外累辭,終至許遞,新判書權尙游,身病尙重,行公未易,解由之積滯,殊甚可慮。自前長官若有故,則有令次官擧行之例,今亦令次官,出給解由何如?令曰,解由,令次官出給可也。出擧條健命又達曰,慶尙監司李㙫,以晩移秧未發穗之畓及木花田,請得全災及八九分災事,馳達矣。頃者,以木花田·晩移秧及海溢水沈諸道,一體給災,晩移秧·木花災,竝爲防塞,此狀聞,未及見其回下而更達矣。前後陳請,雖如此,今年嶺南,大抵稍稔,雖有間間被災處,何可這這變通乎?此狀聞,仍爲勿施之意分付,何如?令曰,依爲之。出擧條健命又達曰,上年因忠淸監司陳請,本道沿海諸邑諸宮家,各衙門魚鹽之稅,取補賑資,而其代,朝家無四行半缺今年諸道農形,雖無狀聞,參以聞見,亦可略知。三南雖曰稍稔,各年未收,一時督捧,民必不堪,毋論尤甚·稍實,今年新分還上,軍餉移轉捧上,舊還上,則癸巳·丙申未收甚多云,而各邑亦或不同,勿論某年條,就其未收最多者,竝移轉軍餉,而一年條捧上。畿內及關東,未免失稔,今年新分給及上年軍餉,移轉未收捧上,兩西·北路,則尤爲凶歉,今年還上,軍餉移轉等新分給捧上,似爲合宜,預爲分付於諸道。如是分付之後未準定數,則其守令,依例論罪,身布則姑待分等狀聞之上來,更爲稟定何如?令曰,依爲之。出擧條健命又達曰,全羅監司洪錫輔,以海溢水沈處給災,成川·覆沙之田,一體許災,新舊還上,勢難竝捧,限年徵捧,軍丁闕額,只定物故之代事,條列馳達矣。海溢水沈及成川·覆沙田,一體給災事,前已達下,而還上,則今方隨諸道年事之豐歉,分等知委,至於軍丁,則物故之代,先爲充定,其餘雜頉,待明秋,徐徐塡補宜當。以此分付,何如?令曰,依爲之。出擧條健命又達曰,小臣,纔以牌不進之弊陳達,而近來數三儒臣,情勢難安,撕捱不出,每見朝報,連事違牌,雖數旬一朔之久,日日如此,其在事體,誠爲未安。臣意初牌雖或只推,數牌之後,依例罷職,擬望苟簡,則卽下敍命,亦無所妨。此意,亦稟于大朝,何如?令曰,亦當稟于大朝矣。出擧條健命又達曰,踰越宮墻罪人元山,方以依律處斷爭執,臺四行半缺亦有如此事,而減死定配云,治罪放送,似爲大歇矣。刑曹判書兪集一曰,此是秋曹罪人,考見律文,當爲一罪,而迷劣常漢,不知律文,犯此重罪,怙縱罔赦,眚災肆赦,邸下以好生之德,特施減死宜矣。至於治罪放送,殊涉太輕,依大臣所達,宜參酌定罪矣。李弘述曰,此非故犯,迷劣軍士不知法律之至嚴,適從其頹毁處踰越,全出於愚昧所致,論以一罪,則似過矣。令曰,減死定配宜矣。出擧條健命又達曰,獻納尹錫來書中兩條,有令廟堂稟處之令矣。還上事,方爲定奪,而量田,則昨年有待明秋擧行之敎,故纔已分付三南矣。今又停止,而就若干邑行之,則朝令之數改,誠爲未安,姑爲置之,何如?令曰,今姑置之,可也。出擧條李弘述進伏曰,今年癘疫,前古所無,都監軍兵,死亡甚多,而禁·御两營軍兵,連歲停番,各處入直,皆以都監軍兵專當,故都監軍兵,無休息之日,其在恤軍之道,殊甚矜怜,不可無慰悅之道。明日爲始,中旬試才之意,纔已入啓,而八十餘同賞布,因財力之匱乏,拮据無路,誠爲悶慮,禁·御兩營軍兵停番布,自該營收捧矣。今番中旬試才賞布,以兩營停番布,推移分給之意,分付兩營何如?近年以來,連因凶歉,所捧保布之災減,無歲無之,都監財力之匱乏,良由於此,災減之代,例自兵·戶曹充給,而戶曹則以若干布子,塞責移送,兵曹則稱以遺財不敷,終不輸送,軍門用度,殊涉苟艱,前後災減四行半缺。鎭遠曰,小臣昔年待罪春坊,昵侍勸講者六年,其後十八年之間,伏聞學業將進,德器成就,自昨年受聖上代理之命,政令擧措,少無失德,區區欣聳之忱,何可形喩?臣竊有願忠之心,敢進芻蕘之說焉。邸下於國事,必須至誠圖治,然後方可以負荷付托之聖意,凡於群臣奏達之事,文書出納之際,必須另加留意審量,切勿泛然酬應,事之大者,稟達于大朝,務歸至當,則國事幸甚。且程子曰,接賢士大夫之時多,親宦官·宮妾之時少,則可以涵養氣質,熏陶德性,儻邸下體念於此,頻接宮僚,或講經義,或論國事。至於諸宰職掌,如有可議之事,亦必召見面議,視群臣,如家人父子股肱手足,則裨益盛德,必不淺尠,而群下之賢不肖,亦可以審察矣,切望加意察納焉。令曰,所達誠是,敢不留心?集一達曰,設官分職,各有所掌,田畓第宅,徵債等訟,京兆聽理,奴婢相訟,隷院聽理,各分所掌,不相侵官,冤屈更訟伸理者外,本曹無聽理之事,職務不至如今日之煩劇矣。本曹素無米布出處,下人料布,無以接濟,奴婢·田畓·第宅,初訟再訟與否,竝許聽理,略捧作木,以爲料布分給之地,以致職務煩擾,事體顚倒。臣忝叨後,各項初訟,竝送各其司,故曹儲蕩然,下人無以賴,太半自退,事甚難便,曾前則懸房贖,三司一體收捧,例朔上下矣,十數年前,竝減半捧,其後,憲府則沒數復舊,京兆則七十兩外,已盡四行缺。執義尹鳳朝所達,請還收遠配罪人林象極·權弼衡·朴師悌·洪啓一等放釋之命。措語見上令曰,勿煩。又所達,請朱益桓亟令梟示,措語見上令曰,勿煩。又所達,請還收元山治罪放送之命,依律處斷。令曰,勿煩。又所達,請慶尙左水使閔遠重罷職。措語見上令曰,勿煩。又所達,請副司果崔昌大削奪官爵。措語見上令曰,勿煩。又所達,寢郞,乃初仕極擇之窠,其不可人人而濫授,新除授貞陵參奉李明會之本有疵累,世所共知,除目之下,物情俱駭,請貞陵參奉李明會汰去。令曰,不從。又所達,新除授掌令趙彦臣,時在江原道春川地,請斯速乘馹上來事,下諭。令曰,依達。重熙達曰,卽今未署經守令,多至十餘員,而諫員,則旣已署經,憲府,則以未備員,尙未署經,當此秋務方急之日,民事誠爲可慮。自前有一處署經,而一處未署經,則除署經發送,已成規例,今亦依前例,除署經發送,何如?令曰,依爲之。右燼餘
兵曹判書趙道彬書曰,伏以臣情病捱過,大政在前,公私理宜必免,冒控血懇,庶冀照察,及承徽答,未蒙開許,臣誠茫然失圖,去就俱窮。日昨藥院之入侍,敢將許多當遞之端,仰陳尺天之下,而日月之明,猶有遺照,終靳本任之遞改,反命提擧之變通,雖因大臣之陳稟,旋卽反汗,而其爲分義之惶懍,當復如何?顧臣才具之不逮,情地之未安,亦已累陳於前後免章,今不敢更煩陳聒,若其都試賞射·點閱試放等事,適緣前任之有故,累歲廢閣,至如宮都摘奸,期月斯屆,敎場操鍊,每朔當行,而俱未免停止。況又便殿賜對,親命饋士,勅勉之諭,莫不感泣,此時激勸之方,尤不容少緩,設令臣煩稟出闕,頻數開坐,內院竝直,事體自別,暫時虛曠,已極未安,而朝出夕入,來去怱迫,旣始未了,勢將使亞將替行,克詰戎政,有國所重,論其大體,未免苟簡。且以政注間事言之,遐外衆弁之繭足齎糧,求仕上京者,其麗不億,而禁路深嚴,無以一接,雖使臣,聽其言而觀其缺一字自惟昏昧之見,尙難甄別,而不識其何狀,而何能取舍其昧昧之人哉?目今卿班,譽髦斯盛擧,而代臣自有其缺邸下缺諒察,卽許鐫改,俾令專心於保護缺戎政無停廢之患,而國體缺數行金益泰爲名人,曾已見抄,而缺疊書以啓,此而猶謬,他可推知。若是而其可望肩擔缺重任僨誤之患哉?危迫之懇,實出心肝,伏乞邸下,亟命許遞臣職名,移授可堪之人,以幸國事,仍治臣昏謬不察之失,以安私分,不勝大願,臣無任屛營祈懇之至,謹昧死以聞。答曰,覽書具悉。卿於筵中,親承聖諭,則今又祈免,無已大過。巡將抄啓時,偶然疊書,元非大段,毋用固辭,安心行公。燼餘
上在慶德宮。停常參·經筵。
下直,黃海兵虞候柳澨,車嶺僉使田萬秋,會寧浦萬戶尙壽昌。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,當依聖敎入診,而不勝終宵憂煎,敢此問安。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
答都承旨兪命弘,左副承旨任埅,右副承旨韓重熙書曰,覽書具悉。卿等勿辭察職。
司書崔守範牌不進,依承傳罷職。
大殿·中殿·世子宮,藥房·政院·玉堂夕問安。答曰,知道。
答大司成洪致中書曰,覽書具悉,爾其勿辭察職。
假注書徐命九有頉,代韓澍。
令曰,昨日次對時兩件事,稟于大朝,則北評事金雲澤改差,前吏曹參議李秉常從重推考,宜當爲敎,依此擧行。
有政。右朝報吏批,行判書宋相琦病,參判李喜朝在外,參議沈宅賢進,右承旨李宖進。
吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。
黃璿爲持平,閔鎭遠兼同義禁,權熀爲輔德,知義禁閔鎭遠。
兵批,判書趙道彬藥房直,參判尹憲柱入直,參議任舜元病,參知吳命恒病,右副承旨任埅進。
兵批,無政事。
午時,上御興政堂,藥房入診入侍時,都提調李頤命,提調趙道彬,副提調兪命弘,假注書李鳳齡,記事官李箕鎭·尹東衡,醫官丁時梯·權聖徵·許坫·方震夔·卞三彬·李重蕃·李徵夏·權平·吳志哲入侍。李頤命進伏曰,近數日寢睡不至不寧,而泄瀉連日,聖候不瑕有損乎?上曰,泄瀉連日,而筋力之敗,不至大段矣。頤命曰,口淡差勝之後,有益減之勢乎?上曰,差勝之後,別無加減矣。頤命曰,熏熱,向來數有矣,近來差勝,有益減之勢乎?上曰,差勝之後,別無益減之勢矣。頤命曰,非時之雨連日,脚痺四行缺滯氣稍除矣。頤命曰,右邊乎?聖徵曰,然矣。頤命曰,丸藥,一日再次進御乎?上曰,空心臨臥時,進御矣。頤命曰,口味近來稍勝,或有思想之物乎?上曰,別無思想之物矣。頤命曰,眼候視物,比前若何,而衣帶靑白色,其有所別乎?上曰,比前一樣,而靑白色,熹微略見矣。頤命,顧謂趙道彬曰,其有所達乎?道彬進伏曰,丸藥進御之後,其有所效乎?上曰,來效,雖未預知,而姑無效矣。諸臣,竝皆退出。右燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
謝恩,弼善李挺周,司書李鳳翼。
有政。右朝報吏批,行判書宋相琦病,參判李喜朝在外,參議沈宅賢進,左承旨許玧進。
吏批啓曰,判書宋相琦病不來,參判李喜朝在外,小臣獨政未安,何以爲之?敢稟。傳曰,只出緊任。
金雲澤爲校理,李鳳翼爲司書,李挺周爲弼善。
兵批,判書趙道彬藥房直,參判尹憲柱病,參議任舜元病,參知吳命恒進,右副承旨韓重熙進。
以韓澍爲副司正。右燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候一樣,而寢睡不得安穩矣。勿爲入診。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等,不勝憂煎,惶恐敢啓。傳曰,膈間不淸利之氣差勝,而其餘症候,一樣矣。右朝報
世祖大王忌辰。
假注書李鳳齡有頉,代姜必慶爲之。
備邊司薦望義州府尹,金有慶受點。
許玧達曰,同副承旨趙鳴鳳,旣有只推之命,而今日又不仕進,卽爲牌招察任,何如?令曰,依。右燼餘
上在慶德宮。停常參·經筵。
下直,懷德縣監姜纘,注文島僉使柳聚五,防垣萬戶崔守溫,蛇梁萬戶金壽白,加背梁萬戶金龜瑞。
大殿·中殿·世子宮,藥房·政院·玉堂問安。答曰,知道。
藥房啓曰,秋霖爲災,日氣陰濕,伏未審夜來,聖候寢睡若何?口淡·脚痺特甚,困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
平安監司書目,義州府尹李聖肇,遭臺彈,控辭縷縷,不得已罷黜事。
答臨昌君焜書曰,覽書具悉。書辭,令該曹稟處,卿其安心調理。
府前達,請還收林象極等放釋之命事,請朱益桓梟示事,請慶尙左水使閔遠重罷職事,請副司果崔昌大削奪官爵事。寢郞,乃初仕極擇之窠,新除授貞陵參奉李明會,其父身犯科獄,疵累甚重,遽爾冒授,甚非愼簡之道,除目之下,物情俱駭,請貞陵參奉李明會汰去。新除授持平黃璿,時在江原道平康縣,斯速乘馹上來事,下諭。答曰,不從,汰去事及下諭事,依達。
黃海監司,辭職上書上送事,達。答曰,覽書具悉,卿其勿辭,從速察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。右朝報
臨昌君焜書曰,伏以臣積沈痼之狀,實同朝之所共知,而國有嘉禮之慶,猥膺將命之任,在臣分義,榮幸實深,不敢以疾病控免,不得不黽勉趨承,而拜起之際,顚倒可笑,禮節之間,虧損實多,懼愧方切,無地自容。腰脚之痛,猝然添重,瘻痺酸痛,不可堪忍,宛轉牀席,跬步難動,飮啖專廢,氣息澌綴,冊禮之期,只隔數日,而臣之病狀,若是危苦,萬無及時自力之望。公私狼狽,有不可言,玆敢疾聲呼籲於銅龍之下,伏乞俯加矜察,亟命該曹,趁卽變通,無使大事重誤,不勝幸甚,臣無任云云。徽批見上,右燼餘
上在慶德宮。停常參·經筵。
下直,慶尙都事李承源,古豐山萬戶李善赫,保山萬戶高尙,豐山萬戶金厚明。
大殿·中殿·世子宮,藥房·政院·玉堂問安。答曰,知道。
藥房啓曰,雨後風日陰曀,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
判義禁黃欽牌不進。
大殿·中殿·世子宮,藥房·政院·玉堂夕問安,答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
答吏曹判書宋相琦書曰,覽書具悉。文衡亦非輕遞之任,而書辭至此,令廟堂稟處。右朝報
令于任埅曰,在前訓鍊都監中旬試才,一年四等設行矣,今則只行春·秋兩等,而連因凶歉,裁減軍布,故物力不逮,兩等中旬,亦未設行,已有乖於激勸之道矣。日昨次對時,因訓將陳達,中旬賞格木綿,令禁·御兩營題給事令下,而自兩營草記防塞,殊甚未便。輦下親兵試才後,不給賞布,則必皆落莫,不可不趁卽輸送爲敎,聖上軫恤軍兵之意至矣。依前下令輸送事,分付兩軍門。
備邊司申目,粘連達下是白有亦,吏曹判書宋相琦兼帶文衡辭免,令廟堂稟處事,令下矣。文衡之任,爲任最重,固不當數數遞易,自前受任之人,如無情勢之大段難安,則未嘗許遞是白如可,今此宋相琦之縷縷,蓋由於前後受任,已過十數年之久。精力向衰,其必欲辭免者,出於至悃,非爲飾讓,則在朝家禮使之道,宜有所體諒是白乎矣,因其辭書,遞爾請遞,似涉重難,書內辭緣,今姑置之,何如?達。累書祈免,出於至悃,文衡之任,今姑許改爲良如敎。右燼餘
上在慶德宮。停常參·經筵。
下直,咸鏡都事申世雄,金城縣令南一明,平山萬戶簡元道,玉浦萬戶崔武英,包伊萬戶吳廷信,豆毛浦萬戶金澄。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
答待敎李箕鎭書曰,覽書具悉。爾其勿辭,救護母病。
忠淸假都事書目,懷仁縣監李薈,今月初七日身死事。
答大司憲金楺書曰,覽書具悉。卿勿過辭,從速察職。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。右朝報
韓重熙,以春秋館郞廳,以監事意達曰,因奉敎崔守範,同副承旨金在魯上書,有令本館稟處之令矣。去壬辰秋間,在魯與前修撰沈珙,同在史館,珙之位次,居於在魯之下,而適以相避,陳疏乞遞,未及回啓之前,以親病徑出,珙與在魯,俱違牌,其後敍命同下,而珙則以親嫌,不爲付職,在魯則還付史職矣。在魯以爲,史局體例,上下嚴截,雖同在罷散,修史則下位主之,而伊時珙則在遞,臣則在罷,此亦有差別,且珙雖有相避,前例下番與堂上有嫌,則堂上遞而下番仍存,珙之蒙敍後不付職,有違格例,故二字缺該曹雖未及覆奏,上番決不可替當云,其言不無所執,四行半缺
大司憲金楺書曰,伏以滓穢賤軀,豈合輒近輦轂,而犬馬之誠,急於承候,不能決意於歸田,未免冒恥而入城,除旨累降,而率多踰濫,牌召荐臨,而罪積違慢,瀝血控懇,未回昭鑑,尋單四行半缺冒進寵祿,以爲一身之榮,臣亦恥之,恩渥之隆,非敢忘矣,分義之嚴,非不念矣,而顧乃日事撕捱,甘心退縮者,良以廉隅不可終泯,而險路不可屢試故耳,臣之踪情,其亦慽矣。伏況風憲之長,地望旣別,責任亦重,當此朝論橫潰,是非相爭之日,鎭定浮議,開張公道,裁補長短,以臻和平,乃其職耳。今臣身名已辱,聞望素輕,行未見孚,言不見信,豈可不自量度,抗顔輕授,癏官溺職,重貽淸朝之羞哉?且臣宿疾痰痞之症,已入膏肓,乍寒更㞃,支節疼痛,飮啖全廢,宛轉牀席,夙夜叫苦,以此病狀,亦無供職之望,敢竭肝膈之辭,仰瀆离明。乞邸下,諒臣情勢極其危蹙,將臣本兼諸任,一倂遞改,以重名器,以安愚分,不勝萬幸,臣無任云云。徽批見上,右燼餘
禁衛營達曰,云云事令下矣,本營木綿二十同,輸送訓局之意,敢達。令曰,知道。禁營謄錄
上在慶德宮。停常參·經筵。
下直,黃海都事朴世登,梁山郡守黃燦。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
明日王世子冊嬪正時,午初初刻,開門差早。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
謝恩,應敎申思喆。
修撰金東弼牌不進,依承傳罷職。
慶尙監司書目。永川呈,以持平金礪辭職上書上送事,達。答曰,覽書具悉。因人誣詆,不足爲嫌,爾其勿辭,俟母病間,上來察職。
明日王世子嬪出冊正時,巳正初刻。
有政。吏批,行判書宋相琦進,參判李喜朝在外,參議沈宅賢進,左承旨許玧進。
以申思喆爲應敎,金東弼爲副修撰,金台壽爲掌樂正,朴宗陽爲懷仁縣監,金聖廈爲貞陵參奉。
許玧啓曰,兵曹無政事之意,敢啓。傳曰,知道。
金礪書曰,三四行缺懇乞邸下,特推孝思,速許遞改,不勝幸甚。臣於治書將上之際,得伏見囚人李獻英等供辭,含毒於臣之前日拔榜啓辭,誣辱臣父,罔有紀極,至以科場用奸爲言,臣不勝驚隕痛迫之至,玆敢沫血飮泣,略暴實狀。曾在乙亥年間,臣父以科場隨從事,不幸罹厄,當時朝議,皆以爲所帶之人,旣是貢生,則渠亦自應赴擧,況其年,纔逾十年,迷騃不知東西,旣非代述,且非代寫者,以此終陷於挾帶之律,殊涉冤枉云,故諫官陳疏而申辨,重臣申白於榻前,聖上亦軫其冤狀,特命解停,仍卽發解,快得昭雪,伊時事實,人孰不知?而大朝亦必記有之矣。今獻英等,非不知此,而急於構捏,敢以用奸二字,隱然揷入,以爲暗地汚衊之計,吁亦巧且慘矣。噫,人孰無親,怒其子而辱其父?雖市井駔獪之徒,亦羞爲之,而獻英等乃爲之,豈亦傷倫悖義之習,已成其家計而然耶?臣實羞與之呶呶也。抑臣竊有所隱痛於心者,士之立身,乃所以顯親,而臣則爲子不肖,不料人心之危險,至此之極,妄出一言,輒犯其磨牙之勢,罔極之誣,上及父兄,不孝之罪,誠無所逃。言念及此,實欲無生,在臣自處之道,唯當咋舌懺悔,終身屛蟄,不至重得罪於仁孝之君子,尙何望彈冠束帶,更廁於淸朝搢紳之列哉?伏乞邸下,亟令刊臣姓名於朝列,仍治臣爲子不孝之罪,以靖私義,不勝幸甚,臣無任云云。徽答見上,右燼餘
上在慶德宮。停常參·經筵。
下直,抱川縣監李齊賢。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候,無減,而寢睡不得安穩矣。勿爲入診。
答禮曹參議李秉常書曰,覽書具悉。爾其勿辭,宜速察職。
大殿·中宮殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
全羅監司書目,靈光郡守申弼賢,標信秪迎時,事不成樣,已多可駭,所報災結,見欺虛張,爲先罷黜事。
全羅監司洪錫輔疏曰,伏以臣於前冬念後,巡過務安·羅州等邑也,賑廳郞廳,以全州府乾止山打量事,數次論移,而臣以纔以玆事狀達,請罷本廳折受之令,則其在事體,宜待回下。況臣先巡右沿,爲迎老母之行,將姑還營,以待臣行面商之意,有所往復,十九日還到本營,而路次得見全州府尹文狀,則色吏金應麗·朴時材·金德輝等三人,二十七日受刑於賑郞,二十九日又爲加刑,而蓋因京官推出本官收稅文書云。今此摘奸,不過檢驗結數而已,而未及摘奸之前,嚴訊下吏,不拘法限,間日施刑,此是前所未聞,臣還營後,京郞卽爲來見,責臣以郞廳旣奉朝命,則本營雖有申聞之事,不必等待回下,終始堅執,殊未穩當矣。臣答以此有不然者,雖以近事言之,畿營移建,成命已久,前後道臣,尙未擧行,大臣亦已箚陳,而未聞以此爲罪,此事則果以申稟,且郞廳之行,不專爲打量而來,先爲摘奸各邑儲置米,姑待回下,未爲不可云,則頗以爲然。臣問今此摘奸中,有刑推之文否,曰,無。臣曰,然則何以施刑,又何以不遵法例,間日加刑乎?曰堂上別關中,有勿拘次數,各別嚴刑之令,不得不奉行矣。臣曰,凡刑杖,自有法禁,不待朝令,任自用刑者,特奉命重臣及憲官藩臣而已,其餘,雖是玉堂·諫院,亦不得四行半缺曰,然。以此酬酢而罷矣。繼伏聞十三日禮曹判書閔鎭遠請對時有曰,臣待罪賑廳堂上,以全州乾止山起墾處,屬之本廳事,與首席相議草記,摘奸郞廳,旣已發行矣。伏見全羅監司狀達,因全州所報,張皇辭說,請以還寢,不考草記語意,且多全沒實狀,誠可慨然。蓋乾止山,自前稱以豐沛主脈,其實眞殿主脈,自東而來,乾止山,蔽遮北方一枝殘山也。眞殿及官舍,皆向南而乾止山,在於背後,故泛稱主脈,而此言,元非實狀也。又曰,本來禁耕陳荒處,今令起墾,則本道之爭執固矣,而人人冒耕本州私稅之地,移屬京廳,有何未安乎?此山洞壑,無不起耕,決難禁耕之狀,臣所目見,田畓竝三百餘結,以陳懸錄,本州私收其稅,臣所詳知。又曰,狀辭,奉護眞殿爲言,而京郞收稅,有妨於奉護,本州收稅,方合於奉護耶?又曰,備局覆達,雖未知如何,而賑廳得失,姑舍勿論,決不可仍屬全州,永作本州之私土,更令廟堂稟處何如?上曰,屬之賑廳有害,屬之本官則無害,豈有如許道理?令廟堂稟處事,命下矣。重臣之別關於諫郞,語意非常,間或有臣之達辭中所無,臣方訝惑矣。今玆筵奏,大同小異,而事未出場,臣不欲呶呶,上敎有未照燭臣本意者,五行缺臣則只因諸處折受之革罷,有何不考耶?此於眞殿,一則曰主脈,一則曰裨補耶?且但當請禁其犯耕而已,洞壑有無,曾前收稅,非所可論,有何全沒耶?自聞重臣所陳,尤欲一者親審,果爲登覽於乾止山一枝之介於邑治處,對京來郞廳,指點領略,則重臣所謂眞殿主脈,自東而來,乾止山,蔽遮北方云者,大略然矣。臣庸下百不逾人,況於風水家,尤所昧昧,未知如何爲主脈,而今以臆見論之,眞殿之主,果有山脈之西下者,而北方則乾山之內,無一障後之砂,東麓,必果爲主脈,則眞殿與邑治數字缺面南耶?凡公私大小官廨·家宅,必分落案,以定向背,而今此眞殿與官舍,皆向南,乾山爲其後蔽之狀,重臣旣據其實,自前稱以豐沛主脈,而亦稱於筵席,則此非今日所創,灼然可知。臣之達辭,雖未經睿覽,別無差爽,於此亦可推矣。設如重臣之言,使乾山,非其主脈,旣曰蔽遮北方,而眞殿又是背北,則揆以事體,果合禁養耶,其可許耕耶?或是至小之邑,若有空缺之處,輒陳平沃之地,養成林藪以遮護者,在在如此。雖以京城,咫尺衆所易見者言之,果川,特一斗邑五行缺凡事宜無不詳,前後力請,終始不舍,無乃忘了頃年處分若是嚴明而然耶?吁亦甚矣。卽今種松頗茂,所謂作田處,擧皆稍高,明是必禁之地,若乃些少水田,在於岡麓間低下之處,其亦重臣指此而謂不必禁耶?今此所爭,等是公耳。洞壑之有無,起墾之多少,全州之收稅,賑廳之移屬,姑置勿論,但當先定其可禁與不可禁,然後自有應處之道,今乃曰,眞殿主脈之說,古雖有之,今非實狀,裨補之稱,名存實無。許多沃土等棄可惜,無寧許耕收稅云爾,則旣謂之遮後,只爲防禁於山腰以上,乃反許耕於平衍處,而使奸民輩,得不爲舐糠及米者,非臣淺慮所知也。古語作法於深,其弊猶貪,雖就玆山而論之,朝家申飭之後,一竝嚴禁,則其所犯耕,必不至若是滋多,而第緣本官之私捧其稅,以致如此,已極駭然,而若又永作京屯,仍許墾基,則奸民之憑藉冒耕,將無所不至,其赭濯,可立而待也,豈不寒心哉?臣於馳達之時,適値出巡迫頭,事多倥傯,只論其必可禁之道矣。四行半缺冒死煩擾於靜攝之中,臣尤死罪,如使臣狀達四五字缺苟或彷彿於爲本官收稅,則臣雖重被罪罰,實所甘心,如其不然,更加普照,毋撓於先入之言,深惟所重之有存,特令悉遵癸酉成憲,一切陳廢,罔俾聖敎遽作空言,査出定界後,冒耕之民,冒稅之官,分輕重依法推勘,亦且嚴禁格外刑訊之路,然後法令可行,後弊可杜。伏乞聖明,竝賜察納焉,臣無任云云。答曰,省疏具悉。重臣所論,卿之所爭,皆出於公耳,此疏,下于廟堂,以爲參量稟處之地,而賑郞之間日用刑,極爲可駭,不可置之矣。右燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,眼視昏暗特甚之候無減,而寢睡不得安穩。勿爲入診。
判義禁黃欽再度呈辭。入達。遞差。
傳曰,親迎正時,以丙時磨鍊矣。醮戒親臨出宮三嚴,以辰正擧行事,分付。
政院啓曰,今十七日陳賀時頒敎文,主文之人,當爲製進,而大提學宋相琦,旣已遞職,兩館提學,亦皆在外,無他推移之人。在前如此之時,有前大提學牌招製進之例,今番則何以爲之?敢稟。傳曰,前大提學牌招製進。
大殿·中殿·世子宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。右朝報
觀象監,今日夜一更,流星出婁星上,入室星下,狀如鉢,尾長二三尺許,色赤,光照地。啓。燼餘
上在慶德宮。停常參·經筵。
下直,藍浦縣監李太元,平澤縣監洪敍夏,全義縣監柳虎徵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。
正言鄭宅河三度呈辭。遞差。
答禮曹判書閔鎭遠疏曰,省疏具悉。卿其勿辭,宜速行公。
大殿·中殿·世子宮,藥房·政院·玉堂夕問安。答曰,知道。
吏曹,政事,取稟。傳曰,待明日爲之。
謝恩,吏曹佐郞朴師益。右朝報
午時,上御興政堂,藥房入診入侍時,都提調李頤命,右議政李健命,提調趙道彬,副提調兪命弘,假注書韓澍,記事官文德麟·尹東衡,醫官柳瑺·丁時梯·權聖徵·許玷·吳重卨·方震夔·李震成·李徵夏·權平入侍。李頤命進伏曰,近日寢睡時,連進丸藥,而昨夕進丸藥後,熏熱加減何如?上曰,連有熏熱之氣,故進服矣。頤命曰,腹部飽滿,有所加減乎?上曰,飽滿之氣,一樣矣。頤命曰,便道加減何如?上曰,便道不至甚乾矣。頤命曰,卽今口味加減何如?上曰,口味或加或減,而終不快勝矣。頤命曰,使醫官五行缺頤命曰,腹部診察何如?上曰,唯。柳瑺·丁時梯進察後退伏曰,腹部右邊下腹堅實之處,似爲柔緩,臣等意以爲有差減。上曰,或有加時,或有減時,一樣不快減矣。李健命進伏曰,全州乾止山事,全羅監司洪錫輔啓請勿爲折受,而其後賑廳堂上閔鎭遠,又以因前啓達,請爲折受事,陳達筵中,竝有令廟堂稟處之命矣。臣意欲待賑郞之打量,知其當禁不當禁之界,然後欲爲覆奏矣,數日前,洪錫輔又爲陳疏,更申前請,大抵此山,所謂豐沛主脈,而蔽遮方方全州,不但眞殿所在,營府民衆之居,自是大都會,則不可不禁養矣,然旣非大山,只是丘陵,奸民冒耕之弊,其來久矣。自古旣有禁養之令,而今半行缺其折受者,以其山則可禁,而平地則不必禁耕,與其私用,宜屬賑廳,以爲收稅補用之地云,卽今賑儲蕩然,則其在取穀之道,不無所益矣。第折受,我國痼弊,故從前經幄之臣,廟堂之疏,皆以折受爲言,頃年,聖斷赫然,自戊辰以後,折受一切革罷,而近間諸宮家折受,間或有之,輒以曾前所罷處代土爲言,而實爲未安矣。上曰,折受久遠處,則雖許其代,而新設處,則不可開路矣。健命曰,大抵折受皆防塞,則於賑廳,似難獨許,而今此乾止山,又不數字缺其本官之私用,其平地可墾處,使奸民冒耕者,永作已物,則數行缺上曰,郞廳間日用刑,則出於法外,故洪錫輔疏批中,不可置之云者,此也。然則賑廳堂上推考,可也。健命曰,使本道都事打量事,何以爲之?上曰,使都事打量,可也。出擧條。健命曰,卽今憂虞多端,而人才渺然,位著不備,至於大臣去就,與他自別,原任大臣,雖無職事,若在京輦,則國家可以倚仗矣。判府事徐宗泰,別無難安之端,而久處城外,判府事趙泰采,去位出城,終不上來,其所引嫌,不過一時臺言,寧有以此長往之義哉?況其年齡,不至衰暮,以平日體國之誠,何可奉身處閑,不念國事乎?卽今賀禮不遠,今若入來,亦可參班,故敢達。上曰,徐判府事,元無大段引嫌之事,而退處似過,趙判府事,又引臺言快意退去,終不入來,豈有如此事?大臣所達,是矣。健命曰,判尹趙泰耉,頃拜戶判時,東宮答辭,開釋備至,而終不上來,此非他,只緣頃年大臣箚辭不安之端,而人臣去就,雖一言不合,豈至永爲自廢?卽今六卿乏人,公務多滯,催促上來何如?上曰,趙泰耉祈免不多,而以頃年疏辭,過爲引嫌,終始不來,催促上來,可也。五行缺必因其俗而導之,自今定制官貨,則勿論米布·銀錢,京外數字缺還上例,什一生殖,民間則米穀用什五,銀錢布則什二生殖,如或數字缺頃年,故相臣崔錫鼎,以此條陳,而未及施行,自朝家別爲嚴飭,京中則添入禁條,隨現嚴治,外方則申飭列邑,御史廉問時,別爲糾察,守令及土豪之犯禁者,摘發論罪,則必有其效,而事係禁令之新定,故敢達。上曰,大臣所達誠是,依此施行,可也。出擧條,右燼餘
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,卽伏聞夜來聖候,喉乾頗甚,困惱呻吟,熏熱,腹部飽滿,膈間不淸利之氣未已,脚痺之候特甚,寢睡不得安穩云,伏未審俄間,諸症候加減何如,眼視昏暗特甚之候,亦何如?靜攝之中,今當出臨外殿,無疆之福,曷勝慶祝?區區之忱,一倍憂煎,臣等宜與諸醫,趁早入診,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減矣。勿爲入診。
掌令宋思胤三度呈辭。入達。遞差。
大駕崇政殿親臨醮戒後,藥房·政院·玉堂問安。答曰,知道。
傳曰,傳語甚爲稽傳,各別申飭。
王世子還宮後,藥房·政院·玉堂問安。答曰,知道。
明日陳賀時,開門差早。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,親臨勞動之餘,伏聞有熏熱之候,卽今加減,何如?口淡·脚痺特甚,困惱·腹部飽滿,膈間不淸利未已之候,復何如?臣等不勝憂煎,惶恐敢啓,傳曰,膈間不淸利之氣差勝,其餘症候一樣,而熏熱之候,卽今差減矣。
明日王世子嬪朝見禮正時,巳初三刻。
觀象監,今月十五日,自辰時至申時,日暈。啓。右朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,昨日臨殿醮戒,勞動玉體,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
觀象監,今月十六日,夜自二更至四更,月暈。啓。
傳曰,頒赦,百官加〈資〉爲之。
禮曹參議李秉常再度呈辭。入達。遞差。
朝見禮後,大殿·中殿·嬪宮,藥房·政院·玉堂問安。答曰,知道。
傳曰,嘉禮都監都提調以下,正副使以下及員役·工匠,竝書啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
大司憲金楺達曰,臣爲參嘉禮及賀儀,冒沒出肅,而本非因仍冒據之意,且於本府崔昌大削職之達,有不可晏然者。蓋昌大書語,初因攻臣而發,則臣固不敢參涉於請罪之論,旣不得參涉,則亦難仍叨,而昨則陪從往來,今又進參賀班,未卽引避,所失尤大,請令遞斥臣職。答曰,勿辭,退待物論。
有政。吏批,行判書宋相琦進,參判李喜朝在外,參議沈宅賢進,同副承旨趙鳴鳳進。
鄭東後爲掌令,李鳳翼爲正言,鄭錫疇爲禁府都事,吳命恒爲靈光郡守,鄭思孝爲通信副使,贈領議政李植賜諡文靖,贈領議政李軸賜諡安襄,贈吏曹判書李之菡賜諡文康。
傳于趙鳴鳯曰,驪川都正增。半行缺
兵批,判書趙道彬藥房直宿,參判尹憲柱病,參議任舜元進,參知吳命恒病,同副承旨趙鳴鳳進。
以白守一爲慶尙左道點馬別監,閔弘洙爲咸鏡南道點馬別監,李秉常付副護軍,宋思胤付副司直,鄭宅河付副司果。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,收斂之節,雷雨非常,靜攝之中,勞動連日,伏未審夜來,聖候寢睡若何?口淡·脚痺特甚及困惱熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚一樣,而困惱熏熱亦甚,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
觀象監,今月十七日夜四更,雷動電光,啓。
答說書金鎭商書曰,覽書具悉。爾其勿辭,救護母病。
答咸鏡監司金相稷書曰,覽書具悉。卿其依書辭往省焉。
答禮曹判書閔鎭遠書曰,覽書具悉。書辭,令該曹稟處。
答掌令鄭東後書曰,覽書具悉。權萬斗等事,令該曹稟處,都事申世雄遞差,依書辭申飭銓曹焉。爾其勿辭,從速察職。
答吏曹判書宋相琦書曰,覽書具悉。兩墓丁閣營建時,無上樑文,以初喪故耳,今此愍懷嬪丁閣,不可無上樑文,都監達辭是矣。下款引嫌,殊涉太過,卿其安心勿辭行公,亦卽製進。
大殿·中殿·世子宮·嬪宮,藥房·政院·玉堂夕問安。答曰,知道。
答判府事趙泰采書曰,覽書具悉卿懇,有疾不得進參,何至引罪?卿其勿辭,亦勿待罪,須速就廷,以副至望。仍令曰,史官往諭。右朝報此下至二十九日燼餘全缺
禮曹啓曰,丙子八月,傳曰,私家,則有新婦見祠堂之規,而宗廟異於闕內,固不當擧論。永昭殿旣是闕內,王世子展謁時,嬪宮一體展謁,似爲無妨,令禮官,問議大臣稟處事,命下矣。因大臣獻議,特命磨鍊擧行,且於中宮殿廟見時,世子嬪,亦命一體廟見矣。永昭殿展謁及廟見之節,當初傳敎中,旣引私家新婦見祠堂之規,則今此嘉禮後,亦當依前擧行,而敬寧殿,所宜一體磨鍊,何以爲之?敢稟。傳曰,一體磨鍊,可也。以上禮曹謄錄
上在慶德宮。停常參·經筵。
下直,安岳郡守趙正萬。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,冷雨達宵,日氣陰濕,伏未審夜來,聖候寢睡若何?口淡·脚痺特甚,困惱熏熱亦甚及腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
院前達,請還收權卨發配之命,仍令王府,嚴鞫得情,快正王法事,請還收罪人河減死定配之命,更加嚴刑得情,依律處斷事,請朱益桓境上梟示事,請亟寢尹宣擧書院勿毁之令,依前回達施行事,請亟寢前參軍李衡秀陞六事,請還收定配罪人權致大減等之令事。新達,試所開場,勿論文武,事體甚重,自前或値兩司不齊之時,則政院預先變通,以爲分排兩所之地者,法例然也。昨日憲府請牌之啓,只以處置事爲言,而監試官,則初不擧論,及至憲臣一再違牌,更鼓已下之後,始請變通,繼又煩稟,而差晩開場,謂無所妨,至以承牌試官及本院多臺,竝令明朝入來,致使多官,旣進而還退,其擧措之顚倒,事體之虧損,莫此爲甚,請當該承旨從重推考。引嫌而退,嫌不聯名,自有近例,不可以此輕遞言官,請大司憲金楺出仕。答曰,不從。處置事,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及熏熱往來,困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
假注書姜必慶有頉,代梁聖時。
答判府事徐宗泰箚曰,覽箚具悉卿懇。箚中,以兩件事,引以自當,一向深嫌,實涉大過,勿復以情勢爲辭,安心入城,用副至望。仍令曰,史官往諭。
答左承旨許玧書曰,覽書具悉。今玆賞典,實遵舊章,卿其勿辭,從速察職。
都承旨兪命弘,牌不進。
有政。吏批,以鄭錫五爲司書,魚有龍爲持平,李重協爲持平,朴彙登爲尙州牧使,李秉常爲兵曹參知,洪啓迪爲禮曹參議,金聲發爲咸鏡都事,金幹爲執義,尹樟爲弼善,崔守範爲文學。
兵批,以張英俊爲兼司僕將,吳誨根·金慶河·崔挺琦·韓時換·崔振文·崔東泰·車挺輪·金萬剛·申仁萬爲兼司僕。以上朝報
吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。又啓曰,卽接禮賓寺牒呈,則別提鄭友卨,受由過限不來,依例改差,何如?傳曰,允。以上吏曹謄錄
上在慶德宮。停常參·經筵。
下直,忠淸監司金興慶,鍾城府使丁思愼。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡·脚痺特甚,熏熱往來及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
令曰,忠淸監司金興慶留待引接。引接時,判義禁宋相琦,卽爲牌招察任事,定頉。
同副承旨趙鳴鳳書達,臣承令敦諭于衿川牛坡村判府事趙泰采所住處,則以爲臣罪可勝言哉?君有恩召,而輒犯違慢之科,國有大禮,而未伸賀悅之誠,人臣分義,虧缺多矣。敢上請譴之章,倍切隕越之私矣,不料代言之臣,臨辱荒郊,宣傳徽諭,譴罰不加,敦勉備至,豈滓穢賤臣所可敢承當?奉讀未半,不覺感涕先零。噫,臣是世祿之人,本非遐遯之士,兩宮之開釋盡矣,恩數極矣,固何敢復以情勢爲辭,不思所以竭蹶之義哉?第臣所患昏眩之症,痿躄之狀,實無一分行動之理,待辱寵旨,終闕祗承,此臣死期將迫之致,惟願速被嚴誅,小安私分而已,伏地震悚,不知所達云矣。敢達。令曰,知道。
京畿監司書目,楊州呈,以吏曹參判李喜朝辭職上書上送事,達。答曰,覽書具悉卿懇。本兼兩任,微卿莫可。用意誣詆,不足介懷,縱有所患,筋力尙强,卿無力辭之義,余無許改之理。須體此意,安心勿辭,卽速就途。
假注書梁聖時有頉,代李春躋。
謝恩,判義禁宋相琦。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,嚴刑得情,依律處斷事。請義州呼訴客使首倡人朱益桓,境上梟示事。請寢尹宣擧書院勿毁之命,依前回達施行事。請還收徒配罪人權致大減等之命事。請當該承旨從重推考事。入達。答曰,不從。末端事,依達。前參軍李衡秀陞六之命事,停達。
大殿·中殿·世子宮·嬪宮,藥房·政院·玉堂問安。答曰,知道。
藥房口傳啓曰,晩後口淡脚痺特甚,熏熱往來及困惱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
禮曹參議洪啓迪上書。大槪,臣於杜門屛蟄之中,猥辱收敍,春曹佐貳除旨繼下,驚惶震惕,靡所容措。卽因展謁及廟見禮吉日推擇之擧,天牌降臨,成命之下,豈容小稽,而危辱之蹤,末由冒進,坐犯違傲,反下只推,負罪賤臣,何以得此?玆敢隨牌來詣禁扃之外,冒進危懇,乞蒙鐫削臣職名,仍治臣罪,以肅朝綱事。入達。答曰,覽書具悉。兩臣避辭,書語之乖謬,余已知之。爾無可嫌,須勿過辭,從速察職。
都承旨兪命弘上書。大槪,臣於諫院請推之論,有不可一刻仍冒,迸出闕門,屢違嚴召,臣罪至此,益無所逃。乞削臣職,仍治臣罪,以安賤分,以謝臺議事。入達。答曰,覽書具悉。卿等別無所失,勿辭察職。
內醫院官員,以都提調·提調意達曰,副提調兪命弘,今朝又爲違牌不進矣。今則臺達已依,書答亦下,更無可引之嫌,不可連日曠直,兪命弘,更卽牌招入直,何如?令曰,依。右朝報
政院啓曰,禮曹參議洪啓迪,旣有只推之命,展謁及廟見禮擇日,一時爲急,更爲牌招,使之趁速擧行,何如?令曰,依。以上禮曹謄錄
上在慶德宮。停常參·經筵。
下直,慶尙兵虞候趙畛,南陽府使任泂,松禾縣監任思哲。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡脚痺特甚,熏熱往來及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩矣。勿爲入診。
謝恩,禮曹參議洪啓迪。
答右議政李健命箚曰,覽箚具悉。今玆賞典,寔遵舊例,卿其安心領受。箚中所陳,實合余意,可不依施焉?仍令曰,史官往諭。
答右承旨李宖,同副承旨趙鳴鳳等書曰,覽書具悉。爾等別無所失,勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚,熏熱往來及困惱腹部飽滿,膈間不淸利未已之候,復何如?伏聞醫官所傳之言,今日小便,少有血點云,溺途不平之候,不至於丙申夏乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而溺途不平之候,不至如丙申年矣。
判府事金昌集,墓所看役後入來。
答檢閱尹東衡書曰,覽書具悉。爾其勿辭,救護母病。
藥房再啓曰,入診醫官退出後,臣等,與柳瑺·丁時梯等諸御醫,反覆商議,則皆以爲聖候小便中,血色相雜,乃是膀胱之熱,增味導赤散元方中,去川芎,代麥門冬一錢,連進三貼,以爲瀉熱之地,宜當云。此藥煎入之意,敢啓。答曰,知道。
禮曹啓曰,王世子嬪,廟見及永昭殿·敬寧殿展謁吉日,以今月晦前推擇可也事,命下矣,令日官推擇,則今月二十五日·二十八日爲吉,此外皆有拘忌云。今此廟見及展謁,所當分三日擇吉以稟,而晦前,只有兩日爲吉,何以爲之?敢稟。傳曰,開月旬前吉日,亦爲擇入。
答吏曹判書宋相琦書曰,覽書具悉。今玆賞典,寔遵舊例,卿其安心勿辭焉。
答左副承旨任埅書曰,覽書具悉。爾無所失,勿辭察職。
答右副承旨韓重熙書曰,覽書具悉。聖候靜攝之中,日以夜深開政,徹夜酬應,方切焦悶矣。喉院之啓稟變通,誠爲得宜,臺達亦多爽實,而以其未收殺之故,藥院提擧,引嫌出外,侍湯之地,不得備員,事體未安,問備,異於請罷,準許者蓋以此也。元無所失,爾其勿辭,從速察職。右朝報
禮曹啓曰,壬午年,以中宮殿廟見時,永寧殿一體廟見事,因聖敎,收議大臣,仍爲定奪擧行矣。今此世子嬪廟見時,永寧殿廟見一節,亦爲磨鍊擧行乎?敢稟。傳曰,磨鍊擧行。
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,熏熱往來及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?小便血色,今已淸淡,而溺道不平之候,亦已減歇乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,溺道不平之候減歇矣。勿爲入診。
禮曹啓曰,王世子嬪廟見禮,永昭殿·敬寧殿展謁吉日,令日官推擇,則晦前只有兩日爲吉,何以爲之事草記,以旬前吉日,亦爲擇入事,命下矣。更令日官推擇,則十月初二日·初八日,俱爲平吉云矣。敢啓。傳曰,以今月二十八日,開月初二日·初八日,定行可也。
京畿監司書目,振威縣令權益淳,今月二十一日遭父喪事。
大殿·中殿·世子宮·嬪宮,藥房·政院·玉堂夕問安。答曰,知道。
藥〈房〉口傳啓曰,晩後口淡·脚痺特甚,熏熱往來及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
獻納尹錫來達曰,臣於數昨,以監試官,承牌進詣闕中,夜深後,因政院啓稟,竝與諸試官而退出。其擧措之顚倒,事體之虧損,姑捨勿論,國試開場前一日,一·二所試官及監試官之未差,不得開場於翌曉,實國朝設場以後所未有之事也。若使政院,預先變通於日未晩之前,則豈有深夜靜攝之中,累度煩稟之事,而致有無前之擧乎?玆與右僚,相議論達,而其所以歸咎政院者,不在於末梢,開政命下後,委曲啓稟之事,只在於最初請牌時,不爲竝擧監試官事,未及趁早變通,致有煩啓於深夜靜攝中故也。不然,憲臣違牌之後,開政命下之時,何以有將過夜半之計也?日力雖短,政院若趁早周旋,則豈可終晷之再牌往復之間耶?臣雖疎賤,亦有區區愛君之誠,深夜靜攝中,有妨酬應之慮,自謂不後於人,而今見諸承宣書本,則皆於初頭事則忽之,必爲費辭於最後不得已稟啓之事,以爲遮護之地,臣竊異之。至若深緊眩幻之斥,其他許多譏侮之言,臣不欲呶呶爭辨,而若使徽批中爽實二字,則最是臣不容一刻仍冒之大關捩也。伊日事狀,不是隱晦難知之事,臣之所論,不過一時規警之言,而諸承宣之非斥如此,邸下又以爽實責之,臣何顔面,蹲據於臺次乎?請令遞斥臣職。答曰,勿辭,退待物論。
禁府申目,粘連慶尙監司放未放云云。放秩洪萬遇·崔錫文·邊是泰及其餘未放秩,竝依申聞施行,李明誼段,旣有仍配之命,今無可論,李會元,落漏於後赦放未放申聞,難免不察之失,當該監司推考,其餘罪人等,令該曹稟處,何如?達依準。又申目,時囚罪人放柣徐榦世·李獻英·獻章,曺夏奇·金鳴夏·韓圭·金鎰·洪禹輯。達依準。又申目,粘連全羅監司放未放狀本云云。柳鳳輝·洪碩重等,置之放釋中,依申聞施行爲白乎旀,李世德,旣有仍配之命,今無可論是白乎旀,放秩韓起榮·崔守星·申澫·具聖任,竝只仍配爲白乎旀,稟秩姜樸及別錄中李元坤段,當初所坐,俱極痛惡是白乎乃,被配已久,累經大霈,參酌減等,似無不可,徽裁是白乎旀,李世德之直置放秩,殊涉不當,當該監司推考爲白乎旀,其餘罪人,令各該衙門,稟處,何如?達依準。
忠淸監司書目,淸風呈,以左議政權尙夏上書上送事達。令曰,承旨更往敦諭。
武二所參試官南世珍,牌不進罷職,代尹基慶改落點。右朝報
受鍼入侍時,藥房都提調金昌集所啓,量田之不行久矣。田政紊亂,賦役不均,故臣於年前,箚陳此弊,旣已蒙允,又下特敎,而適因年事告歉,未卽擧行矣。雖凶年,先從稍實處,漸次行之,固無不可,而今年,則三南年事稍稔,正宜始役。又聞工曹判書申銋之言,湖中守令,皆以爲不可不量田爲言,其他諸議,亦多如此矣。若出均田使,則反有騷擾之弊,只令道臣,檢勅守令,隨便爲之,似無不可行之理,自前此等事,難於創始,自爾遷就。今番,別爲申飭,使之惕念擧行,何如?提調閔鎭厚曰,量田之不行,殆近百年,臣常慨然。自有昨年特敎,心竊欽頌,每欲申請速行,而戶判權尙游,奉使在外,復命後卽爲擧行之意,爲先申飭,似好矣。上曰,孟子云,仁政必自經界始。政之大者,莫過於量田,何可廢而不行乎?年前大臣箚陳,繼有特敎,而連因年事之告歉,至今遷就矣。今此大臣所達,誠爲得宜,均田使,勿爲差出,待戶判上來後,磨鍊事目,卽爲擧行,可也。以上戶曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,熏熱往來及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?溺道不平之候,已盡快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,溺道不平之候,猶未快減矣。勿爲入診。
刑曹申目,全羅監司狀本云云。長興府囚推殺獄罪人逃躱,今已過限,終未捕得。同府使韓範錫,依法典罷黜,何如?達依準。
大司諫金相元達曰,臣於本職,萬萬不似,而迫於嚴命,冒沒出肅,兩朔虛帶,一味憒憒,蹙蟄慙悚,罔知自措。卽以僚臺處置,天牌儼臨,怵畏分義,力疾趨造,而第僚臺避辭,專以承宣書斥,引以爲嫌,而伏見承宣書本,則發怒於一時規警之論,噴薄餘氣,渾及於近日臺閣之臣,至以呈告爲高致,違傲爲能事等語,侵侮譏切,無復餘地,臣不勝瞿然駭惑之至。臣亦近日臺閣之一,而病勢難强,情地且苦,日尋長單,累犯違逋,則彼雖不直擧臣名,臣固自在其譏斥中矣。凡於前後出入臺閣者,能脫却情病,恪勤奉職,不呈告不違傲者,臣未曾聞,而今承宣,不少諒恕,其所嘲責,遍及於近日臺閣,臣實異之。顧此事端,始由於監試官違牌之故,而轉輾至此,則臣亦以其時違逋之人,旣被其無限侮辱,則固當自處之不暇,何可晏然參涉於可否之間乎?且臣情勢,尤有所難冒者。向日喉院,以試官之已承牌者,更令入來之意,陳稟允下。違牌諸試官則仍置,獨擧臣請牌者,臣實莫曉其故,而臣之承命,亦難免大段失着。欲以此仍卽自列,而其日,日勢已暮,或慮試事緣臣狼狽,畢竟泯默而退矣。今聞物議,皆以旣非其招而往,又不卽引避,大加非斥云,臣於是,無以自解。以此以彼,俱不可一刻仍冒於職次,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,熏熱往來及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
答判府事趙泰采書曰,覽書具悉卿懇。卿之書中,每以情病爲辭,而所謂情勢,開釋無餘,更無難安之端。卿之所患,余非不知,而鄕莊齟齬,必妨於調將,益用慮念。卿其須體至意,安心勿辭,卽速上來,毋孤虛佇之望。仍令曰,史官往諭,與之偕來。右朝報
禮曹達曰,今此敬寧殿展謁節目,當爲磨鍊,而出還宮時,以昌德宮敦化門東挾磨鍊乎?以昌慶宮宣仁門磨鍊乎?敢稟。傳曰,宣仁門磨鍊。以上禮曹謄錄
上在慶德宮。停常參·經筵。
下直,全羅都事李滿。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,熏熱往來及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?溺道不平之候,其已快減乎?臣等久未入侍,今日與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,溺道不平之候,猶未快減矣。
答左副承旨任埅書曰,覽書具悉。爾其勿辭,從速察職。
答掌令趙彦臣書曰,覽書具悉。旣往之事,不必深嫌,爾其勿辭,從速察職。
答都承旨兪命弘書曰,覽書具悉。意外侵詆,在我何嫌?卿其勿辭,從速察職。
假注書李世柱出使,代金始燁。
掌令鄭東後牌不進,依承傳罷職。
答工曹判書申銋書曰,覽書具悉。今玆賞典,寔遵舊例,卿其勿辭,調理行公。
吏曹,政事取稟。傳曰,明日爲之。
答同副承旨趙鳴鳳書曰,覽書具悉。日昨請牌,元非取捨,意外非斥,在我何嫌?爾其勿辭,從速察職。
答右副承旨韓重熙書曰,覽書具悉。前書下答,已諭余意,過當之斥,何必爲嫌?爾其勿辭,從速察職。
答司直金錫衍書曰,覽書具悉。一時輸送,本非定式之意也。將兵任重,決難〈猝〉改,卿其安心勿辭,調理行公。
大殿·中殿·世子宮·嬪宮,藥房·政院·玉堂夕問安,答曰。知道。
吏曹口傳政事,兼春秋單李萬春。右朝報
觀象監官員,以提調意達曰,因備局回達,天文學兼敎授三窠中,二窠作爲參上,以由三學陞六人差下事,定奪矣。天文學兼敎授鄭敾,今都目政,已陞六品,其代,以前別提車亮徵差下,依例付軍職,冠帶常仕,何如?以上吏曹謄錄
上在慶德宮。停常參·經筵。
吏曹佐郞朴師益,卒肅憲公呂爾載賜諡事,江華府出去,京畿監司金演,愍懷嬪墓火巢定界事,出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,熏熱往來及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?溺道不平之候,今已快減乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,溺道不平之候,猶未快減矣。勿爲入診。
大司憲金楺達曰,臣以當遞之人,尋單見阻,虛帶累日,旣極悶蹙,而恩招降臨,未克祗承,迹涉慢蹇,益切惶隕。今以諫官處置,召牌又降,怵分畏義,黽勉趨詣,而臣於前達,旣有不得參涉者,設令冒當處置,前達則當以姑停書出,係是參涉而區處也。揆以臺體,實無是理。且大司諫金相元之避,以承宣書中,近日臺諫,以呈告爲高致,違牌爲能事等語,謂之被斥。臣之呈告違牌,與相元同,則以此以彼,俱難仍冒,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,熏熱往來及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
朔寧郡守趙命禎上書入達。令曰,頃者,聖上罪韓祉,備忘辭旨,極其嚴正,則趙命禎,何敢托以伸辨,肆然陳書乎?殊甚可駭。此書還出給。
有政。吏批啓曰,卽接宗簿寺牒呈,則主簿朴弼周,除授後,過限未上來。依例改差,何如?傳曰,允。以金遠鳴爲禮賓別提,李行泰爲宗簿主簿,趙觀彬爲副校理,李澤爲知義禁,金萬胄爲軍資正,申義集爲刑曹正郞,鄭纘先爲輔德,韓以原爲掌令,李鼎華爲司宰僉正,朴泰三爲相禮,申思聖爲振威縣令,李萬協爲長興府使,張泰健爲書題,閔慶重爲獻陵參奉,密平都正㙫爲司饔院副提調,趙尙絅爲副修撰,成必復爲禮賓主簿。
兵批,以宋時豪爲梨津萬戶,朴守慶爲神光僉使,安世勳爲守門將,申德夏爲武兼,麗川君增爲副摠管,睦昌後爲景福宮假衛將,金尙彬爲靑水萬戶,趙廷元爲金城山城別將,安萬邦爲楸仇非權管。以上朝報
禮曹達曰,頃因本曹草記,都城近處癘疫死亡無主尸,待秋冬間,設壇致祭事,依下矣。城外東西南三郊無主尸,設壇致祭吉日,令日官推擇,則來十月十八日爲吉云。以此日遣近臣設行,而依前例設壇於淨潔處,祭物,比屬祭從優磨鍊之意,竝爲分付,何如?令曰,依。以上禮曹謄錄
上在慶德宮。停常參·經筵。
下直,雲峯縣監朴葵,順川郡守禹洪龜,龜城府使崔禛。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,熏熱往來及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?溺道不平之候,今已快減乎?今日臣等,與諸醫入診,詳察症候宜當。不勝憂煎,敢此問安,竝爲仰稟。答曰,知道。口淡脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,溺道不平之候,今已快減矣。勿爲入診。
吏曹,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,熏熱往來及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,困惱頗甚矣。
京畿監司〈書目〉衿川呈,以判府事趙泰采上書上送事。令曰,承旨更往敦諭。
答輔德鄭纘先書曰,覽書具悉。伊時事狀,余已知之,爾無可嫌,勿辭察職。
答副應敎黃龜河書曰,覽書具悉。自辨之言,不須深嫌,爾其勿辭,從速察職。右朝報
藥房入診時,提調趙道彬所啓,凡軍門卜馬軍,不過爲行陣間運卜之備,在前未有出役之事,而頃日封墓都監,以材木運入時出用之意,草記達下。期日已迫,事役甚鉅,不得不屢次出送,而第宿衛軍兵,多日出送於隔江經宿之地,終涉未安,且都監諸事,輒必援而爲例,此路一開,後弊難防。今後則雖或有緊急出役之處,切勿出用事,定式施行,何如?上曰,今番則日子已急,故雖許之,而此後,勿許可也。已上封墓都監謄錄
上在慶德宮。停常參·經筵。
下直,安邊府使金在魯。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,雨中日氣陰濕,伏未審夜來,聖候寢睡,若何?口淡·脚痺特甚,困惱頗甚及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?昨夕伏聞入侍醫官所傳之言,有鼻涕聲重,微似感冒之候爲敎云。金銀花茶進御後,已有和解之勢乎?臣等不勝一倍憂煎之至。今日與諸醫,趁早入診,詳察症候,進藥宜當。敢此問安,竝爲仰稟。答曰,知道。口淡·脚痺特甚及困惱頗甚之候,一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,感冒之候,與昨無異,咳嗽亦甚,與諸醫,議定當進之藥,宜矣。勿爲入診。
明日廟見禮時,王世子出宮正時,午初初刻,嬪宮出宮正時,午初二刻,開門差早。
藥房再啓曰,臣等伏承問安批答,卽與柳瑺·丁時梯等諸御醫,反復商議,則皆以爲近來日氣,溫涼不調,卽今症候,乃是肺感,蔘蘇飮,加桑白皮·杏仁去皮尖各一錢,連進三貼,以爲趁卽和解之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱頗甚及熏熱往來,腹部飽滿,膈間不淸利未已之候,復何如?感冒咳嗽之候,比朝間,其有所減乎?臣等不勝憂煎,惶恐敢啓。傳曰,膈間不淸利之氣差勝,而其餘症候及冒感咳嗽之候,一樣矣。
謝恩,右副承旨趙鳴鳳,同副承旨申思喆,兼春秋李國休。右朝報
有政。吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。以申思喆爲同副承旨,黃龜河司諫,辛致復爲刑曹正郞,朴師益爲獻納。
兵批,以柳星樞爲副摠管,朴聖輅爲副護軍,韓重熙爲副司直,
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司憲問安。答曰,知道。嬪宮,藥房·政院·玉堂問安。答曰,知道。
藥房啓曰,夜來風雨未已,伏未審聖候寢睡,若何?口淡·脚痺特甚,困惱頗甚及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,湯藥進御後,已有和解之勢乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡脚痺特甚及困惱頗甚之候,一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,感冒咳嗽之候,姑無加減矣。勿爲入診。
兵曹口傳政事,副管管柳星樞。
大殿·中殿,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱頗甚及熏熱往來,腹部飽滿,膈間不淸利未已之候,復何如?感冒咳嗽之候,亦有差減之勢乎?臣等不勝憂煎,惶恐敢啓。傳曰,膈間不淸利之氣差勝,而其餘症候及感冒咳嗽之候,一樣矣。
王世子·嬪宮還宮後,藥房·政院·玉堂問安。答曰,知道。右朝報
上在慶德宮。停常參·經筵。
下直,統制使金重器。
中殿誕日,政院·玉堂·二品以上·六曹·大司憲問安。答曰,知道。
大殿·世子宮,藥房·政院·玉堂·二品以上·六曹·大司憲問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱頗甚及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,亦有差減之勢乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。口淡特甚有加,脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,差減矣。勿爲入診。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,晩後口淡特甚有加,脚痺特甚及熏熱往來,困惱·腹部飽滿,膈間不淸利未已之候,復何如?感冒咳嗽之候,益復差減乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,感冒咳嗽之候,差減後一樣矣。
監試官司諫黃龜河,牌不進,罷職傳旨。傳曰,因趙彦臣之書,一向違牌,其所引嫌,殊涉太過,只推。
京畿監司書目,敢陳畿甸民人難保之狀,請尤甚之次邑移轉軍餉,一竝捧留事,上書上送事。達。答曰,覽書具悉。書陳之事,令廟堂稟處。右朝報郞廳趙書。郞廳宋瑩中校正。
無推移之路,令本院稟旨變通事,依下矣。政官卽爲牌招開政,差出闕員,何如?傳曰,允。
吏批啓曰,平壤庶尹成壽雄,遂安郡守申慶弼,以善治善賑,竝加資事達下矣。雖已資窮,俱未經準職,何以爲之?敢稟。傳曰,竝特爲加資。
政院啓曰,下番兼春秋李國休,身病猝重,不得察任,今姑減下,其代令該曹差出,何如?傳曰,允。
有政。吏批,以李裕民爲左副承旨,金相尹爲副修撰,朴師益爲副校理,兼春秋單金墰。
吏批啓曰,判書牌不進,參判在外,小臣獨政未安,何以爲之?敢稟。傳曰,只出緊任。以上吏曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚及熏熱往來,困腦·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,已有快減之勢乎?今日臣等,與諸醫入診,詳察症候宜當,不勝憂煎,敢此問安,竝爲仰稟。答曰,知道。口淡特甚有加及脚痺特甚,一樣,而熏熱往來,困腦·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
掌令趙彦臣三度呈辭。入達。遞差。
吏曹,臺諫有闕,政事,取稟。傳曰,明日爲之。
大司憲金楺,牌不進。
王世子·嬪宮,永昭殿展謁後,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚及熏熱往來,困腦·腹部飽滿,膈間不淸利未已之候,復何如?感冒咳嗽之候,益復減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而感冒咳嗽之候,益減矣。
答大司憲金楺書曰,覽書具悉。卿其勿辭,調理察職。
慶尙左道災傷敬差官書目,醴泉郡守閔昌夏,量外加耕田十負六束,公然見漏,罷黜事。
假注書韓澍有頉,代洪龍祚。
慶尙監司書目,巨濟府使李岐身病危重,久廢公務,罷黜事。右朝報
有政。吏批,行判書宋相琦進,參判李喜朝在外,參議沈宅賢,同副承旨申思喆進。兵批,判書趙道彬藥房直,參判尹憲柱進,參議任舜元病,參知李秉常病,同副承旨申思喆進。以金台壽·趙彦臣爲獻納,金相勛爲平壤庶尹,朴聖輅爲司僕正,閔鎭綱爲繕工監役,達城都正棡爲司饔副提調,閔鎭斗爲巨濟府使,以成壽雄爲副護軍。
大司憲金楺書曰,伏以臣之冒沒,來伏輦轂之下者,非爲供職計也。只爲承問聖候之地,不顧情迹之臲卼,疾病之沈苦,强自扶策,連赴候班,處義之無據,臣固慙恧,而素患痰症,挾感增數字缺尙未和解,觀此症勢,旬月之內,決無起動之勢,當遞未遞,單告見格,跼蹐惶悶,已不可言,一行餘缺千萬幸甚。且臣數字缺鄭纘先書本,以臣前在西藩時,狀論其失印獄情,至謂之張皇臚列,盡反實狀,臣不勝駭然也。臣於此獄,曾未諳悉,而西赴之後,固啓下公事,始檢其文案,則死囚文案,何等重事,而所謂承服報狀者,只以一紙,列書諸囚之名,無問目·無招辭,不成貌樣,而繼聞道內之言,多有可疑,且諸囚旣已變辭,則其在獄體,不可不更爲取服而後,據法處斷。故條列疑端,以請更覈,而今纘先乃曰,謂之誣服,謂之可信者,實臣狀中之所無者也。臣若明知其誣服與可信,則以此勘論足矣。何事於更請究覈乎?更覈得實,然後獄案之變不變,始可知矣。纘先何以逆料其必變,而遽以更覈之請,指謂之變案乎?若如此言,則不成獄案,而莫敢釐正,雖有三行缺刑獄,而金鳳賓兄弟,隕命於十日之內,寧邊府使元徽報辭,又謂今旣變辭,則所當刑推,而諸罪人,只存形骸,難於施刑云,而火刑·壓沙之迹,又發於諸囚之招,則伊時酷刑之狀,於此昭著,而今欲竝此而諱之,不亦過乎?纘先身爲守令,遭此失印之變,設令急於推出,過用刑杖,容有可恕者。故臣於前後狀聞中,無一言半辭,歸罪於纘先,蓋區區本意,只欲重囚之無冤,獄事之得正而已。纘先不知臣意,反懷慍恨,侵攻至此,臣雖不欲旣往之事索言辨駁,而受困則多矣。此下缺徽答見上右燼餘
上在慶德宮。停常參·經筵。
下直,通川郡守沈啓賢,寧遠郡守李慶祉。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚及熏熱往來,困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,已盡快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚,一樣,而熏熱往來,困腦·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
京畿監司書目。衿川呈,以判府事趙泰采上書上送事,達。答曰,覽書具悉卿懇。聖上,聞卿有進詣城外之意,欣喜之極,至以小慰病裡之心爲敎,以卿體國之誠,不可不疾速就途,以副虛佇之聖心也,決矣。余不多諭,卿其念哉,卽日偕來。仍令曰,此書答,使偕來史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚及熏熱往來,困惱·腹部飽滿,膈間不淸利未已之候,復何如?感冒咳嗽之候,益復減歇乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,感冒咳嗽之候,差勝後一樣矣。
有政。以李深爲掌令,尹錫來爲掌樂正,李沂爲儀賓都事,李顯慶爲繕工假監役。南學訓導單魏榮祖·金夏。數字缺兵批,判書趙道彬藥房直宿,參判尹憲柱數字缺同副承旨申思喆進,趙尙絅付副護軍。右燼餘以下至九日全缺
吏批啓曰,新除授崇陵參奉姜後望呈狀內,今年七十八,戶庭間不能運步,誠切一謝,僅僅出肅,而以此病狀,決無黽勉之路,斯速啓遞云。老病實狀如此,勢難供職,崇陵參奉姜後望改差,何如?傳曰,允。以上吏曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚及熏熱往來,困腦·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,今已快減乎?臣等久未入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而熏熱往來,困惱·腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。
吏曹申目,粘連,觀此前掌令鄭東後上書,則槐院,仕路淸顯初頭發軔,而權萬斗·鄭東周二人,人言喧藉,物情俱駭,請令刊汰,主圈人亦且論罪,以杜後弊亦爲白有臥乎所,今此兩人門地人物,雖未知如何,而臺臣旣據所聞,有此論列,則似不當仍存其選是白乎矣。從前槐院被選人,如有不合者,則或因臺啓,直爲汰去,而曾無自該曹刊汰之事,依槐院被論人前例,隨窠調用,似合事宜是白乎旀,主圈人論罪一款,非本曹所管,令本院稟處,何如?達依準。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與柳瑺·丁時梯等諸御醫,反復商議,則皆以爲聖候感候,尙未盡解,咳嗽不減,苦口湯劑,雖不得進御,金銀花茶,調龍腦安神丸二丸,時時溫進宜當云,此藥煎入之意,敢啓。傳曰,知道。
慶尙監司〈書目〉,辭職上書上送事。達。答曰,覽書具悉。卿其勿辭,斯速擧行。右朝報
藥房入診入侍時,提調趙道彬所啓,因京畿監司金演狀達,禁·御兩營所納保米,折半以錢代納事,自備局覆達依下矣。廟堂仰體恤隱之聖意,許令從便備納,而畿邑保米,雖値凶年,元無作錢之例,若開此路,則他道他邑,必援此而皆請代納,軍餉自至耗縮,況儲峙北漢,以爲緩急之需,不可以錢代捧,故臣以登對時,更爲稟處之意,往復于時任大臣矣。更令廟堂稟處,何如?上曰,更令廟堂稟處,可也。以上御廳謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚及熏熱往來,困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,比昨差減乎?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加及脚痺特甚一樣,而熏熱往來,困腦·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,比昨姑無加減矣。勿爲入診。
答司書鄭錫五書曰,覽書具悉,爾其勿辭,救護母病。
文學崔守範三度呈辭。入達。遞差。
假注書李春躋有頉,代徐宗燮,徐宗燮有頉,代徐命九。
假注書李世柱狀達,臣承令馳往于衿川牛坡村判府事趙泰采所住處,傳宣徽批,則以爲臣,一回陳籲,一回敦勉,偕來之令,尙靳收還,勤懇之旨,又辱傳宣,至以聖敎誨諭丁寧,微臣去就,有何輕重,而必欲收還,假以優禮,至之此極也。臣誠惶感涕泣,不知死所,顧臣情苦病劇,實無一分可强之勢,而恩遇罔極,分義難逃,冒沒之恥,顚仆之患,亦有所不暇恤者矣。從當忍死詣進,以請前後慢蹇之誅云矣。大臣病勢,自昨小得差減,若一兩日調理,則可以前進,臣則姑爲仍留之意,竝以馳達,踏達字。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚及熏熱往來,困腦·腹部飽滿,膈間不淸利未已之候,復何如?感冒咳嗽之候,亦有差減之勢乎?臣等不勝憂煎,惶恐敢啓。傳曰,膈間不淸利之氣差勝,而其餘症候及感冒咳嗽之候,一樣矣。
答吏曹判書宋相琦書曰,覽書具悉。卿其依書辭歷省焉。
觀象監,今月夜五更,流星出翼星下,入巽方天際。狀如拳,尾長三四尺許,色赤光照地。啓。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺特甚及熏熱往來,困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,復有益減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加之候少減,脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,差減矣。勿爲入診。
假注書洪龍祚有頉,代趙命臣。
傳曰,史官二員待命,騎馬六匹立之,冬享大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及熏熱往來,困腦·腹部飽滿,膈間不淸利未已之候,復何如?感冒咳嗽之候,比朝何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而感冒咳嗽之候,差減後一樣矣。
答判府事趙泰采書曰,覽卿書辭,知卿進到城外,欣喜之心,曷有其極?前後下答,備悉余意,卿其須勿復言情病,卽速偕入,用副至望。仍令曰,此書答使偕來史官傳諭。
武一所出榜詣闕。以上朝報
上在慶德宮。停常參·經筵。
下直,咸鏡監司金相稷。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及熏熱往來,困腦·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,復有快減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚之候,一樣,而熏熱往來,困惱·腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,漸益差減矣。勿爲入診。
大司諫金相元三度〈呈辭〉。入達。遞差。
令曰,咸鏡監司金相禝留待引接,引接時,本道都事金聲發,北評事金取魯催促下送事,下令。
京畿監司書目,楊州呈,以左副承旨李裕民辭職上書上送事。達。答曰,覽書具悉。爾其勿辭,從速上來察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及熏熱往來,困惱·腹部飽滿,膈間不淸利未已之候,復何如?感冒咳嗽之候,益復快減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而感冒咳嗽之候,與朝一樣矣。
京畿書目,衿川呈,以副校理金雲澤辭職上書上送事。達。答曰,覽書具悉。爾其勿辭,從速察職。
假注書金始燁有頉,代金始炯。
答玉堂箚曰,覽箚具悉。儒臣陳戒,亶出忠愛,余甚嘉尙,可不體念焉?踏掌不先排置之罪,專在司鑰,令攸司推治,乘轎入門,迷劣所致,而事極驚駭。故自內査出,旣已重治矣。下款事,幽冤昭雪,而位號旣復矣。祗告太廟,而頒赦中外矣。今玆設科,未見其未安,而箚辭如此,令廟堂稟處。
答輔德鄭纘先書曰,覽書具悉。前書答辭,已諭之矣。憲長書語,何必深嫌?爾其勿辭,從速察職。
答都承旨兪命弘書曰,覽書具悉。卿其勿辭,從速察職。
江華留守書目,辭職上書上送事。達。答曰,覽書具悉。卿其勿辭,調理察職。
內醫院官員,以都提調·提調意達曰,本院副提調兪命弘,以玉堂箚子,出闕外,陳書辭免,而事非當該,不必爲嫌,今書答已下,當此竝直之日,不可曠員,卽爲牌招入直,何如?令曰,依。
內局副提調兪命弘,牌不進。以上朝報
吏批啓曰,判書以璿源錄奉安事出去,參判在外,小臣獨政未安,何以爲之?敢稟。傳曰,只出緊任。以上吏曹謄錄
咸鏡監司金相稷留待引接入對時,金相稷所達,北路百姓荐飢之餘,今年差稔,雖勝於去年,而大抵不得免凶,六鎭·三·甲,則失稔尤甚云,凡係擾民之事,必須一切禁斷,然後庶可支保,而至於推奴徵債,實是民間之一大弊端,今年姑爲停止,以爲邊氓一分支保之地,何如?令曰,所達誠好,依爲之。以上備局謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及熏熱往來,困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益有差減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
大司憲金楺,左承旨許玧三度呈辭。入達。遞差。
答右副承旨趙鳴鳳書曰,覽書具悉。爾其勿辭,從速察職。
吏曹啓曰,承旨及臺諫有闕,政事,取稟。傳曰,明日爲之。
忠淸監司書目,禮山縣監吳命新,泰安郡守安瑞羽等,俱以親年已過七十,捲還京第,無意還任,不得已罷黜事。
黃海都事書目,谷山府使安相漢災傷差錯,罷黜事。
大殿·中殿,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及熏勢往來,困惱·腹部飽滿,膈間不淸利未已之候,復何如?感冒咳嗽之候,比朝加減,亦何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而感冒咳嗽之候,晩後一樣矣。
王世子·嬪宮,還宮後,藥房·政院·玉堂問安。答曰,知道。
禮曹啓曰,李獻英·獻章等,曾有覆試之命,而獻英等終不赴試,至於拿囚,因赦令蒙放矣。獻英等改試之事,依前成命,更爲擧行乎,何以爲之?敢稟。傳曰,依爲之。
答正言朴弼正書曰,覽書具悉。書中條陳之事,令廟堂稟處,而李滿之冒法乘轎,殊甚駭然,特罷其職焉。爾其勿辭,從速察職。
京畿監司書目,衿川呈,以副校理趙觀彬辭職上書上送事,達。答曰,覽書具悉。旣往之事,不須更爲提論,爾其勿辭,從速上來察職。
觀象監,辰時有霧氣,一更二更月暈。啓。右朝報
弘文館達曰,本館番次之苟簡,未有甚於近日,校理金雲澤,以墓所都監郞廳,方在役所,副校理趙觀彬在外未上來,副修撰金相尹呈辭受由,臣相玉,臣師益入直之外,他無推移輪替之人。上下番有闕之代,後日政盡數差出,仍卽牌招察任,何如?令曰,依。以上吏曹謄錄
上在慶德宮。停常參·經筵。
下直,懷仁縣監朴宗陽。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及熏熱往來,困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
大司成洪致中,副修撰金相尹三度呈辭。入達。遞差。
大殿·中殿·世子宮·嬪宮,政院·玉堂夕問安。答曰,知道。
藥房口傳啓曰,晩後口淡·脚痺特甚及熏熱往來,困惱·腹部飽滿,膈間不淸利未已之候,復何如?感冒咳嗽之候,比朝有減乎?臣等不勝憂煎,惶恐敢啓。傳曰,膈間不淸利之氣差勝,其餘症候及感冒咳嗽之候,晩後一樣矣。
答掌令李深書曰,覽書具悉。旣往之事,不必爲嫌,書末所陳,余當留心,爾其勿辭,從速察職。
謝恩,左承旨李宖,左副承旨趙鳴鳳,右副承旨申思喆,兼春秋李安國。
謝恩,同副承旨權熀。
答都承旨兪命弘書曰,覽書具悉。卿其勿辭察職。
答持平李重協書曰,覽書具悉。所陳服制事,令該曹議于大臣稟處,爾其勿辭,從速察職。
修撰趙尙絅牌不進,罷職傳旨。傳曰,只推勿罷。右朝報
備邊司達曰,義州以被災尤甚之邑,賙賑之策,一日爲急,新府尹金有慶,頃以驛馬事,就理蒙放之後,以此爲嫌,呈狀乞遞矣。承召之人,旣非濫騎之比,而仍拒之失,因赦勿論,則小無難安之端,纔以此意論題,而邊上重鎭,事體自別,尤不可一向曠務。金有慶推考,使之不多日內下送,何如?答曰,依。以上備局謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及熏熱,困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
明日文臣殿講時,考官二,兪集一·尹憲柱,參考官四,李喬岳·呂必容·朴師益·鄭纘先。
大殿·中殿·世子宮·嬪宮,藥房,政院·玉堂夕問安。答曰,知道。
藥房口傳啓曰,晩後口淡·脚痺特甚及熏熱往來,困惱·腹部飽滿,膈間不淸利未已之候,復何如?感冒咳嗽之候,比朝有減乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,而感冒咳嗽之候,晩後一樣矣。
正言李鳳翼達曰,臣以武二所監試官,出榜詣闕時,日勢已暮,城門將閉,謄出榜目,未暇細校,與諸試官,來到闕外,更爲考准入啓矣。卽聞入格擧子李春赫父之職名誤書之故,至有試官竝推之擧云。臣於是,不勝瞿然之至。試所凡事,皆是監試官之所檢察,而莫重榜目,致令誤書,則不察之失,臣實當之,不可以問備之不及於監試官,而晏然在職,請令遞斥臣職。答曰,勿辭,退待物論。
答副校理朴師益書曰,覽書具悉。爾其勿辭救護。右朝報
趙鳴鳳,以左邊捕盜廳言達曰,去夜人定後,別監千受康爲名人,乘醉來到本廳門前,從事以下軍官等,以口不可道之言,無數㖃辱,當此夜禁至嚴之時,雖是掖庭下人,不有禁令,冒法橫行,若是放肆無嚴乎?其爲情狀,已極痛惡,如此蔑法之人,若不別樣懲治,則日後之弊,有不可言。恣意犯夜之罪,自本廳依法治罪,作挐衙門之罪,令攸司囚禁科罪,何如?令曰,依。
權熀,以量田廳言啓曰,改量田之時,所用地尺,自戶曹一依遵守冊見樣新造,下送於三南,此與壬寅年京畿量田時所用尺量,亦無所異同,而頃見全羅監司所報,則本道各邑,有甲戌量田時所用之尺,而比準今此下送新尺,則舊尺長於新尺一寸,今若以短尺改量,則必多民怨,本道所在舊尺書曰,准布帛尺二尺二寸二分六里,法典內一等量尺,例爲布帛尺二尺一寸二分一字缺釐,則舊尺之爲二尺二寸餘者,未免違制,似是當初製作時,或未詳審之致二行缺何如?傳曰,允。右燼餘
上在慶德宮。停常參·經筵。
下直,丹城縣監趙榮世,梨津萬戶宋時豪。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及熏熱往來,困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
判府事金昌集,楊州地掃墳呈辭。入達。令曰,給由馬·奠牀備給。
院前達,請還收罪人權卨發配之命,仍令王府,嚴鞫得情,快正王法事。請還收罪人河減死定配之命,嚴刑得情,依律處斷事。請義州呼訴客使首倡人朱益桓,境上梟示事,請亟寢尹宣擧書院勿毁之令,依前回達施行事,新達。行大司憲鄭澔,時在忠淸道忠州地,執義金榦,掌令金台壽,在廣州地,請竝斯速乘馹上來事,下諭。引嫌而退,莫重榜目,未及照檢,疎漏之失,在所難免,請正言李鳳翼遞差。答曰,不從。下諭及處置事,依達。
答左尹李弘述書曰,覽書具悉。伊日陳達,別無所失,重臣書語,何必爲嫌?卿其勿辭,從速察職。
右議政李健命,禮曹判書閔鎭遠,請待入侍。
今日文臣殿講時,副正字洪龍祚,訓導安世甲,易純通。
備忘記,洪龍祚·安世甲,各半熟馬一匹,賜給。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·脚痺特甚及熏熱往來,困惱·腹部飽滿,膈間不淸利未已之候,復何如?感冒咳嗽之候,比朝有減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而感冒咳嗽之候,晩後一樣矣。
校理金相玉,修撰趙尙絅,說書金鎭商,承文正字具命奎,南學訓導魏榮祖,文臣殿講時講官,稱病不進,依承傳罷職。以上朝報
左尹李弘述書曰,伏以臣,昨日离筵引接時,臣亦參諸臣之後,伊日適以本局中旬時貸用賞格布於禁·御兩營事,有所陳達,而蒙允矣。兩營帥臣,以不與商確,而徑先陳奏之意,相繼啓達,臣方庸瞿然之際,又伏見御營大將金錫衍書本,則張皇臚列,譏詆非細,有曰莫重奏語,未免爽誤,臣於此,不勝惶懍踧踖,措躬無地。臣曾經御營,豈不知停番時,無收布之事?而旣停上番,則本營逐朔施賞之布,必有餘存,以此貸用,實出於一時推移之道,而亦無害於共濟之義,臣意不過如斯,而重臣反以爲後弊所關,或者重臣,未量事實,而有此過慮之致耶?第念訓局所捧軍布二字缺千四百餘同,而連値歉歲,災減其三分之一,又從以待秋退捧,則其所實捧,已是零星,軍兵春夏冬三等衣資,以此分給,尙患不足,又當中旬定期,許多施賞之資,亦無責出之路,臣欲以此意,消詳於二行缺有所仰達矣。今者重臣書意,有若臣營多有財物,而苟簡取用於他營者然,此則雖出於重臣未悉本局五字缺之疎忽,則臣亦難免其責矣。至於軍布災減之代五字缺雖有代給定奪之事,而兩曹所捧,亦入災減之中,故果無推移代送之勢,戶曹則今年代給,只是麻布八同而已。本局需用,極甚浩大,以此些少之物,無以支堪,且軍卒纔經癘疫,死亡相繼,不可無慰悅施賞之道,而本局所儲,旣如是匱竭,他營貸用,自有前例,則重臣反以有若分付屬司等語,大加非斥,歸臣於爽失之科,臣實慨然,而繼之以訝惑也。且臣不量分,久當重務,緣一煩稟,厚招譏嘲,莫非臣疎漏之失。伏乞离明,俯察情勢,將臣本兼諸任,特許遞改,以安私分,不勝萬幸,臣無任云云。徽答在上
義州府尹金有慶書曰,伏以臣濫蒙恩擢,遽叨邊防重任,自顧才分,斷無堪承之望,而意外又被無限構辱,身名俱汚,釁累至重,而末減之罪,因赦亦免,揆以廉隅,不可仍據職次,連呈備局,終靳許遞,至有請推催送之擧,狼狽窮蹙,罔知攸措。臣怵分畏義,終若赴任,則賙賑之政,萬萬切急,而才智淺短,茫無計策,所恃者,只在於廟堂之區畫指授,而適有一二愚見,敢此條陳,伏願邸下,垂察而採施焉。本州連歲荐凶,公私俱竭,收穫未畢,流散相繼,卽聞五十分錢,僅直一斗粟米,秋尙如此,春必減倍,言念民事,誠可哀痛。財貨之數字缺雖有如干待變之需,不可盡傾,雖欲盡傾貿穀五六字缺之計,而關西年事,大抵皆歉,必於三南沿海五六字缺貿出穀物,如海西稅米及各軍門保米相換運用之外,更無他道,若果數月,米價漸下,則必有後時之歎。伏聞丙申年湖西·畿甸所貸賑廳錢,殆過七萬兩,三行半缺宣惠廳大同木,限二百同出貸七八字缺海西稅米換用後,本木二百同七八字缺惠廳不過爲一時不費之惠而已。且自平安兵營,名以防農木,逐朔輸送于義州者,十四同零,合一年計之,則一百五十餘同矣。若自平兵營,先貸留庫木一百五十同,移納兵曹後,三南沿邊兵曹所納軍布,換出貿米,與各軍門海西保米相換,則彼此俱便,而兵營本木,以翌年所捧防農木仍存,亦便於還報,凡此數件,俱是臆料,而百爾思量,亦無出此,不得不仰陳,而本州戶數,殆餘一萬五千,昨年飢民,將至八千,今又荐飢,想必有加於昨年,自初春設賑,六月乃罷,則容入谷物,似不下一萬六七千石,臣之所請貸者,雖蒙一倂許施,不可不存其本,而只取其贏,則實有太半不足之慮。伏聞江都所儲元銀,多至此下燼餘全缺
右議政李健命,禮曹判書閔鎭遠請對入侍時,右議政李健命所啓,卽今庭試期日不遠,有難處之事,不得不急時變通,故敢此仰達矣。庭試試士,昨年以殿庭之挾窄,有所稟定,設場於春塘臺,收券科次於仁政殿矣。今番所當依此爲之,而事勢與前有異,昌德宮則在闕內,故承旨持書題往來便好,而卽今時御所,則旣與春塘臺,相去頗遠,且日咎極短,承旨持書題再度出入,計其往來之數,則合爲四番,午時當爲出題矣。時刻不可定以未時,似當退以申時,申時則日勢向曛,收券作軸之際,自爾紛雜而不嚴矣。且春塘臺則禁亂一節,不如殿庭階級之嚴截,擧子輩迭相升降,必有投券紛挐之弊,此甚可慮。且壬辰年則庭試設行於三月,日晷甚長,故自慶德宮時御所,往來於昌德宮,而時刻稍緩,不至大段難便,而今番日晷,如是催短,反復思之,甚多難便,或者以爲諸試官,則先詣試所,主文之臣,則留在闕中,出題再度出納後,仍往試所,則似無窘急,而經宿極爲未安。上曰,試題經宿,果爲未安矣。健命曰,若待罷漏後,持題出入,至於再巡,則靜攝之中,亦甚有妨,此亦爲悶矣。臣取考壬辰年庭試謄錄,則自上有時御所殿庭內外尺量之命,故禮曹·兵曹眼同尺量矣。上曰,其時果爲尺量矣。健命曰,自崇政殿內庭,至外庭廣達門而量之,則不及仁政殿內外庭二萬尺矣。上曰,其時自金商門,至廣達門而尺量之矣。健命曰,自崇政殿內庭,至建明門而量之,則過仁政殿內外庭六萬尺矣。未知其尺,爲布帛尺或周尺,而蓋六萬尺之地,當往二萬人,足以容接多士,而其時諸臣之議不一,崇政門層陛峻岌,擧子納券之際,亦致顚仆,故皆以爲兩承旨,分往於崇政殿之陛前及崇政門之陛上,懸題與收券,分而爲之,而或以爲兩處收券,有同兩所,塡字爲難云,則或以爲塡字之際,內庭若以天玄宇塡字,外庭以地黃宙塡字,各越一字而作軸,則爲宜,或以爲考試之時,試官見其塡字之次第,必知內外收券之有別,甚爲難便,以此相難,終未免移設於空闕矣。臣意庭科試士之道,時御所最爲尊重,且內外庭之不爲分別,亦有其道,兩承旨分往內外庭,使收券官,限內收捧者,勿爲塡字,待其畢收券覆帳後,合爲內外庭所收之券,不計早晩,混同塡字,雖塡字之際,時刻少遲,而此事與禮判,在外相議,則不無差異,故敢稟。禮判閔鎭遠曰,臣意時御所設場,甚多難便,且靜攝中累萬擧子,喧聒一晝夜,爲十分未安矣。若於春塘臺設場,則書題往返,必淹晷刻,欲令考官,在此出題,受點而去,則勢必夜深,尤爲未安,此事不可無變通,而實未知善策,諸試官留在闕中,書入書題後,先爲出去,承旨待落點,持書題追後進去,則未知何如?李健命曰,靜攝中酬應未安矣。上曰,崇政殿狹於仁政殿,且以崇政殿設場,則決不可,而若通建明門東西爲限,則必以容衆,而擧子輩出入,果無狹隘之慮耶?健命曰,通建明門而爲限,則足以試士,而無狹窄之慮矣。鎭遠曰,場屋則誠廣,而靜攝之中,自罷漏後,至日暮喧聒,極爲未安矣。上曰,今番庭試,設行於崇政殿,而自內庭通外庭,至建明門而爲限,收券時,合內外庭所收券,而混同塡字可也。健命曰,壬辰年又有以差備門,入於設場中,故以興元門內尙衣院近處,移設差備門之議矣。上曰,其時差備門,有移設之言矣。健命曰,開場之日,若移設差備門,則凡往來出納之事,稍似迂緩矣。上曰,廣達門閉之,則其勢然矣,而未見其爲害矣。健命曰,然則以此定行乎?上曰,依爲之。又所啓,科場雜亂,皆由於隨從之混入,凡擧子中,實才則無多,而隨從過半,以此場屋不嚴,每致紛挐,故判書金鎭圭申飭禁亂官,考見號牌事陳達矣。但擧子入場時,欲考號牌,則必致紛遝,當於擧子出去時,使禁亂官,別樣考見,以防混入,今番則呈券後,內庭擧子,自宜春門出,外庭擧子,自金商門出送,而此爲一路,若置禁亂官於都摠府南所前及開陽門兩處,呈券擧子出去時,一一考見號牌,如有可疑者,則輒皆摘發,移刑曹,繩以重律,似宜矣。甲戌年謁聖時,故相臣南九萬,以考見號牌事稟定,其時隨從頗減云,今亦申飭四館所,預爲知委五部,一切嚴禁,何如?上曰,依爲之。閔鎭遠曰,遐方儒生輩,或失號牌,則必有橫罹之弊,分付漢城府,考見戶口,若不相左,則雖無號牌,特爲原恕,似好矣。健命曰,朝家立法,不可不嚴,使人人各佩號牌,旣是朝令,則不牌者無論京鄕人,皆未免犯法之歸,如此之類,一番停擧,有何所害?上曰,然矣。擧條出十三日朝報
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·脚痺特甚及熏熱往來,困腦·腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚一樣,而熏熱往來,困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
傳曰,李獻英等覆試取稟禮曹草記入之,入之。傳曰,君命不行於幺麼新進,事之寒心,孰甚於此乎?今此改試,必行乃已,依啓辭爲之。
令曰,北道開市不遠,而評事金取衡催促之後,尙不下去,殊涉未安,明日內辭朝事分付。
傳曰,復位·宣諡兩都監都提調以下及員役·工匠等,竝書啓。
假注書徐命九服制,代李世柱。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及熏熱往來,困惱·腹部飽滿,膈間不淸利未已之候,復何如?感冒咳嗽之候,益復差減乎?臣等不勝憂煎,惶恐敢啓。傳曰,感冒咳嗽之候,晩後一樣,而困惱有加矣。
吏曹,政事取稟。傳曰,再明日爲之。
咸鏡監營中軍書目,本道監司李坦,本月初九日卒逝事。
府前達,請還收遠配罪人林象極等放釋之命事。請朱益桓亟命梟示事。請閔遠重罷職事。請崔昌大削奪官爵事。新達,仕路之淆雜,未有甚於近日,則有識之竊歎,久矣。朴震亮之處地卑微,世所共知,而儀郞·直講,遷陞無礙,除目之下,物議譁然。請直講朴震亮汰去,惠郞爲任,專掌錢穀,自前膺是任者,率皆聰敏有聲望者,而新除授郞廳沈玹,居官任職,素乏廉簡之稱,處事多有鄙屑之誚,本不合於是任,到今年紀衰邁之後,苟然差除,物情莫不爲駭,請宣惠廳郞廳沈玹改遞,引嫌而退。榜目誤書,未能詳準,事旣疎漏,勢難仍在,請掌令李深遞差。答曰,不從。處置事依達。右朝報
有政。吏批,以魚史周爲工曹佐郞,趙儀祥爲工曹正郞,李文興爲輔德,黃龜河爲副應敎,金相尹爲修撰,金相玉爲校理,金礪爲正言。
兵批,以洪致中付副護軍,金相尹·李鳳翼付副司果。
吏批啓曰,玉堂闕員,今當差出,而玉堂出入之人,或在罷散,或在解由未出,無以推移備員,合有變通之道,何以爲之?敢稟。傳曰,別單書入罷職人員,纔下敍命矣。
觀象監官員,以提調意達曰,地理學兼敎授金遠鳴六品遷轉代,今當差出矣。前敎授楊再興,地術頗精,以此差下,使之付軍職,冠帶常仕,何如?令曰,依。以上吏曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱有加及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?臣等久未入侍,今日與諸醫入診,詳察症候宜當,不勝憂煎,敢此問安,竝爲仰稟。答曰,知道。口淡·脚痺特甚及困惱有加之候,一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。
禮曹參議洪啓迪三度呈辭。入達。遞差。令曰,日氣漸寒,薄衣軍士,襦衣題給。
令曰,日氣漸寒,宿衛軍士,空石題給。
令曰,咸鏡監司李坦,未及交龜,意外卒逝,極爲驚慘,喪柩上來時,擔持護送等事,分付三道,依例擧行。
答大司諫魚有龜書曰,覽書具悉。至當之言,不必爲嫌,爾其勿辭,從速察職。
府前達,請還收遠配罪人林象極等放釋之命事。請朱益桓梟示事。請閔遠重罷職不敍事。請崔昌大削奪官爵事。請朴震亮汰去事。請宣惠廳郞廳沈玹改差事。答曰,不從。末端兩件事,依達。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,林川郡守金夢瑞災傷差錯,罷黜事。
今日藥房入診時,今番庭試試所,改以春塘臺設行,諸試官留宿闕中,罷漏後書題書入事,榻前定奪。
京畿監司書目,朔寧郡守趙命禎罷黜事。
答副應敎黃龜河書曰,覽書具悉。過當之言,不必爲嫌,爾其勿辭,從速察職。
校理金相玉,牌不進,罷職傳旨。傳曰,只推勿罷。右朝報
備邊司達曰,北評事金取魯除拜後,累度呈狀,以爲館職旣不得行公,則今此三司通擬之職,不可冒當云,而昨日特令之下,亦不出謝矣。取魯於館職,雖有難安情勢,前後答辭,備盡開釋,則元無必辭之義,至於外職,尤無可引之嫌,而邊任事體,亦爲自別,則一向控免,殊甚未安,金取魯推考,催促下送,何如?令曰,依。以上備局謄錄
藥房入診時,判中樞府事李濡,同爲入侍。啓曰,摠戎廳,依三軍門之例,設營於蕩春臺水口之內爲當,故曾以此意定奪矣。本營物力不敷,難於擧役,不可無推移相濟之道,而聞其營中記時之錢,至於萬餘兩云,使之移送經理廳,則或以所儲之米換給,或別爲料理,取贏補助,事涉便宜,故已與摠戎使相議,敢達。上曰,依爲之。以上摠戎廳謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困腦有加及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚及困惱有加之候,一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減矣。勿爲入診。
左承旨李宖三度呈辭。遞差。
備忘記,復位·宣諡都監都提調判府事金昌集,鞍具馬一匹,提調判書權尙游,參判金興慶,各熟馬一匹賜給,都廳副校理朴師益加資,應敎金相玉,上弦弓一張賜給,郞廳判官孟淑夏,正郞洪重疇·沈鳳輝,竝陞敍,別提趙鎭周,判官李箕獻,各兒馬一匹,正郞李命大,佐郞任謜,各上弦弓一張賜給,判官趙昌壽勿論,監造官洗馬洪重聖,奉事兪夏基,參軍金應瑞,奉事金麟慶,別工作監役金時和,竝陞敍。改題主所監造官判官金胄,復位·宣諡時禮房承旨南就明,封墓時禮房承旨許玧,致祭承旨李宖,各兒馬一匹賜給。諡冊文製述官判書宋相琦,書寫官判書閔鎭遠,印篆書寫官府使李徵夏,宣諡官右參贊兪命雄,各熟馬一匹賜給,題主官副司果徐命均加資,浴主大祝正郞朴弼正,熟馬一匹,讀冊官正李尙說,讀印官正金遇華,各半熟馬一匹,捧冊官典籍李安國·金象三,博士金廷潤,直長韓震元,捧印官典籍李時恒,各兒馬一匹賜給。擧案者主簿李恒鎭以下諸執事,各加一資,資窮者代加,陪從分司書崔宗周以下,各兒馬一匹,禮貌官申侃·金堂,各不粧弓一張賜給。奏時官以下員役·工匠及下人等,令該曹米布分等磨鍊題給。
備忘記,封墓都監都提調判府事金昌集,鞍具馬一匹,提調左參贊閔鎭厚,參判李觀命,各熟馬一匹賜給。都廳校理金雲澤,準職除職,府尹金有慶,半熟馬一匹賜給。各所監造官奉事趙漢緯,別檢李廷燁,竝陞敍,燔瓦別提金兌明,陞敍,相地官韓斗翼,本衙門施賞,京畿監司金演,都差使員縣監李善行,各兒馬一匹賜給。領役部將李郁以下,竝相當職除授,員役·工匠及下人等,令該曹米布題給。
答左參贊閔鎭厚書曰,覽書具悉。卿勿過辭,安心行公。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓辭。傳曰,膈間不淸利之氣差勝,而其餘症候及感候咳嗽之候,與朝一樣矣。
答戶曹參議尹鳳朝書曰,覽書具悉。下款引嫌,殊涉太過,爾其勿辭,從速察職。
禮曹啓曰,卽接四館所牒報,則李獻英等改試赴擧事,以傳敎內辭緣,累次嚴飭,而當部所報內,終無進參之意云,特敎之下,如是拒逆,極爲驚駭,更爲督促之意,今方嚴飭,而自本曹他無變通之道,何以爲之?敢稟。傳曰,各別督促,期於就試。
政院啓曰,明日儒生殿講時,命官何大臣進去乎?敢稟。傳曰,右相進去。右朝報
有政。吏批,以李挺周爲同副承旨,洪禹翰爲林川郡守,朴聖輅爲司諫,趙鳴謙爲掌令,鄭錫五爲文學,金始㷜爲靈光郡守,李秀賢爲朔寧郡守。
兵批,以洪啓迪付副護軍,李深付副司直,鄭東後付副司果。
備邊司達曰,近來使价之行,彼人之求索,畜年增加,無意限節,所需銀貨,自朝家元無劃給之事,每於一行員役處,隨其所持之多少而收斂,以充其用賂之數,朝家特爲軫念,以各衙門所貯許貸,或以元銀出給,除減利殖,代捧丁銀矣。今則各衙門元銀,幾盡相換,而殆無餘數,故今年進香使時,四萬四百兩,分付銀貨所貯衙門,無論丁銀·元銀,隨所有出貸,竝殖還報,今此節使行期已迫,馬島有故,銀貨全不出來,譯輩所賚八包,無以充數,到彼後,如或有生梗之事,則不可無依近例,無論元·丁銀,隨所有貸給,竝息還捧,則彼中酬應,庶可成樣,而限丁銀三萬兩許貸事,分付各衙門,何如?答曰,依。以上備局謄錄
備忘記,今此兩都監賞典中,一人雖兼數事,毋得疊授。以上吏曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,夜來寒雨非常。伏未審聖候,寢睡若何?口淡·脚痺特甚,困惱有加及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?今日臣等,與諸醫入診,詳察症候宜當,不勝憂煎,敢此問安,竝爲仰稟。答曰,知道。口淡·脚痺特甚及困惱有加之候,一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,感冒咳嗽之候,猶未快減。勿爲入診。
判府事金昌集箚子。大槪,乞收賜馬之命,兼附一二,以俟處分事,入達。答曰,覽書具悉卿懇。今玆錫馬之命,實循舊例,安心領受,當該水使推考,邊將罷職爲宜,偶然錯認,元非大段,何至引咎?箚末事,依箚辭往來焉。仍令曰,史官往諭。
備忘記,居首儒生柳亨復·李泰昌,竝直赴會試,幼學宋載吉給二分,進士朴璲·黃雲瑞各給一分。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱有加及熏熱往來,腹部飽滿,膈間不淸利未已之候,復何如?感冒咳嗽之候,比朝有減乎?臣等不勝憂煎,惶恐敢啓。傳曰,膈間不淸利之氣差勝,而其餘症候及感冒咳嗽之候,晩後一樣矣。
明日李獻英等改試時,試官三,閔鎭厚·李澤·金雲澤。
備忘記,頃者禮官,以愍懷嬪復位慶科事,請對陳稟,予卽允可,而仍又思量,分而二之,如祔廟·冊禮合慶例,初非不知,而然則終未免太拘忌矣。第別試大於庭試,論以事體,未免倒置,此則未安,亦以庭試設行似宜,令該曹稟處。右朝報
趙鳴鳳,以禮曹言達曰,自前慶科臨期,則御前停擧之類,輒有稟請解罰之事矣。卽今被停者二十五人內,慶尙道都永遠等十八人,以作挐罷場事,限十年停擧,黃海道儒生孫萬興等四人,以禁令後創建書院,限三年停擧,丙申年陳疏儒生吳命尹等,本曹堂上有嫌礙之端,解罰當否,不敢論稟,其餘四館停擧之類,今方分付四館,使解罰,而儒生等自中施罰之人,其數亦多云,分付成均館,使之解罰,何如?令曰,依達。限十年停擧者外,竝解罰,可也。
判府事金昌集箚曰,伏以臣,伏見備忘記,臣名亦在賞典中,數字缺奔走周旋,雖是分內之事,實有其勞,容有酬賞之典,若臣則夏間,遭人言而出郊,未克竣事於宣諡禮成之日,及夫還朝,身在牀席,虛帶職名,辭不獲命,而亦未一番赴往,其無絲毫可紀之勞也,明矣。伏乞离明,導達此狀於大朝,毋俾明主顰笑之道有傷,賤臣辭受之義無據焉。臣以都監事,亦有所懷,今此封墓時,丁字閣所入大木,自京難得,分定於忠淸水營,使之急速上送數行缺此雖公罪,亦有不察之失,事體所在,宜加警責,而又見虞候報狀,以爲前後差員,稱托圖避,以至後期不來,邊將之厭避差員,其數字缺且關日後無窮之弊,不可以事過而置之,當該邊將,宜令罷職懲勵矣。且臣於頃日筵中,以吏曹參判李喜朝,本職宜有變通爲請,而仍引先正臣朴世采故事矣。世采其時,實兼祭酒,而誤以贊善仰達,臣伏不勝悚慄俟譴之至,抑臣有區區私懇,敢此附陳。臣於昨年,遭妻喪,葬于長湍之地,而方直藥院,不得如例歸葬,繼以病故未遑,今至墓草再宿,而尙不往見,在臣情理,誠有不容已者,方受恩暇,將省先墓於楊州,若蒙邸下,稍寬期限,令臣得以邐迤往來,則其爲幽明之感,當何如哉?冒瀆至此,惶恐死罪。取進止。徽答見上右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱有加及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?今日臣等,與諸醫入診,詳察症候宜當,不勝憂煎,敢此問安,竝爲仰稟。答曰,知道。口淡·脚痺特甚及困惱有加之候,一樣,而熏熱往來,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,感冒咳嗽之候,猶未快減矣。勿爲入診。
覆試試所啓曰,臣等以李獻英等覆試事,來詣賓廳,而四館所以當部牒報來言,獻英等以爲嚴敎之下,萬分惶悚,而顧此情勢,與前無異,又不敢冒進,仍爲待命於司敗,斯速入啓處置云,擧子待命於禁府,則決無開場之勢,何以爲之?敢稟。傳曰,嚴敎之下,終始違拒,不但事極駭惋,此必由於一入試庭,醜拙難掩故耳。決不可仍置,榜中拔去。
答禮曹判書閔鎭遠書曰,覽書具悉。卿其勿辭,安心行公。
答掌令趙鳴謙書曰,覽書具悉。旣往之事,不必深嫌,爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚及困惱有加,熏熱往來,腹部飽滿,膈間不淸利未已之候,復何如?感冒咳嗽之候,比朝有減乎?臣等不勝憂煎,惶恐敢啓。傳曰,膈間不淸利之氣差勝,而其餘症候及感冒咳嗽之候,晩後一樣矣。
忠淸監司書目,新昌縣監鄭河瑞,以其父病,累次呈狀,無意還任,罷默事。
傳曰,今此文科庭試取人,依丁丑年例定額。右朝報
備邊司啓辭,因兵曹判書趙道彬所達,禁衛營買得載寧屯田,依訓局鐵峴例,一體免稅事,令廟堂稟處矣。昨日因戶曹草記,各軍門買得田畓,一倂出稅事定奪,而訓局所管鐵峴屯田,以久遠折受之故,不入於出稅中矣。禁營之當初賣得者,蓋爲其産鐵之地,吹鍊之便,而聞其土地磽瘠,募民鮮少,若於新設之初,卽令出稅,則實無支堪之道,而第各軍門田畓出稅事,旣已定奪,則有難續續變改,至於訓局鐵峴,乃是折受之處,不可比而同之,禁營新買得載寧田畓,限五年姑爲免稅,使募民安接,鐵店成緖後,依他出稅,似爲便當,以此分付,何如?答曰,依訓局鐵峴例,免稅可也。以上備局謄錄
上在慶德宮。停常參·經筵。
巳午時,日暈。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱有加及熏熱往來,腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚及困惱有加之候,一樣,而自昨搔癢復發,熏熱煩轉,寢睡不寧,腹部飽滿,膈間不淸利之氣,未已,喉乾朝來止歇,眼視昏暗特甚之候無減,而感冒咳嗽之候,猶未快減矣。勿爲入診。
藥房口傳啓曰,伏承問安批答,以自昨有搔癢之候,熏熱煩轉,寢睡不寧爲敎,此雖曾前所有之症候,經久不差,最妨寢睡,臣等不勝一倍憂灼,臣等旣有勿爲入診之敎,雖不得更爲請診,今日醫官,則使之趁早入診,何如?惶恐敢啓。傳曰,知道。
政院啓曰,明日慕華館武科殿試時,何大臣進去乎?敢稟。傳曰,李判府事進去。
明日文科庭試,讀券官〈十七〉,李健命·兪集一·閔鎭遠·李觀命·金楺·黃一夏·尹憲柱·李秉常·沈宅賢·洪致中·兪崇·尹鳳朝·李喬岳·崔守範·金雲澤·李明彦·金東弼。武科殿試參試官三,李基夏·李弘述·李宇恒,參考官三,尹基慶·朴尙玄·李聃錫。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱有加及搔癢·熏熱,腹部飽滿,膈間不淸利未已之候,復何如?感冒咳嗽之候,比朝有減乎?臣等不勝憂煎,惶恐敢啓。傳曰,膈間不淸利之氣差勝,其餘症候及感冒咳嗽之候,晩後一樣,而搔癢未已矣。
吏曹,守令有闕,政事取稟。傳曰,再明日爲之。
藥房口傳啓曰,入診醫官退出後,臣等與柳瑺·丁時梯等諸醫,反復商議,則皆以爲聖候寒節,表密風熱,不得疎散,升麻葛根湯,加防風·玄蔘酒洗,連翹各一錢,蟬退五分,連進三貼宜當云。此藥則依聖敎明日煎入,牛黃一部爲先封進,金銀花茶卽爲煎入之意,敢啓。答曰,知道。
政院啓曰,試官閔鎭厚再牌之下,詣闕陳書,又爲退去,主文之臣,異於他試官,而一向撕捱,殊極未安,試官之一日三牌,亦有前例,更卽牌招,何如?傳曰,依啓。莫重科試,不可無主文之臣,其在分義事體,決不可更事撕捱,各別申飭。
又啓曰,弘文提學閔鎭厚,又爲違牌不進矣。館閣之臣,只有鎭厚一人,特敎之下,終始撕捱,事極未安,試事亦甚可慮,何以爲之?敢稟。傳曰,若又四牌不進,則壞損國體,更無餘地,何爲牌招?
京畿監司書目,楊州呈,以吏曹參判李喜朝上書上送事。達。答曰,覽書具悉卿懇。余意已悉,而固辭至此,有難强迫,本職今姑勉副,安心上來,以補不逮。右朝報
吏曹參判李喜朝書曰,伏以臣於前月,又陳章,以三不可冒進之意,有所仰籲,冀蒙察納,而天聽愈邈,不惟不賜允許,乃反逐條俯答,開釋備至,仍且諭之以卿無力辭之義,余無許改之理,臣伏讀感泣,惶霣震越,益不知所以自措也。臣於所叨本兼兩任,千萬不近似之狀,曾已累陳,今不必更爲覼縷,而邸下每以微卿莫可爲敎,此雖前後諸臣厚誣离明之致,蓋緣臣無狀,自欺欺人,以誤睿鑑而然,莫非臣罪,尙誰尤哉?至於所被人言,其所用意誣詆數字缺在臣廉隅,其可晏然乎?古之大賢君子,固亦有不得免者,此非人人所敢二行缺乃若臣之疾病筋力,則實無餘地,年今六十有數字缺懍懍危綴之形,無異八·九十歲之人,已不可謂尙强,且所患諸症,竝皆深痼,往往瀕死而得生,其中脚疾尤苦,庭戶出入,亦賴扶杖,假令臣擔曳作行,得至輦下,決無趨蹌闕內,拜肅天陛之勢,況可望陳力就列,以酬聖恩之萬一乎?此臣所以終始力辭,不敢承命者也。邸下乃一向敦勉,愈久而愈不許改,臣誠抑塞悶沓,求死不得也。夫感恩畏義,樂榮貴而厭窮苦,卽人之恒情也。臣非病風傷心者,亦不至於飾詐欺罔,苟其情病,有一分可强之道,則恩數之隆重,分義之嚴截,其何敢頑然不顧,而必欲違拒明命,守此丘壑,甘與草木同腐哉?是其中,蓋有甚不得已者存焉耳。若邸下平心徐究,則必當俯察臣言,出自肝膈矣。臣之續續煩瀆,極知未安,而竊聞數行缺治臣逋慢之罪,以安私分,以肅朝綱,千萬幸甚,臣無任云云。徽答在上右燼餘
上在慶德宮。停常參·經筵。
下直,慶興府使朴仲徵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,試事酬應,達夜至曉,臣等已切憂慮之至。卽伏聞聖候喉乾頗甚,熏熱·搔癢·脚痺特甚,腹部飽滿,膈間不淸利之候未已,暫時就寢,困惱特甚云,伏未審俄間,諸症候加減及口淡特甚,眼視昏暗特甚之候,何如?感冒咳嗽之候,益復差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來喉乾止歇,諸症候及口淡,眼視昏暗特甚之候,一樣,而感冒咳嗽之候,猶未快減矣。勿爲入診。
兵曹口傳政事,北評事柳復明。
答掌令金台壽書曰,覽書具悉。今玆引嫌,殊涉太過,爾其勿辭,從速察職。
持平魚有龍達曰,臣昨伏見禮曹判書閔鎭遠書本,則以臣所論沈玹事,謂之大異於其所聞見,雖未知重臣所聞見者,果如何?而玹,累典郡邑,輒皆僨敗,持身不謹,且多疵謗,臣之論列,實出公議,而今重臣,乃以臣言,有若爽誤者然,臣實未曉也。臣昨以此詣臺自列,則喉司諉以武科試所言送相値,不爲捧入,累次往復,終未免呈告而退去,臣之踪地,尤極狼狽。以此以彼,俱不可晏然在職,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安,答曰,知道。
藥房口傳啓曰,口淡·脚痺特甚及困惱·熏熱·搔癢,腹部飽滿,膈間不淸利未已之候,復何如?感冒咳嗽之候,比朝有減乎?臣等不勝憂煎,惶恐敢啓。傳曰,晩後諸症,一樣矣。
忠淸左道災傷敬差官書目,平澤縣監洪敍夏災傷差錯,罷黜事。
判府事趙泰采箚子。大槪,病未承召,惶恐待罪事,入達。答曰,覽箚具悉卿懇。病未赴召,少無所傷,卿其安心勿辭,俟間行公,以副至望。仍令曰,史官往諭。
兵曹啓曰,今番愍懷嬪復位別試,以庭試設行事,有令該曹稟處之命,自禮曹仍以別試設行,取人之際,參酌減額之意,覆啓蒙允矣。武科初試額數,依前啓下,取三百人乎?亦當減數乎,何以爲之?敢稟。傳曰,取二百五十人,可也。
答執義金榦書曰,覽書具悉爾懇。鄭宅河書語,不必深嫌,爾其勿辭,從速上來察職。
忠淸都事書目,韓山郡守徐宗積災傷差錯,罷黜事。
待敎李箕鎭,牌不進,依承傳罷職。右朝報
執義金榦書曰,周歲違命,尙稽罪譴,屢書陳情,未蒙允許,頃因道臣回諭,伏奉徽旨,辭意勤懇,有踰尋常,此豈賤臣所堪承當?感激惶隕,罔知攸措。是宜不顧衰病,不計死生,趁卽趨詣,少伸分義,第臣重得寒疾,別添奇症,痰傅肋下,其痛如割,轉側呼吸之際,輒爲窒塞,殞喪性命,只在頃刻,多灌藥物,雜試灸熨,雖得痛勢少減,而迤至屢日,餘症尙重,或一日一番窒塞,或二日一番窒塞,傍人見而喘汗,醫者望而却走,臣亦自知此病,不可復起矣。臣受恩罔極,涓埃莫報,而死期將迫,赴召無路,中心耿耿,百感交攻,況伏聞一行缺於病中,得見前正言鄭宅河書本,其言臣師文二純缺公朴世采事,與前日書語,大相不同,旣稱衛道之功,又示尊慕之心,是必自悟其前非而然也。其意可謂善矣。第觀其書,只是就前書中,以明其元無貶辱之語,而至以臣書尙在爲證,則臣竊惑焉。前書謂混然竝擧,惹起人疑,豈非未安之甚?及事體至嚴,祀典不重,不能無慨然,士習馴偸等語,果無一毫貶辱之意,而出於尊慕之心,如今書之云乎?其言旣如彼,則臣何以逆知其心,而不爲之一辨也?今若咎臣以見識不明,只見人詆上說,而不見人心內事,則臣亦無辭矣。所謂先賢道德高下,不係從享與否者,又爲不然,果爾,則聖門諸子,不須列於陞配,濂·洛群哲,未必與於祀典,以至吾東諸賢,又何有腏食聖廡之事,近日宅河兄弟,又何有連章陳請之擧乎?至於較量多寡之說,又有其由,蓋其時宅河之書中三道之言,謂之大論停當,以三道之言,歸之阿好。故臣未免據其實狀,而略言之耳。苟無宅河之書,臣何以有此說也?朱子與留正書,有彼此多寡之說,黨議序中,有孰若大軍萬姓爲多之語,夫豈不可,而先賢爲之哉?以此爲持臣之柄,則臣亦未曉也。且其調劑之說,亦有所不然者,彼無端起鬧,致有多少紛紜者,所當深思自反之道,務歸和平之域,而不此之爲,及其事理旣舛之後,乃以調劑之策,責之於臣,其言豈不好也,其事不亦左乎?大抵,從祀大議,初不擧論則已,若出自士林,公論旣發,則此豈後生一時之見,所可容易評缺者哉?當初宅河之書,旣係師門,且關斯道,臣實愚昧,不識忌諱,敢以一言,略辨其說,胡說之誚,固所難免,臣不敢以侮辱爲嫌以下缺卽又伏聞柏府除命,復下於千萬意外,殊恩稠沓,病魂震越,益不知所以置身之所也。顧此新授職名,是臣前日再次濫叨,而不敢祗承者,矧今奇疾濱死,朝暮入地,精神筋力,非復陽界上人事,則尤何可不自量度,敢爲冒昧當命之計哉?伏乞邸下,察臣病勢,已至十分危惡,諒臣情勢,亦爲十分臲卼,將臣新舊職名,竝賜鐫改,俾得安意調將,少延殘喘,庶或賴以支過數月,則此莫非我邸下曲全生成之恩,雖死之日,猶生之年,臣無任兢惶震懼,俯伏俟罪之至,謹昧死以聞。徽旨見上右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·熏熱·搔癢特甚及腹部飽滿,膈間不淸利,喉乾之候,其有所減,而眼視昏暗特甚之候,亦何如?感冒咳嗽之候,益復差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·搔癢特甚之候,一樣,而熏熱亦甚,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,感冒咳嗽之候,今已快減矣。勿爲入診。
觀象監,今月十八日巳時午時,日暈。申時,日暈。夜一更二更,有霧氣,啓。
答司諫朴聖輅書曰,覽書具悉。爾其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱·搔癢特甚及熏熱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
府前達,請還收遠配罪人林象極·權弼衡·朴思悌·洪啓一等放釋之命事。請義州呼訴客使首唱人朱益桓,亟令梟示事。請慶尙左水使閔遠重罷職事。請前司果崔昌大削奪官爵事。新達,引嫌而退,隨聞刺擧,臺體則然,重臣書意,何必深嫌?請持平魚有龍出仕。答曰,不從。處置事,依達。右朝報
有政。吏批,行判書宋相琦奉命在外,參判李喜朝在外,參議沈宅賢進,同副承旨李挺周進。
吏批啓曰,判書宋相琦奉命在外,參判未差,小臣獨政未安,何以爲之?敢稟。傳曰,只出緊任。
以尹淰爲竹山府使,趙尙絅爲修撰,鄭宅河爲司書,鄭纘先爲宗簿正,金楺爲右尹,李藎爲宜寧縣監,金光運爲新昌縣監,朴弼敎爲平澤縣監,趙光命爲韓山郡守,金斗璧爲海州判官,贊善單李喜朝。
兵批,判書趙道彬藥房直宿,參判尹憲柱病,參議任舜元進,參知李秉常病,同副承旨李挺周進,無政事。右燼餘
上在慶德宮。停常參·經筵。
午時未時,日暈兩珥,暈上有背。酉時,日暈。
下直,潭陽府使兪命健。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·困惱·搔癢,熏熱亦甚及腹部飽滿,膈間不淸利,喉乾之候,其有所減,而眼視昏暗特甚之候,亦如何?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·搔癢特甚之候,一樣,而熏熱亦甚,腹部飽滿,膈間不淸利之氣不已,喉乾朝來止歇,眼視昏暗特甚之候無減,而寢睡不寧矣。勿爲入診。
答校理金相玉書曰,覽書具悉,爾其勿辭,調理察職。
左承旨李裕民再度呈辭及輔德李文興三度呈辭。入達。遞差。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱·搔癢特甚,熏熱亦甚及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
假注書金始炯有頉,代鄭匡濟。
答左贊參閔鎭厚書曰,覽書具悉。提學新除,實循公議,則累書祈免,殊涉太過,卿其毋庸更辭,安心行公。
答持平李重協書曰,覽書具悉。以服制事,又此書陳,令該曹一體問議于知禮之臣而稟處,爾其勿辭,調理察職。右朝報
持平李重協書曰,伏以臣淺弊拘曲,無有知識,而伏覩聖上,方欲斷行古禮,臣誠私心欣聳,以爲此乃一變至道之機也。不揆僭妄,敢以經傳明文,採述以聞,而幸蒙邸下,不以臣言爲鄙滯,至有詢于大臣之令,臣於是,不勝感歎,稽首以謝,己跂足以竢,而迺者諸大臣,皆引唐宋以來改定舅姑婦服制及朱子家禮,我朝國典,謂古禮之不可猝行,而只請徽裁,則臣又惶愧踧踖,敢昧死復有所言,迨近於仲由之不讓而然,此非臣之言也。卽三代聖王之制,周公之文也。伏願邸下,更加澄省焉。夫唐·宋以來所改定舅姑婦加服從厚之制,臣亦粗有所考驗,而必以儀禮爲言者,卽喪服圖式,旣列五服圖,又別爲天子·諸候正統旁期服圖,而於父母,斬衰三年·齊衰三年,於長子,斬衰,於適婦大功,而衆子衆婦服,於適孫,齊衰期,而又曰有適子者,無適孫,言雖適孫,必傳重而後有服也。竊詳服圖隆殺之意,子與婦,其服宜降一等,而子必加至三年,婦則止於大功者,何爲也?以子有正體之別,故雖長而或服三年,或服期,婦無正體之義,又不可與子同服,故惟適服大功,而不爲適則不論也。若曰舅姑服爲期,故婦服爲大功,而舅姑服爲三年,則婦服亦當爲期,是爲義服報服,則服圖所謂衆婦之無服,何其無服也?若曰,天子·諸候絶旁服,故無衆婦之服,至於當服之正服,與士庶無異,則適孫之爲正服,而有適子者,無適孫,又何其無正服也?此其天子·諸候之禮,等分至嚴,與士庶截然有間四行缺得襲行,後代改定士庶通行之制,則諸儒註說,有正體四種之說焉,有子婦不同服之文焉。故先正臣宋時烈己亥儀禮,亦據四種爲說,誠以禮者,天地之大經,不容一毫私意,逶迤屈曲於其間,而後方可得禮義之正,而不如此,則爲非禮之禮矣。臣未知今日之禮,爲純壹遵三代聖王之制,周公之文乎則否也。爲純襲用後代改定之制,參以諸儒註疏之說,而純得禮意之正乎則亦否也。恐未免爲半上落下之歸,而實無以仰副我聖上斷行古禮之本意矣。然則臣之所惜於向日禮官者,以其不知此,則爲固陋,知此而强爲之,則爲屈曲耳。故臣愚,以爲天子·諸候之禮,自與士庶有間,則只當以儀禮正統服圖爲準,而諸說之多岐者,自統于一矣。且三代聖王之制,然若邈乎其不可及,而苟純行之,則亦無不至之理,伏望邸下,博詢于知禮之士,而必復古禮,國家幸甚。仍伏念臣,氣弱善病,自幼少時,已不如恒人,而前冬行役以後,有脚痿痰逆之症,而今遇寒節,輒復增劇,痿者或艱於屈伸,逆者不止於咳哮,墐戶伏枕,僅能調息,而日昨召牌之下,黽勉陪於慕華館殿試,連日觸冷,症情越加,目今僵倒叫呼,實無轉動就列之望。亦乞邸下,憐察而褫解之,毋速癏官之罪,則於公於私,又不勝大幸,臣無任云云。徽批在上
有政。吏批,行判書宋相琦奉命在外,參判未差,參議沈宅賢進,同副承旨李挺周進。
兵批,判書趙道彬藥房直宿,參判尹憲柱進,參議任舜元病,參知李秉常病,同副承旨李挺周進。
以尹恕敎爲兵曹佐郞,趙命興爲監察,吳命瑞爲司儀,李思一爲開寧縣監,李喬岳爲承旨,鄭纘先爲輔德,黃龜河爲副校理,朴思益爲副修撰,成必復爲司評。典籍單洪鉉輔,文甲科第一人,氷庫別提單宋時徵,武甲科第一人。
以鄭匡濟爲副司正。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,寒雨達夜,風候失常。伏未審夜來,聖候寢睡,若何?口淡·脚痺·困惱·搔癢特甚,熏熱亦甚及腹部飽滿,膈間不淸利,喉乾之候,其有所減,而眼視昏暗特甚之候,亦何如?升麻葛根湯三貼,已盡於昨日,今日臣等,與諸醫入診,詳察症候,議定繼進當否宜當,不勝終宵憂煎,敢此問安,竝爲仰稟。答曰,知道。口淡·脚痺·困惱·搔癢特甚及熏熱亦甚之候,一樣,而腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。湯劑苦口,强進二貼,昨日不得進御,姑勿議藥,明日入診。
答文學鄭錫五書曰,覽書具悉。爾其勿辭,救護母病。
明日別試文科初試,一所試官三,金楺·尹憲柱·洪啓迪,參試官四,李尙說·尹錫來·金東弼·李國休,二所試官三,落點,閔鎭遠·李澤·尹鳳朝,參試官四,宋思胤·尹基慶·金雲澤·崔守範,武科一所試官三,洪以度·李宇恒·李世祥,參試官三,申弼誨·洪德望·河涉,二所試官三,尹慤·申漢章·張鵬翼,參試官三,崔仁垕·趙儼·洪啓賢。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱·搔癢特甚,熏熱亦甚及腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而困惱特甚之候,差減矣。
掌令金台壽,再牌不進,依承傳罷職。
答司書鄭宅河書曰,覽書具悉。憲臣書語,不須過嫌,爾其勿辭,從速察職。右朝報
有政。吏批,行判書宋相琦奉命在外,參判未差,參議沈宅賢進,右副承旨權熀進。
兵批,判書趙道彬藥房直宿,參判尹憲柱進,參議任舜元病,參知李秉常病,右副承旨權熀進。
吏批啓曰,判書宋相琦奉命在外,參判未差,小臣獨政未知,何以爲之?敢稟。傳曰,只出緊任。
以李深爲掌令,副護軍李裕民·李文興,副司勇徐宗朝。右燼餘
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,試事酬應,必致夜分,伏未審夜來,聖候寢睡,若何?口淡·脚痺·搔癢·特甚,熏熱亦甚及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,當依聖敎入診,而不勝終宵憂煎,敢此問安。答曰,知道。口淡·脚痺·搔癢特甚及熏熱亦甚之候,一樣,而困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。
答副修撰朴師益書曰,覽書具悉。爾其勿辭,救護母病。
傳曰,史官二員待命,騎馬六匹立之,文科一·二所內摘奸。
大殿·中殿·世子宮·嬪宮,藥房·政院夕問安。答曰,知道。
禮曹佐郞文德麟,贈吏曹判書金弘郁,致祭後入來。
藥房再啓曰,臣等入診退出後,與柳瑺·丁時梯等諸御醫,茶飮材料,依榻前所達商議,則金銀花外,浮萍草·露蜂房各一錢,蟬退五分,作一貼,牛黃或九味淸心丸,間間調進宜當云。自今日此藥煎入,而牛黃亦爲封進之意,敢啓。答曰,知道。右朝報
午時,上御興政堂。藥房入診,都提調李頤命,提調趙道彬,副提調兪命弘,假注書趙命臣,記事官李安國,記事官金墰,醫官柳瑺·丁時梯·權聖徵·許坫·方震夔·卞三彬·權聖揆·李徵夏入侍。醫人副司勇柳明祐,同爲入侍。李頤命曰,近日時氣失常,非時淫雨。以此聖候有搔癢之候,而寢睡連爲不寧,且試事酬應,動逾夜半,必妨靜攝,臣等不勝憂慮之至。伏不審卽今搔癢之候,比始發時,有差勝之道乎?上曰,搔癢之症,晝則差勝,而夜則有加,故寢睡因此不寧矣。頤命曰,口淡特甚有加之候,其無差勝乎?上曰,差勝矣。頤命曰,近日腹部飽滿之氣,何如?上曰,自二·三日,少無所減,而今日則飽滿尤甚矣。頤命曰,請令醫官二行缺頤命曰,柳明祐方爲入侍,使之診脈,何如?上曰,唯。明祐入診後小退,拜而達曰,小臣於丙申夏,再次入診,今又入診,則上候脈度,視其時頗爲緊實矣。小臣淺見,何敢曰有所的知?而第以脈候觀之,腹脅之間,似有凝結之物,兩關脈俱沈數,而左關尤緊,必有積聚而然矣。頤命曰,眼部診察,何如?上曰,唯。聖徵曰,眼候瞻望,則黑白精彩,比前似爲分明,而瞳子濁氣則無加減矣。重卨曰,左右蔽膜之氣,似無加減,而左邊膜氣,甚於右邊矣。上曰,左邊瞖膜,果爲有加乎?詳察可也。明祐曰,小臣初入診察,不知眼部加減,與前何如?而大抵左邊,比右邊有加,瞳子瞖氣如煙障,詳察則自外不障,而自內有障。頤命謂明祐曰,汝姑退,侍腹部診察後陳達,可也。上曰,先爲陳達,可也。明祐曰,小臣之意,一行缺苦口湯劑,勿爲加進,間進丸劑,瀉之爲可矣。上曰,何藥爲可云耶?明祐曰,萬病回春小兒門數字缺此藥進御,則胸腹之間,必似淸利,而數字缺頤命曰,腹部診察,何如?上曰,唯。時北窓闢矣。頤命曰,腹部診察時,不可以風,北窓閉後,使之診察,何如?上曰,平坐診察時,不必有害也。臥後診察時,閉之可也。頤命謂諸醫曰,上平坐時,腹部範圍,與仰臥時何如乎?仔細診之,可也。諸醫入診後,聖徵曰,腹部浮氣,則與頃日入侍時一樣,而今日似有緊實之候矣。脚部浮氣則頗有差減之勢矣。頤命曰,雖暫時入診之間,腹部有牽應候乎?上曰,然矣。北窓閉後,上倚宦者臨臥,有移時不平之氣。頤命曰,如此時則有眩症而然乎?上曰,不時有眩症者頻頻矣。上仰臥牀上,諸醫又入,診察腹部·腰脅部後。明祐曰,初診腹部,則腹部脅下,有堅實之物矣。更爲詳察,則左右脅下二行缺上曰,依爲之。時梯曰,人之所見各異,或有出人意數字缺則臣不敢知,而小臣意見,則上候腹部,曾無顯然凝結之物矣。一字缺年待罪醫官,尙未執症,臣罪大矣。惶恐不知所達矣。頤命曰,不必以支辭蔓語上達矣。只以醫理論之,可也。明祐曰,小兒門積聚卷,有之矣。今診上候,欲執其症,則當爲瘀血矣。火熱積久,則必爲瘀血矣。連進補劑,而終無其效,則必是內有積聚之氣而然也。必用瀉劑,然後可以責效也。然,首醫所見如此,臣之所見,安敢到哉?時梯曰,腹部詳細診察,而小臣所見,終未知其爲然矣。聖徵曰,聖患旣久矣。小臣亦無的見,而大抵腹部,自外診察則似浮高,而按摩之際,若有有形之物,則敢不仰達乎?上候不無滯氣,則欲用補陰之劑,未爲不可二行缺自前腹部左邊浮高,而所謂瘀血一字缺塊,則終未可曉也。諸醫皆謂此由於食滯,而藥未見效,殊可二字缺云,而眼疾多由於肝腎經之不足,由於積聚云者,亦未可知矣。明祐曰,旣有積聚,則肝腎經自然漸至沈痼,眼疾安得不生乎?小臣則諸醫之議,終未知其可也。震夔曰,疏利之劑,曾已多進,而終未見效,則今不可更議,而旣今左邊浮高者,皆由於食滯,故頃日大化丸進御者,蓋以此也。明祐曰,貪補惡瀉,故聖患十年彌留,而藥物無效,徒歸積滯,且濕熱成塊,則食積自是例症也。三彬曰,五臟精氣,上湊於目,照胤光彩,則積聚所在,宜有眼患,自前諸醫,在外相議,或慮積而及至按摩,則終未見有有形物云。此必有有形之物,然後諉之以積聚,而可以議藥矣。徵夏曰,聖候腹部飽滿,非今日所發,自前醫人多入診察,而終無顯然積聚云,小臣所見亦然矣。二行缺頤命曰,諸醫所見,固未知爲可,而新醫則數字缺下問,所達或未詳盡,退出後使之與諸醫商議數字缺上曰,如此積敗之胃,峻藥何可進乎?予意亦以停藥爲宜矣。頤命曰,近以搔癢之候,升麻葛根湯,·纔已煎進矣。此藥不必苦口,而一不進御,方切憂悶矣。上曰,升麻葛根湯,不必苦口,而以口淡特甚之故,强進數貼,一貼猶未盡服,而雖進以此,別無搔癢差勝之效矣。時梯曰,皮膚搔癢之症,例是血燥與風熱所致,諸醫皆以爲金銀花茶,和牛黃而進御,則爲好云。且曰,以浮萍·樺皮·露蜂房·蟬退等分煎茶,和牛黃而進御,則似好云矣。頤命曰,臣等退出後,與諸醫反覆商議爲之,何如?上曰,依爲之。頤命曰,中宮殿胎丸,連爲進御矣。今已停止,而進御後別無見效乎?上曰,姑無顯效矣。頤命曰,世子宮,頃進古庵心神丸矣。盡服後亦無所效,則宜令醫官一番入診,退出相議或加進,或停進,何如?上曰,依爲之。諸臣遂以次退出。右燼餘
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·脚痺·搔癢特甚,熏熱亦甚及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·搔癢特甚及熏熱亦甚之候,一樣,而困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
觀象監,今月二十二日夜五更,月犯廻木星。啓。
令曰,北評事柳復明除拜,已過累日,而尙不肅謝,殊無催促之意,誠甚未安。卽爲出肅,明日辭朝事,分付。
吏曹口傳政事,兼春秋單尹恕敎。
禮曹佐郞李泰和,卒。領府事尹趾完致祭後入來。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·脚痺·搔癢特甚,熏熱亦甚及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
答右議政李健命箚曰,覽箚具悉卿懇。今玆箚論,出於振頹綱存國體之意,卿言是矣。閔鎭厚罷職,以示警責焉。右朝報
右議政李健命箚曰,伏以朝綱解弛,國體不尊,違牌之弊,近來益甚,識者之寒心,久矣。日者弘文提學閔鎭厚,當大庭策士之日,義無可辭,且達宵酬應,丙枕不安,夫豈不念,而膠守己志,三違召旨,聖敎嚴責,而終不應命,分義事體,豈容如是?鎭厚雖以文任之不稱爲言,公議所屬,亦嘗撰進典冊,則獨於今日,抵死力避者,臣實未曉也。噫,朝著之不備,莫今日若也。雖使大小諸僚,恪謹奉公,猶懼職事之多曠,鎭厚身居崇秩,平素以時習之頹隳爲憂者,亦何如?而今忽如此,其何以責勵少官,董振國事哉?伏願邸下,入稟大朝,亟賜譴罷,以示警責焉。取進止。右燼餘批答見上
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?口淡·脚痺·搔癢特甚,熏熱亦甚及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·搔癢特甚及熏熱亦甚之候,一樣,而困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
備忘記,違牌坐罷玉堂,竝敍用。
備邊司,守禦使趙泰耉落點
傳曰,將任不宜暫曠,守禦使趙泰耉作速上來事,下諭,而縣道辭書勿爲上送事,分付道臣。
令曰,北評事柳復明今日辭朝事分付矣。今日出肅,而不爲下直,是何故耶?更爲催促下送,可也。
全羅監司書目,敢陳癸巳還上善處之道及道內量田速行之方,以備裁處事,上書上送事,達。答曰,覽書具悉。書陳之事,似爲便好,令廟堂稟處。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·脚痺·搔癢特甚,熏熱亦甚及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
忠淸監司書目,忠州牧使鄭覺先身病沈重,還任無期,不得已罷黜事。
校理趙尙絅,牌不進,罷職傳旨。傳曰,只推勿罷。右朝報
有政。
吏批,行判書宋相琦奉命在外,參判未差,參議沈宅賢進,同副承旨李挺周進。
兵批,判書趙道彬藥房直宿,參判尹憲柱試官,參議任舜元病,參知李秉常進,同副承旨李挺周進。
吏批啓曰,判書宋相琦奉命在外,參判未差,小臣獨政未安,何以爲之?敢稟。傳曰,只出緊任。
以趙尙絅爲校理,金相玉爲修撰,金潤爲禮賓主簿。
兵批,無政事。
全羅監司洪錫輔書曰,伏以臣,敢將癸巳還上難捧之由,備陳於昨日狀稟中,而大抵本道之當年大殺,振古所無,列邑民人之流亡,殆不可計,各樣還穀,擧皆未收,以至指徵無處者居多,朝家雖欲區別除減,莫重國穀,不可以坐失矣。若欲侵徵其隣族,則不特有所不忍,雖至椎剝,末由準捧,此其事勢然矣。臣晝思夜度,實昧善處之方,而今有一得之愚,庶可以上無所損,下必樂從,最似便易,故玆敢冒陳於仁覆之下,冀賜處分焉。何者,今夫量田,蓋出於仁政必自經界之意,而朝令之下,久未擧行者,儘有委折,大小民人,莫不厭憚,輒以此號訴於守令,群情之所不欲,守令其何行之耶?民人與守令之所不欲,道臣其可行之耶?朝家二字缺飭,若無聳動民心之擧,則恐無了當之日矣。數字缺書量後新起,一依還起三年勿稅之例,使二行缺其字號,又無所變亂其等第,則此特四五字缺者,以臣淺慮,終不覺其窒礙難行,每以此數字缺守令,亦且開諭於小民,則或以臣言爲然,或數字缺未悟者,而第觀物情,擧懷重難,臣試以此議,數字缺則其所樂聞,殆若征利,人心所在,蓋可知矣。臣未知朝議,視爲如何?而雖或有甲乙之論,此有一言可蔽者,與其徒有量田之名,費了許多歲月,久無實效,曷若因勢利導,劃卽擧行,方便措處,如上所陳,使公私上下,兩利而俱益之也。且檢田時多少差人,自官繼廩之規,實出於爲民之至意,而雖以本道過行者言之,春間如干邑先量者,特三千餘結,而所費乃至百餘石米,以此推之,其數必將過萬,而紙筆之債,又亦在其中,則此豈細費也哉?臣謹就甲量所付,計其新量之新起,擧而反隅,且算癸巳逋糴與改量時雜費,大略領會,則特除量後加起三年所稅,付諸臣營,則庶幾推移充補,俾不至於斂民怨捐公積,而三年以後,則所入公稅,視前自裕矣。此豈待智者而知之乎?不如此,則量田之令日嚴,道臣·守令,相繼受罪,民情所厭,畢量無期,而癸巳還穀,將作流來積逋而已。此不特爲關還善處之地,實是速量之妙方也。伏乞离明,特賜採施,則國家幸甚,小民幸甚,臣無任云云。徽答見上右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·搔癢特甚,熏熱亦甚及困惱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·搔癢特甚及熏熱亦甚之候,一樣,而困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
傳曰,史官一員待命,騎馬三匹立之,翼陵忌辰祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·搔癢特甚,熏熱亦甚及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
校理趙尙絅再牌不進,罷職傳旨。傳曰,禁推。右朝報
傳于李挺周曰,歸厚署外棺板一部,送于內需司事,言于該曹。
令曰,端懿嬪曾祖母之喪,葬需令該曹考例題給,發引時顧視事,分付本道。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·搔癢特甚,熏熱亦甚及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·搔癢特甚及熏熱亦甚之候,一樣,而困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
禮曹正郞李柱世,端懿嬪服制問議後入來。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·搔癢特甚,熏熱亦甚及困惱·腹部飽滿,膈間不淸利未已之候,何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
副修撰朴師益,牌不進,罷職傳旨。傳曰,只推勿罷。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,日氣陰濕,冬雨成霖。伏未審夜來,聖候寢睡,若何?口淡·脚痺·搔癢特甚,熏熱亦甚及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·搔癢特甚,熏熱亦甚之候一樣,而困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
下直,義州府尹金有慶,長興府使李萬協,朔寧郡守李秀賢,平陵察訪徐宗廈,差使員上來。
答刑曹判書兪集一書曰,覽書具悉。卿其依書辭,歷省焉。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·搔癢特甚,熏熱亦甚及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候,一樣矣。
副修撰朴師益,牌不進。傳曰,只推勿罷。右朝報
李挺周以奉常寺官員,以提調意達曰,慶尙道封進十一月令薦新生靑魚,今方來到,臣與本寺官員,眼同看品,則初不照氷,入盛樻子,累日程上來之際,色品腐傷,不合薦進,不得已全數退送,姑待他道封進,使之薦新事,分付該曹,而當該封進官,爲先罷黜,本道監司亦難免不察之失,推考,何如?令曰,依。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
王世子誕日,二品以上·六曹·大司諫問安。答曰,知道。
藥房啓曰,雨雪經夜,風氣不佳。伏未審夜來,聖候寢睡,若何?口淡·脚痺·搔癢特甚,熏熱亦甚及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·搔癢特甚及熏熱亦甚之候,一樣,而困惱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
罷職現告,昌原府使南泰徵。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,熏熱亦甚及困惱·腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,而其餘症候一樣矣。
答修撰朴師益書曰,覽書具悉。爾其勿辭,救護母病。
傳曰,慶尙水使閔遠重雖有遞差之令,臺諫連以罷職論達,尙未出代,曠廢公務,已至累月,殊甚可慮,遞差之代,後日政爲先差出事,分付。右朝報
奉常寺草記,慶尙道封進十一月令薦新生靑魚色品腐傷,不得已退送,姑待他道封進,使之薦新,而當該封進官罷黜事,依準。以上吏曹謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺·搔癢特甚,熏熱亦甚及困惱·腹部飽滿,膈間不淸利,喉乾之候,其有所減,而眼視昏暗特甚之候,亦何如?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺·搔癢特甚之候一樣,而口淡特甚有加,腹部飽滿,膈間不淸利之氣未已,眼視昏暗特甚之候無減,而寢睡不寧,罷漏後寒氣發作,纔得鎭定,而困惱·熏熱,喉乾特甚矣。勿爲入診。
藥房口傳啓曰,臣等伏承朝問安之批,聖候口淡有加,罷漏後寒氣發作,纔得鎭定,而困惱·熏熱,喉乾特甚爲敎,臣等不任驚慮之至。雖下勿爲入診之敎,症候如此,不可不與諸醫入診,詳察脈度,議定當進之藥,惶恐敢啓。傳曰,方令醫官診脈,勿爲入診。
藥房再啓曰,入診醫官退出後,臣等與柳瑺·丁時悌等諸御醫,反覆相議,則皆以爲聖候寒氣之後,脈度浮數,且有煩熱·渴候,宜進淸熱止渴之劑,而口淡特甚,苦口湯藥,有難進御,乾葛三錢,金銀花二錢作茶,牛黃五分調進宜當云,此藥卽爲劑入,而牛黃亦爲封進之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·搔癢·困惱·熏熱,喉乾特甚及腹部飽滿,膈間不淸利未已之候,復何如?寒氣不復發作乎?臣等不勝憂煎,惶恐敢啓。傳曰,諸症候一樣,而寒氣不復發作矣。
京畿監司書目,漢江津別將呈,以還鄕擧子八十餘人渰死事。
藥房口傳啓曰,夕間諸症候加減,何如?伏聞終日無進御之物云,諸醫以爲聖候困惱如此之時,三錢重粟米飮進御,宜當云,卽爲煎入之意,敢啓。傳曰,諸症候此時一樣矣。人蔘粟米飮煎入,可也。朝報
李挺周以奉常寺官員,以提調意達曰,今此端懿嬪宮朔望祭,各名日祭,四仲朔及墓所五名日祭,忌辰祭,愍懷嬪墓所名日祭,忌辰祭,各樣祭物,本寺今方進排,取考辛已謄錄,則返虞後,自本寺卽爲入啓,令該曹加定貢物,且數字缺文元公從享,在於上年,而該曹迄未磨鍊三行缺俾無莫重典祀苟艱之弊,何如?令曰,依。
李挺周以內醫院官員,以都提調意達曰,江原道今秋等藥材,今日捧上,而其中人蔘之品,逐歲漸劣,今年所捧,又不及去年,稍大則浮輕,小者細瘦,今若盡數退送,則爲一道巨弊,今姑捧上,而蓋聞峽中火田日盛,蔘苗漸稀,採者有時空還,蔘商至於逃散云。其勢難得前日之好品,而終無復古之時,則莫重御藥,極爲可慮。當該道臣,不可無警責之道,江原監司李箕翊,姑先從重推考,自明年春等,各別擇捧,卽爲申飭,且聞獨頭蔘捧上之後,採蔘者恐其不如前,用手緊約硬乾,以致浮疎云。亦爲申飭於産蔘各邑,何如?令曰,依。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,寒事陪緊,聖候寢睡,若何?口淡特甚有加,脚痺·搔癢·困惱·熏熱,喉乾特甚及腹部飽滿,膈間不淸利之候,其有所減,而眼視昏暗特甚之候,亦何如?寒氣不復發作,而金銀花茶,其已進御乎?昨日白粥數匙之外,終日無他進御食物,臣等區區之憂,一倍煎灼,今日不可不與諸御醫入診,詳察症候宜當,敢此問安,竝爲仰稟。答曰,知道。困惱特甚,達夜呻吟,口淡特甚有加,脚痺特甚之候一樣,而熏熱喉乾特甚少減,寒氣發作後,搔癢減歇,腹部飽滿,膈間不淸利之氣未已,眼視昏暗特甚之候無減,而寢睡不寧,寒氣不復發作,乾葛·金銀花茶進御矣。困惱特甚,勿爲入診。
傳曰,今日困惱特甚,勿爲開政。
判尹趙泰耉,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,富平府使南至熏,今月二十九日身死事。
答同副承旨李挺周書曰,覽書具悉。本院之不捧辭書是矣。重臣之言,何必深嫌?爾其勿辭,從速察職。
答刑曹判書兪集一,參議李世瑾書曰,覽書具悉。書辭令諫院依施焉。
答判尹趙泰耉書曰,覽書具悉。今玆將任,實循公議,書末引嫌,亦涉太過,卿其安心勿辭,斯速行公。
答右副承旨權熀書曰,覽書具悉。李挺周書答,已諭予意矣。爾等勿辭,從速察職。右朝報
左副承旨申思喆,右副承旨權熀聯名書,伏以臣等,伏見行判尹趙泰耉之書,則以其辭書之見阻,詬買本院,語極危怖,至以倂賜警飭,俾無壅遏之弊爲請,臣等於是,竊不勝惕然驚凜,繼之以訝感也。重臣除拜守禦使之後,特下辭書勿爲上送之命,則勿論縣道與喉院,其不宜擅捧辭書,事理較然,而重臣一味在鄕,使家僮,直呈辭書,臣等雖卽退却,而已未知其事例之孰得孰失矣。重臣及到江郊,又以書控免,而將兵之任,事體自別,辭章之禁,成命纔下,不可以其上來江郊,而遽捧辭書,故本院相議還給,仍爲措辭請牌,俾達其前進陳書之意,則臣等於此,亦謂無大段差誤,而今重臣,不惟不少相諒,侵辱臣等一字缺隨隷而投呈,直謂之操其出納之權,作爲擺弄之資,數字缺阻搪,欲使下情,不得上通,其所論斥,不啻深緊,操權擺弄,阻搪壅遏,何等至大罪目,而容易加之於人,不少爲難,其抑何心也?缺重臣書中,自以將任變通,一日爲急數字缺聖敎之勿送辭書,非爲其變通,而在於勉四行缺治臣罪狀,以爲人臣擺弄壅遏者之戒。以下缺右燼餘郞廳宋瑩中校。郞廳趙書。
上在慶德宮。停常參·經筵。
大殿·中殿·世子宮,政院·玉堂·二品以上·六曹·大司諫冬至問安。答曰,知道。
嬪宮,政院·玉堂冬至問安。答曰,知道。中殿·世子宮·嬪宮,藥房問安。答曰,知道。
藥房啓曰,朝報及燼餘數字俱缺伏未審夜來,聖候寢睡,若何?口淡特甚有加,脚痺困惱特甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,漸益減歇乎?臣等久未入侍,今日與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。口淡特甚有加,脚痺困惱特甚之候,一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,姑無益減矣。
答左承旨李喬岳書曰,覽書具悉。李挺周書答,已諭余意矣。爾其勿辭,從速察職。
答都承旨兪命弘書曰,覽書具悉。李挺周書答,已諭余意矣。卿其勿辭,從速察職。
傳曰,違牌坐罷翰林,竝敍用。
傳曰,明日開政事,分付。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,待敎單李箕鎭,檢閱單尹東衡。
答右承旨趙鳴鳳書曰,覽書具悉。李挺周書答,已諭余意矣。爾其勿辭,從速察職。
江華留守書目,辭職上書上送事。入達。答曰,覽書具悉。卿其勿辭,調理察職。
內局副提調兪命弘,再牌不進。右朝報燼餘腰以上全缺
政院啓曰,前待敎李箕鎭,前檢閱尹東衡,旣有敍用之命,令該曹口傳付職,仍卽牌招入直,何如?傳曰,允。以上吏曹謄錄
上在慶德宮。停常參·經筵。
下直,全羅都事李濟。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺困惱特甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,漸益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,口淡脚痺特甚有加,困惱特甚一樣,而腹部飽滿亦甚,熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧,夜來搔癢未已矣。勿爲入診。
同副承旨李挺周,牌不進,罷職傳旨。傳曰,意外侵斥,在我何嫌?一向撕捱,實涉太過,只推更爲牌招。
文科初試一所,出榜詣闕。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚及熏熱,搔癢,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢午間差減矣。
有政。右朝報
吏批,行判書宋相琦奉命在外,參判未差,參議沈宅賢進,右副承旨權熀進。
兵批,行判書趙道彬藥房直宿,參判尹憲柱病,參議任舜元進,參知李秉常病,同副承旨李挺周進。
以金相尹爲修撰,權數字缺金錫保爲昌原府使,趙泰果爲忠州牧使,李聖佐爲富平府使,數字缺爲郭山郡守,副護軍李時胄今加嘉善,前任僉使時善賑。
傳于權熀曰,兵批政廳勿罷。
備忘,傳于權熀曰,禮賓寺正沈廷輔,僉知中樞府事除授。
兵批,僉知沈廷輔,領中樞府事李濡,竝單付假注書,李世柱有頉,代以黃梓爲之。右燼餘
上在慶德宮。停常參·經筵。
大殿,藥房·政院·玉堂問安。答曰,知道。品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,寒沍猝嚴,伏未審夜來,聖候寢睡若何?口淡特甚有加,脚痺,困惱特甚,腹部飽滿亦甚及熏熱,膈間不淸利,喉乾之候其有所減,而眼視昏暗特甚之候,亦何如?搔癢之候,夜亦減歇乎?今日臣等,與諸醫入診,詳察症候宜當,不勝終宵煎灼,敢此問安,竝爲仰稟。答曰,知道。口淡特甚有加,脚痺,困惱特甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,比昨夜似減矣。勿爲入診。
下直,泰安郡守金德重。
備忘記,趙尙絅·金相尹所遭,雖曰非常,朝家業已開釋,則分義所在,宜卽應命,而一向違牌,無意行公,揆以事體,極涉未安。竝從重推考。
假注書李世柱有頉,代黃梓,假注書鄭匡濟有頉,代趙趾彬。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚有加,困惱特甚及熏熱,腹部飽滿,膈間不淸利未已之候,復何如?搔癢之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
京畿監司書目,高陽呈,以冬至正使兪集一辭職上書上送事。達。答曰,覽書具悉。書辭令該曹稟處。又書目,高陽呈,以冬至副使李世瑾辭職上書上送事。達遞差。右朝報燼餘全缺
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,寒威日甚。伏未審夜來,聖候寢睡若何?口淡特甚有加,脚痺,困惱特甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,漸益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加,脚痺特甚之候一樣,而熏熱,困惱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候未已。勿爲入診。
京畿監司書目,高陽呈,以刑曹參議李世瑾辭職上書上送事。達遞差。
假注書趙命臣有頉,代金龍慶,假注書黃梓有頉,代柳壽垣。
大殿·中殿·世子宮·嬪宮,藥房·政院·玉堂夕問安,答曰,知〈道〉。
藥房口傳啓曰,晩後口淡特甚有加,脚痺,困惱特甚及熏熱,搔癢,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
答修撰金相玉疏曰,省疏具悉。今玆沈廷輔西樞陞秩之命,意有所在,收還寧有是哉?他道守令,勿爲輕易移除之說固好,而或以聲績,或以承傳,間間移除,亦何所妨?近百擧子之一時溺死,誠極驚慘,沙格輩情狀絶痛矣。重究拯屍等事,竝依疏辭施行,而設壇江干,別爲致祭一款,令該曹稟處,爾其勿辭察職。
校理趙尙絅,副修撰朴師益,牌不進。傳曰,只推勿罷。右朝報
修撰金相玉書曰,伏以臣,最嬰奇疾,積成癃廢之人,居常坏蟄,藥餌爲命,陳力從仕,已無其望,數字缺轉動無路,連就禁直,挨過時日,而若其危懍朝夕難支之形,頃患寒疾,症狀沈篤,幸蒙恩由,得以歸家,而寒感之氣,未卽和解,輾轉沈痼,諸症仍以發作之中,以其危惡者而言,則火升頭疼,精神迷潰,吐血無節,心氣數字缺飮啖全却,形神消脫,委頓澌綴,生意都盡,數字缺疾痛之極,不避鈇鉞,冒萬死仰號數字缺伏乞天地父母,特賜矜察,亟許鐫改臣職名,俾尋生路,數字缺有區區所懷,敢此附陳焉。臣伏見日昨政,有禮賓正沈廷輔除授僉樞之命,臣竊以爲此非聖朝之美事也。數字缺廷輔旣無勞勩之可紀,則何可徒以戚屬之臣,數字缺班哉?臣固知數字缺之恩,實出於敦親之盛意,而獨不念爵罔及私之明訓耶?數字缺沈廷輔缺級之命,以示聖德之無私焉。守令數遞之弊,實爲病數字缺聖明之所嘗軫念者也。竊觀近日邑宰之除拜也。以他道守令,有數字缺非止一二,至於難治之邑,則雖曰難於其人,京官閑散中,亦數字缺之人,而必至於啓請而移差乎?況三南守令,則又當檢田數字缺數遷動,以付生手也明矣。臣意以爲,新授金缺趙泰果,富平府使李聖佐,竝宜仍其前任,以除遞易迎送之弊,數字缺輕易移除之意,申飭銓曹也。臣得見京畿監司數字缺稱人還渡漢津,一時渰死云,其爲驚慘,可勝言哉?二行缺囚禁,而沙格輩皆爲逃躱云,著令攸司數字缺嚴刑定配,以懲其罪,以防後弊也。朝家雖有拯尸之令,數字缺宜加另飭京兆,亦爲分付於沿江各邑及江華數字缺噫。遠方多士,連赴同慶之科,及其還歸之時,數字缺固已慘怛愍惻,而竊聞其中,有叔姪兄弟,同舟而胥溺,其數字缺有足以上干天和,宜令該曹,依祭厲之例,設壇江干,數字缺臣於淹直呻痛中,略以一二淺見,冒昧論列,數字缺省察,竝加採施焉。徽答在上右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺,困惱特甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨益減乎?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。口淡特甚有加,脚痺特甚之候,一樣,而困惱少減,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,比昨益減矣。勿爲入診。
政院啓曰,今五月間聖敎中,啓覆文書,亦在刑人之中,刑人一款,不可無變通之道。大辟處斷之際,有難自斷者,則世子自當面稟,自今以後,凡係刑人公事,入達于東宮事,命下矣。每年啓覆,必於冬前爲之,而聖候方在靜攝之中,且旣有刑人一款變通之敎,啓覆當爲稟行於東宮乎?何以爲之敢稟。傳曰,稟行於東宮。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,口淡特甚有加,脚痺特甚及困惱,熏熱,腹部飽滿,膈間不淸利未已之候,復何如?搔癢之候,益復差減乎?不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
假注書趙趾彬有頉,代李光遠,假注書金龍慶有頉,代金相奭,假注書李光遠有頉,代姜必愼。
文二所出榜詣闕。
右承旨趙鳴鳳,牌不進。傳曰,只推勿罷。
有政。右朝報
吏批,行判書宋相琦進,參判未差,參議沈宅賢,牌不進,右副承旨權熀進。
以兪命雄爲數字缺李世勉爲工曹參議,二行缺李光澤爲崇陵參奉,權大規爲學錄,李道瞻爲奉常副奉事,數字缺宋寅明爲敬寧殿參奉,韓以原爲司僕正,金鎭商爲說書,黃允垕爲校書著作。
兵批,判書趙道彬藥房直宿,參判尹憲柱進,參議任舜元病,參知李秉常病,同副承旨李挺周進。以兪集一付副護軍,李世瑾付護軍,姜必愼爲副司正。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨尤減乎?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加,脚痺特甚之候,一樣,而困惱,熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢差減矣。勿爲入診。
傳曰,明日大提學圈點。
傳曰,昨日政,刑曹判書以首擬落點矣。第兪命雄辭朝屬耳。數遞可慮,仍任,其代明日政差出。
傳曰,明日開政。
謝恩,刑曹參議柳重茂。
傳曰,將任不容久曠,守禦使趙泰耉,牌招察任。
令曰,吏曹參判李觀命,備局之坐,一不進參,其所引嫌,實爲太過,兄弟出入籌司,自有古事之可據,今後勿復爲嫌,安意進參事,分付。
忠淸監司書目,辭職上書上送事。達。答曰,覽書具悉。卿其勿辭,俟間發巡。
答吏曹判書宋相琦書曰,覽書具悉。卿其安心勿辭,調理行公。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚及困惱,熏熱,腹部飽滿,膈間不淸利未已之候,復如何,搔癢之候,漸益差減乎?臣等不勝憂煎,惶恐敢啓。傳曰,膈間不淸利之氣差勝,而其餘症候一樣,搔癢之候,晝則差減矣。
假注書柳弼垣有頉,代姜必慶,假注書柳壽垣有頉,代徐命九。右朝報
李挺周,以禮曹言達曰,淸州居故學生申憼妻朴氏呈狀內,上年春間,以其亡夫同生兄愈第三子大來,呈本曹受出繼後立案,亡夫四寸申慤,亦以門長着名矣。今者申慤,又以大來爲自已繼後,呈本曹受立案,極爲怪駭云云。事極驚駭,行關本邑,使之査問於申慤則申憼妻朴氏立後之時,渠無着名之事,全所不知云,故問於申憼之兄申戇,則以爲申憼立後時,申慤適來着名,呈本曹,不啻明白云,申慤以其從弟繼後數字缺宗子,而前後文書中,俱爲着名,極爲可駭。申大來數字缺立案,繼後於申憼,而申慤追後成出立案,則數字缺申慤考律勘罪之意,分付本道,何如?令曰數字缺右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚及困惱,熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,漸有快減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加,脚痺特甚之候一樣,而困惱熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
假注書徐命九有頉,代韓德全落點。
政院啓曰,吏曹判書宋相琦,牌不進,推考徽旨,今方捧入,而莫重文衡圈點,不可無主薦之人,前大提學吏曹判書宋相琦,更卽牌招,何如?傳曰,依啓。文衡圈點,前大提學當爲主薦,雖以事體言之,圈點命下之後,旣會還罷,亦甚未安,決不可不强疾進參矣。
吏曹申目粘連。觀此平安監司李肇狀本,則備陳平壤一府民事孔棘之狀。庶尹成壽雄,請以柳以復,以通政仍任之例,勿爲遞改,限明年麥秋仍任事,令該曹稟處亦爲白有臥乎所,官制資級,法典截然,柳以復仍任,雖出於一時變通之道,論以政格,旣甚苟且,不當以此,援以爲例。後弊所關,亦不可不慮,狀達內辭緣置之何如?達依準。
假注書姜必愼有頉,代尹光益落點。
府前達,請還收遠配罪人林象極·權弼衡·朴師悌·洪啓一等放釋之命事。請義州呼訴客使首倡人朱益桓,亟令梟示事。請慶尙左水使閔遠重罷職事。請前司果崔昌大,削奪官爵事。新達,守令,民之師帥,師帥不賢,則主德不宣,恩澤不流,守令之不可不擇也審矣。驪州牧使韓世良,爲人庸鄙,心術傾巧,當初拔身,專出於善事,平生長技,唯在於掊克,前後履歷,莫非雄巨之邑,而輒事貪饕,厚招人言,彈章將發,則百方䌤縫,等第將危,則四面送囑,非道求譽之術,靡不用極,居官不法之事,不可彈擧,而試以靈光一邑事論之,當丙申慘凶之歲,稱以爲先立碑,大發僧徒及各面軍夫,磨之運之,惟心所欲,而罔念飢民之冤號,預先赴役之際,少不如意,加之以楚橽,流血狼藉,顚仆相繼。且捉累隻大船,浮海載送,非但漁子失業,十室九空,船中所載他物,亦不可數計而周知,營置大庄於湖西勝區,締結駔儈之徒,主張買賣,殖利巨萬,靈光一邑之民,莫不欲食其肉,而兩湖有識之士,至今唾罵,當此歲飢民窮之日,如此貪饕之人,不可更置於字牧之列,以貽生民之害。請驪州牧使韓世良,罷職不敍。燕歧縣監金濰,性度悖妄,矇不解事,莅任以後,非理不法之事,不可殫擧,而以表著者言之,蠱惑縣妓,大小政令,率由嬌囑,賄賂公行,枉直莫分,而年分文書,一委下吏,任其操縱,專不致察,日夜經營,惟在於肥已,一邑之民,如在水火,而南來之人,莫不唾罵,如此貪饕無恥之人,不可置之於牧民之列,請燕歧縣監金濰,罷職不敍。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,口淡特甚有加,脚痺特甚,腹部飽滿亦甚及困惱熏熱,膈間不淸利未已之候,復何如,搔癢之候,益復減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
大提學圈點六點,金楺落點。
忠淸監司書目,忠州呈,以大司憲鄭澔辭職上書上送事。達。答曰,覽書具悉。卿其勿辭,從速上來行公。
答府曰,不從。
校理趙尙絅,副校理趙觀彬,牌不進,罷職傳旨。傳曰,只推勿罷。
有政。行吏曹判書宋相琦進,參判李觀命,牌不進,參議沈宅賢牌不進,右副承旨權熀進。
以韓重熙爲承旨,李益馝爲竹山府使,李沂爲淸道郡守。金楺單付知成均,李喜春·崔嶢單付學正,梁聖時單付學諭,申維翰單付校書正字,李觀命特授刑曹判書,開城留守兪命雄,忠勳都事元命益仍任事承傳,金楺爲吏曹參判。
兵曹判書趙道彬藥房直,參判尹憲柱病,參議任舜元病,參知李秉常進,右副承旨權熀兼進。
以趙鳴鳳付副護軍,朴師益付副司果。右燼餘
上在慶德宮。停常參·經筵。
慶尙道儒生進士成德徵等上書。大槪,請以先正臣文正公宋時烈,文正公宋浚吉,從祀文廟,以幸斯文,以光聖德事。入達。答曰,覽書具悉。京外章甫,以兩先正文廟從享事,相繼陳請,尊賢之誠,余非不知,而尙此持難者,意在愼重也。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,腹部飽滿亦甚及困惱,熏熱,膈間不淸利,喉乾之候,其有所減,而眼視昏暗特甚之候,亦何如,搔癢之候,比昨尤減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加,脚痺特甚及腹部飽滿亦甚之候一樣,而困惱,熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
輔德鄭纘先三度呈辭入。達。遞差。
答工曹參議兪崇書曰,覽書具悉。事雖旣往,略陳委折,則可也,而凌轢武臣,臚列罪狀,有同彈章。事體所在,豈容如是?殊可駭也。勿辭察職。
答兵曹判書趙道彬書曰,覽書具悉。本兵非數遞之任,書末引嫌,殊涉太過。卿其勿辭,安心行公。
謝恩,左副承旨韓重熙,說書金鎭商。
府前達,請還收遠配罪人林象極·權弼衡·朴師悌·洪啓一等放釋之命事。請義州呼訴客使首倡人朱益桓,亟令梟示事。請慶尙左水使閔遠重罷職事。請前司果崔昌大,削奪官爵事。請驪州牧使韓世良,罷職不敍事。請燕歧縣監金濰,罷職不敍事。新達,各驛之設置養馬位田,乃所以重馬政而恤郵卒也。至於關西一路,逼近彼地,接應客使,邊報絡續,往來頻煩,朝家之軫念,比他道尤別。頃在壬辰年間,因道臣狀聞,乃於大同·魚川兩驛,加立百餘匹之馬,而新給十餘匹位田,乃以舊位田所收,分而養之,則養馬之政,豈不疏漏歟?且一馬位田,自是二十七結,而以錢計其所收,則僅爲百三十兩零,而今則二十七結內,四結七十卜,以各邑收米二十三斗代給,此實以一斗米,代其一兩錢也。較諸結數,全不相當,而又其中,責之以改馬喂馬之費,驛騎之瘦瘠,無足怪也。郵卒之呼冤,烏得無乎?至於館軍驛奴之畫給復結,卽所以擔當差役,欲其保存,而今乃罷其復結,移納營門,乃於驛屬中,抄出九百名,稱以差役軍,而給復二結,使之資生應役,每當分排,厥數不足,則又復調發於不給復之類,事之難堪,孰過於此?大抵,位田復給之結,俱有定制,館軍驛奴,各有其役,其來已久。行之無弊,伊時本道,意在變更,或減或罷,不復稱量,科條才新,弊端隨興,一路驛卒,不能支保,擊鼓上言,呼冤不已,前後朝臣之自西關來者,書陳其弊,亦非一二。自廟堂至請變改,旣已蒙允,而因循至今,尙未奉行,當初重馬政恤驛卒之意,果安在哉?臣於昨年,待罪西幕,稔知其弊,而況今西路,荐歲飢荒,各驛凋弊,實無餘地,則不可不及今變通,以爲保恤之地。請關西兩驛加立馬差役軍及收米代給之規,竝許革罷,一遵舊制,還給驛奴婢等復結,以除西路無窮之弊。答曰,不從。末端事,令廟堂稟處。
答吏曹參議沈宅賢書曰,覽書具悉。移差之事,聖批開釋,儒臣疏語,何必深嫌?爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓曰,晩後口淡特甚有加,脚痺特甚,腹部飽滿亦甚及困惱熏熱,膈間不淸利未已之候,復何如,搔癢之候,益復差減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,連爲差勝矣。
刑曹判書李觀命,再牌不進。右朝報
工曹參議兪崇書曰,伏以臣,省壠事急,自速置對之辜,幸蒙涵貸之德,旋霈恩宥,至今追思,惶怖無地。匪意水部新命,遽及於病伏省愆之中,臣二行缺同朝之間,亦有不相悉者,玆敢略陳梗槪,仰冀睿照。慶之爲邑,物衆地大,各樣徵布,極其浩穰,至於防布,尤爲巨弊。臣之赴任,在於歲初,適値闔境之癘熾,首尾六朔,死亡相枕藉,此時徵捧之難,不翅倍蓰於常年。其不及於入防之限,勢所固然,而遠重,小不顧念斯,催督之令,急於星火,文簿之間,恣意凌踏,故臣於回牒以爲,今年沴疫之慘,非獨本道爲然。兩湖及畿甸·京城,無不皆然。我聖上,雖靜攝之中,累發哀痛之敎於筵中,我邸下繼又下令,播告中外,其仁民惻怛之旨,可以泣鬼神而感婦孺,爲今日臣子者,其將仰體如傷若保之聖意,軫恤其濱死之民乎,抑日加摧剝,而莫之恤乎?本邑癘疫,比道內尤酷,實難及期徵出於閤家方痛之民,新故暴露之骸爲辭,則有何一毫近似於侵逼之意?而遠重狀本中,全沒其文義,以鬼神泣爲臣子等語,謂之侵辱者,其果成說,而不亦放肆乎?至於歸之私橐四字,臣以防布之輸納,太半歸於列鎭之囊橐,風和風高,旣有取用之謬例,朝家非不知此,爲慮海防之疏虞,作爲事目如此,而當此癘疫飢荒之日,豈無寬恕緩督之道云爾?則遠重,截去上下文勢與列鎭二字下,一私字,爲其侵辱之欛柄,以售其脅持臣身,眩惑天聽之計,臣之本意,只言列鎭之謬習,而遠重以此自當,無乃內省其辭,有歉於心,而臣之牒辭,觸其忌諱,不自覺其綻露也耶?臣雖無似,粗識上下官體例,寧有侵,以下缺右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,腹部飽滿亦甚及困惱熏熱,間不淸利,喉乾之候,其有所減,而眼視昏暗特甚之候,亦何如,搔癢之候,漸有差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡特甚有加小減,脚痺特甚及腹部飽滿亦甚之候一樣,而困惱熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
備忘記,新除將任,旣循公議,辭書勿捧,意在勉出,則其在分義,宜卽應命,而一向違召,引嫌太過,且提前事,齗齗不已,揆以事體,殊甚未安。守禦使趙泰耉推考,更卽牌招,毋曠職務。
忠淸都事書目,唐津縣監安時相災傷差錯,罷黜事。
答刑曹判書李觀命書曰,覽書具悉。今玆司寇寵擢之命,聖意非偶然,提學之任,亦循公議,籌司兼帶,引嫌太過。卿其勿辭,速出行公。
令曰,刑判書答已下,更爲牌招察任。
判尹趙泰耉,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚,腹部飽滿亦甚及困惱熏熱,膈間不淸利未已之候,復何如?搔癢之候,漸復減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
謝恩,刑曹判書李觀命。
京畿監司書目,楊州呈,以贊善李喜朝辭職上書上送事,達。答曰,覽書具悉卿懇。日昨答辭中,以補不逮之諭,誠非偶然,則決不可一向邁邁,以孤至意,卿其安心勿辭,從速就道。右朝報
贊善李喜朝書曰,伏以臣於前月二十日,伏奉道臣傳諭徽批,有曰余意已悉,而固辭至此,有難强迫,本職今姑勉副,卿其安心上來,以補不逮者,臣祗受伏讀,涕淚自零,誠不知如臣無狀,何以獲此於聖明之世也?臣旣荷大恩,得解職名,從今以往,庶可守分養痾,畢命丘壑,以卒霑天地生成之澤,拜稽北望,日夕頌祝,而第於日昨批旨中,安心上來,以補不逮之敎,不勝震越悚感。繼又伏見同月十九日敎旨,以臣爲侍講院贊善,臣益切惶霣,無所措躬。且伏聞大臣,因銓曹有故,請姑許遞臣職,而引先正臣朴世采故事,以爲言聖上猶不卽允可,夫大臣之意,雖止取其變通之前,偶然在臣身,已極僭猥。至若聖上之不欲特遞,邸下之復降恩召,實出於兩宮之待遇,不惟非臣庸陋所堪承,竊意聖朝擧措,大失其宜,將使中外解體,有識寒心非細故也。噫。臣不學蔑識之實,前後章奏,陳暴已悉,而聖明尙未盡垂察,邸下亦視爲例讓,一味假借,敦勉至此,是何異强僬僥而負山,責老馬而爲駒哉?臣於上年春,敢以大學之說,略有陳戒,仍請講朱子封事奏箚及先正所著箚疑,蓋臣於此,非有一分所學,且以職名自居,只是剟拾平日所聞於父師者,仰效芹曝之忱,乃蒙嘉納,至命留中,而向來聖上,連以大全箚疑及朱文抄選等書,頒賜於臣,臣誠感泣,伏地兢惶。近伏聞邸下,頻賜召對,講以朱文,雖非由臣言,臣之所望則諧矣。臣於此時,叨此職名,承此召旨,二行缺仍伏念今此講官之任,比之前職,雖若閑漫,若論其位置之特設,責望之隆重,則反有加焉,其非臣所可叨冒也明矣。伏乞邸下,俯察臣決不可堪之狀,特許鐫免,以幸公私,千萬幸甚云云。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡特甚有加,脚痺特甚,腹部飽滿亦甚及困惱熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,漸有差減乎?臣等久未入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡脚痺特甚及腹部飽滿亦甚之候一樣,而困惱熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。
副校理趙觀彬,三度呈辭。入達。遞差。
假注書尹光益有頉,代李行敏。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,醫官活人別提金壽煃,他司閑官換差事及明日啓覆時承旨四員,翰注各一員入侍事,榻前定奪,前參贊閔鎭厚敍用事,榻前下敎。
答全羅道進士鄭國賓等書曰,覽書具悉。爾等尊先正斥邪說之意,溢於言表,余甚嘉尙。從祀之請,尙靳準許者,豈有他哉?蓋出愼重也。
答工曹判書申銋書曰,覽書具悉。卿其安心勿辭,調理行公。
吏曹口傳政事,左參贊閔鎭遠落點。右朝報
午時,上御隆福殿。藥房入診入侍時,都提調李頤命,右議政李健命,同爲入侍,提調趙道彬,副提調兪命弘,假注書姜必慶,記事官李箕鎭·尹東衡,醫官柳瑺·丁時梯·權聖徵·李時聖·許坫·吳重卨·方震夔·李徵夏·權聖經入侍。李頤命進伏曰,近日久未入侍,搔癢之候,比前若何?上曰,搔癢,每日晝則差勝,夜則不止,大抵太半有減矣。頤命曰,近來大便堅實之候,若何,上曰,大便元非全不放下,而堅實不快矣。頤命曰,大便如是堅實,則飽滿之候,其有所加乎?上曰,大便雖云放下,而終不快下,是以常有飽滿之候矣。頤命曰,今日內大便無放下之事乎?上曰,今日則至今尙無放下之事矣。頤命曰,請令醫官診脈二行缺頤命曰,請診察眼候。上曰,唯。諸醫以次診察退伏。聖徵曰,眼部精彩雖淸,瞳子上翳氣一樣矣。重卨曰,大凡瞳子之淸明,必隨日氣,今日則日氣淸明,故瞳子淸,而翳氣則一樣矣。聖經曰,翳氣一樣,而眼精之淸,與前日無異矣。頤命請診察腹部。上曰,唯。諸醫診察後退伏。聖徵曰,腹部雖微堅,不如前日之甚,背部·足部皆如常矣。頤命曰,近來日氣嚴沍,入診時不必出臨外堂,故臣等詣闕門外,敢請入診寢殿,得蒙允許,極爲多幸。以今番症候視之,寒氣作而搔癢則減歇,此似內外相關之症,風寒外襲,火熱內鬱。如此則自今風寒,尤不可不愼,外人之出入寢殿,豈不惶恐?不敢安,而有補於上候,則他不暇顧,隆冬之節,則勿爲出臨外堂,使之入診於此殿,恐爲得宜,惶恐敢啓。上曰,此後當依所達爲之矣。右議政李健命所啓,臣有稟定事,今日入診時,敢請同爲入侍矣。左參贊閔鎭厚二行缺目今備局多事,如良役變通事,鎭厚擬當爲之矣。見罷後無代行之人,自前重臣則事體有異,雖有一時責罰之道,例卽敍用矣。上曰,予亦以此思之,而罰已行矣。依啓達敍用,可也。榻前下敎健命曰,黃海監司李德英,以所江僉使變通事,有所狀聞矣。上曰,有此議已久,而未卽施行矣。健命曰,崔震漢曾經所江僉使,以武臣入侍晝講時,以此事有所陳達,而朝廷未果採施。鎭漢今爲忠淸水使,又爲上疏,備陳海西海防之疏虞,仍請建置水使,且甕津民人等上書以爲,本縣,以至殘之邑,戶數不過數百,而一邑之內,有本官有防營,實難支當,請以僉使,陞水使,仍兼府使,故廟堂覆啓,竝爲詢問於本道矣。今李德英狀聞如此,甕津去所江四十里云,水使若兼治民之任,則當在縣治,而所江戰船藏泊之處,虞候當爲檢察,但虞候亦一官員,其帶率供億之道,必不下於縣監,若依喬桐例,改置中軍,則亦似簡約矣。大抵,水使·僉使,惟在得人,何論官秩高卑?然而所江僉使之褒貶,係於監營,故僉使權輕而不尊,且諸道皆有水使,而獨於海西無之,今於甕津,置水使,有何不可?而臣與諸大臣相議,則意見皆然,故敢達。上曰,入侍大臣,想已相議,而所見何如?頤命曰,臣在外,已爲相議,不但臣意旣異?頃日問安時,在京諸大臣畢集,莫不以爲便當矣。蓋近年海西荒唐船,往來無常,今則但認爲漁採,而海路漸熟,前頭之慮,不可盡言,而本道海防疏虞,得他道舊退船而作兵船,僉使權輕,似難得力,今若稍重其事權,各別制置其規制,宜有所益,許之便矣。健命曰,兵判今方入侍,此亦本兵所管,下詢何如?上曰,兵判亦陳所見,可也。趙道彬曰,臣欲一陳達而未果矣。卽今海西荒唐船之出沒往來,無月無之,前日若逢我國人,猶爲回避,今則與海邊居民,雜處竝居,頑然無動二行缺崔鎭漢之疏陳,蓋出重關防革弊端之意,若以甕津陞府,仍兼水使,則在於號令列邑之道,庶無權輕之弊,而在於小邑支堪之勢,亦爲便宜。且道臣·帥臣,親審形便,論列狀聞,此係官制,雖涉重大,得許變通,恐爲得宜。上曰,黃海道海防甚疏,不可無變通之道,而前日水使之疏,旣如此,甕津民人之書,又與此同意,甕津府使兼水使,別無所妨,變通爲之,可也。健命曰,又有禀定事,水使旣兼府使,則似當率眷,而卽今凋弊已甚,姑待前頭成樣而後,使之眷率,何如?上曰,姑爲勿許眷率,差待前頭成樣而後許之可也。健命曰,卽今所江僉使朴昌潤,累經州牧,履歷旣優,爲人牢實,仍陞水使,實爲便當。上曰,人物可合於水使,則仍陞水使無妨矣。出擧條頤命曰,近來丸藥進御乎?上曰,近來日氣極寒,丸藥進御,姑爲停止,四五日後,當更進御矣。頤命曰,乙酉年間,臣待罪亞銓時,以三件事,有所達二行缺祭官甚多,而如寒食·冬至,文南在職者甚尠,不得已以疲弊宗班·武臣巡將,苟然充數,此輩旣無騎率,且無章服,而以其無履歷之故,拜跪之節,亦多不能成樣,事涉不敬。若以五軍門千別將,充差祭官,實爲便當,而或謂軍門,以常時待變之地,不宜移差祭官,則軍校之私自受由者,雖十日程,無所礙,而獨於祭享經宿往來之地,不當出送云者,臣實未曉也。輪回差祭,必勝於巡將,以此分付,何如?上曰,各陵祭享,不過經宿,旣非邊地,且軍門將校之差祭,別無難事,依此爲之。道彬曰,大臣所達是矣。第當此昇平之時,固無戒嚴之事,而軍門乃待變之地,將校之不得遠出,以備不時之虞,若無定奪之事,而該曹無論千別將,盡數差遣,則此爲難便,以一營無過二三人,輪回差定,似爲得宜矣。上曰,一營無過二人好矣。健命曰,依此定式,何如?上曰,依爲之。出擧條諸臣以次退出。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,寒威栗冽。伏未審夜來,聖候寢睡若何?口淡脚痺特甚,腹部飽滿亦甚及困惱熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚及腹部飽滿亦甚之候一樣,而困惱熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,腹部飽滿亦甚及困腦熏熱,膈間不淸利未已之候,復何如?搔癢之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差勝矣。右朝報
權熀達曰,行大司憲鄭澔,執義金幹在外,掌令趙鳴謙服制,李深式暇,持平李重協武二所進,持平魚有龍武一所進。今日以監察茶時之意,敢達。令曰,知道。
韓重熙以都摠府言啓曰,今日入直內三廳武兼禁軍及軍兵等,當爲中日習射,而啓覆相値,不得爲之之意,敢啓。傳曰,知道。右燼餘
上在慶德宮。停常參·經筵。
下直,林川郡守洪禹翰。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體寢睡若何?口淡·脚痺特甚,腹部飽滿亦甚及困惱·熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚,腹部飽滿亦甚之候一樣,而困惱·熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
平安監司書目,平壤庶尹成壽雄,今月初八日身死事。
大殿·中殿·世子宮·嬪宮,藥房·政院·玉堂夕問安。答曰,知〈道〉。
藥房口傳啓曰,晩後口淡·脚痺特甚,腹部飽滿亦甚,困惱熏熱,膈間不淸利未已之候,復何如?搔癢之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差勝矣。
答吏曹參判金楺書曰,覽書具悉。今玆兩任,實循公議,須勿過辭,從速察職。
初覆時,掌令李深所達,臣以無似,猥當掌憲之任,適見一二不法之吏,有所論列,而言辭拙訥,不槪於离明,一達再達,尙靳准許,私心愧悚,已不可言,而伏聞昨日筵中,右僚,以驪州牧使韓世良罷職事,有所引避,筵席語祕,雖未知其詳,而臣於是,竊不勝瞿然之至。夫世良之爲人庸鄙,心術傾巧,臣之所達,亦陳其大槪耳。當初筮仕,未免營苟之態,而隨時趨附,全無士夫之風,則此非爲人之庸鄙乎?釋褐前後,持論不一,始則尊尙正論,掉尾而乞憐,末及排斥先正,背面而反走,心術之傾巧,孰過於此也?且其曾經侍從,允蒙聖澤,則其所自處者,宜與庶僚有異,而居官行事,率多越法,若言其違道而求譽,掊克而遺害,不可殫擧,而至於曳運碑石,動衆虐民,則南邑之人,欲食其肉,營占湖莊,殖利封已,則有識之士,欲唾其面,凡此數事,難掩其平生手段,而固非一時做錯之比,則今雖移拜他邑,未必其革改前習,澡雪其心,亦安知驪州之民,不如湖氓之呼冤乎?請罷之論,亦云末減,不料右僚之一反臣言,還加奬詡,若是其勤摰也。人之聞見,各自不同,右僚之所好,臣未必隨而好之,則臣之所惡,右僚亦何獨隨而惡之?而只緣臣言不見重,致有此立異之擧,臣何敢自以爲是,而晏然於職次乎?請命遞斥臣職。令曰,勿辭,退待物論。
獻納趙彦臣所達,請還收罪人權卨發配之命,仍令王府,嚴鞫得情,快正王法事。令曰,勿煩。又所達,請還收罪人河減死定配之命,嚴刑得情,依律處斷事。令曰,勿煩。又所達,請義州呼訴客使首倡人朱益桓,特爲境上梟示事。令曰,勿煩。又所達,請亟寢尹宣擧書院勿毁之命,依前回達施行事。令曰,勿煩。又所達,今年癘疫,振古所罕,人民死亡之數,不可勝計,而殭屍委野,景象愁慘,頃者朝家所以特命五部,一一埋瘞者,實出於掩骸埋胔之德意,則在下者所當奉行之不暇,而臣遽見水口門外,遺骸朽骨,尙多委棄於車塵馬跡之間,其爲驚心慘目,莫此爲甚。請令京兆,更加嚴飭五部,斯速收瘞。令曰,依達。又所達,入冬以來,時氣失常,毒霧恒薰,癘疫日益更熾,都下殆無淨地,而且緣沍寒方嚴,病者難於露處,反與不病者雜居,以此染氣相襲,傳痛尤易,輦轂之下,勢將彌滿,此豈爲細憂也哉?問或有出送病人於活人署者,則本署庫直,惟以索賂爲主,專無救療之事,而出送本署者,尤多致斃,故都民視爲死地,不肯往留,至於惠民署救療官,則受出藥價於他部惠廳者,其數甚多,而刀圭之餘,不及病民,事之痛駭,孰甚於此?夫朝家之設置活人·惠民兩署者,其意本不偶然,而卽今兩署,便作虛局,元無救活民命之實效,殊非當初設立之本意。請申飭五部,摘發病民,出送活人署,且分付戶曹及各倉,輸送長木空石等物於活人署,以爲病民依庇之所,惠民署救療官及活人署庫直,竝令攸司,囚禁科罪,以礪方來。令曰,依達。
右議政李健命所達,順興衝火罪人秋奉事,諸臣旣已各陳所見矣。三覆時固當更議,而但當初監司狀辭,未免疏漏,旣不言安命通奸甘德虛實,又不論安命罪狀之如何,而專言秋奉衝火之罪,莫重推案,殊欠分曉。當該監司推考,安命罪狀,究覈勘處後,使之狀聞,何如?令曰,依爲之。右朝報
辰時,王世子坐景賢堂。初覆入對時,右議政李健命,行吏曹判書宋相琦,右參贊閔鎭遠,左尹李弘述,禮曹參議洪致中,戶曹參議尹鳳朝,掌令李深,獻納趙彦臣,以上東。行判中樞府事金昌集,錦平尉朴弼成,刑曹判書李觀命,密豐君坦,刑曹參判李壄,兵曹參判尹憲柱,驪原君李鳳徵,刑曹參議柳重茂,工曹參議兪崇,敦寧都正趙道輔,校理金雲澤,以上西。東西班皆持文案,左承旨李喬岳,左副承旨韓重熙,右副承旨權熀,同副承旨李挺周,假注書韓德全,記事官尹東衡,文學鄭錫五,司書鄭宅河。李挺周進讀外囚位板偸取罪人於比立推案訖。王世子曰,此罪,何如?金昌集曰,此人以偸江華山壇位板,而成罪者二行缺陳見以置之死爲宜矣。更考推案,偸板之事,出於朴震夏之敎導較然,則於叱立,不過脅從之罪,而震夏,宜先服造謀之誅,似不可以偸取之罪,專冒於於比立,且於比立,非無端發其主之惡,自官別鉤震夏敎誘之迹,發問盤詰,而後始爲吐實,非如無端告長者之比,此兩條俱係疑案,參酌宜矣。李健命曰,如失山壇神板,則例致壇直之罪,於比立偸取之意,蓋欲歸罪壇直,隙而代之。然,頃日權入京之時,語及此事,則以爲於比立,是一迷獃漢,必不能生如許奸濫意思。且雖欲遞得壇直,亦無周旋入代之理,是出其主設計敎導而致,斷然無疑。今見文案,朴哥事全沒究竟,其在愼獄之道,更査朴哥事而處之似宜,而於比立,旣手偸神板,投之浦水,其罪亦大,終不可傅之生議矣。朴弼成曰,兩大臣之見各異,更査震夏事數字缺宋相琦曰,臣意實不知於比立之必死數字缺比大中祀,差有輕重,而今直照以大祀,帷帳數字缺且於比立被囚之後,朴震夏怕渠造謀數字缺立獄門外,甘誘威喝,無所不至,同狴之囚,但見數字缺發問之後,始告其主之事,而又輒繩以告家長之律,數字缺詳其文案,震夏之招,極其胡亂,敎誘之迹,無以自解。今使首謀之震夏,任其網漏,都湊罪名於聽人指使至迷極獃之一於比立,而徑蔽之,甚爲不可,姑爲仍囚,更査朴哥事,觀其究竟而論之,似未晩矣。閔鎭遠曰,律有造意加功之目,震夏之罪,眞符造意之案,於比立,雖曰手犯,不過爲加功,至於告家長之律,亦是自官訊究文致而成者,則用次律似穩。震夏情迹,旣涉陰祕,重加詳覈,未爲不可,而第凡囚更査則獄反,獄反而弊滋,如非不得已之事,終不如因其成案,而參酌處之矣。昌集·健命俱曰,無論於比立之生死,朴哥事,終不可置之疑晦之中,更査何可已也?鎭遠曰,終使重訊朴哥,取其承服,造謀偸板,亦非必死之罪,渠已經亂杖二次,亦可以少懲矣。二行缺招擧朴震夏·朴尙休兩人之名,而非但震夏之案,卒歸疏漏,尙休則元無擧論之事,不可不更査矣。李壄曰,偸板,告家長,俱係大罪,而不無恕究之端,則比無故故犯者有間,權亦謂論以一罪,似涉過重云,此有意見,似有斟量之道矣。尹憲柱曰,偸板雖可痛,不究虛實,徑加周牢,旣違法例,至於奴告主之律,又有可論者,杖訊究詰,乃所以鉤其情也。旣據其實,又以告家長之律勘斷,此何道理?臣意則更査震夏之案,然後裁處,允合愼稽之意矣。昌集曰,於比立初招,其曰上典之三寸叔尙休,亦爲同謀云,則歸咎上典之意,自初有之矣。柳重茂曰,於比立兩罪,皆不見明的。數行缺尹鳳朝曰,偸板不過受指而犯科,推諉上典,亦因刑訊而直輸,則蔽以一罪,似爲冤枉矣。金雲澤曰,偸板罪雖極大,不在令甲,今此斷以一罪者,乃義起者,新令頒後,則不可容貸,而於比立則有類令前所犯,決不可以新令從事。至於更査,則有不然者,震夏之事,果涉陰祕,而若使於比立之對辨雙覈,則是爲奴主俱獄,左傳以爲,君臣爲獄,則父子將獄,不聽元咺之辭,以此觀之,更査之擧,果何如也?重茂曰,朴哥迹甚可疑,直繩以獄門外誘脅之罪,果爲允當矣。雲澤曰,雖不更査,先勘震夏而後,正於比立之律,孚於獄例矣。李深曰,不可以疑律,置人於死,參酌似可矣。趙彦臣曰,於比立之發告震夏,雖曰二行缺告家長律,朴哥事,旣多疑端,更加詳査後,竝蔽兩囚宜矣。令曰,姑待三覆,更議處之。
韓重熙進讀外囚殺人罪人僧明徵推案訖。令曰,此罪,何如?昌集曰,戕殺之迹,極其凶慘,法外何達。健命曰,刃傷狼藉,處法之外,更容何論?憲柱曰,此獄,臣叨湖西與伯西方伯時,所啓聞者也。獄案無可疑者,法外何達?令曰,姑待三覆,更議處之。
李喬岳進讀外囚殺人罪人良女奉丹推案訖。令曰,此罪何如?昌集曰,獄案明白,法外何達?健命曰,所爭者至細,而至於投撲以石塊,踢蹙于坑窞,卽刻致死律外何達?憲柱曰,奉丹一受一杖,卽爲承服,獄無可疑者,渠以女人,因一束髢,至於毆殺人命,尤極悖惡,法外何達?諸臣皆以法對。令曰,姑待更議處之。
挺周進讀外囚殺人罪人數字缺萬已推案訖。令曰,此罪,何如?昌集曰,萬已殺人之罪,已爲引服,無可更問者。渠雖曰爲叔復讐,當初數字缺戕害乭業,無證可據,律文沒復讐之文,不可因此撓法。數字缺前稱叔父,後稱養父,辭說變幻,亦難準信,而殺獄數字缺健命曰,萬已之殺俊發,平問之下,直招無諱,究其數字缺復讐,罪雖罔宥,意則足尙,而但初稱乭業爲叔,知無可生之道,然後改稱養父,變幻供辭,冀逭刑章,假使眞是養父,寧有可生之道乎?但其文案,誠有未備者,萬已招則索言俊發兄弟同戕乭業,其時獄案,則只載自發,漏俊發之名,必有詳覈之擧,方可辨虛實,而萬已若因自發之賊,移讐俊發而殺之,則尤關後弊,不可容貸矣。相琦曰,假使萬已事,眞出復讐,律旣無文,不可輕貸,況其心之純在於復讐,不可知。中間招辭,卒然變叔爲養父者,不過爲僥倖免死之計,則其言之不可準信如此,渠則以乭業之死,出於自發·俊發之手,而詳考癸酉乭業獄案,元不載乭業之名,且以年歲推之,癸酉年,俊發未及長大,其曰同往行凶二行缺讐明矣。然,較一而不可少撓者法,若褒其情,而輕加饒貸,彼挾復讐之名,而侮易屈之律,群起而慕效者,又將何以處之?其在防後弊折悍民之道,以法從事宜矣。觀命曰,若復讐之義,則固不可硬憑律文,以傷親親之情,而至於此人,雖自附於復讐,癸酉之案,元無俊發之名,已涉可疑。又刃俊發之後,不謀束身俟命,逃遁見捉,尤無可取,似不可信其復讐之名,而屈至嚴之律矣。壄曰,復讐之說,旣非虛假,何可比競利任暴,殺人以逞者,而混以法議之哉?參酌似宜矣。憲柱曰,乭業之被殺於自發,文案昭然,則復讐之際,誤中俊發,亦非異事,而但律不著復讐之文,不可撓法而徇之。且旣剚刃讐人之胸,泥首走官,惟上所裁,道理則然,此人則逋竄而被逮逋,尤無可取,似不可容貸矣。重茂曰,萬已前數行缺必詳覈此一款,而後可以處決矣。令曰,諸臣除曲拜暫退,可也。以次趨出,卽爲還入。鳳朝曰,萬已與俊發,無他嫌憾,殺害之外,不取一介,渠以深峽醇民,元非做賊漢,細究之,決非無端逞凶矣。禮經,明著復讐之訓,非但父兄,至於從父昆弟交遊之讐,皆有可復之義,而況於世叔父乎?今觀此人之事,其叔之冤殉,已過十年,而處心積慮,終能手刃讐人,心迹炳然,何可硬引深沒之律文,直爲償命也?若不顧經訓,以律從事,則是先王之大經,反居文法之下,其可乎哉?喬岳曰,禮曰,從父昆弟之讐,執兵而隨之,註曰,只言從父昆弟,而不言從父者何也?從父昆弟之讐,不可爲魁故也。以此觀之,世叔父之讐,雖爲魁可也。萬已以峽中凡民,能於俗鮮忠厚之日,知敦親之義,克遂復讐之志,而終亦二行缺則又有不然者,乭業旣死俊發之手,萬已又償俊發之命,爲俊發地則已厚,而在兩人,不亦冤乎?此等獄,不害究情犯之極,硏經律之中而處之矣。鳳朝曰,如殺萬已,以償俊發之死,將置乭業於何地也?崇曰,萬已能知父與叔罔間,十年枕戈,讐不報則不已,其心有足多者,償命之論,臣實未曉也。相琦曰,復讐之文,律所不載,決不可輕背至嚴之律文,迂傅疑似之經義,以啓大亂之門矣。雲澤曰,作賊數字缺端之或露,而萬已兄弟,白日操兵而徃全無掩諱之意,數字缺之後,不攬一物而回,其心之出於復讐無疑。當初俊發之數字缺乭業,雖不可知,此人之能以報深讐,自誓蹈死律而不辭,有足褒者,凡人犯法,則以法蔽之,犯義則以義斷之,臣以爲此等獄,不可徒拘文法,參以經訓而處之似宜。深曰,法文至嚴,不可容貸矣。彦臣曰,律無復讐之文,此非闕文,蓋欲使有司,引律刺讞,而經術之士,得以執經而議之也,參之禮訓,似有參酌之道矣。致中曰,此獄似當有更査之擧,而復讐之名,眞假易混,此路一開,後弊無窮矣。相琦曰,大辟之中,殺人之律,尤不可撓矣。健命曰,乭業之妻,果爲俊發所掠取,因以被死,則其死誠冤,萬已之必欲報讐,不爲無義,文案旣不載其間曲折,獄事之一年淹滯無妨,人命之輕易處死至重,使之更査,待來冬勘二行缺仁成,假稱書吏罪人金以命推案訖。令曰,此罪,何如?昌集曰,仁成視池漢澄作弊尤甚,閭里皆出,以命之敎誘情狀,尤可痛惋,一體勘決,似可矣。健命曰,假稱御史,乃一罪,仁成則無可論,以命但稱書吏,若與仁成有間,而以敎導之迹觀之,以命當從首謀之誅,兩人之罪,皆不可容貸矣。鎭遠曰,律文至嚴,不可游移,仁成之罪,當傅大明律假稱內史之刑,無可疑者,以命則情狀雖可痛,無合引之律,以一罪處之,終不穩矣。壄曰,兩人非但討食作弊,至於用刑樹威之境,濫橫之狀,不啻漢澄之所爲,決不可容貸矣。重茂曰,以命情狀,比仁成尤加,而無襯合可引,雖萬死無惜,似有更詢之道矣。二行缺令曰,姑待三覆,更議處之。
健命達曰,頃者經理廳一行缺有令廟堂稟處之令,故敢達。今年西北,皆不免凶,而西路尤甚,若使許多出身,準朔守防,則必有主客俱困之弊,依經理廳所達,納米似宜。第念西路民事,極爲可慮,年年遭凶,賑活無策,平安道出身,恰爲五十餘人,除防米則使納于本道,自監營自管,以補淸北尤甚邑賑資,似爲便宜,且臣昨年,以伴送,路過平山,平山有太白山城,城廢不久,基址猶存,又在大路之衝,尤爲緊要,宜先繕修,故歸卽稟達,分付本道,使之修築矣,連値凶年,財力不敷,尙未擧行矣。海西出身除防之米,不過爲一百六十石,亦全納于平山,以爲城役時補用之地,其餘出身,使納于北漢,何如?令曰,所達,是矣。依爲之。出擧條右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,凝沍久不解。伏未審夜來,聖候寢睡若何?口淡,脚痺特甚,腹部飽滿亦甚及困惱熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚,腹部飽滿亦甚之候,一樣,而困惱熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩,搔癢之候一樣未快減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡脚痺特甚,腹部飽滿亦甚及困惱熏熱,膈間不淸利未已之候,復何如?搔癢之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差勝矣。
府前達,請朱益桓亟令梟示事。請慶尙左水使閔遠重罷職事。請前副司果崔昌大削奪官爵事。新達,竝引嫌而退,所見旣異,不可苟同,又有公議,何至過嫌?隨聞論覈,雖是臺例,言多爽誤,勢難仍在。請掌令趙鳴謙出仕,李深遞差。前達,林象極等放釋之命還收事及驪州牧使韓世良,燕歧縣監金維罷職不敍事。停達。答持平魚有龍書曰,覽書具悉。爾其勿辭,調理察職。
答府曰,不從。崔昌大事及處置事,依達。
觀象監,夜二更,月犯畢大星。啓。右朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?口淡,脚痺特甚,腹部飽滿亦甚及困惱熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚及腹部飽滿亦甚之候一樣,而困惱熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
吏曹啓曰,臺諫有闕,政事,取稟。傳曰,過國忌後爲之。
禮曹啓曰,以端懿嬪練祭時,大殿·中宮殿·世子宮變除節目,當爲磨鍊以入,而國朝古事,凡期服,皆三十日而除,故練祭變服,無可據前例,取考儀禮經傳,則有曰,期之喪,十一月而練,註曰,此謂父在爲母也。喪服疏云,爲妻亦申,餘親惟至十三月而除之,不練服也。以此觀之,則大殿·中宮殿,似無變除之節,只以王世子變服節目磨鍊以入之意,敢啓。傳曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。右朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱,熏熱,膈間不淸利喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚,腹部飽滿亦甚之候一樣,而困惱,熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,腹部飽滿亦甚及困惱,熏熱膈間不淸利未已之候,復何如?搔癢之候,漸益減歇乎,臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差歇矣。
禮曹申目粘連,達下是白有亦,向前持平李重協書答,有服制事,令該曹議大臣稟處之令矣。議于大臣,則判府事李濡以爲,婦爲舅姑服朞,舅姑爲婦大功,卽是古禮,今若一復古禮,定爲舅姑爲婦大功之制,則其可竝與婦爲舅姑服朞之制,而行之乎?旣不然,則從朱子家禮之所定,遵本朝國制之已行者,恐或不悖於參酌古今之義,而此係莫重莫大之變禮,非臣蒙學蔑識,所敢容議。惟在聖明,博詢而處之,伏惟徽裁。判府事李頤命以爲,端懿嬪成服後,因禮官之言,下詢乎諸大臣,兩殿服制,由功而改朞,臣亦其時獻議之人,今臺臣之言至此,不學固陋之責,不獨在於禮官,不勝惶恐惕恧。然而禮官,初旣據適婦大功之文以稟,則固未嘗不考禮經也。雖以臣之魯莾,倉卒仰對,亦何敢全不顧禮意之如何也。蓋古禮之沿革非一,婦爲舅姑服朞,卽所謂義服,舅姑爲婦大功,所謂報服,此古禮也。而後世,以舅姑與婦,同父子,加以朞與三年,義從厚也,朱子亦不以爲非,定爲家禮,本朝取之,著爲國制,國家之所已行者,不但庚申喪禮而已。臣竊伏惟念,世宗大王,行古禮於國制未成之前,聖上一遵邦禮,終合於大賢斟酌古今之論,無違於時王之制,可無大差,但未知博詢講禮之士,復以爲如何也。今之議者,若以爲儀禮,卽三代聖王之制,周公之文,不可以唐·宋諸儒之論,有所損益。天子諸候正統之服,至嚴且重,不可以士庶之家禮通行,雖有多少窒礙,有不可顧,只當追跡三古云爾,則非臣蒙學蔑識,所敢及也。惟在朝家,博詢一世知禮之士,以定禮制,臣初議已謬,今何敢更議,伏惟徽裁。判府事金宇杭以爲,臣於禮學,素所昧昧,何敢與論於邦禮之得失,而旣承詢問,亦不可不仰對,謹就禮書而參考,則爲適婦大功,載於儀禮,而適婦不杖朞,朱子家禮,而國制之所已行也。端懿嬪服制,初爲大功,後因禮官之言,改定期年者,出於酌古參今,不背情文之意也。此非無於禮之禮,而今又再三變改,豈不重難乎?惟在朝家博詢而處之,伏惟徽裁。右議政李健命以爲,臣於禮學,素未講習,而今因詢問,試考儀禮,古者婦爲舅姑朞,舅姑爲適婦大功,爲衆婦小功,唐·宋以來,升婦爲舅姑三年,而舅姑爲適婦周,衆婦大功,故其後仍之。朱子家禮,我朝國典及文元公金長生喪禮備要,皆如此,今若不問曲折,直復古禮,則到處窒礙,有難輕議,伏惟徽裁。判府事徐宗泰·金昌集·趙泰采,病不收議,左議政權尙夏在外,不得收議,大臣之意如此,徽裁,何如?達。問議于左相,病不收議大臣處,更爲問議。又申目,病不收議大臣處,更爲問議,則判府事徐宗泰以爲,臣疾病沈淹,精神都盡,百事昏然,日者因臺臣之言,以服制事下詢也,不能仰對,今伏承更爲問議之敎,益深惶恐。頃在端懿嬪初喪時,兩殿服制,初爲大功,其後因禮官言,改定朞制也,臣亦隨諸大臣後獻議矣。其初禮官,擧禮經以稟,非不考禮經,改爲朞制也。亦因庚申所已行,而是乃國制先賢之定禮也。禮經雖重,後代之隨時參酌情文,有所更變者,不翅一二,今此期制之改定,雖未知習於禮者之論,以爲如何,而旣有所據,非如義服之比,則莫重服制,今復累變,豈不重難乎?臣素昧禮學,何敢質言,惟在朝家博詢而處之,伏惟徽裁。判府事金昌集以爲,臣於春間,以此獻議也,只據大典所著與國朝已行之例,而倉卒臆對,雖未知必合古禮,而或不害爲從先祖之義,今臺臣,斥以疏謬,不勝惶愧之至。臣若以前說復進,則近乎遂非,欲舍今而求古,則以臣淺陋,曾無講究之素,尤何敢率爾僭論,以速汰哉之譏哉,至於邸下,當服不杖朞之說,以雜記父母在,爲妻不杖及國制爲妻朞年之文參之,似乎得宜,而亦不敢質言,惟在博詢知禮者,俾無未盡之悔,伏惟徽裁。判府事趙泰采以爲,臣迫於敦召,雖不得不冒沒入城,何敢以大臣自居,預議於朝家莫重之典禮,而但臣於禮家,素所昧昧,尤何可强其不知,有所臆對乎?惟在博詢知禮者而處之,俾無未盡之悔耳。伏惟徽裁。大臣之意如此,徽裁,如何?達。當待收議齊到而處之。又申目粘連,問議于知禮之臣,則前左尹李世弼以爲,臣少無所聞,老益昏憒,至於禮節,尤所昧昧。前日禮官之來詢,不敢仰對,至使奉命王人,未免空還,今者服制下詢之命,又復混及於臣,臣旣以分所不敢,前未獻議,則今豈敢妄有云云耶?俯問之下,終未有對,伏地戰汗,只自竢罪。贊善李喜朝以爲,臣曾於端懿嬪初喪時,承問禮之命,而臣於禮學,全所昧昧,故不能仰對矣。卽者禮郞,又以服制事臨問。噫,雖微人言,臣固不敢仰對,況今身名僇辱,情地危苦,其何可不量己分,不恤人言,强所不知,妄有論說乎?明命之下,又不得仰對,無任惶怖震越之至。行副護軍鄭齊斗以爲,千萬不意,禮郞來臨,以端懿嬪服制,有所詢問,臣惶隕震懼,不知所措,且伏見議禮之臣,專用一部古經,必以變後世復成周爲言,其義甚重,尤何可有所容喙,雖然伏聞古禮,舅姑爲子婦大功·小功,自唐開元,增爲舅姑三年,子婦爲朞·大功,則以至宋朝·明朝·我國家,皆用以爲定制。朱子大賢,亦著以爲定制,已成後王之法,豈非孔子所謂吾從周之義,而雖有後聖,其於三重制作,有未易容議故歟?今此所論,必以主正統服一圖,則此只主尊君而言,非所通論於禮也。然,喪服中其他服圖,獨非儀禮之文,與其妻爲夫黨服圖,爲舅姑不杖朞,是周公之經,則如有後王,欲爲制禮,必須從源頭理會,先定舅姑服,然後子婦之服,可從而改也。又以爲,邸下當服不杖朞一節,君世子·大夫適子,皆爲妻服,厭降爲不杖朞,傳記古禮,此有明文,議者所論,恐不可易也。愚陋賤臣,素無禮學,膚末之贊,豈足以備蕘說,徒畏於慢命之干,冒昧至此,不勝懍悚之至。執義金幹以爲,臣衰病垂死之年,杜門伏枕,人事頓絶矣,卽於千萬意外,以端懿嬪服制詢問事,禮郞辱臨,臣不勝惶駭震越之至。臣於平日,未嘗用力於禮學,且神思昏耗,尋常問答,亦不能酬應,況此莫重朝家典禮,何敢輕議?詢問之下,無以仰對,伏地俟罪而已。前持平金昌翕以爲,臣於禮學,素所昧昧,春間以服色議定事,再承下詢,而未敢臆對,不意牽連咨詢,又有此謬及,顧此面墻,魯莾依舊,更何敢容議乎?惶恐俟譴云。諸臣之意如此,徽裁,何如?達。當待收議畢到而處之。左議政權尙夏以爲,臣以病篤濱死,頃於大臣收議,不敢容喙,今者又有再詢之命,終始泯默,實所惶怖。臣竊視儀禮,天子·諸候絶傍期,惟正統具服,蓋於子朞,於婦大功,是正服也。若三代傳重之子,服衰三年,是加服也。於子婦,無加服之文,故儀禮圖,以大功著焉者也。後因魏徵奏議,升爲期年,至今因襲,是私家之禮,故與王朝古禮,有異耶?如臣蒙學,不敢臆斷,惟在聖上,參酌古今而處之云。大臣之意如此,徽裁,何如?達。此事稟于大朝,則參酌古今,定爲朞制,不當變改爲敎,毋庸更議。
假注書愼後三有頉,代李齊恒落點。右朝報
上在慶德宮。停常參·經筵。
下直,慶尙左兵使李汝玉。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱,熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日漸差歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚及腹部飽滿亦甚之候,一樣,而困惱,熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
黃海監司書目,本道都事朴世登,今月初九日身死事。
咸鏡監司書目,文川郡守金器之,去月二十五日遭母喪事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,腹部飽滿亦甚及,困惱,熏熱,膈間不淸利未已之候,復何如?搔癢之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
答吏曹參判金楺書曰,覽書具悉,前書下答,已諭予意,毋庸更辭,卽出察職。
令曰,吏曹參判金楺再書旣已下答,明日牌招察任。
有政。右朝報
吏批,行判書宋相琦進,參判金楺牌不進,參議沈宅賢進,右副承旨權熀進。
以李鳳翼爲掌令,閔鎭厚爲禮曹判書,李光佐爲禮曹參判,許玧爲右尹,李台佐爲京畿監司,金楺爲同義禁,李秉常爲大司成,尹錫來爲輔德,趙觀彬爲副修撰,文德麟爲禮曹正郞,李倚天爲典籍,鄭啓章爲黃海都事,李守身爲昌原府使,金胄賢爲唐津縣監,金胄爲文川郡守,趙明震爲泰陵參奉,洪鼎輔爲明陵參奉,金鎭商爲注書,李喜春單付兼養賢直長,梁聖時單付奉常奉事,白時輝爲獻陵參奉,活人別提金壽煃,瓦署別提金天敍相換,朴師益·金雲澤竝單付漢學敎授,李齊恒單〈付〉成均博士。
兵批,判書趙道彬藥房直宿,參判尹憲柱病,參議任舜元進,參知李秉常病,左副承旨韓重熙進,閔鎭厚·金德基·金錫保·鄭纘先,竝付副護軍,趙觀彬單付副司直,鄭勖先單付副司果,韓德全單付副司正。
御製更遣重臣厲祭祭文。在昔棘城祭厲之文,卽我文宗大王所親撰也。奎章昭回,至誠感神,沴氣自消,而民乃奠居。至若聖製中,無情有情之喩,可謂曲盡形容,而發前聖之所未發矣。嗚呼,鬼神有情,可以理曉,目見吾民,遭大厄會,方是之時,非神曷祈?肆予愍惻,恫若在已,瀆告奚避?靡所不極,而神之聽之,愈往愈邈,神豈不仁?予實誠薄,反身而省,顔厚忸怩。嗚呼,予本無德,忝爲民主,心雖切於拯救,誠未格乎神明。棘城感應之速,非敢望於今日,而惟彼赤子,乃二行缺今玆毒厲,往牒罕見,燎原之勢,莫可止遏,乍息旋熾,首尾三載,無家不染,無人不痛,于京于外,無一片之淨土,望絶圖生,束手待死。嗚呼,兵燹雖慘,猶有不被兵之處矣,災荒雖甚,猶有彼善此之別矣。何獨厲之爲災,若是其酷烈耶?當夏廢農,而荒疇滿目,遇冬露處,而飢寒切身。或闔家俱沒,或收瘞無主,積尸相枕,村閭殆空,若此不已,人類盡矣,人類旣盡,國其何依,神亦誰托?噫嘻慘矣,尙忍言哉?病裏焦憂,心焉如焚,寧丁我躬,溘然無知。嗚呼,沈疴漸痼,酬應至艱,爰命世子,代理萬機,是亦一邦,付托得人,神人胥悅,政宜導宣,天地之和氣,使萬物各得其所,豈忍見赤子之夭札,而莫之恤乎?災迫燃眉,未暇緩聲,更遣重臣,親爲文告予衷曲,誠心所到,金石亦透,況思神之爲德,其盛矣乎?神其鑑諒,歆予觴豆,廓掃陰沴,若風捲雲,使四境絶歌吟之聲,邦國享安康之福,則是神之賜,曷勝顒望?亟垂冥祐,無作神羞。御製城隍發告祭祝文。毒厲無前,病懷何安?更竭菲誠,有事郊壇,靡神之力,曷集群神?先告厥由,虔薦精禋。右燼餘
上在慶德宮。停常參·經筵。
下直,巨濟府使閔鎭斗。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱,熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚之候一樣,而困惱,腹部胞滿亦甚,熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,猶未快減矣。勿爲入診。
大司諫魚有龍三度呈辭。入達。遞差。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,困惱,腹部飽滿亦甚及熏熱,膈間不淸利未已之候,復何如?傳曰,膈間不淸利之氣差勝,其餘症候一樣,而搔癢之候,晝則差勝矣。
吏曹,政事,取稟。傳曰,明日爲之。
令曰,將任不可久曠,而特招之下,亦不應命,其在事體分義,殊甚未安。守禦使斷無許遞之理,辭書勿爲捧入,更爲牌招察任。吏曹參判金楺本兼兩任,俱係緊重,而再書下答之後,一向違召,誠爲太過。明朝亦更牌招察任。右朝報
辰時,王世子座景賢堂,三覆入對時,右議政李健命,右參贊閔鎭遠,左尹李弘述,吏曹參議沈宅賢,禮曹參議洪致中,戶曹參議尹鳳朝,司諫朴聖輅,持平李重協。以上東,行判中樞府事趙泰采,刑曹判書李觀命,咸平君泓,刑曹參判李壄,驪原君李鳳徵,兵曹參議任舜元,刑曹參議柳重茂,工曹參議兪崇,敦寧都正趙道輔,校理金雲澤。以上西東西班皆持文案,右承旨申思喆,左副承旨韓重熙,右副承旨權熀,同副承旨李挺周,假注書韓德全,記事官尹東衡,弼善尹樟,司書鄭宅河。申思喆達曰,先讀追啓覆文案乎,先讀三覆文案乎?王世子曰,追啓覆先讀可也。思喆讀內囚,殺妻罪人朴尙謙推案。讀初檢再招承服照律等處訖。令曰,此罪何如?趙泰采曰,以承服招辭觀之,殺妻明白,法外何達。李健命曰,刃痕狼藉,刺殺明白,二行缺成輔推案。讀監司親問大臣收議等處訖。令曰,此罪何如?泰采曰,旣有受敎,處死之外,更何容議。健命曰,小臣已陳於收議中矣。以大明律言之,兄殺弟,罪不至死,此人情狀絶痛,不可以平律議,且有受敎,處死之外,更何容議?印僞造罪,明律亦不至死,今以受敎,斷以一罪,此亦當依受敎,而已不可容貸矣。觀命曰,渠妹雖性行不美,至於手殺之境,死後又以藁索加頸,棄之路傍,此人所爲,極爲殘忍,受敎中情狀痛惡,則以一罪論斷云者,政指此等罪人,更何容他議。任舜元曰,此人情狀極凶,手刃同已脫取衣裳而回,禽獸之所不可爲,依受敎之外,更何容議。金雲澤曰,關西人心極惡,寧邊等地尤甚,至親中,如有失行者,則以爲穢家世,至有係木而砲殺者,隣里不以爲異,比他風氣自別,如此顯露之類,必須重究,俾有懲畏,處死之外,更何容議?令曰,姑待三覆,更議處之。
韓重熙進讀內囚匿名書罪人安巘推案。健命曰,三覆文案,初覆時已經徽覽,只令讀承服結案照律等處,何如?令曰,唯。重熙讀訖。令曰,此罪何如?泰采曰,此人不可傅之生議,而但以人情推之,旣投匿名書,安有遲回不去,卽爲見捉之理乎?若非喪性,必坐迷劣,只知乘憤搆土主,不念罪名之所極,以至此也。巘之幼女,呈書於當初見書捉送之臺臣,臺臣以汝父投書,異於匿名,容有可恕之意,論理題給,此女年甫十四,持此題辭,徧籲朝紳,小臣亦嘗見之,非但情甚哀怜,詳諳事狀,宜莫如臺臣,而猶持容貸之論,此必有意見,處死終似過重,以次律處斷,未知何如?健命曰,凡匿名書,祕身潛投,卽爲逃匿,不使人知,例也。此人則不然,臺臣見書而愕,使人覓之,則巘,尙在門外,遂見捉,似出於失性而然,一罪論斷,誠過矣。故初覆時二行缺觀命曰,如有一毫可恕之道,傅之生議,實允好生之德,故已對以容貸之意矣。李壄曰,有司之臣,只當守法,故初覆時以此意仰對矣。兪集一判本府時,適見其幼女哀訴,因緹縈事,與臣有酬酢,情狀誠有惻然者,本曹則法讞之外,無他道理,求生於必死之中者,爲覆奏之本意,則以好生之德,傅之生議,似無不可。舜元曰,觀巘之案,當初造意,專出於陷土主,以此蔽罪,渠必無辭,直以匿名書勘斷,則似非其情矣。尹鳳朝曰,初覆時以依律仰對,但觀當初擧措,似是痴迷之極,昧法意而誤觸,且近狂易,參酌似宜矣。雲澤曰,此人情狀絶痛,故初覆時,論以一罪之意仰白,而但以投書不避之意觀之,頗與匿名書有間,書語之善惡,不必深誅,參酌處置,亦不害於好生之德矣。二行缺情犯差別,故諸臣多主參酌之意矣。令曰,特爲減死定配。
權熀進讀外囚殺妻罪人順萬推案訖。令曰,此罪何如?泰采曰,殺妻明白,法外更無所達矣。健命曰,渠雖諉以間夫,元無捉得之事,而至於手刃,法外何達?諸臣次次以法對。令曰,依律。
重熙進讀外囚殺妻罪人自必推案訖。令曰,此罪何如?泰采曰,奸所卽殺,則不爲償命,而此人則以其妻前日行奸,輒乘怒殺之,不可比以奸所執捉之例,法外何達。健命曰,初覆時已爲仰達矣。此雖與奸所執殺有間,分今奸於林藪,奔於居昌,論其情節,殺之無惜,畢竟逃出而見捉,則自必之不勝憤而歐打,人情固然矣。且顯然歐於分今上典之前,則其曰偶然觸鎌刃而死者,亦似實狀,究其本情,參酌似宜矣。觀命曰,此與奸所捉得者,跡異情同,但殺之有早晩,參酌無妨矣。泰采曰,諉以淫行,殺妻者恒談,而自必則詗於林藪,跡之居昌,皆出目覩,固非假托,然,分今旣爲仰役之婢,是娼冶之類,渠亦不以純妻視之,故與之同居者累年,猝然責以行淫而追罪,果何如哉?所謂殺之奸所,則無罪者,所以誅淫婦之行,而杜妄殺之源也。此人之事無所當,不可容貸矣。熀曰,自必事,諸臣多主參酌,而臣意則不然,分今類同娼冶,則與良女自別,雖以跡同奸所捕捉爲言,旣不能聲罪於林藪行奸之時,又不能登時殺死於居昌淫奔之日,同居如舊,其不以間夫之罪罪之,及其再逃之時,始以鎌斫殺,以泄其憤,諸議以其上典之參見不救,證其可殺之端,分今旣有夫而逃主,其主何爲而救之耶。此則二行缺推案訖。令曰,此罪何如?泰采曰,律其所謂假稱內史,正指此等罪人,法外何達?健命曰,此人旣有受賂作弊,誑嚇愚民之罪,又以非父爲父,其罪大矣。法外何達?鎭遠曰,漢澄假稱池日賓養子,僞造立案,其時小臣,叨春曹,欲爲推治,已爲逃他,故未果,今又犯假稱御史之罪,法外何達。諸臣次次以法對。令曰,依律。
挺周進讀外囚殺人罪人方惡先推案訖。令曰,此罪何如?泰采曰,情狀萬萬痛惡。獄案又爲明白,法外何達?健命曰,惡先旣已承服之後,累次變辭,然,戕害曲折,承服條理,極爲明白,法外何達?諸臣次次以法對。令曰,依律。
重熙進讀外囚殺妻罪人洪廷元推案訖。令曰,此罪何如?泰采曰,以承服招辭觀之,殺妻明白,而但與自必有別,分今不過娼冶之類,承絶是禮聘之妻,至生三子,畢竟行淫,而奔他邑,情狀絶痛,其夫之欲殺,無足怪者。然,渠旣以殺妻承服,若特爲參酌則或可,而自下守法之外,無可仰達矣。健命曰,自必則顯然歐於分今上典之前,元無必殺之心,而邂逅致斃,廷元則捉殺其妻之際,備極慘毒,設心造意,浮於自必,且禮聘與否,非所論於常漢輩,則以此低仰罪名,亦似不襯,在法難貸,而但承切亦被覺於淫奔之所,此與奸所執捉無異,參酌亦可矣。鎭遠曰,殺妻明白,律旣當死。且自必已依律,情雖可恕,更何可論?弘述曰,殺妻明白,法外何達?壄曰,監司狀聞,所謂迹異情同者殺,有意見,律文必稱奸所,所以防濫殺於疑似之間也。承切被捉於鐵山奸所,淫奔情節,明白難掩。廷元殺之稍緩,雖不符令甲,硬驅之無端殺妻之科,殊涉過重,且與自必,殺妻則同,而承絶二行缺雖切痛,而殺獄明白,法外何達。鳳朝曰,此獄大體,與自必同,自必處法,此何更議?重協曰,其妻奸淫彰著,告官處法,則固無可罪,而廷元則旣不能登時聲罪,追後擅殺,罪實難貸,此以用寬典,是導民以殺也。夫婦相賊之門一開,弊將奈何?臣則法外更無所達矣。觀命曰,兪崇所達是矣。若有一毫可恕之端,則傅之生議,實允國家三覆之本意,此人雖有擅殺之失,所殺者不過奸淫之婦,又卽告官,罪實差輕,參酌處之,恐合好生之德矣。重熙曰,律文必論奸所者,欲知虛實也。廷元則顯捉於奸所,殺之而卽告,事狀明白矣。令曰,特爲減死定配。鎭遠曰,諸臣多以廷元之罪,輕於自必,臣則須不見有異,常漢再得妻不易,故自必初欲隱忍而同居,及至二行缺大朝,一體減等似可矣。健命曰,廷元生而自必死,一死一生,實爲冤枉,十分必死之罪,則固無奈何,十分之中,有一分可生之道,則傅之生議,允合好生之德,兩人之罪,大體則同,更稟大朝,一體貸死,未知何如?觀命曰,小臣前後所達,皆以爲與自必無異,依閔鎭遠所達,更稟大朝,而處之似宜矣。崇曰,唐有死囚,皐陶三請殺,堯三宥之,以此推之,自必之案,亦有可恕之端,則傅之生議,實符好生之德矣。挺周曰,小臣年前入侍啓覆平壤人李仁先者,稱以渠之和妻斗鍊,代與間夫同臥,遂手刃於席間,而奸夫終不能得,不無可疑之端,故諸臣多傅死律,大朝特命減死,槪以目見奸淫之狀,乘憤歐殺,人情固然故也。今者因仁先事,比自必,則可生之端,自必較多矣。鎭遠曰,仁先事,渠之拱辭外,無他徵信者,而自上以爲,旣見奸夫,與其妻同臥之狀,則其夫之乘憤殺之無異,不從諸臣執法之論,竟從寬典矣。令曰,自必廷元二人,竝減死定配。
挺周進讀外囚印信僞造罪人得名推案訖。令曰,此罪何如?泰采曰,僞造明白,法外何達。健命曰,以承服招辭觀之,罪狀狼藉,法外何達。僉曰,罪狀明白,律外何達。令曰,依律。
思喆進讀外囚罪人秋奉推案訖。令曰,此罪何如?泰采曰,故燒人房室,是爲一罪,法外更何容議。健命曰,此文案不甚分曉,安命果欲逼奸其妻,其妻因此走死,則常漢之乘憤放火,不是異事。容有可恕之道,故臣於初覆二行缺未盡之端,則重加詳察,尤合審愼之道矣。鎭遠曰,安命交奸甘德之狀,渠已引伏,而若果㤼奸,則其罪當死,和奸則較輕,更加詳審,而後,可決安命之生死,而彼此招辭,旣已相左,更査時必有憑問秋奉之事,秋奉姑勿正法,以待更査似宜矣。觀命曰,文案疏漏,初則只論安命之罪,及至秋奉放火成罪之後,又以故燒人房室之罪爲重,舍安命而專論秋奉,故文案首尾更査,似宜矣。泰采曰,閔鎭遠所達,是矣。更査安命之㤼奸與和奸,以定其罪而後,論斷秋奉,似爲詳盡矣。舜元曰,獄案不明,更査宜矣。重茂曰,待安命更査而後,可論秋奉之罪,而以文案觀之,安命爲根本,秋奉爲枝葉,不覈安命,而輕處秋奉,是舍根本而先枝葉也。大辟固不可稽延,而徑先勘罪,亦非三覆之本意,更査似宜矣。鳳朝曰,待安命更査,然後可定秋奉之罪,而秋奉招辭中,以爲安命欲爲㤼奸,故甘德不勝其苦,走死山谷云者,不成說話,此一款更査亦宜矣。重協曰,文案未備,更査處決,似宜矣。雲澤曰,衝火雖一罪,劫奸之罪亦重,未勘安命之前,徑勘秋奉,事未得當,更査似宜矣。令曰,令本道更査後,稟處。出擧條
挺周進讀外囚殺人罪人徐石全推案訖。令曰,此罪何如?泰采曰,殺獄明白,法外何達?健命曰,所爭至微細,而至於相殺之境,法外更何可論。鎭遠曰,渠之招辭,以向母拔劍爲言,果是實狀,則與無端殺人以逞者有間,而渠招之外,無可憑問,何足取信乎,依律似宜矣。雲澤曰,假使彼人拔劍向母而肆詬辱,眞如渠招,旣已擅殺之後,情雖二行缺令曰,依律。
重熙進讀外囚位版偸取罪人於叱立推案訖。令曰,此罪何如?泰采曰,於叱立因爭壇直,投棄神版,令甲無可比之律,故大臣收議時,傍照而比一罪,然,以守臣狀聞觀之,渠雖撼遞壇直,必不能圖代,須藉其上典之宣力,則其受震夏指,明白無疑,故推詰時,初則推諉震夏,決死然後不欲竝累上典,遂自擔當云。震夏果有敎誘之事,則其罪尤大,收議中雖傅一罪,留守狀聞,亦必有見,於叱立姑爲因囚,更査震夏後處之似宜矣。健命曰,初覆下詢時,以旣已承服,不可容貸之意仰白矣。更以諸臣所達觀之,偸取小祀位版,本無必死之律,且以朴哥獄門外敎誘之狀推之,其指敎偸取必矣。明知於叱立之非首罪,而强引傍律,旣未襯合,且自官盤詰,使之首實,渠不得已而直輸,又輒讞以告家長之律,此亦似勒定之案,而朴哥事,猶在疑晦中。趙泰采所謂更査固宜,而當初已繩以繩盜賊之律,震夏·於叱立等受亂杖,若使更査,則非但獄案更張,收煞無期,以亂杖治之而不服者,終豈承款,宜以獄門外敎誘之罪,勘斷震夏,恐無不可。於叱立則傍照硬勘,以處人死命,實涉過重,量裁似宜矣。泰采曰,雖小祀位版,旣知偸取之爲重罪而故犯,其罪極大,必須更覈,知罪名之所歸,然後處決爲穩,震夏情節,旣如是可疑,只因於叱立之自當,不加詳究,徑蔽要囚,終不知其可矣。鎭遠曰,小祀位版偸取,旣無定律,告家長之律,亦非原情之道,則泛因情狀之可痛,致死似過,震夏之敎誘,果眞的,則正律所謂造意者,所當更査,嚴刑取服,而造意之罪,本不至死,獄案一款,弊端無限。震夏·於叱立,皆以減死論,似宜矣。觀命曰,如有一分可生之道,不宜徑先處斷,於叱立之罪雖重,死律傍引,終未妥當。所謂奴告主者,亦不然,自官不問則已,旣爲發問,又以實告,罪之涉乎文致,亦爲罔民,罪疑者惟輕,則參酌似宜矣。泰采曰,舍震夏而勘於叱立,未免倒首尾,守臣旣以震夏爲造謀,全沒究切之擧,只議於叱立之罪,未知其故也。觀命曰,震夏事雖可痛二行缺耳。壄曰,迹其情迹,震夏比於叱立較重,渠雖爲上典,甘蹈死律,在上愼審之道,不可漏震夏,而辟於叱立,所當更査,而獄案重張,亦關後弊,兩人之罪,參商裁處似宜。鳳朝曰,於叱立之旣非無端發告上典之惡,偸取神版,又無的律,參酌似宜。震夏獄門外誘脅之狀,他囚皆目覩,則當初明白,別無更鉤之情,直爲勘罪,亦無妨矣。健命曰,震夏情節,畢露無餘,雖未取服,直爲勘罪,有何不可?鎭遠曰,偸取造謀,皆不至死,不必更査矣。泰采曰,若更加査覈,則震夏之罪,雖不加重,於叱立之罪,可至白脫矣。聖輅曰,此兩人同律處之,似宜矣。重協曰,同律處之之論,是矣。泰采曰,於叱立雖偸取位版,元無必死之律,若受震夏指,則其罪尤輕,似當參酌,而震夏終不可置而不論,若以更査爲難,則一體邊遠定配似宜矣。令曰,特爲減死定配,朴震夏敎誘獄門之罪,亦不可二行缺能戢奸民之萌。今此於叱立之罪,固若可恕,而悍狡之徒,見偸取位版之無害,則如此之事,接迹矣。今雖容貸,此後則論以一罪之意,著之令甲似宜矣。健命曰,承旨所達,不無意見,當初收議時,以無本律之故,引中祀位版偸取之律傍照,之一罪之傍照,實爲未安,故今有貸死之請矣。此後則定爲律令誠宜,而刑獄事面至重,稟于大朝後,更爲定式似宜矣。
熀進讀外囚殺人罪人僧明徵推案訖。令曰,此罪何如?泰采曰,文案明白,似無他議矣。健命曰,此等罪人,更何可論,諸臣次次以法對。令曰,依律。
思喆進讀外囚殺人罪人良女奉丹推案訖。令曰,此罪何如?泰采曰,爭微細之事,至以石塊打殺,極爲殘酷,法旣明白,歐打之際,且有目覩者矣。渠以女人,因一數字缺撲殺隣婦,尤爲絶痛,法外何達?僉曰,殺獄明白,律外何達?令曰,依律。
熀進讀外囚殺人罪人金萬已推案訖。令曰,此罪何如?泰采曰,此亦文案明白,只當用殺人之律,更何容議。健命曰,俊發之被殺明白,萬已之心,果出於復讐,則雖是律外,猶或可貸,第此疏漏處甚多,當初乭業被死時獄案,元無俊發之名,而萬已則以爲,與自發同往戕殺云,有難的知其實狀,且其養父之說,無官文書可考,而雖叔姪之間,俊發果與於乭業之死,乭業之妻,若歸於俊發,則萬已之事,不可謂不出於復讐。秋奉獄案,旣令更査,此亦依此爲之似宜矣。泰采曰,常漢輩受養於其叔,則例稱爲父,官文書有無,非可論於無識常漢,而律無復讐之文,則無論養父與叔父,自在應死之科,然,究其情狀,與無端殺人有間矣。鎭遠曰,三尺至嚴,而萬已與俊發,無他嫌怨,其心果專出於爲叔報讐,則似有容貸之道矣。且萬已每以俊發殺叔攘妻爲言,而俊發之戕殺乭業,文案中無著見處,若乭業之妻,果歸俊發,則俊發之同往戕殺,雖漏於文案,可以推知,此一款二行缺無一毫之疑,然後處決似宜矣。弘述曰,雖稱復讐,不爲告官,擅自戕殺,則以殺人論斷似宜矣。宅賢曰,小臣待罪關東時,詳悉此獄文案矣。萬已之殺俊發,旣稱爲叔報讐,家藏無一物所取,則與無端殺人者有間,今觀文案,已爲結案,而所謂養父之稱,雖不可準信,文案旣有與受文迹現納之說,則不可直歸之虛妄,而爲叔報讐,自無可疑,此則不二字缺但乭業·俊發之同往與否,攘妻虛實,不可置之晻昧之中,此二款,更加明査處之,似合獄體矣。聖輅曰,復讐一款明知,然後可論其生死矣。重協曰,以律論之,償命無疑二行缺果出復讐,則勿論叔父與養父,宜有參酌之道。鎭遠曰,萬已獄事,諸臣皆請更査,當爲更査乎?令曰,令本道更査申聞後稟處。出擧條
挺周進讀外囚假稱御史罪人李仁成,假稱書吏罪人金以命推案訖。令曰,此罪何如?泰采曰,二人皆犯一罪,以律處斷之外,更何所達。健命曰,律有假稱內史之文,仁成之處死,無可疑者,以命則若無可傅之律,然,仁成所爲,皆出以命之指敎,則罪尤較重,一體處法,宜矣。鎭遠曰,以命之罪,無的傅之律,而仁成之作弊,皆以命之所指敎,罪與仁成同,而情則浮,引體察煽惑之律以蔽之,可矣。僉曰,法外何達?令曰,竝依律。
聖輅達曰,請還收權卨發配之命,令王府嚴鞫得情,快正王法事。令曰,勿煩。又所達,請河依律處斷事。令曰,勿煩。又所達,請朱益桓境上梟示。令曰,勿煩。又所達,請亟寢尹宣擧書院勿毁之命。令曰,勿煩。重協達曰,請朱益桓亟令梟示。令曰,勿煩。又達曰,慶尙左水使閔遠重罷職。令曰,勿煩。諸臣以次退出。右燼餘
上在慶德宮。停常參·經筵。
下直,開寧縣監李思一。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,脚痺特甚,困惱,腹部飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡,脚痺特甚,困惱·熏熱脚部飽滿亦甚之候一樣,而膈間不淸利頗甚之候少減,熏熱未已,喉乾朝來止歇,眼視昏暗特甚之候無減,而寢睡不寧,搔癢之候,猶未快減矣。勿爲入診。
答修撰金相玉書曰,覽書具悉。爾其勿辭,調理察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,脚痺特甚,困惱,腹部飽滿亦甚及膈間不淸利,熏熱未已之候,復何如?搔癢之候,益復減歇乎?臣等不勝憂煎,惶恐敢啓。傳曰,諸症候一樣,而搔癢之候,晝則差減矣。
忠淸·全羅·平安三道儒生朴世炯等上疏。大槪,敢請亟擧孝宗大王追崇之典,昭揭盛烈大業於百代,復以先正臣宋時烈,配享廟庭,益明當日君臣所秉執之大義,又請亟允尹宣擧書院毁撤之請,以爲正人心息邪說之地,而臣等累呈此疏,喉司無意捧入,使莫重之論,未免見格,亦望申飭政院,俾無阻搪之習事。入啓。
答吏曹判書宋相琦書曰,覽書具悉。書辭,令廟堂稟處,卿其安心勿辭,調理行公。
謝恩,輔德尹錫來。右朝報燼餘腐缺
上在慶德宮。停常參·經筵。
下直,竹山府使李益馝。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,脚痺特甚,困惱,腹部飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?臣等久未入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺·困惱,腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,猶未快減矣。
答朴世炯疏曰,省疏具悉。今玆追崇之請,亶出尊奉之至誠,而第曾以此事,會議廟堂,批旨中備悉予意矣。追享之論,意非不好,而殊涉重大,有難輕議,書院勿毁之命,蓋欲使朝家處分,務歸得中,而是非之明,固自如,何害之有,宗廟之事,非一人所敢獨議,頃年喉院之不捧柳百乘之疏,所以重事體,使之自首責罰,實非意思所及也。
答持平魚有龍書曰,覽書具悉。爾其勿辭,救護母病。
傳曰,訓鍊大將家,遣御醫看病。
今日藥房入診時,兵曹判書趙道彬,內局提調今姑改差,其代口傳差出事,定奪。
大殿·中殿·世子宮·嬪宮,藥房·政院·玉堂問安。答曰,知道。
答吏曹參判金楺書曰,覽書具悉。文衡圈點,旣循公議,三書乞免,無已太過,卿其須勿過辭,速出察職。令曰,吏曹參判金楺三書下答,其在事體,決不可一向撕捱,明朝更爲牌招察任。
吏曹口傳政事,內局提調閔鎭遠落點。
校理趙尙絅,修撰金相尹牌不進,罷職傳旨。傳曰,只推勿罷。右朝報
午時,上御隆福殿。藥房入診入侍,都提調李頤命,提調趙道彬,副提調兪命弘,記事官金鎭商·李箕鎭·尹東衡,醫官柳瑺·權聖徵·許坫·吳重卨·方震夔·金德三·李徵夏·蔡光夏等入侍。頤命進伏曰,向來寢睡,雖不得安穩,猶未至於不寧矣。昨今連以不寧爲敎,無乃搔癢無減而然乎,熏熱之候,不至有加乎?上曰,熏熱煩轉,寢睡頻覺而然矣。頤命曰,口淡特甚之候,更無益減之勢乎?上曰,無益勝之事矣。頤命曰,飽滿之候,何如?上曰,連有便意,而不得快放,故飽滿無減矣。頤命曰,請令醫官診脈何如?上曰,唯。諸醫以次診脈。瑺曰,度數調勻,而頗有力矣。聖徽曰,左右脈皆帶數而有力矣。德三曰,左右脈帶二行缺彩一樣,而瞳子翳障,陰昏之時則有加,精明之日則似微,今日亦然矣。重卨曰,右邊瞳子,比左邊精光似勝矣。未知視力亦然矣。上擧手掩眼而敎曰,持燭近前,而掩右而左視,則全然暗黑,掩左而右視,則微似黃白,以此知右之猶勝於左矣。頤命曰,腹部診察,何如?上曰,唯。聖徵曰,腹部柔緩,脚部背部一向平常矣。頤命曰,所進丸劑,今餘幾許乎?上曰,日進百丸,今餘六百丸。卄七日間當盡矣。瑺曰,聖候積年彌留,用藥之道,難責速效,大志丸雖進二劑,而加進恐無妨矣。聖徵曰,明目壯水丸進御恐好,而或云益陰腎氣丸繼進爲當一行半缺聖候脾胃,若進補陰之劑,則輒有痰,知柏多入之藥,恐有妨於水刺矣。震夔曰,明目壯水丸入兩門冬,宜於夏節,而此時則有損於脾胃,不知爲好矣。方書云,日下見物差小,陰處見之則大,聖候眼患,正如此,古人於此症,令服補腎元及補肝散,此藥一以生水,一以補陽,有水火兼濟之功,此兩藥兼進,實爲合當矣。上曰,震夔所達之藥,何如?諸醫更爲陳達。聖徵曰,此藥自外已爲商議,而但補腎元性味太溫,臣意以此趑趄矣。坫曰,以方書論之。震夔二行缺以苦口難進,若單服丸藥則不可矣。頤命曰,諸醫所見,不能歸一,此非倉卒可以斷定者,丸藥畢進之前,尙餘五六日,退出後商議稟定似好矣。上曰,大志丸當於五六日後畢進,他方中議定好藥,可矣。頤命曰,用藥之道,必審知臟腑虛實,然後可得議藥,五臟分屬於五行,而惟腎經水火俱存,下藥之際,尤當致愼,或有腎水枯涸,虛陽特盛者,宜主補陰,或如枯木死灰,專無陽氣者,宜主補陽,此非在下所敢仰問者,醫官等似不能詳知,明白下敎,以爲對證論藥之地,恐當矣。上曰,自前數字缺如枯木死灰者久矣。頤命曰,雖於子時,陽氣不至乎?上曰,子時亦然,自病前已如此矣。頤命所啓,醫官有三廳,本廳外,有針醫廳·議藥廳,議藥廳則例於入屬後三十朔,以虛司果出六,而至於鍼醫廳,則以治瘇敎授一窠,次次付職,至於六十朔後,始爲升六,而今又因臺書所論,以三十朔,變爲六十朔,若再經六十朔,則針醫入屬,過十餘年,乃得陞六矣。視諸議藥廳,殊甚不均,請依議藥廳例,入屬三十朔後,以虛司果出六事,定式,何如?二行半缺道彬所啓,鄕軍停番,已過累月,宿衛久曠,事體未安,日寒以後,癘疫向熄,自歲末上番之意,曾已定奪分付矣。軍兵等當於今月念後上來,以來月初一日爲始入番,而昨伏見摠戎使狀啓判付,則此時上番,事勢誠難,特爲停番事下敎矣,禁衛軍則旣有二行缺雖與摠廳軍兵之有闕未充者,有間而數字缺癘疫復熾,在處皆然,此時鄕軍之行齎數字缺實甚矜愍,朝家軫念之道,與摠廳,宜無異同,而以昨日判付見之,聖意之軫恤軍兵,可謂至矣。雖已行會數字缺猶不無變通之道,請令廟堂稟處,何如?上曰,大臣之意,何如?頤命曰,宿衛之軍,訓局之外,禁·御兩軍門,各以五百名上番,合計不過爲千名,則其數固已單弱,似不宜輕易停番,而第今年飢饉之餘,癘疫相仍,死亡無數,以摠戎使狀啓觀之,闕額之多,代定之難,蓋以此也。禁·御軍兵上番之規,戶首猶闕,保人以次陞實,此則雖異於摠廳束伍,而卽今海西癘疫特甚,禁衛軍又當海西番次矣。雖以今春言之,上番鄕軍,或道路傳染而病,或入番露處而病,病者無數,死者相藉,卽今兵曹騎步兵之入番者,亦多染痛云。鄕軍雖上來,亦多染痛死亡,則國家無所得力,而徒使渠輩,顚斃於客地,豈非矜惻之甚者乎,若自上特命兩軍門軍兵,亦依摠廳例停番,而使本營將校,馳往知委,則鄕軍雖已發行,如禁衛軍之自海西來者,似當逢着於金二行半缺堂,問于將臣而處之,何如?上曰,京外癘疫復熾,此時鄕軍上來,則必多疾痛死亡之患,殊非軫念軍民之意,摠戎廳軍兵,旣因狀啓,特下判府,使之停番,禁衛·御營兩軍門軍兵,不可異同,亦爲一體停番事,卽爲分付。頤命曰,此事以備忘記下敎,使外方軍民,知聖上德意似當矣。上曰,以上敎,出於擧條,可也。燼餘
上在慶德宮。停常參·經筵。
下直,郭山府使李世道。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,脚痺特甚,困腦,腹部飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。口淡·脚痺特甚及腹部飽滿亦甚之候,一樣,而困惱·熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不得安穩,搔癢之候,猶未快減矣。勿爲入診。
令曰,守禦使所引嫌兩件,而一則前事也,一則將任也。每提往事,太涉支離,將任事,昨日筵敎,明白開釋,則更無難安之端,其在分義事體,決不宜日事撕捱,更卽牌招,無使重務久曠。
正言朴弼正三度呈辭。入達。遞差。
傳曰,明朝大提學命招。
藥房再啓曰,卽伏聞中宮殿問安醫女所傳之言,自今月十四日夕時,有未寧之候,頭疼咳嗽等症,累日無減,寢睡不寧,水刺頓減云,臣等伏不勝驚慮之至,不可不使醫女趁卽入診,詳察症候,議定當進之藥,惶恐敢啓。傳曰,知道。
答禮曹參判李光佐書曰,覽書具悉。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺特甚·腹部飽滿亦甚及困惱·熏熱,膈間不淸利未已之候,復何如?搔癢之候,漸減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
答幼學李克淵疏曰,覽此爾等爲祖先伸辨之書,俱有明證之可據者,李相成供辭,自歸虛妄矣。
藥房三啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲脈度沈靜,頭疼未已,咳嗽無休時,腹中亦牽引,此是感傷寒氣,未卽和解之致,人蔘羌活散,加杏仁去皮尖炒,桑白皮各七分,連進三貼宜當云,此藥劑入之意,敢啓。傳曰,知道。右朝報
禮曹參判李光佐書曰,伏以臣於日昨數字缺以臣爲禮曹參判者,伏念臣積罪如山,蒙被聖上罔極之恩造,嚴譴不加,使得偃息郊坰,臣感恩知罪,銘心鏤骨,惟思沒齒自屛,長爲祝聖之民,更無毫髮餘念。及於供世,不圖至仁咸囿,深慈曲被,拔之沈廢之中,返諸簪紳之後,臣瞻天九頓,惝怳感隕,不自省涕泗之被面也。噫,人臣策君登朝,恭命恪職,顯榮安泰,固人人之至願,違戾觸拂,動遭顚沛,豈其所欲,而只是國家有闕失,知而不言,不忠也。語言涉貴近,彈而不辨,非義也。不得不隨分自效,信心而行,惟以小盡其忠報,成敗利鈍,初不暇計也。若是而上不見諒,下又積忤,罪戾層積,情悰危臲,則惟有引分自廢,畢命於丘壑耳。其二行缺聖敎至爲嚴重,臣雖刺心披肝,無以自白其衷赤,每自循省,跼蹐惶悸,誠不知措身於何地,而雖滌蕩瑕垢,恩出望外,情實未暴,負犯自如,其敢以寵命之猥加,爲一分自解之圖,肆然爲抗顔承命之計哉?至於相臣之所以待臣者,每欲擬之以人臣之極罪,臣於此,不忍默而受,玆豈得已而不已者,而邸下不賜舒究,輒以追提侵斥爲敎,臣不勝悶鬱之甚之也。若其最後至操切之急,更無餘地。夫家國之事實之略不近似者,臣豈不欲一一陳聞,痛加辨破,而其奈禁令方嚴,前日辨疏,亦旣不入,無由指陳其本事,何哉?請設邦禁,鉗人之口,而自言自釋,徒迫人於覆載難容之科,誠不敢知古嘗有是也。若臣前書中擠人僭猥之云,卽指相臣最初陳請之事數字缺孰不知之,而乃引而歸之於私家之事,反臣本旨數字缺其知此而如此,他尙何說?矧其籍此一段數字缺有非恒理所及,嘻噫甚矣。臣雖不肖五六字缺噫,离明洞燭,事理較然,豈或以五六字缺視以不爲之小數行缺伏乞邸下,少垂哀憐,亟許遞臣職名,仍卽刊去臣名於朝籍,更勿檢擧,俾得少安私心,千萬幸甚。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱·熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,日益減歇乎?今日臣等,與諸醫入診,詳察症候宜當,頃日入診退出後,以諸醫榻前所陳及前後擧論之藥,數日反覆商議,則皆以爲壯水鎭火,當收全功,篇方捷法,難責速效,滋陰腎氣丸,乃是治眼之上藥,且扶根本,元方外,加麥門冬各一兩,車前子炒五錢,先進一劑宜當云,此藥卽劑入矣。中宮殿症候,夜來加減,何如?而昨入湯劑,其已進御乎?臣等不勝終宵憂煎,敢此問安,竝爲仰稟。答曰,知道。口淡,脚痺特甚,腹部飽滿亦甚之候一樣,而困惱·熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,夜來頗甚矣。勿爲入診,內殿症候,姑無所減,湯劑不得進御矣。
吏曹啓曰,臺諫有闕,政事,取稟。傳曰,明日爲之。
掌令趙鳴謙三度呈辭。入達。遞差。
政院啓曰,大提學金楺,纔已承命進詣泮宮矣。兩館提學,同參考試,旣有定奪,而藝文提學崔奎瑞在外,弘文提學李觀命卽爲牌招來待,以爲同參考試之地,何如?傳曰,允。
又啓曰,大提學金楺承牌來詣賓廳云矣,敢啓。傳曰,書題書入。傳曰,左承旨持此書題,與大提學偕往泮宮,儒生等試取以來。
京畿監司書目,驪州牧使韓世良罷黜事。
忠淸監司〈書目〉,辭職上書上送事。達。答曰,覽書具悉。卿辭至此,令廟堂稟處。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,脚痺特甚,腹部飽滿亦甚及困惱·熏熱,膈間不淸利未已之候,復何如?搔癢之候,比夜減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候比夜差勝矣。
兵曹口傳政事,都摠管李觀命,咸平君泓落點。
答副修撰趙觀彬書曰,覽書具悉。爾其勿辭,從速上來察職。
藥房口傳啓曰,卽伏聞入診醫女所傳之言,中宮殿咳嗽不輕,而湯藥不得進御,味好茶飮之屬,劑進爲敎云,故臣等聚諸醫商議,則皆以爲三拗湯,治咳嗽之劑,而其味不甚苦,蘇薑茶,亦解表之劑,其味且淡云,適當本院竝直之時,自外煎入爲宜,此兩藥竝爲煎入之意,敢啓。傳曰,知道。
校理趙尙絅,修撰金相尹牌不進,罷職傳旨。傳曰,只推勿罷。右朝報
副修撰趙觀彬書曰,伏以臣,頃蒙體下之恩,特準請急之單,私義少伸,愚分粗安,庶可以謝迹班聯,沒齒丘壑,永爲祝聖之逸民矣。迺於荒郊屛伏之中,又承瀛館寵除之命,州司宣旨,催臣上來,臣誠惶隕悶蹙,卽欲遠走而不能得也。臣之不可復出世路,卽同朝之所共諒,抑二行缺毋以飾讓視,而更加矜察焉。臣之必欲窮廢,無意榮進者,非以誣謗之叢于身,而有悻悻之色也。亦非寵祿之灰於心,而有邁邁之操也。枉直自分,所恃者聖鑑,則橫逆之來,無足言也。休戚與同,欲報者主恩,則便訣而去,豈所願也。而臣所引以爲難恕之罪,執以爲自廢之義者,誠以爲子無狀,貽辱於親,罪在不孝,分作窮人故耳。伏惟我聖朝,孝理爲政,彝敎克明,凡所以扶植倫綱,導迪臣民者,嵬嵬有上世之風。如臣釁累,在所不容,若臣衷情,亦宜見諒,而猶夫曲貸於政人之誅,屢假以儒臣之銜者,不亦大有乖於敦孝之化,而亦何以勸懲一世也哉?臣若苟然忘恥而喪廉,復爲立朝從宦之計,則不但重得罪於以下缺右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱·熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,比夜有減乎?今日臣等,與諸醫入診,詳察症候宜當,中宮殿症候,夜來加減,何如,而湯劑茶飮,其已進御乎?今日亦令醫女趁早入診,詳察症候,宜當矣,臣等不勝終宵憂煎,敢此問安,竝爲仰稟。答曰,知道。口淡,脚痺特甚,腹部飽滿亦甚之候一樣,而困惱·熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,比昨無減矣。勿爲入診,內殿症候,與昨無異,湯劑茶飮,不得進御矣。
備忘記,前評事金取魯,副司果朴師益,竝敍用。
傳曰,史官一員待命,騎馬三匹立之,北郊厲祭所內摘奸。
政院達曰,追覆三覆明日擧行事,頃已稟定矣。卽今中宮殿有未寧之候,邸下方在嘗藥之中,朝廷亦有問候之擧,明日三覆,何以爲之?敢稟。令曰,稟于大朝,則立春不遠,而無故之日不多,推案不過二度,片刻可了,不必退定爲敎矣。明日追啓覆時,王世子坐堂正時,辰正三刻。
藥房口傳啓曰,卽伏聞中宮殿入診醫女所傳之言,症候比昨日,無毫分所減,藥物粥飮,亦無所進云,臣等伏不勝憂煎之至,卽與諸御醫商議,則皆以爲外感之症,必先和解,然後可望差減,而湯劑雖難一時頓進,不可不小小强進,以爲和解之地云。故昨日煎入湯藥及茶飮,復此煎入,如是煩達,雖甚惶恐,自內又爲勸進,不勝幸甚。且水刺累日全廢,眞元虛弱,尤有伏悶,諸醫等亦以爲杏仁粥,可以止嗽,且扶胃氣,故亦爲煎入矣。夜間或不無承聞症候之事,醫女四名,自今日入直差備之意,竝此敢啓。傳曰,知道。
謝恩,掌令李鳳翼。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,脚痺特甚,腹部飽滿亦甚及困惱·熏熱,膈間不淸利未已之候,復如何,搔癢之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差勝矣。
備忘記,居首進士金民澤直赴殿試,之次幼學兪彦鐸直赴會試,進士柳耒·閔昌夏,生員李日躋,進士李夏坤·趙迪命,各給一分。右朝報燼餘全缺
上在慶德宮。停常參·經筵。
大殿,藥房·政院·玉堂問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱·熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?今日臣等,與諸醫入診,詳察症候宜當,中宮殿症候,夜來加減何如,而昨入湯劑茶飮,亦已進御乎?今日亦令醫女趁早入診,宜當矣。臣等不勝終宵憂煎,敢此問安,竝爲仰稟。答曰,知道。口淡,脚痺特甚,腹部飽滿亦甚之候一樣,而困惱·熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,比昨無減矣。勿爲入診。內殿症候,與昨一樣,而湯劑茶飮,亦未進御矣。
藥房口傳啓曰,卽伏聞中宮殿入診醫女所傳之言,今日症候,小無所減,食物湯劑,俱難進御云,臣等伏不勝憂煎之至,諸醫以爲湯劑,終不得進御,不可又爲煎入,金銀花茶,調龍腦安神丸,數數進御宜當云,金銀茶今方煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡,脚痺特甚,腹部飽滿亦甚及困惱·熏熱,膈間不淸利未已之候,復何如?搔癢之候,漸有減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差勝矣。
答京畿監司李台佐書曰,覽書具悉。玆事是非已明,則何可提論,有若務勝者然,書末引嫌,殊涉太過,卿其勿辭,從速察職。右朝報
辰時,王世子坐景賢堂,追啓覆三覆入對時,右議政李健命,右參贊閔鎭遠,吏曹參判金楺,右尹許玧,禮曹參議洪致中,戶曹參議尹鳳朝,掌令李鳳翼,獻納趙彦臣,東,行判府事金昌集,錦平尉朴弼成,刑曹判書李觀命,密昌君樴,刑曹參判李壄,驪原君李鳳徵,刑曹參議柳重茂,工曹參議兪崇,兵曹參知趙榮福,敦寧都正趙道輔,校理金雲澤,西,右承旨申思喆,左副承旨韓重熙,右副承旨權熀,同副承旨李挺周,假注書黃梓,記事官尹東衡,弼善尹樟,司書鄭宅河入對。
權熀持京囚殺妻罪人朴尙謙推案進讀訖。令曰,此罪何如?金昌集曰,前日殺妻罪人二人俱生,而此則雖云有間夫,其戕殺情節,旣已昭著,法外無容更議矣。李健命曰,殺害之狀,明白無疑,斷無容貸之理矣。李觀命曰,文案旣甚明白,法外更無所達,諸臣以正法之意,次第陳達。令曰,依律。
李挺周持平安道甑山殺妹罪人金成輔推案進讀訖。令曰,此罪何如?昌集曰,殺害同已,情狀絶痛。受敎旣以一罪論斷,無容更議矣。健命曰,失行之事,雖謂門戶之羞,同氣之間,手犯二行缺其衣而持來,情狀絶痛,萬無容貸之道矣。鎭遠曰,雖無可死之律,罪狀狼藉,受敎辭意,實爲明白,豈有容貸之議乎?楺曰,此罪人,小臣待罪箕營時所推問者也。罪狀狼藉,依受敎施行,似宜矣。諸臣以遵用受敎之意,次第陳達。令曰,依受敎處斷。
閔鎭遠曰,金成輔·成擧兄弟,同謀殺妹,情狀盡露,而成輔則旣已處斷,成擧則逃躱之後,尙未搜捕,尤爲絶痛。以別爲譏捕之意,分付道臣,似宜矣。楺曰,少臣待罪箕營時,必欲譏捕,而終未捉得矣。成擧情迹,萬分絶痛,別樣申飭本道,宜矣。李健命曰,兩人所達是矣。各別譏捕之意,出於擧條,分付平安監司,何如?令曰,依。出擧條
李健命曰,近來賓廳日次,堂上不齊,有未及擧行之事,今日入對,敢此仰達。吏判宋相琦書陳赤裳山城事,而有稟處之令矣。臣於頃年,亦嘗見形勢,在於僻處,不可爲關防要害,而處於三道之交,雖當搶攘之際,號令可通,且四面削立,城內寬平,實天設之險也。實錄與璿牒,皆奉安,則決不可空棄,而卽今城堞頹圮,久未修築,誠爲可惜。相琦所陳,擇定僧將,率緇徒使之修築,而官給其糧,軍器火藥,則使別將句管,而出身閑良中,別爲擇定,題給耗穀或錢布等物,隨毁隨補,論其賞罰,西北門外倉穀之每年糶糴者,本官着實主管,而年終捧未捧成冊,送于備局,以考勤慢云,其所條陳,誠甚得宜。竝依此施行之意,分付本道,何如?令曰,宋相琦書陳儘好,依此施行。出擧條
李健命曰,宋相琦書陳末端以爲,湖南珍山·錦山·龍潭,湖西沃川等邑,皆是山峽,飢饉餘民,聚爲盜,徒黨寔繁,勦捕之政,不容少緩,武臣擇送事爲請矣。文南治郡,豈不如武臣,而治盜則武臣爲勝矣。錦山·沃川,曾有間間差送武臣之例,此兩邑守令,武臣中有地望者擇差,何如?令曰,依。出擧條
李健命曰,忠淸監司金興慶,以病勢之沈頓,上書辭職,而有廟堂稟處之令矣。興慶辭朝時,見其病狀不輕,聞發巡後添劇,以致停巡,有此稱免之擧,第方伯任重,莅任數朔,又復許遞,事體未安,左道雖未出巡,分等狀啓,旣已入來,姑停巡歷,調理察職之意,分付,何如?令曰,依。
李觀命曰,平安監司李肇,以殺獄罪人張汝得,令該曹稟處之意,申聞達下矣。此事,蓋因暗行御史金雲澤書啓,有本道更査之擧,臣取考文案,則咸從精抄金亡金女小斤阿只,被刺致死於田間,自本官詗捕同里人任萬規後,推問看證諸人,則同里人張尙佐,以爲萬規兄世萬,言於渠曰,亡金女被殺之日,萬規與汝之率兒鄭德奉,作伴刈柴之故,招問德奉及女論代,究得實狀,而萬規敢於衆證明白之後,誣飾抵賴,施刑三次,徑先放送矣。萬規憤其當初被捉,由於張尙佐·李義民之立證,往尙佐家,重打尙佐之妻,又轉往義民家作亂,而萬規兄世萬,以爲萬規被打於尙佐,尙佐以爲其妻被打於萬規,迭相呈官,發差推捉,則萬規已歸死其家矣。萬規之妻厚禮,以爲尙佐及其兄汝得及其弟仍邑足,同力歐打云,而尙佐以爲萬規歐打其妻之時,出往他處,二行缺尙佐旣不在家,元無參涉,放送,仍邑足,五次刑訊後,以爲身在別處,似涉曖昧,亦爲放送,獨汝得仍囚,十次刑訊,大抵萬規之戕殺小斤阿只,諸證已有,情迹綻露,而三次刑訊後,徑先放送矣。萬規不悛前習,反欲甘心於立證之人,有此作挐之擧,則屍親搆誣之言,不可取信,尙佐·仍邑足,旣皆原恕,則獨以汝得病人,其時在家之故,執爲殺人正犯,累受重刑,宜有矜恕之端,而其時推官論報,以爲萬規若果被打,則必無自力還家之理,況於歸路,歷入義民家作亂,則實爲可疑。又以爲萬規蒙放後,有目見戕殺小斤阿只者云,而自官方欲推問,亡金又呈議送,或者萬規自分必死,强起作亂,故爲自斃,道臣亦以爲萬規之死,旣爲疑晦,尙佐·仍邑足,皆爲見原,獨汝得爲正犯,十次之刑,終始稱冤,其在審愼之道,不無可議云,蓋汝得兄弟之歐打萬規,無明白執捉之事,則屍親之招,不可取信,及事端再發之後,乘憤作挐,旋卽自快云者,亦如推官之言。尙佐·仍邑足蒙放後,汝得,以病人在家之故,獨受十次之刑,終始稱冤,合有原宥之道,而殺獄事重,不可循例,下詢於入侍諸臣,而處之,何如?金楺曰,小臣待罪箕營也。今此罪人,已見放,御史狀啓後,有更囚之擧,蓋萬規之欲劫奸,小斤阿只怒其不從,有戕殺之擧,衆證明白,幸而見釋,及其亡金更呈,則萬規知其必死,走到尙佐家,多般作挐,設令互相牴觸被傷,萬規之死,少無可惜。況萬規妻所告三人,而尙佐·仍邑足,旣已白脫,獨尙佐兄汝得,以病人在家,故疑萬規之死,由於汝得之歐打,受刑已極冤枉,況可償命乎?金雲澤曰,臣等廉問時,聞萬規當死,而徑先見放,及亡金更呈,意其必死,欲洩一時之憤,受刑三次之餘,扶病作挐於尙佐家,致有此獄,而其時監司與推官,亦以萬規當死,而尙佐可恕之意,有所論難矣。至於汝得,以病人在家之故,殺獄元犯,無他推諉,已施十次重刑,期於取服,豈不曖昧乎?尙佐之率人德奉,與萬規作伴刈柴於小斤阿只所在處,知其疑端,故屍親發狀之後,二行缺終至此境,情狀尤極可痛。李觀命曰,事體重大,問于大臣,何如?令曰,此罪何如?金昌集曰,汝得情狀,似爲冤枉,合有分揀之道矣。李健命曰,汝得無明白之證,兄弟中情迹尤輕,而其時道臣御史,擧皆稱冤,十次刑訊,亦已太過,似有分揀之道矣。令曰,分揀放送。觀命曰,御史以爲小斤阿只,以村女,殺身守節,不爲强暴所辱,實是窮閻末俗之所罕見,請加旌表之典云。此一款令該曹稟處,何如?令曰,令該曹稟處。出擧條
掌令李鳳翼所達,請朱益恒亟令梟示。令曰,勿煩,又所達,閫帥之任,孰非爲重,而至於西關,尤爲自別,兵使李澤,年老且病,精力且耗,不能堪任之狀,世所共知,及授本職,多有物議,而晏然冒赴,人皆爲駭,請平安兵使李澤遞差。令曰,不從。
獻納趙彦臣所達,請權卨令王府嚴鞫得情,快正王法。令曰,勿煩。又所達,請河二行缺又所達,朱益桓境上梟示。令曰,勿煩。又所達,請寢尹宣擧書院勿毁之命。令曰,勿煩。又所達,新除授正言黃璿,時在江原道平康地,請斯速乘馹上來事,下諭。令曰,依達。
金雲澤曰,臣以儀軌都監,晝仕出去時,每以草記仰達,而今日入對,故有此仰達矣。儀軌修正,自前遲延,臣常以爲未安,而今臣見差都廳後,連以本職奔忙,不得逐日照檢,了當未易矣。今日郞廳開坐云,臣亦晝仕出去,而前頭出去時,每入草記,亦涉煩瀆,此後則除草記出去,未知何如?令曰,限儀軌出草間,除草記出去,可也。諸臣遂以次退出。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。中殿·世子宮,二品以上·六曹問安。答曰,知道。藥房啓曰,伏未審夜來,聖候寢睡,若何?口淡,脚痺特甚,腹部飽滿亦甚及困惱·熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,漸益減歇乎?今日臣等,與諸醫入診,詳察症候宜當,中宮殿症候,夜來加減,何如?而今日亦令醫女入診〈宜〉矣。臣等不勝終宵憂煎,敢此問安,竝爲仰稟。答曰,知道。口淡,脚痺特甚,腹部飽滿亦甚之候一樣,而困惱頗甚,熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,與昨無減矣。勿爲入診。內殿症候無減矣。
藥房口傳啓曰,卽伏聞醫女所傳之言,中宮殿症候,膈間煩悶,頗有上逆之氣云,臣等,伏不勝驚慮之至。竹瀝三合,其已封進,而諸醫以爲,雖是感冒咳嗽之症,水刺寢睡,幾至全廢者,今已旬餘,中氣之虛,理所固然,而醫女診察,虛實難辨,必詳審症候,然後可以議定當進之劑,今日醫女入診時,府院君同爲入侍,則其在詳審之道,必有所益,惶恐敢啓。傳曰,知道。
傳曰,日昨文臣朔試射時,副司果鄭思孝稱病不進,思孝旣遞通信副使,則迹涉故犯,殊甚未安。只推勿罷。
藥房口傳啓曰,卽伏聞醫女所傳之言,中宮殿症候,比昨少無所減,膈滿·失音等症,尤爲悶慮。諸醫等以爲他藥物,不得進御,今以治嗽茶飮數種煎入,以爲隨便進御之地,宜當云,金銀花茶爲先煎入,忍冬茶·杏仁茶,亦相續煎入,熟梨亦爲劑入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡,脚痺特甚,腹部飽滿亦甚及困惱·熏熱,膈間不淸利未已之候,復何如?搔癢之候,漸益減歇乎?臣等不勝憂煎,惶恐敢啓。傳曰,諸症候一樣,而搔癢之候,晝則減歇矣。
禮曹,韓城君李基夏,當日卒逝云,自今日,二十五日至,停朝市。達。令曰,日昨遣醫看病,出於聖上軫念之意,又欲命醫往視矣,凶聞遽至,悼惜不已,其令該曹,喪需·葬需,優厚題給,棺板亦令該署,卽爲擇送。
備邊司,摠戎使尹慤落點。
守禦使趙泰耉牌不進。右朝報
兵曹,以吳重周爲禁軍別將。
申思喆以弘文館言達曰,本館下番闕直,事體極爲未安。校理金雲澤,副校理金取魯,遭服制,不得請牌,校理趙尙絅,修撰金相尹·金相玉,旣有只推之命,竝更牌招,以爲推移入直之地,何如?令曰,依。
韓重熙,以備邊司言達曰,守禦使趙泰耉,累次違牌,尙不出謝,將任之臣,如是撕捱,事體分義,俱極未安。且本廳有發遣堂上將校,巡點列邑之令,而冬序已深,迄未擧行,事極可慮。趙泰耉更爲牌招,使之趁卽察任,何如?令曰,依。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。中殿·世子宮,二品以上·六曹問安。答曰,知道。藥房啓曰,伏未審夜來,聖候寢睡若何?口淡·脚痺特甚,腹部飽滿亦甚,困惱頗甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,漸益減歇乎?今日臣等,與諸醫入診,詳察症候宜當。中宮殿症候,夜來加減何如,而今日亦令醫女入診〈宜〉矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚,腹部飽滿,困惱亦甚之候,一樣,而熏熱·膈間不淸利之氣,未已,喉乾朝來止歇,眼視昏暗特甚之候無減,而寢睡不寧,搔癢之候,姑無所減矣。勿爲入診。內殿症候一樣矣。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺特甚,腹部飽滿亦甚,困惱頗甚及熏熱,膈間不淸利未已之候,復何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差勝矣。
校理趙尙絅,修撰金相玉·金相尹,牌不進罷職傳旨,傳曰,只推勿罷。右朝報
韓重熙達曰,備邊司郞廳來言,今日賓廳坐起日次,而停朝市相値,不得來會云矣。敢達。令曰,知道。又達曰,將任不可暫曠,摠戎使尹慤,卽爲牌招察任,何如?令曰,依。
申思喆,以弘文館言達曰,本館下番,連日闕直,事體未安。校理趙尙絅,修撰金相玉·金相尹,昨日違牌,旣有只推之命,竝更牌招,以爲推移入直之地,何如?令曰,依。右燼餘
上在慶德宮。停常參·經筵。
下直,宜寧縣監李藎。
大殿·中殿·世子宮·嬪宮,藥房·政院·玉堂問安。答曰,知道。中殿·世子宮,二品以上·六曹問安。答曰,知道。藥房啓曰,伏未審夜來,聖候寢睡若何?口淡·脚痺特甚,腹部飽滿亦甚,困惱頗甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?今日臣等,與諸醫入診,詳察症候宜當。中宮殿症候,夜來加減,何如?今日亦令醫女趁早入診爲宜。臣等不勝終宵憂煎,敢此問安,竝爲仰稟。答曰,知道。口淡·脚痺及腹部飽滿特甚,困惱·熏熱之候亦甚,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候頗甚矣。勿爲入診。內殿症候,姑無所減矣。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺及腹部飽滿特甚,困惱·熏熱之候亦甚,膈間不淸利未已之候,搔癢之候,比夜減歇乎?臣等不勝憂煎,惶恐敢啓。傳曰,諸症候一樣,搔癢之候,晝則差勝矣。藥房口傳啓曰,中宮殿症候,以膈滿喘促,藥物食物,俱不得進御,是感寒所傷,不可無可治之道,臣等與諸醫商議,欲以天突·膻中兩穴受灸之意仰稟,而趑趄不敢矣。卽伏聞入診醫官所傳之言,聖意亦以受灸宜當爲敎云。明日趁早,兩穴七壯受灸,而更觀夜來症候,若或有加,則不拘時受灸,未知何如?惶恐敢啓。傳曰,依爲之。又啓曰,卽伏聞差備醫官所傳之言,上候自昏後,腹部飽滿特甚,左邊膨脹,呼吸不平云,臣等不勝驚慮之至。醫官等旣以人蔘·厚朴茶進御之意稟達云,故今方煎入,而伏未知俄間,症候加減,何如?惶恐敢啓。傳曰,呼吸不平之候差勝,而腹部飽滿特甚之候一樣矣。
大司諫洪啓迪,獻納趙彦臣,掌令宋思胤,校理趙尙絅,修撰金相尹·金相玉,牌不進罷職傳旨,傳曰,只推勿罷。右朝報
義城縣令李眞望上書曰,伏以臣,職假外守,議阻內庭,法不當妄有論列,仰駭睿聰,而第伏自念,七八年來,忝列侍從,最荷隆恩,今又受任字牧,復有古人求蒭之責,則臣豈敢自限以疏遠之蹤,而徒拘於內外之例,不一爲明主,痛言生民之疾苦哉?然臣心之所可悲者甚衆,臣口之所欲言者至多,而懼於踰格,怵於犯分,亦不敢廣及於職外他事,只以義城一邑最爲民病者數條,推而言之,伏願邸下,試加俯採,而亦思博施焉。嶺南今年年事,雖曰稍稔,上道諸郡,被害擧酷,道臣難於殫擧,强爲分別,義城遂入稍實之類,而其實亦凶年耳。然年年豐凶,臣初不計較,以爲民雖可恤,而事上之職,不可不謹也,災雖可憫,而足國之需,不可不念也。每見邑中父老,輒諭以朝廷盛德,君上夙夜勤恤之意,與夫爲臣民者,所當勞身疾作,出力供上之職,則臣旣不敢爲以私干恩澤之計,而百姓亦不敢對臣,出巧免常役之謀,捧糴徵稅,日夜迫督,忍鞭貧羸,强加威喝,而殫地竭廬,牛載人負,顚頓萬狀,滿目傷慘,蓋於是,官民之心俱殆矣。又於此際,復有舊還上追捧之令。夫民食國穀,所宜卽償。民若不償,國豈遂失之哉?不徵於大無之時,而欲徵於稍實之歲,在朝廷已非失政,不償於迫死之際,而使償於圖活之後,在百姓可謂無辭,而且非但義城一邑,八路想必皆同,則爲義城令者,獨何以言之?然因義城,而八路旣可知也,因八路,而國家處分之失當,又可知也。國家不幸,上天震怒,不旱則水,無歲不災,南隷若熟,北隷必荒,旱田若失,水田必歉,自辛巳至今年二十年,而無一歲豐稔者,乙亥之困未振,丙申之飢益甚,丙申之飢纔過,昨今年之疾疫復作矣。連亘數年,熏熾八路,涉秋不絶,遇寒復起,前此死亡,已不可以十萬數,而後來之憂,亦將漫漫矣。臣自秋府到官,每於沿路往來,見有田而不種者,問之則曰,其主死矣。有種而不耨者,問之則曰,其主病矣,山楸之藁葬,溝壑之僵斃及田野廬井之間,尫瘁呻吟之類,孤兒寡婦,哭擗哀痛之聲,雖數千里干戈殺伐之禍,未有若是其毒矣。當此之時,爲民上者,其當拱手默視,恬若不知耶?抑惻愴傷悼,哀愍弔恤歟?當侵困督責,力奪威㤼歟?抑蠲徭薄稅,布仁施惠歟?彼百姓者不死,則皆已病矣,幸而不病者,方且惴惴懼死,又何暇以耕且種哉?耕且種者,固不能十〈之〉三四,而槁於旱乾,浸於水潦,其身且不得食,況於征役徭賦乎?今年征役徭則,尙不得辦,又況舊年之宿逋乎?愚民無狀,不知事理,不識當否,全忘過去之恩愛,徒惑迫前之利害,反以爲朝廷,不察今歲之危惡,我輩之情事,旣已盡捧新糴,又復追督宿糶,如庄主之打稅,債家之徵券,相與啼號,妄生愁嘆,誹謗時世之言,疾怨明主之辭,行且溢路而聞矣。夫舊還上之不捧,其弊當若何?不過朝廷失累萬石之穀耳。累萬石之穀,朝廷又失之於何人也?不過失之於累萬赤子耳。昔楚昭王,失弓而不求曰,楚人失之,楚人得之,孔子聞之,猶以爲未大也。今此物,雖曰軍餉,其實爲民方便耳。本出於民力,復入於民口,假使朝廷,全數失之,固不可謂冤矣。況今君臣上下,苟能建皇極恢公道,賢愚得用舍之宜,政刑無乖錯之患,終能有以上格高穹,旁照六氣,則災異必不作,凶年必不至,癘疫必不興,民財必不困。夫然後徐起而收之,追準宿欠,何所不可,而必欲刻期强迫,如此其急哉?天祐聖人,作之君,民出粟米絲麻,以事上,國有倉廩府庫,以蓄財者,將欲何爲也?豈不以牧養斯民而設歟?我國三面阻海,外寇未嘗輕至,且賴列聖之遺澤,當宁之盛化,盜賊亦不敢間作,則固未有害百姓者,而以百姓言之,則死於凶年,無異於外寇,傷於癘疫,不殊於盜賊,而猶且曰,國穀不可徒費也,軍餉不可不償也。抑使羽檄狎至,桴鼓屢驚,則其費豈至於今日,而此時此穀,亦可旣費,而又使償之耶?今執事者,其何不以此而直彼也?臣嘗取視本縣還上元數,蓋三萬四千餘石,而自壬辰至丁酉六年之間,耗穀添數者,又一萬三千石有奇,則復取今日舊還上未捧之數,比而較之,所失者特其耗穀而已,其本則自如也。各路諸邑,大槪不外於此,則是爲斯民者,旣自殖其耗,乃反受其苦,而朝家又旣使殖之,復使苦之,數字缺不死於丙申,則已死於丁酉,不死於丁酉,則已死於戊戌,所餘者必不能其半,則此將分徵其族屬矣,族屬不足,則又當竝侵於切隣矣。族屬·切隣,藉令足辦,見今染氣復發,在在熾盛,里任報病之狀,與夫上司督逋之關,左右以互至,日夕以交湊也,則顧欲問諸何人,責諸何地,而若是紛紜也?且非獨還上一事耳。如各樣身布,積年逋稅,若此類不爲不少,列邑之牒訴,諸路之狀聞,必不爲不切,而前見廟堂諸臣,一例防塞,十不採一,彼廟堂諸臣,亦嘗爲守令爲監司,豈不知民生之艱難,與聖朝字惠寬大之本意也哉?然而不然者,實爲國家之經用耳。國家經用,誠不可不恤。傳曰,國無三年蓄則必亡,孔子曰,旣富矣,又庶矣,而敎之,豈不以蓄積,爲有國之先務,富庶,爲敎化之大本也歟?臣頃伏聞我國各倉宿儲盡空,太倉頒祿,間多見絶,惠廳發賣,每患不給,則無論三年,其無一年之蓄,從可知矣。臣不敢紛說古事,只取祖宗時較之,土地非昔廣而今蹙也,稅額非昔多而今寡也。祖宗時,又豈無水旱飢饉也?祖宗亦以此地此稅用之,而綽有餘裕,今日亦以此地此稅用之,而動患不足者,前非有神鬼之輸,而後豈特雀鼠之耗哉?是必理財有得失,而主藏有勤慢也。夫時世新巧之樣,出於宮闈戚屬,而閭里競效,服食華靡之習,由於卿相貴游,而士女傳倣,則奢侈爲耗財之一害矣。衙門提擧,手決如流,市廛貢物,預受相踵,則私濫爲耗財之一端矣。至於中路駔儈,賣大官而牟利,各司胥吏,蠹國儲而橫飽,而耗財之害,至矣極矣,不可復振矣。今朝廷,旣不能崇節儉而禁奢侈,宰相又不能恢公廉而杜私濫,東撞西壞,日虧月削,潛耗暗消,其端如毛,而爲有司者,反恐土出之未盡,民力之有餘,束百姓,嚴於强盜,討逋欠,急於風火。昔宋人,嘗告其君曰,豐年不如凶年。天災流行,民雖乏食,縮衣節口,猶可以食,若逢豐年,擧催積欠,胥徒在門,枷棒在身,則人戶求死不得,此誠疾痛悲苦之辭也。夫樂凶而惡豐,豈眞人情也哉?誠以官吏之枉侵,甚於天災,逋欠之迫徵,毒於飢饉故也。臣每讀此書,未嘗不澘然而出涕。不意荒年作吏,於身親見,每奉關檄,頭目如碎,出對呼訴,慙汗湧泉,遐方殘氓,瞻望京闕,邈如雲天,無路可通,則徒以臣,爲一縣之父母,而朝廷之命吏也,什百爲群,晝夜盈庭,擠排不去,大聲呼怨,有若臣之權力,能有所弛張於其間者然。臣若欲曲聽其說,權許放貰,則州縣小臣,實不敢抗逆上司之威令,又欲牢拒麾斥,抑不上請,亦非君上委遣共理天民之意也。然與其替懇于營門,無若自達朝廷之爲便,與其私請于有司,無若上干君父之爲直也。亦以我大朝,臨御以來,憂民一心,可通神明,若聞此狀,必倍矜憐,而我邸下,新摠萬機,春秋方富,不可使不知田畝賤隷,零瑣艱苦之狀,故冒昧誅譴,煩瀆尊嚴,伏願邸下,將此所督舊還上,特降令旨,首先蕩減,其餘諸路民人,累年積逋未捧之類,上稟大朝,下詢廟堂,漸次蠲除,仍飭大小臣僚,澡潔精白,從儉黜奢,秉公滅私,謹藏審洩,量入爲出,以爲理財裕國之本,以壽斯民,以固邦本,千萬幸甚。臣又有一事,欲言於邸下者,而其事視還上,較涉稍重,廟堂已有主張,朝廷已有成命,則以下邑賤臣,難於抗言言之,而又難於必施,審若不施,則不如不言之爲無罪,然終非臣子憂愛君父之至誠,亦非待朝廷以忠厚寬仁容善納諫之道,故臣終言之。臣在京時,已聞有一二建議量田者,又聞有一二進言爭之者,臣猶未知其孰便孰否,卽往來講辨於朝士大夫,街巷黎庶,四方會計上貢之吏,山野畎畝田畯老農之類,則或言便,或言不便,各不同。然數字缺臣已疑量田之爲不便矣,及受是任,奉接朝令,令各其守令,親行打量者,臣卽差出都監,擇定該吏,披考田案,造作量尺,一邊出令,刻期擧行,欲使朝令,不至稽滯扞格,而臣亦得免於罪,然臣晝夜思量,反復揣度,參之以舊聞,證之以新見,而終有所難行者,亦有所不忍行者。夫量田,古經界之政也。孟子論王政,必以經界爲先,朱子爲郡,亦嘗議行量田法。夫孟子,王者師也,吾黨之所取大者,無踰於朱子,而二夫子親言之,則量田之法,誰敢議之?然法非不善,行之有道,其道在於得人,而得人猶未若得時也。何謂得人?人必聰察仁恕,二德俱備,然後可以集事,仁恕而不聰察,則必柔弛疏緩,事多遺漏,而大非朝廷申明檢覈之意矣。聰察而不仁恕,則殘刻苛虐,傷民者衆,而不無招怨斂謗之端矣。若其時,則又必天災不作,年穀屢豐,四方百姓,安樂無事,然後可以興大役行大事,而無後咎矣。此二者,實古今明君賢主發政施令之通誼,雖聖人復起,所不能違者,而違者,又必釁咎禍殃,應期而立至。臣不敢知朝廷之爲此擧也,受命主管者,誠得其人與否,而誠得人矣,必不能躬行田野,手自檢覈,不過遙執大綱,督責課成而已,而若其親執打量之擧,勢當專委於守令。試以三南言之,忠淸道五十四邑,全羅道五十七邑,慶尙道七十二邑,合一百八十二邑,當得一百八十二聰察仁恕之人,布在牧·守·監·令,乃可謂之善事,未審朝廷,欲何從而得此許多人也?他道他縣,朝廷或已得之,而如義城一縣,臣自知其決不能堪也。一縣不得其人,則一縣受其弊,二縣不得其人,則二縣受其弊,關係豈不至大?然仗朝廷之明威,奉上司之成法,守令雖庸才,猶可僥倖無罪,而至如天時,又非人力所能奪者。邸下試觀今日,天災果不作耶?年穀果屢豐耶?四方百姓,果皆安樂無事耶?此等事形,臣已略陳於右,固不欲再三索言,復有以戚我仁君之心,而大抵積年水旱之餘,連歲癘疫之後,民旣耕種無得,生殖不遂,重以殫竭財力,蕩破産業,家捐卒歲之糧,戶出倍息之錢,或斂送死者,或救療病人,或鬻棺買衾,奔走於城市,或邀醫迎巫,交錯於道路,言之者不覺涕下,聞之者皆欲酸鼻,而執事者獨不察,反欲橫興大役,重擾四方,使翳桑之餘生,復困於奔命,鬼錄之漏喘,再侵於苛侵者,無乃以心則近於不仁,而以事則涉於不祥也耶?臣有賤息,亦嘗甚憐之,不幸今年,竝罹毒疫,至今筋力未完,氣血未復也。臣不敢示之以苦色,恐其憂怛而不寧也,不敢呵之以大聲,恐其忷悸而不定也,不敢責之以重役,恐其勞憊而不安也,恤恤焉常恐其復阽於死亡也。目今四方之餓羸病殘,何嘗少異於臣之子,而朝廷之愛民,亦豈下於臣之愛賤息哉,而說者猶曰,無傷也,不擾也,臣甚惑之。編戶之民,生理本薄,計其公私出入之費,妻子衣食之具,大都不踰於結卜之間,而萬一蹉跌,枉入高等,則十口之命畢矣。故執尺而臨其田,猶擧刃而擬其頸也。擧刃者,決無妄下之理,而見擬者,豈終能坦然無慮也?故上村始役,則下村先譁,北里見量,則南里先擾,飢者强起,痿者自力,曳踵出門而觀者,徧滿於山野,皆伐鷄屠狗,釃酒具食,以迎勞官吏,官吏令嚴,豈敢輕食?愚民者易惑而難曉,妄意鷄酒所行,萬事可成,此不索而彼猶恐其不索也,此不受而彼愈恐其不受也。藉曰不受,其爲騷擾勞費之端,豈少也哉?平時樂歲,尙云甚煩,況今日此民耶?一縣一鄕,尙云大苦,況於三南根本之地耶?田父農夫,豈能盡講於王政經界之義,孟子·朱子之書,而至於侵之則怨,擾之則謗,激之則勃然怒者,顧人人皆能也。開元中,玄宗惑于文融之言,分遣勸農判官裵寬等,檢責天下田戶,雖得八十餘萬,然民怨大起,海內騷然,二行缺豈無故爲此紛紛也?其時議者,亦必曰理田政均民賦也,其意亦必佐公費而給國用也。然卒之禍敗糜爛,而不能救者,惟其失時勢,而不合於民心也。是故,古之君子,將欲行事,姑無論法制之善不善,必觀時勢之當不當,故管仲設輕重之制,卽桑·孔之濫觴也,而合於時勢,則桓公以伯,安石行靑苗之法,實周官之派流也,而逆於民心,則宋室遂亡,蓋爲治之術,大抵皆然也。故臣願國家爲政,必先審時勢也。臣於前年,奉命廉問湖西,見鄕里耆老,聚頌朝廷恩德者,在在成群,深山窮谷樵夫酒姑,聞臣從長安來,輒問聖上患候淺深加減,以爲深而無減也,則必歎息而不已。百姓愛戴聖上如此,又況邸下仁心令聞,夙播四域,廟堂新頒事目,委曲纖悉,務期便民,則豈宜因一量田之偶失時勢,遽有殃咎,而臣敢以唐宋衰亂之事,欲哄咻之者,可謂過於憂而妄於言矣。然自古治平之世,例多有過憂妄言,而亦多有不盡驗者,當時人君,惕然爲戒,兢念不懈者,其憂者果爲過,言者果爲妄,而其國終無事,其或狃以爲常,恬不爲警曰,此小事何足爲禍?曰某嘗言某事,而尙不驗,此不足信也。若然者,必皆大敗而莫之救,比諸養生之方,如燒酒腐腸,食猪肉動風,觸大霧致疾,處濕地中濕之類不一,然世或有犯此數戒而無患者,亦有見其無患,而累犯之,因以傷生者。以此言之,如今之量田,謂必有殃咎者,誠不免妄,而謂必無殃咎者,猶未可信也。故臣願朝廷寧信過憂而無事,不願不信過憂,而終至大敗,寧信妄言而不犯戒,不願不信妄言,而終以傷生也。至於制度設施之得失利害,臣本迂儒,豈足以知之哉?雖嘗有聞於世之言者曰,土品肥瘠之難辨也,等數高下之易差也,實結之必不加得也,舊案之必宜遵守也,山田海堰之不當加賦也,豪民猾吏之不可防奸也。如此爲說,異口同聲者,不勝譁然,而臣皆不敢煩載之於書者,誠以國家得人,而不失時,則雖有此數弊,變而通之,更而措之,無不可也,而如國家失時,而不得人,則雖無此數弊,豈得爲良政美事哉?臣非詆量田法者,亦非以量田不可行者,惟願朝廷,擧直而措枉,修德而彌災,長官淸而太守好,國家足而百姓給,然後如量田法者,雖千百其條,恣議者,所欲行而行之,實未爲妨也。臣又有以本邑所獨有之弊,切欲私瀆於邸下者,敢此附陳焉。當初漆谷架山山城之創設也,所隷者只環城下七八邑,而義城獨不與焉者,以其相去遠也。其後因軍額之少,分義城束伍四哨,屬於山城,因軍額之移屬,又分軍餉穀若干石,儲於城中,而使義民往取食焉,又其後,因邑民之狀訴,營門之啓請,復除其軍,盡屬於安東,繼追其穀捧留於本縣,則爲其安東·義城,壤地相接,以食隨兵,勢便理當也。此蓋百餘年來沿革相因之故事,而初旣不隷,中而暫屬,旋復罷去者,固可見其形勢遠近,事理利害之終必有大不可者矣。不意十餘年前,猝因道臣之一時意見,復取軍餉穀千餘石,設倉移儲,而軍額之係於安東者,終不可變動,則兵食異處之端,自此爲始,而義民無窮之弊,亦自此成矣。夫有積倉而裹餱糧,乃所以食此兵也,而兵隷於北,而食在於南,制此兵者,安東之將,而管此食者,漆谷之帥,其不可一也。兵之所隷,則安東爲主,糧之所在,則漆谷爲重,萬一風鶴猝警,南北俱擾,分營列帥,信地各異,兵若就乎食,則安東爲虛,食若歸乎兵,則漆谷爲失,此不可二也。或曰兵雖在此,食姑寄彼,臨時取來,固無大害,然欲捨旁近從便之勢,而迂遠難施之策,乃不豫議於昇平無事之時,而若欲留待於倉黃莫及之日者,其不可三也。然此猶以平時預慮兵勢便宜,泛論於未然之前者耳。至於目前糶糴出納之弊,往來轉運之苦,有不可勝數者。義之距漆,遠或數三日程,貧民二行缺守藏者之慢而不謹,勢也。方秋督償之際,斗量不敢不準也,舂鑿不敢不精也,而入春開倉,則或斛數不滿,或糠粃相混,比初償本,已太半耗矣。又消於道途轉輸之稅,盡於逆旅宿食之費,垂槖揮淚而歸者,往往而是也。官令至嚴,勒授强捧,民雖不敢不從,而其實乃以數千穀,逐歲白徵於民間,白徵於其家,尙不勝其冤,且復使之輸納於數百里之外,則民誠何罪也?有兵有食,始欲以衛斯民者,而兵未及〈見〉敵,民未及見兵,不困於干戈,而先困於糶糴,不斃於鋒刃,而先斃於轉運,兵革之作,姑無期,而斯民之力,已有限,則是國愈無事,而民愈不堪也。且今疫歲荒年,舊逋新糴,百役俱興,衆力旣盡,牛病遍熾,十囤九空,以此形狀,雖本縣常糴,決難盡捧,又況輸償於遠地哉?此固一縣小事,可謂至微,而若使仁人聞之,亦將惻然有動乎其心,臣不避瑣屑,敢此竝聞于朝,亦令廟堂,商量變通,以此軍餉今年條,卽爲捧留本縣,因以爲式,勿復移儲於山城,千萬幸甚。且天下之至苦,莫甚於隣族之替役,天下之至冤,莫過於白骨之徵布。今軍兵逃亡滿十年,寺奴婢逃亡滿十五年,始許勿徵者,國家之定法也。臣謹按臣邑人口五萬六千有奇,其中二萬一千餘口,卽皆寺奴婢也。二萬一千餘口之中,又數千口,則皆流離逃亡,使隣族替當者也。半縣旣爲寺奴婢,而寺奴婢之隣族者,又將半縣,則擧一縣而不困於寺奴婢之役,蓋無幾矣。每關文電馳,闔縣風慴,爲令者牽於解由,爲吏者㤼於推論,晨興而按閱者,皆査勘寺奴之簿也,滿庭而鞭撻者,皆徵督寺奴之事也,馱載而陸續於道路者,皆輸納寺奴之貢布也。恐其一人之或漏,而嚴關之復到,則就其流離逃亡者,籍考其族派,追捕其隣保,飢凍病羸,狀如鬼物,其身則無衣,而其手則皆持布,其顙則有泚,而其口則不敢言,累累然羅跪於庭下者,詰之則或妻黨之姻族也,或子婦之遠屬也,或不知姓不知名十數年前適住同里者也。此等貧窮小民,本無禮義,自其功·緦以下之親,則不識面孔,泛若行路者皆是,而今乃爲妻黨姻家,子婦遠屬,與十數年適住同里者,橫費重償,至於十五年之久者,其苦已無量,而人命不能皆壽,生老病死之間,計其康健力作之時,能滿十五年之數者無多,則是一生勤苦,爲他人替役也,其冤又豈有涯耶?且皆非無故平民,良必隷於軍案,賤必係於私籍,夫妻子女,皆爲公私賤者甚衆,時或年穀不熟,木花失稔,忍飢耐寒,出債貸利,其身布旣幸辦矣,徵其妻子之役者繼至,妻子之役旣畢,隣族之侵,又紛然而作,有田者賣田,有牛者鬻牛,田牛旣盡,輒舍而去之他境,爲縣吏者不得已,竝與其人之役,而移之其隣若族,甲者若逃,則乙者卽竝當之,乙者又逃,則丙者又竝當之,取次遞苦,因緣互及,其限又各十五年,其始則朝廷之所徵者,只是一人之隣族,而其末則殆遍於一境矣,其始則朝廷之所限者,不過十五年,而其末則將連跨數百年,而無窮極矣。至於闔家沒死之類,此在朝令應蒙蠲減,然其實必欲求其闔家無一見遺者,亦豈得哉?常民十口之家,其所仰望而資生者,不過丁壯一二人,而此一二行缺一見遺,然後始許應法,若孤若寡,有或孑遺,皆不得與焉,實畏上司之苛覈,苟逭後日之罪責也。朝家十五年之定限,非不寬裕也,闔家沒死之蠲減,非不仁恩也,惻隱之旨,曠蕩之典,雖若鼓舞老羸,浹洽枯骨,而實惠之不能下及者,乃反如彼,豈不大可悲耶?願邸下,特軫隱弊,廣詢廟堂,凡隣族之弊,雖不可一朝盡革,而姑減其限,更定十年,而雖有孤寡煢獨,丁壯盡死之家,則許以闔家沒死之例,以爲差寬一分之地,千萬幸甚。今臣所言,雖止四事,皆國脈民命,所關不輕,而此等利害文字,例下有司,而有司例不能登時覆稟,漠無可否,動淹歲月,縱得畢竟許施,已患後時,惟邸下,親加鑑別,斷自睿衷,卯奏辰可,劃賜德音,此又臣之所大願也。臣無任瞻天望雲,激切祈懇之至,謹昧死以聞。答曰,覽書具悉。條陳之事,令廟堂稟處。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂·二品以上·六曹問安。答曰,知道。藥房啓曰,伏未審夜來,聖候寢睡若何?口淡·脚痺特甚,困惱·熏熱亦甚及膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?人蔘·厚朴茶進御之後,腹部飽滿特甚之候,或有差減之勢乎?卽今症候如此,臣等不可不與諸醫入診,詳察症候宜當。中宮殿症候,夜來加減若何?今日亦令醫女趁早入診,仍爲受灸宜當。不勝憂煎,敢此問安,竝爲仰稟。答曰,知道。口淡·脚痺,腹部飽滿及困惱·熏熱亦甚之候,一樣,而膈間不淸利之氣未已,喉乾朝來止歇,眼視昏暗特甚之候無減,而寢睡全失,搔癢之候,亦無所減矣。勿爲入診,內殿症候一樣矣。
府前達,朱益桓亟令梟示事。閫帥之任,孰非爲重,而至於西關,尤宜別擇,兵使李澤,從前踐歷,雖非不合,而到今年老,病勢且痼,當初赴任時,乘轎作行,杜門廢坐,大小戎務,一任抛棄,關防重地,不可仍畀,請平安兵使李澤遞差。答曰,勿煩。
藥房詣閤門外口傳啓曰,中宮殿方爲受灸,臣等來詣闕門外矣。卽者入診醫女來傳,兩穴一時受灸乎爲敎。臣等聚諸醫,更爲商議,則以爲中宮殿未寧之候,已至多日,元氣之虛弱可知,兩穴有難一時受灸,先試膻中一穴爲宜云,以此仰達之意,敢啓。傳曰,依爲之。中宮殿受灸後,中殿·世子宮·嬪宮,藥房·政院·玉堂·二品以上·六曹問安。答曰,知道。大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺特甚,困惱·熏熱亦甚及膈間不淸利未已之候,復何如?搔癢之候,比昨有減乎?腹部飽滿特甚之候,亦何如?臣等不勝憂灼,惶恐敢啓。傳曰,腹部飽滿特甚之候一樣,搔癢之候,晝則差減,而以寢睡全失,故困惱全失矣。右朝報
上在慶德宮。停常參·經筵。
大殿·中殿·世子官·嬪宮,藥房·政院·玉堂·二品以上·六曹問安。答曰,知道。藥房啓曰,伏未審夜來,聖候寢睡若何?口淡·脚痺·腹部飽滿特甚,困惱·熏熱亦甚及膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?臣等久未入侍,今日與諸醫入診,詳察症候宜當。中宮殿症候,夜來加減何如?受灸當至於三七壯,今日亦令醫女入診,仍爲受灸宜矣。臣等不勝終宵憂煎,敢此問安,竝爲仰稟。答曰,知道。口淡·脚痺·腹部飽滿特甚,困惱·熏熱亦甚之候無減,而寢睡不寧,搔癢之候,亦無所減矣。內殿症候一樣,而浮氣如此,不甚苦口之湯劑,不可不議定矣。
傳曰,政事再明日爲之。
藥房再啓曰,伏承問安批答,有內殿症候如此,不甚苦口之湯劑議定之敎矣。臣等與柳瑺·丁時梯等,反復商議,則皆以爲,中宮殿症候,彌留多日,尙未發散,微有浮氣,自是例症,湯劑如可進御,則蔘蘇飮,加桑白皮·杏仁去皮尖·麻黃去節各一錢,連進三貼,藥味不至甚苦,此藥煎入之意,敢啓。答曰,知道。
答待敎李箕鎭書曰,覽書具悉。爾其勿辭,救護母病。
判尹趙泰耉牌不進。
兵曹口傳政事,副司勇劉熻。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,驪州呈,以禮曹判書閔鎭厚辭職上書上送事。達。答曰,覽書具悉。今玆牽復,聖意非偶,卿之謙讓太過,安心勿辭,作速上來行公。右朝報
令摠戎使副護軍尹慤書。王世子若曰,顧今畿輔摠戎使之任,比昔唐家神策軍之名。北有臨湍,南有隋城,遙領節制,平時宿衛,亂時徵發,用仗安危。輕弩利兵之預修,可戰可守,迅雷和煦之交至,以恩以威。信乎名將之下無惰兵,豈非百年之養爲一日?其責則莫如擇帥,是任也無以踰卿。惟卿以猿臂善射之家聲,有燕頷封侯之器度。早歲投筆,男兒自重橫行,中年建牙,素志不在溫飽。樓船南海,控水陵於三方,旌鉞北門,雄鎖鑰於千里。肆庸外閫之歷遍,漸望衆望之自歸。本乎鞱靲,豈但唱沙之智,澡以氷蘗,尤著屛梅之名。桴不驚於京師,滋欲大試,席爭廻於舊將,誰與爲先?迨玆師垣之簡掄,果叶廊廟之詢議。蔡征虜之憂國,已膺上知,李將軍之愛人,思副士願。玆授卿統戎使,卿其祗服寵命。式闡壯猷,運籌策於樽俎之中,儼如對壘,嚴號令於輦轂之下。隱若在山,括戶簽丁,每念搔擾之弊,行部鍊甲,無忽綢繆之謀。寬猛弛張之各適時宜,制置通變之不憚條奏。律己爲律軍之本,度時乃度敵之才。祈父爪牙,是誠萬夫之司命,健兒身手,克摠一路之中權。此所以望卿責卿者,深知其有公耳國耳之志。故玆令示,想宜知悉。知製敎尹鳳朝製進
副修撰李仁復書曰,伏以,臣於頃間,猥膺湖左檢田之命,跋履畎澮,凡六十餘日。堇幹所蠱,乃以今十九日封上達本,而踵後復路矣。宿患痰火之症,觸寒添劇,諸般兆症,十分危惡,滯臥郊廬,調治累日,復起爲人,斷無其望。昨始擔舁病軀,來伏城外,而前此已有館職除旨矣。顧臣忝叨本職,前後已非二行缺臣旣不以論思之列自處,則今行雖不無沿路所聞見,而何敢有所論列,獨其職事所關,有一二可言者,不得不略此附陳。改量之利害,諸臣言之殫矣,第觀湖左諸邑中,已有畢量之處,則他道可推而知矣。見今均田堂郞,旣已差出,則亟宜發遣看審,雖已量之邑,如有未盡,則一一覈出,俾卽釐正,而其他方量之邑,亦多有之,宜令一例檢看,董其慢勤,而辨其虛實,以爲重事體收實效,恐爲得宜也。各邑書員輩,稱以磨勘文書時所用賂物,椎剝殘氓,多數榷斂,渠輩酒食之費,妻子之供,亦在其中,一吏之所䝴情錢,多則百餘兩,小亦不下六七十兩,有若應行例給者然,至於爲守令者,視作常事,間有劃給餘結,俾爲糜費之資,事之無據,已不可言。最所駭者,各邑官中之所需凡百,勒令書員輩,貿易以供,否則有各面書員納錢各廳之規,面多之邑,則所納之錢二行缺此弊不杜,此法常行,則不但孑遺之民無以支保,損國體壞風化,莫此爲甚。伏願邸下,上稟大朝,下詢廟堂,仍令諸道道臣,各別申飭,情債之塗,一切防塞,書員貿易,嚴加禁斷,如有復踵舊套者,以私用隱結之律勘之,以爲一分懲勵之地。臣目擊弊事,心甚慨然,而伏枕呻吟,文不成理,惟邸下恕察焉。臣無任云云。答曰,覽書具悉。書辭令廟堂稟處,爾其勿辭,從速察職。
午時,上御興政堂,藥房入診。入侍時,都提調李頤命,提調閔鎭遠,副提調兪命弘,假注書韓德全,記事官李安國,記事官尹東衡,醫官柳瑺·權聖徵·李時聖·許坫·吳重卨·方震夔·李徵夏·崔命錫。李頤命曰,近來連以腹部飽滿爲敎,自下無以詳知,每切悶鬱,昨日又至添加,臣等益不勝驚慮。以朝問安批答觀之,比昨則似幸少減,未知卽今,右腹膨脹,呼吸不平之候,俱有所歇乎?上曰,昨與再昨,則飽滿特甚,呼吸喘急,極以爲苦矣,今日則呼吸不平之候少愈矣。頤命曰,近來大便,何如?上曰,大便連日快下矣,自數日秘結,尙今一樣矣。頤命曰,搔癢今則何如?上曰,近日則搔癢不如初發時之甚,而幾盡差可之後數字缺晝則稍間,夜則無止息之時矣。頤命曰,中宮殿數字缺偶感,尙今彌留,咳嗽尤劇,水刺不進,已過一望,不勝憂慮。今日加減,何如?上曰,姑無少減之事矣。頤命曰,中宮殿症候,日子已多,眞元虛弱,尤爲可慮。伏聞醫女所傳,以灸不可更試,而藥可以强進爲敎。當初以不能進藥之故,有受灸之擧,實出於不得已,藥飮如可進御,停灸似無妨矣。上曰,得病已久,尙不得試一貼藥,是實可悶。今則已爲强勸,似有進藥之道,故批答中使之議藥矣。受灸則姑觀而更議無妨矣。閔鎭遠曰,中宮殿受灸,當爲停止乎?上曰,旣用湯藥,則受灸姑觀前頭爲之可矣。頤命曰,丁時梯有病不得入,使醫官診脈,何如?上曰,唯。柳瑺曰,脈左右皆有力,而不至大段矣。李時聖曰,脈左右皆沈數矣。頤命曰,使診眼部,何如?上曰,唯。聖徵曰,眼部瞻望,則黑睛之微翳,瞳子之明粹,皆無加減矣。頤命曰,使診腹部,何如?上曰,唯。聖徵以手診按。上曰,卽今則腹部比前多少柔緩矣。頤命曰,滋陰順氣丸,想因飽滿,而不得進御矣。上曰,飽滿之故,不得進御。明與再明間,始服計矣。鎭遠曰,竊瞻天顔數字缺且有咳嗽之漸,此亦似襲風寒而然矣。上曰,常時火升則咳嗽。今亦火升而然,非感冒咳嗽矣。頤命曰醫劉熻,楊州人也。技頗精,售於閭閻間,多驗矣。上曰,其名爲某字耶?鎭遠曰,名爲火傍合下羽字,姓爲卯金刀劉字矣。頤命曰,閔鎭遠子有痼疾,砭藥不少減,熻藥未十貼輒效。權尙游之病,樹根甚深,至於危境,又用熻藥,雖未平復,大勢則減矣。上曰,今夏戶判之病,果大段乎?頤命曰,尙游病,殺有源委,非熻則難醫矣。熻之爲人,質多可信,醫方諸書,亦頗淹通。日前招到本局,授以上候謄錄,使府靜僻處慣看矣。雖觀症錄,猶不如目見,後日入診時,使之入侍,詳審症候似可矣。上曰,依爲之。頤命曰,分付該曹,使付軍職,何如?上曰,依爲之。
鎭遠啓曰,今年癘疫,實是非常之災。自上靜攝之中,特加軫念,親製祭文以下,縷縷辭旨,丁寧懇惻,有足以感動神祗者,凡在群下,孰不感泣?第以文宗朝棘城祭文中,分遣朝臣之語觀之,則雖爲海西癘疫,有此親祭,而不獨祭於棘城一處可知。今當沴氣流行,八路熾染之日,旣有文廟朝故例,以御製祭文,遍祭于各道,以爲萬一感假之地,似宜矣。下詢大臣,分付該曹,何如?上曰,此言似好矣。頤命曰,鎭遠所達是矣。雖不可每道設祭,如三南連界地一處,兩西連界地一處,東北道連界地一處分祭,未知何如?以御製祭文觀之,依常時癘祭例,先行發告祭矣。然則不但戰亡之魂,如溺水死者,俱在祭中,不必獨在於戰場矣。上曰,依所達,分付該曹擧行可也,而不必於戰亡處設行矣。出擧條鎭遠曰,臣於賑堂之任,決難仍冒,故屢陳辭書於東宮,而終靳許遞,極爲惶恐。此事不但爲臣一身之廉義,實係國綱,敢此冒死申懇。臣陳請蒙允,發遣郞廳,摘奸乾止山,而爲外藩所沮格,朝令終至不行。朝廷必須罪臣而後,日後可行之君命,庶無壅閼之患。不然而只曰,彼此皆出於爲公而置之,則外方孰知朝令爲嚴而奉行乎?且以卽今賑廳事言之,各道應上納穀物甚多,至於累萬石,而一二年來,連續發關催促,終無上納之處,不得已以買得倭供木手標事,達請蒙允,而萊府公然防塞。此等事,無非如臣無似,忝居堂上,不能見重於外方之致,必先遞臣職,然後另加嚴飭,則如此應行命令,庶有奉行之人矣。至於郞廳,不過遵行臣之指揮,而至以不可仍置爲敎,臣則罰止問備,此亦輕重倒置,臣何敢仍冒乎?亟許遞改,是臣至懇,惶恐仰達。上曰,大臣之意,何如?予意則終不知其必遞也。連事祈免,豈不太過乎?頤命曰,聖敎至當矣。失在監司,賑堂非所當嫌,至於郞廳,初雖有不可仍置之敎,其後仍大臣所達,以不計日次用刑,乃堂上之所指揮,故還有堂上推考之命。不計日次用刑,果爲非矣,而罰旣當矣,宜不以此辭免矣。上曰,堂上則推考,而郞廳則初有不可仍置之敎,旣知其因堂上之令而用刑,推考堂上矣。此事賑廳堂上及監司,俱是爲公三字缺必欲辭免,則過當矣。頤命曰,雖有郞廳不可仍置之敎,堂上推考之後,則此傳敎自歸於勿施矣。不然,自下豈無照律之請乎?此不當爲堂上引嫌之端矣。上曰,非以用刑爲非,以間日用刑爲非,故推考分付之堂上,則郞廳不可仍置之敎,自歸於勿施矣。郞廳無被罪之事,則以此引嫌,尤涉太過。頤命曰,監司若有所見,陳聞爭執可也,而不許奉命郞廳之打量,亦甚未便,宜有警責之道矣。上曰,此一款,監司亦不無所失,推考可也。出擧條諸臣以次退出。右燼餘
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。藥房啓曰,伏未審夜來,聖候寢睡若何?口淡·脚痺,腹部飽滿特甚,困惱·熏熱亦甚及膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?今日臣等與諸醫入診,詳察症候宜當。中宮殿,夜來加減何如?昨入湯劑進御之後,或有和解之效乎?今日亦令醫女,入診宜矣。臣等不勝憂煎,敢此問安,竝爲仰稟。答曰,知道。口淡·脚痺,腹部飽滿特甚,困惱亦甚之候一樣,而熏熱,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,比昨無異矣。勿爲入診。內殿症候,姑無和解之效矣。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後口淡·脚痺,腹部飽滿特甚,困惱亦甚及熏熱,膈間不淸利未已之候,復何如?搔癢之候,比夜有減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,大便快放之後,腹部飽滿特甚之候亦勝,而搔癢之候,晝則差減矣。
吏曹口傳政事,兼春秋單金墰。右朝報
申思喆,以吏曹言達曰,今此宗廟臘享大祭,亞獻官實預差,以兵曹判書趙道彬,礪原君柱,塡差書達,而以身病,受誓戒俱不進參,今日肄儀,俱以實病,不得進參,正二品中,他無推移塡差之人。在前如此之時,以從二品,通融塡差,亦有其例。不得已以礪城君楫,改付標以入之意,敢達。令曰,知道。
忠淸監司金興慶書曰,伏以所患痰火之症,輾轉沈頓,有非一時感寒之比,實無驅馳原隰之路,敢上辭本,冀被嚴誅,及奉徽答,不唯不準所請,諭之以勿辭發巡,臣誠惶悶狼狽,罔知所出。怵迫分義,他不暇顧,强疾理裝,擬將啓途,數日以來,重傷風寒,仍成結胸之症,膈間煩滿,宛轉叫楚。藥餌無效,喘息如縷,冒寒遠行,寧有其望?分等之政,時日爲急,循例巡審之事,終不得擧行,臣罪至此,萬殞何辭?念臣病狀,若有一分自力之勢,到任之日月屬耳,又無情地之難安,臣雖無狀,何敢爲欺瞞我邸下,避事便身之圖哉?伏惟离照之明,庶可以矜燭矣。今若處分不早,遷延時月,則公務之癏曠,誠非細慮。伏乞邸下,亟命鐫遞臣職,俾臣得以解免重任,歸死故土,千萬幸甚。臣無任云云。答曰,覽書具悉。卿辭至此,令廟堂稟處。右燼餘郞廳宋瑩中校正。郞廳趙書。
上在慶德宮。停常參·經筵。
下直,靈光郡守金始爀。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,節届季冬,寒氣日甚。伏未審夜來,聖候寢睡,若何?口淡·脚痺特甚,困惱亦甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減,而腹部飽滿,昨日通便之後,益復差減乎?今日臣等與諸醫入診,詳察症候宜當。中宮殿症候,夜來加減何如,而湯劑連進之後,或有和解之效乎?今日亦令醫女入診,宜矣。王世子·嬪宮兩殿侍湯之中,氣候亦何如?臣等不勝終宵憂煎,敢此問安,竝爲仰稟。答曰,知道。口淡·脚痺特甚及困惱亦甚之候一樣,而腹部飽滿特甚,熏熱·膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,亦無所減矣。勿爲入診。內殿症候,尙無差減之勢,世子·嬪宮氣候平穩矣。
大司諫洪啓迪三度呈辭。入啓。遞差。
傳曰,典獄摘奸,輕囚放釋。
令曰,日寒如此,薄衣軍士襦衣題給。
傳曰,兵曹判書久未參政,窠闕必多,而今日亦不進參,卽爲牌招。
傳曰,史官二員待命,騎馬三匹立之,外各司內摘奸。
兵曹判書趙道彬,牌不進推考傳旨。傳曰,更爲牌招。
傳曰,前縣監鄭瑞河·吳命新,郡守安瑞羽,牧使鄭覺先,郡守趙光命,判官金斗璧,府使韓範錫,副正字李光溥·朴來羽·尹就咸·尹光天·許錫·申思稷·李光湜·成德章·宋國緯·具命奎,訓導魏榮祖,掌令鄭東後·金台壽,縣監金濰,郡守李存道,縣監金聲玉·李鳳年,郡守吳命恒,牧使韓世良,府使李岐,成平副守渾,內官金爾謙,竝敍用。都事成胤光職牒還給,前虞候朴再新,司果南世珍,討捕使崔文徵,僉使金聖協·魚史忠,司果李世最·李翊漢·趙泰億,司勇沈承祖,竝敍用事,下吏兵曹。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱亦甚及熏熱,腹部飽滿·膈間不淸利未已之候,復何如?搔癢之候,比昨有減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
傳曰,兵判今日政再違召命,無乃適有身病耶?若或以將任,更引前嫌,則不但殊涉太過,日昨筵敎,不啻明白,揆以事體,決不可一向撕捱,卽出察任事,分付。
吏曹啓曰,承旨有闕,政事,取稟。傳曰,明日爲之。
謝恩,檢閱朴師聖。
令曰,呈告之紛紜,未有甚於近日,故申飭之令,非止一再,而此弊猶夫前日。試以憲府言之,監察茶時,一月之內,殆過二十日,事之未安,莫此爲甚,自本院各別申飭。
有政。吏批,以趙命臣爲黃山察訪,洪鉉輔爲禮曹佐郞,尹樟爲掌樂正,閔鎭厚爲左賓客,申思奭爲掌樂主簿,金相尹爲正言,趙鎭周爲燕岐縣監,鄭匡濟爲金井察訪,李觀命爲知經筵,朴泰迪爲尙衣僉正,崔鼎來爲工曹正郞,閔泰東爲奉常判官,尹景績爲海州判官,李喬岳爲大司諫,左承旨申思喆,右承旨韓重熙,左副承旨權熀,右副承旨李挺周,同副承旨尹鳳朝。以上朝報
禮曹達曰,卽接西氷庫所報,則今此司寒祭設行事,旣以初三日達下,而本庫別提宋時徵,以親病呈辭,受由下鄕,未及上來。加差官中一員,姑先差送,以爲趁期始役之地云。卽今藏氷之役,不容少緩,加差官中軍器寺僉正趙重廉,爲先出送,本庫別提上來間,使之始役,何如?令曰,依。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱亦甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?今日臣等與諸醫入診,詳察症候宜當。中宮殿症候,今過旬望,無所減歇,而藥未奏效。伏聞入侍醫官所傳聖敎,臣等尤不勝煎灼惶悚之至。蔘蘇飮三貼,已盡於昨日,今日亦令醫女,趁早入診,詳察夜來症候後,商議繼進之藥矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚,困惱亦甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,亦無所減矣。勿爲入診。內殿症候,無小減歇,悶慮殊深矣。
政院啓曰,兵曹判書趙道彬,昨者特敎之下,再牌不進,今日又當開政,而不爲出仕,殊涉未安。卽爲牌招參政,何如?傳曰,允。又啓曰,卽者吏曹郞廳來言,今日爲政事命下,而判書宋相琦式暇,參判金楺,參議沈宅賢,俱以病不來,不得開政云。判書·參判·參議竝卽牌招開政,何如?傳曰,允。又達曰,以近日呈告之紛紜,昨下各別申飭之令旨,而憲府多官,又皆呈辭,監察茶時,誠極未安。除在外外,呈告未肅拜人員,竝卽牌招察任,何如?令曰,依。
謝恩,掌令宋思胤。
府前達,請義州呼訴客使首倡人朱益桓,亟令梟示事。請平安兵使李澤遞差事。入達。答曰,不從。末端事,依達。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿症候,元有肺火,挾感痰盛,久未平復。茯苓補心湯,加麥門冬·知母蜜水炒各七分,連進三貼,以爲淸火補血止嗽定喘之地,淸金降火丹,最宜於喘滿,間間嚥下宜當云。湯藥煎入,而淸金降火丹,亦爲劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱亦甚及熏熱,腹部飽滿,膈間不淸利未已之候,復何如?搔癢之候,比夜有減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。
謝恩,左承旨申思喆,右承旨韓重熙,左副承旨權熀,右副承旨李挺周,兼春秋崔鼎來。
答檢閱朴師聖書曰,覽書具悉。爾其勿辭,救護母病。
答持平魚有龍書曰,覽書具悉。爾其勿辭,救護母病。
待敎李箕鎭,檢閱尹東衡牌不進,依承傳罷職。
有政。吏批,以趙鳴謙爲弼善,朴尙玄爲德川郡守。兵批,李時振爲僉知,金洵爲五衛將,朴廷實·柳鵬章·李墇爲五衛將,兪集一爲知事,李益著·李世瑾爲僉知,李澤爲都摠管,金宗衍爲司禦,蔡橚爲訓鍊僉正,趙興祚爲文城僉使,申行楫爲馬梁僉使,申漢昌爲雲寵萬戶,申命仁爲慶尙左水使,秦再奚爲所斤浦僉使,李世弘爲惠山僉使,韓榏爲大阜僉使。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,寒威久不解,伏未審夜來,聖候寢睡,若何?口淡·脚痺特甚,困惱亦甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?今日臣等與諸醫入診,詳察症候,宜當。中宮殿症候,夜來加減,何如?湯劑進御之後,或有差歇之勢乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺特甚,困惱亦甚之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候,亦無所減矣。勿爲入診。內殿症候一樣,而膈氣咳喘最悶矣。
傳曰,史官三員待命,騎馬六匹立之,臘享大祭所內摘奸。
謝恩,同副承旨尹鳳朝。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺特甚,困惱亦甚及熏熱,腹部飽滿,膈間不淸利未已之候,復何如?搔癢之候,比昨有減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差勝矣。
兵曹,副司果沈季良身死,曾經臺侍。達。別致賻。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺特甚,困惱亦甚及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?今日臣等與諸醫入診,詳察症候,宜當。中宮殿症候,夜來加減,何如?諸醫等以爲,所進湯劑,尙無顯效,又有變通之議,今日亦令醫女趁早入診,詳察症候,更議當進之劑,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚,腹部飽滿亦甚,而熏熱·膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢之候特甚。勿爲入診。內殿症候一樣矣。
平安監司,義州府尹書目,冬至使一行,今月二十七日渡江入去事。
傳曰,史官一員待命,騎馬三匹立之,崇陵忌辰祭所內摘奸。
承文院副正字愼後三,闕內內摘奸時,無緣闕直,依承傳罷職。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿膈滿咳喘,最爲緊切。前進茯苓補心湯,似爲力弱,今姑停止,柴陷湯加桔梗·只角麩炒各一錢,連進三貼,以爲開膈淸痰之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,口淡·脚痺·困惱特甚,腹部飽滿亦甚及熏熱,膈間不淸利未已之候,復何如?搔癢特甚之候,比夜減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,雪後風烈,伏未審夜來,聖候寢睡,若何?口淡·脚痺,困惱特甚,腹部飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨有減乎?今日臣等與諸醫入診,詳察症候宜當。中宮殿症候,夜來加減,何如?昨入湯劑進御之後,其有差歇之效乎?今日亦令醫女入診,宜矣。不勝終宵憂煎,敢此問安,竝爲仰稟。答曰,知道。口淡·脚痺,困惱特甚及腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢特甚,與昨無異矣。勿爲入診。內殿症候,湯劑連進後,尙無顯效矣。
說書金鎭商上書。大槪,臣於端懿嬪練祭一款,竊有愚見,敢此仰陳。乞命博議而審處,俾禮典無失,不勝幸甚事。入啓。答曰,覽書具悉。書辭如此,令該曹議于大臣,稟處。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚,腹部飽滿亦甚及熏熱,膈間不淸利未已之候,復何如?搔癢之候,比昨減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢之候,晝則差減矣。以上朝報
戶曹達曰,因禮曹覆達,衿川愍懷嬪墓所火巢田民田入陳處,打量給價事,令下矣。自本曹發遣郞廳打量,則畓三結十二負九束,田一結九十一負九束。所當出給於本主,而價本高低,有難的知。曾前陵寢火巢內民田入陳時,有代土出給之規。今亦以衿川附近果川·富平·金浦·龍仁等邑所在官屯田畓,各以若以結負,除出代給,以作入陳之數,何如?令曰,依。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,寒威日甚,伏未審夜來,聖候寢睡,若何?口淡·脚痺·困惱特甚,腹部飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢特甚之候,比昨有減乎?今日臣等與諸醫入診,詳察症候宜當。中宮殿症候,夜來加減,何如?治嗽開膈之劑,前後連進七貼,而尙無小效,寢膳之廢,已過兩旬。卽伏聞醫女所傳之言,間間有困惱之候云。中氣之虛憊,勢所必至,臣等已不勝一倍焦灼之至。諸醫中亦或有補虛之議,而方未歸一矣。伏聞昨夜下敎于醫官者,聖慮及此,實爲允當。詳知夜間症候,可以議定當進之劑,而今日亦令醫女,趁早入診,宜矣。臣等不勝終宵憂煎,敢此問安,竝爲仰稟。答曰,知道。口淡·脚痺·困惱特甚,腹部飽滿亦甚之候一樣,而熏熱·膈間不淸利之氣未已,喉乾朝來止歇,眼視昏暗特甚之候無減,而寢睡不寧,搔癢特甚之候,比昨小減矣。勿爲入診。內殿症候一樣矣。
藥房口傳啓曰,中宮殿症候,尙今彌留,臣等退在藥院,極爲悶迫。自今日移直廚院,以便承候,而府院君亦令自今日,直宿闕內,何如?惶恐敢啓。傳曰,知道。
司書鄭宅河上書。大槪,臣於日昨,慘被橫逆於泮儒。以此情勢,決無抗顔從仕之望,乞削臣職,仍勘臣羞辱朝廷之罪事。入達。
獻納趙彦臣,校理趙尙絅初度呈辭。入達。給由。
府前達,請義州呼訴客使首倡人朱益桓,亟令梟示事。新達,海西所江鎭之陞爲水營,蓋爲嚴海防重節制,而且其新設之初,規模措畫,非如他閫帥按簿代任之比,則必得諳練機略,素著威望之人以畀之,然後可以設施戎務,憚壓列鎭,而新陞黃海水使朴昌潤,特一常調庸瑣之人耳。拔身以來,旣無聲稱,前後居官,又蔑治績。當初所江僉使之除拜也,以其兼防禦之任,而與他鎭自別,故已有冒濫之譏,則決不可仍陞水使,授以制閫之責,請黃海水使朴昌潤遞差。答曰,不從。
文學鄭錫五辭職上書。入達。答曰,覽書具悉。爾其勿辭,救護母病。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿症候,爲日已久,中氣必虛,肺有浮火,咳嗽不歇,入門方加味生脈散元方,去白朮,加入貝母薑炒一錢,連進三貼,以爲扶元淸肺之地,宜當云。此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱特甚,腹部飽滿亦甚,熏熱,膈間不淸利未已之候,復何如?搔癢特甚之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而搔癢特甚之候,晝則差減矣。
禮曹申目,粘連達下是白有亦,議于大臣,則領府事李濡以爲,父在爲母與爲妻,雖十五月畢喪,實具三年之體,故十一月而練者,正當朞年之數云者,在於喪禮備要,至於不杖則不禫,雖是禫祭條所論,旣無不練之文,則似不可以不禫,而又爲不練,遂廢三年之體矣。如臣蒙學,素不講禮,猝然承問,何敢臆對,以重汰哉之誚哉?惟在博詢而處之,伏惟徽裁。判府事金昌集,與領府事李濡議同,判府事李頤命以爲,臣素昧禮學,倉卒承問,不知所以仰對。但以宮官所擧禮經之說觀之,則但云不杖而不禫,未嘗云不練。古文雖曰簡奧,禮說皆謹嚴,恐不必有所脫漏,而使推此及彼也。三年之祭,禫最輕,故有過時不行之文,豈妻喪父在者,壓屈而損其輕者,只行其重者,以存三年之體歟?制禮微意,旣難明知,今何可義起禮經所未言之禮乎?以臣愚蒙之見,實難臆對,惟在博詢而審處,伏惟徽裁。判府事趙泰采,右議政李健命,與判府事李頤命議同,判府事金宇杭以爲,臣於禮學,素不講習,何敢有所容喙於莫重邦禮,而旣承下詢,不敢泯默,略陳淺見,臣不勝惶恐。禮書只曰,父在爲妻,不杖則不禫云,而無不練之文。練重於禫,則以不禫之故,謂之自包其中,而竝與練廢之者,未知果合於禮意耶?朞之喪,十一月而練,十三月而祥者,實具三年之體,故練則小祥,朞稱大祥,此爲變除之節,而私家所通行之祭禮也。臣不敢知王朝禮制之果如何,而據禮應行之祭,恐不可與過時不祭之禫,竝擧而論之也。且禮云,朞而祭,禮也,朞而除喪,道也,祭不爲除,喪也。宮官書中練·禫之祭,爲生者變除而設者,未知別有所據耶?臣於病昏中,倉卒臆對,汰哉之誚,烏得免乎?唯願朝家博詢而處之爲宜,伏願徽裁。判府事徐宗泰,病不收議,左議政權尙夏在外。收議大臣之議如此,徽裁,何如?達。令曰,此事仰稟大朝,則妻喪十一月而練,十三月而祥,十五月而禫,實具三年之體也。禮書雖云,不杖朞不禫,而無不練之文。今若廢應行之制,則三年之體廢矣,豈非未安之甚者乎?以前定日行之爲敎,依此擧行。
明日端懿嬪練祭時,王世子望哭正時,丑初二刻,開門,三更一點。
謝恩,弼善趙鳴謙。
政院達曰,因禮曹草記,成均館居齋儒生,以司書鄭宅河辭書,大槪侵辱事,昨日夕食堂捲堂不入。自前如此之時,本館堂上,例有勸入之擧,而知館事金楺,同知館事申銋,大司成李秉常,俱以身病,不得入泮,同知館事閔鎭遠,以內局提調,方在藥院,無勸諭堂上,令本院稟處事,依下矣。知館事金楺,同知事申銋,大司成李秉常,竝卽牌招,以爲勸入之地,何如?令曰,依。
副修撰李仁復,檢閱朴師聖,牌不進,依承傳罷職。
答司書鄭宅河書曰,覽書具悉。意外橫逆,在我何嫌?爾其勿辭,從速察職。
政院啓曰,聖廟守齋儒生之捲堂,今至二日,不可不斯速勸入,而知館事金楺,同知館事申銋,大司成李秉常,竝皆違牌,推考徽旨,罷職傳旨,今方捧入,而儒生勸入,漸至遷就,事甚未安。知館事金楺,同知館事申銋,竝更爲牌招,使之勸入,何如?令曰,依。
王世子望哭後,藥房·政院·玉堂問安。答曰,知道。以上朝報
奉常寺官員,以都提調意達曰,自前藏氷米,本寺典僕等處收合以納,以其有位田收稅也。今年端懿嬪魂宮菜蔬,典僕等擔當供上,故位田不得收稅,氷米無他出處。合有變通之道,本寺典僕等三十二石,今姑減除,何如?令曰,依。以上戶曹謄錄
上在慶德宮。停常參·經筵。
下直,平壤庶尹金相勛,谷山府使邊震英,新昌縣監金光運,平澤縣監朴弼揆。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,魂宮練事已過,伏惟聖懷,益復傷悼,伏未審夜來,聖候寢睡,若何?口淡·脚痺·困惱特甚,腹部飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,比昨益減乎?伏聞昨日入侍醫官所傳之言,又有火升頭疼之候云。夜間加減,若何?今日臣等,與諸醫入診,詳察症候宜當。中宮殿咳嗽,膈間困瞀等症,昨進湯劑後,或有差減之效乎?今日亦令醫女入診,詳察症候,宜矣。臣等不勝終宵憂煎,敢此問安,竝爲仰稟。答曰,知道。練事倏過,悲悼益切。口淡·脚痺,困惱特甚,腹部飽滿亦甚及頭疼之候,一樣,而眩氣頗甚,熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡無異全失,搔癢無減矣。勿爲入診。內殿咳嗽·膈滿等症一樣,而困瞀之候,午後可知其加減矣。
吏曹參判金楺上書。大槪,以捲堂儒生勸入事,召牌荐降,而臣於其間,實有不敢參涉之嫌,竟未祗赴,自速違慢之誅。伏乞亟遞知館事之任,速出其代,俾卽擧行,仍治臣罪,以警具僚事。入達。答曰,覽書具悉。卿其勿辭,從速察職。
答說書金鎭商書曰,覽書具悉。爾其勿辭,救護母病。
傳曰,史官一員待命,騎馬三匹,卜馬二匹立之,長陵忌辰祭內摘奸。
藥房再啓曰,卽伏承問安之批,諸症候特甚之候,頭疼·眩氣,又是新症,寢睡無異全失爲敎,且伏聞朝者下醫官之敎,又有耳疼之候云。臣等伏不勝驚慮焦煎之至。雖有勿爲入診下敎,不可不與諸醫,卽爲入診,詳察症候,議定當進之劑矣。中宮殿症候,亦一樣無減,而伏聞醫官早朝所傳之言,去夜則咳嗽時,胸膈間間有牽痛之候云。諸醫以爲,中氣雖虛,旣有牽痛之候,則病氣似實,連用三錢重人蔘之劑,不無肺經助火之慮,加味生脈散,今姑停止,柴胡調中湯,加吉更·枳殼夫炒·麥門冬各一錢,連進三貼,以爲治痰利膈調和脾肺之地宜當云。此藥煎入之意,敢啓。答曰,知道。耳痛雖減,而諸症候一樣矣。苦口湯劑,實難進御。明日入診。加味生脈散,才進一貼,不宜遽停,今日則仍爲煎入。
府前達,請義州呼訴客使首倡人朱益桓,亟令梟示事。請黃海水使朴昌潤遞差事。新達,請通信副使鄭思孝改差事。請自今定式,差備譯官發送日滿之後,尙瑞院推納馬牌,如有違限者,從重科罪。答曰,不從。末端事,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·脚痺·困惱,腹部飽滿亦甚,眩氣特甚及頭疼熏熱,膈間不淸利未已之候,復何如?耳疼搔癢之候,益有所減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,耳疼小減後一樣,而搔癢之候,晝則差減矣。
政院啓曰,泮儒捲堂,今已累日。不可不斯速勸入,而同知館事閔鎭遠,以內局提調,方在直宿中,旣不得請牌,知館事金楺,同知館事申銋,皆再牌不進,大司成李秉常,亦爲違牌,旣有只推之命。所當竝請牌招,而知館事金楺引嫌陳書,才已捧入,同知館事申銋,大司成李秉常,聞其病勢俱重,實難承詣,他無推移可進之員。似當有變通之道,何以爲之?敢稟。傳曰,大司成李秉常,今姑改遞,其代口傳差出,仍卽牌招。
吏曹口傳政事,以洪致中爲大司成。
謝恩,大司成洪致中。
司書鄭宅河,牌不進,依承傳罷職。以上朝報
備邊司啓曰,黃海道別武士,一依關西例設置事,旣已定奪,故今方磨鍊以入,而所江防禦使,今陞爲水使,則所屬別武士,自本營·監兵營,一體試才啓聞之意,分付,何如?傳曰,允。以上備局謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·脚痺,困惱特甚,腹郞飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?頭疼眩氣,比昨有減,而搔癢之候,漸有差減乎?中宮殿咳嗽,膈滿牽引之候,加味生脈散連進後,或有減歇之勢乎?今日亦令醫女入診,宜矣。臣等依昨日下敎,入診聖候,而不勝終宵憂煎,敢此問安,竝爲仰稟。答曰,知道。口淡特甚有加,脚痺,困惱特甚,腹部飽滿亦甚及頭疼眩氣,一樣,而熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,耳疼搔癢之候,減歇矣。困惱特甚,明日入診。內殿咳嗽膈滿等症無加,昨日困瞀之候,不至大段。生脈散不可謂無效,咳嗽時別無膈間牽引之候矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚及頭疼·眩氣·熏熱,膈間不淸利未已之候,復何如?耳疼·搔癢之候,益有所減乎?臣等不勝憂煎,惶恐敢啓。傳曰,諸症候一樣,耳疼之候,小減後一樣,而搔癢之候,晝則差減矣。
假注書李齊恒出使,代以金相奭爲假注書。
備忘記,違牌坐罷翰林,竝敍用。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺,困惱特甚,腹部飽滿亦甚及頭疼·眩氣·熏熱,膈間不淸利,喉乾之候,其有所減,而眼視昏暗特甚之候,亦何如?耳疼·搔癢之候,比昨益減乎?中宮殿症候,咳嗽·膈滿·困瞀之候,漸有差減之勢乎?加味生脈散三貼,已盡於昨日,今日亦令醫女入診,詳察症候,議定加進當否,宜矣。臣等依昨日下敎,入診聖候,而不勝終宵憂煎,敢此問安,竝爲仰稟。答曰,知道。口淡特甚有加,脚痺,困惱特甚,頭疼·眩氣,一樣,而熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,耳疼·搔癢益減矣。內殿咳嗽·膈滿稍歇,始得入睡,困瞀之候,猶未顯減矣。
成均館官員,以大司成意達曰,臣昨昏承牌,祗肅新除,來詣泮宮,則夜已三鼓矣。仍爲留宿,今曉謁聖後,招致諸生,問以捲堂之由,則諸生等書進所懷以爲,夫太學,乃尊奉聖廟之地,而所關至重,故朝家所以待之者,事體自別,雖法司·禁吏,不敢攔入於下馬碑內者,自是祖宗朝三百年流來之規也。每當祭享及疏事,則大成殿香門外,例設別廳,別廳之儀,亦且嚴重,雖大臣重宰,皆爲回避者,蓋尊聖廟重事體之意也。乃者臣等,以文敬公金集,文正公宋浚吉,文正公宋時烈,文純公朴世采,四先正道德學問,實是一代之所宗仰,百世之所準則,其在國家崇奉之道,不可無聖廡腏享之典,故大論齊發,公議僉同,將欲陳書仰請,爲設別廳,諸儒列坐矣,有一朝士,偃然馳過,略不回避,累次呵禁,終無下馬之意,故起送泮隷,使之捉致其傔從,則所謂朝士,卽司書鄭宅河也。手自歐打泮隷,其爲擧措,殊甚駭然,故自別廳捉致其一傔從,略施笞罰矣。其翌日遣人誘致太學首奴,私自拘留,更發差人,推捉別廳下人,多士據理送言,則宅河益逞憤毒,肆然發牌,使三使令,突入作拿於聖廟至近之地,此實前古未有之變,不勝驚駭之至。使之捉入,薄施笞罰,卽爲送言于堂上,方請入達處置矣,不意宅河,敢生先發之計,投進一書,出其大槪,而以慘被橫逆等語,脅勒多士,極意誣罔。臣等因一體例間事,致辱聖廟,又被訐訴,則不敢晏然入堂,縮伏齋舍,恭竢處分,繼伏見宅河原書,則全沒事實,百般巧飾,其旨意之暗險,遣辭之回互,如見肺肝,人之爲言,胡至此極?其書中誣罔之語,不可勝記,而略擧其槪而言之,拘留首奴之事,全然牢諱,而欲囚使令之正妻云者,欲掩發牌之失,隱然發說,自歸於輕歇之科,其亦可哀也已。夫別廳,例設於香門,則所謂諸生之坐於臺邊云者,緣何而發,渠之傔從,旣被亂打,幾至死境云,則受罰之後,何能卽時隨去乎?據此數端,可見其捏誣之狀,而所謂掖隷之說,令人代羞。假令掖隷,作拿於聖廟,諸生之痛治,固無不可,而今乃自附於掖隷,以此籍重,欲爲得力之計,豈意淸朝侍從之列,有此鄙小之言哉?至於近來士習不古,憑藉賢關,恣行胸臆云者,亦甚駭異。近來賢關之所爲,不過爲先正辨誣,爲先正請享,則未知何事,果爲恣行胸臆,而況宅河之父湜,多年居齋,宅河亦寄食於下齋,父子發身,不過數年,則渠何敢公肆醜詆,凌踏賢關,若是其滋甚乎?蓋宅河雖極癡騃,豈不知該廳之不可犯馬,賢關之不可發牌,而只以侮賢醜正之心,敢蓄歧貳大論之計,春間一疏,得罪公議,而今此悖擧,亦出於因事作梗,詆斥臣等,以爲沮戲該事,其用心,吁亦巧且慘矣。至於末端所謂齋儒呈單師席,盛論新薦苟簡,人心不厭云者,尤不滿一哂。所謂朴世炯,以作拿被罰之人,懷其毒正之心,發此無倫之說,而師席旣爲退却,則其言豈足以承述而爲證哉?太學齋任,一循公議,故或以新薦,或以舊薦,若無新薦,則舊薦何從而生也?苟簡之云,其果成說乎?況今齋任,榜次旣久,且有聲望,則人心未厭,亦果成說乎?所謂曾經齋任,呈單該廳,譏斥主論者,行己處事云者,乃指李度遠所投之書,而此亦出於橫肆侵斥,沮戲大事之計也。別廳旣已退送,故齋任晩後始聞,至於呈單之擧,則恬不知愧之云,豈非誣罔之甚者乎?且付黃削籍之罰,皆在於世炯·度遠呈單之前,則廉恥掃盡之說,果何所據耶?蓋此等事,無與於渠之犯馬出牌之失,而橫出剩語,極意粧撰,必欲逐去齋任而後已,其心所在,誠不可測。噫,宅河之心,一以爲被罰人逞毒,一以沮四先正從享,而其所以爲人鷹犬,自效鬼蜮者,肝肺至此,而綻露無餘矣。抑臣等之不可抗顔入堂者有四,宅河,自以該廳犯馬爲是,而以臣等之據例爲橫逆,臣等之不敢入堂者,一也,宅河,自以賢關發牌爲是,而以臣等之守廟禁拿爲無嚴,臣等之不敢入堂者,二也,宅河,以臣等爲憑藉賢關,恣行胸臆,臣等之不敢入堂者,三也,宅河,以臣等爲廉恥掃盡,肆氣凌人,臣等之不敢入堂者,四也。有此四箇名目,不得伸暴,晏然入堂,則是自陷於渠所謂無廉恥之歸矣。豈敢冒沒入堂,以受君賜之食乎云云。臣以爲當初所爭,不過體例間微細之事,而因一時過當之書語,致令莫重聖廟,累日空堂,豈非未安之甚者乎?不可不斯速還入之意,縷縷開諭,而諸生等膠守己見,終不回聽,何以爲之?敢達。令曰,更爲開諭勸入。
今日藥房入診時,加味生脈散加進二貼事,榻前定奪,提調閔鎭遠兼帶同成均之任改差,其代卽爲口傳差出事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退後,與柳瑺·丁時梯等諸御醫,反復相議,則皆以爲,聖候左邊頭疼·耳疼及耳後項筋牽痛,皆屬小陽經分野,而必是風寒外襲之致,和解散,加荊芥穗·防風各一錢,連進三貼,以爲趁卽消散之地,宜當云。此藥煎入之意,敢啓。答曰,知道。
吏曹口傳政事,待敎單李箕鎭,檢閱單尹東衡·朴師聖。
吏曹口傳政事,以李觀命爲同成均。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚,腹部飽滿亦甚及熏熱,膈間不淸利,喉乾之候,其有所減,而眼視昏暗之候,亦何如?搔癢之候,比昨尤減乎?頭疼·眩氣等症,湯劑進御後,或有疏散之效,而耳後牽痛,黃蠟貼付後,亦有減歇之勢乎?今日臣等,與諸醫入診,詳察症候宜當。中宮殿咳嗽·膈滿·困瞀之候,夜來加減,何如,寢睡與昨漸勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱特甚及頭疼·眩氣,一樣,而腹部飽滿亦甚,熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,搔癢之候,不至大段,耳疼一向差減,耳後項筋牽痛之候,夜來頗甚矣。勿爲入診。內殿寢睡,姑無漸勝之勢,而睡覺後咳嗽·膈滿稍歇,朝來無減,困瞀之候,夜間不爲發作矣。
成均館官員,以大司成意達曰,臣伏承草記答辭,招致諸生,宣傳徽旨,更爲反復勸諭,則諸生以爲,非不知聖廟空堂之爲未安,違越徽旨之爲惶悚,而但念憑藉賢關,恣行胸臆之說,是何等醜辱,而書呈所懷之後,終未承開釋之敎,廉隅所在,決不可無端還入云,臣以爲旣以未安之意,相率捲堂,則廉義旣伸,固無未盡矣,所懷書達,而又有勸入之令,則徽旨亦不以諸生爲非也。更有何別爲開釋之端,而一向撕捱,終不承令,豈不大段未安乎?以此開諭,不啻縷縷,而諸生等以爲,未承開釋之前,終難入堂之意,堅執不回,無意還入,聖廟空堂,今已五日,事體至爲未安。若無別樣勸諭之擧,則恐無回悟之理,而以臣拙訥之辭,終難動聽,殊甚悶慮。何以爲之?敢達。令曰,知道。司書鄭宅河書中,憑藉賢關,恣行胸臆之說,實爲過當。其言之過當,余已知之,則諸生有何所嫌?聖廟空堂,已至累日,極爲未安,以此從速勸入,可也。
校理趙尙絅,獻納趙彦臣三度呈辭。入達。遞差。
府前達,義州呼訴客使首倡人朱益桓,亟令梟示事。請黃海水使朴昌潤遞差事。請通信副使鄭思孝改差事。入達。答曰,不從。末端事,依達。
成均館官員,以大司成意達曰,本館草記答辭,司書鄭宅河書中憑藉賢關恣行胸臆之說,實爲過當。其言之過當,余已知之,則諸生有何所嫌?聖廟空堂,已至累日,極爲未安,以此從速勸入可也事爲敎矣。臣謹以徽旨內辭意,傳宣於諸生,仍爲反復勸諭,則諸生等以爲,徽旨開釋,如是勤懇,謹當黽勉還入云。仍設夕食堂,臣則退去之意,敢達。令曰,知道。
答判府事徐宗泰箚曰,覽箚具悉卿懇。有疾未參,別無所傷,扈衛大將,固辭至此,今姑勉副,卿其安心勿辭,須速入來,用副余望。仍令曰,史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚及頭疼·眩氣,膈間不淸利未已之候,復何如?耳疼·搔癢之候,漸益差減,而項筋牽痛頗甚之候,比夜其有所減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而耳疼·搔癢之候差減後一樣,耳後項筋牽痛頗甚處,比夜差減矣。
備忘記,判府事趙泰采爲扈衛大將。
答檢閱朴師聖書曰,覽書具悉。爾其勿辭,救護母病。
待敎李箕鎭,檢閱尹東衡,牌不進,依承傳罷職。
答校理金取魯書曰,覽書具悉。爾其勿辭,從速察職。
答掌令宋思胤書曰,覽書具悉。有懷書陳,誠有意見,而第無一人置諸下考之方伯·閫帥,竝罷其職,殊涉過當。張漢相事,風聞未必盡信,更加詳察處之。守令中出入三司之人云者,未知指誰而發,而停論諫臣推考之說,亦未知其得當也。他餘條件,令廟堂稟處,爾其勿辭,從速察職。
假注書黃梓有頉,代以李光遠爲假注書。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,寒沍愈酷,伏未審夜來,聖候寢睡,若何?口淡特甚有加,脚痺特甚,腹部飽滿亦甚及頭疼·眩氣·熏熱,膈間不淸利,喉乾之候,其有所減,而眼視昏暗特甚之候,亦何如?耳疼·搔癢,漸益減歇,而耳後項筋牽疼處,比昨有減乎?今日臣等,與諸醫入診,詳察症候宜當。中宮殿困瞀之候,夜來加減,何如,寢睡日漸有勝乎?加味生脈散二貼,已盡於昨日,今日亦令醫女入診,詳察症候,議定加進當否宜當。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱特甚,腹部飽滿亦甚及頭疼·眩氣,一樣,而熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,耳疼·搔癢,漸益差減,耳後項筋牽疼處,比昨有減矣。勿爲入診。內殿咳嗽·膈滿及寢睡,姑無加勝之勢,而困瞀之候,夜來不爲發作矣。
刑曹,殺妻罪人朴尙謙,當日堂古介行刑。達。
府前達,請義州呼訴客使首倡人朱益桓,亟令梟示事。請黃海水使朴昌潤改差事。入達。答曰,勿煩。
副校理金雲澤辭職上書。入達。答曰,覽書具悉。爾其勿辭,救護祖母之病。
吏曹啓曰,臺諫有闕,政事,取傳。傳曰,明日爲之。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿諸症候,今雖小間,咳嗽·膈滿,尙未顯減,口淡久未復常。此由於胃氣未復之致,前進加味生脈散,去貝母,依本方入白朮一錢,五味子加二分,加進三貼宜當云。此藥煎入之意,敢啓。傳曰,知道。
備忘記,人臣立朝事君,身非已有,則設有情勢之大難安者,君父開釋,召牌荐降,則嚴畏分義,不得不出而應命矣。守禦使趙泰耉,每引前嫌,齗齗不已,固已過當。至於將任,則日昨入診時下敎,不啻明白,更無嫌端,而一向撕捱,無意行公,將兵重任,虛曠至此,揆以事體,豈容若是?殊涉未安。從重推考,更爲牌招,傳授密符。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚及頭疼·眩氣·熏熱,膈間不淸利未已之候,復何如?耳疼·搔癢之候,漸益減歇乎?耳後項筋牽疼處,比昨有減乎?水刺厭進,已至累日,臣等益不勝憂煎之至,惶恐敢啓。傳曰,膈間不淸利之氣差勝,其餘症候一樣,耳疼之候,小減後一樣,而搔癢之候,晝則差減,耳後項筋牽疼處,一向減歇矣。
守禦使趙泰耉,牌不進推考徽旨。令曰,更卽牌招。
政院達曰,守禦使趙泰耉,更爲牌招事,令下矣。今方胥命於金吾門外云,不得循例出牌,何以爲之?敢稟。令曰,勿待命事,分付,明朝更爲牌招。
令曰,副校理金取魯,一自被斥於鄭宅河之後,情勢不安,自劃畫於館職,而慘被誣衊,余已洞知,有所開釋。副修撰趙觀彬,向來一書,殊甚過激,而朝家本不當深咎,觀彬亦何可以此自廢,一向撕捱,無意行公?未免爲廉隅太勝之歸,俱涉過當。聖敎每如此,予敢不奉承,兩臣亦何不動念乎?各別申飭,俾卽察任。
傳曰,兩銓之官,皆備員,都政必行於今月內事,分付。
副校理金取魯,副修撰趙觀彬,牌不進罷職傳旨。傳曰,只推勿罷。以上朝報
備邊司啓曰,春間因守禦使閔鎭厚所啓,本廳買得田土,取其免稅米,以備需用,而軍保則漸次減數之意,蓋尙累陳於榻前,而軍保四百名,先已減額矣。今因地部草記,諸軍門所買田,竝革免稅之規,則本廳需用,無以繼之,所買田土,因爲免稅,似不可已。不然,則四百名已減之軍額,更令各其官還充宜當,令廟堂稟處事,令下矣。軍門田土之罷其免稅,旣有成命,則今不可變通,第本廳免稅,蓋爲軍額減數之代,則已罷之軍,不可還定,而需用無他出處,一百結依永作官屯例免稅,以爲減軍代需用之地,何如?答曰,允。以上備局謄錄
上在慶德宮。停常參·經筵。
大殿·中殿·世子宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚,腹部飽滿亦甚及頭疼·眩氣·熏熱,膈間不淸利,喉乾之候,其有所減,而眼視昏暗特甚之候,亦何如?耳疼·搔癢之候,已盡減歇,而耳後項筋牽痛之處,益有所減乎?和解散三貼,已盡於昨日,今日臣等,與諸醫入診,詳察症候,議定加進當否宜當。中宮殿咳嗽膈滿之候,夜來加減何如?困瞀之候,更不發作,而寢睡比昨漸勝乎?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺,困惱特甚,腹部飽滿亦甚及眩氣,一樣,而熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,搔癢之候,猶未快減,頭疼·耳疼差減,耳後項筋牽痛,益有所減,湯劑不必加進矣。勿爲入診。內殿咳嗽·膈滿及寢睡,與昨別無加減,困瞀之候,或有別作,而比前有減矣。
說書金鎭商上書。大槪,敢陳母病彌重之狀,冀蒙恩遞,專意救護,兼將端懿嬪練事一款,更申前章餘意,懇乞深念典禮之至重,勿以事過而置之,勿以人微而廢之,更令博議于儒臣及識禮之士,如使臣言,不爲無見,則改爲定制,編入于喪祭禮蒐輯中,俾之永久遵行,不然則亦命重勘臣妄論大禮,欲是己見之罪,以爲人臣之戒,不勝幸甚事。入達。答曰,覽書具悉。玆事旣已下詢大臣,仰稟大朝,處分已定,毋庸更議。爾其勿辭,救護母病。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚及眩氣·熏熱,膈間不淸利未已之候,復何如?頭疼·耳疼及搔癢之候,比昨尤減而,耳後項筋牽痛處,已盡差減乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,而頭疼·耳疼,耳後項筋牽痛處,一向差歇,而搔癢之候,晝則差減矣。
掌令宋思胤達曰,臣以積逋之蹤,痼疾之身,決無冒進强仕之路,而迫於嚴旨,黽勉出肅,旋尋長單,見阻未徹,更暴血懇,冀蒙鐫遞之恩,而略附淺見,粗效一日之責矣,及承徽答,特下溫諭,至許以誠有意見,條陳之事,又令廟堂稟處,臣感激兢惶,罔知所喩。第於下考之監司·閫帥請罷事,三邑守令停論諫臣之請推也,不惟不賜開從,或以爲過當,或以爲未知得當,臣於是,竊不勝瞿然,繼之以惶惑也。夫殿最之法,不可不嚴明。如使近來爲守令·邊將者,果皆循廉之人,則不置下考,有何所傷,而疵政多端,或爲一境之害,剝割無厭,或招一鎭之怨,爲其方伯·閫帥者,夫豈不聞知,而拘於顔情,不顧公法,問備薄罰,恬以爲常,至於一路之中,無一貶下者,比比有之。若無別樣警責之道,則恐無以革其謬習,此臣所以慨然請罷者也。揀擇時,有處女,守令之未及上送者,其罪有難容貸,而其中春川府使丁道復,以出入三司侍從之臣,推托病故,不遵朝令,已極可駭,至於臺章峻發之後,又不思自處之道,晏然仍蹲,厚招物議,此臣之尤所深斥者也。今此三邑守令,皆在應罷之律,則發論諫臣,不可不終始爭執,而諉以朝家旣有酌處之道,連達未久,徑先停止者,實有乖於臺體,故臣果以推考爲請矣,未槪徽聽,一例靳許,臣實歎嘅,而至於忠淸都事李滋事,徽答中無所發落,臣尤不勝抑鬱之至。臣書所論,實採輿論,有非泛然風聞之比,故有所刺擧,請以削罷,邸下若以臣言爲然,則宜賜下答,而可否間未得承敎,臣愚死罪,莫曉睿意之所在也。臣新入臺閣,率爾論列,而邸下乃以數款事,歸之於失當之科,此莫非臣誠意淺薄,言辭拙訥之致,尙何顔面,晏然於職次乎?昨緣病狀苦劇,今始來避,所失尤大,請令遞斥臣職。答曰,答辭旣云他餘條件,則李滋事,自在稟處中矣。勿辭退待。
答判尹趙泰耉書曰,覽書具悉。屢次特敎之下,終不應命,今又留書,還出國門,分義事體,決不當若是也。守禦使之任,許遞焉。
答工曹判書申銋書曰,覽書具悉。卿辭至此,本職今姑勉副,安心勿辭,調理行公。
全羅監司書目,敢陳必遞之義,兼附憂歎之忱事,上書上送事。達。答曰,覽書具悉。書中所陳,令廟堂稟處,卿其勿辭往來焉。
有政。吏批,李澤爲京畿監司,尹錫來爲獻納,洪啓迪爲戶曹參議,李燮爲司宰主簿,閔鎭厚爲典醫監提調,權尙游爲司饔提調,元命一爲敦寧奉事,金鎭商爲司書,李宖爲禮曹參議,李國馨爲金川郡守,金應端爲司僕主簿,趙道彬爲尙衣提調,宋成明爲宗簿正,尹商來爲漢城判官。兵批,李尙爲平安兵使,黃軾爲訓鍊習讀。以上朝報
上在慶德宮。停常參·經筵。
下直,韓山郡守魚史周。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺,困惱特甚,腹部飽滿亦甚及熏熱·眩氣,膈間不淸利,喉乾之候,其有所減,而眼視昏暗特甚之候,亦何如?頭疼·耳疼及搔癢之候,漸益減歇,而耳後項筋牽痛處,已盡減歇乎?今日臣等,與諸醫入診,詳察症候宜當。中宮殿咳嗽·膈滿之候及寢睡,與昨差勝,而困瞀之候,不復發作乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺,困惱特甚及腹部飽滿亦甚之候,一樣,而眩氣減歇,熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,頭疼·耳疼,已盡差愈,搔癢之候,不至大段,耳後項筋牽痛處,益減矣。勿爲入診。內殿咳嗽·膈滿及寢睡,姑無日勝之勢,困瞀之候,猶未快減矣。
府前達,請義州呼訴客使首倡人朱益桓,亟令梟示事。請黃海水使朴昌潤改差事。新達,引嫌而退。有懷刺擧,不失臺體,徽批未安,何至過嫌?請掌令宋思胤出仕。答曰,不從。處置事,依達。
備邊司,守禦使閔鎭厚。
黃海監司書目,金川郡守李鼎佐,今月初六日父在喪事。
忠淸監司書目,忠州兼任延豐呈,以大司憲鄭澔辭職上書上送事。達。答曰,覽書具悉。連章乞免,殊涉太過,須勿固辭,上來行公。
掌令宋思胤就職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚,熏熱,膈間不淸利未已之候,復何如?眩氣及搔癢之候,比夜尤減,而耳後項筋牽痛處,漸益減歇乎?臣等不勝憂煎,惶恐敢啓。傳曰,膈間不淸利之氣差勝,其餘症候一樣,眩氣,耳後項筋牽痛處,差歇後一樣,而搔癢之候,晝則差減矣。
傳曰,守禦使令書追後達下,密符單子,卽爲啓下。
政院啓曰,命下矣。守禦使閔鎭厚,卽爲牌招,以爲密符傳授之地,何如?傳曰,允。
京畿監司書目,廣州呈,以執義金幹辭職上書上送事。達。答曰,覽書具悉爾懇。本兼兩任,不宜久曠,勿復以疾病爲辭,須速上來察職。以上朝報
禮曹啓曰,來己亥年正朝,大殿·中宮殿·陳賀時,王世子致詞陳賀等節目,當爲磨鍊,而方在嘗藥之中,何以爲之?敢稟。傳曰,權停。又啓曰,來己亥年正朝,大殿·中宮殿·世子宮·陳賀節目,當爲磨鍊,而自上方在靜攝之中,依近例以權停例磨鍊乎?且正月初一日,適與日食齋戒相値,自前節日若値齋戒,則亦有退行之例,今此陳賀,似當以初二日退行,竝此仰稟。傳曰,權停。以上禮曹謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺,困惱特甚,腹部飽滿亦甚及眩氣·熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候,已盡差愈,耳後項筋牽痛處,益復差減乎?今日臣等,與諸醫入診,詳察症候宜當。中宮殿咳嗽膈滿之候及寢睡,夜來加減何如?困瞀之候,不復發作乎?伏聞昨日入診醫女所傳之言,數日來又有食已旋飢,口味失常之候云,臣等尤不勝驚慮之至。加味生脈散三貼,已盡於昨日,今日亦令醫女入診,詳察症候後,議定繼進之藥矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺,困惱特甚,腹部飽滿亦甚之候,一樣,而眩氣·熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,搔癢之候及耳後項筋牽痛處,猶未快減矣。勿爲入診。內殿咳嗽等症及寢睡,與昨無異,症錄纔下,詳審議藥宜矣。
政院達曰,守令之未署經者三員,而憲府,大司憲鄭澔,執義金幹在外,掌令李鳳翼,持平李重協·魚有龍呈辭,掌令宋思胤,獨爲行公。諫院,大司諫李喬岳陳書,司諫朴聖輅呈辭受由,獻納尹錫來,正言金相尹未肅拜,正言黃璿在外。除在外及行公受由外,陳書呈告未肅拜人員,竝卽牌招,以爲署經之地,何如?令曰,依。
右議政李健命箚子。大槪,賤疾彌苦,今日起居之班,未克祗赴,惶恐俟罪,兼貢愚忱,以冀察納事。入啓。
藥房再啓曰,中宮殿症錄書下後,臣等與柳瑺·丁時梯等諸御醫,反復商議,則皆以爲,寒痰挾感,肺氣虛寒,加味生脈散,雖補中氣,不能理痰,今姑停止,半夏溫肺湯本方,白芍藥代白朮一錢,加瓜蔞仁去油一錢,白芥子炒硏五分,連進三貼宜當云。此藥煎入之意,敢啓。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚及眩氣·熏熱,膈間不淸利未已之候,復何如?搔癢及耳後項筋牽痛處,比昨減歇乎?臣等不勝憂煎,惶恐敢啓。傳曰,膈間不淸利之氣差減,其餘症候一樣,耳後項筋牽痛處,小減後一樣,而搔癢之候,晝則差減矣。
謝恩,獻納尹錫來。
府前達,義州呼訴客使首倡人朱益桓,亟令梟示事。請黃海水使朴昌潤遞差事。新達,寧邊府使張漢相,爲人姦猾,行己貪鄙,特以善事拔身,從前履歷,已極猥濫,而到處不法之狀,難以毛擧。曾在南閫,慘被臺劾,及授本職,多有物議,而僅僅彌縫,晏然赴任,締結商賈,販貿物貨,而官門便成市肆,蠱惑邑妓,信任奸吏,而政令多以賂成,民不堪命,怨聲載路。且稱以換市,馱送數十同木於南兵營,輸運京第之說,有口皆言,莫不唾罵。此非泛然風聞之比,則別無更加詳察之事。如此貪鄙之人,決不可畀以邊防重鎭,請寧邊府使張漢相遞差。答曰,勿煩。
答右議政李健命箚曰,省箚具悉卿懇。所患如此,慮念曷已?不得進參,有何所傷?箚末所陳,予當留意,卿其安心勿待罪,俟間視事,用副予望。仍傳曰,遣史官傳諭,遣御醫看病。
檢閱朴師聖,牌不進,依承傳罷職。以上朝報
備邊司達曰,會寧開市,旣已完畢,令承文院撰出回咨,別定禁軍,下送于義州府,使之傳語鳳凰城將處,以爲轉北京之地,何如?答曰,依。以上備局謄錄
御營廳啓曰,本廳郞廳及諸將校,今戊戌年秋冬等褒貶,當爲等第,而都提調臣徐宗泰在外,大將臣金錫衍有身病,限內不得磨勘之意,敢啓。傳曰,知道。以上御營廳謄錄
禮曹啓曰,今此信使之行,帶去馬上才人及日本國王以下所贈禮單,旣已磨鍊矣。取考謄錄,則自前信使時,馬上才人所騎能走馬三匹具鞍,自有都監定送之規,而齎去禮單中,又有鷹·馬預備之擧。預差鷹連,令江原道措備,馬亦令本道措備,而色則月羅·加羅·紫·古羅·無毛里者,以此形色中二匹,極擇待令之意,分付兩道及訓鍊都監,何如?〈答曰〉依。以上訓局謄錄
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審聖候寢睡,若何?口淡特甚有加,脚痺,困惱特甚,腹部飽滿亦甚及眩氣·熏熱,膈間不淸利,喉乾之候,其有所減,而眼視昏暗特甚之候,亦何如?搔癢之候及耳後項筋牽痛處,已盡減歇乎?今日臣等,與諸醫入診,詳察症候宜當。中宮殿咳嗽·膈滿,食已旋飢等症,昨日湯劑進御之後,或有減歇之效,而寢睡比昨漸勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺,困惱特甚,腹部飽滿亦甚之候,一樣,而眩氣·熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,搔癢及耳後項筋牽痛處,猶未快減矣。勿爲入診。內殿咳嗽等症候及寢睡,與昨無異矣。
禮曹參判李光佐再度呈辭及司諫朴聖輅三度呈辭。入達。遞差。
府前達,請義州呼訴客使首倡人朱益桓,亟令梟示事。請黃海水使朴昌潤改差事。請寧邊府使張漢相罷職不敍事。入達。答曰,勿煩。
忠淸監司書目,大興郡守李昌碩,去月二十六日遭母喪事。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺,困惱特甚,腹部飽滿亦甚及眩氣·熏熱,膈間不淸利未已之候,復何如?搔癢及耳後項筋牽痛處,比夜有減乎?臣等不勝憂煎,惶恐敢啓。傳曰,諸症候一樣,耳後項筋牽痛處,少減後一樣,搔癢之候,晝則差勝,而口淡,困惱特甚,終夜呻吟,今日以上前開拆之故,不得已呻吟中聽過,尙今猶有未盡,而口淡·困惱,卽今特甚矣。又口傳啓曰,卽伏承下敎,臣等不勝驚慮之至。上前開拆,事體雖重,非如一日之內畢下,卽今口淡·困惱之候,旣如是特甚,未開拆啓本,姑爲停止,以待氣候少間之時,而醫官亦爲卽今入診,未知何如?惶恐敢啓。傳曰,褒貶與他事有異,不可經夜,今方垂畢,畢拆後當卽招醫官,使之入診矣。又口傳啓曰,入診醫官退出後,臣等與之商議,則皆以爲,五錢重蔘茶進御爲當云。今方煎入之意,敢啓。傳曰,知道。
謝恩,司書金鎭商。
吏曹啓曰,臺諫有闕,政事,取稟。傳曰,再明日爲之。
藥房口傳啓曰,煎入蔘茶,已爲進御乎?口淡,困惱特甚之候,卽今加減何如?臣等不勝憂煎,惶恐敢啓。傳曰,蔘茶才已進御,口淡,困惱特甚之候,一樣矣。以上朝報
上在慶德宮。停常參·經筵。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡,困惱特甚有加之候,昨夜蔘茶進御之後加減,何如?脚痺特甚,腹部飽滿亦甚及眩氣·熏熱,膈間不淸利,喉乾之候,其有所減,而眼視昏暗特甚之候,亦何如?搔癢及耳後項筋牽痛處,已盡差減乎?症候如此,今日臣等,不可不與諸醫入診,詳察症候宜當。中宮殿咳嗽膈滿及食已旋飢,其有差減,而困瞀之候,不復發作,寢睡比昨有勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺特甚,腹部飽滿亦甚之候,一樣,而熏熱,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,搔癢之候,不至大段,耳後項筋牽痛處,已盡差減,昨日蔘茶進御之後,困惱特甚有加及眩氣小減,加進一貼宜矣。勿爲入診。內殿咳嗽等症候及寢睡,別無所減,而困瞀之候,猶未差減矣。
府前達,請義州呼訴客使首倡人朱益桓,亟令梟示事。請寧邊府使張漢相罷職不敍事。新達,仕路淆雜,未有甚於近日,雜職之準朔遷轉者,得授正職,此類旣不可任以京司決訟官,外方守宰,則布列各司,轉動無路,且漸次陞六,前後相續,而職窠無多,常患窒礙。不可無變通疏利之道,請雜職雜歧陞六之人,移送西銓,竝付司果,毋授東班正職。惠廳之有貢物主人,爲其分授價米,使辦諸色供上之物,而近來多有貢物年條買賣之事,至於經理廳·賑廳差人,亦多買取年條,以爲贏利之資,以致主名互換,眩於責辦,且或預受數三年價米,多方變貿,沒其本價,不但徵出之苟艱,本廳所儲,漸以耗損,事之駭然,莫此爲甚。請申飭惠廳,嚴立科條,各色貢物主人,毋得買賣年條,切勿許預受價米,以杜轉換耗失之弊。王政所急,常防利源,而連歲凶荒,公私赤立,率以征利爲務。頃日大臣陳箚,請定公私債分數之式者,誠得今日捄弊之責,而至如京上司,攬取監兵營·州縣防納之利,監兵營·州縣,又攬〈取〉小民興販之利,甚至爲守宰者,俵散錢穀於民間,以殖利取贏爲能事,方春穀貴之時,以穀計錢而給民,秋成穀賤之後,以錢計穀而輸官,雖非給債,而其利倍蓰於給債。且如官債,雖自朝家定式,而外方異於京司,守令委諸監色,藉其官威,勒捧倍息之利,而邑民雖或冤苦,不得伸訴,囚繫箠楚,不勝荼毒,此尤可哀痛者也。請令廟堂,明頒事目,一切禁斷,自今以後,京上司毋取外方防納之利,守令毋得給穀取利於民,而收債踰其定式者,監司巡歷及災傷敬差官·都事覆審時,聽民自訴,卽爲摘發,監色繩以重律,守令亦爲論罪。答曰,不從。第三件事,令該曹稟處。第四件五件事,令該廳廟堂稟處。前達,黃海水使朴昌潤遞差事,停達。
答左參贊洪萬朝書曰,覽書具悉。卿其勿辭,調理行公。
大殿·中殿·世子宮·嬪宮,藥房·政院·玉堂夕問安。答曰,知道。
假注書李光遠有頉,代申思稷。
政院啓曰,卽伏見諸道褒貶啓本,則全羅監司洪錫輔啓本中,樂安郡守李重昌,以老且嗜酒,刑杖妄酷爲目,則宜置下考,而置之中考,致勤點下。平安兵使李澤啓本中,防山萬戶梁翁福,以器械修補,姑當仍置爲目。旣稱器械修補,而又云姑當仍置,兩句語意,有所逕庭,致勤點下。平安監司李肇啓本中,朔州府使李萬禎,以濫徵倍利,厚招民怨爲目,則宜置下考,而置之中考。江界府使李順坤,以浮謗何傷,賑資多辦爲目。雖辦賑資,旣有謗言,則宜置中考,而置之上考。肅川府使柳就章,雖違朝禁,詳明可尙爲目。旣違禁條,則雖稱詳明,宜置中考,而置之上考。雲山郡守李忠邦,以受債雖過,治聲多聞爲目。受債已過,則宜置中考,而置之上考,邊將無一人居下。黃海監司李德英啓本中,延安府使沈仲良臥治旣優,宜勉勤勵爲目。其曰宜勉勤勵者,顯有貶意,而强置上考。忠淸監司金興慶啓本中,尼山縣監李夏英,以雖無顯疵,多有謗言爲目。顯疵雖無,謗言過多,則宜置下考,而置之中考。江原監司李箕翊啓本,則守令無一人居下。江華留守權,京畿水使李鳳祥,黃海兵使元徽,全羅左水使閔濟章,忠淸水使崔鎭漢,邊將無一人居下,殊無嚴明殿最之意,竝推考,何如?傳曰,允。
藥房口傳啓曰,晩後口淡特甚有加,脚痺·困惱特甚,腹部飽滿亦甚及熏熱,膈間不淸利未已之候,復何如?眩氣及搔癢之候,漸益差歇乎?臣等不勝憂煎,惶恐敢啓。傳曰,膈間不淸利之氣差勝,脚痺·困惱有加及眩氣,小減後一樣,搔癢之候,晝則差減,其餘症候一樣矣。以上朝報
備邊司達曰,各衙門用度及各處守直軍士丙申定奪裁〈減〉者,非爲永減,則明春當爲復舊,而今年年事,亦多凶歉之處,癘疫漸復熾發,各樣應捧,難保其准數,姑爲仍減,待明年歲末,更爲觀勢稟處,何如?答曰,依。以上備局謄錄
司饔院官員,以都提調意達曰,磁器造成之役,專靠燔木,近年以來,四山濯濯,柴道漸遠,物力之所入,其數倍蓰,各邑所納保布,亦以災減之故,收捧之數,比前大縮,燔所形勢之苟艱,年年益甚,兼以上今年癘疫之慘,振古所無,目見匠卒之塡連丘壑,而實無措手之路。今秋嬪宮喪所用器皿及嘉禮時許多器皿燔出之際,略干院儲,罄竭無餘,明年燔造,未免狼狽。卽伏聞御營廳留儲之木,稍似有裕,而年前京畿監營及賑廳木一同價銀子三十五兩式輸送後,有取用之事云。本院亦依此例,價銀備送于御營廳,所儲木一百同取來,以補燔造之役何如事。依準。御營廳謄錄
上在慶德宮。停常參·經筵。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚,腹部飽滿亦甚及熏熱,膈間不淸利,喉乾之候,其有所減,而眼視昏暗特甚之候,亦何如?眩氣及搔癢之候,漸益減歇乎?今日臣等,與諸醫入診,詳察症候宜當。中宮殿咳嗽·膈滿及食已旋飢之候,漸有差減之勢,而寢睡比昨何如?困瞀之氣,不復發作乎?半夏溫肺湯三貼,已盡於昨日,今日亦令醫女趁早入診,詳察症候而後,可以議定繼進之藥矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱特甚之候,一樣,而熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,眩氣往來,搔癢之候,不至大段矣。勿爲入診。內殿咳嗽等症候及寢睡,則無加減,而困瞀之氣,猶未差歇矣。
副修撰趙觀彬三度呈辭。入達。遞差。
府前達,請義州呼訴客使首倡人朱益桓,亟令梟示事。請寧邊府使張漢相罷職不敍事。新達,近來紀綱解弛,名分壞亂,識者之寒心,久矣。日者羽林衛將柳聖基之賤妾,至乘有屋轎,爲本府禁吏所捉。聖基雖曰無識武夫,若有一分畏愼之心,何敢使其賤妾,肆然乘轎,蔑法犯禁,略無顧忌乎?如此之類,若不隨現痛懲,則將無以振紀綱而嚴名分,請羽林衛將柳聖基罷職不敍。日昨柳聖基妾乘轎被捉之後,監察趙倓,敢生循私容護之心,至以囚治禁吏之意,肆然送言,又爲私令拘留。倓,身爲臺監,不思執法之道,欲罪禁吏,以售逞忿之計,其不識事體,愚妄縱恣,莫此爲甚。請監察趙倓汰去。答曰,不從。末端兩件事依達。前達,雜科雜歧陞六之人事及各司貢物主人事及京各司毋得取外方防納之利,守令毋得給穀取利於民間,令該曹該廳,廟堂稟處間姑停。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,半夏溫肺湯三貼進御之後,咳嗽·膈滿之候,不無小減,而辛熱之劑,不必多進,人蔘散,乃略加變通於前藥者,加麥門冬二錢,瓜蔞仁去油·陳皮各一錢,連進三貼宜當云。此藥煎入之意,敢啓。答曰,知道。
假注書金相奭有頉,代洪龍祚。
謝恩,兼春秋尹恕敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺·困惱特甚及熏熱,腹部飽滿,膈間不淸利未已之候,復何如?眩氣及搔癢之候,漸益減歇乎?臣等不勝憂煎,惶恐敢啓。傳曰,膈間不淸利之氣差勝,眩氣往來一樣,搔癢之候,晝則止歇,其餘症候一樣矣。
謝恩,副校理金相玉。
答修撰金東弼書曰,覽書具悉。爾其勿辭,從速察職。
有政。吏批,以金遇華爲仁同府使,朴師益爲司書,金德基爲知義禁,金楺爲典牲提調,朴聖輅爲輔德,趙命興爲大興郡守,金演爲禮曹參判,金相玉爲校理,趙泰耉爲工曹判書,李觀命爲宗廟提調,趙彦臣爲司諫,金東弼爲修撰,金雲澤爲吏曹佐郞,金德基爲戶曹參判。以上朝報
備邊司啓曰,春間因守禦使閔鎭厚所啓,本廳買得田土,取其免稅米,以備需用,而軍保則漸次減數之意,累陳於榻前,軍保四百名先已減額矣。今因地部草記,諸軍門所買田,竝革免稅之規,則本廳需用,無以繼之,所買田土,因爲免稅,似不可已。不然則四百名已減之軍額,令各其官,還充宜當,令廟堂稟處事,命下矣。軍門田土之罷其免稅,旣有成命,則今不可變通,第本廳免稅,蓋爲軍額減數之代,則已罷之軍,不可還定,而需用無他出處,限一百結,永作宮屯例,特爲免稅,以爲減軍之代需用之地,何如?傳曰,允。以上戶曹謄錄
禮曹啓曰,仁章里遷葬可合水原·廣州等地,率諸地師,當爲下去看審矣。連山縣監李玄緻等今已上來,竝與他地師,依前例除朝辭下去看審,何如?傳曰,允。以上禮曹謄錄
上在慶德宮。停常參·經筵。
下直,唐津縣監金胄賢。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚及熏熱,腹部飽滿·膈間不淸利,喉乾之候,其有所減,而眼視昏暗特甚之候,亦何如?眩氣及搔癢之候,漸益快減乎?臣等久未入侍,今日與諸醫入診,詳察症候宜當。中宮殿咳嗽·膈滿及食已旋飢之候,加減何如?困瞀之候,不復發作,寢睡比昨有勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱特甚,一樣,而熏熱,腹部飽滿,膈間不淸利之氣,未已,喉乾朝來止歇,眼視昏暗特甚之候無減,而寢睡不寧,眩氣往來,搔癢之候,不至大段矣。內殿咳嗽等症候及寢睡,別無加減,困瞀之氣,猶未差歇矣。
今日藥房入診時,領府事李濡同爲入侍。入侍時西原府夫人家,遣御醫看病事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
禁府申目,前府使韓圭議處云云。旣有未捧,而文書中不爲區別磨勘爲白乎旀,雖是公用應下之米,諉以未及會減,混錄於留庫數,其矇然虛錄之罪,在所難免。所當以此照律是白乎矣,事在今九月十七日赦令之前,似當勿論,徽裁,何如?達勿論。又申目,粘連安骨萬戶朴東蕃議處云云。身病輕重,雖未知如何,而領付漂倭,係是重事,則代送軍官,事極可駭。所當以此照律是白乎矣,事在今九月十七日赦令之前,似當勿論,徽裁,何如?達勿論。又申目,粘連忠淸道罪人放未放申本云云。鄭度興段,杖殺牧子,尹徵美段,越採分利,罪名俱重,竝姑仍配,他餘罪人段,令各衙門稟旨,何如?達依準。又申目,粘連咸鏡道罪人放未放申本云云。李振海,罪名旣重仍配,他餘罪人,令各衙門稟處,何如?達依準。又申目,粘連全羅道罪人放未放申本云云。李世德·韓起英·崔守星·申澫·具聖任等,罪名俱重,竝姑仍配,他餘罪人段,令各衙門稟處,何如?達依準。
弼善趙鳴謙三度呈辭。入達。遞差。以上朝報
藥房入診時,提調閔鎭遠所啓,臣於經理廳提調受命之初,伏見蕩春臺築城事,旣已定奪,至於祭告山神,而主管大臣,遭人言而出郊,久未始役,事多可慮。臣素昧軍旅之事,築城之利害,不能詳悉,而身爲有司之任,唯當奉行成命,故敢以擇日始役之意,仰達。仍陳淺見曰,脫有事變,必棄都城,使此城之人,先據仁王·白岳兩山,然後此城可保無虞,必須預爲定計云,則聖上敎以北漢形勢,終不可棄,而至於都城之可守可棄,無斷定之敎,令大臣熟講稟處矣。蕩春西邊築城,今已過半,而尙無稟處之擧,此蓋事係重大,大臣有難泛然回啓而然,而如是遷就,何時可定乎?靜攝之中,雖難引接諸大臣,而若時任大臣,自外商確於諸大臣,藥房入診時,同爲入侍定奪似好,不然則令備局收議於諸大臣以啓,以備上裁亦好。區區所懷,惶恐敢達。上曰,時任大臣,與他大臣商確後,入侍時定奪,可也。領中樞府事李濡曰,鎭遠所白北漢事,自前爛熳講論者也。自上每以都城闊大難守,不如專意北漢爲敎,而初令改守都城,而旋撤矣。若以都城爲可守,則何築北漢爲也?與民共守之下敎,亦指北漢,而外人不詳曲折,而徒知沮撓城役,以爲守北漢,不如守都城,及至蕩春之役,則又以三處守城,爲譏毁之柄。自古堅守都城,固爲正當之義,而今觀都城形勢,寧有一分可守之望乎?設如其言,都城果勝北漢,則雖完役之後,棄之何難?今此蕩春之城,不過比羊馬而已。且旣與民共守,則不得不稍取寬廣,以爲竝容之地矣。念昔壬辰之變,無城可守,倉卒西狩,丙子之亂,欲以江都爲歸,而不能得,堇入南漢,圖籍貨穀,全沒賊中,數百歲蓄積,一朝蕩然。完築北漢之後,則雖有意外患難,運入無難,或輸內城,或置蕩春,只以空城授賊,而都內民人,先據白岳·仁王兩山,則賊亦不敢輕入都城之內,況可犯蕩春·北漢之間乎?此正所謂與民共守者也。上曰,都城闊大如此,豈可謂可守之城乎?當初聚石爲城,全不堅築,非出禦賊之計。與民共守之言,乃指北漢,都城豈與民共守之地也?李濡曰,都城四面受敵,外山皆聳,敵若升高震砲,則民將逋匿之不暇,誰生扞禦之計也?外人務報浮議,以沮垂成之功,全無究硏利害,爲國家計,可異也。自上以都城·北漢終棄利害,明白下敎而處之,何如?都提調李頤命曰,當初築北漢時,旣有棄都城之意,上下相與討論停當,今者大臣親承下敎,都城棄否,不必更詢矣。鎭遠曰,定計於素。必預爲定計,然後可無臨時眩惑之患,且外議多以三城竝守爲不可,亦須指的下敎,然後可破群議矣。上曰,城以小爲貴。都城非以防賊,而築之不堅固,且闊大難守。此所以始修改之役而旋停,專意北漢,以爲緩急用者也。若以都城爲可守,何以北漢爲也?都城實無與民之勢,修築之役旣停,北漢則又築蕩春外城,形勢尤壯。此非利害難明之事,而異議猶以三處守城爲言,不成說話矣。初則以爲,此乃大事,待入診更稟爲敎矣,今無更議之端矣。李濡曰,外議喧鬧,鎭定無日,自上明辨下敎似好矣。若必守都城,則改築然後方可守之。北漢內外城,幾至完築,預輸糧餉器械,則脫有不幸,所棄者不過空城,此非難知之事,有何可論乎?李濡曰,設如議者之議,斷北漢,以守都城,則以闊大之都城,終難可守。都城若敗,則更何所歸乎?李頤命曰,我國之人,當事則論議素多。前日北漢定築命下之後,皆以爲都民,戶出一石以赴役矣,及其役時,民不樂赴,已築之後,又多異議,此等論議,未可知也。李濡曰,若目見形止而議之,則固無不可,而或全不知事狀,隨人唇舌,流訕不已,是不可異乎?上曰,雖欲守都城,以此虛疏之形勢,萬無可恃之理,北漢則終不可棄,專意於此爲當。今旣有此下敎,無可更問之事矣。鎭遠曰,然則時任大臣商確稟處之下敎,當爲還收乎?上曰,卿之陳達時,已諭予意,以爲大事,故使之更稟矣。今無更議之事,此下敎還收,可也。
領中樞府事李濡所啓,城役已至垂完之境,而物力不足。前日啓下京各廳所貸之木,其數不多,其中亦有防塞,不爲擧行者,不可恃此而始役。開春後不過一二朔可畢之事,若因物力不足而止,亦甚可惜。平安道慈母山城留在銀三萬兩云,一萬兩取來,補用於城役似宜,而亦不必全數用之,料理取其奇贏,本色則仍爲儲置北漢,極爲便當矣。提調閔鎭遠曰,慈母山城備局所管銀貨,不過二萬餘兩,而監營摏留財貨亦多。此亦西路關防重地,所儲財貨,雖不可他用,北漢旣作他日依歸之所,則此銀一萬兩取來留儲,以爲待變之需,而城役時量宜取用,仍爲還報,似爲便好矣。上曰,大臣所達是矣。慈母山城銀一萬兩取來,以補城役,可也。李濡曰,年前李寅燁主築城漢院之議,其時李聖模爲忠州牧使,鳩聚財穀頗多,不及,朝家罷之,其已蓄之財力,爲無用之故,炭葛等具,已用於北漢內城之築,而役糧千餘石,方在本州云。解氷後卽爲舟運,以補用於蕩春築城,何如?鎭遠曰,當初則雖曰千餘石云,而卽今年久之後,其數之全在,有未可必,爲先査問其實數而後,取來補用似宜矣。上曰,依所達取用,可也。
領中樞府事李濡所啓,小臣以老昏之人,於朝家事,不干預,而有區區所懷,敢此仰達。三南量田,實國家不得不爲之事,故臣每以停止之議爲不可。頃日入侍時,李頤命以姑停之意陳白,而臣無一言者此也。今則事勢誠有難處者,荐飢之餘,癘氣又熾。量田異於他事,吏與民,必皆無故,然後可行,無無田之民,不量之田。田夫病染,則操縱只出於監色之手,必有侵年不均之弊,監官亦必有因病遞易之患。其不能每每擇差必矣。且念將擧此等大役,必須預講節目,完備無缺,然後可免臨時躁擾之患,今則冬節垂窮,而三道方伯,人無奉行之意,其不爲講究可知。且督使遵行之際,必將迤到春間,飢疫之民,又値農作,弊端不可勝言,姑停似宜。令出不撓,固爲得體,而古亦有刻印銷印之事,惟其是而已。膠守硬定,未必盡善。不罷量田廳,使之詳究節目,待秋更擧,實無不可矣。都提調李頤命曰,頃日臣之請停也,入侍頗久,不能詳盡,其後諸大臣及廟堂諸宰,皆與臣不合,故不復更白矣。量田命下已久,尙有未始役者,三道監司,固爲不可,而至於洪錫輔,則爲監賑御史時,以改量爲宜,及處藩任,反如是說難,其勢必有大段難行者矣。三南癘疫,雖不如西路之酷,已無處不蔓及,故朝家俾從不染處始量。然則一邑一里之中,將有量處,有不量處,終爲未收殺之歸。且量田所重,全在等數,而今觀事目,新量處比舊量,等數低仰,不許過一等,而膏瘠前後多殊,瘠而等高,亦多有之。今若慮其紛紜,定限陞降,則殆將一踵前案,無剩無縮,此亦非良規。若使只循舊案,改量何爲?量尺事亦不均,他道皆用法尺,而獨兩南,仍用舊長尺,甚非均田之意。此等節目,不害更加熟講。若復以前後事目及近日各道所論變通者,確議去就,極其纖悉整齊,則今雖姑停,可以遵行於更量之時矣。又捐耗穀,以充任事監色酒食紙筆之費,此出不欲損民之意,而民之供億依舊云,無益於民,有虧於公,亦宜更議。且氷雪遍野,打量尤難,勢當竢春,而大寒之時,癘氣如此,春後之熾,可以知矣。飢疫萬死之餘,又擾以此等大役,則餘民將必廢農,此不可不慮。若於臣初請時,卽停則固好,而今亦猶可及止矣。量田廳則何可罷也?堂上數日相會,未盡之事,不住講究,自今三南守令有闕之代,令該曹極擇以送,以爲待秋趁卽擧行之地爲宜。二十年一量,卽祖宗朝舊例,而今則百年而始一擧,誠不可草草苟完,使之徒有量之名,民受其害,國無所益矣。李濡曰,京畿量時,故相臣閔□□故參判臣金始振,爲均田使。當時雖稱善量,而猶以爲難。今則又以除弊之故,不許均田使往督,使在京遙裁。假使外方,奉令惟謹,千里之外,事易失機,況此朝令不行之日乎?亦有變通而後可始役。且宿衛重地,猶以癘疫,停上番之軍,何獨於此事,硬守不移乎?又念凡事,必治根本。田結之日耗,因守令之年年報災,歲消月減而至此。假使改量,得數萬漏結,不除此弊,則亦無益矣。姑爲停止,以待癘息年登,發使臨督,極爲穩當矣。都提調李頤命曰,仁政必自經界始,則量田固爲大事,而田政之紊久矣。今日急先務,無過於此,此誠公論,非獨廟堂欲行之也。然飢疫之至此,初非預料,則今又畏天災念民隱而退行,亦是隨時得中之道,顧何妨也?且事必較量輕重而處之。朝令數變,民心不信,命令不行,亦關綱紀。此豈非大段可慮者,而猶不如不顧民弊,輕擧大事之爲害,惟願酌量輕重而處分矣。上曰,仁政必自經界始,此乃有國之大政。卽今改量之擧,非爲得剩結,量田不行已久,田政淆紊,不可不及時行之,故先試三南爲決,而監司守令,無一人欲行者,皆推托不卽遵行,民間亦皆不欲,朝家命令,爲監司·守令所格,旣發而輒廢,則雖時和歲豐之日,寧有行量之望乎?廟堂之不爲撓改,得體矣,以卽今事勢觀之,果有事未成而徒有弊之患,誠如大臣所白者,姑停爲當,而量田廳則不必罷,詳究未盡之節目,待秋擧行爲宜,依此爲之可矣。
都提調李頤命所啓,癘疫之熾蔓,不係於人力,則事勢之至此,雖非始計所及,量田之命,旣下癘疫未始之前,則可以奉行,而延拖至今,始爲稱頉,三南藩臣之事,至爲未安,自朝家宜有警責矣。提調閔鎭遠曰,金興慶到任未久,其未及擧行於冬前,勢固然矣。且臣於奉審之行,經由湖中各邑,亦將始役,或有已始之處,不可謂全不動念,而湖南·嶺南,則令頒之後,輾轉推托,挨入深冬,冀幸其延拖時日,自歸停廢,兩道方伯尤非矣。且量田廳行關之事,外方全不擧行,設廳無益。臣意則姑罷量田廳,依前差出量田使,使之下往檢督,然後庶有奉行之效矣。上曰,癘疫旣非人力所係,而東作又近,今日姑停之本意,以此也。朝令之下外方者,輒爲藩臣所格,每每如此,何事可做爲?承旨入侍之時,以量田爲宜者,及藩任,便改前見,以廢閣成命爲事,以此模樣,雖時和歲豐之時,豈有無端竣事之時乎?監司·守令,全無奉行朝令之意,若不改此弊,則雖秋後更擧,不過此樣矣。鎭遠曰,自量田廳,以秋成後卽擧之意,發關分付,而寂然無黑白,及至深冬之後,始爲推托論報,期至停撤而後已,兩道監司從重推考,何如?上曰,朝令之下,不卽擧行,深冬之後,始爲推托不行。如是則朝家命令,無可行之日,兩道監司,極爲未安,竝從重推考,可也。
提調閔鎭遠所啓,量田旣以待秋更擧爲決,均田使一款,亦依祖宗朝舊例,以發遣爲定乎?上曰,俄已下敎矣。不變今日之習,則雖待秋更擧,亦無順行之望,後日亦不過爲今日貌樣矣。都提調李頤命曰,量田廳堂上,加出一員,臨時發遣三道,爲好矣。鎭遠〈曰〉,曾前量田時,均田使皆以嘉善堂上差下矣。若以正卿三人,一時發送,久留外方,則朝廷重務之曠廢,亦甚可慮矣。領中樞府事李濡曰,外方惟以格廢朝令爲事,每每推托延拖,風習可惡,而改量之擧,何可因此遂已乎?欲爲除弊,令道臣兼管,故有如許弊端。若擇均田使,使之往莅專幹,豈有不成之理?均田使待秋差送似宜矣。上曰,不罷量田廳,當更議發送,而外方風習如此,雖時和歲豐之時,以此守令·監司,不過爲今日貌樣。秋間更量之時,其必愈於今日,不可知矣。鎭遠曰,秋間量田時,均田使發送當否,令廟堂稟處乎?上曰,量田廳旣不罷,臨時廟堂更稟處之宜矣。
政院啓曰,明日朝堂會議時,限以堂上三品會議事,命下矣。文·武實職及軍銜堂上數多,有難盡爲會議,文官限以曾經侍從,武臣限以曾經閫帥,牌招會議,何如?敢稟。傳曰,依爲之。以上備局謄錄
觀象監官員,以提調意達曰,曆法之原,在於推步,而曾前不知其法,故曆法訛誤,至有大小月二十四氣之相左矣。一自學來後,行用曆,因以精密,誠爲多幸,而彼中七政曆,依皇曆例,年年覓來後,可憑準,故曾於庚寅,本監提調,以此意陳達,使皇曆齎咨譯官覓來事,捧承傳矣。今番齎咨官李杓,不爲擧行,莫重星曆啓達之事,如是謾忽之狀,誠爲駭然,令攸司科罪,何如?依準。以上司譯院謄錄
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚及熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?眩氣·搔癢之候,益復差減乎?伏聞昨夜差備醫官所傳之言,小便有血色,幾至二三合云,夜間更無放下,而溺道不至於不平乎?此症候從前時時發作,臣等益不勝焦煎之至,今日不可不與諸醫,趁早入診,詳察症候,議定當進之藥矣。中宮殿咳嗽·膈滿及食已旋飢之候,漸有減歇之勢,而夜來困瞀之候,不復發作,寢睡有勝於昨日乎?今日亦令醫女入診,詳察症候宜當,不勝終宵憂煎,敢此問安,竝爲仰稟。答曰,口淡特甚有加,脚痺·困惱特甚一樣,而熏熱·腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧,眩氣往來,搔癢之候,猶未快減,血溺放下,而溺道不平矣。勿爲入診,當進之藥,與諸醫議定宜矣。內殿咳嗽等症候小減,而困瞀之氣,不至大段,寢睡姑無漸勝之勢矣。
持平魚有龍三度呈辭。入達。遞差。
藥房再啓曰,當進之藥,與諸醫議定事,命下矣。臣等與柳瑺·丁時梯等諸御醫,反覆商議,則皆以爲,聖候血溺之症,時時發作,此由於膀胱有熱之致,前日所進增味導赤散元方,川芎代麥門冬一錢,連進三貼宜當云,此藥煎入之意,敢啓。答曰,知道
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺·困惱特甚及熏熱·腹部飽滿,膈間不淸利未已之候,復何如?眩氣及搔癢,漸益減歇乎?血溺放下,其已止息,而溺道不平之候,亦何如?臣等不勝憂煎,惶恐敢啓。傳曰,膈間不淸利之氣差勝,其餘症候一樣,眩氣往來,而搔癢之候,晝則止息,血溺放下不止,溺道不平之候差歇矣。
吏曹啓曰,今日本曹開拆坐起時,考見各道褒貶,則尼山縣監李夏英,以雖無顯疵,多有謗言爲目,而置之中考,政院旣以此請推道臣,則不可仍存,罷黜。江界府使李順坤,肅川府使柳就章,朔州府使李萬禎,雲山郡守李忠邦,延安府使沈仲良,樂安郡守李重昌,政院亦以貶題失宜,請推道臣,而李萬禎·李重昌,以堂上官居中,自在應遞之科,別無可論,李順坤·柳就章·李忠邦·沈仲良,題目俱不至大段,置之。延曙察訪李囿春,靑丹察訪李仁芳,或稱馬政頗疏,或稱所率不簡,則不可以中考而置之,竝爲罷職,何如?傳曰,允。又啓曰,今日六品考講時,典牲直長黃順承,連二次稱病不進,依例汰去何如?傳曰,允。又啓曰,王世子嘉禮時,薦膳官司饔直長洪啓章,准職除授事,命下矣。取考前例,則丙子年嘉禮時,薦膳官參奉金昌說,有准職除授之命,而筵臣陳達,以參下官准職過重,依辛亥年嘉禮時薦膳官李曼著例,陞出六品矣。今此洪啓章,旣是參下,亦依前例,以六品陞出,何如?傳曰,允。又啓曰,臺諫有闕,政事,取稟。傳曰,再明爲之。
禮曹判書閔鎭厚上書。大槪,臣有大段負犯,有難厭然自掩,冒死首實,冀蒙嚴譴事。入達。答曰,覽書具悉。以卿書辭,稟于大朝,則今玆築斯,國之大事,而重臣書中,至以萬一有兵革之警,決不可奉宗社入北漢,以取必危之道,極言竭論,宜有會議朝堂之擧爲敎,令政院擧行,卿其安心勿待罪,速出行公。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚及熏熱·腹部飽滿,膈間不淸利,喉乾之候,其有所減,而眼視昏暗特甚之候,亦何如?眩氣不復往來,而搔癢已盡減歇乎,血溺及溺道不平之候,湯藥進御後,其有差減之效乎?今日臣等,與諸醫入診,詳察症候宜當。中宮殿咳嗽·膈滿及食已旋飢之候,加減何如?困瞀之氣,更不發作,夜來寢睡,比昨有勝乎?人蔘散三貼,已盡於昨日,今日亦令醫女,趁早入診,詳察症候後,可以議定加進當否矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱特甚,與昨日無異,而腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡無異全失,眩氣未已,搔癢之候,已盡差歇,血溺差減,而溺道不平矣。勿爲入診。內殿咳嗽等症候,小減後一樣,困瞀之候,不至大段,而寢睡比昨姑無加勝矣。
兵曹口傳政事,訓鍊都正李弘述。
正言黃璿達曰,臣於秋間,猝聞母病危重之報,蒼黃馳省于平康縣臣父任所,軍銜在身,未及受暇,而文臣殿講之時,倖免例罷,逮拜憲職,封章未徹,而武科開場之日,得蒙恩遞,臣感祝之餘,兢悚冞切矣。千萬意外,復叨薇垣宿硏,除命荐降,召旨連翩,含恩猥蒙,固當竭蹶趨承之不暇,而臣之母病未差,父病且劇,徊徨煎灼,未免淹滯。近伏聞聖症彌留,坤候未寧,庭班鎭日,百僚憂遑,臣私情雖甚悶迫,不敢一向退在遠外,卽爲登途,今始祗肅,而大司諫臣李喬岳,卽臣姑母夫也。臣旣有應避之嫌,自在當遞之科,不可不仍冒於職次,請令遞斥臣職。答曰,勿辭。退待物論。
謝恩,訓鍊都正李弘述。
敦寧都正趙道輔再度呈辭。入達。遞差。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿症候,人蔘散進御後,不無小減之勢,依前方加進三貼宜當云,此藥煎入之意,敢啓。答曰,知道。
政院達曰,令下矣。自前會議朝堂之時,有二品以上三司進參之規,今亦依此擧行,未知何如,而又以何日會議乎?敢稟。令曰,三品以上會議宜當爲敎,依此擧行,而再明日會議可也。又達曰,令下矣。三品以上,有堂上堂下之別,今此會議,限以堂上三品乎?敢稟。令曰,依爲之。
忠淸監司書目,臣之病狀,終無自力供職之望,更申血忱,冀蒙恩許事。入達。答曰,覽書具悉。卿其勿辭,更加調理察職。
大司諫李喬岳達曰,臣素患寒症,尙未差歇,眼眚近又添劇,晝夜刺痛,不忍堪苦,尋單見阻,一味悶蹙矣。卽者,正言黃璿,以臣婦家應避之嫌,旣已自列,處置歸於臣身,而嫌難可否,在例卽然,不可仍冒於職次,請令遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚,脚痺·困惱腹部飽滿特甚,熏熱·膈間不淸利之氣亦甚及眩氣未已之候,溺血及溺道不平之候,復何如?伏聞差備醫官所傳之言,飽滿之故,今日丸藥,亦不得進御,至今無他進御之物,而如飽食之狀,頓無水刺進御之念云,朝水刺,今日向脯之後,始進小許,臣等伏不勝一倍焦灼之至,臣等雖不得入侍,醫官卽命入診,詳察症候,何如?惶恐敢啓。傳曰,晩後諸症候一樣,而醫官方今入診矣。
謝恩,輔德朴聖輅。
藥房口傳啓曰,醫官入診退出後,腹部飽滿加減,何如?白粥進御之後,腹部飽滿之候,亦無所加乎?惶恐敢啓。傳曰,卽今飽滿之候一樣,而白粥雖小進,飽滿亦似有加矣。
答戶曹判書權尙游書曰,覽書具悉。卿其病,辭免廚院提擧,固宜軫念,今姑許副焉,以上朝報
上在慶德宮。停常參·經筵。
下直,驪州牧使沈廷輔,昌原府使李守身,馬梁僉使申行楫。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱·腹部飽滿特甚,熏熱·膈間不淸利之氣亦甚,及喉乾之候,其有所減,而眼視昏暗特甚之候,亦何如?眩氣未已,及血溺·溺道不平之候,亦復益減乎?昨日飽滿之候最甚,水刺之進頓減,諸醫以爲,血溺之症向歇,飽滿之候甚緊,藥路不無變通之議,今日臣等,趁早七八字缺症候,議定當進之藥宜當。中宮殿咳嗽·膈滿及食已旋飢之候,其有漸減之勢,而困瞀之氣,更不發作,寢睡夜來加勝乎?今日亦令醫女入診,宜矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱·腹部飽滿特甚,及熏熱·膈間不淸利亦甚之候一樣,而喉乾朝來止歇,眼視昏暗特甚之候無減,而寢睡不寧,眩氣未已,血溺·溺道不平之候向歇矣。勿爲入診,與諸醫議定當進之藥,宜矣。內殿咳嗽等症候,一向差減,困瞀之候,不至大段,而寢睡有勝矣。
藥房口傳啓曰,以城役事,明日有三品以上會議朝堂之命,適當聖候諸症有加之時,多官命招會議,出納酬應,必倍常日,且必犯夜,臣等不勝一倍焦慮。此非一二日忙急之事,姑俟聖候小間之時,更爲定日擧行爲宜,以此分付政院,何如?傳曰,依爲之。
左承旨申思喆,獻納尹陽來,副校理金取魯三度呈辭。入達。遞差。
政院達曰,大司諫李喬岳,正言黃璿,引嫌退待,而本院諸臺,或未肅拜,或呈辭入達,處置歸於憲府,除在外及呈辭入達外,呈告人員,竝卽牌招,使之處置,何如?令曰,依。
府前達,請義州呼訴客使首倡人朱益桓,亟令梟示事。請寧邊府使張漢相,罷職不敍事。新達,司諫院司諫臣趙彦臣,時在京畿廣州地,請斯速乘馹上來事,下諭。竝引嫌而退,旣有親嫌,勢難同臺,相避之法,在下當遞,嫌難處置,其勢固然,請正言黃璿遞差,大司諫李喬岳出仕。答曰,不從。張漢相事,以監賑御使別單道臣殿最題目觀之,今玆所論,決知風聞之爽實矣。勿爲煩論。下諭及處置事,依達。
藥房再啓曰,與諸醫議定當進之藥事下敎矣。臣等與柳瑺·丁時梯〈等〉諸御醫,反復商議,則皆以爲,聖候腹部飽滿,雖是近來常有之候,而卽今特甚如此,乃是肝氣用事之致,平肝飮子,分數輕微,味不甚苦,連進三貼宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
觀象監,今月二十日夜,自三更至五更,月暈。啓。
禁府申目,李明徵議處云云,他無比律,似當以故殺傷之次律流配,參酌勘罪,而事異常規,徽裁,何如?達依回達施行。
禁府,李明徵,長興府流三千里定配。達。
政院達曰,朝堂會議時,限以堂上三品會議事,命下矣。文武實職及軍銜堂上數多,有難盡爲會議,文官則限以曾經侍從,武臣則限以曾經閫帥,牌招會議,未知何如,敢稟。令曰,依爲之。
備邊司達曰,因憲府達辭,京上司毋得取外方防納之利,守令毋得給穀取利於民事,令廟堂稟處矣。近來防納之弊,固已嚴禁,則未知京上司,指爲某司,而事體與在下者有異,則尤不可不嚴防,以此申飭各司,至於守令之殖利,實爲小民難支之弊,纔以公貨定式事,分付中外,而此一款,更爲申飭外方,如有犯科之守令,則道臣摘發論罪之意,知委諸道,何如?令曰,依達。
藥房口傳啓曰,晩後口淡特甚有加,脚痺·困惱特甚,熏熱·膈間不淸利亦甚之候,復何如?腹部飽滿特甚之候,比夜或有所減,而眩氣未已之候,及血溺·溺道不平之候,漸益差減乎?臣等不勝憂煎,惶恐敢啓。傳曰,諸症候一樣,而腹部飽滿特甚,眩氣未已之候,姑無所減,而血溺·溺道不平之候,亦無益減之事矣。
吏曹啓曰,來二十五日,都目政事爲之之意,敢啓。傳曰,知道。
謝恩,左承旨趙鳴鳳,兼春秋李泰和。
吏曹啓曰,臺諫有闕,政事,取稟。傳曰,都目政差出。
掌令宋思胤達曰,臣以寧邊府使張漢相罷職不敍事,有所論列,累次爭執,而徽聽愈邈,尙靳准許,今於答辭中,至以監賑御史別單道臣殿最題目觀之,決知風聞爽實爲敎,臣竊不勝瞿然惶惑之至。漢相貪汚濫猾之狀,臣之所聞,不啻明的,今不必更論,而人之所見,各自不同,豈可以御史·道臣之言,謂有治績之可稱,而至歸臣言於全然爽實之科,自前重被臺劾之人,或不無見褒而居最者,未聞以一時之偶然褒稱,而反謂臺言之不信也。雖以漢相前日之事言之,其在南閫也。以多貿耽羅駿馬,勒買管下諸驛及嬖妾受賂等事,重被臺劾,終至遞改,其貪饕不法之狀,自是本來伎倆,而邸下至擧繡衣道臣之言,以爲牢拒之地,臣竊恐离明於此,有所未盡照察而然也。臣論一貪猾之武夫,遽承未安之敎,此莫非臣辭拙誠淺,不能見信之致,將何顔面,仍冒於職次乎?請令遞斥臣職。答曰,勿辭。退待物論。
答京畿監司李澤書曰,覽書具悉。卿其勿辭,調理察職。
有政。金萬增爲同知,成稷童爲朔州府使,洪啓賢爲嘉山郡守,鄭東後爲奉常正,魚史衡爲敦寧都正,金雲澤爲文學,朴師益爲獻納,黃欽爲判尹,金鎭商爲持平。兵批,以尹楡爲僉知,李壄爲副摠管,趙爾重爲副摠管。以上朝報
上在慶德宮。停常參·經筵。
下直,海州判官尹景績,大阜僉使韓榏。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚,熏熱·膈間不淸利之氣亦甚,及喉乾之候,其有所減,而眼視昏暗特甚之候,亦何如?腹部飽滿特甚之候,湯劑進御後,或有減歇之效,而眩氣往來,及血溺·溺道不平之候,漸益差減乎?今日臣等,與諸醫入診,詳察症候宜當。中宮殿咳嗽·膈滿及食已旋飢之候,益復差減,而困瞀之氣,不復發作,寢睡日漸有勝乎?今日亦令醫女入診宜矣,臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱特甚,熏熱亦甚之候一樣,而腹部飽滿特甚,別無所減,膈間不淸利之氣未已,喉乾朝來止歇,眼視昏暗特甚之候無減,而寢睡不寧,眩氣往來,血溺·溺道不平之候,猶未快減矣。勿爲入診。內殿咳嗽等症候,一向差減,困瞀之氣,不至大段,而寢睡姑無加勝矣。
政院達曰,掌令宋思胤引避退待,而行大司憲鄭澔,執義金榦在外,掌令李鳳翼呈辭受由,持平李重協呈辭,金鎭商未肅拜,無一行公之員,除在外呈辭受由未肅拜外,李重協,卽爲牌招,使之處置,何如?令曰,依。
禮曹,韓平君李基泰,今二十日卒逝云,弔祭致賻,依法例擧行,何如?達依所達施行。
持平李重協達曰,臣之素患痰逆膈痞之症,近又苦劇,昨日强疾隨牌,而旋尋長單,方切惶悶之際,卽以僚臺處置,召牌復臨,怵畏分義,不得不來詣,而僚臺之所引避者,以張漢相論達事,至承未安之敎,而不得晏然於臺端,則此達,雖是僚臺之所發,臣亦一次連達矣。其不安之端,與僚臺無異,其何敢可否於處置立落之間,而厭然仍據於臺次乎?請令遞斥臣職。答曰,勿辭退待。
答兼司書朴師益書曰,覽書具悉。爾其勿辭,救護母病。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺·困惱·熏熱亦甚,及膈間不淸利未已之候,復何如?腹部飽滿特甚之候,或有所減,而眩氣往來,及血溺·溺道不平之候,益復減歇乎?臣等不勝憂煎,惶恐敢啓。傳曰,諸症候及腹部飽滿特甚之候一樣,而眩氣往來,血溺·溺道不平之候,亦未快減矣。
備邊司申目粘連,觀此掌令宋思胤上書,則忠淸都事李滋怪妄之擧,非止一二,而韓山居朴信敎,其兄深之結姻人也。以非理事,侵虐金永達爲名者,本官枚擧營門,刑訊信敎,滋以此含憾,打量於金哥畓庫,搜出漏卜,仍罷郡守,如此之人,不可仍置,宜加削罷之律是如爲白臥乎所,李滋之因私逞嫌,果如書辭,則誠甚可駭,先罷後推,何如?達依準。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚,熏熱亦甚及膈間不淸利,喉乾之候,其有所減,而眼視昏暗特甚之候,亦有減歇之勢,而眩氣往來及血溺·溺道不平之候,漸益差勝乎?今日臣等,與諸醫入診,詳察症候宜當。中宮殿咳嗽膈滿及食已旋飢之候,加減復何如?困瞀之候,更不發作,寢睡比昨有勝乎?人蔘散三貼,已盡於昨日,今日亦令醫女,趁早入診,詳察症候後,可以議定繼進之劑矣。臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱·腹部飽滿特甚及熏熱亦甚之候一樣,而膈間不淸利之氣未已,喉乾朝來止歇,眼視昏暗特甚之候無減,而寢睡不寧,眩氣往來,血溺減歇,而溺道不平之候,猶不快減矣。勿爲入診。內殿咳嗽等症候,一向差減,困瞀之氣,不至大段,而寢睡姑無漸勝之勢矣。
政院達曰,掌令宋思胤,持平李重協,引避退待,處置歸於諫院,而大司諫李喬岳呈辭,司諫趙彦臣在外,獻納朴師益未肅拜,正言金相尹呈辭受由,一員未差,不得處置,除在外未肅拜呈辭受由外,大司諫李喬岳,卽爲牌招,使之處置,何如?令曰,依。
禮曹啓曰,觀象監草記,仁章里遷葬可合之山,連速發遣諸地師等求得矣。水原靑好村,新占一穴,諸地師擧皆稱譽,且前日看審之廣州眞海村,前後地師,一辭稱譽,而咸一海一人,獨以爲不可,果是吉地,則一人之言,因爲永棄,終涉可惜,不可不更爲消詳,依前例,禮曹堂上,擇率士大夫曉解地術者,靑好村·眞海村兩處,更往看審後,定用一處事,允下矣。臣宖,今月十八日,率連山縣監李玄緻及諸地師,敎授鄭倬,前直長河柱,禮賓別提金遠鳴等,先詣于水原靑好村,登穴講論,則連山縣監李玄緻等六人,疵毁多端,而咸一海終始稱譽,與前見無異,轉向于廣州眞海村,齊坐穴上,反復論難,則鄭倬等五人,合辭俱譽,皆稱十全之地,李玄緻雖不相方於極貴之地,亦無大段疵毁之語,而但咸一海以爲,此山疵欠處,則前後所見無異云,今玆山事,關係甚重,以臣素昧之見,不可斷定,玆以諸地師山論,別單書入,伏惟上裁何如?傳曰,知道。以廣州眞海村定用,可也。
大司諫李喬岳達曰,竝引嫌而退,隨聞論列,臺體則然,徽答未安,何必爲嫌?嫌難處置,其勢固然,不可以此,輕遞言官,請掌令宋思胤,持平李重協,竝令出仕。答曰,依達。
慶尙監司書目,金海府使金重九,柒谷府使金重呂,今月十三日,遭母喪事。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿症候,久未復常,又有自汗·耳疼之候,補中益氣湯,加川芎一錢,蔓荊子五分,連進三貼宜當云,此藥煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺·困惱特甚,熏熱亦甚及膈間不淸利未已之候,復何如?腹部飽滿特甚之候,比夜有減,而眩氣往來及溺道不平之候,漸益差減乎?臣等不勝憂煎,惶恐敢啓。傳曰,諸症候及腹部飽滿特甚之候一樣,眩氣往來,溺道不平之候,猶未快減矣。
觀象監,巳時,日暈兩珥。未時,日有重暈,內暈有兩珥,暈上有冠,暈下有履,左右有戟,色內赤外靑。白虹貫日。申時,日暈兩珥。五更,月入廻土星,啓。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡特甚有加,脚痺·困惱特甚,熏熱亦甚及膈間不淸利,喉乾之候,其有所減,而眼視昏暗特甚之候,亦何如?腹部飽滿特甚之候,已有差減之勢,而眩氣·溺道不平之候,亦至減歇乎?平肝飮子三貼,已盡於昨日,症候有加之時,臣等久未入侍,今日不可不與諸醫入診,詳察症候,議定繼進之藥矣。中宮殿咳嗽膈滿及食已旋飢之候,加減何如?困瞀之氣,不復發作,自汗耳疼之候,亦有所減,而寢睡比昨加勝乎?今日亦令醫女入診,詳察症候宜當,臣等不勝終宵憂煎,敢此問安,竝爲仰稟。答曰,知道。口淡特甚有加,脚痺·困惱·腹部飽滿特甚及熏熱亦甚之候一樣,而膈間不淸利之氣未已,喉乾朝來止歇,眼視昏暗特甚之候無減,而寢睡不寧,眩氣往來,溺道不平之候,猶未快減,不但困惱方甚,前劑入湯藥,亦未進服,決難繼進,姑勿議藥,亦勿入診。內殿咳嗽等症候,一向差減,困瞀之候,不至大段,耳疼減歇,自汗無減,而寢睡姑無漸勝之勢矣。
藥房口傳啓曰,上候腹部飽滿特甚之候,旣無所減,卽今困惱特甚如此,明日酬應大政,恐有添傷之慮,姑觀數日症候,少間之時差退,未知何如,惶恐敢啓。傳曰,歲前無餘日,勢難退行,當仍爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡特甚有加,脚痺特甚,熏熱亦甚及膈間不淸利未已之候,復何如?腹部飽滿,困惱特甚之候,或有所減,而缺眩氣往來,溺道不平之候,猶未快減矣。
政院啓曰,近來艱虞孔棘,災異荐臻,八路飢饉之連仍,累歲癘疫之熾蔓,已不勝其驚心慘目,而至於昨日陰虹之貫日,尤是變異之大者,臣等聚首驚愕,莫知其致此之由也。夫日者衆陽之宗,虹則陰沴之氣也。陰以干陽,其徵不祥,而昨今兩年,三現其災,臣等不知何樣禍機,伏於冥冥,而天之示警,若是其太甚耶?伏惟我殿下,敬天愛民之誠,四十年如一日,雖在玉候靜攝之中,未嘗少懈,凡係救災恤隱之方,靡不用極,軫赤子之荐飢,而勅勵諸道,亟擧賑政,則若保之澤至矣。體聖祖之德意,而親製祭文,遍禱中外,則憂癘之誠切矣。矧今貳極代理,聖念是承,政無不擧,德無不屆,惟彼日監在玆之天,宜無所孚格,而今日非常之災,遽至於此,臣等雖不敢傅會杜撰,的知爲某事某政之應,而災不虛召,變不虛生,自是天人不忒之理,則意者,政令施措之間,抑有人事之未盡而有以致之歟。噫,大小臣工,各自玩愒,而湊泊成事之效蔑矣。凡百猷爲,全不振作,而紀綱頹弛之患極矣。幽隱莫搜,人才有掩滯之嘆,奢汰成習,風俗多日靡之弊,守令係生民之休戚,而多不得人,害及窮閻,簽括卽軍國之重務,而侵徵多端,怨遍諸路,凡此數者之弊,皆足以傷天和召天災,則正宜策勵矯革,以盡消珥之道,而苟究其由,亦莫不本於人主之一心矣。凡人之心,罔不恐懼於災生之初,而輒必狃安於災過之後,至於前有此災,而後無明驗,爲自解之道,臣等固知聖心祗畏,必不如此,而或者積年違豫之中,倦勤之念,未免得乘於不自覺之間,而對越之誠,修省之工,有所間斷而然耶?伏願殿下,益加警省,罔或怠忽,先之於一心,推之於萬事,克享仁愛之天,以爲䆃和之方,而亦宜勉勵春宮,克敬克勤,以之振刷群工,煦濡小民,至化厖澤,滲漉八區,則災消祥集,自底天地之和泰矣,惟殿下加意焉。臣等職忝近密,目見災咎之荐臻,不勝區區憂愛之忱,惶恐敢啓。傳曰,災咎非常,憂懼方深,陳戒切至,予甚嘉尙,可不留心焉?
藥房口傳啓曰,伏聞夕時入侍醫官所傳之言,困惱頗甚,且有呻吟之候,腹部飽滿特甚之候,亦有所減云,昏後加減,何如?朝者,以都目政退行之意仰稟,則以歲前無餘日,仍爲開政爲敎,再次煩瀆,實爲惶恐,而曾前有故之時,大政或遷就四五朔,卽今歲前,雖無餘日,若於今月內定行,則不可謂大段遲延,而症候有加之時,勉强酬應,則必有添傷之患,使之退行,未知何如?惶恐敢啓。傳曰,困惱呻吟一樣,而飽滿每於晩後輒加,卽今飽腹特甚之故,膈間不淸利矣。都政旣以仍行下敎,今不可退行,而分三日開政之間,若復有世子稟定公事,則眼候及飽滿,極有所妨,故欲爲只行都政矣。以上朝報
上在慶德宮。停常參·經筵。
下直,燕歧縣監趙鎭周,金川郡守李國馨,所斤僉使秦再雲,文城僉使趙興祚,神光僉使朴守慶。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾之候,其有所減,而眼視昏暗特甚之候,亦何如?眩氣及溺道不平之候,漸益差減乎?今日臣等,與諸醫入診,詳察症候宜當。中宮殿咳嗽·膈滿及食已旋飢之候,加減,何如?寢睡比昨漸勝,而困瞀之候,不復發作,自汗之候,亦有所減,耳疼已盡快減乎?今日亦令醫女入診宜矣,臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚及熏熱·膈間不淸利亦甚之候一樣,而喉乾朝來止歇,眼視昏暗特甚之候無減,寢睡不寧,眩氣往來,溺道不平之候快減矣,勿爲入診。內殿咳嗽等症候及耳疼,一向差減,困瞀之氣,不至大段,食已旋飢自汗之候無減,寢睡姑無漸勝之勢矣。
副摠管李宇恒,掌令李鳳翼,正言金相尹三度呈辭。入達。遞差。
慶尙監司書目,正月朔朔膳中,海衣闕封,蔚山府使朴萬普,泗川縣監河必圖,竝罷黜事。啓。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利亦甚及眩氣往來之候,復何如?症候有加之時,適有酬應大政,臣等益不勝憂煎,惶恐敢啓。答曰,諸症候一樣,而眩氣往來矣。
傳曰,前修撰金東弼·李仁復竝敍用,前司果鄭纘先居中,勿論。
有政。吏批,以安汝恒爲桃源察訪,鄭維升爲德山縣監,趙儀祥爲全義縣監,曺夏章爲尼山縣監,朴就慶爲洪原縣監,金世華爲大靜縣監,曺命宗爲咸悅縣監,李眞淳爲信川郡守,金鼎運爲旌善郡守,文獻賁爲機張縣監,吳緯周爲宗簿主簿,金麟慶爲典牲直長,辛相東爲社稷令,趙榮祿爲司畜別提,元命一爲漢城參軍,李箕章爲儀賓都事,趙正純爲龍潭縣令,徐行遠爲社稷奉事,趙鼎彬爲工曹佐郞,金錫剛爲參禮察訪,李世玧爲麻田郡守,李顯相爲尙衣直長,金道錫爲內資主簿,金相履爲敦寧參奉,李斗相爲敦寧判官,姜啓傅爲刑曹正郞,朴弼俊爲宗簿直長,朱恒道爲幽谷察訪,鄭重岱爲金郊察訪,金聖欽爲魚川察訪,李泰和爲大同察訪,李徵夏爲公州牧使,安絿爲尙衣別提。
兵批,鄭弘信爲蛇渡僉使,金俊華爲彌助項僉使,金永逸爲東里僉使,盧齊愼爲吾叉浦僉使,李恒鎭爲天摩僉使,韓日運爲楸坡萬戶,李德耉爲彌串僉使,金聖章爲西生僉使,林國柱爲柔院僉使,周道平爲安義僉使,柳淀爲德浦僉使,元弼揆爲宣傳官,李碩復爲訓鍊判官,具侙爲都摠都事,崔道章爲訓鍊副正,朴淳貞爲訓鍊主簿,韓日運爲訓鍊主簿,柳萬成·南泰績爲都摠都事,閔弘洙爲訓鍊僉正,鄭纘述爲訓鍊正,李檉爲都摠經歷,鄭智爲羽林衛將,金錫保爲內禁將,趙鼎期爲惠山僉使,朴東相爲洪陽營將,南泰徵爲公州營將,李基福爲順天營將,洪處武爲三陟營將,李弘述爲訓鍊知事,柳文燧爲蒜山僉使,李義復爲內禁衛將,洪德望爲都摠經歷,徐行進爲忠淸兵虞候,白守一爲訓鍊僉正,申命相爲都摠都事,李鳴夏爲安興僉使,金致龍爲五衛將,崔邦彦爲五衛將,高傅賢爲忠壯將,鄭翔周爲永宗僉使,金道光爲忠壯將,金震爲同知,洪以周爲全羅右水虞候,洪敍一爲訓鍊僉正。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來之候,其有所減,而眼視昏暗特甚之候,亦何如?昨日水刺之進,殆與不進無異,臣等區區煎慮,不可盡達,今日與諸醫入診,詳察症候宜當。中宮殿咳嗽·膈滿及耳疼之候,漸益減歇,困瞀之候,不復發作乎?食已旋飢·自汗之候,比昨尤減,而夜來寢睡亦何如?補中益氣湯三貼,已盡於昨日,今日令醫女,趁早入診,詳察症候後,可以議定加進當否矣。敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚,熏熱·膈間不淸利亦甚之候一樣,而喉乾朝來止歇,眩氣往來,眼視昏暗特甚之候無減,而寢睡不寧矣。勿爲入診。內殿咳嗽等症候及耳疼,一向差減,困瞀之氣,不至大段,食已旋飢·自汗之候無減,而寢睡姑無漸勝之勢矣。
謝恩,兼春秋李萬春,都摠經歷李檉,都事具侙。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿諸症候,不無所減之勢,前進補中益氣湯,依前加入,加進三貼宜當云,此藥煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利亦甚及眩氣往來之候,復何如?連日酬應大政,臣等倍切憂煎,惶恐敢啓。傳曰,諸症候晩後一樣,而眩氣往來矣。
傳,前待敎李箕鎭,檢閱尹東衡·朴師聖,竝敍用。
玉堂箚子。大槪,敢陳蕘說,以備財察事。入達。答曰,覽箚具悉。飢癘連歲,民憂孔棘,而非常之災,又見於此際,反躬自省,夙宵危懍矣。經幄之臣,誠深憂愛,陳戒懇至,予甚嘉尙,可不體念焉?其中可以議處事,令廟堂稟處。
都目政,吏批,以金命煥爲義盈直長,申思奭爲平市令,禹世一爲軍資主簿,鄭震卨爲刑曹佐郞,李溭爲掌苑別提,權郃爲丹城縣監,尹恕敎爲忠淸都事,鄭必寧爲江原都事,安絿爲監察,沈重賢爲繕工奉事,林益彬爲工曹佐郞,李倚天爲禮曹佐郞,徐命純爲掌樂直長,辛致復爲旌善郡守,沈廷鵬爲濟用奉事,李雨臣爲大丘判官,尹沆爲禁府都事,尹昌來爲工曹佐郞,李錫祿爲典牲奉事,李浣爲順天府使,柳貞章爲金海府使,金壽基爲㭍谷府使,朴師益爲吏曹佐郞,沈世浚爲刑曹正郞,李奎祥爲宗廟直長,閔鎭永爲爲樂主簿,李寅漢爲司圃直長,張植爲內資主簿,元命稷爲內資奉事,李暉爲沃川郡守,具鳳昌爲錦山郡守,李萬維爲鏡城判官,趙榮祿爲刑曹佐郞,權平爲典獄主簿,姜德彦爲靑巖察訪,金始炯爲利仁察訪,崔鼎來爲祥雲察訪,李敬躋爲麟蹄縣監,金錫保爲三水府使,鄭厚一爲氷庫別提,金今行爲司僕主簿,李倚天爲兵曹佐郞,尹榰爲典獄奉事,李蓍定爲典獄奉事,李瑞泰爲尙衣別提,崔守範爲吏曹正郞,韓梯爲掌苑直長,李漢謙爲軍資直長,鄭厚一爲禁府都事,沈壽賢爲茂朱府使,李義宗爲監察,李聖佐爲直講,李瑋爲工曹正郞,金今行爲司評,沈洬爲義盈奉事,辛泰東爲繕工監役,兪夏基爲尙瑞直長,朴師益爲兼校書校理,魚有鵬爲司畜別提,洪重聖爲軍資主簿,李光佐爲漢城左尹,沈尙吉爲司宰奉事,李喜朝爲祭酒。
兵批,閔弘洙爲都摠經歷,白守一爲都摠經歷,趙國彬爲訓鍊判官,宋來翼爲訓鍊判官,黃澤爲訓鍊主簿,尹商逸爲訓鍊主簿,楊震蕃爲訓鍊判官,金致龍爲曹司衛將,金洵爲曹司衛將,金億爲水口萬戶,朴淳貞爲外叱怪萬戶,李恒命爲平薪僉使,具左翼爲昌洲僉使,房斗紀爲訓鍊主簿,張宇澤爲訓鍊主簿,宋琢爲訓鍊僉正,尹有迪爲訓鍊主簿,黃哲曾爲訓鍊僉正,尹就商爲訓鍊都正,李宜白爲訓鍊主簿,丁熙周爲舊所非浦召募別將,辛璞爲長峯島萬戶,朴聖元爲黔毛浦萬戶,鄭世潝爲多大浦僉使,李振華爲晉州營將,李齊膺爲慶福宮假衛將,韓斗衡爲梨洞萬戶,柳克培爲在德萬戶,金成九爲南村召募別將,文星佐爲德池召募別將,任以重爲兼宣傳官,張鵬翼爲副摠管,金達永爲新門召募別將,蔡橚爲中樞經歷,李珌爲中樞都事,金澱爲訓鍊判官,李斗望爲豐德召募別將。以上朝報
上在慶德宮。停常參·經筵。
下直,朔州府使成稷童。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?口淡·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來之候,其有所減,而眼視昏暗特甚之候,亦何如?近日症候有加,而酬應連日,臣等久未入侍,今日與諸醫入診,詳察症候宜當。中宮殿咳嗽膈滿及耳疼之候,漸益減歇,困瞀之氣,不復發作乎?食已旋飢·自汗之候,比昨有減,而夜來寢睡亦何如?今日亦令醫女入診宜矣。臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚有加,熏熱·膈間不淸利亦甚之候一樣,而喉乾朝來止歇,眼視昏暗特甚之候無減,而寢睡不寧,眩氣往來矣,明日入診。內殿咳嗽等症及耳疼,一向差減,困瞀之氣,不至大段,食已旋飢·自汗之候無減,而寢睡姑無漸勝之勢矣。
大司諫李喬岳三度呈辭。入達。遞差。
藥房口傳啓曰,伏聞差備醫官所傳之言,今日自上鼻衄二次小出,以帨巾所染下示云,此雖曾前時有之症,想因火熱上升而致此,臣等不勝驚慮之至。問於政廳,則吏批尙餘二望筒,望數亦多,將必犯夜畢政云。若强勉酬應,症候必有添加之患,自前都政未畢之前,亦有姑撤,追後開政之規,今亦使之姑罷,稍待聖候小間之時,更爲開政,未知何如?敢啓。傳曰,今日乃畢政之日,所餘無幾,不可停撤,仍爲之,可也。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後口淡·困惱·腹部飽滿特甚有加,脚痺特甚,熏熱·膈間不淸利亦甚及眩氣往來之候,復何如?鼻衄或已止歇乎?臣等倍切憂煎,惶恐敢啓。傳曰,諸症候一樣,而眩氣往來,鼻衄其後不復出矣。
觀象監,今月二十七日夜一更,流星出奎星下,入西方天際,狀如鉢,尾長二三尺許,色赤光照地。啓。
都政。吏批,李師德爲監察,金時和爲司僕主簿,愼無逸爲氷庫別提,朴泰錫爲引儀,呂鳴震爲典籍,兪東基爲東部主簿,崔爾柱爲尙瑞直長,金雲澤爲兼校書校理,趙尙絅爲修撰,趙觀彬爲副校理,金取魯爲修撰,金世鼎爲軍器主簿,金廷潤爲禮曹佐郞,任鼎元爲繕工假監役,林天澤爲監察,魚有鵬爲禁府都事,愼無逸爲工曹佐郞,兪夏基爲義盈主簿,黃龜河爲南學敎授,尹一敎爲社稷直長,都重鼎爲迎曙察訪,李深爲司畜別提,閔鎭厚爲司饔提調,趙漢緯爲長興直長,宋宗錫爲繕工監役,崔爾柱爲尙瑞直長,李箕鎭爲說書,閔鎭遠爲知春秋,宋成明爲東學敎授,兪宇基爲廣興副奉事,金始鳴爲司饔奉事,李箕鎭單付待敎,尹東衡·朴師聖單付檢閱,金雲澤爲西學敎授,申思喆爲大司諫,嚴漢重爲校檢,張世良爲典籍,李澤爲副提學,金正龜爲典籍,鄭墀爲尙瑞副直長,金聖臣爲典籍,趙觀彬爲中學敎授,宋墁爲掌令,金箕錫爲司圃奉事,韓謇朝爲長興奉事,黃璿爲獻納,許鐔·金履萬爲監察,金相說爲顯陵參奉,金東弼爲弼善,李晩器爲南部參奉,洪舜元爲璿源殿參奉,趙由恒爲司圃別提,金得大爲童蒙敎官,朴光世爲宗廟副奉事,徐文傅爲繕工假監役,李頤根爲王子師傅,李挺徽爲思陵參奉,掌樂直長徐命純,濟用直長黃尙鼎相換,金道洽爲敦寧參奉,呂聖興爲東部主簿,黃爲昌陵參奉,朴泰錫爲氷庫別提,沈達賢爲寧陵參奉,尹得龜爲恭陵參奉,鄭希泰爲北部參奉,鄭羲河爲永昭殿參奉,趙榮祏爲章陵參奉,韓應奎爲章陵參奉,金德淵爲東部參奉,南近明爲英陵參奉,兪得基爲慶基殿參奉,鄭運亨爲典籍,閔任洙爲齊陵參奉,李壄爲京畿觀察使。
兵批,金慶豪爲都摠都事,李震亮爲訓鍊主簿,李世發爲部將,張晢爲武兼,趙爲部將,金弼興·羅聚奎·吳之泰·李秀春·李行相·安大鎭爲守門將,崔俊齊·柳星燦爲部將,李震亮爲訓鍊主簿,南世興爲兼內禁,李馝·睦重衡爲武兼,金宗杓·李新英爲守門將,邊泰熙·金聲八爲部將,趙世行·尹弼周爲兼五衛將,趙彦昱爲訓鍊主簿,安厚萬爲訓鍊判官,李益海爲南虞候,李必耉爲宣傳官,金時佐爲侍直,李震文·李俊三·李漢根爲武兼,申銋爲知事,安宗大爲訓鍊僉正,李弘述爲副摠管,成順錫爲副率,趙國彬爲都摠都事。以上朝報
上在慶德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,三日酬應大政,伏未審夜來,聖候寢睡,若何?口淡·困惱·腹部飽滿特甚有加,脚痺特甚·熏熱·膈間不淸利亦甚及喉乾·眩氣往來之候,其有所減,而眼視昏暗特甚之候,亦何如?鼻衄之症,仍爲止息乎?中宮殿咳嗽·膈滿及耳疼之候,漸益減歇,困瞀之氣,不復發作乎?食已旋飢·自汗之候,比昨有減,而夜來寢睡亦何如?今日亦令醫女入診宜當,臣等今當依昨日下敎,入診聖候,而不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺特甚之候一樣,而腹部飽滿特甚小減,熏熱·膈間不淸利之氣未已,喉乾朝來止歇,眼視昏暗特甚之候無減,而寢睡不寧,眩氣往來,鼻衄止息矣。內殿咳嗽等症及耳疼,一向差減,困瞀之氣,不至大段,食已旋飢·自汗之候無減,而寢睡姑無漸勝之勢矣。
傳曰,史官一員待命,騎馬三匹,卜馬二匹立之。章陵忌辰祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,蔘歸益元湯,過一二日後,待下敎煎入事,榻前定奪。
謝恩,待敎李箕鎭,檢閱尹東衡·朴師聖。以上朝報
藥房入診時,都提調李頤命所啓,頃以城役事,有三品以上會議朝堂之命,聖候適添加,自本院啓稟姑退,而前頭勢將擧行,第聞三品以上,多至百餘人云,許多人命招後,各書所懷,注書入啓之際,非但犯夜,必將逮曉,聖候如此之時,此等酬應,實爲悶慮,凡會議之時,無多官會坐論難之事,只以所見,各獻議草,大臣見其獻議後,商議結辭稟裁,例也。今雖不一時齊會,亦無所妨,或以爲分日獻議爲便,初日三品獻議,呈于政院,政院書入,次日二品亦如之,大臣處則或遣史官收議,或會朝堂,參以多官意見,獻議亦無不可,臣意亦以爲然,而此是重大之擧,又似格外,未知何如?上曰,雖格外,所達好矣。頤命曰,然則當依此分付政院,而似當姑觀聖候,以歲後擧行矣。上曰,歲後擧行可也。閔鎭遠曰,先以三品會議,次以從二品會議,次以正二品會議乎?李頤命曰,正·從二品,不必分日,從一品亦可同矣。大臣處則當遣史官收議乎,使之齊會朝堂獻議乎,上曰,會議朝堂獻議,可也。
提調閔鎭遠所啓,小臣以職掌,有所仰稟,賑廳宿儲蕩然,不得已貿來唐貨,被執倭館,換得公木手標,作米取用事,曾已入達定奪矣。卽今唐貨貿來被執次,下送萊府,則自戶曹依他例收稅云,此是達下定奪之事,事體與私貨有異,且賑廳凡事,朝家不可不別爲軫念,分付該曹,特爲減稅,何如?上曰,依所達減稅,可也。以上備局謄錄
上在慶德宮。停常參·經筵。
大殿·中殿·世子宮·嬪宮,藥房·政院·問安。答曰,知道。
藥房啓曰,伏未審夜來,聖候寢睡,若何?口淡·困惱·腹部飽滿特甚有加,脚痺特甚,熏熱·膈間不淸利亦甚及喉乾·眩氣往來之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿咳嗽·膈滿·耳疼之候,漸益減歇,而困瞀之氣,不復發作乎?食已旋飢及自汗之候,比昨漸歇,而夜來寢睡何如?補中益氣湯三貼,已盡於昨日,今日亦令醫女,趁早入診,詳察症候後,可以議定繼進之藥矣,臣等不勝終宵憂煎,敢此問安,竝爲仰稟。答曰,知道。口淡·困惱·腹部飽滿特甚有加,脚痺特甚之候一樣,而熏熱·膈間不淸利之氣未已,眩氣往來,喉乾朝來止歇,而寢睡不寧,眼視昏暗特甚之候無減矣。勿爲入診。內殿咳嗽·膈滿及耳疼之候,一向差減,困瞀之氣,不至大段,食已旋飢及自汗之候無減,而寢睡姑無漸勝之勢矣。
藥房再啓曰,中宮殿入診醫女退出後,臣等與柳瑺·丁時梯等諸御醫,反復商議,則皆以爲,中宮殿症候,姑無顯然加減,補中益氣湯,不宜徑停,元方,陳皮加五分,當歸加二分,加入中蔓荊子治風之料,不可多用,今姑去之,川芎減三分微炒,更加半夏·白茯苓各一錢,連進三貼宜當云,此藥煎入之意,敢啓。傳曰,知道。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後口淡·困惱·腹部飽滿特甚有加,脚痺特甚及熏熱·膈間不淸利未已之候,復何如?眩氣往來之候,漸益減歇乎?臣等不勝憂煎,惶恐敢啓。傳曰,諸症候晩後亦一樣,而眩氣往來矣。以上朝報
上在慶德宮。停常參·經筵。
大殿·中殿·世子宮·嬪宮,藥房·政院問安。答曰,知道。
藥房啓曰,日氣陰濕,伏未審夜來,聖候寢睡,若何?口淡·困惱·腹部飽滿特甚有加,脚痺特甚及熏熱·膈間不淸利,喉乾·眩氣往來之候,其有所減,而眼視昏暗特甚之候,亦何如?今日臣等,與諸醫入診,詳察症候宜當。中宮殿咳嗽·膈滿·耳疼之候,日漸差減,而困瞀之候,不復發作乎?食已旋飢及自汗之候,比昨漸勝,而夜來寢睡何如?今日亦令醫女入診宜矣,臣等不勝終宵憂煎,敢此問安,竝爲仰稟。答曰,知道。口淡·困惱特甚有加,脚痺特甚之候一樣,而腹部飽滿特甚有加,小減,熏熱·膈間不淸利之氣未已,眩氣往來,喉乾朝來止歇,而寢睡不寧,眼視昏暗特甚之候無減矣,勿爲入診。內殿咳嗽·膈滿·耳疼之候,一向差減,困瞀之氣,不至大段,食已旋飢·自汗之候無減,而寢睡姑無漸勝之勢矣。
政院達曰,司憲府大司憲鄭澔,執義金榦,掌令宋墁在外,掌令宋思胤,持平李重協呈辭,持平金鎭商未肅拜,連日監察茶時,事甚未安,除在外外,呈告未肅拜人員,竝卽牌招察任,何如?令曰,依。
同副承旨尹鳳朝上書。入達。遞差。
答司諫趙彦臣書曰,覽書具悉。今玆下鄕,蓋緣情理之切迫,不必深嫌矣。書辭令廟堂稟處,爾其勿辭察職。
府前達,請義州呼訴客使首倡人朱益桓,亟令梟示事。請寧邊府使張漢相罷職不敍事。新達,新除授掌令宋墁,時在全羅道光州地,司諫院正言申晳,時在慶尙道大丘任所,正言洪鉉輔,時在全羅道全州地,請竝斯速乘馹上來事,下諭。答曰,不從。下諭事,依達。前達,雜科雜歧陞六之人,移送西銓,竝付司果,毋授東班正職事,及京上司毋得取外方防納之利,守令毋得給穀取利於民事,停達。
答戶曹判書權尙游書曰,覽書具悉。請仍郞官,意在責成,箚語太甚,何必爲嫌?卿其勿辭,安心行公。
答知訓鍊李弘述書曰,覽書具悉。今玆恩命,聖意非偶,卿其勿辭,安心行公。
大殿·中殿·世子宮·嬪宮,藥房·政院夕問安。答曰,知道。大殿·中殿·世子宮,政院·二品以上·六曹過歲問安。答曰,知道。嬪宮,政院過歲問安。答曰,知道。
藥房口傳啓曰,晩後口淡·困惱特甚有加,脚痺·腹部飽滿·膈間不淸利未已之候,復何如?眩氣往來之候,漸益減歇乎?臣等不勝憂煎,惶恐敢啓。傳曰,諸症候一樣,眩氣往來矣。
京畿監司書目,果川呈,以工曹判書趙泰耉辭職上書上送事。達。答曰,覽書具悉。有除輒辭,實涉太過,勿復撕捱,速出行公。
江原監司書目,憲臣之書,有不可晏然於職次者,陳章自列,冀蒙譴罷事上書上送事。達。答曰,覽書具悉。憲臣泛論,何必深嫌?卿其勿辭,從速察職。
黃海監司書目,臣宿病添劇,決難供職,冀蒙許遞,以延殘喘,兼陳道內飢癘孔劇之狀,庶得及時救濟事上書上送事。達。答曰,覽書具悉。書陳之事,令廟堂該廳稟處,卿其勿辭,從速察職。
謝恩,兼西學敎授金雲澤。
假注書韓德全有頉,代金相奭。
答持平金鎭商書曰,覽書具悉。喉院之不捧辭書,自是常事,則警飭之請,未可曉也。爾其勿辭察職。
左承旨趙鳴鳳,右承旨韓重熙,右副承旨李挺周上書。大槪,臣等因憲臣辭書之不捧,酷被無限侵辱,其在廉隅,不可一刻仍冒,乞遞臣等之職,以快人心,以安微分事。入達。答曰,覽書具悉。不捧辭書,元非無端阻搪,意外侵斥,何必爲嫌,爾等勿辭察職。以上朝報郞廳趙書。郞廳宋瑩中校正。
