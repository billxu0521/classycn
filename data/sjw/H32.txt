上在昌德宮。停常參·經筵。
大殿·中宮殿,內閣·政院·玉堂·朝廷二品以上·六曹堂上正朝單子問安。答曰,知道。世子嬪宮·世孫宮,內閣·政院·玉堂單子問安。答曰,知悉。世孫宮,朝廷二品以上·六曹堂上單子問安。答曰,知悉。魂宮晝茶禮親奠酌後,大殿·中宮殿,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。世子嬪宮·世孫宮,內閣·政院·玉堂單子問安。答曰,知悉。藥房口傳問安。答曰,知悉。世孫宮,朝廷二品以上·六曹堂上單子問安。答曰,知悉。
洪鍾遠啓曰,大司憲宋穉圭,掌令李炫章·羅台晟在外,執義李益文差祭,持平高萬九·李鎭默呈辭,監察茶時之意,敢啓。傳曰,知道。
金元根啓曰,今日魂宮晝茶禮親奠酌時,承旨當爲備員,而左承旨李憲球今日不爲仕進,卽爲牌招,何如?傳曰,允。
備忘記,忠州營將洪穩,公州營將吳顯文,西原營將具載鳳,羅州營將李世茂下直,長弓一張,長箭一部,片箭一部,筒兒一箇賜給。
傳于金元根曰,領府事南公轍內外,左議政李相璜,判府事鄭晩錫,令該曹歲饌外食物衣資加送,仍令存問以來,故領議政金致仁妻李氏,故領議政徐龍輔妻朴氏,故右議政林漢浩妻李氏,故晉安君彦植妻愼氏,竝依昨年例擧行。
傳于徐箕淳曰,明日出宮門路,以協陽門爲之。
以左承旨李憲球牌不進罷職傳旨,傳于金元根曰,只推。
傳于徐箕淳曰,發遣吏郞,諸執事淸齋與否,摘奸以來。
洪彦謨,以禮曹言啓曰,太廟歲首展謁吉日,以何間推擇乎?敢稟。傳曰,旬前擇入。
又以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,旬前擇入。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,以太廟展謁日,同爲擇入。
又以禮曹言啓曰,以太廟展謁取稟草記,傳曰,旬前擇入,以景慕宮展謁取稟草記,傳曰,以太廟展謁日,同爲擇入事,命下矣。展謁吉日,令日官朴周煥推擇,則今正月初七日爲吉云,以此日定行乎?敢稟。傳曰,以此日爲之。
又以禮曹言啓曰,以永禧殿展謁取稟草記,傳曰,旬前擇入事,命下矣。展謁吉日,令日官朴周煥推擇,則今正月初七日爲吉,而伊日,方以太廟·景慕宮展謁吉日擇入,此外旬前無他吉日云,何以爲之乎?敢稟。傳曰,以旬後望前,更爲擇入。
又以禮曹言啓曰,以永禧殿展謁,今正月初七日爲吉,而伊日,方以太廟·景慕宮展謁吉日擇入,此外旬前無他吉日事草記,傳曰,以旬後望前,更爲擇入事,命下矣。展謁吉日,令日官朴周煥,更爲推擇,則今正月十三日爲吉云,以此日定行乎?敢稟。傳曰,以此日爲之。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例,減下別草書入,而御覽官案,亦爲改修正以入之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
徐箕淳,以都摠府言啓曰,今日入直內三廳武兼禁軍及軍兵等,當爲中日習射技,而正朝相値,不得設行之意,敢啓。傳曰,知道。
壬辰正月初一日午時,上詣魂宮。晝茶禮親奠酌入侍時,行都承旨金元根,右承旨洪彦謨,左副承旨徐箕淳,右副承旨洪鍾遠,同副承旨李根友,記事官李寅臯,假注書黃麟淳,記事官李謙在·李公翼,提學洪奭周,直提學徐憙淳·鄭基善,直閣金鼎集,檢校待敎金興根·金英淳,待敎李肯愚以次侍立。時至,通禮跪啓請外辦。上具衰服,步出齋殿門,入就位哭,承史·閣臣·宗戚執事皆俯伏哭,上止哭,在位諸臣皆止哭。上詣靈座前,元根奉香盒,根友奉香爐跪進,上三上香,元根進盞,上執盞以授,根友奠于靈座前,連奠三盞訖。上哭,在位諸臣皆哭,上止哭,在位諸臣皆止哭。上還齋殿,諸臣以次退出。
上在昌德宮。停常參·經筵。
上詣仁政殿月臺,社稷祈穀大祭親傳香祝,還內後,內閣·政院·玉堂·藥房口傳問安。答曰,知道。
洪鍾遠啓曰,大司憲宋穉圭,掌令李炫章·羅台晟在外,執義李益文未肅拜,持平高萬九·李鎭默呈辭,監察茶時之意,敢啓。傳曰,知道。
金元根啓曰,今日親傳香時,承旨當爲備員,而左承旨李憲球不爲仕進,卽爲牌招,何如?傳曰,允。
傳于徐箕淳曰,侍衛軍兵毛具。
傳于洪彦謨曰,禮房承旨,馳詣社稷,奉審摘奸以來。
李根友啓曰,吏曹郞廳來言,應資老人加資下批政事,取稟。傳曰,當日爲之。
又啓曰,吏曹郞廳來言,政事當日爲之事,命下矣。判書沈能岳,參判權敦仁,俱以病不來,參議尹命圭未肅拜,不得開政云,竝卽牌招,何如?傳曰,允。
又啓曰,吏曹判書沈能岳,參判權敦仁,參議尹命圭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,違牌勿爲呼望。
以左承旨李憲球牌不進罷職傳旨,傳于洪鍾遠曰,只推。
李根友啓曰,吏曹參議尹命圭,謂有情勢,奉牌闕外,陳疏到院,而原疏以社稷祈穀大祭齋戒,纔已退却矣。特敎之下,無意承膺,事體所在,誠極未安。推考,何如?傳曰,允。原疏捧入。
徐箕淳,以兵曹言啓曰,內禁衛將吳準常,身病猝重,呈狀乞遞,改差,何如?傳曰,允。
又以兵曹言啓曰,五衛將崔漢植·鄭來鴻,部將趙錫哲,俱以病難供職,呈狀乞遞。新除授廢茂山萬戶崔鎭珏老母今年爲七十三歲,他無兄弟,法不當遠離赴任,呈狀乞遞。邊將之親年七十,無兄弟獨身者,許遞其任,載在法典,竝改差,何如?傳曰,允。
有政。吏批,判書沈能岳進,參判權敦仁式暇,參議尹命圭陳疏,同副承旨李根友進。以李象敬爲校理,李淵祥爲副校理,趙萬協爲修撰,黃浩民爲副修撰,徐能輔爲知敦寧,李渭達爲敦寧都正,朴宗琦爲同春秋,梁在孟爲吏曹佐郞,李維馨爲司錄,李光承爲茂朱府使,濟州牧使單韓應浩,奉化縣監玄仁福,限一年仍任事承傳,資憲金檢,今加正憲,嘉善李鎭九,今加嘉義加資事承傳,前承旨李希祖,前五衛將姜樂,以上今加嘉善,前五衛將王道源,前同知尹孝烈,前僉使張後良,前同知李興聃,今加嘉義,前參奉金載鼎·李元贍,今超通政,以上朝官年八十加資事承傳。
兵批,行判書金逌根進,參判李志淵病,參議李渭達病,參知洪祐燮入直進,右副承旨洪鍾遠進。以李栻爲內禁將,尹致誼爲部將,李東膺爲慶尙左兵使,李載亨爲公忠水使,崔秀恒爲廢茂山萬戶,僉知單韓明運,護軍李貞坤,副護軍閔致成·韓弘敎,副司果李儒鳳·金淵淳·金慶恒·張漢弼,副司正李儒增·李觀熙,李種赫·徐士淳·鄭元夔,以上竝單付。
李根友,以吏曹言啓曰,侍從臣父年七十人,每於歲首抄啓加資事,載在法典矣。侍從臣父年七十人員,別單書入之意,敢啓。傳曰,知道。
徐箕淳,以兵曹言啓曰,今正月初七日,大駕詣宗廟展謁,仍詣景慕宮展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊?餘軍留營,何以爲之乎?敢稟。傳曰,訓局步軍七哨,馬軍三哨,訓將率領爲先廂,訓局步軍六哨,禁將率領爲後廂,禁軍,與入直三番爲之,留營·留陣置之,可也。
又以備邊司言啓曰,本司武郞廳李赫,奔走勤仕,已滿十五朔。依例陞敍或守令除授事,捧承傳施行,何如?傳曰,允。
事變假注書金鳳梧書啓,臣於本月初一日辰時量,敬奉聖敎,馳往明陵蜂峴,巡審摘奸是白乎,則石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已墓矣,仍宿齋所是白遣,今日曉頭,仍詣昭顯墓看審是白乎,則植木叢茂,各處守護,竝皆無頉之意,敢啓。傳曰,知道。
勸農綸音。王若曰,首春王言誕告八方,卽是我朝家務本重農之成憲也。咨爾方伯守宰曁我大小民人,須知予誕告敷示出於至誠,而勿視爲按例應行之文具。嗚呼。民惟邦本,食爲民天,民食之重,夫孰不知之,而憂勤之念,或有時忽焉,則哀彼小民之甚勞,而或奪其播芸之時,亦惟天時之不齊,而或昧其備禦之術。況玆十數年來,連獲豐登,所以億兆民生,安享豫大,狼戾不取,而罔慮糞田之不足,豚蹄是祝,而惟期篝車之常滿,則農夫之耕耨耘耔,未免於荒怠。有司之董飭興勸,當歸於應文。苟不戒惰農之自安,曷以望嗣歲之以興?王者之發政施仁,必先於一歲之首,民事之備豫勤作,宜講於四時之初。試以三農勤苦之狀,庸作群牧播告之修,土膏方興,而耕墾之具,或無所假貸,鄰耒竝出,而饟饁之資,或無所措辦,借廛於富豪之戶,而頃畝至貴,償徵於鄰族之逋,而甁罌俱空,沾體塗足,太半鶉衣而鵠形。剜肉療瘡,無非少稱而倍息。來牟將登於場,而望之若歲,穎栗方捿於畝,而無以自力,民亦勞止,迄可休矣。歲其有秋,尙云幸哉,而簽丁立役,官吏相望,攤稅徵租,科目多方。隳突於田畝之間,而播種之期日已差,糜費於推呼之際,而收穫之粒米無餘。雖欲專力於農務,有不自由,苟能留心於民事,豈忍坐視,而況昨秋畿甸,雖幸小康,而兩南之豐歉不一,幾年關北,屢告失稔,而浿北之荒損又甚。顧念民生,寧不兢惕,民受一分之惠,專係守宰之寬平。國有三年之蓄,寔在年穀之登熟。勞農山中,先賢不憚吏事,頒書民間,聖朝自有令典。因天時地利之宜,縱軫斯民之力作,省春耕秋斂之勞,當體重宸之紆思。乃於月正元日,誕告方伯居留守宰之臣,咸須知悉,亟庸勸諭,無視以文具,式監于成憲,俾副予重農懋本勤懇惻怛之至意。行都承旨金元根製進。
壬辰正月初二日辰時,上詣仁政殿月臺。社稷祈穀大祭香祝親傳入侍時,行都承旨金元根,右承旨洪彦謨,左副承旨徐箕淳,右副承旨洪鍾遠,同副承旨李根友,記事官李寅臯,假注書黃麟淳,記事官李謙在·李公翼,直閣金鼎集,檢校待敎金英淳,待敎李肯愚以次侍立。時至,上具翼善冠·無揚黑團領·靑鞓·素玉帶,乘輿出宣化門。藥房提調李止淵,副提調金元根進前奏曰,侵早勞動,聖體,若何?上曰,一樣矣。至仁政殿月臺,通禮跪啓請降輿,上降輿,通禮前導,就褥位南向立。引儀引獻官禮曹判書徐俊輔,陞詣褥位之左,通禮跪啓請跪,上跪,香室官,捧香祝跪授彦謨,彦謨傳捧,東向跪進,上受香祝,以授初獻官,初獻官西向跪受興,通禮跪啓請興,上興。通禮前導,降就階下祗送位西向立,俊輔奉香祝由正路出。通禮跪啓請鞠躬,上鞠躬,香祝過後,啓請平身,上平身。初獻官出仁政門外,通禮跪啓請乘輿,上乘輿出仁政門,由進善門·協陽門·宣化門還內。諸臣以次退出。
上在昌德宮。停常參·經筵。
洪鍾遠啓曰,大司憲宋穉圭,掌令李炫章·羅台晟在外,執義李益文未肅拜,持平高萬九·李鎭默呈辭,監察茶時之意,敢啓。傳曰,知道。
李憲球,以吏曹言啓曰,本曹正郞尹奎培,以其身病,呈狀乞遞,改差,何如?傳曰,允。
又以弘文館言啓曰,校理林永洙·李象敬,副校理李淵祥,竝卽牌招察任,何如?傳曰,允。
又以弘文館言啓曰,新除授副應敎李寅弼,時在廣州地,副校理李應信,時在江原道原州地,修撰趙萬協,時在京畿楊州地,副修撰黃浩民,時在楊州地,經筵入番事緊,請竝斯速乘馹上來事,下諭,答曰,依啓。
徐箕淳,以兵曹言啓曰,新除授內禁衛將李栻,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李栻。
徐箕淳,以司僕寺一二提調意啓曰,兼內乘李東膺,昨日政移拜慶尙左兵使矣。其代,令該曹口傳差出,以爲推移入直之地,何如?傳曰,允。
兵曹口傳政事,以白能洙爲寺僕內乘。
吏曹參議尹命圭疏曰,伏以臣姿性昏謬,命途孤畸,點檢前後,動輒顚躓,而曲蒙陶鑄之恩,偏荷拂拭之眷,臣之得有今日,皆殿下賜耳。日前泮職,又爲臣匪據之災,罪著不審,合置重辟,而聖度天大,罰止薄罷,繼伏讀臘月十九日夜下傳敎。十行辭旨,嚴正懇惻,雨雪皆敎,日月昭揭,自不禁惶汗逬流,感淚無從,歷日而無所措躬。千萬不自意,三銓除旨,又下於跧伏訟愆之際,臣聞命震懍,雙擎九頓,誠不知無狀賤品,何以得此於聖明也?噫,臣之人器地望,初何嘗一分近似於黌堂臯比之座,而除命特降,事會急迫,雖不得不冒沒出肅,黽勉主試,望實無素,物議未愜,早晩顚沛,料知無幸,畢竟僨誤,孽由自作。蓋於伊日講製同試,耳目竝用,倉卒失檢,旋卽改懸,而其始之不能致審,雖改而無所逃罪。人雖不言,臣已惕然震驚,直欲溘然而無知。況被儒論,至徹宸聽,悚慄之極,夢魂猶悸,而名忝師儒之長,身遭捲堂之擧,撫躬自悼,無面可顯。自今以往,銘鏤恩言,膏沐上澤,將此身心,杜門永靖,卽是臣不報之報,而亦庶幾淵鑑之明,置臣於度外矣。乃者恩罷之勘,曾未幾日,甄錄之渥,旋侈華銜,恩誥誕宣,同朝胥聳。此豈臣夢想之攸到也哉?轉罪爲榮,洪造如天,反身自省,惶蹙無地。至於見職之萬萬不稱,在臣今日,猶屬緩聲。臣雖無似,亦具彝性,今若憑恃寵靈,拚棄廉隅,諉以職名之不同,時日之已往,而揚揚彈束,抗顔進身,則其所以貽羞衿紳,仰累聖朝四維之化。夫豈臣一身之私而已乎?牌召雖嚴,末由趨膺。玆敢悉暴衷懇,仰瀆崇嚴。伏乞聖慈,俯垂鑑察,亟汰臣所帶之職,仍令選部,刋臣名於仕籍,獲伸自靖之義,不至於重辱朝廷,則公私實爲萬幸,臣無任云云。省疏具悉。向來不過一時錯誤之失,豈至於永永引罪於他職乎?爾其勿辭察職。
上在昌德宮。停常參·經筵。
藥房都提調金履喬,提調李止淵,副提調金元根啓曰,歲籥載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲球啓曰,右承旨洪彦謨,今日不爲仕進,卽爲牌招,何如?傳曰,允。
洪鍾遠啓曰,知敦寧徐能輔,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正李渭達,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
徐箕淳啓曰,檢閱李公翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李謙在,謂有官規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋徐念淳·洪鍾應,檢閱李啓宇,竝卽牌招,推移入直,何如?傳曰,允。
傳于徐箕淳曰,東作伊始,未下直守令,皆令不多日內辭朝。如有上京守令,一體催促下送。
徐箕淳,以都摠府言啓曰,今此動駕時,侍衛寶劍守宮,當爲備員,而副摠管李升權,以禁軍別將陣上進,都摠管徐有榘,副摠管鄭來升·李謙會·李完植,俱有實病,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
徐箕淳啓曰,因都摠府草記,今此動駕時,侍衛寶劍守宮,當爲備員,而副摠管李升權,以禁軍別將陣上進,都摠管徐有榘,副摠管鄭來升·李謙會·李完植,俱有實病,無以備員。令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李止淵爲都摠管,鄭基一·李鐵求·李鍾英·李忠運爲副摠管。
以校理林永洙·李象敬,副校理李淵祥牌不進罷職傳旨,傳于徐箕淳曰,只推。
徐箕淳啓曰,大司憲宋穉圭,掌令李炫章·羅台晟在外,執義李益文,持平高萬九,李鎭默牌不進,監察茶時之意,敢啓。傳曰,知道。
以執義李益文,持平高萬九·李鎭默,獻納李寅敎,正言鄭象樞牌不進罷職傳旨,傳于徐箕淳曰,只推。
以右承旨洪彦謨牌不進罷職傳旨,傳于李憲球曰,只推。
以別兼春秋徐念淳·洪鍾應,檢閱李啓宇牌不進罷職傳旨,傳于徐箕淳曰,只推。
以咸鏡監司朴宗薰狀啓,北靑等邑人命渰死事,傳于徐箕淳曰,聞甚矜惻,元恤典外,別加顧助,如有生前身還布,竝蕩減。屍身一未搜拯云,尤爲慘惻,嚴飭沿海邑,期於搜拯事,分付,可也。
徐箕淳,以吏曹言啓曰,新除授敬陵參奉尹英培,與本曹正郞尹奎培,有同姓四寸應避之嫌,而曚未覺察,至於擬望受點,臣不勝惶恐,而揆以格例,不可仍置。原望筒勿施,何如?傳曰,允。
李憲球,以漢城府言啓曰,濟州三邑辛卯年民數,今始上來,依例入錄之意,敢啓。傳曰,知道。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
徐箕淳,以兵曹言啓曰,今正月初四日,立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府一體頒火之意,敢啓。傳曰,知道。
又以兵曹言啓曰,今正月十三日,大駕詣永禧殿展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟展謁時例爲之。
又以訓鍊都監言啓曰,本局從事官金箕晩,身病甚重,勢難察任,改差,何如?傳曰,允。
左議政李相璜疏曰,伏以三陽泰來,百祿鼎臻,聖化彌隆,囿八域於仁壽,睿知夙就,騰四重之謠頌,區區下情,攢祝無極,仍念臣之忝叨中書,凡幾年于玆?或不無三數遞解之時,然遠不能一朞,近不能半年或數月,而以臣代臣,旣往復來,前後九年之間,蓋無年而非臣身在中書之日月。近日輔臣,果有如臣之專且久者乎?然則上之所以專毗,下之所以久居,宜有其說,而左右參倚,俯仰思惟,臣實莫曉其爲何說也。若曰試可,則亦旣蔑效於屢試矣,若曰量入,則惟有多見其不量也。鉛鋩愈割而愈頓,黔枝愈蹄而愈窮。如臣者眞所謂留臣無爲,而上猶欲羈遲而不舍,下猶欲低徊而不去,上下相蒙,同歸苟且。非但臣所自愧,緣臣去就,上而貽累於朝廷者,是豈細故云乎?此已臣宜去之義諦。況臣衰病,雖緣微誠之淺薄,未蒙容光之照燭,痰眩作而神識隨迷,虛煩升而喘息甚促,往往有頃刻欲殊之時。對症尋方,醫亦無措,但曰老人血竭,無藥可治,惟有息心慮而謝形役,苟幸無事於目前而已。臣之前懇,非昧煩復之爲悚,螻蟻戀生,自有不能已而然者,玆又冒死控籲,惟殿下哀憐之,年至懸車,聖人所許,休老之仁,知止之廉,一進退而兩得其宜,經訓垂範,豈徒然哉?賤齒今年,洽爲七旬,塵刹無補,以至於今,已往光陰,雖不可追,若及此奉身,獲全大防,則臣之未死餘年,當不至重增罪戾,卽殿下所以成就臣而始終臣也。不惟臣私爲然,如是者,蓋未嘗無裨於敦尙禮義之大化。萬一而不報之報,臣亦在此。敢附至懇,冒干崇聽,於禮有據,揆義卽然,庶惟我天地父母之慈,不以臣爲僭,而推仁於曲遂也。若蒙恩許,亟解臣議政見任,假臣以三字之銜,俾得優遊歌詠,聊以卒歲,則到底鴻造。臣敢忘玆?世世生生,爲犬爲馬,少酬此生未了之心願,尙或有期。臣無任云云。答曰,省疏具悉卿懇。新年未見卿面,而卿疏先至,依舊是求解之說,不惟求解,竝及引年,卿何果於欲去,而不念予不捨卿之意,至此之甚也?蔽一言曰,慨然慨然。求去猶不可,況引年乎?卿須亟斷釋務之心,勿萌懸車之念,益懋新年之贊襄。仍傳于李憲球曰,此批答,遣史官傳諭于左議政。
敦寧都正李渭達疏曰,伏以臣庸愚駑劣,最居人下,而生於堯·舜·熙·皥之世,老於春臺壽域之中。偏蒙我殿下煦濡涵育之隆恩厚澤,拂拭之庇覆之,前後揚歷於內外,罔非踰濫於涯分,而猥忝下大夫之列矣。欲報之德,天地無極,雖糜粉肉骨,何以仰酬?徒被河海之盛渥,而蔑有涓埃之效力,居常愧懼,若隕淵谷。又於再昨,祗奉除旨,以臣爲敦寧府都正者,臣聞命惝怳,伏地攢祝,榮寵愈隆,感激冞增。第伏念臣素無敦寧,揆以格式,末由冒膺。玆敢援例陳章,仰瀆崇嚴。伏乞聖慈,俯垂鑑諒,亟命該曹,照式遞改,以存公格焉。臣無任云云。省疏具悉。疏辭,下該曹稟處。
檢閱李公翼疏曰,伏以臣母素抱貞疾,當此換節之時,調攝失宜,一倍添劇,尋常藥餌,非臣則無以進試。卽者家僮踵至,促臣歸護,屢遭控籲,固知猥褻,而隔歲離違之餘,忽聞此報,情私遑迫,玆敢忙陳短章,徑出禁扃。伏乞聖慈,俯垂矜諒,亟遞臣職,俾便救護,仍治臣罪,以肅朝綱,不勝幸甚。臣無任云云。省疏具悉。爾其勿辭救護。
吏曹啓目,粘連觀此敦寧府都正李渭達上疏,則以爲,臣素無敦寧,揆以格式,末由冒膺,亟命該曹,照式遞改,以存公格亦爲白有臥乎所,旣無敦寧,則揆以格例,不可仍置,敦寧府都正李渭達,依例改差,何如?判付啓依允。
壬辰正月初四日辰時,上御熙政堂。藥房入診入侍時,都提調金履喬,提調李止淵,副提調金元根,記事官李寅臯·李謙在·李公翼,直閣金鼎集,以次進伏,醫官玄在德·李亨基·南山壽·卞文燮,進伏楹外訖。上曰,史官分左右。履喬曰,元朝淸明,立春又屆,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。履喬曰,醫官入診,何如?上曰,置之。履喬曰,今日卽歲後日次,且前日次,旣不得入診矣。今則診候,何如?上曰,唯。亨基等以次診脈訖,退伏楹外奏曰,左右三部調均矣。止淵曰,本院醫女設置,本爲所重,而近來法例漸弛,規避成習,鍼脈初不肄習,使役全不恪勤,以致頉免之相續,而徒爲充額之貽弊。旣不可廢而不用,則決不可任其無實。掖屬之不敢操縱醫女,禁飭甚嚴,而近日則全無忌畏之心,多有誘匿之弊云。令政院嚴飭其頭目處,如有復踵此習者,卽爲指名重繩,補闕之時,旣爲啓目,則頉給之際,亦不可自下擅便,此後如有不得已可頉之故,則必待經稟後,始爲許頉似好,故敢此仰達矣。上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲球啓曰,同副承旨李根友,今日不爲仕進,卽爲牌招,何如?傳曰,允。
徐箕淳啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李憲球啓曰,左右史不可不備,別兼春秋徐念淳·洪鍾應,檢閱李啓宇,旣有只推之命,竝卽牌招,推移入直,何如?傳曰,允。
又啓曰,假注書黃麟淳,身病猝重,勢難察任,今姑改差,何如?傳曰,允。
黃麟淳改差,代以洪永圭爲假注書。
傳于李憲球曰,宗廟春享大祭香祝,當親傳矣,該房知悉。
傳于李憲球曰,右承旨·同副承旨許遞,前望單子入之。
承旨前望單子入之,趙秉鉉·洪遠謨落點。
李憲球啓曰,新除授同副承旨洪遠謨,卽爲牌招,何如?傳曰,允。
又啓曰,明日傳香,禮房承旨當爲齋宿,而左承旨趙秉鉉,所當牌招,而拘於廳規,不得請牌,何以爲之?敢稟。傳曰,牌招。
傳于徐箕淳曰,明日出宮門路,以協陽門爲之。
傳于徐箕淳曰,發遣吏郞,諸執事淸齋與否,摘奸以來。
徐箕淳啓曰,大司憲宋穉圭,掌令李炫章·羅台晟在外,執義李益文,持平高萬九·李鎭默牌不進,監察茶時之意,敢啓。傳曰,知道。
以執義李益文,持平高萬九·李鎭默,獻納李寅敎,正言鄭象樞牌不進罷職傳旨,傳于徐箕淳曰,只推。
以別兼春秋徐念淳·洪鍾應,檢閱李啓宇牌不進罷職傳旨,傳于徐箕淳曰,只推。
徐箕淳,以吏曹言啓曰,東作伊始,未下直守令,不多日內辭朝,如有上京守令,一體催促下送事,命下矣。自臣曹催促,則未下直守令濟州牧使韓應浩,坡州牧使沈漢永,春川府使柳季獜,寧越府使金喆遠,茂朱府使李光承,南陽府使張洛賢,竹山府使李顯夔,仁同府使沈能驥,咸從府使李熠,鳳山郡守金相順,興海郡守姜在浩,順川郡守李元夏,大邱判官趙鎭敏,鏡城判官睦仁培,三登縣令李寅亮,陽智縣監李台升,鎭川縣監洪翼周,魯城縣監徐胤輔,禮山縣監權載大,稷山縣監鄭澤友,德山縣監尹日善,靑山縣監申愨,熊川縣監崔粹俊,山淸縣監李熙耇,興陽縣監徐永淳,泰仁縣監沈能淑,光陽縣監鄭周應,松禾縣監李憲百,康翎縣監李南軾,洪原縣監尹羲烈,陽德縣監鄭鶴濟,俱以爲初八日辭朝云。新昌縣監姜彝文,初九日辭朝云,受由上京守令安岳郡守金興根,身病猝重,不得下去云,任實縣監李敏榮,親病沈重,不得下去云。身病親病,雖未知如何,而促敎之下,不卽下去者,揆以事體,誠極未安。安岳郡守金興根罷黜,任實縣監李敏榮改差,何如?傳曰,允。口傳差出,催促下送,任實縣監,以近地守令相煥。
吏曹口傳政事,以趙忠植爲安岳郡守,任實縣監李敏榮,金化縣監沈宜永相換。
徐箕淳,以兵曹言啓曰,再明日宗廟·景慕宮動駕時,本曹堂上,當爲備員,而參議未差之代,令該曹以在京無故人,口傳差出,待下批牌招,以爲進參之地,何如?傳曰,允。
吏曹口傳政事,以宋祥來爲兵曹參議。
吏曹,兵曹參議單洪祐燮,兵曹參知單宋祥來。
李憲球,以禮曹言啓曰,卽接康翎幼學姜在所志,則以爲,同姓五寸叔禧周,嫡妾俱無子,以其同生兄翊周第二子在衡,欲爲繼後,兩家相議完定,未及禮斜,禧周夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長姜在所訴旣如此。依定式姜翊周第二子在衡,立爲姜禧周之後,何如?傳曰,允。
又以兵曹言啓曰,今正月初七日,宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱。依定式軍門將官及前銜武臣,代差以入之意,敢啓。傳曰,知道。
又以御營廳言啓曰,本廳千摠沈樂臣,身病甚重,勢難察任,改差,何如?傳曰,允。
上在昌德宮。停參參·經筵。
宗廟春享大祭親傳香,還內後,內閣·政院·玉堂·藥房口傳問安。答曰,知道。
洪鍾遠啓曰,大司憲宋穉圭,掌令李炫章·羅台晟在外,執義李益文未肅拜,持平高萬九·李鉉默呈辭,監察茶時之意,敢啓。傳曰,知道。
傳于趙秉鉉曰,禮房承旨·同副承旨,分詣宗廟·永寧殿受香諸處,奉審摘奸以來。
傳于徐箕淳曰,侍衛軍兵毛具。
金元根啓曰,都摠管李止淵,旣入闕中,不爲肅謝,直爲出去,事甚未安。推考,何如?傳曰,允。
傳于李憲球曰,明日貢市堂上,率貢市人,還宮時敦化門外待令。
傳于徐箕淳曰,明日出宮內門路,以協陽門爲之。
趙秉鉉,以奎章閣言啓曰,守宮檢校直閣李光文,待明朝牌招,何如?傳曰,允。
徐箕淳,以禁衛營言啓曰,本營軍色從事官金羽根,身病甚重,勢難察任,今姑改差,何如?傳曰,允。
壬辰正月初六日辰時,上詣仁政殿月臺。宗廟·永寧殿春享大祭香祝親傳入侍時,行都承旨金元根,左承旨趙秉鉉,右承旨李憲球,左副承旨徐箕淳,右副承旨洪鍾遠,同副承旨洪遠謨,記事官李寅臯,假注書洪永圭,記事官李啓宇·李謙在,直閣金鼎集,檢校待敎金英淳·趙斗淳,待敎李肯愚以次侍立。時至,上具翼善冠·黑圓領袍·靑鞓·素玉帶,乘輿出宣化門。藥房提調李止淵,副提調金元根,進前奏曰,侵早勞動,聖體,若何?上曰,一樣矣。至仁政殿月臺,通禮跪啓請降輿,上降輿,通禮前導,就褥位南向立。引儀引獻官南延君球,東寧尉金賢根,陞詣褥位之左,通禮跪啓請跪,上跪。香室官奉香祝,跪授秉鉉,秉鉉傳奉東向跪進,上受香祝,以授獻官,獻官西向跪受興,通禮跪啓請興,上興,通禮前導,降就階下祗送位西向立。球·賢根,奉香祝由正路出,通禮跪啓請鞠躬,上鞠躬,香祝過後,啓請平身,上平身。入幕次後,問安勿爲之事。出傳敎通禮跪啓請乘輿,上乘輿出仁政門,由進善門·協陽門·宣化門還內,諸臣以次退出。
上在昌德宮。停常參·經筵。
自人定至夜一更,月暈。
大駕詣宗廟,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。仍詣景慕宮,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
徐箕淳啓曰,司僕寺內乘來言,捲簾毛帳,取稟。傳曰,捲三面,毛帳依例爲之。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
趙秉鉉啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
傳于徐箕淳曰,侍衛軍兵毛具。
趙秉鉉啓曰,藝文提學洪奭周,旣入闕中,不爲肅謝,直爲出去,事甚未安。推考,何如?傳曰,允。
洪鍾遠啓曰,卽者義禁府都事來言,今日動駕時,駕側鳴錚罪人呂豐燮,移送秋曹云矣,敢啓。傳曰,知道。
趙秉鉉,以奎章閣言啓曰,大駕今已還宮,守宮檢校直閣李光文,依定式減下,何如?傳曰,允。
李憲球,以宣惠廳言啓曰,昨年秋事,諸道稍登,而惟湖南一道災結夥然,至爲二萬一千八百餘結之多。營官需八分一,各樣價四分一,依例減分磨鍊之意,敢啓。傳曰,知道。
壬辰正月初七日卯時,大駕詣宗廟·景慕宮。春展謁擧動入侍時,行都承旨金元根,左承旨趙秉鉉,右承旨李憲球,左副承旨徐箕淳,右副承旨洪鍾遠,同副承旨洪遠謨,記事官李寅臯,假注書洪永圭,記事官李謙在·李公翼,提學洪奭周,直提學徐憙淳,直閣金鼎集,檢校待敎金英淳·趙斗淳,待敎李肯愚以次侍立。時至,通禮跪啓請外辦。上具翼善冠·黑圓領袍,乘輿出宣化門。藥房提調李止淵,副提調金元根進前奏曰,侵早勞動,聖體,若何?上曰,一樣矣。至仁政門外,通禮跪啓請降輿乘輦,上降輿乘輦,由進善門,出敦化門進發。至宗廟大門外,通禮跪啓請降輦乘輿,上降輦乘輿,入廟門仍詣齋室。展拜時至,上改具冕服。至東神門外,元根進圭,上執圭入就版位,行四拜禮。命侍衛軍兵來待于西神門外,賤臣承命出傳。上入殿內,各室奉審,命本署提調李羲甲,禮曹判書徐俊輔入侍,仍奉審第一室冊寶訖。由西神門,詣永寧殿,入就版位,行四拜禮。入殿,各室奉審如上儀,至第一室,冊寶奉審訖,出殿門釋圭,元根跪受圭。藥房都提調金履喬進前曰,展拜禮成,勞動旣多,聖體,若何?上曰,一樣矣。履喬·止淵等曰,齋室稍遠,暫御步輦,似好矣。上曰,置之。還御齋室,改具翼善冠·無揚黑圓領袍。乘輿出廟門外,通禮跪啓請降輿乘輦,上降輿乘輦。至景慕宮大門外,通禮跪啓請降輦乘輿,上降輦乘輿,仍詣齋室,少頃,改具冕服。入就版位,行再拜禮,陞東階奉審室內,冊寶·印寶,亦爲奉審訖。上曰,通禮,誰也?元根曰,鄭琦和·申在獻矣。上仍詣望廟樓,行禮後,命閣臣捲帳奉審,還詣齋室,改具翼善冠·無揚黑圓領袍。乘輿出宮門外,通禮跪啓請降輿乘輦,上降輿乘輦。進發至敦化門外,命駐驆。命書傳敎曰,貢市堂上,率貢市人入侍。駕前下敎箕淳進前奏曰,以已下標信軍作門乎?上可之。貢市堂上金逌根·趙寅永,率貢市人入侍,憲球曰,諸貢人所懷盡捧矣。何以爲之乎?上曰,竝下備邊司,可也。仍命回鑾。由敦化門·進善門,至仁政門外,通禮跪啓請降輦乘輿,上降輦乘輿。入肅章門·協陽門·宣化門還內。出標信解嚴,諸臣以次退出。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,濟州牧使韓應浩,坡州牧使沈漢永下直,各長弓一張,長箭一部,片箭一部,筒兒一箇賜給。
傳于洪遠謨曰,今初十日,當詣景祐宮展拜矣,該房知悉。
傳于洪遠謨曰,永禧殿展謁後,仍詣儲慶宮展拜矣,該房知悉。
傳于洪鍾遠曰,啓字誤踏中官,令該府拿處。
以中官黃鍾和拿處傳旨,傳于洪鍾遠曰,分揀。
傳于洪遠謨曰,政官牌招開政。
洪鍾遠,以備邊司言啓曰,慶尙右兵使柳相弼,以其身病,連呈辭狀,而實狀果聞難强云。今姑改差,何如?傳曰,允。
有政。吏批,判書沈能岳進,參判權敦仁,參議尹命圭竝牌招不進,同副承旨洪遠謨進。以申在植爲同敦寧,趙直永爲敦寧都正,柳基豐爲吏曹正郞,李羲錫爲繕工副正,沈宜行爲敬陵參奉,李守益爲瑞山郡守,前縣監鄭東老年七十,侍從臣前正言鄭煥義父,前監役鄭東祜年七十,侍從臣前大司成鄭知容父,幼學鄭秉魯年七十,侍從臣正言鄭象樞父,幼學蔡中永年七十,侍從臣前正言蔡東直父,已上今超通政加資事承傳。
兵批,行判書金逌根進,參判李志淵病,參議洪祐燮病,參知宋祥來入直,右副承旨洪鍾遠進。以洪奭周爲知事,鄭東祜爲僉知,蔡中永爲五衛將,鄭東老爲五衛將,安光贊爲慶尙右兵使,護軍徐耕輔·李希祖·姜樂,副護軍洪彦謨·李根友·李渭達·林有鎭·金載鼎·李元瞻·柳相弼·權志容·鄭東老·鄭秉魯·鄭東祜·蔡中永,以上竝單付。
洪鍾遠啓曰,大司憲宋穉圭,掌令李炫章·羅台晟在外,執義李益文,持平高萬九,李鎭默牌不進,監察茶時之意,敢啓。傳曰,知道。
以執義李益文,持平高萬九·李鎭默,獻納李寅敎,正言鄭象樞牌不進罷職傳旨,傳于洪鍾遠曰,只推。
以吏曹參議尹命圭牌不進罷職傳旨,傳于洪遠謨曰,只推。
洪鍾遠,以兵曹言啓曰,今正月初十日,大駕詣景祐宮展拜時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊?餘軍留營,何以爲之乎?敢稟。傳曰,依太廟展謁例爲之。
義禁府啓目,粘連刑曹啓目內,向前罪人金君瞻亦,胎封作變節次,箇箇承款,同推考覆親問結案,旣已按覈取招爲白有如乎,令義禁府稟處,何如?判付內依允亦敎是置。金君瞻之所犯,至凶絶悖,施以一律,無容更議,而考諸法典,實無當條是白如乎,謹依殿牌作變罪人,旁照犯上不道律例,令本道不待時處斬,而孥戮破家瀦澤等節,亦依此例勿論是白遣,發遣府都事,與敬差官及該道臣眼同,大會民人,罪人金君瞻,依律處斬後,形止啓聞之意,分付該道道臣,何如?判付啓依允。
水原留守朴綺壽疏曰,伏以歲獻春發,萬品惟新,寶籌彌隆於海屋,尺衣漸長於銅闈,八域臣民,忭祝惟均,而廟·宮祗謁,宸慕克伸,魂宮親酌,聖心增疚,區區下情,不任悽咽之至。仍伏念臣之猥叨居留,于今歲且周矣。奉護珠邱,恭寓弓劍之慕,將往板輿,幸伸烏鳥之情,到底恩私,天地莫量,而其奈寸短識闇,觸事憒憒,報補蔑涓埃之效,尤悔有邱山之積,徒糜厚廩,愧懼交竝,求解一念,寤寐如結,臣之老母,已於歲前,還歸鄕廬,離違情私,去益難耐。且臣素患癖積之病,而近益增苦,少失將攝,輒肆衝亘,食不能下,夜不得眠,榮衛受損,變成百症,氣息有時喘促,肢節每多拘攣,肌肉銷削,而宛成枯木之形,神精眩瞀,而若墮煙霧之中,懍然若不保朝夕,醫云土敗所祟,人以風漸爲憂,趁今納節還鄕,換飮山泉,屛居事務,一意將息,則庶幾有全生之望,伏況殿下之於臣,天地也父母也,豈可徒懷嚴畏,不思所以仰暴微懇也哉?玆敢短章陳籲,情苦意迫。伏乞聖慈,俯垂矜憐,遞臣所帶職任,俾得歸伏故山,母子相依,隨分優閒,養痾衡茅,以卒生成之澤,千萬至祝,臣無任云云。答曰,省疏具悉。所請依施。
上在昌德宮。停常參·經筵。
自人定至夜三更,月暈。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,西林僉使趙孝珍,淸城僉使金膺洛下直,長弓一張,長箭一部,片箭一部,筒兒一箇賜給。
徐箕淳啓曰,臣箕淳今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,大司憲宋穉圭,掌令李炫章·羅台晟在外,執義李益文,持平高萬九·李鎭默牌不進,監察茶時之意,敢啓。傳曰,知道。
以執義李益文,持平高萬九·李鎭默,獻納李寅敎,正言鄭象樞牌不進罷職傳旨,傳于徐箕淳曰,只推。
傳于徐箕淳曰,明日出宮內門路,以協陽門爲之。
備邊司薦望,以徐俊輔爲水原留守。
洪遠謨啓曰,新除授水原留守徐俊輔,當爲下批矣。政官牌招開政,何如?傳曰,允。
有政。吏批,判書沈能岳進,參判權敦仁牌不進,參議尹命圭式暇,同副承旨洪遠謨進。以李止淵爲禮曹判書,以李羲甲爲判義禁,以朴綺壽爲知春秋,以兪漢芝爲司饔僉正,水原留守單徐俊輔,華寧殿提調單徐俊輔。
兵批,行判書金逌根病,參判李志淵病,參議洪祐燮病,參知宋祥來入直進,右承旨李憲球進。僉知二單蔡中永·鄭東老,大護軍朴綺壽,以上竝單付,兼摠理使單徐俊輔。
洪遠謨,以奎章閣言啓曰,明日卽奎章閣奉審日次,而動駕相値,不得擧行之意,敢啓。傳曰,知道。
又以奎章閣言啓曰,守宮檢校待敎李憲瑋,待明朝牌招,何如?傳曰,允。
又以承文院都提調意啓曰,會寧·慶源交易事,禮部咨文,纔已出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
徐箕淳,以義禁府言啓曰,明日景祐宮擧動時,大駕各差備都事,當以九員磨鍊,而都事一員奉命在外,一員本府入直,無以推移。出使都事宋端和之代,令該曹口傳相換,以爲分排之地,何如?傳曰,允。
吏曹口傳政事,禁府都事宋端和,掌苑奉事吳光默相換。
上在昌德宮。停常參·經筵。
大駕詣景祐宮,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
藥房都提調金履喬,提調李止淵,副提調金元根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
藥房口傳啓曰,景祐宮展拜有命,時刻將屆,而見今雪下不止,朝氣甚冷,此時勞動,恐有欠於大聖人節宣之方。伏乞亟寢成命,更卜吉日,以副群情,千萬顒祝,惶恐,敢啓。答曰,知道。日氣頗適,今將發行矣。
徐箕淳啓曰,司僕寺內乘來言,捲簾毛帳,取稟。傳曰,捲三面,毛帳依例爲之。
又啓曰,備邊司郞廳來言,今日賓廳日次,而景祐宮動駕相値,不得來會云矣,敢啓。傳曰,知道。
傳于徐箕淳曰,侍衛軍兵毛具。
傳于徐箕淳曰,侍衛軍兵雨具。
趙秉鉉啓曰,卽者校理李象敬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
趙秉鉉,以奎章閣言啓曰,大駕今已還宮。守宮檢校待敎李憲瑋,依定式減下,何如?傳曰,允。
徐箕淳,以備邊司言啓曰,貢市人詢瘼事,命下矣。取見其所懷,則司宰監貢人等以爲,矣貢進排閏朔條之以別貿受價,極爲冤悶,而鷹師·漁夫·司䆃寺等諸貢閏朔條受價,或自惠廳,直爲上下,或自戶曹,移劃惠廳,磨鍊上下,則矣貢宜蒙一視之澤。閏朔條受價,特以元貢例磨鍊,而不然則依司䆃寺例,令戶曹就惠廳移來米劃給,自惠廳從貴上下事也。閏朔受價之不無斑駁,容或爲呼訴之端,令該曹詳核決處。貰馬契貢人等以爲,本貢進排各樣土物與瓦礫馱價,一依沈藏輸運例施行,而作馱之際,無減元數,進排之後,從實出關事也。自有倉運價餘剩之補縮,昨年詢瘼,已爲論處,而又此煩籲,民習極爲無嚴,置之。衣襨吐紬契貢人等以爲,矣貢進排吐紬一種,轉益踊貴,以其所受之價,較諸所貿之費,落本夥多,貢勢蕩敗,而矣貢與表裏契制置擧行,同一其規,毫無彼此之別,依表裏契例,矣貢受價,自戶曹以惠廳移來米,從貴磨鍊,俾得支保事也。昨春詢瘼時,已有令該曹該廳,商確矯捄之稟處矣,依前覆啓擧行之意,更爲申飭。綿子廛市民等以爲,鄕彈一種,復禁亂廛事也。銀麯廛市民等以爲,石麯一種,許屬本廛,俾復前業事也。月外廛市民等以爲,月外中一尺二寸以上一種,還屬本廛事也。眞絲廛衣廛煙草廛市民等以爲,通共禁斷事也。市民輩每稱失利,各拈幾種亂廛之物,以爲漸破通賣之計者,大關民習,極涉屑越,竝依前置之。仍令該署,嚴加飭諭,俾無敢更煩呼籲,何如?傳曰,允。
又以備邊司言啓曰,卽見摠戎使柳相亮所報,則以爲,本廳財力,自來凋殘,一年支用,每患不足,而昨年軍保身米及僧番錢蕩減不少,拖至今年,則目下支放,分排無路。在前如此之時,有本廳所管月課鑄銃製藥物力,推移牽補之例,今亦依此例。明再明兩年月課銃藥分送各邑一款姑爲停止,補用於支放爲辭矣。該廳推用,自來不敷,目下支放,又爲難繼,則不可無變通矯捄之道,而月課銃藥價之限年推移,多有近例之可據者,依所報限二年條,先爲取用之意,分付,何如?傳曰,允。
校理李象敬疏曰,伏以臣母年老病痼,殆無寧日,而近又節序互敓,燠寒無漸,舊恙越添,症形傳變,氣痰交窒而呼吸不通,胸膈喘壅而粒勺全廢,委身床席,轉益澌綴。尋醫劑藥,時不可失,家報連到,促臣歸省,臣聞來驚惶,方寸焦灼,玆敢短章冒籲,徑出禁門。伏乞聖慈,俯賜鑑諒,亟遞臣見帶之職,俾便救護,仍勘臣擅離之律,以肅朝綱,千萬幸甚,臣無任云云。省疏具悉。爾其勿辭救護。
壬辰正月初十日卯時,大駕詣景祐宮。展拜入侍時,行都承旨金元根,左承旨趙秉鉉,右承旨李憲球,左副承旨徐箕淳,右副承旨洪鍾遠,同副承旨洪遠謨,假注書洪永圭,記事官李謙在·李公翼,直提學徐憙淳·鄭基善,直閣金鼎集,檢校待敎金英淳·趙斗淳,待敎李肯愚以次侍立。時至,通禮跪啓請外辦。上具翼善冠·白布圓領袍·烏犀帶·黑皮靴。乘輦出宣化門,至協陽門外,藥房提調李止淵,副提調金元根進前奏曰,早朝勞動,聖體,若何?上曰,一樣矣。仍由蕭章門·進善門·敦化門進發,至景祐宮大門外,通禮跪啓請降輦乘輿,上降輦乘輿。至齋室外,降輿入齋室。展拜時至,上由東挾門,詣版位,行再拜禮。入室內奉審訖,還御齋室,傳曰,還宮當自內爲之,雲寶劍置之,侍衛以入直磨鍊。出傳敎還宮時至,上出齋室,通禮跪啓請乘輿,上乘輿,由曜金門·進善門·肅章門·協陽門·宣化門還內。出標信解嚴。諸臣以次退出。
上在昌德宮。停常參·經筵。
徐箕淳啓曰,大司憲宋穉圭,掌令李炫章·羅台晟在外,執義李益文未肅拜,持平高萬九·李鎭默呈辭,監察茶時之意,敢啓。傳曰,知道。
趙秉鉉啓曰,右副承旨洪鍾遠,今日不爲仕進,卽爲牌招,何如?傳曰,允。
傳于趙秉鉉曰,禮房承旨,馳詣元陵,奉審摘奸,局內諸陵,一體奉審以來。
洪遠謨啓曰,卽者副校理李淵祥,以其親病,投章徑行,原疏以國忌齋戒,纔已退却矣。所當直捧禁推傳旨,而此與無端徑行有異,從重推考,何如?傳曰,允。
以右副承旨洪鍾遠牌不進罷職傳旨,傳于洪遠謨曰,只推。
洪遠謨,以弘文館言啓曰,上番闕直,事甚未安。應敎李正耆,校理林永洙,竝卽牌招,以爲推移入直之地,何如?傳曰,允。
徐箕淳,以兵曹言啓曰,今正月十一日,武臣賓廳武經講書日次,而國忌齋戒,不得爲之之意,敢啓。傳曰,知道。
又以兵曹言啓曰,昨年秋等各道官鎭門聚點時,執頉邑鎭守令邊將推考草記中,全羅前兵使李商一執頉狀啓,誤以時兵使李行敎書入允下矣。臣不勝惶恐,而原草記,改付標以入之意,敢啓。傳曰,知道。
又以備邊司言啓曰,各道春操稟啓,今已齊到矣。昨秋水陸停操,非不知詰戎之重,或涉疎虞,而湖·嶺之災實相錯。畿·海·關西之送迎如織,關北之荐饑未蘇,宜有休養之政。關東民勢,容亦有不可不念處,所以有稟覆請停,而秋旣如是,徵發之擾,尤難責之於方春始農之時。今春八道·四都水陸諸操,巡歷巡點,竝姑停止,至於官鎭門聚點,湖南之私賑邑外,使之按例擧行而軍額之簽補,戎械之繕修,毋視文具,俾有實效,有堤堰處,則移點完役,各樣都試,依例設行之意,分付,何如?傳曰,允。
注書李寅臯書啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雲雷雨壇奉審是白乎,則階砌曲墻及紅箭門壇上下莎草,俱爲無頉是白遣,仍詣雩祀壇奉審是白乎,則階砌曲墻及壇上紅箭門內莎草,俱爲無頉是白遣。仍詣龍壇奉審是白乎,則階砌曲墻及壇上紅箭門內莎草,俱爲無頉是白遣,仍詣先蠶壇奉審是白乎,則階砌曲墻及紅箭門內莎草,俱爲無頉是白乎旀,日已暮矣,仍爲止宿是白遣。今日曉頭,馳詣司寒壇奉審是白乎,則階砌曲墻及壇上紅箭門上下莎草,俱爲無頉是白遣,仍詣馬祖壇奉審是白乎,則階砌曲墻及紅箭門上下莎草,俱爲無頉是白遣。仍詣先農壇奉審是白乎,則階砌曲墻及紅箭門壇上下莎草,俱爲無頉是白乎旀,仍詣祈雨壇·厲壇奉審是白乎,則階砌曲墻及紅箭門上下莎草,俱爲無頉是白乎所,仍爲復命之意,敢啓。傳曰,知道。
上在昌德宮。停常參·經筵。
洪鍾遠啓曰,大司憲宋穉圭,掌令李炫章·羅台晟在外,執義李益文未肅拜,持平高萬九·李鎭默呈辭,監察茶時之意,敢啓。傳曰,知道。
又啓曰,執義李益文,以其親病,投章徑歸,原疏以國忌正日,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于徐箕淳曰,明日出宮內門路,以協陽門爲之。
以應敎李正耆,校理林永洙牌不進罷職傳旨,傳于洪遠謨曰,只推。
洪遠謨,以弘文館言啓曰,上番闕直,事甚未安。應敎李正耆,校理林永洙,旣有只推之命,竝卽牌招,以爲推移入直之地,何如?傳曰,允。
徐箕淳,以兵曹言啓曰,五衛將蔡中永·鄭東老·朴敏復除授在外,上來無期云。朴性秀·王德元·鄭貴龍,景福宮衛將尹成宅,慶熙宮衛將姜師文,文臣兼宣傳官尹滋耕,俱以病難共職,呈狀乞遞。新除授慶尙右兵使安光贊戶奴呈狀內,奴矣上典身病猝重,時日之內,萬無辭朝赴任之望云,竝改差,何如?傳曰,允。
又以兵曹言啓曰,內弓房弓人之服役二十年,造納弓子滿千數,則帖加事,曾有定式矣。弓人出身李健培來告內,渠以癸酉年入屬,至今年爲二十年服役,造納弓數爲一千一百七十八張云。故取考知弓品堂上啓下單子,則入屬年條,造納弓數,俱已準限。弓人出身李健培,依定式帖加成給,何如?傳曰,允。
上在昌德宮。停常參·經筵。
大駕詣永禧殿,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。
仍詣儲慶宮,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
徐箕淳啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳于徐箕淳曰,侍衛軍兵毛具。
傳于徐箕淳曰,侍衛軍兵雨具,從便爲之。
趙秉鉉啓曰,臣秉鉉依定式進詣香室,奉審香祝樻·祝板袱子,則精潔之意,敢啓。傳曰,知道。
注書李寅臯病,代以趙徽林爲假注書。
洪鍾遠啓曰,明日傳香,禮房承旨當爲齋宿。左承旨趙秉鉉,纔已須資出去,卽爲牌招,何如?傳曰,允。
徐箕淳啓曰,卽者義禁府都事來言,今日動駕時,駕側鳴錚罪人洪壽龍,移送秋曹云矣,敢啓。傳曰,知道。
以左承旨趙秉鉉牌不進罷職傳旨,傳于洪鍾遠曰,只推。
以應敎李正耆牌不進罷職傳旨,傳于洪鍾遠曰,只推。
壬辰正月十三日卯時,大駕詣永禧殿展謁。仍詣儲慶宮展拜擧動入侍時,行都承旨金元根,左承旨趙秉鉉,右承旨李憲球,左副承旨徐箕淳,右副承旨洪鍾遠,同副承旨洪遠謨,記事官李寅臯,假注書洪永圭,記事官李謙在·李公翼,直提學徐憙淳·鄭基善,直閣金鼎集,檢校待敎金英淳·趙斗淳,待敎李肯愚以次侍立。時至,通禮跪啓請外辦。上具翼善冠·無揚黑圓領袍·靑鞓·素玉帶。乘輿出宣化門,藥房提調李止淵,副提調金元根進前奏曰,侵早勞動,聖體,若何?上曰,一樣矣。仍出協陽門·肅章門,至仁政門外降輿所,通禮跪啓請降輿乘輦,上降輿乘輦。由進善門·敦化門進發,至永禧殿紅箭門外,通禮跪啓請降輦乘輿,上降輦乘輿。由殿門至齋殿門外,通禮跪啓請降輿,上降輿入齋室。展拜時至,上改具冕服以出。元根進圭,上執圭,入詣版位,行四拜禮,陞自東階,詣第一室奉審後,次詣各室奉審。竝如上儀,還御齋室,少頃,通禮跪啓請外辦。上乘輿出殿門,至紅箭門外,通禮跪啓請降輿乘輦,上降輿乘輦。仍詣儲慶宮大門外,通禮跪啓請降輦乘輿,上降輦乘輿。入宮大門降輿,入齋室。少頃,上改具翼善冠·白袍·烏犀帶·黑皮靴,出齋室入詣版位,行再拜禮訖,仍爲奉審,還詣齋室,傳曰,諸司預備。出傳敎時至,上乘輿出宮大門,通禮跪啓請降輿乘輦,上降輿乘輦回鑾。由敦化門·進善門,至仁政門外,降輦乘輿,由肅章門·協陽門·宣化門還內。出標信解嚴。諸臣以次退出。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪遠謨曰,傳香承旨,馳詣宗廟·景慕宮,奉審摘奸以來。
傳于洪鍾遠曰,都承旨·左承旨許遞,前望單子入之。
承旨前望單子入之,權敦仁·沈宜臣落點。
趙徽林有頉,代以徐憲淳爲假注書。
徐憲淳有頉,代以朴齊憲爲假注書。
洪鍾遠啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于洪鍾遠曰,只推。
兵曹口傳政事,護軍單金元根。
洪遠謨,以奎章閣言啓曰,明日卽奎章閣春孟朔大奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,下番闕直,事甚未安。修撰閔泰鏞,卽爲牌招入直,何如?傳曰,允。
洪鍾遠,以訓鍊都監言啓曰,本局千摠沈能俊,身病甚重,勢難察任,改差,何如?傳曰,允。
刑曹啓目,粘連啓下是白有亦,向前罪人趙方佩亦,殿牌作變節次,旣已箇箇承款。依例同推考覈親問決案取招爲白有如乎,令該曹差定敬差官,發遣按覈後稟處,何如?判付啓依允。
上在昌德宮。停常參·經筵。
夜自三更至五更,月暈。
藥房提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,平安兵虞候李顯喆下直,長弓一張,長箭一部,片箭一部,筒兒一箇賜給。
沈宜臣啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于洪遠謨曰,今日魂宮晝茶禮,當自內親奠酌矣,該房知悉。
傳于洪遠謨曰,今親奠酌時,百官入參。
權敦仁啓曰,今日魂宮晝茶禮親奠酌時,承旨當爲備員,而左承旨李憲球,右承旨徐箕淳,不爲仕進,竝卽牌招,何如?傳曰,允。
又啓曰,假注書洪永圭,身病猝重,勢難察任,今姑改差,何如?傳曰,允。
洪永圭改差,代以趙徽林爲假注書。
以修撰閔泰鏞牌不進罷職傳旨,傳于洪遠謨曰,只推。
洪遠謨啓曰,卽者校理林永洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,校理林永洙陳疏徑出,副校理李應信·李淵祥,修撰趙萬協,副修撰黃浩民在外,玉堂上下番俱空,事甚未安。應敎李正耆,副應敎李寅弼,校理李象敬,修撰閔泰鏞,副修撰李敦榮,竝卽牌招,推移入直,何如?傳曰,允。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以應敎李正耆,副應敎李寅弼,校理李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
水原留守徐俊輔疏曰,伏以臣於本月初九日,伏奉敎旨,以臣爲水原府留守者,臣承命惶祝,係之以愴涕也。噫,四都居留,均是重寄而惟玆華府,爲任尤重。恭惟我先大王,乃以準海之孝思,獲占弄珠之吉兆,移奉仙園,鑿築城池,于以拱護象設,于以設置關防,而推月覲日瞻之誠,展每年春首之省,情旣無憾,禮亦允叶。凡是地是府之寢廟桑梓,譙郭樓櫓,何莫非睿算之所經營,而以至於閭巷士女,亦無不被其渥澤,蓋其無窮靡逮之聖孝,無時不憧憧,無處不屬屬,而爲玆奉衣冠之地,偏深慕羹墻之思,作我新邑,視若豐沛。至今環海烝黎,擧切欽誦攢歎,而若其觀感興起,不忘於戲之心,惟是地是府之民,殆五十年如一日矣。竊伏念先臣,荷不世之遇,效盡瘁之義,粵自珠邱之遷奉,曁于園邑之整頓,前後十餘年之間,奉承敎令,克殫心力,規模措劃,咸有條例,而伊時先臣之莅玆居留,亦旣多年矣。嗚呼,臣之不肖無能爲役,飽經滄桑,宜死不死,今於幾十稔之後,復叨先臣所叨之職於是地是府,奉恩旨而若驚,攀華誥而隕涕,公私榮感,無以爲心。況今繼奉陵寢,陪侍眞殿,事體尊嚴,尤倍前日,而人民殘盛,今古不同,財用耗竭,有無難遷,庫儲幾皆枵虛,城邑從以蕩圮。雖使齒富才優能於剸理者當此,猶難其徐起整欹,矧以年衰計拙莫可擔夯者畀之,何望其善圖改絃乎?供灑掃而掌整理,於臣身縱紆恩榮,蔑才具而冒陳就,在重任決知僨誤,非但戒存忝先,冞切私懼,實恐任匪其人,貽累公擧,玆敢略綴文字,仰瀆崇嚴。伏祈聖慈,俯垂鑑諒,亟遞臣水原留守之職,俾重務無曠,賤分獲安,臣無任云云。答曰,省疏具悉。卿其勿辭察任。
校理林永洙疏曰,伏以臣於持被之中,卽接家信,則臣之老父素患痰癖之症,當此換節之時,一倍添劇,委頓床笫,氣息凜綴,轉側須人,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
壬辰正月十五日辰時,上御熙政堂。藥房入診入侍時,提調李止淵,副提調權敦仁,假注書洪永圭,記事官李謙在·李公翼,直提學徐憙淳以次進伏,醫官玄在德·李亨基·南山壽·卞文燮進伏楹外訖。上曰,史官分左右。止淵曰,立春後日候稍冷,勞動旣多,聖體,若何?上曰,一樣矣。各殿宮氣候亦一樣矣。仍命醫官診候。亨基等次第入診訖,退伏奏曰,脈候左右三部調均矣。止淵曰,調理湯劑,退出後與諸醫官,當商確議入矣。進御拱辰君子湯,自明日一貼式限三十貼煎入事。出榻敎上曰,就座。仍命退,諸臣以次退出。
壬辰正月十五日午時,上詣魂宮。晝茶禮親奠酌入侍時,行都承旨權敦仁,左承旨李憲球,右承旨徐箕淳,左副承旨沈宜臣,右副承旨洪鍾遠,同副承旨洪遠謨,假注書洪永圭·朴齊憲,記事官李謙在·李公翼,檢校提學金祖淳,直提學徐憙淳·鄭基善,直閣金鼎集,原任待敎李憲瑋,檢校待敎金英淳·趙斗淳,待敎李肯愚以次侍立。時至,通禮跪啓請外辦。上具衰服,步出齋殿門,入就位哭,承史·閣臣·宗戚執事,皆俯伏哭。上止哭,在位諸臣皆止哭。上詣靈座前,敦仁奉香盒,遠謨奉香爐跪進,上三上香,敦仁進盞,上執盞以授遠謨,遠謨奠于靈座前,連奠三盞訖。上哭,在位諸臣皆哭。上止哭,在位諸臣皆止哭。上還齋殿,諸臣以次退出。
上在昌德宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,藥房三提調,持湯劑來待矣。傳曰,封入。
備忘記,全羅監司李奎鉉下直,長弓一張,長箭一部賜給。
權敦仁啓曰,左承旨李憲球,右副承旨洪鍾遠,今日不爲仕進,竝卽牌招,何如?傳曰,允。
傳于權敦仁曰,全羅監司留待。
傳于權敦仁曰,全羅監司入侍。
洪遠謨啓曰,玉堂上下番俱空,事甚未安。應敎李正耆,副應敎李寅弼,校理李象敬,修撰閔泰鏞,副修撰李敦榮,旣有只推之命。竝卽牌招,推移入直,何如?傳曰,允。
權敦仁啓曰,吏曹郞廳來言,大臣置處政事,取稟。傳曰,當日爲之。
傳于沈宜臣曰,長陵參奉洪秉箕,近陵陵官相換。
有政。吏批,判書沈能岳進,參判未差,參議尹命圭病,同副承旨洪遠謨進。啓曰,左議政李相璜許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。以金元根爲吏曹參判,以李景在爲刑曹參議,以沈兢之爲廣興守,以金錫龜爲重林察訪,以崔致憲爲林川郡敬差官,成均博士單金鳳梧,奉常直長單權道毅,兼春秋二單李祖馨·睦仁培,長陵參奉洪秉箕,貞陵參奉鄭晉錫相換,故生員安樸贈戶參例兼,前兵使安光贊考。再政。以韓光麟爲活人別提。
兵批,行判書金逌根進,參判李志淵病,參議洪祐燮病,參知宋祥來入直進,左副承旨沈宜臣進。啓曰,左議政李相璜許副送西事,命下矣。當爲隨品置處,而領中樞一窠,判中樞二窠,他大臣及輔國判書李羲甲,今方見帶,判中樞李羲甲,知中樞有闕之代降付,其代下批之意,敢啓。傳曰,知道。
兵曹啓目,粘連觀此平安兵使安光質狀啓,則滿浦僉使李勉學父年爲七十五歲,在法當遞。令該曹考例稟處亦爲白臥乎所,邊將之親年七十五歲者,許遞其任,載在法典,滿浦僉使李勉學,依法典改差,何如?判付啓依允。以李源祖爲宣傳官,以姜樂·任希慶·張興燮·鄭來鴻·廉榮甲·咸英錫爲五衛將,以池在鴻爲景福將,以崔斗爀爲慶北將,以趙存兢爲訓鍊判官,以李仁達爲慶尙右兵使,以諸安國爲滿浦僉使,判中樞府事單李相璜,知中樞府事單李羲甲,副護軍單趙秉鉉·徐左輔,安光贊·李勉學。再政。以吳顯相爲翊衛,以申命浩爲訓鍊主簿,同知單姜樂。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以左承旨李憲球,右副承旨洪鍾遠牌不進罷職傳旨,傳于沈宜臣曰,只推。
以應敎李正耆,副應敎李寅弼,校理李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以觀象監提調意啓曰,前在胎室修改時,本監官員一員,臨時下送,監役·傳香·奏時,仍令兼行矣。今此景宗大王胎室修改敎是時,亦依已例磨鍊之意,敢啓。傳曰,知道。
刑曹啓目,粘連黃磵縣劫牢罪人負商吳正一等獄事段,劫牢擅殺兩罪俱發,而若論擅殺一案,則金時永之爲元犯,金召史之爲加功,道啓論斷,不無意見,而至於劫牢一案,則律有打劫牢獄,積至百人以上,不分首從,殺之無赦之文,則金時永·金召史,均是造謀之人,元犯加功,初無可論,吳正一等十人,同一聚黨,則首唱隨從亦不必辨。所謂韓楊州金海州等,不捉則已。旣捉捧供,則何不盤覈其姓名居住?乃以渠輩私相稱呼之俚語,登諸奏御文字,揆以獄體,殊欠疎略,重獄査啓,事體自別。問目供招,初不載錄,但憑該營將報牒,草草句斷者,亦不免違失格例。該道臣從重推考,原啓本還下送,應問各人等,一竝拿致營獄,親執行査,別定明査官,眼同審覈後,問目供辭,依格式條列登聞,以爲稟處,何如?判付內依允。
左議政李相璜疏曰,伏以臣瀝誠籲聽,至再而三,竊庶幾從願之天,俯諒微私,而及奉批旨,愈辭而愈不槪,十行反覆,勉責彌勤,豈或以臣身去就,有足多少於朝廷而然哉?特以臣任使之久,比數於簪履之舊,不忍遽遺耳。恩念至此,何敢言去?然而年旣告至,禮實有防,臣之宜去一也。唐臣司空圖之歸田,語人以三休,卽才與分與老而聵三也。有一於斯,尙不可不去,況臣之兼有斯三者乎?臣之宜去二也。宋臣歐陽脩之乞休,有曰前世爲人臣者,不待伏床玆廢支體然後辭官,但其心志已衰,筋力難强,則義當知止。病止於是者,猶當知所以自處,況臣癃痼,動不免爲床玆之伏,而去無幾於支體之廢乎?方脩陳情,年未甚老,而又況賤齒云邁,遠過脩年,而年已及至乎?臣之宜去三也。臣自沖藐未解事時,偶閱簡編,見古人事君仕止有節,意輒油然相感。若有不知然而然者,及策名登朝,此事常往來在中,朋知談讌,以是答問,久已質之於心,而行且踐之於身者,凡有寮寀周旋里巷從游,苟稔於臣,鮮不聞此。成說在前,而改圖在後,則無論臣內省而疚,汗顔對人,何以自解?不過曰不能無棧豆之戀,姑爲此鍾漏之行而已。淸議不泯,將謂斯何?此又臣宜去之四也。稽之於經訓而如彼,參之以古義而如彼,況又反顧臣言之不可茹,臣心之不可欺,又如此,臣雖欲不去,實有不敢不去者。敦廉尙義,聖治方隆,臣何敢以嚴畏之故,隱忍自阻,貽累於範俗之大化哉?歲交新舊,厥有常禮,臣雖昏憒,非敢昧此,厪能一再扶曳於昕庭候安魂宮陪享之時,旣退委頓,病隨而劇,賓會久曠,而尙阻耿光,從班宜備,而積虧微分,自節目應爲,而不能自效已如此。況可擬議於訏謨贊襄,對揚明命乎?雖聖度天大,姑寬誅罰,卽此而臣之不堪復任鞭策,容光之下,宜無遺照,尸居增惕,衷情轉苦,玆申至懇,瀆塵淸覽。伏乞聖慈,念愍勞之義,恢遂物之仁,亟許臣前疏所請,缷解重負,追尋初服,俾得終始涵泳於陶鑄成就之中,則雖死猶生,更有何憾?感戴洪造,隕結是期,臣無任云云。答曰,省疏具悉卿懇。切於求解,何至若是?予誠莫曉,然一樣相持,亦非禮遇之道。議政之任,今姑許副,以遂卿心,引年之請,斷不可許,卿其諒之。仍傳于洪遠謨曰,此批答,遣史官傳諭于左議政。
敎全羅監司李奎鉉書。王若曰,昔寧考南顧而憂,乃先卿上簡惟在。守經炳若星日,國耳忘私,宣化藹乎陽春,民口遺愛,棠陰不改,倏爾四十餘年。蘇光無期,今爲第一弊局,嗟級降而俗變,奈吏橫而民咨,若漆於周,若沛於漢,視諸道尤有異焉?厥田惟徐,厥賦惟楊,使吾民反受病也。山畬海箭,竝歸公家,倉糶里簽,徒擁虛簿,旬宣江漢,地則是而人非,謠俗山川,昔何盛而今弊?齊民喜訟,性豈然乎?漢吏惟良,責有在矣。惟卿,淸白傳世儒雅持身,少也家庭之鯉趨,文學餘事,頎然朝班之鶴立,端凝貴人,邊幅不修,自是故家本色,東寮久任。尙認學士書聲,一生不作皺眉。昇平宰相,凡事務持大體,倚重當時。自泮宮而銓衡,歷試則時望所詡,壯邊門之鎖鑰,其材則予知也深。適玆西班之投閒,靜養許久。今玆外臬之得重,輿望歸誰,豈予言阿所好耶?嗟剡薦尙云晩矣。玆授卿以全羅道觀察使·兼兵馬水軍節度使·巡察使·全州府尹。予今勉卿以先卿之事,卿宜報予以先卿之忠,式恢良圖,毋墜厥緖,政令做措,申嚴舊規,文物衣冠,挽回厚俗,今之時猶可爲也。予於卿深有望焉。峽郡多穀,海邑多錢,塞谿徑於兌糴,溫州之紙,蕺山之扇,戒苞苴之厲民,南俗好訛。宣恩德爲急務,下情易閼,借色辭以接人,無憚大吏而先黜貪饕。雖値小稔而預講儲蓄,若稟裁厥有常典,凡措劃務從便宜。於戲,耀福星於离維,得其人矣。夢彩雲於瓊闕,行且召之。故玆敎示,想宜知悉。知製敎林永洙製進。
壬辰正月十六日辰時,上御熙政堂。全羅監司入侍時,行都承旨權敦仁,假注書趙徽林,記事官李謙在·李公翼,全羅監司李奎鉉以次進伏訖。上曰,史官分左右。上曰,全羅監司奏職姓名,奎鉉進前奏職姓名訖。敦仁曰,別諭何以爲之乎?上曰,出去爲之。上命史官就座。仍命退,諸臣以次退出。
上在昌德宮。停常參·經筵。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,藥房提調·副提調持湯劑來待矣。傳曰,封入。
沈宜臣啓曰,來二十一日,朝參日次矣,敢稟。傳曰,停。
洪遠謨啓曰,來二十一日,輪對日次矣,敢稟。傳曰,當次人受點,後日次待令。
權敦仁啓曰,右承旨徐箕淳,右副承旨洪鍾遠,今日不爲仕進,竝卽牌招,何如?傳曰,允。
洪遠謨啓曰,玉堂上下番俱空,事甚未安。應敎李正耆,副應敎李寅弼,校理李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以右承旨徐箕淳,右副承旨洪鍾遠牌不進罷職傳旨,傳于李憲球曰,只推。
以應敎李正耆,副應敎李寅弼,校理李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以禮曹言啓曰,皇壇壇上及奉室,每年孟春,戶·禮曹堂上奉審事,曾有定式矣。今正月二十五日,臣曹與戶曹堂上,進去奉審後稟處,何如?傳曰,允。
又以禮曹言啓曰,卽接南部幼學尹守寧所志,則以爲,族姪顯大,嫡妾俱無子。以其同生弟昇大第二子載成,欲爲繼後,兩家相議完定,未及禮斜。顯大夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長尹守寧所訴旣如此。依定式尹昇大第二子載成,立爲尹顯大之後,何如?傳曰,允。
上在昌德宮。停常參·經筵。
徐箕淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲球啓曰,藥房提調持湯劑來待矣。傳曰,封入。
又啓曰,左副承旨沈宜臣,今日不爲仕進,卽爲牌招,何如?傳曰,允。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理李象敬,修撰閔泰鏞,副修撰李敦榮,旣有只推之命,校理林永洙由限已過,竝卽牌招,推移入直,何如?傳曰,允。
又啓曰,吏曹參判金元根,除拜後過三日不爲出肅。依定式推考警責,仍卽牌招察任,何如?傳曰,允。
以持平高萬九·李鎭默,獻納李寅敎,正言鄭象樞牌不進罷職傳旨,傳于徐箕淳曰,只推。
徐箕淳啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以左副承旨沈宜臣牌不進罷職傳旨,傳于洪遠謨曰,只推。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
上在昌德宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾遠啓曰,藥房提調持湯劑來待矣。傳曰,封入。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
沈宜臣啓曰,假注書朴齊憲,身病猝重,勢難察任,今姑改差,何如?傳曰,允。
朴齊憲改差,代以徐耆淳爲假注書。
徐耆淳有頉,代以洪說謨爲假注書。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九,李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在昌德宮。停常參·經筵。
藥房提調李止淵,右副承旨洪鍾遠啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,廢茂山萬戶崔秀恒下直,長弓一張,長箭一部,片箭一部,筒兒一箇賜給。
沈宜臣啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪鍾遠啓曰,藥房提調持湯劑來待矣。傳曰,封入。
沈宜臣啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以金學性爲假注書。
洪鍾遠啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
洪鍾遠啓曰,卽見前全羅監司朴永元燒戶恤典題給狀啓,則有所落字。奏御文字,有此不審,極爲未安。原狀啓,雖不得不捧入,而不可無警,推考,何如?傳曰,允。
又啓曰,卽見漢城府坐不坐單子,則連三日無緣不坐。詞訟劇地,委屬可悶,當該堂上,不可無警,竝推考,何如?傳曰,允。
洪鍾遠,以內醫院提調意啓曰,副提調權敦仁,今日問安不爲仕進,卽爲牌招,何如?傳曰,允。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以禮曹言啓曰,大報壇祭享,每年三月上旬內,擇日設行事,曾有定式矣。吉日,令日官李一遂推擇,則來三月初六日爲吉云。以此日設行,而初雖以親祭磨鍊,亦多有攝行之例。今番則何以爲之乎?敢稟。傳曰,攝行爲之,香祝當躬傳矣。
洪鍾遠,以鑄錢所言啓曰,本所鑄錢,今已畢鑄,而鑄出錢七十八萬四千三百兩零內,各樣鐵物價及應下錢五十七萬四千三百兩零除,實剩餘爲二十一萬兩矣。五萬兩,已屬訓局,作穀取耗,以補軍需,十六萬兩,屬之戶曹,以添封不動,而新錢仍爲行用,以通錢路之意,敢啓。傳曰,知道。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
李憲球啓曰,藥房提調持湯劑來待矣。傳曰,封入。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
李憲球啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于李憲球曰,只推。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以吏曹言啓曰,成均館典籍李源祚,以其身病,呈狀乞遞,依例改差,何如?傳曰,允。
上在昌德宮。停常參·經筵。
沈宜臣,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲球啓曰,藥房提調持湯劑來待矣。傳曰,封入。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
上在昌德宮。停常參·經筵。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,左承旨李憲球,右承旨徐箕淳,今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于權敦仁曰,只推。
權敦仁啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以左承旨李憲球牌不進罷職傳旨,傳于徐箕淳曰,只推。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪鍾遠曰,只推。
上在昌德宮。停常參·經筵。
夜自五更至二十五日開東,灑雨下雨,測雨器水深二分。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,左承旨李憲球,左副承旨沈宜臣,今日不爲仕進,竝卽牌招,何如?傳曰,允。
備忘記,水原留守徐俊輔下直,長弓一張,長箭一部賜給。
權敦仁啓曰,藥房提調·副提調持湯劑來待矣。傳曰,封入。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
傳于權敦仁曰,政官牌招開政。
傳于徐箕淳曰,明日次對,依例來會。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九,李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
有政。吏批,判書沈能岳進,參判金元根進,參議尹命圭牌不進,行都承旨權敦仁進。啓曰,尙州牧使,今當差出,而本州以嶺南雄邑,物衆地大,素稱難治,不可不擇差。他道有成績已準限未準朔守令,竝擬,何如?傳曰,允。
以李基華爲兼弼善,申在植爲弘文提學,朴熙輔爲典籍,兪秉柱爲尙州牧使,校書副正字單辛涵,兼持平單崔致憲,兼掌令單柳榮輔減下批,故學生李至和贈童敎,孝行卓異贈職事承傳。
兵批,行判書金逌根病,參判李止淵入直進,參議洪祐燮病,參知宋祥來病,右承旨徐箕淳進。啓曰,兵批無緊窠,吏批無送西之人,無政事之意,敢啓。傳曰,知道。
吏批,再政。以吳顯相爲利川府使。
以吏曹參議尹命圭牌不進罷職傳旨,傳于洪遠謨曰,只推。
以左副承旨沈宜臣牌不進罷職傳旨,傳于徐箕淳曰,只推。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
沈宜臣啓曰,明日次對,兩司當爲進參。除在外·未署經外,未肅拜·呈告人員,竝待開門牌招,何如?傳曰,允
徐箕淳啓曰,卽伏見全羅右水使許棨去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
徐箕淳,以都摠府言啓曰,去夜四更量,貳極門西邊墻垣一間半邊缺落之意,敢啓。傳曰,知道。
又以兵曹言啓曰,東所衛將宋麟瑞牒報,則去夜貳極門西邊內宮墻一間許半邊缺落云。爲先令紫門監,以杻把子及長木,堅實圍排,把守軍,建陽門入直軍五名除出,限修築間嚴加守直之意,敢啓。傳曰,知道。
又以訓鍊都監言啓曰,因兵曹草記,貳極門西邊內宮墻一間許半邊缺落處,建陽門入直軍五名除出,將校一人率領,限修築間嚴加守直之意,敢啓。傳曰,知道。
又以兵曹言啓曰,卽接東所衛將任希慶牒報,則貳極門西邊內宮墻頹圮處,今已修築云。把守軍兵,還爲入直之意,敢啓。傳曰,知道。
又以訓鍊都監言啓曰,貳極門西邊內宮墻一間許半邊缺落處,今已畢築,把守軍兵解送事,自兵曹草記矣。把守軍兵,還入直所,將校解送之意,敢啓。傳曰,知道。
敎水原留守徐俊輔書。王若曰,漢西京崇奉陵園,爲國所重。周東郊愼固封守,惟人其難,玆敷十行絲綸,庸畀一府旄節。眷彼新豐拱護之地,卽我先王經始之基,龜墨叶徵,神京之襟帶天作,龍珠呈瑞,仙寢之衣冠月遊,儒武農桑之勸課,錢穀甲兵之蓄儲,奠規模於萬年盤泰。宮府朝市之設施,城池樓櫓之排布,摠管轄於三路舟車,風雨霜露所沾濡,一草一木罔非造化,日月星辰高照耀,匹夫匹婦咸被耿光。矧玆珠邱繼卜之餘,尤切楓宸追慕之感,喬山之岡麓密邇,慟劍舃之莫拚,華殿之簾惟穆淸,愀羹墻之如見,顧其職最重於三輔,當是時疇咨於四鄰。惟卿,受知先朝,克肖名父,孝友恬簡之行,醇厚敦朴之姿,恂恂如不能言,允爲士君子模範,斷斷若無他技,展也賢宰相容儀,妙齡擅鳳毛之譽,傳家詩禮,聖恩深龍頭之選,華國文章,本以經術儒雅,用以和緩謹勤,接物也畦畛不設。大而彌綸訏謨,小而簿書籌劃,臨事則履屐皆當,肆淸朝望實所推,予小子委毗也切,媲淸廟瑚璉之器,張曲江之風度,何如?煥祕閣奎璧之班,竇學士之深嚴宜處,肇發軔於金閨玉署,淸顯歷揚,薄試才於繡衣竹符,盤錯已別。風波積滕甫之謗,素心不渝於險夷,江湖抱范老之憂,丹衷常係於宗國,雖難進易退之志,暫駐名途,豈剸煩理劇之材?久處閒地,捐繭絲而保障,沁府居留,攬車轡而澄淸,湖藩按節,聘上國而璜聲彌遠,任中權而銓注稱平,范淳夫之眞侍講官,經幄論思,歐陽子之丕變文體,藝苑主盟,無適不宜,同朝罕匹,惟其歷揚之旣久,所以寵擢之彌隆。玆授卿以水原府留守兼摠理使,卿其勉殫宏猷,祗承明誥。寧考之顧瞻如昨,於仁澤之不忘,先卿之遺愛至今,想榮感之尤倍,莫曰重內而輕外,宜思纘舊而圖新,濟寬猛而懷綏,若蕭望之之出自少府,仗威信而憚壓,如韓稚圭之留鎭大名,紅腐之軍儲漸枵,懋預備於陰雨,白屋之民生益瘁,敷惠化於陽春,自餘稟裁,厥有典憲。於戲,得君重耳,往汝欽哉。四時奉苾芬之誠,體九重展省之慕,八達壯鎖鑰之任,藉一方保釐之功。故玆敎示,想宜知悉。知製敎李肯愚製進。
上在昌德宮。停常參·經筵。
自開東至人定,灑雨下雨,測雨器水深三分。
藥房都提調金履喬,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
徐箕淳啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
權敦仁啓曰,藥房三提調持湯劑來待矣。傳曰,封入。
傳于徐箕淳曰,大臣·備局堂上引見。
傳于徐箕淳曰,左承旨·右副承旨竝許遞,前望單子入之。
承旨前望單子入之,張敎根·尹正鎭落點。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
以持平高萬九·李鎭默,獻納李寅敎,正言鄭象樞牌不進罷職傳旨,傳于徐箕淳曰,只推。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,雨勢如此,停。
洪遠謨,以禮曹言啓曰,臣止淵與戶曹判書臣趙萬永,進詣皇壇奉審,則奉室雉尾箒一柄,風遮大草芚一浮,懸竹二箇,饌卓巾四件,尊卓巾一件,紙位卓巾一件,幣篚蓋具二坐,座面紙一件,鼎冪四箇,籩羃二箇,尊羃二箇,籩十坐,豆四坐,隅板一坐,大牲匣一坐,小牲匣一坐,鑾刀鈴二箇,壇上黃花席六張,付一件內一張。移安時所用黃帕一件,雨傘一柄,香大廳地衣十五張,付一浮內六張,雉尾箒一柄,從享位褥衣一件,地衣四張,付一浮內一張,闕字牌雨備一件,黃香亭黃木擔乼一艮衣,雨備一件。敬奉閣風遮大草芚一浮,懸竹二箇,御齋室雉尾箒一柄,風遮大草芚二浮,懸竹二箇,壇上甲黃幕一浮內二幅,甲寅幕一浮內二幅,內簷甲黃帳二浮內二幅,油遮日六浮內二十張,前面黃帳一浮內二幅,黃綿絲大束乼二艮衣,黃綿絲中束乼二艮衣,黃綿絲小束乼二艮衣,黃綿絲三甲所二艮衣,廣別大束乼三艮衣,大束乼一艮衣,中束乼一艮衣,排設竹十五箇,朱漆圓柱杖二箇,從享位白布遮日一浮內一幅,油遮日二浮內十張,中束乼二艮衣,三甲所一艮衣,排設竹二箇,登軒架白布遮日二浮內一幅,小束乼一艮衣,排設竹二箇,饌幕白布遮日一浮內一幅,油遮日二浮內十五張,小束乼一艮衣。典祀廳白布揮帳一浮內一幅,小束乼一艮衣,三甲所一艮衣,排設竹二箇,尊所油遮日二浮內十張,以上破改備,饌卓一坐,俎床三坐破修補,沙池一坐,鍮煮一箇破添鐵修補事,分付各該司,何如?傳曰,允。
徐箕淳,以備邊司言啓曰,頃以湖西列邑詳定權減,自明年爲始。復舊勿減,常賑穀充補之道。令道臣從長措劃登聞之意,筵奏行會矣。卽見公忠監司洪羲瑾狀啓,則以爲,當初詳定裁減,實是不得已之政,而今此復舊之令,誠爲民邑之幸。本道所在均廳穀折米五千一百九十六石零,嶺南移貿米九千二石零,兩南所在均惠廳句管穀折米一萬石,竝爲劃下,與元常賑穀秋等用遺在折米五千六百五十二石零,貸劃穀折米七萬五千二百三十八石零,一體合錄,則當爲十萬五千九十石。盡分取耗一萬五百餘石,應用外所餘,添付元穀,而雖遇歉歲,切勿擧論於停蕩未捧事,請令廟堂稟旨,分付矣。本道詳定之四分一,限年權減,雖出於萬不獲已之政,然而國體旣甚苟簡,邑勢轉益耗弊,已有昨冬勿減之奏矣。第其給代之方,不可不詳細講究。俾得永永無弊,而道臣所請貸劃穀,原爲充補而割給。常賑穀,亦係通融而排用者,則一是添付。一是合錄,卽不過文簿上通變。至於均廳穀·嶺南移貿穀,名色各異,有難許施,而但該道穀簿自來減縮,捨此兩條,更無可以摸擬者。竝依道啓,盡數加劃,使之合補於貸劃穀,自今年盡分取耗,切勿擧論於停蕩之中,以爲權減復舊之代,與常賑應下,至於一萬石,別劃條。顧今他道事情,無以議到於裒益。雖以已劃之貸劃·常賑·均穀·嶺貿等摠數言之,亦足以略綽分排,稍儲贏餘,別劃一款置之。此穀,必待今年捧糴後,始可措處。然則辛卯詳定結米之已權減者,依前勿論,自壬辰詳定結米之當爲癸巳排用者爲始,復舊勿減之意,分付。且念詳定,雖有實數常賑,易致濫下,亦令道臣,另加句檢,俾無如前巵漏之端,而餘外事目,更爲條列登聞,何如?傳曰,允。
又以兵曹言啓曰,宣傳官李信泳,文臣兼宣傳官黃,俱以病難供職,呈狀乞遞,五衛將姜樂,老病在鄕,上來無期云,忠翊衛將申大健,守門將趙汝謙·李漢英,俱爲除授在外,過限未上來,竝改差,何如?傳曰,允。
又以漢城府言啓曰,過期未婚之類,分付各部,搜訪報來矣。西部·南部兩部,以無乎報來,故中部·東部·北部三部所報,別單書入之意,敢啓。傳曰,知道。
壬辰正月二十五日辰時,上御熙政堂。藥房入診,大臣·備局堂上引見入侍時,都提調金履喬,提調李止淵,副提調權敦仁,假注書洪說謨,記事官李謙在·李公翼,待敎李肯愚,右承旨徐箕淳,假注書金學性,事變假注書金鳳梧,行知中樞府事李羲甲,行兵曹判書金逌根,行戶曹判書趙萬永,漢城判尹朴周壽,行大護軍李光文,行護軍柳相亮·白東薳·申絅·趙寅永以次進伏。醫官玄在德·李亨基·南山壽·卞文燮以次進伏楹外訖。上曰,史官分左右。履喬曰,近來日氣不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官入診。亨基等以次入診訖。上曰,脈候奏之。亨基等奏曰,脈候左右三部調均矣。上曰,次對爲之。履喬履喬曰,卽見黃海監司金蘭淳所報,則以爲,本營勅錢倉還,俱有流逋,將以補用庫錢五萬七千兩。依償債穀例,作穀一年糶糴後,復爲作錢,以穀以錢,補充勅錢倉還之逋,而其餘數則還立補用庫本錢,實爲兩便。故先爲行關列邑,具由牒報爲辭矣。補用庫錢之了殺旣不少,而錢而作穀,穀復爲錢,不出一年,而勅儲還逋,俱得補充,該庫本錢,亦無欠闕,可謂措辦有方,矯捄得宜。許令依此施行,而第還穀法意不輕而重,雖曰一番糶糴,還作本錢,異於永久作還,係是還穀變通,則不先啓報行關,作還之後,始爲報來,不免疎率,有關後弊,該道臣推考,何如?上曰,依爲之。出擧條履喬曰,前弼善李冕植之本生父幼學沅,今年爲七十,侍從臣之出繼者,所後家如無推恩處,則移施於本生父,已有令式。左通禮鄭珍和已經臺侍,其所後父前縣監鴻觀,年未滿七十,而本生親幼學鴻晉,今年爲七十,如此者,筵奏而許令推恩於本生父加資,曾有已例。前說書李殷相,其父早世,其祖前輔德德鉉,今年爲七十矣。法典侍從臣推恩條云,承重孫亦同,謂父不在者,施之於其祖也。今殷相雖非承重之長孫,以子推恩曾無長次之別,在孫宜無異同。右三人推恩,竝爲許施,恐合事宜,故敢此仰達矣。上曰,依爲之。出擧條履喬曰,登科十年人之陞六,自是法典,今亦有限滿當陞者二人云。依例陞六之意,分付銓曹,何如?上曰,依爲之。出擧條上曰,大臣如已奏事,就座。逌根曰,近來武將家子姪,多不修箕裘之業,不可一任其悠泛。故水使申綋子命洪,前捕將李復淵孫亨夏,行護軍李光植子熙鳳,別薦調用,而使各該營,哨官差下,專意肄習,何如?上曰,依爲之。出擧條萬永曰,本曹米儲,自來不敷,摠計歲入,不能當應下。已往則或有錢木餘儲,可以推移排用。比年以來,屢經大事,需用極繁,庫儲俱罄,又値閏朔,尤難支調。而以今辛卯收租,限明年新捧前,略綽叩籌,則假量米不足爲二萬石,田米·太不足合爲六千石,若不及今措辦,實爲萬萬悶隘。在前如此之時,輒請別劃,以爲塗抹之地。今亦依已例,限十萬兩無論錢穀,自廟堂,就京外衙門足裕處,從便區劃,何如?上曰,依爲之。出擧條周壽曰,昨年以宮納之自該宮推去事,已有所仰達蒙允者,而至於月限之退定,出於新捧中擇差之計矣。追聞該宮所傳,則遲待五月,不無難便之端云。推以事勢,容或無怪,宮屬之來推,依昨年筵奏施行,月限則更以正月爲定似好,故敢此仰達矣。上曰,依爲之。出擧條箕淳曰,今日賓對,兩司無一人進參,事甚未安。兩司諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,右承旨沈宜臣,左副承旨尹正鎭,今日不爲仕進,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
洪遠謨,以侍講院言啓曰,新除授兼弼善李基華,除拜屢日,尙不出肅,卽爲牌招察任,何如?傳曰,允。
沈宜臣啓曰,大司憲宋穉圭,執義李益文,掌令李炫章·羅台成在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以左副承旨尹正鎭牌不進罷職傳旨,傳于沈宜臣曰,只推。
以應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
以兼弼善李基華牌不進罷職傳旨,傳于洪遠謨曰,只推。
張敎根,以戶曹言啓曰,昌慶宮殿閣改建吉日,令日官全啓煥推擇,則開基二月初二日午時,定礎同月二十五日辰時,立柱三月初七日辰時,上樑同月十八日巳時,俱爲大吉云,以此日時擧行之意,敢啓。傳曰,知道。
又以戶曹言啓曰,昌慶宮殿閣改建之役,前知事秦東益,兼司僕將洪應燮,司果洪宅榮,別看役差下,使之擧行,何如?傳曰,允。
徐箕淳,以訓鍊都監言啓曰,謹依兵曹判書金逌根擧條批旨,別薦閑良李亨夏,本局加設哨官差下之意,敢啓。傳曰,知道。
又以禁衛營言啓曰,謹依兵曹判書金逌根擧條批旨,別薦閑良李熙鳳,本營加設哨官差下之意,敢啓。傳曰,知道。
又以御營廳言啓曰,謹依兵曹判書金逌根擧條啓下,別薦人申命洪,本廳加設哨官差下之意,敢啓。傳曰,知道。
吏曹參判金元根疏曰,伏以臣於見職,顧何嘗一分近似,而晏然爲承膺之計也?特因開政有命,庚牌臨門,感激居先,義分是懼,不遑他顧,黽勉出肅,是豈臣所欲爲而然哉?今若諉以已出,依藉仍冒,則區區咫尺之守,亦有甚不可得者。臣本菲才,百不當用,而幸蒙我殿下拂拭之恩,通籍五六年,其所剔歷,殆遍華膴,仰而居寵之戒,心常若驚,俯而過庭之訓,懼或有忝。榮塗畏約,孰不同情,而臣之衷私,不啻倍之。今此銓衡佐貳,其綦重又何如也?臣於年前,濫叨是任,情實未及自暴,賤名徒廁前望,縱殿下以臣爲宿趼,而有此誤恩,臣心之難冒,已決於當日矣。夫賢主用捨,莫愼乎公器,治朝甄選,莫峻於銓任。從前如臣處地者,雖自以爲才器全備望實俱優,未有不力爲退避,必辭而後已,其意亦豈無以也?蓋以睢盱之場,置身極難,而一或蹉躓,貽累尤大。故下之所以辭之,上之所以許之,固可謂兩得其道。辭授無苟,上下俱榮,亦不足縻爾之好,當其萬一也。臣雖不肖,亦殿下化育中一物,獨不可以此有望於殿下,殿下亦不可以此,成就臣哉。況臣之疎鈍譾劣,殿下之所悉燭也,使之優游散地,周旋執事之末,尙庶幾筋力自效,以答鴻造。若必欲憑恃厚寵,據有淸要,則臣身之顚倒狼具,姑不足言。其爲玷聖簡而招物議,豈細故也哉?追思彌日,惶懍轉深,玆敢略具文字,仰控苦懇。伏乞聖慈,諒臣情之匪出飾讓,念銓任之不可虛縻,劃卽鐫免俾遂微諒,不勝大願,臣無任云云。答曰,省疏具悉。所請依施。
上在昌德宮。停常參·經筵。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,左承旨徐箕淳,今日不爲仕進,卽爲牌招,何如?傳曰,允。
洪遠謨啓曰,來初一日,輪對日次,而景慕宮春享大祭齋戒相値,頉稟之意,敢啓。傳曰,知道。
權敦仁啓曰,藥房副提調持湯劑來待矣。傳曰,封入。
傳于洪遠謨曰,二月初一日,卽穆陵忌辰也。香祝當躬傳,而宗廟朔祭·社稷節享香祝,亦一體躬傳矣,該房知悉。
傳于洪遠謨曰,吏曹參判有闕之代,前望單子入之。
吏曹參判前望單子入之,林景鎭落點。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命。竝卽牌招,推移入直,何如?傳曰,允。
沈宜臣啓曰,大司憲宋穉圭,執義李益文,掌令李炫章·羅台晟在外,持平高萬九·李鎭默牌不進,監察茶時之意,敢啓。傳曰,知道。
以持平高萬九·李鎭默,獻納李寅敎,正言鄭象樞牌不進罷職傳旨,傳于沈宜臣曰,只推。
以左承旨徐箕淳牌不進罷職傳旨,傳于尹正鎭曰,只推。
以應敎李正耆,副應敎李寅弼,校理林永洙,李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
兵曹口傳政事,護軍單金元根。
洪遠謨,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌俱爲無頉。此後看護等節,另加申飭之意,敢啓。傳曰,知道。
上在昌德宮。停常參·經筵。
沈宜臣,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
沈宜臣啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,訓戎僉使徐相奎,高山里僉使李錫遠,雲寵萬戶元棸下直。各長弓一張,長箭一部,片箭一部,筒兒一箇賜給。
尹正鎭啓曰,藥房提調持湯劑來待矣。傳曰,封入。
傳于沈宜臣曰,左承旨許遞,前望單子入之。
承旨前望單子入之,吳致愚落點。
沈宜臣啓曰,新除授右副承旨吳致愚,卽爲牌招,何如?傳曰,允。
洪遠謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,修撰閔泰鏞,副修撰李敦榮,旣有只推之命。竝卽牌招,推移入直,何如?傳曰,允。
又啓曰,卽者社稷署官員來言,來二月初一日大祭時,提調當爲進參,而提調徐能輔有身病,不得進參云。卽爲牌招,何如?傳曰,允。
又啓曰,社稷提調徐能輔牌不進推考傳旨,今方捧入,而大祭時當爲進參,如是違牌,事甚未安。更爲牌招,何如?傳曰,許遞,前望單子入之。
社稷提調前望單子入之,金在昌落點。
傳于洪遠謨曰,山林外臺諫竝許遞,政官牌招開政。
沈宜臣啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
傳于洪遠謨曰,發遣吏郞,諸執事淸齋與否,摘奸以來。
傳于沈宜臣曰,明日出宮門路,以協陽門爲之。
傳于沈宜臣曰,安峴宮奴子順吉,嚴刑定配,宮人景順定配事,分付秋堂。
洪遠謨啓曰,吏曹判書沈能岳,參判林景鎭,參議尹命圭牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
又啓曰,吏曹判書沈能岳,參判林景鎭,參議尹命圭再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。如有違牌,勿爲呼望。
以吏曹參議尹命圭牌不進罷職傳旨,傳于洪遠謨曰,只推,更爲牌招。
沈宜臣,以兵曹言啓曰,內禁衛將李栻,身病猝重,呈狀乞遞。改差,何如?傳曰,允。
有政。吏批,判書沈能岳進,參判林景鎭陳疏,參議尹命圭式暇,同副承旨洪遠謨進。以嚴燾爲大司諫,金鼎集爲執義,李淵祥爲司諫,趙渡·具齡錫爲掌令,韓升烈·孫秉周爲持平,鄭琦和爲獻納,趙秉憲·尹致定爲正言,李公翼爲兼說書,金元根爲戶曹參判,李完植爲定州牧使,洪重燮爲順天府使,兼養賢主簿單朴熙輔。前承旨李德鉉年七十,今加嘉善,侍從臣前說書李殷相祖,幼學李沅年七十,侍從臣前弼善李冕植本生父,幼學鄭鴻晉年七十,待從臣前正言鄭琦和本生父,以上今超通政加資事承傳,故僉知姜浣贈吏參例兼,同知姜樂考。
兵批,行判書金逌根進,參判李志淵病,參議洪祐燮病,參知宋祥來入直進,左承旨沈宜臣進。以李光文爲都摠管,申性浩爲宣傳官,李圭男爲內禁將,洪羲復爲五衛將,金尙珠爲忠翊將,金尙義爲翊衛,韓啓轍爲訓鍊判官,尹興奎·李寅敎爲文兼,申晦應爲武兼,李基瑩爲守門將,權誨爲部將,鄭鳳綸爲守門將,同知廉榮甲,護軍李紀淵,副護軍李憲球·徐箕淳·洪鍾遠·李彦淳·李信泳,副司直李益文·南達孫·李炫章·羅台晟·高萬九·李鎭默·李寅敎,副司果鄭象樞·李勉祜·李鎭晩·權周憲,以上竝單付。
吏批,再政。以吳致淳爲副校理,曺雲承爲說書,李光載爲左通禮,魚在濂爲宗簿正,洪羲錫爲典籍。
兵批,再政。以金尙休爲訓鍊主簿,同知崔斗爀,僉知洪義俊,護軍李德鉉,副護軍李沆·鄭鴻晉,以上竝單付。
以右副承旨吳致愚牌不進罷職傳旨,傳于沈宜臣曰,只推。
以應敎李正耆,校理林永洙·李象敬,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
沈宜臣,以兵曹言啓曰,昨年臘日政除拜景福宮衛將金洪福,聞是外邑卑賤之類,臣之矇然擬入,不勝惶恐,而原望筒勿施,何如?傳曰,允。
又以都摠府言啓曰,副摠管鄭基一,以漢城府右尹,本府坐起晝仕出去之意,敢啓。傳曰,知道。
又以兵曹言啓曰,內吹螺赤及龍虎營兼內吹今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金宗爀等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧喆等十一名處,各木二疋施賞之意,敢啓。傳曰,知道。
又以摠戎廳言啓曰,本廳中軍具信喜,身病甚重,勢難察任,改差,何如?傳曰,允。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
又以刑曹言啓曰,傳曰,安峴宮奴子順吉,嚴刑定配,宮人景順定配事,分付秋曹事,命下矣。奴子順吉,嚴刑一次後,慶尙道機張縣,宮人景順,全羅道綾州牧,定配所,竝卽押送之意,敢啓。傳曰,知道。
同敦寧申在植疏曰,伏以臣濫通仕籍,跡齒周行,今將爲三十年之久。偏蒙洪造,歷揚淸顯,前後冒據,聿多踰分。至若目下數月之中,所被恩命,尤出格外。北門鎖鑰,寄任已重,而召之以論思長官,繼而有文苑新除,榮耀遍體,華誥聯翩,有足以驚動瞻聆,而區區私心之慙恧兢惶,不啻若臨淵而集木。況其職任,自來不輕,贊皇猷之黼黻,則名符貞觀之設館,變文體之綺麗,則制倣嘉祐之掌選。苟非碩儒鴻匠,允叶輿望,將何以對揚右文之化,矜式多士之林乎?臣於幼學之日,嘗服長老之訓,從事筆硏之間,只緣性分素薄,懶惰成痼,又未曾高著眼目大著心胸。上而經傳,不能賾群聖傳心之旨,下而詞章,不能窺前修立言之妙,直不過規規於科場功令,以爲應擧干祿之資,而僥倖竊科之後,此事仍付筌號,汗漫書帙,已束高閣,少壯記誦,如隔前塵。逮夫蒲質衰邁,荒廢轉甚,每一檢省,自悼其枵然無一物於其中。原其一生伎倆,可笑如此,而忽此誤恩,未免名器之玷汚。西廳文學,本非其人,貢院考校,難責匪才。竊恐我聖上器使群工之日,緣臣一介,貽累周化之郁郁,見笑漢廷之彬彬,固何敢徒恃寵靈,不顧所蒙之不稱,靦然爲冒膺之計也哉?義出無隱,據實陳暴。伏乞聖明,將臣所叨弘文館提學之任,亟命遞改,回授可堪之人,以重公器,以安私分焉,臣無任云云。答曰,省疏具悉。卿其勿辭行公。
吏曹參判林景鎭疏曰,伏以臣待罪西邑,行且周歲,而才疎政拙,惠未下究,孤負我聖朝委寄之恩,夙霄慙惶,若隕淵谷。且蒲柳之質,不服水土,忽患風痺之症,迹滯關外,病淹床玆,日前爲就醫藥,舁還京第矣。千萬不自意,亞銓新命,忽及於無似之身,臣聞命怵惕,罔知攸措。噫,選部佐貳,是何等峻望也?參聞注擬,則激揚斯係,代斲首席,則鑑衡自別,其爲任之不輕,乃如是矣。臣本湔劣,平生官跡,未嘗涉於睢盱之場,自來拙規,秪在守於儒素之臼,至若名塗一步,卽夢想之不到矣。惟我聖明,特念班簿之久,謂是簪履之舊,謬恩忽加,華銜太濫,猿狙之衣裳,鷄鷓之鐘鼓,不足喩其不稱也。開政有命,召牌荐降,至有勿呼望之敎,臣固當蹶趨承,以伸叨謝之忱,而以情以病,末由冒膺。玆敢忙陳短章,披瀝呼籲。伏乞聖慈,俯垂鑑諒,特賜鐫改,以重公器,以安微分,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
張敎根啓曰,大司憲宋穉圭,掌令趙渡,持平韓升烈·孫秉周在外,執義金鼎集,掌令具齡錫未肅拜,監察茶時之意,敢啓。傳曰,知道。
權敦仁啓曰,今日親傳香時,承旨當爲備員,而右副承旨吳致愚,今日不爲仕進,卽爲牌招,何如?傳曰,允。
張敎根啓曰,備邊司郞廳來言,今日賓廳日次,而社稷大祭齋戒相値,不得來會云矣,敢啓。傳曰,知道。
權敦仁啓曰,藥房提調·副提調持湯劑來待矣。傳曰,封入。
傳于吳致愚曰,侍衛軍兵毛具。
傳于洪遠謨曰,禮房承旨,馳詣宗廟·社稷·景慕宮,奉審摘奸以來。
傳于洪遠謨曰,魂宮朔祭,自內親奠酌矣。該房知悉。
權敦仁啓曰,魂宮朔祭親奠酌時,承旨當爲備員,而左承旨沈宜臣,纔已須資出去矣。卽爲牌招,何如?傳曰,允。
傳于張敎根曰,東闕始役,待秋爲之。
傳于張敎根曰,留院公事入之。
傳于權敦仁曰,發遣吏郞,諸執事淸齋與否,摘奸以來。
權敦仁,以弘文館言啓曰,下番闕直,事甚未安。修撰閔泰鏞,副修撰李敦榮,旣有只推之命,竝卽牌招,以爲推移入直之地,何如?傳曰,允。
以修撰閔泰鏞,副修撰李敦榮牌不進罷職傳旨,傳于權敦仁曰,只推。
兵曹,以尹載鍵爲摠戎中軍。
權敦仁,以議政府右議政意啓曰,本府每於歲首,例爲觀察使節度使薦,而領左相未備,限內不得議薦之意,敢啓。傳曰,知道。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
吳致愚,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
壬辰正月二十九日辰時,上詣仁政殿月臺。社稷大祭·宗廟朔祭·穆陵忌辰祭香祝親傳入侍時,行都承旨權敦仁,左承旨沈宜臣,右承旨尹正鎭,左副承旨張敎根,同副承旨洪遠謨,記事官韓鎭庭,假注書金學性,記事官李謙在·李公翼,直提學徐憙淳·鄭基善,檢校待敎金英淳·趙斗淳,待敎李肯愚以次侍立。時至,上具翼善冠·無揚黑團袍·靑鞓·素玉帶。乘輿出宣化門,藥房提調李止淵,副提調權敦仁進前曰,侵早勞動,聖體,若何?上曰,一樣矣。仍詣仁政殿月臺,通禮跪啓請降輿,上降輿,通禮前導就褥位南向立,引儀引社稷獻官南延君球,宗廟獻官兵曹參判李志淵,穆陵獻官副護軍南履懋陞詣褥位之左,通禮跪啓請跪,上跪。香室官捧香祝,授遠謨,遠謨東向跪進,上受春祝,以授獻官,球等以次西向跪受興,通禮跪啓請興,上興,通禮前導,降就階下祗送位西向立,球等以次奉香祝,由正路出,上祗送如儀訖。通禮跪啓請乘輿,上乘輿出仁政門。敦仁曰,贊儀笏記讀奏之際,有所錯誤。當該贊儀,所當重勘,而本院請推之外,無他可施之罰,何以爲之乎?上曰,從重推考,可也。駕前下敎仍由協陽門還內。諸臣以次退出。
上在昌德宮。停常參·經筵。
朔祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上單子問安。答曰,知道。世孫宮奉慰單子問安。答曰,罔極。
吳致愚啓曰,大司憲宋穉圭,掌令趙渡,持平韓升烈,孫秉周在外,執義金鼎集,掌令具齡錫未肅拜,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
權敦仁啓曰,左承旨沈宜臣今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于洪遠謨曰,禮房承旨馳詣景慕宮,奉審摘奸以來。
洪遠謨啓曰,副應敎李寅弼差祭,副校理李應信,修撰趙萬協,副修撰黃浩民在外,玉堂上下番俱空,事甚未安。應敎李正耆,校理林永洙·李象敬,副校理吳致淳,修撰閔泰鏞,副修撰李敦榮,竝卽牌招,推移入直,何如?傳曰,允。
以左承旨沈宜臣牌不進罷職傳旨,傳于張敎根曰,只推。
以應敎李正耆,校理林永洙·李象敬,副校理吳致淳,修撰閔泰鏞,副修撰李敦榮牌不進罷職傳旨,傳于洪遠謨曰,只推。
洪遠謨,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,徽慶園展拜親祭,延慶墓親奠酌,懿陵一體展謁,以望間擇入。
又以禮曹言啓曰,以陵幸取稟草記,傳曰,徽慶園展拜親祭,延慶墓親奠酌,懿陵一體展謁,以望間擇入事,命下矣。幸行吉日,令日官朴周煥推擇,則今二月十三日·十九日俱吉云。以何日定行乎?敢稟。傳曰,十九日爲之。
吳致愚,以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨秋幸行時,三百名,餘軍五十名磨鍊矣。今番則何以爲之乎?敢稟。傳曰,三百名,餘軍二百名爲之。
又以兵曹言啓曰,今此幸行時,隨駕軍兵,當爲磨鍊矣。禁御兩營鄕軍則今旣停番,何營軍兵隨駕,何營軍兵貿都,禁軍及馬步兵,以幾番幾哨磨鍊乎?敢稟。傳曰,訓局步軍十二哨,馬軍五哨,訓禁兩營大將率領爲先後廂,禁軍三番爲之,御營廳留都,可也。
又以兵曹言啓曰,今此徽慶園幸行時,十里外斥堠,伏兵·傳語軍,以畿邑所屬束伍步軍擧行,而懿陵局內則係是十里,依前例斥堠伏兵,以訓鍊都監擧行,傳語軍,以衛軍磨鍊,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前徽慶園幸行後,詣延慶墓·懿陵時道路,由中浪浦村磨鍊,還宮時道路,以雨裝峴磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣。今亦依此擧行,何如?傳曰,允。
又以備邊司言啓曰,本司武郞廳金善問奔走勤仕已滿十五朔,依例陞敍或守令除授事,奉承傳施行,何如?傳曰,允。
又以訓鍊都監言啓曰,本局哨官南錫中身爲將官,恣意下鄕,而管下軍卒,無難使用,揆以紀律,極爲駭悖,決棍汰去之意,敢啓。傳曰,知道。
注書韓鎭庭書啓,臣於本月初一日辰時量,以外南山植木嫡奸事,敬奉聖敎,出崇禮門至南關王廟,主山及案山植木處看審是白乎,則松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣。下詣南壇看審,則壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則林松蒙翳是白遣。詣漢江壇看審是白乎,則亦爲無頉是白遣,自雁峯伏兵峴至畫景谷,則樹林茂密是白遣。由斗湖而詣司寒壇看審是白乎,則亦爲無頉是白遣,自無學峰所經外山諸處,一一詳審是白乎,則別無斫痕之意,敢啓。傳曰,知道。
兵曹,幸行時軍令,出宮徽慶園展拜,自闕門十五里,親祭,延慶墓親行奠酌禮,自園所三里,懿陵展謁,當日還宮,自陵所十里。
壬辰二月初一日子時,上詣魂宮。朔祭親奠酌入侍時,行都承旨權敦仁,左承旨沈宜臣,右承旨尹正鎭,左副承旨張敎根,右副承旨吳致愚,記事官韓鎭庭,假注書金學性,記事官李謙在·李公翼,提學洪奭周,直提學徐憙淳·鄭基善,檢校待敎趙斗淳,待敎李肯愚以次侍立。時至,上具纕服。步出齋殿門,贊禮前導入就位哭,在位諸臣皆俯伏哭。上止哭,在位諸臣皆止哭。贊禮啓請行禮,上詣靈座前,敦仁奉香盒,致愚奉香爐跪進,上三上香如儀訖。敦仁進爵,上執爵授致愚,致愚跪受,奠于靈座前,大祝待敎李肯愚讀祝,行初獻禮訖。謁者引亞獻官永明尉洪顯周詣靈座前,行禮如儀,終獻官東寧尉金賢根行終獻禮訖。上哭,在位諸臣皆俯伏哭。上止哭,在位諸臣皆止哭,贊禮啓禮畢。上還內,諸臣以次退出。
上在昌德宮。停常參·經筵。
吳致愚,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,慶尙左兵使李泰膺,公忠水使李載亨下直,長弓一張,長箭一部,片箭一部,筒兒一箇賜給。
傳于吳致愚曰,下直閫帥入侍。
權敦仁啓曰,藥房提調·副提調持湯劑來待矣。傳曰,封入。
吳致愚啓曰,假注書金學性身病猝重,勢難察任,今姑改差,何如?傳曰,允。
金學性改差,代以尹敎成爲假注書。
尹敎成有頉,代以趙秉恒爲假注書。
吳致愚啓曰,玉堂上下番俱空,事甚未安。應敎李正耆,校理林永洙·李象敬,副校理吳致淳,修撰閔泰鏞,副修撰李敦榮旣有只推之命,與副應敎李寅弼,竝卽牌招,推移入直,何如?傳曰,允。
傳于吳致愚曰,今番幸行時,京擧動例爲之。凡係民事,務從省約,出還宮時植炬,置之,屬於役民事,皆以儲置米會減事,分付。
吳致愚啓曰,今此京外守令·邊將薦擧單子四百七張,依例推入,而其中應薦不薦人,令該曹察推,何如?傳曰,允。
備邊司薦望,以柳河源爲統制使。
吳致愚啓曰,兵曹郞廳來言,統制使下批政事,取稟。傳曰,當日爲之。
有政。吏批,判書沈能岳進,參判林景鎭未肅拜,參議尹命圭病,同副承旨吳致愚進。啓曰,會寧府使今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以金在榮爲持平,權周憲爲監察,李行敎爲會寧府使,李復鉉爲谷城縣監。
兵批,行判書金逌根病,參判李志淵病,參議洪佑燮入直進,參知宋祥來病,同副承旨吳致愚進。以姜希周爲溫萬戶,同知單李恒權,三道統禦使兼慶尙右道水軍節度使單柳河源。
傳于吳致愚曰,左承旨·右承旨·同副承旨竝許遞,今日政差出。
吏批,再政。以鄭基一·洪彦謨·金裕憲爲承旨,趙思健爲禮曹正郞,李元會爲監察,趙德永爲宣川府使,會寧府使李行敎今加嘉善加資事承傳。
兵批,再政。副護軍沈宜臣·尹正鎭·洪遠謨以上竝單付。
吳致愚啓曰,臣與右承旨尹正鎭伴直矣。許遞出去,伴直無人,左副承旨張敎根,所當牌招,而拘於廳規,不得請牌,何以爲之?敢稟。傳曰,牌招。
又啓曰,昨日傳香禮房承旨當爲齋宿,而左副承旨洪彦謨所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲宋穉圭,掌令趙渡,持平韓升烈·孫秉周在外,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,獻納鄭琦和,執義金鼎集,掌令具齡錫牌不進罷職傳旨,傳于吳致愚曰,只推。
以應敎李正耆,副應敎李寅弼,校理林永洙,李象敬,副校理吳致淳,修撰閔泰鏞,副修撰李敦榮牌不進罷職傳旨,傳于吳致愚曰,只推。
傳于張敎根曰,發遣吏郞,諸執事淸齋與否,摘奸以來。
張敎根,以吏曹言啓曰,敬陵令韓弘瓚以其身病,呈狀乞遞,依例改差,何如?傳曰,允。
又以司僕寺一二提調意啓曰,今此徽慶園展拜親祭,延慶墓親奠酌,懿陵展謁時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
吳致愚,以御營廳言啓曰,本廳軍色從事官金景善身病甚重,勢難察任,改差,何如?傳曰,允。
壬辰二月初二日辰時,上御熙政堂。下直閫帥人侍時,右副承旨吳致愚,記事官韓鎭庭·李謙在·李公翼,慶尙左兵使李東膺,公忠水使李載亨以次進伏訖。上曰,史官分左右。上曰,下直閫帥進前。東膺等奏職姓名訖。致愚曰,別諭何以爲之乎?上曰,出去爲之,可也。上曰,史官就座。仍命退,諸臣以次退出。
上在昌德宮。停常參·經筵。
藥房口傳啓曰,臣等因入直醫官所傳,伏聞夜間微有滯候,下情焦悶之際,雖伏承朝來差勝之敎,而當進湯劑,宜卽議定。玆敢仰籲,亟許率醫官入診,千萬顒祝,惶恐,敢啓。答曰,知道。
鄭基一啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,右承旨金裕憲今日不爲仕進,卽爲牌招,何如?傳曰,允。
吳致愚啓曰,禁衛大將申絅,御營大將白東薳以東·南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來。禁將訓將兼察,御將摠戎使兼察。
又啓曰,禁將訓將兼察,御將摠戎使兼察事,命下矣。兼察禁御大將趙萬永,御營大將柳相亮,竝卽牌招聽傳敎,何如?傳曰,允。
傳于張敎根曰,傳香承旨馳詣受香諸處,奉審摘奸以來。
張敎根啓曰,玉堂上下番俱空,事甚未安。應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮旣有只推之命,竝卽牌招,推移入直,何如?傳曰,允。
吳致愚致啓曰,卽伏見咸鏡監司朴宗薰去秋冬等褒貶啓本,則守令無一人居中居下,殊無嚴明殿最之意,推考警責,何如?傳曰,允。
兵曹,以鄭來升爲訓鍊都監中軍。
鄭基一啓曰,大司憲宋穉圭,掌令趙渡,持平韓升烈在外,執義金鼎集,掌令具齡錫,持平金在榮牌不進,監察茶時之意,敢啓。傳曰,知道。
以大司諫嚴燾,獻納鄭琦和,執義金鼎集,掌令具齡錫,持平金在榮牌不進罷職傳旨,傳于鄭基一曰,只推。
以左副承旨洪彦謨牌不進罷職傳旨,傳于吳致愚曰,只推。
以應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副校撰李敦榮牌不進罷職傳旨,傳于金裕憲曰,只推。
金裕憲,以吏曹言啓曰,因承政院啓辭,守令薦應薦不薦人,令該曹察推事,允下矣。行知中樞府事金在昌,判敦寧府事鄭尙愚,議政府右參贊李勉昇,豐安君柳相祚,知中樞府事金銑,行大護軍李光文,行大護軍李翊會,行護軍趙晉和,行護軍朴宗正,行護軍金愚淳,同知中樞府事金啓河,行護軍朴蓍壽,行護軍李鍾運,行護軍朴宗喜,工曹參判蔡弘遠,行護軍朴晦壽,行護軍徐耕輔,行護軍金道喜,同知中樞府事尹羽烈,行護軍朴基宏,杞陽君兪應煥,行護軍柳鼎養,行護軍柳台佐,行護軍李光正,行護軍韓耆裕俱爲應薦而不薦,竝推考警責,何如?傳曰,允。
吳致愚,以兵曹言啓曰,因承政院啓辭,邊將應薦不薦人,令該曹察推事,允下矣。判敦寧府事鄭尙愚,議政府右參贊李勉昇,豐安君柳相祚,行知中樞府事金在昌,知中樞府事金銑·李海愚,行大護軍南履翼·李光文·李翊會,鈴原君尹行直,杞楊君兪應煥,工曹參判蔡弘遠,同知中樞府事金愚淳·金啓河·具信喜·李謙會,行護軍趙晉和·朴齊一·朴宗正·徐鼎輔·朴蓍壽·金陽淳·李鍾運·朴宗喜,金道喜·徐耕輔·朴晦壽·柳河源·李錫祜·金熙華·李朝鉉·李憲瑋·李光正·韓耆裕·鄭祖榮·朴基宏·柳鼎養·柳台佐·李復淵·李鐵求·李升權·許溟·金守基·鄭來升·金魯甲·李忠運·李寅植·李鍾英·趙運永·任聖臯·李商一,禮曹參議徐英淳,刑曹參議李景在,侍講院輔德徐有素,通禮院左通禮李光載,右通禮申在獻,相禮李南翼,司僕寺正金胤根,掌樂院正李基華,成均館司成朴升鉉,行江界府使朴宗學,永興府使李基栽·金海府使沈有祖,北靑府使玄鎭商俱爲應薦而不薦,竝依法典推考警責,何如?傳曰,允。
又以兵曹〈言〉啓曰,今此徽慶園·延慶墓·懿陵幸行時,各差備所把驛馬,別單磨鍊以入,而本曹驛馬外,不足之數,依前例京畿驛十五匹補把事,分付本道之意,敢啓。傳曰,知道。
又以濬川司言啓曰,本司都廳禁衛營千摠趙德永外任,代以訓鍊都監千摠李應植差下,使之察任,何如?傳曰,允。
刑曹啓目,粘連載寧田昌淵獄事,實因明的,證招具備。援引不關之人,甘犯誣罔之罪,連加嚴訊,期於取服,何如?判付啓依允。又啓目,粘連黃岡趙夢良獄事,傷痕狼藉,證案明的。構虛捏誣,以冀幸逭,尤極凶獰,連訊取服,何如?判付啓依允。又啓目,黃岡高壽延·高壽萬獄事,正犯漏網,就捕尙遲,干連橫罹,滯囚可悶,而壽延今已物故,壽萬姑令保放。正犯盧宗甲,嚴飭各鎭營,刻期捕捉,何如?判付啓依允。又啓目,粘連龍岡朴永白獄事,初覆兩檢,實因明的,而爲兄雪憤,容或可原。大典通編其父被打傷重而其子毆其人致死者減死定配之文,允爲傍據之端,依此勘處,何如?判付啓依允。又啓目,江東鄭乃興獄事,鐵案已成,而敢於干犯身故之後,闖生推諉之計,殊極獰頑,嚴刑輸款,何如?判付啓依允。又啓目,粘連海南李天默獄事,當場初無一人傍觀,檢庭亦無片辭左證,以苦主必償之心,猶不能執贓援證,指斥誰某,則所謂已決之案,尙多冥摸之歎,上裁,何如?判付啓,依回啓施行。
檢閱李公翼疏曰,伏以,臣與新除授行左承旨臣鄭基一,有內外從應避之嫌,臣之見帶春秋兼銜,在所當遞,玆敢短章控龥。伏乞聖慈,俯垂鑑諒,亟命選部,照例遞改,以便公私,不勝幸甚,臣無任云云。省疏具悉。疏辭下該曹,稟處。
吏曹粘連啓目,觀此藝文館檢閱李公翼上疏,則以爲,臣與新除授左承旨鄭基一,有內外從應避之嫌,臣之見帶春秋兼銜,在所當遞。伏乞亟命選部,照例遞改亦爲白有臥乎所,相避之法,在下當遞,而史官春秋,法不得減下是白乎,則承政院左承旨鄭基一所帶春秋館修撰官之任,似當減下是白乎矣,宰臣兼帶遞仍當否,臣曹不敢擅便,上裁,何如?判付啓,依回啓施行爲良如敎。
壬辰二月初三日午時,上御熙政堂。藥房入診入侍時,都提調金履喬,提調李止淵,副提調權敦仁,記事官韓鎭庭·李謙在·李公翼,待敎李肯愚以次進伏。醫官玄在德·李亨基·金景球·南山壽·卞文燮·趙宗翊·李顯養以次進伏楹外訖。上曰,史官分左右。履喬曰,近來日氣不調,昨夜微有滯候,下情焦悶之際,朝伏承差勝之敎,而晩後聖體,若何?上曰,一樣矣。履喬曰,朝水刺何以進御乎?上曰,一樣矣。上曰,醫官入診,可也。亨基先爲入診。上曰,醫官則二人入診,可也。文燮入診訖,亨基退伏楹外奏曰,脈候左右三部調均矣。止淵曰,湯劑則出去議定乎?上曰,唯。履喬奏曰,入診時若有醫官如前率入之下敎,則每以前次入診之員率入,而其餘待令醫官,多久未入診,此後則數雖如前,而許其輪入似好,故敢此仰達矣。上曰,唯。履喬曰,近來入診醫官,數甚苟艱。議藥同參李昌奎,御醫李圭南,術業俱爲精明。此後診筵,使之待令,何如?上曰,唯。履喬曰,小兒醫官朴奎亮,別入直則已爲年久,而尙未參入對,此後世孫宮入對時,使之隨入,何如?上曰,唯。進御拱辰君子湯,自今日姑爲停止事,榻前下敎。上曰,史官就座。仍命退,諸臣以次退出。
上在昌德宮。停常參·經筵。
鄭基一啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于鄭基一曰,下直守令入侍。
洪彦謨啓曰,玉堂上下番俱空,事甚未安。應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮旣有只推之命。竝卽牌招,推移入直,何如?傳曰,允。
注書韓鎭庭病,代以李殷相爲假注書。
鄭基一啓曰,大司憲宋穉圭,掌令趙渡,持平韓升烈在外,執義金鼎集,掌令具齡錫牌不進,持平金在榮未署經,監察茶時之意,敢啓。傳曰,知道。
以大司諫嚴燾,獻納鄭琦和,執義金鼎集,掌令具齡錫牌不進罷職傳旨,傳于鄭基一曰,只推。
以應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮牌不進罷職傳旨,傳于洪彦謨曰,只推。
洪彦謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,因全羅監司李奎鉉狀啓,受由上京守令催促下送事允下,而順天府使已爲差代矣。樂安·古阜兩守令處,自臣曹催促,則樂安郡守李容純已於正月二十四日下去,古阜郡守自鄭久容今月初七日下去云矣,敢啓。傳曰,知道。
又以禮曹言啓曰,忠州㺚川致祭,已有成命矣。其時本牧使李宗張以巡邊使兼從事,同日殉節,已蒙贈諡之典,而向者禮堂筵奏時,未及竝擧。今若渾置諸將士之列,則揆以事面,誠爲欠缺,與故從事金汝岉,一體賜侑之意,分付,何如?傳曰,允。
鄭基一,以兵曹言啓曰,曹司五衛將李海魯病難供職,呈狀乞遞。五衛將洪羲復·廉榮甲,慶熙宮衛將崔斗爀俱爲除授在外,上來無期云。竝改差,何如?傳曰,允。
又以觀象監提調意啓曰,命課學兼敎授李一遂有頉代,諏吉官前監牧官全啓煥術業頗精,依例差下,使之付軍職冠帶常仕,何如?傳曰,允。
吏曹啓目,粘連啓下是白有亦,觀此開城府留守李鼎臣狀啓,則以爲,本府敎授林孝憲今已報瓜,其代固當依已例,以本府文官中差出,而見今無可擬之人是白乎矣所,在前如此之時,狀請仍任,已有其例。今番以時敎授林孝憲,姑爲仍任,令該曹稟處亦爲白有臥乎所,守臣狀辭旣如此,開城府敎授林孝憲,依狀請姑爲仍任,何如?判付啓依允。
大護軍朴綺壽疏曰,伏以,臣於目前,猥陳情懇,獲蒙恩解,纔已納符,行將還棲,而際承鄕信,則臣母近患輪感,症樣若劇。臣旣聞此報,心焉如灼,無以按住,玆敢忙陳短章,徑尋鄕路。伏乞聖明,俯賜鑑諒,亟治臣擅行之罪,以肅朝綱焉,臣無任云云。答曰,省疏具悉。卿其往護。
壬辰二月初四日辰時,上御熙政堂。下直守令入侍時,行左承旨鄭基一,假注書趙秉恒,記事官李謙在·李公翼,尙州牧使兪秉柱,利川府使吳顯相,金化縣監李敏榮以次進伏訖。上曰,下直守令奏職姓名。秉柱等以次奏職姓名訖。上曰,下直守令先退。基一曰,別諭何以爲之乎?上曰,出去爲之,可也。秉柱等以次退出。仍命退,承史以次退出。
上在昌德宮。停常參·經筵。
藥房提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
鄭基一,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
鄭基一啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪彦謨啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮旣有只推之命,竝卽牌招,推移入直,何如?傳曰,允。
傳于洪彦謨曰,明日人日製親臨矣。處所以仁政殿爲之,通方外,試紙用大好紙。
李殷相在外,代以韓宓履爲假注書。
傳于鄭基一曰,明日出宮門路,以協陽門爲之。
以大司諫嚴燾,獻納鄭琦和,掌令具齡錫牌不進罷職傳旨,傳于鄭基一曰,只推。
以應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮牌不進罷職傳旨,傳于洪彦謨曰,只推。
洪彦謨,以禮曹言啓曰,卽接掌樂院所報,則郊壇享祀時所排樂器風物只一件,而若當兩壇享相値之時,則以社稷所上件取用,已有前例,而南壇祭,先農壇祭,同在於今二月初十日樂器風物,無以推移擧行,依前例以社稷所上件,推移以用云矣。在前如此之時,多有推移入用之例。今亦依所報,以社稷所上樂器風物,移來以用之意,分付,何如?傳曰,允。
又以禮曹言啓曰,卽接永禧殿官員所報,則明日人日製試取時,本殿兩官俱爲觀光云矣。假官一員,依定式,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日人日製試取時,本宮官員俱爲觀光云矣。假官一員,依定式,令吏曹以成均館官員口傳啓下,以爲代直後赴試之地,何如?傳曰,允。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕李鎭夏瓜朔,代以生徒守僕試才抄擇,備三望受點次,別單書入之意,敢啓。傳曰,知道。
又以義禁府言啓曰,明日親臨仁政殿人日製通方外試士時,本府都事皆爲赴擧,只有武都事一員,本府入直,當直入直,公事回公都事及仁政門·崇範門·光範門禁亂都事,無以推移擧行,假都事五員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
上詣仁政殿。人日製試取還內後,內閣·政院·藥房口傳問安。答曰,知道。
洪彦模啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮旣有只推之命,竝卽牌招,推移入直,何如?傳曰,允。
傳于洪彦謨曰,當今年,追念皇朝再造之恩,天高地厚,報答無所,風泉之感,於何可憑?宣武祠,征東官軍祠,遣承旨致侑,平壤武烈祠,一體致侑,獻官道伯爲之。至於本國殉難樹勳諸臣之忠之勞,又豈可忘?㺚川戰墟,因禮堂言,已命致侑,而其尤卓然而著者,亦不可無示意志感之擧。忠烈公宋象賢,文烈公趙憲,忠烈公高敬命,忠武公李舜臣殉節之所與同殉將士,設壇致祭,祭官以本道守令中秩高者擇差。兩忠烈及文烈家人之無祿仕之人奉祀孫,令該曹問名收用。文忠公李恒福,文靖公尹斗壽,忠翼公鄭崑壽,文忠公柳成龍,忠莊公權慄家廟,亦遣承旨賜侑,而祠板之在鄕者,道內守令之曾經承旨人差祭。嗚呼,首尾八年之艱,輸忠效節之人,其麗何限,禮繁則反屑,今不可一一盡擧,擧其最者而行之。然曠感不忘之意,實包於其中,豈以或行或否而有間也?該房知悉。
傳于權敦仁曰,科次入侍。
以應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮牌不進罷職傳旨,傳于洪彦謨曰,只推。
權敦仁,以吏曹言啓曰,今此文宣王釋奠祭及山川祭祭官中時無職名人,令該曹口傳付軍職,何如?傳曰,允。
吳致愚,以承文院都提調意啓曰,院寫字官前銜韓宅裕·李基元·皮相駿·劉信祜·金仁遂·尹弘兢陞實,代以肄習安大榮·劉秉祜·全孝春·李始元·安舜榮·徐厚鎭·尹弘喆·鄭完植,依例陞補付軍職,冠帶常仕,童蒙李完石,李紀七·尹千吉·皮駿得·朴順吉,筆才頗有成就之望,屬于本院肄習,使之鍊業,何如?傳曰,允。
壬辰二月初六日辰時,上詣仁政殿。人日製通方外儒生試取入侍時,行都承旨權敦仁,行左承旨鄭基一,右承旨金裕憲,左副承旨洪彦謨,右副承旨張敎根,同副承旨吳致愚,記事官李寅臯,假注書趙秉恒,記事官李謙在·李公翼,直提學鄭基善·徐憙淳,直閣金鼎集,檢校待敎金英淳,待敎李肯愚以次侍立。時至,通禮跪啓請外辦。上具翼善冠·白袍圓領·烏犀帶。乘輿出宣化門,藥房提調李止淵,副提調權敦仁進前奏曰,日候不調,聖體,若何?上曰,一樣矣。由協陽門入仁政門,詣殿內,通禮跪啓請降輿,上降輿陞座。敦仁曰,儒生入庭乎?上曰,可也。大司成金率儒生進東階下訖,成均館官員進殿內,跪呈入門單子,合爲二千八百二十三人。試官及儒生行四拜禮後,讀券官行大護軍洪奭周,禮曹判書李止淵,弘文提學申在植,對讀官行副護軍洪鍾遠·李啓朝,副司直趙斗淳·洪祐順進伏殿內。敦仁曰,待儒生之盡爲入場,來呈入門單子,格例卽然,而單子徑先來呈,以致儒生之多未及入場其所擧行,極爲駭然。當該成均館官員推考,何如?上曰,依爲之。出擧條上命書表擬周群臣以諴小民爲祈天永命之本,限申時,懸題後,命唱禮畢,通禮唱禮畢。仍跪請乘輿,上乘輿,出仁政門,由協陽門還內。致愚請出標信解嚴。諸臣以次退出。
壬辰二月初六日申時,上御熙政堂。人日製科次入侍時,行都承旨權敦仁,記事官李寅臯·李謙在·李公翼,試官行大護軍洪奭周,禮曹判書李止淵,弘文提學申在植,對讀官行副護軍洪鍾遠·李啓朝,檢校待敎趙斗淳,副司果洪祐順以次進伏訖。上曰,史官分左右。上曰,科次爲之。奭周曰,考試體例,讀券官中有時任弘文提學,則提學主筆矣。今臣以資級,居上試之列,格例則不然矣。上曰,卿主筆,可也。敦仁曰,對讀官讀奏,祐順進前讀題訖。上曰,以次書等。奭周曰,試券爲二十張,當書三下三張,草三下四張,次上十三張乎?上曰,可。奭周書等訖。上曰,以次折封奏之。敦仁以次讀奏訖。上曰,人日製表居首三下一幼學姜基永直赴會試,之次三下二進士李墩給二分,三下進士洪哲謨等五人各給一分,之次次上幼學李益永等十三人竝令該曹考例施賞。出傳敎上曰,入格儒生明日延英門外施賞。出傳敎上曰,試官就座。上曰,史官就座。仍命退,諸臣以次退出。
上在昌德宮。停常參·經筵。
吳致愚啓曰,來十一日朝參日次矣,敢稟。傳曰,停。
金裕憲啓曰,十一日輪對日次矣,敢稟。傳曰,當次人受點,後日次待令。
又啓曰,右副承旨張敎根今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮旣有只推之命,竝卽牌招,推移入直,何如?傳曰,允。
以右副承旨張敎根牌不進罷職傳旨,傳于金裕憲曰,只推。
以應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮牌不進罷職傳旨,傳于金裕憲曰,只推。
金裕憲,以戶曹言啓曰,延慶墓位田自戶曹定給事,昨年奉承,下敎矣。謹考謄錄,則各陵園墓位田,例以量外加耕,或各宮房各衙門折受田陳癈中起墾處劃付,而諸道見無可合之處。惟京畿高陽所在糧餉廳屯土八十結,與地部稅入者有間,以此望定之意,分付禮曹及墓官,何如?傳曰,允。
判府事李相璜疏曰,伏以,臣以已至之年,抱難强之疾,請老于朝,前後龥塵,至三四而猶不知止,衷懇所發,諒非得已。僭瀆爲罪,宜在不赦,每奉恩諭,聖度寬假,何問不加,勉誨慰藉,愈往愈摯。至於日前批敎,乃所以軫卹臣而眷係臣者,尤出尋常。鞭策之不堪任,則弛其重負而安之,簪履之不忍遺,則惜其遽去而留之,德意兩至,辭旨藹然,奉讀感咽,淸涕無從。葵藿之傾陽,狗馬之戀主,在物猶然,而況乎人臣?每薰沐治疏,神思黯然,有若稚孩之將離慈抱,不知所以爲心。卽此下情,已難言去,況上不厭臣,勉留至此乎?然而大防在前,晩節宜審,若以依戀之私,遽易去就之公,則上下相與,臣實未敢知爲如何。世有淸議,熟肯恕臣。前世人臣之告老休官,得請而獲去與不得請而不獲去。或非一槪,其獲請則上以愍勞爲仁,下以知止爲廉,此自是昭代之美事。若其不獲請,則先後左右於君側者,迹謝朝端,一出都門,文陛如天,影響遂隔。上之不欲遐棄,下之未忍便訣,揆情度理,亦宜有是。然此卽遠方士大夫遊宦上國者之謂耳,如臣所處,迥異於是,自有生之初。至今白首長且老於輦轂之下,今雖退尋初服,臣身則當不離於城闉郊遂之間。孔邇之天,常臨在上,蹕路送迎,庭班朝賀,望淸光而寓微誠,抑或有時。且我朝盛典,優禮大臣,尤有別於諸宰之退休者。起居之筵,許承謦咳,詢訪之地,俾聞可否,上未嘗遐棄,下未嘗便訣,則其身未可謂遂退也。由是而言,臣之今日去留,較計彼此分數,其實則爭差不多。然西樞固爲散秩,而時或備數於班儀,兼帶類非繁務,而不無相關於職事。顧臣之所冀倖於上者,不過竝謝此陳就應酬之勞。以無幾之餘年,獲占自在日月,歌詠太平,少答我終始成就之至仁洪造而已,若因臣之請老,而少有裨於以禮進退之大化,則亦爲臣之榮也。敢忘僭猥,復申控龥。伏乞聖慈,憐臣衰憒,諒臣懇悃,特許臣乞骸之請,使公義私願,得以兩伸,實爲厚幸,臣無任云云。答曰,省疏具悉卿懇。引年之請,前此已諭不可許之意,今又屑屑縷縷何也?强請徒煩,勿復相持,望也。仍傳于吳致愚曰,此批答遣史官傳諭于李判府事。
上在昌德宮。停常參·經筵。
進御拱振君子湯,自明日一貼式更爲煎入事,榻前下敎。
鄭基一啓曰,左副承旨洪彦謨今日不爲仕進,卽爲牌招,何如?傳曰,允。
吳致愚啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮旣有只推之命,竝卽牌招,推移入直,何如?傳曰,允。
又啓曰,事變假注書金鳳梧身病猝重,勢難察任,今姑改差,何如?傳曰,允。
以金大默爲事變假注書。
吳致愚啓曰,卽者景慕宮官員來言,明日春奉審時,提調當爲進參,而都提調鄭晩錫有身病,提調金履載差祭,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,金在昌落點。
以左副承旨洪彦謨牌不進罷職傳旨,傳于鄭基一曰,只推。
鄭基一啓曰,明日傳香禮房承旨當爲齋宿,而左副承旨洪彦謨旣有只推之命,更爲牌招,何如?傳曰,允。
傳于洪彦謨曰,發遣吏郞,諸執事淸齋與否,摘奸以來。
以應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮牌不進罷職傳旨,傳于洪彦謨曰,只推。
兵曹口傳政事,副司果尹圭培·趙啓升·權達準竝單付。
吳致愚,以都摠府言啓曰,今日入直內三廳武兼禁軍及軍兵等,當爲中日習射技,而魂宮春享祭齋戒相値,不得設行之意,敢啓。傳曰,知道。
又以禁衛營言啓曰,本營騎士將張濟汲身病猝重,勢難察任,改差,何如?傳曰,允。
上在昌德宮。停常參·經筵。
鄭基一啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,藥房提調·副提調持湯劑來待矣。傳曰,封入。
傳于洪彦謨曰,禮房承旨與同副承旨分詣文廟及受香諸處,奉審摘奸以來。
張敎根啓曰,卽者檢閱李公翼以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李謙在謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋徐念淳,洪鍾應,檢閱李啓宇,竝卽牌招,推移入直,何如?傳曰,允。
又啓曰,應敎李正耆,校理李象敬,副校理吳致淳差祭,副校理李應信,修撰趙萬協,副修撰黃浩民在外,玉堂上下番俱空,已至多日,事甚未安。副應敎李寅弼,校理林永洙,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
鄭基一啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
又啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以大司諫嚴燾,獻納鄭琦和,執義金鼎集,掌令具齡錫牌不進罷職傳旨,傳于鄭基一曰,只推。
以別兼春秋徐念淳·洪鍾應牌不進罷職傳旨,傳于張敎根曰,只推。
以副應敎李寅弼,校理林永洙,修撰閔泰鏞,副修撰李敦榮牌不進罷職傳旨,傳于張敎根曰,只推。
張敎根,以吏曹言啓曰,通禮院左通禮李光載,成均館典籍金漢益俱以身病,呈狀乞遞,竝改差,何如?傳曰,允。
又以奎章閣言啓曰,景慕宮望廟樓今春大奉審,臣肯愚與本宮提調金在昌進詣,展奉奉審,無頉之意,敢啓。傳曰,知道。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
吳致愚,以兵曹言啓曰,五衛將咸英錫時帶別軍職,文臣兼宣傳官尹興圭時帶本曹正郞,俱以職務相妨,呈狀乞遞,竝改差,何如?傳曰,允。
又以禁衛營言啓曰,臣絅進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
以咸鏡監司朴宗薰狀啓富寧府人物渰死事,傳于張敎根曰,聞甚矜惻,元恤典外,別加顧助,如有生前身還布,竝蕩減事,分付。
左副承旨臣洪彦謨書啓,臣承命馳詣文廟,罇所奉審則無頉,祭物祭器祭井看審則精潔,諸執事進排官佾舞工人摘奸則無頉,啓聖祠·尊經閣,一體奉審則無頉。仍詣南壇,壇上神位板奉審則無頉,祭物祭器祭井看審則精潔,諸執事進排官佾舞工人摘奸則無頉。仍詣先農壇,壇上神位板奉審則無頉,祭物祭器祭井看審則精潔,諸執事進排官佾舞工人摘奸則無頉。仍詣漢江壇,壇上神位板奉審則無頉,祭物祭器看審則精潔,諸執事進排官摘奸則無頉矣。臣則還詣南壇享所,仍留監祭,待將事,神位板還奉後復命之意,敢啓。傳曰,知道。
敦寧都正趙直永疏曰,伏以,臣旣耋且癃,廢伏田廬,徒荷錫壽之化,至蒙陞秩之恩,涯分濫矣,榮耀極矣。豈復有一分倖望,而迺者祗奉恩命,以臣爲敦寧府都正者,華誥及門,鄕閭動色,雙擎九頓,只增感激。第伏念,臣素無敦寧,在法當遞。玆敢猥從縣道,略陳短章。伏乞聖明,俯賜諒察,亟命遞改,以存公格,千萬幸甚,臣無任云云。省疏具悉。疏辭下該曹稟處。
吏曹啓目,粘連啓下是白有亦,觀此敦寧府都正趙直永上疏,則以爲,臣素無敦寧,在法當遞,亟命遞改,以存公格亦爲白有臥乎所,旣無敦寧,則揆以格例,不可仍置。敦寧府都正趙直永,依例改差,何如?判付啓依允。
檢閱李公翼疏曰,伏以,臣卽接家信,臣母素抱痰癖之症,當此日候之不調,挾感闖發,委頓床笫,食飮轉却,氣息凜綴。臣方在直,醫藥無以及時,情私益切煎灼,玆敢忙陳短章,徑出禁扃。伏乞聖慈,俯垂鑑諒,特遞臣職,俾便救護,仍治臣罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房都提調金履喬,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
權敦仁啓曰,藥房三提調持湯劑來待矣。傳曰,封入。
傳于吳致愚曰,大臣·備局堂上引見。
傳于吳致愚曰,次對入侍時,下直閫帥·邊將同爲入侍。
備忘記,慶尙右兵使李仁達,滿浦僉使諸安國下直,各長弓一張,長箭一部,片箭一部,筒兒一箇賜給。
洪彦謨啓曰,玉堂上下番俱空,已至多日,事甚未安。副應敎李寅弼,校理林永洙,修撰閔泰鏞,副修撰李敦榮旣有只推之命,與應敎李正耆,校理李象敬,副校理吳致淳,竝卽牌招,推移入直,何如?傳曰,允。
注書李寅臯病,代以李義晉爲假注書。
有政。吏批,判書沈能岳進,參判林景鎭未肅拜,參議尹命圭牌不進,行都承旨權敦仁進。以李寅泰爲右尹,趙爲敦寧都正,河錫洪爲兵曹佐郞,權偌爲左通禮,韓用成爲敬陵令,姜英國·全道海爲典籍,徐能輔爲分內醫提調,韓學周爲平安都事,承文博士單權道毅,開城敎授林孝憲仍任事承傳,平安監司金學淳,行護軍趙寅永·徐耕輔,江華留守洪命周以上今超資憲,正卿陞擢,行副護軍李寅泰·朴齊聞·李彦淳,永興府使李基栽以上今加嘉善,亞卿陞擢事承傳。
兵批,行判書金逌根進,參判李志淵病,參議洪祐燮入直,參知宋祥來病,同副承旨吳致愚進。以趙寅永·朴齊聞爲副摠管,鄭秉魯·洪槏·金陞鼎爲五衛將,鄭東祜爲曹司衛將,韓命元爲慶熙將,趙秉常爲文兼,李宗白爲武兼,李顯英爲全羅兵使,金懋爲南陽監牧官,大護軍趙寅永·徐耕輔,護軍李寅泰·朴齊聞·李彦淳·尹致謙,副護軍李嘉愚·趙直永,副司果全啓煥以上竝單付。
吏批,再政。以洪在果爲景慕宮令,金藝淳爲尙衣主簿。
兵批,再政。以申緖爲慶尙左水使,同知單韓命元,僉知單鄭秉魯,都摠管單趙寅永。
吏批,三政。以兪碩柱爲宗廟令。
鄭基一啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,獻納鄭琦和,執義金鼎集,掌令具齡錫牌不進罷職傳旨,傳于鄭基一曰,只推。
以吏曹參議尹命圭牌不進罷職傳旨,傳于洪彦謨曰,只推。
以應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮牌不進罷職傳旨,傳于洪彦謨曰,只推。
工曹參議吳熙常疏曰,伏以,臣猥以不肖,盜竊虛名,荷聖朝之殊遇。拔之常調之中,待以遺逸之禮,前後所歷,罔非踰濫。臣寤寐兢兢,不能一日自安,而至於見今所帶水曹佐貳,居然已三年於玆矣。竊念,水部雖素號閒局,佐貳尤稱鮮務。然朝廷位著,上應列宿,其不可缺一,無間緊漫,而容臣野外虛縻。水部一銜,便作權減之窠,揆以公朝事體,寧容若是耶?且臣之賤齒,恰滿七十矣。雖在朝夙夜之賢,猶思引年致政,以存禮防。況臣未嘗束帶供仕,而徒侈以美爵,天星屢更,恬若固然。不思所以引免,則不待人之嗤點,臣心獨不內疚乎?噫,非其有而有之,謂之傷廉。臣今年至病深,危喘凜凜,朝暮不自保,倘未蒙恩遞於未殊之前,其將死且傷廉也。臣於是,怛然自傷,不忍終懷嚴畏,而自阻於聽卑之天,玆敢短章控龥。伏願聖慈,垂憐而許其所辭,俾還他本分於垂死之日,實生成之大德也,臣無任云云。答曰,省疏具悉爾懇,所辭閒職也。豈有所妨?過矣。爾其勿辭,從近上來。仍傳于吳致愚曰,此批答遣地方官傳諭。
壬辰二月初十日辰時,上御熙政堂。藥房入診,大臣·備局堂上引見,下直閫帥·邊將同爲入侍時,都提調金履喬,提調李止淵,副提調權敦仁,記事官李寅臯·李啓宇·李謙在,待敎李肯愚,同副承旨吳致愚,假注書趙秉恒,事變假注書金大默,行兵曹判書金逌根,行戶曹判書趙萬永,漢城判尹朴周壽,知中樞府事徐能輔,行護軍柳相亮·趙寅永,慶尙右兵使李仁達以次進伏。滿浦僉使諸安國侍立階下,醫官玄在德·李亨基·李顯養·趙宗翊進伏楹外訖。上曰,史官分左右。履喬曰,近來日候不調,聖體,若何?上曰,一樣矣。寢睡·水刺之節,何如?上曰,一樣矣。履喬曰,醫官入診似好矣。上曰,入診,可也。醫官以次入診訖,退伏楹外奏曰,脈候左右三部調均矣。上曰,次對爲之。履喬曰,臣之無似,豈堪此任,而向筵陳懇,未蒙聖諒,抑鬱悶迫之懷,有不容盡達。今雖欲黽勉蹲冒,而廟務之叢萃重大,以臣衰朽精力,實無以獨任。且鼎席之不備,在國體亦甚苟簡。舊德新望,惟簡在心,乞卽備員,以幸國事,不勝顒祝之至。履喬曰,判府事鄭晩錫父母山在京畿抱川地,相距不過爲七十里。適有事將往省,而若番番請由,則慮其貽弊於廚傳,欲從便往來云,故敢此仰達矣。上曰,唯。履喬曰,以我殿下聖德,三紀圖治,一念憧憧,而治效愈邈,紀綱風俗,日弛日頹,凜凜有朝夕難保之虞,其故何哉?蔽一言曰,因循狃而舊勵常欠也。況自古帝王之治,本之典學,而成于勤政。故日新又新,成湯所以表正萬邦,日昃不遑,文王所以咸和萬民。至于後世,治亂之分,亦可知矣。竊伏見,近年以來經筵則無故久輟,常參則一例仍停。以至承宣之入侍,儒臣之召對,亦竝絶無,而或有緝熙之工夫,何由而進,臣鄰之情志,何由而通,民生之休戚,何由而聞,機務之緩急,何由而察,治謨何由而講,治功何由而成乎?此臣之所常弸結而憂慨者。故敢此略陳,伏願繼自今克恢奮勵之聖志,兼懋不懈之聖工,日開講筵,計究典訓,時接臣僚,諮訪事務。于以發政而施仁,于以戒休而董威,則從欲之治,當如置郵乞留聖念,毋忽焉。上曰,所陳好矣,當體念矣。出擧條履喬曰,近聞都下無賴之類,種種有昏夜劫人奪物之事。故已自籌司,嚴飭左右捕廳,使之另加譏詗捉治,而大抵近來法紀漸弛,民習滋悖,如屠博酗鬪。法令所禁,而冒犯成俗,殆無顧忌。卽此已足寒心,況馴致於作黨肆惡,截路行劫,使閭里騷然者,誠前所未聞也。國家設置刑漢兩司與兩捕廳,豈徒然哉?亶爲其詰姦禁暴,而數十年來,流俗已痼,恬嬉成習,憚勞避怨,惟以挨過爲賢,無事爲能。法官旣如彼骫骳,則民不知法,何變之不有?都下如此,誠無以示四方。自今以後,法司與捕廳,毋敢或蹈前習,嚴加詰禁,隨現窮治,期有實效,而如是申令之後,若無頓變之效,則該堂該將,其可免慢令溺職之罪乎?令其各自惕念,因此又有可飭者,比來捕校固多不擇,漸不如古,而間或有譏捕之際,事關班戶者,則非惟不敢探問,種種不免於叱呵毆迫之境,而捕將又從而汰治云。如是而何以責其盡力譏捕乎?此弊亦不可不痛革,一體分付於該廳,恐好矣。上曰,依爲之。捕校關重何如,則豈容蔑視?莫非捕將疲劣之致,自今復古規,凡屬譏詗,毋論士族,雖諸宮家朝貴,毋敢蔑視之意,一體嚴飭,可也。出擧條履喬曰,每當位著苟簡之時,而有才猷踐歷,可合晉用者,輒皆筵奏增秩矣。平安監司金學淳,行護軍趙寅永·徐耕輔,江華留守洪命周竝正卿陞擢,行副護軍李寅泰·朴齊聞·李彦淳,永興府使李基栽竝亞卿陞擢,何如?上曰,依爲之。出擧條履喬曰,右參贊李勉昇,禮曹判書李止淵,行大護軍宋冕載·朴綺壽,行護軍鄭基善竝備堂還差,左參贊洪羲俊,吏曹判書沈能岳,刑曹判書徐有榘,工曹判書金箕殷,行大護軍李翊會竝備堂差下,徐有榘仍察有司之任,鄭基善嶺南句管,沈能岳湖西句管差下,何如?上曰,依爲之。出擧條履喬曰,漢城右尹有闕之代,令政院政官牌招,開政差出,何如?上曰,依爲之。出擧條履喬曰,前兵使柳相弼曾經定州時,移除會寧府使加資,而因其時道啓,以善治請仍,還爲降資矣。夫以善治而增秩則有之,反以降資,實非事宜,柳相弼加資仍用事,分付,何如?上曰,依爲之。出擧條履喬曰,壬辰諸臣殉難之所,皆有設壇致侑之命矣。尙州甑淵三從事立慬之處,先朝有設壇立碑,依愍忠壇例享祀之下敎,今亦一體擧行恐宜,故敢此仰達矣。上曰,依爲之。出擧條履喬曰,武將例不得懸頉於賓對,而禁衛大將申絅謂有身病,今日賓對,不爲進參,雖未知實狀之如何,而揆以事體,殊甚未安,推考,何如?上曰,依爲之。出擧條履喬曰,卽見東萊府使朴齊明所報,則倭人之故漂淹留之弊,飭諭禁斷。漂倭所供,五分減一,倭料米不足,貿穀準給,交鄰之際,得免生梗。訓導朴命浚之悉心奉公,極爲喜尙。前別差李宜敍之同議公幹,亦多效勞,竝不可無褒賞之典爲辭矣。倭譯效勞之論賞,曾多已例,而兩譯公幹,俱有實效,竝令本院加資施行,何如?上曰,依爲之。出擧條上曰,諸宰奏事。逌根曰,松都人武科出身者居住,必以鄰近他邑懸錄,蓋慮松都爲稱,或枳薦路故也。松都人收用,屢勤朝飭,則其中可合者,必無見枳之理,而渠輩終未信令,故有此冒稱如此,則安在收用其人之本意乎?臣意則松都人稱以他居而已。被薦者,竝令溯考薦記,釐正其居住,俾無名實不相符之嫌,來後則出身之當爲宣薦者,無礙許通之意。更加申飭似好,故敢此仰達矣。上曰,依爲之。出擧條逌根曰,臣以向來儐接時事,欲爲仰奏,而因循至今矣。凡於支勅之際,許多擧行,專在譯舌,而若有效勞則施賞激勸,多有其例。昨年勅使迎送時,任譯金相淳·吳繼淳·李宜敎,竭力殫誠,隨事周旋,無弊支過,勞勩不少。今亦依已例,竝令該院,施以加資之典,何如?上曰,依爲之。出擧條止淵曰,幸行時本院江心水待令,近多有置之之命矣。今番則何以爲之乎?上曰,置之,可也。致愚曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,下直閫帥進前。仁達進前奏曰,慶尙右兵使臣李仁達矣。上曰,邊將職姓名,都承旨知入。敦仁出問而奏曰,滿浦僉使諸安國矣。上曰,史官就座。仍命退,諸臣以次退出。
上在昌德宮。停常參·經筵。
吳致愚,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
吳致愚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
權敦仁啓曰,行左承旨鄭基一,左副承旨洪彦謨今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
金裕憲啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
吳致愚啓曰,假注書李義晉時無職名,令該曹依例付軍職,冠帶常仕,何如?傳曰,允。
金裕憲啓曰,玉堂上下番俱空,已至多日,事甚未安。應敎李正耆,副應敎李寅弼,校理林永洙·李象敬,副校理吳致淳,修撰閔泰鏞,副修撰李敦榮旣有只推之命,竝卽牌招,推移入直,何如?傳曰,允。
掌令具齡錫啓曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡。已是至凶絶悖,而至若秦坑之說,誣逼莫嚴,錢唐之比,指擬無倫。此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸承之戒,伏莽之憂,有不可勝言。思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口。有曰能文善生,有綱之論豐德事必被竄。有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,遠配罪人黃允中亟令王府,拿鞫嚴覈,夬施典刑。噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴。泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖爲其嚆矢。故耳目濡染,襲以爲常,乃於一初淬勵之時,闖發肆然嘗試之計。安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至。其在嚴隄防折奸萌之道,不可但施屛裔而止。請屛裔罪人韓植林拿鞫得情,夬正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者?萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫亟令王府,設鞫嚴問,快正典刑。噫嘻,痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘。輿憤久而益切,國言去而愈騰,聖批鄭重,處分嚴正。旣墜之倫彝復明,莫嚴之邦憲可正,而第其負犯至重,配處反輕。悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度亟令王府,嚴鞫得情,夬施當律。新除授大司憲宋穉圭時在公忠道懷德地,掌令趙渡時在平安道順川地,持平韓升烈時在公忠道西原地,司諫院司諫李淵祥時在慶尙道慶州地,正言趙秉憲時在京畿楊州地,請竝斯速乘馹上來事,下諭。答府曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。下諭事,依啓。
以大司諫嚴燾,獻納鄭琦和,執義金鼎集牌不進罷職傳旨,傳于吳致愚曰,只推。
以左副承旨洪彦謨牌不進罷職傳旨,傳于金裕憲曰,只推。
以校理林永洙,副校理吳致淳牌不進罷職傳旨,傳于金裕憲曰,只推。
吳致愚,以摠戎廳言啓曰,本廳中軍尹載鍵以前任會寧府使,方在任所,幸行前未及入來,改差,何如?傳曰,允。
刑曹啓目,粘連江東李白巖獄事,盜竊有夫之女,打殺無辜之老。依前訊推,如法償命,何如?判付啓依允。又啓目,粘連肅川金永佐獄事,和奸情跡,不啻丁寧,死者固無冤矣。犯者抑有說焉,施以減死之典,何如?判付啓依允。又啓目,粘連鐵山鄭奉伊獄事,不得於姑,見絶於夫,窮窘無歸,決意自裁,而爲其良人者,從而下手,人之凶獰,胡至此極?訊推取服,何如?判付啓依允。又啓目,粘連順川池致萬獄事,正犯論定之始弟終兄,致命辜限之恰過四旬。徒滋疑眩,究無的確,依道跋,置諸罪疑之科,何如?判付啓依允。又啓目,粘連龍岡崔敏國獄事,衆力所加,未知孰犯要害,而正犯之目,獨歸敏國者,特以年長力壯,而無一的證。施以次律,何如?判付啓依允。又啓目,粘連渭原金履洛獄事,身病咳喘,旣出其妻之供,手標私和,又是乃子之事。此等疑眩之獄,宜有參酌之道。施以減死,何如?判付啓依允。又啓目,粘連靑陽金文石獄事,實因甚明,詞證俱備,而凶身之迄今抵賴。道題所謂促命,或是硝黃之祟,而致傷先在被踢者,允爲決此獄之肯䋜。嚴訊輸款,何如?判付啓依允。又啓目,粘連西原申春伊獄事,騙奸有夫之女,終致溺死之變,比灑之典,寧容少緩?連加嚴訊,劃卽償命,何如?判付啓依允。又啓目,粘連機張李貴大獄事,項背癊暈,無非要害之傷,毆踢交加,又有明的之證。連加嚴訊,期於輸款,何如?判付啓依允。又啓目,粘連軍威李魯廣獄事,威脅苦主,渴葬掩跡,檢庭粧撰,思欲掉脫,尤極巧慝。訊推取服,何如?判付啓依允。又啓目,粘連安東朴得孫獄事,脊背血暈,兩檢之脈錄昭著,執髻踢滕,得凡之證招丁寧。訊推取服,何如?判付啓依允。又啓目,粘連河東姜奉宗獄事,行査而證招丁寧,開檢而脈錄符合。連加訊推,期於取服,何如?判付啓依允。
上在昌德宮。停常參·經筵。
洪彦謨啓曰,明日常參·經筵,取稟。傳曰,只晝講。
鄭基一啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨張敎根今日不爲仕進,卽爲牌招,何如?傳曰,允。
金裕憲啓曰,藥房提調持湯劑來待矣。傳曰,封入
洪彦謨啓曰,右尹李寅泰除拜後過三日不爲出肅。依定式推考警責,仍卽牌招察任,何如?傳曰,允。
傳于鄭基一曰,判府事入侍,下直守令同爲入侍。
傳于洪彦謨曰,召對爲之。
洪彦謨啓曰,檢閱李公翼由限已過,卽爲牌招入直,何如?傳曰,允。
洪彦謨啓曰,卽者檢閱李啓宇·李謙在謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
洪彦謨啓曰,今十九日徽慶園親祭祭文,延慶墓親奠酌祭文,當爲製進,藝文提學洪奭周,待明朝牌招,使之製進,何如?傳曰,允。
鄭基一啓曰,訓鍊大將趙萬永以司僕提調,旗軍洗馬事,明日沙阿里出去矣。所佩命召,何以爲之?敢稟。傳曰,仍佩往來。
以右副承旨張敎根牌不進罷職傳旨,傳于鄭基一曰,許遞,前望單子入之,待下批,牌招察任。
承旨前望單子入之,朴永元落點。
鄭基一啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,獻納鄭琦和,執義金鼎集,掌令具齡錫牌不進罷職傳旨,傳于鄭基一曰,只推。
以檢閱李公翼牌不進罷職傳旨,傳于洪彦謨曰,只推。
兵曹,以李鍾英爲摠戎中軍。
洪彦謨,以禮曹言啓曰,卽接慶州幼學崔達稷所志,則以爲,同姓八寸兄達宗嫡妾俱無子,以其同姓四寸弟達祚第二子瓏,欲爲繼後,兩家相議完定,未及禮斜。達宗夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長崔達稷所訴旣如此。依定式崔達祚第二子瓏,立爲崔達宗之後,何如?傳曰,允。
鄭基一,以訓鍊都監言啓曰,本局哨官李能權身病甚重,勢難察任,改差,何如?傳曰,允。
壬辰二月十二日辰時,上御熙政堂。判府事入侍,下直守令同爲入侍時,行左承旨鄭基一,假注書趙秉恒,記事官李啓宇,李謙在,判府事李相璜,金浦郡守金㝡秀以次進伏訖。上曰,史官分左右。相璜曰,解土調順,農民喜幸,朝氣猶寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世孫宮氣候一向康健乎?上曰,一樣矣。上曰,大臣就座。上曰,守令進前。㝡秀進前奏曰,金浦郡守臣金㝡秀矣。基一曰,別諭何以爲之乎?上曰,出去爲之,可也。上曰,史官就座。仍命退,諸臣以次退出。
壬辰二月十二日午時,上御熙政堂。召對入侍時,參贊官洪彦謨,侍講官李正耆,檢討官李敦榮,直閣金鼎集,假注書李義晉,記事官李啓宇·李謙在各持孟子第三卷,以次進伏訖。上曰,史官分左右。上命開卷讀之。正耆讀自夫世祿,止亦助也。上曰,文義陳之。正耆曰,孟子之敎時君行仁政,只是敎與養兩事而已。井田以養之,學校以敎之,然而養之之道,在敎之之先。蓋衣食足而可以知禮節也。故帝舜先命后稷而播穀,次命司徒而敷敎,不有養之之功,則其敎亦無所施也。挽近以來,紀綱解弛,民志不一。此皆由於養民之失其道,奚暇責其敎民之功乎?伏願繼自今頻接大小臣鄰,講究乎養民之方,則亦可見於變時雍,先公後私之效矣。懋哉懋哉。上曰,掩卷。上曰,史官就座。仍命退,諸臣以次退出。
上在昌德宮。停常參,只晝講。
夜自一更至四更,月暈。
洪彦謨啓曰,明日再明日弘陵忌辰祭齋戒正日,三明日十七日英陵忌辰祭齋戒正日,十八日徽慶園親祭齋戒,十九日幸行相値,視事頉稟之意,敢啓。傳曰,知道。
鄭基一啓曰,合辭許久闕啓,事甚未安。除在外,未署經外,未肅拜,呈告人員,竝卽牌招,何如?傳曰,允。
權敦仁啓曰,左副承旨金裕憲,同副承旨吳致愚今日不爲仕進,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
洪彦謨啓曰,檢閱李公翼旣有只推之命,卽爲牌招入直,何如?傳曰,允。
又啓曰,卽者檢閱李啓宇·李謙在謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
經筵前望單子入之,同經筵金陽淳落點。
玉堂前望單子入之,校理趙斗淳,副校理趙秉常,修撰金羽根,副修撰徐有贊落點。
傳于權敦仁曰,捧納承旨推考。
鄭基一啓曰,今此幸行時,何大臣留都乎?敢稟。傳曰,李判府事留都。
又啓曰,大司憲宋稚圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,獻納鄭琦和,執義金鼎集,掌令具齡錫牌不進罷職傳旨,傳于鄭基一曰,只推。
以左副承旨金裕憲,同副承旨吳致愚牌不進罷職傳旨,傳于鄭基一曰,只推。
以檢閱李啓宇牌不進罷職傳旨,傳于洪彦謨曰,只推。
以平安監司金學淳狀啓,江界府使朴宗學謂有身病,不行聚點畢操,踰月之後,追請點軍者,全昧法意,爲先罷黜,其罪狀令攸司拿處事,傳于洪彦謨曰,令該曹口傳差出,催促下送。
以黃海監司金蘭淳狀啓,進上生靑魚,節序差早,限內不得封進,惶恐待罪事,傳于洪彦謨曰,卿其勿待罪事,回諭。
兵曹,以徐能輔爲留都大將。
兵曹,留都從事官單兪星煥。
鄭基一,以備邊司言啓曰,卽見戶曹判書趙萬永擧條,則本曹米儲,自來不敷,入不當出。且比年以來,屢經大事,庫儲俱罄,以今辛卯收租,較諸明年新捧前應下,則假量米不足爲二萬石,田米太不足合爲六千石。在前如此之時,輒請別劃,亦多已例,無論錢穀,限十萬兩請自廟堂從便區劃矣。此係當年經用之不足,則不可不及今措處,以爲支繼之道,本曹封不動錢一萬二千兩,惠廳封不動錢二萬兩,平安監營遼軍庫木代錢一萬兩,兵營軍木庫錢一萬兩,嶺南常賑皮牟一萬一千五百石,私賑眞麥一千石,湖南常賑皮牟七千石,私備皮牟三千石,嶺湖皮牟七千五百石,關西慈城補城穀折米二千石,海西補關庫穀折米一千石,太白軍餉折米一千石劃給,使之取用,何如?傳曰,允。
又以兵曹言啓曰,今此幸行時巡將監軍,依例以今二月十八日受點人員,十九日至使之仍察之意,敢啓。傳曰,知道。
吏曹啓目,粘連啓下是白有亦,觀此咸鏡監司朴宗薰狀啓,則以爲,厚州府使申在健本生老父,今年爲七十五歲是乎所,邊守父母七十五歲者許遞,載在大典通編,令該曹稟處亦爲白有臥乎所,邊守親年七十五歲者歸養,載在法典,厚州府使申在健,改差,何如?判付啓依允。
刑曹啓目,粘連今以道臣査啓觀之,石破獄門,渠旣自服,則金時永之爲劫牢首倡,更無可論是白遣,負商諸囚之招,雖以參見光景,初不犯手等說,爲巧避元犯之計是白乎乃,不知凡係劫牢一案,初無元犯隨從之分是白兺不喩,引類招黨,剋曰會聚官庭吆喝,至使吏鄕斂手,當場圍繞,助他苦主行凶,此輩雖家置百喙,何以免劫牢之目?況稱驅入獄中之文,旣登初覆檢案,打殺述得之說,又出吏鄕證招,則聚黨劫牢,已成鐵案。臣曹議讞,一律以外,無他可議之律是白乎所,同劫牢罪人金時永·吳正一·安三分·朴利灘·金大元·金贊玉·韓明哲·申希元·金汗星·李用金·申春成,一竝捧結案登聞後稟處爲白乎旀。罪人金召史段,苟非金時永之造謀慫慂,吳正一之率伴助勢,則惟彼孱弱女子,何以作此擧措?大典通編擅殺讎人條註云,婦女分揀,此可爲此囚之比律是白如乎,比擅殺律減一等施行,允合審克之義是白遣,所謂負商輩徒黨之數,前後行査,多寡不一,而要之多或過百數,少或至半百,罪係一律,漏網此多,揆以法綱,殊極寒心是白乎乃,浮萍蹤跡之難於詗察,經年追捕之不無繹騷,誠如道啓所陳,姑爲撤捕之意,一體分付道臣,何如?判付啓,金女事,依允爲旀,劫獄擅殺之變,定不可尋常處之,而今此曹讞,深得國體獄法,固當一依施行,而於此亦不無合商者,手犯劫獄之金時永,作魁聚黨之吳正一,無容更論,令該道梟首警衆,至於安三分以下九漢,則不知幾十百之許多徒黨,皆不就捕,惟此漢之入捕,亦是幸不幸之類,而或施一律,或任掉脫,已非核實之政,有妨好生之義,九漢特爲減死嚴刑,絶島定配事,分付該道爲良如敎。
行大護軍趙寅永疏曰,伏以,臣於賓筵末班,忽伏奉正卿陞擢之命,震懍隕越,五內失守,自不覺惶汗之浹背也。若使古昔名碩,當此誤恩於登對之時,則勿論其前席陳懇之自有階限,直以爵秩之踰濫,命令之乖謬,爲朝廷力爭,以期反汗,而臣則嚴畏泯默,罔知攸措,終不敢進一言而退,乃爲此齟齬汗漫之說,以飾備例之讓,以臣論臣,臣亦自愧。況在他人,孰肯以實情信之?雖然臣亦我殿下造化中一物耳,有懷必達,恭俟體諒,亦人情之常也。安敢以煩屑爲懼,自阻於仁覆之天哉?臣未暇以八座之列,非凡夫可擬,三命而走,卽前人所戒爲言也。臣於臣父臣祖,無能爲役,則固不可自托於繩武,而臣兄現在崇宰,臣又蒙此寵旨,居然爲兄弟正卿矣。豈不攢祝,豈不榮耀?而歷數滿庭簪紳,寧有如臣家者乎?臣旣闕材識,且乏績勩,量能揣分,未有以絲毫加於人者,從前叨冒,已極愧懼。況又加之以萬萬不敢當之資秩,以處滿庭簪紳所未處之地乎?假使四方瞻聆,姑置臣於忘廉沒恥,不與責之以士大夫辭受之節,其於鬼猜神怒,災咎必隨,何哉?臣之一門頂踵,莫非我殿下煦濡涵育之澤也。若謂臣或可備數於器使之末,則竊計班資,固已厚矣。臣亦當隨力奔走,得效涓埃,何必以必不能必不堪者,使之增益其高亢盈盛,以自陷於顚敗哉?臣於是,不能無惑於我殿下終始生成之至意也。臣若以寵爲利,進進不已,昧知足之義,犯致寇之訓,或有傷於我殿下全保,世臣之一副當規模,則此臣所大懼也。臣又若竭誠披衷,有格至尊,下不至冥升之譏,上以副曲成之仁,臣主兩榮,擧措得宜,而臣亦有可以藉手者,則此臣所大願也。玆敢悉暴情實,仰瀆崇嚴。伏乞聖明,俯賜鑑察,亟收臣新授資憲階品,以重公器,以安私分,千萬幸甚。臣無任云云。答曰,省疏具悉。卿其勿辭行公。
行大護軍徐耕輔疏曰,伏以,臣以大化生成之蹤,未曾效萬一涓埃之報,犬馬之齒,奄及桑楡,而餘生無幾,寸忱耿耿,惟孤負之罪,是訟而已。一切榮道進取,初非夢想所到,迺於日昨賓筵,我殿下允相臣所奏,朝紳之陞正卿者四人,臣居其一。噫,八坐超遷,是何等殊異之渥,而臣是何人,猥廁於其間也?臣誠惝怳震越,自不覺惶汗之沾背也。臣本至愚極陋,最居人下,而跡起郡縣,歷踐淸顯,濫躋卿宰之列者,亦旣六載于玆,自顧循省,已是涯分之外,而夙昔之所不敢自期也。服之不衷,古人攸戒,每一念至,凜乎如集于木,今玆新命,又何爲而至也?官列九卿,朝廷稱之以重臣,地望之自別,體貌之不輕,有如是矣。國家之有此爵秩,大豈爲如臣者設也?而今乃擧而畀之,不少留難,臣實愚昧,未敢知則哲之明,何所取於臣之無似也?若曰世卿當緖也,則臣之不肖無能爲役也,若曰位著宜備也,則濟濟群彦,不患無人也。於是乎更有何說,可藉臣口,能爲宜受不宜辭之義諦乎?臣之自來駑劣,大而文學政事,小而尋常庶務,問其所能者何事,則都無有也。況又蒲柳之質,形殼徒存,居常厭厭,十日而九病,由前則材不適用,而稱塞之無望也,由後則旣病且衰,而驅策之不堪也。以若無用賤品,免爲聖世之棄物,散地自在,飮啄歌詠,是臣之厚幸也。今若裒然冥升,更進一步,名位愈顯,責任愈重,則將見其八顚九倒,畢竟狼狽而後已,其於裨補乎何有?晉秩所以命德也,而無能者濫叨,惟簡將以任賢也,而不才者竝進,豈朝家懋官之意,亶使然哉?疾走者躓,過福者災,其理不忒,此尤臣之怵焉驚心,而以驟升爲懼者也。以公而猥褻甚矣,以私而踰濫極矣。臣何敢視以倘來,晏然爲冒膺之計乎?歷日徊徨,轉益惶懍,玆敢露章陳暴,冒昧控籲,言悉由中,讓非飾外。伏乞聖上,俯垂諒察,將臣新授資級,亟賜收還,使名器無玷,賤分獲安,千萬幸甚。臣無任云云。答曰,省疏具悉。卿其勿辭行公。
右尹李寅泰疏曰,伏以,臣伏奉恩命,以臣擢授嘉善大夫者,繼又下亞尹除旨,一日之內,華誥聯翩,臣誠震懍,莫省措躬之所也。臣自釋褐之初,周旋於簪筆之列,昵侍於橫經之筵,陶鎔薰沐於聖化之中,亦有年所,臣之本末長短,竊庶幾淵鑑之俯燭矣。臣跡本孤弱,才又空疎,非但不能以功名自期,人亦待之以不合器用。況又年紀已邁,志氣且衰,已往踐歷,踰濫是愧,來頭進取,夢想不到,而誤恩忽加,遽躋卿月之班,上累則哲之明,下招匪分之譏,臣誠恧蹙惶感,直欲循墻而不可得也。噫,淸朝愼簡,何官不然?而亞卿卽朝廷命德之器也。故古昔進用之道,各有義例,或以德望經術,或以文學政事,或以勞勩功能,有足以標世而需時者,則亦或簡拔遴選,作旌奬庸秩之資,無一於此,而猥膺於是者,未之有也。臣何敢視以倘來,恬若固有,不念冥升之戒,自速過福之災哉?左右參倚,進身無路,玆敢冒入文字,悉暴衷懇。伏乞聖慈,俯垂鑑諒,收還臣新授資級職名,以重公器,以安私分焉。臣無任云云。答曰,省疏具悉。卿其勿辭行公。
檢閱李公翼疏曰,伏以,臣獲蒙恩暇,扶護病母,私情粗伸,感惶自切,顧今由限已過,召牌繼降,在臣分義,固當蹶就直,而第念,臣母病狀,一直彌留,雜試刀圭,了無效應,況値換節之交,風寒外襲,數日以來,諸症陡劇,中痞下泄,飮啖全廢,昏昏床褥,氣息凜綴,臣獨左右扶將,晝宵焦灼,目下情理,萬無離捨赴公之望。玆敢隨牌朝房,冒控申籲,逋慢之誅,實無所逃。伏乞聖慈,俯賜鑑諒,亟刊臣見帶之職,重勘臣瀆撓之罪,俾王綱肅而私分安焉。臣無任云云。省疏具悉。爾其勿辭救護。
壬辰二月十三日午時,上御熙政堂。晝講入侍時,特進官李志淵,同知事李憲瑋,參贊官權敦仁,侍講官李正耆,檢討官李敦榮,假注書趙秉恒,記事官李啓宇·李謙在,各持書傳第三卷,武臣沈能俊以次進伏訖。上曰,史官分左右。上曰,開卷讀之。正耆起伏奏曰,法筵異於召對,敢請前受音矣。上曰,前受音置之,仍讀新受音。正耆讀自淮海惟揚,止達于淮·泗。上曰,文義陳之。正耆曰,大禹旣分揚州,定其境界,而澤水旣豬,陽鳥亦得攸居,此可見治水之功及于人,而至及於禽鳥矣。大禹八年之間,孜孜不息,能成地平天成,萬世永賴之功者,專由於克勤二字。蓋天下萬事,非勤則不成,故益之戒舜曰,罔遊于逸,周公之稱文王曰,不遑暇食。夫以舜·文之聖,而猶且如此,古聖人勤勞之意,豈不大且遠哉?至於今日,國計民憂,政是君臣上下大段勤勞,遑遑求治之時,而然而殿下之所當先着力者,亦不過乎講學一事,雖以法講言之,若或停輟,居多不免有十寒一曝之歎,則豈不有欠於古聖人勤勞之意乎?伏願繼自今日,御講筵頻接臣隣,討論經旨,諮訪治道,雖於幽獨燕閒之中,一念孜孜,終始不息,則其與大禹之所勤勞,雖或有淺深之分,而畢竟成就之功效,實與禹無間,而亦不在禹下矣。懋哉懋哉。上曰,下番陳之。敦榮曰,此曰彭蠡旣豬,三江旣入,震澤底定,此所以敍大禹治水之功也。禹之治水,至於績用乃成者,惟在於因勢善導,而非但治水爲然。古聖王治國之要,亦不出於因勢善導而已。弗咈其性之謂因勢,不窮其力之謂善導,傳曰,堯·舜帥天下以仁而民從之,此亦因勢善導之義也。惟是而節用愛人,使民以時,則庶績咸凝,固何異於治水之績用乃成乎?以此推類,常存聖念,是臣區區望也。上曰,同知事陳之。憲瑋曰,禹貢一篇,古人比於山川名畫,此則言其文章之富麗而已。至若爲國之要,專在於成賦制貢。今以揚州所貢言之,橘柚非稀奇難致之物,必待錫命而後貢者,如非供祀燕,則不欲以口腹之累,制爲常貢,以勞民也。以此觀之,禹之菲飮食而致敬乎祭祀,推可知矣。凡讀禹貢之時,勿以山川之畫觀之,於此等處,留心翫賾,亦可爲節嗜欲紓民力之一助。伏願懋哉懋哉。上曰,特進官陳之。志淵曰,上下番及同知事所陳切實,更無可陳者矣。上曰,參贊官陳之。敦仁曰,文義則玉堂及經筵皆已敷陳,臣無容更贅,而第臣有區區愚衷,敢此仰達矣。侍講體貌,與他自別,新舊受音,上下講讀,自有意義之至密,而亦係法例之甚嚴矣。臣自居史官,屢忝法筵,筵體之燦備,講規之謹嚴,所常仰覩而欽歎者,夫燕涓濩蠖之中,沈潛紬繹之工,似若無資於臨筵一讀,而今若竝與新舊受音,而廢閣不行,則名雖法講,而與召對別講無異,法殿臨講,體端,何如?而規模節目之間,亦豈或有所遺闕耶?繼自今深留聖意,體例則無廢前規,講論則務盡下情,以光典學焉。命書傳敎曰,在外經筵及有實故在外玉堂竝許遞,前望入之。上命掩卷。上曰,史官就座。仍命退,諸臣以次退出。
上在昌德宮。停常參·經筵。
權敦仁啓曰,右承旨朴永元,同副承旨吳致愚,今日不爲仕進,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于洪彦謨曰,禮房承旨馳詣宗廟·永寧殿·景慕宮,奉審摘奸,仍詣弘陵,奉審摘奸,局內諸陵,一體奉審以來。
洪彦謨啓曰,左右史不可不備,檢閱李啓宇旣有只推之命,與別兼春秋徐念淳·洪鍾應,竝卽牌招,推移入直,何如?傳曰,允。
傳于鄭基一曰,召對爲之。
傳于金裕憲〈曰〉,魂宮望祭,當自內親奠酌矣,該房知悉。
以同副承旨吳致愚牌不進罷職傳旨,傳于鄭基一曰,只推。
鄭基一啓曰,今日魂宮望祭親奠酌時,承旨當爲齋宿,行都承旨權敦仁藥院進,同副承旨吳致愚不爲仕進,行都承旨權敦仁所當牌招,而拘於廳規,不得請牌,何以爲之,而同副承旨吳致愚,旣有只推之命,更爲牌招,何如?傳曰,允。牌招。
吳致愚,以備邊司言啓曰,本司有司堂上趙寅永除拜摠管矣。職務相妨,兼帶摠管之任,今姑許遞,何如?傳曰,允。
又以都摠府言啓曰,今此幸行時,侍衛寶劍·守宮當爲備員,而都摠管李光文內閣陪從進,副摠管朴齊聞在外,一員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,竝許遞,前望單子入之。
摠管前望單子入之,都摠管沈能岳·徐耕輔,副摠管李憲瑋落點。
金裕憲啓曰,都摠管沈能岳,校理趙斗淳旣入闕中,不爲肅謝,直爲出去,事甚未安。竝推考,何如?傳曰,允。
吏曹口傳政事,以李源祖爲江界府使。
洪彦謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
吳致愚,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以兵曹言啓曰,今此幸行時,宣傳官當爲全數侍衛,而有闕之代,依例口傳擬入之意,敢啓。傳曰,知道。
兵曹口傳政事,以尹羲儉爲宣傳官。
吳致愚,以兵曹言啓曰,留都營狀啓例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
鄭基一,以義禁府言啓曰,平安兵使安光質狀啓內,江界府使朴宗學爲先罷黜,其罪狀令攸司稟處事,啓下矣。朴宗學時在任所,依例發遣府書吏,交代後拿來,何如?傳曰,待待命拿囚。
壬辰二月十四日未時,上御熙政堂。召對入侍時,參贊官鄭基一,侍讀官林永洙,檢討官李敦榮,待敎李肯愚,記事官韓鎭庭,記注官金聖默,記事官李謙在,各持孟子第三卷,以次進伏訖。上曰,史官分左右。上命開卷讀之。永洙讀自設爲庠序,止親於下。上曰,文意陳之。永洙曰,古昔聖王之設爲學校,以明人倫爲本,而敎養萬民也。故自其咏歌絃誦之間,灑掃應對之際,所以漸摩誘掖,勸勵作成之者,無非有以養其愛親敬長之心,敎以修己治人之術。是以當是之時,百姓親睦,風俗敦厚,挽近以來,有學校之名,而無學校之實,雖有卓越之材,優可入於聖賢之域者,反未免流俗之謬,其所成就者,百無一二,何望其能致君澤民之效,如古聖之時哉?今我殿下日開講筵,召接臣隣,大小人民,莫不欽仰攢祝,此可爲激勸敎養之道矣。大學云,未有上好仁而下不好義者也。伏願殿下,終始無間於典學之方焉。上曰,注書,誰也?基一曰,韓鎭庭也。上曰,誰之子也?基一曰,故判書臣韓致應之子也。上命掩卷。基一曰,旿日新除授玉堂中,又有在外人云矣。命書傳敎曰,在外玉堂竝上來事,下諭。上曰,史官就座。仍命退,諸臣以次退出。
上在昌德宮。停常參·經筵。
朔祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上單子問安。答曰,知道。世孫宮奉慰單子問安。答曰,罔極。
藥房都提調金履喬,提調李止淵,副提調權敦仁啓曰,親奠望祭,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
權敦仁啓曰,行左承旨鄭基一,右副承旨洪彦謨,同副承旨吳致愚今日不爲仕進,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
權敦仁啓曰,藥房三提調持湯劑來待矣。傳曰,封入。
傳于朴永元曰,召對爲之。
金裕憲啓曰,慶尙左水使李顯英移拜全羅兵使,有除朝辭赴任之命矣。密符則以前所授仍佩,諭書則安寶,使院吏齋傳,何如?傳曰,允。
以右副承旨洪彦謨牌不進罷職傳旨,傳于朴永元曰,只推。
權敦仁,以奎章閣言啓曰,景慕宮望廟樓今望奉審,無頉之意,敢啓。傳曰,知道。
吳致愚,以訓鍊都監言啓曰,今此幸行時,隨駕武藝別監一百六十人饌價錢每人三錢,門旗手二十六名饌價錢每名一錢五分,依例分給之意,敢啓。傳曰,知道。
壬辰二月十五日子時,上詣魂宮。朔祭親奠酌入侍時,行都承旨權敦仁,行左承旨鄭基一,右承旨朴永元,左副承旨金裕憲,右副承旨洪彦謨,同副承旨吳致愚,記事官韓鎭庭,假注書李義晉,記事官李啓宇·李謙在,直提學徐憙淳·鄭基善,原仕直閣李景在,直閣金鼎集,原任待敎李憲瑋,檢校待敎金英淳,待敎李肯愚以次侍立。時至,上具纕服,步出齋殿門。贊禮前導入就位哭,在位諸臣皆俯伏哭。上止哭,在位諸臣皆止哭。贊禮啓請行禮,上詣靈座前,敦仁奉香盒,致愚奉香爐跪進,上三上香如儀訖。敦仁進酌,上執酌,授致愚。致愚跪受奠于靈座前,檢校待敎趙斗淳讀祝,行初獻禮訖。謁者引亞獻官右議政金履喬詣靈座前,行禮如儀。終獻官永明尉洪顯周行終獻禮訖。上哭,在位諸臣皆俯伏哭。上止哭,在位諸臣皆止哭。贊禮啓禮畢,上還內,諸臣以次退出。
壬辰二月十五日未時,上御熙政堂。召對入侍時,參贊官朴永元,侍讀官林永洙,檢討官閔泰鏞,待敎李肯愚,假注書李義晉,記事官李啓宇·李謙在,各持孟子第三卷,以次進伏訖。上曰,史官分左右。上命開卷讀之。永洙讀自有王者起,止新子之國。上曰,文義陳之。永洙曰,今日自止中,別無深奧文義,而滕文公之問孟子,在於爲國,而孟子之告文公,但以取法王者師爲言者,滕國褊小,雖行仁政,不足以興王業,而爲王者師,則澤可以及天下矣。古者湯以七十里而王,文王以百里而興,今滕亦五十里也。地方之大小,不甚相遠,而王業之興不同者,專係於以德行仁也。當時文公之德,不侔於湯與文王,而滕之地方,亦不及於殷周,故孟子告之以此,聖人至公無私之義,於此可見,而莫非人君潛心體認之處也。伏願殿下,進學不已,克念克己,益勉高明之德,是臣區區之望也。上命掩卷。上曰,史官就座。仍命退,諸臣以次退出。
上在昌德宮。停常參·經筵。
金裕憲啓曰,大司憲宋稚圭,掌令趙渡,持平韓升烈在外,金在榮未署經,執義金鼎集,掌令具齡錫呈辭,監察茶時之意,敢啓。傳曰,知道。
朴永元啓曰,右副承旨洪彦謨今日不爲仕進,卽爲牌招,何如?傳曰,允。
權敦仁啓曰,藥房副提調持湯劑來待矣。傳曰,封入。
傳于金裕憲曰,召對爲之。
金裕憲啓曰,獻納鄭琦和以其親病,投章徑歸,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,卽者司書任百經以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
金裕憲,以侍講院言啓曰,司書任百經入直矣,以其親病陳疏徑出,下番闕直,事甚未安。兼司書韓鎭㦿,說書曺雲承,竝卽牌招,推移入直,何如?傳曰,允。
以右副承旨洪彦謨牌不進罷職傳旨,傳于朴永元曰,只推。
以兼司書韓鎭㦿,說書曺雲承牌不進罷職傳旨,傳于金裕憲曰,只推。
金裕憲,以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
又以禁衛營言啓曰,本營哨官徐偉輔身病猝重,勢難察任,改差,何如?傳曰,允。
壬辰二月十六日辰時,上御熙政堂。召對入侍時,參贊官金裕憲,原任直閣朴永元,侍讀官趙秉常,檢討官閔泰鏞,假注書李義晉,記事官李啓宇·李謙在,各持孟子第三卷,以次進伏訖。上曰,史官分左右。上曰,上番趙秉常乎?裕憲曰,然矣。上命開卷讀之。秉常讀自使畢戰,止可坐而定也。上曰,文義陳之。秉常曰,井田之制甚美矣。田有定分,賦有定法,無多寡不均之弊,無豪强兼竝之患,此井田所以爲王政之本,而無不可行之時也。先儒以爲,不井田不封建,皆苟矣。然三代以後,未有能行之者,以其無至公無私之心,故制治之道,不免因襲苟簡,而井田之法遂廢矣。至於我朝,雖未行井田之制什一之稅,猶不失井田之本意,而挽近以來,田制漸致紊亂,吏緣作奸,民受其害,至有無土而納稅者,有土而免役者,其不均不平,未有甚於此時。若是而何可望制恒産而復古法哉?惟殿下於此,深加軫念焉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
鄭基一啓曰,大司憲宋稚圭,掌令趙渡,持平韓升烈在外,金在榮未署經,執義金鼎集,掌令具齡錫呈辭,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
洪彦謨啓曰,來二十一日輪對日次矣,敢稟。傳曰,當次人受點,後日次待令。
朴永元啓曰,藥房提調持湯劑來待矣。傳曰,封入。
傳于洪彦謨曰,召對爲之。
洪彦謨,以侍講院言啓曰,下番連日闕直,事甚未安。兼司書韓鎭㦿,說書曺雲承旣有只推之命,竝卽牌招,推移入直,何如?傳曰,允。
以守宮閣臣望單子,傳于洪彦謨曰,金興根敍用。
傳于朴永元曰,留院公事入之。
鄭基一,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
傳于洪彦謨曰,發遣吏郞,諸執事淸齋與否,摘奸以來。
以兼司書韓鎭㦿,說書曺雲承牌不進罷職傳旨,傳于洪彦謨曰,只推。
鄭基一,以禁衛營言啓曰,徽慶園·延慶墓·懿陵幸行時,本營隨駕事,命下矣。銅龍門則哨官金在,京中哨軍三十名,西營則哨官具永禧,助審牙兵四十名,廣智營則哨官李奎錫,助番牙兵五十名率領入直,新營則千摠許槃,騎士將柳相鎬,把摠鄭民行,哨官吳世忠,敎鍊官李廷春,騎士二十五人,兼別破陣二名,助番牙兵三十名率領入直,南別營則哨官金仁豐,別騎衛一人,別牙兵七名率領守直,火藥庫則哨官張東翼,別破陣八名,兼別破陣六名率領守直之意,敢啓。傳曰,知道。
江華留守洪命周疏曰,伏以,臣以菲才,猥叨居留,閱朔尸素,無一報效,居常兢懼,惟譴何是俟,忽於千萬夢想之外,伏奉有旨,以臣爲資憲大夫者,臣誠惝怳震懍,莫知攸措。噫,八座之秩,地望甚峻,躋之九卿之班,而謂之正卿,置之六官之列,而謂之長官,苟非才猷茂著,望實隆洽,上可以裨補訏謨,下可以矜式朝著者,固莫宜人人居之。念臣駑下,自知甚明,平生自期,不越常調,徒以承藉先蔭,遭際聖明,偏蒙拂拭之恩,滾到金貂之列,卽此而止,已溢涯分,更進一步,初非念到,迺以如彼之秩,加之如臣之人濫莫甚焉,懼莫大焉。臣安得不逡巡却顧,傴僂欲走也哉?況臣陞秩,六年而再,非有夤緣事會,非有節次格例,而輒出選擢之恩,有若奬用者然,臣是何人,敢當斯命?匪才冒授,實關名器,過福冥升,亦招災殃,左右思量,永膺無路,悉暴肝膈,仰蘄生成。伏乞聖慈,俯垂鑑諒,將臣新授之秩,亟下還收之命,以重官方,以安私分,千萬幸甚。臣無任云云。答曰,省疏具悉。卿其勿辭行公。
工曹參判蔡弘遠疏曰,伏以,臣受國厚恩,與天無極,圖報一念,寤寐如結,而只緣年紀已踰七十,精力日就耗落,班聯趨走,亦難如誠,自顧初志,生不如死。昨冬京兆職事,亦是自效涓埃之一端,而適因有事先壠,徑還鄕廬,旋以素患風眩痰喘之症,忽復添劇,數朔沈痼,莫保朝夕,還都復仕,斷非可論,惶隕震越,罔知攸爲,不惟不加譴罰,又復移拜水部,華誥傳宣於窮巷,雖在奄奄欲盡之境,猶知感激殊恩,有淚如泉,若有一分可强之勢,其在不俟駕屨之義,豈不卽入脩門,以伸其叩謝之忱,而顧此病狀日漸濱危,醫技已窮,無望復起,新除之後,月已三改,猶且頑然冥然,全無省覺,而日夕顒俟者,惟是亟加嚴誅,安意就盡矣。此際又伏聞園寢動駕之令,隔在數日,閟宮修改之日,又在不遠,揆以事體道理,惟當拚死趨赴,一以祗候蹕路之左,一以進參於敦匠之列,而目下危急之狀,萬無自力蠢動之道,臣雖在如知如不知之中,惶阨悶迫之私,不能自已,玆敢疾聲哀籲於崇嚴之聽。伏乞聖慈,諒臣實病之不可强策,亟令遞罷臣所帶之銜,俾職事無曠,賤分獲安焉。臣無任云云。答曰,省疏具悉。卿其勿辭,調理行公。
行護軍朴齊聞疏曰,伏以,臣周歲湖藩,備極榮養,退守邱壠,粗叶私情,志願旣足,涯分已溢,名塗進步,夢想不到,卽伏見邸報,頃日賓對,大僚,建白晉擢群彦,千萬不自意,賤臣之名,亦居亞卿之列,周廬除旨,繼而遠降,觀聽聳感,村里動色,臣誠惝怳恧蹙,莫知所以自措也。噫。臣本庸愚下劣,百不猶人,幸際明時,寔藉先庥,早歲釋褐,歷揚內外,而臣實無尺寸之能可以仰答萬一,每自循省,不覺顔騂而背汗。今玆卿月之秩,古稱命德之器,其不可人人而輕授也明矣。是豈如臣無似,所可彷彿擬議也哉?夫朝廷用人之方,必也量材而授任,人臣辭受之際,亦當揣分而度能,然後上有器使之美,下無濫竽之誚。臣之通籍,倐幾二紀,本末長短,無所逃於日月之明,而今者寵命,忽出於意慮之外,臣心兢惶,猶屬細故,其於玷淸朝之名器,來四方之嗤點,何哉?且念,臣家世世受國厚恩,至於先臣,偏蒙兩聖朝不世之遇,致位崇顯,立身事君,無他藉手,唯以謹拙二字,爲世守靑氈,陳力就列,只效殫竭之誠,居寵遇榮,恒存滿盈之戒,臣雖不肖,無能爲役,而區區所自勉者,惟有安分守拙,毋負先訓而已。叩謝爲急,足將前而咨且,石戒難忘,拊初心而怔營,反復自量,承膺無路,敢暴由中之懇,冀蒙體下之恩。伏乞聖慈,俯垂鑑諒,亟收臣新授爵秩,俾公器重而私心安焉。臣無任云云。答曰,省疏具悉。卿其勿辭行公。
壬辰二月十七日未時,上御熙政堂。召對入侍時,參贊官洪彦謨,侍讀官趙秉常,檢討官閔泰鏞,待敎李肯愚,記事官韓鎭庭·李謙在·李公翼,各持孟子第三卷,以次進伏訖。上曰,史官分左右。上命開卷讀之。秉常讀自夫滕,止養君子。上曰,文義陳之。秉常曰,此承上章分田制祿而言。滕雖小國,有社稷焉,有民人焉,不可無君子野人之別,仕於朝而勞心治民者君子也,耕於野而勞力養人者野人也。是故古之明王,制民之産,使其有恒,足以仰事俯育,然後方可有親上之誠,而在位之君子,苟未能盡心於治人之道,則在野之小民,亦安保其先公後私之義乎?若反本而推究,則其要在於任賢授能薄賦輕斂而已。惟殿下體念焉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
進御拱辰君子湯,明日停止,自再明日一貼式煎入事,榻前下敎。
權敦仁啓曰,藥房提調·副提調持湯劑來待矣。傳曰,封入。
傳于洪彦謨曰,禮房承旨同副承旨,分詣受香諸處,奉審摘奸以來。
傳于吳致愚曰,明日幸行時,侍衛軍兵毛具,從便爲之。
權敦仁啓曰,卽者吏曹郞廳來言,今此幸行時,本曹堂上一員當爲隨駕,而判書沈能岳以都摠管,守宮進,參判林景鎭未肅拜,參議尹命圭有身病,無進參之員云。參判·參議,竝卽牌招,以爲進參之地,何如?傳曰,允。
以吏曹參議尹命圭牌不進罷職傳旨,傳于權敦仁曰,只推,更爲牌招。
權敦仁啓曰,吏曹參判林景鎭,參議尹命圭牌不進推考傳旨及罷職傳旨,今方捧入,而明日幸行,當爲隨駕,如是違牌,事甚未安。參判更爲牌招,何如?傳曰,允。
兵曹口傳政事,副護軍單金興根。
洪彦謨,以侍講院言啓曰,下番闕直,已至多日,事甚未安。兼司書韓鎭㦿,說書曺雲承旣有只推之命,竝卽牌招,推移入直,何如?傳曰,允。
吳致愚,以兵曹言啓曰,今此幸行時,左邊捕盜大將李惟秀以西班陪從隨駕矣。在前如此之時,有他邊大將兼察之例,回鑾間右邊捕盜大將金煐,姑令兼察,何如?傳曰,允。
又啓曰,因兵曹草記,今此幸行時,左邊捕盜大將李惟秀以西班陪從隨駕,回鑾間右邊捕盜大將金煐,姑令兼察事,允下矣。兼察左邊捕盜大將金煐,卽爲牌招聽傳敎,何如?傳曰,允。
以吏曹參議尹命圭再牌不進罷職傳旨,傳于權敦仁曰,只推。
以兼司書韓鎭㦿牌不進罷職傳旨,傳于洪彦謨曰,只推。
傳于吳致愚曰,明日出宮內門路,以協陽門爲之。
權敦仁,以吏曹言啓曰,毓祥宮春享祭終獻官前承旨張敎根時無職名,令該曹口傳付軍職,何如?傳曰,允。
兵曹口傳政事,副護軍單張敎根。
洪彦謨,以奎章閣言啓曰,守宮檢校待敎金興根待明朝牌招,何如?傳曰,允
吳致愚,以兵曹言啓曰,今二月二十日文臣朔試射試官望,十九日當爲入啓,而幸行相値,依例停止之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
大駕詣徽慶園入齋室後,王世孫遣宮官問安。答曰,知道。內閣·政院·玉堂·藥房·朝廷二品以上·大司諫口傳問安。答曰,知道。親祭還入齋室後,王世孫遣宮官問安。答曰,知道。內閣·政院·玉堂·藥房·朝廷二品以上·大司諫口傳問安。答曰,知道。仍詣懿陵,入齋室後,王世孫遣宮官問安。答曰,知道。內閣·政院·玉堂·藥房·朝廷二品以上·大司諫口傳問安。答曰,知道。展謁還入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。仍詣延慶墓,入齋室後,王世孫遣宮官問安。答曰,知道。內閣·政院·玉堂·藥房·朝廷二品以上·大司諫口傳問安。答曰,知道。親奠酌還入齋室後,王世孫遣宮官問安。答曰,知道。內閣·政院·玉堂·藥房·朝廷二品以上·大司諫口傳問安。答曰,知道。夕上食還入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房·朝廷二品以上,大司諫口傳問安。答曰,知道。
洪彦謨啓曰,明日常參·經筵,取稟。傳曰,停。
吳致愚啓曰,司僕寺內乘來言,捲牕,取稟。傳曰,依例爲之。
以司謁口傳下敎曰,延慶墓·關東香炭錢六百兩上來之中,只納五十兩,而所謂五十兩,亦不盡納,消融於中間,如是而執事移定於他邑云。寧有如許道理?此後無論定於何處,若更有此等之弊,則自上當嚴處,以此各別分付于該曹。
鄭基一啓曰,卽者義禁府都事來言,今日幸行時,駕側鳴錚罪人金彦俊等一百二人,移送秋曹云矣,敢啓。傳曰,知道。
洪彦謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以奎章閣言啓曰,大駕今已還宮,守宮檢校待敎金興根,依定式減下,何如?傳曰,允。
吳致愚,以禁衛營言啓曰,隨駕本營將官將校軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校軍兵等處,乾犒饋,依定式磨鍊分給之意,敢啓。傳曰,知道。
壬辰二月十九日辰時,大駕詣徽慶園親祭,懿陵展謁,延慶墓親奠酌幸行入侍時,行都承旨權敦仁,行左承旨鄭基一,右承旨朴永元,左副承旨金裕憲,右副承旨洪彦謨,同副承旨吳致愚,記事官李寅臯·韓鎭庭·李謙在·李公翼,檢校提學金祖淳,提學洪奭周,原任直提學趙寅永,直提學鄭基善,原任直閣朴周壽·李光文以次侍立。時至,鼓三嚴,通禮跪啓請外辦。上具黑頭冕·白布戎服·黑紗帶·黑皮靴,乘轎出宣化門。藥房提調李止淵,副提調權敦仁進前奏曰,日氣尙寒,侵早勞動,聖體若何?上曰,一樣矣。仍進發出協陽門·肅章門·進善門·敦化門,至宗廟洞口前路下馬過,還御馬進發,出興仁之門,宣傳官稟鑼鼓擧行,至徽慶園洞口前,宣傳官稟止鑼鼓,至洞口。通禮跪啓請降轎乘輿,上降轎乘輿,至齋室門外,降輿入齋室。少頃,上改具翼善冠·白袍·烏犀帶·黑皮靴,至紅箭門外。通禮跪啓降輿,上降輿就板位,行再拜禮。贊禮前導,詣園上奉審,仍詣碑閣奉審訖,入小次。少頃,贊禮前導詣罇所,西向立,執罇擧羃,上入詣靈座前。贊禮啓請跪,上跪。敦仁奉香,致愚奉爐跪進,上三上香。贊禮啓請執盞獻盞,敦仁奉盞跪進。上執盞授致愚,致愚執受盞奠于靈座前。贊禮啓請俯伏興少退跪,上俯伏興少退跪。大祝讀祝訖,上降復位。執禮啓請行亞獻禮,亞獻官右議政金履喬行亞獻禮,終獻官永明尉洪顯周行終獻禮訖。上詣望燎位,望燎訖,贊禮啓請禮畢。上詣謝園位,行再拜禮,通禮前導出紅箭門外。藥房都提調金履喬曰,日氣稍好,聖體若何?上曰,一樣矣。還入齋室,命書傳敎曰,懿陵展謁後,當行延慶墓親奠酌矣,該房知悉。又命書傳敎曰,京畿監司率各務差使員,待令于墓所齋室。少頃,上改具黑頭冕·黲袍戎服·黑皮靴,乘輿出紅箭門外。通禮跪啓請乘轎進發,宣傳官稟鑼鼓擧行,詣懿陵洞口,宣傳官稟止羅鼓,至紅箭門。通禮啓請降轎乘輿,上降轎乘輿,至齋室門外。通禮啓請降輿,上降輿入齋室。少頃,上改具翼善冠·黲袍·烏犀帶·黑皮靴以出。通禮啓請乘輿,上乘輿至紅箭門外降輿,仍詣展拜板位,行四拜禮訖。通禮前導,詣陵上奉審仍詣碑閣奉審訖。通禮導出紅箭門外,跪請乘輿,上乘輿至延慶墓齋室,上降輿入大次。少頃,上改具衰服,通禮跪啓請乘輿,上乘輿,至丁字閣階下,上降輿詣丁字閣,北向坐。贊禮跪啓請哭,上哭,在位諸臣皆哭。請止哭,上止哭,通禮前導入小次。少頃,贊禮前導入神位前,敦仁奉香,致愚奉爐,贊禮啓請執盞,敦仁奉盞跪進。上執盞授致愚,致愚受盞奠于神位前。大祝讀祝訖,上還復位坐。贊禮請哭,上哭,在位諸臣皆哭。請止哭,上止哭,通禮前導詣墓上奉審訖。上曰,禮房承旨詣碑閣奉審以來。彦謨奉審還奏曰,無頉矣。上降階,通禮跪請乘輿,上乘輿還詣大次。命書傳敎曰,夕上食當親臨矣,該房知悉。少頃,上衰服以出,通禮啓請乘輿,上乘輿至墓所丁字閣,降輿詣神位前,親行夕上食,哭盡哀,在位諸臣皆哭。通禮請止哭,上止哭,降階乘輿出,還入齋室。命書傳敎曰,京畿監司率各務差使員入侍。同副承旨吳致愚,記事官李寅臯·李謙在·李啓宇,京畿監司李羲準,地方官兼一路都差使員楊州牧使沈英錫,道路橋梁差使員坡州牧使沈漢永以次進伏訖。上曰,各奏職姓名。京畿監司李羲準等各奏職姓名訖。上命退。羲準等以次退出。仍命退,諸臣以次退出。上曰,自陵洞口至興仁之門外捧上言事。出駕敎少頃,通禮跪請外辦,上改具黑頭冕·黑絲帶·黑皮靴,出齋室門外,乘輿至紅箭門外。通禮啓請降輿乘轎,上降輿乘轎,至陵洞口外,宣傳官稟鑼鼓擧行,進發至興仁之外,宣傳官稟止鑼鼓,至宗廟洞口前路下馬過,還御馬,至敦化門外,命致愚解嚴,入敦化門·進善門·肅章門·協陽門·宣化門還內。諸臣以次退出。
上在昌德宮。停常參·經筵。
大殿·中宮殿,內閣·政院·玉堂翌日口傳問安。答曰,知道。
世子嫁宮·世孫宮口傳問安。答曰,知悉。大殿,朝廷二品以上·大司諫口傳問安。答曰,知道。
藥房都提調金履喬,提調李止淵,副提調權敦仁啓曰,祗謁陵園,聖慕克伸,親奠墓所,疚懷冞切,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮,口傳問安。答曰,知悉。
吳致愚,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲啓曰,明日常參·經筵,取稟。傳曰,停。
鄭基一啓曰,合辭方張之時,憲府無詣臺之員,事甚未安。除在外·未署經外,呈告人員,竝卽牌招,何如?傳曰,允。
吳致愚啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
權敦仁啓曰,藥房三提調持湯劑來待矣。傳曰,封入。
傳于洪彦謨曰,禮房承旨馳詣受香所,奉審摘奸以來。
傳于吳致愚曰,召對爲之。
傳于金裕憲曰,今番幸行時陵園官及守侍墓官以下,別單書入。
鄭基一啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以執義金鼎集,掌令具齡錫牌不進罷職傳旨,傳于鄭基一曰,只推。
金裕憲,以吏曹言啓曰,卽接江原監司尹聲大移文,則以爲,洪川縣監南芝耈以覲親事,歲前受由上京,尙未還任。當此糶政方張,農務將殷之時,許久曠官,實爲可悶,自本曹催促還任事爲辭,故洪川縣監南芝耈,自臣曹催促,則身病沈重,不得下去云。身病旣如是,則有難强令還任,改差,何如?傳曰,廣州判官相換,催促下送。
禮曹,來四月初三日,行宗廟夏享大祭親祭取稟,奉敎敬依。
金裕憲,以禮曹言啓曰,來四月初三日行宗廟夏享大祭親行時,省牲省器之節,以親臨磨鍊乎?敢稟。傳曰,親臨磨鍊。
又以禮曹言啓曰,來四月初三日行宗廟夏享大祭親行時,永寧殿遣大臣攝行事,知委,何如?傳曰,允。
金裕憲,以禮曹言啓曰,元陵大王位忌辰,在來三月初五日,與寒食節享相値,依禮文只行忌辰祭,祝文中措辭添入,而王后位寒食祭,依例設行之意,分付,何如?傳曰,允。
又以禮曹言啓曰,卽接咸興幼學金致坤所志,則以爲,族孫永淳嫡妾俱無子,以其同生第恒淳第二子重謨,欲爲繼後,兩家相議完定,未及禮斜,永淳夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受明有可據,而不得登聞者,許令該堂論理草記事,曾有筵奏定式,而門長金致坤所訴旣如此,依定式金恒淳第二子重謨,立爲金永淳之後,何如?傳曰,允。
吳致愚,以訓鍊都監言啓曰,本局別將李吉會身病甚重,勢難察任,改差,何如?傳曰,允。
又以訓鍊都監言啓曰,今番幸行時隨駕將官將校軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以兵曹言啓曰,今番徽慶園·延慶墓,懿陵幸行時隨駕將校軍兵各差備等犒饋,依定奪以乾物分給之意,敢啓。傳曰,知道。
又以兵曹言啓曰,謹依判下成冊,今番幸行時元內吹朴大完等三十名處,木各壹疋題給之意,敢啓。傳曰,知道。
又以禁衛營言啓曰,謹依成冊啓下,御前前排牢子金得尙等三十名,巡令手李東植等二十八名,挾馬旗手李順興等十二名,各木一疋,信箭手千河淸等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
金裕憲,以刑曹言啓曰,昨日幸行時,前承旨金正喜以其父魯敬訟冤事,擊錚於衛外,而係是朝官,依例移送義禁府之意,敢啓。傳曰,知道。
壬辰二月二十日未時,上御熙政堂。召對入侍時,參贊官吳致愚,侍讀官李寅弼,檢討官李敦榮,直閣金鼎集,記事官李寅臯·李謙在·李公翼各持孟子第三卷,以次進伏訖。上曰,史官分左右。上命開卷讀之。寅弼讀自請野,止五十畝。上曰,文義陳之。寅弼曰,此章文義別無難曉,不敢煩縷敷陳,而蓋九一而助,卽井田之制,而國中之什一之所以異於野者,似因地勢而然也。圭田之厚君子,亦無異於常祿,此所以爲分田制祿之槪也。我國則山形棊錯,祿仕紛雜,惟均田之法可行,任官之制宜變,自古名碩之臣,每有更張之論,而最稱經濟大文字者,柳馨遠所著磻溪隨錄也。非但田祿之說,井井有位置,其他經綸設施,大有可觀。伏願殿下,取覽而採用焉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
金裕憲啓曰,明日常參·經筵,取稟。傳曰,只晝講。
吳致愚啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
權敦仁啓曰,行左承旨鄭基一,右承旨朴永元今日不爲仕進,竝卽牌招,何如?傳曰,允。
備忘記,宣川府使趙德永下直,長弓一張,長箭一部,筒兒一箇賜給。
吳致愚啓曰,來二十五日朝參日次矣,敢稟。傳曰,停。
權敦仁啓曰,藥房副提調持湯劑來待矣。傳曰,封入。
以陵園官及守侍墓官以下別單,傳于金裕憲曰,懿陵令尹希大,參奉鄭允容,徽慶園令鄭始容,參奉宋在胤,各兒馬一匹賜給,延慶墓守墓官興完君是應,侍墓官洪命福,各熟馬一匹賜給,守衛官閔致久·李憲絅,忠義梁鍾任,各兒馬一匹賜給,進止長番姜錫永,進止差備桂命祺,各上絃弓一張賜給,守僕員役等,考例施賞。
傳于金裕憲曰,承旨有闕之代,前望單子入之。
承旨前望單子入之,洪遠謨落點。
金裕憲啓曰,新除授同副承旨洪遠謨,卽爲牌招,何如?傳曰,允。
傳于吳致愚曰,召對爲之。
吳致愚啓曰,御營大將白東薳卒逝云,將兵之任,不可一刻無摠察之人,何以爲之?敢稟。傳曰,訓將兼察。
又啓曰,御營大將訓將兼察事,命下矣。兼察御營大將趙萬永,卽爲牌招聽傳敎,何如?傳曰,允。
傳于吳致愚曰,御營大將有闕之代,行兵曹判書金逌根除授,卽爲牌招,命召傳授。
吳致愚啓曰,新除授御營大將金逌根時無職名,令該曹口傳付軍職,何如?傳曰,允。
兵曹口傳政事,上護軍單金逌根,御營大將單金逌根。
吳致愚啓曰,吏曹郞廳來言,兵曹判書有闕,政事,取稟。傳曰,前望單子入之。
兵曹判書前望單子入之,柳相祚落點。
吳致愚啓曰,新除授兵曹判書柳相祚,卽爲牌招,傳授命召,何如?傳曰,允。
又啓曰,兵曹判書柳相祚時在慶尙道安東地,命召傳授一時爲急,斯速乘馹上來事,下諭,何如?傳曰,允。
又啓曰,正言趙秉憲下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前正言趙秉憲禁推傳旨,傳于吳致愚曰,分揀。
吳致愚啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,徐道裕落點。
吳致愚啓曰,今此京外上言一百四十九張內,一百三十七張,以猥濫拔去,十二張,分下各該司次,捧入之意,敢啓。傳曰,知道。
又啓曰,卽者義禁府都事來言,衛外擊錚罪人金正喜,今當開坐,捧供回啓,而判義禁李羲甲有身病,次堂例不得擧行云。判義禁李羲甲,卽爲牌招,以爲開坐之地,何如?傳曰,允。
又啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,執義金鼎集,掌令具齡錫牌不進罷職傳旨,傳于吳致愚曰,只推。
以右承旨朴永元牌不進罷職傳旨,傳于金裕憲曰,只推。
洪遠謨以奉常寺都提調·提調意啓曰,祭享所用春等中脯,依定式今二月二十一日始造之意,敢啓。傳曰,知道。
又以奎章閣言啓曰,檢校待敎金正喜以擊錚事,今方就囚矣。所帶檢校之任,依定式減下,何如?傳曰,允。
吳致愚,以義禁府言啓曰,因刑曹啓辭,前承旨金正喜擊錚於衛外,而係是朝官,依例移送義禁府事,傳曰,知道事,命下矣。金正喜今方待命拿囚之意,敢啓。傳曰,知道。
又以義禁府言啓曰,咸鏡監司朴宗薰狀啓內,富寧前前府使尹喜豐罪狀,令攸司稟處事,啓下矣。尹喜豐今方待命,拿囚之意,敢啓。傳曰,知道。
右副承旨洪遠謨疏曰,伏以,臣之無似,猥忝出納之任,才不稱職,愧懼恒切,至於日前經筵前望煩稟之擧,而溺職之失,尤無所自逃矣。經筵知事旣滿三員,而新除之人,資序居上,則見任自之從座次降付同知,舊例則然,挽近已行之規,又不啻班班可考,而臣乃全昧掌故,遽以經筵之未嘗陞降,率爾仰稟,以致還入前望,仰煩改點,仍承捧納承旨問備之命矣。追檢已例,始覺其誤,滿心惶恧,無地自容,做錯專在於臣身,而郵罰反及於右僚,此尤臣踧踖難安之端。今雖爲日稍多,事係官方,有難泯默,玆敢露章自列,仰瀆崇嚴。伏乞殿下,俯賜鑑諒,亟遞臣承宣之任,仍治臣不職之罪,以警具僚,以安私分,千萬幸甚。臣無任云云。省疏具悉。本事如此,爾則罷職。
壬辰二月二十一日未時,上御熙政堂。召對入侍時,參贊官吳致愚,侍讀官吳致淳,檢討官閔泰鏞,檢校待敎金英淳,記事官李寅臯·李謙在·李公翼,各持孟子第三卷,以次伏進訖。上曰,史官分左右。上命開卷讀之。致淳讀自餘夫,止百姓親睦。上曰,文義陳之。致淳曰,餘夫之二十五畝,乃是常制之外,特加之恩也。先王仁政,厚於野人,旣授鄕井之田,又有餘夫之畝,亶出於養民厚生,無一夫不獲之德也。顧今民無恒産,仰不足以事父母,俯不足以畜妻子,將至救死不贍之境,以東國山川,分田制産,雖非可論,使斯民安其業,有恒心而驅之善,允爲今日之急務也。伏願殿下,念民事之不可緩,凡係益下,靡不用極,節以制度,不傷財不害民,如羲易之垂訓,則百姓足而治禮義,其爲子庶民之效,必不下於古先王給田畝之惠也。伏望深留聖念,懋哉懋哉。上命掩卷。上曰,史官就座。仍命退,諸臣以次退出。
上在昌德宮。停常參,只晝講。
金裕憲啓曰,合辭許久闕啓,事甚未安。除在外,未署經外,呈告人員,竝卽牌招,何如?傳曰,允。
洪遠謨啓曰,明日再明日寧陵忌辰祭齋戒正日相値,視事頉稟之意,敢啓。傳曰,知道。
鄭基一啓曰,右承旨朴永元今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
傳于洪遠謨曰,明日春到記,仁政殿當親臨矣,該房知悉,都承旨馳詣泮宮,今日夕食堂收取以來。
鄭基一啓曰,今日夕食堂,都承旨收取事,命下矣。行都承旨權敦仁不爲仕進,所當牌招,而拘於廳規,不得請牌,何以爲之?敢稟。傳曰,牌招。
吳致愚啓曰,卽者兵曹郞廳來言,明日殿座時,別侍衛及節目別雲劍望,當爲擧行,而判書柳相祚在外,次堂例不得擧行云,何以爲之?敢稟。傳曰,次堂擧行。
又啓曰,判義禁李羲甲牌不進推考傳旨,今方捧入。而開坐命下之後,如是違牌,事甚未安。更爲牌招,何如?傳曰,允。
又啓曰,判義禁李羲甲再牌不進推考傳旨,今方捧入。而開坐命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
傳于吳致愚曰,判義禁有闕之代,前望單子入之。
判義禁前望單子入之,金在昌落點。
傳于吳致愚曰,新除授判義禁,卽爲牌招,使之開坐。
傳于吳致愚曰,明日出宮門路,以協陽門爲之。
兵曹口傳政事,副司果單趙斗淳。
吳致愚啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,執義金鼎集,掌令具齡錫牌不進罷職傳旨,傳于吳致愚曰,只推。
以右承旨朴永元牌不進罷職傳旨,傳于權仁敦曰,只推。
以平安監司金學淳狀啓,楚山府使金邁淳身病沈重,連呈辭狀,不得已罷黜事,傳于洪遠謨曰,令該曹口傳差出,催促下送。
吏曹口傳政事,以李圭徹爲楚山府使。
以平安監司金學淳狀啓,罪人張豪京·張仁道犯越情節査覈以啓事,傳于吳致愚曰,令廟堂稟處。
洪遠謨,以禮曹言啓曰,卽接永禧殿官員所報,則明日春到記試取時,本殿兩官俱爲觀光云矣。假官一員,依定式令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接平壤幼學盧楗所志,則以爲,同姓九寸姪善煥嫡妾俱無子,以其同姓十六寸弟大一第二子化容,欲爲繼後,兩家相議完定,未及禮斜,善煥夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長盧楗所訴旣如此,依定式盧大一第二子化容,立爲盧善煥之後,何如?傳曰,允。
吳致愚,以義禁府言啓曰,明日仁政殿春到記試取時,本府都事十員內,七員赴擧,只有三員,而本府入直,當直入直,公事回公都事,仁政門·光範門·崇範門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
判義禁李羲甲疏曰,伏以,擊錚罪人之就囚經夜,捧供時急,而非但狗馬賤疾,末由自力赴坐,臣與時囚罪人金正喜家,有婚姻家應避之嫌,無以循例而捧供回啓,故召牌屢降,一事違逋,至伏承違牌勿呼望之命,臣進退俱無其路,衷情轉益懍蹙,玆敢短章自列,仰瀆崇嚴。伏乞聖明,俯賜鑑諒,亟遞臣所帶判金吾之職,仍治臣屢違召命之罪,以肅朝綱,以安賤分,不勝大願。臣無任云云。答曰,省疏具悉。所請依施。
壬辰二月二十二日午時,上御熙政堂。晝講入侍時,特進官李志淵,同知事李瀅夏,參贊官洪遠謨,侍讀官吳致淳,檢討官閔泰鏞,記事官李寅臯·李謙在·李公翼,各持書傳第三卷,武臣安光贊以次進伏訖。上曰,史官分左右。上命開卷讀之。致淳起伏奏曰,法筵異於召對,敢請前受音矣。上曰,前受音置之,仍讀新受音。致淳讀自荊及衡陽,止至于南河。上曰,音釋爲之。致淳讀音釋。上曰,文義陳之。致淳曰,荊州以八等之田,出三等之賦,驟看若不相稱。蓋其九州九等,非以土之肥瘠定其賦之高下,摠較九州歲入之多寡,以爲九等五十而貢,公平精密之法,實爲萬世不易之典,而後之諸侯,雖多襲用,貪多務得,有其名而無其實,故龍子非之,蘇氏論之,豈其立法之不善,專由用之失其道也,可勝歎哉?惟我國家,量田出賦,任土作貢,折衷乎三代之制,而挽近以來,良法美規,反爲奸吏之舞弄,蔀屋殘氓,重以土豪之侵凌,哀彼農夫,終歲勞苦,供給不暇,將至難保之境。伏願深留聖念於爲民之政,擇守令而戢奸猾,吏斷憑營之習,民被子惠之澤,則夏后氏祗德愼賦之化,庶幾復覩於今日也,懋哉懋哉。上曰,下番陳之。泰鏞曰,臣於江漢朝宗之義,竊有感焉。夫海爲天地間鉅物,而川澤溝瀆,爭趨江漢,以達于海,其勢猶諸侯之朝覲于天子也。顧今域中皮幣,盡輸燕山,漢官威儀,無復可覩,則萬折必東之誠,惟當君臣上下,講明尊周義理,以寓一分報答之道,而矧今壬辰之舊甲重回,神皇帝再造之恩之德,益切於戲不忘之思矣。風泉之感,愾然長存,江漢之流,無地可歸,此政千古志士之悲憤歎咜,尤不比於他時也。向來皇壇傳香,恭承成命,宣武·武烈等諸祠,亦有次第致侑之命,實出於宸衷之曠感,欽仰攢歎,容有其極?第念,挽近以來,習俗狃安,見識不明,此箇義理之撐天亘地,磨泐他不得者,亦不免日遠而日忘,有識之憂歎,厥惟久矣。伏願殿下,深推朝宗之義,克盡發揮之方,俾義理益加闡明,世道賴以維持焉。上曰,同知事陳之。瀅夏曰,浮于江·沱·潛·漢,至于南河,南河者,冀州南河,皇都四方都會之地也。九州貢賦,皆云浮于達于河,達者,下供上之辭也。貢賦供于上,則貢賦之所自出,人君不可不知也。稼穡艱難,閭里疾苦,俱在其中,而人君深居九重,何以照燭?必也頻接臣僚,咨訪講論,然後,可也。殿下連日講對,召接臣等,誠不勝欽仰萬萬,而第伏念,緝熙之工,所貴終始如一,如或作轍無常,則實效難期。且講對之際,無所問難,應文備例而止,則安知其至味之在其中乎?古之賢君,以我自樂此,不知爲疲爲言,而堯·舜之盛,都兪吁咈,所以上下相孚也。伏願繼自今,凡於講對之際,討論可否,揚扢古今,以軫懋實之工焉。上曰,特進官陳之。志淵曰,今日文義,玉堂上下番,同知事,皆已陳奏。且此章只言治水之地勢,土産之所有,則別無微辭奧旨之可以敷演者,而第觀夏禹制貢之文,則以荊州言之,自羽毛齒革,㹠榦栝栢礪砥砮丹,玄纁璣組,至納錫大龜,皆是爲有用之物,則其不貴異寶,不以玩好而役民。大抵以無用害有益者甚多,此夏禹制貢之本意,可推而知也。逮夫周時,召公有西旅貢契之戒,則周時猶患於大禹制貢之意,而不無玩物喪志之慮。伏願殿下於此等處,勿爲泛看,深軫以無用害有益之戒焉。臣又有所區區下懷,敢此仰陳。日前晝講時,未承前受新受音,而今日講筵,又未承前受新受音,講筵體貌自別,而如此則無異召對,不勝抑鬱。玆又附陳,幸自今後晝講爲始,克復古規,以存講筵體貌,不勝蘄望之至。伏願殿下深留聖意焉。上曰,參贊官陳之。遠謨曰,文義則玉堂上下番及同知事·特進官,皆已敷陳,臣無容更陳,而晝講與他自別,新舊受音上下講讀,卽法筵體貌,繼自今深留聖念焉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
上詣仁政殿。春到記試取還內後,內閣·政院·玉堂·藥房口傳問安。答曰,知道。
朴永元啓曰,大司憲宋穉圭,掌令趙渡,持平韓升烈在外,金在榮未署經,執義金鼎集掌令具齡錫呈辭,監察茶時之意,敢啓。傳曰,知道。
權敦仁啓曰,藥房提調·副提調持湯劑來待矣。傳曰,封入。
朴永元啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌牌不進推考傳旨,今方捧入。而開坐命下之後,如是違牌,事甚未安。更爲牌招,何如?傳曰,允。違牌,勿爲呼望。
注書李寅臯病,代以韓宓履爲假注書。
傳于權敦仁曰,科次入侍。
朴永元,以刑曹言啓曰,今番幸行時,衛外擊錚人楊州洪百榮,爲其祖麟漢伸理事也。明義一部,昭揭日星,而敢於仙馭寖邈之後,肆作蹕路呼籲之擧,法綱掃如,萬萬駭惋,原情勿施,嚴勘懲礪。忠州朴召史,爲其夫君瞻稱冤事也。正法屬耳,玉章才伸,敢於敬差官復路之後,肆然鳴冤於蹕路之前者,大關紀綱,不可但以無嚴論,原情勿施,考律勘處之意,敢啓。傳曰,知道。
行都承旨權敦仁,行左承旨鄭基一,右承旨朴永元,左副承旨金裕憲,右副承旨吳致愚等啓曰,臣等昨伏見刑曹草記,有逆賊麟漢孫百榮爲其祖鳴冤之擧矣。噫嘻,此何變怪也?麟漢卽載籍以來所未有之劇逆大憝也。包藏不軌之凶圖,沮戲莫重之大義,其負犯,何如,罪名,何如?一部明義,嚴於斧鉞,昭如日星,丹書鐵案,磨泐他不得而君臣上下,明張沬飮,至今六十年如一日,則今其梟獍餘孽,謂以歲月之稍久,敢售疑亂掉脫之計,肆然鳴金於蹕路者,臣等伏未知今日國綱,何爲而至此也?向者大臣箚論,極其嚴正,此若視以尋常,任其跳踉,則竊恐亂逆無所懲畏,隄防從此漸壞,其爲世道之憂,容有極哉?伏乞聖明,亟循大臣之請,擊錚罪人洪百榮,嚴賜處分,俾義理明而亂賊懼焉,惶恐敢啓。答曰,卽於大臣批答,已有所論者矣。
傳于吳致愚曰,留院上疏入之。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
右議政金履喬箚曰,伏以,隄防不嚴,變怪層生,以至於今番擊錚中逆賊麟漢之孫爲其祖鳴冤而極矣。噫,彼麟漢,是何等極逆也?惟我英廟朝命我先大王,代聽其事,則堯倦舜攝也,其義則天經人則也。婦孺之愚蚩,皆可以知是事宗社之大計,是義日星之昭揭,而爲逆麟者,身爲大臣,不思卽地奉行,乃敢以三不必知之說,顯售沮戲之凶心,跡甚罪惡,豈惟當日之受誅,蔽以義理,固將窮宙而不磨,則今其餘孽之肆然鳴金,略無嚴畏者。臣未知今日國綱,何爲而至於此壞也?昔在先朝庚申疏決時,下敎若曰,今日宥一人,明日宥一人,䵝昧廢族,晙昧棄人,昭晰無餘,以至家無廢家,人無棄人,大哉言乎,蓋以天地之仁,日月之明,燭其中罪有輕重情有可原,欲推寧失之義,庸廣好生之德也。若其負犯至重情狀,莫逃王法之所必誅,神人之所共憤,聖意初何嘗及此哉?近年以來,名在丹書之人,或因其子孫呼籲而獲蒙天恩者,此實出於我殿下繼述之盛德,而本其人之情與罪,亦有可容議者也。至於若麟漢之罪魁凶首,爲子孫者亦不可掩諱,則何可比擬於此等,而輒敢萌心,爲粧撰掉脫之計乎?此若視以尋常,任其跳踉,則將見國綱日益頹毁,亂逆無所懲畏,寧不大可寒心也?臣謂麟漢孫擊錚者,亟令秋曹嚴刑遠配,以示隄防之莫嚴,斷不可已。取進止。答曰,省箚具悉卿懇。卿言節節明白嚴正,上可以闡聖意,下可以嚴隄防,欽歎欽歎。至若擊錚者嚴刑遠配之請,非曰不可,自其祖伏罪之日,昔年聖念,常軫其家屬,今日可不仰體乎?只令該曹逐送鄕里後,毋敢復萌非分之心,可矣。卿其諒之。仍傳于朴永元曰,此批答遣史官傳諭于右議政。
大司諫嚴燾疏曰,伏以,明義錄一部,卽我東之春秋也。莫嚴之義,建天地而不悖,不刋之典,竢百世之無疑,譬言禹鼎昭揭,魑魅莫敢逃形,而噫,彼麟賊,卽古今所未有之劇逆,神人所共誅之大憝也。敢於宗社綴旒之際,闖生代理沮戲之謀,乞藏積久於凶肚,逆節莫掩於揮手,直與耉·輝·鏡·夢,前後一串,爲千古難貸之斷案,而歲月寢遠,隄防漸弛,其孫之稱以鳴冤,乃於咫尺蹕路,肆然擊錚,國綱之蕩然,彝倫之斁敗,孰大於此?思之凜然,言之髮堅,此而仍置,則末流之弊,不知至於何境。臣以爲,麟賊之孫百榮,亟令秋曹嚴刑遠配,以杜日後羸豕之漸,斷不可已也。臣無任云云。省疏具悉。已諭於大臣之批矣。
副應敎李寅弼,校理林永洙,副校理趙秉常·吳致淳,修撰閔泰鏞,副修撰李敦榮等箚曰,伏以,國之所以爲國者隄防也,人之所以爲人者義理也。隄防不嚴則國不得爲國,義理不明則人不得爲人,豈不大可懼哉?噫,彼麟漢,是何等凶逆也?昔我先大王代理之擧,堯倦舜攝,實合乎天經地義,而渠以肺腑之親,身居輔弼之地,乃以三不必知之說,敢售百般沮戲之計,此眞窮天地亘萬古所未有之極惡大憝也。一部明義,昭揭日星,不啻若禹鼎之燭魑魅,獜經之嚴鈇鉞者,六十年于玆矣。今此百榮,乃以梟獍餘蘖,肆然鳴金於淸蹕之前,潛懷掉脫,有若嘗試者然,誠不知今日國綱,何爲而至於此壞也?此若視以尋常,任其跳踉,則竊恐亂臣賊子,將無所懲畏矣。臣等聚首憂歎,聯陳短箚,伏願聖明,亟加處分,使義理明而隄防嚴焉。取進止。答曰,省箚具悉。已諭於大臣之批矣。
壬辰二月二十三日辰時,上詣仁政殿。春到記儒生分製講試取入侍時,行都承旨權敦仁,行左承旨鄭基一,右承旨朴永元,左副承旨金裕憲,右副承旨吳致愚,同副承旨洪遠謨,記事官李寅臯·韓鎭庭·李謙在·李公翼,直提學鄭基善,檢校待敎金英淳·趙斗淳,待敎李肯愚以次侍立。時至,通禮跪啓請外辦,上具翼善冠·白袍圓領·烏犀帶,乘輿出宣化門。藥房提調李止淵,副提調權敦仁進前奏曰,日候稍和,聖體若何?上曰,一樣矣。由協陽門入仁政門,詣殿內。通禮跪啓請降輿,上降輿陞座。敦仁曰,儒生入庭乎?上曰,可也。大司成金率儒生,進東階下訖。成均館官員進殿內,跪呈入門單子,合爲五百十六。試官及儒生行四拜禮後,讀券官行大護軍趙寅永,同敦寧申在植,禮曹參判徐憙淳,對讀官行副護軍徐箕淳,刑曹參議李景在,副司直金公鉉·趙然春,考官上護軍金逌根,禮曹判書李止淵,行護軍金陽淳,參考官行副護軍安光直,輔德徐有素,副司直徐念淳·金箕晩進伏殿內。上命書表擬周群臣賀孔子如木鐸,限申時。進御拱辰君子湯自明日姑爲停止事。出榻敎懸題後,命唱禮畢,通禮唱禮畢,仍跪請乘輿,上乘輿出仁政門,由協陽門還內。遠謨請出標信解嚴。諸臣以次退出。
壬辰二月二十三日酉時,上御熙政堂。春到記科次入侍時,行都承旨權敦仁,記事官李寅臯·李謙在·李公翼,讀券官行大護軍趙寅永,同敦寧申在植,禮曹參判徐憙淳,對讀官行副護軍徐箕淳,刑曹參議李景在,副司直金公鉉·趙然春以次進伏訖。上曰,史官分左右。上曰,科次爲之。然春進前對讀訖。寅永曰,何以書等乎?上曰,一張書三下,四張書次上,可也。寅永書等訖。上曰,坼封奏之。敦仁坼封讀奏訖。上曰,春到記講居首通幼學鄭廈慶,製述表居首三下進士沈宜升,竝直赴殿試,講之次通幼學權命周,製述之次次上幼學申錫禧,竝直赴會試,講之次通幼學洪仁秀,製述之次幼學申錫洪,竝給二分,講之次通幼學梁錫龜等以下十二人,製述之次生員權大澈等二人,竝令該曹考例施賞。出傳敎上曰,入格儒生明日延英門外施賞。出傳敎上曰,試官就座。上曰,史官就座。仍命退,諸臣以次退出。
上在昌德宮。停常參·經筵。
洪遠謨啓曰,明日常參·經筵,取稟。傳曰,停。
金裕憲啓曰,大司憲宋穉圭,掌令趙渡,持平韓升烈在外,持平金在榮未署經,執義金鼎集,掌令具齡錫呈辭,監察茶時之意,敢啓。傳曰,知道。
又啓曰,右副承旨吳致愚今日不爲仕進,卽爲牌招,何如?傳曰,允。
洪遠謨啓曰,文忠公李恒福祠板,遣承旨致祭事,命下矣。何承旨進去乎?敢稟。傳曰,都承旨進去。
注書韓鎭庭病,代以李心容爲假注書。
傳于金裕憲曰,秋曹堂上聯名上疏入之。
傳于洪遠謨曰,留院上疏入之。
以右副承旨吳致愚牌不進罷職傳旨,傳于金裕憲曰,只推。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金裕憲,以禁衛營言啓曰,本營中軍李商一身病甚重,勢難察任,今姑改差,何如?傳曰,允。
刑曹判書徐有榘,參判任存常,參議李景在等疏曰,伏以,臣等日昨赴衙,見擊錚罪人洪百榮爰辭,相顧駭愕,不寒而栗,羸豕躑躅,憂深慮切,卽以草記,略陳駭惋之忱,請施嚴懲之典矣。繼伏見大僚箚批,有只令該曹逐送鄕里之命,臣等於是乎憮然失圖,益不勝憂懣之至。噫,明義一部,何等丹書,而開卷第一義,卽獜賊沮戲大計之凶圖逆節,是懲是討耳。禹鼎昭揭,象魏懸法,建天地而不悖,亘宇宙而不泯,今當星霜屢易,弓劍寢邈之日,環東土含生之倫,於乎不忘之思,亦惟曰闡明此義理,遵守此義理而已。世變雖云無窮,而豈料今日,乃有此疑亂此箇義理之囚供哉?凡係逆案支屬之托以四件,無嚴呼籲者,或因該曹稟處,或因自上特敎,嚴刑遠配,其例班班。如丁酉獄徑斃罪人泰淵,卽未結案之罪囚,而及其子孫之鳴冤,天怒爲震,遠竄鍾城府,此其一也。況以凶魁巨慝之餘孽,憯不畏法,肆然生意於丙申以來五十餘年所不敢生意之擧措,此而不損一毛,逐送鄕里而止,則隄防一壞,何變不有?將不知幾箇百榮,接踵而起,大義之馴致斁晦,王綱之日漸凌夷,夫豈細故也哉?古語有之,干法而無罪,法必廢,廢法以徇下,下必凌,臣等職在司法,成命之下,無以擧行,敢效執藝之義,聯陳明張之忱。伏乞聖明,更加三思,亟允大僚箚辭,快示轉圜之量,以嚴義理以洩輿憤焉,臣等無任云云。答曰,省疏具悉。此義理之嚴與不嚴,不係於擊錚罪人之刑配與否,豈無斟量而然?卿等勿煩,卽爲依昨日大臣箚批擧行。
執義金鼎集疏曰,伏以,世級趨下,變怪層現,至於今番擊錚罪人洪百榮之訟冤而極矣。嗚呼,亂臣賊子,從古何限,而豈有如麟漢之窮凶絶悖者哉?包藏禍心,沮遏大計,情狀畢露,負犯至重,明義錄一部,鈇鉞森嚴,日星昭揭,其將撑宇宙亘古今而磨滅不得,則今此其孫之肆然鳴金於淸蹕咫尺之前,有若尋常罪籍之有枉欲伸者然,其可曰國有三尺乎?渠以凶醜餘孽,倖免攸司之律,尙今假息於覆載之間者,已是刑政之失,而妄生掉脫之心,敢肆嘗試之習者,臣不知今日紀綱,何爲而至於此壞了無餘也。夫凶如麟漢,逆如麟漢,而亦敢爲鳴冤,則義理由是而湮晦,隄防由是而隳壞,駸駸然將至於國不國人不人矣。已是臣明目張膽憂憤痛惋者,而及伏奉聖批之下大僚者,尤不勝抑鬱之至。使此無嚴無畏之輩,只令逐送鄕里而止,則將見凶種逆孽,接踵而起擧懷覲覦之計,豈不可懼哉?伏乞聖明,穆然深思,廓揮乾斷,嚴降處分,俾世道靖而國綱肅焉。臣無任云云。省疏具悉。已諭於大臣之批矣。
掌令具齡錫疏曰,伏以,臣以古家後裔,地卑人庸,倖占科名,濫通仕籍,仰祝聖恩罔極,恒蹙私分猥越,千萬夢外,以臣爲司憲府掌令者,伏奉恩旨,惶縮無地,屢違召牌,實出於不敢承當之意,而反歸於猥屑之科,故張皇出肅,一謝恩命,而顧此淸朝耳目之任,焉敢遲連而冒蹲乎?臣之此言,實非循例飾讓之辭。伏乞聖慈,俯諒臣衷情,亟遞臣所帶之職,無累官方,俾安私分焉。臣於丐免之章,固不敢煩及他事,至於今番擊錚中麟賊之孫百榮爲其祖鳴冤之事,誠一大變怪也。雖婦孺隷儓,莫不張目而嗔怪,戰手而詆罵,則臣亦人也,忠憤所激,安得無聲討之心乎?嘻,彼麟賊之劇逆大憝,包藏不軌之凶圖,沮戲莫重之大義,當其時也,逆節盡露,若禹鼎之魑魅莫逃,迄于今而斷案已成,若秦鏡之邪魔畢照,則雖彼餘孽,喙長三尺,焉敢萌此疑亂掉脫之計哉?只以歲月稍久,謂可以迷藏,堤防漸弛,謂可以犯越,有此肆然頑賴,蹕路鳴金之擧,寧不駭惋?伏願聖明,亟從大臣箚論,諸僚疏請,擊錚罪人洪百榮,卽令秋曹嚴刑遠配,以爲嚴懲討杜亂萌之地,千萬幸甚。臣無任云云。省疏具悉。已諭於大臣之批矣。爾其勿辭察職。
上在昌德宮。停常參·經筵。
藥房都提調金履喬,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
金裕憲啓曰,明日常參·經筵,取稟。傳曰,停。
徐湛修啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
權敦仁啓曰,行左承旨鄭基一,右副承旨吳致愚今日不爲仕進,竝卽牌招,何如?傳曰,允。
傳于權敦仁曰,左承旨·右承旨·右副承旨,竝許遞,前望單子入之。
承旨前望單子入之,洪赫·尹命圭·徐淇修落點。
權敦仁啓曰,新除授左承旨洪赫,左副承旨尹命圭,右副承旨徐淇修,竝卽牌招,何如?傳曰,允。
傳于權敦仁曰,召對爲之。
徐淇修啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,執義金鼎集,掌令具齡錫牌不進罷職傳旨,傳于徐淇修曰,只推。
以左承旨洪赫,左副承旨尹命圭牌不進罷職傳旨,傳于金裕憲曰,只推。
金裕憲,以弘文館言啓曰,副修撰徐有贊自鄕上來云,卽爲牌招察任,何如?傳曰,允。
以副修撰徐有贊牌不進罷職傳旨,傳于金裕憲曰,只推。
金裕憲,以都摠府言啓曰,副摠管李鍾英以騎兵點考事,外兵曹晝仕出去之意,敢啓。傳曰,知道。
壬辰二月二十五日辰時,上御熙政堂。藥房入診入侍時,都提調金履喬,提調李止淵,副提調權敦仁,假注書韓宓履,記注官卓雲翰,記事官李公翼,待敎李肯愚以次進伏。醫官玄在德·李亨基,李圭南,卞文燮進伏楹外訖。上曰,史官分左右。履喬曰,日氣近頗淸和,而朝晝猶爲不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。仍命醫官入診。亨基等次第入診訖,退伏奏曰,脈候左右三部調均矣。止淵曰,湯劑,退出後,與諸醫官確論定入矣。進御拱辰君子湯前方中,白朮減五分,自明日一貼式煎入事。榻前下敎履喬曰,廣州判官林顯喆,因特敎,與洪川縣監相換矣。顯喆卽故相之子,而其母老病,雖數百里之地,難於將往云。在朝家一視之義,宜有優念之擧,待後日政,洪川縣監下批,更令相換於畿內近邑似好,故敢此仰達矣。上曰,依爲之。出擧條履喬曰,卽見統制使李恒權報本司辭緣,則以爲,其先祖忠武公舜臣殉節所,致祭有命,露梁之距統營,不過百餘里之地,其在子孫榮感之心,事當往參,而官守有限,不敢擅便云矣。道臣則或有因私情陳請之例,而帥臣則格例所拘,有所不敢,只有報司之擧,特敎致侑,子孫陪參,不可但以私事言,帥臣移營,固難據許,而情禮如此,暫令往還,恐無不可,故敢此仰達矣。上曰,依爲之。出擧條
壬辰二月二十五日午時,上御熙政堂。召對入侍時,參贊官權敦仁,侍讀官林永洙,檢討官李敦榮,待敎李肯愚,假注書韓宓履,記事官卓雲翰,記事官李公翼,各持孟子第三卷,以次進伏訖。上曰,史官分左右。上曰,開卷讀之。永洙讀自方里而井,止別野人也。上曰,文義陳之。永洙曰,里以周廻言,畝以分數言,井取其形而名之,此經界旣正而分田之法也。公事畢然後敢治私事,則以君臣上下之禮,導之以先公後私之義,蓋敎之以忠國之術也。然爲人上者,亦必務體下之道,惟恐其勤於奉公,而或忽於治私,故詩曰,雨我公田,此農人之詞也,又曰,駿發爾私,此成王之頌也。宋臣蘇軾釋之曰,上下之間,交相忠愛如此,此與此章文義,可以通看也。經界之爲仁政始者,亦爲愛民之本,而制民之産故也。是以於此,雖若單言先公之義,而不及乎愛民之意,然其愛民之意,亦包在其中矣。伏願殿下,深加體念,孟子經界之本意,宋臣說詩之格言,互相參考,推諸政令,措之施爲,一切以古聖王爲監法焉。敦仁曰,今當講筵日開,玉堂聞甚苟艱矣。本館成錄,已爲閱月,而時無首相·文衡,以致都堂會圈之尙今延拖,玉堂漸無以備員云,誠極可悶矣。上命掩卷。上曰,史官就座。仍命退,諸臣以次退出。
上在昌德宮。停常參·經筵。
權敦仁啓曰,明日常參·經筵,取稟。傳曰,只晝講。
徐淇修,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
權敦仁啓曰,藥房提調·副提調持湯劑來待矣。傳曰,封入。
又啓曰,左副承旨尹命圭,同副承旨洪遠謨今日不爲仕進,竝卽牌招,何如?傳曰,允。
又啓曰,臣敦仁今日文忠公李恒福祠板致祭進去,下直之意,敢啓。傳曰,知道。
傳于洪赫曰,召對爲之。
傳于洪遠謨曰,文衡差出。
洪遠謨啓曰,文衡差出事,啓下矣。時原任大臣,前大提學,政府西壁六卿,判尹,卽爲命招,使之會圈,何如?傳曰,允。
又啓曰,文衡差出事,命下矣。政官牌招開政,何如?傳曰,允。
傳于洪遠謨曰,時原任大臣,前大提學更爲命招。
洪遠謨啓曰,左參贊洪羲俊,工曹判書金箕殷,判尹朴周壽牌不進推考傳旨,今方捧入。而大提學會圈命下之後,如是違牌,事甚未安。竝更牌招,何如?傳曰,允。
又啓曰,吏曹判書沈能岳,參判林景鎭牌不進推考傳旨,今方捧入。而開政命下之後,如是違牌,事甚未安。參議未差,判書·參判,竝更牌招,何如?傳曰,允。
又啓曰,左參贊洪羲俊,工曹判書金箕殷再牌不進推考傳旨,今方捧入,而大提學會圈命下之後,連事違召,事甚未安。所當更請牌招,而係是一日三牌,何以爲之?敢稟。傳曰,牌招。
賓廳啓曰,大提學圈點事,命下矣。臣等來會賓廳,圈點以入之意,敢啓。傳曰,知道。
賓廳大提學圈點,五點洪奭周·徐有榘,四點金祖淳·朴宗薰·申在植,以金祖淳爲大提學。
徐淇修啓曰,卽者兵曹郞廳來言,來三月初五日大報壇祭親傳香時,侍衛節目,別雲劍望及把守單子,當爲修正,而判書柳相祚在外,次堂例不得擧行云,何以爲之?敢稟。傳曰,次堂擧行。
義禁府啓目,前承旨金正喜擊錚原情云云。驚動天聽,罪合萬殞,無任惶隕之至敎事爲辭爲白有如乎,臺啓方張,罪案至重,原情勿施,何如?判付啓依允。
右承旨金裕憲,右副承旨徐淇修等啓曰,臣等卽見金吾回啓之到院者,有前承旨金正喜爲其父魯敬訟冤之原情,臣等相顧愕貽,不勝憂歎之至。噫,抑情仕宦之說,沮戲大婚之罪,國言喧騰,臺論方張,則敢生僥倖之計,有此呼籲之擧,豈不萬萬無嚴乎?擊錚回啓,事係時急,雖不得不捧入,而憂憤之極,相率聯籲,伏願聖明,淵然深思,明降處分,以嚴隄防焉。惶恐敢啓。答曰,該府旣請勿施而允下,又何必張皇乎?勿煩。
徐淇修啓曰,大司憲宋穉圭,掌令趙渡,持平韓升烈在外,金在榮未署經,執義金鼎集,掌令具齡錫牌不進,監察茶時之意,敢啓。傳曰,知道。
以大司諫嚴燾,執義金鼎集,掌令具齡錫牌不進罷職傳旨,傳于徐淇修曰,只推。
以左副承旨尹命圭牌不進罷職傳旨,傳于洪赫曰,只推。
傳于洪遠謨曰,山林外臺諫竝許遞,今日政差出。
有政。吏批,判書沈能岳,參判林景鎭進,參議未差,左承旨洪赫進。啓曰,臺諫多窠,今當差出,而擬望之人乏少,外任竝擬,何如?傳曰,允。以宋啓榦爲吏曹參議,洪永觀爲大司諫,趙萬協爲執義,金秀萬爲司諫,盧尙羲·韓夢奎爲掌令,李垿·宋尙玉爲持平,黃基文爲獻納,金在田·徐戴淳爲正言,李基華爲校理,李寅臯爲兼說書,李根友爲戶曹參議,金漢淳爲敦寧判官,趙得林爲監察,李祿在爲平市主簿,韓守一爲典獄主簿,柳相祚爲軍器提調,柳興禹爲厚州府使,金裕鎭爲漢城庶尹,沈能默爲中部令。大提學單金祖淳,錦陽君單朴齊聞,前兵使柳相弼今加嘉善加資事承傳,贈吏參徐有老贈吏判例兼,都摠管徐耕輔考,前郡守柳現海今加通政,朝官年八十加資事承傳,故府使李懋兵參例兼,故通德李萬贈吏議,故學生李鐩贈僕正,已上全羅兵使李顯英三代追贈,兼持平崔致憲減下,洪川縣監南芝耈,廣州判官林顯喆相換,兼弘文館大提學單金祖淳,兼藝文館大提學單金祖淳,兼知成均館事單金祖淳,訓鍊都監提調單柳相祚,禁衛營提調單柳相祚,御營廳提調單柳相祚,直閣單金鼎集,崇政金相淳今加崇祿,資憲吳繼淳今加正憲,通政李宜敎今加嘉善,嘉善朴命俊今加嘉義,通訓李宜敍今加通政,已上加資事承傳。
兵批,判書柳相祖在外未肅拜,參判李志淵病,參議洪祐燮入直進,參知宋祥來病,同副承旨洪遠謨進。同知單金陞鼎,大護軍金學淳,護軍鄭基一·柳相弼·金應鎭,副護軍朴永元·吳致愚·嚴燾·申在健,副司直李淵祥·具齡錫·趙渡·李象敬·李應信·金在榮·韓升烈·鄭琦和,副司果趙萬協·黃浩民·尹致定·徐道裕·趙秉憲,以上竝單付。
以公忠監司洪羲瑾狀啓,天安郡民家失火事,傳于洪赫曰,聞甚矜惻,元恤典外,別加顧助,結構奠接之方,令廟堂措辭分付。
以江原監司尹聲大狀啓,平昌郡民家失火事,傳于洪赫曰,聞甚矜惻,元恤典外,別加顧助,結構奠接之方,令廟堂措辭分付。
兵曹,以李恒權爲禁衛中軍。
洪遠謨,以弘文館言啓曰,副修撰徐有贊旣有只推之命,卽爲牌招察任,何如?傳曰,允。
又以吏曹言啓曰,公州幼學黃基星擊錚原情據刑曹覆啓內,令吏曹稟處事,允下矣。取見其原情內辭緣,則黃基星爲其母尹氏年九十封爵事也。士族婦女之年九十封爵,載在法典矣。當初歲首抄報時,未知緣何見漏,關問該道道臣處,使之詳査狀聞後,更爲稟處,何如?傳曰,允。
又以奉常寺都提調·提調意啓曰,祭享所用春等中脯三百四十六貼八條,今二月二十六日畢造,而所入牛隻爲三十五首矣。進上看品中脯二貼,依定式封進之意,敢啓。傳曰,知道。
徐淇修,以義禁府言啓曰,咸鏡監司朴宗薰狀啓內,會寧前府事尹載健罪狀,令攸司稟處事,啓下矣。尹載健時在任所,依例發遣府書吏,交代後拿來,何如?傳曰,待待命拿囚。
義禁府啓目,富寧前前府使尹喜豐亦,問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。
又啓目粘連,向前尹喜豐亦,所逋還穀折米千餘石,勘限已過,全不備納,誠極該然,以此照律,何如?判付啓依允。
又啓目粘連,向前罪人趙方佩亦,殿牌作變節次,旣已箇箇承款,同推考覈親問,結案按覈取招爲白有如乎,依例令義禁府稟處亦爲有置,年前筵稟定式之後,孥戮破家瀦澤等節,自在勿論中是白在果,旁照犯上不道律,罪人趙方佩,依已例令本道道臣,近邑守令中別定假都事,卽其地不待時處斬之意,分付,何如?判付啓依允。
徐淇修,以義禁府言啓曰,擊錚罪人,捧供後卽爲放送,曾有定式矣。金正喜旣已捧供,依定式放送之意,敢啓。傳曰,知道。
校理林永洙,副校理趙秉常,修撰閔泰鏞,副修撰李敦榮等箚曰,伏以,臣等卽伏見義禁府草記下者,有擊錚罪人金正喜捧供回啓之擧矣。噫,彼魯敬抑情仕宦之說,沮戲大婚之罪,國言喧藉而久愈拂鬱,臺論方張而尙未鞫覈,此已爲刑政之失,而其子之敢懷僥倖,有此呼籲者,豈不萬萬無嚴乎?臣等憂惋之極,相率聯控,伏願聖明,亟賜處分,以嚴隄防焉。取進止。答曰,省箚具悉。已諭於院議之批矣。
刑曹判書徐有榘,參判任存常,參議李景在聯名疏曰,伏以,臣等憂憤所激,疾聲聯籲,兪音之降,措手而祝,及伏奉批旨下者,相顧愕貽,不勝抑塞惋鬱之至。批旨若曰,此義理之嚴與不嚴,不係於擊錚罪人之刑配與否,聖意攸存,臣等豈不仰認而莊誦也?第竊念明義一部,我東之麟經也。大義數十,炳如日星,千古在前,質聖人而無疑,窮塵未來,俟百世而不惑,我聖上所以繼志述事者,惟曰此箇義理而已,群下所以追先報今者,亦惟曰此箇義理而已。魑魅之跡,莫逃於禹鼎,蝃蝀之沴,罔干於太淸,則幺麽逆孽之懲治,誠不足加損於大義之闡明,而擊石之火,終至燎原,蟻封之穴,馴致決隄,古人炯戒其理不忒。噫,彼梟獍之遺種,敢萌掉脫之凶圖,肆然犯蹕,無難鳴錚,此何國綱,此何世變?於此而不加嚴處,任渠偃息,則自玆以往,凶醜餘孽,將何所嚴畏顧忌,不思所以呼冤道屈,以覬覦萬一之僥倖哉?一百榮何足言,而論厥負犯,所欲疑亂者,卽莫大之義理也,所欲毁劃者,莫嚴之隄防也。然則防微而杜漸,懲一而勵百,豈非今日明義理嚴隄防之一大關捩也哉?臣等職忝司法,義重執藝,成命久淹,擧行末由,惶阨憂嘅,不知所裁,玆不得不相率申籲,仰瀆崇嚴。伏乞淵然深思,亟賜處分,仍治臣等瀆擾之罪,以嚴義理,以安私分,千萬幸甚,臣等無任云云。答曰,省疏具悉。此豈如是支離煩瀆之事乎?卽爲依前敎擧行。
平安監司金學淳疏曰,伏以,臣伏奉本月初十日所下敎旨,以臣進階爲資憲大夫者,臣聞命震駴,繼以感激,歷屢日而莫省所以自措也。臣以無似,冒膺藩寄,居然歲再更于玆矣。恩造雖隆於簡畀,鹵才蔑效於對揚,上而不能體懷綏之化,以紓九重之憂,下而不能盡蘇捄之策,以慰一方之民,徒費廩祿,無所猷爲,每中夜點檢,蹙蹙焉不遑自寧,縱荷聖度之包容,倖逭罪盭,苟有攸司之綜核,宜先斥去。迺者寵擢之命,忽下於千萬夢想之外,有若嘗功晉秩,如古之所以車服璽書之表異之者然,如臣庸陋,何以得此?以臣眇蔑,何以堪此?臣於拚誥之日,浿上吏民,動色聳觀,龍光所被,榮耀赫然,而以臣視臣,有靦其面,將以使遐土群情,議朝廷黜陟之政,而且無以勸懲於居官者之心,是豈細故也哉?噫,正卿之職,亞於三公之列,其地望也甚隆,廟堂剡採諸一世之論,其掄揀也必愼,自昔躋是爵者,或德器才猷,爲世所推,或幹局功能,厥績孔茂,然後輿情洽然,國家賴之,其人之得失,而朝著常爲之輕重,近來遴選,雖曰不及於古,亦必取年資之久近與踐歷之多少,而進退之要,皆有可紀之勞,當遷之階而後,擧而畀之,未嘗有無其實而濫叨者。若臣者,通籍立朝,雖近三紀,居官任職,未著一能,人器長短,固已天鑑之畢燭,聲價優劣,自有月朝之定論,徒以揚歷之僥濫,獲廁宰列,夷考績庸之淺尠,無異新進,竝與上所云可紀當遷者而無藉口,今乃不核名實,不計賢愚,而以堂堂命德之器,容易加之於匪其人,則未知其何所據,而國之所以愼惜爵賞,礪世磨鈍之具,直如是而已耶?名器之褻越,官方之隳壞,其將自臣而始,冥升之愧,負乘之咎,猶屬臣一己之私,而竊恐誤恩一下,傳笑八方,其貽羞廷紳,玷累聖簡,臣實有罪。今若憑恃寵靈,恬若固有,不思所以循墻之義,則殆所云不識人間羞恥事者也。臣雖奊詬,寧忍爲此?仍伏念,臣於藩屛重任,不合久冒,固宜早卽引去,獲免畢竟僨誤,而今此贈秩之寵,又添匪分之懼,蚊山之負未釋,鵜梁之刺且興,福過則招災,器盈則易溢,鬼猜神怒,卽固然於物理,履薄臨深,未足喩此戰兢,是豈可一日安於中者乎?玆敢披瀝衷懇,冒瀆崇嚴。伏乞聖慈,俯垂鑑諒,將臣新授資級,亟賜收還,以重公器,仍命鐫改臣所叨藩任,以幸公私,以安微分,不勝大願。臣無任云云。答曰,省疏具悉。晉秩,公議也,何辭焉?藩任,特爲許遞。
大司諫嚴燾疏曰,伏以,臣於日昨,以麟賊孫百榮嚴處事,纔呈一疏,而未蒙允許,臣固知聖度雖出於天大,方寸轉切於憂憤,爲世道深慮而却顧矣。繼伏見院議之啓,噫嘻,人心雖曰日下,隄防雖曰日弛,豈有如金正喜之無嚴至此極者乎?設令情有可原,跡有可疑,事關凶逆,固不可若是跳踉,況彼正喜之父魯敬,是何等悖逆也?觀於前後疏啓,已露之端緖莫掩,無將之情節畢彰,悖說肆發於稠座之中,凶言專襲於裕賊之套,十手所指,一世譁然,愈久而愈憤,至今偃息於海島,已是失刑之大者,渠何敢托以爲父,闖生掉脫之心,欲售嘗試之計,而且其爰辭,專沒歸趣,所謂藉口援引者,不過是在謫之人同堂之兄也。欲巧反拙,莫甚於此,且言出渠口,其孰信之乎?此箇逆案,磨泐他不得,則渠雖喙長三尺,其於擧世之所共誅,何哉?此專由於不畏國法,蔑視王綱之致,世道之斁敗,法紀之隳壞,孰大於此?此路一開,末流之弊,有不勝言,此不可以與尋常罪囚,依例放送而止。臣謂擊錚罪人金正喜,亟賜處分,以嚴隄防,不勝幸甚。臣無任云云。省疏具悉。已諭於諸批,勿煩。
執義金鼎集疏曰,伏以世道降而義理漸晦,國綱弛而亂逆不懼,至於擊錚罪人金正喜之事而極矣。噫,彼魯敬抑情仕宦之說,沮戲大婚之計,國言久而益騰,天討迄未大行,究竟勘處,止於島棘,此已是失刑之大者,而其子之肆然鳴金,敢生掉脫之計者,是又何許變怪也?今日朝廷,苟有一分紀綱,使此睯頑之輩,咸知辟以止辟之義,則豈有是歟?夫義理人所共守,亂逆人所共討,而惟其所以必守必討,非直天經民彝之所同得爲然耳,蓋將以是而壹世敎而靖民志也。今以魯敬之罪犯關係,尙懷呼籲之心,敢肆窺闖之習,則伏莽之戒,其將接跡而起,愚臣區區之慮,不但爲豕躑氷堅之憂而已,豈不大可懼哉?伏乞聖明,淵然深思,廓揮乾斷,嚴降處分,俾義理明隄防嚴焉。臣無任云云。省疏具悉。已諭於諸批,勿煩。
掌令具齡錫疏曰,伏以,臣卽伏見義禁府草記下者,有擊錚罪人金正喜捧供回啓之擧。噫,彼魯敬抑情仕宦,沮戲大禮之罪,已成八字斷案,而鞫覈尙稽,輿憤愈鬱,此已是刑政之失也。爲其子者,固當惶縮屛伏,恭竢勘處之不暇,而今者正喜,乃敢於淸蹕之路,肆然鳴金欲爲掉脫之計,極口發明,覻望僥倖,其所呼籲嘗試之意,極爲無嚴而駭惋矣。伏願聖明,亟降處分,以嚴隄防焉。臣無任云云。省疏具悉。已諭於諸批,勿煩。
副校理吳致淳疏曰,伏以,臣母素抱貞疾,蛔與冷積,遇寒危劇,當暑少歇者三十有餘年矣。到今衰老,症形添加,內而刺痛,外而牽引,四肢不仁,轉側須人,連試雜藥,少無功效,土敗胃閉,食飮專阻,虛損勞傷,羸殘廢頓,亦已數載。臣誠孝淺忽,旣不能祈感神明,俾完不遂之身,又不能旁求靈藥,以盡療治之道,徒然抱悶自悼,不幸臣又命薄,終鮮兄弟,且無子女,左右扶將,惟臣一人,暫時離側,情理所難。向伏承除旨,屢違嚴召,罪積逋慢,只有悸恐,適於日前,臣母之病,若有動靜,起居房闥,故趨謝天門,仍留禁直,再登前席,橫經昵侍,自顧賤陋,光榮極矣。及夫歸家,母病越添於臣數日在直之間,滯泄成痢,痰喘兼眩,委貼床笫,氣息危綴,時月之內,難望其瘳,專由於臣不在傍,將護失宜之故也。心意焦遑,罔知攸措。顧今晝講召對,次第日開之時,經幄重任,不可暫曠,而以若方寸,萬無出仕之路,玆敢不避猥屑,仰暴悲苦之辭。伏願聖慈,俯垂矜諒,亟遞臣所帶之職,俾便救護,仍治臣瀆擾之罪,以安私分焉。臣方丐免,不暇言他,而卽接小報,始知有金正喜爲父訟冤之擧。國綱何如是不嚴,人心何如是無忌也?實不勝憂歎之至。噫,彼魯敬抑情仕宦之說,沮戲大婚之罪,是何等負犯,而肆然鳴金於蹕路咫尺之前,敢懷僥倖之計,喧騰之國言,方張之臺啓,將欲置於何地耶?此而尋常處之,則輿憤莫洩,群情愈沸,而繼伏見院議堂箚批旨下者,終靳嚴處,豈可以原情勿施爲當,而不懲其無嚴之習乎?愕貽失圖,不任抑鬱,敢附明張之義。伏願聖明,淵然深思,嚴加處分,俾世道靖而隄防嚴焉。臣無任云云。省疏具悉。爾其勿辭救護。末段事,已諭於臺批矣。
副修撰徐有贊疏曰,伏以,臣僇人也。自作難逭之孽,躬犯罔赦之科,薄竄旋宥,惶懍冞切,杜門縮伏,含恩訟愆者,周歲于玆矣。千萬不自意,玉署特點,遽紆簪履之收,馹召繼降,鄕里動色,臣雙擎華誥,感淚交頤,誠不知何以得此於聖明之世也。臣謭劣顓愚,最居人下,而濫竊科第,偏被洪渥,前後踐歷,罔非踰涯,孤根弱植,居常懍惕,早晩顚沛,自知不免,而至於再昨冬遭罹,至今追惟,魂夢猶驚。臣於其時,適祟傷寒,委頓沈淹,房闥之間,蠢動無路,乃敢違牌於大論方張之日,揆以古人輿疾之義,臣罪臣自知之,司直之地,聲罪狼藉,臣何敢有一毫怨尤之心哉?誠如人言,誅殛猶輕,屛裔薄譴,匪罪伊恩,瘴海畢命,固所甘心。迺者聖鑑孔昭,未過數月,特蒙恩宥,歸見八耋病父,父子兄弟,聚首呑聲,恩山德海,報答無階,只自期沒齒田廬,歌詠聖澤,生生世世,隕結圖酬而已。夫豈有一分餘念,或及於名塗進取哉?臣雖頑如木石,豈不欲聞命蹶,少伸微誠於逖違之餘,而第念,臣之獲全性命,已非始望,復廁簪紳,寧有是理?苟使臣徒懷榮寵,不顧廉防,揚揚冒出,自同平人,則眞是不識世間有羞恥事者,而適足以重犯無忌憚之罪而已。臣何敢爲此也?矧今尺五之筵頻開,晝三之接斯勤,凡在橫經之列者,孰不歡欣舞蹈,昵陪爲榮,而臣獨鐵限在前,日事違逋,有臣如此,生不如死,玆敢疾聲呼籲於黈纊之下。伏乞聖明,特垂鑑諒,亟許鎸臣職名,仍命刋名朝籍,以存廉防,以安微分焉。臣於丐免之章,何敢贅他,而目今隄防不嚴,變怪層生,至於今番擊錚罪人洪百榮·金正喜而極矣。噫,彼麟賊沮遏大計之凶圖逆節,卽百世不宥之賊,千載不易之案也。一部明義,炳如日星,而凶孽之肆然鳴金於蹕路之前,有若尋常訟冤者然,國綱世變,胡至此極?至於正喜之放恣跳踉,又何無忌憚之若是也?渠父魯敬抑情仕宦等凶言,已是孤恩背國,沮戲大婚,甘與裕賊同歸,尙今假息,失刑之大者,而島棘未幾,敢懷僥倖,有此呼籲者,豈不萬萬無嚴乎?此若不嚴加典刑,則非特此兩賊之餘孽,將不知何許凶徒逆種,接踵而起,擧懷覬之心,豈不大可懼哉?伏乞聖明,穆然深思,竝賜處分,以靖世道而嚴義理焉。臣無任云云。省疏具悉。往事何必提引?爾其勿辭。末段事,已諭於諸批,勿煩。
壬辰二月二十六日午時,上御熙政堂。召對入侍時,參贊官洪赫,侍讀官林永洙,檢討官閔泰鏞,待敎李肯愚,假注書李心容,記注官金聖默,記事官李公翼,各持孟子第三卷,以次進伏訖。上曰,注書,誰也?赫曰,李心容矣。上曰,吏官分左右。上曰,開卷讀之。永洙讀自此其大略,止在君與子矣。上曰,文義陳之。永洙曰,井地之制,自周東遷以來,寢廢不行,當時諸侯,取民無節,欲去其迹,而先王規劃之制,蕩然無遺,雖以亞聖之多聞博識,所記者不過大略耳。然法不徒行,人存則擧,以此大略,從以潤色之,則惟在時君與輔相之人矣。以我朝論之,井田之制,今不可遽議,而近者田政紊亂,民多偏苦之患,此不可無因時制宜,去其太甚,以爲恤民之方,惟在殿下深加體念焉。上命掩卷。上曰,史官就座。仍命退,諸臣以次退出。
上在昌德宮。停常參,只晝講。
尹命圭啓曰,明日常參·經筵,取稟。傳曰,停。
徐淇修啓曰,大司憲宋穉圭,執義趙萬協,掌令盧尙羲·韓夢奎,持平李垿·宋尙玉在外,監察茶時之意,敢啓。傳曰,知道。
洪赫啓曰,右承旨金裕憲今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
尹命圭啓曰,來初一日輪對日次矣,敢稟。傳曰,當次人受點,後日次待令。
傳于尹命圭曰,肇建之舊甲又回,豈能無興感之心?武安王南廟,當親行奠酌禮,日字以來月旬前擇入。東廟,令將臣攝行,南原·康津兩廟,則獻官當令本道兵水使分進,該房知悉。
傳于尹命圭曰,南原·康津武安王廟行祭時,康津則兵使進去,南原則水使進去,而程途遙遠,奠酌日同爲設行,其勢似難,日字則令該曹量宜擧行。
傳于尹命圭曰,明日輪對官來待。
傳于尹命圭曰,今年正月以後輪對受點人來待,其前受點人,竝置之。
徐淇修啓曰,奏御文字,何等審愼,而擧條書入之際,有此做錯,致勤下敎,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處。爾亦推考。
備邊司薦望,以沈能岳爲平安監司。
尹命圭啓曰,吏曹郞廳來言,本曹判書有闕,政事,取稟。傳曰,當日爲之。
以右承旨金裕憲牌不進罷職傳旨,傳于洪赫曰,只推。
以副修撰徐有贊牌不進罷職傳旨,傳于尹命圭曰,只推。
尹命圭,以吏曹言啓曰,來三月初六日,行大報壇祭攝行祭,獻官當以時原任大臣中塡差,而領中樞府事南公轍,判中樞府事李相璜·鄭晩錫,俱以病不得進參,議政府右議政金履喬,藥院都提調,例不得塡差,大臣之中,無可差之員,何以爲之?敢稟。傳曰,以都尉塡差。
又以禮曹言啓曰,武安王南廟親行奠酌禮日字,以來月旬前擇入事,命下矣。令日官李秉洪推擇,則來三月旬前,連値齋日與拘忌,惟十二日爲吉云,何以爲之?敢稟。傳曰,以此日爲之。
又以弘文館言啓曰,副修撰徐有贊疏批已下,卽爲牌招察任,何如?傳曰,允。
玉堂前望單子入之,應敎趙斗淳,副應敎李淵祥,校理金逸淵,修撰黃浩民·金遇明落點。
尹命圭,以弘文館言啓曰,下番闕直,事甚未安。新除授修撰黃浩民·金遇明與副修撰李敦榮,一體牌招,以爲推移入直之地,何如?傳曰,允。
徐淇修,以訓鍊都監言啓曰,本局千摠李應植身病甚重,勢難察任,改差,何如?傳曰,允。
又以御營廳言啓曰,本廳中軍任聖臯身病甚重,勢難察任,改差,何如?傳曰,允。
義禁府照目,粘連富寧前前府事尹喜豐矣本府議啓內,所逋還穀折米千餘石,勘限已過,全不備納,誠極該然,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。
正言金在田疏曰,伏以,亂臣賊子從古何限,而豈有若麟漢·魯敬之窮凶絶惡,自陷大戮者哉?噫,麟漢斷案旣成,王章有施,少洩神人之憤,而至若魯敬,則沮戲大婚之陰計,抑情仕宦之悖說,眞贜畢露,聽聞喧傳,人皆欲得而誅之者久矣。尙保首領,雖出於我殿下寬仁之大德,而輿憤益熾,群情方沸,不意今者,麟漢之孫百榮,魯敬之子正喜,何敢生心,欲售僥倖之計,謂之訟冤,肆然鳴金於蹕路之前,擧條無嚴,辭意叵測,國有三尺,其敢然乎?此而不已,則元惡大憝,孰不鳴冤,而末流之弊,將不知至於何境矣。大僚之章,喉院之啓,堂箚臺疏,次第迭發,此可見公議之大同,而終靳允兪,雖欲包容之寬貸之,其於輿論之莫遏,後弊之難杜,何哉?伏願聖明,淵然深思,亟循群下之請,洪百榮·金正喜,亟賜處分,以明義理,以嚴堤防焉。臣無任云云。省疏具悉。已諭於諸批,勿煩。
壬辰二月二十七日午時,上御熙政堂。晝講入侍時,特進官鄭基善,同知事金陽淳,參贊官洪遠謨,侍讀官趙秉常,檢討官閔泰鏞,假注書韓宓履,記事官李謙在·李公翼,各持書傳第三卷,武臣鄭壽基以次進伏訖。上曰,史官分左右。仍命開卷讀之。秉常請讀前受音。上曰,新受音讀之。秉常曰,經筵事體與召對有異,自上讀前受音後,當奏新受音矣。上曰,前受音置之。秉常讀自荊河,止達于河。上曰,音釋奏之。秉常奏音釋。上曰,文義陳之。秉常曰,田賦之等,貢篚之物,各隨其州,分定有制,此州之敍例,別無可以拈出者,而第以貢篚論之,漆枲絺紵纖纊之屬,皆常用之物,故制以常貢磬錯,異於常用,故特以錫貢別之。蓋磬錯不過是厥土常有之物,易得之産,而必待錫命而後貢者,恐其煩民而啓弊也。於此可見古聖人制貢之深意矣。至於我朝國初貢役設施之規,皆以惟正之供爲式,難得不恒有之産,未嘗責應於民,可以永久無弊,而近世以來,漸不如前,往往多無名之徵,至有非其産而責納者,與古之錫貢之義遠矣。伏願殿下,於此深加軫念焉。上曰,下番陳之。泰鏞曰,漆枲絺紵纖纊,皆是民生日用之不可闕者也。上之取下,無珍異之耽,下之貢上,以惟正爲式,上下之間,交相忠愛,以之民力紓而國計裕,此聖人制貢之至意也。夫從古爲國計者,必先裕民,裕民之道,亶在乎崇儉節用,而叔季以降,賦斂繁重,奢侈日滋,轉至民窮財竭,莫可收拾之境,爲君上者,苟存心於此,而思所以捄其本,則特一轉移間事耳。惟殿下深軫此義,常加體念,是臣區區之望也。上曰,同知事陳之。陽淳曰,豫州在天下之中,商之亳都,周之洛邑是也。蓋玆宅于土中,非直爲道里均適,亦所以表正萬方,實有建中建極之義,人主居正出治,一言一事,或涉於偏倚,則有乖於表正建極也。二代郅隆之治,莫非執中之心法,伏願殿下,懋哉懋哉。上曰,特進官陳之。基善曰,兩儒臣所陳之外,別無可陳之文義,而漆枲絺紵,卽常貢之物,故書以厥貢磬錯,非常用之物,故書以錫貢,二字之間,謹嚴如此,蓋慮後之人君,或於常貢之外,取於民無節,故古聖人任土作貢之意,其詳密有如是矣。一或踰制,民受其病,如唐宋以來,貢荔稅茶,啓當時無窮之弊,貽後世無窮之譏,其得失果何如哉?大抵取之無制,專由於用之不節,故經曰節以制度,又曰節用愛民,上下番所奏,俱極切實,伏願留神採納焉。上曰,參贊官陳之。遠謨曰,兩儒臣所奏,俱甚切實,伏望體念焉。陽淳曰,當此講筵日開之時,玉堂番次苟艱,而在外者爲三人,實病實故,又有二人云,合有變通之道,敢此仰達矣。上曰,在外及有實病實故玉堂竝許遞,前望單子入之。出擧條上命掩卷。上曰,史官就座。仍命退,諸臣以次退出。
上在昌德宮。停常參·經筵。
尹命圭啓曰,玉堂備員間視事頉稟之意,敢啓。傳曰,知道。
金裕憲啓曰,大司憲宋穉圭,執義趙萬協,掌令盧尙羲·韓夢奎,持平李垿·宋尙玉在外,監察茶時之意,敢啓。傳曰,知道。
又啓曰,藥房提調持湯劑來待矣。傳曰,封入。
尹命圭啓曰,輪對官來待矣。傳曰,入侍。
韓宓履拿處,代以尹敎成爲假注書。
金裕憲啓曰,假注書尹敎成時無職名,令該曹依例付軍職,冠帶常仕,何如?傳曰,允。
傳于徐淇修曰,召對爲之。
尹命圭啓曰,卽者吏曹郞廳來言,政事當日爲之事命下,而判書未差,參判林景鎭病不來,參議宋啓榦在外,不得開政云。參判卽爲牌招,何如?傳曰,允。
正言金在田啓曰,臣曾叨是職,以合啓中有難聯參,援例陳籲,獲蒙恩遞,千萬不自意,除旨又下,適當聲討方張之時,粗效沐浴之請,而區區私義,與前無異,何可一日蹲冒於臺地乎?請命遞斥臣職。答曰,依啓。
有政。吏批,判書未差,參判林景鎭進,參議宋啓榦在外未肅拜,左副承旨尹命圭進。啓曰,判書未差,參議在外未肅拜,小臣獨政未安,何以爲之?敢稟。傳曰,仍爲之。以李光文爲吏曹判書。再政。徐耕輔爲刑曹判書,朴齊聞爲左尹,趙寅永爲知經筵,柳幼獜爲掌樂正,朴宗琬爲典簿,李正榦爲贊儀,安友良爲引儀,金愼根爲尙衣別提,金賢根爲濟用提調,徐念淳爲龍岡縣令,姜棨爲居山察訪,承文正字單金養默,平安監司單沈能岳,洪川縣監林顯喆,富平府使成道默相換,故學生黃銑·黃贈童敎,孝行卓異贈職事承傳,以宋持養爲正言。
兵批,批書柳相祚在外未肅拜,參判李志淵病,參議洪祐燮入直,政事進,參知宋祥來病,右承旨金裕憲進。大護軍徐有榘,護軍尹命烈·李恒權,副護軍柳觀海,副司直李正耆,李寅弼·李基華,副司果金羽根·閔泰鏞·金在田以上竝單付,兼平安道兵馬水軍節度使單沈能岳。
傳于尹命圭曰,在外吏曹參議許遞,今日政差出。
吏批,三政。以趙秉鉉爲吏曹參議,卜來相爲咸鏡都事,左尹單李寅泰,右尹單朴齊聞。
以修撰金遇明,副修撰李敦榮牌不進罷職傳旨,傳于尹命圭曰,只推。
兵曹,以柳相弼爲御營中軍。
尹命圭,以弘文館言啓曰,副應敎李淵祥,修撰黃浩民在外,副校理吳致淳受由,下番闕直,事甚未安。修撰金遇明,副修撰徐有贊·李敦榮旣有只推之命,與應敎趙斗淳,校理林永洙·金逸淵,竝卽牌招,以爲推移入直之地,何如?傳曰,允。
以應敎趙斗淳,校理林永洙·金逸淵,修撰徐有贊,副修撰金遇明·李敦榮牌不進罷職傳旨,傳于尹命圭曰,只推。
以濟州牧使李禮延狀啓薦新靑橘不得如例封進,惶恐待罪事,傳于尹命圭曰,勿待罪事,回諭。
尹命圭,以禮曹言啓曰,卽接濟州前牧使李禮延狀啓謄報,則來三月令薦新所封靑橘,一一摘取,合爲二百五十箇,宗廟魂宮薦新,無以備數,故謹援已例,都封上送于禮曹,以爲稟旨進獻之地爲辭矣。在前如此之時,多有減數薦獻之例,今亦依已例分排,當日薦進,何如?傳曰,允。
洪遠謨以濬川司言啓曰,本司都廳訓鍊都監千摠李應植改差,代以訓鍊都監別將李貞坤差下,使之察任,何如?傳曰,允。
金裕憲,以義禁府言啓曰,時囚罪人尹喜豐杖一百流三千里定配照律公事判付內,依允,功減一等事,命下矣。尹喜豐功減一等,杖一百收贖,告身盡行追奪,黃海道遂安郡位羅驛徒三年定配,而以議啓內辭意,具罪目依例發遣府書吏,押送配所,何如?傳曰,允。
義禁府啓目,假注書韓宓履原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
領敦寧金祖淳疏曰,伏以,臣蒲柳之質,歲深時邁,癃朽無用,日著於狀,竊庶幾天鑑燭之已詳矣。千萬不自意,文衡重授之擧,乃在於病伏呻吟之中,臣深夜聞命,蹶然推枕,始而驚瞠於則哲之明,繼而爲文苑怊悵歎惜也,何者?臣之猥玷是任,今三十有一年矣。前後屢除必辭,卸解而後止者,無他,自知甚眞,微諒有在,不敢以是人居是任故耳。年前暫拜,非得已也。職爲傳硯事急,推誘無地,姑且冒沒擧代,冀獲永免而已,敢萌僥倖於蹲據,區區衷懇,嘗已悉暴於淸燕之侍,亦庶幾天聽徹之必熟矣。未審今者,何取於癃朽無用之狀而必取之,何强於衷懇已暴之餘而欲强之乎?蓄新而用舊,非使器也,推後而居前,非順軌也,此臣之所驚瞠於則哲之明者也。夫遴選之職,孰非要重,而文衡爲首,得其人則黼黻笙鏞之美,固可以觀,無其人則菁莪柞棫之化,不可以贊,文衡之於國家,所關有如是矣。一自端揆入相,文苑遂空,脈縷之相傳,可謂岌岌垂絶,而圈點之命,忽在是際,臣亦爲朝廷拭目,以俟其得人,及夫薦單之下,恩命誤在於臣身,殿下將謂諸人之才不如臣,而姑置無妨耶?抑以臣之見遇,異於諸人,不可以已耶?如曰不可以已,則臣固嘗屢經其銜,雖已無損於榮臣也,如曰姑置不妨,則文詞自有定價,不容低仰爲也。今番被圈之數,竝臣新舊共五人,臣請歷陳臣與四人之實,試垂照焉。臣之蔑裂衰謬,卽固捨無論,如朴宗薰之咀掇英華,不失規度,臣不及也。洪奭周之博學强記,應用不窮,臣不及也。徐有榘之力追古轍,至老靡休,臣不及也。申在植之經緯經史,主於從順,臣不及也。此皆今日之良才,而捨之不顧,最下如臣,乃使掩而過之,未審昭代之文治,何由而成。四方之文風,何由而振也?美珠委而魚目積,則其可謂寶藏乎,艾蕭茂而黍稷病,則其可謂沃土乎?此臣之爲文苑怊悵歎惜者也。則哲緣臣而爲累,文苑緣臣而遭厄,臣雖欲强顔冒恥,出而膺命,誠不可得,披瀉肝膈,粗效古人擧以自代之義。伏願聖明,俯察臣言之非妄非飾,亟賜鞶褫之恩,仍命更行圈點,揀於四人之間而畀之,則不但文苑光而賤分安,亦將使中外,知量才授官之盛德,顧不一擧而三獲哉?臣無任云云。答曰,省疏具悉卿懇。所請竝依施。仍傳于洪遠謨曰,此批答遣史官傳諭于領敦寧。
壬辰二月二十八日辰時,上御熙政堂。輪對官入侍時,左副承旨尹命圭,假注書李心容,記事官李謙在·李公翼以次進伏。輪對官社稷署令尹憙,瓦署別提鄭泌,司導寺奉事洪世圭,東氷庫別提金普根,兵曹正郞金景善,刑曹佐郞李儒勝,漢城府判官洪哲謨,都摠府都事申泰羲,宗廟署令兪碩柱,承文院判校金榶,尙瑞院副直長韓光臣,成均館典籍金泰顯,通禮院兼引儀方允默以次進伏楹外訖。上曰,史官分左右。命圭奏曰,輪對官受點中議政府司錄李維馨受由在外,工曹正郞金淵根呈辭在外,不得來待矣。上曰,輪對官進前奏職姓名。憙等以次進前奏職姓名。上曰,輪對官退出。憙等以次退出。命圭曰,碩柱奏對之際,有所做錯,推考,何如?上曰,依爲之。出擧條上曰,史官就座。仍命退,承史以次退出。
壬辰二月二十八日午時,上御熙政堂。召對入侍時,參贊官徐淇修,侍讀官趙秉常,直閣金鼎集,假注書尹敎成,記事官李謙在·李公翼,各持孟子第三卷,以次進伏訖。上曰,史官分左右。上曰,開卷讀之。秉常讀自有爲神農之言者,止以爲食。上曰,文義陳之。秉常曰,許行卽古所謂農家者流,其人與其學,皆不足稱也,而其負耒踵門,願受一廛,滕君行仁政之效也。仁政卽井田之謂,而行之未幾,隣國之民如許行者,聞風而趨,願爲之氓,則此可驗速郵之化也。若竟行其法,推而大之,則亦將天下之民,皆悅而願耕於野矣。由此觀之,非但井田爲然,人君行一善政,則下之從上,捷於影響,王道之易易,此其明驗也。伏願殿下於此,深加體念焉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
尹命圭啓曰,明日常參·經筵,取稟。傳曰,只晝講。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐淇修啓曰,大司憲宋稚圭,執義趙萬協,掌令盧尙羲·韓夢奎,持平李垿·宋尙玉在外,監察茶時之意,敢啓。傳曰,知道。
金裕憲啓曰,藥房提調持湯劑來待矣。傳曰,封入
傳于洪遠謨曰,召對爲之。
傳于尹命圭曰,前任大提學命招,文衡會圈。
尹命圭啓曰,前任大提學命招,文衡會圈事,命下矣。時原任大臣,政府西壁六卿判尹,竝卽命招,使之會圈,何如?傳曰,允
又啓曰,文衡會圈事,命下矣。政官牌招開政,何如?傳曰,允。
又啓曰,吏曹判書李光文,參判林景鎭,參議趙秉鉉牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
尹命圭以賓廳言啓曰,臣以大提學會圈事,承命來會賓廳,而應參諸人中左參贊洪羲俊,吏曹判書李光文,刑曹判書徐耕輔,漢城府判尹朴周壽俱爲懸病不進,竝卽牌招,何如?傳曰,允。
又以賓廳言啓曰,以大提學圈點事,臣與應參諸人來會賓廳,今方會圈之意,敢啓。傳曰,知道。
又以賓廳言啓曰,大提學圈點以入,而前大提學金祖淳嫌不自書其名,依前例添書圈點之意,敢啓。傳曰,知道。
又以賓廳言啓曰,大提學圈點事,命下矣。臣等來會賓廳,圈點以入之意,敢啓。傳曰,知道。
賓廳,大提學圈點,三點朴宗薰·洪奭周·徐有榘·申在植·金祖淳,以洪奭周爲大提學。
尹命圭啓曰,吏曹判書李光文,參判林景鎭,參議趙秉鉉再牌不進推考傳旨及罷職傳旨,今方捧入。而開政命下之後,連事違召,無意承膺,事體所在,誠甚未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判一體更爲牌招,違牌勿爲呼望。
傳于尹命圭曰,吏判疏批已下,卽爲牌招。
尹命圭啓曰,吏曹參議趙秉鉉疏批已下,一體牌招,何如?傳曰,允。
有政。吏批,判書李光文進,參判林景鎭,參議趙秉鉉式暇,左副承旨尹命圭進。以徐有榘爲藝文提學,弘文館大提學單洪奭周,藝文館大提學單洪奭周,知成均事單洪奭周。
兵批,判書柳相祚在外未肅拜,參判李志淵入直進,參議洪祐燮,參知宋祥來病,同副承旨洪遠謨進。副護軍單宋啓榦,副司正單尹敎成。
以韓宓履議處啓目,傳于洪遠謨曰,分揀。
尹命圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
吏曹判書李光文疏曰,伏以,臣蚤歲通籍,事我殿下,日月久矣。惟其久也,故節次推遷,歷試內外,殆無官不做,是皆臣厚誣聖明,滾到于此,點檢平生,罔非僥倖,而惟殿下曲加假借,不惟不斥退,猶復器使不住,恩山德海,欲報無極,每自思惟,只有汗淚交逬而已。今玆除命,又胡爲而至哉?天官之長,卽古之冢宰耳,握銓鏡而別姸媸,進退一世之才彦,其注措之得失,而治理之汚隆係焉,則是何等重任也?從古及今,未有如臣儱侗歇后,而冒居是職也。況今名敎浸衰,紛競無節,苟非公方直諒,爲世所推重者,則決知其不可矣。且臣交遊絶少,器品色目,全未諳委,物情銓格,有同聾瞽,如是者顧何能斟酌綜理而得其宜乎?臣於從前辭巽之章,自陳伎倆之無一可取,殆無所隱,而以今所叨,視昔所辭,其小大輕重,又不翅相懸,則藉使臣恃寵冒進,將何說以解之,何術以應之也?況臣素患痰癖,轉成貞痼,今年甚於去年,每値換節之交風眩迭作,神舍靡定,如墮煙霧之中,應接之際,心口不符,隊行之間,名面錯記,到此地頭,雖欲强而行之,不可得矣。畢竟僨敗,理所必至,而知臣者亦莫不爲臣憂之也。此又臣之所大懼,而不敢爲承膺之計者也。玆敢悉暴衷懇,仰瀆崇聽。伏乞聖慈,亟賜鐫免,回授能者,以幸公私,千萬至祝。臣無任云云。答曰,省疏具悉。卿其勿辭行公。
吏曹參議趙秉鉉疏曰,伏以,臣以鋒鏑必死之踪,荷雨露再生之澤,年前疏籲,極涉唐突,而格外批論,反侈開釋,辭未能畢陳而洞加分析,情未敢盡暴而明燭誣枉,鄭重慰藉,至及先故,榮動幽明,感極涕零,始焉末勘,特遞泮銜,繼而敦飭,勉出銀臺,拔之坑塪,奠於衽席,天地生成,若偏臣身,而臣之撫躬自悼,不敢與尋常仕官者齒,猶夫前也。譬如黥劓之刑,雖欲息補,而終不成完人,踰鑽之誣,雖欲湔拂,而終不爲貞女,故每於恩除之下,召牌之降,將顚倒而就之,則跡疑於恣肆,欲違傲而辭之,則罪涉於孤負,徊徨踧踖,靡有止屆,竊自期屛跡匿影,茹悚含恩,斷置餘生,歌咏鴻澤而已。曷嘗有絲毫妄念,復及榮途一步,而銓選謬擧,賤名猥廁,天官除旨,乃下於夢想不到之際,臣聞命震懍,罔知攸措。選部之職,非漫司之比也。激揚辨別,責任不輕,所以淸朝遴揀,莫愼乎此,不宜輕授匪人,僥濫官方,若臣滓釁,若臣湔劣,縱處散秩,尙懼不堪。況於是任,寧或相當,臣之前後所被聖渥,與天無極,昭晣於衆咻之中,拯濟於旣溺之後,保有今日,俾全性命,頂踵毛髮,皆我殿下之賜耳,以若罪戾,有此恩造,自昔而今,歷數幾人,今玆縻之情要之爵,處之睢盱之場,揆諸臣身,理必無幸,畢竟顚敗,自陷大戮,則是豈我終始曲庇之本意也哉?參倚思量,末由承當,敢將至懇,仰瀆崇嚴,而若其官名之元不近似,菲才之無攸稱塞,未暇張皇,重犯瀆擾。伏乞聖慈,諒臣言之匪出飾讓,察臣情之自來恧縮,亟遞臣見帶三銓之銜,使名品無褻,私分獲安,不勝大願。臣無任云云。省疏具悉。爾其勿辭察職。
公忠監司洪羲璜疏曰,伏以,陵園展省,聖慕克伸,鑾蹕穩旋,玉體彌康,瞻天攢手,無任戀結之忱。仍伏念,臣以無似,猥膺重寄,居然歲已經而月又屢矣。才疎識短,不克負荷,觸事生疣,無往非罪,威不足以鎭壓頑俗,明不足以逆折姦萌,省內之變怪疊出,判下之大辟連行,上而孤委畀之恩,下而蔑報答之效,縱荷寬貸之仁,幸倌譴罰之加,而私心兢懼,若隕淵谷,臣雖不能事事,顧其職則按察之任也,苟有事關民國,勢難通變,列邑物情之卽當遑悶者,而䄂手傍觀,任其蹉跌,不爲之一聞於黈纊之聰,則亦豈臣義分之所敢安也?本道稅穀之以再運有弊,昨冬因大僚筵白,使各其邑,依元定限賃船裝發矣。蓋此再運之爲弊,由於捧稅之晩,以其捧稅之晩,弊亦夤緣而生,是則弊固在於捧稅,而不在於再運也。大僚所奏,卽出於復舊例祛近弊之意,而行之旣久,習而爲常者,一朝猝令變改,雖似落落難合,成命之下,不敢不申飭列邑,俾各蹶奉行矣。曾未數朔,不煩鞭督,而氷程任負,爭相輸納,諸邑所報,濟濟垂畢,竊聽民情,咸以爲春未過半,畢納王稅,從此可以釋然弛擔,安意作農,多言新令之便,而歸我朝家之惠,雖曰今民不如古民,能知正供之元有期限,而朝令之不敢違越,推此一事,可見其使之以道,則今民猶古民也,臣誠爲國家賀而與有幸焉。稅穀今已無弊,準捧則事當一齊裝舶,浮之海而達于江,以輸於大農之不暇,而至於賃船一事,實有所令閼而不通,勢阻而莫措者,昔之所行,今也未必不可行也,但昔則素定之式,而規度有恒,今則久廢之餘,而措處無豫故耳。今若欲必復舊例,前期出令,限以明年或再明年,則猶或可以徐爲料理,漸成約束,而乃於一二朔倉卒之間,俾復四十年停閣之例,參以事情,宜其無奈,京江私船,非外方威令之所可及,沿邑之今所執捉,不過道內之地土船及浦口之過去船,而地土船則拘留不放,漁鹽失逐利之業,過去船則勒卸私卜,商賈阻留遷之路,此猶屬細曲折耳。稅納之所重顧,何如?而前所裝載於一船者,今焉分排於屢隻?船材則旣欠完固,沙格則不入彀率,以此涉千里之洋,難保其萬全之幸,且若遠江僻小之邑,力後於人,尙無向方上納之愆期,將必有反甚於再運,是非不爲也,誠不能也。丁丑之事,已有明驗,所以始令而終寢者也。與其伈泄度日,以及於畢竟狼狽,毋寧推移及時,圖所以公私便宜,初運船之回泊,要在於三四月之交,而若又另加督飭,亦當較前稍早,隨其回泊而卽復下送,則實積之穀,可以朝至夕裝,而京倉之納,必無如前涉秋之弊矣。比今罔措之賃船,其遲速利害,豈不相萬萬乎哉?今年稅捧之不踰其限者,令已行矣,弊已祛矣。若夫舟司船再運,姑令勿罷,許仍舊貫,則於是乎外內共濟,而公納始可以無憂矣。事在目下,不容泯默,敢將一道悶隘之狀,仰塵四聰崇嚴之聽。伏乞聖明,俯垂鑑諄,下臣此章於廟堂,卽令稟處,劃降指揮,則轉輸幸甚,民邑幸甚,臣無任云云。答曰,省疏具悉。疏辭令廟堂稟處。
應敎趙斗淳疏曰,伏以,臣於日前擊錚罪人洪百榮·金正喜處分下者,有不勝愕貽憂惋之至。噫,麟漢是何等凶逆?昔我先大王代聽其事,則宗社大策,其義則天地常經,而爲麟賊者,身居承弼之列,敢肆惎戲之計,此實亘宇宙通古今所未有之劇逆大憝也。一部明義,昭揭日星,覆載神祗之所共誅,婦孺輿儓之所共憤,于今五十餘年如一日,則爲其孫者,乃敢以歲月之寢過,輒生疑亂掉脫之心者,卽亦莫大之變怪也。此而不損毫髮,驅而逐之而止焉,則臣未敢知以此爲防,有足以靖世敎而壹民志耶?至於金正喜事,其父抑情仕宦之說,沮戲大婚之罪,負犯,何如,關係,何如?而今於國言久騰,臺論方張之日,敢懷僥倖,有此呼籲者,亦豈不萬萬無嚴乎?伏乞聖明,更加三思,亟降處分,以嚴義理,以存隄防焉。臣無任云云。省疏具悉。已諭於諸批,勿煩。
校理金逸淵疏曰,伏以,莫嚴者隄防也,莫重者義理也。隄防不嚴則國不得爲國,義理不明則人不得爲人,此豈不大可懼哉?臣於日前擊錚罪人洪百榮·金正喜處分下者,有不勝愕貽憂惋之至。噫,彼麟漢,此誠窮天地亘古今所無之極逆大憝,包藏禍心,沮過大計,情狀畢露,負犯至重,明義一部,嚴於鈇鉞,昭如日星,則今此其孫之諉以歲月,稍久敢生疑亂掉脫之計,肆然鳴金於蹕路咫尺之地,有若尋常罪籍之有枉可伸者然,臣不知今日紀綱之壞了,胡至此極。至於金正喜事,其父抑情仕宦之說,沮戲大婚之罪,國言喧騰,斷案已成,尙未鞫覈,已是失刑之大者,而其子之敢懷僥倖,有此呼籲者,豈不萬萬無嚴乎?伏乞聖明,益加三思,亟降處分,俾世道靖而國綱肅焉。臣無任云云。省疏具悉。已諭於諸批,勿煩。
壬辰二月二十九日未時,上御熙政堂。召對入侍時,參贊官洪遠謨,侍讀官趙秉常,檢討官李敦榮,直閣金鼎集,假注書李心容,記事官李謙在·李公翼,各持孟子第三卷,以次進伏訖。上曰,史官分左右。上曰,開卷讀之。秉常讀自陳良之徒陳相,止願爲聖人氓。上曰,文義爲之。秉常曰,陳相棄其學而從許行,見棄於孟子,其人固不足道,而其所云行聖人之政,是亦聖人本意儘好矣。夫人君行堯·舜之政,則是亦堯·舜也,行文王之政,則是亦文王也。爲其民者,亦將爲堯·舜·文王之民矣。凡於政令事爲之間,必以聖人自期,動合乎聖人之道,則是亦聖人也已,然發於其政者,必出於其心,苟無其心,徒行其政,則是謂徒法而不能自行也。然則有堯·舜之心,然後可以行堯·舜之政,有文王之心,然後可以行文王之政,人主一心,萬化之本,此之謂也。惟殿下懋哉懋哉。上命掩卷。上曰,史官就座。仍命退,諸臣以次退出。
上在昌德宮。停常參,只晝講。
藥房提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
權敦仁啓曰,藥房提調·副提調持湯劑來待矣。傳曰,封入。
徐淇修啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
尹命圭啓曰,明日再明日禧陵忌辰祭齋戒正日,三明日懿昭墓忌辰祭齋戒,初四日元陵忌辰祭齋戒,初五日大報壇節祭齋戒相値,視事頉稟之意,敢啓。傳曰,知道。
傳于尹命圭曰,禮房承旨馳詣宗廟·景慕宮,奉審摘奸以來。
傳于尹命圭曰,魂宮朔祭,當自內親奠酌矣,該房知悉。
金裕憲啓曰,卽者兵曹郞廳來言,今此南關王廟動駕時,侍衛節目當爲磨鍊,而判書柳相祚在外,不得擧行云,何以爲之?敢稟。傳曰,次堂擧行。
又啓曰,卽者兵曹郞廳來言,來三月初一日魂宮朔祭親奠酌時,侍衛節目當爲磨鍊,而判書柳相祚在外,次堂例不得擧行云,何以爲之?敢稟。傳曰,次堂擧行。
傳于洪赫曰,留院上疏入之。
以京畿監司李羲準狀啓薦新生蛤姑未産出,限內不得封進,惶恐待罪事,傳于尹命圭曰,卿其勿待罪事,回諭。
徐淇修啓曰,大司憲宋穉圭,執義趙萬協,掌令盧尙羲·韓夢奎,持平宋相玉在外,李垿疏批未下,監察茶時之意,敢啓。傳曰,知道。
以大司諫洪永觀,司諫金秀萬,正言宋持養牌不進罷職傳旨,傳于徐淇修曰,只推。
尹命圭,以弘文館言啓曰,下番姑降入直,事甚未安。副修撰徐有贊,卽爲牌招入直,何如?傳曰,允。
又以弘文館言啓曰,新除授副應敎李淵祥時在慶尙道慶州地,修撰黃浩民時在京畿楊州地,經筵入番事緊,請竝斯速乘馹上來事,下諭。答曰,依啓。
又以兵曹言啓曰,來三月十二日大駕詣南關王廟親行奠酌禮時,隨駕營門當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍三哨,訓將率領爲先廂,訓局步軍七哨,兩營騎士各一番,御將都領爲後廂,禁軍三番爲之,摠使率該廳標下軍及兩營馬步軍留陣,留營,置之,可也。
徐淇修,以刑曹言啓曰,今二月十九日幸行時鳴錚罪人洪百榮,謹依傳敎,逐送鄕里之意,敢啓。傳曰,知道。
洪遠謨以忠勳府言啓曰,本府書寫忠義衛韓應良瓜滿,代嫡長忠義衛張極老差下,依例以假郞廳稱號,何如?傳曰,允。
平安監司沈能岳疏曰,伏以,臣之待罪巽部,居然八易朔而歲已改矣。始不能對揚明命,使銓注得宜,終不能量才揣分,早自引去,而徒然蹲冒,趨走爲恭,愧與懼倂,惟譴何是俟,千萬不自意,伏奉除旨,復授臣以平安道觀察使者,臣於是乎,惝怳悸恐,益不知措躬之所。臣本無似,最居人下,而少由蔭途,晩始釋褐,偏蒙厚渥,歷揚淸華,數十年之內,滾到八座之列,此豈臣夢想之所自及也哉?官跡殆遍於中外,而才具無當於文質,再叨藩臬,已試蔑效之狀,聖鑑固已俯燭,而今此關西一道,比諸臣所往北路·海西,尤屬棊重,故都之人物星繁,邊圉之城池霧列,呼吸通遼·薊之野,而冠蓋之所絡繹也,舟車輸陸海之利財貨之所都會也。幅員廣袤,而彈壓難得其宜,風氣勁悍,而拊循易失其方,雖練於治體而長於剸理者,莫不逡巡而却顧,重以比歲以來,年穀失稔而生業未奠,星使織路而儲用漸匱,吏橫民困,弊日益滋,古所稱繁華佳麗之鄕,漸就蕭索,將至於莫可收拾之地。此時按察之任,又宜克愼厥簡,以畀其人,而今乃畀之於如臣麤疎不解事者,而不少留難,豈不有乖於朝家綜核之政乎?夫高牙大纛,出守雄藩,坐鎭千里之方面,安享萬鍾之厚祿,昔人之所榮,而今世之所艶羨者也。在臣身,豈不誠至榮大幸,而其與擔夯至重,稱塞無望,何哉?臣雖欲殫竭愚鈍,少效圖報之誠,而年邁才短,隨事僨誤,自知甚明,與其狼貝於受命之後,曷若冀免於量入之初乎?參倚前衡,承膺無路,畢暴衷懇,仰瀆崇嚴。伏乞聖慈,諒臣言之非出飾讓,念重寄之不可濫授,亟命還收臣新授職名,以重公器,以安微分,不勝幸甚。臣無任云云。答曰,省疏具悉。卿其勿辭往欽哉。
持平李垿疏曰,伏以,臣才器至劣,文質無當,僥倖一第,曾非所期,猥廁朝班,徒霑聖化,涓埃莫效,愧懼恒切,只以依近城闉,隨分進退,自幸寄跡於大化陶甄之中矣。夫豈有一分半分進取名塗之計,而不自意栢府除旨,忽下於病伏郊坰之際,臣坐命震駭,罔知攸措。竊伏惟念,國家所以設置諫諍之職,俾使言責之任者,語其官則至淸而顯,論其責則甚重且大,顧何嘗近似於如臣疲軟,如臣寡陋者,而曾叨臺省,亦未有出一言論一事,少效一日之責,則臣之伎倆,匪但同朝之所共知,庶幾淵鑑之畢照無餘矣。臣之實病難强,猶不敢冒瀆崇聽,而淸朝耳目之任,決不用任他虛縻,馴致瘝曠,乞賜斥退,以幸公私焉。臣方丐免,何遑以見職自居,而目見世變之層生,忠憤所激,泯默不得,玆敢附陳,惟聖明垂察焉。夫國之所以爲國,人之所以爲人者,無他,明義理已矣。義理晦塞則綱紀紊亂,而漸至於莫可救之地矣。欲望其靖世敎而逸民志,其可得乎?噫嘻,痛矣。彼洪百榮·金正喜之敢曰爲父祖鳴冤者,此何等變怪也?噫,彼麟漢之爲窮天地亘萬古極逆大憝,一部明義錄在矣。今此麟漢之孫,雖喙長三尺,焉敢乃爾?當國家綴旒之日,欲倦舜攝之不可已者,卽天經地義之不敢言,而渠以肺腑之臣,乃敢沮戲於莫重莫嚴之事,以三不必知之說,犯萬戮猶輕之罪,此非但當時王章之已伸,錄以爲千古之斷案,筆至爲一國之春秋,日星昭如斧鉞森嚴,由來五十餘載,神人之憤,猶有未盡洩者,彼安敢以凶醜餘孽,稱以爲其祖鳴冤,乃敢生心於幾十年不敢爲之事乎?至如魯敬抑情仕宦之說,沮戲大婚之計,國言喧藉而輿情去益沸鬱,臺啓方張而天討尙未大行,以若所犯之重,至於島棘而止,尙今假息於天壤之間,已是失刑之大者,而此特出於大聖人包容之大度,好生之盛德,付之生路者也。爲其子者,固當攢手屛跡,恭竢處分,而乃敢肆然鳴金於淸蹕咫尺之前,此輩所以放恣無嚴者,胡乃一至於此?此莫非法綱懈弛,隄防漸壞,一則以歲月之寢久,敢爲嘗試之計,一則以懲創之不嚴,敢生掉脫之計者也。此而不已,則非但目下之憂憤,末流之弊,有不可勝言,寧不凜然哉?上自大僚,下至三司,而以箚以疏,尙未蒙允許之音,臣於是,尤不勝抑鬱,疾馳入城,草草陳章。伏願殿下,淵然深思,亟降處分,以爲明義理嚴隄防焉。臣無任云云。答曰,省疏具悉。已諭於諸批矣。爾其勿辭察職。
正言宋持養疏曰,伏以,臣於深衖病蟄之中,伏奉除旨,以臣爲司諫院正言者,繼而天牌儼臨,臣聞命隕越,以感以悚,不知所以措躬也。臣稟質憃鈍,言議巽軟,雖欲殫竭淬礪,以備淸朝百執事之末,猶懼無一稱副,況此薇垣重地,異於庶官,上以開張風裁,匡救闕遺,下以肅正綱紀,糾摘官邪,苟非氣節名行,有足爲一世所彈者,莫宜居之,臣豈毫髮近似,而苟然充數,無所顧惜?臣之自速官謗,畢竟顚躓,固無足恤,而其仰累則哲之明,果何如哉?且臣樗櫟之材,未朽難雕,蒲柳之質,未秋先萎,寒痰膠固,冷積橫亘,一日之內,升降無常,涔涔作床笫間物久矣。目下証形,無以自力,不得不略暴微懇,仰瀆宸聽。伏乞聖慈,諒臣人器之不稱,憐臣疾病之難强,亟遞臣新授職名,俾公器重而私分安焉。臣旣不以見職自居,今於丐免之章,何可贅陳,而事關懲討,不敢泯默。臣伏見向日擊錚罪人洪百榮·金正喜判付下者,末梢酌處,止於放送,竊不勝愕然憂慨之至。噫,獜賊三不必之說,卽千古人臣所不敢萌諸心發諸口者也。一部明義,嚴於斧鉞,昭如日星,而天討旣行,歲籥寢邈之後,今其餘孽,敢生掉脫之計,肆然鳴金於蹕路咫尺之地,有若尋常罪籍之可伸可原者然。噫,此何等變怪也?其可曰國有紀綱乎?大僚三司以箚以疏,沐浴聲討,而天聽愈邈,兪音尙靳,臣竊恐隄防由是益壞,亂賊無以知懼,漆室之憂,容有極哉?且魯敬之抑情仕宦之說,沮戲大婚之罪,負犯,何如,關係,何如,而乃於國言喧傳,臺論方張之時,爲其子者,托以四件,爲父訟冤,人心無嚴,胡至此極?玆敢不避煩瀆之辜,略效明張之義。伏乞聖明,淵然三思,亟降處分,以嚴邦憲,以杜亂萌焉。臣無任云云。省疏具悉。已諭於他批矣。爾其勿辭察職。
壬辰二月三十日午時,上御熙政堂。晝講入侍時,知事趙寅永,特進官李志淵,參贊官權敦仁,侍讀官金逸淵·趙秉常,假注書尹敎成,記事官李謙在·李公翼,各持書傳第三卷,武臣申性浩,以次進伏訖。上曰,史官分左右。上命開卷讀之,逸淵讀自華陽·黑水,止亂于河。上曰,釋義陳之。逸淵陳釋義,上曰,文義陳之。逸淵曰,此章中蔡·蒙旅平云者,此州治水甫畢,祭告二山也。方其懷襄之際,儀文未備,而告功之事,不容少緩,則聖人勤民毖祀之誠,此可見矣。孔子讚大禹有曰,盡力乎溝洫,致孝乎鬼神,豈不盛哉?由此觀之,王者爲國之道,莫先於勤民,莫重於事神,伏願殿下,於此深加體念焉。上曰,下番陳之。秉常曰,此州之貢璆與磬,卽玉磬石磬也。前此而徐州有浮磬之貢,豫州有磬錯之貢,此又貢兩磬,磬是樂器之最重而難和者,故夔曰擊石拊石,百獸率舞,詩云依我磬聲,旣和且平。蓋八音之調和,必待於磬,而磬石之中,律而和者最難得,故所在輒貢,欲其取之廣而求其良也。昔我世宗朝,制作丕新,文物燦然,是時南陽出磬石,協於聲律,制爲朝廟樂器之用,此非偶然,天實啓我東方億萬年文明之治,豈不盛哉?然聲音之道,與政相通,若人君德不修而政不和,則雖有此樂器,奏以咸英韶濩,適足爲聲音之聽,儀文之備而已,何補於治道乎?故孔子曰,樂云樂云,鍾鼓云乎哉?伏願殿下,監先法古,深加體念焉。上曰,知事陳之。寅永曰,今以此章三錯之義觀之,亦可知古聖王心法之精微,制度之詳密矣。推之目下時弊,莫有甚於經界賦稅之錯雜,國計民産,歲縮日蹙,蓋緣量田之許久擔閣故也。此豈非今日急先務,而大抵禹貢一篇結鎖,專在於祗台德先,則益懋聖德,實爲萬化之本,民國訏謨,自當次第就緖,伏願以此體念焉。上曰,特進官陳之。志淵曰,今日所講別無文義之可以仰陳,而第民事有國之大政,以岷嶓旣藝觀之,藝者卽樹藝五穀之謂也。大禹治水功成之後,以旣藝二字書之者,可見治水之後,急先務在於民事也。是故益·稷云,烝民乃粒,萬邦作㐅,乃粒之在於㐅萬邦之先,可見古聖人治國,得輕重先後之義,農功成然後邦本固,邦本固然後治化旁達。目今月屆建卯,農作方始。伏願殿下,以務農爲念。凡於道帥臣之辭階,守令之延接,以民事不可緩之意,申飭勸勉似好,敢此仰達矣。上曰,參贊官陳之。敦仁曰,玉堂上下番及知事特進官所奏,俱爲切實,臣無容更達矣。上命掩卷。上曰,史官就座。仍命退,諸臣以次退出。
上在昌德宮。停常參·經筵。
朔祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上單子問安。答曰,知道。世孫宮,奉慰單子問安。答曰,罔極。
金裕憲啓曰,來初五日朝參日次,而大報壇節祭齋戒相値,頉稟之意,敢啓。傳曰,知道。
徐淇修啓曰,大司憲宋穉圭,執義趙萬協,掌令盧尙羲·韓夢奎,持平宋尙玉在外,李垿未肅拜,監察茶時之意,敢啓。傳曰,知道。
權敦仁啓曰,左承旨洪赫,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于洪赫曰,召對爲之。
注書李寅臯病,代以韓宓履爲假注書。
傳于洪遠謨曰,留院公事入之。
以副修撰徐有贊牌不進罷職傳旨,傳于尹命圭曰,只推。
尹命圭,以弘文館言啓曰,下番姑降入直,事甚未安。副修撰徐有贊,旣有只推之命,與副修撰李敦榮,竝卽牌招,以爲推移入直之地,何如?傳曰,允。
又以禮曹言啓曰,毓祥宮展拜,每年季春取稟事,曾有受敎定式,而延祜宮展拜,一體取稟事,亦有新定式矣。展拜吉日,以何間推擇乎?敢稟。傳曰,以念前望後擇入,藏譜閣·宣禧宮,當一體展拜矣。
又以禮曹言啓曰,以毓祥宮·延祜宮展拜取稟草記,傳曰,以念前望後擇入,藏譜閣·宣禧宮,當一體展拜矣事,命下矣。展拜吉日,令日官朴周煥推擇,則今三月十七日·二十日俱吉云。以何日定行乎?敢稟。傳曰,以十七日爲之。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽接內需寺牒報,則咸興·永興兩本宮四月別大祭時,造燭封香吉日,今月十二日卯時,衣襨香燭祭品奉詣吉日,同月十三日辰時俱吉云。以此日時擧行之意,敢啓。傳曰,知道。
又以吏曹言啓曰,今此寒食祭,祭官當爲磨鍊,而除老病公頉,實無推移排比之路,依近例時任春坊及刑官·司饔院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
徐淇修,以義禁府言啓曰,公忠監司洪羲瑾狀啓內,前兵虞候柳敬魯罪狀,令攸司稟處事,啓下矣。柳敬魯下去公忠道公州地云,依例發遣府羅將,拿來,何如?傳曰,待待命拿囚。
修撰金遇明疏曰,伏以世道日降,隄防不嚴,至有洪百榮·金正善鳴金之擧,俱是世變之大者,大小臣僚,迭請嚴處,而我殿下,一向靳允,何也?噫,莫嚴者義理,莫重者王綱,一部明義,斧鉞自在,則麟漢之孫,焉敢爲跳踉之習?三條罪犯,鐵案旣成,則魯敬之子,焉敢售嘗試之計乎?此若尋常處之,義理由是而漸晦,王綱由是而不振。伏願殿下,廓揮乾斷,亟降處分焉。嗚呼,臣於正喜之爰辭,尤有所憤痛者。蓋臣之年前一疏,臚列魯敬之許多罪惡,此乃十手所指,非有一毫爽實,天地神人之所共知也,婦孺輿儓之所共聞也。島配之尙今假息,已是失刑,子侄之幸免收司,尤切公憤,而乃其子正喜,稱以鳴冤,肆然犯蹕,直驅臣以構誣醜辱,罔有紀極。噫嘻,是何言也?夫構誣者,捏虛之謂也,醜辱者,汚衊之謂也。國言之喧藉者,其可謂構誣乎,公議之峻發者,其可謂醜辱乎?惟其抑情仕宦之說,是何等凶言,而肆發於稠座之中,有耳皆聞,有口皆傳,則渠以無不是之至情,雖欲掩惡,其可得乎?乃以掉脫之計,做出粧撰之言,至有以弟證兄,以兄證父,謂有家庭之問答,欲眩衆人之耳目,欲巧反拙,其孰信之?若其掩護凶逆之事,彼乃自服,獨無發明,則臣何必遂條更辨?噫,其父之方在島棘,而其子之偃處部內,無所顧忌,有此呼籲,已是無嚴,而乃反以誣辱之名,勒加於人,臣豈可晏然受之,終無一言乎?忠憤益激,歷屢日而不能已矣。乃者玉署新除,天牌儼臨,臣誠感恩怵義,固當竭蹶,而旣被反噬,亦難抗顔,其何敢冒膺乎?略陳短章,仰瀆崇嚴。伏乞亟遞臣職,俾世道靖而微分安焉。臣無任云云。省疏具悉。洪百榮之逐送,豈或秋毫有損於明義也?金正喜事,爾何張皇若是?況被罪家人,未必有勿居字內之禁,則爾言得無已甚乎?勿煩。
壬辰三月初一日子時,上詣魂宮。親奠酌入侍時,行都承旨權敦仁,左承旨洪赫,右承旨金裕憲,左副承旨尹命圭,右副承旨徐淇修,同副承旨洪遠謨,記事官李寅臯,假注書尹敎成,記事官李謙在·李公翼,直提學徐憙淳·鄭基善,檢校待敎金英淳,待敎李肯愚以次侍立訖。上〈具〉衰服,步出齋殿。贊禮前導,入就位哭,承史閣臣,宗親執事·文武百官皆俯伏哭。上止哭,在位諸臣皆止哭。上出就齋殿,贊禮啓請行禮。上入就位哭,在位諸臣皆俯伏哭。上止哭,在位諸臣皆止哭。上詣靈座前,敦仁奉香盒,遠謨奉香爐跪進,上三上香如儀訖。敦仁進盞,上執盞以授遠謨,奠于靈座前。大祝檢校待敎趙斗淳讀祝訖。右議政金履喬,行亞獻禮訖。永明尉洪顯周,行終獻禮訖。上哭,在位諸臣皆俯伏哭。上止哭,在位諸臣皆止哭。贊禮啓禮畢,上還次,諸臣以次退出。
壬辰三月初一日午時,上御熙政堂。召對入侍時,參贊官洪赫,侍讀官林永洙·金逸淵,直閣金鼎集,記事官李寅臯·李謙在·李公翼,各持孟子第三卷,以次進伏訖。上曰,史官分左右。上曰,開卷讀之。永洙讀自陳相見,止惡得賢。上曰,文義陳之。永洙曰,許行之道,卽異端也。其竝耕而食,饔飱而治,與夫滕有倉廩府庫厲民自養之說,全欲陰壞貴賤之別,上下之分,是豈神農之道乎?然至於厲民自養,斷章取義,則亦是人君垂戒處也。故大禹之卑宮菲食,漢文之不營露臺,皆不欲病民以自養也。伏願殿下,於此等處,深加留念焉。上曰,掩卷。仍命退,諸臣以次退出。
上在昌德宮。停常參·經筵。
徐淇修啓曰,大司憲宋穉圭,執義趙萬協,掌令盧尙羲·韓夢奎,持平宋尙玉在外,李垿未肅拜,監察茶時之意,敢啓。傳曰,知道。
權敦仁啓曰,藥房提調·副提調,持湯劑來待矣。傳曰,封入。
注書韓鎭庭受由在外,代以趙徽林爲假注書。
趙徽林有頉,代以朴齊憲爲假注書。
權敦仁啓曰,明日傳香,禮房承旨當爲齋宿,左副承旨尹命圭,纔已須資出去矣。卽爲牌招,何如?傳曰,允。
以副修撰徐有贊·李敦榮牌不進罷職傳旨,傳于權敦仁曰,只推。
權敦仁,以弘文館言啓曰,下番姑降入直,事甚未安。副修撰徐有贊·李敦榮,旣有只推之命,修撰金遇明,疏批已下,一體牌招,以爲推移入直之地,何如?傳曰,允。
金裕憲,以都摠府言啓曰,今此大報壇祭香祝親傳敎是時,侍衛寶劍,當爲備員,而副摠管李忠運·李鐵求·金熙華·李鍾英·任聖臯,俱爲差祭,一員未差,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。竝許遞。
金裕憲啓曰,卽者兵曹郞廳來言,摠管口傳差出事,命下矣。判書柳相祚在外,次堂例不得擧行云,何以爲之?敢稟。傳曰,前望單子入之。
摠管前望單子入之,都摠管朴綺壽,副摠管朴宗正·金啓河·徐鼎輔·朴蓍壽·金陽淳落點。
金裕憲,以都摠府言啓曰,今日入直內三廳武兼禁軍及軍兵等當爲中日習射技,而國忌正日相値,不得設行之意,敢啓。傳曰,知道。
以左副承旨尹命圭牌不進罷職傳旨,傳于洪赫日,只推。
權敦仁,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成朴升鉉在外未肅拜,直講崔致憲,典籍朴熙輔俱爲差祭,時無入直之員,以他郞官姑爲代直,何如?傳曰,允。
金裕憲,以備邊司言啓曰,公忠監司洪羲瑾上疏批旨,有廟堂稟處之命矣。取見疏本,則以爲,湖西列邑舟司船再運,姑令勿罷,許仍舊貫爲辭矣。向來奏罷再運,非謂再運之不便也,再運之後,流弊滋生,故不得不罷也。蓋自再運執籌,而邑吏船漢,互相符同,故拖其期,這間舞弄,爲弊百端,最是操縱代錢,乾沒再徵,利專于吏而害遍于民矣。今於新令之下,民皆樂趨,趁限輸納者,幸其無操縱之患乾沒之弊,而謂朝家令出必信也。今此疏語中諸條設難,非曰全無是也,而亦是邑吏船漢輩,失利胥動之言,過聽而過慮,纔發新令,直請仍舊,適中其願者,殊爲未安。該道臣推考,如是疏請之際,反有各邑觀望遲滯之慮,依前行會,申加嚴飭於各邑,使之卽速賃載,毋滯發運之地,何如?傳曰,允。
又以備邊司言啓曰,卽聞前部將洪宅榮,橫捉過去之籌隷,濫施法外之私刑,紀綱所在,極爲痛駭,而旣係前銜,令該府拿問勘罪,何如?傳曰,允。
又以御營廳言啓曰,本廳軍色從事官權大肯,身病甚重,勢難察任,改差,何如?傳曰,允。
上在昌德宮。停常參,經筵。
徐淇修啓曰,大司憲宋穉圭,執義趙萬協,掌令盧尙羲·韓夢奎,持平宋尙玉在外,李垿未肅拜,監察茶時之意,敢啓。傳曰,知道。
權敦仁啓曰,藥房提調·副提調,持湯劑來待矣。傳曰,封入。
又啓曰,左承旨洪赫,左副承旨尹命圭,今日不爲仕進,竝卽牌招,何如?傳曰,允。
傳于洪遠謨曰,傳香承旨,馳詣懿昭墓,奉審摘奸以來。
傳于徐淇修曰,召對爲之。
朴齊憲有頉,代以洪永圭爲假注書。
以修撰金遇明,副修撰徐有贊·李敦榮牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。修撰金遇明,副修撰徐有贊·李敦榮,旣有只推之命,竝卽牌招,以爲推移入直之地,何如?傳曰,允。
以副修撰徐有贊·李敦榮牌不進罷職傳旨,傳于洪遠謨曰,只推。
以左承旨洪赫牌不進罷職傳旨,傳于尹命圭曰,只推。
兵曹口傳政事,副司果李光載·李鳳純·朴宗休·尹奎培,以上竝單付。
洪遠謨,以侍講院言啓曰,文學鄭入直矣。以懿昭廟寒食祭典祀官,纔已出去,上番闕直,事甚未安。兼弼善李基華在外,兼文學李敦榮呈辭受由,輔德徐有素,兼輔德李羲肇,弼善黃基安,竝卽牌招,推移入直,何如?傳曰,允。
又以成均館同知館事大司成意啓曰,今三月初三日儒生課試,當爲設行,而大提學洪奭周未肅拜,限內不得爲之之意,敢啓。傳曰,知道。
徐淇修以司僕寺一二提調意啓曰,旌義前縣監朴宗默遞任進上馬二匹,今纔上來,禾毛色別單書入,依例內厩立養之意,敢啓。傳曰,知道。
又以訓鍊都監言啓曰,本局哨官趙秉七,身病甚重,勢難察任,改差,何如?傳曰,允。
壬辰三月初三日午時,上御熙政堂。召對入侍時,參贊官徐淇修,侍讀官金逸淵,待敎李肯愚,假注書韓宓履,記事官李謙在·李公翼,各持孟子第三卷,以次進伏訖。上曰,史官分左右。上曰,開卷讀之。逸淵讀自孟子曰許子,止以粟易之。上曰,文義陳之。逸淵曰,孟子以許行竝耕饔飱之說,發問至於八反,此豈好辨而然哉?許行之所誦道者,是齊東之野人,而自托神農之言,傅會藉重,以求取信於世,陰壞聖人之法,其禍不至止於一藤國而已。故孟子先爲設問,因其對而劈破之,辨之明斥之嚴,此非但爲一陳相解惑,將以明詔後世,則孟子衛聖道闢異端之功,不在禹下者,正指此等事也。伏願殿下,益懋先王之政。凡於群下相接之際,疑難之不可不問,邪正是非之不可不辨處,屢加詢諮,討論之講明之,則下情可以上達,上志可以下孚,治可從欲徯志,而舜之明四目達四聰,實由於是,於此深留聖意焉。上命掩卷。淇修曰,上注書李寅臯,仕日已滿十五朔之限,仕滿狀,依例成送吏曹,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深三分。
徐淇修啓曰,大司憲宋稚圭,執義趙萬協,掌令盧尙羲·韓夢奎,持平宋尙玉在外,李垿差祭,監察茶時之意,敢啓。傳曰,知道。
洪赫啓曰,右承旨金裕憲,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于尹命圭曰,禮房承旨,馳詣元陵,奉審摘扞,局內諸陵,一體奉審以來。
傳于尹命圭曰,同副承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
徐淇修啓曰,副摠管金陽淳,大司諫洪永觀,旣入闕中,不爲肅謝,直爲出去,事甚未安。竝推考,何如?傳曰,允。
傳于洪赫曰,召對爲之。
傳于洪赫曰,魂宮寒食祭,百官入參。
傳于洪赫曰,明日魂宮晝茶禮,當自內親奠酌矣,百官入參。
徐淇修啓曰,卽者兵曹郞廳來言,明日親傳香時,別侍衛不可不備員,判書柳相祚在外,不得擧行云,何以爲之?敢稟。傳曰,次堂擧行。
以輔德徐有素,兼輔德李羲肇牌不進罷職傳旨,傳于洪赫曰,只推。
以弼善黃基安牌不進罷職傳旨,傳于洪赫曰,只推。
洪赫,以侍講院言啓曰,上番連日闕直,事甚未安。輔德徐有素,兼輔德李羲肇,弼善黃基安,旣有只推之命,竝卽牌招,兼文學李敦榮,由限已過,亦爲一體牌招,推移入直,何如?傳曰,允。
徐淇修,以都摠府言啓曰,今此大報壇祭香祝親傳敎是時,侍衛寶劍,當爲備員,而都摠管朴綺壽在外,副摠管金啓河·李憲瑋有實故,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管金賢根,副摠管李升權·李忠運落點。
徐淇修,以都摠府言啓曰,今此大報壇祭香祝親傳敎是時,侍衛寶劍,當爲備員,而都摠管金賢根,副摠管李忠運·李升權俱爲差祭,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李翊會,副摠管朴齊一·金元根落點。
傳于尹命圭曰,明日出宮門路,以協陽門爲之。
傳于尹命圭曰,發遣吏郞,諸執事淸齋與否,摘奸以來。
以右承旨金裕憲牌不進罷職傳旨,傳于洪赫曰,口推。
以輔德徐有素,兼輔德李羲肇,弼善黃基安,兼文學李敦榮牌不進罷職傳旨,傳于洪遠謨曰,只推。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
壬辰三月初四日午時,上御熙政堂。召對入侍時,參贊官洪赫,侍讀官趙秉常,檢討官金遇明,待敎李肯愚,假注書洪永圭,記事官李謙在·李公翼,各持孟子第三卷,以次進伏訖。上曰,史官分左右。上命開卷讀之。秉常讀自以粟易械器,止耕且爲也。上曰,文義陳之。秉常曰,此章,孟子斥許行之說也。蓋許行,欲壞君子野人之別,乃爲與民竝耕之說,而匹夫之於服食,尙有不能自爲,相與交易,則況人主,莅萬機之煩而憂百畝之事乎?雖然,古有籍田親耕之禮,所以勸農務本也。周頌曰,嗟嗟保介,維暮之春,漢文帝三月詔議賑貸,憂民務農之意,惻怛慈諒之心,溢於辭表,今當暮春三月,周王之飭農官,漢帝之賑貧民,政其時也。惟殿下,於此思所以體行焉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
上詣春塘臺·大報壇祭香祝親傳後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。魂宮晝茶禮親奠酌後,大殿·中宮殿,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。世子嬪宮·世孫宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,朝廷二品以上·六曹堂上單子問安。答曰,罔極。
藥房提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
尹命圭啓曰,明日常參·經筵,取稟。傳曰,只晝講。
徐淇修啓曰,大司憲宋穉圭,執義趙萬協,掌令盧尙羲·韓夢奎,持平宋尙玉在外,李垿未肅拜,監察茶時之意,敢啓。傳曰,知道。
權敦仁啓曰,藥房提調·副提調,持湯劑來待矣。傳曰,封入。
徐淇修啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于尹命圭曰,禮房承旨,進詣大報壇,奉審摘奸以來。
傳于洪赫曰,召對爲之。
尹命圭啓曰,宣武祠,遣承旨致祭事,命下矣。何承旨進去乎?敢稟。傳曰,都承旨進去。
徐淇修啓曰,今此皇壇受香時,集成門不卽開門,以致香祝奉詣之遲滯,事甚悚然。當該通符遲滯之中官,所當重勘,而本院請推之外,無他可施之罰,何以爲之?敢稟。傳曰,此門內外俱閉,則內外各自擧行,固是愼重之義,而今此香祝遲緩之擧,莫非內外生疎所致。當該承宣推考,中官亦爲推考。此後則外門開閉,當自政院,標信請出擧行,俾無日後此弊,可也。
尹命圭啓曰,今十二日南關王廟親奠酌,祭文當爲製進,大提學洪奭周,待明朝牌招,使之製進,何如?傳曰,允。
徐淇修啓曰,卽者兵曹郞廳來言,今此魂宮晝茶禮親奠酌時,侍衛節目,當爲磨鍊,而判書柳相祚在外,次堂例不得擧行云,何以爲之?敢稟。傳曰,次堂擧行。
又啓曰,卽者兵曹郞廳來言,今十七日動駕時,侍衛節目,當爲磨鍊以入,而判書柳相祚在外,次堂例不得擧行云,何以爲之?敢稟。傳曰,次堂擧行。
尹命圭,以侍講院言啓曰,上番闕直,已至多日,事甚未安。說書曺雲承,旣入闕中,司書任百經,姑陞入直之意,敢啓。傳曰,知道。
徐淇修,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,今三月十七日大駕詣毓祥宮展拜,延祜宮展拜,宣禧宮展拜,藏譜閣展拜時,隨駕營門,當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨,馬軍三哨,訓將率領爲先後廂,禁軍三番爲之,御將率後廂,標下軍及馬步軍留陣,留營置之,可也。
壬辰三月初五日卯時,上詣春塘臺·大報壇祭香祝親傳入侍時,行都承旨權敦仁,左承旨洪赫,左副承旨尹命圭,右副承旨徐淇修,同副承旨洪遠謨,假注書韓宓履·洪永圭,記事官李謙在·李公翼,直提學鄭基善,直閣金鼎集,檢校待敎金英淳·趙斗淳,待敎李肯愚以次侍立。時至,上具翼善冠·無揚黑圓領袍,靑鞓,素玉帶,乘輿出宣化門。藥房提調李止淵,副提調權敦仁進前奏曰,侵子勞動,聖體若何?上曰,一樣矣。由景化門·靑陽門,至映花堂前庭。通禮跪啓請降輿,上降輿。通禮前導就褥位,東向立。敦仁奏曰,今日侍衛,摠管不爲備員,未肅拜摠管中,雖未知實故之如何,而莫重侍衛,致此不備,事體極爲未安。當該未肅拜摠管,竝捧現告推考,何如?上曰,依爲之。出擧條引儀引初獻官東寧尉金賢根,陞詣褥位之左。通禮跪啓請跪,上跪。香室官捧香祝,跪授命圭,命圭傳捧,北向跪進。上受香祝,以授初獻官,初獻官南向跪受。與通禮跪啓請興,上興,通禮前導,就祗送位,南向立。賢根捧香祝,由正路出,通禮跪啓請鞠躬,上鞠躬,香祝過後,啓請平身,上平身。通禮跪啓請乘輿,上乘輿,由靑陽門·景化門·協陽門·宣化門還內,諸臣以次退出。
壬辰三月初五日午時,上詣魂宮。晝茶禮親奠酌入侍時,行都承旨權敦仁,左承旨洪赫,左副承旨尹命圭,右副承旨徐淇修,同副承旨洪遠謨,假注書韓宓履·洪永圭,記事官李謙在·李公翼,直提學鄭基善,直閣金鼎集,原任待敎李憲瑋,檢校待敎金英淳·趙斗淳,待敎李肯愚以次侍立。時至,通禮跪啓請外辦,上具衰服,步出齋殿門,入就位哭。承史閣臣宗戚執事皆俯伏哭。上止哭,在位諸臣皆止哭。上詣靈座前。敦仁奉香,遠謨奉爐跪進。上三上香,敦仁進盞,上執盞以授遠謨,奠于靈座前,連奠三盞訖。上哭,在位諸臣皆哭。上止哭,諸臣皆止哭。上還齋殿,諸臣以次退出。
壬辰三月初五日未時,上御熙政堂。召對入侍時,參贊官權敦仁,侍讀官吳致淳,檢討官李敦榮,直閣金鼎集,假注書洪永圭,記事官李謙在·李公翼,各持孟子第三卷,以次進伏訖。上曰,史官分左右,上命開卷讀之。致淳讀自然則治天下,止天下之通義也。上曰,文義陳之。致淳曰,農爲天下之本,非不重且大矣。苟如許行之說,饔飱而治,則是昧天理之當然,只務小惠,以妨大德。故孟子極言治天下之不可耕且爲,而曰有大人之事,有小人之事。大人之事,如周官所謂六卿分職,各率其屬,以倡九牧,阜成兆民也。小人之事,卽勤稼穡服田畝,以養君子也。伏願深留聖念於此,使在位君子,各盡其職,以治小人,在野小人,勤於耕農,以養君子,俾有相須之效焉。上曰,掩卷。敦仁曰,日前假注書韓宓履拿處捧供啓目,以刑推得情爲請矣。韓宓履曾經說書,侍從之勿請刑,自是法典,而該府之失於照檢,臣等之矇然捧入,俱萬萬悚惶。不可以事過有日仍置,當該金吾堂上,推考,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參,只晝講。
自未時至人定,灑雨下雨,測雨器水深四分。
自人定至初七日開東,灑雨下雨,測雨器水深一寸五分。
尹命圭啓曰,明日常參·經筵,取稟。傳曰,只晝講。
洪遠謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪赫啓曰,右承旨金裕憲,同副承旨洪遠謨,今日不爲仕進,竝卽牌招,何如?傳曰,允。
備忘記,統制使柳和源,江界府使李源祖下直,各長弓壹張·長箭壹部,片箭壹部,筒兒壹箇賜給。
權敦仁啓曰,藥房副提調,持湯劑來待矣。傳曰,封入。
傳于尹命圭曰,檢校待敎金英淳,馳詣健陵,奉審摘奸,仍詣顯隆園·華寧殿,一體奉審以來。
傳于洪赫曰,下直閫帥·守令,晝講同爲入侍。
尹命圭啓曰,假注書韓宓履,身病猝重,勢難察任,今姑改差,何如?傳曰,允。
韓宓履改差,代以徐憲淳爲假注書。
尹命圭啓曰,大提學洪奭周牌不進推考傳旨,今方捧入,而親奠酌祭文,當爲製進,而如是違牌,事甚未安。更爲牌招,何如?傳曰,允。
又啓曰,大提學洪奭周,疏批已下,卽爲牌招,親奠酌祭文,使之製進,何如?傳曰,允。
尹命圭,以侍講院言啓曰,上番連日姑陞入直,事甚未安。兼弼善李基華在外,兼文學李敦榮玉堂入直,輔德徐有素,兼輔德李羲肇,弼善黃基安,文學鄭,竝卽牌招,推移入直,何如?傳曰,允。
洪遠謨啓曰,大司憲宋穉圭,執義趙萬協,掌令盧尙羲·韓夢奎,持平宋尙玉在外,李垿牌不進,監察茶時之意,敢啓。傳曰,知道。
以大司諫洪永觀,司諫金秀萬,正言宋持養,持平李垿牌不進罷職傳旨,傳于洪遠謨曰,只推。
以右承旨金裕憲牌不進罷職傳旨,傳于洪赫曰,只推。
以輔德徐有素,無輔德李羲肇,弼善黃基安,文學鄭牌不進罷職傳旨,傳于尹命圭曰,只推。
以平安監司金學淳狀啓,應行省部之因病停免,不勝惶悚待罪事,傳于洪遠謨曰,卿其勿待罪事,回諭。
以江原監司尹聲大狀啓,橫城縣民家失火事,傳于洪遠謨曰,聞甚矜惻,原恤典外別加顧助,結構奠接之方,令廟堂措辭分付。
尹命圭,以禮曹言啓曰,卽接忠州幼學金鍾敏所志,則以爲,族兄鍾慶,嫡妾俱無子,以其同生弟鍾度第二子鼎淵,欲爲繼後,兩家相議完定,未及禮斜,鍾慶夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金鍾敏所訴旣如此,依定式金鍾度第二子鼎淵,立爲金鍾慶之後,何如?傳曰,允。
又以禮曹言啓曰,卽接文化幼學李宗澤所志,則以爲,族弟愼佐,嫡妾俱無子,以其同姓十八寸弟賢佐第二子膺福,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李宗澤所訴旣如此,依定式李賢佐第二子膺福,立爲李愼佐之後,何如?傳曰,允。
又以禮曹言啓曰,卽接長湍幼學崔秉周所志,則以爲,族叔炯,嫡妾俱無子,以其同姓八寸弟燁第二子顯周,欲爲繼後,兩家相議完定,未及禮斜,炯夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長崔秉周所訴旣如此,依定式崔燁第二子顯周,立爲崔炯之後,何如?傳曰,允。
大提學洪奭周疏曰,伏以臣卽聖世之一棄物耳。學不足以通一藝,才不足以辦一事,空疎憒劣,動輒招咎,而加之以蒲質早彫,楡景奄迫,神識先去,筋骸無主,進不能發慮獻猷,少裨襪線,退無以陳力服事,自效涓埃,揣分量己,唯當及早瀝懇,謝事投閒,以圖逭尸素之責,而貪榮懷祿,淟涊低徊,固已犯古人鍾漏之戒久矣。又豈料匪分之銜,重縻於身上,以仰玷我聖上懋官籲俊之政也?今臣所叨,卽古所謂文章司命之任也。協贊聲明,而王猷以之賁飾,鼓舞髦彦,而儒風爲之彬蔚,絺繡一代之制作,權衡多士之進退,其人之稱職與否,而士趨之澆淳別焉,治化之汚隆繫焉。苟非潤危詞命,如鄭僑,矜飾諸生,如胡瑗,崇雅黜浮,丕變文體,如歐陽脩者,莫足以當其簡任。唯其如是也,故國朝設官,唯是選爲最重,得其人則或終身而不改,無其人則或累世而不補,旣薦其人,則三公九卿,必齊會而圈之,其難也如是,其愼也如是,自臣省事以後,五十餘年之間,膺是選而居是職者,不能踰十人而止,其簡也又如是,臣是何人,乃敢晏然當之,抗顔而不自知怍耶?夫是職之重,固不但在於文詞,而姑止以文詞言之,亦萬萬非臣之所能任也。臣在少壯之時,偏蒙我先大王作成之化,周旋於講製之役,出入於簪筆之列,誘掖開導,曲費陶甄,其至今粗辨魚魯,秋毫皆恩造也,而駑駘之足,無賴鞭策,苦窳之器,莫施雕鏤,雖陳編新簡,有時尋摘,而終不免兀然爲無聞之人。況今衰疾侵尋,心血凋耗,講貫俱廢,舊學都忘,間或握管作數行書牘,亦輒戛戛搗毫,欲下旋止,濟濟淸朝,才雋麻列,尙安取鈍拙如許,而躋之文苑之首席,以招八方之譏笑哉?聖簡由臣而失當,名器由臣而見輕,文風由臣而不振,人才由臣而不興,緣臣一身,貽累如此。臣雖欲憑藉寵靈,冒沒承當,尙可得耶?至若滿盈過福之災,負乘致寇之憂,猶屬私計,不遑拖瀆,而以聖上曲遂全保之慈,亦恐不宜恝然不恤,委之於必無幸之地也。臣之伏奉恩旨,今已八日于玆矣。竊意公議未泯,必將有駁正之擧,蹙伏恭竢,仄聽無聞,而祭文撰進,成命已降,庚牌洊辱,惶阨轉甚。玆不得不略暴情實,仰于崇嚴。伏乞聖慈,念天職之至重,察臣言之匪飾,亟收臣新除三館之任,回授可堪之人,俾臣獲免於冥升濫吹之咎,千萬不勝大願,臣無任云云。答曰,省疏具悉。卿之是職,尙云遲矣,勿辭行公。
藝文提學徐有榘疏曰,伏以臣猥控疾痛之告,獲遽詞訟之任,隨分調治,感結洪私,未數日而藝苑除旨,又踵而下矣。寵實紆於知顧,懼則深於匪分,惶隕恧蹙,不知所裁,我朝館閣之制,藝文以演綸,弘文以典選,略分界限有時相通,苟非華猷藻識,超出等夷,莫宜居之,臣顧其人乎哉?臣幼而失學,長益荒嬉,縱因家庭緖餘,粗聞作者楷範,而無源之水,不終朝而竭,鏤氷雕毫,迄用無成,至於詩律騈儷,尤所茫昧,平居藏拙罕踏省門,僥倖一第,亦由記誦,而抄啓應試,動輒居殿,韻語賡載,僅免曳白,似此伎倆,不但淵鑑之所已燭,抑亦同朝之所共諒,特以屛蟄閒界,歲月滋久,人或意窮居鑽硏,一知半解,非復舊日之鹵莽,而不知其年邁神遁,忘前失後,雖短簡尺牘,亦覺其戞戞乎枯澁蹇跲,筆不從心也。以是人處是職,責之以煥皇猷而振文風,何異於反鑑而索照也乎?材不必皆文杏,而樗櫟擬於棟樑,則匠石爲之咨嗟,乘不必皆驥騮,而玄黃充於上駟,則造文爲之却顧,濟濟群彦,何患無人?而擧而授之,乃在人望之外,以之羞文苑而累聖簡,此豈細故也哉?嗚呼,明時難逢,眷造至此,畢命驅策,未酬萬一,懷安飾讓,豈臣素志?只緣濫竽之恥,廉防攸係,量入之義,參倚在前,不得不以區區情實,仰暴紸纊之下。伏乞聖明,俯賜鑑諒,將臣新授提學之任,劃卽鐫改,俾名器毋褻,愚分粗安焉,臣無任云云。答曰,省疏具悉。卿其勿辭行公。
平安監司沈能岳疏曰,伏以臣猥膺藩寄,行將辭陛,瞻望宸極,不勝戀結之忱。仍伏念臣之父母墳山,在於湖西公州地,而多年曠省,又將遠出,松楸杳然,雨露增感,敢將微懇,仰瀆崇嚴。伏乞聖慈,俯賜鑑諒,特許由暇,得以往省,俾伸至情,千萬幸甚。臣無任云云。答曰,省疏具悉。卿其往省焉。
禮曹參議徐英淳疏曰,伏以臣忝叨本職,已爲四箇月,而前因告暇往覲,遙攀華誥,榮感倍切,而虛縻且久,冞增悚蹙,今纔祗肅,粗伸微忱。,而第臣與本曹判書臣李止淵,有娚妹應避之嫌,揆以格例,自在當遞,玆敢仰籲。伏乞聖慈,俯垂鑑諒,亟命選部,照例遞改,以存公格,不勝幸甚。臣無任云云。省疏具悉。所請依施。
敎統制使柳和源書。王若曰,委一面而控制,政資韜靲宿望,統三道而折衝,庸侈旌鉞新命,奠彼雄鎭,屹若長城,眷玆統營之形便,實是海防之要害,控釜山而挈右嶺,如指臂揮,殿鼎津而障全湖,若齒唇護,爲鯨鯢出沒之路,相地制宜,自龍蛇變劫以來,據險增備,龍驤萬軸,結水寨而爲恒居,雉堞重關,設轅門而壯體勢,是可謂地水師丈,人由官尊,俾專總嶺湖兵權,職因任重,鬼刀銅印,尙荷先皇之寵靈,龜船鐵鰜,緬想前哲之措劃,昇平之化已久,恬嬉之弊易生,桴鼓不驚,徒恃海波之澄晏,裘帶輕緩,孰體陰雨之綢繆,委任實難於其人,遴選倍重於他帥。惟卿,老而矍鑠,世惟忠貞,義當休戚與同,恒念乃祖而圖報,才宜緩急是仗,爭推宿將之養威,聲績旣優,歷列郡而莅數閫,望實俱協,摠五衛而佐諸營,所以此時之倚毗,已有前日之歷試。玆授卿以三道統制使兼慶尙右道水軍節度使,卿其祗服寵命,勉恢良圖,河朔旌旗,必待光弼而增彩,受降樓櫓,當從仁愿之成規,存臨陣對敵之思,穀乃甲胄,誦誓海盟山之句,襦有衣袽,軍實則組練之法須嚴,倉儲則尾閭之竇必塞,藉卿老成之籌略,寬予强索之遠憂,他餘稟裁,厥有令典。於戲,歲甲重逢於舊壬,慨然羞憤之難忘,戎機申勉於先庚,往哉設施之毋忽,故玆敎示,想宜知悉。修撰閔泰鏞製進。
壬辰三月初六日午時,上御熙政堂。晝講入侍,下直閫帥·守令同爲入侍時,特進官李志淵,同知事李憲瑋,參贊官洪赫,侍讀官吳致淳,檢討官李敦榮,假注書洪永圭,記事官李謙在·李公翼,各持書傳第三卷,武臣尹義儉,統制使柳和源,江界俯使李源祖,富平府使林顯喆以次進伏訖。上曰,史官分左右。上命開卷讀之。致淳起伏奏曰,法筵異於召對,敢請前受音矣。上曰,前受音置之,新受音讀之。致淳讀自黑水西河,止西戎卽敍。上曰,音釋爲之。致淳讀音釋。上曰,文義陳之。致淳曰,夏后氏隨刊奠定之規模,田賦貢獻之等分,條理精密,字句謹嚴,如臣魯莽,無容敷陳,而謹按此雍州,卽周之鎬京,秦之關中,古所謂金城千里天府之國也。其地土厚水深,其民重厚質直,定都于此,享國長短,宜無異同,周則積德累仁,卜年八百,秦則尙勇棄義,僅傳二世,此可見歷年永不永,在於德而不在地也。惟我朝鮮,以禹貢靑州之境,地稱形勝,人强難化,箕子渡遼,八條立敎,以德服强,化民成俗,歷千餘年,而厥後諸國,無復續箕都千年之治,猗我太祖大王,定鼎漢陽,德敎仁政,竝軼三代,洪武皇帝,賜國號以朝韓,億萬年無彊之休,實基於此,文謨武烈,聖繼神承,式至于今,治化漸隆。伏願殿下,勿以已治已安而或有少忽,恒存苞桑之戒,益修蒲蘆之政,懋昭大德,日新又新,以爲諴小民祈天命之本,則盛德大業,光前裕後,受天祜永保民,奚啻若周家八百·箕都千年而已也?申望深留聖念,而懋哉懋哉。上曰,下番陳之。敦榮曰,臣按三危旣宅,三苗丕敍,此大禹政㐅敏德之所由致也。如三危之險,三苗之頑,八年之間,乃至於旣宅而丕敍,以此言之,國不治而民不治者,特人君不用力焉耳。有曰德及禽獸,又曰柔遠能邇,苟能推恩行仁,躬率而臨下,則於變時雍之化,將見其捷於影響,非獨此事爲然。蓋禹貢一篇,推類而觀之,無往而非王政之要,似此處常加硏究,是臣區區之望也。上曰,同知事陳之。憲瑋曰,九州之水必東,而於弱水,獨言旣西,可見禹之治水,信無分於東西,惟順其性而利導,行其所無事而已。蓋治民如治水,順之則從之如江·漢朝宗之勢,咈之則壅而有洪流汎濫之患,求治民而不能順其性,猶導弱水而東之也,何功之有哉?是以玄圭告功,惟曰六府孔修,六府孔修者,順物之謂也。常嘉乃績,亦曰三事允治,三事允治者,順人之謂也。人物旣順,則天地位焉,而聖人之能事畢矣,雖欲無治,其可得乎?伏願典學之時,於此等處留念焉。上曰,特進官陳之。志淵曰,今日所講,別無文義之可陳,而就見厥土惟黃壤,厥田惟上上,厥賦中下,九州之土,雍州爲上。黃者土之正色也。故厥田比九州,爲第一等,然則所出之賦宜爲上上,而乃爲中下,爲第六等者,以註觀之,地廣而人功少也。土之肥沃而民力不盡,則反與下等之土同,此可以反隅而觀之者也,何獨於人不然?雖有姿質之美氣稟之秀,無進修擴充之功,則與下愚不遠,人主之學問涵養,亦如是矣。伏覩我殿下,天姿卓越,睿知天成,似若無待於加勉之工,而歷觀三代聖王,莫不以學問爲先,如帝堯之文思安安,虞舜之取人爲善,大禹之思日孜孜,殷湯之日新又新,文王之亹亹今聞,無非自學問中出來。今覩我殿下,仁心仁聞,宜其百度惟貞,澤及生民,而試以今日言之,上自朝廷,百度瘝曠,紀綱日紊,下則民生殿屎,危亡立至,無他,苟求其本,則殿下學問之工,有所未盡,而治國進德之道,無過於講學。以近日事言之,晝講召對,連日行之,好學之聖念,不勝欽仰,而功效邈然,亦由於有其名而無其實,不能推而行之。伏願殿下,繼自今念念在玆,如古人所謂接賢土大夫之日多,視宦官宮妾之時少,無或作輟,始勤終怠,以至於眞精力久,躋緝熙光明之域,則聖人治平之本,不越乎此,此是臣區區之望也。上曰,參贊官陳之。赫曰,特進官所陳,甚切實,臣無容更陳矣。上命掩卷。上曰,閫帥·守令進前。和源等進前奏職姓名訖。上曰,閫帥·守令先退。和源等以次退出。上曰,史官就座。仍命退,諸臣以次退出。
上在昌德宮。停常參,只晝講。
尹命圭啓曰,明日再明日健陵忌辰際齋戒正日相値,視事頉稟之意,敢啓。傳曰,知道。
徐淇修啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日朝參日次,而南關王廟親奠酌齋戒相値,頉稟之意,敢啓。傳曰,知道。
權敦仁啓曰,左承旨洪赫,右承旨金裕憲,今日不爲仕進,竝卽牌招,何如?傳曰,允。
尹命圭啓曰,來十一日輪對日次,而南關王廟親奠酌齋戒相値,頉稟之意,敢啓。傳曰,知道。
備忘記,慶尙左水使申緖下直,長弓一張·長箭一部·片箭一部·筒兒一箇賜給。
權敦仁啓曰,藥房提調·副提調,持湯劑來待矣。傳曰,封入。
又啓曰,臣敦仁,今日宣武祠致祭,進去下直之意,敢啓。傳曰,知道。
徐憲淳有頉,代以趙徽林爲假注書。
傳于洪遠謨曰,下直閫帥入侍。
徐淇修啓曰,明日傳香,禮房承旨當爲齋宿,而左副承旨尹命圭,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
洪遠謨啓曰,大提學洪奭周牌不進推考傳旨,今方捧入,而親奠酌祭文,當爲製進,如是違牌,事甚未安。更爲牌招,何如?傳曰,允。
又啓曰,大提學洪奭周牌不進推考傳旨,今方捧入。而親奠酌祭文,當爲製進,如是違牌,事甚未安。更爲牌招,何如?傳曰,允。
又啓曰,大提學洪奭周再牌不進推考傳旨,今方捧入。而親奠酌祭文,當爲製進,連事違召,無意承膺,事體所在,誠極未安。所當更請牌招,而係是一日三牌,何以爲之,敢稟。傳曰,更爲牌招,如有違牌,勿爲呼望。
傳于洪遠謨曰,閫帥有闕之代,政官牌招開政。
洪遠謨啓曰,吏曹判書李光文,參判林景鎭,參議趙秉鉉,牌不進推考傳旨及罷職傳旨,今方捧入。而開政命下之後,如是違牌,事甚未安。判書,參判,竝更牌招,何如?傳曰,允。參議只推,一體更爲牌招。
徐淇修啓曰,卽者兵曹郞廳來言,閫帥有闕之代,政官牌招開政事,命下矣。判書柳相祚在外,次堂例不得擧行云。何以爲之?敢稟。傳曰,次堂擧行。
洪遠謨,以侍講院言啓曰,上番姑陞入直,已至多日,事甚未安。輔德徐有素,兼輔德李羲肇,弼善黃基安,文學鄭,旣有只推之命,竝卽牌招推移入直,何如?傳曰,允。
洪遠謨啓曰,卽者司書任百經,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
徐淇修,以兵曹言啓曰,今十二日南關王廟擧動時,本曹堂上守宮及侍衛,當爲備員,而參知宋祥來受由,無以備員,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞,今日政差出。
洪遠謨,以吏曹言啓曰,成均館典籍洪羲錫,以其身病,呈狀乞遞,改差,何如?傳曰,允。
徐淇修,以兵批言啓曰,訓鍊院正,當以文臣差出矣。時任正具鏘和改差,何如?傳曰,允。
徐淇修啓曰,卽者兵曹郞廳來言,今此南關王廟親奠酌時大祝,例以文臣訓鍊正埴差矣。時任正改差,當以文臣差出,而判書柳相祚在外,次堂例不得擧行,何以爲之?敢稟。傳曰,次堂擧行
有政。吏批,判書李光文進,參判林景鎭,參議趙秉鉉牌不進,右副承旨徐淇修進。以鄭基善爲大司憲,李啓宇爲兼說書,李憲球爲禮曹參議,尹正鎭爲兵曹參知,李光璧爲昭顯墓守衛官,權達準爲泰安郡守,韓用正爲機張縣監,趙存奎爲雲峰縣監,故通德李應春贈兵參例兼,殉節卓異贈職事,及故正李承金贈左承旨,忠節卓異贈職事,及故通德朴在謹,成均生員宋明輝贈童敎,以上孝行卓異贈職事承傳,祭酒單宋穉圭。
再政。以金臘書爲典籍,以李必玉爲宗簿主簿。
三政。兼甕津府使單尹禹鉉。
兵批,判書柳相祚在外未肅拜,參判李志淵入直進,參議洪祐燮病,參知未差,同副承旨洪遠謨進。啓曰,文臣訓鍊正,今當差出,而在前有三司勿拘竝擬之例,今亦依此,玉堂竝擬,何如?傳曰,允。以柳相弼爲副摠管,李一競爲僉知,李寬奎爲宣傳官,趙斗淳爲訓鍊正,申命漢爲武兼,尹禹鉉爲黃海水使,黃元俊爲臨津別將,梁永萬洞權管單康思先,副護軍徐英淳·宋祥來·李惟穆·鄭殷柱,副司果李寅臯·金民淳,以上單付,以田百熙爲訓鍊主簿。
徐淇修啓曰,大司憲宋穉圭,執義趙萬協,掌令盧尙羲·韓夢奎,持平宋尙玉在外,李垿牌不進,監察茶時之意,敢啓。傳曰,知道。
以大司諫洪永觀,司諫金秀萬,正言宋持養,持平李垿牌不進罷職傳旨,傳于徐淇修曰,只推。
以左承旨洪赫,右承旨金裕憲牌不進罷職傳旨,傳于徐淇修曰,只推。
以左副承旨尹命圭牌不進罷職傳旨,傳于徐淇修曰,只推。
以輔德徐有素,兼輔德李羲肇,弼善黃基安,文學鄭牌不進罷職傳旨,傳于洪遠謨曰,只推。
以吏曹參議趙秉鉉再牌不進罷職傳旨,傳于洪遠謨曰,只推。
以京畿監司李羲準狀啓,漣川縣民家失火事,傳于洪遠謨曰,聞甚矜惻,元恤典外別加顧助,結構奠接之方,令廟堂措辭分付。
洪遠謨,以侍講院言啓曰,司書任百經,姑陞入直矣。以其親病,陳疏徑出,上番闕直,事甚未安。兼弼善李基華在外,兼文學李敦榮玉堂入直,輔德徐有素,兼輔德李羲肇,弼善黃基安,文學鄭傳旨未下,無推移入直之員,兼司書韓鎭㦿,卽爲牌招,以爲姑陞入直,何如?傳曰,允。
又以禮曹言啓曰,因鐵原幼學趙耆永擊錚原情,其祖相五進士復科事,收議大臣覆啓,判付內,依回啓施行事,命下矣。二去戊子式年進士覆試榜目中付籤處邊爲去籤,而白牌則令吏曹依例成給,何如?傳曰,允。
又以禮曹言啓曰,卽接開城幼學金鼎得所志,則以爲,族兄應鉉,嫡妾俱無子,以其同姓二十寸兄成鉉第二子光祿,欲爲繼後,兩家相議完定,未及禮斜,應鉉夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金鼎得所訴旣如此,依定式金成鉉第二子光祿,立爲金應鉉之後,何如?傳曰,允。
徐淇修,以備邊司言啓曰,會寧·慶源開市,今已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以御營廳言啓曰,本廳千摠趙禹錫,身病甚重,勢難察任,改差,何如?傳曰,允。
大提學洪奭周疏曰,伏以臣冒叨匪據,洊違嚴召,情窮勢迫,瀝懇陳籲,而蕪拙之辭,莫罄衷曲,屛伏竢命,悚忸方深,及伏承批旨下者,不唯不蒙鐫斥而已。恩言之隆,夐越尋常,龍光所被,瞻聆俱聳,雙擎拜讀,汗涕交逬,不自知樗散賤品,何以得此於聖朝也。竊伏念臣之叨備近列,亦旣三紀有餘矣。以殿下日月之明,豈不燭臣之不合於是任哉?抑或謂文詞薄技,無甚輕重於國家,苟可以依樣塞責,亦不妨於姑且備位耶?不然則豈以臣珥筆橫經,久廁館閣,謂或有擩染踐歷之所得耶?臣聞有國所重,莫如名器,名器之大者,唯官爵是耳。匪其人而畀之,則上有弗簡之失,匪其任而居之,則下有冒進之譏,不衷之服,災猶止身,非德之授,害實及國,凡百有職,莫不皆然。況臣所叨三館之任,其淸且峻,顧何如也?而乃可苟然以命之,苟然以當之耶?是職也以文爲名,而所謂文者,非直以觚翰雕篆之薄技言也。詩書六藝,文之具也,禮樂典章,文之用也。修諸身則以勤學博聞爲文。措諸世則以稽古作人爲文,文治之重於國家,其來久矣,而我朝立國,尤以是爲先務,廈㫋之上,非聖賢不談,庠塾之間,非經傳不習,揚明籲俊,必先儒術,樹風甄俗,率由詩·禮,式至今四百餘年之間,聲明燀爀,寰宇彬蔚,文敎之隆度越百王,唯其治規之如是也,故文苑操衡之任,比前代爲尤重,薦圈之嚴,委遇之隆,皆前代之所未曾有也。必其人根柢六經,貫穿群籍,謨猷足以贊王軀,楷範足以正士趨,簫勻笙鏞,足以振大雅而鳴盛世,然後始可稱是選而不怍。如臣者,空疎鈍拙,最居下品,觚翰雕篆之薄技,尙且百不猶人,顧何嘗毫分近似於是任,而可使之姑且備位耶。臣之出入館閣,固不爲不久矣。始旣屢試而蔑效,近又多病而早衰,歲月滋久,而秪益著其不可堪耳。右人有言曰,騏驥盛壯之時,一日而馳千里,及其衰也,駑馬先之,若臣則盛壯之時,固已十駕而不能進矣。況今筋骨已疲,步驟已渴,乃欲使之服鳴鸞之乘,追絶塵之足,其折軸僨轅,豈待知者而後計哉?臣之前後受恩,隆天重地,頂踵毛髮,俱非已有,苟有任使,唯當殫竭,飾讓占便,豈分所敢,而區區所大懼者,一出之後,百疣畢露,將不免瘝官辜恩,自速羞愧,而上累則哲之聖鑑耳。揆分度義,萬難堪承,而兩日之間,召牌相續,至有勿呼望之命,進退阨塞,逃遁無所,瀆擾之誅,有不暇顧,玆又畢暴情實,仰首鳴號。伏乞聖慈,申賜鑑諒,亟鐫臣匪分之銜,仍治臣屢逋之罪,俾公器重而私分安,不勝幸甚。臣無任云云。答曰,省疏具悉。雖曰文苑故事,豈必盡爲之乎?卿其勿辭,卽爲膺命
大司憲宋稚圭疏曰,伏以臣於客臘,冒控危懇,乞蒙罷斥,及奉批旨,不惟不賜允許,乃以待春和幡然爲敎,恩意之隆摯,無以復加焉。是豈庸愚小臣所可堪者?臣宜更披瀝肺肝,不避鈇鉞,而狗馬之疾,歲改以來,一直彌留,氣奪神昏,床席奄奄,數行構疏,不能自力,泯默度日,懍惕煎熬,不意玆者,召旨降到,臣始知憲長之旣遞而旋仍矣。臣祗命惶惑,益無容措。噫,臣之闒冗,萬不近似於是任,已盡底蘊於前後章牘,今不須更瀆,而臣阽危殘喘,朝暮待盡,雖欲嚴畏義分,冒沒趨造,其勢末由。玆又縮伏哀籲,旣不能倫脊,亦不免曠日,臣撫躬踧踖,心神飛越,臣苟有萬分一强策之望,則臣久犯違傲,幸逭刑章,安敢復事矯飾,以重罪戾哉?伏乞聖明,洞察微情,亟降指揮,鐫削臣所帶本兼諸職,俾得免棄命草野,負罪泉下,千萬幸甚。臣無任云云。答曰,省疏具悉卿懇。愼節奉慮,憲長之任,今姑許解,卿其俟病差上來,以副予願見之心。仍傳于洪遠謨曰,此批答,令地方官傳諭。
司書任百經疏曰,伏以臣卽接家信,則臣母素患積聚之症,當此換節之時,一倍添劇,痰滯爲祟,風眩闖發,食飮全却,轉側須人,促臣歸視,家僮踵至。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,亟遞臣所帶之職,以安私分,仍治臣擅離之罪,以肅朝綱焉。臣無任云云。省疏具悉。爾其勿辭救護。
壬辰三月初七日午時,上御熙政堂。晝講入侍,下直閫帥同爲入侍時,同知事李瀅夏,特進官鄭基一,參贊官洪遠謨,侍讀官吳致淳,檢討官李敦榮,假注書洪永圭,記事官李謙在·李公翼,各持書傳第三卷,武臣尹禹鉉,慶尙左水使申緖以次進伏訖。上曰,史官分左右。上命開卷讀之。致淳曰,屢次仰達,極涉悚惶,講筵法意,本不如是,而連日登筵,一未承前受音,臣不勝抑鬱之忱矣。上曰,新受音讀之。致淳讀自導岍,止敷淺原。上曰,釋義文義,次第奏之。致淳奏釋義,仍陳文義曰,此以下,專言導山導水之次第,似無章句間文義,而當是時也,夏后氏八年於外,過家門不入,經歷險遠,手足腁胝,其艱辛勞苦之狀,今可想像。然而勉力不怠,竟使烝民乃粒,萬邦作㐅,苟非誠勤,何以致此?先儒所謂大禹平生受用工夫,惟在孜孜勤勞而已者,政指此也。今我殿下,法講召對,次第日開,臣固欽仰攢頌之不暇,而第臣憂愛之忱,猶不能無悶鬱者。廣廈細氈之上,召接臣隣,講論經傳,比大禹乘四載導山水之勞,不翅千里之遠,而猶不能應文備數,有其名而無其實,此無他,誠字上工夫不足故耳。天下萬事,未有不由誠而成,故孔子曰,爲天下國家有九經,所以行之者一也,一者誠也。伏願聖明,繼自今凡於講學進修之上,政令事爲之間,體大禹勤勞之工,行孔子誠一之訓,克勤克誠,無或逸豫,是臣區區之望。上曰,下番陳之。敦榮曰,今日自止,別無句探句義,字探字義之義,而蓋此書,紀禹治水之績。洪水之汎濫,職由於失其道也,故禹之治之之道,惟順之而已。臣於此有推類而仰勉者,楊子曰,聖人成天下之大順,天下萬事,非順不成。伏願殿下,體羲經履順之德,懋戴記達順之義,政事則何以明順乎,法令則何以理順乎?凡施措云爲之間,無一不順,常以順民心,爲治國之本,若大禹治水之爲,則殿下今日之功,實不在禹下,念哉念哉。上曰,同知事陳之。瀅夏曰,禹貢一書,可以見大聖人平水土規模經略之大,而今日自止,卽導山也,分爲南北境二條四列,次第條貫,綱擧目張,史氏之記述此編,亦可謂能知聖人矣。聖經賢傳之旨,孰非可以探賾理會者,而至於此編,尤有別焉。備載大禹治水之功,而惟其範圍天地,綱紀四方,不可專以治水一事論也。聖人治天下之大經大法,皆可以類推,一字一句,不宜放過,今若講讀其音訓,究索其旨義,則大有補於時敏之學矣。臣因此而竊有所仰陳者。今日講筵,卽法講也。法講事體,與他自別,自上先讀前受音,然後講官讀奏新受音訖,自上讀新受音一遍,乃命陳文義,卽不易之古規也。臣於近日,連登法講之筵,殿下只命講官讀奏,而自上不讀前受新受之音,如臣愚淺之見,何敢仰度天意,而顧念古規之不行,不勝下情之抑鬱也。蓋讀書之法,口誦讀而心理會,所以內外交修。臣於前日,待罪館職十數年,屢登講對之筵,每於法講,殿下未嘗有不讀之時,亦有問難之敎,玉音洪亮,天語溫諄,臣等於筵退之後,欣欣相告,聞者胥悅。臣今登筵,一未承講讀之溫音,臣固不足言,近日新入經幄者,何由知聖學之勤於講讀乎?儒臣之據例仰勉,亦未聞發落之敎,上下情志,恐不得流通。夫君臣,猶父子也。父子之間,言無不盡,殿下視臣等如家人父子,知其言之可用則行之,苟其言之不可行,則開諭而誨責之,使天地交泰,無所否隔,則一堂都兪,和氣瀜洽,太平之至象,其在斯矣。伏願繼自今,凡於三講,依例讀前受新受音,以存古規,筵臣陳勉之言,曰可曰否,開示聖意,克軫懋實之工焉。上曰,特進官陳之。基一曰,上下番儒臣及同知事所陳,俱甚切實,未有餘蘊,臣無容更陳矣。上曰,參贊官陳之。遠謨曰,兩儒臣所陳甚好,臣別無更達者矣。上命掩卷。仍命閫帥進前。緖進前奏職姓名訖。上命閫帥先退。緖退出。上曰,史官就坐。仍命退,諸臣以次退出。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
徐淇修啓曰,大司憲鄭基善,持平李垿未肅拜,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
洪赫啓曰,左副承旨尹命圭,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,藥房提調,持粟米飮來待矣。傳曰,封入。
尹命圭啓曰,大提學洪奭周,疏批已下,卽爲牌招,親奠酌祭文,使之製進,何如?傳曰,允。
又啓曰,大提學洪奭周牌不進推考傳旨,今方捧入,而親奠酌祭文,當爲製進,如是違牌,事甚未安。更爲牌招,何如?傳曰,允。
又啓曰,大提學洪奭周再牌不進推考傳旨,今方捧入,而親奠酌祭文,當爲製進,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,更爲嚴飭牌招,如有違牌,勿爲呼望。
又啓曰,大提學洪奭周,特敎嚴飭之下,奉牌闕外,無意承膺,事體所在,誠極未安。推考,何如?傳曰,允。嚴飭入來,卽爲肅命。
又啓曰,大提學洪奭周,特敎申飭,何等截嚴,而一向奉牌,終不承膺,事體所在,極爲未安,從重推考,何如?傳曰,允。更加嚴飭,卽爲肅命。
又以侍講院言啓曰,上番闕直,已至多日,事甚未安。輔德徐有素,兼輔德李羲肇,弼善黃基安,文學鄭,旣有只推之命,竝卽牌招,推移入直,何如?傳曰,允。
徐淇修,以都摠府言啓曰,今此南關王廟親行奠酌禮敎是時,侍衛·寶劍·守宮,當爲備員,而都摠管李翊會呈辭,副摠管徐鼎輔呈辭受由,朴齊一在外,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。
又啓曰,因都摠府草記,今此親行奠酌禮時,侍衛·寶劍·守宮,當爲備員,而都摠管李翊會,副摠管徐鼎輔呈辭,朴齊一在外,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管金在昌,副摠管李錫祜·徐鳳淳落點。
傳于尹命圭曰,發遣吏郞,諸執事淸齋與否,摘奸以來。
以兵曹參知尹正鎭牌不進罷職傳旨,傳于洪遠謨曰,只推。
以兼輔德李羲肇,弼善黃基安,文學鄭牌不進罷職傳旨,傳于洪遠謨曰,只推。
以兼司書韓鎭㦿牌不進罷職傳旨,傳于洪遠謨曰,只推。
洪遠謨,以都摠府言啓曰,今日入直內三廳武兼·禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以備邊司言啓曰,卽見江華留守洪命周狀啓,則以爲,本府明倫堂·社稷閣及別庫,創建年久,顚覆之患,迫在朝暮,外此東門樓及望月墩臺內外城堞最切急者,今方修葺計料,而容入財力,少不下四千餘兩矣。就別劃米耗中,限千石劃下,而且於甲申年客舍改建時,有戶南庫銀許劃之例,今若依已例,銀限三千兩劃下,則折半作用於各項役費,折半存本取利,漸次充報,則銀可還完,廨宇城墩,亦可修葺。米與銀間,從便劃給,材木則以安眠·德積兩島松木中,限一百五十株亦爲許斫,俾卽營役事,請今廟堂稟處矣,本府以保障重地,城堞樓櫓,若是傾頹,則其所修葺,不容少緩。第其請劃之別劃耗,數雖無多,旣係添餉,有難容易議到,而戶南庫銀貨之許貸,限年充報,非割本之請,又異劃下之例,該庫銀三千兩,依所請貸下,使之折半取用,折半取殖,而其充報年條,修成冊報來,以爲憑考之地。材木許斫,似與他公廨修理,煞有間焉,德積標外松,限一百五十株烙給之意,分付,何如?傳曰,允。
兵曹判書柳相祚疏曰,伏以臣,伏奉本月二十一日,承政院右副承旨成貼有旨,以臣爲兵曹判書,命召傳授,一時爲急,卿其斯速乘馹上來,臣且驚且愧,且惶且悸,不知所以措躬也。夫國之所重,六部爲最,而六部之中,夏官爲尤重,銓衡靺韋,管轄營閫,古所稱司馬平邦國,卽其任也,苟非智周而識明,才高而望重,莫宜一日居是職也。今臣生長遐土,稟質鹵下,幼而失學,老益無聞,旣蔑一藝之有成,且乏一善之可記,田野耕農之事,亦不能依時及節,所以閑司漫職,亦不敢冒沒遽進,蓋其愚昧之中,猶有一分自知之明也,迺者聖上恩遇之榮,去益隆摯。臣祖家廟賜侑之命,特下於當是歲起曠感之盛意,攢祝蹈抃,全嶺同慶,瞻望觚稜,倍切叩謝之忱,而謬恩遽降,重任縻身,鷦鷯之泰山,瓦缶之黃流,街談巷議,莫不嗤笑。臣雖欲抛棄廉隅,一肅恩命,其可得乎?況臣三十年素抱之貞疾,歲加月添,目下症形,十分危惡,如瓜之積塊,升降於胸腹之間,食飮之全却,睡寐之不成,姑無論,肢體不收,省覺昏冥,房闥起動,無由自力,時月內擔舁登塗,千里作行,其勢末由,中權重地,緣臣久曠,尤萬萬罪悚。伏乞聖明,亟遞臣所叨職名,以安私分焉,臣於萬死之中,又有血懇之不得已者。臣雖以世祿之裔,名係朝籍,歷揚華顯,考其實則文質無當,枵然之一空器耳。況今年紀衰邁,疾病沈痼,居然爲七十致仕之年乎?古之人病廢家居者,不以年歲爲限,爵秩爲準,或多懸車之請。今臣樗櫟之賤,猥玷八座,犬馬之齒,已及七旬,跧伏鄕廬,徒辱寵命,揆以私分,冞增罪戾,更乞特垂生成之澤,許臣休致,勿復玷汚於名器,仍治臣濫猥瀆撓之罪,不勝幸甚。臣無任云云。答曰,省疏具悉。中權之畀,意在試用,而況向見卿筋力不衰者乎?引年尤爲不可,卽其勿辭,速卽上來行公。
上在昌德宮。停常參·經筵。
尹命圭啓曰,明日經筵,取稟。傳曰,停。
徐淇修啓曰,大司憲鄭基善,持平李垿未肅拜,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
權敦仁啓曰,左承旨洪赫,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
又啓曰,藥房副提調,持粟米飮來待矣。傳曰,封入。
尹命圭啓曰,大提學洪奭周,特敎申飭,何等截嚴,而奉牌已至經宿,連加催促,終無變動,事體道理,俱極未安。從重推考,何如?傳曰,允。嚴飭肅命。
傳于尹命圭曰,禮房承旨,馳詣受香所,奉審摘奸以來。
洪遠謨啓曰,大提學洪奭周,特敎申飭,何等截嚴,而奉牌已至經宿,催促不啻屢度,終無變動,揆以事體,尤極未安。從重推考,何如?傳曰,允。
又啓曰,大提學洪奭周,特敎申飭,何等截嚴,而經宿奉牌,屢度催促,一向逡巡,無意承膺,揆以事體,極爲未安。從重推考,何如?傳曰,允。尙不變動,必欲三疏而出,然此亦有不然者,南廟親酌祭文撰進,事體不輕,亦旣日迫,何可爲備例而如是相持乎?是亦非道理也,更卽嚴飭肅命,可也。
尹命圭啓曰,大提學洪奭周,特敎申飭,何等截嚴,而連加催促,一向逡巡,奉牌經宿,終不承膺,陳疏到院,而原疏以國忌正日,纔已退却矣,揆以事體,萬萬未安。從重推考,何如?傳曰,允。原疏捧入。
傳于尹命圭曰,大提學疏批已下,卽爲牌招。
傳于尹命圭曰,奉審閣臣入侍。
徐淇修,以都摠府言啓曰,今此南關王廟親行奠酌禮敎是時,侍衛·寶劍·守宮,當爲備員,而副摠管朴宗正·徐鳳淳有實病,李錫祜在外,柳相弼以御營中軍,陣上進,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。
又啓曰,因都摠府草記,今此親行奠酌禮時,侍衛·寶劍·守宮,當爲備員,而副摠管朴宗正·徐鳳淳有實病,李錫祜在外,柳相弼以御營中軍,陣上進,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,副摠管李瀅夏·林景鎭·李復淵·鄭來升落點。
尹命圭,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
大提學洪奭周疏曰,伏以臣,九逋嚴召,而郵罰不加,再控微懇,而兪音終靳,欲進而承膺乎則,踰分之寵,不可以苟冒也,欲退而泯伏乎則,方命之罪,不可以屢犯也,欲更疾聲而號籲乎則,意已罄而辭已痼,於是乎臣之去就,轉益窮且阨矣。竊伏讀日昨恩批,以文苑故事,爲敎,今又以備例,相持,誨責諄複,是我殿下,以臣前後之疏,不過爲依倣故事,而非出於必辭之眞情也,慙惶懍蹙,冞不知所措。夫文衡之職,爲任至重,雖古之鴻匠碩儒,亦必逡巡踧踖,三辭而後敢受,退讓之情,人人所同,前輩旣爾,後者亦然,轉相踵襲,遂爲成規,玆實彝衷之不得不然,而非故爲備例飾外之文具也。若臣之空疎朽鈍,萬萬無能,爲役於前輩,尤何敢撇棄廉防,汲汲挺身,以當前輩之所不敢遽當,而乃若今日之辭,則區區之私,又有絶異於他人者?臣稟素綿薄,命又畸窮,居常鮮懽,動輒遭躓,而徒藉先故之餘廕,偏沐君父之恩私,早歲釋褐,遂踐榮塗,超躐儳冒,居然躋八座之列,而凡世所謂淸官峻選,無一不僥倖叨竊,履滿居盛,先哲所懼。況臣眇福,何以堪此?冥升疾顚,古有明誡,鬼猜人怒,理必無幸。唯願以桑楡餘景,竊效古人止足之義,杜門息跡,避遠名場,尙庶幾苟免罪戾,爲塵刹不報之報,而數年以來,兜攬彌甚,至於今玆之除,而華顯要重,遂無以復加矣。挹江海而注歌器,策駑蹇而蹈坑穽,求其不覆且陷,豈可得哉?上孤聖明庇覆之恩,下速身家踣敗之災,每一興惟,氷炭交中,其所以仰首鳴號,愈往而愈切者,亶出於斷斷血懇,而非敢欲應文修規,自附於前輩克讓之風也。以殿下愛欲其生之仁,倘或垂念及此,則其所以處臣者,亦必不竢臣言之畢矣,且臣於目下職務,尤有所不敢承當者。見今瀛錄之完,已過數朔,都堂之圈,次第當行,而秤量取捨之際,爲文衡者,實將與聞,以臣迷闇疎嬾,同朝新進之彦,强半不識其面目,責瞽矇以辨朱黃,其勢固末繇矣。況臣在卄餘年前,待罪副學,冒當館錄,强所不能,瘡疣莫揜,參坐行圈之僚員,至皆有自訟之章,臣亦嘗於復叨館職之日,引此控籲,獲蒙恩諒。本館都堂,其名雖殊,其爲登瀛之選,一也,而若臣所忝之職,則視前日不啻加重矣,僨於先而不懲於後,辭其輕而甘居其重,其有傷於淸朝廉隅,果何如也?臣於見職,百無一堪,叨冒之初,惶悸居先,圈錄行否,尙未暇議,故再度祈免之章,皆不及早陳此狀,以致天鑑之遺照,自歸隨衆之例讓,是亦臣昏膠不敏之罪也,奉牌經宵,飭促洊嚴,伏地戰恐,逃遁無路,玆敢悉瀝腔血,重瀆崇嚴。伏乞聖慈,俯賜諒燭,亟許鐫斥,俾得以早卸不稱之服,獲逭積逋之辜,仍命卽速改授於可堪之人,以昭天職之重,公私不勝萬幸。臣無任云云。答曰,省疏具悉。古例今已備矣,祭文撰進,不可虛徐,卄餘年事,又何强提於見職乎?卿其勿辭,卽爲膺命。
壬辰三月初九日申時,上御熙政堂。奉審閣臣入侍時,左副承旨尹命圭,假注書趙徽林,記事官李啓宇·李公翼,檢校待敎金英淳以次進伏訖。上曰,史官分左右,命閣臣進前。英淳進伏奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉。仍留監祭,享事萬安過行,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。命就座,仍命英淳先退,承·史以次退出。
上在昌德宮。停常參·經筵。
藥房都提調金履喬,提調李止淵,副提調權敦仁啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安,答曰,知悉。
尹命圭啓曰,明日南關王廟親行奠酌禮齋戒,再明日動駕相値,視事頉稟之意,敢啓。傳曰,知道。
徐淇修啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,右承旨金裕憲,今日不爲仕進,卽爲牌招,何如?傳曰,允。
徐淇修啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
權敦仁啓曰,藥房三提調,持湯劑來待矣。傳曰,封入。
傳于權敦仁曰,召對爲之。
尹命圭啓曰,大提學洪奭周牌不進推考傳旨,今方捧入,而親奠酌祭文,當爲製進,如是違牌,事甚未安。更爲牌招,何如?傳曰,更爲嚴飭,牌招肅命。
又啓曰,大提學洪奭周牌不進推考傳旨,今方捧入,而親奠酌祭文,當爲製進,如是違牌,事甚未安。更爲牌招,何如?傳曰,允。如有違牌,勿爲呼望。
徐淇修啓曰,大司憲鄭基善,持平李垿牌不進,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
以大司諫洪永觀,司諫金秀萬,正言宋持養,持平李垿牌不進罷職傳旨,傳于徐淇修曰,只推。
以右承旨金裕憲牌不進罷職傳旨,傳于洪赫曰,只推。
徐淇修啓曰,卽者吏曹郞廳來言,機張縣監韓用正,當爲署經,而兩司不備,不得署經云。除在外外,未肅拜人員,竝卽牌招,以爲署經之地,何如?傳曰,允。
以黃海監司金蘭淳狀啓,金川郡民家失火事,傳于洪遠謨曰,聞甚矜惻,元恤典外,別加顧助,結構奠接之方,令廟堂措辭分付。
以公忠監司洪羲瑾狀啓,沃川郡民家失火事,傳于洪遠謨曰,聞甚矜惻,元恤典外,別加顧助,結構奠接之方,令廟堂措辭分付。
義禁府啓目,前部將洪宅榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
尹命圭,以禮曹言啓曰,卽接醴泉幼學金洛範所志,則以爲,族從祖若龜,嫡妾俱無子,以其同姓六寸弟效龜第二子重振,欲爲繼後,兩家相議完定,未及禮斜,若龜夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金洛範所訴旣如此,依定式金效龜第二子重振,立爲金若龜之後,何如?傳曰,允。
壬辰三月初十日辰時,上御熙政堂。藥房入診入侍時,都提調金履喬,提調李止淵,副提調權敦仁,檢校待敎趙斗淳,假注書洪永圭,記事官李謙在·李公翼以次進伏,醫官玄在德·李亨基·趙宗翊·李昌奎以次進伏楹外訖。上曰,史官分左右。履喬曰,比候漸和,晨夕猶冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。履喬曰,醫官旣入來矣,入診,何如?上曰,唯。亨基等以次診脈訖,退伏楹外奏曰,左右三部,脈候調均矣。上曰,就座。仍命退,諸臣以次退出。
壬辰三月初十日午時,上御熙政堂。召對入侍時,參贊官權敦仁,侍讀官林永洙,檢討官李敦榮,檢校待敎趙斗淳,假注書趙徽林,記事官李謙在·李公翼,各持孟子第三卷,以次進伏訖。上曰,史官分左右。上曰,開卷讀之。永洙讀自當堯之時,止雖欲耕,得乎?上曰,文義爲之。永洙曰,此承上文勞心之言,而稱堯獨憂之者,當時洪水之患,禽獸之害,遍於中國,擧舜·禹·益三臣而用之,所憂在此,何暇於竝耕乎?此孟子所以深闢許行之僻學,而亦可以推王政之所務矣,孟子亦曰,憂民之憂者,民亦憂其憂。伏願殿下,祖述堯·舜之道,則憂民之政,擧斯而措之矣,深加體念焉。上命掩卷,上曰,史官就座。仍命退,諸臣以次退出。
上在昌德宮。停常參·經筵。
徐淇修啓曰,大司憲鄭基善未肅拜,執義趙萬協,掌令盧尙羲·韓夢圭,持平宋相玉在外,李垿傳旨未下,監察茶時之意,敢啓。傳曰,知道。
權敦仁啓曰,右承旨金裕憲,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于權敦仁曰,右承旨許遞,前望單子入之。
承旨前望單子入之,韓弘敎落點。
權敦仁啓曰,新除授左副承旨韓弘敎,卽爲牌招,何如?傳曰,允。
以大司諫洪永觀,正言宋持養,持平李垿牌不進罷職傳旨,傳于徐淇修曰,只推。
徐淇修啓曰,守令署經事,命下矣。大司諫洪永觀,正言宋持養,持平李垿,旣有只推之命,與大司憲鄭基善,竝卽牌招,以爲署經之地,何如?傳曰,允。
以大司諫洪永觀,正言宋持養,持平李垿牌不進罷職傳旨,傳于徐淇修曰,只推。
徐淇修啓曰,守令署經事,命下矣。大司諫洪永觀,正言宋持養,持平李垿,旣有只推之命,與大司憲鄭基善,竝更牌招,以爲署經之地,何如?傳曰,允。
洪赫啓曰,卽者兵曹郞廳來言,明日動駕時,別待衛不可不備,而判書柳相祚在外,次堂例不得擧行云,何以爲之?敢稟。傳曰,次堂擧行。
又啓曰,卽者兵曹郞廳來言,南關王廟親奠酌時,大祝訓鍊院正趙斗淳,身病猝重,呈狀乞遞。所當變通差出,而判書柳相祚在外,次堂例不得擧行云,何以爲之?敢稟。傳曰,次堂擧行。
洪赫,以兵曹言啓曰,南關王廟親奠酌時,大祝訓鍊院正趙斗淳,身病猝重,呈狀乞遞,改差,其代口傳差出,何如?傳曰,允。
又以兵曹言啓曰,文臣訓鍊院正,當爲口傳擬入,而擬望之人乏少,二望擬入之意,敢啓。傳曰,知道。
兵曹口傳政事,以金鼎集爲訓鍊正。
吏曹口傳政事,兼直閣單金鼎集。
傳于洪赫曰,明日出宮內門路,以協陽門爲之。
傳于權敦仁曰,原任待敎金興根,檢校差下。
權敦仁,以奎章閣言啓曰,原任待敎金興根,檢校差下事,命下矣。卽爲牌招入直,何如?傳曰,允。
洪赫,以都摠府言啓曰,今日入直內三廳武兼·禁軍及軍兵等,當爲中日習射技,而南關王廟親奠酌齋戒相値,不得設行之意,敢啓。傳曰,知道。
上在昌德宮。停常參·經筵。
大駕詣南關王廟,入小次後,王世孫遣宮官問安。答曰,知道。內閣·政院·玉堂·藥房口傳問安。答曰,知道。展拜後,王世孫遣宮官問安。答曰,知道。內閣·政院·玉堂·藥房口傳問安。答曰,知道。親奠酌後,王世孫遣宮官問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。還內後,內閣·政院·玉堂·藥房·朝廷二品以上·六曹堂上口傳問安。答曰,知道。
權敦仁啓曰,明日常參·經筵,取稟。傳曰,停。
洪赫啓曰,大司憲鄭基善未肅拜,執義趙萬協,掌令盧尙羲·韓夢奎,持平宋尙玉在外,李垿傳旨未下,監察茶時之意,敢啓。傳曰,知道。
權敦仁啓曰,藥房提調·副提調,持湯劑來待矣。傳曰,封入。
洪赫啓曰,司僕寺內乘來言,捲牕,取稟,傳曰,捲三牕。
徐淇修啓曰,藝文提學徐有榘,旣入闕中,不爲肅謝,直爲出去,事甚未安。推考,何如?傳曰,允。
以大司諫洪永觀,正言宋持養,持平李垿再牌不進罷職傳旨,傳于徐淇修曰,只推。
徐淇修啓曰,守令署經事,命下矣。大司諫洪永觀,正言宋持養,持平李垿,旣有只推之命,與大司憲鄭基善,竝卽牌招,以爲署經之地,何如?傳曰,允。
以大司諫洪永觀,正言宋持養,持平李垿牌不進罷職傳旨,傳于徐淇修曰,只推。
徐淇修啓曰,守令署經事,命下矣。大司諫洪永觀,正言宋持養,持平李垿,旣有只推之命,與大司憲鄭基善,竝更牌招,以爲署經之地,何如?傳曰,允。
以慶尙監司朴岐壽狀啓,漆谷府民家失火事,傳于尹命圭曰,聞甚矜惻,元恤典外,別加顧助,結構奠接之方,令廟堂措辭分付。
徐淇修啓曰,卽者義禁府都事來言,今日動駕時,鳴錚罪人宋學默等二十六人,移送秋曹云矣。敢啓。傳曰,知道。
尹命圭,以禮曹言啓曰,卽接草溪幼學金鎭贊所志,則以爲,同姓五寸叔兌曄,嫡妾俱無子,以其同姓四寸第二子定臣,欲爲繼後,兩家相議完定,未及禮斜,生·養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金鎭贊所訴旣如此,依定式金兌規第二子定臣,立爲金兌曄之後,何如?傳曰,允。
壬辰三月十二日卯時,大駕詣南關王廟,親奠酌入侍時,行都承旨權敦仁,左承旨洪赫,右承旨尹命圭,左副承旨韓弘敎,右副承旨徐淇修,記事官韓鎭庭,假注書趙徽林,記事官李謙在·李公翼,檢校提學金祖淳,提學洪奭周,直閣金鼎集,檢校待敎金英淳以次侍立。時至,鼓三嚴,通禮跪啓請外辦,上具黑頭冕·白布戎服·黑絲帶·黑皮靴,乘駕轎出宣化門。藥房提調李止淵,副提調權敦仁進前奏曰,侵早勞動,聖體,若何?上曰,一樣矣。仍出協陽門·肅章門·進善門·敦化門外,通禮跪啓請駕少駐,侍衛之臣上馬畢,通禮跪啓請進發。駕由鍾閣銅峴前路,出崇禮門,御前及駕後,鑼鼓作行,以次侍衛。至關王廟廟門前,通禮跪啓請降轎乘輿,上降轎乘輿,至幄次,上降輿入幄次,少頃,通禮前導,至拜位北向立。通禮跪啓請鞠躬再拜興平身,上鞠躬再拜興平身,通禮前導,詣廟內奉審訖,通禮前導還幄次。奠酌時至,通禮跪啓請外辦,上改具甲胄,盥洗以出,贊禮李止淵前導詣拜位,跪請鞠躬再拜興平身,上鞠躬再拜興平身,贊禮導詣顯靈昭德武安王神座前,北向立。贊禮跪啓請上跪,敦仁奉香,淇修奉爐跪進,上三上香,執幣獻幣,敦仁奉爵跪進,上執爵獻爵,贊禮跪啓請俯伏興少退,大祝訓鍊正金鼎集進神位右,讀祝文訖,贊禮跪請還復位,上還復位。贊禮跪請鞠躬再拜興平身,上鞠躬再拜興平身,贊禮前導詣望燎位,燎訖,上入小次。通禮跪啓請外辦,上具黑頭冕·白布戎服·黑絲帶,黑皮靴,乘輿出廟門外,通禮跪啓請降輿乘轎,進發如儀。由崇禮門,入敦化門·進善門·肅章門·協陽門·宣化門還內,諸臣以次退出。
上在昌德宮。停常參·經筵。
大殿·中宮殿,內閣·政院·玉堂翼日口傳問安。答曰,知道。世子嬪宮·世孫宮,內閣·政院·玉堂口傳問安。答曰,知悉。大殿,朝廷二品以上·六曹堂上單子問安。答曰,知道。
藥房都提調金履喬,提調李止淵,副提調權敦仁啓曰,郊外動駕,向晩回鑾,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
尹命圭啓曰,明日常參·經筵,取稟。傳曰,只晝講。
韓弘敎啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
尹命圭啓曰,右副承旨徐淇修,今日不爲仕進,卽爲牌招,何如?傳曰,允。
權敦仁啓曰,藥房三提調,持湯劑來待矣。傳曰,封入。
尹命圭啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以李殷相爲假注書。
傳于尹命圭曰,南廟守直官·邊將·承傳守僕以下,依例施賞,東廟亦準此事,分付。
尹命圭啓曰,明日傳香,禮房承旨當爲齋宿,而同副承旨洪遠謨,纔已須資出去矣。卽爲牌招,何如?傳曰,允。
以大司諫洪永觀,正言宋持養,持平李垿再牌不進罷職傳旨,傳于韓弘敎曰,只推。
韓弘敎啓曰,大司諫洪永觀,正言宋持養,持平李垿,旣有只推之命,一體牌招,何如?傳曰,允。
又啓曰,守令署經事,命下矣。大司諫洪永觀,正言宋持養,持平李垿,旣有只推之命,與大司憲鄭基善,竝卽牌招,以爲署經之地,何如?傳曰,允。
又啓曰,大司憲鄭基善,持平李垿牌不進,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
以大司諫洪永觀,司諫金秀萬,正言宋持養,持平李垿牌不進罷職傳旨,傳于韓弘敎曰,只推。
以大司諫洪永觀,正言宋持養,持平李垿牌不進罷職傳旨,傳于韓弘敎曰,只推。
韓弘敎啓曰,守令署經事,命下矣。大司諫洪永觀,正言宋持養,持平李垿,旣有只推之命,與大司憲鄭基善,一體牌招,以爲署經之地,何如?傳曰,允。
以大司諫洪永觀,正言宋持養,持平李垿再牌不進罷職傳旨,傳于韓弘敎曰,只推。
以右副承旨徐淇修牌不進罷職傳旨,傳于尹命圭曰,只推。
洪遠謨,以侍講院言啓曰,兼司書韓鎭㦿入直矣,呈辭受由,纔已出去,下番闕直,事甚未安。兼說書李啓宇,以翰林除本仕,司書任百經,說書曺雲承,竝卽牌招,推移入直,何如?傳曰,允
以司書任百經,說書曺雲承牌不進罷職傳旨,傳于洪遠謨曰,只推。
以全羅監司李奎鉉狀啓,鎭安等邑民家失火事,傳于尹命圭曰,聞甚矜惻,原恤典外,別加顧助,結構奠接之方,令廟堂措辭分付。
以黃海監司金蘭淳狀啓,薦新生石首魚,節序差早,限內不得封進,惶恐待罪事,傳于韓弘敎曰,卿其勿待罪事,回諭。
洪遠謨,以奎章閣言啓曰,原任直提學朴綺壽妻喪,依定式遣檢書官,傳給內賜賻物以來之意,敢啓。傳曰,知道。
韓弘敎,以備邊司言啓曰,頃因義州府尹南履炯狀啓,犯越罪人甲山張豪京,總角兒張仁道之犯越情節,居住來歷,令關西道臣,往復於咸鏡監司,詳査狀聞後,更爲稟處之意,草記行會矣。卽見平安監司金學淳狀啓,則枚擧北道道臣回移,與該地方官査報及應問各人等招辭以爲,今此犯越漢之根脚來歷,觀於考籍,更無可疑之端。且參以供招,犯越情節,渠旣輸款,請令廟堂稟處,至於其子仁道,年未滿十五,故雖不得具格取招,聞其口供,則與其父所招,少無差爽爲辭,而令廟堂稟處事,判下矣。今以各招觀之,所謂秋山,元無確據,彼我交相往來,疆界難以區別,而因其子被執,轉入彼地,則原其情,雖與懷奸故越者,煞有間焉。然旣自大國而押還,則越境之當律,安得不施?該犯越罪人張豪京,移送甲山府,梟首警衆,其子仁道,則不但爲彼所掠,非渠故犯,年又未滿,合置勿問。犯者用律之後,其時道·帥臣及地方官,不可不論,竝捧現告按例勘處,咨文,令槐院撰出,定禁軍騎撥下送于灣府,以爲轉致北京之地。凡屬各道狀啓,無論關係有無,例有謄報於本司,而今此關西査啓,初無謄報者,事涉不審,當該道臣,推考,何如?傳曰,允。
上在昌德宮。停常參,只晝講。
洪遠謨啓曰,明日常參·經筵,取稟。傳曰,只晝講。
韓弘敎,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨徐淇修,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于洪遠謨曰,禮房承旨,馳詣宗廟·景慕宮,奉審摘奸以來。
傳于洪遠謨曰,誕報廟及關王廟衣襨補陳,似必有年久渝色之慮。令禮曹知委,兩道道臣,一竝新備,此後則道臣巡歷時奉審,修補年限,七年爲定,所入物力,以公穀會減事,分付。
傳于韓弘敎曰,武藝別監金致龍,令訓將嚴棍後,移送秋曹,遠地定配。
洪遠謨啓曰,守令署經事,命下,已至多日,尙未署經,事甚未安。大司諫洪永觀,正言宋持養,持平李垿,旣有只推之命,與大司憲鄭基善竝卽牌招,以爲署經之地,何如?傳曰,允。
韓弘敎啓曰,大司憲鄭基善,持平李垿牌不進,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
以大司諫洪永觀,司諫金秀萬,正言宋持養,持平李垿牌不進罷職傳旨,傳于韓弘敎曰,只推。
以大司諫洪永觀,正言宋持養,持平李垿牌不進罷職傳旨,傳于洪遠謨曰,只推。
洪遠謨啓曰,守令署經事,命下,已至多日,尙未署經,事甚未安。大司諫洪永觀,正言宋持養,持平李垿,旣有只推之命,與大司憲鄭基善,一體更爲牌招,以爲署經之地,何如?傳曰,允。違牌勿爲呼望。
正言宋持養啓曰,臣才識蹇淺,言議巽軟,淸朝耳目之任,本不近似,而千萬夢想之外,薇垣除旨,有隕自天,署經有命,庚牌荐降,而狗馬賤疾,無以自力,一望之間,十違恩召,駕屨之義已虧,逋慢之罪徒積,且惶且感,罔知攸措。迺者恩推繼降,牌望路阻,他不暇顧,蹶出肅,而第臣於合啓句語中,有區區私義之不可隨衆聯參者,從前如臣情地者,擧皆引避,特蒙恩遞,今臣處義,宜無異同,請命遞斥臣職。答曰,依啓。
大司諫洪永觀,持平李垿,修撰金遇明等啓曰,噫嘻,痛矣。書九之罪,可勝誅哉?亂臣賊子,從右何限,而窮凶絶悖,未有如裕賊,裕賊之根窩,卽書九庚申一疏,是已。其疏之上下屢千百言,閃忽疑眩,莫可摸揣,而指意肯䋜,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後,用舍進退,斷自淵衷之意,書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口詡之以闡明,稱之以對揚。此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在於先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答曰,不允。
大司諫洪永觀,持平李垿等啓曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占臺府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝師興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之兇,究其本則能賊也。特以兇頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲,如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻。痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不澟然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然?夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦宅,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過么磨一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地?今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻痛矣。明謙之凶謀逆節,寔是亘萬古所無之賊也。身爲閫帥,以下十字刀削乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而七字刀削逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,牧孥之律,尙未擧行,揆以獄體,不免疎虞,以謙以逆復之子,傳襲其父之凶圖,八字刀削鉤覈之路,唯在此賊之盤問,而不可究覈,不捧結案,遽爾用刑,只施應坐,而藉産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京·擧兵除惡等語?究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說而不卽直招,及與時皥面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根·重獄體之道,不可自外勘斷而止。請時景·時昱,竝施孥籍之律,金樂敎亟令王府,設鞫嚴覈,快正邦刑,以下七行刀削噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也,賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩,是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或止其身,而儉賊之鞫案始出,渠輩逆節昭著,則神人之憤,久而益切,實欲手磔口臠而不可及矣,恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賦之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎䀝裂也。當此義理大明,凶逆嚴討之時,藥院之日記,旣已査出臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,極施孥籍之典。噫嘻痛矣。賊裕之罪,可勝誅哉?辛酉一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今,至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟首獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以快雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊,而得保首領,臥斃牗下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥有久矣。何幸乾道孔照,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者,渠也,龜·祿之絶慝,而掩護者,渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計,得矣,鍾秀之身計旣得,則龜·祿之眞贓,掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭,不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣,臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿而助成者,鍾秀也,雖發於敬·觀而主張者,鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐〈之〉典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出,凶言悖說,雲·海之所不道也。是乃窮天地亘宇宙之極惡大憝,雖行天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則半行刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉纖緯之書,濟其邪誕之術,二萬石軍糧之積庤,搢紳家火具之潛埋,八字刀削指卯日而擧事爲期云者,莫非做作妖言,煽動人心之計,而七字刀削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文七字刀削欲輸軍糧,則轉到南陽,凡爲群凶之指使,率皆挺身而樂赴,十二字刀削將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄,至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加配處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃憯懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未伸,鬼誅先加,神人之憤,容有極哉?請黑山島物故罪人肇源諸子,亟施散配之典,金基厚亟施追奪官爵之典。噫嘻痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門輻輳,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,憯懷凶謀,與肇源·金基厚,綢繆密勿,受其指使,作書傳送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮。此豈可一刻容貸於覆載之間者哉?雖施島置之典,而王章未伸,尙稽肆市之律,而憤情愈鬱。請楸子島荐棘罪人金基敍,亟令王府,設鞫得情,快正典刑。噫嘻,宜學,以卑微之流,賦憯慝之性,行己則巧佞而善爲狐媚,發跡於陰邪而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽載上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之流,反復閃忽,指意絶悖,此蓋逆裕·書九輩,所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案於此焉,畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。金鏴之罪,可勝誅哉?本以傾巧狎邪之類,濟以陰慝憯譎之性,跡其所爲,乃是詤說之妄物,言乎行己,不過無識之狂童。釋竭未幾,久忝宮僚,全無報效之心,敢肆跳踉之習,數年之間,超秩驟遷,權要華膴,次第兜攬,平生伎倆,罔非背公而營私,晝宵揣摩,都是貪權而樂勢,貪饕無厭,八方之貨財咸奏,喜怒惟意,一世之榮枯立判,究厥所爲,已是罔赦,而況其白衣之號,擬議不倫,渠是何人,敢以貪天之計,顯售自居之迹,此何等凶腸也,逆謀也?乃祖乃叔之勤勞,何如,而侈縱躁競,甘自陷於負先,大朝小朝之眷遇,何如,而是何忍於辜恩?至若昨年李寅溥之書,外托士類之進用,內懷國是之壞亂,渠之左捭右闔,上欺下罔之手脚畢露,萬口喧傳,則卽此一款,萬死猶輕。且宜學凶書,卽載籍所無之逆節,敢藉庚五筵敎,掇拾書九凶論,醞釀日久,傾陷朝紳,幸賴我春宮邸下,炳燭奸情,闡明義理,魑魅魍魎,莫逃於禹鼎,而第因盤覈未竟,王章遽加,蓋執跡而論心,沿流而溯源,顯有排布之狀,難免窩窟之日,輿憤沸鬱,愈久愈切。請安置罪人金鏴,放逐罪人李寅溥,竝令王府,設鞫嚴覈,快正典刑。噫嘻痛矣。魯敬之罪,可勝誅哉?貪鄙之性,常患得失,麤濫之習,全無忌憚,躐躋崇顯而躁進不已,兜攬要膴而惟利是趨,倚姪壻而作爲聲勢,締權奸而專事諂附,宴席稠會之中,肆發悖說,以爲納媚金鏴之計,其所謂生死不得,抑情仕宦於數十年云者,意出乞憐,罪關無將,數十年之間,是果何等時,而渠以何故,求生不得,求死不得,抑其本情,强爲仕宦耶?徐有圭訟冤之辭,卽肇源已著之案,則爲今日臣子者,固當明目張膽,聲罪致討,而身爲禁堂,曲意掩護者,已是無嚴之極,而尤有所萬萬痛惋者。粵在己卯之夏,揀選名門,爰定大禮,一國臣民,莫不慶祝,而渠獨何心,大懷不滿,倡爲凶言,全襲裕賊之餘套,傳說已播,輿憤愈激,到今追惟,毛骨俱竦,論其負犯,萬戮猶輕,而王章尙稽,偃息自如,其可曰國有常刑乎?此不可晷刻容貸,豈可荐棘而止乎?請荐棘罪人魯敬,設鞫得情,快正典刑。噫嘻痛矣。亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,狡黠狠腹,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊立幟,凶圖逆節,所由來者久矣。特以門戶之爀舄,資歷之華膴,始也睿念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴睿鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,瑣瑣之之婭,蛇盤蚓結,齪齪之徒蠅營蝨附,憯慝之狀,天地所不容,叵測之情,國人皆曰可殺,執跡而誅心,沿流而溯源,則魯敬之無將不道,敎根之簸弄欺蔽,表裏和應,腸肚糾結,根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,快正典刑。噫嘻痛矣。金敎根之罪,可勝誅哉?本以陰戾邪狎之性,濟之奰譎鄙悖之行,發自俠邪之場,自好者皆羞與齒,刮盡牟利之輩,無賴者亦恐投足,平生伎倆,都是闔捭陰陽,晝宵經營,無非專擅威福。東西跳踉,垂三十年,左右迷藏,化千億身,按藩而穿竇黷利,到處痛毒,秉銓而開門納賂,中外枵渴,第宅·莊獲之廣占布置,食飮衣服之奢汰無節,苟究其所由來,則無非恬勢誇張,欺取而勒奪,能事則惟財惟色,言之醜也,婪淫則是父是子,吁,亦悖矣。此已是人類之所共擯,淸朝之所不容,尤其潛懷鬼域之情,白地做詤,習爲駔儈之術,赤面欺蔽,舐瀝魯敬千金之賄,情跡焉結爲死友,糾合鶴秀三窟之巧,包藏以視若奇貨,縱其癡濫之悖兒,恣行凶憸之陰謀,乘楚査而庇護凶逆,托松鑄而騙聚民産,許多賣國禍家之罪。雖難以罄竹毛擧,而最可驚心而痛骨者,潛布耳目,伺內制外,左右近習,諂媚以交結,宮闈動靜,朝夕以伺察,朝廷之進退黜陟,隱若皆由於渠手者然。藉弄威勢,嚇恐一世,賣權而招財,賣財而納權,延攬匪類,讆言眩惑,無識之類,匍匐從之,不軌之謀,醞釀且久。嗚呼,爲人臣而藉賣莫重,內外煽亂,締結近習,伺察深嚴者,究厥情狀,將欲何爲?眞贓已露,斷案旣成,揆以邦憲,焉逭當律?天綱太恢,王章雖未及加,神人共憤,輿論莫可以遏,其可曰國有法乎?請放逐鄕里罪人金敎根,爲先施以絶島安置之典。新除授執義趙萬協,時在京畿楊州地,掌令盧尙羲,時在平安道定州地,掌令韓夢奎,時在咸鏡道鏡城地,持平宋尙玉,時在京畿坡州地,司諫院獻納黃基文,時在公忠道木川地,正言徐戴淳,時在平安道龍岡縣任所,請竝斯速乘馹上來事,下諭。答曰,不允。時景等事,裕事,龜柱支屬事,夏賊等事,國榮事,鍾一·振采·友文·光友事,致後·延壽事,李永純·永喆等事,不允。肇源諸子事,不允。金基厚事,金基敍事,不允。宜學諸子事,不允。金鏴等事,勿煩,魯敬事,不允。李鶴秀事,不允。金敎根事,不允。下諭事,依啓。
持平李垿啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人韓鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屈之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德,事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻痛矣。世道詿誤,義理晦塞,至於韓植林上書中句語而極矣。辛壬·義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛·壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛·壬之際,力袒悖論,爲其嚆矢,故耳目擩染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,永霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,快正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間?顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘。輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,配處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,快施當律。答曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
以右副承旨徐淇修牌不進罷職傳旨,傳于韓弘敎曰,只推。
兵曹口傳政事,副司果單趙斗淳。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓弘敎,以訓鍊都監言啓曰,謹依下敎,武藝別監金致龍,嚴棍二十度後,遠地定配次,移送秋曹之意,敢啓。傳曰,知道。
又以禁衛營言啓曰,本營哨官金柱秀,身爲兼參軍,不能察飭,以致松賊之逃躱,揆以擧行,誠甚稽忽,爲先汰去之意,敢啓。傳曰,知道。
又以刑曹言啓曰,武藝別監金致龍,令訓將嚴棍後,移送秋曹,遠地定配事,命下矣。金致龍慶尙道彦陽縣遠地定配所,卽爲押送之意,敢啓。傳曰,知道。
又以刑曹言啓曰,今三月十二日動駕時,衛外擊錚罪人,取考其原情,則忠州幼學金沃,爲其子元柱定配請放事也,金洛鉉,爲其父儀定配請放事也。罪犯俱係至重,勘配亦出特恩,則乃敢肆然鳴錚,有若尋常罪籍之呼冤可伸者然,揆以紀綱,萬萬無嚴,竝原情勿施,自臣曹考律重勘之意,敢啓。傳曰,知道。
校理金逸淵疏曰,伏以臣,百無肖似,最居人下,微分只合於冗散,所望不到於淸顯,而倖蒙洪造,濫廁經幄,含恩感激,圖報無地,臣於是更有何願,而竊有一段情懇之不得不冒控於孝理之下者。臣自失所怙,惟偏母是依,而家業涼薄,世世食貧,凡諸衣裳,必資手中之線,朝夕調過,難免尸饔之歎,私情,雖切於烏哺,謀生,殆同於鳩拙,子職闕如,無以供一日之歡,每自思惟,不覺愧汗之如漿也。又況臣母氣質,自來脆弱,積萃成祟,年紀不至癃老,而疾病居常侵尋,誠宜左右調養,不可斯須虛徐,而扶護之節,苟或失宜,晷刻之頃,立致其害,脆質由是而益虛,衰病以之而轉深。到此地頭,躬耕負米,何所不可,服賈洗腆,皆是當爲,而奈緣誠力不逮,有志莫遂,蔘·朮之補,已矣無論,菽水之供,亦患難繼,目下情地,去益悶隘,有子若是,不孝孰甚?玆敢不避猥越,仰陳切懇。伏乞天地父母,曲垂矜諒,特命選部,畀臣一小縣,得以便養,則專城供奉,志願可遂,闔門感祝,隕結是期。臣無任云云。省疏具悉。疏辭,下該曹稟處。
壬辰三月十四日午時,上御熙政堂。晝講入侍時,同知事金陽淳,特進官李惟秀,參贊官韓弘敎,侍讀官金逸淵,檢討官金遇明,記事官韓鎭庭·李謙在·李公翼,各持書傳第三卷,武臣李儒常以次進伏訖。上曰,史官分左右,上曰,開卷讀之。逸淵起伏奏曰,前受音新受音,卽古例也,自近以來,久廢前受音,故敢此仰達矣。上曰,新受音爲之。逸淵讀自導弱水,至中江入于海,上曰,釋義奏之。逸淵奏釋義訖,上曰,文義陳之。逸淵曰,以黑水入于南海,觀之,衆水皆東,而黑水自東南流,故大禹之治水也,順其性而導之南,人君導率之方,亦猶是焉。因其勢而利導,民之所好好之,民之所惡惡之,要在順民之性,而從其好惡之情,農者農,工者工,商者商,使之行其所無事而已。孟子曰,觀水有術,竊以爲觀於大禹之治水,可以喩導率之要也。伏願殿下,於此益加體念焉。上曰,下番陳之。遇明曰,上番所達,儘好矣,無容更陳,而臣於大禹治水之績,觀其導山導水,則可知經緯之辨別也。夫山爲水之經,水爲山之緯,從某至某,曰導曰入,於山而辨其綱領,於水而分其源委,先導山後導水,因其高下之勢,而通其道焉,察其順逆之理,而疏其流焉。此孟子所云大禹之治水,行其所無事也,若其擧一而反三,則人君治國之道,亦猶是也。山水之有經緯,有如國家之有紀綱也,治水而不辨經緯,則固不可治水也,而況治國而不存紀綱,則其何以治國乎?是知紀綱二字,實爲治國之大柄欛也。法度之維持,下民之導率,亶在於紀綱而已,而顧今百度之漸至懈弛,庶務之未免叢脞,莫非紀綱之不立而然也。伏願殿下,觀於治水之經緯,軫其治國之紀綱焉。上曰,同知事陳之。陽淳曰,上下番玉堂所陳切實,別無更達,而此章爲導水之始,而曰導曰過曰至曰入,蓋亦因其勢而言之耳,治水之先於發源處施功,終使衆流,順其性,正如人君爲政,先自本源而克治,餘事皆得其理,不過曰因其勢順其性也。然水亦無自導自過自至自入之理,必須大禹克勤底平,此所以不遑暇息者,不但爲治水一事而已。伏願殿下,於此體認,亟加聖工焉。上曰,特進官陳之。惟秀曰,上下番所陳切實,臣無容更達矣。上曰,參贊官陳之。弘敎曰,玉堂上下番所陳,尤極切實,別無更達矣。上命掩卷,上曰,史官就座。仍命退,諸臣以次退出。
上在昌德宮。停常參,只晝講。
藥房都提調金履喬,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
洪遠謨啓曰,明日常參·經筵,取稟。傳曰,只晝講。
韓弘敎啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
權敦仁啓曰,左承旨洪赫,右副承旨徐淇修,今日不爲仕進,竝卽牌招,何如?傳曰,允。
韓弘敎啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
權敦仁啓曰,藥房三提調,持湯劑來待矣。傳曰,封入。
又啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,金致鉉落點。
洪赫,以都摠府言啓曰,今此動駕時,侍衛·寶劍·守宮,當爲備員,而都摠管金在昌,副摠管李復淵有實故,鄭來升以都監中軍,陣上進,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。
洪赫啓曰,因都摠府草記,今此動駕時,侍衛·寶劍·守宮,當爲備員,而都摠管金在昌,副摠管李復淵有實故,鄭來升以都監中軍,陣上進,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管李光文·南延君球,副摠管朴齊一落點。
洪赫啓曰,兵曹郞廳來言,今十七日武臣堂上祿試射日次,而動駕相値,當以退行事,草記擧行,而判書柳相祚在外,次堂例不得擧行云,何以爲之?敢稟。傳曰,後日退行,次堂擧行。
司諫金秀萬,持平李垿,副校理吳致淳等啓曰,請書九亟施追奪官爵之典。措辭見上答曰,不允。
司諫金秀萬,持平李垿等啓曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上,請黑山島物故罪人肇源諸子,亟施散配之典,金基厚亟施追奪官爵之典。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請安置罪人金鏴,放逐罪人李寅溥,竝令王府,設鞫嚴覈,快正典刑。措辭見上請荐棘罪人魯敬,設鞫得情,快正典刑。措辭見上請放逐鄕里罪人李鶴秀,設鞫得情,快正典刑。措辭見上請放逐鄕里罪人金敎根,爲先施以絶島安置之典。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。肇源諸子事,金基厚事,不允。金基敍事,不允。宜學諸子事,不允。金鏴等事,勿煩,魯敬事,不允。李鶴秀事,不允。金敎根事,不允。
持平李垿啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請楸子島荐棘罪人尙度,亟令王府,嚴鞫得情,快施當律。措辭見上答曰,申鼎朝等事,不允。申綱·黃允中事,不允。韓植林〈事〉,不允。睦台錫事,不允。尙度事,不允。
司諫金秀萬啓曰,罪人克觀,以妖任之同氣,凶謀逆節,爛熳同參,而嚴訊之下,扺賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,快正王法,逆賊尙魯,卽是千古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。梟示罪人性世,與劇逆載榮,一而二,二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧。固當卽地設鞫,不日置辟,而只令秋曹,盤覈情節,略加刑訊,旋卽酌處,秋曹聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生。又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。噫嘻痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且慘,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間?其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛·壬之際,力袒凶論,爲其嚆矢,傳染旣久,熟處難忘,敢欲螮蝀於太淸。此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,快正典刑。噫嘻痛矣。義理晦塞,變怪層生,至於睦台錫事而極矣。我朝至於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣。尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯,至若爲人所不忍爲等句語,恣意說去,極其陰慘。此豈今日臣子所可萌心發口,肆然登徹於殿下之庭哉?惟我孝明邸下,四載代聽,一心憂勤,八域臣民,莫不愛戴,政令施指,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃以不墜?臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,快正典刑。答曰,不允。申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
以大司諫洪永觀牌不進罷職傳旨,傳于徐淇修曰,只推。
洪遠謨,以奎章閣言啓曰,景慕宮望廟樓,今望奉審無頉之意,敢啓。傳曰,知道。
吏曹啓目粘連,觀此弘文館校理金逸淵上疏,則以爲,臣惟偏母是依,而家業涼薄,子職闕如,無以供一日之歡。又況臣母氣質,自來脆弱,積瘁成祟,年不癃老,病常侵尋,扶護苟或失宜,晷刻立致其害,而蔘·朮之補,已矣無論,目下情地,去益悶隘。伏乞天地父母,特命選部,畀臣一小縣,得以專城供奉亦爲白臥乎所,金逸淵之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
吏曹參判林景鎭疏曰,伏以臣,性本疎闇,識且鹵莽,百無一能,最居人下,而偏蒙我兩聖朝陶甄之澤,始自簪筆,滾到卿班,居然四十餘年于玆矣。頂踵毛髮,罔非恩造,而涓埃莫效,撫躬慙惡,臣之本末長短,庶幾淵鑑之所俯燭,而抑亦同朝之所共諒也,杜門屛息,罕與人接,雖尋常言議,無所及聞。況於選部佐貮,古所稱銓鏡之地,豈如臣愚昧者,所可猥忝,而恩誥忽侈,召牌荐降,勿呼路阻,倉卒構章,辭未達意,適値事會,冒沒出肅,有違循墻之戒,徒增臨淵之懼。且因首席之移藩,政命繼下,逃遁不得,黽勉趨膺,歷日追惟,愧汗浹背。臣於平日,謹拙自持,慵懶成習,至於朝著之賓實,衡石之稱量,未嘗留心而着念,謬叨是任,瘡疣畢露,集木之憂,負乘之累,固不可論,而實非聖世揀才任使之盛意也。且臣於目下,竊有所悶迫之狀,蒲柳已衰,膏肓作祟,痰眩之症,動輒昏憒,麻痺之脚,步仍蹣跚,近因換節,一倍添劇。此際忽伏奉摠管特點,臣以此貌樣,萬無陳力之望,坐犯逋慢,益切悚惶之忱,由前則人旣不稱,由後則病又難强,縱欲貪榮冒祿,淟涊低徊,其於名器之玷汚,物論之嗤點,何哉?玆敢申暴由中之懇,仰瀆聽卑之天。伏乞聖慈,俯垂鑑諒,將臣所帶之銜,竝令鐫改,俾公務無曠,私分獲安焉。臣無任云云。答曰,省疏具悉。卿其勿辭,調理行公。
壬辰三月十五日辰時,上御熙政堂。藥房入診入侍時,都提調金履喬,提調李止淵,副提調權敦仁,記事官韓鎭庭·李謙在·李公翼,直閣金鼎集以次進伏。醫官玄在德·李亨基·金景球·李顯養進伏楹外訖。上曰,史官分左右。履喬曰,日間春氣和暢,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候,一樣矣。仍命醫官診候,在德等次第入診訖,退伏奏曰,脈候左右三部調均矣。履喬曰,卽聞御營大將金逌根,往省其親山云,而將臣雖不得出外,或因筵稟而出去,且或有仍佩命召往來之時,故敢此仰達矣。上曰,唯。上曰,史官就座。仍命退,諸臣以次退出。
壬辰三月十五日午時,上御熙政堂。晝講入侍時,知事宋冕載,特進官朴蓍壽,參贊官權敦仁,侍讀官吳致淳,檢討官金遇明,假注書李殷相,記事官李謙在·李公翼,各持書傳第三卷,武臣趙存中,以次進伏訖。上曰,開卷讀之。致淳起伏奏曰,連日仰請前受音,而未蒙發落,下情不勝抑鬱矣。上曰,新受音爲之。致淳讀自導沇水,止不距朕行,上曰,釋義奏之。致淳讀奏釋義訖,上曰,文義陳之。致淳曰,經書章句,敷衍推廣,無不是文義,而臣本鹵莽,學識蔑如,山水經緯,尤極茫昧,實無以仰備顧問,而蓋水無有不下,水之性也,若不滌九川之源,則無以直注于海,故先決山陵之積水,自某山至某水,入于海而歸宿,夏后氏導山水之功,專以濬其源順其性而成也,明矣,因此而有可以反隅者,學而至於聖,是已。人無有不善,人之性也,若或有一毫之私,則無以到至誠之域,故先明吾本然之善,誠而形動而變,至於化而造極,治水爲學,兩相參互,用工成功,實有脗合。伏願殿下,雖於此導山水之章句,毋徒以導山水,泛然覽過,條理次序之間,必須力加理會,反復體驗,於聖學工夫上,觸類而長之,心得躬行,則萬化之源,自可淸明,有以至於盡性而盡人物之性矣,曷不休哉?勿以人廢言,而深留聖念,是臣區區之望。上曰,下番陳之。遇明曰,臣觀於底愼財賦四箇字,可知旨義之深也。夫財者,土産之所出也,賦者,田稅之所納也,乃於洪水已退,庶土交正之後,始定貢賦,而地有肥瘠之不同,歲有豐歉之各異,定貢而不可無斟量之道矣,定賦而不可無品節之規矣。故豫州之磬,非常用之物,而必曰錫貢磬錯,梁州之賦,非惟正之供,而必曰厥賦三錯,斯莫非聖人之底愼底意也。惟財與賦,或出或入,必謹必愼者,亦出於爲邦爲民之道也,周書所云不寶遠物,大學所訓節用愛民者,實是人君謹愼監戒之義也。伏願殿下,更加體念焉。上曰,知事陳之。冕載曰,上下番儒臣,已有陳達,臣無容更陳,而有時發問經義,反復討論,卽是大聖人不恥下問之盛意,而二帝三皇治法政謨,亦不外乎是矣。伏願深留聖念焉。上曰,特進官陳之。蓍壽曰,上下番玉堂·經筵官所陳切實,臣無容更達矣。上曰,參贊官陳之。敦仁曰,臣亦別無可陳者矣。上命掩卷。敦仁曰,卽見全羅兵使李顯英諭書祗受狀啓,則諭書有數字誤落處,臣等之矇然不察,萬萬惶悚,而當該注書,不可無警。捧現告從重推考,諭書今將改書,安寶下送矣,原狀啓竝爲還下送,待諭書改本下去後,祗受形止,使之修正上送,何如?上曰,依爲之。出擧條遇明起伏奏曰,臣又有區區所懷,敢此仰達矣。近者召對晝講,課日爲之,臣等不勝欽仰歡忭之忱,而第殿下,先讀前受音一遍,自是古例也,而臣等屢登講筵,尙未聞我殿下讀前受音,臣等實有抑鬱之情,且以殿下高明之學,無以加勉,然而臣等之所達文義,更無論難之擧,尤有所抑鬱矣。從今以後,前受音,依古例讀了一遍,章句文義,逐條問難,融通慣解,造詣日進,漸至於緝熙光明之域,是臣顒祝之望也。上曰,史官就座。仍命退,諸臣以次退出。
上在昌德宮。停常參,只晝講。
尹命圭啓曰,明日動駕相値,視事頉稟之意,敢啓。傳曰,知道。
徐淇修啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
權敦仁啓曰,右承旨尹命圭,同副承旨洪遠謨,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
洪赫啓曰,兵曹郞廳來言,明日動駕時,別侍衛不可不備,而判書柳相祚在外,次堂例不得擧行云,可以爲之,敢稟。傳曰,次堂擧行。
徐淇修啓曰,大司憲鄭基善,持平李垿牌不進,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
以大司諫洪永觀,司諫金秀萬,持平李垿牌不進罷職傳旨,傳于徐淇修曰,只推。
以同副承旨洪遠謨牌不進罷職傳旨,傳于洪赫曰,只推。
傳于洪赫曰,明日出宮內門路,以協陽門爲之。
徐淇修啓曰,明日動駕,兩司·侍臣,當爲進參,除在外外,呈告人員,竝待開門牌招,何如?傳曰,允。
以京畿監司李羲準狀啓,通津府使趙晉錫,該府庫弊釐革之際,謂以受侮於土民,上京經月,無意還任,爲先罷黜,其罪狀,令攸司稟處事,傳于尹命圭曰,令該曹口傳差出,催促下送。
吏曹口傳政事,以元策爲通津府使。
尹命圭,以弘文館言啓曰,副修撰徐有贊,卽爲牌招察任,何如?傳曰,允。
以副修撰徐有贊牌不進罷職傳旨,傳于尹命圭曰,只推。
尹命圭,以禮曹言啓曰,貞陵陵上主脈入首左邊汰落一處,主脈左右邊汰落二處,自主脈距曲墻後百餘步右邊汰落二處,靑龍肩脾汰落四處,靑龍脊脈汰落三處,蓋積久潰圮,遂成坑坎,所見悚悶,補築之節,擇日擧行事,臣曹堂上奉審書啓,啓下矣。始役吉日時,令日官李秉洪推擇,則來四月初七日卯時爲吉云,以此日時擧行,而先告事由祭,始役日曉頭設行,祝文,令藝文館撰出,而謹考謄錄,則戊子年康陵陵上主龍及靑龍·白虎汰落處補土時,以地方官楊州牧使,補土堂上差下,物力區劃,役軍·器械等事,預爲措備,臣曹堂上進去監董矣。今亦依此擧行,恐合事宜,以此知委,何如?傳曰,允。
壬辰三月十六日午時,上御熙政堂。晝講入侍時,知事洪奭周,特進官李志淵,參贊官洪赫,侍讀官吳致淳,檢討官金遇明,假注書李殷相,記事官李謙在·李公翼,各持書傳第三卷,武臣李吉求以次進伏訖。上曰,開卷讀之。致淳起伏奏曰,前受音頻數仰請,雖極惶悚,聖學工夫上,實多資益之效,今日畢講大篇,故敢此更達矣。上曰,只奏新受音。致淳讀自五百里甸服,止告厥成功。奭周曰,臣聞講筵古規,値重講冊子,則或有不讀前受音之時,而至於新受音,則未嘗有不讀之例。且以臣等區區下情言之,皆願一聞玉音,敢玆仰請矣。上曰,釋義爲之。致淳讀釋義訖,上曰,文義陳之。致淳曰,此以下,言五服之制,聲敎之及,而五服之制,不過五千,聲敎之及,訖于四海,可以見聖人之心,不在於土地之廣拓,惟在敎化之遠敷。苟無溥博之聖德,豈有漸被之效驗?先儒有言曰,祗台德先,爲禹貢一篇之綱領,讀是書者,毋求作貢之法,當求祗德之心。德者,行吾當行之道,有得於身之謂也,光被四表,堯之德也,光天之下,舜之德也,表正萬邦,成湯之德日新也,作孚萬邦,文王之德之純也。有是德則有是化,無是德則無是化,人君之於德,可不敬哉?今我殿下,覽此篇而求其綱,體大禹祗台德先,躬行心得,眞積力久,事事件件,無不合理,以至於川流敦化,則大本卓立,聲名洋溢,日月所照,霜露所墜,凡有血氣者,疇敢不祗若,疇敢不敬應?伊尹訓太甲,以德惟治不德亂,召公戒成王,以疾敬德。此實萬世人主之所當龜鑑也,故人臣之告君上,自古及今,未有不以德字仰勉,雖若老生常談,比諸飮食,乃是粱肉,舍是書奚以,更無他道。伏願聖明,深加體念,敬之戒之。上曰,下番陳之。遇明曰,禹貢一篇,非特導山導水,制貢賦之事也,聖人之德化,寓焉。夫五服之中,綏服之義,蓋取諸撫安之意也,惟其撫安之道,莫如文武竝用,故五百里之中,三百里則揆之以文敎,二百里則奮之以武衛者,所以文以治內,武以治外之意也。三百里之內,非無武衛,而以文爲主也,二百里之內,非無文敎,而以武爲主也,文以揆之,武以奮之者,寔出於撫安天下之意也,內外撫安之策,至矣盡矣,有國之最先務也。以我國言之,列聖朝右文之治,用武之策,燦然具備矣,挽近以來,文風漸不如前,武備視若等閑,以言乎文敎,則爲士者,鮮有讀書之人,專事科場之文,尋章摘句而已。如此而他日立身事君之時,皆如小臣魯莽蔑學者,則將何以飾笙鏞而贊黼黻也哉?此莫非我殿下修文之治,猶有所未盡而然也。以言乎武備,則外邑之所謂軍兵者,盡是鉏耰棘矜至殘之徒,而驅之畎畝之中,充之束伍之列,如此武備,將何用之?所謂軍器,已盡破傷,以此軍器,雖革笥木韀,不能穿也,此實由於該道閫帥·守令之不能檢飭也,於文於武,有違古聖人揆之奮之之義也。臣於年前待罪下邑時,習知此弊,故今玆講筵,適當奏文義之日,敢此仰達。伏願殿下,克軫矯救之策,以盡文武之道焉。上曰,知事陳之。奭周曰,上番所陳,無求其作賦作貢之法,而求其祗台德先之心者,其意固好,而臣竊謂作貢作賦之法,亦有可以觀先聖王之治規者,以甸服一章言之,服力輸將之役,止於三百里之內,田畝粟米之征,止於五百里之內,而其外則不及焉。夫以萬乘之尊,奉宗廟朝廷之用,百官六軍之費,取之於五百里內田畝之稅,而上下俱足,常有餘力,秦·漢以後,以天下奉一人,飛輓漕轉之役,及於屢千里之外,而猶此皇皇,憂其不足,此無他故,只係乎儉與侈之間耳,有唐虞之儉,則以五百里而有餘,不然則雖竭天下之力而不足。我東幅員,雖不如中國,粟米之漕,及於千里,三南民力,亦云竭矣,而有司之臣,猶以經用之匱乏,爲憂,此專由於侈風之未祛而然也。侈風之日盛而不可禁,又專自宮禁始,臣於數十年前,嘗以高髻廣袖之詩,再誦講席之上,不審聖聰,尙或記有,而今因此章之進講,又不勝其區區之悃,惟願深加澄省焉。上曰,特進官陳之。志淵曰,今日講章,上番以祗台德先,爲奏,而禹貢一書,終之以東漸西被,聲敎訖于四海,則所謂聲敎,卽德化之所及也。大抵治洪水,何等大事業大力量,而究其本,則不出乎德之一字,人主之治國,亦如是矣,百度修擧,立經陳紀,至於治成制定,澤及生民者,亦不過曰德化二字。苟不能進德修業,敎化不行,民不被澤,則其害有甚於洪水之爲災,國何以能乂,民何以得安乎?德化,乃治國之本,而德化之本,則又在於人主之一心,爲人君而以時敏日新,爲心,念念在玆,進進不已,則推而及於四海萬姓,其功效之及遠,果何如哉?伏願殿下,以德化,爲治國之本,講學,爲德化之本,無作輟間斷之弊,有緝熙光明之效焉。上曰,參贊官陳之。赫曰,玉堂·經筵官所陳,俱甚切實,臣則別無可達者矣。上命掩卷,奭周起伏奏曰,近日講對之行,在於屢歲停輟之餘,而連日頻開,不少間斷,聽聞所曁,莫不欣頌。第念,講學之益,專在討論問難,雖一二條,竊願俯賜顧問焉。上曰,史官就座。仍命退,諸臣以次退出。
上在昌德宮。停常參·經筵。
大駕詣毓祥宮,入齋室後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。展拜後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。冷泉亭奉審後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。仍詣宣禧宮,入齋室後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。展拜後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。仍詣藏譜閣,入齋室後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。展拜後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
洪遠謨啓曰,明日常參·經筵,取稟。傳曰,只晝講。
洪赫啓曰,司僕寺內乘來言,捲簾,取稟。傳曰,捲三面。
又啓曰,來二十一日朝參日次矣。敢稟。傳曰,停。
權敦仁啓曰,藥房提調·副提調,持湯劑來待矣。傳曰,封入。
洪遠謨啓曰,來二十一日輪對日次矣。敢稟。傳曰,當次人受點,後日次待令。
傳于洪赫曰,侍衛軍兵雨具,從便爲之。
洪遠謨啓曰,三皇忌辰日,親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之?敢稟。傳曰,奉室行禮。
又啓曰,再明日奉室行禮時,齋宿處所,以何處爲之乎?敢稟。傳曰,便殿爲之。
又啓曰,明日·再明日,奉室行禮齋戒相値,視事頉稟之意,敢啓。傳曰,知道。
洪赫啓曰,卽者兵曹郞廳來言,今十九日奉室行禮時,侍衛節目,當爲擧行,而判書柳相祚在外,次堂例不得擧行云,何以爲之?敢稟。傳曰,次堂擧行。
徐淇修啓曰,卽者義禁府都事來言,今日動駕時,駕側鳴錚罪人宋震圭等八人,移送秋曹云矣,敢啓。傳曰,知道。
以司諫金秀萬,持平李垿牌不進罷職傳旨,傳于徐淇修曰,只推。
洪遠謨,以弘文館言啓曰,副修撰徐有贊,旣有只推之命,卽爲牌招察任,何如?傳曰,允。
洪赫,以兵曹言啓曰,在前奉室行禮時,墻外環衛,訓局步軍五哨除出,訓鍊大將率領環衛矣。今亦依此擧行乎?敢稟。傳曰,依此爲之。
又以御營廳言啓曰,本廳哨官洪鍾厚,陣上晩到,極爲駭然,爲先汰去之意,敢啓。傳曰,知道。
徐淇修,以義禁府言啓曰,京畿監司李羲準狀啓內,通津府使趙晉錫,爲先罷黜,其罪狀,令攸司稟處事,啓下矣。趙晉錫今方待命,拿囚之意,敢啓。傳曰,知道。
壬辰三月十七日卯時,大駕詣毓祥宮·延祜宮·宣禧宮·藏譜閣展拜擧動入侍時,行都承旨權敦仁,左承旨洪赫,右承旨尹命圭,左副承旨韓弘敎,右副承旨徐淇修,同副承旨洪遠謨,記事官韓鎭庭,假注書李殷相,記事官李謙在·李公翼,直提學鄭基善,直閣金鼎集,檢校待敎金興根·趙斗淳,待敎李肯愚以次侍立。時至,上具翼善冠·白布圓領·烏犀帶,乘輿出宣化門。藥房提調李止淵,副提調權敦仁進前奏曰,雨意頗緊,侵早勞動,聖體,若何?上曰,一樣矣。仍由協陽門出,通禮啓請降輿乘輦,上乘輦,由肅章門,出敦化門進發,至毓祥宮大門外。降輦乘輿,入齋室,少頃,上詣板位,行再拜禮,仍陞宮內奉審後,還齋室,命敦仁曰,冷泉亭當奉審矣,承·史·閣臣,卽爲詣閤。傳曰,冷泉亭奉審時,百官行禮,置之。出傳敎時至,上改具翼善冠·衮龍袍,詣板位,行四拜,仍陞亭上,命閣臣展奉御眞。基善等展奉御眞,上奉審後,還齋室,以司謁口傳下敎曰,延祜宮展拜時,當由偏路徑詣矣。承·史·閣臣,先爲詣閤於延祜宮。少頃,上改具白袍·烏犀帶,自內乘輿,詣延祜宮,行再拜禮,仍奉審宮內後,問安勿爲之。出傳敎仍命促入外辦。上乘輿出宮大門,由毓祥宮前路至宣禧宮,降輿入齋室。少頃,上詣板位行再拜禮,仍奉審宮內後,還齋室,少頃,命入外辦。上改具翼善冠·黑圓領袍,乘輿出宮大門,進至藏譜閣大門,降輿入幕次。少頃,上改具翼善冠·衮龍袍,詣板位行四拜禮,仍奉審閣內,還幕次,命遠謨曰,懿昭廟奉審以來。遠謨還奏奉審無頉,敦仁曰,展拜後問安時,玉堂未及承批,徑先退去,事甚未安。當該玉堂,推考,何如?上曰,依爲之。出駕敎還宮時,上改具翼善冠·白袍·烏犀帶,乘輿出大門外,乘輦由舊光化門·敦化門,至協陽門,乘輿由宣化門還內,出標信解嚴,諸臣以次退出。
上在昌德宮。停常參·經筵。
徐淇修啓曰,大司憲鄭基善,持平李垿呈辭,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
權敦仁啓曰,藥房副提調,持湯劑來待矣。傳曰,封入。
傳于權敦仁曰,召對爲之。
洪遠謨啓曰,忠翼公鄭崑壽祠版,遣承旨致祭事,命下矣。何承旨進去乎?敢稟。傳曰,都承旨進去。
洪赫啓曰,兵曹郞廳來言,明日奉室行禮時,別侍衛不可不備,而判書柳相祚在外,次堂例不得擧行云,何以爲之?敢稟。傳曰,次堂擧行。
又啓曰,御營大將金逌根,親山往省時,有仍佩往來之命,而今方出去矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,御營大將,訓將兼察事,命下矣。兼察御營大將趙萬永,卽爲牌招聽傳敎,何如?傳曰,允。
權敦仁啓曰,明日奉室行禮時,九卿當爲進參,而右參贊李勉昇,兵曹判書柳相祚在外,何以爲之,而工曹判書未差之代,政官牌招,開政差出,何如?傳曰,允。右參贊許遞,今日政差出。
又以吏曹言啓曰,因咸鏡監司朴宗薰狀啓,定平府使任泰瑛,令該曹催促下送事,命下矣。自臣曹催促,則以爲,身病猝重,不得下去云,雖未知其身病之如何,而當此春務方殷之時,有難等待其差歇,罷黜,何如?傳曰,允。今日政差出。
又啓曰,吏曹判書李光文,參判林景鎭,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書李光文進,參判林景鎭,參議趙秉鉉竝牌不進,同副承旨洪遠謨進。啓曰,慶尙監司,今當差出,而擬望之人乏少,承旨竝擬,何如?傳曰,允。以金鼎集爲應敎,李鼎在爲兼司書,洪奭周爲右參贊,趙寅永爲工曹判書,朴永元爲大司成,柳相祚爲知義禁,金驪書爲監察,韓問裕爲寧陵參奉,金陽淳爲慶尙監司,申在忠爲定平府使,金大默爲昌樂察訪,玉之爀爲武烈祠參奉。貞陵補土堂上單沈英錫。
兵批,判書柳相祚在外未肅拜,參判李志淵病,參議洪祐燮病,參知尹正鎭入直進,左副承旨韓弘敎進。大護軍李勉昇,護軍朴岐壽,副護軍金裕憲·金,副司果宋持養,以上竝單付。
吏批,再政。以林景鎭爲同經筵,李光正爲同成均,徐有榘爲司譯提調,趙得林爲典籍。
兵批,再政。兼慶尙道兵馬水軍節度使單金陽淳。
洪遠謨啓曰,明日奉室行禮時,九卿當爲進參,新除授右參贊洪奭周,工曹判書趙寅永,竝卽牌招,以爲淸齋之地,何如?傳曰,允。
金大默外任,代以林亨洙爲事變假注書。
傳于洪赫曰,明日出宮門路,以協陽門爲之。
以吏曹參議趙秉鉉再牌不進罷職傳旨,傳于權敦仁曰,只推。
以副修撰徐有贊牌不進罷職傳旨,傳于洪遠謨曰,只推。
慶尙監司朴岐壽疏曰,伏以臣之綿力淺識,豈有一毫近似於承流宣化之地,而辭不獲命,感激恩造,黽勉冒赴,妄自附於夷險不擇之義,而畢竟僨誤,亦已審矣。於焉之際,遽又周歲,無一報效,有百瘡疣,以言乎黜陟,則列邑曷嘗有勸懲,以言乎風裁,則奸猾不足以斂畏,訟獄多滯,而犴狴之幽鬱莫伸,懷保蔑效,而閭里之愁歎日聞,每中夜點檢,自不覺其體栗背汗。臣雖至愚,自知則明,今若因仍蹲據,以瓜爲期,則竊恐嶠以南七十州許多民邑之病,轉以益痼,他日南顧之憂,必不免仰貽於宵旰,臣身狼狽,固不足恤,而其爲國家之害者,豈淺尠也哉?抑臣又有至切之懇。臣之偏母,疾病常淹,寧日恒少,而賴天之恩,板輿就養,養以專道,榮之極矣,感之深矣,秖緣水土爲祟,宿疾益添,不得已已於歲初,捲送京第,今聞症形尤劇,有加無減。凡於食飮藥餌之際,非臣在傍,無以調護,每聞家信,驚憂倍切,思欲卽地奮飛而不可得也,若或貪榮慕祿,宜歸不歸,則不孝之罪,臣將何逃?伏願殿下,察臣之才,不當冒叨,諒臣之情,不可久滯,卽賜鐫改,以便公私,不勝幸甚。臣無任云云。答曰,省疏具悉。所請依施。
壬辰三月十八日午時,上御熙政堂。召對入侍時,參贊官權敦仁,侍讀官林永洙,檢討官李敦榮,待敎李肯愚,假注書李殷相,記事官李謙在·李公翼,各持孟子第三卷,以次進伏訖。上曰,開卷讀之。永洙讀自后稷敎民稼穡,止而暇耕乎?上曰,文義陳之。永洙曰,此言水土平然後,得以敎稼穡,衣食足然後,得以施敎化。此兩者不可廢其一,而當時聖人懷保小民之憂,孟子開導後學之意,至矣盡矣,推以行之於今之時,則制民之産,治國之要,莫大於此。伏願殿下,以堯·舜之心,爲心,以堯·舜之憂,爲憂,深軫富以敎之道焉。上命掩卷,命史官就座。仍命退,諸臣以次退出。
上在昌德宮。停常參·經筵。
上詣大報壇,入齋室後,內閣·政院·玉堂·藥房口傳問安。答曰,知道。奉室行禮後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
洪遠謨啓曰,明日常參·經筵,取稟。傳曰,只晝講。
權敦仁啓曰,藥房提調·副提調,持湯劑來待矣。傳曰,封入。
傳于洪遠謨曰,禮房承旨,馳詣宣武祠,奉審摘奸以來。
注書韓鎭庭病,代以徐元淳爲假注書。
徐元淳有頉,代以兪鎭五爲假注書。
洪赫啓曰,事變假注書林亨洙,時無職名,令該曹依例付軍職,冠帶常仕,何如?傳曰,允。
傳于韓弘敎曰,召對爲之。
傳于洪遠謨曰,科次入侍。
徐淇修啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
洪遠謨,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
洪赫,以兵曹言啓曰,今三月二十日文臣朔試射,試官望,當爲擬入,而判書柳相祚在外,不得擧行之意,敢啓。傳曰,知道。
壬辰三月十九日辰時,上詣大報壇。奉室行禮入侍時,行都承旨權敦仁,左承旨洪赫,右承旨尹命圭,左副承旨韓弘敎,右副承旨徐淇修,同副承旨洪遠謨,記事官韓鎭庭,假注書李殷相,記事官李謙在·李公翼,直閣金鼎集,檢校待敎趙斗淳,待敎李肯愚以次侍立。時至,上具翼善冠·無揚黑圓領袍,乘輿出宣化門。藥房提調李止淵,副提調權敦仁進前奏曰,日氣稍和,侵早勞動,聖體,若何?上曰,一樣矣。仍由協陽門·肅章門·明禮門至齋殿門外,降輿入齋室,命促入外辦。上仍具翼善冠·黑圓領袍,出齋殿門,乘輿至朝宗門外,降輿由洌泉東夾門,詣奉室板位前,行四拜禮,陞室內奉審,仍詣壇上奉審,又詣敬奉閣奉審訖,由冽泉門出。敦仁曰,宣武祠奉審,戶房承旨與禮曹堂上·戶曹郞廳,依定式進詣矣。今番則有禮房承旨馳詣奉審之命,使之兼進,似好矣。上曰,唯。仍出朝宗門,乘輿還齋殿,少頃,通禮跪啓請外辦。傳曰,參班儒生,轎前入侍。出傳敎上仍具翼善冠·黑圓領袍,出齋殿乘輿,仍命儒·武進前,又命退。傳曰,參班儒·武當試取,儒生則文衡設場於摛文院,武士則訓將設場於北營,試取以來。出傳敎上仍由明禮門·協陽門還內,出標信解嚴,諸臣以次退出。
壬辰三月十九日未時,上御熙政堂。召對入侍時,參贊官韓弘敎,侍讀官趙秉常,檢討官李敦榮,直閣金鼎集,假注書李殷相,記事官李啓宇·李公翼,各持孟子第三卷,以次進伏訖。上曰,開卷讀之。秉常讀自堯以不得舜,止農夫也,上曰,文義陳之。秉常曰,堯·舜之憂民,不在乎百畝,而在於得人。古之人君,勞於求賢,逸於得人,苟得其人,則恭己南面而已,人君之急務,在於得賢共國也。惟殿下體念焉。上命掩卷,命史官就座。仍命退,諸臣以次退出。
壬辰三月十九日未時,上御熙政堂。參班儒生科次入侍時,同副承旨洪遠謨,假注書李殷相,記事官李謙在·李公翼,大提學洪奭周,對讀官直閣金鼎集,副校理趙秉常,副修撰李敦榮以次進伏訖。上曰,科次爲之。奭周奏曰,試券中二張稍優,而七宇券,則雖有字句誤解之病,呈之稍早,故置第一張,九列券則別無所見之疵,呈之太晩,故置第二張矣。何以編次乎?上曰,九列置之魁券。奭周曰,上三張書三下,其餘四張,書次上乎?上曰,唯。奭周書等訖,命上魁券,親坼祕封以下,遠謨以次讀奏祕封。命書傳敎曰,參班儒生試取表居首三下一幼學金應均,直赴殿試,之次三下別提閔洙龍,直赴會試,草三下生員許石老等五人,竝令該曹,考例施賞。又命書傳敎曰,入格儒生,明日延英門外施賞。命史官就座,仍命退,諸臣以次退出。
上在昌德宮。停常參·只晝講。
藥房都提調金履喬,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪赫啓曰,大司憲鄭基善,持平李垿牌不進,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
韓弘敎啓曰,明日常參·經筵,取稟。傳曰,只晝講。
洪赫啓曰,右副承旨徐淇修,今日不爲仕進,卽爲牌招,何如?傳曰,允。
權敦仁啓曰,藥房三提調,持湯劑來待矣。傳曰,封入。
傳于洪赫曰,大臣·備局堂上引見。
權敦仁啓曰,臣敦仁,今日忠翼公鄭崑秀祠板,致祭進去下直之意,敢啓。傳曰,知道。
洪赫啓曰,命召親納,例也,而前左邊捕盜大將李惟秀,謂有身病,使其軍官替納,事甚未安。推考,何如?傳曰,允。
又啓曰,兵曹郞廳來言,左邊捕盜大將,今當差出,而判書柳相祚在外,次堂例不得擧行云,何以爲之?敢稟。傳曰,前望單子入之。
捕將前望單子入之,左邊捕盜大將徐鳳淳落點。
洪赫啓曰,新除授左邊捕盜大將徐鳳淳,直爲牌招,命召及大將牌·傳令牌,傳授,何如?傳曰,允。
韓弘敎,以弘文館言啓曰,副修撰徐有贊,旣有只推之命,卽爲牌招察任,何如?傳曰,允。
以右副承旨徐淇修牌不進罷職傳旨,傳于洪赫曰,只推。
以大司諫洪永觀,司諫金秀萬,持平李垿牌不進罷職傳旨,傳于洪赫曰,只推。
以副修撰徐有贊牌不進罷職傳旨,傳于韓弘敎曰,只推。
洪赫,以刑曹言啓曰,今三月十七日動駕時,衛外擊錚罪人忠州幼學金沃,爲其子元柱定配請放事也,罪犯有關罔赦,勘配已是寬典,則敢稱籲冤,肆然鳴錚,已萬萬無嚴,而勿施照勘,曾未幾日,又有此犯蹕再瀆之擧,苟有一分嚴畏之心,豈敢若是?揆以法綱,尤極駭惋。原情勿施,嚴刑懲礪後,仍卽押送本道,以爲依律勘處之意,敢啓。傳曰,知道。
又以都摠府言啓曰,副摠管李瀅夏,以同知義禁府事,本府坐起,晝仕出去之意,敢啓。傳曰,知道。
韓弘敎,以漢城府言啓曰,每式年成籍後,五部帳籍江都件,例於翌年春,臣府郞官,轉往江都,舊籍曝曬,竝與新籍藏置矣。辛卯式帳籍,發遣本府郞廳,曝曬等節,依例擧行,而帳籍封裹雜物,令各該司進排領去,官吏所騎馬及帳籍載運馬,亦令該曹題給,何如?傳曰,允。
義禁府啓目,公忠前兵虞候柳敬魯原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,通津前府使趙晉錫原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目粘連,啓目是白有亦,向前前部將洪宅榮亦,橫捉過隷,濫施私刑,致有廟堂草記,誠極駭然。以此照律,何如?判付啓依允。
壬辰三月二十日辰時,上御熙政堂。藥房入診,大臣·備局堂上引見入侍時,都提調金履喬,提調李止淵,副提調權敦仁,假注書李殷相,記事官李謙在·李公翼,直閣金鼎集,左承旨洪赫,假注書兪鎭五,事變假注書林亨洙,行知中樞府事李羲甲,行戶曹判書趙萬永,漢城府判尹朴周壽,知敦寧府事徐能輔,吏曹判書李光文,行護軍柳相亮,副校理趙秉常,以次進伏,醫官玄在德·李亨基·南山壽·卞文燮,以次進伏楹外訖。上曰,史官分左右。履喬曰,比候漸和,晨夕猶冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮安寧矣。履喬曰,醫官旣爲入參,診候,何如?上曰,診候置之,次對爲之。履喬曰,卽見江原監司尹聲大狀啓,則道內還餉,應分排巡,每患苟艱,且詳定補用,便成已例,各衙門應留條中,各穀二萬石,特許加分事,請令廟堂稟旨,分付矣。該道詳定不足之加分添補,已成近例,依狀請許施,何如?上曰,依爲之。出擧條履喬曰,日前以湖南誕報廟·嶺南關王廟衣襨鋪陳修補事,自禮曹,因下敎知委兩道矣。傳敎中,有道臣巡歷時奉審之命,而南原·安東·星州則廟在邑中,道臣奉審,別無難便,而至於康津,則廟在古今島中,巡部往來之際,島民受弊,將有難言之慮,此不可不念。康津則令地方官代行,修補年限,旣以七年爲定,奉審之節,不必每年爲之,亦待修補年次擧行之意,竝爲消詳知委,似好,故敢此仰達矣。上曰,依爲之。出擧條履喬曰,左邊捕盜大將李惟秀,以其身病,求遞本任,屢矣,每値本廳有故,使之强病行公,已至經年,近則病勢益難强云,今姑許遞,何如?上曰,依爲之。出擧條履喬曰,今日賓對,諸宰懸病甚多,極爲未安。除衆所共知老病外,竝推考警責,向者新差之備堂,今無進參者,亦爲嚴飭行公,何如?上曰,依爲之。出擧條履喬曰,禁衛大將申絅,今番次對,亦爲不進,武將之無端稱病,久不入參,揆以事體,極爲未安。爲先從重推考,後毋敢如此,嚴飭,何如?上曰,依爲之。出擧條羲甲曰,永寧殿西翼室第一室西壁外階砌,動退年久,若經今夏潦雨,則將有頹圮之慮,且西翼室月廊,亦緣西邊階砌之動退,而後面柱礎,漸次傾仄,不可不及今竝爲修改,擇日修改,先告事由等節,令該曹稟旨擧行,似宜,故敢此仰達矣。上曰,依爲之。出擧條止淵曰,崇德以後誥命勅書,舊藏於時御所承文院,先朝己未年間,移藏於本曹奉安閣矣。以其文書之所重,該院掌其開閉,至於守直之節,本曹主之,常時擧行,已多難便,而且科擧設場時,則郞官移直,無以禁飭,事面之疎忽,尤屬關念,旣係槐院所管,則其時移藏於本曹,似出權宜,而至今因循。臣意則令該曹,移建閣宇於該院,依舊例奉安,實合愼重之道,下詢槐院都提調處之,何如?上曰,大臣之意,何如?履喬曰,誥勅文書,本係承文院所管,而己未年間,移藏於禮曹,卽因承文院閣宇之傾頹,事勢不得不移置也,禮判今以依舊例還藏本院爲奏,依此施行,恐好矣。上曰,依爲之。出擧條止淵曰,今番啓下,淸心元八劑,安神丸五劑,蘇合元三十劑,廣濟丸三劑所入麝香,合爲六百六十一部內,本院用餘麝香八十六部六分一里除,實不足,爲五百七十四部三分九里,令戶曹別貿取用,何如?上曰,依此爲之,可也。上曰,玉堂所懷奏之。秉常曰,別無所懷矣。赫曰,左邊捕盜大將李惟秀許遞事,命下矣。在前如此之時,有他邊大將兼察之例,今番則何以爲之乎?上曰,他邊大將兼察。出擧條赫曰,左邊捕盜大將,以他邊大將兼察事,命下矣。兼察左邊捕盜大將金煐,卽爲牌招聽傳敎,何如?上曰,依爲之。出擧條赫曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
壬辰三月二十日午時,上御熙政堂。晝講入侍時,同知事李瀅夏,特進官李光正,參贊官韓弘敎,侍讀官趙秉常,檢討官李敦榮,假注書李殷相,記事官李謙在·李公翼,各持書傳第三卷,武臣柳相弼,以次進伏訖。上曰,開卷讀之。秉常請讀前受音,上曰,直奏新受音。敦榮曰,筵體旣嚴,講規卽然,先讀前受音,似好矣。上命讀奏,秉常讀自大戰于甘,止孥戮汝,上曰,釋義爲之。秉常請讀新受音,上曰,仍釋義。秉常讀釋義,上曰,文義陳之。秉常曰,此篇中恭行天之罰之恭字,卽一篇綱領也。恭,是恭敬之意,而曰祗,曰欽,包在其中矣。允恭克讓,溫恭允塞,堯·舜之恭也,徽柔懿恭,恭天成命,文·武之恭也。恭之一字,古聖王相傳之心法也,凡人君,於刑政也,征討也,體天恭行,而不容有一毫私意,則動靜事爲之間,無往非天理矣。禮曰,毋不敬,敬,是徹上徹下無所間斷之功也,程夫子,拈出主敬二字,以爲千聖之眞詮妙訣。惟殿下,常存警省,雖在燕濩之中,深加主敬之念焉。上曰,下番陳之。敦榮曰,賞罰,卽聖王所以馭世而制治者也,非賞無以勸善,非罰無以懲惡,賞必待有功,罰不貸有罪,則人知所勸懲矣。故曰功懋懋賞,又曰刑故無小,此皆信賞必罰之意也,此等處,深加聖念焉。上曰,同知事陳之。瀅夏曰,左不攻于左,右不攻于右,汝不恭命云者,此言兵車左右,各有所掌也,或有違則,是不恭命也,而軍陳不得整齊矣,此雖專言軍陳事,而非但軍陳爲然。凡周家之設官分職,各有所掌,自舜命九官,周官六卿分職,至如漢之決獄問廷尉,錢穀出入問治粟內史,皆是也,而其所以設官分職,非爲榮耀其人,必量才授任,知其人之合於是任,然後授之任之,自三代以降,官人之政,漸不如古,或多名實不副之歎。至于我朝,列聖相承,培養作成,人才蔚興,有輔弼之器,有將帥之材,文學政事,錢穀甲兵,各當其任,以至一藝一事,如曉解音律而掌梨園,從事軒·歧而掌醫司,推步星曆而掌雲觀,一未嘗有曠官失職之事,此正我殿下所宜繼述監法者也。今雖難一日盡復古道,而若磨以歲月,常加聖念,董飭而導率之,則自有丕變之效。伏願留神焉。上曰,特進官陳之。光正曰,上下番儒臣·經筵官所陳,俱甚切實,伏願體念焉。上曰,參贊官陳之。弘敎曰,臣亦別無可陳者矣。上命掩卷。仍命退,諸臣以次退出。
上在昌德宮。停常參·經筵。
尹命圭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪遠謨啓曰,明日常參·經筵,取稟。傳曰,停。
又啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,藥房提調,持湯劑來待矣。傳曰,封入。
尹命圭啓曰,假注書李殷相,身病猝重,勢難察任,今姑改差,何如?傳曰,允。
李殷相改差,代以朴齊憲爲假注書。
洪遠謨,以弘文館言啓曰,副修撰徐有贊,旣有只推之命,卽爲牌招察任,何如?傳曰,允。
尹命圭啓曰,卽者兵曹郞廳來言,今二十五日親行誓戒,來四月初三日宗廟夏享大祭親行時,侍衛節目,當爲磨鍊,而判書柳相祚在外,次堂例不得擧行云,何以爲之?敢稟。傳曰,次堂擧行。
又啓曰,大司憲鄭基善,持平李垿牌不進,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
以大司諫洪永觀,司諫金秀萬,持平李垿牌不進罷職傳旨,傳于尹命圭曰,只推。
以副修撰徐有贊牌不進罷職傳旨,傳于洪遠謨曰,只推。
尹命圭,以兵曹言啓曰,來四月初二日大駕詣宗廟齋宿,初三日夏享大祭親行時,隨駕營門,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍三哨,訓將率領爲先廂,御營廳京軍一哨,訓局步軍五哨,摠使都領爲後廂,禁軍三番爲之,禁將率領營標下軍及馬步軍留陣,留營置之,可也。
又以兵曹言啓曰,今三月十七日武臣堂上祿試射,後日退行,次堂擧行事,命下矣。今二十二日設行,而試官望,備擬以入之意,敢啓。傳曰,知道。
又以都摠府言啓曰,副摠管李瀅夏,以同知義禁府事,本府坐起,晝仕出去之意,敢啓。傳曰,知道。
又以義禁府言啓曰,時囚罪人洪宅榮,杖八十徒二年定配照律公事,判付內依允,功議各減一等事,命下矣。洪宅榮功議各減一等,杖六十收贖,告身盡行追奪,江原道狼川縣山陽驛,徒一年定配,而以議啓內辭意,具罪目,依例發遣府羅將,押送配所,何如?傳曰,允。
義禁府啓目粘連,向前趙晉錫亦,巡營屢促還官,而終不知變,以致經月瘝曠,殊甚可駭。以此照律,何如?判付啓依允。又啓目粘連,向前柳敬魯亦,庚寅條還餉未捧,以其積年巨逋,有戴罪擧行之朝令是白乎所,其後仍未捧之數,幾至二千包,則此雖與掩逋有異是白乎乃,糴法甚嚴,難免其罪,以此照律,何如?判付啓依允。又照目粘連,前部將洪宅榮矣本府議啓內,橫捉過隷,濫施私刑,致有廟堂草記,誠極駭然。以此照律,罪杖八十收贖,告身盡行追奪,徒二年定配私罪,奉敎依允爲旀,功議各減一等爲良如敎。
慶尙監司金陽淳疏曰,伏以臣,器非需世,才不逾人,策名立朝,居然二紀之久,揚華歷要,滾躋亞卿之列,恩寵若偏,而報塞蔑如,居常懍惕,如集于木,迺者嶺南觀察使之命,忽下於夢想之外,拜誥以來,歷數日而惝怳隕越,臣實不知何以得此於聖明也。嗚呼,藩翰之寄,孰非甚重,而惟彼嶠嶺一省,最稱殷劇,擅荆楊筐篚之饒,而爲國家根本之地,襲鄒魯絃誦之美,而稱人才府庫之鄕,七十一州郡,總山川關防之要害,數百萬生靈,管簿書獄訟之繁難,專刺之責,視他尤別。矧今弊瘼日滋,而捄整沒策,蓄積空匱,而措置無術,重之先賢之風敎已邈,習俗之澆漓轉甚,雖使威望足以彈壓,才具足以綜理,尙懼其不克負荷,以臣文質無當,聞望俱輕,遽畀此承流宣化之任,則蚊蝱負山,商距馳河,猶屬臣一己不堪之狀,其將累聖簡而關國體,果何如也?抑臣尤有所怵然於中者。臣兄臣羲淳,曾按是節,至今爲士民之所誦,顧其時之相後,殆三十年矣。臣無能爲役於先兄,而徒貪一門之榮輝,不計自己之分量,苟然冒居,畢竟僨誤,則竊恐爲私家之羞,而貽朝廷之憂也。臣所以徊徨兢悚,終不敢自已,披瀝肝膈,露章呼籲。伏乞天地父母,察臣才之不可强授,諒臣言之非出飾讓,亟命遞臣之職,回授可堪之人,公私不勝幸甚。臣無任云云。答曰,省疏具悉。卿其勿辭往欽哉。
壬辰三月二十一日午時,上御熙政堂。晝講入侍時,同知事李瀅夏,特進官韓耆裕,參贊官洪遠謨,侍讀官趙秉常,檢討官李敦榮,假注書兪鎭五,記事官李謙在·李公翼,各持書傳第三卷,武臣閔晳,以次進伏訖。上曰,開卷讀之。秉常請讀前受音,上曰,新受音讀之。秉常讀自太康尸位,止雖悔可追,上曰,釋義奏之。秉常奏釋義,上曰,文義陳之。秉常曰,此篇,鑑戒者甚多,而如朽索六馬之喩,至深切矣。人君以眇然一身,莅億兆之上,修德則有泰山磐石之安,失道則有舟水傾覆之患,可不懼哉?伏乞殿下,一念戰兢,常若臨履,益軫懷保之方焉。上命掩卷。遠謨曰,釋義以奏之際,誤讀一字,當該玉堂,推考,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
韓弘敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪遠謨啓曰,明日·再明日,英陵忌辰祭齋戒正日,三明日·二十六日,明陵忌辰祭齋戒正日相値,視事頉稟之意,敢啓。傳曰,知道。
權敦仁啓曰,左副承旨韓弘敎,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
朴齊憲有頉,代以徐憲淳爲假注書。
韓弘敎啓曰,大司憲鄭基善,持平李垿牌不進,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
以大司諫洪永觀,司諫金秀萬,持平李垿牌不進罷職傳旨,傳于韓弘敎曰,只推。
洪遠謨,以弘文館言啓曰,副修撰徐有贊,旣有只推之命,卽爲牌招察任,何如?傳曰,允。
韓弘敎,以都摠府言啓曰,今此宗廟夏享大祭誓戒親行敎是時,侍衛·寶劍,當爲備員,而都摠管李光文,以讀誓文官進,徐耕輔呈辭受由,副摠管朴齊一在外,金元根有實病,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李翊會·趙寅永,副摠管洪敬謨·李商一落點。
兵曹口傳政事,大護軍單趙寅永。
尹命圭,以戶曹言啓曰,臣萬永,與正郞臣金永錫,進詣慶熙宮差備內,啓下手本中,有頉處,眼同看審,則各殿堂行閣椽木等,間間有朽傷處,故今方次次修改,而始役則擇日擧行之意,敢啓。傳曰,知道。
又以戶曹言啓曰,大嬪宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣萬永,與正郞臣金永錫,依定式進詣彰義宮·藏譜閣奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣·蠶壇碑閣·追慕洞碑閣·淨業院碑閣,姑無頉處,流霞亭年久傾頹,而纔因內閣知委,今方修葺,養正齋有雨漏及椽木等間間頹落處,故亦爲修改之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
義禁府照目粘連,通津前府使趙晉錫矣本府議啓內,巡營屢促還官,而終不知變,以致經月瘝曠,殊甚可駭。以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目粘連,公忠前兵虞候柳敬魯矣本府議啓內,庚寅條還餉未捧,以其積年邑逋,有戴罪擧行之朝令是白乎所,其後仍未捧之數,幾至二千包,則此雖與掩逋有異是白乎乃,糴法甚嚴,難免其罪。以此照律,罪杖八十收贖,奪告身三等私罪,奉敎依允爲旀,功減一等爲良如敎。
上在昌德宮。停常參·經筵。
徐淇修啓曰,大司憲鄭基善,持平李垿呈辭,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
韓弘敎啓曰,藥房提調,持湯劑來待矣。傳曰,封入。
傳于徐淇修曰,召對爲之
徐淇修,以都摠府言啓曰,今日入直內三廳武兼·禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
以副修撰徐有贊牌不進罷職傳旨,傳于洪遠謨曰,只推。
壬辰三月二十三日未時,上御熙政堂。召對入侍時,參贊官徐淇修,侍讀官金逸淵,檢討官金遇明,待敎李肯愚,假注書徐憲淳,記事官李謙在·李公翼,各持孟子第三卷,以次進伏訖。上曰,開卷讀之。逸淵讀自分人以財,止爲天下得人難,上曰,文義陳之。逸淵曰,惠與忠,俱是仁中之一事,而至若爲天下得人謂之仁一句,最是體驗處。蓋仁之一字,所包至大至廣,推而言之,則天地生成之德,不外乎仁,人君與天地合其德,然後是謂人君之仁,若以一事一政,遽有自足之心,則所及者有限矣。是故自古明君哲辟,必也得其人而授之職,廣其惠而導其化,上下與天地同流,斯所謂人君之仁也。伏願殿下,深加體察,勿以小惠小善,爲德,而必以得人之仁,爲本焉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
徐淇修啓曰,大司憲鄭基善,持平李垿呈辭,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
權敦仁啓曰,藥房提調·副提調,持湯劑來待矣。傳曰,封入。
又啓曰,假注書兪鎭五,身病猝重,勢難察任,今姑改差,何如?傳曰,允。
洪遠謨啓曰,忠莊公權慄祠板,遣承旨致祭事,命下矣。何承旨進去乎?敢稟。傳曰,都承旨進去。
權敦仁啓曰,卽者吏曹郞廳來言,今此親臨誓戒時,鹵簿使,當爲啓下,而兵曹判書柳相祚在外,不得修啓云,何以爲之?敢稟。傳曰,次堂擧行。
傳于權敦仁曰,修改禮堂留待。
傳于權敦仁曰,召對爲之。
傳于權敦仁曰,修改禮堂入侍。
傳于洪赫曰,兵曹判書有闕之代,前望單子入之。
兵曹判書前望單子入之,宋冕載落點。
洪赫啓曰,新除授兵曹判書宋冕載,卽爲牌招,傳授命召,何如?傳曰,允。
又啓曰,兵曹判書宋冕載牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
傳于洪赫曰,明日出宮門路,以協陽門爲之。
傳于洪遠謨曰,留院公事入之。
權敦仁,以吏曹言啓曰,今此宗廟·永寧殿夏享大祭祭官中,時無職名人員,令該曹口傳付軍職,何如?傳曰,允。
兵曹口傳政事,護軍任存常,副司果洪羲錫·權馦·李光載,以上竝單付。
尹命圭,以戶曹言啓曰,時御所內各司,依定式發遣本曹正郞臣金永錫,與兵曹參判臣李志淵,佐郞臣金鉉復,東所衛將臣任希慶,西所衛將臣金性浩,南所衛將臣金億,北所衛將臣張興燮,眼同看審後,有頉處別單書入,而修改則擇日擧行之意,敢啓。傳曰,知道。
洪遠謨,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
兵曹判書柳相祚疏曰,伏以臣,以一無可記之庸品,叨萬不近似之重任,惶愧震慄,靡所容措。兼又貞疾危苦,跬步難强,由中據實,冒控血懇,瀆擾之罪,在所難逭,席藁私次,恭俟重勘,迺者聖度包容,異恩愈隆,十行批旨,諭之以筋力不衰,勉之以速卽上來,臣誠惝怳踧踖,若隕淵谷,至於意在試用之聖敎,尤豈微分之所敢承當者哉?夫試用云者,人器才猷,猶有一分可取之長,而歷試晉用之謂也。今臣生長田野,都無聞見,大小官職,都無履歷,朝紳之會,知面絶稀,殿陛之下,體例全昧,以至於羽林韎韋之列,武將閫帥,京外出身,姓名亦疎,藏否,何知?臣雖欲憑恃寵靈,冒沒承膺,一事二事,嗤點在傍,一政再政,僨誤丁寧,此固臣自知之明,而通朝之所共諒,淵鑑之所俯燭,見今經筵日開,八域蹈忭,群工勵翼,百度惟貞,授能任賢,何患乏人,而則哲之明,遺照於一介無用之物,非分之榮,不世之寵,若是其鄭重乎?自古帝王,能用一世之人才而善用之者,以其擇之審而處之當也。人之品,有大有小,有知有愚,小者不可强令之爲大,愚者不可遽使之爲知,故爲人君者,必謹審以擇之,難愼以處之,爲人臣者,尤極其審處之道,不敢冒進也。故曰量而後入,不入而後量,臣有辭退之路,君有聽許之恩,上不失擧於下,下不得罪於上,此莫非至當之理,不易之則,而名臣先正,所以垂訓於來後者也。臣之至愚,雖無足擧擬於古人,而其於古人之訓,竊有所受,臣從前所叨之爵秩,已極濫且倖矣,恩遇之重,與天無極,秖當混迹農畝之氓,歌詠雨露之澤,以爲桑楡之收而已。其何敢兜攬中權之重,點汚銓衡之地,不顧名器之淆賤,負乘之災咎乎?千思百量,斷無承膺之望,非不知荐犯違傲之爲人臣極罪,而鈇鉞之誅,固所甘心。況臣三十年塊癖之證,已成難醫,乍甦而旋劇,欲起而還仆,時月之內,擔舁蹶,實無其望,本兵之長,何等劇務,而緣臣曠廢,屢煩酬應,尤豈非萬萬死罪之甚乎?伏乞聖明,特垂矜諒,亟命鐫遞臣所帶重任,仍許臣引年之懇,俾蒙天地生成之澤,公私幸甚。臣無任云云。答曰,省疏具悉。病情旣難强,重任不可久曠,所辭特許,引年,已諭於前批矣。
壬辰三月二十四日未時,上御熙政堂。召對入侍,修改禮堂同爲入侍時,參贊官權敦仁,侍讀官吳致淳,檢討官金遇明,直閣金鼎集,假注書徐憲淳,記事官李謙在·李公翼,各持孟子第三卷,禮曹參判徐憙淳以次進伏訖。上曰,禮堂進前。憙淳進前俯伏,上曰,善爲來往乎?憙淳起伏仍奏曰,臣進詣忠州胎峯,胎室奉審則無頉,而修改擧行,務盡精緻,工役善就,禁養守護之節,嚴加申飭於地方官處矣。上曰,禮堂先退。憙淳退出,上曰,開卷讀之。致淳讀自孔子曰大哉,止亦不用於耕耳,上曰,文義陳之。致淳曰,天道不言,而四時行焉,萬物生焉,其利天下之德,大矣哉,而代天工左右民,職在人君,故堯·舜垂衣裳而治天下,蕩蕩乎巍巍乎,使其民自得於春風和氣之中者,罔非堯·舜所以用其心也,憂民之實,得人之盛,若是其大,豈可與民竝耕而治乎?此章,雖因許行之邪說以發明之,然從古聖帝明王治天下之大經大法,不過是知人安民而已。顧今敎化不明,紀綱頹敗,專由於群下不能對揚之致,殿下憂民之心,猶有所未盡而然也。惟我殿下,以堯·舜之心,爲心,以堯·舜之憂,爲憂,體天理物,得人分職,董正百官,黜幽陟明,治隆於上,俗美於下,則於變之民,無不歌詠聖化於堯天舜日之下矣,曷不休哉?人君一念操捨之間,萬民之憂樂,係焉。伏願敬之戒之。上曰,掩卷。上曰,史官就座。仍命退,諸臣以次退出。
上在昌德宮。停常參·經筵。
受誓戒還內後,內閣·政院·玉堂·藥房口傳問安。答曰,知道。
藥房提調李止淵,副提調權敦仁啓曰,親行誓戒,勞動旣多,伏未審聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪赫啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
權敦仁啓曰,藥房提調·副提調,持湯劑來待矣。傳曰,封入。
傳于尹命圭曰,召對爲之。
洪遠謨啓曰,來四月初三日行宗廟夏享大祭親祭,祭文當爲製進,大提學洪奭周,待明朝牌招,使之製進,何如?傳曰,允。
韓弘敎,以備邊司言啓曰,本司有事堂上趙寅永,職務相妨,所帶摠管之任,今姑許遞,何如?傳曰,允。
壬辰三月二十五日子時,上詣仁政殿。受誓戒入侍時,行都承旨權敦仁,左承旨洪赫,右承旨尹命圭,左副承旨韓弘敎,右副承旨徐淇修,同副承旨洪遠謨,記事官韓鎭庭,假注書徐憲淳,記事官李謙在·李公翼,直提學徐憙淳·鄭基善,直閣金鼎集,檢敎待敎趙斗淳,待敎李肯愚以次侍立。時至,上具遠游冠·絳紗袍,乘輿出宣化門。藥房提調李止淵,副提調權敦仁進前奏曰,侵夜勞動,聖體,若何?上曰,一樣矣。左右通禮前導,出協陽門,由肅章門·仁政門至降輿所,通禮跪啓請降輿,上降輿。通禮啓請執圭,敦仁進圭,上執圭,左右通禮導上詣板位,南向立,贊禮唱四拜,諸享官及宗親·文武百官,皆行四拜禮訖。吏曹判書李光文讀誓文,刑曹判書徐耕輔聽誓文訖,贊禮唱四拜,諸享官及文武百官皆行四拜。通禮啓請禮畢,仍請釋圭,敦仁跪受圭。通禮啓請乘輿,上乘輿,左右通禮前導,出仁政門,由肅章門入協陽門還內。出標信解嚴,諸臣以次退出。
壬辰三月二十五日未時,上御熙政堂。召對入侍時,參贊官尹命圭,侍讀官吳致淳,檢討官徐有贊,直閣金鼎集,記事官韓鎭庭·李謙在·李公翼,各持孟子第三卷,以次進伏訖。上曰,開卷讀之。致淳讀自吾聞用夏變夷,止師死而遂倍之,上曰,文義陳之。致淳曰,陳良,悅周公·孔子之道,而學於中國,可謂豪傑之士也,陳相,數十年師事之餘,信道不篤,深惑許行無稽之言,盡棄其學,背馳其師,是不知民生於三,事之如一之義也。敢以竝耕饔飧之邪說,傳道於孟子之前,陰欲壞亂於孟子分別君子小人之法,是不知上下尊卑之分也。人而有不知有君臣之分,師生之義,直一夷狄耳,故孟子歷擧堯·舜之治,發明陳良之學,嚴斥其邪說,深責其倍師,卽此一節,可見華夷之別嚴,師生之義重矣。竊伏惟念,尊攘之義,在今年而增感,邪正之辨,俟百世而不惑,臣無容更事陳勉,而近來此箇義理,漸至晦塞,有識之歎,厥惟久矣。講明闡修之道,在殿下一念之間,似此大文,反復而玩索焉,則必有所得於宸衷矣。伏願念哉念哉。上命掩卷。上曰,史官就座。仍命退,諸臣以次退出。
上在昌德宮。停常參·經筵。
自巳時至申時,灑雨下雨,測雨器水深三分。
進御拱辰君子湯,自今日姑爲停止事,榻前下敎。
洪遠謨啓曰,明日經筵,取稟。傳曰,停。
徐淇修啓曰,大司憲鄭基善,持平李垿呈辭,執義趙萬協,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
權敦仁啓曰,左承旨洪赫,今日不爲仕進,卽爲牌招,何如?傳曰,允。
注書韓鎭庭病,代以尹敎成爲假注書。
權敦仁啓曰,臣敦仁,今日忠莊公權慄祠板,致祭進去下直之意,敢啓。傳曰,知道。
以左承旨洪赫牌不進罷職傳旨,傳于尹命圭曰,只推。
以黃海監司金蘭淳狀啓,康翎縣監李南軾,親病危劇,還任無期,不得已罷黜事,傳于洪遠謨曰,令該曹口傳差出,催促下送。
洪遠謨,以吏曹言啓曰,今此宗廟朔祭大祝,前正郞朴宗休塡差,而時無職名,令該曹口傳付軍職,何如?傳曰,允。
兵曹口傳政事,副司果朴宗休。
徐淇修,以都摠府言啓曰,今日入直內三廳武兼·禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以備邊司〈言〉啓曰,卽見補土堂上楊州牧使沈英錫狀啓,則以爲,貞陵主脈汰落諸處,補築之役,極爲浩大,物力錢五千兩,先爲區劃,鐵器械·雜物及空石·木物,自三軍門·戶曹·摠戎廳·畿營分定進排,役軍依近例雇軍使用,相地官·奏時官,令該司定送事,請令廟堂稟旨,分付矣。役處雖云浩大,物力專係節省,姑依年前康陵補土時例,以禁·御兩營錢各一千兩,兵曹錢五百兩分排劃送,鐵器械·雜物及木物·空石,量宜分定於各軍門·戶曹·畿營,使之進排,器械·雜物,用後還下,役軍亦許依近例雇用,而每當一番陵役,營邑吏校之憑藉所重,貽弊列邑,年加歲增,實爲畿民難支之端,事之悚然,莫此爲甚。今番則另飭畿伯與補土堂上等處,嚴加糾察,毋或更蹈前習,以紓民力,相地官·奏時官,卽爲定送之意,分付該監,何如?傳曰,允。
上在昌德宮。停常參·經筵。
尹命圭啓曰,明日·再明日,光陵忌辰祭齋戒正日,三明日,宗廟夏享大祭親祭齋戒,初二日動駕相値,視事頉稟之意,敢啓。傳曰,知道。
徐淇修啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹命圭啓曰,來初一日輪對日次,而宗廟夏享大祭親祭齋戒相値,頉稟之意,敢啓。傳曰,知道。
備忘記,雲峰縣監趙存奎下直,長弓一張,長箭一部,片箭一部,筒兒一箇賜給。
徐淇修啓曰,假注書尹敎成,時無職名,令該曹依例付軍職,冠帶常仕,何如?傳曰,允。
傳于徐淇修曰,回還三使臣入侍。
徐淇修啓曰,執義趙萬協,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前執義趙萬協禁推傳旨,傳于徐淇修曰,分揀。
徐淇修啓曰,大司憲鄭基善,持平李垿牌不進,執義未差,掌令盧尙羲·韓夢奎,持平宋尙玉在外,監察茶時之意,敢啓。傳曰,知道。
以大司諫洪永觀,司諫金秀萬,持平李垿牌不進罷職傳旨,傳于徐淇修曰,只推。
吏曹口傳政事,以李象敬爲康翎縣監。
尹命圭啓曰,卽者工曹郞廳來言,於義本宮奉審,每於三月內定行,曾有定式矣。堂上一員,當爲進參,而判書未差,參判蔡弘遠呈辭受由,參議吳熙常在外,不得擧行云,判書未差之代,政官牌招開政差出,何如?傳曰,允。
又啓曰,吏曹判書李光文,參判林景鎭,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
有政。吏批,判書李光文,參判林景鎭竝牌招不進,右承旨尹命圭進。啓曰,判書李光文,參判林景鎭竝牌招不進,小臣獨政未安,何以爲之?敢稟。傳曰,只出緊任。以申冕周爲執義,鄭元容爲工曹判書,金弘根爲刑曹參判,金在昌爲分內醫提調。兼掌令李鼎在減下。
兵批,判書宋冕載陳疏,參判李志淵病,參議洪祐燮入直進,參知尹正鎭差祭,右副承旨徐淇修進。副司直趙萬協,副司正尹敎成·林亨洙,以上竝單付。
以京畿監司李羲準狀啓,安城郡民家失火事,傳于尹命圭曰,聞甚矜然,元恤典外,別加顧助,使之卽速結構奠居事,分付。
以黃海監司金蘭淳狀啓,新溪縣民家失火事,傳于尹命圭曰,聞甚矜然,元恤典外,別加顧助,以趁奠安事,分付。
以慶尙監司朴岐壽狀啓,義城縣民家失火事,傳于尹命圭曰,當此農作,失火延燒,若是夥多,尤爲矜惻,元恤典外,別加顧助,俾卽結構奠居事,分付。
兵曹判書宋冕載疏曰,伏以臣,庸懦譾劣,百無肖似,而猥蒙兩聖朝陶甄生成之澤,節次推遷,濫躋卿列,前後踐歷,罔非踰分,過福之災,不稱之懼,旣往已然,常若臨淵而集木,今玆中權新命,又下於千萬夢想之外,惶隕恧蹙,益不知所以自措也。周官六典,孰非綦重,而今臣見叨,尤有別焉,摠禁旅而嚴宿衛,則非闇於組練者之所敢任也,掌財用而制出入,則非疎於句較者之所敢居也,典武選而別流品,則非昧於鑑識者之所敢冒也。曾謂臣之短拙昏憒,可以擬議於是任哉?無論臣軍旅之未學,金穀之素昧,臣於近年以來,桑楡景迫,疾病侵尋,杜門守拙,罕與人接,雖尋常銓敍之格令,茫乎若越人之章甫,似此伎倆,非但臣自知爲然,庶亦爲擧世之所共諒悉。以是人處是職,何異於强蚊蟁而負山,責蛩蚷而馳河哉?負乘之戒,猶屬一己,僨誤之辜,害將安歸?臣雖欲貪恩戀寵,冒昧祗承,其於玷名器而累聖簡,以之招四方之譏笑,何哉?噫,臣之一身,非臣之有,恩造如天,報答無地,中夜無寐,惶汗浹背,罔擇夷險,畢命驅策,豈非臣圖酬萬一之一副信諦,而擇而後授?明主之懿範,量然後入,人臣之炯戒,斷斷衷赤,匪出飾讓,誓戒在卽,庚牌荐臨,義重陪衛,他不敢顧,雖不得不冒昧出膺,而因仍蹲冒,萬無其望,略綴短章,仰瀆崇嚴。伏乞聖慈,俯垂諒察,亟遞臣新授職名,以重公器,以安私分,千萬幸甚。臣無任云云。答曰,省疏具悉。卿其勿辭行公。
持平宋尙玉疏曰,伏以臣,樗櫟賤質,草莽疎蹤,早失學業,謏識百不猶人,晩竊科第,涉世一切昧方,不足備數於任使之末,自分置散於耕鑿之間。然猶天地之德,曲遂微物,雨露之澤,不擇凡卉,鴻造所推,龍光屢被,亦嘗簪筆而廁邇列,分符而守下邑,榮已極矣,分且濫矣,迺於千萬意外,伏承除旨,以臣爲司憲府持平者,馹召繼降,閭里動色,臣雙擎華誥,惝怳震懍,罔知措躬之所也。竊伏念,國家命官,何莫非愼惜者,而至於風憲之職,寄耳目掌言責,上而匡救闕失,下而糾正官邪,治化,以之而隆焉,世道,以之而靖焉。苟非言議風采彈壓一世者,莫宜居之,是豈茸闒如臣,譾劣如臣者之所可堪承者乎?臣若晏然冒受,因仍苟進,則臣身僨敗,固不足恤,其於累則哲之明,而玷名器之重,爲如何哉?且臣受氣素弱,痰癖爲祟,比年以來,轉成沈痼,每當換節,輒復闖肆,四肢牽引,百骸萎苶,殊非一時觸冒之證,實無旬月起動之望,以若病情,雖欲蹶就道,以承恩命,其勢末由,臣罪至此,尤增萬死。伏乞聖慈,察臣空疎之實狀,諒臣疾病之難强,亟遞臣見帶之職,因治臣逋慢之罪,以肅朝綱,以安私分,不勝萬幸。臣於丐免之章,不宜更贅他辭,而事關懲討,不敢泯默。夫國之所以爲國,以其有紀綱也,人之所以爲人,以其有義理也,紀綱一壞,國不可以爲國,義理一晦,人不可以爲人,向者擊錚罪人洪百榮·金正喜者出,而紀綱壞矣,義理晦矣。噫,麟漢之凶逆,載籍所罕,魯敬之負犯,輿儓皆憤,而爲其子若孫者,稱以訟冤,肆然鳴金於蹕路咫尺之地,其爲無嚴,莫甚於此。大僚·三司,迭進箚疏,沐浴聲討,畢陳無蘊,末梢酌處,止於放送,臣竊恐義理由是而益晦,紀綱由是而益壞,漆室之憂,容有極哉?玆敢不避煩瀆之辜,略效明張之義。伏乞聖明,淵然深思,亟降處分,快從諸臣之請,以嚴邦憲,以杜後弊焉。臣無任云云。答曰,省疏具悉。所請依施,懲討事,已諭於他批矣。
壬辰三月二十七日申時,上御熙政堂。回還三使臣入侍時,右副承旨徐淇修,假注書尹敎成,記事官李謙在·李公翼,上使鄭元容,副使金弘根,書狀官李鼎在以次進伏訖。上曰,三使臣進前,元容等進前,上曰,無事往還乎?元容等曰,王靈所曁,無事往還矣。上曰,史官就座。仍命退,諸臣以次退出。
上在昌德宮。停常參·經筵。
尹命圭啓曰,大司憲鄭基善,持平李垿呈辭,執義申冕周,掌令盧尙羲·韓夢奎在外,持平一員未差,監察茶時之意,敢啓。傳曰,知道。
又啓曰,臣命圭,今日議政府肄儀進去,下直之意,敢啓。傳曰,知道。
洪遠謨啓曰,行都承旨權敦仁,左副承旨韓弘敎,右副承旨徐淇修式暇,左承旨洪赫不爲仕進,右承旨尹命圭肄儀進去,院中只有臣一人,伴直無人。左承旨洪赫,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者吏曹郞廳來言,臺諫有闕,政事,取稟。傳曰,前望單子入之。
持平前望單子入之,許晟落點。
洪遠謨啓曰,工曹郞廳來言,於義本宮奉審,每於三月內定行,曾有定式矣。堂上一員,當爲進參,而判書鄭元容未肅拜,參判蔡弘遠呈辭受由,參議吳熙常在外,不得擧行云,判書卽爲牌招,何如?傳曰,允。
又啓曰,工曹判書鄭元容牌不進推考傳旨,今方捧入,而於義本宮奉審,當爲進參,如是違牌,事甚未安。更爲牌招,何如?傳曰,允。
傳于洪遠謨曰,發遣吏郞,諸執事淸齋與否,摘奸以來。
洪遠謨,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,上番副校理臣吳致淳,下番副修撰臣徐有贊,俱以宗廟夏享大祭祭官,今日議政府肄儀時,晝仕出去之意,敢啓。傳曰,知道。
又以承文院都提調意啓曰,冬至兼謝恩使回便齎來咨文中,有賜物事,使臣參宴事,從人病故給發綢棺事矣。賜物事,使臣參宴事,則以前頭使行,另伸謝悃之意,撰出咨文,從人病故給發綢棺事,則以承領之意,撰出回咨,一體正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
洪赫以司僕寺一二提調意啓曰,濟州前牧使李湜遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
又以禁衛營言啓曰,本營參軍鄭明行,身爲參軍,字內松木之偸斫,殆近百株,而矇不覺察,至發於別牌,萬萬驚駭。雖諉於蟲傷之木,常時不勤巡山之罪,在所難免,爲先汰去之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深八分。
自人定至四月初一日開東,灑雨下雨,測雨器水深一寸四分。
藥房都提調金履喬,提調李止淵,副提調權敦仁啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪赫啓曰,大司憲鄭基善,持平李垿呈辭,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
權敦仁啓曰,今日齋宿,承旨當爲備員,右副承旨徐淇修,不爲仕進,卽爲牌招,何如?傳曰,允。
傳于洪遠謨曰,禮房承旨,馳詣宗廟·景慕宮,奉審摘奸,仍詣受香所,一體奉審摘奸以來。
傳于洪遠謨曰,餘日不多,魂宮朔望祭,百官入參。
洪遠謨啓曰,工曹判書鄭元容再牌不進推考傳旨,今方捧入,而於義本宮奉審,當爲進參,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,許遞,前望單子入之。
工曹判書前望單子入之,金逌根落點。
徐淇修啓曰,獻納黃基文,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前獻納黃基文禁推傳旨,傳于徐淇修曰,分揀。
權敦仁啓曰,卽者吏曹郞廳來言,臺諫有闕,政事,取稟。傳曰,前望單子入之。
獻納前望單子入之,徐洛淳落點。
兵曹口傳政事,大護軍單鄭元容。
洪遠謨,以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以弘文館言啓曰,上番姑陞入直,事甚未安。副校理趙秉常·吳致淳,竝卽牌招,以爲推移入直之地,何如?傳曰,允。
又以禮曹言啓曰,各陵園墓所今春植木及播橡,依定式擧行後,株數·斗數,區別報來,故別單書入之意,敢啓。傳曰,知道。
尹命圭,以戶曹言啓曰,臣萬永,與正郞臣金永錫,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣萬永,與正郞臣金永錫,工曹判書臣金逌根,佐郞臣李漍,依定式進詣於義本宮奉審,則姑無頉處之意,敢啓。傳曰,知道。
又以宣惠廳言啓曰,三月令宗廟薦新蕨菜,全羅道當次,而貢人處,使之趁期封進矣,今年春序差晩,今始萌芽,尙不採得,故限內不得封進。莫重薦新,致此過限,臣則惶恐待罪,而在前如此之時,亦有退限之例,待稍長新採,卽爲封進之意,分付該曹,何如?傳曰,允。勿待罪。
洪赫,以都摠府言啓曰,今日入直內三廳武兼·禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以兵曹言啓曰,本曹正郞尹興圭,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
自開東至巳時,灑雨下雨,測雨器水深六分。
藥房口傳啓曰,臣等伏聞國舅所傳,日前聖體微感之候,雖已向減,餘氣尙未快解,下情伏不勝焦慮之至。太廟親祼,動駕隔宵,而諸節未復之前,不可不益加愼攝,況今日候不調,外間輪感方熾,此時觸冒勞動,尤有欠於大聖人節宣愼疾之道。伏乞亟寢成命,仍許臣等率醫官入診,詳察夜間證候,以爲議定湯劑之地,千萬顒祝,惶恐敢啓。答曰,知道。雖有感候,親祭何可不行?醫官當自內入診,卿等不必入侍。
藥房口傳再啓曰,臣等竊不任區區憂慮之忱,請寢太廟躬享之命矣,及伏承批旨,有親祭何可不行之敎,臣等固知昨今以來,聖候漸臻平復,不妨於行禮,必欲務盡誠敬而然,實不勝欣幸欽仰之至,而第伏念,保嗇之道,貴在萬全,調攝之節,戒於少愈,此時勞動,經宿將事,大非愼重之意,而見今乖風冷雨,經日不止,氣候甚妨節宣,設使晴捲,明日動駕,非所可論,而享事之臨期命攝,亦多已例,少無損於禮節。伏乞亟賜允從,以幸輿情,千萬顒祝,惶恐敢啓。答曰,知道。卿等之請,旣如是懇切,可不允從?太廟夏享,以攝行爲之。
進御加減蔘蘇飮一貼煎入事,榻前下敎。
洪赫啓曰,來初五日,朝參日次矣,敢稟。傳曰,停。
傳于洪遠謨曰,永寧殿祭享,依宗廟親祭例設行。
權敦仁啓曰,藥房三提調,持湯劑來待矣。傳曰,封入。
以副校理趙秉常·吳致淳牌不進罷職傳旨,傳于洪遠謨曰,只推。
傳于洪遠謨曰,發遣吏郞,諸執事淸齋與否,摘奸以來。
以黃海監司金蘭淳狀啓,安岳郡民家失火事,傳于尹命圭曰,聞甚矜惻,元恤典外,別加顧助,結構奠接之方,令廟堂措辭分付。
洪遠謨,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
權敦仁,以吏曹言啓曰,禮曹正郞成龍甲,以其身病,呈狀乞遞,改差,何如?傳曰,允。
洪赫,以兵曹言啓曰,今四月初三日,宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
上在昌德宮。停常參·經筵。
藥房口傳啓曰,夜來,聖體微感之候,若何?加減蔘蘇飮進御之後,益有差勝之喜乎?臣等昨日請診,未蒙召接,伏不勝憂鬱之至。今日湯劑繼進當否,不可不趁早議定,亟許臣等率醫官入侍,以爲診察之地,千萬顒祝,惶恐敢啓。傳曰,知道。今則比昨少差,醫官當自內入診,卿等不必入侍。
進御加味二陳湯一貼煎入事,榻前下敎。
洪遠謨啓曰,明日常參·經筵,取稟。傳曰,停。
韓弘敎啓曰,大司憲鄭基善,持平李垿呈辭,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
權敦仁啓曰,右承旨尹命圭,右副承旨徐淇修,今日不爲仕進,竝卽牌招,何如?傳曰,允。
傳于洪遠謨曰,禮房承旨,馳詣宗廟·永寧殿,奉審摘奸以來。
權敦仁啓曰,藥房三提調,持湯劑來待矣。傳曰,封入。
韓弘敎啓曰,卽者檢閱李公翼,以其親病,陳疏徑出,原疏以宗廟夏享大祭齋戒,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱李謙在,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪鍾應,檢閱李啓宇,竝卽牌招,推移入直,何如?傳曰,允。
傳于韓弘敎曰,左承旨·右承旨·右副承旨竝許遞,前望單子入之。
承旨前望單子入之,尹聲大·金裕憲·李趾秀落點。
韓弘敎啓曰,行都承旨權敦仁藥院進,左承旨金裕憲未肅拜,右承旨尹聲大,同副承旨李趾秀在外,右副承旨洪遠謨監祭進去,院中只有臣一人,伴直無人。左承旨金裕憲,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授右承旨尹聲大,時在江原監營任所,交龜後乘馹上來事,下諭,同副承旨李趾秀,時在公忠道沃川地,斯速乘馹上來事,下諭,何如?傳曰,竝許遞,前望單子入之。
承旨前望單子入之,南履懋·徐左輔落點。
傳于韓弘敎曰,今聞領敦寧病患極重云,遣御醫持相當藥物,看病以來。
以右承旨尹命圭,右副承旨徐淇修牌不進罷職傳旨,傳于韓弘敎曰,只推。
以別兼春秋洪鍾應,檢閱李啓宇牌不進罷職傳旨,傳于韓弘敎曰,只推。
醫官金景球書啓,臣敬奉下敎,馳往北部鎭長坊三淸洞契領敦寧金祖淳家,則病患萬分危重,勢不得看審,只傳蔘料之意,詮次啓達。傳曰,知道。
上在昌德宮。停常參·經筵。
永安府院君卒逝後,大殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。中宮殿,內閣·政院·玉堂·朝廷二品以上·六曹堂上·兩司長官單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。擧哀後,大殿,內閣·政院·玉堂·朝廷二品以上·六曹堂上·兩司長官奉慰單子問安。答曰,知道。藥房口傳問安。答曰,知道。中宮殿,內閣·政院·玉堂·朝廷二品以上·六曹堂上·兩司長官奉慰單子問安。答曰,罔極。藥房口傳問安。答曰,罔極。世子嬪宮,內閣·政院·玉堂奉慰單子問安。答曰,知悉。藥房口傳問安。答曰,知悉。世孫宮,內閣·政院·玉堂·朝廷二品以上·六曹堂上·兩司長官奉慰單子問安。答曰,知道。藥房口傳問安。答曰,知道。
進御加味二陳湯,依前方一貼煎入事,榻前下敎
中宮殿進御三錢重人蔘粟米飮,自今日日再煎入事,榻前下敎。
藥房口傳啓曰,夜來,聖體調攝之節,若何?昨日二陳湯進御之後,益有差勝之效乎?今日湯劑繼進當否,不可不趁早議定,亟許臣等率醫官入診,千萬顒祝,惶恐敢啓。答曰,知道。醫官當自內入診,卿等勿煩入侍。
藥房口傳啓曰,中宮殿千萬料外,遽遭此罔極之痛,必有傷損之節,臣等伏不勝憂慮之至。醫官二人,依例使之別入直,醫女二名,亦爲待令於差備近處,三錢重人蔘粟米飮煎入之意,惶恐敢啓。答曰,知道。
洪遠謨啓曰,明日停朝市相値,視事頉稟之意,敢啓。傳曰,知道。
韓弘敎啓曰,大司憲鄭基善,持平李垿呈辭,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
權敦仁啓曰,右副承旨南履懋,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
傳于洪遠謨曰,嗚呼,分雖舅甥,情兼師輔,昨日一面,遽成永訣,悲悼之懷,曷有已也?成服日,於昌慶宮禁川橋上,當臨望哭,以伸一哀,該房知悉。
傳于洪遠謨曰,慟矣慟矣。此何事也?記昔庚申,寧考執予小子手而詔之曰,今予以爾,托于此臣,此臣必不以非道輔爾,爾其識之。事如昨日,言猶在耳,逮副服三十餘年之間,托之心膂者,非但以肺腑故也,惟其勤勞忠貞,一心王室,內而至誠竭力,輔予以正,外而彌綸鎭安,弘濟時艱,國家之保有今日,伊誰之力?眞不負先王寄托之聖意,而今焉已矣。予之慟衋之外,國事將何賴焉?念及於此,若濟失楫。卒永安府院君家,東園副器一部輸送,遣承旨恤孤,成服日,遣承旨致祭,易名之典,令太常不待狀,卽爲擧行,祿俸限三年仍送,禮葬等節,令各該司,依例擧行。
南履懋啓曰,卽者扈衛廳兵房軍官來言,扈衛大將金祖淳,今日卒逝,摠察無人,印信來納,何以爲之?敢稟。傳曰,差代。
又啓曰,御營大將金逌根,遭父喪矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,御營大將訓將兼察事,命下矣。兼察御營大將趙萬永,卽爲牌招聽傳敎,何如?傳曰,允。
備邊司薦望,以李海愚爲御營大將。
南履懋啓曰,新除授御營大將李海愚,卽爲牌招,傳授命召,何如?傳曰,允。
兵曹,御營大將單李海愚。
洪遠謨啓曰,永安府院君喪,遣承旨恤孤事,命下矣。何承旨進去乎?敢稟。傳曰,左承旨進去。
以左承旨金裕憲牌不進罷職傳旨,傳于權敦仁曰,只推。
權敦仁啓曰,永安府院君喪恤孤,左承旨進去事,命下矣。左承旨金裕憲,不爲仕進,卽爲牌招,何如?傳曰,允。
洪遠謨,以禮曹言啓曰,五禮儀,有殿下爲王妃父母喪擧哀之節,而取考謄錄,則或爲權停,或自內隨便行禮矣。今此永安府院君喪擧哀之節,自下不敢循例磨鍊,何以爲之乎?敢稟。傳曰,當擧哀矣,該房知悉。
藥房口傳啓曰,卽者禮曹草記批旨,有當擧哀矣之敎,當此感候未復,湯劑連進之時,觸冒勞動,大非聖人愼疾之道,自內隨便爲之,且有已例,少無欠於情禮。伏乞亟寢成命焉。惶恐,敢啓。答曰,知道。當自內爲之矣。
洪遠謨,以禮曹言啓曰,今此永安府院君喪,中宮殿擧哀儀註,直爲書入中宮殿之意,敢啓。傳曰,知道。
又以禮曹言啓曰,今此永安府院君喪,嬪宮當有擧哀之節,擧哀儀註,直爲書入嬪宮之意,敢啓。傳曰,知道。
傳于洪遠謨曰,卒永安府院君家,原賻儀外,緞屬五端,布·木各五同,錢一千兩,米三十石,全漆一斗,別爲輸送。
傳于洪遠謨曰,成服日祭文,當親撰以下矣。
傳于權敦仁曰,卒永安府院君上相贈職,政官牌招,當日下批。
有政。吏批,判書李光文,參判林景鎭牌不進,參議趙秉鉉進,左副承旨徐左輔進。啓曰,判書李光文,參判林景鎭竝牌招不進,小臣獨政未安,何以爲之?敢稟。傳曰,只出緊任。以李鎭華爲兵曹正郞,李憲瑋爲江原監司。故領敦寧金祖淳贈領議政例兼,上相贈職事,承傳。
兵批,判書宋冕載,參判李志淵,參議洪祐燮病,參知尹正鎭入直進,右副承旨南履懋進。副護軍尹命圭·徐淇修·尹聲大·洪赫·李趾秀,副司直宋尙玉·黃基文。兼江原道兵馬水軍節度使單李憲瑋,以上竝單付。
傳于南履懋曰,留院公事入之。
權敦仁,以吏曹言啓曰忠愍公權悰延諡,定行於今月初六日京畿抱川地鄕家云矣。敢啓。傳曰,知道。
洪遠謨,以禮曹言啓曰,今此永安府院君喪,大殿進素膳,限五日,中宮殿進素膳,限公除日,嬪宮進素膳,限成服日,依謄錄磨鍊封進事,知委,何如?傳曰,允。
又以奎章閣言啓曰,檢校提學金祖淳喪,依定式遣檢書官,傳給內賜賻物以來之意,敢啓。傳曰,知道。
徐左輔,以戶曹言啓曰,卒永安府院君喪禮葬,本家以遺意,不得祗受云,何以爲之?敢啓。傳曰,更爲輸送。
又以戶曹言啓曰,謹奉傳敎,卒永安府院君喪禮葬,更爲輸送,則本家以遺意,又不祗受云,何以爲之?敢啓。傳曰,更爲輸送。
又以戶曹言啓曰,謹奉傳敎,卒永安府院君喪禮葬,更爲輸送,則本家以遺意之不忍終違,萬無祗受之道云,何以爲之?敢啓。傳曰,禮葬卽是禮待,而古例然也。有何不受?依例更爲輸送。
金裕憲,以都摠府言啓曰,今日入直內三廳武兼·禁軍及軍兵等,當爲中日習射技,而停朝市相値,不得設行之意,敢啓。傳曰,知道。
又以兵曹言啓曰,五衛將鄭秉魯·金陞鼎,守門將鄭鳳綸除授在外,過限未上來,忠翊衛將姜在浚,五衛將劉顯複,慶熙宮衛將韓命元,文臣兼宣傳官趙秉常·李寅敎,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
大殿,內閣·政院·玉堂·藥房口傳問安。答曰,知道。中宮殿,內閣·政院·玉堂單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮口傳問安。答曰,知道。
藥房口傳啓曰,夜來,聖體調攝之節,若何?二陳湯連進之後,益有差勝之效乎?今日湯劑繼進當否,不可不趁早議定,亟許臣等率醫官入診,千萬顒祝,惶恐敢啓。答曰,知道。醫官當自內入診矣,卿等不必入侍。
進御杏橘飮一貼煎入事,榻前下敎。
洪遠謨啓曰,明日常參·經筵,取稟。傳曰,停。
權敦仁啓曰,藥房三提調,持湯劑來待矣。傳曰,封入。
金裕憲,以都摠府言啓曰,今四月初六日望哭時,侍衛·寶劍,當爲備員,而都摠管李翊會,副摠管林景鎭·李商一,俱有實病,具信喜有實故,洪敬謨在外,二員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,竝許遞,前望單子入之。
摠管前望單子入之,都摠管李止淵·徐耕輔,副摠管朴齊一·李鐵求·李升權·任聖皐·李恒權落點。
洪遠謨,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
徐左輔,以戶曹言啓曰,謹奉傳敎,卒永安府院君喪禮葬,更爲輸送,則本家以遺意之難違,終不祗受云,何以爲之?敢啓。傳曰,本家連以重違遺意爲言者,亦在謙約之道,禮葬一款,置之,令度支優送葬需事,分付。
洪殷謨,以禮曹言啓曰,今此永安府院君喪,中宮殿成服儀註,直爲書入中宮殿之意,敢啓。傳曰,知道。
金裕憲,以禁衛營言啓曰,本營騎士將趙果永,身病猝重,勢難察任,改差,何如?傳曰,允。
上在昌德宮。停常參·經筵。
大殿,內閣·政院·玉堂·藥房口傳問安。答曰,知道。中宮殿,內閣·政院·玉堂單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮口傳問安。答曰,知道。
藥房都提調金履喬,提調李止淵,副提調權敦仁啓曰,伏未審夜間,聖體調攝,若何,寢睡·水刺之節,何如?湯劑連進之後,益有差勝之效乎?臣等率諸御醫,趁早入診,詳察聖候,爲宜。中宮殿哀疚中氣候,何如?臣等不任區區伏慮,敢來問安,竝此仰稟。答曰,知道。予則小有差勝,而中宮殿哀疚中支保,卿等不必入侍。中宮殿口傳問安。答曰,罔極。世子嬪宮·世孫宮口傳問安。答曰,知悉。
洪遠謨啓曰,明日·再明日,泰陵忌辰祭齋戒正日相値,視事頉稟之意,敢啓。傳曰,知道。
金裕憲啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
權敦仁啓曰,右副承旨南履懋,今日不爲仕進,卽爲牌招,何如?傳曰,允。
洪遠謨啓曰,卒永安府院君成服日,遣承旨致祭事,命下矣。何承旨進去乎?敢稟。傳曰,都承旨進去。
又啓曰,檢閱李公翼,由限已過,卽爲牌招入直,何如?傳曰,允。
又啓曰,卽者檢閱李啓宇,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱李公翼牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱李公翼,旣有只推之命,與別兼春秋洪鍾應,竝卽牌招,以爲入直之地,何如?傳曰,允。
傳于權敦仁曰,政官牌招開政。
有政。吏批,判書李光文,參判林景鎭牌不進,參議趙秉鉉進,行都承旨權敦仁進。啓曰,判書李光文,參判林景鎭竝牌招不進,小臣獨政未安,何以爲之?敢稟。傳曰,只出緊任。以趙斗淳爲檢詳。
兵批,判書宋冕載,參判李志淵,參議洪祐燮病,參知尹正鎭入直進,左承旨金裕憲進。啓曰,兵批無緊窠,吏批無送西之人,無政事之意,敢啓。傳曰,知道。傳于權敦仁曰,見窠皆令差出。
再政,以金學淳爲工曹判書,李寅泰爲戶曹參判,徐耕輔爲知經筵,李止淵爲左賓客,鄭基一爲同經筵,趙寅永爲同成均,李光文爲司甕提調,宋冕載爲軍器提調,權敦仁爲典醫提調,金斗明爲禮曹正郞,鄭性愚爲延安府使。訓鍊都監提調單宋冕載,禁衛營提調單宋冕載,御營廳提調單宋冕載。贈吏判李時茂贈左贊成例兼,忠節卓異贈職事,承傳。
三政。以李德鉉爲左尹,任泰濬爲典籍。贈領議政金祖淳諡號望,忠文慮國忘家,勤學好問,忠正上同,以正服人,忠敬上同,夙夜儆戒,爲首望落點,卒右議政林漢浩諡號望,貞簡淸白自守,一德不懈,翼獻思慮深遠,嚮忠內德,孝憲慈惠愛親,行善可紀,爲首望落點。舍人單趙斗淳,左賓客單鄭尙愚,右賓客單李勉昇,左副賓客單徐能輔,右副賓客單李止淵,以上竝單付。
金裕憲啓曰,大司憲鄭基善,持平李垿牌不進,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,持平李垿牌不進罷職傳旨,傳于金裕憲曰,只推。
以右副承旨南履懋牌不進罷職傳旨,傳于權敦仁曰,只推。
傳于金裕憲曰,明日出宮門路,以協陽門爲之。
洪遠謨,以禮曹言啓曰,今此貞陵局內汰落處補築時,本陵兩官,依例兼監役董役,而役處浩大,不可無別看役之人,前同知金東珪差下,使之擧行,何如?傳曰,允。
又以奎章閣言啓曰,檢校提學金祖淳喪,依定式遣檢書官,致弔恤孤,仍爲勸粥以來之意,敢啓。傳曰,知道。
又以內醫院都提調·提調意啓曰,前議藥同參金漢祚復屬事,命下矣。依下敎,金漢祚議藥同參差下,令該曹口傳付軍職,冠帶常仕之意,敢啓。傳曰,知道。
兵曹口傳政事,副司果金漢祚。
上在昌德宮。停常參·經筵。
大殿,內閣·政院·玉堂·藥房口傳問安。答曰,知道。中宮殿,內閣·政院·玉堂單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮口傳問安。答曰,知道。上詣昌慶宮禁川橋,入幕次後,內閣·政院·玉堂·藥房口傳問安。答曰,知道。望哭後,內閣·政院·玉堂·百官奉慰單子問安。答曰,知道。藥房口傳問安。答曰,知道。還內後,內閣·政院·玉堂·藥房口傳問安。答曰,知道。成服後,大殿,內閣·政院·玉堂·朝廷二品以上·六曹堂上·兩司長官單子問安。答曰,知道。藥房口傳問安。答曰,知道。中宮殿單子問安。答曰,罔極。藥房口傳問安。答曰,罔極。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。世孫宮,內閣·政院·玉堂·朝廷二品以上·六曹堂上·兩司長官單子問安。答曰,知道。藥房口傳問安。答曰,知道。
洪遠謨啓曰,臣遠謨依定式進詣香室,奉審香祝櫃·祝板袱子,則精潔之意,敢啓。傳曰,知道。
權敦仁啓曰,臣敦仁,今日永安府院君金祖淳致祭進去,下直之意,敢啓。傳曰,知道。
又啓曰,假注書徐憲淳,身病猝重,勢難察任,今姑改差,何如?傳曰,允
徐憲淳改差,代以李義晉爲假注書。
南履懋啓曰,卽者檢閱李啓宇,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
以別兼春秋洪鍾應牌不進罷職傳旨,傳于南履懋曰,只推。
南履懋啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,卽者說書曺雲承,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
南履懋,以侍講院言啓曰,說書曺雲承入直矣,以其親病,陳疏徑出,下番闕直,事甚未安。兼說書李啓宇,以翰林除本司,司書任百經,兼司書李鼎在,竝卽牌招,推移入直,何如?傳曰,允。
以檢閱李公翼再牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于南履懋曰,只推
以司書任百經牌不進罷職傳旨,傳于南履懋曰,只推。
南履懋,以奎章閣言啓曰,檢校提學金祖淳喪成服日,依定式遣檢書官,致祭以來之意,敢啓。傳曰,知道。
又以內醫院都提調意啓曰,本院提調李止淵,除拜摠管矣。嘗藥之地,職務相妨,摠管之任,今姑許遞,何如?傳曰,允。
又以禮曹言啓曰,永安府院君喪,嬪宮供上,以素膳限成服日封進事,草記允下矣。自明日以常膳封進事,知委,何如?傳曰,允。
金裕憲,以都摠府言啓曰,今日入直內三廳武兼·禁軍及軍兵等,當爲中日習射技,而永安府院君成服望哭相値,不得設行之意,敢啓。傳曰,知道。
又以兵曹言啓曰,今四月初六日,立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
壬辰四月初六日乙時,上詣昌慶宮禁川橋。永安府院君成服日望哭入侍時,行都承旨權敦仁,左承旨金裕憲,右承旨韓弘敎,左副承旨徐左輔,右副承旨南履懋,同副承旨洪遠謨,假注書徐憲淳·尹敎成,記事官李啓宇·李公翼,提學洪奭周·鄭元容,直提學徐憙淳·鄭基善,直閣金鼎集,檢校待敎金英淳·趙斗淳以次侍立。時至,上具翼善冠·白袍圓領·烏犀帶·黑皮靴,乘輿出宣化門外。藥房提調李止淵,副提調權敦仁進前奏曰,感候調攝之餘,離次勞動,聖體,若何?上曰,一樣矣。仍出協陽門,由建陽門·銅龍門·集禮門,詣禁川橋板位前。左通禮跪啓請降輿,上降輿入幕次,小頃,通禮跪啓請出次陞座,上出次陞座。敦仁曰,御座排設,不善擧行,以致行禮之遲滯,事甚駭然。當該司鑰,從重科治,何如?上曰,依爲之。出擧條贊儀唱宗親·文武百官鞠躬四拜訖,通禮跪啓請降座,上降座坐,通禮跪啓請哭,上哭,宗親·文武百官俯伏哭,通禮跪啓請止哭,上止哭,宗親·文武百官止哭興平身,通禮跪啓請陞座,上陞座。引儀引班首出班,跪進名奉慰訖,贊儀唱宗親·文武百官四拜訖。通禮跪啓請降座乘輿,上乘輿由明光門·建陽門·協陽門還內,出標信解嚴,諸臣以次退出。
上在昌德宮。停常參·經筵。
中宮殿進御三錢重人蔘粟米飮,自今日一貼式煎入事,榻前下敎。
藥房口傳啓曰,中宮殿哀毁之中,奄經成服,必多傷損之節,粥飮不足以扶接元氣,臣等不勝焦迫之忱。方以進御水刺之意,仰請於中宮殿,伏願聖上,亟加勸進,千萬幸甚,惶恐,敢啓答曰,知道。
藥房口傳啓曰,伏未審屢日哀痛之中,此時氣候,何如?千萬料外,遭此大故,奄經成服,伏想情事,益復罔極。粥飮設或勉進,水刺復常,一時爲急,臣等不任焦迫,敢此冒瀆。伏乞自今日進御水刺,以副臣民之望,不勝幸甚惶恐,敢啓。答曰,千萬不意,當此大故,罔極冤酷,俯仰無所之外,奄過成服,至痛秖益弸中而已。
徐左輔啓曰,明日常參·經筵,取稟。傳曰,停。
南履懋啓曰,來十一日,朝參日次矣,敢稟。傳曰,停。
又啓曰,大司憲鄭基善,持平李垿呈辭,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
徐左輔啓曰,來十一日,輪對日次矣,敢稟。傳曰,當次人受點,後日次來待。
權敦仁啓曰,右承旨韓弘敎,同副承旨洪遠謨,今日不爲仕進,竝卽牌招,何如?傳曰,允。
李義晉在外,代以朴齊憲爲假注書。
朴齊憲有頉,代以林基洙爲假注書。
林基洙在外,代以金學性爲假注書。
徐左輔啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
南履懋啓曰,扈衛大將差代事,命下矣。在前如此之時,自政院稟旨特下處分,而因受敎定式,以大臣及將臣中勳戚人爲之事,載在法典矣。今番則何以爲之?敢稟。傳曰,右相爲之。
以兼司書李鼎在牌不進罷職傳旨,傳于徐左輔曰,只推。
徐左輔,以侍講院言啓曰,下番連日闕直,事甚未安。司書任百經,兼司書李鼎在,旣有只推之命,竝卽牌招,推移入直,何如?傳曰,允。
南履懋,以備邊司言啓曰,漢城判尹朴周壽呈告,右尹朴齊聞,刑曹參議李景在在外,詞訟劇地,曠務可悶。竝姑許遞,令政院政官牌招,開政差出,何如?傳曰,允。
徐左輔啓曰,吏曹判書李光文,參判林景鎭,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以吏曹參議趙秉鉉牌不進罷職傳旨,傳于徐左輔曰,只推,更爲牌招。
有政。吏批,判書李光文,參判林景鎭牌招不進,參議趙秉鉉進,左副承旨徐左輔進。啓曰,判書李光文,參判林景鎭竝牌招不進,小臣獨政未安,何以爲之?敢稟。傳曰,只出緊任。以趙寅永爲判尹,李彦淳爲右尹,李嘉愚爲刑曹參議。贈吏參金履錫贈吏判例兼,贈吏議金簡行贈吏參例兼,贈僕正金厚謙贈吏議,以上工曹判書金學淳三代。
兵批,判書宋冕載病,參判李志淵病,參議洪祐燮入直進,參知尹正鎭病,右副承旨南履懋進。大護軍朴周壽,副護軍李景在,以上竝單付。
以司書任百經,兼司書李鼎在牌不進罷職傳旨,傳于徐左輔曰,只推。
徐左輔,以侍講院言啓曰,下番連日闕直,事甚未安。司書任百經,兼司書李鼎在,旣有只推之命,竝更牌招,推移入直,何如?傳曰,允。
以右承旨韓弘敎,同副承旨洪遠謨牌不進罷職傳旨,傳于徐左輔曰,只推。
以別兼春秋洪鍾應牌不進罷職傳旨,傳于徐左輔曰,只推。
兵曹,扈衛大將單金履喬。
徐左輔,以禮曹言啓曰,永安府院君喪,大殿供上,以素膳限五日封進事,草記允下矣。五日之限,止於今日,自明日以常膳封進事,知委,何如?傳曰,允。
南履懋,以兵曹言啓曰,訓鍊都監把摠·哨官,滿二十四朔後,啓稟加資陞六,曾有定式矣。今此挾輦哨官趙秉懿,已滿二十四朔,依定式陞六,何如?傳曰,允。
上在昌德宮。停常參·經筵。
藥房口傳啓曰,臣等昨以進御水刺之意,仰請於中宮殿下矣,及伏承諺書下答,未蒙俯許,下情憂悶,有不可勝言。哀毁罔極,今已多日,元氣之凜綴,勢所必至,此時水刺勸進,不容一日少緩,玆敢不避煩猥,更此仰請。伏乞自上益加勸進,惶恐敢啓。答曰,知道。
藥房口傳啓曰,臣等昨陳進御水刺之請,而伏承諺書下答,辭旨哀痛,不賜俯許,下情憂悶,有不可勝言。屢日疚毁之中,氣候凜綴,可以仰揣,豈以粥飮之屬,扶接元氣乎?不避瀆擾,更此仰達。伏乞亟進水刺,千萬幸甚,惶恐敢啓。答曰,成服纔過,新舊痛兼,心肝焚裂,何忍進水刺乎?見此啓辭,尤欲溘然無知。雖不進水刺,氣無凜損,除慮是望。
藥房口傳再啓曰,臣等以中宮殿水刺勸進,連日仰籲,而淺誠辭拙,未蒙允許,區區下情,去益焦迫。今方再入口啓,自上亟加勸進,以副臣民之望焉,惶恐敢啓。答曰,知道。
藥房口傳再啓曰,俄者批旨,以新舊痛兼何忍進水刺爲敎,臣等承聆此敎,亦不勝涕淚之自逬。何敢連事瀆擾,重貽伊慼,而至慟務當節順,元氣政急扶護,若不深思俯就,以盡自抑自護之道,則臣等焦迫之外,輿情之憂悶,當復如何?伏乞亟允臣等之請,千萬幸甚,惶恐敢啓。答曰,屢次如是,祗增慟割,望勿更煩。
權敦仁啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
權敦仁啓曰,右承旨韓弘敎,同副承旨洪遠謨,今日不爲仕進,竝卽牌招,何如?傳曰,允。
金學性有頉,代以李心容爲假注書。
備忘記,黃海水使尹禹鉉下直,長弓一張,長箭一部,片箭一部,筒兒一箇賜給。
金裕憲啓曰,臣裕憲今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
權敦仁啓曰,左右史不可不備,別兼春秋洪鍾應旣有只推之命,卽爲牌招入直,何如?傳曰,允。
南履懋啓曰,大司憲鄭基善,持平李垿牌不進,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,持平李垿牌不進罷職傳旨,傳于南履懋曰,只推。
以右承旨韓弘敎,同副承旨洪遠謨牌不進罷職傳旨,傳于金裕憲曰,只推。
以司書任百經再牌不進罷職傳旨,傳于金裕憲曰,只推。
以兼司書李鼎在牌不進罷職傳旨,傳于金裕憲曰,只推。
以平安監司金學淳狀啓,博川郡民家失火事,傳于金裕憲曰,農作方殷,而失火延燒,若是夥多,極爲慘然。元恤典外,別加顧助,趁爲結構奠居,俾無棲屑失農之嘆事,廟堂措辭分付。
以江原監司尹聲大狀啓,江陵府人物渰死事,傳于金裕憲曰,聞甚惻然。未拯屍段,另飭沿海邑,刻期搜拯,而渰死人生前如有身還布,蕩減事,分付該道臣。
金裕憲,以侍講院言啓曰,下番闕直,已至多日,事甚未安。司書任百經,兼司書李鼎在,旣有只推之命,竝卽牌招,推移入直,何如?傳曰,允。
又以禮曹言啓曰,再昨年七月初八日,因臣曹節目判付內,王世孫,今番則三年內喪禮節次,竝姑爲置之事,命下矣。謹依下敎,今此魂宮祥祭時,王世孫行禮節次,不爲磨鍊之意,敢啓。傳曰,知道。
慶尙監司金陽淳疏曰,伏以臣猥膺藩寄,辭未獲諒,行將登途矣,瞻望觚稜,戀結冞深,而抑臣有區區私懇,臣之父母墳山,在於湖西結城地,本生父母墳山,亦在瑞山地,程里稍敻,省掃久曠,今當遠出,倍增怵惕之思,辭陛之前,如蒙旬日之暇,則情理庶可少伸,敢陳短章,仰干崇聽。伏乞聖慈,察臣微懇,許臣蹔往焉。臣無任云云。答曰,省疏具悉。卿其往省焉。
上在昌德宮。停常參·經筵。
藥房口傳啓曰,臣等昨以中宮殿水刺勸進,再上口啓,未蒙開納之音,衷情,轉益憂灼,今方更爲仰籲。伏願聖上,亟加勸進焉,惶恐敢啓。答曰,知道。當强勸矣。
藥房口傳啓曰,臣等昨日再啓,未蒙兪音,忱誠未格,憂迫轉甚,任情過毁,匹庶猶戒,節順從禮,聖人攸行,水刺不進,今爲多日,元氣扶護,政急一時,臣等之連日瀆擾於罔極之中者,是豈可已而不已者哉。伏乞仰體聖上之憂慮,俯察群下之焦灼,更加三思,亟賜允從焉,惶恐敢啓。答曰,自上軫念之聖意奉承,而卿等屢日懇請,至慟雖罔涯,當從權而勉强食飮,勿慮。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪遠謨啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金裕憲啓曰,左副承旨徐左輔,同副承旨洪遠謨,今日不爲仕進,竝卽牌招,何如?傳曰,允。
南履懋啓曰,判尹趙寅永,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議李嘉愚,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
洪遠謨啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以蔡元默爲假注書。
以別兼春秋洪鍾應牌不進罷職傳旨,傳于洪遠謨曰,只推。
洪遠謨啓曰,左右史不可不備,別兼春秋洪鍾應,旣有只推之命,檢閱李啓宇,由限已過,竝卽牌招,推移入直,何如?傳曰,允。
南履懋啓曰,卽者副修撰徐有贊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以司書任百經牌不進罷職傳旨,傳于洪遠謨曰,只推。
以兼司書李鼎在再牌不進罷職傳旨,傳于洪遠謨曰,只推。
洪遠謨啓曰,輔德徐有素,掃墳事,纔已下直出去矣。春坊上下番俱空,事甚未安。兼輔德李羲肇,弼善黃基安,兼弼善李基華,文學鄭,兼文學李敦榮,司書任百經,兼司書李鼎在,說書曺雲承,兼說書李啓宇,竝卽牌招,推移入直,何如?傳曰,允。
以兼輔德李羲肇,弼善黃基安,兼弼善李基華,文學鄭,兼文學李敦榮,司書任百經,兼司書李鼎在,說書曺雲承,兼說書李啓宇牌不進罷職傳旨,傳于洪遠謨曰,只推。
洪遠謨啓曰,春坊上下番俱空,事甚未安,兼輔德李羲肇,弼善黃基安,兼弼善李基華,文學鄭,兼文學李敦榮,司書任百經,兼司書李鼎在,說書曺雲承,兼說書李啓宇,旣有只推之命,竝更牌招,推移入直,何如?傳曰,允。
南履懋啓曰,大司憲鄭基善,持平李垿牌不進,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,持平李垿牌不進罷職傳旨,傳于南履懋曰,只推。
以左副承旨徐左輔牌不進罷職傳旨,傳于金裕憲曰,只推。
以刑曹參議李嘉愚牌不進罷職傳旨,傳于南履懋曰,只推。
以別兼春秋洪鍾應,檢閱李啓宇牌不進罷職傳旨,傳于洪遠謨曰,只推。
以慶尙監司朴岐壽狀啓,薦新生竹笋,節候尙早,限內不得封進,惶恐待罪事,傳于洪遠謨曰,卿其勿待罪事,回諭。
洪遠謨,以弘文館言啓曰,下番闕直,事甚未安,修撰金遇明,副修撰李敦榮,竝卽牌招,以爲推移入直之地,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以承文院都提調意啓曰,依禮曹判書李止淵所奏,禮曹奉安閣,今方移建于本院,而所奉誥勅詔書,先爲權安于本院大廳,待其移建畢役後,還爲奉安,實合便宜。故權安吉日,令日官金宜鍾推擇,則今月初九日午時爲吉云。以此日時擧行之意,敢啓。傳曰,知道。
金裕憲,以兵曹言啓曰,五衛將宋獜瑞,慶熙宮衛將金景濂,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局把摠閔致默,身病甚重,勢難察任,改差,何如?傳曰,允。
又以訓鍊都監言啓曰,本局局別將金宗淳,身病甚重,勢難察任,改差,何如?傳曰,允。
右議政金履喬箚曰,伏以臣伏見院啓批旨,有扈衛大將,以臣爲之之命,臣承命以來,歷數宿而惶隕踧踖,不省攸措。臣本空疎,過蒙恩遇,廁於三事之列,常不勝慄慄憂懼,而至於見兼扈衛之職,尤萬萬不敢當者。蓋此職之設置,比他諸營,體貌自別。故昔在先朝戊戌合營時,定式,以雖大臣,非勳戚勿兼,載在通編。臣顧非勳非戚,而居此職,則違越於令式,而冒竊於匪據也。上以授不當授之人,則非愼簡也,下以任不當任之職,則非守分也。玆敢短箚仰陳,伏願聖明,亟命遞改臣所兼扈衛大將,以存令式,以重宿衛,千萬幸甚。取進止。答曰,省箚具悉卿懇。定式之後,亦有已例,卿其安心勿辭。仍傳于洪遠謨曰,此批答,遣史官傳諭。
江原監司李憲瑋疏曰,伏以臣憃愚湔劣,最居人下,文不通方,才非需世,偏蒙我聖上拂拭之恩,釋褐十數年間,居然躋卿月之班,感極洪造,報蔑涓埃,每一循省,愧恧冞切。迺者尹玆東土之命,忽下於夢想之外,臣誠震懍,歷屢日而罔知攸措。噫,臣之本末長短,無所逃於日月之明,則今此誤恩,奚爲而至哉?蓋藩闑之職,無論大小閑劇,其爲民國之重任一也,苟非才猷足以剸理,威望足以彈壓,莫宜居之。是以雖古之才俊,尙且瞿瞿焉逡巡,而況如臣空疎,何可陸陸而冒據也?臣有偏母,年迫桑楡,及今粗安之時,奉以板輿,養以專省,恩至渥也,榮至耀也。在臣一己之私,誠爲得矣,其於玷聖簡而僨國事何哉?矧玆一路,素稱山水佳麗,久爲士大夫逍遙觴詠之所。今若使臣,飮酒遊山,如潘孟陽,則始非委毗之意,臣所不敢也,體上愛民,如王梅溪,則終乏鎭撫之術,臣所不能也。右左忖量,堪承無路,玆敢悉暴衷懇,仰瀆崇嚴。伏乞聖慈,察臣才之不可强授,諒臣言之非出飾讓,亟遞臣職,以安私分,不勝大願。臣無任云云。答曰,省疏具悉。卿其勿辭,往欽哉。
副修撰徐有贊疏曰,伏以臣之老父,年今七十有四矣。每當春夏之交,咳喘闖發,食飮專却,寧日恒少,長事刀圭,有難暫時離側,而番次苟艱,黽勉持被,心常憂悶,度日如年,卽接家信,則夜又越添輪感,頑痰凝結,寒熱交攻,元氣凜綴,昏倒不省,症甚危毒,促臣歸視。臣自聞此報,五內益復煎熬,按住不得,忙陳短章,徑出禁扄。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調金履喬,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,玉堂備員間視事頉稟之意,敢啓。傳曰,知道。
金裕憲啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨南履懋,今日不爲仕進,卽爲牌招,何如?傳曰,允。
蔡元默在外,代以兪致崇爲假注書。
以兼輔德李羲肇,弼善黃基安,兼弼善李基華,文學鄭,兼文學李敦榮,司書任百經,兼司書李鼎在,說書曺雲承,兼說書李啓宇再牌不進罷職傳旨,傳于洪遠謨曰,只推。
以修撰金遇明,副修撰李敦榮牌不進罷職傳旨,傳于洪遠謨曰,只推。
洪遠謨啓曰,卽者校理金逸淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應校金鼎集內閣進,副應校李淵祥,副校理趙秉常,修撰黃浩民在外,校理金逸淵,副修撰徐有贊陳疏受由,副修撰一員未差,玉堂上下番俱空,事甚未安。校理林永洙,副校理吳致淳,修撰金遇明,竝卽牌招,推移入直,何如?傳曰,允。
又啓曰,吏曹判書李光文,參判林景鎭,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以吏曹參議趙秉鉉牌不進罷職傳旨,傳于洪遠謨曰,只推。
洪遠謨啓曰,吏曹參議趙秉鉉,旣有只推之命,一體更爲牌招,何如?傳曰,允。
又啓曰,春坊上下番俱空,事甚未安。今日政新除授春坊,竝待下批,牌招,推移入直,何如?傳曰,允。
有政。吏批,判書李光文進,參判林景鎭,參議趙秉鉉牌不進,同副承旨洪遠謨進。以韓鎭㦿爲副修撰,尹聲大爲輔德,金英淳爲兼輔德,李淵祥爲弼善,金鼎集爲兼弼善,李寅皐爲文學,金景善爲兼文學,趙秉憲爲司書,林永洙爲兼司書,趙徽林爲說書,李肯愚爲兼說書,李寅弼爲奉常正,趙斗淳爲東學敎授,許㬘爲礪山府使,朴民翰爲康翎縣監,朴義柱爲延曙察訪,李敏實爲參禮察訪,李啓潤爲愍懷守衛官,金尙徽爲武烈祠參奉,奉常正趙秉玖,通訓今加通政,滿三十朔,依法典陞堂上,訓導朴命浚,嘉義今加資憲加資事承傳。
再政。以趙秉常爲副應敎。
兵批,判書宋冕載進,參判李志淵入直,參議洪祐燮,參知尹正鎭病,右承旨韓弘敎進。啓曰,訓鍊正,今當差出,而擬望之人乏少,外任竝擬,何如?傳曰,允。
以李勉昇爲知事,李鍾英爲都摠管,李德鉉爲副摠管,朴宗琦爲同知,孫鍾瑾·李惟穆爲五衛將,李大享爲忠翊將,具鏘和爲訓鍊正,趙得林·趙秉憲爲文兼,李元熙·白希洙·趙秉懿爲武兼,鄭冕榮爲南道參軍,李元彬爲守門將,金致聲爲豐山萬戶,金宗亨爲古豐山萬戶,大吉號里權管單羅錫紋,同知單趙寬得,僉知三單張南奎·金鍾殷·金漢龍,及第金得祚·金宅成,以上今加折衝加資事承傳,副護軍趙秉玖·金晉淵,副司果韓鎭庭,副摠管李鍾英,以上竝單付。
韓弘敎啓曰,大司憲鄭基善,持平李垿牌不進,執義申冕周,掌令盧尙羲·韓夢奎,持平許晟在外,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,持平李垿牌不進罷職傳旨,傳于韓弘敎曰,只推。
以右副承旨南履懋牌不進罷職傳旨,傳于韓弘敎曰,只推。
以吏曹參議趙秉鉉再牌不進罷職傳旨,傳于洪遠謨曰,只推。
以校理林永洙,修撰金遇明牌不進罷職傳旨,傳于洪遠謨曰,只推。
以江華留守洪命周狀啓,民家失火人物燋死事,傳于徐左輔曰,聞甚矜惻。元恤典外,別加顧助,結構奠接之方,令廟堂措辭分付。
洪遠謨,以禮曹言啓曰,魂宮·墓所夏享祭,當以來五月上旬內推擇,而連値齋日與拘忌,惟初二日爲吉云,而與景慕宮夏享大祭相値矣。在前如此之時,已有同日推擇之例,魂宮墓所夏享祭,以初二日磨鍊以入之意,敢啓。傳曰,知道。
韓弘敎,以義禁府言啓曰,慶尙監司朴岐壽狀啓內,河東府使李昌五罪狀,令攸司稟處事,啓下矣。李昌五時在任所云,依例發遣府羅將拿來,何如?傳曰,待待命拿囚。
刑曹參議李嘉愚疏曰,伏以臣賦命險釁,早罹巨創,孤露餘生,惟偏母在堂,零丁含恤,相依爲命,不幸喪威洊酷,又哭偏母,宜死不死,頑縷苟延,居然禮制奄闋,冠裳依舊,嗟形影之相弔,曾木石之不如,廓然風樹,穹壤靡逮,惟期畢命松楸,朝夕瞻依,以寓不洎之慟而已,至若名塗進取,萬念灰冷。迺者秋曹新命,遽降於三年不呼之餘,天牌踵臨,恩誥渙宣,遇榮增愴,秪自哽咽,聖念雖出於記簪,私義無望於進身,今雖匿影窮山,群鳥獸而絶人倫,尙靦面目,況可彯纓結綬,揚揚於榮利之場乎?顧臣犬馬之齒,已迫五旬,蒲柳脆質,備經哀慼,榮衛內鑠,神精外凋,目下形樣,便同癃廢,陳力就列,其勢末由。臣之積違軒陛,屢改歲籥,戀闕微忱,炳然如丹,間者一再候班,粗伸耿結之私,而今於官職去就,斷斷微諒,株守有定,餘哀未忘,怵惕居先,身病又苦,動嚲無路,臣情到此,吁亦慼矣。玆敢略暴衷懇,仰首鳴號。伏乞聖慈,察臣感祝之忱,憐臣悲苦之情,亟刊臣新授職名,仍令勿復檢擬於銓注,俾銜恩頌德,退守私分,區區不勝大願。臣無任云云。省疏具悉。爾其勿辭察職。
校理金逸淵疏曰,伏以臣母素多疾病,寧日恒少,臣雖持被,心常憧憧,不能暫時釋慮矣。卽接家信,則數日以來,忽添輪感,加以咳喘,寒熱交作,飮啖全却,藥餌罔效,有加無減,氣息凜綴,轉側須人,家僮踵至,促臣歸視。臣自聞此報,五內焦煎,一刻如年,玆敢忙陳短章,徑出禁扄。伏乞聖慈,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
壬辰四月初十日辰時,上御熙政堂。藥房入診入侍時,都提調金履喬,提調李止淵,副提調權敦仁,假注書尹敎成,記注官金熙逌,記事官李公翼,待敎李肯愚以次進伏。醫官玄在德·李亨基·卞文燮·南山壽,進伏楹外訖。上曰,史官分左右。履喬曰,近來日候和暢,感候平復之餘,聖體,若何?上曰,一樣矣。寢睡·水刺之節,何如?上曰,一樣矣。中宮殿哀疚中氣候,何如?上曰,一樣矣。上曰,醫官入診置之。履喬曰,微感平復後,不可不診候矣。上曰,醫官只二人入診,可也。亨基·文燮以次入診訖,退伏楹外奏曰,脈候左右三部調均,而湯劑則姑竢數日,繼進前日進御調理之劑,似好矣。上曰,唯。履喬曰,臣等昨伏承中宮殿諺書下答,水刺復進,雖已蒙允,粟米飮連日繼進,而此不足以扶接元氣矣。此時湯劑,不可不議定,入診則承候官及都尉,率醫官同爲入診,臣等則退去閤外,待入診後,議定湯劑,似好,故敢此仰達矣。上曰,唯。履喬曰,闕內入直,無敢或闕,而近日春坊事,誠可駭歎矣。俱以在京行公之人,無端空番,致煩酬應者,已萬萬未安。堂下官之一日三違,又非道理,違牌春坊,竝施罷職之典,令該府拿問勘處,空番時受由下直,亦係格外,一體罷職,下直單子捧納,難免不審,當該承旨,從重推考,春坊有闕之代,令政院政官牌招,開政差出。雖以玉堂言之,近日在直者,圖差享役,作爲脫直之階梯,以致種種闕番者,亦爲可悶。此後則時任玉堂,依舊例,勿爲差祭之意,分付吏曹,何如?上曰,依爲之。出擧條敦仁曰,注書韓鎭庭,仕日已滿十五朔之限,仕滿狀,依例成送吏曹,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
洪遠謨啓曰,明日常參·經筵,取稟。傳曰,停。
韓弘敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨徐左輔,右副承旨南履懋,今日不爲仕進,竝卽牌招,何如?傳曰,允。
洪遠謨啓曰,卽者工曹郞廳來言,明日永寧殿修改時,本曹判書,當爲進參,而判書金學淳在外,次堂例不得擧行云,何以爲之?敢稟。傳曰,次堂擧行。
韓弘敎啓曰,工曹郞廳來言,明日永寧殿修改時,次堂擧行事命下,而參判蔡弘遠有實病,參議吳熙常在外,不得進參云。參判蔡弘遠,卽爲牌招,何如?傳曰,參判許遞,前望單子入之。
工曹參判前望單子入之,李紀淵落點。
韓弘敎啓曰,工曹郞廳來言,明日永寧殿修改時,次堂擧行事命下,而參判李紀淵有實病,參議吳熙常在外,不得進參云,參判卽爲牌招,何如?傳曰,允。
又啓曰,工曹參判李紀淵牌不進推考傳旨,今方捧入,而永寧殿修改時,當爲進參,如是違牌,事甚未安,更爲牌招,何如?傳曰,允。
又啓曰,工曹參判李紀淵再牌不進推考傳旨,今方捧入,而永寧殿修改時,當爲進參,連事違牌,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,許遞,前望單子入之。
工曹參判前望單子入之,鄭基善落點。
韓弘敎啓曰,大司憲鄭基善,掌令盧尙羲,持平李垿牌不進,執義申冕周,掌令韓夢奎,持平許晟在外,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿牌不進罷職傳旨,傳于韓弘敎曰,只推。
以左副承旨徐左輔,右副承旨南履懋牌不進罷職傳旨,傳于韓弘敎曰,只推。
洪遠謨,以弘文館言啓曰,下番闕直,事甚未安。修撰金遇明,旣有只推之命,與新除授副修撰韓鎭㦿,一體牌招,以爲推移入直之地,何如?傳曰,允。
以修撰金遇明,副修撰韓鎭㦿牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。修撰金遇明,副修撰韓鎭㦿,旣有只推之命,竝更牌招,以爲推移入直之地,何如?傳曰,允。
又以侍講院言啓曰,新除授輔德尹聲大,時在江原監營任所,書筵入番事緊,斯速乘馹上來事,下諭,何如?傳曰,允。
又以侍講院言啓曰,新除授輔德尹聲大在外,兼輔德金英淳內閣入直,兼弼善金鼎集,以閣臣除本仕,弼善李淵祥,文學李寅皐,兼文學金景善牌不進,上番無推移入直之員,司書趙秉憲,姑陞入直之意,敢啓。傳曰,知道。
以弼善李淵祥,文學李寅臯,兼文學金景善,兼司書林永洙,兼說書李肯愚牌不進罷職傳旨,傳于洪遠謨曰,只推。
洪遠謨,以侍講院言啓曰,上番姑陞入直,事甚未安。弼善李淵祥,文學李寅皐,兼文學金景善,旣有只推之命,竝卽牌招,推移入直,何如?傳曰,允。
韓弘敎,以扈衛廳大將意啓曰,別將韓義植,身病猝重,勢難察任,改差,何如?傳曰,允。
上在昌德宮。停常參·經筵。
自卯時至申時,日暈。
洪遠謨啓曰,明日常參·經筵,取稟。傳曰,停。
韓弘敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨南履懋,今日不爲仕進,卽爲牌招,何如?傳曰,允。
傳于洪遠謨曰,平安監司留待。
傳于洪遠謨曰,平安監司入侍。
備忘記,平安監司沈能岳下直,長弓一張,長箭一部,片箭一部,筒兒一箇賜給。
傳于韓弘敎曰,都承旨許遞,前望單子入之。
承旨前望單子入之,李紀淵落點。
洪遠謨啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,宋稚圭落點。
韓弘敎啓曰,訓鍊大將趙萬永,以戶曹判書點檢事,明日西江出去矣。所佩命召,何以爲之?敢稟。傳曰,仍佩往來。
又啓曰,卽者義禁府都事來言,時囚無得過三日滯囚,曾有定式矣。時囚罪人朴宗學·李羲肇·黃基安·李基華·鄭·李敦榮·任百經·李鼎在·曺雲承·李啓宇,當爲捧供,而判義禁金在昌,時囚中有應避之嫌,知義禁柳相祚,同義禁柳台佐在外,只有同義禁李瀅夏一員,不得備員開坐云,何以爲之?敢稟。傳曰,在外知義禁·同義禁許遞,前望單子入之,待下批,牌招,次堂擧行。
金吾堂上前望單子入之,知義禁李勉昇,同義禁金熙華落點。
掌令盧尙羲啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻。王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫。此豈如渠鄕曲愚蠢之類,所可獨辦也哉。其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏奔之憂,有不可勝言。思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當蟠天極地磨滅他不得者,卽辛壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔,而止。請屛裔罪人韓植林,拿鞫得情,夬正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻痛矣。人心陷溺,世變層生,至於今番尙度之疏出而極矣。渠以鄕曲愚迷之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其負犯至重,配處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授執義申冕周,時在慶尙道義城地,持平許晟,時在京畿楊根地,司諫院獻納徐洛淳,時在慶尙道永川地,正言金致鉉,時在平安道定州地,請竝斯速乘馹上來事,下諭。答曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。下諭事依啓。
以右副承旨南履懋牌不進罷職傳旨,傳于韓弘敎曰,只推。
以大司諫洪永觀,司諫金秀萬,正言徐戴淳,持平李垿牌不進罷職傳旨,傳于韓弘敎曰,只推。
以副修撰韓鎭㦿再牌不進罷職傳旨,傳于洪遠謨曰,只推。
以黃海監司金蘭淳狀啓,四月朔進上新産乾秀魚卵及生石秀魚等,節序差早,限內不得封進,惶恐待罪事,傳于洪遠謨曰,卿其勿待罪事,回諭。
洪遠謨,以弘文館言啓曰,副修撰韓鎭㦿,旣有只推之命,卽爲牌招察任,何如?傳曰,允。
以副修撰韓鎭㦿牌不進罷職傳旨,傳于洪遠謨曰,只推。
韓弘敎,以都摠府言啓曰,今日入直內三廳武兼禁軍及軍兵等,當爲中日習射技,而永寧殿修改相値,不得設行之意,敢啓。傳曰,知道。
又以兵曹言啓曰,訓鍊都監把摠哨官,滿二十四朔後,啓稟加資陞六,曾有定式矣。今此鍊訓都監把摠李升德,已滿二十四朔之限,依定式加資,何如?傳曰,允。
又以兵曹言啓曰,新除授大吉號里權管羅錫紋,老母今年爲七十五歲,法不當遠離赴任,呈狀乞遞,邊將之親年七十五歲者,許遞其任,載在法典矣。大吉號里權管羅錫紋,依法典改差,何如?傳曰,允。
又以訓鍊都監言啓曰,本局把摠權謙,在外未現,領軍之任,不可久曠,今姑改差,何如?傳曰,允。
義禁府啓目,江界前府使朴宗學原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,侍講院兼輔德李羲肇,弼善黃基安,兼弼善李基華,文學鄭,兼文學李敦榮,司書任百經,兼司書李鼎在,說書曺雲承,兼說書李啓宇等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓,依允。
敎平安監司沈能岳書。王若曰,出自天府長官,簡心惟在,坐鎭關河重地,方面是膺,藉卿旬宣,寬予宵旰。眷玆浿西全省,實我海東雄藩,千里之屯堡相速,山川亘遼塞之界,八家之井地宛見,風敎驗箕封之墟,出粟米麻絲以供,素稱西京殷富,有甲兵弓馬之衆,克壯北固關防。嗟。營邑自十數年來,而弊瘼非一二事已,徵索科斂之已甚,吏緣爲奸,瘡痍凋瘵之未蘇,民失其業。連年經勅,公私之峙儲俱空,昨秋被災,郡邑之憂虞方切,所以難其人也,誰是共理良乎?惟卿,淸獻世家,貞簡賢胄,謙謙若言不出口,恬素規模,休休焉心如有容,醇厚風範。暫屈蔭路,見大器之晩成,屢叨華要,副朝紳之重望。參廟籌而長泮席,久荷委畀之隆,建海節而按北藩,益著威明之績,因知無適不可,必欲盡叨其餘。玆授卿以平安道觀察使·兼兵馬水軍節度使·都巡察使·管餉使·平壤府尹,卿其克恢嘉猷,祗若休命。北門魚鑰,古稱寇萊公雅量,西州鶴琴,宜追趙閱道淸表,威懲貪墨,肅霜稜於攬車,恩撫黔黎,煦春陽於露冕,自餘裁稟,厥有典常。於戲。譽播龍灣,尙騰長虹之頌,夢懸鳳闕,應切炳丹之誠。故玆敎示,想宜知悉。副修撰李敦榮製進。
壬辰四月十二日辰時,上御熙政堂。平安監司入侍時,同副承旨洪遠謨,假注書兪致崇,記事官李謙在·李公翼,平安監司沈能岳以次進伏訖。上曰,史官分左右。上曰,監司進前,奏職姓名。能岳進前,奏職姓名訖。遠謨曰,宣諭何以爲之乎?上曰,出去爲之。謙在曰,臣以本館事,有所仰達者矣。史庫曝曬,間三年爲之,曾有定式,而鼎足山城,今年爲當次,曝曬之節,依例擇日擧行,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
南履懋啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
徐左輔啓曰,明日·再明日,順陵忌辰祭齋戒正日相値,視事頉稟之意,敢啓。傳曰,知道
又啓曰,來十八日,專經武臣殿講日次,而中宮殿公除問安相値,頉稟之意,敢啓。傳曰,知道。
南履懋啓曰,大司憲宋稚圭,執義申冕周,掌令韓夢奎,持平許晟在外,掌令盧尙羲,持平李垿牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿牌不進罷職傳旨,傳于南履懋曰,只推。
南履懋啓曰,卽者義禁府都事來言,時囚罪人朴宗學·李羲肇·黃基安·李基華·鄭·李敦榮·任百經·李鼎在·曺雲承·李啓宇等,當爲議處,而判義禁金在昌,時囚中有應避之嫌,次堂例不得擧行,而何以爲之?敢稟。傳曰,判義禁許遞,前望單子入之,待下批,牌招開坐。
判義禁前望單子入之,李羲甲落點。
南履懋啓曰,卽者義禁府都事來言開坐事,命下矣。時囚中朴宗學·李羲肇·黃基安·李基華·鄭·李敦榮·任百經·李鼎在·曺雲承·李啓宇等,當爲議處,而新除授判義禁李羲甲,時囚中有應避之嫌,次堂例不得擧行,而何以爲之?敢稟。傳曰,許遞,前望單子入之。
判義禁前望單子入之,趙萬永落點。
南履懋啓曰,新除授判義禁趙萬永,卽爲牌招,以爲開坐之地,何如?傳曰,允。
南履懋,以都摠府言啓曰,副摠管李德鉉,以漢城府左尹,本府坐起晝仕出去之意,敢啓。傳曰,知道。
又以禁衛營言啓曰,本營騎士別將具錫朋,身病猝重,勢難察任,改差,何如?傳曰,允。
又以御營廳言啓曰,本廳中軍柳相弼,身病甚重,勢難察任,改差,何如?傳曰,允。
上在昌德宮。停常參·經筵。
自巳時至申時,日暈
南履懋啓曰,大司憲宋稚圭,執義申冕周,掌令韓夢奎,持平許晟在外,掌令盧尙羲,持平李垿呈辭,監察茶時之意,敢啓。傳曰,知道。
金裕憲啓曰,同副承旨洪遠謨,今日不爲仕進,卽爲牌招,何如?傳曰,允。
傳于徐左輔曰,傳香承旨,馳詣宗廟·景慕宮,奉審摘奸以來。
兵曹,以李鐵求爲御營中軍。
以同副承旨洪遠謨牌不進罷職傳旨,傳于金裕憲曰,只推。
徐左輔,以奎章閣言啓曰,明日卽奎章閣夏孟朔大奉審日次,時原任閣臣,依節目進詣擧行之意,敢啓。傳曰,知道。
又以禮曹言啓曰,永寧殿西翼室第一室西邊階砌,西月廊柱礎及石築修改,本月十二日卯時始役,臣止淵與本署提調李羲甲,戶曹判書趙萬永,工曹參判鄭基善,同爲監董,今十四日畢役之意,敢啓。傳曰,知道。
義禁府啓目粘連,向前朴宗學亦官鎭門聚點,自有定期是白去乙,囚供謂以繕修器械,塡補闕額,寧爲緩期,欲免襲謬爲辭是白乎乃,操鍊之遽自請退者,終未免昧於法例,以此照律,何如?判付啓,依允。又啓目粘連,向前李羲肇·黃基安·李基華·鄭·李敦榮·任百經·李鼎在·曺雲承·李啓宇等亦,或稱親病,或稱身病,屢違召命,以致空番之境者,萬萬未安,竝只以此照律,何如?判付啓,依允。
上在昌德宮。停常參·經筵。
中宮殿進御加味君子湯,自今日一貼式,限三貼煎入事,榻前下敎。
藥房都提調金履喬,提調李止淵,左承旨金裕憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,明日常參·經筵,取稟。傳曰,停。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,右承旨韓弘敎,同副承旨洪遠謨,今日不爲仕進,竝卽牌招,何如?傳曰,允。
傳于金裕憲曰,補土禮堂入侍。
傳于金裕憲曰,貞陵補土時堂郞以下,別單書入。
以右承旨韓弘敎,同副承旨洪遠謨牌不進罷職傳旨,傳于金裕憲曰,只推。
金裕憲,以奎章閣言啓曰,臣等進詣奎章閣,御眞展奉,奉審無頉,而奉謹堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以內醫院都提調·提調意啓曰,副提調李紀淵,今日問安,不爲仕進,卽爲牌招,何如?傳曰,允。
南履懋,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
壬辰四月十五日午時,上御熙政堂。貞陵補土禮堂入侍時,左承旨金裕憲,假注書兪致崇,記注官金聖默,記事官李謙在,禮曹參議李憲球,以次進伏訖。上曰,史官分左右。上曰,善爲修補乎?命憲球先退。仍命退,承史以次退出。
上在昌德宮。停常參·經筵。
金裕憲啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金裕憲啓曰,左副承旨徐左輔,同副承旨洪遠謨,今日不爲仕進,竝卽牌招,何如?傳曰,允。
以貞陵補土時堂郞以下別單,傳于洪遠謨曰,監董禮曹參議李憲球,補土堂上楊州牧使沈英錫,各內下大虎皮一令賜給,禮曹佐郞李宗心,兼監役本陵令李衡秀陞敍,參奉洪秉箕陞六,別看役前同知金東珪加資,看役牌將張啓豐·玄蓍永·李繼興·千大慶,各內下筒箇一部賜給,其餘擇日官·相地官·奏時官·員役·工匠·守僕等,考例施賞,看役裨將·將校·結束監官等,令該營施賞。
金裕憲啓曰,大司憲宋稚圭,執義申冕周,掌令韓夢奎,持平許晟在外,掌令盧尙羲,持平李垿牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿牌不進罷職傳旨,傳于金裕憲曰,只推。
洪遠謨,以禮曹言啓曰,卽接前僉知李憲汶所志,則以爲同姓八寸弟憲龜,嫡妾俱無子,以其同姓六寸兄憲海第五子秉友,欲爲繼後,兩家相議完定,未及禮斜,憲龜夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李憲汶所訴旣如此,依定式李憲海第五子秉友,立爲李憲龜之後,何如?傳曰,允。
金裕憲,以都摠府言啓曰,副摠管李德鉉,以漢城府左尹,本府坐起晝仕出去之意,敢啓。傳曰,知道。
義禁府照目粘連,江界前府使朴宗學矣本府議啓內,官門聚點,自有定期是白去乙,囚供謂以繕修器械,塡補闕額,寧爲緩期,欲免襲謬爲辭是白乎乃,操鍊之遽自請退者,終未免昧於法例,以此照律,罪杖八十收贖,奪告身三等私罪,奉敎依允爲旀,功議各減一等爲良如敎。
又照目粘連,侍講院兼輔德李羲肇,弼善黃基安,兼弼善李基華,文學鄭,兼文學李敦榮,司書任百經,兼司書李鼎在,說書曺雲承,兼說書李啓宇等矣本府議啓內,或稱親病,或稱身病,屢違召命,以致空番之境者,萬萬未安。竝只以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。
江原監司李憲瑋疏曰,伏以臣冒控衷懇,冀卸重荷,辭不獲命,行將辭陛,區區戀結,有倍他日。仍伏念臣之父墳曁臣本生父母墳,在始興·交河地,玆當遠出,情合往省。前月恩暇,雖伸雨露之感,今日所蒙,益切風樹之痛,玆敢不避猥越,仰瀆孝理。伏乞聖慈,察臣情私,特許還往之暇,千萬顒祝。臣無任云云。答曰,省疏具悉。卿其往省焉。
上在昌德宮。停常參·經筵。
洪遠謨啓曰,明日中宮殿公除問安相値,視事頉稟之意,敢啓。傳曰,知道。
韓弘敎啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪遠謨啓曰,來二十一日,輪對日次矣,敢稟。傳曰,當次人受點,後日次待令。
韓弘敎啓曰,右副承旨南履懋,今日不爲仕進,卽爲牌招,何如?傳曰,允。
洪遠謨啓曰,假注書兪致崇,身病猝重,勢難察任,今姑改差,何如?傳曰,允。
兪致崇改差,代以金學性爲假注書。
韓弘敎啓曰,大司憲宋稚圭,執義申冕周,掌令韓夢奎,持平許晟在外,掌令盧尙羲,持平李垿牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿牌不進罷職傳旨,傳于韓弘敎曰,只推。
以右副承旨南履懋牌不進罷職傳旨,傳于韓弘敎曰,只推。
以江原監司尹聲大狀啓,通川郡民家失火事,傳于徐左輔曰,農作之節,民家全燒,若是夥多,甚爲慘然。元恤典外,別加顧助,趁爲奠接事,分付。
上在昌德宮。停常參·經筵。
中宮殿公除後,大殿,內閣·政院·玉堂·藥房口傳問安。答曰,知道。朝廷二品以上·六曹堂上·大司諫奉慰單子問安。答曰,知道。中宮殿,內閣·政院·玉堂·朝廷二品以上·六曹堂上·大司諫奉慰單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上·大司諫奉慰單子問安。答曰,知道。
藥房口傳啓曰,中宮殿下屢日哀毁之過度,多致眞元之受損,薑桂滋補,一時爲急。臣等方以復進常膳之意,仰請於中宮殿。伏乞聖上,亟思勸進,以副群情焉,惶恐敢啓。答曰,知道。
藥房口傳啓曰,竊伏念哀毁過度,已過旬望,蔬水執禮,致損眞元,區區下情,實不勝萬萬憂慮。此時薑桂滋補之方,不容暫緩,勉進常膳,以副臣等之望焉,惶恐敢啓。答曰,間無饌膳等說,故雖哀痛之中,少得鎭定矣,今又如是爲請,心事崩隕,不勝如新,更勿爲之是望。
洪遠謨啓曰,明日常參·經筵,取稟。傳曰,停。
南履懋啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
金學性有頉,代以李繪九爲假注書。
金裕憲啓曰,假注書李繪九,時無職名,令該曹依例付軍職,冠帶常仕,何如?傳曰,允。
洪遠謨啓曰,檢閱李謙在,纔已下直出去矣。左右史不可不備,別兼春秋洪鍾應,卽爲牌招入直,何如?傳曰,允。
以別兼春秋洪鍾應牌不進罷職傳旨,傳于洪遠謨曰,只推。
洪遠謨啓曰,左右史不可不備,別兼春秋洪鍾應,旣有只推之命,更爲牌招入直,何如?傳曰,允。
南履懋啓曰,大司憲宋稚圭,執義申冕周,掌令韓夢奎,持平許晟在外,掌令盧尙羲,持平李垿牌不進,監察茶時之意,敢啓。傳曰,知道。
以掌令盧尙羲,持平李垿牌不進罷職傳旨,傳于南履懋曰,只推。
以別兼春秋洪鍾應再牌不進罷職傳旨,傳于洪遠謨曰,只推。
以平安監司金學淳狀啓,安州牧民家失火事,傳于徐左輔曰,當此農作之時,全燒半燒,殆近四百之多,萬萬慘然。元恤典外,別加顧助,卽爲結構奠安事,廟堂措辭,卽速分付。
洪遠謨,以禮曹言啓曰,永安府院君喪,中宮殿供上,以素膳限公除封進事,草記允下矣。公除在今日,自明日以常膳封進事知委,何如?傳曰,允。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而中宮殿公除問安相値,不得設行之意,敢啓。傳曰,知道。
又以兵曹言啓曰,內禁衛將李圭男,宣傳官李濟道,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
藥房口傳啓曰,臣等昨以中宮殿復膳之意仰請,而未蒙允許,區區下情,不勝憂悶。玆不得不復事呼籲,伏願聖上,更加勸進焉,惶恐敢啓。答曰,知道。
藥房口傳啓曰,臣等之昨日仰懇,是豈可已而不已者耶?哀毁致損,榮衛滋補,宜資薑桂,且況復膳於公除之後,卽不易之古例也。臣等職忝保護,微誠倍切憂迫,敢又相率仰籲。伏乞俯從禮制,以副輿情焉,惶恐敢啓。答曰,罔極情理,人所罕有,哀隕慟割弸積之中,仰慮爲自上貽憂,副諒卿等憂慮悶鬱之意,强進水刺,而屢次如是,罔極益不禁抑,更勿煩請,千萬爲望。
洪遠謨啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓弘敎啓曰,假注書李心容,身病猝重,勢難察任,今姑改差,何如?傳曰,允。
李心容改差,代以黃麟淳爲假注書。
洪遠謨啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
南履懋啓曰,大司憲宋稚圭,執義申冕周,掌令韓夢奎在外,盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿·許晟牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于洪遠謨曰,只推。
韓弘敎啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓弘敎,以都摠府言啓曰,副摠管李德鉉,以漢城府左尹,本府坐起晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以禁衛營言啓曰,本營騎士別將李吉會,千摠李吉求,俱有身病,勢難察任,竝改差,何如?傳曰,允。
上在昌德宮。停常參·經筵。
自卯時至申時,灑雨下雨,測雨器水深六分。
藥房都提調金履喬,提調李止淵,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
藥房口傳啓曰,臣等以坤殿復膳,鎭日請籲,而忱誠淺薄,未能仰格,區區下情,去益悶鬱。伏願聖上,益加勸進,以副臣民顒祝之望焉,惶恐敢啓。答曰,當自內勸勉矣。
藥房口傳啓曰,臣等屢日瀆擾於悲哀罔極之中,非不知萬萬悚仄,而衷情所迫,不得請則不可止耳。水刺雖或强進,常膳尙未復御,數旬哀毁之餘,將何以扶護元氣乎?見今公除已過,禮制有限,而任情過疚,久執疏節,上貽聖心之眷念,下致輿情之焦灼,一日二日,靳持未許者,大非聖經俯就順變之義也。伏乞更加三思,卽下一兪焉,惶恐敢啓。答曰,再昨日已過,奄與平昔無異,罔極隕廓,難以形容,而因卿等之懇勸,抑慟勉從,悲冤抑塞。
李紀淵啓曰,明日常參·經筵,取稟。傳曰,停。
南履懋啓曰,大司憲宋稚圭,執義申冕周,掌令韓夢奎在外,盧尙羲,持平李垿·許晟牌不進,監察茶時之意,敢啓。傳曰,知道。
傳于金裕憲曰,大臣·備局堂上引見。
黃麟淳有頉,代以李福信爲假注書。
李福信有頉,代以成原默爲假注書。
金裕憲,以兵曹言啓曰,五衛將孫鍾瑾,除授在外,上來無期云,李珌秀,病難供職,呈狀乞遞,竝改差,何如?傳曰,允。
有政。吏批,判書李光文進,參判林景鎭,參議趙秉鉉竝牌招不進,行都承旨李紀淵進。以金胤根爲副應敎,閔永勳爲副校理,趙萬協爲修撰,黃基鎬爲貞陵參奉,徐碩輔爲新寧縣監,兼祭酒單宋稚圭,奉常奉事單安允中,成均生員南致亨,故學生趙榮壽,以上贈童敎,孝行卓異贈職事承傳。
兵批,判書宋冕載進,參判李志淵病,參議洪祐燮病,參知尹正鎭入直,右承旨金裕憲進。以閔晢爲宣傳官,李儒常爲內禁將,李沅·具潤成爲五衛將,崔鎭禹爲部將,吳仁浩爲晴川別將,大吉號里權管單崔聖表,僉知單孫鍾瑾,護軍權敦仁·蔡弘遠,副司直趙秉常,副司果黃浩民·洪秉箕,副司正李繪九,竝單付。
李紀淵啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
傳于李紀淵曰,同副承旨許遞,前望單子入之。
承旨前望單子入之,徐鳳淳落點。
金裕憲啓曰,左邊捕盜大將徐鳳淳,移拜承旨矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察,牌招聽傳敎。
兵曹,以李鐵求爲左邊捕盜大將。
金裕憲啓曰,新除授左邊捕盜大將李鐵求,卽爲牌招,命召及大將牌傳令牌傳授,何如?傳曰,允。
以大司諫洪永觀,司諫金秀萬,正言徐戴淳,掌令盧尙羲,持平李垿·許晟牌不進罷職傳旨,傳于南履懋曰,只推。
以吏曹參議趙秉鉉牌不進罷職傳旨,傳于李紀淵曰,只推。
以別兼春秋洪鍾應牌不進罷職傳旨,傳于徐鳳淳曰,只推。
徐鳳淳,以弘文館言啓曰,新除授副應敎金胤根,卽爲牌招察任,何如?傳曰,允。
又以弘文館言啓曰,新除授副校理閔永勳,修撰趙萬協,時在京畿楊州地,請竝斯速乘馹上來事,下諭。答曰,依啓。
又以議政府右議政意啓曰,卽見舍人趙斗淳呈狀,以爲身病猝重,勢難察任云。舍人趙斗淳,今姑許遞,何如?傳曰,允。
徐左輔,以戶曹言啓曰,時御所內各司雨漏修改吉日,令日官崔福基推擇,則今四月二十五日卯時爲吉云。以此日時擧行之意,敢啓。傳曰,知道。
徐鳳淳,以禮曹言啓曰,謹考謄錄,則戊申年文孝世子再朞後禫前朔望祭,以單獻擧行矣。今此魂宮祥祭後禫祭前朔望祭獻官,亦依此磨鍊事知委,何如?傳曰,允。
又以禮曹言啓曰,卒永安府院君金祖淳四仲朔四名日及忌日墓所祭需,依例題給事,分付該司,而守墓軍,令兵曹定給,何如?傳曰,允。
又以西闕營建都監儀軌廳言啓曰,本都監儀軌,今已修正,外奎章閣所上件,依例以御覽件,粧䌙以入,而春秋館·戶曹·禮曹件,依例移送留上,太白山·五臺山·赤裳山城·鼎足山城四處史庫件,入送藝文館,待後曝曬,一體分上之意,敢啓。傳曰,知道。
南履懋,以義禁府言啓曰,卽接黃海道平山府徒配罪人閔樂鏞戶奴呈狀,則其上典,今四月十七日,遭父喪云。歸葬間給暇,載在法典矣。閔樂鏞,歸葬間給暇事,分付該道道臣之意,敢啓。傳曰,知道。
又以義禁府言啓曰,全羅監司李奎鉉狀啓內,鹿島前萬戶任仁福罪狀,令攸司稟處事,啓下矣。任仁福,今方待命,拿囚之意,敢啓。傳曰,知道。
壬辰四月二十日辰時,上御熙政堂。藥房入診,大臣·備局堂上引見入侍時,都提調金履喬,提調李止淵,副提調李紀淵,假注書李心容,記注官金熙逌,記事官李公翼,待敎李肯愚,左承旨金裕憲,假注書李繪九,事變假注書林亨洙,行戶曹判書趙萬永,行大護軍朴周壽,兵曹判書宋冕載,吏曹判書李光文,漢城判尹趙寅永,行護軍柳相亮·申絅,校理金逸淵以次進伏。醫官玄在德·李亨基·南山壽·卞文燮進伏楹外訖。上曰,史官分左右。履喬曰,比候向熱,而朝夕猶涼,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。履喬曰,醫官入診,何如?上曰,唯。醫官以次入診訖。紀淵曰,脈候奏之。醫官亨基等退伏楹外奏曰,左右三部調均矣。紀淵曰,調理湯劑,諸醫官退出議定矣。上曰,唯。上曰,次對爲之。履喬曰,魂宮祥期在邇,禫後入廟之節,豫有稟定,然後可以擧行矣。取考謄錄,小喪入廟,雖無設都監之例,而丁丑惠慶宮祔宮時,因禮堂筵稟,下詢大臣,以重事體之意,設都監矣。今番入廟時事體,亦當以都監擧行,故敢此仰達矣。上曰,依爲之。出擧條履喬曰,魂宮入廟時設都監事,旣承成命矣。稱號,以入廟都監爲之,堂郞,待祥祭後,自政院稟旨開政差出,何如?上曰,依爲之。出擧條履喬曰,謹稽列朝,以法司之擇人久任,每軫聖念,良以法司爲都民休戚之所關也。近來紀綱日弛,民俗漸渝,閭巷悖類之蔑法姿橫,不一其端,法府下屬之憑公侵擾,亦繁其徒,爲生民難保之患,而無誰禁制,日滋月盛,將不知紀極,都下如此,何以示八方哉?此專由於法司之數遞,無委任責成之效故也。自今刑·漢兩司堂上,令政院勿捧辭單,令銓曹,公格應遷外,勿許輒移,俾得久於其職,專意施措,毋但以聽理詞訟爲事,亦惟以詰奸戢暴爲務,要使知國有法紀,而民改弊習,期有丕變之實效事,嚴飭,何如?上曰,依爲之。出擧條履喬曰,固邦本之要,專在於擇守令,而擇守令之道,一則曰考課之必嚴也,一則曰差除之必愼也。然而以考課言,則近來諸道殿最,一槪以褒題上考,爲磨勘之例法,而只以疲殘邑一二中下,有若塞責而止,因謬成規,沕然一套,六臘考績,幾至有名而無實,寧不寒心?凡今守宰治績之及於聽聞者,不無優劣之懸殊,按察之地,寧獨不聞,而及書殿最,茹吐存其間,則自不能從實也。以差除言,則初仕爲字牧之階,不可不擇其人也,初倅有閒劇之別,不可不量其才也。至於已經守令者,前後治績之著稱,有不可掩,則辨別尤易,銓衡之地,豈或不知,而每當注擬,親疎居其先,則亦不暇及他也。夫爲方伯而考課如此,爲政官而差除如此,則不幾於孤負委寄,而亦安得免不職之罪乎?見今褒貶與都政隔月,先事提飭,俾各惕念警動,勿襲因循之謬規,期有淬勵之實效事,分付於諸道道臣及銓官,何如?上曰,依爲之。出擧條履喬曰,本司有司堂上有闕之代,禮曹判書李止淵差下,使之察任,何如?上曰,依爲之。出擧條履喬曰,聞玉堂番次,近甚苟艱云,在外玉堂許遞,令政院政官牌招,開政差出,何如?上曰,依爲之。出擧條履喬曰,卽見京畿監司李羲準狀啓,則以爲,楊州奉先寺,卽光陵造泡寺,而向遭回祿之災,僧堂百餘間,盡爲灰燼,僧徒鳩財,三十餘間,則僅爲重建,而事鉅力綿,實無經紀畢工之望。依年前金剛妙香寺刹重建之例,空名帖,限七百張特許頒下事,請令廟堂稟處矣。空名帖,苟非賑政,不可輕易議到,而本寺則與他自別,宜有特施之擧。然所請之數,終涉過多,依諸處已例,以二百張成給,令道臣更加顧助,使之趁卽完役,而往在戊子,湖南道臣,以靈巖道岬寺九百餘間燒燼,狀請空名俗帖三百張,僧帖一百張,而間因事故,未遑許施矣。此亦以千年巨刹,爲香炭屬寺,則合用一例,不必異同。俗帖一百五十張,僧帖五十張,亦爲成送,何如?上曰,依爲之。出擧條履喬曰,安州民戶失火事,特令廟堂,原恤典外,別加顧助事,措辭分付命下矣。龍崗縣令徐念淳,時帶別兼特差慰諭之任,使之馳往慰諭,與道伯,詳議奠接之方似好,故敢此仰達矣。仍命書傳敎曰,安州民戶燒火,至近四百戶,言念許多民失所之狀,極爲矜惻。原恤典外,別加顧恤事,纔有判下,而龍岡縣令徐念淳方帶別兼,使之馳往慰諭,被燒民戶有身役者,當年身役蠲減,無身役者,代給穀物,結構奠接之方,與道臣相議,各別措劃,毋或虛徐,形止狀聞事,下諭。上曰,大臣就座,諸宰奏事。光文曰,孝行褒贈,例以童蒙敎官,而其中有地閥行誼合施臺銜者,則筵稟施行,亦多已例。今亦有合用此例者,故敢此仰達矣。上曰,依爲之。出擧條上曰,玉堂陳所懷。逸淵曰,無所懷矣。裕憲曰,今日賓對,行於間闊之餘,兩司諸臺之不爲進參,事甚未安。而況在外若干人外,惟一員未肅拜,其餘則皆是行公之人,旣已行公,不參賓對,尤極未安。兩司行公諸臺,竝從重推考,何如?上曰,依爲之。出擧條中宮殿進御人蔘粟米飮,自明日停止事。出榻敎上曰,史官就座。仍命退,諸臣以次退出。
上在昌德宮。停常參·經筵。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲啓曰,來二十五日,朝參日次矣,敢稟。傳曰,停。
徐鳳淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金裕憲啓曰,假注書成原默,時無職名,令該曹依例付軍職,冠帶常仕,何如?傳曰,允。
徐鳳淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
兵曹口傳政事,副司果單趙斗淳。
南履懋啓曰,大司憲宋稚圭,執義申冕周,掌令韓夢奎在外,盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿·許晟牌不進罷職傳旨,傳于南履懋曰,只推。
以副應敎金胤根牌不進罷職傳旨,傳于徐鳳淳曰,只推。
徐鳳淳,以弘文館言啓曰,副應敎金胤根,旣有只推之命,卽爲牌招察任,何如?傳曰,允。
以慶尙監司朴岐壽狀啓,陜川郡民家失火事,傳于徐左輔曰,農務方殷之時,許多民戶之一時燒燼,極爲慘然。元恤典外,別加顧助,結構奠安之方,廟堂措辭分付。
以別兼春秋洪鍾應牌不進罷職傳旨,傳于徐左輔曰,只推。
以副應敎金胤根牌不進罷職傳旨,傳于徐左輔曰,只推。
徐左輔,以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
上在昌德宮。停常參·經筵。
徐鳳淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐鳳淳啓曰,右承旨金裕憲,左副承旨韓弘敎,今日不爲仕進,竝卽牌招,何如?傳曰,允。
以慶尙左水使申緖狀啓,寧海等邑人物渰死事,傳于徐左輔曰,聞甚矜惻。渰死人,如有生前身還布,蕩減事,分付。
徐鳳淳,以弘文館言啓曰,副應敎金胤根,旣有只推之命,卽爲牌招察任,何如?傳曰,允。
徐左輔啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
南履懋啓曰,大司憲宋稚圭,執義申冕周,掌令韓夢奎在外,盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿·許晟牌不進罷職傳旨,傳于南履懋曰,只推。
以右承旨金裕憲,左副承旨韓弘敎牌不進罷職傳旨,傳于徐左輔曰,只推。
以別兼春秋洪鍾應牌不進罷職傳旨,傳于徐左輔曰,只推。
南履懋,以都摠府言啓曰,副摠管李瀅夏,以同知義禁府事,本府坐起晝仕出去之意,敢啓。傳曰,知道。
義禁府啓目,鹿島前萬戶任仁福原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
徐鳳淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐鳳淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以副應敎金胤根牌不進罷職傳旨,傳于徐鳳淳曰,只推。
徐鳳淳,以弘文館言啓曰,副應敎金胤根,旣有只推之命,卽爲牌招察任,何如?傳曰,允。
以訓鍊都監備隷劉基顯等,毆打武監査實事,傳于南履懋曰,右漢等之挾類作黨,無難毆打之習,極爲無狀。令攸司,四漢,刻期捉得嚴査後,劉漢及毆打之元犯,則嚴刑遠配,其餘分輕重照律酌放,而武監漢,則違越其約束,酗爭閭里,致此變怪者,萬萬無嚴。刑推一次後除案,常時不能操束之該統長,亦爲從重科治事,分付秋曹,可也。
南履懋啓曰,大司憲宋稚圭,執義申冕周,掌令韓夢奎在外,盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿·許晟牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于徐鳳淳曰,只推。
南履懋,以刑曹言啓曰,因訓鍊都監毆打武監之備隷等,査實以聞事,傳曰,右漢等之挾類作黨,無難毆打之習,極爲無狀。令攸司,四漢,刻期捉得嚴査後,劉漢及毆打之元犯,則嚴刑遠配,其餘分輕重照律酌放,而武監漢,則違越其約束,酗爭閭里,致此變怪者,萬萬無嚴。刑推一次後除案,常時不能操束之該統長,亦爲從重科治事,分付秋曹事可也事,命下矣。備隷劉基顯·朴仁植·李春根,竝爲嚴囚,李時豐等四漢,就捕後査實勘處,武監崔鼎洽·金聖潤,各嚴刑一次,懲勵放送,統長黃大呂,常時不能操束之罪,旣已遲晩,自臣曹考律重勘,在逃四漢,今方多發刑吏,刻期跟捕,而亦令左右捕廳,一體詗捕之意,分付,何如?傳曰,允。
義禁府啓目粘連,向前任仁福亦,島配罪人之不善操束,致此逃失者,法綱所關,駭惋莫甚,以此照律,何如?判府啓,依允。
上在昌德宮。停常參·經筵。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐鳳淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐鳳淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以副應敎金胤根牌不進罷職傳旨,傳于徐鳳淳曰,只推。
金裕憲,以弘文館言啓曰,副應敎金胤根,旣有只推之命,卽爲牌招察任,何如?傳曰,允。
南履懋啓曰,大司憲宋稚圭,執義申冕周,掌令韓夢圭在外,盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,掌令盧尙羲,持平李垿·許晟牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于金裕憲曰,只推。
以副應敎金胤根牌不進罷職傳旨,傳于金裕憲曰,只推。
金裕憲,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,因摠戎使柳相亮狀啓,北漢三十年久居僧,二十間以上修補僧,依定式帖加成給事,啓下矣。自臣曹當爲下批,而其中釋道弘,本資乃是正憲,常賤之勿許崇政,載在法典,勿施,何如?傳曰,允。
南履懋,以刑曹言啓曰,卽者口傳下敎內,近聞籌司下隷輩,作挐於待漏院云,紀綱所在,萬萬痛駭。若有一分嚴畏之心,焉敢若是?首隷,令該曹各別嚴刑,邊遠定配,作挐諸漢,竝各別嚴刑,邊遠充軍,亦爲招致備郞,各別操束後,無敢如是之意,嚴飭可也事,命下矣。作挐待漏院之備邊司使令朴仁植·洪樂範,首隷韓昌郁,竝各別嚴刑一次後,朴仁植,咸鏡道茂山府,洪樂範,平安道昌城府,邊遠充軍,韓昌郁,慶尙道機張縣,邊遠定配,竝卽押送,而其中朴仁植,以毆打武監事,査事未及究竟,待本事決末,發配之意,敢啓。傳曰,知道。
右尹李彦淳疏曰,伏以臣草野愚拙,百不猶人,而蒲柳薄質,且嬰奇疾,隨處蔑劣,莫效盡分之責,自知空疎,不合需世之用,而登科二十九年之間,殊恩異寵,偏被臣身,使之歷揚華顯,濫躋緋玉者,卽存念家先,不棄遠物之至仁盛德,則臣非木石之頑,寧無糜粉之願,而其奈年愈老而志益衰,官愈進而愆益深?待罪下邑,旣蔑字恤之勞,忝職薇垣,未效謇諤之義,退伏田廬,甘心屛棄,以圖不報之報於未死餘景,而不意大僚筵奏,晉擢亞卿,臣名亦誤在其中。臣聞命驚懍,若夢非眞,歷久而不知措躬之所。今若不揆涯分,若固有之,則一身過福之災,固不足恤,而其於聖朝則哲官人以德之政,當如何哉?自古礪世磨鈍者,勸賢退不肖之政,惟是耳,苟於是而反是,則僥倖之習,濫冒之計,將至於人不人而國不國。以臣身而關國家之治忽,若是之大,臣何敢以非分之榮爲榮,而不思自處之道乎?伏願聖明,特加鑑察,諒臣言之非出矯飾,念公器之不可濫受,亟收臣所授二品資級,使上無誤恩之失,下無冒進之譏,不勝攢祝。臣無任云云。答曰,省疏具悉。卿其勿辭行公。
大司成朴永元疏曰,伏以臣伏蒙恩暇,歸省先壠,松楸依近,粗伸履露之感,京輦離違,每切依斗之戀。迺於前月十八日,祗奉寵命,以臣爲成均館大司成者,華誥遠宣,鄕鄰動色。臣於是,且感且惶,繼以有踧踖不自安者。噫,以臣無似,前後叨冒,何莫非僥濫,而今其職,何嘗毫分髣髴於臣身也哉?我朝崇文重道,設師儒之職,掌國學之政,蓋所以作育譽髦,登選賢能,補世敎而端治本也。爲任若是其重,故必其人通經學古博雅端凝,有足以矜式士林,然後居之,若臣之鹵莽空疎,雖爲庠序諸生誦習詩禮,猶懼不如人,尙可曰敷四術六德之敎,贊昭代聲明之治乎?臣幼而失學,長益濩落,只是四十無聞之一庸夫耳。文藝器識,俱蔑所稱,名塗華貫,本匪其分,今忽以不衷之服,抗皐比而臨濟濟靑衿之上,其爲貽賢關之羞,累則哲之明,諒非細故,此所以循墻之心,先於駕屨之義也。間因塋域有事,淹延時月,虛縻重任,尤增悚蹙,今纔歸伏私次,宜卽反面,而職名在身,冒膺無路,玆敢披瀝情實,仰徹崇嚴。伏願聖慈,俯賜鑑察,將臣見銜,亟賜鐫改,以安私分,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
藥房都提調金履喬,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐鳳淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而都堂錄相値,不得來會云矣,敢啓。傳曰,知道。
徐鳳淳啓曰,左副承旨韓弘敎,今日不爲仕進,卽爲牌招,何如?傳曰,允。
又啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,卽者副校理吳致淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于徐左輔曰,前平安監司入侍。
執義申冕周,持平許晟等啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞠得情,快正典刑。措辭見上請充軍罪人申綱,遠配罪人黃允中,亟令王府,拿鞠嚴覈,夬施典刑。措辭見上請屛裔罪人韓植林,拿鞠得情,夬正典刑。措辭見上請島配罪人睦台錫,亟令王府,設鞠嚴問,快正典刑。措辭見上請楸子島荐棘罪人尙度,亟令王府,嚴鞠得情,夬施當律。措辭見上答府曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
以大司諫洪永觀,司諫金秀萬,正言徐戴淳,掌令盧尙羲,持平李垿牌不進罷職傳旨,傳于金裕憲曰,只推。
以左副承旨韓弘敎牌不進罷職傳旨,傳于徐鳳淳曰,只推。
以別兼春秋洪鍾應牌不進罷職傳旨,傳于徐鳳淳曰,只推。
徐鳳淳,以議政府右議政意啓曰,今日都堂錄會圈時,政府·西壁·弘文提學·吏曹三堂上,例爲進參,而左參贊洪羲俊,弘文提學申在植,吏曹參判林景鎭俱不進參。令政院竝卽牌招,以爲備員擧行之地,何如?傳曰,允。
都堂錄三點,黃基安·柳致明·金周默·姜必魯·李鎭華·李家淳·鄭煥義·宋應龍·宋能圭·鄭在絅·白東奎·鄭德和·李勉祜·黃·洪祐順·成遂默·宋持養·李垿·金大根·趙然春·任百經·權用經·徐念淳·徐戴淳·趙秉憲·兪星煥·洪鍾應·尹興圭·金箕晩·趙在慶。
徐鳳淳,以弘文館言啓曰,上番闕直,事甚未安。副應敎金胤根,旣有只推之命,與校理林永洙·金逸淵,一體牌招,以爲推移入直之地,何如?傳曰,允。
又以內醫院都提調意啓曰,提調李止淵,今日問安不爲仕進,卽爲牌招,何如?傳曰,允。
金裕憲,以都摠府言啓曰,副摠管李德鉉,以騎兵點考事,外兵曹晝仕出去之意,敢啓。傳曰,知道。
又以刑曹言啓曰,毆打武監之在逃四漢,就捕後査實勘處之意,前已草記蒙允矣。在逃之李時豐·金貴同·全孫伊·李仁業等四漢,今旣畢捕。故與在囚之李春根·朴仁植·劉基顯,頭面査實,則其所毆打,雖是三漢之竝力,而李春根之先踢胸膛,諸招同然,渠亦不能發明,春根之爲首犯,更無可疑,其餘諸漢,竝當以隨從論。首犯李春根,家主劉基顯,謹依前下判付,各嚴刑一次後,李春根,平安道碧潼郡,劉顯基,咸鏡道利原縣,遠地定配。隨從五漢,分輕重照律,則大明律鬪毆條,有曰歐人成傷者笞四十,大典通編禁制條,有曰使酒人杖一百,名例云,二罪俱發,以重者論,李時豐·金貴同·全孫伊·李仁業,竝依此照律,決杖一百,懲勵放送。而其中李時豐,渠以前行備隷,敢於査實命下之後,故爲逃避,最後被捉者,究厥情狀,尤極痛惋,依拒捕者加二等之律,決杖七十後,江原道平海郡,徒一年半定配。朴仁植,當一體施以隨從律,而以作挐待漏院罪,前已嚴刑一次,邊遠充軍,定配於咸鏡道茂山府,今不必疊論,竝與劉基顯·李春根·李時豐,卽爲押送各其配所之意,敢啓。傳曰,知道。
義禁府照目,鹿島前萬戶任仁福矣本府議啓內,島配罪人之不善操束,致此逃失者,法綱所關,駭惋莫甚。以此照律,罪杖一百收贖,告身盡行追奪私罪,奉敎依允。
副校理吳致淳疏曰,伏以臣母,病纏膏肓,恒無寧日,苟非危劇之時,黽勉就直,以伸盡分之義,今玆持被亦已有日。卽接家信,則母病添感,諸症非細,醫治調將,惟臣是俟。臣自聞此報,不勝煎灼,玆敢忙陳短章,徑出禁扃。伏乞聖慈,俯賜矜諒,亟遞臣職,俾便救護,仍治臣罪,以昭法紀焉。臣無任云云。省疏具悉。爾其勿辭救護。
壬辰四月二十五日辰時,上御熙政堂。藥房入診入侍時,都提調金履喬,副提調李紀淵,假注書李繪九,記注官金熙逌·卓雲翰,待敎李肯愚以次進伏。醫官玄在德·李亨基·卞文燮·南山壽,進伏楹外訖。履喬曰,近日晨朝猶冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。履喬曰,醫官入診,何如?上曰,醫官二人入診。亨基等以次入診訖,退伏楹外。上曰,脈候奏之。亨基等曰,左右三部調均矣。履喬曰,湯劑,何以爲之乎?上曰,退出議定,可也。仍命醫官先退。履喬曰,日次診筵,提調李止淵,不爲入參,纔已請牌,而聞其實病,時日內難以赴公云。今姑許遞,何如?上曰,依爲之。出擧條進御拱辰君子湯,自明日一貼式煎入事。出榻敎上曰,大臣就座。上曰,史官就座。仍命退,諸臣以次退出。
壬辰四月二十五日申時,上御熙政堂。前平安監司入侍時,右副承旨徐左輔,假注書成原默,記注官金熙逌·卓雲翰,前平安監司金學淳,以次進伏訖。上曰,前平安監司進前。學淳進伏。上曰,道內別無弊瘼乎?學淳奏曰,今於詢瘼之下,豈敢以無乎仰對,而道內小小弊瘼,惟在營邑,隨事商確,從便矯捄之如何,苟欲枚陳,煩屑不敢,而至若大段弊瘼之可以更張變通者,則別無目下時急上達者矣。蓋關西一路,自徑創攘以後,于今多年,尙有餘毒,邑樣民産,猶未蘇醒。其所撫恤奠安之方,雖是道臣之責,而近民之官,亦莫如守令,守令得人,然後,民可以有賴,弊可以自祛,守令擇人,何道不然,而在西路則尤宜自別。凡於差遣之際,自上常常申飭于銓曹,使之勿拘常格,別般擇差,則其於民邑之事,庶可爲一分之效,故敢以區區所懷,仰達矣。上曰,史官就座。仍命退,諸臣以次退出。
上在昌德宮。停常參·經筵。
徐鳳淳啓曰,玉堂備員間視事頉稟之意,敢啓。傳曰,知道。
南履懋啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
徐鳳淳啓曰,右承旨金裕憲,今日不爲仕進,卽爲牌招,何如?傳曰,允。
李紀淵啓曰,藥房都提調·副提調持湯劑來待矣。傳曰,封入。
徐鳳淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以司謁尹義孫手本,別監趙元錫,被打於稱以院隷漢,傷處緊重,萬無供役之路,除下事,傳于南履懋曰,令秋曹嚴査以聞。
傳于徐鳳淳曰,玉堂竝許遞,政官牌招開政。
徐鳳淳啓曰,吏曹判書李光文,參判林景鎭,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書李光文進,參判林景鎭,參議趙秉鉉牌不進,左副承旨韓弘敎進。啓曰,玉堂多窠,今當差出,而擬望之人乏少,外任竝擬,何如?傳曰,允。以李正耆爲應敎,柳致明·宋應龍爲校理,金箕晩·洪鍾應爲副校理,李鎭華·黃爲修撰,權用經·尹興圭爲副修撰,趙寅永爲內醫提調,趙秉常爲司僕正,朴曾壽爲社稷令,閔行鎭爲禮賓主簿,金天敍爲引儀,李協心爲典籍,沈命永爲德川郡守,直閣單金鼎集,故僉知李龜容贈吏參例兼,故學生李世浹贈吏議,已上右尹李彦淳兩代,故部將李馨遠贈左承旨例兼,故學生申晫,成均生員洪憲謨,已上贈持平,故學生韓敬儀·韓泰鎭·洪禹績·金命性·李弼亨·林壽崗·成泰柱·趙裕德已上贈童敎,孝行卓異贈職事承傳
兵批,判書宋冕載病,參判李志淵病,參議洪祐燮進,參知尹正鎭病,同副承旨南履懋進。僉知單李沅,副護軍洪遠謨·李升德,副司直金胤根·金逸淵·吳致淳·閔永勳,副司果金遇明·趙萬協·徐有贊·韓鎭㦿,副司正成原默,以上竝單付。
吏批,再政。以沈宜晉爲掌樂僉正,李在周爲禁府都事,李海善爲漢城主簿,金慶桓爲氷庫別提。
以副應敎金胤根,校理林永洙牌不進罷職傳旨,傳于徐鳳淳曰,只推。
以校理金逸淵牌不進罷職傳旨,傳于徐鳳淳曰,只推。
徐鳳淳啓曰,玉堂上下番俱空,今日政新除授玉堂,竝待下批,牌招,以爲推移入直之地,何如?傳曰,允。
又以侍講院言啓曰,兼司書林永洙,時無職名,令該曹口傳付軍職,何如?傳曰,允。
兵曹口傳政事,副司果單林永洙。
南履懋啓曰,大司憲宋稚圭,掌令韓夢圭在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推
以右承旨金裕憲牌不進罷職傳旨,傳于南履懋曰,只推。
以吏曹參議趙秉鉉再牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于南履懋曰,只推。
以副校理洪鍾應,修撰黃,副修撰尹興圭牌不進罷職傳旨,傳于南履懋曰,只推。
南履懋,以都摠府言啓曰,副摠管李德鉉,以漢城府左尹,本府坐起晝仕出去,而逐日赴坐,煩稟未安,入番間除草記往來之意,敢啓。傳曰,知道。
上在昌德宮。停常參·經筵。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
南履懋啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
李紀淵啓曰,藥房提調·副提調持湯劑來待矣。傳曰,封入。
備忘記,礪山府使許㬘,古豐山萬戶金宗亨,豐山萬戶金致聲下直,各長弓一張,長箭一部,片箭一部,筒兒一箇賜給。
徐鳳淳啓曰,來初一日,輪對日次,而景慕宮夏享大祭齋戒相値,頉稟之意,敢啓。傳曰,知道。
李紀淵啓曰,假注書成原默,身病猝重,勢難察任,今姑改差,何如?傳曰,允。
成原默改差,代以金學性爲假注書。
徐鳳淳,以弘文〈館〉言啓曰,下番闕直,事甚未安。副校理洪鍾應,修撰李鎭華,副修撰尹興圭,旣有只推之命,竝卽牌招,以爲推移入直之地,何如?傳曰,允。
徐鳳淳啓曰,明日常參·經筵,取稟。傳曰,停。
以副校理洪鍾應牌不進罷職傳旨,傳于徐鳳淳曰,只推。
徐鳳淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又以弘文館言啓曰,校理柳致明,時在慶尙道安東地,宋應龍時在京畿利川地,副校理金箕晩,時在水原地,修撰黃,時在京畿交河地,副修撰權用經,時在公忠道淸風地,經筵入番事緊,請竝斯速乘馹上來事,下諭。答曰,依啓。
南履懋啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于徐鳳淳曰,只推。
金裕憲,以訓鍊都監言啓曰,本局把摠洪翼謨,纔已啓下,而在外病重,來現無期,改差,何如?傳曰,允。
南履懋,以義禁府言啓曰,黃海監司金蘭淳狀啓內,平山府使崔弘德罪狀,令該府拿問勘處事,啓下矣。崔弘德,時在任所,而係是兼營將守令,依例發遣府書吏,差兼官後拿來,何如?傳曰,待待命拿囚。
又以刑曹言啓曰,以司謁尹義孫手本,別監趙元錫被打事,傳曰,令秋曹嚴査以聞事,命下矣。假稱院隷之金致默等三漢,與被打掖隷趙元錫,頭面査實,則金致默所供內以爲,昨日申時,魚橋前酒家買飮之際,別監趙哥適爲過去,故望見而呼之,則趙哥不答而去,醉中不無憤心,果爲追趕爭詰云。又以爲七八年前,政院加出使令隨行之故,今雖年久,每以院隷自稱云。鄭守天所供內以爲,八九年前,院隷隨行時,與金致默親熟矣。昨日晩後,適過魚橋前路,見金致默,與別監趙哥,執髻而相鬨,故果爲挽解分送,其後事實所不知云。朴宗有所供內以爲,以南草商,坐市於魚橋路傍矣。昨日申時前後,金致默與何許掖隷,相鬪於路上,而相距稍間,只見其互相執髻之狀而已,初無干預於鬪鬨之場矣。今以毆打掖隷樣,混被推捉,實爲瞹昧云。掖隷趙元錫以爲,昨日申時量,代直入去之路,由魚橋而過去,則今此金致默,自路傍酒家,始則望見而呼之,末乃起怒於不卽應答,突出趕到,執髻亂打之際,彼鄭哥又自酒家,手執酒盃而出來,仍以酒盃擲打,而彼朴哥,則以木椎二箇,擲與金·鄭兩漢,至於被打昏仆之境,伊後事全然不省云矣。上項三漢,以假稱院隷,毆打掖隷事,因本院文移,纔已捕捉,査實嚴囚矣。繼伏承嚴査之命,而三漢所供,果與手本辭緣,別無差爽。當初事端,專由於金致默之乘醉起鬧,畢竟毆打,亦出於鄭·朴兩漢之從傍助勢,以致掖隷之被打受傷者,究厥所爲,俱極痛惡,而金·鄭兩漢之以許多年前退役之類,至于今尙冒院隷之稱,橫行閭里,藉賣作弊之狀,尤萬萬無嚴。所當依律勘處,而旣有嚴査以聞之命,故捧口招以入之意,敢啓。傳曰,金致默之假稱院隷毆打掖屬之罪,其在懲後之道,不可尋常處之,嚴刑後遠惡地充軍。其餘兩漢,卽隨從也,嚴刑二次放送。非特今番事也,冒稱藉賣作弊閭里之狀,推此可知。自法司各別譏捕,每每嚴繩,政院亦隨聞捉送,而旣非時仕,而名不載案者,皆是假稱也,此後如有此等之擧,則司謁手本時,先爲探問時仕與否而爲之事,分付。
又以刑曹言啓曰,以假稱院隷毆打掖隷之金致默等査實草記,傳曰,金致默之假稱院隷毆打掖屬之罪,其在懲後之道,不可尋常處之,嚴刑後遠惡地充軍。其餘兩漢,卽隨從也,嚴刑二次放送。非特今番事也,冒稱藉賣作弊閭里之狀,推此可知。自法司各別譏捕,每每嚴繩,政院亦隨聞捉送,而旣非時仕,而名不載案者,皆是假稱也,此後如有此等之擧,則司謁手本時,先爲探問時仕與否而爲之事,分付事,命下矣。金致默,嚴刑一次後,平安道孟山縣,充軍定配所,卽爲押送,鄭守天·朴宗有,各嚴刑一次後,竝姑仍囚,待考訊限滿,更加嚴刑一次放送之意,敢啓。傳曰,知道。
上在昌德宮。停常參·經筵。
進御拱辰君子湯,自明日停止事,榻前下敎。
徐左輔啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金裕憲啓曰,藥房提調持湯劑來待矣。傳曰,封入。
徐左輔啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以延慶墓守墓官等書啓,位田稅納遷延事,傳于徐左輔曰,以位田劃付後,打量及稅納等事,何若是稽緩乎?令戶·禮曹嚴飭該邑,使之星火擧行,來後收稅之節,亦爲從長酌定,俾無中間生弊事,一體分付戶·禮曹,可也。
南履懋啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于南履懋曰,只推。
南履懋,以禮曹言啓曰,去三月二十九日所下傳敎中,餘日不多,魂宮朔望祭百官入參事,命下矣。來五月初二日行夏享祭及初五日行端午祭,亦爲入參事知委,何如?傳曰,允。
又以禮曹言啓曰,來五月初六日魂宮祥祭時,中宮殿哭臨易服儀註,嬪宮望哭易服儀註,直爲書入各殿·宮之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以禮曹言啓曰,卽接戶曹移文,則延慶墓位土,以京畿高陽地所在糧餉廳屯土八十結移劃,自本邑打量踏驗後,量案今纔修來,而取見量案,則除陳雜頉名色,時起實數爲六十一結十三負四束,而以免稅例收捧,則每結錢爲七兩六錢七分,合錢四百六十九兩,而若自該邑,直納墓所,或自墓所,送人收捧,則其間弊端,不言可知。依各宮房免稅例,自本邑直納於戶曹,自墓所來推於戶曹,則事甚便好云矣。今此高陽屯土之劃付者,爲六十一結零,則此足爲墓屬接濟之需,辛卯條,趁墓所祥後,卽爲輸納,而今年條爲始,每於歲前收上,以爲需用之地事,分付,何如?傳曰,允。
上在昌德宮。停常參·經筵。
韓弘敎啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
韓弘敎啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
金裕憲啓曰,前檢閱李啓宇,旣已敍用矣。左右史不可不備,令該曹口傳還付,牌招入直,何如?傳曰,允。
吏曹口傳政事,檢閱單李啓宇。
金裕憲,以備邊司言啓曰,魂宮祥祭在邇,卿宰侍從罷削人,竝敍用,令該曹口傳付軍職,使之參班,何如?傳曰,允。
兵曹口傳政事,大護軍金箕殷,副護軍洪彦謨·徐有素·李羲肇·李禮延·金邁淳,副司果黃基安·李基華·鄭·李敦榮·任百經·李鼎在·成遂默,副司正曺雲承·李啓宇,以上竝單付。
金裕憲啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
以全羅監司李奎鉉狀啓,靈光郡人物渰死事,傳于韓弘敎曰,許多人命之渰死,聞甚矜惻。元恤典外,別加顧助,渰死人,如有生前身還布,竝蕩減,未拯屍身,申飭搜拯事,分付。
韓弘敎,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以戶曹言啓曰,延慶墓香炭位田,以高陽所在糧餉廳屯田八十結移劃事,已有草記蒙允矣。御覽量案一件,自本道今纔修正上來,故依例捧入之意,敢啓。傳曰,知道。
上在昌德宮。停常參·經筵。
夜自四更至初一日開東,灑雨下雨,測雨器水深二分。
藥房都提調金履喬,提調趙寅永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
南履懋啓曰,明日景慕宮夏享大祭齋戒相値,視事頉稟之意,敢啓。傳曰,知道。
徐左輔啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于南履懋曰,傳香承旨馳詣宗廟·景慕宮,奉審摘奸以來。
傳于南履懋曰,魂宮朔祭,當自內親奠酌矣,該房知悉。
傳于李紀淵曰,左承旨·左副承旨竝許遞,前望單子入之。
承旨前望單子入之,金弘根·徐箕淳落點。
李紀淵啓曰,新除授行左承旨金弘根,左副承旨徐箕淳,竝卽牌招,何如?傳曰,允。
傳于徐左輔曰,刑·工換房。
徐左輔啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,執義申冕周,掌令盧尙羲,持平李垿·許晟牌不進罷職傳旨,傳于徐左輔曰,只推。
傳于南履懋曰,發遣吏郞,諸執事淸齋與否,摘奸以來。
金裕憲,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,五衛將李惟穆·李沅,部將崔鎭禹,俱爲除授在外,上來無期云,竝改差,何如?傳曰,允。
上在昌德宮。停常參·經筵。
朔祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上·兩司長官·奉朝賀奉慰單子問安。答曰,知道。世孫宮,奉慰單子問安。答曰,罔極。
南履懋啓曰,明日常參·經筵,取稟。傳曰,停。
金裕憲啓曰,來初五日朝參日次,而魂宮祥祭齋戒相値,頉稟之意,敢啓。傳曰,知道。
傳于南履懋曰,禮房承旨馳詣景慕宮,奉審摘奸以來。
傳于南履懋曰,魂宮仲朔祭,當自內親奠酌矣,該房知悉。
金弘根啓曰,今日齋宿,承旨當爲備員,行都承旨李紀淵,所當牌招,而拘於廳規,不得請牌,何以爲之?而右承旨金裕憲,左副承旨徐箕淳,右副承旨徐左輔,竝卽牌招,何如?傳曰,允。牌招。
又啓曰,訓鍊大將趙萬永,以戶曹判書點檢事,明日西江出去矣。所佩命召,何以爲之?敢稟。傳曰,仍佩往來。
南履懋,以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
南履懋,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
李紀淵,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例。今亦依此爲之,何如?傳曰,允。
金弘根,以宣惠廳言啓曰,本廳郞廳吳鼎秀今已滿瓜,固當差代,而當此稅穀賃船上納之時,難付生手,姑爲仍任,何如?傳曰,允。
壬辰五月初一日子時,上詣魂宮。朔祭親奠酌入侍時,行都承旨李紀淵,行左承旨金弘根,右承旨金裕憲,左副承旨徐箕淳,右副承旨徐左輔,同副承旨南履懋,假注書李繪九·金學性,記事官李啓宇·李公翼,直提學鄭基善,原任直閣朴永元·李景在,檢敎待敎金興根以次侍立。時至。上具縗服,步出齋殿門。贊禮前導入就位哭,在位諸臣皆俯伏哭。上止哭,諸臣皆止哭。贊禮啓請行禮,上詣靈座前,紀淵奉香盒,履懋奉香爐跪進,上三上香如禮訖。紀淵進爵,上執爵授履懋,履懋跪受,奠于靈座前。大祝待敎李肯愚讀祝。行初獻禮,上還就位。右議政金履喬行亞獻禮,永明尉洪顯周,行終獻禮訖。上哭,在位諸臣皆俯伏哭。上止哭,諸臣皆止哭。贊禮啓禮畢。上還齋殿,諸臣以次退出。
上在昌德宮。停常參·經筵。
魂宮仲朔祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上·兩司長官·奉朝賀奉慰單子問安。答曰,知道。世孫宮,奉慰單子問安。答曰,罔極。
金裕憲啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
南履懋啓曰,明日·再明日寧陵忌辰祭齋戒正日,三明日·初六日魂宮祥祭齋戒正日,初七日·初八日長陵忌辰祭齋戒正日,初九日獻陵忌辰祭齋戒,初十日·十一日孝昌墓忌辰祭齋戒正日相値,視事頉稟之意,敢啓。傳曰,知道。
傳于金弘根曰,卽見慰諭史官狀啓,則民情之遑急,如在目中,尤甚矜惻。至於裵化鳳·金宗彦之出義救急,極爲嘉尙。其在激勸之道,不可無酬奬之擧,令廟堂拔例稟處,俾卽擧行,以示朝家褒賞之意。
兵曹口傳政事,副護軍韓弘敎,副司果朴宗休·閔令儒·李光載竝單付。
南履懋,以弘文館言啓曰,副校理金箕晩自鄕上來云,卽爲牌招察任,何如?傳曰,允。
金裕憲啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
以副校理金箕晩牌不進罷職傳旨,傳于南履懋曰,只推。
以咸鏡監司朴宗薰啓本,會寧府客舍失火根因,定査盤覈,首犯尹大彦結案等節擧行計料事,傳于金裕憲曰,云堗云壁,俱未的見,豈以疑似而遽斷乎,況是無情之事?尹大彦段,特從寧失之義,嚴刑減死定配,其餘則以次從輕重酌處事,分付。
以全羅監司李奎鉉狀啓,龍潭縣民家失火事,傳于金弘根曰,農務方殷之時,失火延燒,如是夥多,極爲慘然。元恤典外,別加顧恤,趁卽奠接,俾無棲屑失農之歎事,廟堂分付。
以江原監司尹聲大狀啓,金化縣人命燒死事,傳于金弘根曰,一戶之內,五口燒死,極爲慘酷。元恤典外,別加顧助,埋瘞構接之方,俾不至不逮之事,分付。
以京畿監司李羲準狀啓,坡州牧使沈漢永身病沈痼,不得已罷黜事,傳于南履懋曰,令該曹口傳擇差,催促下送。
金裕憲,以司僕寺二提調意啓曰,濟州前牧使李禮延遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
又以訓鍊都監言啓曰,本局千摠安光贊,身病甚重,勢難察任,改差,何如?傳曰,允。
壬辰五月初二日子時,上詣魂宮。仲朔祭親奠酌入侍時,行都承旨李紀淵,行左承旨金弘根,右承旨金裕憲,左副承旨徐箕淳,右副承旨徐左輔,同副承旨南履懋,假注書李繪九·金學性,記事官李啓宇·李公翼,直提學鄭基善,原任直閣朴永元,原任待敎李憲瑋,檢校待敎金興根以次侍立。時至,上具縗服,步出齋殿,贊禮前導入就位。上哭,在位諸臣皆俯伏哭。上止哭,在位諸臣皆止哭。上詣靈座前,紀淵奉香盒,履懋奉香爐跪進,上三上香,仍行執瓚奠幣禮訖。紀淵進爵,上執爵以授履懋,奠于靈座前。大祝待敎李肯愚讀祝訖。上還復位。右議政金履喬行亞獻禮,永明尉洪顯周,行終獻禮訖。上哭,在位諸臣皆俯伏哭。上止哭,在位諸臣皆止哭。贊禮啓禮畢。上還齋殿,諸臣以次退出。
上在昌德宮。停常參·經筵。
進御二錢重人蔘粟米飮,自今日一貼式,限四貼煎入事,榻前下敎。
中宮殿進御二錢重人蔘粟米飮,自今日一貼式,限四貼煎入事,榻前下敎。
世子嬪宮進服二錢重人蔘粟米飮,自今日一貼式,限四貼煎入事,榻前下敎。
徐左輔啓曰,大司憲宋穉圭,掌令韓夢奎在外,執義申冕周呈辭,掌令盧尙羲,持平李垿·許晟差祭,監察茶時之意,敢啓。傳曰,知道。
李紀淵啓曰,藥房提調·副提調持粟米飮來待矣。傳曰,封入。
吏曹口傳政事,以李寬奎爲坡州牧使。
吏曹,攝弼善單具定默,攝司書單鄭琦和。
兵曹口傳政事,攝司禦單朴齊尙,攝副率單成載護。
以平安監司沈能岳狀啓,三和府人命渰死事,傳于金裕憲曰,許多人物之渰死,極爲矜惻。沿海處刻期搜拯,如有生前還布,竝蕩減事,分付。
以公忠監司洪羲瑾狀啓,鎭川縣民家失火事,傳于南履懋曰,聞極慘然。元恤典外,別加顧助,卽爲構接,無使棲遑失農之歎事,分付。
南履懋,以侍講院言啓曰,兼文學金景善入直矣,以元陵端午祭典祀官,纔已出去,上番闕直,事甚未安。輔德尹聲大在外,兼輔德金英淳,兼弼善金鼎集,以閣臣除本任,弼善李淵祥,文學李寅皐,竝卽牌招,推移入直,何如?傳曰,允。
又以魂宮享官意啓曰,今此祥祭時,本宮忠義二員,例有合番之規,今五月初四日爲始,竝爲別省記入直之意,敢啓。傳曰,知道。
又以吏曹言啓曰,贈諡文端公安豐君延諡,定行於今月十六日全羅道谷城縣云矣,敢啓。傳曰,知道。
又以承文院都提調意啓曰,今番回還使行從人一名,在館病故,給與綢棺事,禮部咨文今纔出來矣。以承領之意,依例撰出回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
徐左輔,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
南履懋,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成朴升鉉在外未肅拜,直講崔致憲,典籍朴熙輔俱爲差祭,時無入直之員,以他郞官,姑爲代直,何如?傳曰,允。
上在昌德宮。停常參·經筵。
徐左輔啓曰,大司憲宋稚圭,掌令韓夢奎在外,執義申冕周呈辭,掌令盧尙羲,持平李垿·許晟差祭,監察茶時之意,敢啓。傳曰,知道。
李紀淵啓曰,藥房副提調持粟米飮來待矣。傳曰,封入。
傳于南履懋曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
傳于南履懋曰,魂宮端午祭,當自內親奠酌矣,該房知悉。
傳于南履懋曰,明日魂宮晝茶禮,當自內親奠酌矣,百官入參。
傳于南履懋曰,魂宮祥祭,當自內親奠酌矣,該房知悉。
南履懋啓曰,魂宮祥祭親奠酌命下矣。祭文當爲製進,大提學洪奭周,待開門牌招,使之製進,何如?傳曰,允。
南履懋,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在昌德宮。停常參·經筵。
端午祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上·兩司長官·奉朝賀奉慰單子問安。答曰,知道。世孫宮,奉慰單子問安。答曰,罔極。晝茶禮親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上·兩司長官奉慰單子問安。答曰,知道。世孫宮,奉慰單子問安。答曰,罔極。
藥房都提調金履喬,提調趙寅永,副提調李紀淵啓曰,親奠節享,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,備邊司郞廳來言,今日賓廳日次,而魂宮祥祭齋戒相値,不得來會云矣,敢啓。傳曰,知道。
李紀淵啓曰,藥房三提調持粟米飮來待矣。傳曰,封入。
傳于李紀淵曰,都承旨馳詣延慶墓,奉審摘奸,仍留監祭。
傳于南履懋曰,初八日當臨延慶墓親奠酌,該房知悉。
以司謁口傳下敎曰,延慶墓動駕時,以京擧動例爲之,而各司隨駕,則依陵幸例爲之,聚軍當日爲之,旣以京擧動例爲之,則留都大臣·守宮大將,竝置之。
傳于金裕憲曰,今此動駕時,凡百擧行,切勿以幸行例爲之,而百官隨駕,以帽帶爲之,道路橋梁等節,務從簡便,凡係妨農貽弊之事,一竝禁飭。
南履懋啓曰,今初八日延慶墓親奠酌祭文,當爲製進,大提學洪奭周,待明朝牌招,使之製進,何如?傳曰,允。
又以吏曹言啓曰,卽接奉常寺牒報,則以爲,今日魂宮祥祭親奠酌時,本寺正例爲典祀官,而正李寅弼,身病猝然沈重,進參萬無其路,卽速變通差出,以爲及時進參之地云。奉常寺正李寅弼,今姑改差,其代口傳備擬以入之意,敢啓。傳曰,知道。
吏曹口傳政事,以李淵祥爲奉常正。
金弘根,以戶曹言啓曰,今五月初六日延慶墓祥祭後,墓所假齋室及內人假家,當爲撤毁,而謹考前例,則撤毁材石,齋室近處,別立假家,從便留置矣。今番亦依此擧行,而本墓員役處,仍爲照數逢授,墓官亦爲句檢之意,分付,何如?傳曰,允。
金裕憲,以兵曹言啓曰,今此延慶墓動駕時,侍衛不可不備,宣傳官未差之代,口傳差出,何如?傳曰,允。
兵曹口傳政事,以李信泳爲宣傳官。
金裕憲,以兵曹言啓曰,今此延慶墓動駕時,侍衛依例全數磨鍊,何如?傳曰,允。
又以兵曹言啓曰,今五月初八日大駕詣延慶墓親行奠酌禮時,隨駕營門,當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營何以爲之乎?敢稟。傳曰,訓局步軍七哨,馬軍四哨,訓禁兩營大將率領,爲先後廂,摠使依今春幸行時例,留都禁軍三番爲之,留營,置之,可也。
又以兵曹言啓曰,今此延慶墓動駕時,挾輦軍二百名,倭槍手一百名,依京擧動例擧行,而餘軍五十名,亦爲磨鍊,何如?傳曰,允。
又以兵曹言啓曰,今此延慶墓動駕時,依已例傳語軍,以衛軍排立,斥堠伏兵,令訓鍊都監擧行,何如?傳曰,允。
又以兵曹言啓曰,今此延慶墓動駕時,各差備所把驛馬,別單磨鍊以入,而本曹驛馬外,不足之數,依前例京畿驛馬十五匹補把事,分付本道之意,敢啓。傳曰,知道。
又以司僕寺二提調意啓曰,今此延慶墓親奠酌時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
軍令除之,植炬置之,聚軍當日爲之事,口傳下敎。
壬辰五月初五日子時,上詣魂宮。端午祭親奠酌入侍時,行都承旨李紀淵,行左承旨金弘根,右承旨金裕憲,左副承旨徐箕淳,右副承旨徐左輔,同副承旨南履懋,假注書李繪九·金學性,記事官李謙在·李公翼,提學洪奭周·鄭元容,直提學徐憙淳·鄭基善,原任直閣李嘉愚·朴永元·李景在,原任待敎李憲瑋,檢校待敎金興根,待敎李肯愚以次侍立。時至,上具縗服,步出齋殿。贊禮前導入就位。上哭,在位諸臣皆俯伏哭。上止哭,在位諸臣皆止哭。上詣靈座前。紀淵奉香盒,履懋奉香爐跪進。上三上香。紀淵進爵,上執爵授履懋,奠于靈座前。大祝金鼎集讀祝訖。上還復位。右議政金履喬行亞獻禮,東寧尉金賢根行終獻禮訖。上哭,在位諸臣皆俯伏哭。上止哭,在位諸臣皆止哭。贊禮啓禮畢。上還齋殿,諸臣以次退出。
壬辰五月初五日午時,上詣魂宮。晝茶禮親奠酌入侍時,行都承旨李紀淵,行左承旨金弘根,右承旨金裕憲,左副承旨徐箕淳,右副承旨徐左輔,同副承旨南履懋,假注書李繪九·金學性,記事官李謙在·李公翼,提學洪奭周·鄭元容,直提學徐憙淳·鄭基善,原任直閣朴永元·李景在,直閣金鼎集,原任待敎李憲瑋,檢校待敎金興根·金英淳·趙斗淳,待敎李肯愚以次侍立。時至,上具縗服,步出齋殿,通禮前導入就位。上哭,在位諸臣皆俯伏哭。上止哭,在位諸臣皆止哭。紀淵奉香盒,履懋奉香爐,上三上香。紀淵進爵,上執爵授履懋,奠于靈座前,連奠三爵訖。上哭,在位諸臣皆俯伏哭。上止哭,在位諸臣皆止哭。上還齋殿,諸臣以次退出。
上在昌德宮。停常參·經筵。
魂宮祥祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上·兩司長官·奉朝賀奉慰單子問安。答曰,知道。世孫宮,奉慰單子問安。答曰,罔極。
李紀淵啓曰,藥房三提調持粟米飮來待矣。傳曰,封入。
傳于李紀淵曰,奉審承旨入侍。
傳于徐箕淳曰,魂宮別茶禮,當自內親臨,承史入參。
徐箕淳啓曰,魂宮祥祭後,入廟都監堂郞稟旨差出事,旣有成命矣,政官牌招開政,何如?傳曰,允。
徐左輔,以兵曹言啓曰,本曹正郞金景善,身病猝重,屢度呈狀乞遞,宿衛重地,不可久曠,今姑改差,何如?傳曰,允。
有政。吏批,判書李光文進,參判林景鎭,參議趙秉鉉牌招不進,左副承旨徐箕淳進。以金履喬爲入廟都監都提調,提調三單趙萬永·李止淵·金學淳,郞廳五單李衡在·李宗心·李胤愚·尹度一·鄭憲容,閔泰鏞爲弼善,權敦仁爲刑曹參判,徐有贊爲兵曹正郞,李濂秀爲工曹正郞,金景賢爲司宰主簿,徐能輔爲分內醫提調,慶煜爲昭顯墓守衛官,承文著作單金養默,麗王陵參奉單王錫永,故學生金秋鎭贈童敎,孝行卓異贈職事承傳。
兵批,判書宋冕載病,參判李志淵病,參議洪祐燮入直進,參知尹正鎭病,右副承旨徐左輔進。以李東殷爲甕津別將,護軍徐鳳淳,副護軍具載哲竝單付。
吏批,再政。以李鎭晩爲兵曹正郞,李思默爲司宰僉正,金敦喜爲司䆃主簿,故學生高履明·全氣大,已上贈童敎,孝行卓異贈職事承傳。
傳于徐箕淳曰,留院公事入之。
傳于徐箕淳曰,墓所守墓官以下,魂宮享官以下,別單書入。
傳于徐箕淳曰,享官東寧尉金賢根,知中樞府事金在昌各塾馬一匹賜給,大護軍朴周壽內下大虎皮一令賜給,行護軍朴齊一熟馬一匹賜給,僉〈知〉中樞府事趙秉龜,副護軍金在三,各內下大豹皮一令賜給,前享官永明尉洪顯周熟馬一匹賜給,前工曹判書金逌根,漢城府判尹趙寅永,日淺勿論,行護軍朴岐壽,行戶曹參判金元根,各內下大虎皮一令賜給,興寅君最應加資,忠義閔致訥陞六,宋持宇相當職調用,前忠義李民耆·李廷耆,竝陞六,宗戚執事永明尉洪顯周,東寧尉金賢根,各熟馬一匹賜給,知事金在昌,大護軍朴周壽,判尹趙寅永,行護軍朴岐壽·鄭漪·朴宗喜,僉知趙秉龜,副護軍金在三,各半熟馬一匹賜給,瑞興府使朴鎬壽陞敍,副司果洪祐喆,司正朴齊憲,各兒馬一匹賜給,都薛里中官李正成·許昌福,前都薛里中官金應昌,進止長番中官安景昌,崔喜泰,竝加資,薛里中官鄭基周·姜公望,酒房中官安海仙·金得喆,各半熟馬一匹賜給,前酒房中官羅星彩勿論,進止差備中官金敏慶·金商秋·金昌淡·卞民衡,竝兒馬一匹賜給,前進止差備中官高興麟勿論,奏時官金鳳禧·文正奎,竝令本衙門高品付料,事知守僕崔重吉·劉聖謹,竝帖加,其餘守僕別監·員役等,竝依癸未年例施賞。
傳于徐箕淳曰,守墓官興完君是應加資,廐馬一匹面給,奴婢五口,田五十結賜給,侍墓官洪命福加資,廐馬一匹面給,奴婢三口,田三十結賜給,進止長番中官姜錫永加資,守衛官閔致文·李憲絅竝陞六,忠義梁鍾任相當職調用,進止差備中官桂命祺,半熟馬一匹賜給,前守衛官徐臣輔勿論,奠禮·飯監·守僕·員役等,竝依癸未年例施賞。
傳于徐箕淳曰,今番賞典中,一人,雖兼數事,毋得疊受。
以吏曹參議趙秉鉉牌不進罷職傳旨,傳于徐左輔曰,只推。
以咸鏡監司朴宗薰狀啓,洪原沙格十名,到江陵墨津渰死事,傳于金弘根曰,聞甚矜惻。拯屍段,元恤典外,別加顧恤,未拯者,關飭沿海邑,刻期搜得,而如有生前身還布,則竝蕩減事,分付。
以平安監司沈能岳狀啓,義州府民家失火事,傳于金弘根曰,安州失火之報未久,而義州·江東等邑民失火之報,繼至之中,義州則百餘戶全家燒燼者,尤萬萬驚愕。當此農劇,許多失所,閔憐曷已?兩邑災戶,竝原恤典外,別加顧恤,俾卽構巢,而義州則尤關軫念,其所奠安之方,廟堂商究,一邊草記以聞,一邊卽速分付擧行。
以江原監司尹聲大狀啓,寧越府民家失火事,傳于金弘根曰,聞甚慘惻。原恤典外,別加顧助,結構奠接之方,廟堂措辭分付。
徐箕淳,以忠勳府言啓曰,孝明世子再朞祭後,守侍墓官復命之意,禮曹旣已啓下矣。依他墓例,守衛官二員,以功臣嫡長忠義衛差出之意,敢啓。傳曰,知道。
又以吏批言啓曰,軍資監正閔致和,以其身病,呈狀乞遞,改差,何如?傳曰,允。
徐左輔,以都摠府言啓曰,今日入直內三廳武兼禁軍及軍兵等,當爲中日習射技,而魂宮祥祭正日相値,不得設行之意,敢啓。傳曰,知道。
又以都摠府言啓曰,今此延慶墓動駕時,侍衛·寶劍·守宮,當爲備員,而都摠管徐耕輔有實病,副摠管朴齊一有實故,李升權以禁軍別將陣上進,一員未差,無以備員。令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。竝許遞。
兵曹口傳政事,以金箕殷爲都摠管,李彦淳·金魯甲·李忠運爲副摠管。
徐左輔,以禁衛營言啓曰,本營軍色從事官閔泰鏞,身病甚重,勢難察任,今姑改差,何如?傳曰,允。
又以侍講院言啓曰,兼文學金景善時無職名,令該曹口傳付軍職,何如?傳曰,允。
兵曹口傳政事,副司果單金景善。
徐左輔,以訓鍊都監言啓曰,今此動駕時,隨駕武藝別監一百六十人饌價錢每人三錢,門旗手二十七名饌價錢每名一錢五分,依例分給之意,敢啓。傳曰,知道。
敦寧都正趙疏曰,伏以,臣卽一嶺外疎逖之蹤,濫竊科第,猥忝從班,居然馴致於緋玉之列,感戴恩私,隕結靡報,退伏畎畝,逝將歌詠聖澤,以卒餘年,更有何望於宦途一步,而忽於夢想之外,伏奉敦府除旨,華誥遠降,蓽戶生輝,義分所在,屨不暇竢,而不但臣有痰癖貞疾,勢難趨肅。揆以公格,又無敦寧,則在所當遞,閱月虛縻,尤切悚惶,敢因縣途,遠控情實。伏乞天地父母,俯垂鑑諒,特命該曹,照例遞改,不勝大願。臣無任云云。省疏具悉。疏辭下該曹稟處。
壬辰五月初六日子時,上詣魂宮。祥祭親奠酌入侍時,行左承旨金弘根,右承旨金裕憲,左副承旨徐箕淳,右副承旨徐左輔,同副承旨南履懋,假注書李繪九·金學性,記事官李謙在·李公翼,提學洪奭周·鄭元容,直提學徐憙淳·鄭基善,原任直閣朴永元·李景在,檢校直閣徐萬淳,直閣金鼎集,原任待敎李憲瑋,檢校待敎金興根·金英淳·趙斗淳,待敎李肯愚,以次侍立。時至,上具縗服,步出齋殿。贊禮前導入就位,上哭,在位諸臣皆俯伏哭,上止哭,在位諸臣皆止哭。上還齋殿,贊禮當齋殿前,跪啓易服,上改具翼善冠·黲袍·烏犀帶·黑皮靴,出齋殿入就位。上哭,在位諸臣皆俯伏哭,上止哭,在位諸臣皆止哭。上詣靈座前,弘根奉香盒,履懋奉香爐跪進,上三上香,仍行執瓚奠幣禮訖。弘根進爵,上執爵授履懋,奠于靈座前,大祝待敎李肯愚讀祝訖。上還就位,右議政金履喬,行亞獻禮,永明尉洪顯周,行終獻禮訖。上哭,在位諸臣皆俯伏哭,上止哭,在位諸臣皆止哭。上曰,望燎當親行矣。仍詣望燎位,行望燎禮訖。贊禮啓禮畢,上還齋殿,諸臣以次退出。
壬辰五月初六日辰時,上御熙政堂。奉審承旨入侍時,行都承旨李紀淵,假注書金學性,記事官李謙在·李公翼,以次進伏訖。上曰,史官分左右。上曰,奉審承旨進前。紀淵進前,上曰,墓所奉審,別無頉處,而監祭亦善爲之乎?紀淵曰,歲月易邁,終祥奄過,朝夕饋奠,今將永撤,冤霣之極,無以形達矣。墓前南邊階上莎草,少有色變處,似是稍旱之故,而臣申飭守僕,每夕灑水,俾無枯損之患,而祭享則精潔過行矣。上曰,就座。仍命退,諸臣以次退出。
壬辰五月初六日午時,上詣魂宮。別茶禮親臨入侍時,行左承旨金弘根,左副承旨徐箕淳,右副承旨徐左輔,假注書李繪九·金學性,記事官李謙在·李公翼,直閣金鼎集,以次侍立。時至,上具翼善冠·黲袍·烏犀帶·黑皮靴,步出齋殿,詣靈座前。上哭,在位諸臣皆俯伏哭,上止哭,在位諸臣皆止哭。弘根奉香盒,箕淳奉香爐跪進,上三上香。弘根進盞,上執盞授箕淳,奠于靈座前,連奠三盞訖。上哭,在位諸臣皆俯伏哭,上止哭,在位諸臣皆止哭。上還齋殿,諸臣以次退出。
上在昌德宮。停常參·經筵。
自人定至夜二更,灑雨下雨,測雨器水深二分。
藥房都提調金履喬,提調趙寅永,行左承旨金弘根啓曰,日月流邁,魂宮祥事奄過,聖懷悲疚,益復如新。徹宵臨祭,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。殿宮俱爲一樣,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
南履懋啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
徐左輔啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
又以內醫院都提調·提調意啓曰,副提調李紀淵今日問安,不爲仕進,卽爲牌招,何如?傳曰,允。
傳于金裕憲曰,明日還路,當詣徽慶園展拜矣,該房知悉。
金裕憲啓曰,今日齋宿,承旨當爲備員,而行都承旨李紀淵不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,而行都承旨李紀淵牌不進,所當更請牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之,申在植落點。
金裕憲啓曰,今日齋宿,承旨當爲備員,而行左承旨金弘根纔已頒資出去矣。所當牌招,而拘於廳規,不得請牌,何以爲之?敢稟。傳曰,許遞。前望單子入之,待下批,牌招。
承旨前望單子入之,鄭知容落點。
金裕憲啓曰,今日齋宿,承旨當爲備員,新除授行都承旨申在植,所當牌招,而拘於廳規,不得請牌,何以爲之?敢稟。傳曰,牌招。
傳于金裕憲曰,明日出宮內門路,以協陽門爲之。
金裕憲,以兵曹言啓曰,今此動駕時,左邊捕盜大將李鐵求,以西班陪從隨駕矣。在前如此之時,有他邊大將兼察之例,還宮間右邊捕盜大將金煐,姑令兼察,何如?傳曰,允。
又啓曰,因兵曹草記,今此動駕時,左邊捕盜大將李鐵求,以西班陪從隨駕,還宮間右邊捕盜大將金煐,姑令兼察事,允下矣。兼察左邊捕盜大將金煐,卽爲牌招,聽傳敎,何如?傳曰,允。
徐左輔,以禮曹言啓曰,魂宮禫祭吉日,以來七月初七日推擇啓下矣。入廟之節,謹依補編所載,以禫祭行日,磨鍊擧行,何如?傳曰,允。
金裕憲,以備邊司言啓曰,傳曰,卽見慰諭史官狀啓,則民情之遑急,如在目中,尤甚矜惻。至於裵化鳳·金宗彦之出義救急,極爲嘉尙。其在激勸之道,不可無酬奬之擧,令廟堂拔例稟處,俾卽擧行,以示朝家褒賞之意事,命下矣。今此燒戶之捐助,無異賑政之補納,而聖旨諄複,特加褒嘉,揆以奬勸,合施拔例。折衝裵化鳳,自辦救急,殆過二千,不可不從優論賞,瓜近邊將,作窠差送。前五衛將金宗彦,特加一資,其餘洪鍵等七人,自本道營邑,另加收用事,分付吏兵曹及該道道臣,何如?傳曰,允。
又以備邊司言啓曰,以平安監司沈能岳狀啓,義州·江東等邑民家失火事,傳曰,安州失火之報未久,而義州·江東等民失火之報,繼至之中,義州則百餘戶全家燒燼者,尤萬萬驚慘。當此農劇,許多失所,憫憐曷已?兩邑災戶,竝元恤典外,別加顧恤,俾卽構巢,而義州則尤關軫念,其所奠安之方,廟堂商究,一邊草記以聞,一邊卽速分付擧行事,判下矣。燒·渰恤典,原有定規,而今此義州·江東等民家失火,若是夥多之中,第念灣上重地,奠接尤急,昨下聖旨,極爲懇惻,不可無拔例特施之典。凡係蠲役與代給,一依向日安州已例施行,其他許斫借丁等節,則與江東燒戶,一體申飭事,星火分付於該道道臣,何如?傳曰,允。
上在昌德宮。停常參·經筵。
大駕詣延慶墓,入齋室後,世孫宮遣宮官問安。答曰,知道。內閣·政院·玉堂·藥房·朝廷二品以上·大司諫口傳問安。答曰,知道。親奠酌後,遣宮官問安。答曰,知道。內閣·政院·玉堂·藥房·百官奉慰問安。答曰,知道。仍詣徽慶園,入齋室後,遣宮官問安。答曰,知道。內閣·政院·玉堂·藥房·朝廷二品以上·大司諫口傳問安。答曰,知道。展拜後,遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房·朝廷二品以上·大司諫口傳問安。答曰,知道。
金裕憲啓曰,司僕寺內乘來言,捲窓,取稟。傳曰,捲三窓。
徐左輔啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨奉審。
傳于徐左輔曰,未下直監司·守令,勿拘齋日,辭朝。上京守令,催促下送。
南履懋啓曰,卽者義禁府都事來言,今日動駕時,鳴錚罪人宋順來等二十九人,移送秋曹云矣,敢啓。傳曰,知道。
以公忠監司洪羲瑾狀啓,忠州牧使閔元鏞身病沈重,不得已罷黜事,傳于徐左輔曰,令該曹口傳差出,催促下送。
徐左輔,以禮曹言啓曰,魂宮入廟後,朔望祭如禮停止,祭禮當爲磨鍊,而四仲朔春分秋分夏至冬至四名日,正朝寒食端午秋夕,依例行於文祜廟,忌辰及四名日,依例行於延慶墓,恐合禮意,依此磨鍊,何如?傳曰,允。
金裕憲,以備邊司言啓曰,卽見水原留守徐俊輔狀啓,則以爲,會付還餉,自來不敷,每當還分,排巡苟艱,而見今麥未登場,農糧難繼,本府還餉留庫中米太合八百七十七石零,及屬邑餉租三千六百四十七石零,特許加分事,請令廟堂稟旨,分付矣。分留法意,至爲嚴重,而旣以農時艱食爲辭,且係近年已例,依狀請許施,何如?傳曰,允。
又以備邊司言啓曰,卽見黃海監司金蘭淳狀啓,則以爲,本營支放穀停蕩條給代,每以加分耗請得取用,便成年例,道內會付穀應留中各穀限一萬四千石,特許加分事,請令廟堂稟旨,分付矣。支放不足,無他給代,加分取耗,已作流例,分留雖有定式,不可不爲之闊狹,依狀請許施,何如?傳曰,允。
壬辰五月初八日卯時,大駕詣延慶墓親奠酌,仍詣徽慶園展拜擧動入侍時,行都承旨申在植,左承旨鄭知容,右承旨金裕憲,左副承旨徐箕淳,右副承旨徐左輔,同副承旨南履懋,假注書李繪九·金學性,記事官李啓宇·李公翼,提學洪奭周,原任直提學朴綺壽,直提學徐憙淳·鄭基善,原任直閣李嘉愚以次侍立。時至,上具翼善冠·黲袍·烏犀帶·黑皮靴,乘轎出宣化門。藥房提調趙寅永,副提調申在植進前奏曰,侵早勞動,聖體,若何?上曰,一樣矣。仍由協陽門·進善門,出敦化門進發,至宗廟洞口前路,上下馬以過,還御馬,出興仁之門,至延慶墓降轎所。上降轎乘輿,入大次。少頃,上出大次,乘輿至丁字閣階下,降輿詣褥位。上哭,在位諸臣皆俯伏哭。上止哭,在位諸臣皆止哭。上詣墓上看審訖,入小次。有頃,上出小次,贊禮前導詣褥位。上哭,在位諸臣皆俯伏哭。上止哭,在位諸臣皆止哭。上入詣靈座前。在植奉香盒,履懋奉香爐跪進,上三上香。在植進盞,上執盞授履懋,奠于靈座前。大祝待敎李肯愚讀祝訖。上還復位。上哭,在位諸臣皆哭。上止哭,在位諸臣皆止哭。上降自東階,乘輿出紅箭門。藥房都提調金履喬曰,親奠墓所,悲疚冞增,雨朝稍涼,勞動旣多,聖體,若何?上曰,一樣矣。上曰,禮房承旨進詣懿陵,奉審以來。出傳敎上還入大次。上曰,京畿監司率各務差使員,待令于徽慶園。出傳敎少頃,上出大次進發,詣徽慶園,降轎乘輿,入齋室。少頃,詣展拜位,行四拜禮訖。上曰,園上及碑閣,禮房承旨奉審。仍還入齋室。還宮時至,上出齋室乘輿。上曰,京畿監司率各務差使員入侍。出傳敎京畿監司李羲準,楊州牧使沈英錫,南陽府使張洛賢,平邱察訪李春榮,延曙察訪朴義柱以次進前。上命退,羲準等以次退出。上至紅箭門外乘轎進發,至宗廟前路,下馬以過,還御馬,由敦化門·協陽門還內。諸臣以次退出。
上在昌德宮。停常參·經筵。
自辰時〈至〉申時,日暈。自人定至夜三更,月暈。
翌日,大殿·中宮殿,內閣·政院·玉堂·藥房·朝廷二品以上·六曹堂上口傳問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房·朝廷二品以上·六曹堂上口傳問安。答曰,知道。
藥房都提調金履喬,提調趙寅永,副提調申在植啓曰,祗謁園寢,聖慕克伸,親奠墓所,疚懷冞切。向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
進御加減消風散,自今日一貼式限三貼煎入事,榻前下敎。
金裕憲啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
申在植啓曰,藥房三提調持湯劑來待矣。傳曰,封入。
金裕憲啓曰,同副承旨南履懋,今日不爲仕進,卽爲牌招,何如?傳曰,允。
鄭知容啓曰,假注書金學性,身病猝重,勢難察任,今姑改差,何如?傳曰,允。
金學性改差,代以李心容爲假注書。
傳于鄭知容曰,園官墓官,以下別單書入。
傳于鄭知容曰,延慶墓親奠酌時,贊禮以下,別單書入。
以園官以下別單,傳于鄭知容曰,徽慶園令鄭始容,參奉宋在胤,各上弦弓一張賜給,書員·守僕以下竝考例施賞。
傳于鄭知容曰,延慶墓親奠酌時,禮房承旨加資,贊禮右參贊洪奭周,半熟馬一匹賜給,典祀官奉常正李淵常,上弦弓一張賜給,墓司守衛官閔致久,兒馬一匹賜給,執禮司僕正趙秉常陞敍,執尊副司果李鼎在,兒馬一匹賜給,大祝待敎李肯愚陞六,其餘贊者以下諸執事,通禮院香室官員,竝依庚寅年例施賞,守衛官閔致久·李憲絅,各上弦弓一張賜給,書員·守僕以下竝考例施賞。
傳于徐箕淳曰,待明朝政官牌招,賞典下批。
以同副承旨南履懋牌不進罷職傳旨,傳于徐箕淳曰,只推。
吏曹口傳政事,以金祖淵爲忠州牧使。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,未下直監司·守令勿拘齋日辭朝,上京守令催促下送事,命下矣。自臣曹催促,則未下直監司·守令,江原監司李憲瑋十一日下直云,慶尙監司金陽淳十二日下直云,延安府使鄭性愚,會寧府使李行敎,德川郡守沈命永,康翎縣監朴民翰俱以初十日下直云,坡州牧使李寬奎十一日下直云,新寧縣監徐碩輔十三日下直云。上京守令谷山府使徐萬淳,瑞興府使朴鎬壽,南原府使權徹,潭陽府使李晦淵,安岳郡守趙忠植,淸道郡守洪世周,丹陽郡守李游,杆城郡守申在翼,溫陽郡守李祖植,沔川郡守吳徽常,金川郡守李最在,龍崗縣令徐念淳,江東縣監金大根,扶餘縣監李宜鉉,南平縣監洪明燮,以爲今方下去云。其中豐基郡守朴宗聞,珍山郡守朴春壽,延日縣監玄烜,俱以身病,不得下去云。雖未知其身病之如何,而特敎催促之下,有難等待其差歇,三邑守令,竝罷黜,何如?傳曰,允。
又以禮曹言啓曰,魂宮入廟後祭禮,纔已磨鍊啓下矣。文祜廟·延慶墓所用致諭文,令藝文館撰出,而祭物令太常磨鍊,祭官亦令吏曹差定事,竝爲知委,何如?傳曰,允。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以兵曹言啓曰,每當儲窠之月,虛司果不得循例區處,而在前積滯之時,有勿拘儲窠,以虛司果擬入之例矣。今亦依此擧行,以爲次次疎滯之地,何如?傳曰,允。
又以兵曹言啓曰,謹依判下成冊,今番延慶墓·徽慶園擧動時,元內吹朴大完等三十名處,木各一疋題給之意,敢啓。傳曰,知道。
又以訓鍊都監言啓曰,本局從事官洪鍾應,身病甚重,勢難察任,改差,何如?傳曰,允。
又以禁衛營言啓曰,謹依成冊啓下,御前前排牢子尹點得等三十名,巡令手高英龍等二十八名,挾馬旗手池得泳等十二名,各木一疋,信箭手金得伊等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
壬辰五月初九日卯時,上御熙政堂。藥房入診入侍時,都提調金履喬,提調趙寅永,副提調申在植,假注書李繪九,記事官李啓宇·李公翼,直閣金鼎集以次進伏,醫官玄在德·李亨基·金景球·卞文燮,進伏楹外訖。履喬曰,昨日動駕,向晩回鑾,疚懷冞切,勞動亦多,且朝候猶冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官入診,可也。醫官三人以次入診訖,退伏楹外。上曰,脈候奏之。亨基等奏曰,左右三部調均,而左三部微有浮數體,似是外感矣。履喬顧謂醫官曰,湯劑當議定乎?上曰,退出議定以入。仍命大臣就座,史官就座,諸臣以次退出。
上在昌德宮。停常參·經筵。
自辰時至申時,日暈。
藥房都提調金履喬,提調趙寅永,副提調申在植啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,大司憲宋稚圭,掌令韓夢奎在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
鄭知容啓曰,右副承旨徐左輔,同副承旨南履懋,今日不爲仕進,竝卽牌招,何如?傳曰,允。
申在植啓曰,藥房三提調持湯劑來待矣。傳曰,封入。
金裕憲啓曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢啓。傳曰,知道。
傳于徐箕淳曰,下直守令入侍。
備忘記,坡州牧使李寬奎,會寧府使李行敎下直,各長弓一張,長箭一部,片箭一部,筒兒一箇賜給。
傳于鄭知容曰,傳香承旨,馳詣孝昌墓,奉審摘奸以來。
傳于鄭知容曰,戶房承旨與禮曹堂上·戶曹郞廳,依定式馳詣宣武祠,奉審以來。
徐箕淳啓曰,卽者檢閱李啓宇,以其親病,陳疏徑出,原疏以孝昌墓忌辰祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪鍾應,卽爲牌招入直,何如?傳曰,允。
金裕憲啓曰,掌令韓夢奎下諭後過限不上來,依定式遞差傳旨及禁推傳旨捧入之意,敢啓。傳曰,知道。
以前掌令韓夢奎禁推傳旨,傳于金裕憲曰,分揀。
以右副承旨徐左輔,同副承旨南履懋牌不進罷職傳旨,傳于徐箕淳曰,只推。
以別兼春秋洪鍾應牌不進罷職傳旨,傳于徐箕淳曰,只推。
徐箕淳,以吏批言啓曰,侍墓官洪命福,魂宮都薛里中官李昌成·金應昌加資事,命下矣。本資俱是崇祿,今無可加之資,何以爲之?敢稟。傳曰,代加。
有政。吏批,判書李光文進,參判林景鎭,參議趙秉鉉竝牌招不進,右副承旨徐箕淳進。啓曰,晉州牧使今當差出,而本州以營下劇邑,物衆地大,素稱難治,不可不擇差。他道及同道未準限守令,竝擬,何如?傳曰,允。以李應信爲掌令,李公翼爲兼說書,沈啓錫爲軍資正,權涑爲恭陵令,李寬永爲引儀,兪廷煥爲監役,趙萬和·韓應良爲延慶墓守衛官,姜時永爲京畿都事,宋啓洙爲晉州牧使,徐有民爲長城府使,洪梡爲甲山府使,尹行麟爲豐基郡守,李奎憲爲珍山郡守,沈碩奎爲始興縣令,洪羲明爲眞寶縣監,趙得謙爲陰城縣監,沈能勳爲延日縣監,右副承旨徐左輔,前五衛將金宗彦今加嘉善加資事承傳。
兵批,判書宋冕載進,參判李志淵病,參議洪祐燮入直進,參知尹正鎭病,左副承旨金裕憲進。以李海魯爲僉知,趙定鉉·李斌燮·李允植·李宜敎·張鶴耈爲五衛將,崔崙植·崔景熙爲慶熙將,金善弼爲部將,裵化鳳爲柔院僉使,洪益五爲舒川萬戶,崔擎天爲龍津萬戶,趙栐觀爲金烏別將,護軍李紀淵·金弘根,副護軍鄭東祜·李濟道,副司直韓夢奎,副司果李肯愚·閔致訥·李民耆·李廷耆·閔致久·李憲絅,以上竝單付。
徐箕淳,以吏批言啓曰,成均館司成朴升鉉,以其身病,呈狀乞遞,改差,何如?傳曰,允。
又以吏批言啓曰,延慶墓親奠酌時,執禮趙秉常陞敍事,命下矣。已經準職,何以爲之?敢稟。傳曰,加資。
吏批,再政。以李惟秀爲同敦寧,金景善爲司僕正,黃基安爲司成,金漢淳爲尙衣僉正,金能淳爲刑曹正郞,尹度一爲平市令,趙洽爲章陵令,柳玉鳴爲漢城主簿,朴基鎬爲假監役,鄭久容爲居昌府使,李赫爲嘉山郡守,李源達爲振威縣令,司僕正趙秉常今加通政加資事承傳。
兵批,再政。以張鉉德爲訓鍊判官,曺勉承爲守門將,同知單崔景熙,僉知三單趙定鉉·李斌燮·李允植,副護軍李宜植·沈誾之,以上竝單付。
以吏曹參議趙秉鉉牌不進罷職傳旨,傳于徐箕淳曰,只推。
金裕憲,以兵曹言啓曰,禁軍別將李升權,猝得身病,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以具信喜爲禁軍別將。
壬辰五月初十日卯時,上御熙政堂。下直守令入侍時,左副承旨徐箕淳,假注書李心容,記事官李啓宇·李公翼,會寧府使李行敎,坡州牧使李寬奎,延安府使鄭性愚,德川郡守沈命永,康翎縣監朴民翰以次進伏訖。上曰,守令奏職姓名。行敎等以次奏職姓名訖。上曰,下直守令先退。箕淳曰,宣諭何以爲之乎?上曰,出去爲之。行敎等先退,仍命史官就座,承史以次退出。
上在昌德宮。停常參·經筵。
鄭知容啓曰,明日常參·經筵,取稟。傳曰,停。
徐箕淳啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
鄭知容啓曰,左副承旨金裕憲,同副承旨南履懋今日不爲仕進,竝卽牌招,何如?傳曰,允。
申在植啓曰,藥房提調·副提調持湯劑來待矣。傳曰,封入。
傳于鄭知容曰,慶尙監司·江原監司留待。
傳于鄭知容曰,慶尙監司·江原監司入侍。
備忘記,慶尙監司金陽淳,江原監司李憲瑋下直,各長弓一張,長箭一部賜給。
鄭知容啓曰,假注書李繪九,身病猝重,勢難察任,今姑改差,何如?傳曰,允。
李繪九改差,代以鄭鎏爲假注書。
鄭知容啓曰,左右史不可不備,別兼春秋洪鍾應旣有只推之命,卽爲牌招入直,何如?傳曰,允。
以左副承旨金裕憲,同副承旨南履懋牌不進罷職傳旨,傳于鄭知容曰,只推。
以別兼春秋洪鍾應牌不進罷職傳旨,傳于鄭知容曰,只推。
鄭知容,以吏曹言啓曰,贈諡貞簡公沈豐之延諡,定行於今五月二十二日平安監營云矣,敢啓。傳曰,知道。
又以內醫院都提調·提調意啓曰,始興縣令金漢雋旣遞外任,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,護軍單金漢雋。
徐箕淳,以都摠府言啓曰,副摠管李忠運,以摠戎中軍本營諸將官射會監試事,訓鍊院晝仕出去之意,敢啓。傳曰,知道。
又以訓鍊都監言啓曰,慶熙宮守直騎兵軍曺命甲,斫伐松木,踰出宮墻,被捉於巡山將卒處。身爲守直軍卒,偸斫苑松,事未前有,萬萬驚駭。爲先自臣營嚴棍二十度後,照律嚴勘次,移送秋曹之意,敢啓。傳曰,知道。
又以兵曹言啓曰,慶熙宮守直騎兵軍士曺命甲,斫伐松木,踰越宮墻,被捉於訓局巡山將卒,已自該營懲治,而以入直衛將言之,常時不能檢飭,致有此松木偸竊之擧,當該入直衛將趙寬得,爲先汰去,亦自臣曹嚴棍懲勵,何如?傳曰,允。
又以兵曹言啓曰,慶熙宮入直衛將趙寬得爲先汰去,自臣曹嚴棍懲勵事,草記蒙允矣。嚴棍十五度之意,敢啓。傳曰,知道。
又以司僕寺二提調意啓曰,順天監牧官洪吉謨今已箇滿,本牧値歉,遞易可悶,姑爲仍任,何如?傳曰,允。
敎慶尙監司金陽淳書。王若曰,共理二千石良吏,政須需世之才,出鎭七十州雄藩,特授觀察之任,寄以方面,簡惟予心。眷玆嶠南一區,惟我海東重鎭,錯荊揚筐篚之貢,粳稻麻絲,有鄒·魯絃誦之風,書詩禮樂。關防城池之固,素稱三路要衝,衣冠人物之殷,允爲一大都會。伊來氓俗之不古,得非綏撫之失宜?征斂日繁,不計里布屋粟,帳簿歲紊,無辨水耨火耕,苟非誠勤公平,曷任澄淸之責?孰能奮發振刷,俾弛宵旰之思?惟卿,忠貞故家,簪纓華閥,卽其外而疏通散朗,與人不設畛畦,蘊諸中者微密綜明,遇事動合窾要,貯金華而珥鑾筆,粵自發軔之初,長銀臺而佐銓衡,遂見平步而進,因知無適不可,熟路輕車,必欲盡叩其餘,盤根利器。玆授卿以慶尙道觀察使兼兵馬水軍節度使巡察使大邱都護府使,卿其祗承寵命,益恢良圖,惟廉庶幾律貪,予所期望者此,非剛無以戢猾,卿其勉言在玆,綏我小民,毋使一夫不獲,無憚大吏,克明三考之規。其餘稟裁,厥有常典。於戲,嘉乃兄之成績,尙留憩棠之謠,撤亞卿之內班,應切倚斗之戀。行且召矣,往其欽哉。故玆敎示,想宜知悉。知製敎李敦榮製進。
敎江原監司李憲瑋書。王若曰,天道不能獨運,播五行於四時,王者得以共治,建九牧於六服,漢以丞相史而行領郡國,宋以太學士而出知府州,玆撤西淸邇班,庸畀東臬重寄。惟卿,氷蘖雅操,圭璋令譽,率乃祖忠貞之風,丹忱常係於宗社,追難兄重厚之度,素守靡渝於險夷,行己以和緩謹勤,自是士大夫本色,棲心於澹泊寧靜,儼有老成人典刑,綜敏周詳之才,訥訥若不出口,宏深沈遠之量,休休其如有容。規模不苟,而繩墨自嚴,風範甚偉,而表襮惟一。寇平仲之早歲榮達,可貴杜正獻淸貧,歐陽子之經世文章,兼通蔡君謨政事。惟同朝望實咸副,肆寡昧委畀益深,煥圖書於奎華,竇翰林之宜宿儒處,贊黼黻於經幄,范淳夫之眞侍講官。登鳳閣而掌絲綸,久爲簪紳之矜式,佐銓衡而據璧沼,仍擢金貂之班資。下邑絃歌,曾薄試而旋召,利器盤錯,緊何適而不宜?眷玆江原卄六州名藩,寔我海山八百里重鎭。瀛洲近鰲極之界,從古稱神仙洞天,鬱陵接馬島之墟,至今傳濊貊舊地,環峽之土品甚瘠,其俗則刀耕火耘,濱海之民生多艱,厥産惟魚义鹽煮。松禁卽百年之定制,法綱弛而濫斫無常,蔘稅乃一方之正供,奸弊滋而矯捄沒策。嗟近歲凋瘵之歎,環十室殆八九空,顧今日懷保之方,須一代良二千石。玆授卿以江原道觀察使兼兵馬水軍節度使巡察使原州牧使,卿其祗服申誥,往宅寅濱,臨臺緬黃公之思,可見昔人之措置,登軒想烏竹之號,宜追前輩之風流。莫曰痼弊之難醫,因循簿書之末,勿謂閑局之多暇,優遊山水之間。郭荊州之露冕搴帷,視聽必廣,范孟博之登車攬轡,黜陟惟明。自餘稟裁,厥有典憲。於戲,耿五夜之倚斗,卿必多北望之忱,喜一路之福星,予則紓東顧之慮。行且召矣,往惟欽哉。故玆敎示,想宜知悉。知製敎李肯愚製進。
壬辰五月十一日卯時,上御熙政堂。下直監司入侍時,右承旨鄭知容,假注書李心容,記注官卓雲翰,記事官李公翼,慶尙監司金陽淳,江原監司李憲瑋,以次進伏訖。上曰,監司進前。陽淳等進前伏。上曰,奏職姓名。陽淳等以次伏奏。上曰,監司先退。知容曰,宣諭何以爲之乎?上曰,出去爲之。諸臣以次退出。
上在昌德宮。停常參·經筵。
開東,灑雨下雨,測雨器水深八分。
福溫公主卒逝後,大殿·中宮殿·世孫宮,內閣·政院·玉堂·藥房奉慰問安。答曰,知道。朝廷二品以上·六曹堂上·大司諫奉慰單子問安。答曰,知道。世子嬪宮,內閣·政院·玉堂·藥房奉慰問安。答曰,知悉。擧哀後,大殿·中宮殿·世孫宮,內閣·政院·玉堂·朝廷二品以上·六曹堂上·大司諫單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
徐箕淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
申在植啓曰,左副承旨金裕憲,同副承旨南履懋今日不爲仕進,竝卽牌招,何如?傳曰,允。
徐箕淳啓曰,左右史不可不備,別兼春秋洪鍾應旣有只推之命,卽爲牌招入直,何如?傳曰,允。
金裕憲啓曰,假注書鄭鎏,時無職名,令該曹依例付軍職,冠帶常仕,何如?傳曰,允。
傳于徐箕淳曰,福溫公主當日卒逝,諸般擧行,依例爲之。
傳于徐箕淳曰,工曹判書金學淳,正郞金淵根來待。
傳于徐箕淳曰,福溫公主成殯之所,本房爲之,門路丹鳳門爲之。
傳于徐箕淳曰,福溫之喪,纔已擧哀,悲悼慘慟,無以爲心。禮葬外匹緞米布等物,依明安公主例,斯速磨鍊輸送,凡百喪需,各司官員,躬親進排,俾無未盡之弊。
傳于徐箕淳曰,福溫公主喪,東園副板一部輸送。
傳于金裕憲曰,成服日當親臨主第,令儀曹擧行。
金裕憲,以禮曹言啓曰,五禮儀公主之喪,自上有擧哀之節,而取考謄錄,則或因特敎擧行矣。自下不敢循例,取稟之意,敢啓。傳曰,自內爲之。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
又啓曰,獻納徐洛淳下諭後,過限不上來,依定式遞差傳旨及禁推傳旨捧入之意,敢啓。傳曰,知道。
以前獻納徐洛淳禁推傳旨,傳于南履懋曰,分揀。
以執義申冕周,掌令盧尙羲,持平李垿·許晟,司諫金秀萬,正言徐戴淳·金致鉉牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于南履懋曰,只推。
以咸鏡監司朴宗薰狀啓,咸興府民家失火事,傳于南履懋曰,聞甚矜惻。元恤典外,別加顧助,結構奠接之方,令廟堂措辭分付。
以公忠監司洪羲瑾狀啓,西原縣民家失火事,傳于南履懋曰,當此農務方殷之時,許多民戶之如是燒燼,極爲慘然。元恤典外,別加顧助,結構奠接之方,令廟堂措辭分付。
南履懋,以都摠府言啓曰,今日入直內三廳武兼禁軍及軍兵等當爲中日習射技,而雨勢如此,不得設行之意,敢啓。傳曰,知道。
又以都摠府言啓曰,副摠管李德鉉,以漢城府左尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以兵曹言啓曰,今五月十五日福溫公主成服日親臨主第時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍五哨,訓將率領爲先廂,步軍五哨,禁將率領爲後廂,禁軍三番爲之,留陣留營,置之。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有因停都試代行祿試射之例,今亦依此擧行,何如?傳曰,允。
金裕憲,以司僕寺二提調意啓曰,羅州監牧官金建鍾親病沈重,咸興監牧官朴慶林身病危重,竝呈狀乞遞,不得已改差之意,敢啓。傳曰,知道。
南履懋,以義禁府言啓曰,黃海監司金蘭淳啓本內,瑞興府龍泉驛徒一年定配罪人李鉉升,今爲限滿,令該府考例稟處事,啓下矣。李鉉升徒限已滿,依例放送事,分付該道道臣之意,敢啓。傳曰,知道。
又以刑曹言啓曰,今五月初八日動駕時衛外擊錚人等,取考各其原情,則西部童女黃芿赤,爲其父驗尙殺獄稱冤事也。中部童蒙李寬伊,爲其兄完伊殺獄稱冤事也。西部童蒙鄭哲伊,爲其父者斤孫殺獄稱冤事也。北部良人咸得孫,爲其兄命得殺獄稱冤事也。中部童蒙朴順大,爲其父貴才殺獄稱冤事也。西部童蒙金周興,爲其父晪僞造臺疏批旨獄稱冤事也。今春因其鳴冤,以詳考原案,更爲稟處之意,覆啓蒙允矣。不待決末,又此煩籲,揆以民習,俱極無嚴。上項六名原情,竝爲勿施,懲勵放送之意,敢啓。傳曰,知道。
吏曹啓目,粘連啓下是白有亦,觀此敦寧府都正趙上疏,則以爲,伏奉敦府除旨,揆以公格,無敦寧則在所當遞,特命該曹,照例遞改亦爲白有臥乎所,旣無敦寧,則勢難察任,敦寧府都正趙,改差,何如?判付。啓,依允。
行左承旨徐左輔疏曰,伏以,居諸易得,魂宮祥祭奄過,親奠墓所,聖懷增疚,大小臣庶,莫不瞻仰掩抑。臣於此際,職忝傳香,承奉於咫尺之地,周旋於儀文之間,夤緣伸慕,亦云幸矣。有何可紀之勞,而千萬不自意,伏奉賞典下批,以臣爲嘉善大夫者,臣誠惝怳震駴,繼以嗚咽,莫省攸措。如臣顓蒙,猥追先武,恩榮之下,喜動偏母,臣心感祝,當如何哉?然而亞卿,命德之器,宰樞之列也。人品資歷,蔚然有時望,文識才諝,足以贊晟化,然後始可擬議。臣嘗竊伏聞中葉盛際,文官嘉善,未滿二十人,如有特命,雖望實俱著者,司直之地,必論執不已,至今傳爲聖朝美事,名器之爲國家重惜,蓋如是矣。今雖不能盡如古規,亦未嘗有如臣空疎而僥濫者也。臣本庸蠢,最居人下,而偏蒙我聖上拂拭之恩,前後所叨,罔非踰分,而至於卿月一步,實是夢想之所不到也。衛鶴之譏,梁鵜之誚,不待物情,而臣已自知,況淸朝爵賞之濫,固不當若是者乎?臣左右思諒,冒膺無路,玆陳短章,仰瀆崇嚴。伏乞聖慈,察微諒之非出飾讓,念公器之不可濫授,亟令收還恩命,以安私分焉。臣無任云云。答曰,省疏具悉。卿其勿辭行公。
副修撰權用經疏曰,伏以,臣與承政院都承旨臣申在植,有舅甥應避之嫌,春秋之銜,在法當遞,玆陳短章,仰瀆宸嚴。伏乞聖慈,亟令選部,照例遞改,俾存公格,以安私分焉。臣無任云云。省疏具悉。疏辭下該曹稟處。
副修撰尹興圭疏曰,伏以,臣姿性謭劣,學術空疎,僥倖科第,叨竊寵祿,通籍立朝,曾未幾年,宮銜臺職,次第兜攬,以言乎踐歷,則罔非踰濫,以言乎報答,則蔑效涓埃,尋常愧懼,靡所容措,今又玉署除旨,忽下於夢想之外,雙擎華誥,闔門動色,始也惝怳,繼而震惕。夫瀛館之選,自古甚峻,其任則講讀詞翰也,其責則啓沃論思也,此豈夫夫之所可能,而容可遽擬於如臣無似者哉?召牌荐降,義分是懼,雖不敢不祗受恩命,數次持被,而量才度力,堪承無路。伏願殿下,察臣情之非由假飾,念公器之不可玷汚,劃卽鐫改,以安微分焉。臣方丐免之不暇,何敢以區區之私,妄有煩瀆,而第臣懇迫之情,至切且急,不得不冒沒一暴焉。臣賦命畸窮,旣未得逮事於所後父母,纔逾弱冠,生父又見背,唯偏母在堂,相依爲命,而年今六十有一歲矣。稟質虛脆,夙抱貞疾,間經險釁,轉成隆痼,居恒凜綴,無異大耋,奄奄床席,若不保朝夕。顧今調治之節,滋補之方,不容少緩,而臣家本寒素,近益剝落,絲粒徒貽於母憂,甘旨莫效於子職,菽水之供,尙云難繼,藥餌之需,尤何可辦?臣情到此,轉益悶隘,而今年九月,又是臣母週甲之辰。臣竊伏念,人子專城之養,板輿之奉,何時非至願,而抑臣之切欲及今就養者,蓋亦人情之所固然也。伏惟聖明在上,以孝爲治,臣抱此衷懇,若不一籲於吾君之前,則更于何赴訴?此臣所以不避猥越,汲汲陳情於新除之初者也。伏乞天地父母,俯垂鑑諒,特命選部,畀臣一小縣,俾效一日之責,仍將廩餘,獲遂洗腆之願,則喜甚奉檄,寸忱冞激,報在含環,永世是期。臣無任云云。省疏具悉。疏辭下該曹稟處,爾其勿辭察職。
上在昌德宮。停常參·經筵。
翌日,大殿·中宮殿,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房都提調金履喬,提調趙寅永,副提調申在植啓曰,福溫公主之喪,出於千萬意外,多日惟憂之餘,奄遭慘痛,得無疚懷之損節乎?伏未審聖體若何。中宮殿氣候,何如?臣等不任達宵憂慮,敢來問安。答曰,知道。中宮殿一樣矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐左輔啓曰,明日停朝市,再明日中宮殿誕日相値,視事頉稟之意,敢啓。傳曰,知道。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
徐左輔啓曰,藥房三提調爲承候來待矣。傳曰,入侍。
又啓曰,時原任大臣爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
藥房口傳啓曰,昨日有福溫公主成服日主第親臨之命矣。此是禮典所載,則以我聖上止慈之情,疚慼冞切,有此下敎,而第伏念湯劑停止,未至多日,目今日候,朝晝之間,涼燠乖宜,此時勞動玉趾,大非節宣之方,而況喪次哭泣之節,或至任情而過度,則聖體受損,勢所必至。伏願勉抑至情,特寢成命。臣等竊不勝憧憧憂慮,惶恐敢啓。答曰,知道。已諭於大臣擧條之批矣。
行都承旨申在植,行左承旨徐左輔,右承旨鄭知容,左副承旨金裕憲,右副承旨徐箕淳,同副承旨南履懋等啓曰,昨伏見傳敎下者,有福溫公主成服日親臨之命。臣等固知我聖上止慈之情,悲悼冞切,至有此下敎,而第伏念,近日暵炎,朝晝異候,此時勞動,實深憂慮。且主第臨喪,雖載禮文,此蓋出於躬臨洩哀之義,則今於斂襲之際,已伸至情,而又復臨哭,旣異列聖朝已行之例,過加疚慽,殊非大聖人節宣之道。臣等之焦迫煎悶,達宵未已,玆敢相率聯籲。伏乞勉抑聖懷,還寢成命,千萬顒祝,惶恐敢啓。答曰,知道。已諭於口啓之批矣。
應敎李正耆,校理宋應龍,修撰李鎭華·黃,副修撰尹興圭·權用經等聯名箚曰,伏以,臣等昨伏見傳敎下者,有成服日當臨主第之命矣。伏惟止慈之聖念,遭此至切之慘慟,躬臨洩哀,出於至情,臣等固當將順之不暇,而顧今亢旱浹旬,朝晝異候,此時勞動,易致受損,而且伏況,襚殮之節,已所躬檢,則何可更臨本房,任情疚慽,不思大聖人節宣保嗇之道也哉?臣等職忝邇列,誠切憂慮,玆敢聯陳短箚。伏乞聖明,亟寢成命,以副群下顒祝之願焉。取進止。答曰,省箚具悉。已諭於大臣之批矣。
壬辰五月十三日辰時,上御重熙堂。藥房三提調·時原任大臣·閣臣承候入侍時,都提調金履喬,提調趙寅永,副提調申在植,假注書李心容,記事官李啓宇·李公翼,行左承旨徐左輔,假注書鄭鎏,判府事李相璜·鄭晩錫,提學洪奭周·鄭元容,原任直提學朴綺壽,直提學徐憙淳·鄭基善,原任直閣李光文·李嘉愚·李景在,直閣金鼎集,檢校待敎金興根·趙斗淳,原任待敎李肯愚,以次進伏訖。上曰,史官分左右。相璜曰,福溫公主喪事,無辭仰達矣。以聖上止慈之情,屢見逆理之慘,必多疚損之節,聖體,若何?上曰,一樣矣。相璜曰,遭此慘境,任情疚慽,理所固然,而在大聖人達觀之道,深加勉抑焉。相璜曰,中宮殿氣候,何如?上曰,一樣矣。相璜曰,坤殿數月之內,連遭至親至切之痛,悲疚之懷,安得不然,而臣於昨日,適在藥院,聞醫官所傳,則淸心丸童便,兩次繼進云。伏想疚慽之中,致此受損,非但臣等之悶迫,至於輿儓下賤,莫不憂慮,群情亦有可見矣。惟願兩殿互相寬譬,以副臣民之望。相璜曰,福溫公主主第親臨成命,還收,似好矣。上曰,以擧條爲之。相璜·晩錫·履喬等曰,昨奉福溫公主成服日親臨主第之敎,而臣等區區之望,實在於收還成命也。以止慈之情,當至切之慼,固知聖念之不忍勉抑,而且貴主喪成服後,親臨主第,亦載禮典。然臣等則曰,禮典所載之文,與今番煞有不同者,喪在本房,赴從外徹,則至情所在,宜有臨喪洩哀之節。故其文如此,而今番則自內哭臨,情文無缺。且近日風氣不調,午候甚熱,此時勞動,已有乖於大聖人節宣保嗇之宜,況臨視之際,觸處增悲,決然有任情受損之慮,豈不萬萬悶迫乎?惟願還受成命,以答群情焉。上曰,成命已出,不必煩也。出擧條履喬曰,日前議定湯劑三貼,至再昨日,盡爲進御矣。昨以更爲入診,議定湯劑之意,口啓矣。伏承後日次待令之命,而明日卽日次也。待明入診,猶爲差緩,今日入診,何如?上曰,以來日爲之。履喬曰,中宮殿診候,亦以明日爲之乎?上曰,以來日爲之。履喬曰,福溫公主主第親臨成命,還收,似好矣。上曰,以口啓爲之。仍命就座,諸臣以此退出。
上在昌德宮。停常參·經筵。
自辰時至未時,日暈。
成殯後,大殿·中宮殿,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房都提調金履喬,提調趙寅永,副提調申在植啓曰,伏未審夜間,疚懷中,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區憂慮,敢來問安,竝此仰稟。答曰,知道。中宮殿口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
藥房口傳啓曰,俄於筵中,以明日主第動駕還寢之意,復申昨啓餘蘊未蒙允兪矣。此固我聖上至切之慽,不忍自抑,群下之前後奏箚,皆未得請。且係五禮儀所載之節文,則臣等亦不必一向爭執,而第伏念,近來亢旱,日候不調,早涼晩熱,節宣難適,況以焦憂之餘,更兼悲疚之懷,有此勞動,終非聖體保嗇之方。伏乞亟收成命,以副輿情,千萬顒祝,惶恐敢啓。答曰,知道。昨日諸大臣已言之,今日卿等之懇請亦如此,臨第之命,置之。
中宮殿進御交感歸脾湯,自今日一貼式,限五貼煎入事,榻前下敎。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
傳于徐左輔曰,禮房承旨,馳詣宗廟·景慕宮,奉審摘奸以來。
徐左輔,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
壬辰五月十四日卯時,上御重熙堂。藥房入診入侍時,都提調金履喬,提調趙寅永,副提調申在植,假注書李心容,記事官李啓宇·李公翼,直閣金鼎集以次進伏,醫官玄在德·李亨基·趙宗翊·卞文燮進伏楹外訖。上曰,史官分左右。履喬曰,夜間聖體,若何?上曰,一樣矣。履喬曰,疚慽之餘,易致受損,惟望寬譬勉抑焉。坤殿屢日疚懷,氣候,何如?上曰,一樣矣。上曰,醫官入診。亨基·文燮,以次診候訖。退伏奏曰,脈候左右三部調均矣。履喬顧謂亨基等曰,湯劑議定與否奏之。亨基曰,脈候平順,姑俟後日次議定,似好矣。履喬曰,醫官之言如此,湯劑議定,姑俟後日次之意,敢達矣。中宮殿診候,昨已爲之云,湯劑謹當出去議定矣。上曰,唯。履喬曰,昨以主第親臨成命還收之意,仰啓矣。伏承成命已下不必煩也之批矣。臣等非不知聖懷悲慽,以爲洩哀,而近來日候不調,旱炎頗甚,且湯劑纔停之餘,遽爲動駕,有違愼攝之道,如必欲一臨,則豈無他日乎?請止動駕之命焉。上不答。履喬曰,以擧條爲之,以承批答,何如?上曰,以口啓爲之。因命就座,諸臣以次退出。
上在昌德宮。停常參·經筵。
中宮殿誕日,大殿,內閣·政院·玉堂口傳問安。答曰,知道。朝廷二品以上·六曹堂上·大司諫·奉朝賀單子問安。答曰,知道。中宮殿,單子問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂口傳問安。答曰,知道。朝廷二品以上·六曹堂上·大司諫·奉朝賀單子問安。答曰,知道。福溫公主成服日,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上·大司諫·奉朝賀單子問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上·大司諫·奉朝賀單子問安。答曰,知道
徐左輔啓曰,明日常參·經筵,取稟。傳曰,停。
金裕憲啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
徐左輔,以奎章閣言啓曰,景慕宮望廟樓今望奉審,無頉之意,敢啓。傳曰,知道。
申在植,以吏曹言啓曰,成均館典籍趙得林,以其身病,呈狀乞遞,改差,何如?傳曰,允。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而中宮殿誕日相値,不得設行之意,敢啓。傳曰,知道。
又以備邊司言啓曰,卽見慶尙監司朴岐壽狀啓,則以爲,咸安郡殺獄罪人金光得越獄逃躱,過限未捕。殺囚逃失邑守令,例請攸司稟處,而該郡守徐衡輔莅任以後,刻意更張於還弊,始自昨冬,一變舊謬,今秋捧糴,若付生手,則實有惠未盡究,弊復如前之慮。姑令限今冬戴罪察任,以責成效事,請令廟堂稟處矣。雖以該倅之治績,有此狀請,而揆諸經法,實關後弊。且於年前,以重囚逃失之守令抵罪,申明舊典事,筵稟定式,今不可更有違越。原狀啓置之,該郡守徐衡輔,依法典施行事,分付攸司,何如?傳曰,允。
又以兵曹言啓曰,考見諸道今春官鎭門聚點狀啓,則黃海兵使李亨謙狀啓中,道內團束軍兵聚點時,康翎·文城等二邑鎭,戰馬瘦駑,服色麤劣,軍器什物,亦不無若干執頉云。全羅兵使李顯英狀啓中,道內束伍軍兵聚點時,臨陂·高山等兩邑,隊伍間有虛闕,坐作初不擧行,器械服色,亦不成樣云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令邊將,竝推考警責,何如?傳曰,允。
吏曹啓目粘連,觀此弘文館副修撰尹興圭上疏,則以爲,臣生母年今六十一歲矣。夙抱貞疾,間經險釁,居恒凜綴,無異大耋,奄奄牀席,若不保朝夕,而家本寒素,近益剝落,絲粒徒貽母憂,甘旨莫曉子職。今年九月,又是臣母週甲之辰,人子專城之養,板輿之奉,何時非至願,而臣之切欲及今就養者,蓋亦人情之所固然。伏乞天地父母,特命選部,畀臣一小縣,俾效一日之責,獲遂洗腆之願亦爲白有臥乎所,尹興圭之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣。經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。又啓目粘連,觀此弘文館副修撰權用經上疏,則以爲,臣與都承旨申在植,有舅甥應避之嫌,春秋之銜,在法當遞,亟令選部,照例遞改,俾存公格亦爲白有臥乎所,相避之法,在下當遞,權用經所帶春秋館記事官之任,今姑減下,何如?判付啓,依允。
檢閱李啓宇疏曰,伏以,臣之外從兄右承旨臣鄭知容,例帶春秋館修撰官之任矣。臣之兼銜,揆以格例,在所當遞。伏乞聖明,俯賜鑑諒,亟許鐫改焉。臣無任云云。省疏具悉。疏辭下該曹稟處。
上在昌德宮。停常參·經筵。
徐箕淳啓曰,明日常參·經筵,取稟。傳曰,停。
金裕憲啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于徐箕淳曰,分遣宣傳官,東·西郊農形,看審以來。
徐箕淳啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,金羽根落點。
金裕憲啓曰,訓鍊大將趙萬永,以戶曹判書,點檢事,明日西江出去矣。所佩命召,何以爲之?敢稟。傳曰,仍佩往來。
又啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
以平安監司沈能岳狀啓,江界府人物爛死事,傳于金裕憲曰,江邑人物之爛死,至於七名,極爲矜惻。元恤典外,別加顧恤,如有生前身還布,竝蕩減事,分付。
以全羅監司李奎鉉狀啓,靈光郡人物渰死事,傳于金裕憲曰,卅餘名一時俱渰,極爲矜惻。如有生前身還布,竝蕩減,屍體刻期搜得事,分付。
徐箕淳,以禮曹言啓曰,魂宮薦新,入廟前仍爲封進事,前已啓下矣。來七月初七日入廟後,凡薦新勿爲封進事,知委,何如?傳曰,允。
又以承文院都提調意啓曰,奉安閣移建,今纔畢役,故誥勅詔書奉安吉日,令日官李明元推擇,則今月十七日辰時爲吉云,以此日時擧行,仍爲奉審之意,敢啓。傳曰,知道。
金裕憲,以都摠府言啓曰,副摠管李彦淳,以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,每都政,新資五窠,例爲差出,而今番都政,營將·中軍·虞候,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,內禁衛將李儒常,宣傳官李信泳,文臣兼宣傳官趙得林,俱以病難供職,呈狀乞遞,五衛將李允植·李斌燮·趙定鉉·李宜敎·張鶴耈,俱爲除授在外,上來無期云,竝改差,何如?傳曰,允。
又以御營廳言啓曰,本廳哨官趙羲復身病甚重,勢難察任,改差,何如?傳曰,允。
又以摠戎廳言啓曰,本廳左部千摠金海淳身病甚重,勢難察任,改差,何如?傳曰,允。
徐箕淳,以義禁府言啓曰,備邊司啓辭內,咸安郡守徐衡輔,依法典施行事,分付攸司事,允下矣。徐衡輔時在任所云,依例發遣府書吏,拿來,何如?傳曰,待待命拿囚。
又以刑曹言啓曰,毆打掖隷之隨從鄭守天·朴宗有,今已嚴刑準二次,依下敎放送之意,敢啓。傳曰,知道。
又以刑曹言啓曰,訓鍊都監啓辭內,慶熙宮守直騎兵軍曺命甲斫伐松木,踰出宮墻,被捉於巡山將卒處,身爲守直軍,偸斫苑松,事未前有,萬萬驚駭。爲先自臣營嚴棍二十度後,照律嚴勘次,移送秋曹之意,敢啓。傳曰,知道事,批下矣。謹按大典通編禁制條,有曰空闕松木偸斫者,不限年邊遠定配,曺命甲依此律,咸鏡道厚州府,不限年邊遠定配所,卽爲押送之意,敢啓。傳曰,知道。
吏曹啓目,粘連啓下是白有亦,觀此藝文館檢閱李啓宇上疏,則以爲,臣之外從兄右承旨鄭知容,例帶春秋館修撰官之任,臣之兼銜,在所當遞。伏乞聖明,亟許鐫改亦爲白有臥乎所,相避之法,在下當遞是白乎矣。翰林兼帶春秋,法不得減下,鄭知容所帶春秋館修撰官之任,今姑減下,何如?判付啓,依允。
大護軍朴綺壽疏曰,伏以,魂宮之祥期奄過,墓所之親酌繼行,仰惟聖心增疚,大小臣民,哀廓彌深,沁園新慼,又當此時,無辭奉慰,悽咽不已。仍伏念,臣間遭妻喪,纔過窆葬,趁參陪班,少伸誠禮,而顧臣老母,自經喪慼以後,凡百益有不逮,臣以孤孑之身,多日曠側,比前尤難。際接家信,則臣母又添近日輪感,症頗非細,臣方寸如灼,卽日尋鄕,留章仰瀆。伏乞聖明,俯賜諒察,治臣擅行之罪,以肅朝綱焉。臣無任云云。答曰,省疏具悉,卿其往護。
江華留守洪命周疏曰,伏以,日月迅邁,魂宮祥事倏過,聖懷貽慼,益當如新,而貴主喪變,實是意外,多日悲疚,易致受損,區區下情,不勝焦迫。仍伏念,臣之父母墳山,在於京畿高陽地,而臣於除拜見職之後,連以營務之牽掣,尙不得往省,今適上京,自此距彼,不滿數息之地,計其往還,亦不過三數日之間也。況値節序之變遷,益切雨露之增感,敢暴情懇,仰瀆崇嚴。伏願聖慈,俯垂鑑諒,特許往掃之暇,以伸至情,千萬至祝。臣無任云云。答曰,省疏具悉。卿其往省焉。
吏曹參判林景鎭疏曰,伏以,居諸迅邁,魂宮終祥奄過,親奠墓所,聖懷增疚,不意貴主喪逝,又在是月,伏惟止慈之仁,重貽至切之慼,瞻仰掩抑,益不任耿耿憂慮之至。仍伏念,臣猥以無似,濫叨匪據,積犯逋傲,而郵罰不加,申控呼籲,而恩批愈摯,臣是何人,得此異數?感激怵畏,蹲仍盤礴,居然五朔于玆,而若其求解之念,未嘗一日忘于中耳。臣之至愚謭劣,固不足責之以辭受之節,而亦嘗奉敎於君子矣。力不能陳就則止,病不待廢棄後辭,先民有訓,古人攸行。今臣犬馬之齒,已迫崦嵫,蒲柳之質,無望鞭策,譬如迅灘之舟,日下而無挽回之勢,雖令幸免疾病,優遊散漫,量力度能,猶宜知止,況又目下病狀,誠有萬萬切悶者,痰眩素抱貞疾,感冒重添輪症,浹旬委苦之中,向日陪扈之班,殫力趨參,退歸私次,旋復添篤,四體牽刺,百骸萎苶,寒熱交攻,眞元澌脫。此非一時觸冒之祟,實無時月蠢動之望。臣心則雖不自處以見職,臣名則尙今虛縻於銓任,病中思惟,如添一病。臣之冒瀆文字,至再至三,非不知極涉猥越,而疾痛之呼,不暇緩聲,玆敢畢瀝衷懇,仰干崇嚴。伏乞聖慈,俯垂矜憐,亟遞臣所帶之職,仍治臣屢瀆之罪,以肅朝綱,以安私分焉。臣無任云云。答曰,省疏具悉。所請依施。
上在昌德宮。停常參·經筵。
自卯時至戌時,灑雨下雨,測雨器水深三分。
徐箕淳啓曰,明日常參·經筵,取稟。傳曰,停。
金裕憲啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
金裕憲啓曰,同副承旨南履懋今日不爲仕進,卽爲牌招,何如?傳曰,允。
又啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納金羽根,正言徐戴淳·金致鉉,執義申冕周,掌令盧尙羲,持平李垿,許晟牌不進罷職傳旨,傳于金裕憲曰,只推。
以同副承旨南履懋牌不進罷職傳旨,傳于金裕憲曰,只推。
金裕憲,以兵曹言啓曰,今月二十日一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以安性淵爲內禁將。
金裕憲,以吏曹言啓曰,奉常寺奉事安允中,以其身病,呈狀乞遞,改差,何如?傳曰,允。
徐箕淳,以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕李熙鎭汰去,代以生徒守僕,試才抄擇,備三望受點次,別單書入之意,敢啓。傳曰,知道。
金裕憲,以都摠府言啓曰,副摠管李德鉉,以文臣堂下朔試射試官,訓鍊院晝仕出去之意,敢啓。傳曰,知道。
又以武臣堂上朔試射試所試官意啓曰,今日試射時,折衝韓得喆·高漢柱,無緣不參,依承傳罷職,何如?傳曰,允。
義禁府啓目,河東府使李昌五原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,平山府使崔弘德原情云云。問目內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓,一邊呈狀,一邊發行,罪在罪人,不在該倅,特爲放送爲良如敎。
上在昌德宮。停常參·經筵。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐左輔啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
獻納金羽根啓曰,臣庸愚拙訥,初不近似於淸朝言責之任,而納言除旨,忽下於夢想之外,召牌屢臨,臣且惶且感,章皇出肅,粗伸叩謝之忱,而第臣於合啓中,有區區私義之不可聯參者,在前如臣情地者,以此引避,輒蒙體諒,今臣處義,宜無異同。臣以此情踪,何敢一刻晏然於臺次乎?請命遞斥臣職。答曰,依啓。
南履懋啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以黃海監司金蘭淳狀啓,瑞興府使朴鎬壽,谷山府使徐萬淳,黃岡縣監趙敏永,俱爲受由上京,竝令該曹催促下送事,傳于徐左輔曰,平山倅亦爲一體催促下送,可也。
金裕憲,以都摠府言啓曰,副摠管李德鉉,以漢城府左尹,本府坐起,晝仕出去之意,敢啓。傳曰,知道。
南履懋,以工曹言啓曰,魂宮祥祭已過,逐朔進上黃毛,依前例不爲封進之意,敢啓。傳曰,知道。
宣傳官李鍾憲書啓。臣於本月十六日辰時量,敬奉承政院所下聖敎,馳往楊州牧·抱川境,沿路諸處農形,詳細看審是白乎則,田穀段秋牟幾皆爛熟,春牟小麥,亦已向熟,黍粟豆太木花,方張初除草是白乎矣,間因旱乾,多有枯損處是白遣,畓穀段,灌漑有水根處則間間移秧,高燥瘠薄處則尙無飜耕移揷之望是白如乎,大抵兩麥則可謂免歉是白遣,畓穀移秧段置,姑無晩時之歎,而雨未洽然,民猶渴望是白齊。傳曰,知道。
宣傳官朴來益書啓。臣於本月十六日辰時量,敬奉承政院所下聖敎,馳往始興縣·果川縣·廣州境·水原府·振威境至,沿路及諸處農形,詳細摘奸是白乎則,秋牟已皆爛熟,間或刈取,春牟小麥漸至向熟是白乎矣,苗多有枯損失稔之慮是白遣,早黍粟豆太木花,方張初除草是白乎旀,洞畓與灌漑處,間間移秧,而或有再耘是白乎矣,乾畓及高燥處尙無飜耕之望是白遣,秧坂段置,亦皆涸渴,多有坼痕是白遣,乾播畓與水付種處,今方除草是白乎乃,旱氣稍緊,民情渴望是白加尼,十七日午時量,始雨,或灑或止,僅爲浥塵是白齊。傳曰,知道。
義禁府啓目粘連,向前李昌五亦,稅船裝穀,始終躬檢,毋敢疎忽是白去乙,放銃失火,縱起他船,同泊一處,任其燒燼,穀物改色,貽弊民間,極爲駭然。論以本律,當屬倉厫失火條,而道啓旣以貽弊爲辭,則恐合制違,以此照律,何如?判付啓依允。
上在昌德宮。停常參·經筵。
徐左輔啓曰,明日·再明日顯隆園忌辰祭齋戒正日,三明日毓祥宮夏享祭齋戒,二十三日·二十四日健元陵忌辰祭齋戒正日相値,視事頉稟之意,敢啓。傳曰,知道。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐左輔啓曰,左副承旨金裕憲,右副承旨徐箕淳今日不爲仕進,竝卽牌招,何如?傳曰,允。
又啓曰,假注書鄭鎏身病猝重,勢難察任,今姑改差,何如?傳曰,允。
鄭鎏改差,代以李繪九爲假注書。
傳于徐左輔曰,原任待敎李肯愚,馳詣顯隆園,奉審摘奸,仍詣健陵·華寧殿,一體奉審以來。
徐左輔啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,林永洙落點。
南履懋啓曰,新除授獻納林永洙,一體牌招,何如?傳曰,允。
又啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以左副承旨金裕憲,右副承旨徐箕淳牌不進罷職傳旨,傳于徐左輔曰,只推。
徐左輔,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,黃海監司金蘭淳狀啓,谷山府使徐萬淳,瑞興府使朴鎬壽,黃岡縣監趙敏永,俱爲受由上京,竝令該曹催促下送事,傳曰,平山府使崔弘德,亦爲一體催促下送事,命下矣。自臣曹催促,則谷山府使徐萬淳,瑞興府使朴鎬壽已爲下去,黃岡縣監趙敏永,平山府使崔弘德明日下去云矣,敢啓。傳曰,知道。
南履懋,以都摠府言啓曰,副摠管李忠運,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,今五月十八日,禁軍來秋冬等祿試射時,別試鐵箭三矢一百五十步入格人,別單書入之意,敢啓。傳曰,知道。
宣傳官任泰錫書啓。臣於本月十六日辰時量,敬奉承政院所下聖敎,馳往高陽郡·交河郡·坡州牧·長湍府,沿路各處農形,詳細看審是白乎則,秋牟方當爛熟,間或刈取是白遣,春牟與小麥,次第入實是白乎矣,枯損太多,將有失稔之慮是白遣,早黍粟豆太木花,方張初除草是白乎旀,早晩稻及野畓乾播處,幾盡除草,而無水乾除,民力倍入是白遣,洞畓與灌漑處,間或移秧,而如干源水,日益乾涸,一向乾曝,則艱辛移揷者,亦未免枯萎是白遣,秧坂段置,多有龜坼,而今十七日之雨,僅爲浥塵而止是白乎則,少無沾潤之望是白齊。傳曰,知道。
義禁府照目粘連,河東府使李昌五矣本府議啓內,稅船裝穀,始終躬檢,毋敢疎忽是白去乙,放銃失火,縱犯他船,同泊一處,任其燒燼,穀物改色,貽弊民間,極爲駭然。論以本律,當屬倉廒失火條,而道啓旣以貽弊爲辭,則恐合制違,以此照律,罪杖一百收贖,告身盡行追奪,私罪奉敎,依允爲旀,功減一等爲良如敎。
上在昌德宮。停常參·經筵。
藥房都提調金履喬,提調趙寅永,副提調申在植啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
申在植啓曰,行左承旨徐左輔,左副承旨金裕憲,右副承旨徐箕淳今日不爲仕進,竝卽牌招,何如?傳曰,允。
傳于南履懋曰,留院公事入之。
以左副承旨金裕憲,右副承旨徐箕淳牌不進罷職傳旨,傳于鄭知容曰,只推。
上在昌德宮。停常參·經筵。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
金裕憲啓曰,來二十五日朝參日次矣,敢稟。傳曰,停。
傳于徐左輔曰,前慶尙監司入侍。
傳于徐左輔曰,當該承旨推考。
傳于徐左輔曰,留院公事入之。
傳于徐左輔曰,奉審閣臣入侍。
金裕憲啓曰,假注書李繪九時無職名,令該曹依例付軍職,冠帶常仕,何如?傳曰,允。
傳于徐左輔曰,發遣吏郞,諸執事,淸齋與否,摘奸以來。
以慶尙監司朴岐壽狀啓,梁山郡守金永默,病勢添劇,不得已罷黜事,傳于徐左輔曰,令該曹口傳差出,催促下送。
以統長金漢成手本,別監朴基宗等,違越約束,酗拏娼家之狀,萬萬驚駭,爲先除下,令攸司科治事,傳于南履懋曰,前後飭束,非一非再,而若是犯科,極爲無嚴。令秋曹嚴刑定配。
禮曹,來七月初三日行宗廟·永寧殿秋享大祭親傳香,取稟。奉敎,敬依。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而顯隆園忌辰祭正日相値,不得設行之意,敢啓。傳曰,知道。
壬辰五月二十一日午時,上御熙政堂。前慶尙監司入侍時,行左承旨徐左輔,假注書李繪九,記注官金聖默,記事官李公翼,前慶尙監司朴岐壽以次進伏訖。上命進前,詢問弊瘼。岐壽進伏奏曰,一年之間,幸免歉荒之告災,別無弊瘼之可陳者矣。上曰,就座。仍命退,諸臣以次退出。
壬辰五月二十一日酉時,上御熙政堂。奉審閣臣入侍時,行左承旨徐左輔,假注書李心容,記事官李啓宇·李公翼,原任待敎李肯愚,以次進伏訖。上曰,閣臣進前。肯愚進伏奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物祭器祭井看審則淨潔,諸執事摘奸則無頉,仍留監祭,享事,平安過行。仍詣健陵,陵上奉審則無頉,碑閣·丁字閣奉審則無頉。仍詣華寧殿,殿內奉審則無頉矣。肯愚曰,臣以日省錄事,有所仰達者矣。臣於時任時,取考昨年臘月日省錄草,則回還別使書狀首譯聞見別單,見漏不載矣。在前如此之時,每有請出改修正以入之例。今亦依此爲之,而其時臣以入直,矇然不察,不勝惶恐。當該檢書官柳本藝,不可無警,令該府拿問處之,何如?上曰,依爲之。出擧條仍命退,諸臣以次退出。
上在昌德宮。停常參·經筵。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
徐左輔啓曰,右承旨鄭知容今日不爲仕進,卽爲牌招,何如?傳曰,允。
傳于徐左輔曰,禮房承旨馳詣受香諸處,奉審摘奸以來。
傳于徐左輔曰,欲以初秋移御于慶熙宮,日字以晦間擇入事,分付該曹。
吏曹口傳政事,以李淵祥爲梁山郡守。
傳于徐左輔曰,留院公事入之。
以右承旨鄭知容牌不進罷職傳旨,傳于徐左輔曰,只推。
傳于徐左輔曰,發遣吏郞諸執事,淸齋與否,摘〈奸〉以來。
徐左輔,以禮曹言啓曰,傳曰,欲以初秋移御于慶熙宮,日字以晦間擇入事,分付該曹事,命下矣。移御吉日,令日官朴周煥推擇,則來七月二十八日,大殿·中宮殿·嬪宮爲吉,而世孫宮有拘忌,惟八月初二日,各殿宮俱吉云,何以爲之?敢稟。傳曰,以七月念間擇入。
又以禮曹言啓曰,以移御擇日草記,傳曰,以七月念間擇入事,命下矣。令日官朴周煥,更爲推擇,則來七月二十日,各殿宮俱吉云,以此日定行乎?敢稟。傳曰,以此日爲之。
又以禮曹言啓曰,再昨年七月初八日,因臣曹節目判付內,王世孫今番則三年內喪禮節次,竝姑爲置之事,命下矣。謹依下敎,今此魂宮禫祭時,王世孫行禮節次,不爲磨鍊之意,敢啓。傳曰,知道。
又以禮曹言啓曰,永安府院君發引,定於今五月二十六日丑時,安葬定於來六月初五日寅時云,發引時及安葬時,中宮殿當有望哭之禮,望哭儀註,直爲書入中宮殿之意,敢啓。傳曰,知道。
又以禮曹言啓曰,今夏雨澤,兩南及西北,幸得及時,而外此諸道,尙多慳閟,京中及畿甸,尤極旱乾,邇來數次霏微,不過浥塵而止,杲日旋曝,凄風連吹,夏至已屆,秧節漸晩,言念民事,萬萬渴悶,圭璧之擧,不容少緩,初次祈雨祭,不卜日今二十四日,三角山·木覔山·漢江,依例遣堂下三品官,虔誠設行,何如?傳曰,允。
金裕憲,以備邊司言啓曰,連見京畿·湖西·關東道啓,則皆以久旱爲悶,而見今夏至已屆,農務方殷,此時該道守令,不可暫曠,受由上京及未下直守令,竝令該曹催促下送,何如?傳曰,允。
校理柳致明疏曰,伏以,日月流邁,孝明世子邸下再朞奄過,聖慈如新之痛,何所堪任。仍竊伏念,臣於頃年,猥被睿簡,而適以重哀,未克趨召,旋奉諱音,而又以疾病,竟闕奔赴,罪合萬死,戰惕罔措,不意聖明寬容,更加湔拂,伏奉前月二十六日敎旨,以臣爲弘文館校理,繼而有旨催召,令臣斯速乘馹上來者,臣聞命震越,若墜淵谷。臣本寒族賤品,無所短長,徒以濫竊科第,忝叨從班,揆臣本分,已涉非據,今此掄選,尤係淸華,殿下視臣爲何如人哉?夫論思重地,拾遺邇列,責任甚大,自非德學優著,地望尊顯者,莫宜稱玆選者,豈可輕授匪人,致誤名器,以辱朝廷而羞當世哉。獨念臣自通籍以來,未嘗一近耿光,以備使令,聖明何由而燭其庸繆無用之實哉?此其誤恩,未必不緣此,臣於此,不暇以備例飾讓爲事,而亟欲趨走承膺,早暴情狀,恭竢退斥,而臣素抱羸瘁之疾,及此摧殘,鮮有全安之日,又以時行輪感,浹旬委頓,雖欲勉策疲勞,其勢末由,始於本月十二日,扶曳登道,僅及本府,而病情愈篤,肢體挺解,頭目旋暈,僵仆旅邸,不省人事,萬無蹶進前之勢,玆敢瀝血陳情,仰丐縷命,伏惟聖慈,天地父母,特加矜憐,亟令鐫斥,以重公器,以安私分,不勝區區大願,臣於分外恩命,旣不敢冒受,則尤不當有所論列,而伏問近例,雖病辭短章,必令具尾陳,斯亦古者執藝以諫之美意也。顧臣本無學術,素昧時務,於斯二者,雖欲措辭斷事,而茫然不知所以爲說,何敢强所不能,以欺四聰哉?獨有今日生民之困,自是身履其境,而日見之者,思欲一陳於黈䌙之下,而顧其弊病百端,非惟不可殫擧,亦未可一二以逐末而障其流也,亦志大捨細,去煩提要,而衆事從可理矣。臣竊嘗聞之,先聖之論爲邦,以節用爲愛民之本,朱子之告時君,以寬租賦弛逋欠,爲慰悅民心,感召和氣之道。臣草野閒放,未諳國家大計,獨於章句之間,妄自忖度,以爲爲治莫先於愛民,愛民莫先於節用,然後租賦可寬,逋欠可弛,今日之急先務,恐未有大於此者。楊時曰,侈用則傷財,傷財必至於害民,陸贄曰,財者民之心,民者邦之本,其心傷則其本傷,其本傷則枝幹凋瘁,而根柢蹶拔矣。此蓋利勢之必然,而爲國者所當深念而不可忽焉者也,苟無是心,雖有政不行焉,臣雖愚賤,知殿下之有是心矣。殿下臨御以來,安靜無爲,與民休息,仁聖恭儉,出於自然,耿耿一念,宵旰於九重者,惟哀恤元元之赤心耳,則所謂節用也愛民也,旣窮行而率之矣。而大農歲入,每患不足,州縣租賦,先期徵督,民生之困弊日甚者,特未推是心於政事之間耳。然遐土愚民,咸知聖意之所在,故雖以流亡濱死之徒,而猶延頸跂足,想望愈切,澤有所未究,而猶望其究之有日,弊有所未祛,而猶幸其祛之有時,庶幾朝夕解吾之倒懸也。此誠君臣上下汲汲求治,不容少緩之日也。夫提綱起弊,權在廟堂,承流宣化,職在親民,而振作維新之化,惟在殿下一轉移間耳。伏願殿下,克恢乾剛,策勵臣鄰,毋循文具,惟務實政,以民隱爲己痛,心誠求之,眞若父母之於赤子,則蔀屋之下,無願不遂,有生必達,而我殿下之心,見於政令施措之間者,有如滴水滴凍,行一事是實效,發一令是實惠,民情豈不可以固結,而國勢豈不可以磐泰乎?臣罄竭愚魯,只是老生常談,要在力行,竊效申公一言,事近備例,言出肝膈,更願殿下,不以人廢言,則臣雖退塡溝壑,亦無恨矣。臣無任云云。省疏具悉。所陳當留念,實病難强,所請依施。
掌令盧尙羲疏曰,伏以,臣以遐土賤踪,猥蒙洪恩,濫竊科第,潛郞外臺,奔奏多年,而其奈見聞謏寡,涓埃莫報,退伏鄕廬,徒切悚恧,迺者柏府新除,忽下於千萬夢想之外,馹召有命,蒼黃登途,一謝恩命,而久滯旅邸,宿疾添劇,寒熱互作,精神如霧,實有頃刻垂盡之慮,玆敢仰暴情實。伏乞天地父母,俯垂鑑諒,亟遞臣所帶職名,俾得還鄕,安意調治焉。臣於丐免之章,不宜贅及他事,而臣本以螻蟻之踪,材疎識淺,曾無一言一事之仰答聖恩,裨補風敎,而犬馬戀主之誠,妄自謂不後於人,敢以所常慷慨襞積于中者,仰瀆崇嚴,惟殿下垂察焉。臣之道內定州牧贈參判臣白慶翰,當壬申西賊之亂,首倡義士,與贈參判臣韓浩運·林之煥,贈統制使臣許沆·諸景彧,贈兵使臣金大宅,同時殉節,其忠義之炳烺,可以輝暎今古矣。癸酉春,因大臣筵奏,命設忠義壇於本州之㺚川,躋祀六義士,而以慶翰爲首,又因道內儒林之公議,立祠於本州五峯山,倣壇享儀式而俎豆之,亦以慶翰爲首,五人以次竝享,而十餘年春秋腏享,一遵朝家定式之位次而行之矣。年前前掌令臣朴榮顯以請額事陳疏也,全昧朝家已定之位次,矇然以韓浩運爲首入啓,至蒙賜額之典矣。臺疏如或有意於易次,則似當備陳其所以然之故,恭俟朝家之處分,而初不明言其由,則其矇不覺察,信筆書之,從可知矣。然而該曹因其疏而啓達,禮官因其啓而撰祝,至於延額之際,初無告由之擧,而居然易其位次而行之,則其時參班儒生等,雖或驚該,而係是朝家新式,不可造次違拒也,畢竟將事而止矣。自是以來,一道士林,齎咨抑鬱,屢度上言而竟未入達,朝家莫知誰某之爲首,廟堂不識何人之爲次,一疏做錯,因成不易之典,十年首享,便作居下之位者,是豈成說乎?且臺疏中只請故嘉山郡守臣鄭蓍之頒額,而同時立殣之其父贈參判臣魯,則闕焉不及者,豈以子勝於父,有所軒輕而然歟。鄭魯之未享額祠,慶翰之反居下位,俱未免先後之倒錯,而終歸失禮之大者矣。夫禮也者,天理之節文,而人事之儀則也,人而無禮,則不可以爲人矣,事而非禮,則不可以行事矣。何況莫重者宣額也。莫嚴者享祀也。當初位次之議定也,士林呈于營邑,定式出自朝家,倡義之孰先孰後,位版之或上或下,必致愼重,務歸停當,白慶翰爲首而韓浩運次之。林之煥·許沆·諸景彧·金大宅,又其次也,則其決然不可紊,有如是矣。且豎碑壇下,題刻姓名,一依原祠,而今乃易次妥靈,豈非違禮之甚者乎?臣生長西土,稔知此事之極爲越例,有傷事體,故不規僭越,敢此仰籲,伏願特命該曹,行關本道,一遵當初坐次,亦使鄭魯之忠魂,得以竝享焉。臣又謹按本道龍岡縣故忠臣贈右議政襄毅公金景瑞之功業節義,國乘載之,野史記之,塗人耳目,則臣不必更事仰陳,而一間俎豆之所,尙闕顯額,士林之咨嗟,厥惟久矣。至若野老樵叟,指點興歎,往往有流涕者,聖世欠典,莫大於此。噫,壬辰之事,尙忍言哉。玄齒東來,鑾輿西狩,一隅龍灣,天步艱難,于斯時也。景瑞起復討賊,率兵作屯,以遏賊酋西捲之路,而若其飛身入賊陣之幕,手斬倭驍,蒙虎登列鉅之雉,身敵萬夫,天師隨而收功,勁賊以之喪膽,逮夫深河之役,竟被弘賊之構陷,拘囚虜庭,一節彌篤,終未免磔死東市,則其純忠大節,可以與日星爭光矣。猗歟烈哉。及仁廟改玉,爰有褒贈之擧,逮至英廟乙未,有贈諡棹楔之敎,而爲一賊臣所沮,及夫正宗己未,興感於渡遼舊甲,親製文以酹之,其文若曰,萬曆己未,深河之役,元帥鹿逸,壯士蝟磔,維副將軍,斗血其赤,白刃如束,手萬人敵,幽幽雪窟,中郞攸迹,邊上傳言,疇分漢賊,蠟書東來,有風慼慼,改玉之後,大節乃奕,戰陣賈勇,慷慨一擲,取以比卿,相去也百,舊甲維春,玉輅如覿,靑海餘思,酹爾英魄。命成川府使臣李述源諭祭之,又命道臣繕寫,刻揭于祠楣,致祭後又下敎曰,以副元帥兼平安道節度使原任捕盜大將贈右議政諡襄毅公龍崗縣人金景瑞,與遼東伯渡遼以後事,有不可泯滅者。又令京兆,訪問後裔以奏,從是以來,其丹衷血腔,復獲昭暴於太陽中天之時矣。夫壬辰之事功,昭載於國乘,己未之恩綸,昭揭於雲漢,則祠之無額,庸何傷乎。然而旣有其祠,則宣額重典也。雖以西土言之,在平壤,以立殣之金良彦,躋配於忠武祠,在義州,以殉節之七義士,竝享於顯忠祠,我聖朝褒忠奬節之典,罔有遺漏,則獨於金景瑞俎豆之所,尙未蒙頒額者,豈非今日之闕典乎?在先朝而卽致恩酹之典,則在今日從而宣額,係是聖朝繼述之盛擧,而且況今年太歲,適又壬辰,是其景瑞之殲倭舊甲,我聖上撫脾聽鼙之思,亦豈無曠百之感,而趁今日頒額於是祠,則尤有光於正廟己未之故事矣,豈不猗歟盛哉。伏願聖上,特垂一視之澤,亟頒二字之額,以樹一路之風聲焉。臣孤陋寡聞,且乏謇諤之風,則豈敢以言官自處,有懷必陳,而方今聖明在上,敎化休明,此誠致治之一大期會也。夫生民之休戚,在於守令之賢否,守令之贓汚,係於繡衣之彰癉,臣謂別遣繡衣,博採民間之疾苦,吏治之得失,以懲貪汚,以鎭衆心,斷不可已也。臣無任云云。省疏具悉。疏辭令廟堂稟處,爾其勿辭察職。
上在昌德宮·停常參·經筵。
南履懋啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
傳于徐左輔曰,禮房承旨馳詣健元陵,奉審摘奸,局內諸陵,一體奉審以來。
傳于徐左輔曰,左副承旨·右副承旨分詣受香諸處,奉審嫡奸以來。
南履懋啓曰,卽者檢閱李啓宇,以其親病陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
徐左輔啓曰,左右史不可不備,別兼春秋洪鍾應卽爲牌招入直,何如?傳曰,允。
以別兼春秋洪鍾應牌不進罷職傳旨,傳于徐左輔曰,只推。
徐左輔,以吏曹言啓曰,因備邊司草記,京畿·湖西·關東受由上京及未下直守令,竝令該曹催促下送事,允下矣。自臣曹催促,則未下直守令始興縣令沈碩奎,陰城縣監趙得謙,俱於二十五日辭朝云,受由上京守令金城縣令南興中以爲,親病沈重,萬無時日內還官之望云,雖未知其親病之如何,而當此農務方殷之時,不可久曠,今姑改差,何如?傳曰,允。口傳差出,催促下送。
檢閱李啓宇疏曰,伏以,臣於鎖直之中,卽接家信,臣母素患痰癖之證,近又添劇,促臣歸視,臣纔聞此報,衷情煎迫,拜章徑出。伏乞聖慈,俯垂鑑諒,亟遞臣職,俾便救護,仍治臣罪,以肅綱紀焉。臣無任云云。省疏具悉。爾其勿辭救護。
上在昌德宮。停常參·經筵。
南履懋啓曰,明日常參·經筵,取稟。傳曰,停。
又啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
金裕憲啓曰,右副承旨徐箕淳,今日不爲仕進,卽爲牌招,何如?傳曰,允。
南履懋啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,昨夜金城縣令末望林永洙,時帶獻納,而誤以副司直書入矣,時臺之直擬守令,旣違法例,實職之書以軍銜,又係不審,臣之矇然捧入,不勝惶恐,而原望筒使之改修正以入,當該政官從重推考,何如?傳曰,允。爾亦推考。
吏曹口傳政事,以金鼎集爲金城縣令。
傳于徐箕淳曰,政官牌招開政。
徐箕淳啓曰,吏曹判書李光文,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
又啓曰,吏曹判書李光文,參議趙秉鉉再牌不進推考傳旨及罷職傳旨,今方捧入,而開政命下之後,如是違牌,事甚未安。判書所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
以別兼春秋洪鍾應牌不進罷職傳旨,傳于徐箕淳曰,只推。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以戶曹言啓曰,今此福溫公主供上中三年內進排,與來朔爲始除減各種,區別懸註,別單書入之意,敢啓。傳曰,知道。
金裕憲,以都摠府言啓曰,今日入直內三廳武兼禁軍及軍兵等當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,內禁衛將安性淵,慶熙宮衛將崔景熙,部將金善弼,俱以病難供職,呈狀乞遞,改差,何如?傳曰,允。
上在昌德宮。停常參·經筵。
藥房提調趙寅永,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
中宮殿進御三錢重人蔘粟米飮,自今日一貼式煎入事,榻前下敎。
鄭知容啓曰,明日常參·經筵,取稟。傳曰,停。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
鄭知容啓曰,同副承旨南履懋今日不爲仕進,卽爲牌招,何如?傳曰,允。
又啓曰,明日傳香禮房承旨當爲齋宿,行左承旨徐左輔,所當牌招,而拘於廳規,不得請牌,何以爲之?敢稟。傳曰,牌招。
徐左輔啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,吏曹判書李光文,參議趙秉鉉三牌不進推考傳旨及禁推傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日四牌,何以爲之?敢稟。傳曰,參議分揀,與判書更爲牌招,如有違牌,勿爲呼望。
有政。吏批,判書李光文進,參判未差,參議趙秉鉉式暇,行左承旨徐左輔進。以朴宗琦爲吏曹參判,趙秉憲爲校理,李敦榮爲兼弼善,洪晩燮爲敦寧都正,洪遠謨爲兵曹參知,金愼根爲刑曹佐郞,李寅敎爲奉常正,韓用鏶爲敦寧判官,柳和元爲寧陵令,李敦榮爲西學敎授,任泰錫爲河東府使,金裕淳爲古阜郡守,權度爲眞寶縣監,鄭基重爲麟蹄縣監,李魯榮爲錦山郡守,故學生金運德·柳始明已上贈童敎,孝行卓異贈職事承傳。
再政。以李發源爲司書,鄭晉錫爲刑曹正郞,任燧爲長興主簿,兪碩柱爲軍威縣監。
三政。以李敏行爲宗廟令。
兵批,判書宋冕載,參判李志淵病,參議洪祐燮入直進,參知未差,左副承旨金裕憲進。以趙秉祿爲羅州監牧官,李雲英爲咸興監牧官,同知單崔崙植,僉知單張鶴耈,護軍林景鎭,副護軍尹正鎭·趙·趙秉常·李信泳,副司直徐洛淳·金羽根·柳致明,副司正李繪九,竝單付,順天監牧官洪吉謨,姑爲仍任事承傳。
金裕憲啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
以同副承旨南履懋牌不進罷職傳旨,傳于徐左輔曰,只推。
以別兼春秋洪鍾應牌不進罷職傳旨,傳于徐左輔曰,只推。
傳于徐左輔曰,發遣吏郞諸執事,淸齋與否,摘奸以來。
以黃海監司金蘭淳狀啓,平山等邑民家失火事,傳于鄭知容曰,當此農劇,兼且旱炎方酷之餘,平·遂等兩邑前後被燒,俱爲四十餘戶之多,極爲矜惻,元恤典外,別加顧助,趁爲結構奠居事,廟堂措辭,另飭分付。
以公忠監司洪羲瑾狀啓,懷仁縣民家失火事,傳于鄭知容曰,聞甚矜惻,元恤典外,別加顧助,卽爲奠安事,分付。
徐左輔,以侍講院言啓曰,司書趙秉憲入直矣,移拜校理,纔已出去,下番闕直,事甚未安。兼司書林永洙呈辭受由,兼說書李公翼,以翰林除本仕,說書趙徽林,卽爲牌招入直,何如?傳曰,允。
又以禮曹言啓曰,圭璧載擧,靈應尙邈,再次祈雨祭,不卜日今五月二十七日,龍山江·楮子島,依例遣從二品虔誠設行,何如?傳曰,允。
又以禮曹言啓曰,謹依口傳下敎,福溫公主新定墓所境界,發遣郞廳與中使,眼同看審,則新定墓所,以酉坐卯向定標,而四標則西至主峯後陳所川內邊,東至外靑龍山脊,南至小梧峴大路小川邊,卽延慶墓外火巢,北至上梧峴大路案山軺軒峴定界云矣,敢啓。傳曰,知道。
金裕憲,以都摠府言啓曰,副摠管李彦淳,以祈雨祭祭官,畫龍看品事,奉常寺晝仕出去之意,敢啓。傳曰,知道。
又以都摠府言啓曰,副摠管李德鉉,以漢城府左尹,本府坐起,晝仕出去之意,敢啓。傳曰,知道。
又以兵曹言啓曰,五衛將具潤成,部將李憲廷,俱以病難供職,呈狀乞遞,竝代差,何如?傳曰,允。
又以義禁府言啓曰,全羅監司李奎鉉狀啓內,錦山郡守趙徹永,爲先罷黜,其罪狀令攸司稟處事,啓下矣。趙徹永時在任所云,依例發遣府羅將拿來,何如?傳曰,待待命拿囚。
又以刑曹言啓曰,以統長金漢成手本武藝別監朴基宗·金應燁酗拏娼家事,傳曰,前後飭束,非一非再,而若是犯科,極爲無嚴,令秋曹嚴刑定配事,命下矣。朴基宗·金應燁,各嚴刑一次後,基宗慶尙道彦陽縣,應燁平安道雲山郡定配所,竝卽押送之意,敢啓。傳曰,知道。
義禁府啓目,檢書官柳本藝原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
自人定至二十七日開東,灑雨下雨,測雨器水深二分。
永安府院君發引時,中宮殿望哭後,大殿,內閣·政院·玉堂·藥房口傳問安。答曰,知道。朝廷二品以上·六曹堂上·大司諫單子問安。答曰,知道。中宮殿,內閣·政院·玉堂·朝廷二品以上·六曹堂上·大司諫單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上·大司諫單子問安。答曰,知道。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
徐左輔啓曰,明日常參·經筵,取稟。傳曰,停。
傳于徐左輔曰,禮房承旨馳詣受香諸處,奉審摘奸以來。
徐左輔啓曰,左右史不可不備,別兼春秋洪鍾應,卽爲牌招入直,何如?傳曰,允。
又啓曰,左右史不可不備,檢閱李啓宇由限已過,卽爲牌招入直,何如?傳曰,允。
傳于徐箕淳曰,留院公事入之。
以別兼春秋洪鍾應牌不進罷職傳旨,傳于徐箕淳曰,只推。
以檢閱李啓宇牌不進罷職傳旨,傳于徐箕淳曰,只推。
鄭知容,以宣惠廳言啓曰,本廳郞廳元錫範,纔已啓下矣,今當傳捧之時,擧行時急,令該曹口傳付軍職,使之冠帶常仕,何如?傳曰,允。
兵曹口傳政事,副司果元錫範。
上在昌德宮。停常參·經筵。
徐箕淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,來初一日,輪對日次矣,敢稟。傳曰,當次人受點,後日次待令。
南履懋啓曰,吏曹參判朴宗琦,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,敦寧都正洪晩燮,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允
徐箕淳啓曰,左右史不可不備,檢閱李啓宇,旣有只推之命,卽爲牌招入直,何如?傳曰,允。
又啓曰,左右史不可不備,別兼春秋洪鍾應,卽爲牌招入直,何如?傳曰,允。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以檢閱李啓宇牌不進罷職傳旨,傳于徐箕淳曰,只推。
徐箕淳,以侍講院言啓曰,新除授兼弼善李敦榮,司書李發源,除拜屢日,尙不出肅,卽爲牌招察任,何如?傳曰,允。
金裕憲,以都摠府言啓曰,今日入直內三廳武兼禁軍及軍兵等當爲中日習射技,而雨勢如此,不得設行之意,敢啓。傳曰,知道。
又以都摠府言啓曰,副摠管李瀅夏以同義禁府事,本府坐起,晝仕出去之意,敢啓。傳曰,知道。
吏曹啓目,粘連觀此弘文館校理趙秉憲上疏,則以爲,臣姑母夫左承旨徐左輔,見帶春秋館修撰官矣,臣之所叨記注兼銜,在所當減,亟令選部照例遞改亦爲白臥乎所,相避之法,在下當遞,趙秉憲所帶春秋館記注〈官〉之任,今姑減下,何如?判付啓依允。
義禁府啓目,粘連向前柳本藝亦,日省錄修正時,當入條件之見漏,極爲疎忽,以此照律,何如?判付啓依允。
校理趙秉憲疏曰,伏以,臣姑母夫行左承旨徐左輔,見帶春秋館修撰官矣,臣之所叨記注兼銜,援以公格,在所當減。伏乞聖明,亟令選部照例遞改焉。臣無任云云。省疏具悉。疏辭下該曹稟處。
上在昌德宮。停常參·經筵。
南履懋啓曰,明日祈雨祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金裕憲啓曰,右副承旨徐箕淳今日不爲仕進,卽爲牌招,何如?傳曰,允。
南履懋啓曰,卽者檢閱李公翼以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以別兼春秋洪鍾應牌不進罷職傳旨,傳于南履懋曰,只推。
南履懋啓曰,左右史不可不備,別兼春秋洪鍾應,檢閱李啓宇,竝卽牌招入直,何如?傳曰,允。
又啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以右副承旨徐箕淳牌不進罷職傳旨,傳于金裕憲曰,只推。
以別兼春秋洪鍾應牌不進罷職傳旨,傳于南履懋曰,只推。
傳于南履懋曰,發遣吏郞諸執事,淸齋與否,摘奸以來。
以公忠監司洪羲瑾狀啓,恩津縣監鄭在容遭母喪事,傳于南履懋曰,令該曹口傳差出,催促下送。
吏曹口傳政事,以趙爲恩津縣監。
禮曹,三次祈雨祭,不卜日來六月初一日,南壇雩祀壇,依例遣從二品虔誠設行,何如?判付啓,依所啓施行爲良如敎。
南履懋,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
義禁府照目,粘連奎章閣檢書官柳本藝矣本府議啓內,日省錄修正時,當入條件之見漏,極爲疎忽,以此照律,罪笞四十收贖,附過還職,私罪,奉敎依允。
檢閱李公翼疏曰,伏以,臣母痰癖之症,已成貞痼,苦歇無常,顧臣情理,實難離捨,而史直不可暫曠,雖不得不黽勉就直,每當夕鑰,下伻信斷,中宵繞壁,心焉如割,卽接家信,臣母宿病,近因旱熱轉甚,諸症越添,食飮全却,氣息凜綴,刀圭之試,扶護之節,惟臣是俟,促令歸視,方寸煎灼,按住不得,玆敢短章呼籲,徑出禁扄。伏乞聖慈,亟遞臣職,俾便救護,重勘臣罪,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房都提調金履喬,提調趙寅永,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
申在植啓曰,明日常參·經筵,取稟。傳曰,停。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
金裕憲啓曰,備邊司郞廳來言,今日賓廳日次,而祈雨祭齋戒相値,不得來會云矣,敢啓。傳曰,知道。
傳于金裕憲曰,傳香承旨馳詣宗廟·景慕宮,奉審摘奸,仍詣受香諸處,一體奉審摘奸以來。
申在植啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以別兼春秋洪鍾應牌不進罷職傳旨,傳于申在植曰,只推。
以司謁趙應星手本,別監尹文昌,率畜娼妓,出外風樂之狀,萬萬痛駭,爲先除下,其罪狀令攸司從重科治事,傳于南履懋曰,爲先除下,令攸司照律嚴勘。
申在植,以吏曹言啓曰,因公忠監司洪羲瑾狀啓,道內上京守令催促下送事,允下矣。自臣曹催促,則丹陽郡守李游,平澤縣監具秉魯,俱已下去云,延豐縣監朴有壽,初三日下去云,瑞山郡守李守益以省掃事,受由於京畿坡州地云,卽速還官之意,發關知委於該道道臣處,而報恩郡守金來淳身病沈重,不得下去云,雖未知病勢之如何,而狀請催促之下,有難等待其差歇,罷黜,何如?傳曰,允。口傳差出,催促下送。
吏曹口傳政事,以李允植爲報恩郡守。
左副承旨金裕憲書啓,臣承命馳詣宗廟,罇所奉審則無頉,祭物·祭器·祭井看審則精潔,諸執事進排官摘奸則無頉,仍詣景慕宮,罇所奉審則無頉,祭物·祭器·祭井看審則精潔,諸執事進排官摘奸則無頉,仍詣南壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉矣,臣則還詣南壇享所,仍留監祭,待將事還奉神位版後,復命之意,敢啓。傳曰,知道。
南履懋,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,國綱解紐,百隷怠惰,以至祀享之莫嚴莫重,而甚或有當齋而不齋,當糾而不糾,屢煩察飭,尙踵謬習,固已萬萬可該,至若旱乾圭璧之擧,虔誠致敬,尤當靡不用極,雖未知近日享官以下諸執事之類,果能恪遵定式,罔敢違越,而苟有一毫不謹於此,則大非所以嚴祀典重神道之義也,自今入齋之初,受香之後,復或犯科,隨現嚴勘,而不能摘發之承旨吏郞,亦難免重繩,以此意另加申飭,何如?傳曰,允。
又以備邊司言啓曰,卽見開城留守李鼎臣所報,則以爲,本府屬舊豐德所在年還糶糴,數旣零星,而農節輸納,爲弊甚多,本司會付春牟七十六石零,請依他還之例,許令從民願換作租還,春糶秋糴矣,夏穀設置,原有意義,而此則數旣零星,徒貽民弊,依所報以牟換租之意,分付,何如?傳曰,允。
又以備邊司言啓曰,湖西詳定權減條,許令自明年復舊,而本道所在均廳穀嶺南移負米,與元常賑穀貸劃穀,一體開錄,盡分取耗,作爲詳定給代及常賑應下之需,餘外事目,更爲條例登聞之意,草記行會矣,卽見該監司洪羲瑾狀啓,則以爲,成出節目上送,而合錄穀數,終涉不敷,就常賑應下中水使所封連日進上生鰒價米四十石,依他例移屬於儲置,成歡驛復戶給代米一百二十石,以某樣穀應加分耗條劃給事,請令廟堂稟旨分付矣,取見其新定節目,條列消詳,庶可永久遵行,第本穀耗條,僅能排比於應下,無以蓄儲於贏餘,則水營所封連日生鰒價米之以儲置上下,成歡驛復給代之以加分耗移劃,數雖無多,亦可有補於合錄實數,竝依狀請施行,而嗣後句檢之方,樽節之道,另加申飭,俾無一毫濫用,更煩區劃之弊,何如?傳曰,允。
又以訓鍊都監言啓曰,本局別將尹義儉,身病甚重,勢難察任,改差,何如?傳曰,允。
上在昌德宮。停常參·經筵。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
又啓曰,來初五日,朝參日次矣,敢稟。傳曰,停。
鄭知容啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于南履懋曰,下直守令留待。
傳于南履懋曰,下直守令入侍。
鄭知容啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以別兼春秋洪鍾應牌不進罷職傳旨,傳于鄭知容曰,只推。
以平安監司沈能岳狀啓,龍川府使李周聖,以其親病,連呈辭狀,不得已罷黜事,傳于鄭知容〈曰〉,令該曹口傳差出,催促下送。
以京畿監司李羲準狀啓,抱川縣監未差之代,令該曹擇差下送事,傳于鄭知容曰,令該曹口傳差出,催促下送。
鄭知容,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以侍講院言啓曰,輔德尹聲大入直矣,以掃墳事纔已下直出去,上番闕直,事甚未安。兼輔德金英淳,以閣臣除本仕,弼善閔泰鏞,兼弼善李敦榮,文學李寅皐,兼文學金景善,竝卽牌招,推移入直,何如?傳曰,允。
南履懋,以刑曹言啓曰,以司謁趙應星手本,別監尹文昌,率畜娼女,打破妓家,風樂於門外事,傳曰,爲先除下,令收司照律嚴飭事,命下矣。身爲掖屬,此時張樂,罪在罔赦,不可比擬於致齋日動樂之類,謹依大典所載張樂挾娼者,不限年定配之文,尹文昌,平安道陽德縣,不限年定配所,卽爲押送之意,敢啓。傳曰,知道。
敦寧都正洪晩燮疏曰,伏以臣伏奉除旨,以臣爲敦寧府都正,召牌儼臨,臣兢惶感激,不得不章皇出肅,粗伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,令該曹照例遞改,俾存公格,以安私分,千萬幸甚。臣無任云云。省疏具悉。所請依施。
壬辰六月初一日辰時,上御熙政堂。下直守令入侍時,同副承旨南履懋,假注書李繪九,記注官金熙逌,記事官李啓宇,甲山府使洪梡,金城縣令金鼎集以次進伏訖。上命守令進前奏職姓名,梡·鼎集各進奏職姓名。上曰,就座。履懋曰,宣諭何以爲之乎?上曰,出去爲之。仍命退。梡等先退,承史以次退出。
上在昌德宮。停常參·經筵。
自巳時至申時,日暈。
徐左輔啓曰,明日祈雨祭齋戒相値,視事頉稟之意,敢啓。傳曰,知道。
徐箕淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐左輔啓曰,右承旨鄭知容,左副承旨金裕憲,今日不爲仕進,竝卽牌招,何如?傳曰,允。
又啓曰,事變假注書林亨洙,身病猝重,勢難察任,今姑改差,何如?傳曰,允。
林亨洙改差,代以金鳳梧爲事變假注書。
徐左輔啓曰,檢閱李公翼,由限已過,卽爲牌招入直,何如?傳曰,允。
又啓曰,卽者檢閱李啓宇,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以檢閱李公翼牌不進罷職傳旨,傳于徐左輔曰,只推。
徐左輔啓曰,左右史不可不備,檢閱李公翼,旣有只推之命,更爲牌招入直,何如?傳曰,允。
徐箕淳啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于徐箕淳曰,只推。
以右承旨鄭知容,左副承旨金裕憲牌不進罷職傳旨,傳于徐左輔曰,只推。
以別兼春秋洪鍾應牌不進罷職傳旨,傳于徐左輔曰,只推。
以檢閱李啓宇牌不進罷職傳旨,傳于徐左輔曰,只推。
以檢閱李公翼再牌不進罷職傳旨,傳于徐左輔曰,只推。
傳于徐左輔曰,發遣吏郞,諸執事淸齋與否,摘奸以來。
吏曹口傳政事,以柳鎬源爲龍川府使,林膺洙爲抱川縣監。
禮曹,四次祈雨祭不卜日,今六月初四日,北郊遣從二品,社稷遣正二品,虔誠設行事,知委,何如?判付啓,依所啓施行爲良如敎。
徐左輔,以入廟都監都提調意啓曰,今此入廟時,魂宮冊欌·印欌·祭器·床卓,仍用與新造者,臣等當爲奉審擧行矣,奉審吉日,令禮曹推擇,何如?傳曰,允。
又以入廟都監都提調意啓曰,都廳郞廳二員,別單書入之意,敢啓。傳曰,知道。
又以入廟都監都提調意啓曰,本都監監造官三員,別單書入之意,敢啓。傳曰,知道。
入廟都監都廳趙斗淳·李敦榮,監造官韓正敎·林逈鎭·金喬根。
徐左輔,以入廟都監都提調意啓曰,本都監監造官前參奉韓正敎,前守奉官金喬根,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇韓正敎·金喬根竝單付。
徐左輔,以入廟都監都提調意啓曰,本都監各房郞廳·監造官分房,別單書入之意,敢啓。傳曰,知道。
又以入廟都監都提調意啓曰,本都監別看役前知事李興潤,兼司僕將洪應燮,前營將金履昇差定,使之擧行,何如?傳曰,允。
又以入廟都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
徐箕淳,以都摠府言啓曰,副摠管李忠運,以摠戎中軍,本營褒貶講坐起事,南別營晝仕出去之意,敢啓。傳曰,知道。
義禁府啓目,錦山郡守趙徹永原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
徐左輔啓曰,明日常參·經筵,取稟。傳曰,停。
金裕憲啓曰,大司憲宋稺圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
徐左輔啓曰,右承旨鄭知容,同副承旨南履懋,今日不爲仕進,竝卽牌招,何如?傳曰,允。
傳于徐左輔曰,禮房承旨,馳詣社稷,奉審摘奸,仍詣受香所,一體奉審摘奸以來。
徐左輔啓曰,左右史不可不備,檢閱李啓宇·李公翼,旣有只推之命,竝卽牌招入直,何如?傳曰,允。
以同副承旨南履懋牌不進罷職傳旨,傳于鄭知容曰,只推。
以檢閱李公翼牌不進罷職傳旨,傳于鄭知容曰,只推。
徐左輔,以禮曹言啓曰,卽接延慶墓守衛官所報,則本墓所三年內祭奠時造泡香盤等節,淸涼寺僧徒,專當使役,而三年後祭享時造泡香盤僧,亦當定置,以淸涼寺僧,仍爲擧行事,合便宜云矣,依所報定給使役,何如?傳曰,允。
上在昌德宮。停常參·經筵。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐左輔啓曰,明日常參·經筵,取稟。傳曰,停。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐左輔啓曰,右副承旨徐箕淳,同副承旨南履懋,今日不爲仕進,竝卽牌招,何如?傳曰,允。
金裕憲啓曰,大司憲宋稺圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
以右副承旨徐箕淳,同副承旨南履懋牌不進罷職傳旨,傳于鄭知容曰,只推。
以濟州防禦使韓應浩狀啓,旌義縣船人康汝信漂流渰死事,傳于金裕憲曰,康汝信之生前,如有身·還布,蕩減事,分付。
鄭知容,以入廟都監都提調意啓曰,本都監監造官林逈鎭,時帶永禧殿參奉矣,職務相妨,令該曹口傳,閑司相換,何如?傳曰,允。
吏曹口傳政事,永禧殿參奉林逈鎭,繪工監役韓羲新相換。
鄭知容,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以戶曹言啓曰,卽接禮曹啓下移文,則因奉常寺所報,文祜廟四仲朔四名日及延慶墓忌辰祭四名日祭,各祭享物種依前例,令戶曹磨鍊事,入啓依允矣,依前例加定,分道別單書入之意,敢啓。傳曰,知道。
又以戶曹言啓曰,卽接禮曹啓下移文,則因奉常寺所報,永安府院君房四仲朔四名忌日祭物種,依前例令戶曹磨鍊事,入啓依允矣。依前例加定,分道別單書入之意,敢啓。傳曰,知道。
金裕憲,以都摠府言啓曰,副摠管李德鉉,以漢城府左尹,本曹坐起晝仕出去,而逐日赴坐煩稟未安,入番間除草記往來之意,敢啓。傳曰,知道。
義禁府啓目。粘連向前趙徹永亦,道啓雖甚臚列,初無指的,爰辭若是條辨,有難臆斷是白乎矣,旣罪請拿,事面非輕,不可以囚供,有所曲恕,以此照律,何如?判付啓依允。
上在昌德宮。停常參·經筵。
永安府院君安葬時,中宮殿望哭後,大殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。中宮殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫官,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
藥房都提調金履喬,提調趙寅永,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候一樣矣,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐左輔啓曰,明日祈雨祭齋戒相値,視事頉稟之意,敢啓。傳曰,知道。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
南履懋啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于南履懋曰,只推。
以平安監司沈能岳狀啓,成川府使李穆淵,慈山府使李根中,永柔縣令洪耆周,江西縣令金泳根,竝令該曹催促下送事,傳于徐左輔曰,令該曹不多日內下送事,分付。
以咸鏡監司朴宗薰狀啓,文川郡元再承妻金氏,冒焰投身護夫偕死事,傳于徐左輔曰,遐陬孺婦有此烈操,褒嘉之典,令該曹稟處。
傳于徐左輔曰,發遣吏郞,諸執事淸齋與否,摘奸以來。
禮曹,五次祈雨祭不卜日,今六月初七日,宗廟遣正二品,虔誠設行事,知委,何如?判付啓,依所啓施行爲良如敎。
徐左輔,以禮曹言啓曰,卽接龍仁幼學李漢杓所志,則以爲,族姪儒秀嫡妾俱無子,以其同姓十六寸兄彦秀第二子益彬,欲爲繼後,兩家相議完定,未及禮斜,而兩家父母俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李漢杓所訴旣如此,依定式李彦秀第二子益彬,立爲李儒秀之後,何如?傳曰,允。
又以承文院都提調意啓曰,校書分館人林亨洙·朴景憲·田栽五·白潤鶴,聞其地處,令置國子而入於無點,公議稱屈,成均分館人卓宗述,當降而陞,不無物論云,分館後若有如此之人,則揀擇時陞降,多有已例,上項林亨洙等四人,竝以國子施行,卓宗述,以芸閣施行之意,分付,何如?傳曰,允。
又以承文院都提調意啓曰,文臣登科時,年滿五十人,分館後陞六,載在法典矣。今亦有如此之人,依例陞六之意,分付銓曹,何如?傳曰,允。
鄭知容,以戶曹言啓曰,藍染紬,依中宮殿進上例,供上于嬪宮事,奉承傳敎矣,自今年爲始,年例擧行之意,敢啓。傳曰,知道。
金裕憲,以兵曹言啓曰,今六月初七日,宗廟祈雨祭時,守門當爲塡差,而本曹郞廳五衛將,除入直,排擬苟艱,依定式軍門將官,代差以入之意,敢啓。傳曰,知道。
義禁府照目,粘連錦山前郡守趙徹永矣,本府議啓內,道啓雖甚臚列,初無指的,爰辭若是條辨,有難臆斷是白乎矣,旣罷請拿,事面非輕,不可以囚供,有所曲恕,以此照律,罪笞五十收贖,解見任別敍私罪,奉敎依允爲旀,功減一等爲良如敎。
上在昌德宮。停常參·經筵。
徐箕淳啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之竟,敢啓。傳曰,知道。
徐左輔啓曰,明日·再明日,明陵忌辰祭齋戒正日相値,視事頉稟之意,敢啓。傳曰,知道。
又啓曰,右承旨鄭知容,左副承旨金裕憲,今日不爲仕進,竝卽牌招,何如?傳曰,允。
又啓曰,假注書李心容,身病猝重,勢難察任,今姑改差,何如?傳曰,允。
李心容改差,代以成原默爲假注書。
傳于徐左輔曰,禮房承旨,馳詣宗廟,奉審摘奸以來。
徐箕淳啓曰,行都承旨申在植藥院進,行左承旨徐左輔監祭進,右承旨鄭知容,左副承旨金裕憲傳旨未下,同副承旨南履懋受由在外,臣獨在院,伴直無人,行都承旨申在植,所當牌招,而拘於廳規,不得請牌,何以爲之?敢稟。傳曰,牌招。
以右承旨鄭知容,左副承旨金裕憲牌不進罷職傳旨,傳于徐箕淳曰,只推。
徐箕淳啓曰,行都承旨申在植牌不進,伴直無人,左副承旨金裕憲,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金裕憲牌不進,伴直無人,右承旨鄭知容,所當牌招,而拘於廳規,不得請牌,何以爲之?敢稟。傳曰,牌招。
以左副承旨金裕憲牌不進罷職傳旨,傳于徐箕淳曰,只推。
徐箕淳,以吏曹言啓曰,平安監司沈能岳狀啓,成川府使李穆淵,慈山府使李根中,永柔縣令洪耆周,江西縣令金泳根,受由上京,姑未還官是白如乎,見今農務方殷,旱乾頗甚,此時守令之曠官,誠極可悶,竝令該曹催促下送事,判付內,令該曹不多日內下送事,分付事判下矣,自臣曹催促,則慈山府使李根中,永柔縣令洪耆周,今月初八日,俱以爲下去云,江西縣〈令〉金泳根,時在京畿驪州地云,發關知委於該道道臣處,使之催促下送,而成川府使李穆淵,身病沈重,不得下去云,罷黜,何如?傳曰,允。
又以吏曹言啓曰,新除授咸鏡道都事卜來相,除拜後過限未肅拜,依例改差,何如?傳曰,允。
上在昌德宮。停常參·經筵。
自人定至初八日開東,灑雨下雨,測雨器水深四分。
金裕憲啓曰,來十一日,朝參日次矣,敢稟。傳曰,停。
徐箕淳啓曰,來十一日,輪對日次矣,敢稟。傳曰,當次人受點,後日次來待。
金裕憲啓曰,大司憲宋稚圭,掌令李應信在外,執義申冕周,掌令盧尙義,持平李垿·許晟呈辭,監察茶時之意,敢啓。傳曰,知道。
以右承旨鄭知容牌不進罷職傳旨,傳于金裕憲曰,只推。
金裕憲啓曰,假注書成原默,時無職名,令該曹依例付軍職,冠帶常仕,何如?傳曰,允。
金裕憲,以刑曹言啓曰,各司下隷之互相推治,固當往復相議,不失雍容,況捕廳乃臣曹屬司,則事體自別,而右邊捕盜大將金煐,因一微事,多發捕校,曹隷屢名,初不關由,昏夜伺侯,結縛捉去,杖之囚之,本事不過是下屬胥失,而曹隷,旣自臣曹嚴懲,則有何可怒之端,而不思自治廳校,乃反擅捉法隷,光景無異治賊,擧措有若逞氣,事未前有,大關體例,該廳行首捕校,當自臣曹嚴刑照律,而其在振朝綱杜後弊之道,不可置而不論,當該捕將校金煐,施以罷職之典,何如?傳曰,允。
金裕憲啓曰,因刑曹草記,右邊捕盜大將金煐,施以罷職之典事,允下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李鐵求,卽爲牌招傳敎,何如?傳曰,允。
兵曹,以李升權爲右邊捕盜大將。
金裕憲啓曰,新除授右邊捕盜大將李升權,卽爲牌招,命召及大將牌傳令牌傳授,何如?傳曰,允。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深二寸九分。
夜自三更至初九日開東,灑雨下雨,測雨器水深三分。
徐箕淳啓曰,明日常參·經筵,取稟。傳曰,停。
金裕憲啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
申在植啓曰,行左承旨徐左輔,右承旨鄭知容,今日不爲仕進,竝卽牌招,何如?傳曰,允。
以右承旨鄭知容牌不進罷職傳旨,傳于金裕憲曰,只推。
徐箕淳,以禮曹言啓曰,屢薦圭璧之餘,甘澍伊始,爲民事誠爲萬幸,見今東風連吹,濃雲四布,將有霈然之望,六次祈雨祭,姑爲觀勢設行,何如?傳曰,允。
上在昌德宮。停常參·經筵。
徐箕淳啓曰,明日常參·經筵,取稟。傳曰,停。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙義,持平李垿·許晟牌不進罷職傳旨,傳于徐箕淳曰,只推。
以慶尙監司金陽淳狀啓,善山府沈能梡武斷之習,另飭該府,詳査禁戢事,傳于徐箕淳曰,此習不可另飭而止,照律嚴處事,分付。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,取考謄錄,則戊子年靑陽府夫人卒哭祭時,中宮殿望哭之禮,因特令磨鍊擧行矣,今六月十一日永安府院郡卒哭祭時,中宮殿望哭儀註,依已例磨鍊,直爲書入中宮殿之意,敢啓。傳曰,知道。
又以入廟都監都提調意啓曰,臣與都監堂郞,進詣魂官奉審,而祭哭與各樣諸具之可以移用者及改備與新造,竝爲別單書入之意,敢啓。傳曰,知道。
又以兵曹言啓曰,今月十二日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以趙存中爲內禁將。
徐箕淳,以備邊司言啓曰,卽聞再昨日秋曹草記,捕將請罷之後,自該曹推捉捕校,則曹隷輩成群作黨,乘時肆氣,各持梃棒,突入捕廳,無數作拏,又往捕將之軍官廳,打破房屋,解縱諸囚,擧措之凶悖,景色之危凜,萬目皆覩,街市喧傳,捕校之被打致傷,不可勝數,甚至有卽地致斃者云,若有一分法紀,寧有如許變怪,殺獄自有當律,該司卽當按例擧行,而若論此輩之罪,人命致死,猶屬餘事,大抵近來紀綱解弛,民不畏法,頑蠢之類,稍有黨與之衆,則恃而怙縱,無事不爲,此習不懲,亂之攸階,今此諸隷所犯群聚叫嚷,凌逼官府,有浮於强盜之搶財,打破公廳,解縱囚徒,亦犯於劫牢之一律,此而不用當律,何以戢民頑而遏亂萌乎,其中造意創亂之漢,令法司嚴覈査出,出付軍門,梟首警衆,其餘同惡諸漢,亦竝嚴刑,遠惡地充軍,至於秋曹堂上,則向來筵奏批旨,以捕校之還復古規,不容蔑視,飭敎,何如?則今以曹隷之推治,直請捕將之罷職,設有已例,難免不審,從重推考,捕校之直爲發差,下輩之不能操束,致此紛紜,其失尤大,該堂亦爲捧現告,施以譴削之典,何如?傳曰,允。
上在昌德宮。停常參·經筵。
藥房提調趙寅永,右承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐箕淳啓曰,明日常參·經筵,取稟。傳曰,停。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,柔院僉使裵化鳳下直,長弓一張,長箭一部,片箭一部,筒兒一箇賜給。
傳于金裕憲曰,卽見秋曹坐單,飭批之後,焉敢懸病,卽爲牌招開坐。
金裕憲啓曰,刑曹判書徐耕輔,參判權敦仁牌不進推考傳旨,今方捧入,而飭敎開坐之下,如是違牌,事體所在,誠極未安。竝更牌招,以爲開坐之地,何如?傳曰,允。
又啓曰,刑曹判書徐耕輔,參判權敦仁再牌不進推考傳旨,今方捧入,而飭敎開坐之下,連事違召,無意承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
以平安監司沈能岳狀啓,義州府前五衛將林尙沃之出捐錢財,賙救災民,誠極嘉尙,論賞一款,令該曹稟處事,傳于鄭知容曰,輕財恤難,甚庸嘉尙,令廟堂褒典稟處。
以平安監司沈能岳狀啓,江界府人物沙汰致死事,傳于鄭知容曰,汰壓致死,極爲慘然,生前如有還布,竝蕩減,而被雹淺深,待邑報,卽爲登聞事,分付。
鄭知容,以內醫院提調意啓曰,副提調申在植,今日問安,不爲仕進,卽爲牌招,何如?傳曰,允。
又以吏曹言啓曰,卽接江原監司李憲瑋移文,則以爲,金化縣監李敏榮,以親患往護事,受由上京,金城縣令金鼎集,麟蹄縣監鄭基重,下批有日,亦來到任,而見今旱災太甚,祈雨祭次第設行,此祭曠官,試甚悶然,三邑守令,竝自本曹,催促下送事爲辭矣,金城縣令金鼎集,麟蹄縣監鄭基重,俱已辭朝下去,金化縣令李敏榮處,自臣曹催促,則身病沈重,不得下去云,雖未知病勢之如何,而當此祈雨祭設行之時,有難等待其差歇,罷黜,何如?傳曰,允。
又以入廟都監都提調意啓曰,入廟時神輦·神輿,當以葬禮時所用仍用,而修補與否,不可不預先看審,以外司僕寺所在,依前例陪來奉審之意,敢啓。傳曰,知道。
又以入廟都監都提調意啓曰,本都監始役吉日,令日官全啓煥推擇,則今月十一日爲吉云,以此日擧行,而自始役日,郞廳·監造官中一員,依例省記輪回入直之意,敢啓。傳曰,知道。
又以奉常寺都提調·提調意啓曰,東籍親耕田所種大麥打作,則所出爲六石十斗,小麥打作,則所出爲十三斗之意,敢啓。傳曰,知道。
金裕憲,以兵曹言啓曰,今此文祜廟入廟時,陪衛當爲磨鍊,而謹考謄錄,則己酉年文禧廟入廟時,攝翊衛司二員,分兵曹·分都摠府,堂上·郞廳各一員,五衛將二員,武臣兼宣傳官八員,禁軍一百人,挾神輿軍六十名,前後牌二百名,訓局軍磨鍊矣,今番則何以爲之乎?敢稟。傳曰,依此爲之。
刑曹判書徐耕輔,參判權敦仁等疏曰,伏以臣等,卽伏見籌司草記下者,有草記堂上重推發差該堂譴削之命矣,當初臣曹草記,卽不過格例間事,下隷推治,雖曰微事,當日擧措,實乖事體,不得已有請罷之擧矣,草記纔徹之後,捕校輩又復敺打秋堂之帶隷,所以有發差推捉,而豈意曹隷,乃敢乘時憑藉,作此無前之變怪哉,若論其不善操束之失,臣等與該堂一也,伊日差撥,雖出各手,常時管領,均有其責,臧否得失義無異同,今乃一曹之中,區別彼此,論勘之際,輕重懸殊,反顧循省,寧不慙悚,倖逭終涉苟且,私義有關廉維,更以何顔自同無故,晏然於掌法詳讞之地乎,仍伏念臣等,俱以無似,冒叨匪據,威信未孚,而不能爲屬司之嚴憚,駕馭無素,而不能戢厮隷之姿橫,馴致意外之事端,轉成一場之光景,溯究厥由,莫非臣等不職之罪,委任之意,果安在哉,苟欲使理官得重,處置得宜,則斥黜之罰,宜自臣等而先之,此尤臣等難冒之端也,嚴覈有命,擧行時急,而罪著僨誤,義難冒當,聯陳短章,仰瀆崇聽。伏乞聖上,亟降處分,重勘臣等之罪,使朝綱肅而私分安焉。臣等無任云云。答曰,省疏具悉。本事之是非姑捨,常時不能操束之失,烏可免乎,此輩之蔑法干紀,做出無前之變怪,於卿宰尙然,平日之侵虐異橫,貽害閭巷,推此可知,苟有一分紀綱,寧有如許變怪乎,卿等姑先施以越俸三等之典,卽爲戴罪擧行。
上在昌德宮。停常參·經筵。
永安府院君卒哭特,中宮殿望哭後,大殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。中宮殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
徐箕淳啓曰,明日常參·經筵,取稟。傳曰,停。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
申在植啓曰,行左承旨徐左輔,今日不爲仕進,卽爲牌招,何如?傳曰,允。
金裕憲啓曰,刑曹判書徐耕輔,參判權敦仁三牌不進推考傳旨,今方捧入,而嚴飭之下,一向違召,無意開坐,事體所在,萬萬未安。所當更請牌招,而係是一日四牌,何以爲之?敢稟。傳曰,更爲嚴飭牌招。
又啓曰,刑曹判書徐耕輔,參判權敦仁牌不進推考傳旨,今方捧入,而嚴飭開坐之下,如是違牌,事甚未安。竝更牌招,何如?傳曰,嚴飭牌招。
又啓曰,刑曹判書徐耕輔,參判權敦仁再牌不進推考傳旨,今方捧入,而屢度嚴飭之下,連事違召,無意開坐,事體所在,誠極未安。所當更請牌招,而係是一日三牌,何以爲之?敢稟。傳曰,越俸,已是輕罰,而特敎申飭之下,連事違傲,不卽擧行,尤極駭然,竝罷職,其代,李羲甲·申絅除授,卽爲牌招擧行。
徐箕淳啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李光文,參議趙秉鉉俱爲病不來,參判朴宗琦未肅拜,不得開政云,竝卽牌招,何如?傳曰,允。
又啓曰,吏曹判書李光文,參判朴宗琦,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李光文,參判朴宗琦,參議趙秉鉉再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招,如有違牌,勿爲呼望。
金裕憲啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
有政。吏批,判書李光文進,參判朴宗琦陳疏,參議趙秉鉉進,右副承旨徐箕淳進。啓曰,春坊闕員,今當差出,而擬望之人乏少,相避竝擬,何如?傳曰,允。以閔泰鏞爲副應敎,李肯愚爲兼司書,趙秉常爲敦寧都正,宋啓幹爲刑曹參議,朴綺壽爲知經筵,李寅泰爲同經筵,金弘根爲同春秋,鄭憲容爲敦寧主簿,成泳默爲引儀,李相璜爲司僕都提調,鄭元容爲宗簿提調,李紀淵爲尙衣提調,趙萬永爲軍器提調,朴宗琦爲內資提調,李翊會爲典醫提調,金英淳爲成川府使,朴民煥爲昆陽郡守,金善問爲珍島郡守,元錫周爲金化縣監,故學生沈景之·邊相顯·宋廷耈,以上贈童敎,孝行卓異贈職事承傳。
金裕憲,以兵曹言啓曰,文臣兼宣傳官趙秉憲,病難供職,呈狀乞遞,改差,何如?傳曰,允。
兵批,判書宋冕載進,參判李志淵病,參議洪祐爕入直進,參知洪遠謨病,左副承旨金裕憲進。以鄭基一爲都摠管,尹致謙爲同知,李復淵爲同知,李鍾英爲訓鍊都正,李義權爲宣傳官,尹喜柱爲宣傳官,鄭鴻晉爲五衛將,李濟年爲五衛將,李會默爲五衛將,李浩文爲五衛將,李橚爲五衛將,李潤奎爲五衛將,尹大東爲衛率,洪羲錫·宋應龍爲文兼,孫海根·沈宜永爲訓鍊主簿,許策·蔡東健爲部將,李思謙爲訓戎僉使,李惟穆爲全州營將,吳明善爲備邊郞,沈能俊爲管城將,金有豐爲鷺梁別將,金羲桓爲長山別將,副護軍洪晩燮·李亨權·魚錫命·金鍵,副司果申羲鍊,副司正成原默,同知李宜敎,寶化堡權管朴春慶,以上竝單付,及第辛東鉉·柳得齡,以上今加折衝加資事承傳。
兵批,再政。副摠管單鄭基一。
徐箕淳,以奎章閣言啓曰,原任提學金祖淳卒哭日,依定式遣檢書官,勸肉以來之意,敢啓。傳曰,知道。
金裕憲,以都摠府言啓曰,副摠管李忠運,以摠戎中軍,本營褒貶進參事,南別營晝仕出去之意,敢啓。傳曰,知道。
又以備邊司言啓曰,卽見平安監司沈能岳狀啓,則枚擧義州府尹南履炯牒呈,以爲本府前五衛將林尙沃,捐出數千餘金,助給百餘災戶,俾火餘民命,得免溝壑,實賴此人之力,合施褒奬之典,其論賞一款,令該曹稟處,而判付內輕財恤難,甚庸嘉尙,令廟堂褒典稟處事,命下矣。今此邊門重地,許多燒戶之奠接,多賴此人之出義捐助,而聖旨特加褒嘉,尤當拔例施賞,前五衛將林尙沃,相當外職卽爲調用事,分付兵曹,何如?傳曰,允。
又以備邊司言啓曰,卽見公忠監司洪羲瑾狀啓,則以爲,本道穀摠,自來不敷,只以應分之數,實無排巡之路,還軍餉留庫條中米·租·太各一千石,特許加分,咸鏡監司朴宗薰狀啓亦,以爲甲山·三水兩邑,係是尤甚,且其麥農最晩,目下事勢,專靠巡還,而穀簿不敷,排巡苟艱,就元還餉應留條中,各穀限三千石,特許加分事,竝請令廟堂稟旨分付矣,湖西列邑之還摠,實難排比,關北·三·甲之種糧,每患艱乏,而近來加分,亦多已例,兩道道臣所請數爻,依狀聞一體許施,何如?傳曰,允。
吏曹參判朴宗琦疏曰,伏以臣於見職,豈有一分堪承之望,而聖眷隆摯,恩點屢下,臣感激洪造,怵畏義分,冒沒出膺,亦非一再遭矣,今於宿趼之地,豈忽俟屨之義,而第臣毒添近日輪行之感冒,跨朔沈頓,證形危惡,胸膈痞滯,食飮如呑硬石,頭目暈眩,精爽若墜煙霧,以若貌樣,彈束趨造,非所可論,開政有命,召牌屢降,積犯逋慢,情窮勢蹙,玆敢疾聲呼籲於仁覆之下。伏乞聖慈,俯垂憐察,劃賜鐫改,以幸公私焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
自午時至人定,灑雨下雨,測雨器水深二寸。
金裕憲啓曰,明日常參·經筵,取稟。傳曰,停。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
吏批,再政。以金淵根爲景慕宮令。
金裕憲啓曰,行都承旨申在植藥院進,行左承旨徐左輔,右承旨鄭知容不爲仕進,右副承旨徐箕淳式暇,同副承旨南履懋受由在外,院中只有臣一人,伴直無人,右承旨鄭知容,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨鄭知容牌不進,伴直無人,行左承旨徐左輔所當牌招,而拘於廳規,不得請牌,何以爲之,敢稟。傳曰,知申與左承旨·同副承旨竝許遞,前望單子入之,待下批,牌招察任。
承旨前望單子入之,鄭基善·韓弘敎·洪遠謨落點。
金裕憲啓曰,右副承旨韓弘敎,時在廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,徐淇修落點。
傳于金裕憲曰,聞明溫公主病患極重云,遣御醫,持相當藥物,看病以來。
傳于金裕憲曰,吏·兵批歲抄點下者,依例捧傳旨。
傳于金裕憲曰,飭已施矣,狼川縣定配罪人洪宅榮放送。
金裕憲啓曰,大司諫宋稺圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
以右承旨鄭知容牌不進罷職傳旨,傳于金裕憲曰,只推。
傳于金裕憲曰,發遣吏郞,諸執事淸齋與否,摘奸以來。
以全羅監司李奎鉉狀啓,淳昌郡民家失火事,傳于金裕憲曰,方農之時,許多民戶之如是燒燼,聞甚驚慘,元恤典外,別加顧助,結構奠接之方,廟堂措辭分付,可也。
金裕憲,以侍講院言啓曰,弼善閔泰鏞入直矣,移拜副應敎,纔已出去,上番闕直,事甚未安。輔德尹聲大受由在外,兼輔德未差,兼弼善李敦榮,以入廟都監都廳除本仕,文學李寅皐,兼文學金景善,竝卽牌招,推移入直,何如?傳曰,允。
又以禮曹言啓曰,日前數寸之雨,雖得解渴,旋卽乾曝,見今初庚隔日,三農愆期,言念民事,轉益遑急,六次祈雨祭不卜日,今十四日,三角山·木覓山·漢江,遣近侍設行,而漢江則依例沈虎頭擧行,何如?傳曰,允。
又以禮曹言啓曰,入廟習儀節目,當爲磨鍊,而謹稽戊寅年祔宮時謄錄,則依先朝戊戌年以後各年祔廟習儀時已例,初二度,只緊關執事,一會于議政府行禮,三度,宗親每品各一員有堂上衙門堂郞各一員,自工曹至議政府行禮矣,今番初二度則依近例,只緊關執事磨鍊,而三度則亦依正日例,只有堂上衙門堂郞各一員,磨鍊擧行,何如?傳曰,允。
又以禮曹言啓曰,孝明世子入廟後,各祭享所用生猪,奉安祭爲始,令典牲署磨鍊進排事,啓下矣,卽接典牲署所報,則文祜廟祭享所用犧牲,依例加定,以爲及時擧行之地云矣,本廟四仲朔祭及無時別祭所用生猪,各一口磨鍊,給價需用事,分付戶曹,何如?傳曰,允。
以文學李寅皐,兼文學金景善牌不進罷職傳旨,傳于金裕憲曰,只推。
金裕憲,以兵曹言啓曰,今此移御慶熙宮時,隨駕軍兵,當爲磨鍊,而謹考謄錄,則辛未年移御時,訓鍊都監·禁衛營·御營廳馬步軍及摠戎使率該廳標下軍,竝屬先廂,而訓局步軍五哨爲後廂,禁軍全數磨鍊,留陳置之,戊寅移御時,訓局步軍十哨馬軍五哨爲先後廂,禁軍全數磨鍊,禁衛大將,率該營馬步軍留陳,而留營置之矣,今番則何以爲之?而禁·御兩營鄕軍,則今旣停番矣,敢啓。傳曰,依辛未年例爲之。
又以兵曹言啓曰,今此移御慶熙宮時,中宮殿侍衛,當爲磨鍊,而謹考謄錄,則在前移御時,分兵曹·分都摠府堂上郞廳各二員,五衛將二員,武兼四員,禁軍五十人,前後牌訓局步軍四百名磨鍊矣,今亦依此擧行,何如?傳曰,允。
又以兵曹言啓曰,今此移御慶熙宮時,嬪宮陪衛,當爲磨鍊,而謹考謄錄,則在前移次時,翊衛司一員,分兵曹·分都摠府堂上郞廳各一員,五衛將二員,武兼四員,禁軍二十人,前後射隊訓局步軍三百名磨鍊矣,今亦依此擧行,而分翊衛司則二員磨鍊,何如?傳曰,允。
又以兵曹言啓曰,今此移御慶熙宮時,王世孫陪衛,翊衛司全數,兵曹·都廳府堂上郞廳各一員,五衛將二員,武兼四員,挾輿軍訓局軍二十名,禁軍二十人,前後牌軍兵訓局步軍三百名磨鍊,何如?傳曰,允。
又以兵曹言啓曰,今此移御慶熙宮時,中宮殿侍衛,嬪宮陪衛,依前例分兵曹·分都摠府堂上郞廳,分翊衛司,臨時差出,何如?傳曰,允。
又以義禁府言啓曰,狼川縣定配罪人洪宅榮放送事,承傳啓下矣,江原道狼川縣定配罪人洪宅榮放送事,分付該道道臣之意,敢啓。傳曰,知道。
又以御營廳言啓曰,謹依啓下傳旨,罪人金千孫,當爲梟首,而今已日暮,則薄昏勿行死刑,載在法典,十三日則祈雨祭齋戒相値,過齋後擧行之意,敢啓。傳曰,知道。
刑曹啓目,謹依籌司草記,造意創亂罪人金千孫,屢次盤覈,今旣査得,所犯情節,無辭輸款,依例結案取招後稟處,而同惡諸漢,致死捕校,今方行檢,待獄案究竟,査實勘處,何如?判付啓依允。又啓目,粘連向前罪人金千孫,倡率諸隷,造意創亂節次,箇箇承款,依例結案取招,出付軍門,梟首警衆,何如?判付啓依允。
上在昌德宮。停常參·經筵。
明溫公主卒逝後,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上·大司諫單子問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上·大司諫單子問安。答曰,知道。擧哀後,大殿·中宮殿,內閣·政院·玉堂·朝廷二品以上·六曹堂上·大司諫單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。世孫宮,內閣·政院·玉堂·朝廷二品以上·六曹堂上·大司諫單子問安。答曰,知道。藥房口傳問安。答曰,知道。
徐淇修啓曰,明日常參·經筵,取稟。傳曰,停。
洪遠謨啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
又啓曰,三品官之無得過三日循例請牌,曾有定式矣,敦寧都正趙秉常,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
徐淇修啓曰,因禮曹草記,六次祈雨祭,今日當爲傳香,而昨日甘霈旣至二寸之多,見今雨意尙有繼霈之望,在前如此之時,有啓稟停止之例,何以爲之?敢稟。傳曰,停止。
內醫南正吉書啓,臣敬奉下敎,馳往于中部寬仁坊竹洞契明溫公主房,則病勢萬分危重,不得看審,只傳藥物之意,詮次啓達。傳曰,知道。
傳于徐淇修曰,病雖沈淹,猶冀萬一之幸,今聞長逝之報,慟矣慟矣,喪威之如是荐疊,實非人理之所可堪,慟矣慟矣,卒明溫公主喪,凡百擧行,一依福溫喪例爲之,東園副板一部輸送。
傳于金裕憲曰,親臨主第矣,該房知悉。
藥房口傳啓曰,卽伏見下敎,有親臨主第之命矣,喪威荐疊,聖懷震悼,乃以洩哀之念,欲爲動駕之擧,此實禮文之所載,天理人情之所當然,而第伏念節屆庚炎,日候蒸濕,勞動玉體,躬臨喪次,哭泣之節,不能自抑,則榮衛受損,勢所必至,是豈大聖人保嗇之方哉。伏願勉回至情,亟寢成命,臣等職在保護,竊不勝憧憧憂慮,惶恐敢啓。答曰,知道。旣有成命,勿煩。
行都承旨鄭基善,左承旨鄭知容,右承旨金裕憲,左副承旨徐箕淳,右副承旨徐淇修,同副承旨洪遠謨等啓曰,臣等卽伏見傳敎下者,有主第親臨之命,仰想止慈之情,荐當至切之慼,慘慟悲悼,必欲臨視,此固情理之所不容已,而第今庚炎甚酷,雨意未霽,觸冒蒸炎,勞動旣多,任情哭泣,哀慟易過,諸節之受損,勢所必至,群情之憂慮,容有極哉,自內擧哀,亦旣伸情,喪次躬臨,祗益疚懷。伏願勉抑慈情,亟寢成命,千萬顒祝,惶恐敢啓。答曰,知道。已諭於藥院口啓之批矣。
鄭基善啓曰,藥房三提調,爲承候來待矣。傳曰,入侍。
洪遠謨啓曰,時原任大臣,爲承候來待矣。傳曰,入侍。
疊又啓曰,時原任閣臣,爲承候來待矣。傳曰,入侍。
傳于徐淇修曰,明溫繼後,問於本家,成服前定入。
徐淇修,以禮曹言啓曰,五禮儀公主之喪,自上有擧哀之節,而取考謄錄,則或因特敎擧行矣,自下不敢循例取稟之意,敢啓。傳曰,自內爲之。
洪遠謨啓曰,今日動駕,兩司侍臣,當爲進參,除在外外,未肅拜·呈告人員,竝卽牌招,何如?傳曰,允。
金裕憲,以兵曹言啓曰,今六月十三日親臨主第時,侍衛軍兵,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍三哨,訓將率領爲先後廂,留陣·留營置之,禁軍三番爲之。
藥房口傳再啓曰,臣等以主第親臨之請寢,俄有口啓,又至面陳,竝未蒙允兪矣,臣等固知我聖上,以止慈之情,當至切之慼,必欲臨視於禭殮之前者,誠出於哀之至禮之宜,而臣等區區下情,竊伏以爲此時聖懷之暫洩,無益於悼慟,玉體之勞動,有乖於節宣,況今雨意滿盈,暑氣蒸鬱,尤非觸冒動駕之時,臣等焦遑之憂,轉益如灼,玆敢申控微忱,伏乞亟加三思,特寢成命焉,惶恐敢啓。答曰,知道。情理絶悲,不能自已,必欲臨視,卿等之苦懇如此,姑爲勉從。
徐淇修,以侍講院言啓曰,上番連日闕直,事甚未安。文學李寅皐,兼文學金景善,旣有只推之命,竝卽牌招,兼輔德·弼善未差之代,令政院稟旨變通差出,以爲推移入直,何如?傳曰,允。
徐淇修啓曰,因侍講院草記,上番連日闕直,事甚未安。兼輔德·弼善未差之代,令政院稟旨變通差出事,允下矣。未差之代,政官牌招,開政差出,何如?傳曰,前望單子入之。
春坊前望單子入之,兼輔德閔致成,弼善金羽根落點。
禮曹,今此明溫公主之喪,第四日成服後,依例遣內侍致祭,而祭文,令藝文館撰出,何如?判付啓,祭文當親撰以下矣。
以京畿監司李羲準狀啓,陽智縣民家失火事,傳于鄭知容曰,一村全燒,尤極慘然,元恤典外,別加顧助,別還則趁速題給,使之卽爲奠接事,廟堂另飭分付。
金裕憲,以都摠府言啓曰,今日入直內三聽武兼禁軍及軍兵等,當爲中日習射技,而祈雨祭齋戒,不得設行之意,敢啓。傳曰,知道。
又以御營廳言啓曰,謹依啓下傳旨,梟首罪人金千孫,過齋後以擧行事,草記啓下,而祈雨祭今雖停止,自今十三日至十五日,連値拘忌,姑不得擧行之意,敢啓。傳曰,知道。
應敎李正耆,副應敎閔泰鏞,校理宋應龍·趙秉憲,副校理金箕晩,修撰李鎭華·黃,副修撰尹興圭·權用經等箚曰,伏以臣等,卽伏見傳敎下者,有親臨主第之命矣,以我殿下止慈之情,旬月之內,荐遭切慼,躬臨洩哀,天理人情之所不容已,且況國朝已例,旣有可據,則固宜將順之不暇,而第今庚炎蒸鬱,當午愈酷暑雨淋濕,浹日不霽,此時勞動,已非節宣之道,觸境悲疚,易致傷損之節,臣等職忝邇列,誠切憂慮,玆敢相率仰籲。伏乞特寢成命,以副群下之望焉。取進止。答曰,看箚具悉,已諭於院議之批矣。
壬辰六月十三日午時,上御熙政堂。時原任大臣·閣臣承候入侍時,都提調金履喬,提調趙寅永,副提調鄭基善,假注書李繪九,記注官金熙逌,記事官李公翼,同副承旨洪遠謨,假注書成原默,判府事李相璜·鄭晩錫,提學洪奭周·鄭元容,直提學徐憙淳,原任直閣李光文·李景在,原任待敎金興根,檢校待敎趙斗淳,原任待敎李肯愚以次進伏訖。相璜等進前奏曰,明溫公主喪事,無辭仰達矣,以聖上止慈之情,屢見逆理之慼,必多疚損之節,聖體,若何?上曰,一樣矣。相璜等曰,中宮殿氣候,何如?上曰,一樣矣。相璜等曰,數月之內,荐遭慘境,實非情理之可堪,而伏願兩殿,互相寬譬,以副臣民之望,卽伏見傳敎下者,有主第動駕之命,此固禮典之所載,人情之當然,而第伏念節屆庚炎,日候蒸濕,勞動玉體,恐欠於節宣之道,躬臨喪次,有違於保嗇之方。伏乞勉回至情,亟寢成命焉,俄已口啓而未蒙允許,今登筵席而亦靳兪音,下情轉益焦悶,退出更爲口啓矣。履喬曰,醫官等待令入診,何如?上曰,置之,中宮殿進御交感君子湯,自今日一貼式煎入事。出榻敎仍命退,諸臣以次退出。
上在昌德宮。停常參·經筵。
明溫公主卒逝翌日,大殿·中宮殿,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房都提調金履喬,提調趙寅永,副提調鄭基善啓曰,荐慼之餘,疚懷尤多,伏未審聖體,若何?臣等率諸御醫,趁早入診,詳察聖候爲宜。中宮殿氣候,何如?臣等不任達宵憂慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐淇修啓曰,明日乃是初伏,自明日處暑間視事頉稟之意,敢啓。傳曰,知道。
洪遠謨啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
徐淇修啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
傳于徐淇修曰,禮房承旨,馳詣宗廟·景慕宮,奉審摘奸以來。
以慶尙監司金陽淳狀啓,受由上京守令,竝催促下送事,傳于徐淇修曰,令該曹不多日內,催促下送。
徐淇修,以奎章閣言啓曰,明日卽奎章閣奉審次,臣等進詣擧行之意,敢啓。傳曰,後日次爲之。
上在昌德宮。停常參·經筵。
成殯日,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
藥房都提調金履喬,提調趙寅永,副提調鄭基善啓曰,伏未審夜間,疚懷中聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區憂慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
鄭基善啓曰,卽伏見諸道今春夏等褒貶啓本,則京畿監司李羲準,平安監司沈能岳,守令無一人居下,殊無嚴明殿最之意,竝推考警責,何如?傳曰,允。
金裕憲啓曰,卽伏見諸道今春夏等褒貶啓本,則江華留守洪命周,京畿水使李鼎會,公忠水使李載亨,黃海兵使李亨謙,水使尹禹鉉,全羅左水使元永麟,平安監司沈能岳,統制使柳和源,邊將無一人居中居下,全羅監司李奎鉉,右水使許棨,南兵使金見臣,北兵使朴潤榮,邊將無一人居下,殊無嚴明殿最之意,竝推考警責,何如?傳曰,允。
傳于鄭基善曰,發遣吏郞,諸執事淸齋與否,摘奸以來。
徐淇修,以禮曹言啓曰,日前六次祈雨祭,因政院稟啓,有受香停止之命矣,伊日之後,仍卽晴曝而近畿諸邑之鋤犂所得,反不如都下,田種雖有少益,秧役礿非可論,節序已過礿庚,民情轉急,一日虔禱之擧,不可中止,六次祈雨祭,依前成命,三角山·木覓山·漢江,不卜日,今十七日,遣近侍設行,何如?傳曰,允。
又以禮曹言啓曰,傳曰,明溫繼後,問於本家,成服前定入事,命下矣。問於本家,則强近之族,無可合處,且事在窘急,未及審擇,姑待日後,博議決定云矣,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今壬辰年春夏等褒貶,當爲磨勘,而直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館大提學意啓曰,今春夏等褒貶,當爲等第磨勘,而以領館事不備,限內不得爲之之意,敢啓。傳曰,知道。
鄭基善,以中樞府言啓曰,本府郞廳及醫員·錄事等,今壬辰年春夏等褒貶,當爲等第,而領中樞府事臣南公轍,判中樞府事臣李相璜,判中樞府事臣鄭晩錫,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等矣,今春夏等褒貶等第,當爲磨勘,而以首堂上未差,不得爲之之意,敢啓。傳曰,知道。
又以忠勳府言啓曰,本府今春夏等褒貶,當爲磨勘,而有司堂上韓陵君臣李海愚有身病,豐安君臣柳相祚在外,堂上不備,限內不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周有身病,東寧尉臣金賢根,昌寧尉臣金炳疇俱有實故,限內不得爲之之意,敢啓。傳曰,知道。
又以耆老所言啓曰,本所堂上,多有身病無參坐之人,今壬辰年春夏等褒貶,限內不得磨勘之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣,今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以吏曹言啓曰,慶尙監司金陽淳狀啓,旱災轉甚,無邑不然,祈雨祭,今方次第設行計料,草溪郡守金善永,醴泉郡守鄭友容等,以覲親事,受由上京,陜川郡守申在順,以省掃事受由,驪州地發行,知禮縣監洪淳謨,以省掃事受由,竹山地發行,禮安縣監金履鍾,以省掃事受由,楊州地發行,姑未還任,祈雨祭,無得以兼任替行,守宰之一日曠任,萬萬悶迫,草溪郡守金善永,醴泉郡守鄭友容,陜川郡守申在順,知禮縣監洪淳謨,禮安縣監金履鍾,竝令該曹催促下送事,判付內,令該曹不多日內催促下送事,判下矣,自臣曹催促,則醴泉郡守鄭友容,去五月二十九日,已爲下去,草溪郡守金善永,陜川郡守申在順,知禮縣監洪淳謨,今月初七日,俱已下去,禮安縣監金履鍾,今月十五日下去云矣,敢啓。傳曰,知道。
徐淇修,以禮曹言啓曰,各陵·殿·園·墓,本曹郞廳·四學童蒙敎官,通禮院·禮賓寺·圖畫署官員等,今壬辰年春夏等褒貶等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西永庫·東西活人署·典牲署·觀象監·內醫院·司譯院·典醫監·惠民署·東南關王廟官員等褒貶,各其司領事,都提調·提調及堂上有故或不備,不得一時磨勘之意,敢啓。傳曰,知道。
鄭知容,以戶曹言啓曰,本曹郞廳及所屬各司官員,今壬辰春夏等褒貶,依前例磨鍊以入,而軍資監·內資寺·長興庫·濟用監·司䆃寺·平市署,因都提調·提調有故,不得磨勘,去秋冬等褒貶時,軍資監·內資寺·長興庫·司䆃寺·內贍寺·平市署,因都提調·提調有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今壬辰春夏等褒貶等第,磨勘以入,而辛卯秋冬等褒貶,今已過時,郞廳亦多遞易,依前例不得磨勘之意,敢啓。傳曰,知道。
又以漢城府言啓曰,臣寅永與東部都事金萬根,有娚妹應避之嫌,故褒貶等第,以次堂代行之意,敢啓。傳曰,知道。
金裕憲,以備邊司言啓曰,卽見全羅監司李奎鉉所報,則以爲,潭陽等四邑還米,每年二萬石,減價移轉事,已於己丑,狀請蒙允,而數年以來,京司別劃作錢,甚爲夥然,外他大同儲置等應減之數,又爲不少,見今各邑留庫米厥數無幾,今秋四邑移轉之分排,事甚難便,以各邑已移轉條五萬五千餘石中三萬石,換作四邑留庫,當移轉條二萬石,依定式減價作錢爲辭矣,當初四邑還米之減價移轉,盡分取耗,以爲充報減價之縮者,實出於邑弊民瘼之不得不然,而數年以來,本道留庫之耗減,蓋緣京司作錢,道內應下則移轉之排比苟艱,誠如所報,依所請,就已移轉中三萬石,作爲留庫,而二萬石移轉條,依前施行,則此不過減價縮穀之充報年條,差有遲速,於本道事勢,足以矯捄,以此分付,何如?傳曰,允。
又以兵曹言啓曰,本曹今壬辰年春夏等褒貶,以停朝市相値,限內不得磨勘之意,敢啓。傳曰,知道。
又以兵曹言啓曰,五衛將鄭鴻晉·李浩文·李潤奎·李橚,俱以病難供職,呈狀乞遞,竝改差,何如?傳曰,允。
又以都摠府言啓曰,本府郞廳及部將等,今壬辰年春夏等褒貶,當爲磨勘,而都摠管南延君球有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今壬辰年春夏等褒貶,當爲等第,而都提調臣鄭晩錫,有身病,限內不得磨勘之意,敢啓。傳曰,知道。
又以訓鍊都監言啓曰,本局別將李貞坤,身病甚重,勢難察任,改差,何如?傳曰,允。
又以禁衛營都提調意啓曰,本營從事官及諸將官,今壬辰春夏等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今壬辰年春夏等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今壬辰年春夏等褒貶等第,磨勘以入,而去辛卯年秋冬等褒貶,亦當追磨勘,而其時都廳郞廳,已多遞易,依例蕩滌之意,敢啓。傳曰,知道。
洪遠謨,以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今春夏等褒貶,當爲磨勘,而停朝市相値,限內不得磨勘以入之意,敢啓。傳曰,知道。
徐箕淳,以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
上在昌德宮。停常參·經筵。
自人定至十七日開東,灑雨下雨,測雨器水深三分。
成服日,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上·大司諫單子問安。答曰,知道。
世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上·大司諫單子問安。答曰,知道。
洪遠謨啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
備忘記,全州營將李惟穆下直,長弓一張,長箭一部,片箭一部,筒兒一箇賜給。
傳于徐淇修曰,受香承旨,仍爲奉審摘奸。
左承旨鄭知容書啓,臣承命陪香祝奉神位版,詣木覓山奉審則無頉,祭物·祭器·祭井看審則精潔,諸執事·進排官摘奸則無頉矣,臣則以獻官將事畢,還奉神位版後,復命之意,敢啓。傳曰,知道。
右承旨金裕憲書啓,臣承命陪香祝奉神位版,詣漢江,仍爲奉審則無頉,祭物·祭器·看審則精潔,諸執事·進排官摘奸則無頉矣,臣則以獻官將事畢,還奉神位版後,復命之意,敢啓。傳曰,知道。
左副承旨徐箕淳書啓,臣承命陪香祝奉神位版,詣三角山·白嶽山,仍爲奉審則無頉,祭物·祭器·祭井看審則精潔,諸執事·進排官摘奸則無頉矣,臣則以獻官將事畢,還奉神位版後,復命之意,敢啓。傳曰,知道。
以全羅監司李奎鉉狀啓,受由上京守令,竝催促下送事,傳于徐淇修曰,令該曹,不多日內,催促下送。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而祈雨祭齋戒相値,不得設行之意,敢啓。傳曰,知道。
又以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以訓鍊都監言啓曰,本局中軍鄭來升身病甚重,勢難察任,改差,何如?傳曰,允。
又以濬川司言啓曰,本司都廳訓鍊都監別將李貞坤改差,代以御營廳千摠申性浩差下,使之察任,何如?傳曰,允。
又以御營廳言啓曰,謹依啓下傳旨,梟首罪人金千孫,連値拘忌,姑不得擧行事,草記啓下矣,又以祈雨祭齋戒相値,不得擧行之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深四寸三分。
自人定至十八日開東,灑雨下雨,測雨器水深五分。
中宮殿進御人蔘粟米飮,自明日停止事,榻前下敎。
金裕憲啓曰,來二十一日,朝參日次矣,敢稟。傳曰,停。
徐箕淳啓曰,來二十一日,輪對日次矣,敢稟。傳曰,當次人受點,後日次待令。
洪遠謨啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
金裕憲啓曰,前五衛將李潤奎改差草記,再昨日啓下,而今日朝辭,來呈肅單,事甚疎忽,萬萬未安。臣之矇然捧入,不勝惶恐,而李潤奎,所當重勘,本院請推之外,無他可施之罰,何以爲之?敢稟。傳曰,生疎所致,推考。
徐箕淳啓曰,卽者宗廟署官員來言,永寧殿東月廊尾子墜落處,本署提調一員,當爲奉審,而都提調南公轍,提調李羲甲,俱有身病,不得擧行云,提調李羲甲,卽爲牌招,何如?傳曰,允。
又啓曰,宗廟提調李羲甲牌不進推考傳旨,今方捧入,而永寧殿奉審,當爲進參,而如是違牌,事甚未安。更爲牌招,何如?傳曰,待明朝牌招,使之進去。
以京畿監司李羲準狀啓,安城郡民家失火事,傳于徐箕淳曰,聞甚矜側,元恤典外,別加顧助,結構奠接之方,令廟堂措辭分付。
徐箕淳,以侍講院言啓曰,新除授兼輔德閔致成,時在京畿驪州地,書筵入番事緊,斯速乘馹上來事,下諭,何如?傳曰,允。
又以吏曹言啓曰,全羅監司李奎鉉狀啓,咸悅縣監李定愚,以漕運差使員上京,務安縣監韓用幹,沃溝縣監李祖馨,俱以省掃事,受由上京,見今早憂轉甚,列邑祈雨祭,次第設行,此際曠官,一時爲悶,玆以馳啓,上項三邑守令,竝令該曹,催促下送事,判付內,令該曹,不多日內,催促下送事判下矣,自臣曹催促,則咸悅縣監李定愚,明日下去,沃溝縣監李祖馨,今月十九日下去云,務安縣監韓用幹,時在京畿龍仁地云,發關知委於該道道臣處,使之催促下送之意,敢啓。傳曰,知道。
又以吏曹言啓曰,新除授校書館副正字辛涵,除拜過限未肅拜,依例罷職,何如?傳曰,允。
金裕憲,以兵曹言啓曰,卽接南所入直衛將金億牒報,則丹鳳門東邊墻垣外面一間半缺落云,爲先令紫門監,以杻把子,堅實圍排,依例樹柵,卽速修築,而把守軍兵,本營入直軍八名除出,限改築間嚴加守直之意,分付,何如?傳曰,允。
吏曹啓目,粘連觀此承政院同副承旨洪遠謨上疏,則以爲,臣與同春秋金弘根,有娚妹應避之嫌,亟令選部,臣之所帶春秋兼銜,照例遞改亦爲白有臥乎所,相避之法,在下當遞,同副承旨洪遠謨所帶春秋館修撰官之任,依例減下,何如?判付啓依允。又啓目。粘連觀此藝文館檢閱李啓宇上疏,則以爲,臣與右副承旨徐淇修,有友壻應避之嫌,所帶春秋兼銜,在法當遞,亟許鐫改,以存公格亦爲白有臥乎所,相避之法,在下當遞是白乎矣,史官之春秋兼銜,法不得減下是白如乎,右副承旨徐淇修所兼春秋館修撰官之任,今姑減下,何如?判付啓依允。
同副承旨洪遠謨疏曰,伏以臣與同春秋臣金弘根,有娚妹應避之嫌矣,揆以公格,在下當遞。伏乞聖上俯賜鑑諒,亟令選部,臣之所帶春秋兼銜,照例遞改,以安私分,不勝幸甚云云。省疏具悉。疏辭下該曹,稟處。
敦寧都正趙秉常疏曰,伏以臣伏奉除旨,以臣爲敦寧府都正,臣聞命兢惶,章皇出肅,粗伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,令該曹照例遞改,俾存公格,以安私分,千萬幸甚。臣無任云云。省疏具悉。疏辭下該曹,稟處。
檢閱李啓宇疏曰,伏以臣與右副承旨臣徐淇修,有友壻應避之嫌矣,臣之所帶春秋兼銜,在法當遞,慈敢援例陳章。伏乞聖明,俯垂鑑諒,亟許鐫改,以存公格焉。臣無任云云。省疏具悉。疏辭下該曹,稟處。
上在昌德宮。停常參·經筵。
自開東至午時,灑雨下雨,測雨器水深一寸四分。
大殿誕日,內閣·政院·玉堂·朝廷二品以上·六曹堂上·大司諫·奉朝賀單子問安。答曰,知道。中宮殿口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂·朝廷二品以上·六曹堂上·大司諫·奉朝賀口傳問安。答曰,知道。
洪遠謨啓曰,大司憲宋穉圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
徐淇修,以禮曹言啓曰,卽接社稷署所報,則今日雨後,神室西南隅龍頭墜落,室內間間滲漏云矣,神室龍頭墜落,萬萬驚悚,當有慰安之節,慰安祭不卜日,今二十日設行,而修改之役,待日晴擇吉擧行,何如?傳曰,允。
又以禮曹言啓曰,卽接宗廟署所報,則昨日雨後,永寧殿東月廊東南角朴工上瓦子二十餘張墜落云矣,正殿至近之地,有此瓦子墜落之患,萬萬驚悚,當有慰安之節,慰安祭不卜日,今二十日設行,而修改之役,待日晴擇吉擧行,何如?傳曰,允。
又以禮曹言啓曰,昨今雨澤始得周洽,節序雖曰稍晩,農情猶可慰滿,祈雨祭停止,三角山·木覓山·漢江報謝祭,依禮典,待立秋後設行,而宗廟虔禱之後,兩次數寸之雨,先得靈貺,亦當有報謝之節,使之一體設行,何如?傳曰,允。
金裕憲,以訓鍊都監言啓曰,本局中軍今當差出,而擬望之人乏少,外任竝擬,何如?傳曰,允。
兵曹,以柳相弼爲訓鍊都監中軍。
金裕憲,以御營廳言啓曰,因兵曹草記,本廳字內丹鳳門東邊宮墻外面一間半缺落處,東營入直軍八名除出,哨官一員率領,限改築間輪回嚴加守直,而該入直軍餘數不多,宮墻外巡邏,無以分排出番,助番牙兵八名,依例添入警巡之意,敢啓。傳曰,知道。
吏曹啓目,粘連啓下是白有亦,觀此敦寧府都正趙秉常上疏,則以爲,臣本無敦寧,揆以公格,自在當遞,令該曹照例遞改,俾存公格亦爲白有臥乎所,旣無敦寧,則在法當遞,改差,何如?判付啓依允。
上在昌德宮。停常參·經筵。
洪遠謨啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟呈辭,監察茶時之意,敢啓。傳曰,知道。
金裕憲啓曰,左副承旨徐箕淳,今日不爲仕進,卽爲牌招,何如?傳曰,允。
傳于徐淇修曰,禮房承旨,馳詣永寧殿·社稷〈壇〉,奉審摘奸以來。
徐淇修啓曰,卽者檢閱李啓宇,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪鍾應,卽爲牌招入直,何如?傳曰,允。
金裕憲啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以左副承旨徐箕淳牌不進罷職傳旨,傳于金裕憲曰,只推。
以別兼春秋洪鍾應牌不進罷職傳旨,傳于徐淇修曰,只推。
徐淇修,以吏曹言啓曰,務安縣監韓用幹,受由於京畿龍仁地,故卽速還官之意,發關知委於該道臣處矣,該縣監韓用幹,自鄕上來,呈狀臣曹,以爲親病猝重,不得下去云,其親病旣如是,則不可强令還任,改差,何如?傳曰,允。口傳差出,催促下送。
吏曹口傳政事,以柳榮輔爲務安縣監。
徐淇修,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而大殿誕日後一日相値,不得設行之意,敢啓。傳曰,知道。
徐淇修,以吏曹言啓曰,成均館直講朴敏樹,以其身病,呈狀乞遞,改差,何如?傳曰,允。
又以吏曹言啓曰,新除授京畿都事姜時永,以其身病,呈狀乞遞,改差,何如?傳曰,允。
檢閱李啓宇疏曰,伏以臣母以癃老之年,長在沈淹之中,當此暑節,調將失宜,形症越添,轉側須人,臣實無暫時離捨之望,而爲參候班,仍就禁直矣,卽接家信,則臣母所患,轉益凜綴,促臣歸視,臣自聞此報,方寸煎灼,按住不得,玆不得不短章呼籲,徑出禁扄。伏乞聖慈,俯垂諒察,亟命遞斥,俾便救護,仍賜嚴誅,以肅綱紀,不勝幸甚。臣無任云云。答曰,省疏具悉。爾其勿辭救護。
上在昌德宮。停常參·經筵。
藥房都提調金履喬,提調趙寅永,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
傳于金裕憲曰,大臣·備局堂上引見。
徐淇修啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以別兼春秋洪鍾應牌不進罷職傳旨,傳于徐淇修曰,只推。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于洪遠謨曰,只推。
徐淇修,以禮曹言啓曰,四賢祠祭例,以六月中丁日設行,而國忌相値,則三丁日退行事,曾有定式矣。今年八月中丁在十三日,與貞陵忌辰相値,依定式以三丁日,磨鍊以入之意,敢啓。傳曰,知道。
又以吏曹言啓曰,今日本曹開坼坐起時,考見諸道褒貶啓本,則長興府使李昞植,以疎處且略爲目,文川郡守林原培,以生非可尤久當漸進爲目,博川郡守金善勖,以浮謗奚信爲目,臨陂縣令鄭基植,以莫以練達或忽斟量爲目,延豐縣監朴有壽,以勖哉剛明爲目,牙山縣監李程淳,以忍能欺蔽爲目,谷城縣監李復鉉,以邑殘民弊留心節愛爲目,任實縣監沈宜永,以報燼何疎束濕且嚴爲目,則俱宜置下考,而置諸中考,三水府使許楫,以獵非急務爲目,肅川府使趙毅存,以威可戢頑賑果捐廩爲目,興陽縣監徐永淳,以自言無弊益當懋實爲目,孟山縣監申光赫,以察奸益明爲目,寧遠郡守曺鵬,以方在漏船所須副手爲目,景陽道察訪崔岡鎭,以益勉馬政爲目,則俱宜置中考,而置諸上考,殊無嚴明殿最之意,四道道臣,推考警責,長興府使李昞植,三水府使許楫,肅川府使趙毅存,文川郡守林原培,博川郡守金善勗,臨陂縣令鄭基植,延豐縣監朴有壽,牙山縣監李程淳,谷城縣監李復鉉,任實縣監沈宜永,興陽縣監徐永淳,孟山縣監申光赫竝罷黜,寧遠郡守曺鵬,景陽道察訪崔岡鎭,中考施行,何如?傳曰,允。
又以吏曹言啓曰,南原府使權徹,以三年窠守令,兩次居中,其不治可知,依例罷黜,何如?傳曰,允。
金裕憲,以兵曹言啓曰,本曹今壬辰年春夏等褒貶,有故限內不得磨勘矣。今始磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今壬辰年春夏等褒貶啓本中,刀擦一處之意,敢啓。傳曰,知道。
又以兵曹言啓曰,今六月十七日,武臣堂上祿試射,以後日退行事,草記蒙允矣。今二十一日設行,而試官望備擬以入之意,敢啓。傳曰,知道。
又以都摠府言啓曰,副摠官李彦淳,以漢城右尹,本府坐起晝仕出去之意,敢啓。傳曰,知道。
吏曹啓目,權知承文院副正字金建銖·朴晧壽·朴龍九·尹敎成·鄭裕榮·蔡元默·李貞夏·徐珖輔·林基洙·金炳奎·鄭鎏·曺克承·成原默·李攸秀·梁德浩·朴鳳欽·徐冕淳·李義晉·金基煥·吳泰權·白宗杰·黃麟淳·崔琠·李彙圭·李繪九·李魯確·柳興圭爲等如,口傳施行,何如?判付啓依允。又啓目,權知校書館副正字卓宗述·白海運·金落斗爲等如,口傳施行,何如?判付啓依允。又啓目,權知成均館學諭文璹·方啓霙·權炳益·吉履元·林亨洙·朴景憲·田栽五·白潤鶴爲等如,口傳施行,何如?判付啓依允。
金裕憲,以備邊司言啓曰,聞秋曹隷之出,付軍門梟首者,今日當爲擧行,而御營大將李海愚有身病,不得出往云,在前如此之時,亦有他營將臣替行之例,分付禁將,使之擧行,何如?傳曰,允。
又以御營廳言啓曰,罪人金千孫,大會軍民於沙場,梟首警衆之意,敢啓。傳曰,知道。
又以摠戎廳言啓曰,本廳左部千摠金遜根,身病甚重,勢難察任,改差,何如?傳曰,允。
洪遠謨,以義禁府言啓曰,公忠監司洪羲瑾啓本內,韓山郡徒配罪人曺萬浹,今已限滿,令該府稟處事,啓下矣。公忠道韓山郡徒一年半定配罪人曺萬浹徒限已滿,卽爲放送事,分付該道道臣之意,敢啓。傳曰,知道。
又以刑曹言啓曰,因備邊司啓辭,作挐曹隷中同惡諸漢,嚴刑遠惡地充軍事,允下矣。曹隷吳成得,係是殺獄正犯,具格嚴囚,以待會推,其餘金千得·朴春大·朴昌根·林成喆·宋成得·李信得·金龍得·金景云·李順福·邊命吉·蔡成根·李哲伊·許順乭等,各嚴刑一次後,千得咸鏡道厚州府,春大明川府,昌根長津府,成喆平安道昌成府,成得孟山縣,信得渭原郡,龍得慶尙道昆陽郡,景云彦陽縣,順福興海郡,命吉熊川縣,成根全羅道求禮縣,哲伊同福縣,順乭光陽縣,充軍定配所,竝卽押送,而今番曹隷輩之作挐,誠無前之變怪也。輦轂之下城闉之內,招呼徒黨,奔突左右,憑藉行首捕校捉來之官旨,而或攔入官府,或毁破廳舍,逢著捕校,輒加毒打,李成仁則竟至不踰日致斃,而伊時光景,死止一人亦云幸矣。蓋其事端之始,卽緣渠輩之敺打捕校也,捕校之人無敢犯手,非但條制莫嚴,抑亦法意有存,而渠輩敢懷睚䀝,恣意拳踢,究其情跡,合施重勘,捕廳之屢次往復,畢竟捉去嚴掍者,未知本曹所懲治者,較本罪猶輕而然,而不待臣曹之捉送,自外捉去而杖之囚之者,大違定式法例,秋曹皁隷,亦是法曹之所以備使令於詰姦禁暴者也。無論曹隷之行事如何,又無論捕廳爲屬司與否,而苟自各司有罪,則輒捉去,或杖或囚,則渠輩亦何以措其手足,擧行官令乎?此所以臣曹定式,臣曹使令輩或犯罪過於各司,則枚報本曹,大則刑配,小則除汰,而議政府·備邊司外,凡各衙門,不得輒自捉去治罪者也。從今以往,申明是規,以爲永久遵行之地,成群作黨打家敺人,卽强盜之所爲也,近來各司下隷,若有數十徒黨,則犯此罪過,看作尋常,睯不顧畏,漸成風習,此習不懲,此風不革,則方來之憂,無所不至,强盜之不分自從皆斬,卽律令也。日後苟或有犯於此罪,則以强盜律,按而行之,亦以此意,嚴飭於各司,俾愚頑之類,毋至無知而犯科,何如?傳曰,允。
壬辰六月二十日辰時,上御熙政堂。藥房入診,大臣·備局堂上引見入侍時,都提調金履喬,提調趙寅永,副提調鄭基善,假注書李繪九,記注官金熙逌,記事官李公翼,直提學徐憙淳,右承旨金裕憲,假注書成原默,事變假注書金鳳梧,行戶曹判書趙萬永,行大護軍朴周壽,禮曹判書李止淵,吏曹判書李光文,行護軍柳相亮,副校理金箕晩,以次進伏,醫官玄在德·李亨基·李顯養·卞文燮,進伏楹外訖。上曰,史官分左右。履喬曰,比候蒸濕,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。履喬曰,醫官入診,何如?上曰,唯。醫官以次入診訖,寅永曰,脈候奏之醫官等退伏楹外,奏曰,左右三部調均矣。履喬曰,節過初庚,淸暑調理之劑,退去議定矣。上曰,唯。上曰,次對爲之。履喬曰,悶旱之餘,連雨優洽,雖云差晩,可蘇已枯之苗,亦無未移之秧,爲民事誠萬幸,仍念農功,專資於水利,故列朝以來,屢勤聖念,另置堤堰司,句管各處堤洑,每歲道伯,具籍以報,而春秋修築,禁其冒耕,至先朝戊戌,申明而成節目,頒之八路,誠能廣興水利,優於灌漑,則雖有如今番之如干暵乾,豈至於民情之遑急哉?近來爲字枚者,不以農政爲重,故境內堤洑,未聞有修築之擧,因而湮廢,則一任謀利輩侵占冒墾,而不之禁,誠爲寒心,自臣司,將欲依事目,遣備郞摘奸後,考勤慢論勘,而不可無先事之飭,行關各道,嚴飭列邑,修築禁耕,一遵戊戌節目,期有實效,擧行形止狀聞事,預爲知委,何如?上曰,依爲之。出擧條履喬曰,近來法紀蕩然,雖以牛禁言之,各邑官庖之外,各處場市與街路,爲其收稅,分設屠肆,狼藉行賣,因以牛種漸少,牛價倍踊,窮民之廢農者居多,致其如此者,守令·道伯,安辭其責。自今嚴加察飭,一切禁斷事,關飭于四都·八路,松禁之解弛,亦莫如近日,甚至都市之內,間間有松木之斫薪行賣者,都下如此,外方亦可推知。在處山林,無不童濯,水源之涸,旱災之頻,未必不由於此,另申禁令,無或如前事,一體嚴飭,何如?上曰,依爲之。出擧條履喬曰,年前下令諸道,別薦才行堪擧者,此實出於立賢無方廣求幽隱之睿念,誠盛擧也,入廌之人,槪多年老,而其時一番檢擬之後,于今數年,更未收錄,非但疎遠之缺望,實非所以奉德意闡徽美之義,見今大政當前,未及檢擬之諸人,加意收錄事,分付銓曹,何如?上曰,依爲之。出擧條履喬曰,今番刑曹隷之作挐,亦關紀綱,如渠輩蠢蠢之類,敢於肆悖者,專恃其徒黨之衆,蓋刑·漢兩司之稱禁隷者,原額之外,有加出者,加出之外,又有投託者,凡都下常賤之浮浪無賴者,私自投託,不知其數。是皆假法隷之名,而憑藉侵擾,其爲民害當,何如?自臣司,已飭秋曹·京兆,量宜汰減嚴加操束,而第念此輩無稍食,故無定數,亦無識別,則雖云汰減,而汰減無跡,雖欲操束,而操束無術,除非別般措處啓下遵行,則難望其施有實效,令刑·漢堂上,講究其宜,草記定式,爲永杜痼弊之地事,分付,何如?上曰,依爲之。出擧條履喬曰,前縣監李敏榮,卽李判府之子,初因特敎,近邑相換,旋以其病,纔已遞罷矣,其在優念之意,合有甄復之典,大政在前,敢此仰達,李敏榮特爲敍用,仍令該曹,復職調用,何如?上曰,依爲之。出擧條履喬曰,西北·松都之人收用,屢有朝飭,至於分館,亦宜一體,而西北則於槐院,近有陞調與準圈者,而松都則無矣。近來分館之合當陞調者,竝加採摭,追擬稟處,而松都人許㥌,地閥堪爲槐院,前此分館時,誤置芸閣,爲先以槐院調用事,分付,何如?上曰,依爲之。出擧條履喬曰,閣臣番次近甚苟艱云,在前如此之時,每有原任中無故人,請付檢校之例矣,原任直閣李景在,原任待敎李肯愚,檢校差下,使之入直似好,故敢此仰達矣。上曰,依此爲之。仍命書傳敎曰,原仕直閣李景在,原任待敎李肯愚,檢校差下,牌招察任。上曰,大臣就坐,諸宰奏事。止淵曰,先朝戊戌,因下敎,凡禫祭當月內動駕及殿座時,鼓吹軒懸竝陳而不作,待翌月始爲擧樂,蓋取禮經徙月樂之義也,其後著爲常禮,今番旣行禫祭,則禫後用樂之節,固當依此磨鍊,而事係禮制,不可不一番稟定,故敢此仰達矣。履喬曰,禮判所奏事,臣亦相議矣,今番禮節,雖有差殊,而自上服制,旣有所重,禫後用樂,依戊戌定式磨鍊宜矣。上曰,依戊戌年例爲之。出擧條光文曰,故學生任日箕,以己巳節義人,英廟朝癸酉,春曹因多士上言,抄報政府,以贈職判下矣,其後孫孱微,今纔上來,請受職帖,而年久之事,不可不經稟施行,故敢此仰達矣。上曰,唯。裕憲曰,玉堂所懷奏之。箕晩曰,別無所懷矣。裕憲曰,賓對不參,兩司行公諸臺,竝推考,何如?上曰,依爲之。出擧條進御香薷君子湯,自明日一貼式限五貼煎入事。出榻敎上曰,史官就座。仍命退,諸臣以次退出。
上在昌德宮。停常參·經筵。
自人定至二十二日開東,灑雨下雨,測雨器水深三分。
金裕憲啓曰,來二十五日,朝參日次矣,敢稟。傳曰,停。
洪遠謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,藥房提調,持湯劑來待矣。傳曰,封入。
又啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
傳于徐箕淳曰,吏曹參判有闕之代,前望單子入之。
吏曹參判前望單子入之,朴晦壽落點。
洪遠謨啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于洪遠謨曰,只推。
以別兼春秋洪鍾應牌不進罷職傳旨,傳于徐箕淳曰,只推。
以慶尙左水使申緖狀啓,機張縣人命渰死事,傳于徐箕淳曰,旣渰而屍亦未得,尤爲慘惻,生前如有身·還布,竝蕩減事,分付。
徐箕淳,以戶曹言啓曰,文祜廟四仲朔祭享所用生猪磨鍊加定事,自禮曹草記允下矣,猪四口,依前例加定,分道磨鍊,別單書入之意,敢啓。傳曰,知道。
金裕憲,以兵曹言啓曰,拆見諸道褒貶啓本,則咸鏡監司朴宗薰啓本中,中軍張羽成,以麤疎且恕爲目,平安監司沈能岳啓本中,薪島僉使尹永圭,以未聞顯疪何必苛評爲目,黃海水使尹禹鉉啓本中,吾义浦僉使李時殷,以損體姑恕益勉小心爲目,北兵使朴潤榮啓本中,潼開僉使元維喆,以未見實效爲目,西北僉使朴弘德,以莫事煩撓爲目,公忠水使李載亨啓本中,馬梁僉使李大福,以益勉束濕爲目,則俱宜置中考,而置諸上考,平安兵使安光質啓本中,方山萬戶金熙度,以烽把餘料何不察弊爲目,仇寧萬戶宋啓亨,以曠因何故爲目,則俱宜置下考,而置諸中考,殊無嚴略殿最之意,各該道帥臣,竝推考警責,咸鏡監營中軍張羽成,薪島僉使尹永圭,吾叉浦僉使李時殷,潼開僉使元維喆,西北僉使朴弘德,馬梁僉使李大福,竝中考施行,方山萬戶金熙度,仇寧萬戶宋啓亨,竝下考施行,南兵使金見臣啓本中,鎭東萬戶鄭琠之琠字,以㙉字書之,奏御文字,何等審愼,而如是誤書,不可無警,推考,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數落仕年條居住薦名,各其名下懸註以入之意,敢啓。傳曰,知道。
又以兵曹言啓曰,慶尙前監司朴岐壽狀啓,道內別試武士入格人等起送事,纔已啓下矣,在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,今六月二十一日,武臣賓廳講書日次,而將鬼薦取才相値,差備官勢難推移,不得爲之之意,敢啓。傳曰,知道。
又以都摠府言啓曰,副摠管李鍾英,以將鬼薦取才坐起事,慕華館晝仕出去之意,敢啓。傳曰,知道。
又以備邊司言啓曰,卽見公忠水使李載亨啓本,則以爲,於靑等諸島,俱與安眠接境,距本營不過相望之地,而松政與黃鰒,主管於本營,帳籍及海稅,轄屬於本官,令出二門,民苦兩役,櫛比大村,十室九空,將有進上闕貢之慮,若以元山附近孝子味等諸島民之無役於籍邑而盡屬本營軍額者,使之竝力於採鰒,則庶爲分勞安接,今以本營城址數里之內,安眠內外浦及進上各島元山等小小諸島,一倂劃付本營,分籍分境,依他獨鎭例,歸屬一處,而海稅·結役等節,亦竝割付,如例上納,且水營設置,專爲統轄舟師,而島民之熟諳水性者,未必皆充於能櫓,水陸之軍,各失其宜,戒政實多疎虞,竝令換定舟師,實令便宜,竝請令廟堂稟處矣,該營此請,亦已久矣,曾在先朝,丙辰判付,有更探民邑物情,必知其無他弊,然後狀聞之敎,而近於乙亥,亦有開問道臣者,蓋緣分籍分境,事開更張,不得不鄭重故也,此事在營,實爲便好,在邑與民,利害不細,有難創例於他道營邑所罕之制,而帥臣啓請旣如此,姑先開問便否於道臣,使之論理登聞,以爲稟處之地,能櫓軍之換定當否,亦令一體論啓,何如?傳曰,允。
吏曹參判朴宗琦疏曰,伏以臣頃控疾痛之呼,冀蒙體諒之恩,及承批旨,諭之以勿辭,勉之以調理,榮感所激,有淚無從,且臣間遭慘毒之慼,病情一倍添劇,而爲營嬴博之葬,鄕裝行將啓發,舁疾往來,奔走經紀,勢至動費旬朔矣,顧今大政只隔,參席虛縻,此實爲添病之端,玆又冒死申籲,仰暴悲懇。伏乞聖慈,俯賜鑑諒,亟許鐫改,以幸公事,仍賜恩暇,俾遂至情,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
自開東至人定,灑雨下雨,測雨器水深一尺一寸五分。
自人定至二十三日開東,灑雨下雨,測雨器水深二寸八分。
洪遠謨,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪遠謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基善啓曰,左承旨鄭知容,右承旨金裕憲,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
徐淇修啓曰,卽者檢閱李公翼,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱李啓宇,由限已過,別兼春秋洪鍾應,旣有只推之命,竝卽牌招入直,何如?傳曰,允。
洪遠謨啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于洪遠謨曰,只推。
以左承旨鄭知容,右承旨金裕憲牌不進罷職傳旨,傳于徐箕淳曰,只推。
以檢閱李啓宇牌不進罷職傳旨,傳于徐淇修曰,只推。
洪遠謨啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云云。依例除標信開閉之意,敢啓。傳曰,知道。
洪遠謨,以兵曹言啓曰,水勢漲溢,各處水門,已爲開門矣,北水閣,西營入直軍十名,南水閣,南營入直軍十名,請出標信,限還閉間把守之意,敢啓。傳曰,知道。
又以都摠府言啓曰,入直軍兵中日習射技事,標信啓下矣,雨勢如此,不得設行之意,敢啓。傳曰,知道。
又以都摠府言啓曰,副摠管李德鉉,以漢城府左尹,本府坐起晝仕出去之意,敢啓。傳曰,知道。
又以兵曹言啓曰,宣傳官尹義儉,文臣兼宣傳官宋應龍·洪羲錫,俱以病難供職,呈狀乞遞,竝改差,何如?傳曰,允。
又以兵曹言啓曰,嶺南別試武士更爲試取事,草記啓下後,以其本道入格技藝試取,則善山閑良盧明瓚鐵箭入格,蔚山出身金處鍊,大邱閑良柳榮一,河陽閑良金熙奎·許琬片箭入格,東萊出身許敬福三略入格,金海閑良卞師律,靑松閑良朴興發,安東閑良李基注,淸河閑良孫鍾奎,機張閑良李致敬,高靈閑良崔鳳奎,義興出身崔永國·李時元·金益煥,閑良朴弼漢·朴尙虎·姜永鎬,永川閑良姜夢日·任應琮,軍威閑良李基元,義城閑良申宅中,仁同閑良張斗相·張成翼,尙州閑良李昌基·李象大,靈山閑良崔興鶴,善山閑良朴天觀,慶山閑良崔翼俊,泗川出身金相仁,柒原閑良黃晩秀,慈仁閑良李忠復片箭俱未入格,盈德閑良金允極,昌寧閑良朴喆彦·成彦奎,星州閑良呂錫駿,新寧閑良權紀秉鐵箭俱未入格,永川出身鄭裕睦,高靈閑良朴慶虎,密陽閑良孫永顥,仁同閑良張宅仁,尙州出身李敏燮,慶州出身金基馹,梁山閑良吳漢㕀,昌寧出身咸郁奎,興海出身鄭弘敎,龍宮出身孫尙佐,慶山閑良朴龍弼三略俱未入格,未入格者,依例給糧下送,而在前抄上武士試取時,武技之中式者,閑良直赴殿試,出身初仕調用,能講者,出身初仕或軍門調用,依判下擧行矣,今此盧明瓚·金處鍊·柳榮一·金熙奎·許琬·許敬海,別單書入之意,敢啓。傳曰,知道。
又以兵曹言啓曰,卽接東道參軍姜集牒報,則御營廳所授惠化門北邊第三城廊近處體城四間許頹圮云,爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以禁衛營言啓曰,本營騎士別將安光贊,身病猝重,勢難察任,改差,何如?傳曰,允。
又以御營廳言啓曰,本廳字內惠化門北邊第三城廊近處體城四間許頹圮處,令分授軍門,卽速修築,把守軍兵,量宜定送事,自兵曹草記矣,修築則待晴擧行,而本牙兵十五名,懸錄牙兵五名,將官率領,限改築間輪回嚴加把守之意,敢啓。傳曰,知道。
同敦寧李惟秀疏曰,伏以臣於前月,伏奉除旨以臣爲同知敦寧府事,拜誥兢惶,莫省攸措,在臣義分,雖不敢不暫膺恩命,而第念臣之所叨,匪徒近例之絶罕,旣無敦寧,尤係公格之當遞,玆敢冒昧陳章,仰瀆崇嚴。伏乞亟命選部,照例鐫改,以存公格,以安賤分焉。臣無任云云。答曰,省疏具悉。疏辭下該曹稟處。
檢閱李公翼疏曰,伏以臣卽接家信,臣母宿病,近因暑濕爲祟,諸症越添,食飮全却,轉側須人,氣息綿綴,委頓床笫,扶護之節,刀圭之試,惟臣身是俟,臣及聞此報,方寸煎灼,按住不得,玆敢忙陳短章,徑出禁扄,擅離之罪,實無所逃。伏乞聖慈,俯垂鑑諒,遞臣之職,俾便救護,勘臣之罪,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
自開東至人定,灑雨下雨,測雨器水深三寸五分。
自人定至二十四日開東,灑雨下雨,測雨器水深六分。
洪遠謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,右承旨金裕憲,左副承旨徐箕淳,今日不爲仕進,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
徐淇修啓曰,今六月二十五日,都目政事爲之之意,敢啓。傳曰,知道。
傳于洪遠謨曰,發遣宣傳官,頹壓處摘奸以來。
徐淇修啓曰,左右史不可不備,檢閱李啓宇,旣有只推之命,卽爲牌招,何如?傳曰,允。
又啓曰,卽者宗廟署官員來言,永寧殿南神門西邊內墻及宗廟七祀堂西邊內墻有頉處,本署提調一員,當爲奉審,而都提調南公轍,提調李羲甲,俱有身病,不得擧行云,提調李羲甲,卽爲牌招,何如?傳曰,許遞,前望單子入之。
宗廟提調前望單子入之,金在昌落點。
傳于徐淇修曰,宗廟都提調前望單子入之。
宗廟都提調前望單子入之,李相璜落點。
洪遠謨啓曰,大司憲宋稺圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司鍊洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于洪遠謨曰,只推。
以右承旨金裕憲,左副承旨徐箕淳牌不進罷職傳旨,傳于鄭知容曰,只推。
吏曹啓目,粘連啓下是白有亦,觀此同知敦寧府事李惟秀上疏,則以爲,臣之所叨,匪徒近例之絶罕,旣無敦寧,尤係公格之當遞,亟命選部,照例鐫改亦爲白有臥乎所,旣無敦寧,則在法當遞,同敦寧李惟秀,似當許遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
徐淇修,以奎章閣言啓曰,若値大雨,則在直閣臣,不待備員,稟旨奉審事,載在閣志矣,雨勢連日大霔,臣進詣奉審于奉謨堂·奎章閣及閣內諸處之意,敢啓。傳曰,知道。
又以奎章閣言啓曰,臣進詣奉謨堂·奎章閣奉審,則奉謨堂東西春舌及三門內外簷東西廡,奎章閣西北春舌,東北簷俱爲滲漏,闕內諸處,亦多有間間滲漏處,待快晴修改之意,分付該曹,何如?傳曰,允。
又以禮曹言啓曰,卽接宗廟署所報,則今日之雨,永寧殿第七室神欌上滲漏,第十一室祭床上滲漏,南神門西邊內墻一間許頹圮,宗廟南神門西邊內墻一間半頹圮云矣。殿內滲漏,萬萬驚悚,臣曹堂上,與本署提調,進去奉審後稟處,而宗廟·永寧殿墻垣頹圮,當有慰安之擧,而謹考謄錄,在前有頉處,不甚大段,則慰安之節,不爲磨鍊,今亦依此擧行,而修改之役,待快晴,擇日擧行,何如?傳曰,允。
又以禮曹言啓曰,臣止淵祗詣永寧殿,與本署提調臣金在昌眼同,殿內有頉處,詳細奉審,則第七室神欌上滲滿,第十一室祭床上滲漏,果如齋臣所報矣。修改之節,待快晴,擇日擧行,何如?傳曰,允。
又以禮曹言啓曰,卽接永禧殿官員所報,則今日之雨,本殿第一室後面道里上滲漏,內面壁塗沾濕,第四室後面椽端及南挾室道里上滲漏,閤門外楹內椽間雨漏,仰土剝落云矣。莫重之地,有此滲漏之患,萬萬驚悚。修改之節,臣曹堂上,進去奉審後,稟處,何如?傳曰,允。
又以禮曹言啓曰,臣止淵謹詣永禧殿,與本殿令徐承淳,參奉韓羲新,眼同奉審,則第一室後面道里上滲漏,內面壁塗沾濕,第四室後面椽端及南挾室道里上滲漏,閤門外楹內椽間雨漏,仰土剝落,果如殿官所報矣。修改之節,待快晴擧行,何如?傳曰,允。
又以禮曹言啓曰,卽接明陵別檢所報,則今日卯時量,本陵仁元王后陵上莎草,自乙方至庚方,土蹲莎拆,故以木尺尺量,則廣爲一尺三寸,深爲七寸云矣。當有慰安奉審之擧,而今此頉處,僅爲尺寸,設行慰安,反涉瀆褻,慰安奉審之節,不爲磨鍊,修改之役,謹依從便播種之受敎,令本齋官,待日晴從便補莎,恐合事宜,而事係陵寢,臣曹不敢擅便,何以爲之乎?敢稟。傳曰,依受敎從便擧行,可也。
洪遠謨,以兵曹言啓曰,今六月二十三日,土王用事,改火進上時,宗廟署·社稷署·永禧殿·永寧殿·景慕宮·毓詳宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,卽接宗廟署入直訓鍊院主簿朴義鎭牒報,則東營內宗廟東邊舊築墻垣一間許頹圮云,臣冕載馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接慶熙宮衛將崔崙植牒報,則本宮內都摠府後中松一株,小松一株,西所後中松一株,因雨顚仆云。依例斫去之意,敢啓。傳曰,知道。
又以都摠府言啓曰,副摠管李德鉉,以漢城府左尹,本府坐起晝仕出去之意,敢啓。傳曰,知道。
又以兵曹言啓曰,內禁將趙存中,病難供職,呈狀乞遞,改差,何如?傳曰,允。
又以兵曹言啓曰,卽接奉所入直衛將金億牒報,則丹鳳門西邊宮墻近接行閣三間許頹圮云,爲先令紫門監,以杻把子,堅實圍排,依例樹柵,卽速修築,而把守軍兵,東營入直軍十五名除出,限改築間嚴加守直之意,分付,何如?傳曰,允。
又以御營廳言啓曰,因兵曹草記,本廳字內丹鳳門西邊宮墻連接行閣三間許頹圮處,東營入直軍十五名除出,哨官一員率領,限改築間輪回嚴加守直,而該入直軍餘數不多,宮墻外巡邏,無以分排出番,助兵牙兵十五名,依例添入警巡之意,敢啓。傳曰,知道。
又以兵曹言啓曰,卽接訓鍊都監旗牌官洪德寬手本,則通化門越邊含春苑墻垣五間許及挾門一間頹圮云,爲先令繕工監堅實圍排,依例樹柵,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以諫鍊都監言啓曰,因兵曹草記,南水閣水門,限閉間,南營入直軍十名除出,將校一人率領把守之意,敢啓。傳曰,知道。
又以禁衛營言啓曰,因兵曹草記,北水閣限閉間,西營入直軍十名除出,哨官一員率領,守直之意,敢啓。傳曰,知道。
又以兵曹言啓曰,水勢漸減,各處水門,卽爲閉門矣,西營·南營把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,南水閣水門把守南營入直軍十名,還入直所,將校解送之意,敢啓。傳曰,知道。
又以禁衛營言啓曰,因兵曹草記,北水閣水門,今已還閉,把守軍兵,還入直所,將則解送之意,敢啓。傳曰,知道。
領中樞府事南公轍箚曰,伏以今番雨水,累日不止,永寧殿月廊瓦子有脫落處,廟內墻垣間間頹圮,方再行奉審,而臣忝在都提擧之任,以身病不得進去,提調亦有病,故言送政院,而連爲入稟,事體苟艱,莫此爲甚,臣於近年以來,脚部已成痿廢,尺地寸階,行步不能自力,前値祀饗駕謁,例當詣待迎送,而徒積闕禮之罪於至敬至嚴之地,尋常自訟,一欲陳懇,而嚴畏未果矣。又自日昨,得輪行毒感,寒熱交作,虛汗如瀉,暑月閉戶,轉側須人,目下症形,實無起動之勢,莫重奉審之緣臣而曠日踰時,私心悚聞,如添一病,玆敢冒昧箚籲。伏乞聖慈,曲垂鑑諒,亟遞臣本署都提調之任,仍令有司,將臣前後瘝曠之罪,嚴行勘四訓,以存國體,以安微分,不勝幸甚。取進止。答曰,省箚具悉卿懇。愼節奉慮,所請今姑許副,卿其安心調理。仍傳于徐淇修曰,此批答,遣史官,傳諭于領府事。
上在昌德宮。停常參·經筵。
自開東至人定,灑雨下雨,測雨器水深六分。
自人定至二十五日開東,灑雨下雨,測雨器水深七分。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨徐箕淳,今日不爲仕進,卽爲牌招,何如?傳曰,允。
鄭基善啓曰,藥房副提調,持湯劑來待矣。傳曰,封入。
金裕憲啓曰,卽者副修撰權用經,以其祖母病,陳疏徑出,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
又啓曰,訓鍊大將趙萬永,以繕工監提調,明日明陵莎草蹲縮處,奉審事出去矣。所佩命召,何以爲之?敢稟。傳曰,仍佩往來。
又啓曰,大司憲宋稚圭,掌令李應信在外,執義申冕周,掌令盧尙羲,持平李垿·許晟牌不進,監察茶時之意,敢啓。傳曰,知道。
以大司諫洪永觀,司諫金秀萬,獻納林永洙,正言徐戴淳·金致鉉,執義申冕周,掌令盧尙羲,持平李垿·許晟牌不進罷職傳旨,傳于金裕憲曰,只推。
徐箕淳,以弘文館言啓曰,下番闕直,事甚未安。修撰李鎭華·黃,副修撰尹興圭,竝卽牌招,以爲推移入直之地,何如?傳曰,允。
以漢城府別單民家頹壓人命壓死事,傳于徐箕淳曰,恤典,令該廳,卽爲題給事,分付。
以漢城府民家頹壓別單,傳于徐箕淳曰,恤典,令該廳,卽爲分給事,分付。
以摠戎使柳相亮狀啓,北漢民家頹漂人命漂死事,傳于金裕憲曰,人命之多數渰死,已極驚慘,而民戶之入於漂沒者,亦甚可矜,別遣宣傳官,摘奸以來,各別申飭,使之星火鉤拯,其掩埋之需,依各道別恤典例,自摠戎廳題給,頹壓民戶,亦爲另加助給,俾卽結構奠接後,竝爲狀聞會減,渰死人有身還者,亦爲蕩減事,一體分付。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接顯陵參奉所報,則今月二十三日之雨,本陵大王陵上曲墻東邊半間許外面頹落云矣。今此頹落,旣在外面,與內面有異,依前例慰安奉審之節,不爲磨鍊,而修改之役,待晴擧行,何如?傳曰,允。
又以吏曹言啓曰,今二十八日,行穆陵忌辰祭,獻官,前都正趙秉常塡差,而時無職名,令該曹口傳付軍職,何如?傳曰,允
兵曹口傳政事,副護軍單趙秉常。
徐箕淳,以禮曹言啓曰,卽接崇陵別檢所報,則今月二十三日之雨,本陵大王陵上莎草,子方蹲縮,長爲十一尺,高爲二尺云矣。陵上莎草,有此蹲縮之患,萬萬驚悚,慰安祭不卜日,今二十六日設行,而修改之節,依法典,政府以下進去奉審後,稟處,何如?傳曰,允。陵上莎草蹲縮,萬萬驚悚,時原任大臣·禮堂,分詣奉審以來。
又以禮曹言啓曰,卽接明陵官員所報,則本陵仁元王后陵上,子方莎草蹲拆之由,昨已馳報,而伊後又爲蹲縮,長爲三十尺,廣爲一尺五寸,深爲一尺七寸云矣。昨日所報頉處,僅止尺寸,依從便播種之受敎,令本陵官,從便補莎事,自臣曹草記,依受敎從便擧行可也事批下,而今此所報,更致蹲縮,若是浩大,萬萬驚悚,慰安祭不卜日,今二十六日設行,而修改之節,依法典,政府以下進去奉審後,稟處,何如?傳曰,允。
又以禮曹言啓曰,卽接惠陵令所報,則今月二十三日之雨,本陵陵上莎草,自坤方至丑方蹲縮,長爲三十六尺,高爲十一尺云矣。陵上莎草有此蹲縮之患,萬萬驚悚,慰安祭不卜日,今二十六日設行,而修改之節,依法典,政府以下進去奉審後,稟處,何如?傳曰,允。
又以禮曹言啓曰,卽接元陵別檢所報,則今月二十三日之雨,本陵大王陵上莎草,自子方至申方蹲縮,長爲七十五尺,高爲十一尺,王后陵上莎草,自巽方至戌方蹲縮,長爲三十三尺,高爲七尺云矣,陵上莎草有此蹲縮之患,萬萬驚悚,慰安祭不卜日,今二十六日設行,而修改之節,依法典,政府以下進去奉審後,稟處,何如?傳曰,允。
又以禮曹言啓曰,卽接弘陵令所報,則今月二十三日之雨,本陵陵上南邊曲墻內面頹圮,廣爲三尺,高爲三尺,北邊曲墻外面頹圮,廣爲一把一尺,高爲三尺云矣。陵上曲墻,有此頹圮之患,萬萬驚悚,慰安祭不卜日,今二十六日設行,而修改之節,依前例,臣曹堂上進去奉審後,稟處,何如?傳曰,允。
又以禮曹言啓曰,崇陵·惠陵·元陵陵上莎草蹲縮處,政府以下進去奉審事,纔已啓下矣。旣是一局之內,不必分詣,使之同爲奉審,何如?傳曰,允。
又以禮曹言啓曰,今此崇陵·惠陵·元陵陵上莎草蹲縮處奉審事,政府以下進去時,臣止淵旣帶繕工監提調,依前例兼進之意,敢啓。傳曰,知道。
又以禮曹言啓曰,卽接觀象監所報,則今此崇陵·明陵·惠陵·元陵陵上莎草蹲縮處,政府以下奉審時,本監提調二員,當爲分進,而提調李光文,時帶吏曹判書,都政相値,無以推移擧行云矣。在前如此之時,有本曹堂上兼進之例,今亦依前例,臣曹堂上兼進,何如?傳曰,允。
又以禮曹言啓曰,弘陵陵上曲墻頹圮處,本曹堂上進去奉審事,纔已啓下矣,明陵·仁元王后陵上莎草蹲縮處,政府以下奉審時,臣曹堂上,旣已進去,弘陵陵上曲墻有頉處,仍詣奉審,何如?傳曰,允。
又以吏曹言啓曰,今此宗廟·永寧殿秋享大祭祭官中,時無職名人員,令該曹口傳付軍職,何如?傳曰,允。
又以禮曹言啓曰,來七月初七日,魂宮禫祭時,中宮殿哭臨易服儀註,嬪宮望哭易服儀註,直爲書入各殿宮之意,敢啓。傳曰,知道。
金裕憲,以都摠府言啓曰,今日未時量,通化門北月廊墻壁一間許頹圮之意,敢啓。傳曰,知道。
又以都摠府言啓曰,今日卯時量,通化門北邊垣墻半間許頹圮之意,敢啓。傳曰,知道。
又以兵曹言啓曰,卽接北所入直五衛將崔在亨牒報,則通化門北邊墻垣半間許頹圮云。所當把守圍排,而頹圮處,旣是不大,故令紫門監,今方改築之意,敢啓。傳曰,知道。
又以兵曹言啓曰,卽接南道參軍鄭冕榮牒報,則禁衛營所授崇禮門西邊第一城廊近處體城二間半許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以兵曹言啓曰,卽接北所衛將崔在亨牒報,則通化門內北月廊墻壁一間許頹圮云,爲先令紫門監,以杻把子及長木,堅實圍排,限修築間,弘化門入直軍八名除出,嚴加守直之意,敢啓。傳曰,知道。
又以訓鍊都監言啓曰,因兵曹草記,通化門內北月廊墻壁一間許頹圮處,弘化門入直軍八名除出,將校一人率領,限改築間嚴加守直之意,敢啓。傳曰,知道。
又以禁衛營言啓曰,本營字內崇禮門西邊第一城廊近處體城二間半許頹圮處,把守軍兵,令該軍門,量宜定送事,自兵曹草記矣,哨官一員,京標下軍十五名,嚴飭定送,限修築間輪回守直之意,敢啓。傳曰,知道。
宣傳官李奎燦書啓,臣於本月二十三日未時量,以民戶頹壓處摘奸事,敬奉承政院所下聖敎,馳往東部字內,逐坊隨戶,詳細摘奸是白乎則,今番雨水,半壁之頹落,一隅之滲漏,實是霖雨中所難免者是白乎矣,其中全家之頹壓,間數之稍多者,謹以所見數爻及家主力役姓名,竝以馳啓云云。蓮池洞武藝別監李允植草家七間全壓,果洞訓局軍異謙賢草家三間半壓,昌善坊良人吳應圭草家三間半壓,禁軍李圭錫草家二間半壓,東學洞訓局軍金大重草家二間半壓,禁衛軍趙昌壽草家二間半壓,榮信坊良人李福伊草家五間半壓,仁昌坊龍虎營軍韓秀喆草家二間半壓,新設契良人金陽仁草家六間全壓,往十里私契獨女張召史草家二間半壓,獨女李召史草家三間半壓,二契獨女盧召史草家二間半壓,訓局軍安宗成草家三間半壓,良人韓致成草家三間半壓,馬場里訓局軍河在淸草家三間半壓,良人高春燁草家四間半壓,祭基里御營軍金順吉草家五間半壓,御營軍李萬應草家四間半壓,訓局馬兵金興甲草家四間半壓,扈衛軍官黃起中草家二間半壓,禁衛軍宋聖孫草家二間半壓。傳曰,知道。
宣傳官白最洙書啓,臣於本月二十三日未時量,以頹壓民戶摘奸事,伏奉承政院所下聖敎,馳往中部字內,一一逐坊摘奸是白乎則,地形旣非沿川,擧皆連街燥剛,故間間有滲漏處是白乎矣,姑無頹壓處是白齊。傳曰,知道。
副修撰權用經疏曰,伏以臣本窮獨,早失怙恃,惟臣祖母恩勤憫育,自孩而壯矣。臣之所依賴而爲生者,惟祖母一人,而年今七耋,夙抱貞疾,臣又無他兄弟,藥餌扶護之節,臣獨左右爲養,臣之祖母之所依賴而爲命者,亦惟臣一人而已。臣於前月,伏蒙館銜寵點,顚倒登塗,以伸叩謝之忱,數朔持被,粗效陳就之誠,而烏鳥私情,安得無戀戀者哉。此際卽接家信,臣之祖母素患痰癖之症,又添暑濕之祟,諸症凜綴,眞元大落,刀圭療治,促臣將視,臣遠在三百里外,忽聞此奇,方寸煎灼,實難按住,不避猥越,敢陳短章,徑出禁扃,忙尋鄕路。伏乞聖慈,俯垂鑑諒,遞臣所帶之職,俾便救護,勘臣擅離之罪,以肅朝綱,不勝幸甚。臣無任云云。省疏具悉。爾其勿辭往護。
上在昌德宮。停常參·經筵。
自開東至未時,灑雨下雨,測雨器水深八分。
藥房都提調金履喬,提調趙寅永,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,大司憲宋稚圭在外,執義·掌令二員,持平二員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
鄭基善啓曰,藥房提調·副提調,持湯劑來待矣。傳曰,封入。
傳于徐淇修曰,奉審大臣以下入侍。
徐淇修啓曰,檢閱李公翼由限已過,卽爲牌招,何如?傳曰,允。
又啓曰,卽者檢閱李啓宇·李謙在,謂有館規,聯疏徑出,原疏纔已退却矣,所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
以修撰李鎭華·黃,副修撰尹興圭牌不進罷職傳旨,傳于徐淇修曰,只推。
傳于鄭基善曰,每年兩大政,臨政之飭,豈爲文具而然,爲國之要,治民爲本,治民之術,用人爲本,初仕不擇,則守令不可擇,守令不擇,則民生受病故也。兩銓之臣,苟欲對揚,則莫先於恢公而搜才,以此飭諭兩銓,至於忠臣淸白吏子孫,軍功西北·松都人收用,亦無以例飭視之,盡心擧行事,一體分付。
傳于鄭基善曰,雖非親政,上下番注書,尙瑞院官員,依例陞六。
李繪九陞六,代以權溭爲假注書。
成原默陞六,代以徐珖輔爲假注書。
以檢閱李公翼牌不進罷職傳旨,傳于徐淇修曰,只推。
徐淇修啓曰,左右史不可不備,檢閱李公翼,旣有只推之命,更爲牌招入直,何如?傳曰,允。
傳于鄭基善曰,山林外臺諫竝許遞,今日政差出。
傳于鄭基善曰,玉堂·春坊竝許遞,今日政差出。
傳于鄭基善曰,前縣監李敏榮解由勿拘。
徐淇修啓曰,玉堂上下番俱空,事甚未安。今日政新除授玉堂,竝待下批,牌招,推移入直,何如?傳曰,允。
又啓曰,春坊上下番俱空,事甚未安。今日政新除授春坊,竝待下批,牌招,推移入直,何如?傳曰,允。
鄭基善,以吏曹言啓曰,今都目大政時,本曹堂上,不可不備員,而參判朴晦壽未肅拜,參議趙秉鉉服制,參判朴晦壽,令政院牌招,以爲同參開政之地,何如?傳曰,允。
都政。吏批,判書李光文進,參判朴晦壽進,參議趙秉鉉服制,行都承旨鄭基善進。啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
以李進永·白宗倫爲典設別提,金啓洽爲造紙別提,金普根爲工曹正郞,李章五爲慶基殿令,廣興主簿單趙然明,鄭壽基爲鐵原府使,趙庭和爲淮陽府使,兪章煥爲安邊府使,李最在爲南原府使,鄭祉榮爲平昌郡守,金仁根爲掌樂主簿,洪膺疇爲尙衣別提,成退默爲活人別提,李宜翼爲臨陂縣令,李敦明爲牙山縣監。吏批啓曰,臺諫及玉堂多窠,今當差出,而擬望之人乏少,外任竝擬,何如?傳曰,允。
金景善爲應敎,李敦寧爲副應敎,鄭德和·閔英世爲校理,權筴爲持平,李學鉉爲義盈直長,李源明爲宣陵直長,閔魯行爲典牲直長,李冀禎爲直講,姜英國爲監察,軍資直長單尹致獜,洪哲謨爲任實縣監,徐承淳爲和順縣監,任禹常爲谷城縣監,金在昌爲判義禁,趙寅永爲左副賓客,李載信爲禧陵直長,李鳴遠爲宗廟直長,金鎭華爲司宰直長,金普根爲永同縣監,洪㙉爲禮山縣監,故學生任日箕贈持平,忠節卓異,曺命勳·林翰臣,已上贈童敎,孝行卓異贈職事承傳,徐光奎爲濟用奉事,李烷爲禁府都事,宋持行爲司饔奉事,李海存爲寧海府使,李奎淵爲金川郡守,李彦淳爲工曹參判,金熙華爲同敦寧,趙秉常爲兵曹參知,尹錫祜爲全羅都事,金允淡爲咸鏡都事,洪運謨爲長興奉事,兪永煥爲禁府都事,李廷郁爲繕工奉事,權灝爲三水府使,安性淵爲昌原府使,朴履浩爲氷庫別提,金炳斗爲禁府都事,李竣祜爲執義,李祖馨爲獻納,李鎭晩爲文學,左副賓客單李止淵,右副賓客單趙寅永,鄭禮容爲大司諫,韓學周爲掌令,朴奎賢爲持平,金驪書爲正言,林翰鎭爲輔德。吏批啓曰,春坊多窠,今當差出,而擬望之人乏少,相避竝擬,何如?傳曰,允。
朴宗休爲弼善,洪羲錫爲司書,洪永圭爲說書,洪耆周爲高陽郡守,呂東奎爲永平縣令,徐容輔爲司饔主簿,申錫履爲禁府都事,李樹敏爲典牲判官,朴性秀爲孟山縣監,安宅臣爲利原縣監,朴綺壽爲冬至兼謝恩使,尹致謙爲副使,金景善爲書狀官,林景鎭爲右尹,嚴蓍爲廣興奉事,朴起壕爲刑曹佐郞,柳玉鳴爲漢城判官,李用弼爲海美縣監,朴載寬爲興陽縣監,鄭淳榮爲內資奉事。吏批啓曰,大司成今當差出,而擬望之人乏少,外任竝擬,何如?傳曰,允。
金興根爲大司成,徐洛淳爲司諫,吳甲良爲掌令,金相勉爲正言,閔泰鏞爲司僕正,宋命熙爲內贍直長,金健爲慶興府使,沈樂臣爲碧潼郡守,鄭瑋爲肅川府使,李仁泳爲長淵縣監。吏批啓曰,玉堂多窠,今當差出,而擬望之人乏少,相避竝擬,何如?傳曰,允。
趙秉鉉爲兼輔德,趙在慶·洪鍾應爲副校理,李家淳·鄭煥義爲修撰,韓光臣爲尙瑞直長,李相斗爲永柔縣令,金在敬爲開寧縣監,丁夏敎爲延豐縣監,金啓禮爲龍宮縣監,廣興直長單嚴蓍,左尹單林章鎭,右尹單李德鉉,校檢單崔致常,典籍二單金鳳梧·權道毅,尹度一爲忠勳都事,金祖根爲永禧殿令,李鶴九爲顯陵令,尹希大爲懷德縣監,任燧爲召村察訪,承文副正字單安潤蓍,校書副正字單白海運,韓光臣爲內贍主簿,吳謹常爲尙瑞副直長,鄭憲容爲工曹正郞,洪鍾遠爲慶州府尹,李鎭晩爲殷山縣監,吳謹常爲尙瑞直長,沈能學爲義盈奉事,金仁根爲漢城主簿,洪膺疇爲監察,田載五爲獒樹察訪,李䆃重爲翼陵令,金鎭華爲掌樂主簿,元有五爲社稷令,韓鎭庭爲兵曹正郞,閔致鶴爲禁府都事,徐戴淳·李垿爲副修撰,姜獜岳爲典籍,韓宅履爲長興府使,金箕祖爲咸平縣監,吳謹常爲長興主簿,金宜淳爲尙瑞副直長,韓益東爲司宰直長,洪鋈爲博川郡守,權奎秉爲草溪郡守,金宜淳爲尙瑞直長,韓珽爲繕工副奉事,金在獻爲宗廟副奉事,呂民燮爲內贍奉事,李容在爲平市令,金宜淳爲造紙別提,李象斗爲尙瑞副直長,尹興圭爲茂長縣監,金秀萬爲沃溝縣監,姜時永爲殷栗縣監,李象斗爲尙瑞直長,李胤祚爲濟用副奉事,李繒九爲典籍,申大膺爲京畿都事,金景賢爲刑曹正郞,鄭宅鉉爲尙瑞副直長,李象斗爲掌樂主簿,李國世爲雲山郡守,金儞根爲蔚珍縣監,閔令儒爲金泉察訪,張照爲典牲副奉事,趙秉玖爲敦寧都正,金履載爲藝文提學,金宜淳爲戶曹佐郞,鄭宅鉉爲尙瑞直長,閔泰鏞爲兼弼善,成遂默爲兼文學,趙秉憲爲兼司書,李謙在爲兼說書,梁在孟爲文川郡守,韓珽爲尙瑞副直長,李海善爲東部令,李甲參爲敦寧主簿,金致鉉爲保安察訪,尹滋畊爲文學,李章燁爲懿陵令,李膺蕃爲濬源殿令,李象斗爲監察,趙孝淳爲繕工副奉事,曺相振爲吏曹佐郞,韓光臣爲監察,成退默爲漢城主簿,吳宅良爲德陵直長,李進永爲禁府都事,全道海爲平安都事,金安世爲純陵奉事,金啓洽爲司宰主簿,成原默爲典籍,南履秉爲司饔主簿,鄭夏應爲造紙別提,宋在烈爲造紙別提,權億爲尙衣別提,李敏榮爲活人別提,李啓陽爲引儀,金來根爲典設別提,宋啓根爲掌樂主簿,宋泰熙爲內贍主簿,申命淵爲北部都事,金章淳爲童蒙敎官,洪稷周爲敦寧參奉,姜爲齊陵參奉,鄭煥輔爲獻陵參奉,高濟應爲莊陵參奉,尹致翼爲溫陵參奉,李義延爲孝陵參奉,鄭基默爲崇陵參奉,柳徽祚爲明陵參奉,李榏爲惠陵參奉,李章鉉爲健陵參奉,劉錫爲禮賓參奉,朴邠壽爲典獄參奉,朴喜壽爲弘陵參奉,朴來鼎爲昌陵參奉,梁德浩爲昭寧園守奉官。
兵批,判書宋冕載進,參判李止淵入直進,參議洪祐燮進,參知未差,右承旨金裕憲進。啓曰,今日都目政事時,本曹堂上,不可不備,參知未差之代,今日政差出,待下批,令政院牌招,同參政事,何如?傳曰,允。
吏批啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以韓耆裕爲同知,鄭寅基·梁宣洙·李維時·李仁模爲五衛將,同知單池在鴻,僉知三單金性浩·崔在亨·韓明運,副護軍單李濟和·尹喜用·任震白,以徐左輔爲副摠管,李應植爲宣傳官,柳基常爲內禁將,李鐸遠爲文兼,申命沆爲備邊郞,訓鍊主簿單韓春福本院去官,訓鍊判官趙鎭厚,主簿朴祖煥·徐偉輔·黃舜成,以上加設,依定式減下,僉知單鄭鴻晉·李浩文·李橚·柳相濂爲禁衛把摠,車謹行爲訓鍊判官,李儒行·申在敏·李東曄爲主簿。金裕憲,以兵批言啓曰,五衛將鄭寅基前任安東營將,梁宣洙前任洪州營將,李維時前任尙州營將,李仁模前任南虞候,俱本任所,上來間該廳番次苟艱云,竝改差,何如?傳曰,允。
吳致慶·李亨煒爲五衛將,洪鎬爲部將,李應信爲北評事,宋重協爲笠巖別將,副司果單朴龍九·林基洙·朴章憲。兵批啓曰,營將·中軍·虞候,今當差出,而擬望之人乏少,已準朔守令·虞候·邊將,竝擬,何如?傳曰,允。
具鏘和爲尙州營將,柳勉儉爲安東營將,任泰瑛爲洪州營將,尹得燁爲大邱營將,申吉輔爲咸鏡中軍,僉知三單李惟時·梁宣洙·鄭寅基,護軍單徐左輔,洪象基爲龜山僉使,吳聖錫爲牛峴僉使,高擎文爲智島萬戶,朴成赫爲蛇梁萬戶,尹光郁爲加背梁萬戶,副護軍南履懋·韓弘敎·朴永元·沈漢永·柳希常·趙晉錫·趙義錫,以上竝單付。宋仁福爲花梁僉使,李正顯爲吾叉浦僉使,方允規爲梨津萬戶,李源豐爲玉浦萬戶,崔鉉星爲助羅萬戶,護軍單申在植·朴宗琦·李維秀,鄭日復爲釜山僉使,徐羲輔爲蔚島僉使,李玄升爲群山僉使,宋獜瑞爲加德僉使,金善永爲黃海兵虞候。金裕憲,以兵批言啓曰,五衛將吳致慶前任大邱營將,李亨衛前任全羅監營中軍,俱在任所,上來間該廳番次苟艱云,竝改差,何如?傳曰,允。
兵批啓曰,訓鍊院正,今當差出,而擬望之人乏少,外任竝擬,何如?傳曰,允。都啓善·鄭命基爲五衛將,李倫叙爲訓鍊正,李鍾振爲武兼,李器炯爲西北僉使,副護軍單洪永觀·尹聲大,副司直單申冕周·盧尙羲,尙州營將具鏘和,安東營將柳勉儉,洪州營將任泰瑛,大邱營將尹得燁,咸鏡中軍申吉輔,以上今加折衝加資事承傳。南百善爲訓鍊僉正,朴大榮爲南虞候,林尙沃爲全羅中軍,崔弘良爲右水虞候,車勉翼爲保山別將,副護軍李享權·魚錫命,副司直金秀萬·林永洙·李垿·許晟·金羽根·李寅皐,黃璡爲於蘭萬戶,康鵬浩爲所巳萬戶,金暎哲爲助泥萬戶,李鶴老爲植松萬戶,禹相圭爲伐登萬戶,副司果李鎭華·黃·尹興圭·權用經,黃成浩爲文山萬戶,高翊夏爲位羅萬戶,李賢運爲防垣萬戶,金大福爲仇寧萬戶,金重采爲山羊會萬戶,崔命參爲靑水萬戶,金禹弼爲永達萬戶,韋孝源爲方山萬戶,趙聖穆爲森森坡萬戶,趙命賢爲玉江萬戶,僉知加設單吳致賢,副護軍單具鏘和·柳勉儉·任泰暎·尹得燁。金裕憲,以兵批言啓曰,五衛將都啓善·鄭命基除授在外,上來無期云,新除授西北僉使李器炯,老母今年爲七十五歲,法不當遠離赴任,呈狀乞遞,竝改差,何如?傳曰,允。
張永燮爲五衛將,李萬極爲古今島僉使,申景周爲鳥嶺別將,韓尙烈爲新門別將,李元仁爲禿用別將,同知單鄭命基,僉知單都啓善·李儒龍·李升德,徐昚輔爲五衛將,黃鍍爲司禦,尹喜柱爲中樞都事,副司直李正耆·閔泰鏞·趙秉憲·宋應龍·金箕晩·洪鍾應,以上竝單付,崔象崙爲潼關僉使,高行侃爲開雲浦萬戶,池有昌爲呂島萬戶,洪理寬爲木浦萬戶,鄭慶基爲文殊別將,趙俊錫爲宣傳官,韓啓轍爲訓鍊僉正,副司果單金致鉉·徐戴淳,趙秉吉爲訓鍊判官,韓永鎭爲訓鍊判官,副司果單李發源,副司正單趙徽林,李明學爲訓鍊主簿,金應漢爲西北僉使,洪羲宣爲訓鍊主簿,副護軍單尹義儉·安榮,金正律爲武兼,鄭周鉉爲武兼,李儒冕爲司禦,李寅熙爲宣傳官,沈宜豐爲都摠經歷,金樂喜爲宣傳官,李敏性·柳相質爲訓鍊副正,姜濩遇爲判官,趙秉懿爲宣傳官,李周膺爲訓鍊主簿,李定熙爲平南萬戶,李東植爲宣傳官,李亨植爲武兼,副司果單成原默,張東七爲都摠經歷,趙俊錫爲都摠都事,副護軍趙奎昇·李悌彬·李敏德·金彝鍾·崔笠,以上竝單付,沈宜豐爲宣傳官,梁建洙爲都摠經歷,金樂喜爲訓鍊判官,申鳳圭爲宣傳官,趙俊錫爲訓鍊僉正,李熙輔爲都摠都事,鄭文熙爲訓鍊主簿,金箕鍾爲部將,申命溫·李德熙·趙存德·禹台榮爲宣傳官,李極會·金長爀·李南秀·孫宗瑾爲部將,池宗遜·李鏞·任正仁爲守門將,權管秩,小農羅鵬南,申巖趙擇連,嗭洞崔志燁,靈頭里金利見,小坡兒河致臣,小吉號里白東暉,副司果單金仁銑·張翼遠·李仁奎。
金鳳梧遷轉,代以吉履元爲事變假注書。
吉履元在外,代以權炳益爲事變假注書。
傳于金裕憲曰,守令·邊將·初仕人,明日待令。
以漢城府民家頹壓別單,傳于金裕憲曰,恤典,令該廳,卽爲分給事,分付。
以漢城府別單民家頹壓人命壓死事,傳于金裕憲曰,恤典,令該廳,卽爲題給事,分付。
以漢城府民家頹壓別單,傳于金裕憲曰,恤典,令該廳,卽爲分給事,分付。
以應敎金章善,副應敎李敦榮,副校理趙在慶·洪鍾應,修撰鄭煥義,副修撰徐戴淳·李垿牌不進罷職傳旨,傳于徐淇修曰,只推。
以檢閱李啓宇牌不進罷職傳旨,傳于徐淇修曰,只推。
以檢閱李公翼再牌不進罷職傳旨,傳于徐淇修曰,只推。
以兵曹參知趙秉常牌不進罷職傳旨,傳于金裕憲曰,只推。
徐淇修,以侍講院言啓曰,新除授輔德林翰鎭,時在京畿龍仁地,書筵入番事緊,斯速乘馹上來事,下諭,何如?傳曰,允。
又以禮曹言啓曰,卽接成均館所報,則去夜雨水,大成殿正殿西邊樑上瓦子二間許頹落,東·西廡瓦子間間脫落云矣。莫重正殿,有此瓦子頹落之患,不可無慰安之擧,慰安祭不卜日,今二十七日設行,而有頉處修改,待快晴,擇日擧行,何如?傳曰,允。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而都目政事相値,不得設行之意,敢啓。傳曰,知道。
又以兵曹言啓曰,卽接大報壇守直官王道洽牒報,則拱北門西邊墻垣一間許頹圮云,爲先令紫門監,以杻把子,堅實圍排,依例樹柵,卽速修築,而把守軍兵,廣智營入直軍八名除出,限改築間嚴加守直之意,分付,何如?傳曰,允。
又以兵曹言啓曰,卽接金虎門入直哨官南宮鉐手本,則金虎門入直砲手入接處,西壁二間許頹圮云,爲先令紫門監,堅實圍排,依例樹柵,卽速修築,而係是軍兵入接之處,則不必如例把守,仍以入直軍兵,限改築間嚴加守直之意,敢啓。傳曰,知道。
又以兵曹言啓曰,卽接慶熙宮入直衛將崔崙植牒報,則本宮武德門內西邊中松一株,因雨折傷云,依例斫去之意,敢啓。傳曰,知道。
又以兵曹言啓曰,卽接慶熙宮入直衛將崔崙植牒報,則開陽門西邊墻垣三間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間各別巡察之意,分付,何如?傳曰,允。
又以兵曹言啓曰,卽接南道參軍鄭冕榮牒報,則禁衛營所授崇禮門東邊第一城廊近處體城五間許頹圮云,爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以禁衛營言啓曰,因兵曹草記,拱北門西邊宮墻一間許頹圮處,廣智營入直軍八名除出,哨官一員率領,限修築間嚴加守直之意,敢啓。傳曰,知道。
又以禁衛營言啓曰,本營字內崇禮門東邊第一成廊近處體城五間許頹圮處,把守軍兵,令該軍門,量宜定送事,自兵曹草記矣。哨官一員,京標下軍十五名,嚴飭定送,限修築間輪回守直之意,敢啓。傳曰,知道。
宣傳官鄭宅善書啓,臣於本月二十三日未時量,以民戶頹壓處摘奸事,敬奉承政院所下聖敎,馳往西部字內,逐坊摘奸是白乎則,連日霖雨,頹垣破壁,所或難免是白乎乃,其中全家之頹壓,間數之稍多者,謹以所見,家主姓名,列錄于後是白乎旀,土亭里·栗島等處,漲水未退,末由詳見,馳啓云云。龍山坊沙村里契禁軍李亨默草家六間內三間壓,靑坡四契獨女徐召史草家二間內一間壓,孔德里契良人孫季喆草家五間內二間壓,桃花洞外契禁衛營哨官李奎錫瓦家十間·草家三間,草家壓,西江坊上水溢契良人金載厚草家三間全壓,西江坊下中里契良人安者斥喆草家三間漂流,西江坊下水溢契良人金啓仁草家四間全壓,盤松坊車子里契良人孫聖國草家十二間全壓,良人孔三福草家九間內三間壓,權政丞契良人韓聖徹草家三間內二間壓,盤石坊蓮池契幼學朴憙淳瓦家十間·草家四間,草家壓,聚賢坊太平館良人金光雲草家六間全壓。傳曰,知道。
宣傳官許燮書啓,臣於本月二十三日未時量,以民戶頹壓處摘奸事,敬奉承政院所下聖敎,馳往南部字內,逐坊隨戶,詳細摘奸是白乎則,今番雨水,半壁之頹落,一隅之滲漏,實是霖雨中所未免者是白乎矣,其中全家頹壓,間數之稍多者,謹以臣所見,家主姓名,一一列錄于後是白乎旀,沿江沈沒草屋,水退之後,亦難免頹傷之慮,馳啓云云。薰陶坊苧洞契良人安龍伊草家五間,箭串良人南順得草家三間,趙澤瑞草家三間,金敬甫草家三間,金永殷草家三間,金明哲草家三間,纛島良人劉啓福草家七間,李士得草家五間,黃萬金草家五間,安在玉草家五間,趙福同草家四間,趙所回草家三間,申福乭草家三間,李云伊草家三間,李召史草家四間,甫江里良人朴成福草家五間,朴君章草家五間,良人徐仁石草家三間,李完乭草家三間,朴春成草家三間,以上全壓二十戶。傳曰,知道。
宣傳官朴來益書啓,臣於本月二十三日未時量,以民戶頹壓處摘奸事,敬奉承政院所下聖敎,馳往北部字內城內城外諸處及北漢,詳細摘奸是白乎則,城內各洞,別無頹壓處是白遣,轉至彰義門外常平坊造紙署契,摘奸是白乎則,良人裴處顯草家三間全壓,洪千大草家六間全壓,獨女金召史草家八間內四間頹壓,良人全敬郁草家五間內三間頹壓,許啓云草家四間內二間頹壓,金振玉草家五間全壓,經理廳契良人洪三興草家三間內二間頹壓,沈明哲草家八間內四間頹壓,李相得草家二間全壓是白遣,直入北漢,先詣行宮,奉審摘奸是白乎則,正殿東行閣七間,水刺間一間漂去是白遣,其外墻垣,間間頹破是白遣,禁倉契軍官金龍國草家七間內三間頹壓,朱殷喆草家四間內一間頹壓,獨女南召史草家十間內五間頹壓,軍官金光喆草家七間漂去,高興國草家五間全壓,執事李光植草家十間全壓,哨官李東燁草家十間全壓,軍官金仁明草家十一間內五間漂去,金廷琦草家十三間內七間漂去,良人尹長元草家十間內七間漂去,金今同草家九間內四間漂去,林英國草家十一間內四間頹壓,執事朴致盛草家十間漂去,朴致盛及妻金召史·婦金召史·池興謙合四口渰死,旗手金致龍草家六間內三間頹壓,軍官鄭致才草家七間內二間漂去,守門軍金五得草家八間內五間漂去,御倉契良人玄祖完草家十間全壓,姜道運草家四間內二間頹壓,梁弘翼草家四間內二間頹壓,金點得草家三間全壓,金快孫草家三間全壓,倉軍士田更得草家六間內四間頹壓,良人吳允吉草家四間全壓,書員丁興豐瓦家十四間內二間頹壓,良人李運植草家十間內六間漂去,軍官石完壁草家十間內五間漂去,良人李奉吉草家八間內五間漂去,林孝一草家十二間內七間漂去,軍官金處潭草家七間內一間頹壓,旗手田起豐草家四間內一間頹壓,薛大石草家五間全壓,良人尹順行草家六間內三間頹壓,訓倉契良人金聖奎草家四間漂流,妻韓召史渰死,敎鍊官朴光漢草家二十間漂流,子軍官宗權·次子軍官宗默·三子童蒙興福·女一人合四口渰死,軍官李在浩草家六間漂流,韓千石草家七間漂流,妻金召史·妹一人合二口渰死,軍官張啓賢草家八間漂流,母奉召史·率第今石合二口渰死,卜馬一匹亦漂去,軍官金宗福草家十三間漂流,金宗福及妻金召史·子軍官綏祿·婦金召史·女三人合七口渰死,卜馬一匹漂去,軍官張信明草家十二間漂流,妻任召史渰死,軍官申光謨草家十三間漂流,妻李召史,第嫂金召史合二口渰死,軍官申哲謨草家七間漂流,妻金召史渰死,幼學沈伯儀草家五間漂流,妻張氏·子童蒙完國合二口渰死,軍官黃信玉救人渰死,牙兵李在大草家五間內二間半頹壓,軍官廉道賢草家六間漂流,牙兵崔光得草家五間漂流,軍官韓萬縣草家七間漂流,身亦渰死,軍官朴貴師草家七間內四間頹壓,黃致中草家七間內三間半頹壓,牙兵林聖澤草家四間漂流,林聖澤及妻洪召史合二口渰死,軍官金聖澤草家二間漂流,朴枝榮草家六間內二間漂去,良人朴善得草家四間漂流,人命渰死三十口內,男十二口,女十八口是白遣,出自西門,次次看審是白乎則,佛光里良人車仁來草家四間漂流,蒙峴里良人朴季喆草家三間全壓,驛契良人金義得瓦家七間草家七間內,草家七間頹壓,私契居葛峴里任金學東草家三間內二間頹壓,新祠洞良人申宗潤草家三間頹壓,李長千草家二間全壓,城山里良人朴素贊草家三間全壓,蛤井洞良人李龍喆草家六間全壓,其矣妻及三歲女兒仍爲壓死,七十老姑與十歲女兒壓傷,幾至死境,良人李正名草家五間內二間頹壓,獨女李召史草家三間全爲漂流馳啓云云。傳曰,知道。
金裕憲,以都摠府言啓曰,明政門南邊壁半間許頹落之意,敢啓。傳曰,知道。
壬辰六月二十五日戌時,上御熙政堂。奉審大臣以下入侍時,右副承旨徐淇修,假注書徐珖輔,記注官金聖默,記事官李謙在,右議政金履喬,繕工提調趙萬永,禮曹參判徐憙淳以次進伏訖。上曰,大臣進前。履喬曰,日候蒸濕,聖體,若何?上曰,一樣矣。履喬曰,臣今日承命馳詣明陵,奉審頉處形止,俄已馳啓,而蹲縮處,長爲三十尺,廣爲一尺,高一尺七寸,所見極爲悚悶,第今霖雨未霽,姑爲夜覆晝撤,以待八月潦雨夬霽後,修補似好矣。上曰,大臣就座。禮參憙淳曰,臣馳詣弘陵,曲墻頉處奉審,則頹落形止,果如陵官所報,而右邊曲墻外,又有莎草汰落處,長四十尺,廣四十尺,深爲五尺許矣。補土被莎之役,待曲墻修改時,同爲擧行宜矣。憙淳曰,臣雖非承命之事,旣有奉審於兩陵之際,伏聞昌陵陵所有頉之報,事不可遲緩,況陵界在於一局之內,奉審爲急,仍爲馳進奉審,則王妃陵階前右邊數步地,昨日之雨,土勢汰落,長六十二尺,廣六十尺,深爲七尺許,所見極爲驚悚,而頉處旣在曲墻之外,慰安祭,雖未可輕議設行,修改之節,待快晴,擇日擧行,恐合事宜矣。上曰,依爲之。出擧條仍命退,諸臣以次退出。
上在昌德宮。停常參·經筵。
藥房提調趙寅永,副提調鄭基善啓曰,庚炎轉甚,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢未肅拜,監察茶時之意,敢啓。傳曰,知道。
傳于徐淇修曰,直提學鄭基善,馳詣健陵,奉審摘奸,仍詣顯隆園·華寧殿,一體奉審以來。
傳于徐淇修曰,禮房承旨,馳詣文廟,奉審摘奸以來。
傳于金裕憲曰,守令·邊將·初仕人入侍。
傳于徐淇修曰,奉審大臣以下入侍。
權炳益在外,代以李維馨爲事變假注書。
徐淇修啓曰,左右史不可不備,檢閱李啓宇·李公翼,旣有只推之命,竝卽牌招,推移入直,何如?傳曰,允。
傳于洪遠謨曰,日熱如此,輕囚放釋。
洪遠謨啓曰,臣承命馳詣義禁府,取考囚徒案,則無時囚,故仍詣典獄署,取閱囚徒案,則結案罪人三名,殺獄罪人二十一名,御寶僞造罪人三名,僞造臺疏批旨罪人一名,殺獄干犯罪人一名,旣係重囚,故竝爲仍囚,其餘他錢不報敺打人物酗酒作拏人物招引及各司直囚罪人李斗彬·孫永周·金宗采·金福兼·金廷爀·鄭再寬·姜英春·順同·李元馥·崔珩·金興一·金得春·好老未·李龍石·金昌弼·孔召史·洪仁喆·權命喆·李允山·金允元·池億壽·安順吉·吳禮煥·朴次得·安順景·韓永秀等二十六名,係是輕囚,故依傳敎放送之意,敢啓。傳曰,知道。
徐淇修啓曰,玉堂上下番俱空,事甚未安。應敎金景善,副應敎李敦榮,副校理趙在慶·洪鍾應,修撰鄭煥義,副修撰徐戴淳·李垿,旣有只推之命,竝卽牌招,推移入直,何如?傳曰,允。
以兼輔德趙秉鉉,弼善朴宗休,兼弼善閔泰鏞,文學尹滋畊,兼文學成遂默,兼司書趙秉憲,說書洪永圭牌不進罷職傳旨,傳于徐淇修曰,只推。
徐淇修,以侍講院言啓曰,上番闕直,事甚未安。輔德林翰鎭在外,兼輔德趙秉鉉,弼善朴宗休,兼弼善閔泰鏞,文學尹滋畊,兼文學成遂默,旣有只推之命,竝卽牌招,推移入直,何如?傳曰,允。
以應敎金景善,副應敎李敦榮,副校理洪鍾應,修撰鄭煥義,副修撰李垿牌不進罷職傳旨,傳于徐淇修曰,只推。
以兼輔德趙秉鉉,兼文學成遂默牌不進罷職傳旨,傳于徐淇修曰,只推。
以檢閱李啓宇·李公翼牌不進罷職傳旨,傳于徐淇修曰,只推。
以漢城府頹壓別單人物淹死事,傳于鄭知容曰,恤典,令該廳,卽爲分給事,分付。
以漢城府民家頹壓別單,傳于鄭知容曰,恤典,令該廳,卽爲分給事,分付。
以漢城府民家頹壓別單,傳于鄭知容曰,恤典,令該廳,卽爲分給事,分付。
徐淇修,以弘文館言啓曰,新除授校理鄭德和,時在平安道殷山縣任所,閔英世,時在全羅道咸平縣任所,修撰李家淳,時在慶尙道禮安地,經筵入番事緊,請竝斯速乘馹上來事,下諭。答曰,依啓。
又以禮曹言啓曰,今六月二十八日,行健陵忌辰祭享時,兩官當爲備員,而新除授參奉李章鉉,時在公忠道溫陽地,勢無及期上來之望云。今姑改差,其代卽令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以趙基升爲健陵參奉。
洪遠謨,以兵曹言啓曰,今此入廟三度習儀時,陪衛軍兵,當爲磨鍊,而陪衛各差備及挾神輿軍,依正日例擧行,禁軍則依前例,勿爲磨鍊,前後牌軍兵,依例比正日減數,訓局軍一百名磨鍊,何如?傳曰,允。
又以兵曹言啓曰,卽接訓鍊都監旗牌官李潤豐手本,則逌瞻門南邊含春苑墻垣一間半許頹圮云,爲先令繕工監,堅實圍排,依例樹柵,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
宣傳官李鍾憲書啓,臣於本月二十四日四更量,敬奉承政院所下聖敎,卽地馳往北漢城內,先詣行宮,奉審摘奸是白乎則,內正殿東行閣七間,水刺間挾門一間漂去,外墻垣四十間,內墻垣十五間頹壓,山暎樓六間中,城門軍鋪三間漂去,中倉宇字空庫一間,宙字空庫一間,後面築墻頹壓,別庫地字空庫二間,御倉空石庫一間前面築墻頹壓,禁倉軍器醬瓮四坐,爲石塊所觸破碎,其外墻垣,間間破傷是白乎旀,轉往被災諸處,一一看審是白乎則,民家之漂頹,人命之渰沒,溢目慘測,招致被災民人等,宣布如傷之德意,安心奠接之意,曉諭是白遣,人命之渰死,民家之漂頹數爻,別件後錄,竝以馳啓云云。坊民金宗福年五十一,草家十三間全家漂沒,妻金召史年三十六拯屍,子軍官有祿年二十四拯屍,婦金召史年十八,兒女年十二拯屍,兒女年七拯屍,兒女年三拯屍,卜馬一匹,張季賢年二十五拯屍,草家八間全家漂沒,母奉召史年四十六,弟今石年十三拯屍,卜馬一匹,敎鍊官朴致盛年五十四拯屍,草家十間全家漂沒,妻金召史年四十九,婦金召史年二十二拯屍,池興謙年四十四拯屍,救活人命之際,竝爲渰死,坊民林成宅年四十,草家三間全家漂沒,妻洪召史年三十拯屍,敎鍊官朴光漢,草家二十間內四間,挾戶李在浩所居漂去,子軍官宗權年二十九拯屍,子軍官宗默年二十五拯屍,子童蒙興福年二十拯屍,兒女年十五漂沒,坊民金成圭草家四間全漂去,妻韓召史年五十五漂沒,軍官韓天錫草家七間全漂去,妻金召史年十八拯屍,妹兒女年十五拯屍漂沒,坊民張宸明草家十二間全漂去,妻任召史年三十八漂沒,申光謨草家十間全漂去,妻李召史年三十七拯屍,弟嫂金召史年二十四拯屍漂沒,申哲謨草家四間全漂去,妻金召史年二十四漂沒,沈伯儀草家三間全漂去,妻張召史年三十三,子童蒙完國年十五漂沒,軍官黃信玉年二十七,救活人命之際,竝爲渰死,廉道賢草家六間全漂去,朴貴文草家六間全漂去,李在大草家二間全漂去,朴宗植草家二間全漂去,玄祖完草家十間全漂去,姜道云草家六間內一間頹壓,梁鴻翼草家三間內二間頹壓,倉軍士田更得草家四間全頹壓,金占得草家三間全頹壓,金快孫草家四間內二間頹壓,閑良吳允吉草家四間全頹壓,御倉書員丁興豐瓦家八間內二間頹壓,坊民金正琦草家十三間內七間漂去,金仁明草家十一間內五間漂去,大東門軍士金五得草家八間內五間漂去,坊民李建植草家十間內六間漂去,軍官石完璧草家十間內五間漂去,坊民李奉吉草家九間內五間漂去,林孝一草家十間內六間漂去,金今同草家九間內四間漂去,尹長元草家十間內七間漂去,林英國草家十一間內二間頹壓,旗手金致龍草家六間內三間頹壓,田起豐草家五間內一間頹壓,坊民朱銀喆草家五間內一間頹壓,金處潭草家六間內一間頹壓,軍官金龍國草家七間內三間漂去,南召史草家九間內五間漂去,金光喆草家七間全漂去,旗手薜大石草家五間全漂去,敎鍊官李光植草家九間內五間漂去,哨官李東燁草家十間全漂去,坊民朴枝英草家五間內二間頹壓,高興國草家五間全頹壓,已上合四十五戶內,全家漂去十九戶,半家漂去十二戶,全頹壓四戶,半頹壓十戶,漂沒人三十口內,男十二口內,兒童三口,女十八口內,兒女五口,拯屍男八口,女十一口。傳曰,知道。
壬辰六月二十六日辰時,上御熙政堂。守令·邊將·初仕人入侍時,右承旨金裕憲,同副承旨洪遠謨,假注書徐珖輔,記注官李東韻,記事官李謙在,慶州府尹洪鍾遠,安邊府使兪章煥,鐵原府使鄭壽基,三水府使權灝,長興府使韓宅履,雲山郡守李國世,草溪郡守權奎秉,咸平縣監金箕祖,肅川府使鄭瑋,碧潼郡守沈樂臣,開寧縣監金在敬,興陽縣監朴載寬,利原縣監安宅臣,孟山縣監朴性秀,長淵縣監李仁泳,谷城縣監任禹常,和順縣監徐承淳,牙山縣監李敦明,永柔縣令李相斗,茂長縣監尹興圭,敦寧參奉洪稷周,禮賓參奉劉錫以次進伏。龜山僉使洪象基,潼關僉使崔象崙,智島萬戶高擎文,於蘭萬戶黃璡,助泥萬戶金暎哲,伐登萬戶禹尙圭,開雲浦萬戶高行侃,呂島萬戶池有冒,植松萬戶李鶴老,位羅萬戶高翊夏,防垣萬戶李賢運,部將李極會以次進立階下訖。上曰,守令·邊將進前,各奏職姓名。鍾遠等以次奏職姓名。仍皆退出。命承史以次退出。
壬辰六月二十六日戌時,上御熙政堂。奉審大臣以下入侍時,右副承旨徐淇修,假注書徐珖輔,記注官李東韻,記事官李謙在,判府事李相璜,觀象監提調朴周壽,禮曹判書李止淵以次進伏訖。上曰,史官分左右。相璜曰,潦水太過,妨農已多,且日候蒸濕,尙無開霽之意,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。相璜曰,臣承命奉審,頉處形止,已爲書啓,而崇陵頉處,功役似不甚浩大,他陵所修改時,可以一體從便爲之,惠陵陵上頉處,固爲不小,但修改時新土則似不多入矣。元陵陵上頉處,不但以頉處言,所見極爲驚悚,頉處外莎草,亦多枯損,此亦不可不一體修改,而今因蹲縮處修補,則枯損處外不修補處,恐無幾何矣。似當爲改封築矣。王妃陵上頉處亦不少,而功役則似不至大段矣。又奏曰,臣昨早辭朝馳進,因雨水阻滯,少俟水退前進,則日已暮矣,昏暮時奉審,極爲難便,故今日始爲奉審,以致遲緩,臣等固不勝惶悚,而進去之時,惠陵典祀官,越涉前進,至於溺水之境,幸賴潛水軍拯濟,僅免不幸矣。上曰,爲誰?相璜曰,朴長輿奉祭物先去,以至此境,事甚罔措,時刻有定,通變無路,故臣等相議,以祝史官,代行典祀之任,祀享則無弊矣。上曰,祝史爲誰?相璜曰,穆陵別檢朴承輝,以惠陵祝史官來到矣。臨時代行,雖緣事勢之忙迫,自下擅便則極爲悚惶矣。又奏曰,潦雨連注,民事大妨,路傍田地之沙覆太多,未知外道之果,何如?而以近地言之,則仰煩聖念處似多,下情極爲憂悶矣。上曰,就座。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一寸三分。
自人定至二十八日開東,灑雨下雨,測雨器水深一寸五分。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢未肅拜,監察茶時之意,敢啓。傳曰,知道。
徐淇修啓曰,來初一日,輪對日次矣,敢稟。傳曰,當次人受點,後日次待令。
鄭知容啓曰,藥房提調,持粟米飮來待矣。傳曰,封入。
徐淇修啓曰,判義禁金在昌,工曹參判李彦淳,同敦寧金熙華,左尹林景鎭,除拜後過三日不爲出肅,依定式竝推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成金興根,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于洪遠謨曰,留院公事入之。
以大司成金興根牌不進罷職傳旨,傳于洪遠謨曰,只推。
兵曹口傳政事,副司果李在鶴。
徐淇修,以承文院都提調意啓曰,院製述官南履秉遷轉代,前主簿韓用圭差下,使之付軍職,冠帶常仕,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深五寸三分。
自人定至二十九日開東,灑雨下雨,測雨器水深八分。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢未肅拜,監察茶時之意,敢啓。傳曰,知道。
金裕憲啓曰,藥房提調,持粟米飮來待矣。傳曰,封入。
傳于徐淇修曰,禮房承旨,馳詣懿陵,奉審摘奸,延慶墓一體奉審以來。
洪遠謨啓曰,卽者兵曹郞廳來言,北水閣水門,水勢漲溢,鐵箭破傷,修改次除標信開閉之意,敢啓。傳曰,知道。
以京畿監司李羲準狀啓,抱川縣監林膺洙遭母喪事,傳于徐淇修曰,令該曹口傳差出,催促下送。
以漢城府民家頹壓別單,傳于徐箕淳曰,恤典,令該廳,卽爲分給事,分付。
徐淇修,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接景慕宮官員所報,則今日之雨,本宮正堂後面內墻一間半許頹圮云矣,正堂至近之地,有此墻垣頹圮之患,極爲驚悚,當有慰安之節,慰安祭不卜日,來七月初一日朔祭兼行,祝文中措辭添入,而修改之役,待晴擇日擧行,何如?傳曰,允。
洪遠謨,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以都摠府言啓曰,副摠管李彦淳,以宗廟秋享大祭終獻官肄儀事,議政府晝仕出去之意,敢啓。傳曰,知道。
又以都摠府言啓曰,今日午時量,秋景苑東邊內宮墻一間半許頹圮之意,敢啓。傳曰,知道。
又以兵曹言啓曰,卽接西所衛將金性浩牒報,則中日閣西邊一間半許,因雨頹圮,泰秋門東邊內宮墻四間許亦爲頹圮云,宮墻則爲先令紫門監,以杻把子及長木,堅實圍排,限修築間金虎門入直軍十五名除出,嚴加守直,又接東所衛將任希慶牒報,則秋景苑東邊內宮墻一間半許頹圮云,亦令紫門監,以杻把子及長木,堅實圍排,限修築間銅龍門入直軍十名除出,嚴加守直之意,敢啓。傳曰,知道。
又以兵曹言啓曰,卽接宗廟署入直訓鍊院主簿洪羲宣牒報,則宗廟大門東邊舊築墻垣三間許及西邊舊築墻垣三間許頹圮云,臣冕載馳詣看審後,爲先令繕工監,堅實圍排,依例樹柵,而衛軍各二名定立,限改築間嚴加守直,令該曹卽速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將金漢龍牒報,則開陽門南邊墻垣十間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間各別巡察之意,分付,何如?傳曰,允。
又以兵曹言啓曰,卽接廣智營入直哨官禹弘疇手本,則大報壇西邊舊築墻垣一間半許外面缺落云,爲先令紫門監,以杻把子堅實防遮,依例樹柵,卽速修築,而把守軍兵,廣智營入直軍八名除出,限改築間嚴加守直之意,分付,何如?傳曰,允。
又以兵曹言啓曰,卽接南所入直衛將李齊年牒報,則丹鳳門東邊墻垣前日頹圮連接處二間,又爲頹圮云,爲先令紫門監,以杻把子堅實圍排,依例樹柵,卽速修築,而係是連接處,把守軍兵,東營入直軍,令該營量宜加定,與前把守軍,嚴加守直之意,分付,何如?傳曰,允。
徐箕淳,以賑恤廳言啓曰,謹依漢城府民家頹壓恤典別單判付,北部字內渰死人壯二十二口,壓死人壯五口,各布二疋錢二兩,渰死人弱五口,壓死人弱一口,各布一疋錢二兩,全家漂失十七戶,全家頹壓二十六戶,各錢二兩,完少頹多三十三戶,完多頹少四戶,各布一疋,中部字內完少頹多三戶,各布一疋,東部字內全家頹壓八戶,各錢二兩,完少頹多九戶,各布一疋,西部字內全家漂失一戶,全家頹壓五戶,各錢二兩,完少頹多一戶,完多頹少一戶,各布一疋,南部字內全家頹壓二十一戶,各錢二兩,依例分給之意,敢啓。傳曰,知道。
洪遠謨,以訓鍊都監言啓曰,因兵曹草記,泰秋門東邊內宮墻四間許頹圮處,金虎門入直軍十五名除出,將校一人率領,限修築間嚴加守直之意,敢啓。傳曰,知道。
又以禁衛營言啓曰,因兵曹草記,秋章苑內宮墻一間半許頹圮處,銅龍門入直軍七名除出,哨官一員率領,限修築間嚴加守直之意,敢啓。傳曰,知道。
又以禁衛營言啓曰,本營千摠許槃,身病猝重,勢難察任,改差,何如?傳曰,允。
又以御營廳言啓曰,本廳字內丹鳳門東邊宮墻前日頹圮連接處二間,又爲頹圮云,把守軍兵,量宜加定事,自兵曹草記矣,東營入直軍七名除出,與前把守將卒,限改築間合力嚴加守直,而該入直軍餘數不多,宮墻外巡邏,無以分排出番,助番牙兵七名,依例添入警巡之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深七寸三分。自人定至七月初一日開東,灑雨下雨,測雨器水深五分。
藥房提調趙寅永,左承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢未肅拜,監察茶時之意,敢啓。傳曰,知道。
鄭知容啓曰,右承旨金裕憲,今日不爲仕進,卽爲牌招,何如?傳曰,允。
洪遠謨啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于徐淇修曰,禮房承旨馳詣宗廟·景慕宮,奉審摘奸以來。
金裕憲啓曰,卽者兵曹郞廳來言,敦化門·弘文館·北水閣三處水門,水勢漲溢,當爲開鑰云。依定式,除標信開閉之意,敢啓。傳曰,知道。
傳于洪遠謨曰,始旱終澇,均之爲災,其在修省之道,宜有疎鬱之擧。禁府·刑曹定配罪人之可合疎放者,該堂就議大臣,徒流案中,付標以入。京獄之年久滯囚,亦甚可悶,無論已結案·未結案,罪人依審理例,三堂會議詳覈,具意見以聞。雖以外邑言之,必多無端滯獄之患,令廟堂行會於八道·四都,使之趁卽決放,以示朝家如傷之意。
洪遠謨啓曰,卽者義禁府都事來言,定配罪人之可合疎放者,該堂就議大臣,徒流案中付標以入事命下,而判義禁金在昌差祭齋宿,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,趙萬永落點。
洪遠謨啓曰,定配罪人之可合疎放者,該堂就議大臣,徒流案中付標以入事,命下矣。新除授判義禁趙萬永,卽爲牌招,何如?傳曰,允。
徐淇修,以懿陵獻官意啓曰,今日本陵忌辰大祭時,贊者以康陵令申淳塡差,而自直所馳進之路,川漲水沮,不得來待,故以徽慶園參奉宋在胤,依已例權差贊者行事之意,敢啓。傳曰,知道。
徐淇修啓曰,卽見懿陵獻官書啓,則贊者康陵令申淳,因水漲路阻,不得待令,至有權差替行之擧。雖緣事勢之使然,而揆以事體,萬萬未安,所當重勘,而本院請推之外,無他可施之罰,何以爲之?敢稟。傳曰,推考。
徐淇修,以禮曹言啓曰,各陵寢六朔焚香受香,在今日,而惠陵新除授參奉李榏在外,無以及期,故依定式假官差送代直後,實官使之上來受香矣。卽聞本陵令崔尙綸,替直上來之際,因雨水阻滯,尙未受香,萬萬驚悚。受香爲急,不可遲待該陵官之水退上來,謹依北道各陵寢受香之例,定忠義齎傳,何如?傳曰,允。
徐淇修啓曰,今日各陵寢六朔焚香傳香時,惠陵陵官不爲來待,因時刻之漸晩,不得已先爲傳香於各陵官,而惠陵陵官,則竟不來待,致有儀曹草記之事。雖緣雨水之沮滯,不得待令,莫重受香,至使忠義齎傳,事極驚悚。當該陵官,所當重勘,而本院請推之外,無他可施之罰,何以爲之?敢稟。傳曰,推考。
以京畿監司李羲準狀啓,驪州牧使李道在身病沈篤,不得已罷黜事,傳于金裕憲曰,令該曹口傳差出,催促下送。
吏曹口傳政事,以閔致成爲驪州牧使。
傳于金裕憲曰,臺諫牌招,新除授守令,使之署經,與上京守令,倂令不多日內下送,違牌。勿爲呼望。
金裕憲啓曰,守令署經事,命下矣。憲府則雖已署經,諫院則大司諫鄭禮容,司諫徐洛淳,獻納李祖馨,正言金驪書·金相勉在外,不得署經,何以爲之?敢稟。傳曰,一司除署經。
傳于洪遠謨曰,刑曹參議許遞,前望單子入之,待下批牌招察任。
刑曹參議前望單子入之,尹命圭落點。
傳于徐箕淳曰,留院公事入之。
以漢城府民家頹壓別單,傳于鄭知容曰,恤典,令該廳卽爲分給事,分付。
吏曹口傳政事,以元有五爲抱川縣監。
徐淇修,以吏曹言啓曰,今此宗廟慰安祭大祝前典籍趙得林,時無職名,令該曹口傳付軍職,何如?傳曰,允。
鄭知容,以戶曹言啓曰,時御所內各司,依定式,發遣本曹正郞臣金永錫,與兵曹參議臣洪祐燮,佐郞臣許結,東所衛將臣任希慶,西所衛將臣金性浩,南所衛將臣李齊年,北所衛將臣洪槏,眼同看審後,有頉處別單書入,而修改則擇日擧行之意,敢啓。傳曰,知道。
又以賑恤廳言啓曰,謹依漢城府民家頹壓恤典別單判付,東部字內全家頹壓四戶,各錢二兩,完少頹多一戶布一疋,北部字內全家頹壓六戶,各錢二兩,完多頹少二戶,各布一疋,依例分給之意,敢啓。傳曰,知道。
徐淇修,以禮曹言啓曰,卽接宗廟署所報,則今日之雨,永寧殿第十室祭床上滲漏,第十二室祭床上滲漏,宗廟西門北邊內墻二間許及南邊內墻一間許頹圮云矣。永寧殿室內滲漏,萬萬驚悚,修改之節,臣曹與本署提調,進去奉審後,稟處,而宗廟墻垣頹圮,當有慰安之節。慰安祭不卜日,來七月初二日設行,而修改之役,待晴擇日擧行,何如?傳曰,允。
又以禮曹言啓曰,臣止淵祗詣永寧殿,與本署提調金在昌眼同,殿內有頉處,詳細奉審,則第十室祭床上滲漏,第十二室祭床上滲漏,果如齋官所報矣。修改之役,待晴擇日擧行,何如?傳曰,允。
又以禮曹言啓曰,卽接永禧殿官員所報,則今日之雨,正殿西邊內墻一間許頹圮云矣。正殿至近之地,有此墻垣頹圮之患,極爲驚悚,當有慰安之節。慰安祭不卜日,來七月初二日設行,而改築之役,待晴擇日擧行,何如?傳曰,允。
又以禮曹言啓曰,獻陵陵上曲墻頹圮,慰安祭不卜日,來七月初二日設行事,纔已草記,允下矣。本陵兩官,當爲備員,而新除授參奉鄭煥輔,時在慶尙道咸陽地,勢無及期上來之望云,今姑改差,其代,卽令該曹,以在京無故人口傳差出,以爲備員將事之地,何如?傳曰,允。
又以禮曹言啓曰,卽接獻陵直長所報,則昨日之雨,本陵王后陵上後面曲墻內面一間許頹圮云矣。陵上曲墻,有此頹圮之患,極爲驚悚,當有慰安之節。慰安祭不卜日,來七月初二日設行,而修改之役,依定式,本府留守進去奉審,狀聞後,稟處,何如?傳曰,允。
又以入廟都監都提調意啓曰,本都監各房工役,今已完畢,匠手竝皆放送,郞廳則輪回仕進,看檢未盡之事,監造官則輪回入直之意,敢啓。傳曰,知道。
金裕憲,以都摠府言啓曰,今日卯時量,回泰門西邊墻垣一間許,頹圮之意,敢啓。傳曰,知道。
又以都摠府言啓曰,今日午時量,集賢門北邊墻垣一間許,頹圮之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式,停止之意,敢啓。傳曰,知道。
又以兵曹言啓曰,卽接宗廟署入直訓鍊院主簿洪羲宣手本,則宗廟大門西邊舊築墻垣一間半許頹圮云。臣冕載馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將金漢龍牒報,則開陽門西邊墻垣十間·南邊墻垣六間,崇義門南邊墻垣二間,武德門北邊墻垣三間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將金漢龍牒報,則興元門東邊墻垣五間頹圮云。爲先令繕工監,把子圍把,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接東所入直五衛將任希慶牒報,則宣仁門下水門鐵箭五箇,爲急水所激拔落云。爲先令紫門監,堅實樹柵,卽速修改,而把守軍兵,弘化門入直軍八名除出,限修改間,嚴加守直之意,分付,何如?傳曰,允。
又以兵曹言啓曰,卽接西所入直衛將金性浩牒報,則明禮門西邊墻垣二間許頹圮云。爲先令紫門監,以杻把子堅實圍排,依例樹柵,卽速修築,而把守軍兵,西營入直軍十名除出,限改築間,s嚴加守直之意,分付,何如?傳曰,允。
又以兵曹言啓曰,卽接訓鍊都監旗牌官金玄默手本,則弘化門越邊含春苑墻垣七間許頹圮云。爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接南道參軍鄭冕榮牒報,則禁衛營所授昭義門北邊第一城廊近處體城四間半許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言啓曰,卽接西所衛將金性浩牒報,則永肅門東邊內宮墻二間許及泰秋門西邊內宮墻一間許,俱爲頹圮云。爲先令紫門監,以杻把子及長木,堅實圍排,永肅門墻垣,則係是局出身直所近處,限修築間,令局出身晝察夜巡,泰秋門西邊,則金虎門入直軍八名除出,修築間嚴加守直。本所字內大松一株拔根顚仆云,令該所依例斫去。又接東所衛將任希慶牒報,則集賢門北邊內宮墻一間許頹圮云。亦令紫門監,以杻把子及長木,堅實圍排,銅龍門入直軍八名除出,限修築間,亦爲嚴加守直之意,敢啓。傳曰,知道。
又以兵曹言啓曰,卽接東所衛將任希慶牒報,則回泰門西邊內宮墻一間許頹圮云。爲先令紫門監,以杻把子及長木,堅實圍排,把守則係是建陽門入直軍直所近處,限修築間,令建陽門入直軍,晝察夜巡之意,敢啓。傳曰,知道。
又以兵曹言啓曰,卽接西所衛將金性浩牒報,則泰秋門東邊內宮墻一間許頹圮云。爲先令紫門監,以杻把子及長木,堅實圍排,把守軍則傍近旣有前把守軍十五名矣,五名加把,限修築間,一體守直之意,敢啓。傳曰,知道。
又以兵曹言啓曰,卽接西道參軍李在明牒報,則訓鍊都監所授敦義門北邊第一城廊近處體城十間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
鄭知容,以漢城府言啓曰,今六月二十日藥房入診,大臣·備局堂上引見入侍時,右議政金履喬所啓,今番刑曹隷之作拏,亦關紀綱,如渠輩蠢蠢之類,敢於肆悖者,專恃其徒黨之衆。蓋刑·漢兩司之稱禁隷者,原額之外,有加出者,加出之外,又有投托者,凡都下常賤之浮浪無賴者,私自投托,不知其數,是皆假法隷之名,憑藉侵擾,其爲民害當何如?自臣司已飭秋曹·京兆,量宜汰減,嚴加操束,而第念此輩無稍食,故無定數,亦無識別,則雖云汰減,而汰減無跡,雖欲操束,而操束無術,除非別般措處,啓下遵行,則難望其施有實效。令刑·漢堂上,講究其宜,草記定式,永杜痼弊之地事,分付,何如?上曰,依爲之事,命下矣。禁隷橫拏,誠爲平民難支之患,而此專由於無賴閑雜之輩,投托法司,冒稱加出,憑藉官令,恣行誅求故也。苟欲痛革此弊,莫如一遵定式。況今大臣筵奏,若是截嚴,其所措處,尤當詳悉。臣等謹依判下,爛加商確,則府隷受官料佩備牌者外,丙戌報籌司加定爲三十五名。蓋本府詞訟浩繁,事勢不得不然,而今當變通之時,亦不可仍置,就其中量減十五名,餘在二十名,則自籌司一體烙給備牌,而本府牌則自今勿施,只存禁亂之五隅牌,俾無眞贗相眩之端,以爲汰減識別之道,其他投托冒稱之類,竝皆逐送,勿使更接於府門。至於部隷加出,亦自臣府,使之酌量汰定,而凡係禁亂與推捉之際,無牌隨從,痛加禁斷,以此事意,榜揭通街,無有一民不知之弊,則庶或爲拭目之效。如是之後,若有假名府隷侵漁閭里者,這這査出,嚴刑定配事,另加申飭之意,敢啓。傳曰,知道。
洪遠謨,以刑曹言啓曰,今六月二十日藥房入診,大臣·備局堂上引見入侍時,右議政金履喬所啓,今番刑曹隷之作拏,亦關紀綱,如渠輩蠢蠢之類,敢於肆悖者,專恃其徒黨之衆。蓋刑·漢兩司之稱禁隷者,原額之外,有加出者,加出之外,又有投托者,凡都下常賤之浮浪無賴者,私自投托,不知其數,是皆假法隷之名,而憑藉侵擾,其爲民害當何如?自臣司已飭秋曹·京兆,量宜汰減,嚴加操束,而第念此輩無稍食,故無定數,亦無識別,則雖云汰減,而汰減無跡,雖欲操束,而操束無術,除非別般措處,啓下遵行,則難望其施有實效。令刑·漢堂上,講究其宜,草記定式,而永杜痼弊之地事,分付,何如?上曰,依爲之事,命下矣。臣曹使令之額數定置,操束識別之方,臣曹之前後節目,非不消詳嚴明,而法久而弛弊,從以傅浮浪之徒,投托日滋,佩禁牌而搜捕犯法者之時,持官旨而推捉應訟人之際,自外隨從,其數夥多,以至橫拏誅求日甚一日,此誠近來之痼弊也。今此大臣筵奏,極爲嚴截,其所識別之方,操束之道,臣等爛加商確,一從癸酉節目,禁亂使令二十三名,牌子使令七十名,依前案付施行,而其外投托冒稱之類,一竝沙汰,俾不得更爲接跡於臣曹,而臣曹之獄訟擧行,較諸他司,尤爲浩繁,禁隷二十三名,使役之際,每患不足,故曾在丙戌,使令四十名,報籌司加定使役。此是事勢之不得不然者,而今於筵奏通變之時,當有別般矯革之擧,故就加定四十名中,又去其半,只以二十名,通共使役,而至於識別之方,屢次量度,實無長策,自籌司旣有備字牌之烙給者,以此牌憑信施行,庶爲辨眞贗禁冒稱之方,是亦癸酉節目中定式者也。今復申明擧行,而仍令五部書揭通衢,曉喩坊曲,如或有身無備牌而冒稱曹隷者,則該部該洞任,隨現報來,亦自臣曹隨處探察,以爲照法嚴繩之地。外此操束之道,自臣曹申明舊典,面面飭諭,苟或不悛流習,少犯橫拏,則一一嚴刑定配事,另加嚴飭之意,敢啓。傳曰,知道。
金裕憲,以訓鍊都監言啓曰,因兵曹草記,永肅門東邊內宮墻二間許頹圮處,令入直局出身晝察夜巡,泰秋門西邊內宮墻一間許頹圮處,金虎門入直軍八名除出,將校一人率領,嚴加守直之意,敢啓。傳曰,知道。
又以訓鍊都監言啓曰,本局分授都城敦義門北邊第一城廊近處體城十間許頹圮處,令該軍門卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
又以訓鍊都監言啓曰,因兵曹草記,泰秋門東邊內宮墻一間許頹圮處,金虎門入直軍五名除出,與傍近處把守軍十五名,限改築間,一體守直之意,敢啓。傳曰,知道。
又以訓鍊都監言啓曰,因兵曹草記,宣仁門下水門鐵箭拔落處,弘化門入直軍八名除出,將校一人率領,限修改間,嚴加守直之意,敢啓。傳曰,知道。
又以禁衛營言啓曰,因兵曹草記,大報壇西邊墻垣一間半許外面缺落處,廣智營入直軍八名除出,哨官一員率領,限改築間,嚴加守直之意,敢啓。傳曰,知道。
又以禁衛營言啓曰,因兵曹草記,明禮門西邊宮墻二間許頹圮處,西營入直軍十名除出,哨官一員率領,限修築間,嚴加守直之意,敢啓。傳曰,知道。
又以禁衛營言啓曰,本營字內昭義門北邊第一城廊近處體城四間半許頹圮處,把守軍兵,令該軍門量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
又以禁衛營言啓曰,因兵曹草記,集賢門北邊內宮墻一間許頹圮處,銅龍門入直軍八名除出,哨官一員率領,限修築間,嚴加守直之意,敢啓。傳曰,知道。
敦寧都正柳尋春疏曰,伏以臣卽一草茅愚陋之蹤耳,人微識蔑,百無可取,謬蒙先朝殊遇,每降格外恩數,而莫效涓埃之報,徒懷隕結之忱,逮殿下嗣服,屢被甄敍,叨冒踰分。頃當國家哀慶之會,職名雖改,而衛班依舊,則臣於是且愴且忭,不覺感涕之被面,而獲覩前星之復光,猥忝縟禮之執事,臣實有少須臾之幸矣。況今震邸之衣尺漸長,環海之令聞日彰,臣退伏田畝,歌詠昇平,日夜所攢祝者,宗祊之萬斯年無疆而已。不自意賜緋之恩,特下於賤軀,奬之以三世桂坊,諭之以事係稀貴,辭敎不啻鄭重,而敦府除旨,遠降於窮蔀癃蟄之中。蔭塗無似之物,居然廁下大夫之列,是何等寵典,何等罕例,而臣是甚人,偏蒙兩聖朝厚渥,若此之深也?闔門榮感,不知所以圖報。惟當蹶趨肅,少伸覲耿之誠,更遂延頸之願,卽臣區區微悃,而第臣衰悼轉甚,疾患重嬰,扶曳踰嶺,萬無其路,因循逋傲,亦再易歲,慢蹇蔑分之罪,尤無所逃。且伏念臣於本府之職,旣無敦寧,則揆以公格,在所應遞,玆敢舁進縣道,遠瀆崇嚴。伏乞聖明,特命該曹,照例鐫改,以安賤分,千萬幸甚。臣無任云云。省疏具悉。疏辭,下該曹,稟處。
上在昌德宮。停常參·經筵。
自開東至酉時,灑雨下雨,測雨器水深一寸五分。
上詣魂宮,別茶禮親奠酌後,大殿·中宮殿,內閣·政院·玉堂·藥房口傳問安。答曰,知道。世子嬪宮·世孫宮口傳問安。答曰,罔極。
金裕憲啓曰,來初五日,朝參日次矣,敢稟。傳曰,停。
又啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
鄭知容啓曰,左副承旨徐箕淳,今日不爲仕進,卽爲牌招,何如?傳曰,允。
金裕憲啓曰,判義禁趙萬永牌不進推考傳旨,今方捧入,而徒流案付標以入事,命下之後,如是違牌,事甚未安。更爲牌招,何如?傳曰,允。
傳于徐淇修曰,奉審閣臣入侍。
傳于鄭基善曰,注薦爲之。
注書薦洪大稱·兪鎭五·洪說謨·曺雲承。
鄭基善啓曰,注書被薦人洪大稱·兪鎭五·洪說謨·曺雲承,今當付職矣。薦狀,依例成送吏曹之意,敢啓。傳曰,知道。
傳于徐淇修曰,魂宮別茶禮,自內親奠酌矣,該房知悉。
徐淇修啓曰,今日魂宮別茶禮親奠酌時,承旨當爲備員,行都承旨鄭基善須資出去,所當牌招,而拘於廳規,不得請牌,何以爲之,而左副承旨徐箕淳未承牌,同副承旨洪遠謨式暇,竝卽牌招,何如?傳曰,允。牌招。
傳于徐淇修曰,禮房承旨馳詣宗廟·永禧殿,奉審摘奸以來。
傳于徐淇修曰,發遣吏郞,諸執事淸齋與否,摘奸以來。
傳于金裕憲曰,明日出宮門路,以協陽門爲之。
以同副承旨洪遠謨牌不進罷職傳旨,傳于鄭知容曰,只推。
以漢城府民家頹壓別單,傳于鄭知容曰,恤典,令該廳卽爲分給事,分付。
吏曹口傳政事,以金台鉉爲獻陵參奉。
兵曹口傳政事,副司果單趙得林。
徐淇修,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,傳曰,臺諫牌招,新除授守令,使之署經,與上京守令,竝令不多日內下送事,命下矣。自臣曹催促,則上京守令大興郡守李鼎民,淳昌郡守沈宜復,咸興判官李羲贊,俱已下去,新除授守令慶州府尹洪鍾遠,淮陽府使趙庭和,昌原府使安性淵,肅川府使鄭瑋,雲山郡守李國世,碧潼郡守沈樂臣,蔚珍縣令金偁根,谷城縣監任禹常,長淵縣監李仁泳,孟山縣監朴性秀,茂長縣監尹興圭,務安縣監柳榮輔,任實縣監洪哲謨,和順縣監徐承淳,永同縣監金普根,利原縣監安宅臣,初三日辭朝云。鐵原府使鄭壽基,三水府使權灝,長興府使韓宅履,文川郡守梁在孟,博川郡守洪鋈,草溪郡守權奎秉,永柔縣令李相斗,海美縣監李用弼,禮山縣監洪㙉,龍宮縣監金啓澧,懷德縣監尹希大,延豐縣監丁夏敎,牙山縣監李敦明,興陽縣監朴載寬,咸平縣監金箕祖,金化縣監元錫周,初四日辭朝云。成川府使金英淳,安邊府使兪章煥,慶興府使金鍵,殷山縣監李鎭晩,沃溝縣監金秀萬,殷栗縣監姜時永,開寧縣監金在敬,初八日辭朝云。寧海府使李海存以爲身病猝重,不得下去云,雖未知其病勢之如何,而特敎催促之下,不卽下去者,揆以事體,誠甚未安,罷黜,何如?傳曰,允。
鄭知容,以賑恤廳言啓曰,謹依漢城府民家頹壓恤典別單判付,中部字內全家頹壓一戶錢二兩,西部字內全家頹壓十五戶,各錢二兩,完少頹多二戶,完多頹少二戶,各布一疋,依例分給之意,敢啓。傳曰,知道。
徐淇修,以入廟都監都提調意啓曰,今此入廟時,御覽儀註正書以入,而世孫宮亦爲書入之意,敢啓。傳曰,知道。
又以禮曹言啓曰,今七月初七日魂宮動轝後,所排物種中,移用廟所及還下戶曹外,其餘雜物,依例令本曹郞廳·魂宮忠義,眼同燒火之意,敢啓。傳曰,知道。
又以禮曹言啓曰,今此移御時,儀節當爲磨鍊,而謹稽謄錄,則英廟朝己未六月移御時,中宮殿私制未除,異於常時,故中宮殿出宮時,鼓吹則不爲磨鍊,輦輿則有裹以皀木之命矣。今亦依此擧行乎?敢稟。傳曰,依此爲之。
又以禮曹言啓曰,今此嬪宮移次時,當有侍講院·翊衛司陪衛之節,分侍講院·分翊衛司官員,令該曹臨時依例差出,何如?傳曰,允。
又以禮曹言啓曰,今此移御時,王世孫移次儀節,亦當磨鍊矣。王世孫出宮時,當有乘輿出,至闕門外乘輿之節,而方在沖齡,此等節目,依前例不爲磨鍊,以自內直爲乘輦出宮事,磨鍊擧行,何如?傳曰,允。
又以禮曹言啓曰,卽接明陵別檢所報,則今番雨後,本陵大王陵上北邊曲墻一間許,頹圮云矣。陵上曲墻有此頹圮之患,極爲驚悚,當有慰安之節。慰安祭不卜日,今七月初三日設行,而仁顯王后位,同奉一曲墻之內,慰安一體磨鍊,改築之役,依前例,本曹堂上進去奉審後,稟處,何如?傳曰,允。
又以禮曹言啓曰,明陵陵上曲墻頹圮慰安祭,不卜日今七月初三日設行事,纔已草記,允下矣。本陵兩官,當爲備員,而新除授參奉柳徽祚,時在慶尙道安東地,勢無及期上來之望云。今姑改差,其代,卽令該曹,以在京無故人口傳差出,以爲備員將事之地,何如?傳曰,允。
又以禮曹言啓曰,卽接景慕宮官員所報,則今番雨後,正堂後面內墻二間許及西邊內墻半間許頹圮云。當有慰安之節,而纔因後面內墻一間半頹圮,慰安祭今日朔祭,已爲兼行矣。慰安後三日內,如復有頉,則不行慰安,前有已例,而今此有頉,旣在三日之內,慰安之節,依前例不爲磨鍊,修改之役,待晴與前日頹圮處,同爲補築,何如?傳曰,允。
又以禮曹言啓曰,卽接順懷墓守衛官所報,則今番雨後,本墓後面曲墻一間許外面頹圮云矣。今此有頉,與內面有異,慰安奉審之節,依前例不爲磨鍊,而修改之役,待晴擇日擧行,何如?傳曰,允。
金裕憲,以都摠府言啓曰,副摠管李彦淳,以宗廟秋享大祭終獻官,祭物看品事,晝仕出去之意,敢啓。傳曰,知道。
又以兵曹言啓曰,今七月初三日宗廟·永寧殿秋享大祭時,守門當爲塡差,而本曹郞廳及都摠府郞廳·五衛將,除入直與在外,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,卽接西所衛將洪槏牒報,則永肅門北邊內宮墻三間許,因雨頹圮云。爲先令紫門監,以杻把子及長木,堅實圍排,係是局出身直所近處,把守則限修築間,令局出身晝察夜守之意,敢啓。傳曰,知道。
又以兵曹言啓曰,宣仁門下水門鐵箭,今已修改矣。把守軍兵解送直所之意,敢啓。傳曰,知道。
又以訓鍊都監言啓曰,宣仁門下水門鐵箭,今已修改,把守軍兵還入直所事,自兵曹草記矣。把守軍兵還入直所,將校解送之意,敢啓。傳曰,知道。
吏曹啓目,觀此敦寧府都正柳尋春上疏,則以爲,臣於本府之職,旣無敦寧,則揆以公格,在所應遞,特命該曹,照例鐫改亦爲白有臥乎所,旣無敦寧,則在法當遞。敦寧府都正柳尋春,依例改差,何如?判付啓依允。
大司成金興根疏曰,伏以臣於前月二十五日,敬奉聖旨,以臣爲成均館大司成者,臣誠慮駴惝怳,莫省所以自措也。今欲不避瀆撓,辭遜爲事也,則有似乎義合承膺,而徒煩飾讓,又欲抗顔冒進,趨走爲恭也,則人與職太不相稱,俱臣之所不敢爲也,而其不可冒進者,實有大於瀆撓之悚,敢此仰首悉暴焉。噫,朝廷之職,何莫非綦重,而今臣見叨,卽古所稱敎冑之官也。訓養德行,周官之舊制雖遠,選置威重,漢室之遺規猶倣,育英才以贊賓興,尊師道以正士趨,標準八方,矜式群儒,國家治敎之得失汚隆,實係於斯,其任也至重,故其選也至愼,苟非望實俱著,才學兼備者,不足以居是職而副其責也。今乃以如臣無似,苟授而不少難焉,是豈聖朝官惟人之義哉?臣稟性魯闇,受才短拙,自幼而長,全失藝學,直一四十而無聞者耳。至於經傳訓義,尙矣無論,雖尋常文字,猶不能諳其程式,今若强之以主課試而講揖讓,奬人才而振儒風,則不但爲有識之歎,而將見在列者笑矣。臣雖至愚,自量已審,縱欲仰恃殊遇,靦然冒據,其於玷淸簡而圂名器何哉?臣自通藉以來,前後歷揚,罔非僥濫,毫無裨補,恒切懍,其湔空疎無堪任使之狀,亦嘗爲容光之所照,而今此誤恩,又出夢寐之外。臣聞命以還,兢惶慙忸,亟欲陳懇,冀蒙體諒,而連値齋日,籲達無階,又因享後駿奔義重,雖不得不夤緣暫膺,今若諉之以己出,而恬若固有,則此尤臣義分之所不敢出耳,玆敢披露肝膈,仰瀆崇聽。伏乞聖慈,俯賜鑑察,亟遞臣新授職名,以重官方,以安私分焉。臣無任云云。省疏具悉。爾其勿辭察職。
壬辰七月初一日辰時,上御熙政堂。奉審閣臣入侍時,右副承旨徐淇修,假注書徐珖輔,記事官李謙在·李公翼,直提學鄭基善,以次進伏訖。上曰,史官分左右。命閣臣進前。基善伏奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,享事平安過行,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。基善曰,注書陞六之後,久未差代,注薦卽令擧行似好,故敢此仰達矣。命書傳敎曰,注薦爲之。上曰,史官就座。仍命退,諸臣以次退出。
壬辰七月初一日午時,上詣魂宮。別茶禮親奠酌入侍時,左承旨鄭知容,右承旨金裕憲,右副承旨徐淇修,假注書徐珖輔,記事官李謙在·李公翼,原任直閣李景在,以次侍立。時至,上具翼善冠·黲袍·烏犀帶·黑皮靴,步出齋殿,詣靈座前。上哭,在位諸臣皆俯伏哭,上止哭,在位諸臣皆止哭。知容奉香盒,淇修奉香爐跪進。上三上香。知容進盞。上執盞授淇修,奠于靈座前,連奠三盞訖。上哭,在位諸臣皆俯伏哭,上止哭,在位諸臣皆止哭。上還齋殿,諸臣以次退出。
上在昌德宮。停常參·經筵。
自開東至未時,灑雨下雨,測雨器水深三寸七分。
上詣仁政殿月臺,宗廟秋享大祭親傳香入小次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
備忘記,尙州營將具鏘和,安東營將柳勉儉,洪州營將任泰瑛下直,各長弓一張,長箭一部,片箭一部,筒兒一箇賜給。
傳于金裕憲曰,侍衛軍兵雨具。
傳于徐淇修曰,禮房承旨馳詣宗廟·永寧殿,奉審摘奸以來。
鄭基善啓曰,臣基善,以典牲署提調,宗廟秋享大祭,依定式進去,下直之意,敢啓。傳曰,知道。
傳于徐淇修曰,奉審禮堂入侍。
金裕憲啓曰,卽者兵曹郞廳來言,敦化門·弘文館·曜金門·北水閣三處水門,水勢漲溢,當爲開鑰云矣。依定式,除標信開閉之意,敢啓。傳曰,知道。
徐淇修啓曰,卽者景慕宮官員來言,正殿內墻頹圮,提調當爲奉審,而都提調鄭晩錫有身病,提調金在昌差祭,不得進去云,何以爲之?敢稟。傳曰,提調許遞,前望單子入之。
景慕宮提調前望單子入之,洪羲俊落點。
吏曹口傳政事,權大徹爲明陵參奉。
徐淇修啓曰,卽見明陵參奉權大澈肅單,則澈字與望筒之徹字相左,故査實則果是澈字而非徹字矣。原望筒,使之改付標以入,而當該不審之銓官,推考,何如?傳曰,允。
徐淇修,以侍講院言啓曰,文學尹滋畊入直矣。以宗廟秋享大祭大祝,纔已受香出去,上番闕直,事甚未安。輔德林翰鎭在外,兼輔德趙秉鉉,弼善朴宗休,兼弼善閔泰鏞,兼文學成遂默,竝卽牌招,推移入直,何如?傳曰,允。
以兼輔德趙秉鉉,兼文學成遂默牌不進罷職傳旨,傳于徐淇修曰,只推。
假注書權溭書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,防路之石築,久益堅緻,障谷之榛樾,漸就鬱密,牛馬遠跡,樵牧無痕是白遣,樹木段,播植旣密,着根亦固,稚長雖或不齊,而鬱然有成林之美是白乎旀,峴上結幕處守直之節,亦皆着實擧行是白乎,仍詣昭顯墓看審是乎則,植木叢茂,守護無頉之意,敢啓。傳曰,知道。
金裕憲,以都摠府言啓曰,今日入直內三廳武兼·禁軍及軍兵等,當爲中日習射技,而宗廟秋享大祭齋戒相値,不得設行之意,敢啓。傳曰,知道。
又以都摠府言啓曰,今日巳時量,宗廟北墻三間許,頹圮之意,敢啓。傳曰,知道。
徐淇修,以禮曹言啓曰,卽接宗廟署所報,則今日之雨,宗廟第一室北苑階二間許頹圮,第四室後簷椽含一箇墜落云。當有慰安之節,而纔因墻垣頹圮,慰安祭今日已爲設行矣。慰安後三日內,如復有頉,則不行慰安,前有已例,而今此有頉,旣在三日之內,慰安之節,依前例不爲磨鍊,改築之役,待晴墻垣頹圮處修改時,一體擧行,何如?傳曰,允。
又以禮曹言啓曰,卽接景慕宮官員所報,則今日之兩,本宮正堂西邊內墻四間許頹圮云。當有慰安之節,而纔因後面內墻頹圮,慰安祭今初一日朔祭,已爲兼行矣。慰安後三日內,如復有頉,則不行慰安,前有已例,而今此有頉,旣在三日之內,慰安依前例不爲磨鍊,修改之役,待晴前日頹圮處改築時,一體擧行,何如?傳曰,允。
又以禮曹言啓曰,卽接大報壇守直官所報,則敬奉閣後面簷下椽木一箇折落,多有滲漏云。待快晴,擇日修改,何如?傳曰,允。
又以入廟都監都提調意啓曰,今此入廟時,班次圖一本,依例圖寫以入,而世孫宮亦爲圖寫以入之意,敢啓。傳曰,知道。
鄭知容,以賑恤廳言啓曰,謹依漢城府民家頹壓恤典別單判付,西部字內全家頹壓二十三戶,各錢二兩,完少頹多九戶,各布一疋,完多頹少三戶,各布一疋,北部字內全家頹壓四戶,各錢二兩,依例分給之意,敢啓。傳曰,知道。
金裕憲,以兵曹言啓曰,卽接宗廟署入直訓鍊院主簿李周膺手本,則宗廟大門西邊舊築墻垣三間許頹圮云。臣冕載馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接建陽門入直把摠洪手本,則宗廟北墻二間許頹圮云。爲先令紫門監,以杻把子堅實圍排,依例樹柵,卽速修築,而此與外宮墻有異,自前雖無把守之例,其在愼重之道,不可疎忽。建陽門入直軍,自該營量宜定送,限改築間,晝察夜巡之意,分付,何如?傳曰,允。
又以兵曹言啓曰,卽接弘化門入直哨官金善命手本,則弘化門南邊月廊火防一間許,外面缺落云。爲先令紫門監,以杻把子堅實圍排,依例樹柵,卽速修築,而內壁自如,則此與全體頹圮有異,弘化門入直軍,令該營量宜除出,限改築間,晝察夜巡之意,分付,何如?傳曰,允。
又以兵曹言啓曰,卽接西所衛將洪槏牒報,則明禮門東邊大松一株,拔根顚仆云。令該所,依例斫去之意,敢啓。傳曰,知道。
又以兵曹言啓曰,卽接西所衛將洪槏牒報,則集成門南邊內宮墻二間許頹圮云。爲先令紫門監,以杻把子及長木,堅實圍排,把守軍則金虎門入直軍十名除出,限修築間,嚴加守直之意,敢啓。傳曰,知道。
又以兵曹言啓曰,卽接慶熙宮入直衛將崔崙植牒報,則開陽門東邊墻垣四間,武德門東邊墻垣二間,西邊墻垣一間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接訓鍊都監旗牌官李潤豐手本,則逌瞻門南邊含春苑墻垣四間許頹圮云。爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以訓鍊都監言啓曰,因兵曹草記,宗廟北墻二間許頹圮處,建陽門入直軍五名除出,限修築間,晝察夜巡之意,敢啓。傳曰,知道。
又以訓鍊都監言啓曰,因兵曹草記,永肅門北邊內宮墻三間許頹圮處,令入直局出身晝察夜巡之意,敢啓。傳曰,知道。
又以訓鍊都監言啓曰,因兵曹草記,弘化門南邊月廊火防一間許外面缺落處,弘化門入直軍五名除出,限改築間,晝察夜巡之意,敢啓。傳曰,知道。
又以訓鍊都監言啓曰,因兵曹草記,集成門南邊內宮墻二間許頹圮處,金虎門入直軍十名除出,將校一人率領,限修築間,嚴加守直之意,敢啓。傳曰,知道。
壬辰七月初二日辰時,上詣仁政殿月臺。宗廟·永寧殿秋享大祭香祝親傳入侍時,行都承旨鄭基善,左承旨鄭知容,右承旨金裕憲,左副承旨徐箕淳,右副承旨徐淇修,同副承旨洪遠謨,假注書徐珖輔,記事官李謙在·李公翼,直提學徐憙淳,以次侍立。時至,上具翼善冠·黑圓領袍·靑鞋·素玉帶,乘輿出宣化門。藥房提調趙寅永,副提調鄭基善進前奏曰,侵早勞動,聖體若何?上曰,一樣矣。至仁政殿月臺,通禮跪啓請降輿。上降輿。通禮前導就褥位南向立,引儀引獻官金在昌·南延君球陞詣褥位之左。通禮跪啓請跪。上跪。香室官奉香祝,跪授淇修,淇修奉東向跪進。上受香祝,以授獻官,獻官西向跪受興。通禮跪啓請興。上興。通禮前導降就階下祗送位西向立,在昌·球奉香祝,由正路出。通禮跪啓請鞠躬。上鞠躬。香祝過後,啓請平身。上平身。入幕次後,問安。答曰,知道。通禮跪啓請乘輿。上乘輿,出仁政門,由進善門·協陽門·宣化門。還內。諸臣以次退出。
壬辰七月初二日戌時,上御熙政堂。奉審禮堂入侍時,左副承旨徐箕淳,假注書徐珖輔,記事官李謙在·李公翼,禮曹參議李憲球,以次進伏訖。上曰,史官分左右。憲球進伏奏曰,臣承命馳詣明陵,奉審形止,已爲書啓,而曲墻癸丑方一間許頹圮矣。上曰,就座。仍命退,諸臣以次退出。
上在昌德宮。停常參·經筵。
自人定至初四日開東,灑雨下雨,測雨器水深一寸一分。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
備忘記,鐵原都護府使鄭壽基,長淵縣監李仁泳下直,各長弓一張,長箭一部,片箭一部,筒兒一箇賜給。
傳于徐箕淳曰,今此潦漲之餘,漂渰必多,發遣史官·宣傳官,部內諸處遍尋摘奸以來。
吏曹口傳政事,以洪晩燮爲分兵曹參議,李鳳純爲正郞。
吏曹,攝弼善黃基安,攝司書徐有贊,攝相禮柳幼獜·申冕周,攝司僕僉正沈宜晉。
兵曹口傳政事,以金弘根爲分副摠管,權奎容爲分都摠都事。
兵曹,攝司禦吳顯甲,攝副率尹穳。
兵曹,攝司禦吳顯甲在外,代金仁根。
徐淇修,以吏曹言啓曰,今此魂宮移奉後,奉安祭大祝,前正李寅弼塡差,而時無職名,令該曹口傳付軍職,何如?傳曰,允。
兵曹口傳政事,副司果李寅弼。
以京畿監司李羲準狀啓,楊根郡守鄭羲淳身死事,傳于徐箕淳曰,令該曹口傳差出,催促下送。
吏曹口傳政事,以趙鎭剛爲楊根郡守。
徐箕淳啓曰,吏曹郞廳來言,本曹判書有闕,政事,取稟。傳曰,政官牌招開政。
有政。吏批,判書未差,參判朴晦壽進,參議趙秉鉉牌不進,同副承旨洪遠謨進。啓曰,判書未差,參議趙秉鉉牌招不進,小臣獨政未安,何以爲之?敢稟。傳曰,仍爲之。以李止淵爲吏曹判書,鄭始容爲社稷令,徐有準爲健元陵令,朴魯壽爲禁府都事,金弘根爲惠民提調,洪說謨爲注書,閔永勳爲寧海府使,承文副正字單李貞夏,軍器直長單朴萬春,奉事單李完孫,副奉事單姜千周,參奉單朴致泰,故學生柳馨浩贈童敎,孝行卓異贈職事承傳,故學生洪顯圭贈吏參例兼,故學生洪相胤贈僕正,以上慶州府尹洪鍾遠兩代追贈。
兵批,判書宋冕載病,參判李志淵入直進,參議洪祐燮,參知趙秉常病,右承旨金裕憲進。大護軍李光文,副護軍宋啓榦·柳尋春,副司果韓用圭,以上竝單付。
以吏曹參議趙秉鉉牌不進罷職傳旨,傳于洪遠謨曰,只推。
以漢城府民家頹壓別單,傳于徐箕淳曰,恤典,令該廳卽爲分給事,分付。
以江華留守洪命周狀啓,民家頹壓事,傳于徐箕淳曰,頹戶若是夥多,極爲悶然。助糧許材等節,十分着意,趁爲構接事,廟堂另飭,分付。
徐箕淳,以司饔院監膳提調意啓曰,今日監膳時供上生鮮,微傷體少,故屢次點退,終無改備之路,日勢漸晩,雖不得不捧入,而臣則惶恐待罪。非但今日供上之如是,該貢人等呼訴內,今當潦雨大注之餘,江海漲溢,波濤汹湧,船不能行,網不得設,而前儲已乏,新貿無期,明日日下供上,將至闕供之境,限捉得間,願以活鷄代封云。在前如此之時,曾有稟旨變通之事,而莫重御供,自下不敢擅便,何以爲之?敢啓。傳曰,代封,勿待罪。
又以弘文館言啓曰,下番副修撰臣李垿,以奉諡冊官,今日入廟都監初二度習儀時,晝仕出去之意,敢啓。傳曰,知道。
又以入廟都監都提調意啓曰,今此入廟時,魂宮移用諸具,皆於當日移設,則不無窘速之慮。就其中可合前期移運者,令都監郞廳,從便受出陪進,何如?傳曰,允。
又以禮曹言啓曰,卽接穆陵別檢所報,則昨日之雨,懿仁王后陵上西邊曲墻二間半許外邊頹圮,仁穆王后陵上東邊曲墻二間許外邊頹圮云矣。外邊頹圮,與內邊有異,慰安奉審之節,依前例不爲磨鍊,而改築之役,待晴擇日擧行,何如?傳曰,允。
又以禮曹言啓曰,卽接獻陵官員所報,則昨日之雨,本陵大王陵上乾方曲墻一間許內面頹圮云。當有慰安之節,而纔因王后陵上後面曲墻頹圮,慰安祭今初二日,已爲設行矣。慰安後三日內,如復有頉,則不行慰安,前有已例,而今此有頉,旣在三日之內,慰安依前例不爲磨鍊,改築之役,依定式,本府留守進去奉審後,稟處,何如?傳曰,允。
又以禮曹言啓曰,卽接顯陵官員所報,則昨日之雨,本陵大王陵上西邊曲墻三間許外邊頹圮云矣。外邊頹圮,與內邊有異,慰安奉審之節,依前例不爲磨鍊,而改築之役,待晴擇日擧行,何如?傳曰,允。
金裕憲,以都摠府言啓曰,副摠管李德鉉,以漢城府右尹,本府坐起,晝仕出去之意,敢啓。傳曰,知道。
又以禁衛營言啓曰,本營騎士將申義權,身病猝重,勢難察任,改差,何如?傳曰,允。
判府事鄭晩錫箚曰,伏以臣賤質衰朽,殘喘綿綴,無時不病,無事不廢,貼席爲生,飾巾待終,而値此溽暑,又添滯泄,危症敗兆,一倍苦劇,卽一未冷之尸也。凡諸官職事務,未論甚差遣,都做不得,則臣所帶諸司提擧,何莫非虛縻當遞,而最是景慕宮都提調之任,尤不當一日冒據也,審矣。蓋其至敬至嚴之地,大小事務之全未照管,已有不可勝言,而近日霖潦浸淫,宮內墻垣,多處頹圮,爲提擧者,不踰時馳詣奉審,乃其職耳。臣忝在都提擧之任,而賤疾末由自力,提調亦以差祭,不得進參,至有喉院之入稟,揆以事體,旣甚苟艱,致煩酬應,尤極悚惶。臣之曠職虧分之罪,於是益著,實合萬殞,悶蹙震悸,病中添病,有不能晷刻暫安,玆敢冒入文字,仰瀆宸聽。伏乞聖慈,俯垂鑑諒,亟遞臣所帶本宮都提調之任,仍勘臣曠廢瀆擾之罪,以肅朝綱,以安私分焉。取進止。答曰,省箚具悉卿懇。提調新差,旣已奉審,卿其勿辭安心。仍傳于洪遠謨曰,此批答,遣史官,傳諭于判府事。
吏曹判書李光文疏曰,伏以臣之待罪見職,月已四易,間嘗屢遭行政,而又勘了京察之役矣,夫豈有一分可能之才而爲之哉?臣於拜命之初,略陳衷懇,冀或體諒,而逮奉恩批,不獲所辭,則於是乎愚闇之見,私自揣摩,以爲士生斯世,遭遇聖明,官至冢宰,卽薦紳之至榮,終於固辭,反涉占便,苟能隨事殫心,終始靡渝,少效塵刹之報,則亦夙昔之所大願,行之不能則止,未爲晩也。乃敢還他笑罵,顚倒出膺。當是時也,猶有些彝性未泯,不專以恃寵懷榮爲念,而及其當局而下手也,則駑下之才,無賴鞭策,觸處冥瓋,率不免强所不知,妄行己見。古所稱甄別臧否,澄淸仕路,尙矣無論,或牽於顔私而檢擧失宜,或昧於銓格而注措乖方,又或有不審做錯,至被喉院之問備,卽其不能之實,固難勝一一枚擧,而過境之後,淸夜捫心,仰愧俯怍,無地自容。噫,人臣辭受之節,實關士大夫名敎,而臣以未試之學,始旣不量而入,終乃僨誤至此,上辜委寄之恩,下負知舊之望,是豈臣始願所及,而臣實自取,合被斥罰。司直之論,寧或見恕,而側聽屢日,寥寥無聞,有以知天地含弘,曲加帲幪,重以同朝忠厚,姑且寬假,而臣心惶忸,益不知措躬之所也。以今觀之,向所謂不能則止者,在臣身猶屬緩歇語也。臣之當去,固已決矣,疾痛之呼,有不足贅陳,而第臣受氣素薄,夙嬰水土之祟,痰癖爲病,膈痞頭疼,寧日恒少,往往有眩瞀之症,作止無常,遇事忽忽,茫然自失。本以聾聵而兼此貞疾,則尤豈容久據匪據,重瘝厥職乎?玆敢披瀝情實,干冒威尊。伏乞察臣微諒,亟賜遞斥,仍治臣不職之罪,以警具僚,公私幸甚。臣無任云云。答曰,省疏具悉。所請依施。
上在昌德宮。停常參·經筵。
自開東至人定,灑雨下雨,測雨器水深二寸八分。
自人定至初五日開東,灑雨下雨,測雨器水深一寸七分。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
鄭基善啓曰,左承旨鄭知容,左副承旨徐箕淳,今日不爲仕進,竝卽牌招,何如?傳曰,允。
備忘記,海美縣監李用弼,靑水萬戶崔命彦下直,各長弓一張,長箭一部,片箭一部,筒兒一箇賜給。
鄭基善啓曰,臣基善,以陪從閣臣,今日入廟都監三度習儀進去,下直之意,敢啓。傳曰,知道。
金裕憲啓曰,臣裕憲,臣淇修,今日入廟都監三度習儀進去,下直之意,敢啓。傳曰,知道。
徐箕淳啓曰,新除授注書洪說謨,卽爲牌招入直,何如?傳曰,允。
傳于徐箕淳曰,禮曹判書有闕之代,前望單子入之。
禮曹判書前望單子入之,洪奭周落點。
傳于洪遠謨曰,疎濬溝洫,卽王政之一端,而近來全不改意,每經一番潦雨,輒有一番頹壓之患,都民之將不能奠居,實爲可悶。濬川之節,廟堂與濬川司堂上爛商,待快晴卽爲擧行,而財力每患不敷,令廟堂從長區劃,俾有永久實效,可也。
以左承旨鄭知容牌不進罷職傳旨,傳于徐箕淳曰,只推。
以注書洪說謨牌不進罷職傳旨,傳于徐箕淳曰,只推。
以漢城府民家頹壓別單,傳于徐箕淳曰,恤典,令該廳卽爲分給事,分付。
以京畿監司李羲準狀啓,麻田等邑民家漂頹人物渰死事,傳于徐箕淳曰,民家漂頹,若是夥多,極爲悶然。助糧許材等節,十分着意,趁爲構接,渰死人如有生前身·還布,竝蕩減事,分付。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,孝明世子入廟後,各祭享所用雉鮮,奉安祭爲始,令司饔院磨鍊進排事,啓下矣。卽接司饔院所報,則文祜廟四仲朔祭及無時別祭所用各生雉二首,生鮮三尾,依例加定,以爲及時擧行之地云矣。本廟所四仲朔祭及無時別祭所用雉鮮,依此磨鍊,給價需用之意,知委,何如?傳曰,允。
又以賑恤廳言啓曰,謹依漢城府民家頹壓恤典別單判付,西部字內全家頹壓十戶,各錢二兩,完少頹多十二戶,各布一匹,完多頹少一戶布一匹,南部字內全家頹壓十一戶,各錢二兩,依例分給之意,敢啓。傳曰,知道。
洪遠謨,以都摠府言啓曰,今日辰時量,崇德門東邊墻垣一間許,頹圮之意,敢啓。傳曰,知道。
又以都摠府言啓曰,貳極門西邊墻垣一間半,巳時量頹圮之意,敢啓。傳曰,知道。
又以兵曹言啓曰,卽接東所衛將張永燮牒報,則崇德門東邊內宮墻一間許,因雨頹圮云。爲先令紫門監,以杻把子及長木,堅實圍排,把守軍建陽門入直軍八名除出,限修築間,ㄴ嚴加守直之意,敢啓。傳曰,知道。
又以兵曹言啓曰,卽接東所衛將張永燮牒報,則貳極門西邊內宮墻一間半許,因雨頹圮云。爲先令紫門監,以杻把子及長木,堅實圍排,把守軍則傍近旣有前把守軍八名矣,五名加把,限修築間,嚴加守直之意,敢啓。傳曰,知道。
又以兵曹言啓曰,卽接西所衛將徐昚輔牒報,則永肅門南邊內宮墻二間許,因雨頹圮云。待開門,令紫門監,以杻把子及長木,堅實圍排,把守則係是局出身直所近處,限修築間,令局出身輪回晝察夜巡之意,分付,何如?傳曰,允。
又以兵曹言啓曰,卽接慶熙宮入直衛將崔崙植牒報,則武德門北邊墻垣三間,開陽門東邊墻垣四間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以訓鍊都監言啓曰,因兵曹草記,崇德門東邊內宮墻一間許頹圮處,建陽門入直軍八名除出,將校一人率領,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,貳極門西邊內宮墻一間半許頹圮處,建陽門入直軍五名除出,與傍近處把守軍八名,限修築間,一體守直之意,敢啓。傳曰,知道。
敦寧都正趙秉玖疏曰,伏以臣以草野疎賤之蹤,晩竊科第,忝在法從之列,于今五六年于玆矣。不意月前,恩資有隕自天,榮光所被,闔門感祝,曾未幾何,伏奉除旨,以臣爲敦寧府都正者,臣惶隕感激,怵畏義分,雖不得不章皇出肅,粗伸叩謝之忱,第臣於見職,本無敦寧,揆以法例,不可仍冒,玆敢略控短章,仰瀆崇嚴。伏乞聖明,亟令該曹,照例遞改,以存公格,以安私分,千萬幸甚。臣無任云云。省疏具悉。疏辭,下該曹,稟處。
上在昌德宮。停常參·經筵。
自開東至人定,灑雨下雨,測雨器水深四寸四分。
自人定至初六日開東,灑雨下雨,測雨器水深三分。
藥房提調趙寅永,左承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
鄭知容啓曰,右承旨金裕憲,今日不爲仕進,卽爲牌招,何如?傳曰,允。
洪遠謨啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
徐淇修啓曰,吏曹判書李止淵,除拜後過三日不爲出肅,依定式推考警責,仍卽牌招察任,何如?傳曰,允。
傳于徐淇修曰,一雨跨朔,暴霔遂成,極備之災,災不虛生,必有所召,反躬省咎,兢懼靡措。自今日限五日減膳,祈晴祭,不卜日虔誠設行事,分付禮曹。
傳于徐淇修曰,祈晴祭祭官,以閣臣塡差。
徐淇修啓曰,注書有闕之代,被薦人洪大稱·兪鎭五·洪說謨·曺雲承薦狀,依例成送吏曹之意,敢啓。傳曰,知道。
注書洪說謨遞差,代以曺克承爲假注書。
以右承旨金裕憲牌不進罷職傳旨,傳于鄭知容曰,只推。
以漢城府民家頹壓別單,傳于鄭知容曰,恤典,令該廳卽爲分給事,分付。
洪遠謨,以義禁府言啓曰,定配罪人之可合疎放者,該堂就議大臣,徒流案中付標以入事,命下矣。謹依傳敎,臣萬永就議於右議政金履喬,可合疎放者,付標以入之意,敢啓。傳曰,知道。
以義禁府徒流案,傳于洪遠謨曰,李秉九·閔樂鏞·申從洛·尹喜豐·盧璧燁·韓守根·明處晙·鄭聖甲放。
徐淇修,以內醫院提調意啓曰,副提調鄭基善,今日問安,不爲仕進,卽爲牌招,何如?傳曰,允。
又以禮曹言啓曰,傳曰,一雨跨朔,暴霔遂成,極備之災,災不虛生,必有所召,反躬省咎,兢懼靡措。自今日限五日減膳,祈晴祭,不卜日虔誠設行事,分付禮曹事,命下矣。四門禜祭,不卜日今初七日設行,三日而止事,知委,何如?傳曰,允。
又以禮曹言啓曰,卽接宗廟署所報,則永寧殿第十一室祭床上滲漏,仰土剝落,東門西北角朴工上瓦子二十餘張墜落,北邊內墻一間許頹圮,北苑階上內墻半間許頹落,宗廟殿庭南邊月臺石三間許頹圮云矣。殿內滲漏,墻階頹圮,瓦子墜落,萬萬驚悚,當有慰安之節。宗廟·永寧殿慰安祭,不卜日今初七日設行,而永寧殿殿內滲漏處,依前例,臣曹堂上與本署提調進去奉審後,稟處,何如?傳曰,允。
又以禮曹言啓曰,臣奭周祗詣永寧殿,與本署提調金在昌眼同,殿內有頉處詳細奉審,則第十一室祭床上滲漏,仰土剝落,果如齋官所報矣。修改之節,待晴擇日擧行,何如?傳曰,允。
又以禮曹言啓曰,卽接永禧殿官員所報,則今日之雨,正殿東邊內墻二間半頹圮云。當有慰安之節,慰安祭,不卜日今初七日設行,而改築之役,待晴擇日擧行,何如?傳曰,允。
又以禮曹言啓曰,卽接貞陵參奉所報,則今日之雨,本陵陵上後面曲墻二間許內邊頹圮云矣。陵上曲墻有此頹圮之患,萬萬驚悚,當有慰安之節。慰安祭,不卜日今初七日設行,而改築之役,依前例,本曹堂上進去奉審後,稟處,何如?傳曰,允。
鄭知容,以賑恤廳言啓曰,謹依漢城府民家頹壓恤典別單判付,南部字內全家頹壓十三戶,各錢二兩,完少頹多一戶布一匹,北部字內全家頹壓七十戶,各錢二兩,全家漂流八戶,各錢二兩,完少頹多十六戶,各布一匹,完多頹少五戶,各布一匹,依例分給之意,敢啓。傳曰,知道。
洪遠謨,以備邊司言啓曰,魂宮禫祀隔日,卿宰侍從罷削人竝敍用,令該曹口傳付軍職,使之入參,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以都摠府言啓曰,今日卯時量,貳極門東邊宮墻二間許,頹圮之意,敢啓。傳曰,知道。
又以兵曹言啓曰,卽接宗廟署入直訓鍊院主簿洪羲宣牒報,則宗廟大門東邊舊築墻垣第一處三間·第二處一間,西邊舊築墻垣第一處三間·第二處四間許頹圮云。臣冕載馳詣看審後,爲先令繕工監,以杻把子堅實圍排,依例樹柵,而衛軍各二名定立,限改築間,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接西所衛將徐昚輔牒報,則永肅門北邊內宮墻三間許,因雨頹圮云。爲先令紫門監,以杻把子長木,堅實圍排,把守則係是局出身直所近處,限修築間,令局出身輪回晝察夜巡。本所字內東邊大松一株,因雨顚仆云,令該所依例斫去之意,敢啓。傳曰,知道。
又以兵曹言啓曰,卽接東所衛將張永燮牒報,則貳極門東邊內宮墻二間許,因雨頹圮云。爲先令紫門監,以杻把子及長木,堅實圍排,建陽門入直軍十名除出,限修築間,嚴加守直。又接西所衛將徐昚輔牒報,則集成門南邊內宮墻一間半許,因雨頹圮云。亦令紫門監,以杻把子及長木,堅實圍排,金虎門入直軍十名除出,限修築間,亦爲嚴加守直之意,敢啓。傳曰,知道。
又以兵曹言啓曰,卽接西所入直衛將徐昚輔牒報,則拱北門西邊墻垣二間頹圮,明禮門西邊墻垣前日頹圮傍近處一間外面缺落云。爲先令紫門監,以杻把子堅實圍排,依例樹柵,卽速修築,而把守軍兵廣智營入直軍十名除出,限修築間,嚴加守直,缺落處旣是傍近處,則把守軍兵不必如例定送,令該營量宜加定,與前把守軍一體守直之意,分付,何如?傳曰,允。
又以兵曹言啓曰,卽接慶熙宮入直衛將崔崙植牒報,則崇義門西邊墻垣三間,開陽門南邊墻垣五間,興元門北邊墻垣三間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以兵曹言啓曰,卽接慶熙宮入直衛將崔崙植牒報,則武德門北邊墻垣十二間,開陽門南邊墻垣二間,小東門南邊墻垣一間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以兵曹言啓曰,宣傳官李義權,病難供職,呈狀乞遞,改差,何如?傳曰,允。
又以訓鍊都監言啓曰,因兵曹草記,永肅門南邊內宮墻二間許頹圮處,令入直局出身,限改築間,晝察夜巡之意,敢啓。傳曰,知道。
又以訓鍊都監言啓曰,因兵曹草記,永肅門北邊內宮墻三間許頹圮處,令入直局出身,限修築間,晝察夜巡之意,敢啓。傳曰,知道。
又以訓鍊都監言啓曰,因兵曹草記,貳極門東邊內宮墻二間許頹圮處,建陽門入直軍十名除出,將校一人率領,限修築間,嚴加守直,集成門南邊內宮墻一間半許頹圮處,金虎門入直軍十名除出,將校一人率領,限修築間,嚴加守直,而金虎門軍一百名內五十五名除出,宮墻頹圮各處,已爲把守矣。元入直軍數少,事甚疎虞,出番軍二十名,添入之意,敢啓。傳曰,知道。
又以禁衛營言啓曰,因兵曹草記,拱北門西邊宮墻二間許頹圮處,廣智營入直軍十名除出,哨官一員率領,限修築間,嚴加守直,明禮門西邊宮墻一間外面缺落處,旣是傍近西營入直軍五名除出,與前把守將卒一體守直,而元入直餘數不多,宮墻外巡邏,勢難分排。西營五名,廣智營五名,竝以出番·助番牙兵添入警巡之意,敢啓。傳曰,知道。
洪遠謨,以義禁府言啓曰,謹依傳敎,定配罪人之可合疎放者,徒流案中付標以入事草記批旨內,知道事,命下矣。依付標,公忠道鎭川縣徒二年定配罪人李秉九,江原道平海郡徒三年定配罪人盧璧燁,黃海道鳳山郡徒二年定配罪人申從洛,平山府徒一年半定配罪人閔樂鏞,遂安郡徒三年定配罪人尹喜豐,全羅道康津縣古今島絶島充軍罪人明處晙,絶島定配罪人韓守根,平安道渭原郡遠地定配罪人鄭聖甲等,竝卽放送事,分付各該道道臣之意,敢啓。傳曰,知道。
右議政金履喬箚曰,伏以臣竊惟今日國家之勢,常有岌岌之憂,紀綱之弛,風俗之頹,民生之困瘁,儲蓄之空匱,無一可恃,而爲國者,惟是皇天眷佑,年穀屢登,賴無意外之虞,僅得挨過。夫何今年夏間,連月之旱,已是非常,而渴悶之餘,雖幸得雨,仍成霪霖,跨旬暴霔,水潦汎濫,爲災孔酷,城闉廬舍之頹壓,郊坰田疇之墊沒,見聞所及,極多驚慘。外道啓報,阻水不通,雖未知何方何處,甚與不甚之何如,而擧一反隅,亦可度知,言念民國,憂虞罔涯。災不虛生,必有所召,夫豈無所致而然哉?輔相之責,專在燮理,而如臣無似,冒居匪據,全不事事,曠隳厥職,致災之端,實在於是。臣方惶蹙悸懍,恭俟譴何,而際伏見日昨傳敎下者,深軫修省之念,亟下疎決之命,卽又有省躬減膳之敎,兢懼之聖意,溢於絲綸,臣誠欽仰萬萬,而竊念應天之道,專在以實心行實政,大加警惕,發於擧措,然後方爲修省之實。伏願殿下,淵然深思,責臣不職,亟賜斥退,以答天譴,更卜賢德,委以寅亮,董勵百工,修擧廢典。殿下亦宜勤加諮詢,裨補闕遺,君臣上下,交須共勉,以致百度惟貞,萬品循序,則人事修而天心悅,和氣導而乖沴消,捷若影響,其理不僭,臣不任攢手祈望焉。取進止。答曰,省箚具悉卿懇。目下水災,似不偶然,予方兢懼自反之不暇,而倚卿老成,講究消弭之策,此際卿之深引,誠過矣。嘗觀前代帝王之每遇災眚,必欲歸咎宰輔者,心竊不取,豈可尤而效之乎?卿其勿辭安心,益勉殫竭之義。仍傳于徐淇修曰,此批答,遣史官,傳諭于右議政。
同敦寧金熙華疏曰,伏以臣伏奉除旨,以臣爲同知敦寧府事者,臣誠感激恩私,怵畏義分,雖已章皇出肅,少伸叩謝之忱,而第臣旣無敦寧,在法當遞,玆敢略控短章,仰瀆崇嚴。伏乞聖慈,遞臣所帶之職,以存公格,治臣瀆擾之罪,以安私分,千萬幸甚。臣無任云云。答曰,省疏具悉。疏辭,下該曹,稟處。
注書洪說謨疏曰,伏以臣猥以無似,獲玷記注低擬,至蒙恩除,臣身私分,榮感莫比。第伏念堂后故事,以剡薦之先後,爲除拜之次序,間或有越次蒙點之人,輒皆陳章丐遞。今臣所叨,亦非當次,揆以公格,義難冒膺,玆敢援例仰籲。伏乞聖慈,特垂照察,亟遞臣新授職名,以存古規,以安微分焉。臣無任云云。省疏具悉。所請依施。
上在昌德宮。停常參·經筵。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
傳于徐淇修曰,禮房承旨與左副承旨,分詣宗廟·永寧殿·永禧殿,受香諸處,奉審摘奸以來。
傳于徐淇修曰,魂宮禫祭,自內當親奠酌矣,該房知悉。
徐淇修啓曰,明日魂宮禫祭親奠酌祭文,當爲製進,大提學洪奭周差祭,藝文提學金履載,卽爲牌招,使之製進,何如?傳曰,允。
傳于徐淇修曰,明日魂宮別茶禮,當自內親奠酌,王世孫隨詣展拜矣。該房知悉,百官亦爲入參。
傳于鄭基善曰,奉審禮堂入侍。
徐淇修啓曰,今此文祜廟入廟時,承旨二員,當爲陪從矣,何承旨進去乎?敢稟。傳曰,左承旨·禮房承旨進去,禮房承旨仍留監祭。
曺克承在外,代以尹錫圭爲假注書。
徐淇修啓曰,知事李勉昇,旣入闕中,本職及兼帶右賓客·知義禁,不爲肅謝,直爲出去,事甚未安。推考,何如?傳曰,允。
兵曹口傳政事,大護軍徐耕輔,護軍權敦仁·金煐,副護軍李道在·朴光錫·李穆淵·李嘉愚,副司果林原培,以上竝單付。
徐淇修,以吏曹言啓曰,成均館典籍李繪九,惠陵參奉李榏,俱以身病,呈狀乞遞,竝改差,何如?傳曰,允。
鄭知容,以賑恤廳言啓曰,謹依漢城府民家頹壓恤典別單判付,西部字內全家頹壓九十一戶,各錢二兩,完少頹多三十一戶,各布一匹,完多頹少四戶,各布一匹,中部字內全家頹壓二戶,各錢二兩,完少頹多三戶,各布一匹,完多頹少一戶布一匹,依例分給之意,敢啓。傳曰,知道。
徐淇修,以禮曹言啓曰,卽接弘陵參奉所報,則昨日之雨,本陵陵上北邊曲墻外邊頹圮,廣爲十四尺,南邊曲墻外邊頹圮,廣爲四尺云矣。外邊頹圮,與內邊有異,慰安奉審之節,依前例不爲磨鍊,而修改之役,待晴擇日擧行,何如?傳曰,允。
又以禮曹言啓曰,卽接顯陵參奉所報,則昨日之雨,本陵王后陵上南邊曲墻一間許及東邊曲墻半間許,竝向內頹圮云矣。陵上曲墻有此頹圮之患,萬萬驚悚,當有慰安之節。慰安祭,不卜日今初八日設行,而修改之役,依前例,臣曹堂上進去奉審後,稟處,何如?傳曰,允。
又以禮曹言啓曰,卽接東關王廟守直官所報,則今日雨後,本廟中三門東挾墻一間許及東邊墻垣七間許頹圮云矣。正殿至近之地,有此墻垣頹圮之患,萬萬驚悚,當有慰安之節。慰安祭,不卜日今初八日設行,而修改之役,待晴擇日擧行,何如?傳曰,允。
金裕憲,以備邊司言啓曰,卽見公忠監司洪羲瑾狀啓,則以爲,洪州地方不毛島後泮,漂到異國船一隻,云是英吉利國人,而問情一時爲急,問情譯官下送事,請令廟堂稟處矣。彼人問情,事係時急,解事譯官一人,各別擇差,炅火下送之意,分付該院,何如?傳曰,允。
又以兵曹言啓曰,卽伏見京畿監司李羲準狀啓,則本道進上封進時,敦義門明日爲始開閉,令該曹稟旨分付爲辭矣。敦義門,依前例,令政院臨時請出標信開閉,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣七間許頹圮云。爲先堅實圍排,待晴合力改築之意,敢啓。傳曰,知道。
壬辰七月初六日申時,上御熙政堂。奉審禮堂入侍時,行都承旨鄭基善,假注書徐珖輔,記事官李謙在·李公翼,禮曹參議李憲球,以次進伏訖。上曰,史官分左右。憲球進伏奏曰,臣承命馳詣貞陵奉審,則曲墻庚方二間許頹圮,午方一間又爲頹圮,丁字閣殿內殿外,多有滲漏,仰土間間剝落,神御床上將有沾濕之患,所見極爲悚悶,修改之節,不容少緩,而見今霖雨未霽,待快晴擇日擧行之意,已爲書啓矣。基善曰,臣以內閣職掌事,有所仰陳矣。本閣別看役,雖無定數,每不下五六人之多,而近多有故,目下擧行者,只爲二人,孟秋奉審不遠,擧行自多苟艱矣。前閣吏朴允默,自在先朝時,供役最久,效勞亦多,且能慣習閣中事,合置閣屬之列,故臣等相議別看役有闕之代,以朴允默小單啓下之意,敢此仰達矣。上曰,依此爲之。謙在曰,在前移御之後,實錄多有移奉之時,今番則何以爲之乎?上曰,依此爲之。謙在曰,實錄移奉,旣承下敎,移奉日字,令日官擇日擧行,何如?上曰,依爲之。上曰,就座。仍命退,諸臣以次退出。
上在昌德宮。停常參·經筵。
禫祭親奠酌後,大殿·中宮殿,內閣·政院·玉堂·百官·奉朝賀奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,內閣·政院·玉堂·百官·奉朝賀奉慰單子問安。答曰,罔極。
別茶禮親奠酌後,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
孝明世子入廟後,大殿·中宮殿,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。世孫宮,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。
藥房都提調金履喬,提調趙寅永,副提調鄭基善啓曰,魂宮禫祀已過,又當入廟,聖懷悲疚,益復難抑。伏未審冒夜哀臨之餘,聖體若何?中宮殿氣候,何如?世子嬪宮氣候,何如?世孫宮氣候,何如?臣等不任仰慮,敢來問安。答曰,知道。殿宮俱爲一樣,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,來十一日,朝參日次,而福溫公主發靷日問安相値,頉稟之意,敢啓。傳曰,知道。
徐淇修啓曰,來十一日,專經文臣殿講日次,而福溫公主發靷日問安相値,頉稟之意,敢啓。傳曰,知道。
又啓曰,來十一日,輪對日次,而福溫公主發靷日問安相値,頉稟之意,敢啓。傳曰,知道。
鄭基善啓曰,臣基善,以文祜廟入廟時陪從閣臣,進去下直之意,敢啓。傳曰,知道。
鄭知容啓曰,臣知容,臣淇修,以文祜廟入廟時陪從承旨,進去下直之意,敢啓。傳曰,知道。
尹錫圭有頉,代以鄭裕榮爲假注書。
傳于徐淇修曰,禮房承旨馳詣受香所,奉審摘奸以來。
金裕憲啓曰,臣裕憲,臣箕淳,臣遠謨,進詣宣仁門內,神輦祗送之意,敢啓。傳曰,知道。
傳于徐箕淳曰,入廟都監都提調以下,別單書入。
徐淇修,以弘文館言啓曰,下番修撰臣鄭煥義,以竹冊官,今日入廟時,晝仕出去之意,敢啓。傳曰,知道。
壬辰七月初七日子時,上詣魂宮。禫祭親奠酌入侍時,行都承旨鄭基善,左承旨鄭知容,右承旨金裕憲,左副承旨徐箕淳,右副承旨徐淇修,同副承旨洪遠謨,假注書徐珖輔,記事官李謙在·李公翼,原任直提學朴綺壽·趙寅永,直提學徐憙淳,原任直閣徐俊輔·李光文·李景在,檢校待敎金英淳,以次侍立。時至,上具翼善冠·黲袍·烏犀帶·黑皮靴,步出齋殿。贊禮前導入就位。上哭,在位諸臣皆俯伏哭,上止哭,在位諸臣皆止哭。上還齋殿。贊禮當齋殿,前跪啓易服。上改具翼善冠·玄袍·烏犀帶·黑皮靴,出齋殿入就位。上哭,在位諸臣皆俯伏哭,上止哭,在位諸臣皆止哭。上詣靈座前。基善奉香盒,遠謨奉香爐跪進。上三上香,仍行執瓚奠幣禮訖。基善進爵,上執爵授遠謨,遠謨奠于靈座前。大祝副司果李正耆讀祝訖。上還就位。判府事李相璜行亞獻禮,右議政金履喬行終獻禮訖。上哭,在位諸臣皆俯伏哭,上止哭,在位諸臣皆止哭。上曰,望燎當親行矣。仍詣望燎位,行望燎禮訖。贊禮啓禮畢。上還齋殿,諸臣以次退出。
壬辰七月初七日辰時,上詣魂宮。別茶禮親奠酌入侍時,左承旨鄭知容,右承旨金裕憲,左副承旨徐箕淳,右副承旨徐淇修,同副承旨洪遠謨,假注書徐珖輔,記事官李謙在·李公翼,原任直提學朴綺壽·趙寅永,直提學徐憙淳·鄭基善,原任直閣徐俊輔·李光文·李景在,檢校待敎金英淳,以次侍立。時至,上具翼善冠·玄袍·烏犀帶·黑皮靴,步出齋殿,詣靈座前。基善奉香盒,遠謨奉香爐跪進。上三上香。基善進盞。上執盞授遠謨。遠謨奠于靈座前,連奠三盞。上還齋殿,諸臣以次退出。
上在昌德宮。停常參·經筵。
金裕憲,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
傳于洪遠謨曰,下直守令入侍。
備忘記,慶興府使金鍵下直,長弓一張,長箭一部,片箭一部,筒兒一箇賜給。
金裕憲啓曰,臣裕憲,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于金裕憲曰,奉審禮堂入侍。
洪遠謨啓曰,卽者吏曹郞廳來言,抱川縣監元有五,憲府則雖已署經,諫院則大司諫鄭禮容,司諫徐洛淳,獻納李祖馨,正言金驪書·金相勉在外,不得署經云,何以爲之?敢稟。傳曰,一司除署經。
傳于金裕憲曰,宣禧墓有頉處,極爲緊重,萬萬驚悚,禮曹參議卽爲進去,奉審以來。
以漢城府民家頹壓別單,傳于洪遠謨曰,恤典,令該廳卽爲分給事,分付。
以京畿監司李羲準狀啓,陰竹等邑民家頹漂事,傳于洪遠謨曰,兩邑漂頹,極爲慘然,恤典卽速分給,趁使構接事,廟堂另飭,分付。
禮曹,今七月十八日王世孫生辰,宗親·文武百官,以黑團領,重熙堂權停例行禮事,知委擧行,何如?判付啓權停爲之。
徐箕淳,以戶曹言啓曰,謹奉傳敎,璿源殿正殿以下雨漏處修改吉日,令日官李明元推擇,則今七月二十八日辰時爲吉云。以此日時擧行之意,敢啓。傳曰,知道。
又以禮曹言啓曰,卽接孝陵別檢所報,則今番雨後,本陵陵上曲墻四間許內面頹圮,五間許外面頹圮云矣。當有慰安之節,慰安祭不卜日今初十日設行,而改築之役,依前例臣曹堂上進去奉審後,稟處,何如?傳曰,允。
又以禮曹言啓曰,卽接奉常寺所報,則今番雨後,神室滲漏,仰土剝落,卽爲修改云矣。見今雨水未霽,待快霽擇日擧行,何如?傳曰,允。
又以弘文館言啓曰,上番副校理臣趙在慶,以禁衛營從事官,軍布上下事,今日晝仕出去之意,敢啓。傳曰,知道。
又以承文院都提調意啓曰,本院寫字官永付司果金應泰,今已闋服,依例還付爲白乎旀,肄習三朔居首皮相潤,依例陞補,付軍職冠帶常仕,何如?傳曰,允。
金裕憲,以都摠府言啓曰,副摠管李德鉉,以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,卽接東道參軍姜集牒報,則御營廳所授肅靖門東邊第二城廊近處體城二間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第二城廊近處體城二間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而別破陣十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
事變假注書李維馨書啓,臣於本月初三日巳時量,以漂渰摘奸事,敬奉聖敎,馳往中部字內各處坊曲,一一摘奸是白乎則,人物段,幸無漂渰之患是白乎旀,昨朝暴雨之餘,民戶之頹壓,亦不至夥多是白乎乃,其中全家之頹壓,間數之稍多者,謹以所見,家主姓名,列錄于後,馳啓云云。貞善坊契元內吹崔始恒,草家六間全頹,司僕川邊契良人張金夢伊,草家四間全頹,壽進濟用下契儀仗軍金丁孫,草家五間內四間壓,紙廛契獨女盧召史,瓦家四間,草家四間內,草家四間壓,西川壽契良人南國明,草家二間內一間壓,上魚物廛契良人金龍孫,瓦家八間內四間壓。
兼春秋金聖默書啓,臣於本月初三日巳時量,以漂渰摘奸事,敬奉聖敎,馳往南部字內,一一遍尋是白乎則,人命段,幸無漂渰之患是白乎乃,民戶頹壓,數甚夥多,故竝以列錄于後,馳啓云云。纛島一契良人盧聖順,草家三間全壓,良人崔乭夢,草家三間全壓,良人朴完得,草家二間全壓,閑良李枝哲,草家七間內三間壓,閑良延若大,草家三間半全壓,良人金五大,草家五間半全壓,良人申宗吉,草家二間全壓,閑良兪致榮,草家四間全壓,閑良崔哲伊,草家三間全壓,良人李三孫,草家三間全壓,良人高六得,草家三間全壓,良人金有福,草家三間全壓,良人申春道,草家五間半全壓,良人梁得男,草家四間半全壓,良人高聖云,草家三間全壓,良人金貴泰,草家三間全壓,良人徐在孫,草家五間全壓,良人趙完哲,草家三間全壓,良人李壽哲,草家五間全壓,良人梁錫宗,草家四間全壓,良人延在恒,草家六間內三間壓,獨女李召史,草家二間全壓,良人安在範,草家四間全壓,良人鄭允宅,草家三間全壓,獨女李召史,草家三間全壓,良人盧興金,草家三間全壓,獨女兪召史,草家二間全壓,忠義高昌石,草家三間全壓,良人崔致寬,草家五間全壓,閑良李景孫,草家三間全壓,良人李亨實,草家三間全壓,良人申貴得,草家三間全壓,良人金興祿,草家四間全壓,良人林仁福,草家三間全壓,良人延貴永,草家四間全壓,良人金聖順,草家二間全壓,獨女金召史,草家三間全壓,良人金仁哲,草家四間全壓,良人金俊興,草家四間全壓,良人沈六金,草家二間全壓,良人金順興,草家三間全壓,良人朴順大,草家五間全壓,良人李最永,草家六間全壓,良人劉乭伊,草家三間全壓,良人李三石,草家六間全壓,良人李根伊,草家三間全壓,良人沈得伊,草家三間全壓,良人李千伊,草家四間全壓,良人李興得,草家四間全壓,良人延棋永,草家四間全壓,良人李者斤孫,草家八間全壓,良人崔德行,瓦家五間內二間壓,良人李在哲,草家五間全壓,良人李天根,草家四間全壓,良人金能伊,草家五間全壓,良人李興石,草家四間全壓,良人李光福,草家五間全壓,良人安聖弼,草家五間全壓,良人柳鼎弼,草家九間全壓,良人梁金,草家四間全壓,良人崔得春,草家四間全壓,良人盧興植,草家五間全壓,良人李光一,草家四間全壓,良人盧世述,草家十間內五間壓,良人柳命均,草家七間全壓,獨女李召史,草家五間全壓,良人金再順,草家四間全壓,良人崔忠臣,草家四間全壓,良人池景植,草家四間全壓,良人金昌渭,草家三間全壓,良人羅完得,草家三間全壓,良人盧世永,草家三間全壓,良人金哲伊,草家六間全壓,良人朴驗不,草家五間全壓,良人朴完大,草家五間全壓,良人韓大信,草家七間全壓,良人鄭喜錫,草家四間全壓,幼學兪胤柱,草家三間全壓,獨女金召史,草家三間全壓,良人洪昌得,草家三間全壓,良人李大顯,草家十間半內五間半壓,良人孫壽文,草家九間全壓,良人梁碩柱,草家四間全壓,良人金占北,草家四間全壓,良人韓龍成,草家十間全壓,良人鄭漢德,草家十間全壓,良人申光喆,草家七間全壓,良人張致明,草家四間全壓,良人洪昌大,草家三間全壓,良人朴龍同,草家四間全壓,良人徐有福,瓦家八間半內二間壓,良人崔一乭,草家三間全壓,良人鄭宗哲,草家四間半全壓,良人李占白,草家四間全壓,良人延慶秀,草家七間全壓,良人金仁采,草家三間全壓,幼學權爔,草家三間全壓,幼學李昌夏,草家四間全壓,良人金有義,草家三間全壓,良人韓熙淳,草家七間內二間壓,良人李大春,草家三間全壓,良人鄭興孫,草家五間全壓,良人趙聖中,草家四間全壓,良人元順得,草家三間全壓,良人李命吉,草家三間全壓,良人姜啓哲,草家三間全壓,閑良崔仁孫,草家三間全壓,良人沈羲孫,草家三間全壓,良人朴興文,草家四間全壓,良人梁啓長,草家四間全壓,良人車洽金,草家三間全壓,良人金壽寬,草家四間半全壓,良人金允中,草家五間半全壓,良人李宗孫,草家四間全壓,良人文大有,草家三間全壓,良人鄭福得,草家四間全壓,良人朴興得,草家四間全壓,良人金興祿,草家三間全壓,良人咸成寬,草家三間全壓,良人徐在喆,草家三間全壓,良人石在殷,草家五間全壓,良人金占孫,草家四間全壓,良人都景孫,草家四間全壓,良人鄭大千,草家六間全壓,良人林始根,草家四間全壓,良人申命德,草家六間全壓,良人劉好孫,草家五間全壓,良人洪壽鎭,草家四間全壓,良人林在哲,草家三間半全壓,良人申成必,草家三間全壓,良人金興澤,草家三間全壓,守門將金明厚,草家五間全壓,良人李光壽,草家四間全壓,良人梁得哲,草家四間全壓,良人朴興弼,草家十二間全壓,良人延甫永,草家四間全壓,良人奉啓仁,草家七間全壓,良人延大永,草家四間全壓,良人李宗福,草家四間全壓,良人高景得,草家四間全壓,良人金致興,草家四間全壓,良人延濟宇,草家五間全壓,良人宋致義,草家三間全壓,良人李昌石,草家四間全壓,良人金龍哲,草家三間全壓,良人李仁石,草家六間全壓,良人金得孫,草家三間全壓,童蒙延濟成,草家三間全壓,良人朴宗福,草家四間全壓,良人延喜永,草家四間全壓,良人閔興文,草家四間全壓,良人韓宗浩,草家五間全壓,良人裵尙祿,草家四間全壓,良人申弼興,草家四間全壓,良人崔大重,草家五間全壓,良人韓大臣,草家五間全壓,良人金百孫,草家四間全壓,良人文奉得,草家三間全壓,良人咸敬恒,草家三間全壓,良人秋成宗,草家三間全壓,良人李枝興,草家五間全壓,良人洪在福,草家四間全壓,良人朴者斤得伊,草家四間全壓,良人曺允孫,草家四間全壓,良人全完大,草家四間全壓,良人金得成,草家七間全壓,良人延就英,草家三間全壓,良人金順成,草家三間全壓,良人金致寬,草家四間全壓,良人延濟恒,草家四間全壓,良人安宗甲,草家四間全壓,良人延龜永,草家四間全壓,良人宋有今,草家三間全壓,纛島二契良人千業仝,草家五間全壓,閑良李敏奎,草家五間全壓,良人梁光祿,草家四間全壓,良人洪今得,草家五間全壓,良人吳景福,草家五間全壓,良人盧命玉,草家四間全壓,良人崔千石,草家三間全壓,良人金聖完,草家四間全壓,良人金喜孫,草家五間全壓,良人李景憲,草家五間全壓,良人文彦奎,草家四間全壓,良人林興孫,草家四間全壓,良人李大吉,草家九間全壓,良人朴啓淳,草家六間全壓,良人李致白,草家七間內三間壓,幼學李秉弼,草家七間全壓,私奴朴得常,草家三間全壓,良人李龍福,草家五間全壓,幼學李興仁,草家四間全壓,閑良李太秀,草家五間全壓,良人池今敦,草家五間全壓,良人池今喆,草家四間全壓,私奴李大福,草家四間全壓,私奴朴聖乭,草家五間全壓,良人韓得喆,草家六間全壓,良人延年福,草家四間全壓,良人文快吉,草家六間全壓,良人全萬俊,草家七間全壓,良人安宅壽,草家五間全壓,良人林順祿,草家四間全壓,良人金鼎鉉,草家五間全壓,良人文興圭,草家五間全壓,良人文得範,草家三間全壓,良人李仲連,草家三間全壓,良人李順哲,草家五間全壓,良人姜宗石,草家五間全壓,良人李仁培,草家五間全壓,良人李義培,草家八間半全壓,獨女安召史,草家五間全壓,良人韓興兼,草家四間全壓,幼學金在孫,草家四間全壓,良人韓宗仁,草家四間全壓,閑良兪千得,草家八間全壓,良人李景得,草家六間全壓,良人宋寬良,草家六間內三間壓,良人韓在云,草家五間全壓,良人金明玉,草家四間全壓,良人秋大宗,草家四間全壓,良人金弘奎,草家七間全壓,良人沈在成,草家八間內四間壓,良人安宗石,草家五間內四間壓,良人裵小大,草家七間全壓,良人朴在孫,草家五間全壓,良人全得顯,草家四間全壓,良人朴致義,草家四間全壓,良人趙德汝,草家五間全壓,良人文東昌,草家七間內三間壓,獨女殷召史,草家五間全壓,良人洪百達,草家四間全壓,良人李枝成,草家五間全壓,良人李泰云,草家五間全壓,良人李興明,草家五間全壓,良人金明哲,草家六間全壓,良人張獜伊,草家三間全壓,獨女金召史,草家三間全壓,良人文億孫,草家四間全壓,閑良金潤祿,草家四間全壓,良人韓興孫,草家三間全壓,良人洪仁伊,草家四間全壓,良人金順采,草家三間全壓,良人崔致玉,草家四間全壓,良人李枝述,草家四間全壓,良人金完得,草家四間全壓,良人朴萬實,草家四間全壓,良人崔聖得,草家四間全壓,良人洪昌興,草家三間全壓,良人金昌漢,草家六間全壓,良人申吉伊,草家三間全壓,良人裴得卜,草家三間全壓,良人閔明得,草家三間全壓,良人李慶哲,草家三間全壓,良人許甲伊,草家三間全壓,良人申仲賢,草家五間全壓,良人全得殷,草家三間全壓,閑良趙聖喆,草家九間全壓,良人金重廉,草家三間全壓,獨女金召史,草家三間全壓,良人朴在哲,草家三間全壓,良人高得臣,草家九間全壓,良人田聖哲,草家四間全壓,良人劉在寬,草家七間全壓,良人姜時甲,草家七間全壓,良人金春宅,草家四間全壓,良人張孟乭,草家四間全壓,良人金成祿,草家五間全壓,良人朴仲玉,草家四間全壓,良人李根永,草家六間全壓,幼學吳泰佐,草家四間全壓,良人金千福,草家四間全壓,良人宋根孫,草家四間全壓,良人李枝燁,草家四間全壓,良人金八百,草家四間全壓,良人崔時得,草家五間全壓,良人李乻仁老味,草家四間全壓,良人李百種,草家四間全壓,同知姜昌希,草家四間全壓,同知呂完福,草家四間全壓,閑良金日祥,草家五間全壓,良人金聖大,草家五間全壓,良人朴啓述,草家六間全壓,良人文光弼,草家四間全壓,閑良李景哲,草家八間全壓,良人范百碩,草家七間全壓,良人金命孫,草家三間全壓,折衝金得云,草家六間全壓,良人林三孫,草家三間全壓,閑良鄭錫祿,草家四間全壓,新村契良人李昌吉,草家三間全壓,良人羅敬玉,草家三間全壓,閑良金乻出,草家四間全壓,良人黃一孫,草家四間全壓,良人朴占白,草家三間全壓,閑良李乭伊,草家三間全壓,良人黃成官,草家四間全壓,良人黃壽文,草家六間全壓,良人黃聖福,草家四間全壓,良人朴弘伊,草家六間全壓,閑良金聖運,草家四間全壓,閑良洪義大,草家六間全壓,良人南三福,草家六間全壓,閑良尹大千,草家四間全壓,良人金錫尙,草家四間全壓,幼學金文基,草家三間全壓,閑良尹再範,草家三間全壓,箭串橋良人崔應仁,草家五間全壓,良人李聖春,草家四間全壓,良人金仁哲,草家三間全壓,良人許燁,草家二間全壓,水鐵里良人李得哲,草家六間全壓,良人申德漢,草家五間全壓,良人姜驗得,草家四間全壓,獨女柳召史,草家五間全壓,良人李景春,草家八間全壓,良人朴春三,瓦家九間內五間壓,良人張賢根,草家四間全壓,良人崔良孫,瓦家五間內三間壓,良人洪萬乭,草家三間全壓,良人金景春,草家四間全壓,良人咸殷春,草家七間全壓,良人黃萬金,草家六間全壓,良人宋興淑,瓦家五間內二間壓,良人姜士國,草家三間全壓,豆毛浦私奴金日百,草家五間全壓,良人金古頭里,草家五間全壓,良人曺乭伊,草家五間全壓,前僉使朴光漢,草家七間全壓,閑良鄭萬尙,草家七間全壓,閑良金得秋,草家五間全壓,獨女金召史,草家四間全壓,良人李世起,草家六間全壓,幼學趙章絃,草家七間全壓,出身李秉稷,草家七間全壓,閑良李揷沙里,草家六間全壓,漢江良人崔興得,草家四間全壓,良人金學伊,草家六間全壓,良人鄭興大,草家八間全壓,良人趙得良,草家六間全壓,良人金漢丁,草家四間全壓,良人金成吉,草家四間全壓,良人金興孫,草家四間全壓,良人趙用伊,草家六間全壓,良人車七石,草家六間全壓,良人洪致範,草家六間全壓,良人劉枝成,草家七間全壓,良人延孝元,草家四間全壓,獨女金召史,瓦家七間內三間壓,良人李義喆,瓦家七間內五間壓,良人李東吉,草家三間全壓,良人任日乭,草家四間全壓,良人裵永秀,草家五間全壓,良人孫千孫,草家五間全壓,良人黃太石,草家五間全壓,鑄城里良人金得哲,草家五間全壓,良人鄭龍石,草家四間全壓,良人李希溟,草家四間全壓,良人田二奉,草家四間全壓,良人申命祿,草家五間全壓,良人金亨哲,草家五間全壓,良人文行云,草家五間全壓,良人李春培,草家五間全壓,良人金亨渝,草家四間全壓,西氷庫一契良人崔義瑞,瓦家五間全壓,良人黃基昌,草家四間全壓,良人金相宗,草家七間全壓,良人鄭大喆,草家四間全壓,良人劉光得,草家六間全壓,良人權義衡,瓦家五間全壓,良人洪衍得,草家四間全壓,良人金順義,草家三間全壓,良人安占得,草家四間全壓,良人李順再,草家五間全壓,良人金寬孫,草家六間全壓,良人禹長成,草家三間全壓,良人鄭好吉,草家四間全壓,良人李士興,草家五間全壓,閑良金巨福,草家三間全壓,良人黃錫珠,草家三間全壓,二契閑良金千得,瓦家六間內二間壓,草家五間內四間壓,良人朴喜默,草家五間全壓,良人金云得,草家六間全壓,良人金洛順,草家三間全壓,良人宋寅周,草家四間全壓,良人崔占同,草家五間全壓,良人李允鎭,草家三間全壓,良人張正秋,草家三間全壓,良人權中昌,草家三間全壓,良人崔三大,草家四間全壓,良人殷再喆,草家七間全壓,之於屯契良人金春伊,草家三間全壓,閑良徐命孫,草家四間全壓,良人金應協,草家三間全壓,良人金有彬,草家三間全壓,良人尹泰福,草家四間全壓,良人朴壽明,草家三間全壓,瓦署契良人孫時雄,草家十一間全壓,良人金彭石,草家十二間全壓,良人申義榮,草家十間全壓,良人鄭大哲,草家十間全壓,良人金光玉,草家五間全壓,獨女宋召史,草家七間全壓,良人鄭德順,草家十二間內六間壓,良人趙完成,草家十三間全壓,良人方三突,草家十三間全壓,閑良宋光得,草家八間全壓,良人孫千義,草家十一間全壓,幼學權渭,瓦家六間全壓,閑良李東秀,瓦家六間全壓,良人金尙信,瓦家五間全壓,良人李景得,瓦家五間全壓,良人成致文,瓦家五間內四間壓,獨女申召史,瓦家七間全壓,良人全昌國,瓦家三間全壓,良人鄭季承,瓦家四間全壓,良人陳辛得,瓦家六間全壓,良人李乙福,瓦家三間全壓,良人林枝煥,草家四間全壓,良人申造憲,瓦家三間全壓,良人金仁福,瓦家四間全壓,良人尹啓元,草家二間全壓,良人李東健,草家三間全壓,良人朴允基,瓦家三間全壓,良人姜德尙,瓦家二間全壓,良人陳明云,草家五間全壓,良人徐仁豐,瓦家五間全壓,良人盧仁國,瓦家四間全壓,良人徐仁浩,瓦家四間全壓,良人李龍喆,草家五間全壓,良人車雲達,草家五間全壓,良人朴春成,瓦家八間全壓,良人姜義碩,草家四間全壓,良人林希華,瓦家四間全壓,良人林義煥,瓦家五間全壓,良人柳順吉,瓦家四間全壓,良人朴道完,瓦家四間全壓,梨太院獨女李召史,瓦家四間全壓,金召史,草家三間全壓,安召史,草家三間全壓,已上頹壓四百四十四戶內,全壓四百二十三戶,半壓二十一戶。
宣傳官鄭宅善書啓,臣於本月初三日未時量,以漂渰摘奸事,敬奉承政院所下聖敎,馳往東部字內,細細摘奸是白乎則,潦雨不霽,行路頹落,田野成川是白乎所,往十里二契獨女盧召史家頹圮時,六歲女兒壓死是白乎旀,祭基里川水大漲,本里居良人嚴興福過涉是如可,顚仆漂流矣,同里居訓局馬兵金興甲,跳入拯出,幸免死境是白遣,民戶之頹壓與漂流許多是白只,列錄于後,馳啓云云。崇信坊良人金得龍,草家八間內三間頹,金命孫,草家七間內四間頹,獨女徐召史,草家七間內二間頹,訓局軍士李東彦,草家八間內四間頹,仁昌坊訓局軍士盧長洽,草家七間全壓,新設契獨女嚴召史,草家六間全壓,祭基里扈衛軍官黃起中,草家七間全壓,訓局軍士馬興龍,草家八間內六間頹,御營廳軍士曺順太,草家五間全壓,往十里私契訓局軍士洪福吉,草家六間全壓,金景泰草家六間內三間頹,李宗壽草家四間全壓,良人韓貴福,草家三間內一間半頹,往十里一契訓局軍士趙聖喆,草家六間內三間頹,李千興草家三間全壓,良人崔昌建,草家三間全壓,往十里二契訓局軍士李萬億,瓦家五間,草家三間內,草家頹,李命吉草家三間內二間頹,朴仁喆草家四間全壓,獨女盧召史,草家三間內二間頹,六歲女兒壓死,良人金好吉,草家三間全壓,金喆甲草家五間內三間頹,朴煥伊草家二間全壓,馬場里訓局軍士金昌孫,草家六間全壓,池學明草家三間全壓,良人李億亮,草家三間全壓,徐仁得草家四間全壓,淸涼里良人李得壽,草家九間內三間頹,朴聖奎草家九間內四間漂流,禁衛營軍士金永柱,草家五間內二間頹,中浪上里出身崔廷勳,草家八間內四間半頹,良人鄭寬重,草家三間漂流,李敏伊草家三間漂流,田成大草家三間漂流,中浪下里良人李七甲,草家四間全壓,秦一成草家二間全壓,長位里良人金興喆,草家八間內七間頹,盧得信草家七間漂流,盧得成草家八間漂流,沈長孫草家三間漂流,崔光孫草家六間內三間頹,朴英福草家七間全壓,金季孫草家三間全壓,崔再述草家五間全壓,韓厚吉草家六間內三間漂流,金英大草家七間全壓,朴大吉草家三間全壓,韓光三草家五間全壓,金萬代草家四間全壓,崔順孫草家七間內四間頹,韓昌新瓦家十三間內三間頹,安盛祿草家八間全壓,月谷里良人李長鵬,瓦家九間內二間頹,金英鎭草家五間內三間頹,伐里良人金潤福,草家五間漂流,金仁行草家五間全壓,沈廷郁草家五間漂流,金龍雲草家三間內二間頹,李弼天草家四間全壓,獨女金召史,草家二間漂流,水踰村良人趙昌福,草家七間全壓,南雲瑞草家六間內四間頹,姜興寬草家五間內三間漂流,金完成草家三間全壓,同知崔道恒,瓦家十五間內七間漂流,牛耳村良人元得信草家六間漂流,金貴常草家六間漂流,鄭龍甲草家三間內二間漂流,金元石瓦家六間,草家四間內,草家漂流,林業同瓦家十間內三間漂流,加五里幼學洪樂遵,草家九間內三間頹,良人崔福同,草家五間內三間頹,金成建草家五間內二間頹,城北洞訓局軍士蔡弘喆,草家四間全壓,建德坊於義洞良人姜大順,瓦家五間內二間頹,李順進草家八間內四間頹,金性休草家五間內三間頹,林達元瓦家六間內四間頹,崔命得草家八間內四間頹,柳好培草家八間全壓,元內吹李景大,草家四間全壓,禁衛營軍士金致昆,草家四間全壓,獨女李召史,草家八間內四間頹,泮村泮人李景祿,草家九間內五間頹,宋興秀草家九間內四間頹,尹采興草家七間內四間頹,梁致番瓦家九間全壓,安學範瓦家十間內四間頹,鄭成甲草家八間內三間頹,池成九草家五間內四間頹,獨女金召史草家五間全壓,景慕宮一契泮人李敏行,草家八間全壓,景慕宮二契良人李喜悅,草家四間全壓,禁衛營軍士金致亨,草家七間全壓,獨女張召史,草家四間內二間頹,軍器寺別破陣申福萬,草家六間內三間頹,以上民家九十六戶內,漂流十八戶,全壓三十八戶,半壓四十戶。
宣傳官白最洙書啓,臣於本月初三日未時量,敬奉承政院所下聖敎,卽地馳往北部字內,逐坊摘奸是白乎則,連日霖雨,民家墻垣,在在崩頹是白乎乃,前月摘奸以後,姑無全家頹壓之患是白遣,轉往城外及北漢山城,詳細看審是白乎則,民家及寺刹,或有全家之頹壓,或有如干之圮傷是白如乎,謹以家主姓名·間數幾許及某刹某處所幾間頹壓,列錄于後是白乎旀,人命漂渰無乎,馳啓云云。常平坊造紙署居軍官許允,草家三間全頹,閑良李思謙,草家四間全頹,書字的金聖厚,草家四間內二間頹壓,軍士許祿,草家五間全頹,閑良姜益周,草家八間內二間頹壓,曺順喆草家三間內二間頹壓,趙孫伊草家四間內二間頹壓,軍官李義秀,草家三間全頹,任掌金興孫,草家三間漂流,延恩坊梁鐵里契訓局軍曺孝孫,草家二間全頹,閑良金明喆,草家二間內一間頹壓,朴順喆草家四間內二間頹壓,弘濟院契良人申錫伊,草家八間內四間頹壓,訓局軍金明孫,草家四間內二間頹壓,任掌金壽明,草家三間內二間頹壓,御倉契軍官尹順行,草家三間全頹,閑良林英秀,草家三間內二間頹壓,獨女尹召史,草家四間全頹,北漢坊民鄭在善,草家三間內一間頹壓,文昌愼草家十間內四間頹壓,趙元基草家六間內二間頹壓,尹淳行草家六間全頹,金處潭草家五間內一間頹壓,石完壁草家四間內一間頹壓,林英國草家八間內三間頹壓,林英秀草家三間內二間頹壓,卓仁喆草家五間內一間頹壓,金奉儀草家七間內三間頹壓,張永碩草家七間內三間頹壓,尹守吉草家八間內二間頹壓,金成宅草家六間內二間頹壓,黃信喆草家五間內二間頹壓,黃興國草家五間內二間頹壓,獨女金召史草家七間內二間頹壓,圓覺寺義僧廳三間全頹,普光寺寮舍後面一間頹壓,國寧寺義僧廳五間內二間頹壓,大廳六間內一間頹壓,軍器庫二間內一間頹壓。
宣傳官朴來益書啓,臣於本月初三日未時量,以頹壓摘奸事,敬奉承政院所下聖敎,馳往西部字內,城內城外及沿江諸處,詳細摘奸是白乎則,城內城外,或有頹壓是白遣,沿江諸處,偏被水漲之害,漂壓甚多是白乎所,雨下雖止,漲水未退是白乎則,地形最下處,方在水中,沈而未露,故未得看審是白乎乃,隨退遂壓,勢所必至是白乎旀,以臣所見處,頹壓民戶姓名及摘奸日字後錄書啓,馳啓云云。沙村里初三日禁軍李亨默,瓦家八間,草家六間,草家頹壓,良人朴日完,草家五間全壓,崔鎭亨草家九間全壓,姜義照草家六間全壓,李春石草家三間全壓,童蒙趙順吉,草家三間全壓,良人景光宅,草家四間全壓,丁起喆草家四間全壓,高宅英瓦家五間全壓,獨女金召史,草家三間全壓,良人鄭在龍,草家三間全壓,李重元草家四間全壓,訓局軍高得龍,草家六間全壓,禁軍高得仁,草家六間全壓,姜大運草家三間全壓,良人吳彦翼,草家五間全壓,幼學金汝壽,草家六間全壓,良人景昌云,草家四間全壓,文景洽瓦家六間全壓,鄭在哲草家六間全壓,金聖澤草家五間全壓,宋昌老瓦家六間,草家五間全壓,金億福草家九間全壓,景光仁草家六間全壓,柳盛茂草家十二間全壓,李應喆草家六間全壓,禁軍金哲云,瓦家九間,草家六間,草家頹壓,李元番草家六間全壓,李亨祿草家五間全壓,柳光濟草家五間全壓,景億伊草家五間全壓,景昌得草家五間全壓,閑良李廷植,瓦家五間全壓,金得弼草家四間全壓,姜景顯草家六間全壓,許大元草家三間全壓,金樂仁草家五間全壓,禁衛軍嚴順得,草家六間全壓,良人景在弘,草家三間全壓,景在永草家六間全壓,金宗海草家四間全壓,林枝永草家五間全壓,鄭銀哲草家三間全壓,嚴聖仁草家三間全壓,李福先草家四間全壓,趙甲伊草家四間全壓,鄭光信草家七間全壓,幼學李在夏,草家五間全壓,良人曺相福,草家七間全壓,柳業乭草家四間全壓,金百光草家五間全壓,許德仁草家二間全壓,金世元草家四間全壓,已上五十三戶。新村里契初四日,良人李春吉,草家五間全壓,邊英秀草家四間漂流,李厚英草家四間全壓,安載石草家四間漂流,李所四草家三間漂流,金應昌草家三間全壓,金光昱草家六間全壓,曺奎相草家四間全壓,金萬石草家五間全壓,宋德文草家五間全壓,姜義明草家四間全壓,柳南山草家六間全壓,徐興淵草家三間全壓,趙宗大草家四間全壓,崔英哲草家三間全壓,盧墊奎草家三間全壓,安光祐草家六間全壓,具大文草家三間全壓,崔明倫草家四間全壓,禁軍景載昌,草家四間全壓,良人鄭者斤哲,草家三間全壓,禁軍曺賢根,草家五間全壓,良人曺興錫,草家四間全壓,徐有鹿草家六間全壓,已上二十四戶。龍山萬里倉契幼學兪漢吉,草家六間全壓,良人李有根,草家三間全壓,尹宗伯草家三間全壓,已上三戶。東門外契閑良全景春,草家六間內三間頹壓,金振圭草家六間內四間頹壓,朴賤淳草家三間全壓,金益成草家三間全壓,李聖仁草家六間內三間頹壓,金占孫草家四間全壓,鄭興福草家三間全壓,李時英草家十二間內七間頹壓,獨女金召史,草家四間全壓,禁衛軍李元植,草家七間全壓,閑良金錫蕃,草家五間全壓,幼學金學鍾,草家三間全壓,閑良崔宗恒,草家四間全壓,金琦善瓦家二十間內九間頹壓,朴永錫草家六間全壓,黃得男草家七間全壓,林宗喆草家九間全壓,崔弘奎草家四間全壓,高宅厚草家五間全壓,嚴重悅瓦家九間內四間頹壓,尹福彦草家十間內五間頹壓,幼學尹東紀,草家七間內,五間頹壓,閑良金重信,草家七間全壓,童蒙金三能,瓦家五間全壓,閑良李月辰,草家五間全壓,李道豐瓦家九間內七間頹壓,幼學黃星老,草家六間全壓,閑良姜仁遇,草家五間內三間頹壓,李啓秀瓦家十間內七間頹壓,李興得草家五間全壓,金孝得草家五間全壓,李明孫草家四間全壓,姜載遇草家六間全壓,尹大金草家五間全壓,幼學李得宗,草家五間全壓,閑良成完吉,瓦家二間,草家三間全壓,丁範祚草家五間全壓,張軍豐瓦家五間,草家二間,瓦家頹壓,李晩奎草家七間全壓,李龍錫草家三間全壓,獨女洪召史,草家二間全壓,已上四十一戶。賑恤廳契閑良金錫九,草家四間全壓,尹昌得草家五間全壓,已上二戶。新倉契閑良朴壬戌,草家三間漂流,李宗根草家三間漂流,朴東信草家二間漂流,已上三戶。兄弟井契幼學李寅星,草家十間內七間頹壓,良人金時番,草家七間全壓,韓大益草家五間內三間頹壓,嚴宗吉草家三間漂流,李基默草家五間全壓,千萬春草家三間內二間頹壓,尹尙穆草家七間內四間頹壓,延起性草家五間內三間頹壓,已上八戶。灘項契良人申龍金,草家五間全壓,金仁郁草家四間全壓,林完興草家五間全壓,朴順興草家七間全壓,安輔聖草家十間內五間頹壓,李龍伊草家三間全壓,李大雲瓦家十三間內,六間頹壓,崔昌信草家八間全壓,林宗文瓦家十一間內,六間頹壓,石大輝草家五間全壓,朴順大草家四間全壓,李興伊草家五間全壓,已上十二戶。桃花洞外契良人朴萬有,瓦家五間,草家三間,草家頹壓,一戶。桃花洞內契良人李小吉,草家四間全壓,金景信草家五間全壓,宋得千草家六間全壓,已上三戶。麻浦契良人梁豐伊,草家四間全壓,金長福草家四間全壓,姜長孫草家四間全壓,李英春草家三間全壓,林尙元草家三間全壓,朴春奉草家三間全壓,車錫亨草家五間全壓,金得春草家三間全壓,黃龍哲草家八間內四間頹壓,崔興甲草家四間全壓,姜奉大草家六間全壓,訓局軍尹業,草家四間全壓,良人洪遠輔,草家七間全壓,獨女金召史,草家四間全壓,良人金厚鎭,草家九間全壓,權仁孫草家四間全壓,石補賢草家十一間內六間頹壓,金昌大草家七間內五間頹壓,李三得草家十間內五間頹壓,張喜秀草家十五間內八間頹壓,咸履基草家十一間內七間頹壓,金快文草家五間全壓,金貴得草家四間內二間頹壓,尹百草家四間全壓,幼學黃鎭,草家十間全壓,良人尹正翼,草家五間全壓,洪起山草家五間全壓,崔千斤草家五間全壓,李興範草家七間全壓,梁熙慶草家七間全壓,高宗祿草家六間全壓,李石乭草家八間全壓,車述亨草家六間全壓,鄭順伊草家四間全壓,朴銀得草家六間全壓,李致盛草家十間內五間頹壓,金旕孫草家三間全壓,李錫伊草家四間全壓,車益亨草家四間全壓,鄭虎稂草家四間全壓,金厚宗草家五間全壓,李今孫草家七間全壓,姜者斤哲草家四間全壓,李解腹草家八間全壓,馬日孫草家六間全壓,車國亨草家八間全壓,崔永得草家五間全壓,宣泰弘草家五間全壓,姜聖海草家七間全壓,全再吉草家六間全壓,金快昌草家六間內三間頹壓,張吉伊草家五間全壓,林士深草家八間全壓,李秉元草家十間全壓,幼學崔達顯,草家六間全壓,良人李允興,草家七間全壓,李元重草家六間全壓,鄭宗樂草家六間全壓,姜者斤哲草家七間全壓,獨女吳召史,草家五間全壓,良人金仁相,草家七間全壓,金光咸草家六間全壓,張成龍草家三間全壓,朴永根草家三間全壓,金得順草家五間全壓,金光洽草家六間全壓,趙鉉春草家五間全壓,金千峰草家四間全壓,李雲伯草家三間全壓,金基業草家五間全壓,成駿喆草家三間全壓,獨女趙召史,草家五間全壓,已上七十二戶。孔德里契初五日,良人千興孫,草家三間全壓,宋德信草家二間全壓,金應信草家四間全壓,朴萬吉草家四間全壓,金雙同草家四間全壓,趙龍才草家三間全壓,吳益仁草家五間全壓,朴萬吉草家五間全壓,宋得傳草家四間全壓,趙心元草家三間全壓,金允玉草家十間全壓,金形哲草家六間全壓,洪回草家八間全壓,洪臣官草家六間全壓,郭必已草家五間全壓,崔仁謙草家十間全壓,田矛培草家三間全壓,金聖根草家三間全壓,表命孫草家四間全壓,金聖祿草家三間全壓,獨女李召史,草家三間全壓,良人尹同伊,草家四間全壓,吳行甫草家九間全壓,孫聖龍草家三間全壓,劉介文草家四間全壓,金景辰草家五間全壓,張澤伊草家八間全壓,曺三孫草家六間全壓,幼學鄭彦錫,草家五間全壓,良人金聖西,草家三間全壓,金永哲草家六間全壓,黃回草家八間全壓,洪仁觀草家六間全壓,宋致福草家四間全壓,朴永得草家二間全壓,金宗云草家三間全壓,吳仁成草家三間全壓,趙致永草家十二間內四間頹壓,幼學鄭魯景,草家七間全壓,已上三十九戶。甕里上契閑良鄭益成,草家五間全壓,金致伯草家六間全壓,李仁實草家四間全壓,田聖哲草家四間全壓,李興孫草家四間全壓,李世俊草家五間全壓,李潤光草家八間全壓,幼學權趾榮,草家三間全壓,權瞭草家五間內三間頹壓,閑良林興大,草家五間全壓,朱啓龍草家四間全壓,高桂松草家五間全壓,金達信草家六間全壓,林仁載草家四間全壓,河龍完草家三間全壓,良人金順乭,草家四間全壓,獨女嚴召史,草家四間全壓,閑良河祿,草家三間全壓,金天意草家四間全壓,高興伊草家四間全壓,趙仁喆草家三間全壓,獨女許召史,草家三間全壓,閑良李益範,瓦家十五間,草家十間全壓,朴興柱草家七間全壓,李允旭草家四間全壓,安昌得草家四間全壓,安完吉草家四間全壓,幼學金載瑄,瓦家十二間全壓,閑良金命喆,草家四間全壓,吳仁得草家四間全壓,李允康草家十一間全壓,李仁植草家四間全壓,李光信草家三間全壓,金龍得草家六間全壓,尹世龍草家五間全壓,金榮瑞草家八間全壓,金尙得草家六間全壓,張古殷金草家三間全壓,尹大吉瓦家十五間內九間頹壓,韓碩完草家五間全壓,獨女韓召史,草家十五間內五間頹壓,閑良尹得喆,瓦家六間全壓,朴四得草家四間全壓,宋繼弘草家三間全壓,金龍雲草家六間全壓,金乻仁白草家四間全壓,獨女朴召史,草家三間全壓,訓局軍曺巨福,草家四間全壓,別破陣申在斗,草家四間全壓,閑良全仁得,草家四間全壓,尹得伊草家五間全壓,朴長年草家三間全壓,李晩福草家三間全壓,張成大草家五間全壓,金雲伊草家五間全壓,禁衛軍申者斤鳳,草家三間全壓,閑良金聖大,草家三間全壓,河聖喆草家五間全壓,閔濟弘草家十間全壓,金善得草家四間全壓,金萬錫草家六間全壓,徐國臣草家四間全壓,金命吉草家四間全壓,申鳳鶴草家六間全壓,鄭命吉草家三間全壓,吳春得草家七間全壓,獨女河召史,草家三間全壓,閑良金士眞,草家四間全壓,金重喆草家六間全壓,蘇俊起草家五間全壓,吳仁得草家五間全壓,金碩仁草家五間全壓,禁衛申鳳仁,草家十間全壓,閑良金聖安,草家九間內三間頹壓,金景雲草家五間全壓,金千金草家四間全壓,訓局曺二福,草家四間全壓,已上七十八戶。中契閑良崔象鼎,草家六間全壓,林福得草家七間全壓,張長孫草家六間全壓,金宗錫草家五間全壓,李松年草家四間全壓,朴成根草家四間全壓,崔光煥草家五間全壓,李命得草家三間全壓,朴德龍草家三間全壓,崔道一草家五間全壓,李英茂草家六間全壓,崔喜俊草家五間全壓,幼學丁若鎭,草家十一間內,六間頹壓,李達成草家六間全壓,閑良趙鼎燁,瓦家十間內,四間頹壓,李光善草家六間內四間頹壓,朴仁成草家五間全壓,趙天錫草家六間全壓,姜千起草家六間全壓,李養武瓦家十二間內六間頹壓,白致寬草家五間內三間頹壓,申興哲草家九間內五間頹壓,金明得草家三間全壓,咸風雲草家三間全壓,已上二十四戶。下契幼學韓錫老,草家八間全壓,羅將許源,草家六間全壓,良人金亨圭,草家八間內四間半頹壓,金在瑋瓦家六間,草家七間內八間頹壓,洪禹顯草家五間內三間頹壓,金晩孫草家二間全壓,韓龍儀草家四間內二間頹壓,幼學吳在邦,草家三間全壓,良人姜奉賢,草家五間全壓,全得臣草家五間全壓,李載敏草家四間全壓,全載元草家五間全壓,韓聖國草家三間全壓,尹在孫草家六間全壓,車明哲草家八間內五間頹壓,吳尙福草家四間全壓,幼學洪森,草家九間全壓,洪受疇草家五間全壓,良人石潤,草家四間全壓,劉仁元草家六間全壓,方文矩草家四間全壓,李茂春草家三間全壓,張順朋草家三間漂流,韓仁哲草家六間全壓,裵秀英草家五間全壓,前萬戶吳哲文草家四間全壓,良人金仁重,草家三間全壓,南史文草家四間全壓,李敬喜草家三間全壓,金順五草家五間全壓,曺百鎭草家十間全壓,梁順吉草家四間全壓,白千大草家四間全壓,韓仁國草家三間全壓,車元衡草家三間漂流,獨女徐召史,草家三間全壓,良人金弘烈,草家五間全壓,金鼎九草家六間內三間頹壓,柳春孫草家四間內三間頹壓,鞠景得草家五間內三間頹壓,訓局軍孫命臣,草家十間內六間頹壓,良人鄭忠國,草家七間內四間頹壓,幼學申在和,草家三間全壓,良人金彦鍾,草家三間內一間頹壓,崔光臣草家三間全壓,韓敬連草家三間全壓,鄭石得草家五間全壓,崔辰豐草家八間全壓,金太重草家三間全壓,金貴孫草家六間全壓,金一貴草家四間全壓,宋億老草家四間全壓,韓德顯草家六間全壓,梁奉伊草家二間全壓,劉漢祚草家四間全壓,崔明振草家五間全壓,李基成草家七間內四間頹壓,獨女吳召史,草家九間半全壓,金召史草家五間全壓,良人河應駿,草家八間全壓,金碩柱草家八間全壓,徐昌得草家七間全壓,幼學李德新,草家三間內二間頹壓,良人李慶龍,草家十二間全壓,孫小喆草家五間全壓,車道重草家八間內四間頹壓,金希吉草家七間內四間頹壓,鄭赫鳳草家五間全壓,已上六十八戶。新水鐵里契良人朴弘周,草家十二間全壓,印得心草家四間全壓,金允廷草家七間全壓,嚴聖郁草家十間全壓,金判龍草家四間全壓,崔九吉草家四間全壓,嚴得男草家六間全壓,金延喆草家六間全壓,金有成草家四間全壓,金天陳草家五間全壓,張基龍草家六間全壓,宋乭介草家四間全壓,金平孫草家五間全壓,尹致寬草家三間全壓,金萬福草家四間全壓,陳順曾草家五間全壓,崔石伊草家五間全壓,元永善草家四間全壓,宋萬興草家四間全壓,高永郁草家四間全壓,白仁喆草家四間全壓,柳根成草家五間全壓,朴啓辰草家五間全壓,姜長欽草家九間全壓,朴昌仁草家四間全壓,金辰喆草家七間全壓,黃金孫草家四間全壓,洪順福草家五間全壓,幼學金煒,草家六間全壓,良人金聖根,草家三間全壓,金允宅草家四間全壓,咸潤奎草家五間內三間頹壓,朴羲文草家三間全壓,獨女孫召史,瓦家六間,草家四間內,草家三間頹壓,已上三十四戶。黑石里契閑良權甲,草家六間全壓,金大吉草家六間全壓,金初命草家六間全壓,朴思心草家五間全壓,李金草家八間全壓,鄭今石草家六間全壓,鄭仁秀草家八間全壓,池得佑草家五間漂流,韓在碩草家五間全壓,鄭國臣草家十一間內五間漂流,禁軍金仁得,草家十間全壓,金啓賢草家十二間內五間頹壓,獨女尹召史,草家十間全壓,成召史草家四間漂流,閑良朴載和,草家十間內,四間頹壓,千吉伊草家四間全壓,獨女韓召史,草家十三間內,六間頹壓,黃召史草家八間內三間頹壓,崔召史瓦家七間,草家三間內,草家漂流,良人申無今,草家三間漂流,全彦成草家十三間全壓,田得仁草家十三間全壓,尹士根草家四間全壓,禹俊伊草家六間全壓,閑良金重玉,草家四間漂流,尹完喆草家十間全壓,李元應草家八間全壓,張之儉草家五間全壓,韓景連草家十一間內五間頹壓,鄭碩龍草家六間全壓,禁軍梁善行,草家七間全壓,尹鳳喆草家九間全壓,良人李光喆,草家六間全壓,尹明孫草家六間全壓,閑良洪仁得,草家二間全壓,朴師胤草家七間漂流,姜殷賢草家八間漂流,黃成春草家四間漂流,金聖源草家五間漂流,林萬興草家六間漂流,李吉伊草家五間漂流,良人金彦伊,草家七間全壓,已上四十二戶。西江新井里初六日,閑良金亨汲,草家十五間內,八間頹壓,黃福得草家六間全壓,韓永喆草家七間全壓,金顯草家七間全壓,朴英根草家八間內四間頹壓,李命根草家六間全壓,幼學安德文,草家十二間全壓,閑良金亨禹,草家九間全壓,朴仁喆草家四間全壓,鄭義允草家七間全壓,金亨祿草家十三間內三間頹壓,趙重愛草家四間全壓,李宗福草家四間全壓,崔長乭草家九間全壓,朴春興草家六間全壓,鄭仁甲草家五間全壓,李昌培草家五間全壓,金光仁草家四間全壓,安大心草家五間全壓,金學亨草家七間全壓,吳聖壽草家七間全壓,金甲伊草家十間全壓,尹再玄草家九間全壓,申萬世草家六間全壓,李得仁草家三間全壓,金興哲草家六間全壓,獨女朴召史,草家六間全壓,幼學李夔誠,瓦家十七間內,八間頹壓,兪命元草家四間全壓,良人吳寬壽,草家十間全壓,李福同草家七間全壓,金順得草家七間全壓,咸漢喆草家十三間內六間頹壓,李壯孫草家十一間內五間頹壓,朴茂金草家八間內四間頹壓,李庚植草家五間全壓,車聖心草家四間全壓,已上三十七戶。舊水鐵里良人朴季福,草家五間全壓,李宗孫草家四間全壓,獨女李召史,草家三間全壓,安召史草家四間全壓,閑良李邦哲,草家八間內,四間頹壓,李桂春草家四間全壓,金季信草家四間全壓,安世周草家五間全壓,李邦臣草家七間全壓,李才成草家十五間內八間頹壓,宋益魯草家二十五間全壓,已上十一戶。倉前里契良人孫命仁,草家五間全壓,幼學韓宗爀,瓦家九間內,五間頹壓,良人池孫伊,草家八間全壓,高英宗草家五間全壓,李君揖草家五間全壓,李忠孫草家四間全壓,趙有良草家三間全壓,朴建成草家三間全壓,金奉謙草家六間全壓,全壯寬草家六間內三間頹壓,石致元草家三間全壓,金興伊草家三間全壓,吳在甲草家二間全壓,黃福興草家四間全壓,車元明草家四間全壓,李元培草家十間內六間頹壓,徐光秀草家四間全壓,李龍大草家三間內一間半頹壓,黃元敏草家五間內三間頹壓,獨女李召史,草家五間全壓,已上二十戶。上水溢里契良人金載厚,草家三間已報啓下,劉春大草家四間全壓,成義長草家三間全壓,金興孫草家四間全壓,林百哲草家三間全壓,金三曾草家四間全壓,徐有鉉草家八間內四間頹壓,幼學鄭來求,草家四間全壓,吳顯明草家十二間內六間頹壓,李重相草家八間內四間兺報本部,今全壓,良人金大根,草家十四間內,七間頹壓,前銜譯院申鎬,草家六間內,三間頹壓,獨女金召史,草家三間全壓,良人金命吉,草家八間內,四間頹壓,金鼎九草家三間全壓,韓俊成草家三間全壓,朴德孫草家三間漂流,高龍秀草家三間全壓,趙仁石草家四間漂流,趙高臺草家三間內一間半報本部,今全壓,閔好寬草家二間全壓,已上報本部,良人孫世興,草家四間全壓,車左賢草家四間全壓,金汝哲草家三間內二間頹壓,鄭大孫草家八間內四間頹壓,李義達草家八間內五間頹壓,獨女劉召史,草家二間全壓,已上二十七戶。下水溢里契良人金吉伊,草家四間全壓,李今石草家六間全壓,金龜鉉草家六間全壓,幼學李徽鉉,瓦家二十間內,十間頹壓,良人黃鳳成,草家四間全壓,金昌祿草家三間半全壓,李枝盛草家七間內三間頹壓,金千得草家五間全壓,已上八戶。下中里契良人全鳳得,草家八間全壓,李占同草家三間全壓,崔聖德草家四間全壓,金孝得草家三間全壓,印景良草家四間全壓,崔三月金草家三間全壓,南宗甲草家三間全壓,南乙甲草家三間全壓,南仁甲草家三間全壓,李都也之草家三間漂流,金完得草家五間漂流,金良孫草家四間全壓,李景植草家四間全壓,全興伊草家四間全壓,金占得草家四間全壓,金得伊草家三間全壓,洪聖得草家四間全壓,朴相得草家三間全壓,韓守寬草家三間全壓,朴右永草家四間全壓,具起山草家五間全壓,高孫伊草家四間全壓,李春光草家四間全壓,金京仁草家五間漂流,本部已報啓,黃纛實草家三間全壓,安義福草家三間全壓,金加八草家二間全壓,已上二十七戶。唐人里契良人劉百年,草家四間全壓,金和成草家五間全壓,尹興祿草家三間半全壓,禹明仁草家四間全壓,裵萬石草家三間全壓,尹禮寬草家四間內三間頹壓,孫壽燁草家四間內二間頹壓,柳幸得草家七間內四間頹壓,金士眞草家四間內三間頹壓,金益成草家九間內四間頹壓,林興福草家八間內四間頹壓,幼學李顯道,草家九間內,三間頹壓,已上十二戶。栗島契良人金氏宗,草家四間全壓,朴彭碩草家四間全壓,金甲得草家三間全壓,林仁壽草家七間全壓,金聖孫草家七間全壓,金好孫草家三間全壓,全大仁草家四間全壓,池載源草家四間全壓,尹宗一草家六間全壓,李長仁草家四間全壓,趙德哲草家三間全壓,金尙甲草家三間漂流,玄守賢草家四間全壓,張泰三草家三間全壓,李承哲草家三間全壓,朴壽命草家三間全壓,金一大草家四間全壓,金漢明草家五間全壓,李云哲草家二間全壓,李聖順草家四間全壓,安貴乭草家三間全壓,成仁福草家七間全壓,朴汝出伊草家三間全壓,李鳳伊草家五間全壓,金壽永草家二間全壓,趙元伊草家三間全壓,李光郁草家三間全壓,獨女金召史,草家三間全壓,良人黃擎信,草家七間全壓,秦潤興草家四間全壓,朴爵別草家三間全壓,趙三宗草家三間全壓,趙敬金草家八間全壓,嚴仁甲草家三間漂流,金順龍草家三間漂流,金仁弼草家三間漂流,林龍福草家三間漂流,李元福草家四間漂流,玄壽良草家二間漂流,劉在得草家五間漂流,金士乭草家七間全壓,洪景雲草家七間全壓,鄭福成草家八間全壓,已上四十二戶。土亭里契初七日,良人李德行,草家五間全壓,姜興哲草家七間全壓,徐元補草家七間全壓,李命哲草家五間全壓,梁德晦草家六間全壓,朴中祿草家四間全壓,閔聖初草家十間全壓,昌仁業草家五間全壓,申百同草家四間全壓,李命大草家四間全壓,車者斤石草家四間全壓,姜履洽草家七間全壓,田得元草家五間全壓,崔季孫草家四間全壓,尹昌大草家四間全壓,李二得草家六間全壓,朴仁得草家四間全壓,朴花枝草家八間全壓,金致成草家四間全壓,金致先草家五間全壓,李德石草家五間全壓,南壽福草家六間全壓,羅大孫草家五間全壓,昌仁福草家八間全壓,申石柱草家六間全壓,金福介草家五間全壓,李化瑞草家四間全壓,金順哲草家四間全壓,李長錫草家四間全壓,魯景秀草家四間全壓,張不伊草家五間全壓,李鼎喜草家七間全壓,趙元之草家五間全壓,田聖哲草家五間全壓,田子安草家五間全壓,金義先草家五間全壓,申聖之草家五間全壓,趙聖龍草家四間全壓,安宗岳草家四間全壓,李占大草家四聞全壓,魚得河草家七間全壓,獨女朴召史,草家四間全壓,良人趙寬中,草家四間全壓,白石信草家四間全壓,朴聖瑞草家五間全壓,金贊心草家五間全壓,金化瑞草家四間全壓,尹順吉草家四間全壓,李萬根草家五間全壓,獨女田召史,草家五間全壓,良人金聖瑞,草家七間全壓,黃世彬草家六間全壓,朴盛茂草家五間全壓,郭林浩草家四間全壓,徐寬日草家四間全壓,張完興草家四間全壓,金南石草家四間全壓,趙寬燁草家四間全壓,姜世澤草家十間全壓,申春化草家六間全壓,咸者斤孫草家五間全壓,趙士龍草家四間全壓,金致升草家四間全壓,李文亨草家四間全壓,獨女申召史,草家四間全壓,良人林鳳年,草家六間全壓,金斗升草家五間全壓,金基弘草家六間全壓,吳德奉草家八間全壓,金千伊草家四間全壓,李哲宗草家四間全壓,申龍福草家七間全壓,金哲伊草家四間全壓,田德孫草家六間全壓,宋仁得草家四間全壓,車奉哲草家四間全壓,李養佑草家四間全壓,李熙瑞草家七間全壓,金汝化草家八間全壓,申孫伊草家四間全壓,宋基祥草家七間全壓,安昌淵草家五間全壓,昌仁石草家四間全壓,徐者斤石草家六間全壓,朴春培草家四間全壓,李寬仁草家四間全壓,李鎭裕草家八間全壓,崔永補草家六間全壓,李近化草家四間全壓,金大孫草家五間全壓,李千俊草家五間全壓,金宗伊草家五間全壓,獨女姜召史,草家五間全壓,已上九十三戶。藥田契良人朴營喆,草家六間全壓,一戶。蓮池契前直長邊達秀,草家十三間內,九間頹壓,一戶。都已上七百八十七戶內,全壓六百五十三戶,半壓一百三戶,漂流三十一戶。
傳于金裕憲曰,摘奸史官,與宣傳官之回,益知其所不知部內之頹壓,若是過多,外邑光景,亦可想像矣。部內恤典,堂·郞親執,從厚題給,俾無遺漏之患,亦無虛實相蒙之弊。渰死人埋葬之節,部官躬審看檢,而山麓崩汰之處,必多露骸之患,掩骸之節,令漢城府各別申飭於各部。金興甲之跳入拯活,其義可嘉,而旣是訓卒,令該營米布量宜施賞事,一體分付。
壬辰七月初八日辰時,上御熙政堂。下直守令入侍時,同副承旨洪遠謨,假注書徐珖輔,記事官李謙在·李公翼,慶州府尹洪鍾遠,淮陽府使趙庭和,安邊府使兪章煥,成川府使金英淳,慶興府使金鍵,殷山縣監李鎭晩,殷栗縣監姜時永,務安縣監柳榮輔,沃溝縣監金秀萬,開寧縣監金在敬,以次進伏訖。上曰,史官分左右。鍾遠等,以次奏職姓名訖。遠謨曰,宣諭何以爲之乎?上曰,出去爲之。仍命史官就座。諸臣以次退出。
壬辰七月初八日未時,上御熙政堂。奉審禮堂入侍時,右承旨金裕憲,假注書徐珖輔,記事官李謙在·李公翼,禮曹參判徐憙淳,以次進伏訖。上曰,史官分左右。憙淳曰,臣馳詣顯陵,陵上頉處詳細奉審,則曲墻南邊一間及東邊半間許,向內頹圮,丁字閣奉審,則正間西邊滲漏,神御床沾濕,所見極爲悚悶,神門仰土亦爲剝落,修改之節,待快晴擇日擧行之意,已爲書啓矣。上曰,就座。仍命退,諸臣以次退出。
上在昌德宮。停常參·經筵。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
鄭基善啓曰,左承旨鄭知容,左副承旨徐箕淳,右副承旨徐淇修,今日不爲仕進,竝卽牌招,何如?傳曰,允。
傳于金裕憲曰,奉審禮堂入侍。
鄭基善啓曰,卽者副校理趙在慶,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
洪遠謨啓曰,卽伏見江原監司李憲瑋今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
傳于鄭基善曰,入廟都監都提調右議政金履喬,廐馬一匹·鞍具面給,提調行戶曹判書趙萬永,熟馬一匹面給,吏曹判書李止淵,工曹判書金學淳竝加資,都廳副司果趙斗淳,副應敎李敦榮竝加資,郞廳李衡在·李宗心·李胤愚·尹度一·鄭憲容,監造官韓正敎·林逈鎭·金喬根,別工作申命翼,修理所兪廷煥竝陞敍,別看役李興潤,從願施賞,洪應燮·金履昇,竝相當職調用,牌將朱景烈·趙重九·李良祜·李繼興·徐麟爀·金宗範·金榮默竝加資,資窮者邊將除授,計士·畫員·寫字官·錄事以下員役·工匠等,依別單判下施賞。
傳于鄭基善曰,宗戚執事永明尉洪顯周,東寧尉金賢根,竝熟馬一匹賜給,上護軍金在昌,大護軍朴周壽,漢城判尹趙寅永,副護軍朴岐壽·朴齊一,前參判金元根,竝內下豹皮一令賜給,僉知趙秉龜,副護軍金在三,副司果洪祐喆,司正朴齊憲,竝鹿皮一令賜給。
傳于鄭基善曰,文祜廟奉安祭監祭禮房承旨徐淇修,獻官知事金履載,行護軍李紀淵,吏曹參判朴晦壽,執禮副司果韓鎭㦿,大祝副司果李寅弼·李鎭華竝加資,陪從閣臣鄭基善·李景在,陪從承旨鄭知容·徐淇修,各內下虎皮一令賜給,注書權溭陞六,史官李公翼陞敍,奉敎命冊印執事副司果金胤根等,攝官黃基安等,擧案褥席執事直長嚴蓍,贊儀李正幹,攝掌儀李寬永,東西唱引儀張東厚等,各加一資,資窮者代加,本廟忠義閔致訥陞敍,宋持宇陞六,各差備忠贊衛·領率禁軍等,竝依乙酉年例施賞,禮曹書吏裵光鈺·金宗休,院吏金命鉉竝帖加,其餘員役·樂工等,依判下施賞。
傳于鄭基善曰,神轝陪衛中官申英遠·金振玉·崔吉昌·金昌舜竝加資,資窮者代加,敎命冊印差備中官金鎭鍈等九員,各內下長弓一張賜給,擧案褥席差備林有彬等三十二員,竝依乙酉年例施賞,本廟次知朴道性·金允光,竝半熟馬一匹賜給,守直中官金敏慶等四員,竝兒馬一匹賜給,太廟守僕·本廟守僕等,竝令該曹米布題給,神轝司鑰別監等,竝依乙酉年例施賞。
傳于鄭基善曰,今番賞典中,一人雖兼數事,毋得疊受。
傳于鄭基善曰,政官牌招開政,賞典下批。
傳于金裕憲曰,明日次對,勿拘齋曰,依例來會。
金裕憲啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
以左承旨鄭知容,左副承旨徐箕淳,右副承旨徐淇修牌不進罷職傳旨,傳于金裕憲曰,只推。
以漢城府民家頹壓別單,傳于洪遠謨曰,恤典,令該廳卽爲分給事,分付。
以漢城府別單人物壓死事,傳于洪遠謨曰,恤典,令該廳卽爲題給事,分付。
以黃海監司金蘭淳狀啓,黃岡等邑民家漂頹沈沒事,傳于洪遠謨曰,前後漂頹,至於四百餘戶之多,極爲惻然。恤典卽爲分給,趁爲搆接,田畓潰缺處,亦卽修築,俾不至於失所棲屑之歎事,道臣十分着意,另飭諸邑之意,廟堂措辭,分付。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,上番闕直,事甚未安。應敎金景善,卽爲牌招入直,何如?傳曰,允。
又以禮曹言啓曰,卽接社稷署所報,則今番雨後,神室南邊內墻一間許,頹圮云矣。神室至近之地,有此墻垣頹圮之患,極爲驚悚,當有慰安之節。慰安祭,不卜日今十一日設行,而改築之役,待晴擇日擧行,何如?傳曰,允。
又以禮曹言啓曰,卽接恭陵令所報,則今番雨後,本陵丁字閣月廊前面月臺石三間,頹圮云矣。此與陵上曲墻有異,慰安奉審之節,依前例不爲磨鍊,改築之役,待晴擇日擧行,何如?傳曰,允。
又以禮曹言啓曰,今七月初五日所下傳敎中,自今日限五日減膳事,命下矣。五日減膳之限,止於今初九日,自明日以常膳封進事,知委,何如?傳曰,允。
又以成均館大司成意啓曰,居齋儒生,昨日夕食堂不爲設行,有捲堂之擧,而臣與知館事臣洪奭周,俱爲差祭,同知館事臣趙寅永·李光正,以身病不得卽進勸入。臣於罷享後,仍詣泮宮,招致諸生,問其捲堂之由,則諸生等書進所懷,以爲伏以臣等猥廁首善之地,久沐育莪之恩,徒費虀鹽,常懷悚惕。昨年海西儒生,有通諭之文,故取見其辭意,則以爲,先正臣文成公李珥,設鄕約於海西邑,邑置案永久遵行矣。逆臣述海之叨任是道也,謂以鄕戰之弊,必由此起,盡收列邑鄕案,藏之營庫,則以先正之模法。爲述賊之乾沒者,固是士林之所共憤也。其後列邑漸次還奉,惟獨豐川等八邑,尙未還奉,而按道之臣,每以年久靳許,則本鄕物情,去益冤憫,議請還奉,故臣等以往呈巡營之意回諭矣。月前繼又通諭,以先正見慢,不以爲異,賊臣流毒,視若尋常,詆斥備至。臣等相顧愕爾,卽欲施罰,而事係先正,似涉未安,因循至此矣。日前又以通諭,切責臣等,以先正模範之屛廢,則視若尋常,述賊擧措之誣悖,則有似愛護,辜負朝家累百年培養之恩等語,滿紙臚列,詬責愈甚。蓋此鄕約,卽是先正之事業,固爲士林之尊崇,而還出與否,惟在道臣之商處,實非臣等之所可擅便,則今此詆斥,亦已甚矣。此莫非臣等平日無似之致,以此情踪,何敢抗顔入堂乎?退伏私次,恭俟處分云云。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢稟。傳曰,聖廟守護,何等重大,而捲堂又何等迫不得已之擧,則挽近以來,無難捲堂,已欠敬謹之意,而至於今番而極矣。以此至微細之事,致此駭擧者,揆以事體,萬萬駭慙,不可以儒生,有所容貸。發論儒生及班首儒生,竝永永停擧,他儒生卽爲勸入,泮長仍爲設食堂後退去,可也。
又以漢城府言啓曰,日昨文祜廟移奉時,六曹前路,左右假家,多不撤去,事體所在,萬萬駭然。該市民·部隷等,方自臣府捉致嚴査,而雖以治道之當部官,眼同治道之本府郞廳言之,其所擧行,不可以事過不論,竝令該府拿問處之,何如?傳曰,允。
金裕憲,以備邊司言啓曰,卽見公忠監司洪羲瑾狀啓,則枚擧水虞候金瑩綬,洪州牧使李敏會牒呈以爲,洪州地古代島引泊漂人,言語難通,以書問情,則乃是英吉利國人,要請設誼·交易云,而所謂奏文及禮物,徑先逢授者,揆以事體,萬萬失當。該水虞候及洪州牧使,爲先罷黜,其罪狀令收司,稟處,而彼人所請,旣係莫嚴之事,且是無前之例,請令廟堂稟處矣。今以問情辭意觀之,似是該國商舶之自西南大洋轉到者也。其云只要至此,非風所漂者,恐非實狀,而至於奏文·禮物與設誼交易等事,非但相去絶遠,彼情難測,揆以藩國事例,有不當與他國私交。以此事意,飭諭問情譯官處,使之善爲措辭,還給奏文與禮物等屬,俾得趁卽歸去,而諸凡糧饌供饋之節,另飭道臣,從優款接,以示氣遠之意。當該水軍虞候·洪州牧使之前後措處,俱未免錯誤,該道請罷,實合事宜,而目下邊情,事係時急,自京差代,無以及期,論罷一款,姑爲勿施,竝令待罪擧行,以待竣事後,稟處,何如?傳曰,允。
又以兵曹言啓曰,卽接東所衛將張永燮牒報,則貳極門西邊內宮墻及崇德門東邊內宮墻頹圮處,今已修築云。把守軍兵,還爲入直之意,敢啓。傳曰,知道。
又以兵曹言啓曰,辛未年戊寅年移御慶熙宮時,把門騎兵,比昌德宮時御時所減之數爲二十名,而京畿上番中停番收布,以其料條,移放於訓·御兩營加設軍餔軍矣。今亦依已例,所減騎兵二十名,京畿上番中停番收布料米,則移放於訓鍊都監·御營廳三處加設軍餔軍十二名處,何如?傳曰,允。
又以訓鍊都監言啓曰,謹依下敎,拯活漂流人本局軍金興甲處,木二疋·布一疋·米五斗,依賞典例題給之意,敢啓。傳曰,知道。
右議政金履喬箚曰,伏以卽伏見入廟都監別單下者,以臣之名忝都提擧,特侈錫馬之典,臣誠霣越,不知所云。噫,日月不居,惟我孝明世子,禫事禮成,入廟期至,禮制卽吉,仰聖情而興愴,儀物克備,追往日而增感,掩抑涕泗,大小同情。臣以敦匠之任,陪進神轝,奔走於終事之地,卽以少伸微忱而已,夫何勞之可紀而有此誤恩哉?恩頒之下,無以冒受,玆敢短箚仰陳。伏乞亟收濫賞,俾安微分焉。取進止。答曰,省箚具悉卿懇。卿其勿辭,安心領受。仍傳于洪遠謨曰,此批答,遣史官,傳諭于右議政。
大護軍朴綺壽疏曰,伏以禫事奄過於魂宮,靈筵移奉於新廟,聖心增疚,群情愴廓,三數十日之內,貴主喪變,又若是荐疊,仰惟止慈之仁,何以定懷?臣於去月,以在鄕之故,未能趁參於起居之列,情禮闕如,悲悚交深。仍伏念臣以無似賤疾,蒙被國恩,與天無極,而效蔑塵露,愧積尸素,惟是筋力奔走之事,雖赴湯蹈火,在所甘心。今玆專對之命,及於愚臣,語其任則重矣,顧其職則榮矣,惟懼不堪,何敢辭爲,而第臣有迫切情私,玆不得不仰暴焉。臣之偏母,年迫七耋,氣力漸微,疾病易桀,寧日恒少,而臣以孤孑一身,無他兄弟,雖數百里之外,一兩朔之間,勢難離捨。況絶域銜命,歸在半載之後,臣旣母子二人,相依爲命,倚閭之戀,陟屺之思,實非情理之所可堪。且臣亡妻之練祔祥,自有月期,而臣不在家,則竝將廢闕。先公後私,卽人臣事君之常節,今玆之任,當品中無他可使者,則臣雖情地悶隘,義重往役,亦何敢言私,而見今濟濟卿班,本未嘗乏人,早加變通,則庶幾公私之兩不相妨。且臣於春初居留乞解之章,略陳賤疾難强之狀,而入夏以來,諸症益肆,肢節牽搖,精神眩暈,有時幾至昏倒。以此之病而風餐露宿,驅馳於遼河氷雪之間,則臣身之微,雖不足恤,而委命草莽,亦非細故,與其狼狽於他時,毋寧陳暴於今日,玆敢疾聲呼籲於愍覆之下。伏乞聖慈,俯賜矜諒,亟遞臣新除使銜,以幸公私焉。臣無任云云。答曰,省疏具悉。所請依施。
修撰鄭煥義疏曰,伏以臣姿本庸愚,倖占科第,徒藉先庥,濫叨淸班,從前踐歷,罔非踰分,尋常兢惕,不稱是懼,千萬不自意,瀛館淸選,至及於臣,而除旨遽下於旅次僻陋之中,驚惶震懍,罔知攸措。其在不俟駕之意,有不敢晏然違傲,雖不得不章皇出肅,以伸叩謝之忱,黽勉隨行,粗效陳力之義,而今若諭之以己出,恬若固有,則是豈臣微分之所敢也哉?仍伏念是職也,上焉而成就君德,次焉而演潤絲綸,自非學問足以資啓沃,詞華足以賁皇猷,莫宜居此,而苟或濫廁,則其爲淸朝之累,後世之譏,有不可言矣,已是臣不可蹲冒之實情,而竊惟祖宗朝建置此職,亦豈是徒然哉?其責任重,故其地望不容不淸,其地望淸,故其遴選不容不嚴。仰稽列聖朝經筵故事,上之所以咨訪善道,下之所以裨益弘猷,何嘗如今日之應文備數而止乎?以今而視昔,循名而考實,決非顓蒙如臣,空疎如臣之所可僥冒者,玆敢露實懇叩,仰干崇嚴。伏乞聖明,俯賜鑑諒,亟行鐫改,以重名器,以安私分焉。臣於丐免之章,不敢言私,而竊有區區至切之懇,仰首疾呼,惟聖明垂察焉。臣父今年七十,臣母今年七十有一,私心喜懼,未嘗食息少弛,而臣母氣質,素甚羸弱,兼以疾病侵尋已久,自在未衰,便成癃老,近年以來,轉益沈痼,若不保朝夕,而臣誠意淺薄,旣不能辭官於一朝,以遂終養之願,又未能負祿於千里,以盡反哺之誠,生爲人子之情禮都虧,每念至此,心肝俱熱。噫,板輿之奉,恒人之所艶,專城之養,私情之至願,及今具慶之日,得遂一麾之願,則豈徒爲臣家闔門感頌之地,亦必爲聖明孝理曲察之政,而臣母老病,日甚一日,臣之情勢,日急一日,古人所謂事君日長,報劉日短者也。臣有是焦灼之心,而其何可隱忍度了,不告我天地父母之前乎?玆不得不披瀝肝血,悉暴衷懇。伏乞聖慈,曲垂體下之仁,特命選部,畀臣一小邑,俾遂便養,不勝大願。臣無任云云。省疏具悉。爾其勿辭,所請事,下該曹,稟處。
壬辰七月初九日戌時,上御熙政堂。奉審禮堂入侍時,同副承旨洪遠謨,假注書徐珖輔,記事官李謙在·李公翼,禮曹參判徐憙淳,以次進伏訖。上曰,史官分左右。憙淳進伏奏曰,臣馳詣孝陵,陵上曲墻有頉處詳細奉審,則東邊三間,西邊一間許內面頹圮,北邊三間,西邊一間許外面頹圮,艮方層臺石三箇,亦爲墜落,所見極爲悚悶,改築之節,待晴擧行之意,已爲書啓矣。上曰,就座。仍命退,諸臣以次退出。
上在昌德宮。停常參·經筵。
福溫公主發靷後,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
藥房都提調金履喬,提調趙寅永,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓。傳曰,知道。
金裕憲啓曰,明日,朝參日次矣,敢稟。傳曰,停。
徐箕淳啓曰,明日,輪對日次矣,敢稟。傳曰,當次人受點,後日次待令。
鄭知容啓曰,右副承旨徐淇修,今日不爲仕進,卽爲牌招,何如?傳曰,允。
傳于金裕憲曰,傳香承旨馳詣社稷,奉審摘奸以來。
傳于金裕憲曰,大臣·備局堂上引見。
鄭基善啓曰,藥房三提調持湯劑來待矣。傳曰,封入。
傳于徐箕淳曰,入廟時世孫之行禮,愴慟之中,其爲慰予懷而係衆情,當何如也?不可無示意之擧,禮貌官兼輔德趙秉鉉加資。
金裕憲啓曰,檢閱李啓宇·李謙在,謂有館規,聯疏徑出,原疏以國忌正日,纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
又啓曰,命召親納,例也,而前御營大將李海愚,謂有身病,使其軍官替納,事甚未安。推考,何如?傳曰,允。
備邊司,以李惟秀爲御營大將。
兵曹,御營大將單李惟秀。
金裕憲啓曰,新除授御營大將李惟秀,卽爲牌招,傳授命召,何如?傳曰,允。
以右副承旨徐淇修牌不進罷職傳旨,傳于鄭知容曰,許遞,前望單子入之。
承旨前望單子入之,朴永元落點。
徐箕淳啓曰,吏曹判書李止淵,參判朴晦壽,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李止淵,參判朴晦壽,參議趙秉鉉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,與判書·參判一體牌招,如有違牌,勿爲呼望。
金裕憲啓曰,吏曹判書李止淵,特敎申飭之下,奉牌闕外,陳疏到院,而原疏以國忌正日,纔已退却矣。事體所在,誠極未安。推考,何如?傳曰,允。原疏捧入。
傳于鄭知容曰,吏判疏批已下,卽爲牌招。
鄭知容,以吏曹言啓曰,文祜廟入廟都監都廳李敦榮,奉安祭執禮韓鎭㦿加資事,命下矣。俱已資窮,未經準職,何以爲之?敢稟。傳曰,勿拘。
有政。吏批,判書李止淵進,參判朴晦壽式暇,參議未差,左副承旨徐箕淳進。以朴永元爲吏曹參議,李嘉遇爲兼輔德,李光文爲右參贊,朴魯壽爲徽慶園令,林基洙爲典籍,成遂默爲東學敎授,權用經爲西學敎授,洪大稱爲注書,朴載鳳爲兼引儀,徐耕輔爲冬至兼謝恩使,李敏根爲惠陵參奉,尹宅烈爲假監役,吏曹判書李止淵,工曹判書金學淳,知事金履載,已上今加正憲,護軍李紀淵,吏曹參判朴晦壽,已上今加嘉義,右副承旨徐淇修,吏曹參議趙秉鉉,今加嘉善,司果趙斗淳,副應敎李敦榮,司果韓鎭㦿·李寅弼·李鎭華,已上今加通政加資事,承傳。
兵批,判書宋冕載,參判李志淵病,參議洪祐燮入直進,參知趙秉常病,右承旨金裕憲進。護軍徐淇修·趙秉鉉,副護軍趙斗淳·李敦榮·李寅弼·韓鎭㦿·李鎭華,副司果李公翼·權溭·兪廷煥·申命翼·林逈鎭·宋持宇·鄭文星,以上竝單付。
鄭知容啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,徐英淳落點。
鄭知容啓曰,新除授注書洪大稱,卽爲牌招入直,何如?傳曰,允。
以掌令韓學周,持平朴奎賢牌不進罷職傳旨,傳于金裕憲曰,只推。
以應敎金景善牌不進罷職傳旨,傳于鄭知容曰,只推。
鄭知容,以弘文館言啓曰,校理鄭德和·閔英世在外,副校理趙在慶陳疏徑出,副應敎未差,上番闕直,事甚未安。應敎金景善,旣有只推之命,與副校理洪鍾應,竝卽牌招,以爲推移入直之地,何如?傳曰,允。
以應敎金景善,副校理洪鍾應牌不進罷職傳旨,傳于鄭知容曰,只推。
鄭知容,以禮曹言啓曰,卽接宗廟署所報,則今日日次奉審,則宗廟第八室斑子滲漏,土塊與瓦礫,墜落於祭床前云矣。莫重殿內,有此土塊墜落之患,萬萬驚悚,當有慰安之節。慰安祭不卜日,今十二日設行,而修改之役,臣曹堂上,與本署提調進去奉審後,稟處,何如?傳曰,允。
又以禮曹言啓曰,臣奭周祗詣宗廟署,與本署提調金在昌眼同,宗廟室內有頉處詳細奉審,則第八室斑子滲漏,土塊墜落於祭床前,果如齋官所報矣。修改之節,待晴擇日擧行,何如?傳曰,允。
又以成均館大司成意啓曰,臣謹依聖敎,招致諸生,傳宣聖旨,發論進士徐弘有,東齋班首生員趙鉐,西齋班首進士李近源,依下敎,竝永永停擧,他儒生勸入之後,仍設食堂,臣則退去之意,敢啓。傳曰,知道。
又以賑恤廳言啓曰,今七月初八日傳曰,摘奸史官與宣傳官之回,益知其所不知部內之頹壓,若是過多,外邑光景,亦可想像矣。部內恤典,堂·郞親執,從厚題給,俾無遺漏之患,亦無虛實相蒙之弊。渰死人埋葬之節,部官躬審看檢,而山麓崩汰之處,必多露骸之患,掩骼之節,亦令漢城府,各別申飭於各部。金興甲之跳入拯活,其義可嘉,而旣是訓卒,令該營米布量宜施賞事,一體分付事,命下矣。五部頹壓民家摘奸,史官·宣傳官書啓中,全家頹壓一千一百二十四戶,漂流五十戶,各錢二兩,半頹一百九十三戶,各布一疋,元恤典,依定式分等分給,而參互丙辰加給之例,全家頹壓·漂流及半頹戶,每戶各錢一兩,別爲題給之意,敢啓。傳曰,知道。
又以賑恤廳言啓曰,謹依漢城府民家頹壓恤典別單判付,東部字內壓死人弱一口,錢二兩布一疋,全家頹壓六十三戶,全家漂流十一戶,各錢二兩,完少頹多三十五戶,各布一疋,西部字內全家頹壓一百四十一戶,全家漂流二戶,各錢二兩,完少頹多二十七戶,完多頹少二戶,各布一疋,北部字內,全家頹壓一百一戶,各錢二兩,完少頹多十九戶,完多頹少四戶,各布一疋,依例分給之意,敢啓。傳曰,知道。
金裕憲,以兵曹言啓曰,卽接東所衛將張永燮牒報,則集賢門北邊內宮墻一間許頹圮處,貳極門東邊內宮墻二間許頹圮處,回泰門西邊內宮墻一間許頹圮處,今已修築云。把守軍兵則還爲入直,晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,貳極門西邊內宮墻一間半許及崇德門東邊內宮墻一間許頹圮處,今已畢築,把守軍兵還入直所,將校解送之意,敢啓。傳曰,知道。
又以訓鍊都監言啓曰,因兵曹草記,貳極門東邊及回泰門西邊內宮墻頹圮處,今已畢築,把守軍還入直所,將校解送,晝察夜巡,停止之意,敢啓。傳曰,知道。
又以禁衛營言啓曰,因兵曹草記,集賢門北邊內宮墻頹圮處,今已修築,把守軍兵還入直所,將則解送之意,敢啓。傳曰,知道。
吏曹判書李止淵疏曰,伏以日月迅駛,孝明世子禫祀奄過,入廟禮成,伏惟我殿下疚慼之聖衷,廓然若初,臣民痛迫,復當何如?仍伏念臣伏奉日前除旨,以臣爲吏曹判書者,臣聞命以來,驚惶兢惕,歷累日而莫省所以也。臣本材質魯劣,門地單寒,幸遭聖明之世,偏荷曠絶之澤,內外華膴,歷揚殆遍,而居然冥升,滾到八座,是豈臣平昔之所自期也哉?涯分已濫,愆殃隨至,再昨年遭罹以後,譬如汚穢之不可復洗,黥劓之不可再補,分甘僇廢,不敢自廁於生人之列,而聖恩天大,曲費造化,拔之坑坎,備其昭晰,俾免爲聖世之棄物。臣於是感激居先,凡有除命,或因飭敎而暫膺,或緣事會而蹲冒,蓋爲身不自有,生死向前也,至於見職,其綦重何如,審擇何如?假使臣本無可指之疵,可引之情,以若人微望輕,百無肖似,決不當擬議於此。況滓累之餘,身名兩虧,尤何可玷汚重寄,上而貽累於朝政,下而取笑於公議乎?臣又賦性狷滯,不閒俯仰,雖汗漫官司,動輒得咎,今乃置身於睢盱之地,自處以激揚之任,則物情之難平,勢所固然,僨敗之自取,理宜必至。臣雖不足恤,國家銓選之職,豈容如是苟且?自非然者。臣旣以夷險不擇爲一分圖報之道,今於隆簡之下,何敢爲固辭之計,而誠以自量已熟,不得不隨其責任之輕重,而爲之去就也,臣豈敢飾辭爲哉?身縻敦匠,宜效終事,而跡拘勢格,微忱莫伸,徒竊恩賞,罪反爲榮,弸轖之餘,益增惶恧,玆敢披瀝衷懇,言不知裁。伏乞聖慈,俯賜鑑諒,亟許鐫改,俾公器愈重,微分獲安,千萬幸甚。臣無任云云。答曰,省疏具悉。卿其勿辭行公。
壬辰七月初十日辰時,上御熙政堂。藥房入診,大臣·備局堂上引見入侍時,都提調金履喬,提調趙寅永,副提調鄭基善,假注書徐珖輔,記事官李啓宇·李公翼,檢校待敎李肯愚,右承旨金裕憲,假注書鄭裕榮,事變假注書李維馨,兼刑曹判書李羲甲,行戶曹判書趙萬永,行水原留守徐俊輔,行大護軍朴周壽,知敦寧府事徐能輔,禮曹判書洪奭周,行大護軍徐有榘·李光文·李翊會,行江華留守洪命周,行護軍柳相亮,刑曹參判申絅,副修撰李垿,以次進伏,醫官玄在德·李亨基·南山壽·卞文燮,進伏楹外訖。上曰,史官分左右。履喬曰,比候蒸濕,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。履喬曰,醫官入診,何如?上曰,唯。醫官以次入診訖,寅永曰,脈候奏之。醫官等退伏楹外,奏曰,左右三部調均矣。履喬曰,時令甚熱,又經長霖,淸暑調理之劑,當退去議定矣。上曰,唯。上曰,次對爲之。履喬曰,臣於日前陳箚,乞被譴斥,而未蒙允兪,反荷優諭,至今惶恧,無地自容。然念今年之始旱終澇,俱係非常之災,而如臣無似,冒居承弼之地,荒墜厥職,安得不爲召災之端?臣之請譴,斷非出於應故事飾例讓者。伏願殿下,亟降威罰,斥退臣身,更卜賢德,以幸國事。殿下亦宜反求闕遺,勤加諮訪,董飭群工,整理庶務,使政事修而人情洽,人情洽而天心悅,天心悅而災沴消。此特一轉移間事,伏願聖明留念焉。上曰,所陳切實,當留念,而卿之自引誠過矣。出擧條履喬曰,雨後諸道之啓,姑未盡到,爲災淺深,雖未可的定,而先從已先知之都下畿內被災之民,當施優恤。昨伏見摘奸書啓後傳敎下者,部內恤典,令賑廳從優題給,又令京兆,申飭掩骼,可謂恩及枯骨,臣不勝欽歎之至,而第念該廳該部之擧行,若無別般照察,慮有從中虧欠,虛實相蒙,有名無實之患。恤典則令部官與該廳郞廳,周行部內,卽其頹壓處,召其民而面面分給,掩骼亦於申飭掩埋後,逐處摘奸,期有實效之地,以此意,分付,何如?上曰,依爲之。出擧條履喬曰,日前以湖西漂船狀啓,已有所稟覆行會者,而問情驛官發行時,亦以事理責諭還送事,嚴飭矣。該國人之順從與否,雖未可必,似當隨機應變,期於善處,而第念此英吉利國,雖不在大國朝貢之列,以其所納冊子觀之,閩·廣等處地方之商船往來,歲不下六七十隻云,則今此來泊我國之事情,或不無轉通大國之慮,不可不自我國先發,以防後患。待漂船竣事後,令槐院枚擧事實,撰出咨文,從便入送于禮部之意,預爲分付,何如?上曰,依爲之。出擧條履喬曰,行戶曹判書趙萬永,京畿句管,禮曹判書洪奭周,湖西句管差下,何如?上曰,依爲之。出擧條履喬曰,御營大將李海愚之病,聞其實狀,果難責以供職。將兵重任,不可許久曠務,今姑許遞,何如?上曰,依爲之。出擧條裕憲曰,御將許遞事,命下矣。將兵之任,不可一刻無摠察之人,何以爲之乎?上曰,禁將兼察,可也。裕憲曰,御營大將,以禁將兼察事,命下矣。禁衛大將申絅,旣已登筵,使之聽傳敎,何如?上曰,唯。絅進前,聽傳敎,還就座。履喬曰,昨下泮儒處分,極其嚴正,足以端士趨而重賢關矣。第念本事,蓋出於海儒通文,而海儒之所藉以爲說者,卽先正臣李珥鄕約也。先正鄕約,固當敬遵勿墜,設如其言,卽不過道臣一處置間事,今乃侵逼不干之太學,釀出無限事端者,必有外托所重,內售爭鄕之計也。似此悖儒,不可仍置,令該道道臣,嚴査其發通作頭者幾人,施以重律,何如?上曰,依爲之。出擧條履喬曰,凡係在外就拿者之待待命拿囚,雖出於軫弊之特典,而程途遠近,自有其限,則固當不敢逾越,而近來法綱解弛,稽滯成習。雖以在囚之咸安郡守徐衡輔言之,拿命在於五月,就囚拕至三朔,事之駭然,莫此爲甚。令該府以此添問目,從重勘律,以爲懲後之地,何如?上曰,依爲之。出擧條履喬曰,日前公忠水使狀啓中,漂人私書封上者,揆以措處,極爲乖當。大抵異國人私書之無難傳致者,厥咎固在於問情官,此當待竣事,竝前罪一體論勘,而雖以水使言之,固當不發其封,嚴辭退却,而不此之爲,遽爲封上,太欠詳審,有關後弊。該水使李載亨,姑先施以越俸三等之典,何如?上曰,依爲之。出擧條履喬曰,湖南六月令藥院封進靑大竹,過限多日,尙不來納,揆以院例,事當論罷,而第念近日潦水大漲,道路不通,有難責之以常例,亦不可全然不論。全羅監司李奎鉉,姑先從重推考,何如?上曰,依爲之。出擧條上曰,大臣就座,諸宰奏事,可也。奭周曰,禜祭設行之後,未獲快晴,則繼請再擧,再禮卽然,而見今日候,載陰載暘,乍霏旋收,此時更擧,亦不無瀆屑之嫌。姑待數日後,觀勢更議,恐合事宜,故敢此仰達矣。上曰,依爲之。出擧條奭周曰,筵席體貌,何等嚴重,大臣奏對,事面尤別,而今日筵中,入侍承旨,以御將兼察事,攙說於大臣奏事未及畢辭之際,雖曰將臣去就之不容遲緩,而揆以朝體,殊甚未安。當該承旨推考,何如?上曰,依爲之。出擧條相亮曰,北漢築城募民之初,設置餉穀,積峙而備虞,糶糴而取耗,軍卒之支放,城民之聊賴,專在於此,而粵在甲寅,罷部保還,換作移轉於楊州等十四邑。雖値歉荒,無敢捧留之意,啓下定式,不啻申嚴,而一自己丑,近萬包移作邑捧之後,本城零星之餘儲,旣無以用舊蓄新,自歸陳腐,而居民之契闊路阻,渙散相續之中。今番大水,酷被懷襄之災,雖有免漂免頹之人,亦有荷擔四走之意,若此不已,勢將空城而止,其在重城餉鎭民心之政,不可不及今矯捄。自今年爲始,勿爲邑捧,依先朝甲寅節目,申明遵行,則城餉備禦之策,民生奠安之方,兩得其宜,下詢大臣處之,何如?上曰,大臣之意,何如?履喬曰,俄於閤外,已聞摠使之言,而甲寅節目,有雖遇歉荒,勿爲捧留之定式,見今北漢事情,不可不以此鎭安,依所奏許施,似好矣。寅永曰,臣有區區愚見,敢此仰達矣。摠使旣以城餉歸重,大臣亦以許施仰奏,臣無容更贅攙論,而第念今年畿邑水災,殆若創覯,雖未知秋後豐歉何如,若以已捧留者,還作城捧,則民情繹騷,勢所必至。今雖不得不以原節目施行,姑自明年爲始,以紓畿民目下之遑急似好,更爲下詢處之,何如?上曰,大臣之意,何如?履喬曰,畿邑事情,果如有司堂上之言,亦不可不念,而雖自明年施行,不足以慰此時城民遑急之情,臣等退加商確,從長稟處,何如?上曰,依爲之。出擧條裕憲曰,玉堂所懷奏之。垿曰,別無所懷矣。裕憲曰,今日賓對,諫院諸臺,雖皆在外,而憲府行公諸臺,無一人進參,事甚未安。竝從重推考,何如?上曰,依爲之。出擧條啓宇曰,實錄移奉日字,啓下矣。移奉之前,依已例以承文判校宗簿正,輪回守直之意,敢達矣。上曰,唯。基善曰,移御日字不遠,內閣所奉御製,將爲移奉於西闕矣。自本閣從便擇日,閣臣一員陪進之意,敢達。上曰,唯。進御加味香薷湯,自今日一貼式限三貼煎入事。出榻敎中宮殿進御交感君子湯,自明日停止事。出榻敎上曰,史官就座。仍命退,諸臣以次退出。
上在昌德宮。停常參·經筵。
自未時至酉時,灑雨下雨,測雨器水深三分。
金裕憲,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
金裕憲啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
金裕憲啓曰,同副承旨洪遠謨,今日不爲仕進,卽爲牌招,何如?傳曰,允。
備忘記,潼關僉使崔象崙,永達萬戶金命弼,森森坡萬戶趙聖穆,防垣萬戶李賢運,植松萬戶李鶴老下直,各長弓一張,長箭一部,片箭一部,筒兒一箇賜給。
傳于鄭知容曰,傳香承旨馳詣宗廟,奉審摘奸以來。
徐英淳啓曰,藥房提調持湯劑來待矣。傳曰,封入。
以檢閱李啓宇·李謙在牌不進罷職傳旨,傳于徐英淳曰,只推。
徐英淳啓曰,左右史不可不備,檢閱李啓宇·李謙在,旣有只推之命,竝卽牌招入直,何如?傳曰,允。
傳于徐英淳曰,檢閱退却疏捧入。
傳于洪遠謨曰,廟殿宮守僕之毋敢犯手,卽忌器之義,而卽聞憲府下隷輩驅打眞殿別監,一人已爲致斃,一人傷痕狼藉云。苟有一分嚴畏之心,豈敢如是無難犯手,至於致命之境乎?誠一變怪,萬萬痛惡,償命一款,自有攸司,非予所知,而其作黨同惡之幾漢,令刑曹一一嚴査,竝嚴刑遠配,而憲府下屬之自相冒稱,侵虐平民,閭巷騷擾之狀,曾已稔聞,令廟堂汰其虛額,酌定原數,俾無如前雜亂之弊,可也。
徐英淳啓曰,左右史不可不備,別兼春秋洪鍾應,卽爲牌招入直,何如?傳曰,允。
洪遠謨啓曰,命召親納,例也,而前兵曹判書宋冕載,謂有身病,使其軍官替納,事甚未安。推考,何如?傳曰,允。
傳于洪遠謨曰,兵曹判書有闕之代,前望單子入之。
兵曹判書前望單子入之,朴周壽落點。
洪遠謨啓曰,新除授兵曹判書朴周壽,卽爲牌招,傳授命召,何如?傳曰,允。
又啓曰,兵曹判書朴周壽牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
以別兼春秋洪鍾應牌不進罷職傳旨,傳于徐英淳曰,只推。
以注書洪大稱牌不進罷職傳旨,傳于洪遠謨曰,只推。
洪遠謨啓曰,注書洪大稱,疏批已下,卽爲牌招入直,何如?傳曰,允。
徐英淳,以弘文館言啓曰,校理鄭德和·閔英世在外,副校理趙在慶陳疏徑出,副應敎未差,上番闕直,事甚未安。應敎金景善副校理洪鍾應,旣有只推之命,竝卽牌招,以爲推移入直之地,何如?傳曰,允。
以應敎金景善,副校理洪鍾應牌不進罷職傳旨,傳于徐英淳曰,只推。
以漢城府民戶頹壓別單,傳于徐箕淳曰,恤典,令該廳卽爲分給事,分付。
以慶尙監司金陽淳狀啓,薦新進上胡桃,節序差晩,限內不得封進,惶恐待罪事,傳于徐英淳曰,卿其勿待罪事,回諭。
吏曹啓目粘連,啓下是白有亦,觀此同知敦寧府事金熙華上疏,則以爲,臣元無敦寧,在法當遞。伏乞聖慈,遞臣所帶之職,以存公格亦爲白有臥乎所,旣無敦寧,則揆以公格,自在當遞。同敦寧金熙華,似當許遞是白乎矣,宰臣所帶遞仍當否,臣曹不敢擅便,上裁,何如?判付啓依回啓施行爲良如敎。
又啓目粘連,啓下是白有亦,觀此弘文館修撰鄭煥義上疏,則以爲,臣父今年七十,臣母今年七十有一,而臣母氣質,素甚羸弱,兼以疾病侵尋已久,自在未衰,便成癃老,近年以來,轉益沈痼,若不保朝夕。及今具慶之日,得遂一麾之願,則豈徒爲臣家闔門感頌之地?亦必爲聖明孝理曲察之政。特命選部,畀臣一小邑,俾遂便養之願亦爲白有臥乎所,鄭煥義之親年篤老,情理切急之狀,卽通朝之所共知,許畀一邑,以遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
又啓目粘連,啓下是白有亦,觀此敦寧府都正趙秉玖上疏,則以爲,臣於見職,本無敦寧,揆以法例,不可仍冒,亟令該曹,照例遞改,以存公格亦爲白有臥乎所,旣無敦寧,則在法當遞。敦寧府都正趙秉玖,依例改差,何如?判付啓依允。
義禁府啓目,漢城主簿成退默,西部令李相坪,中部令沈能默等原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
又啓目,咸安郡守徐衡輔原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
徐英淳,以宗簿寺提調意啓曰,卽伏見江華府留守洪命周狀啓,則本府鼎足山城璿源閣正間樑上自南第四五椽滲漏,自北第一二椽滲漏,東道里內第三四椽滲漏,西道里內第二三椽滲漏,點滴於冊樻上所覆油芚,仰土間間剝落,本閣門銷,守臣例不得開閉,令該寺稟旨擧行事,啓下矣。閣內滲漏,極爲驚悚,修改之節,不容少緩,依例發遣本寺郞廳,與本府留守,眼同擧行之意,分付該曹·該道·該府,何如?傳曰,允。
洪遠謨,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以兵曹言啓曰,弘化門南邊月廊火防外面缺落處,今已畢築矣。晝察夜巡軍兵,解送直所之意,敢啓。傳曰,知道。
又以訓鍊都監言啓曰,因兵曹草記,弘化門南邊月廊火防外面缺落處,今已畢築,晝察夜巡軍,還入直所之意,敢啓。傳曰,知道。
又以御營廳言啓曰,本廳把摠李能權,身病甚重,勢難察任,改差,何如?傳曰,允。
又以刑曹言啓曰,今六月二十九日,傳曰,始旱終澇,均之爲災,其在修省之道,宜有疎鬱之擧。禁府·刑曹定配罪人之可合疎放者,該堂就議大臣,徒流案中付標以入事,命下矣。謹奉下敎,就議大臣,而各道徒流案,詳爲考閱,則江原道江陵韓今得等六十四名,公忠道黃澗尹興哲等七十二名,黃海道兔山李命錫等五十八名,平安道龜城崔大榮等二十名,全羅道古阜田富成等四十三名,慶尙道慶山裵學孫等五十二名,咸鏡道安邊朴寬能等十七名,所坐不至深重,到今似合疎放,故竝付標以入,恭竢上裁。至於罪關邪學,固不可議到,而若其自初罪名,只是干連者,酌配旣爲多年,舊染果已自新,則仍置罪籍之中,似非疎鬱之道,大臣之意亦如此。然而其革心與否,臣曹無以詳知,令各該道臣,另加査實於各其配所官,就邪獄干連中,採其眞箇悔悟,多年頓改之類,必從的確所見,而具由狀聞,以爲稟處之地,因此而有提飭者。近年以來,外邑不嚴保授,配囚無難逃還,偃處渠家,出入惟意更犯他罪,因事現發者,比比有之,揆以法綱,萬萬駭然。遭故無得給暇,條禁截嚴,則任其往還,寧容乃爾?從今以後,赴謫諸人之月三考點,依式擧行,而苟有一人之越法給由者,則當該守令,自本道隨現論勘,若或先自京司摘發,則不飭之道臣,亦難免其責。以此意,一體分付於各該道道臣,何如?傳曰,允。
兵曹判書宋冕載疏曰,伏以日月易駛,魂宮禫事奄過,禮成入廟,睿徽益遠,小大痛冤,薄海攸均。況我殿下,以止慈之聖情,俯仰摧廓,益復如新,仰念及此,祗不勝掩抑嗚咽之至。仍伏念臣以衰朽庸姿,謬叨重寄,淟涊冒據,居然四朔于玆矣。點檢事爲,無往非罪,而纔過大政,醜拙畢露,聖度寬大,郵罰不加,同朝忠厚,糾責未聞,而臣心自愧,若無所措。銓家京察,便是瓜限,三度加由,又出格外,固宜早卽陳懇,以丐恩諒,而適値有事,未敢言私,徊徨恧縮,歷屢日不已,若其求解一念,豈敢食息蹔弛也?且臣稟賦羸弱,自少善病,蒲柳遽衰,氣血隨耗,榮衛虛損,神精漸遁,夏月以來,重添暑泄,胃脾內傷,飮啖全却,頭目眩暈,如墜坑坎,手足麻木,無異槁灰,房闥運動,亦須傍人,雖欲自力陳就,其勢末由。見今移御在通,擧行旁午,而緣臣病伏,無以策應。鹵簿重地,一任久曠,悶厄之極,如添一病,玆敢疾聲仰籲。伏乞聖慈,俯垂鑑諒,將臣所帶中權之任,特賜鐫免,俾便公私,不勝幸甚。臣無任云云。答曰,省疏具悉。所請依施。
檢閱李啓宇·李謙在聯名疏曰,伏以昨伏見賞典下者,下番檢閱臣李公翼,有陞敍之命,今政出六矣。第伏念館中故事,下位陞品,則爲右僚者援例執留,便成金石之典。今此下番未還降之前,臣等無以冒沒蹲仍,替行下僚之事,玆敢略陳短章,徑出禁扃。伏願聖明,俯垂鑑諒,亟遞臣等所帶之職,仍治臣等擅離之罪,以存舊規,以昭法紀,不勝幸甚。臣無任云云。省疏具悉。爾等亦爲陞六。
注書洪大稱疏曰,伏以臣卽伏奉除旨,以臣爲承政院注書者,感恩怵義,豈敢逡巡,而第伏念堂后薦狀,自有先後不易之序,故間或有越次除拜,而不得行公,援例遞改。及夫當次人受點之後,若無前望筒勿施之擧,則亦未有膺命者,故事皆然,罔敢違越。今臣去就,義無異同,前注書臣洪說謨,雖已陳章遞解,其名自在前銜,則臣何敢厮壞故規,妟然供職乎?玆不得不略控短籲,仰瀆崇嚴。伏乞聖慈,俯賜鑑諒,亟遞臣所帶之職,以嚴公格,以安私分,不勝幸甚。臣無任云云。省疏具悉。前望筒勿施,爾其勿辭察職。
上在昌德宮。停常參·經筵。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
備忘記,玉江萬戶趙命賢,方山萬戶韋孝源下直,各長弓一張,長箭一部,片箭一部,筒兒一箇賜給。
鄭基善啓曰,藥房副提調持湯劑來待矣。傳曰,封入。
徐英淳啓曰,臣英淳,依定式進詣香室,奉審香祝櫃·祝版袱子,則精潔之意,敢啓。傳曰,知道。
又啓曰,右參贊李光文,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。吏曹參議朴永元,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
洪遠謨啓曰,兵曹判書朴周壽再牌不進推考傳旨,今方捧入,而命召傳授,一時爲急,連事違牌,無意承膺,揆以事體,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書朴周壽,疏批已下,卽爲牌招,傳授命召,何如?傳曰,允。
以吏曹參議朴永元牌不進罷職傳旨,傳于洪遠謨曰,只推。
以別兼春秋洪鍾應牌不進罷職傳旨,傳于洪遠謨曰,只推。
以漢城府民家頹壓別單,傳于洪遠謨曰,恤典,令該廳卽爲分給事,分付。
以黃海監司金蘭淳狀啓,七月朔進上生銀口魚,積水添漲,捉魚末由,限內不得封進,惶恐待罪事,傳于洪遠謨曰,卿其勿待罪事,回諭。
以黃海監司金蘭淳狀啓,七月朔薦新蓮實,亢旱潦漲,結實尙遠,限內不得封進,惶恐待罪事,傳于洪遠謨曰,卿其勿待罪事,回諭。
以黃海監司金蘭淳狀啓,瑞興等邑民家漂頹事,傳于洪遠謨曰,長澇之餘,頹報沓至,言念民情,極爲慘然。恤典卽速分給,許斫·借糧等節,另加申飭,俾爲奠接事,廟堂措辭,分付,可也。
以全羅監司李奎鉉狀啓,玉果縣民家漂頹事,傳于洪遠謨曰,聞甚惻然,元恤典卽爲分給,俾趁搆接事,分付。
以全羅監司李奎鉉狀啓,光州牧人命渰死事,傳于洪遠謨曰,聞甚矜惻,元恤典外,別加顧助,如有生前身·還布,竝蕩減事,分付。
徐英淳,以侍講院言啓曰,新除授兼輔德李嘉愚,除拜累日,尙不出肅,卽爲牌招察任,何如?傳曰,允。
洪遠謨,以兵曹言啓曰,卽接北所衛將洪槏牒報,則通化門內北月廊墻壁一間許頹圮處,今已修築云。把守軍兵還爲入直之意,敢啓。傳曰,知道。
又以兵曹言啓曰,卽接東所衛將張永燮牒報,則秋景苑東邊內宮墻一間半許頹圮處,今已修築云。把守軍兵還爲入直之意,敢啓。傳曰,知道。
又以備邊司言啓曰,各道秋操稟啓,今已齊到矣。有國所重,莫過詰戎,頻年停操,便成恒例,陰雨之備,實涉疎虞,而第以今年諸道事情言之,始也憫旱,圭璧累擧,繼以長霖,漂頹居多,秋後農形,難保其登熟,則有難以關北一路雨晹之頗適,竝責諸道之徵發,以致擾民之端,今秋八道·三都水陸諸操巡歷巡點,竝姑停止。至於官鎭門聚點,雖與習操有異,器械之繕飭,節制之申嚴,苟能着意擧行,亦必有拭目之效,以此嚴飭諸道,各樣都試覆審考講,竝令依例設行之意,分付,何如?傳曰,允。
又以訓鍊都監言啓曰,因兵曹草記,通北門內北月廊墻壁頹圮處,今已畢築,把守軍還入直所,將校解送之意,敢啓。傳曰,知道。
又以禁衛營言啓曰,因兵曹草記,秋景苑內宮墻頹圮處,今已修築,把守軍兵還入直所,將則解送之意,敢啓。傳曰,知道。
義禁府啓目粘連,向前徐衡輔亦,重囚逃失,邑倅請拿,舊典寔遵,不可違越兺除良,被逮在五月,就囚在七月,自稱値潦是白乎乃,大雨之前,許多遲滯,有關紀綱,無嚴莫甚,以此照律,何如?判付啓依允。又啓目粘連,向前成退默·李相玶·沈能默等亦,文祜廟移奉時,不善檢飭,不撤假家,事體駭然,竝只以此照律,何如?判付啓竝分揀放送。
兵曹判書朴周壽疏曰,伏以流光迅駛,孝明世子禫祀奄過,入廟禮成,伏惟聖情悲疚,益復如新,臣民愴慕,曷有其極?仍伏念臣才疎識短,百不猶人,而偏蒙殊渥,驟躋華顯,前後所叨,罔非踰濫。雖以見帶惠局重任言之,强所不能,瘡疣百出,而淟涊蹲冒,遂及三載,跡徒涉於貪戀,效則蔑於涓埃,每一循省,只增慙惶,今玆夏官除旨,又奚爲而及於臣身也?承命之初,駭汗浹背,歷宵震惕,靡所措躬。夫是職也,卽古所稱詰戎兵掌邦政之任,有國選揀,最爲綦重,苟非才猷俱全,望實咸副,鑑識足以甄別流品,威武足以彈壓遠近,則上不可以輕授,下不可以冒據也,明矣。今臣至愚極劣,無所肖似,樗櫟之材,本非可用,駑駘之步,無以致遠,揣分量能,自知不堪,而且況素性喜靜,平居守拙,韎韋之士,踵門絶罕,旅賁之班,識面甚稀。今忽以一箇儱侗之書生,居然膺中權之重,畀之以軍旅之務,責之以注措之宜,畢竟僨事,可立而竢。噫,臣是何人,財賦甲兵,兼綰一身,妄恃寵靈,恬若固有,不衷之災,猶屬於私,僨誤之害,當歸于公,此臣所以寧被慢命之誅,不敢爲冒膺之計者也。左右思惟,蠢動無路,荐違召牌,尤增罪戾。伏乞聖慈,諒臣言之非出飾讓,察臣才之決難擔夯,將臣新除本兵之任,亟賜鐫免,回授可堪之人,仍治臣違傲之罪,以重公器,以安微分,千萬幸甚。臣無任云云。答曰,省疏具悉。卿其勿辭行公。
行護軍徐淇修疏曰,伏以穀燧易得,文祜廟中月之制奄過,妥奉之禮告成,仰惟聖上悲疚之懷,廓然彌新。仍伏念臣至庸極陋,標望甚淺,才窳而不諧於用,識劣而無當於事,前後揚歷,罔非踰分,每自循省,愧懼恒深。卽伏見賞典下者,以臣職忝該房,遽紆晉秩之眷,臣聞命震竦,五內失守,歷數日而靡所容措。夫治朝之凡百有位,孰非難愼,而至若卿士之職,地望尤峻,苟非碩德令聞,羽儀乎昌逵,冠冕乎群龍,則莫足以當之,非如臣無似所可濫竽也審矣。且況臣以冑筵舊屬,猥承監祭之命,周還於焄蒿之際,昵近於尊罍之側,粗伸終事之忱,益憎榮愴之私,有何勞勩之可言乎?今反因此媒進,用昭寵服,有若酬功紀績者然,此豈臣夢想之所到者耶?噫,上之所以授,下之所以膺,各有攸當。臣嘗奉敎於君子,與過其宜,國之過也,取非其分,身之災也,臣之匪分之取,固已多矣。今不可復取不敢當之寵秩,以重貽國家之羞恥,斷斷此心,可質屋漏。儻殿下諒臣言之出於不得已,矜而允之,足以究下情而從物欲,謂臣言之可已而不已,殿下亦因以許之,足以勵廉隅而核名實。臣竊爲朝廷計之,二者皆未爲失也,玆將肝膈之懇,仰瀆宸嚴之下。伏乞聖明,念名器之至重,察臣言之匪飾,將臣新授爵秩,亟許收還,以全公私,不勝幸甚。臣無任云云。答曰,省疏具悉。卿其勿辭行公。
兼輔德李嘉愚疏曰,伏以臣罪著溺職,罰止薄勘,杜門訟愆,惶恧交中,迺者恩敍無幾,繼而有春坊除命,臣誠惝怳震懍,莫省措躬之所也。夫向來捕廳事,到今臣何敢費辭自明,以傷體面,而蓋當初事端,轉輾葛藤,畢竟殺越之變,出自曹隷,臣若先事檢飭,俾知嚴畏,則寧有無前之變怪也哉?曹隷之不能操束,臣實有罪,不待大僚之論啓,而臣自知之,慙赧悚慼,容有其極?今此誤恩,萬萬非私義之所敢安,聖念雖勤於拂拭,情跡無望於蠢動。今若諉以時日稍久,彈冠揚揚,復廁周行,則放倒昌披,猶屬一己,忘廉冒恥,實關四維。臣雖無狀,豈忍爲是哉?召牌儼臨,冒膺末由,玆敢略暴衷懇,仰塵崇聽。伏乞聖慈,亟刊臣新授職名,重勘臣瀆撓之罪,以肅朝綱,以全微諒,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
金裕憲啓曰,來十八日,專經武臣殿講日次,而世孫宮生辰問安相値,頉稟之意,敢啓。傳曰,知道。
又啓曰,左副承旨徐箕淳,今日不爲仕進,卽爲牌招,何如?傳曰,允。
備忘記,訓戎僉使李思謙下直,長弓一張,長箭一部,片箭一部,筒兒一箇賜給。
徐英淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以左副承旨徐箕淳牌不進罷職傳旨,傳于洪遠謨曰,只推。
〈以〉別兼春秋洪鍾應牌不進罷職傳旨,傳于洪遠謨曰,只推。
以漢城府民家頹壓別單,傳于洪遠謨曰,恤典,令該廳卽爲分給事,分付。
以京畿監司李羲準狀啓,積城等邑民家漂頹·人物渰壓事,傳于洪遠謨曰,諸邑漂頹之中,果川殆爲二百,而人命亦至渰壓。哀彼窮民,遑遑難保之狀,如在目中,極爲慘惻。生前如有身·還布者,竝蕩減,而頹戶則許斫·借丁等節,道臣另飭各該邑,趁卽搆接,毋至棲屑失所之歎事,廟堂措辭關飭,可也。
徐英淳,以漢城府言啓曰,本月初八日,傳曰,摘奸史官與宣傳官之回,益知其所不知部內之頹壓,若是過多,外邑光景,亦可想像矣。部內恤典,堂·郞親執,從厚題給,俾無遺漏之患,亦無虛實相蒙之弊。渰死人埋葬之節,部官躬審看檢,而山麓崩汰之處,必多露骸之患,掩骸之節,亦令漢城府,各別申飭於各部事,命下矣。謹依下敎,各別詳審牒報之意,嚴飭各部矣。各部所報,今玆齊到,故別單書入之意,敢啓。傳曰,知道。
又以賑恤廳言啓曰,謹依漢城府民家頹壓恤典別單判付,西部字內全家頹壓五百三十三戶,全家漂流三十二戶,各錢二兩,完少頹多四十九戶,完多頹少一戶,各布一疋,南部字內全家頹壓五百七戶,各錢二兩,完少頹多二十一戶,各布一疋,北部字內全家頹壓七戶,各錢二兩,完少頹多一戶布一疋,依例分給之意,敢啓。傳曰,知道。
洪遠謨,以兵曹言啓曰,今七月十二日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,副摠管李瀅夏,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,卽接西所衛將徐昚輔牒報,則泰秋門東邊內宮墻頹圮二處五間許,西邊內宮墻一間許頹圮處,永肅門南邊內宮墻四間許頹圮二處,今已修築云。把守軍兵則還爲入直,局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,泰秋門東邊·西邊及永肅門南邊內宮墻頹圮處,今已修築,把守軍兵還入直所,將校解送,局出身晝察夜巡停止,而金虎門添入軍二十名,解送之意,敢啓。傳曰,知道。
又以禁衛營言啓曰,本營字內都城頹圮處改築時所入石子,今月十四日爲始,東郊蘆原近處浮出取用之意,敢啓。傳曰,知道。
又以刑曹言啓曰,昌城洪樂範,碧潼李春根,以備隷作拏於待漏院罪定配,而俱爲蒙放於各該道冊子,伊時同罪之密陽韓昌郁,未得蒙放,狼川張壽哲,以僞造腰牌,假稱院隷罪定配,而亦爲蒙放於該道冊子,與渠同罪之文義李信弘,未得蒙放,係是同罪而未蒙放矣。其在一視之政,合有參恕之典,上項密陽韓昌郁,文義李信弘,一體放送,何如?傳曰,允。
吏曹啓目粘連,啓下是白有亦,觀此弘文館副校理趙在慶上疏,則以爲,臣之父母,年過六旬,疾病沈痼,家本淸素,生事剝落。臣性疎迂,不閒營産,對症藥石之補,尙矣無論,隨時甘旨之供,亦患難繼,負米之誠莫效,而反貽衣食之憂,反哺之情未展,而遽迫崦嵫之暉,人道廢矣,子職虧矣。伏乞特命選部,畀臣一小縣,俾得便養,獲遂至願亦爲白有臥乎所,趙在慶之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
義禁府照目粘連,咸安郡守徐衡輔矣本府議啓內,重囚逃失,邑倅請拿,舊典寔遵,不可違越兺除良,被逮在五月,就囚在七月,自稱値潦是白乎乃,大雨之前,許多遲滯,有關紀綱,無嚴莫甚。以此照律,罪杖一百收贖,告身盡行追奪,徒三年定配,私罪。奉敎依允爲旀,功減一等爲良如敎。
洪遠謨,以義禁府言啓曰,時囚罪人徐衡輔,杖一百徒三年定配,照律公事判付內,依允,功減一等事,命下矣。徐衡輔,功減一等,杖九十收贖,告身盡行追奪,黃海道遂安郡位羅驛徒二年半定配,而以議啓內辭意,具罪目,依例發遣府書吏,押送配所,何如?傳曰,允。
行護軍趙秉鉉疏曰,伏以日月流邁,禮制有限,孝明世子禫事奄過,禮成入廟,愴睿徽之寢邈,恫聖情之彌廓,小大臣民,益切靡逮。此際我世孫邸下,躬陪親奠,肇擧展拜,尺衣儼然,物采如舊,仰慰俯答,哀轉爲慶,如臣者適忝宮僚之班,幸贊趨跪之節,榮固至矣,賞於何有?乃者示意之念,特降聖敎,至有禮貌官加資之命,仍授臣以嘉善大夫者,臣誠感與愧竝,莫省攸措。第伏念亞卿階品,不輕而重,古所稱命德之器也。苟非才猷聞望,爲一代所選,年紀踐歷,爲百僚所推,則莫宜居之,烏可以暫時擧行,無勞可紀者,遽然畀之?不少難愼,徒致爵賞之濫越也。臣本卑鄙,最居人下,量能揣分,無一可堪,以齒則纔過强仕,以科則僅踰一紀,又豈可自託於儻來,自諉於推次,以玷卿月之列哉?且臣自年前遭罹以來,縱荷天地父母生成之澤,朽骨再肉,枯荄復萌,得以保有今日,而悠悠萬念,雲水俱空,至若進塗一步,譬如傷弓之鳥,聞之怵然,思之凜然。今又加之以萬萬不敢當之寵擢,此適足以增過福之災,招冥升之譏而已。參前倚衡,承膺無路,玆敢披瀝衷悃,仰瀆崇嚴。伏乞聖明,俯賜鑑諒,亟收臣新授資級,以重公器,以安私分,千萬幸甚。臣無任云云。答曰,省疏具悉。卿其勿辭行公。
副校理趙在慶疏曰,伏以臣才疎學陋,百無肖似,而濫竊科第,猥忝從班,每自循省,涯分已足。千萬不自意,玉署除旨,忽下於夢想之外,雙擎華誥,闔門動色,始也惝怳,繼以震懍。夫瀛館之職,遴選甚峻,其任則講讀詞翰也,其責則啓沃論思也,是豈如臣空疎所可濫叨也哉?天牌儼臨,義分是懼,雖不得不叩謝恩命,粗伸蹶,而左右揣量,有難蹲冒。伏願殿下,俯賜鑑燭,亟命鐫改,以重公器,以安私分焉。臣於丐免之章,不宜妄有煩瀆,而疾痛則呼,人情之所同,今有至切之懇,而徒懷嚴畏,不思所以一陳,亦非臣之本情也,玆敢冒死仰籲,猥塵淵德。臣之父母,年過六旬,疾病沈痼,家本淸素,生事剝落。臣性疎迂,不閒營産,對症藥石之補,尙矣無論,隨時甘旨之供,亦患難繼,負米之誠莫效,而反貽衣食之憂,反哺之情未展,而遽迫崦嵫之暉,人道廢矣,子職虧矣。纔叨館銜,無一報效,而先干己私者,實有所不敢,而情理悶迫,他不暇顧,玆敢仰首鳴呼於孝理之下。伏乞聖慈,俯諒微懇,曲遂仁恩,特命選部,畀臣一小縣,俾得便養,獲遂至願,不勝幸甚。臣無任云云。省疏具悉。爾其勿辭,所請事,下該曹,稟處。
上在昌德宮。停常參·經筵。
自開東至申時,灑雨下雨,測雨器水深一寸八分。夜五更,灑雨下雨,測雨器水深二分。
金裕憲,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
洪遠謨啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
傳于徐英淳曰,禮房承旨馳詣宗廟·景慕宮,奉審摘奸以來。
徐英淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
金裕憲啓曰,卽伏見慶尙左水使申緖今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
徐英淳啓曰,吏曹郞廳來言,守令有闕,政事,取稟。傳曰,當日爲之。
又啓曰,注書有闕之代,被薦人兪鎭五·洪說謨·曺雲承,當爲付職矣。薦狀,依例成送吏曹之意,敢啓。傳曰,知道。
又啓曰,卽者吏曹郞廳來言,政事當日爲之事命下,而判書李止淵,參判朴晦壽病不來,參議朴永元未肅拜,不得開政云。竝卽牌招,何如?傳曰,允。
又啓曰,吏曹判書李止淵,參判朴晦壽,參議朴永元牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李止淵,參判朴晦壽再牌不進推考傳旨,今方捧入,而開政命下之後,連事違召,無意承膺,事體所在,誠極未安。參議朴永元陳疏,判書·參判,竝所當更請牌招,而係是一日三牌,何以爲之?敢稟。傳曰,更爲牌招,參議疏批已下,一體牌招。
有政。吏批,判書李止淵進,參判朴晦壽牌不進,參議朴永元式暇,左副承旨徐箕淳進。以朴宗琦爲同敦寧,趙斗淳爲敦寧都正,兪鎭五爲注書,李儒冕爲禁府都事,洪鼎周爲監役,朴周壽爲軍器提調,閔致鶴爲咸安郡守,金師善爲丹城縣監,洪秉道爲比安縣監,李維馨爲昌樂察訪,右賓客單李止淵,左副賓客單李勉昇,訓鍊都監提調單朴周壽,禁衛營提調單朴周壽,御營廳提調單朴周壽,分兵曹參議洪晩燮,正郞李鳳純已上減下,兼春秋二單柳榮輔·朴民翰,西學訓導單卓宗述,奉常參奉單白海運,故學生李德潤,進士鄭贇贈童敎,孝行卓異贈職事承傳。
兵批,判書朴周壽病,參判李志淵入直進,參議洪祐燮,參知趙秉常病,右承旨金裕憲進。大護軍宋冕載,護軍金熙華,副護軍趙秉玖,副司果李啓宇·李謙在·李益相,以上單付。
徐箕淳,以戶曹言啓曰,軍資監判官李一榮,瓜限已滿,當爲改差,而本監捧稅未畢,多有釐正之事,今姑仍任,何如?傳曰,允。
吏批,再政。以韓用鏶爲溫陵令,李儒鳳爲禁府都事,黃鍾協爲假監役,軍資判官李一榮仍任事承傳。
徐箕淳啓曰,新除授注書兪鎭五,卽爲牌招入直,何如?傳曰,允。
以別兼春秋洪鍾應牌不進罷職傳旨,傳于徐箕淳曰,只推。
徐英淳,以奎章閣言啓曰,明日卽奎章閣秋孟朔大奉審日次,時原任閣臣,依節目,進詣擧行之意,敢啓。傳曰,知道。
徐箕淳,以賑恤廳言啓曰,謹依漢城府民家頹壓恤典別單判付,中部字內全家頹壓二戶,各錢二兩,完少頹多四戶,各布一疋,西部字內全家頹壓一百五十九戶,各錢二兩,完少頹多三十三戶,完多頹少二戶,各布一疋,北部字內全家頹壓九戶,各錢二兩,完少頹多一戶布一疋,依例分給之意,敢啓。傳曰,知道。
金裕憲,以兵曹言啓曰,卽接西所衛將徐春輔牒報,則集成門南邊內宮墻頹圮二處三間半許,永肅門北邊內宮墻頹圮二處六間許,今已修築云。把守軍兵則還爲入直,局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,集成門南邊及永肅門北邊內宮墻頹圮處,今已修築,把守軍兵還入直所,將校解送,局出身晝察夜巡,停止之意,敢啓。傳曰,知道。
又以摠戎廳言啓曰,本廳左部千摠趙果永,身病甚重,勢難察任,改差,何如?傳曰,允。
吏曹參議朴永元疏曰,伏以臣聞,爲治之要,惟曰任官惟賢,任官之要,惟曰選部得人,必也抄揀一代之英俊,畀之以激揚甄別之事,然後功能咸乂,庶績其凝。方今聖明在上,群工器使,而乃命臣以參佐天官,召臣以與聞銓綜,臣豈其人乎哉?抑謂參佐異於冢宰,止可以爲其人侈其銜己乎?行注擬則代斲之有時也,掌通選則淸議之所由也,不專乎云爾,其綦重顧無甚相懸,如臣謏陋,如臣輕微,而苟然充位,未之聞也。臣質本儱侗,跡又孤畸,揆分量能,秪令冗散,特蒙我聖上帲幪大化,拂拭之優異之。通籍數十年來,所歷颺而遍兜,非華則要,有若通才峻望眞可以需世致用者然,每一省惟,惶愧欲死。今若視寵命以儻來,藉駕屨之義,拚負桀之戒,有除輒膺,進進不已,縱臣骪骳,不足以辭受見律,其於累聖簡何,羞當世何?且臣遊宦南北,歲更四五,反面王庭,纔日月耳。班簿點閱,不辨資級之崇庫,行綴周旋,多是顔面之素昧,雖欲靦然居職,强所不能,終無以藏此大拙,稱此隆旨,此非臣絲毫假餙之言也。庚牌荐降,趨承無路,玆敢披露情實,薰沐封章,欲望聖慈,俯賜鑑燭,亟遞臣吏曹參議之任,俾公器無褻,私分獲安,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
卯時灑雨下雨,測雨器水深五分。
藥房提調趙寅永,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,大司憲宋穉圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
備忘記,牛峴僉使吳聖錫,薪島僉使徐羲輔,平南萬戶李定熙,仇寧萬戶金大福下直,〈各〉長弓一張,長箭一部,片箭一部,筒兒一箇賜給。
金裕憲啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李維馨外任,代以安正淳爲事變假注書。
徐箕淳啓曰,左右史不可不備。別兼春秋洪鍾應,旣有只推之命,卽爲牌招入直,何如?傳曰,允。
以別兼春秋洪鍾應牌不進罷職傳旨傳于徐箕淳曰,只推。
徐箕淳,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,今日奎章閣大奉審,雨勢如此,不得擧行,依節目當朔內擇日擧行之意,敢啓。傳曰,待晴明爲之
又以禮曹言啓曰,卽接寧陵官員所報,則今番雨後,本陵局內有汰落處,故齋官看審尺量,則主峯內邊一處,長三十尺,廣深各二尺,小西有一處,長九十尺,廣五尺,深四尺,來龍一處,長一百七尺,廣深各三尺,內靑龍一處,長三十尺,廣六尺,深二尺,外靑龍一處,長四十五尺,廣十四尺,深八尺,肩胛一處,長二十尺,廣三尺,深二尺,內白虎有四處,一處長五十尺,廣七尺,深三尺,一處長十五尺,廣二尺,深一尺,一處長三十尺,廣深各二尺,一處長十尺,廣二尺,深一尺,肩胛一處,長八十尺,廣七尺,深九尺,外白虎有三處,〈一處〉長三十尺,廣深各二尺,一處長一百三十五尺,廣七尺,深五尺,一處長一百五十尺,廣六尺,深七尺云矣。今此汰落,俱係緊要,補築之節,不容少緩。依前例令地方官驪州牧使,祥細奉審狀聞後稟處,何如?傳曰,允。
又以禮曹言啓曰,卽接大報壇守直官所報,則今番雨後,奉室第二位內版門內北隅滲漏,塗褙渝傷云矣。修改之節,不容少緩,而見今雨水,猶未快霽,待快晴擇日擧行,何如?傳曰,允。
又以禮曹言啓曰,謹依口傳下敎,明溫公主新定墓所境界,發遣郞廳,與中使眼同看審,則新定墓所,以酉坐卯向定標,而四標則西至胡踰峴主峯,東至大路,南至元嬪墓接界,北至外靑龍山底至大鍾巖後山脊云矣,敢啓。傳曰,知道。
金裕憲,以兵曹言啓曰,翊衛司衛率尹大東,病難供職,全羅監營中軍林尙沃,身病猝重,萬無赴任之望,西北僉使金應漢,老父今年爲七十歲,無他兄弟,法不當赴任,呈狀乞遞。竝改差,何如?傳曰,允。
兼文學成遂默疏曰,伏以臣資性謭劣,才識疎迂,厚被誤恩,濫廁榮塗,徒積尸素之懼,蔑效涓埃之報。往在己丑,猥膺湖南按廉之任,鉤覈摘發,旣不能悉燭幽隱,裁決施措,又未能仰副委寄,居常悚恧,惟譴何是俟。曩於務邑赴任之路,至有靈民作梗之擧,聽聞有駭於遠近,處置上煩於朝廷,由前而溺刺探之職,由後而貽搢紳之羞,臣罪至此,益無所逃。聖度天大,曲賜寬假,恩勘之下,且惶且感,惟有杜門訟愆,沒齒自靖,甘作聖世之棄物。千萬不自意,前臘特宥,溫綸渙發於納汚,首夏甄敍,微誠俾伸於陪祭,拂之拭之,曲費造化,周歲跧伏,復廁朝籍,已非臣始慮之攸及。而乃者春坊除旨,忽下於夢想之外,華誥誕宣,召牌荐臨,臣固當感激恩私,祗肅天陛,而區區情踪,有難趨承。蓋其殫竭之誠,竟致不審僨誤之罪,尙覺自訟,豈敢憑恃恩眷之鄭重,推諉時日之稍久,而貪戀寵祿,拚棄廉隅,揚揚爲冒進之計哉?屢違嚴召,旣犯逋慢之誅,虛縻華銜,重添瘝曠之罪,臣情悶隘,久益靡措,玆敢略控短章,仰瀆宸嚴。伏乞聖明,亟賜鐫斥,以安微分焉。臣無任云云。省疏具悉。往事何必追提?爾其勿辭察職。
上在昌德宮。停常參·經筵。
徐英淳啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
又啓曰,三品官之無得過三日循例請牌,曾有定式矣。敦寧都正趙斗淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
洪遠謨啓曰,左右史不可不備。別兼春秋洪鍾應,旣有只推之命,卽爲牌招入直,何如?傳曰,允。
傳于洪遠謨曰,都承旨許遞,前望單子入之。
承旨前望單子入之,朴岐壽落點。
兵曹口傳政事,護軍單鄭基善。
傳于洪遠謨曰,政官牌招開政。
有政。吏批,判書李止淵進,參判朴晦壽牌招不進,參議朴永元牌招不進,同副承旨洪遠謨進。以李漍,爲敦寧判官,朴基鎬爲監役,李寅弼·李鎭華爲分承旨,具定默爲分弼善,趙得林爲分司書,沈宜臣爲分兵曹參議,李敦榮·韓鎭㦿爲參知,金穰根爲分兵曹正郞,權溭·成原默爲佐郞,金履載·徐有榘爲分內醫提調。繕工副奉事趙敎淳,典牲副奉事張照相換。故學生任命恒,贈童敎,吳命喆贈戶佐,已上孝行卓異贈職事承傳。
徐箕淳,以兵批言啓曰,今此移御慶熙宮時,昌德宮衛將三員,昌慶宮衛將二員,依例差出,而慶熙宮衛將崔崙植,移付於昌德宮衛將之意,敢啓。傳曰,知道。
兵批,判書朴周壽進,參判李志淵病,參議洪祐燮入直,參知趙秉常病,左副承旨徐箕淳進。以金學淳爲分都摠管,徐淇修·李商一爲分副摠管,柳相琦·韓亨植·李溟游爲分都摠都事,沈宜晩爲分司禦,尹膺善爲分副率,申從鎬爲宣傳官,張有聞爲五衛將,鄭仁重·張錫祿爲昌德將,吳得麟·嚴性簡爲昌慶將,金淵根爲司禦,李俊秀爲衛率,李謙在爲文兼,南衡壽爲守門將,黃在元爲全羅中軍,金達鍊爲南虞候。分宣傳官十單,李誾求·李義謙·李行潤·金善翼·尹喜晉·李應祖·黃仁㷞·鄭文星·李益相·崔達洙。昌德將單崔崙植,分副摠管金弘根,分都事權奎容,以上依承傳減下。副護軍單洪晩燮。
吏批,再政。以李象斗爲工曹佐郞,李祿在爲景慕宮令,朴龍九爲典籍,李鏗爲假監役。
以朴齊憲爲分假注書。
鄭知容啓曰,明日傳香,禮房承旨當爲齋宿,而右承旨金裕憲,纔已須資出去矣。卽爲牌招,何如?傳曰,允。
以吏曹參議朴永元牌不進罷職傳旨,傳于洪遠謨曰,只推。
以右承旨金裕憲牌不進罷職傳旨,傳于鄭知容曰,只推。
以敦寧都正趙斗淳牌不進罷職傳旨,傳于徐英淳曰,只推。
以別兼春秋洪鍾應牌不進罷職傳旨,傳于洪遠謨曰,只推。
徐箕淳,以司僕寺一二提調意啓曰,今此慶熙宮移御時,假內乘一員,令該曹口傳差出,使之上下闕分入直之地,而還御後卽爲減下,何如?傳曰,允。
兵曹口傳政事,以趙羲元爲司僕假內乘。
洪遠謨,以禮曹言啓曰,今七月二十日移御慶熙宮時,中宮殿·嬪宮出宮儀註,直爲書入各殿·宮之意,敢啓。傳曰,知道。
徐箕淳,以訓鍊都監·禁衛營·御營廳言啓曰,東關王廟東邊墻垣七間許頹圮處,今十七日爲始,三營合力改築之意,敢啓。傳曰,知道。
徐英淳,以刑曹言啓曰,傳曰,廟·殿·宮守僕之毋敢犯手,卽忌器之義,而卽聞憲府下隷輩,驅打眞殿別監,一人已爲致斃,一人傷痕狼藉云。苟有一分嚴畏之心,豈敢如是無難犯手,至於致命之境乎?誠一變怪,萬萬痛惡。償命一款,自有攸司,非予所知,而其作黨同惡之幾漢,令刑曹一一嚴査,竝嚴刑遠配。而憲府下屬之自相冒稱,侵虐平民,閭巷騷擾之狀,曾已稔聞,令廟堂汰其虛額,酌定原數,俾無如前雜亂之弊可也事,命下矣。憲府下屬等處,嚴加査實,則憲府書吏金千鎰·姜聖祐·徐永俊·咸得哲等四漢,驅打眞殿別監梁洙龜,至於經宵致命之境矣。金千鎰,以殺獄正犯,具格嚴囚,以待會推,作黨同惡之姜聖祐·徐永俊·咸得哲,各嚴刑一次後,聖祐咸鏡道富寧府,得哲利原縣,永俊平安道碧潼郡,遠地定配所,竝卽押送。書吏張擎國·金再潤·吳在隆等,身爲頭目及所任書吏,而渠下諸吏,常時不能檢飭操束,致有此無前之變怪,究厥所爲,萬萬痛駭。竝嚴刑一次,懲礪放送之意,敢啓。傳曰,知道。
上在昌德宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
徐箕淳啓曰,來二十一日朝參日次,而問安相値,頉稟之意,敢啓。傳曰,知道。
洪遠謨啓曰,來二十一日輪對日次,而問安相値,頉稟之意,敢啓。傳曰,知道。
朴岐壽啓曰,右承旨金裕憲,今日不爲仕進,卽爲牌招,何如?傳曰,允。
備忘記,高陽郡守洪耆周下直,長弓一張,長箭一部,片箭一部,筒兒一箇賜給。
傳于洪遠謨曰,傳香承旨,馳詣宗廟·景慕宮,奉審摘奸以來。
洪遠謨啓曰,左右史不可不備。別兼春秋洪鐘應,旣有只推之命,卽爲牌招入直,何如?傳曰,允。
以右承旨金裕憲牌不進罷職傳旨,傳于徐英淳曰,只推。
以別兼春秋洪鐘應牌不進罷職傳旨,傳于洪遠謨曰,只推。
洪遠謨,以奎章閣言啓曰,奎章閣秋孟朔大奉審,當朔內擇日擧行事,草記蒙允矣。令日官崔福基推擇,則今月十八日爲吉云,以此日擧行之意,敢啓。傳曰,知道。
又以奉常寺都提調·提調意啓曰,東耤親耕田八日耕落種及薦新畓五斗落種,在於祭基里大川邊矣。今番大水,上中下防築一百三十間,盡爲潰缺,便成沙岸,莫重唐黍豆太進上,將不得如例封進,誠不勝萬萬惶悚。若不及今疎拓,則來到潦水之時,其他附近處位畓,不無頹破之慮。卽令畿營,多發役丁,急速補築疎濬之意,分付,何如?傳曰,允。
徐箕淳,以都摠府言啓曰,今此移御慶熙宮時,殿·宮侍衛,當爲備員,而分副摠管李商一,身病危劇,時日之內,萬無起動之望。令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。許遞,前望單子入之。
分摠管前望單子入之,分都摠管徐耕輔落點。
徐箕淳,以都摠府言啓曰,副摠管徐左輔,以武臣堂上朔試射試官,訓鍊院晝仕出去之意,敢啓。傳曰,知道。
又以兵曹言啓曰,新除授分正郞金穰根在外,今姑改差,其代令該曹以在京無故人,口傳差出,何如?傳曰,允。
吏曹口傳政事,以韓兢人爲分兵曹正郞。
徐箕淳,以兵曹言啓曰,今此移御慶熙宮時,闕內各差備雇立實數,依前例別單書入之意,敢啓。傳曰,知道。
又以訓鍊都監言啓曰,今七月二十日移御慶熙宮時,因兵曹節目,金虎門入直哨官一員,軍一百名,移直於興化門北邊,弘化門入直哨官一員,軍一百名,移直於興化門南邊,建陽門入直把摠一員,軍六十名,停番間移直於延和門,永肅門入直局出身二十五人內十人,仍留本處,崇智門入直局出身二十人內十人,仍留光德門,其餘二十五人及局別將一員,移直於崇義門,北營入直堂上將官一員,把摠一員,執事一員,軍四十名,移直於新營,南營入直哨官一員,馬兵五十五名,移直於北一營,新營守直軍二十名,將官率領,移直於北營,宮墻內外軍鋪七處把卒各二名及字內別巡邏,竝依例擧行,而新營直所,狹窄難便,故軍色移接於東別營之意,敢啓。傳曰,知道。
又以摠戎廳言啓曰,本廳哨官李儒行,身病甚重,勢難察任,改差,何如?傳曰,允。
大護軍徐耕輔疏曰,伏以日月如流,孝明世子禫事奄過,入廟禮成,聖懷愴廓,當復如何?臣民慟冤,八域同情。仍伏念臣罪重罰輕,感戴洪私,跧伏窮廬,追訟愆尤,豈意月未周而甄敍有命?繼又除旨渙降,授之以專對之任,無狀賤臣,何以得此?恩造如天,感激居先,顧何敢復提往事,重犯瀆擾之誅,徒懷微諒,罔念竭蹶之義乎?然臣罪臣自知之,半載司寇,蹲冒不去,儱伺憒劣,無一善狀,又何一番事端,起於屬司?末梢擧措,罪在曹隷,竟使彼此人命死者至三,而終始光景,卽一無前之變怪,身爲一曹之長者,顧安所辭其責乎?以此而罪臣,臣固無面可顯,及夫曹讞旣成,首校推捉,乃爲厲階,而憑藉之端,自臣而啓之,於是乎臣之罪益著矣。況又籌啓出,而不審之罪,關係尤大。爲人臣不能致審於飭敎,律以邦憲,合寘何辟?臣實愚迷,自干重戾,自玆以往,無非臣屛縮俟勘之日,何敢以事在過境,晏然自恕,爲揚揚彈束之計乎?使銜往役也,而揆以私義,其爲難冒則一也。臣情到此,其亦窮且阨矣。今若任他虛縻,致悞常起之程限,則臣身之罪上添罪,有不足言,其於國體之虧損,使事之狼狽,何哉?玆敢不避猥越,冒陳情實。伏乞聖上,俯垂諒察,亟勘臣當被之律,以照法紀,以便公私,臣不勝大願。臣無任云云。答曰,省疏具悉。往事何必追引?卿其勿辭。
上在昌德宮。停常參·經筵。
世孫宮誕日,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。
徐英淳啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
傳于金裕憲曰,再明日移御時,世孫宮別陪從,僉知趙秉龜爲之。
金裕憲啓曰,卽者吏曹郞廳來言,咸安郡守閔致鶴,丹城縣監金師善,憲府則雖已署經,諫院則大司諫鄭禮容,司諫徐洛淳,獻納李祖馨,正言金驪書·金相勉在外,不得署經云。何以爲之?敢稟。傳曰,一司除署經。
徐箕淳,以兵曹言啓曰,今二十日慶熙宮移御時,本曹堂上侍衛及陪衛,當爲備員,而參知趙秉常呈辭,無以備員。令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,許遞,前望單子入之。
兵曹參知前望單子入之,韓弘敎落點。
徐箕淳,以兵曹言啓曰,今二十日慶熙宮移御時,本曹堂上侍衛及陪衛,當爲備員,而新除授參知韓弘敎在外,無以備員。令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。
徐箕淳啓曰,因兵曹草記,慶熙宮移御時,本曹堂上侍衛及陪衛,當爲備員,而新除授參知韓弘敎在外,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
兵曹參知前望單子入之,趙琮鎭落點。
吏曹,兵曹參議單趙琮鎭,兵曹參知單洪祐燮。
徐箕淳,以兵曹言啓曰,分宣傳官尹喜晉,身病猝重,呈狀乞遞。改差,其代口傳單付以入之意,敢啓。傳曰,知道。
兵曹口傳政事,分宣傳官單尹翼成。
徐箕淳,以備邊司言啓曰,卽見公忠監司洪羲瑾狀啓,則以爲,洪州地古代島引泊英吉利國人私書,當引無外交之義,據理還送,而受而留之,雖緣倉卒間未及周思之致,揆以邊情,未免失當。水使李載亨罪狀,請令廟堂稟處矣。向以此事,已請該水使越俸之罰,而昨見問情譯官手本,則彼人輩尙以奏文禮物之封進爲說,頓無退去之意云,此專由於問情官及水閫之不能以事體義理自初防遏,以至奏文禮物之逢授洞任,水營私書之傳致捧留,俱未免擧措轉錯故也。且該牧使與水虞候之姑寢請罷,戴罪擧行者,卽出於問情事緊,慮致稽滯,而該道啓聞,又以該牧使之身病,至請問情官別爲差定,則到今竝不可遲待竣事後論勘。公忠水使李載亨,加施罷職之典,洪州牧使李敏會,水虞候金瑩綬,竝爲先罷黜,令該府拿問處之,其代令各該曹口傳擇差,催促下送。雖以問情事言之,鹿島·東小島二島,則旣云洪州地方長山所在,則事當詳問其距本州程里幾何,而前後道啓,未免疎漏,當該監司洪羲瑾,從重推考。仍爲一體嚴飭於問情譯官處,使之嚴辭曉諭,趁卽還送,何如?傳曰,允。
吏曹口傳政事,以金在三爲洪州牧使。
兵曹口傳政事,以李栻爲公忠水使,姜漢過爲公忠水虞候。
以漢城府民家頹壓別單,傳于鄭知容曰,恤典,令該廳卽爲分給事,分付。
金裕憲,以侍講院言啓曰,再明日慶熙宮移御時,宮官當爲全數進參,而兼文學成遂默未肅拜,兼說書未差,無以備員。兼文學成遂默,令政院卽爲牌招,以爲進參之地,何如?傳曰,允。
鄭知容,以戶曹言啓曰,謹依口傳下敎,文祜廟魂宮時供上,與內人供上減下,別單書入之意,敢啓。傳曰,知道。
又以漢城府言啓曰,卽因備邊司郞廳與本府郞廳渰頹別摘奸時,本府之已入啓外,遺漏錄來者,依司甘結,全家頹壓及完少頹多小戶之當入恤典之類,一一區別,別單書入之意,敢啓。傳曰,知道。
徐箕淳,以禁衛營言啓曰,今七月二十日移御慶熙宮時,內外各處入直將官·軍兵,當爲移直於時御所矣。依兵曹節目,銅龍門入直京中哨軍十五名,西營入直助番牙兵四十名內二十五名,哨官率領,竝移直於南營,十五名移直新營,廣智營入直助番牙兵五十名,哨官率領,移直於西營,而竝待標信擧行,宮墻內外軍鋪八處把卒各二名及字內別巡邏,亦爲嚴飭警巡,新營入直將官·軍兵,依前仍直於新營之意,敢啓。傳曰,知道。
又以御營廳言啓曰,今者移御慶熙宮時,依兵曹節目,本廳新營入直千摠一員,別破陣六名,東營入直騎士將一員,把摠一員,哨官一員,騎士二十五人,新募助番牙兵四十名內二十五名及銅龍門入直京中哨軍十五名,竝移直於北二營,十五名移直於新營,集春營入直哨官一員,新募助番牙兵四十名,移直於東營,宮墻內外軍鋪八處,每處把卒各二名及字內別巡邏,依例擧行之意,敢啓。傳曰,知道。
徐英淳,以義禁府言啓曰,今七月二十日移御擧動時,本部都事,皆以大駕各差備進去,中宮殿·世子嬪宮·世孫宮左右考喧都事,無以推移。假都事六員,令該曹口傳差出,以爲分排之地,何如?傳曰,允。
上在昌德宮。停常參·經筵。
徐英淳啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢呈辭,監察茶時之意,敢啓。傳曰,知道。
傳于徐箕淳曰,下直閫帥·守令入侍,水虞候同爲入侍。
備忘記,公忠水虞候李栻下直,長弓一張,長箭一部,片箭一部,筒兒一箇賜給。
金裕憲啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,崇政殿月臺,當親行矣。
金裕憲,以侍講院言啓曰,明日慶熙宮移御時,嬪宮陪從分春坊二員,當爲進參,而分弼善具定默在外,不得進參,令政院稟旨,變通差出,以爲進參之地,何如?傳曰,允。
金裕憲啓曰,因侍講院草記,明日慶熙宮移御時,嬪宮陪從分春坊二員,當爲進參,而分弼善具定默在外,不得進參,令政院稟旨變通差出事,允下矣。合有變通之道,何以爲之?敢稟。傳曰,許遞,前望單子入之。
分弼善前望單子入之,韓益相落點。
傳于徐英淳曰,明日出宮內門路,以協陽門爲之。
以黃海監司金蘭淳狀啓,谷山等邑民家漂頹,人物壓死事,傳于鄭知容曰,極爲慘然。頹戶則恤典卽爲分給,壓死人如有生前身還布,竝蕩減事,分付該道臣。軫災之方,廟堂爛商草記稟處。
金裕憲,以奎章閣言啓曰,明日卽奎章閣奉審日次,而動駕相値,不得擧行之意,敢啓。傳曰,知道。
又以弘文館言啓曰,下番副修撰臣李垿,今日列聖朝御製御筆·弘齋全書,奉安于慶熙宮時,陪進之意,敢啓。傳曰,知道。
又以承文院都提調意啓曰,闕內各司,竝爲移接於各其處所矣。本院旣在於慶熙宮,亦爲移接,而所奉誥勅詔書移奉吉日,令日官崔福基推擇,則今月二十日未時爲吉云。以此日時擧行,仍爲奉審之意,敢啓。傳曰,知道。
鄭知容,以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
又以賑恤廳言啓曰,謹依漢城府民家頹壓恤典別單判付,中部字內完少頹多三戶,各布一疋,東部字內全家頹壓二戶,各錢二兩,完少頹多五戶,各布一疋,西部字內全家頹壓十五戶,各錢二兩,完少頹多八戶,完多頹少二戶,各布一疋,南部字內全家頹壓三十七戶,各錢二兩,完少頹多八戶,各布一疋,北部字內全家頹壓六戶,各錢二兩,完少頹多七戶,完多頹少一戶,各布一疋,依例分給之意,敢啓。傳曰,知道。
徐箕淳,以兵曹言啓曰,今七月二十日文臣朔試射日次,而動駕相値,不得爲之之意,敢啓。傳曰,知道。
又以兵曹言啓曰,外宮墻頹圮諸處,以各該營入直軍兵把守矣。明日移御時,依例解送,與元入直軍,一體移直,而宮墻頹圮處,則令巡邏營門,申飭校卒,限改築間,各別巡察之意,分付,何如?傳曰,允。
又以訓鍊都監·禁衛營·御營廳言啓曰,在前慶熙宮移御時,昌德宮城外,三軍門巡邏,日次行巡警察矣。今亦別定牌將一人,軍八名,依例行巡之意,敢啓。傳曰,知道。
又以御營廳言啓曰,本廳字內丹鳳門東邊宮墻頹圮處把守,東營入直軍十五名,西邊宮墻連接行閣頹圮處把守,東營入直軍十五名,依兵曹草記,明日移御時,與元入直軍,一體移直,添入軍依例解送之意,敢啓。傳曰,知道。
徐英淳,以義禁府言啓曰,洪州牧使李敏會,公忠水虞候金瑩綬,竝拿問處之事傳旨啓下矣。李敏會時在任所,依例發遣府書吏拿來,金瑩綬亦在任所,依例發〈遣〉府羅將,交代後拿來,何如?傳曰,竝待待命拿囚。
右議政金履喬箚曰,伏以明日慶熙宮移御動駕時,臣職當率百官,陪護淸蹕,仍展起居之禮,而臣自六七日前,背部有腫,其始不甚苦重,而根蒂旣固,分野不輕,毒氣滋肆,浮高闊大,內而呼吸喘滿,外而筋脈牽引,堅如裹石,痛若刺錐,房闥之內,人扶而猶不能運動,將無以束帶跨鞍趨趁班次矣。吉日載諏,殿宮移御,春邸隨駕,儀衛初戎,六軍萬民,擁道懽呼,皆懷瞻旄之喜,擧切延頸之思,而臣獨委身床玆,蠢動不得,陪衛候班,將未進參,情禮俱闕,義分都虧,臣罪至此,合被何辟?玆敢力疾控籲。伏願聖明,亟降威罰,勘以當律,以警臣僚,以肅朝綱,千萬顒俟。取進止。答曰,省箚具悉卿懇。如此威熱,愼節匪細,豈勝奉慮?卿其安心調理,遄臻勿藥,是所望也。仍傳于金裕憲曰,此批答遣史官傳諭于右相。
壬辰七月十九日卯時,上御熙政堂。下直閫帥·守令入侍,虞候同爲入侍時,左副承旨徐箕淳,記事官洪大稱,記注官金聖默,別兼春秋洪鍾應,公忠水使李栻,洪州牧使金在三,虞候姜漢過,以次進伏訖。上曰,梱帥·守令·虞候進前,栻等進前,各奏職姓名訖,上曰,先退,栻等先退。又命退,承史以次退出。
上在慶熙宮。停常參·經筵。
移御後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。世孫宮,內閣·政院·玉堂單子問安。答曰,知道。藥房口傳問安。答曰,知道。
藥房提調趙寅永,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐箕淳啓曰,司僕寺內乘來言,捲簾,取稟。傳曰,捲三面爲之。
又啓曰,備邊司郞廳來言,今日賓廳日次,而移御相値,不得來會云矣,敢啓。傳曰,知道。
金裕憲啓曰,明日望拜禮時,兩司侍臣當爲進參,除在外外,呈告人員,竝待開門牌招,何如?傳曰,允。
又啓曰,明日望拜禮時,兩司長官當爲進參,而大司憲宋稚圭,大司諫鄭禮容在外,何以爲之?敢稟。傳曰,山林外許遞,前望單子入之。
大司諫前望單子入之,南履懋落點。
金裕憲啓曰,明日望拜禮時,兩司長官當爲進參,新除授大司諫南履懋,卽爲牌招,以爲淸齋之地,何如?傳曰,允。
又啓曰,明日望拜禮時,九卿當爲進參,而左參贊洪羲俊,病不進,卽爲牌招,以爲淸齋之地,何如?傳曰,允。
徐英淳啓曰,卽者義禁府都事來言,今日移御時,駕側鳴錚罪人李枝萬等三人,移送秋曹云矣,敢啓。傳曰,知道。
傳于金裕憲曰,明日出宮門路,以廣達門爲之。
以大司諫南履懋牌不進罷職傳旨,傳于徐英淳曰,只推。
徐箕淳,以禁衛營言啓曰,本營字內明禮門西邊宮墻頹圮兩處把守,西營入直軍十五名,拱北門西邊宮墻頹圮兩處把守,廣智營入直軍十八名,大報壇西邊墻垣頹圮處把守,廣智營入直軍八名,依兵曹草記,明日移御時,與元入直軍,一體移直,添入軍依例解送之意,敢啓。傳曰,知道。
徐英淳,以義禁府言啓曰,平安監司沈能岳啓本內,孟山前前縣監申錫祜罪狀,令攸司稟處事,啓下矣。申錫祜下去咸鏡道茂山地云,依例發遣府書吏拿來,何如?傳曰,待待命拿囚。
壬辰七月二十日卯時,大駕詣慶熙宮,移御入侍時,行都承旨朴岐壽,左承旨鄭知容,右承旨金裕憲,左副承旨徐箕淳,右副承旨徐英淳,同副承旨洪遠謨,記事官洪大稱·兪鎭五,記注官金熙逌,別兼春秋洪鍾應,提學洪奭周·鄭元容,直提學鄭基善,檢校直閣李景在,檢校待敎金興根,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調趙寅永,副提調朴岐壽進曰,侵早勞動,聖體,若何?上曰,一樣矣。仍出協陽門,通禮跪請降輿乘輦,上降輿乘輦,由肅章門,出敦化門進發,由興化門,至崇賢門外。通禮跪請降輦乘輿,上降輦乘輿,命出標信解嚴,仍由崇賢門還內,諸臣以次退出。
上在慶熙宮。停常參·經筵。
慶熙宮移御翼日,大殿·中宮殿,內閣·政院·玉堂·朝廷二品以上·六曹堂上單子問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂·朝廷二品以上·六曹堂上單子問安。答曰,知道。
上詣崇政殿入幕次後,內閣·政院·玉堂·藥房口傳問安。答曰,知道。望拜禮還入幕次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
藥房提調趙寅永副提調朴岐壽啓曰,日吉辰良,移御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮〈氣候〉,何如?世孫宮氣候,何如?臣等不任區區伏慮,敢來問安,竝此仰稟。答曰,知道。殿·宮俱爲一樣,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐英淳啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓。傳曰,知道。
徐箕淳啓曰,來二十五日朝參日次矣,敢稟。傳曰,停。
傳于鄭知容曰,戶房承旨與禮曹堂上·戶曹郞廳,依定式馳詣宣武祠,奉審以來。
朴岐壽啓曰,原任大臣爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍
注書洪大稱病,代以朴齊憲爲假注書。
朴齊憲有頉,代以李豐翼爲假注書。
以掌令韓學周,持平朴奎賢牌不進罷職傳旨,傳于徐英淳曰,只推。
金裕憲,以禮曹言啓曰,禜祭再擧與否,觀勢更議事,頃已筵稟蒙允矣。伊後浹旬,轉向開霽,間或霏霔,旋卽晴朗,禜祭仍爲停止。祈晴得晴,禮當報謝,而今番則禜祭停止之請,旣在多日之後,報謝祭設行一款,有不敢循例直請,何以爲之乎?敢稟。傳曰,問議大臣更稟。
洪遠謨,以宣惠廳言啓曰,本廳郞廳鄭東勉,纔已啓下矣。本廳多有擧行事,令該曹口傳付軍職,使之冠帶常仕,何如?傳曰,允。
徐箕淳,以備邊司言啓曰,卽見公忠道洪州地古代島漂到異國船問情譯官吳繼淳前後手本,則以爲,彼人等所求牛猪菜蔬等十五種,已爲入給,而所謂奏文禮物,屢度還給,終不持去,十七日酉時量,乘着潮落,擧碇向西南間,故卽爲追往,則彼船捷利,我船質鈍,漸漸落後,竟不得還傳云矣。大抵此船,必是海中諸國之行商者,而偶到於我國地界,將此奏文禮物,以爲嘗試交易之計者也。計旣不遂,彼亦不得不退去,而但其奏文禮物之仍置者,殊涉訝惑。遠人事情,雖難測度,在我處置,所當審愼,姑令地方問情官,與譯官等,一一照數,堅加樻封,留置於本州官庫後,修成冊報來,而其外我人等處所給書冊,係是不經之物,亦令無遺收聚,同爲封置,問情譯官卽爲撤還。而該島民人之屢日供億,爲弊必多,自道臣各別措處,俾無失所渙散之弊事,分付,何如?傳曰,允。
又以訓鍊都監言啓曰,本局中軍柳相弼,身病甚重,勢難察任,改差,何如?傳曰,允。
壬辰七月二十一日辰時,上詣崇政殿月臺。神宗皇帝忌辰祭親行望拜禮入侍時,行都承旨朴岐壽,左承旨鄭知容,右承旨金裕憲,左副承旨徐箕淳,右副承旨徐英淳,同副承旨洪遠謨,記事官洪大稱·兪鎭五,記注官卓雲翰,別兼春秋洪鍾應,提學洪奭周·鄭元容,直提學徐憙淳,檢校直閣李景在,以次侍立。時至,通禮跪啓請外辦。上具翼善冠·衮龍袍,乘輿出興泰門。藥房提調趙寅永,副提調朴岐壽進曰,連日勞動,聖體,若何?上曰,一樣矣。由廣達門,詣崇政殿月臺,入小次,改服黑圓領袍,出就拜位。掌儀唱四拜,上行四拜禮,掌儀唱跪,上跪。司香二員,進香案前,跪三上香,掌儀唱四拜,上行四拜禮訖。還入小次,改服衮龍袍出乘輿。上曰,宣武祠奉審,依例爲之,可也。仍由廣達門·興泰門,還內,諸臣以次退出。
壬辰七月二十一日午時,上御祥暉堂,原任大臣,時原任閣臣,承候入侍時,行都承旨朴岐壽,記事官兪鎭五,記注官卓雲翰,別兼春秋洪鍾應,判府事李相璜·鄭晩錫,提學洪奭周·鄭元容,原任直提學朴綺壽·趙寅永,直提學徐憙淳·鄭基善,原任直閣徐俊輔·李光文·李嘉愚,檢敎直閣李景在,原任直閣金鼎集,以次進伏訖。上曰,史官分左右。相璜等進前奏曰,日辰吉良,移御萬安,不勝欣忭。勞動旣多,聖體,若何?上曰,一樣矣。中宮殿氣候,何如?上曰,各殿·宮一樣矣,世孫宮昨日勞攘之餘,氣度,何如?上曰,一樣矣。相璜·晩錫曰,此闕,卽我英廟朝久臨之所。壽考作人之大化,淪浹於人,感戴欽誦,至今有於乎不忘之思。今殿下光御于此,仰惟聖情,冞增見墻之慕,而益切肯堂之念矣。我英廟聖德神功,史不勝書,而若其治平之大本,則大耋之齡,猶存抑戒典學之工,若有課程,未明求衣,日昃不遑暇食。雖於已治已安之後,每不忘憂危之思,一念慥慥,恒若不及。崇儉節用,俾紓民力,會極斂福,曲保世臣,扶公抑私,振綱礪俗,勵精勤諮,五十年如一日,膏澤滲漉,無物不遂,我東之得有今日者,皆聖祖賜也。今殿下之所以監法而祖述者,亶在於是,臣等敢以是獻焉。上曰,卿等之期勉切實,敢不體念乎?相璜·晩錫曰,臣等於昨日輦路,仰瞻睿表,龍章鳳質,年來尤爲岐㠜,雖在沖齡,凝重嚴威,儀度儼若天成。非但臣等之延頸攢手,相告欣欣,雖夾路之婦孺輿儓,擧皆有蹈舞之色,區區抃祝之下情,有不暇以言語,形容仰達矣。睿質如是夙就,講學尤貴及時。伏未知自內肄習,近爲何書,而自不能如出就外傅之專。且自沖齡,親接學士大夫,日有課程,習與知長,則自然有浸灌開發之益,此時甚可惜,不可失也。見今熇熱方盛,雖姑非開講之時,而待新涼稍生,命開胄筵,俾盡早諭之方焉。漢臣賈誼之言曰,三代有道之長,在於早諭,朱子許之以知本之論,惟殿下念哉。上曰,卿等所陳,出於忠愛,從當有下敎矣。上曰,大臣就座。仍命退,諸臣以次退出。
上在慶熙宮。停常參·經筵。
洪遠謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨朴岐壽,左承旨鄭知容,右承旨金裕憲,左副承旨徐箕淳,不爲仕進,右副承旨徐英淳,式暇出去,院中只有臣一人,伴直無人。左副承旨徐箕淳,所當牌招,而拘於廳規,不得請牌,何以爲之?敢稟。傳曰,牌招。
備忘記,釜山僉使鄭日復下直,長弓一張,長箭一部,片箭一部,筒兒一箇賜給。
李豐翼有頉,代以尹敎成爲假注書。
尹敎成有頉,代以李明迪爲假注書。
洪遠謨啓曰,行都承旨朴岐壽,左承旨鄭知容,右承旨金裕憲,不爲仕進,左副承旨徐箕淳牌不進,右副承旨徐英淳式暇出去,院中只有臣一人,伴直無人。右承旨金裕憲,所當牌招,而拘於廳規,不得請牌,何以爲之?敢稟。傳曰,知申外竝許遞,前望單子入之。
承旨前望單子入之,徐左輔·趙琮鎭·韓弘敎·李根友落點。
洪遠謨啓曰,新除授同副承旨李根友,卽爲牌招,何如?傳曰,允。
又啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓。傳曰,知道。
以大司諫南履懋,掌令韓學周,持平朴奎賢牌不進罷職傳旨,傳于洪遠謨曰,只推。
以左副承旨徐箕淳牌不進罷職傳旨,傳于洪遠謨曰,只推。
兵曹,以李恒權爲訓鍊都監中軍。
兵曹口傳政事,副護軍單趙斗淳。
兵曹口傳政事,副司果單鄭東勉。
趙琮鎭,以禮曹言啓曰,祈晴得晴,禮當報謝,而今番禜祭停止之請,旣在多日之後,報謝祭設行一款,有不敢循例直請事草記,傳曰,問議大臣更稟事,命下矣。謹依聖敎,問議于大臣,則議政府右議政臣金履喬以爲,禜祭以後,雖復霏霔,漸就開霽,伊後日候連佳,靈貺孔多。而第以已例言之,罷齋多日,始有停祭之請,將事諸官,初無論賞之典,在前如此之時,未有報謝之擧。今亦按例仍寢,恐爲得宜,上裁何如云。領中樞府事臣南公轍,行判中樞府事臣李相璜,行判中〈樞〉府事臣鄭晩錫,俱病未獻議云矣。大臣之議如此,上裁,何如?傳曰,依大臣議爲之,可也。
洪遠謨,以都摠府言啓曰,副摠管李德鉉,以漢城府右尹,本府坐起晝仕出去之意,敢啓。傳曰,知道。
又以禁衛營言啓曰,本營哨官趙聲夏,身病猝重,勢難察任,改差,何如?傳曰,允。
上在慶熙宮。停常參·經筵。
李根友,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李根友啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,新除授左副承旨韓弘敎,時在廣州地,斯速乘馹上來事,下諭,何如?傳曰,允。
李明迪有頉,代以趙秉恒爲假注書。
趙秉恒有頉,代以李貞夏爲假注書。
李根友啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓。傳曰,知道。
以大司諫南履懋,掌令韓學周,持平朴奎賢牌不進罷職傳旨,傳于李根友曰,只推。
以公忠監司洪羲瑾狀啓,英吉利國船之問情疎漏,防守不嚴,措處失當,董率之地,不飭至此,惶恐待罪事,傳于李根友曰,勿待罪事,回諭。
兵曹,以李鐵求爲禁衛中軍。
李根友,以都摠府言啓曰,副摠管李德鉉,以漢城府右尹,本府坐起晝仕出去之意,敢啓。傳曰,知道。
又以訓鍊都監·禁衛營·御營廳言啓曰,東關王廟東邊墻垣頹圮處,今已畢築之意,敢啓。傳曰,知道。
又以刑曹言啓曰,京獄之年久滯囚,亦甚可悶,無論已結案·未結案罪人,依審理例,三堂會議詳覈,具意見以聞事,命下矣。臣等謹依下敎,京獄重囚之文案,無論新舊,反覆考閱,其事理之可合傅生者,情犯之實難容議者,各於原案,附陳淺見,恭俟處分,而因此有不可不提飭者。罪雖死囚,情涉冤枉,則不揆鳴金之爲罪,或冀覆盆之回照,不但人情之固然,抑是朝家之所許。而已成斷案,無容更議之流,乃敢一番呼籲,奸計莫售,再次誣罔,事實全幻,或歲以爲課,或一歲再擧,無歲不然,無囚不然,甚者至數十次之多,揆以法綱,民習不可但以無嚴論。其中屢犯誣籲之池昌潤·鄭哲伊等兩人,不可以爲父訟冤,有所曲恕,自臣曹依律嚴勘。雖以外邑獄囚言之,道査曹讞,案已成鐵,而縱其妻孥,無難鳴金,其一年再擧,屢度不止之習,與京囚而無異,猥雜頑濫,莫此爲甚。從今以往,京囚則自臣曹另加嚴飭,除非至冤枉之數次呼籲外,敢爲連事誣罔,則以上書詐不以實律論,俾無如前猥濫無所畏忌之地,而亦以此意,一體行會於八道·四都,俾各嚴飭,何如?傳曰,允。
刑曹啓目粘連,京囚洪壽命獄事,白晝戕人,心迹惡毒,依前結案,以待詳覆,何如?判付啓依允。又啓目粘連,京囚朴完根獄事,假作封書,已捧結案,屢度審閱,更無可疑,以待詳覆,何如?判付啓,朴完根段,減死絶島爲奴爲良如敎。又啓目粘連,京囚姜季得獄事,貞女雖已旌褒,兇身尙今假息,速捧遲晩,夬施當律,何如?判付啓依允。又啓目粘連,京囚徐致文獄事,挺身於不干之鬪,犯手於無怨之人,案已成鐵,法不可以撓改,依式訊推,何如?判付啓依允。又啓目粘連,京囚朴貴才獄事,敢將杖頭已絶之屍,假作詹下自勒之形,用意極譎,訊推得情,何如?判付啓依允。又啓目粘連,京囚黃驗尙獄事,皮坼血流,要害之傷痕甚的,身長頸秀,參證之公眼自在,嚴訊得情,何如?判付啓依允。又啓目粘連,京囚金吉伊獄事,索錢而不能充慾,拔刀而無難行兇,另訊得情,夬施當律,何如?判付啓依允。又啓目粘連,京囚鄭快成獄事,戕人於石隅,移屍於瓦峴,情跡慘毒,另訊取服,何如?判付啓依允。又啓目粘連,京囚鄭者斤孫獄事,行檢而被踢甚的,在法而償命無疑,嚴訊得情,何如?判付啓依允。又啓目粘連,京囚全成喆獄事,毒踢至及要害,致命不踰當夜,另訊得情,何如?判付啓依允。又啓目粘連,京囚金性福獄事,從兄失妻之憤,竟至於殺變,屍親復讐之言,的指其正犯,嚴訊得情,何如?判付啓依允。又啓目粘連,京囚李同蕃獄事,持椎勇赴,殺心已蓄,挈家潛逃,眞贓莫掩,嚴訊取報,何如?判付啓依允。又啓目粘連,京囚池有源獄事,殺人以刃,斷案成鐵,依式訊推,何如?判付啓依允。又啓目粘連,京囚李完伊獄事,平日情誼,初無纖芥之嫌怨,當場酗挐,又因微瑣之言詰,究其心迹,實出邂逅,施以惟輕,恐合庶愼。上裁,何如?判付啓,依回啓施行爲良如敎。又啓目粘連,京囚咸命得獄事,俱是萍水之孤蹤,同居縕火之比鄰,可知平日之情誼,寧有宿昔之嫌怨?携手酒肆,開心對酌,從以酗挐,醉後打踢,原情定罪,實合哀矜。上裁,何如?判付啓,依回啓施行爲良如敎。又啓目粘連,京囚李允得獄事,詬辱忽發於奴隷視之人,羞憤斗起,鄰會之地,抽出腰索,打着脅脊,因經寒天之露宿,未至多日而浪死,原其心則非出必殺,論其跡則實涉邂逅,參互情法,合有原恕。上裁,何如?判付啓,依回啓施行爲良如敎。又啓目粘連,京囚金晪獄事,僞造疏批,假作籌啓,騙人取財之狀,非但承款於捕廳,業已呈露於本曹,嚴訊取服,何如?判付啓,減死絶島爲奴爲良如敎。又啓目粘連,京囚金胤植獄事,計出窮濫,手自摸刻,連行賣買,贓跡畢露,嚴訊輸款,何如?判付啓,減死絶島〈爲奴〉爲良如敎。又啓目粘連,京囚李載春·林燧獄事,無賴之徒,互相符同,僞造之罪,甘自躬犯,另訊取款,何如?判付啓,減死絶島爲奴爲良如敎,京囚姜召史獄事,曹完決內,一男一女,聯床聯衾之餘,男也忽死,如曰不知,而其死也非病伊勒,其勒也,又無自勒之明證,依式訊推,期得實情,何如?判付啓依允。京囚吳成得獄事,曹完決內,誤聽僚隷之橫死,執捉捕校而逞憤,毒打不計要害,殘命不踰當日,依式嚴訊,期於得情,何如?判付啓依允。京囚尹英孫獄事,曺完決內,只聞其兄之殺死,未詳實因之如何,而抽刃而亂刺,入檢庭而自服,渠則自以謂出於復讎之心,弟復兄讎,不載於通編,嚴訊得情,何如?判付啓,減死定配爲良如敎。京囚金千鎰獄事,曹完決內,乘醉而詬罵,不足深怒,逞憤而踢打,何其太毒?凡係共敺之獄,當以先犯爲主,依式訊推,期於得情,何如?判付啓依允。京囚李光道獄事,曺完決內,未見行賊之眞贓,妄疑無辜之平民,鍜鍊於孝橋,而惡刑備至,擔移於鍾街,而殘命已絶,依式訊推,期於得情,何如?判付啓依允。京囚李起孫獄事,曹完決內,毒打於奸所,致命於當夕。謹按大明律,雖在奸所捉獲,非登時而殺,須引夜無故入人家,已就拘執擅殺者,杖一百徒三年,李起孫似當依此律施行,上裁,何如?判付啓,依回啓施行爲良如敎。京囚田朔不里獄事,曹完決內,兩箇浮浪之漢,一例酩酊而醉,二尺深溝,一時俱墜,互相翻轉,不省人事,畢竟一死一生,而折項爲致命之實因,渾身無被打之痕損,究其跡則實涉邂逅,擬於律則當准過失,上裁,何如?判付啓,依回啓施行爲良如敎。
上在慶熙宮。停常參·經筵。
李根友啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,右承旨趙琮鎭,今日不爲仕進,卽爲牌招,何如?傳曰,允。
李根友啓曰,大司憲宋穉圭,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓。傳曰,知道。
以大司諫南履懋,掌令韓學周,持平朴奎賢牌不進罷職傳旨,傳于李根友曰,只推。
以右承旨趙琮鎭牌不進罷職傳旨,傳于洪遠謨曰,只推。
以京畿監司李羲準狀啓,南陽等邑民家頹壓,人物渰死事,傳于洪遠謨曰,昨見錦伯狀啓,列邑被災夥然,纔已判下矣。又見畿伯狀聞,民戶之漂頹,人物之渰死,又若是過多,極爲矜惻。元恤典外,別加顧助,奠接之方,廟堂嚴飭措辭,無一人渙散之弊。渰死人如有生前身還布,竝蕩減事,分付。
以公忠監司洪羲瑾狀啓,恩津等邑民家漂壓,人命渰壓事,傳于洪遠謨曰,列邑被災,固已慮之,而恩津一面之偏被懷襄,其遑遑失所之狀,極爲驚慘。元恤典外,別加顧助,俾得卽爲結構,依舊奠接,無一人流散之患,而渰死·壓死人生前還布,竝令蕩減事,分付。
兵曹,以李復淵爲御營中軍。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李根友,以都摠府言啓曰,副摠管李德鉉,以漢城府右尹,本府坐起晝仕出去之意,敢啓。傳曰,知道。
又以刑曹言啓曰,京囚僞造封書罪人朴完根,僞造臺疏籌啓批旨罪人金晪,御寶僞造罪人李載春·林燧·金胤植,減死絶島爲奴,殺獄罪人尹英孫,減死定配事判下矣。朴完根·金晪·李載春·林燧·金胤植·尹英孫,各嚴刑一次後,朴完根全羅道興陽縣呂島,金晪鉢浦鎭,李載春鹿島,林燧羅州牧智島,金胤植靈光郡荏子島,減死爲奴,尹英孫咸鏡道明川府,減死定配所,竝卽押送之意,敢啓。傳曰,知道。
又以刑曹言啓曰,謹依判下,京囚殺獄罪人李完伊·李允得·咸命得·田朔不里,鬪敺殺罪,減一等,各決杖一百後,李完伊平安道碧潼郡,李允得慶尙道南海縣,咸命得咸鏡道富寧府,田朔不里全羅道光陽縣,流三千里定配,李起孫依姦所捉獲,非登時殺律,決杖一百後,江原道蔚珍縣徒三年定配所,竝卽押送之意,敢啓。傳曰,知道。
上在慶熙宮。停常參·經筵。
藥房提調趙寅永,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李根友啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,山羊會萬戶金重采下直,長弓一張,長箭一部,片箭一部,筒兒一箇賜給。
注書兪鎭五病,代以安潤蓍爲假注書。
李根友啓曰,大司憲宋穉奎,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓,傳曰,知道。
以大司諫南履懋,掌令韓學周,持平朴奎賢牌不進罷職傳旨,傳于李根友曰,只推。
趙琮鎭,以奉常寺都提調·提調意啓曰,祭享所用今春等中脯元數,爲三百四十六貼八條,自二月至七月元祭享與別祭享所封,爲三百二十七貼九條矣。餘存爲十八貼九條,則來頭所封,萬萬不足。在前如此之時,亦有預先措備之例,今秋等中脯中,限四十貼先爲造成,以爲臨時繼用之地,何如?傳曰,允。
李根友,以刑曹言啓曰,掖隷宋永默,身爲嶺南都界首主人,稱以都中浮費,收斂於七十二邑之邸吏者,年加歲增,而渠乃全數取用,諸般公用與公納,則一不備納。嶺南各邸吏,數十年以來,皆失聊賴之資,擧有蕩敗之憂,納文券而退去,無邸吏之邑甚多,而又因宋永默之頑濫作弊,各邑邸吏,呼冤狼藉,渙散在卽。而今此嶺南各邑筆債之二月中當納於政院者,尙不輸納,自臣曹査實,則此亦爲宋永默之所偸用,而半年于玆,晏然不納,徒使各邑邸人,替受推治之弊。査問之下,宋永默之前後罪狀,俱爲綻露,如此蔑法無嚴之類,不可置而勿論。別監宋永默,出付臣曹,如法勘處,何如?傳曰,允。
右議政金履喬箚曰,伏以臣於日前,以病未陪扈,陳箚請譴,而聖度包容,反侈溫批,諭以安心調理,遄臻勿藥,恩念及此,不勝惶隕。仰承欲生之德,益盡多方之醫治,而藥力無驗,病氣愈肆,瘡根盤結,腫毒蔓延,遍身牽痛,轉側須人,寢食俱減,殘喘如綫。臣病旣如此,一切廟務,抛閣多日,已不勝私心之悚悶。而臣居保護之職,五日候診,臣子情禮之不容已者,猶且闕焉,今日日次,亦無由蠢動,病伏昏涔,尙有省覺,憂恐戰汗,病隨添加,玆敢短箚陳籲。伏乞聖慈,將臣藥院之任,亟命遞代,俾嘗藥重任,無至瘝曠,臣亦得以安意調病,獲保微命,不勝幸甚。取進止。答曰,省箚具悉卿懇。藥院之任,今姑許副,卿其安意調治。仍傳于趙琮鎭曰,此批答遣史官傳諭于右相。
上在慶熙宮。停常參·經筵。
李根友,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙琮鎭曰,內醫都提調前望單子入之。
內醫都提調前望單子入之,判府事鄭晩錫落點。
李根友啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓。傳曰,知道。
以大司諫南履懋,掌令韓學周,持平朴奎賢牌不進罷職傳旨,傳于李根友曰,只推。
以江原監司李憲瑋狀啓,江陵等邑民家頹漂·人命渰壓事,傳于徐左輔曰,民戶之漂壓,若是夥多,人物之渰壓,殆近四十,極爲驚慘。元恤典外,別加顧助,俾得卽爲依舊奠接,無一人捿遑失所之患,而渰壓死人,如有生前身還布,竝蕩減事,令廟堂措辭分付。
徐左輔,以戶曹言啓曰,文祜廟無時別祭所用生猪磨鍊加定事,自禮曹草記允下矣。猪二口依前例分道磨鍊,別單書入之意,敢啓。傳曰,知道。
趙琮鎭,以弘文館言啓曰,校理鄭德和,自鄕上來云,卽爲牌招察任,何如?傳曰,允。
上在慶熙宮。停常參·經筵。
李根友啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙琮鎭啓曰,來初一日輪對日次,而景慕宮秋享大祭齋戒相値,頉稟之意,敢啓。傳曰,知道。
傳于李根友曰,判義禁有闕之代,前望單子入之。
判義禁前望單子入之,金在昌落點。
傳于李根友曰,今番疎放之擧,出於遇災修省之意,而有司之按例擧行,不足爲應天以實,導迎和氣之實心實政。放逐罪人宋成龍·李寅溥·金敎根·金炳朝,鍾城府投畀罪人申允祿,穩城府充軍罪人黃允中,興陽縣屛裔罪人韓植林,金甲島爲奴罪人申鼎朝,古今島爲奴罪人韓鼎鎭,南海縣安置罪人金鏴,珍島郡安置罪人李永純,機張縣流三千里罪人金元喜,竝放送,以示朝家曠蕩之典。
行都承旨朴岐壽,右承旨趙琮鎭,同副承旨李根友等啓曰,臣等卽伏見傳敎下者,有放逐罪人李寅溥·金敎根,穩城府充軍罪人黃允中,興陽縣屛裔罪人韓植林,金甲島爲奴罪人申鼎朝,古今島爲奴罪人韓鼎鎭,南海縣安置罪人金鏴,珍島郡安置罪人李永純放送之命。臣等固知我殿下遇災疎放之聖意,而諸罪人罪名,雖各不同,其所負犯,何如,當初處分,何如?而況且臺啓方張,兪音尙靳,已是失刑之大者,而忽於今日,有此萬萬過中之處分,臣等相顧愕貽,不勝憂歎,玆敢相率聯籲。伏乞亟寢成命,以嚴隄防焉。惶恐敢啓。答曰,今者之擧,意豈徒然?已往之事,欲一切付之忘域,勿復煩啓,卽爲頒布。
李根友啓曰,大司憲宋稚圭,執義李竣祜,掌令吳甲良,持平權筴在外,掌令韓學周,持平朴奎賢牌不進,監察茶時之意,敢啓。傳曰,知道。
以大司諫南履懋,掌令韓學周,持平朴奎賢牌不進罷職傳旨,傳于李根友曰,只推。
以內農圃內官金生麗手本,訓鍊院居民李再豐,不知封牌之所重,任意刈藍,潛自私賣事,傳于李根友曰,不知所重,如是作俑者,萬萬無嚴。懲治之道,不可尋常治之,元犯漢刑配事,分付。
李根友,以兵曹言啓曰,五衛將李儒龍,除授在外,過限未肅拜,張永燮,文臣兼宣傳官李鐸遠·李謙在,宣傳官趙存德,俱以病難供職,呈狀乞遞,北評事李應信,身病危劇,時月之內,萬無登途赴任之望云。竝改差,何如?傳曰,允。
又以都摠府言啓曰,副摠管李鍾英,以能麽兒堂上,本廳講坐起事,惠民署晝仕出去之意,敢啓。傳曰,知道
又以禁衛營言啓曰,本營騎士將閔元錫,身病猝重,勢難察任,改差,何如?傳曰,允。
又以刑曹言啓曰,因內農圃內官金生麗手本,衣襨染藍次,給價封牌于民田矣。李再豐爲名漢,任意刈藍,潛自私賣,令該曹照法嚴繩事,傳曰,不知所重,如是作俑者,萬萬無嚴。懲治之道,不可尋常治之,元犯漢刑配事,分付事,命下矣。元犯李再豐,嚴刑一次後,平安道熙川郡定配所,卽爲押送之意,敢啓。傳曰,知道。
應敎金景善,校理鄭德和,副校理趙在慶·洪鍾應,副修撰徐戴淳·李垿等箚曰,伏以臣等,卽伏見傳敎下者,有諸罪人放送之命,臣等相顧愕貽,竊不勝憂歎之至也。夫遇災修省,恩推曠蕩,固知聖意之出萬尋常,而今此諸罪人罪名,顧何如也?或事在久遠,而關係甚緊,或跡涉卑微,而負犯莫重,或聲罪狼藉,臺啓方張,則豈可遽議疎放,不念隄防之嚴乎?臣等職忝論思,義難泯默,玆敢相率聯籲。伏乞聖明,亟恢轉圜,特寢成命焉。取進止。答曰,省箚具悉。已諭於院批,勿煩。
大司諫南履懋疏曰,臣卽伏見傳敎下者,有諸罪人放送之命矣。蓋諸罪人之當初負犯,俱登論啓,未蒙兪音,已是聖朝之失刑,而今此處分之萬萬過中,不勝愕貽,繼之以憂歎也。我殿下山藪包容之量,又當此澇旱憫恤之會,至仁聖德,藹然惻怛,意外疎放之典,雖及於此,而第伏念不可不愼者刑政也,不可不嚴者隄防也。臣職忝言責,難容泯默,玆敢冒陳短章,仰瀆崇嚴。伏乞聖明,更加深思,亟寢成命焉。臣無任云云。省疏具悉。已諭於院批,勿煩。
上在慶熙宮。停常參·經筵。
自午時至人定,灑雨下雨,測雨器水深一寸二分。
自人定至夜三更,灑雨下雨,測雨器水深三分。
趙琮鎭啓曰,今日乃是處暑,自明日視事當爲取稟,而晩炎猶甚,無異盛暑,姑看日後稍涼,更稟之意,敢啓。傳曰,知道。
李根友啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
朴岐壽啓曰,行左承旨徐左輔,今日不爲仕進,卽爲牌招,何如?傳曰,允。
傳于趙琮鎭曰,禮房承旨馳詣社稷,奉審摘奸以來。
傳于李根友曰,臺諫·玉堂竝許遞,政官牌招開政。
李根友啓曰,大司憲·執義,掌令二員,持平二員未差,監察茶時之意,敢啓。傳曰,知道。
趙琮鎭啓曰,玉堂上下番俱空,事甚未安。今日政新除授玉堂,竝待下批,牌招,推移入直,何如?傳曰,允。
有政。吏批,判書李止淵進,參判朴晦壽,參議朴永元牌不進,右承旨趙琮鎭進。以徐有榘爲大司憲,嚴燾爲大司諫,金羽根爲執義,韓益相爲司諫,李秉儀·徐有贊爲掌令,韓文爀·金漢益爲持平,金箕晩爲獻納,李謙在·趙得林爲正言,閔泰鏞爲副應敎,黃基安·洪祐順爲校理,兪星煥·宋持養爲副校理,姜必魯·任百經爲修撰,李肯愚爲副修撰,趙斗淳爲戶曹參議,李鎭華爲兵曹參議,朴榮顯爲敦寧都正,文澤行爲長陵令,朴履浩爲監察,金在厚爲平市主簿,高鎭鶴爲假引儀。祭酒單宋稚圭,承文博士單金養默,學諭二單,權炳益·林亨洙,寧陵局內莎汰處修築補土堂上單閔致成。分承旨李寅弼·李鎭華,分兵曹參議沈宜臣,參知李敦榮·韓鎭㦿,分弼善韓益相,分司書趙得林,分兵曹正郞韓兢人,佐郞權溭·成元默,分內醫提調金履載·徐有榘,已上減下。奉常直長單金養默。故副正金蘭孫贈左承旨例兼,故參奉鄭好仁贈戶佐,以上忠節卓異贈職事,及故學生兪漢佑贈童敎,孝行卓異贈職事承傳。
兵批,判書朴周壽病,參判李志淵入直進,參議未差,參知洪祐燮病,同副承旨李根友進。以金宗運爲水原監牧官,金光烈爲馬醫司僕。同知單鄭仁重,副護軍鄭知容·徐英淳·徐箕淳·金裕憲·李鎭華·李寅弼·鄭禮容·南履懋·沈宜臣·趙秉常·李敦榮·韓鎭㦿·李義權,副司直李竣祜·徐洛淳·金景善·吳甲良·韓學周·朴奎賢·權筴·閔英世·鄭德和·洪鍾應·趙在慶·李祖馨·具定默·韓益相,副司果李家淳·鄭煥義·李垿·徐戴淳·金驪書·金相勉·趙得林,以上單付。分都摠管金學淳·徐畊輔,分副摠管徐淇修,分都事柳相錡·韓亨植·李溟游,分司禦沈宜晩,分副率尹膺善,分宣傳官李誾求·李義謙·李行潤·金善翼·尹翼成·李膺祖·黃仁㷞·鄭文星·李益相·崔達洙,以上依承傳減下。
吏批,再政。兵曹參議單洪祐燮,兵曹參知單李鎭華。
以吏曹參議朴永元牌不進罷職傳旨,傳于趙琮鎭曰,只推。
以慶尙監司金陽淳狀啓,金海等邑民家漂頹·人物渰壓事,傳于洪遠謨曰,水災之酷,漂渰之慘,抑未料嶺下多邑之亦如是也。死者則如有生前還布,竝爲蠲蕩,頹戶則恤典優爲題給,道臣另加察飭,俾卽構接事,廟堂關飭分付。
趙琮鎭,以侍講院言啓曰,兼弼善閔泰鏞入直矣,除拜副應敎,移直玉堂矣,上番闕直,事甚未安。輔德林翰鎭,受由在外,兼輔德李嘉愚,弼善朴宗休,文學尹滋畊,兼文學成遂默,竝卽牌招,推移入直,何如?傳曰,允。
李根友,以兵曹言啓曰,謹依口傳下敎,章德門雇立軍一名,定立之意,敢啓。傳曰,知道。
又以司僕寺一二提調意啓曰,濟州出來先運歲貢馬二百匹內,五匹中路故失,十三匹到中路病留,八匹到津頭逃逸,三匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬七十九匹,禾毛色別單書入之意,敢啓。傳曰,知道。
李根友,以刑曹言啓曰,金甲島爲奴罪人申鼎朝,古今島爲奴罪人韓鼎鎭,機張縣流三千里定配罪人金元喜,穩城府充軍定配罪人黃允中等,竝爲放送事,命下矣。申鼎朝·韓鼎鎭,干犯至重,不可議到,故臣等今方聯陳執藝之章,恭俟處分,黃允中亦在臺啓方張之中,不得擧行。而金元喜謹依傳敎,放送事,分付道臣之意,敢啓。傳曰,知道。
持平朴奎賢疏曰,伏以臣以地則寒微,以人則疎迂,本不足擧議於淸朝耳目之任,而柏府除旨,忽下於千萬夢想之外,繼以署經有命,庚牌儼臨,雖不得不章皇出肅,而臣之不稱之實,固自如也。今何敢臺職自居,容易論事,而卽伏見傳敎下者,有諸罪人放送之命,臣奉讀未半,竊不勝憂歎之至。惟彼諸罪人之負犯,果何如也?或事係久遠,犯有輕重,而當初臺啓之發也,罪名狼藉,處分嚴重,則今雖以弭災疎決之聖意,至有此出尋常曠蕩之擧,而隄防莫嚴,刑政至重,豈可因一時遇災修省之故,而遽爾放倒也哉?伏乞聖明,特加三思,亟收成命,以循輿情,以伸公法,幸甚。臣無任云云。省疏具悉。已諭於諸批,勿煩。
刑曹判書李羲甲,參判申絅,參議尹命圭等疏曰,伏以臣等,卽伏見傳敎下者,有金甲島爲奴罪人申鼎朝,古今島爲奴罪人韓鼎鎭,亦蒙宥放之恩矣。以我殿下山藪容疾之量,當此水旱告災之時,修省之念,克軫應以實之道,幽鬱之類,亦推咸與新之澤。臣等雖甚愚迷,藹然惻怛之至仁盛德,豈敢不仰認,而第彼申·韓兩罪人之所投悖通,卽渠輩之眞贓斷案,鼎鎭製出,鼎朝投傳,而句句陰祕,字字憯慝,其中數節語,引用絶悖,造意極兇。尙此假息於海島,已是失刑之大者,今復宥釋而放還,則懷叵測之心,做不道之說者,將無所顧畏,而有以知戢。言念及此,寧不大可憂悶哉?臺閣之懲討,迄今方張,臣曹之擧行,固非可論,而義在沬飮,不容泯默,玆敢聯陳短章,仰瀆崇聽。伏惟殿下,亟加三思,爲奴罪人申鼎朝·韓鼎鎭放送之命,特賜反汗,仍從臺閣之請,俾邦憲伸而亂賊懼焉。臣等無任云云。答曰,省疏具悉。當初酌處,出於不足責之意,今又何必深責乎?卽爲擧行。
全羅監司李奎鉉疏曰,伏以日月流邁,孝明世子禫祀奄過,入廟禮成,聖心疚廓,久愈如新,臣民慟冤,益復罔涯。仍伏念臣忝冒藩寄,今已歲半而餘矣。竊自期隨事殫竭,以效萬一之報,而知識蔑劣,旣不堪於剸理,精力衰耗,亦莫能於周察,居常兢惕,譴何是竢,際有大僚之筵奏規警,而臣之不職之罪,益無所逃矣。進獻皆有期式,藥需尤係所重,一或踰越,罪當何居?靑竹進上,例自輪定該邑,趁限封發,郡縣替輸,罔敢差期,而今玆道路之稽淹,雖諉潦水之阻尼,苟使臣到底恪勤,先事察飭,則豈使莫重之獻,致違常定之限乎?罰止問備,雖荷洪庇,臣何敢倖其薄勘,晏然自恕乎?玆以短章訟愆,馳郵瀆奏。伏乞聖明,亟賜鑑諒,卽降威罰,以爲失職者之戒焉,臣無任云云。答曰,省疏具悉。卿其勿辭察任。
上在慶熙宮。停常參·經筵。
自辰時至人定,灑雨下雨,測雨器水深二分。
李根友,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴岐壽啓曰,同副承旨李根友,今日不爲仕進,卽爲牌招,何如?傳曰,允。
傳于趙琮鎭曰,禮房承旨,馳詣景祐宮,奉審摘奸以來。
傳于朴岐壽曰,領府事南公轍,拜領議政。
朴岐壽啓曰,領府事南公轍,拜領議政事,命下矣。政官牌招,開政下批,何如?傳曰,允。
傳于趙琮鎭曰,聞右相病患沈重云,遣御醫持相當藥物,看病以來。
傳于趙琮鎭曰,昨年之許副,寔出於體卿之至懇,而予何嘗一日忘卿哉?顧今國事之艱虞,甚於昨年,而端揆之愼節彌留,廟務積滯,予將疇倚而疇毗乎?所以金甌之重卜,又在於卿,予心之喜,尙矣無論,而朝野之賴以爲安,果何如哉?以卿老成宿德,國耳公耳之誠,想不待多誥,而卽日幡然,予方側席以竢。仍傳于趙琮鎭曰,遣史官傳諭于領議政。
事變假注書安正淳書啓,臣於本月二十九日酉時量,敬奉聖諭,馳往傳諭于東部蓮花坊蓮池洞契議政府領議政南公轍所住處,則以爲,臣病伏窮巷,萬念灰冷,天所已廢也,世所相忘也,而金甌重卜之命,忽出於夢想與物情之外,繼以近侍之臣,來宣隆旨,念國事之艱虞,憫廟務之積滯,倚毗之至意,十行諄複,無狀賤臣,何以得此?雙擎九頓,實不覺感淚之自零也。噫,臣是十年前乞退之人也,有其言而無其踐,有其志而無其決,當世士大夫,其將羞與之同朝,以己度人,寧不自知,而間或怵於嚴命,迫於事會,數三冒出,而然蒙體下之恩,旋卽遞免,從今日月,庶可安意待盡,姑不敢以未遂初志爲憾,今玆之命,又奚爲而至哉?且臣癃老之疾,比之昨年,益不知落下幾層,拭巾㱡㱡,符到是俟,雖欲自付於身不自有之義,重據廟堂之首席,復奉朝廷之末議,其於萬無可强何哉?決知無一毫有補於國,而徒爲忘廉循慾,不知進退辭受,爲何物之一鄙夫,臣豈忍爲此?見今宿病之外,重患暑症,精神昏迷,不敢長語轉奏,容俟日間,冒入文字,仰冀反汗。如其不然,而引日踰月,連章屢牘,以致上下之相持,則臣於是,雖被鈇鉞之誅,其於國體之虧損,終何贖哉?言至於此,伏地戰恐而已云矣。臣則仍爲復路之意,敢啓。傳曰,知道。
有政。吏批,判書李止淵進,參判朴晦壽牌不進,參議朴永元進,右承旨趙琮鎭進。以趙秉玖爲同副承旨,成遂默爲副修撰,李翊會爲知經筵,徐淇修爲同春秋,徐戴淳爲兵曹正郞,朴升鉉爲司僕正,金大坤爲司成,金春叙爲軍器僉正,林逈鎭爲監察,尙東奎爲氷庫別提。領議政單領府事南公轍,世孫師單領議政南公轍,承文都提調單領議政南公轍。
李根友,以兵批言啓曰,領中樞有闕之代,從座目行判中樞府事李相璜,依例下批,其代輔國知中樞府事李羲甲陞付之意,敢啓。傳曰,知道。
兵批,判書朴周壽,參判李志淵病,參議洪祐燮入直進,參知李鎭華未肅拜,同副承旨李根友進。領府事單判府事李相璜,判府事單李羲甲,同知單張錫祿。
李根友啓曰,大司憲徐有榘,掌令徐有贊·李秉儀,持平韓文爀牌不進,執義金羽根,持平金漢益在外,監察茶時之意,敢啓。傳曰,知道。
以大司諫嚴燾,司諫韓益相,獻納金箕晩,正言趙得林,掌令徐有贊·李秉儀,持平韓文爀牌不進罷職傳旨,傳于李根友曰,只推。
以校理黃基安,副校理兪星煥·宋持養,副修撰李肯愚牌不進罷職傳旨,傳于趙琮鎭曰,只推。
以公忠監司洪羲瑾狀啓,八月朔所封早紅柿子及生松茸,限內不得封進,惶恐待罪事,傳于洪遠謨曰,勿待罪事,回諭。
趙琮鎭,以吏曹言啓曰,啓聖祠祭兼告由祭大祝,前正郞韓兢人塡差,而時無職名,令該曹口傳付軍職,何如?傳曰,允。
兵曹口傳政事,副司果韓兢人。
趙琮鎭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,校理黃基安,副校理兪星煥·宋持養,副修撰李肯愚,旣有只推之命,竝卽牌招察任,何如?傳曰,允。
以副校理兪星煥牌不進罷職傳旨,傳于趙琮鎭曰,只推。
以兼輔德李嘉愚,弼善朴宗休,兼文學成遂默牌不進罷職傳旨,傳于趙琮鎭曰,只推。
醫官南正吉書啓,臣敬奉下敎,馳往于中部寬仁坊大寺洞契右議政金履喬家,齎傳藥物,病症看審,則自十數日前,偶患背腫,形症漸益危篤,元氣隨以陷下,脈度浮數,轉側須人。藥則連用大補湯,而臣則旣伏承看病以來之命,故卽爲還來之意,詮次啓達。傳曰,不離看病。
李根友,以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,七匹到中路病留,五匹到津頭逃逸,三匹到本寺病留除,實納馬七十三匹,禾毛色別單書入之意,敢啓。傳曰,知道。
又以禁衛營言啓曰,本營千摠李義權,身病猝重,勢難察任,改差,何如?傳曰,允。
又以義禁府言啓曰,放逐罪人宋成龍·李寅溥·金敎根·金炳朝,鍾城府投畀罪人申允祿,興陽縣屛裔罪人韓植林,南海縣安置罪人金鏴,珍島郡安置罪人李永純,竝放送事承傳啓下矣。李寅溥·金敎根·金炳朝·韓植林·金鏴·李永純等,聲罪狼藉,臺啓方張,不得擧行,宋成龍放送,申允祿放送事,分付該道道臣之意,敢啓。傳曰,知道。
上在慶熙宮。停常參·經筵。
自開東至巳時,灑雨下雨,測雨器水深一寸三分。
夜自五更至初二日開東,灑雨下雨,測雨器水深二分。
李根友啓曰,來初五日,朝參日次矣,敢稟。傳曰,停。
又啓曰,大司憲鄭基善,掌令徐有贊·李秉儀,持平韓文爀未肅拜,執義金羽根,持平金漢益在外,監察茶時之意,敢啓。傳曰,知道。
朴岐壽啓曰,藥房三提調,持湯劑來待矣。傳曰,封入。
傳于趙琮鎭曰,禮房承旨,馳詣景慕宮,奉審摘奸以來。
趙琮鎭,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
洪遠謨,以兵曹言啓曰,卽接昌德宮入直衛將張錫祿牒報,則本宮內明禮門東邊中松一株,拔根顚仆云。依例斫去之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋施賞之意,敢啓。傳曰,知道。
又以御營廳言啓曰,本廳把摠李源奎,身病甚重,勢難察任,改差,何如?傳曰,允。
上在慶熙宮。停常參·經筵。
自開東至人定,灑雨下雨,測雨器水深三分。
自人定至初三日開東,灑雨下雨,測雨器水深三寸三分。
李根友啓曰,大司憲鄭基善,掌令徐有贊·李秉儀,持平韓文爀未肅拜,執義金羽根,持平金漢益在外,監察茶時之意,敢啓。傳曰,知道。
徐左輔啓曰,右副承旨李根友,今日不爲仕進,卽爲牌招,何如?傳曰,允。
朴岐壽啓曰,藥房三提調,持湯劑來待矣。傳曰,封入。
傳于趙琮鎭曰,禮房承旨,馳詣文廟,奉審摘奸以來。
趙琮鎭啓曰,卒右議政金履喬成服日,遣承旨致祭事,命下矣。何承旨進去乎?敢稟。傳曰,右副承旨進去。
傳于趙琮鎭曰,政官牌招開政。
傳于趙琮鎭曰,副司果洪秉箕,勿拘常格,近地守令,今日政作窠差送。
趙琮鎭啓曰,吏曹判書李止淵,參判朴晦壽,參議朴永元牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
趙琮鎭,以吏批言啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上,別單書入之意,敢啓。傳曰,知道。
又以吏曹言啓曰,溫陵令韓用鏶,以其身病,呈狀乞遞,改差,何如?傳曰,允。
有政。吏批,判書李止淵進,參判朴晦壽,參議朴永元牌招不進,右承旨趙琮鎭進。以宋持養爲兼司書,鄭元容爲刑曹判書,金箕殷爲判尹,趙秉鉉爲工曹參判,鄭東進爲司僕僉正,柳弘根爲溫陵令,任百秀爲獻陵直長,洪鍾應爲兵曹正郞,李嘉愚爲成川府使。兼養賢奉事單林亨洙。故學生柳疇錫贈童敎,孝行卓異贈職事承傳。
兵批,判書朴周壽進,參判李志淵病,參議洪祐燮入直進,參知李鎭華病,右副承旨李根友進。以宋冕載·李翊會爲知事,金弘根·柳相弼爲副摠管,張振一爲僉知,金宗彦爲五衛將,曺壽昌爲景福將,李爲訓鍊判官,李肯愚·李啓宇爲文兼,金翼源爲武兼,黃爲北評事,黃會淵爲西北僉使,李得樹爲造山萬戶。同知單吳得麟,護軍單李彦淳。
吏批,再政。以李景在爲兼輔德,李琇爲監察,洪秉箕爲連川縣監。進士韓秀運今超通政,侍從臣持平韓文爀父,加資事承傳。
兵批,再政。以張濟汲爲五衛將。同知單嚴性簡,副司果洪養默。
以吏曹參議朴永元再牌不進罷職傳旨,傳于趙琮鎭曰,只推。
傳于趙琮鎭曰,發遣吏郞,諸執事淸齋與否,摘奸以來。
以黃海監司金蘭淳狀啓,薦新蓮實減封延安府使鄭性愚,令攸司稟處,臣亦待罪事,傳于李根友曰,封進官推考,卿則勿待罪事,回諭。
趙琮鎭,以奎章閣言啓曰,檢校待敎金英淳父原任提學履喬喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以禮曹言啓曰,卽接黃海監司金蘭淳狀啓,則以爲,去七月令薦新蓮實,卽延安府南大池所産,而跨朔長霖,赤水漲滿,莖葉花顆,消融腐落,餘存無幾,僅以一斗五升封進,而限內不能準數封進,萬萬惶恐爲辭矣。莫重薦獻,減數封進,誠極未安,而在前如此之時,已有減數薦獻之例,今亦依前例,宗廟薦新蓮實一斗五升,今初三日薦進,何如?傳曰,允。
徐左輔,以戶曹言啓曰,昌慶宮殿閣改建吉日,令日官全啓煥推擇,則開基八月初二日申時爲吉云。以此日時擧行之意,敢啓。傳曰,知道。
李根友,以都摠府言啓曰,今日入直內三廳武兼禁軍及軍兵等,當爲中日習射技,而停朝市相値,不得設行之意,敢啓。傳曰,知道。
又以義禁府言啓曰,公忠監司洪羲瑾狀啓內,瑞山郡守李守益罪狀,令攸司稟處事,啓下矣。李守益時在任所云,依例發遣府羅將拿來,何如?傳曰,待待命拿囚。
領議政南公轍疏曰,伏以輔相之職,何時不重,而今時爲尤重。世道也國綱也,有百可憂,無一可恃,欲盡言之,則非造次之可旣,而最是今年水旱,爲災孔酷。觀於諸路之報牒,生者不得奠其居,死者不得安其藏,秋事今將判歉,民命亦旣近止,聞見極其愁慘,而默量京外之蓄積,枵然空虛,在卽之勢,急如燃眉,嗣後之策,茫無措手。當此之時,置相豈不難且愼哉,而今者重卜之命,忽及於無才無德癃病垂死之人,此與不置相等耳。且念天下事故,或出於耳目知慮之外,則殿下其將與大臣議之,百司之辦,理礙難擧,將就廟堂決之,自思旣往之蔑效,何能方來之可圖,抑以爲保無是憂耶?雖或有之,而姑令臣充位備員,以爲苟且挨過之道耶?如此則臣之狼狽,固不足言,而恐非國家之至計也。臣於日前史官之回,草草附奏,雖未暇悉暴,而一則廉防之所關,一則老病之難强,今復爲說,亦豈外此?臣自十餘年前,乞身於朝,章凡二十餘上,比之葉向高之乞歸十八疏,亦已多矣。負心欺人,有言無踐,終然爲似此貌樣,愛臣者爲之㦖惜,甚者唾罵。其㦖惜者,卽四方之見責不退,唾罵,如未及形諸文字之彈駁,所謂情勢,孰有大於此者乎?至於狗馬賤疾,歲痼而月加,自經前冬重症以後,氣力凜綴,精神昏眊,委席須人,鬼事日迫,而最苦脚力痿䕥,寸級尺階,末由陞降。故近日承候入侍,不得隨諸大臣後,如例上殿,此乃同朝之所共知也。中書令,不可一日不見天子,則世豈有不能登筵之大官乎?情勢雖如鐵限,猶可毁而冒出,老病之已成膏肓,非鞭策之所能起也。假使臣有論道救時之才,欲效古人盡瘁死已之義,其於力不從心何哉?噫,臣事我殿下三十餘年,雖其身體髮膚之微,如仰資於顧復,忝在股肱心膂之任,敢自私於便安,自以省躬甚明,量力已熟,有甚不得已者存,非敢外飾,自干上欺。倘蒙天地父母之仁,察其實狀,曲保終始,臣主俱榮,公私兩幸。如其不然,而曠日相持,始而要過分之恩禮,終則受慢命之誅罰,則一賤物之不能安意待盡命也奈何,而論以國體,虧損甚多。申望殿下,更加三思,亟解臣議政之任,仍令有司,議臣以當勘之重律,千萬幸甚。臣無任云云。答曰,省疏具悉卿懇。卿體國元老也。歷觀古今,寧有如此之時乎?卿試思之。無國則已矣,有國則有相,天地之常經。今也邦國不幸,端揆新逝,廟堂之空虛有日,而卿猶以伈伈然備例爲事,上下相持,然則今日朝廷,謂之有相可乎,謂之無相可乎?於是乎卿之去就,不待兩言而決矣。至於國勢之板蕩,民憂之澒洞,水旱之孔酷,有不暇言。卿其諒予言之亶出心腹,念事體之不可虛徐,卽日簉朝,以幸國事。仍傳于李根友曰,此批答,遣禮判傳諭于領議政,仍與偕來。
上在慶熙宮。停常參·經筵。
自開東至酉時,灑雨下雨,測雨器水深三寸五分。
進御加味四物湯,前方中黃芩減三分煎入事,榻前下敎。
李根友啓曰,大司憲鄭基善,掌令徐有贊·李秉儀,持平韓文爀未肅拜,執義金羽根,持平金漢益在外,監察茶時之意,敢啓。傳曰,知道。
朴岐壽啓曰,藥房三提調,持湯劑來待矣。傳曰,封入。
傳于趙琮鎭曰,禮房承旨,馳詣社稷,奉審摘奸以來。
李根友啓曰,臣根友卒右議政金履喬致祭進去,下直之意,敢啓。傳曰,知道。
徐左輔啓曰,假注書安潤蓍,身病猝重,勢難察任,今姑改差,何如?傳曰,允。
安潤蓍改差,代以鄭裕榮爲假注書。
傳于趙琮鎭曰,振威縣令,連川縣監,口傳相換。
趙琮鎭,以吏曹言啓曰,振威縣令,漣川縣監,口傳相換事,命下矣。振威縣令,係是五品窠,而洪秉箕未經一考,何以爲之?敢稟。傳曰,勿拘。
吏曹口傳政事,振威縣令李源達,漣川縣監洪秉箕相換。
趙琮鎭啓曰,卽者禮曹郞廳來言,明日宗廟·永寧殿·永禧殿秋奉審時,本曹判書當爲進參,而判書洪奭周,以領議政南公轍偕來事進,次堂例不得擧行云,何以爲之?敢稟。傳曰,次堂擧行。
禮曹判書洪奭周書啓,臣於本月初二日申時量,敬奉聖批,馳往傳諭于東部蓮花坊蓮池洞契議政府領議政南公轍所住處,則以爲,臣朝上辭本,瞻望宸極,顒俟兪音,卽者宗伯之臣,臨傳聖批,惓惓於國勢之板蕩,民憂之澒洞,誨之責之,十行諄複,臣雖疾病耄荒全無省覺,奉此王言,寧不悚惕?臣之情病,萬無可强之狀,纔已仰暴於疏辭,更有何他說之覼縷煩陳者耶?乞退而復進,恥有甚於愈彈愈起,而或怵畏嚴命,或夤緣事會,迫則斯出者,世亦有之,而至於篤老之病,奄奄垂盡,欲起還仆者,非藥餌之所可療,而鞭策之所可驅也。苟非然者,昨年何苦屢牘哀號,終蒙曲諒之恩乎?況比之昨年,年不加少,而病則益痼者乎?臣之去就,於此可以決矣,尙何言哉,尙何言哉?見今本症之外,重患暑感,數行搆草,亦無以自力,稍俟少間,收召精神,更當以文字仰籲,以速被誅罰爲期矣。正卿之臣,淹留陋止,尤增臣惶阨之端,亦望卽爲召還云矣。臣旣承偕來之命,姑爲仍留之意,敢啓。傳曰,昨批已罄底蘊,意謂卿犂然幡然,不俟終日,今見附奏,不覺失圖。卿則惟以衰老難强爲說,予則亦惟以務積勉回爲心,卿雖更疏,萬無他道,而以時則非言病拖久之日,何不念國事之不可恝視,予誠之不可遐棄,爲此邁邁之擧乎?望卿亟斷來章,爲予强起事,卿其更爲傳諭,期於卽日偕來。
趙琮鎭,以奎章閣言啓曰,原任提學金履喬喪成服日,依定式遣檢書官,致祭以來之意,敢啓。傳曰,知道。
徐左輔,以戶曹言啓曰,昌慶宮殿閣改建時,各色匠募,以通化門出入,而不可無禁飭之人,衛將中一人別省記入直,使之擧行之意,分付兵曹,何如?傳曰,允。
又以戶曹言啓曰,昌慶宮殿閣改建所入各樣材木,今方次次輸入,而宮闕所重,與外處有異,牌將中二人,別省記輪回入直,使之晨夜照管之意,分付兵曹,何如?傳曰,允。
洪遠謨,以兵曹言啓曰,卽接北二營入直千摠申性浩牒報,則興元門北邊墻垣一間許頹圮云。爲先令紫門監,以杻把子,堅實圍排,依例樹柵,卽速修築,而把守軍兵,北二營入直軍八名除出,限改築間嚴加守直之意,分付,何如?傳曰,允。
又以兵曹言啓曰,卽接北二營入直千摠申性浩牒報,則興元門北邊墻垣三間及傍近處一間合四間頹圮云。爲先令紫門監,以杻把子,堅實圍排,依例樹柵,卽速修築,而把守軍兵,北二營入直軍十五名除出,限改築間一體嚴加守直之意,分付,何如?傳曰,允。
又以御營廳言啓曰,因兵曹草記,本廳字內興元門北邊宮墻一問許頹圮處,北二營入直軍八名除出,哨官一員率領,限改築間輪回嚴加守直,而該入直軍餘數不多,宮墻外巡邏,難以分排出番,助番牙兵八名,依例添入警巡之意,敢啓。傳曰,知道。
又以御營廳言啓曰,因兵曹草記,本廳字內興元門北邊宮墻三間及傍近處一間,合四間頹圮處,北二營入直軍十五名除出,哨官一員率領,限改築間輪回嚴加守直,而該入直軍,餘數不多,宮墻外巡邏,難以分排,出番助番牙兵十五名,依例添入警巡之意,敢啓。傳曰,知道。
又以摠戎廳言啓曰,本營右部千摠李明植,身病甚重,勢難察任,改差,何如?傳曰,允。
上在慶熙宮。停常參·經筵。
進御加味四物湯停止事,榻前下敎。
洪遠謨啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
徐左輔啓曰,右副承旨李根友,今日不爲仕進,卽爲牌招,何如?傳曰,允。
洪遠謨啓曰,刑曹判書鄭元容,漢城判尹金箕殷,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,卽者司書洪羲錫,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭裕榮在外,代以徐珖輔爲假注書。
徐珖輔在外,代以李魯確爲假注書。
李魯確在外,代以朴皓壽爲假注書。
獻納金箕晩啓曰,臣姿性蒙愚,言議巽軟,淸朝耳目之任,初不近似,而納言除旨,忽下於千萬夢想之外,繼以召牌儼臨,義分是懼,雖不得不章皇出肅,而第臣於合啓中,有區區私義之不可聯參。從前如臣情地者,擧皆以此引避,輒蒙體諒,今臣難冒之私,旣無異同,聖朝敦倫之政,宜均恩施。適臣急患暑癨,蠢動末由,爲日稍多,今始來避,其在臺體,所失尤大。以此情踪,其何可一刻晏然於臺次乎?請命遞斥臣職。答曰,依啓。
李根友啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,李遠翊落點。
李根友啓曰,大司憲鄭基善,掌令徐有贊·李秉儀,持平韓文爀牌不進,執義金羽根,持平金漢益在外,監察茶時之意,敢啓。傳曰,知道。
以大司諫嚴燾,司諫韓益相,掌令徐有贊·李秉儀,持平韓文爀牌不進罷職傳旨,傳于李根友曰,只推。
以京畿監司李羲準狀啓,楊州等邑人物渰死事,傳于徐左輔曰,聞甚矜惻。元恤典外,別加顧助,如有生前身還布,竝蕩減事,廟堂措辭分付。
禮曹判書洪奭周書啓,臣於本月初三日申時量,敬奉聖諭,更爲傳諭于東部蓮花坊蓮池洞議政府領議政南公轍所住處,則以爲,臣於昨日附奏之後,聽卑之天,庶冀感動,伏地攢祝,又伏奉十行誨諭,如父詔迷,恩禮愈隆,威罰不下,今臣情地,可謂極狼狽而至憫阨矣。臣之決難復出之勢,以疏以奏,業已陳暴,尙又有餘說之可以仰復於聰聽者,而重添輪行感疾,夜又得暴泄,神氣昏䕥,不省四到,數行搆綴,亦難自力。故擬俟少間,更申號籲,而昨今所蒙恩諭,諄複懇惻之中,猶有督迫底意,是殆日月之明,有所未燭,雖以天地之大,不能無憾,蹙伏戰懼,惟願速被罪戾而已。正卿重臣,御命相守,陋地經宿,如添一病,尤增惶阨。乞卽召還,以安私分云矣。臣旣承偕來之命,姑爲仍留之意,敢啓。傳曰,知道。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以奎章閣言啓曰,景慕宮望廟摟,今秋大奉審,臣斗淳與本宮提調洪羲俊,進詣展奉,奉審無頉之意,敢啓。傳曰,知道。
又以弘文館言啓曰,副修撰成遂默,旣有只推之命,卽爲牌招察任,何如?傳曰,允。
又以弘文館言啓曰,新除授校理洪祐順,時在江華府,修撰姜必魯,時在慶尙道安東地。經筵入番事緊,請竝斯速乘馹上來事,下諭。答曰,依啓。
又以侍講院言啓曰,司書洪羲錫入直矣,以其親病,陳疏徑出,下番闕直,事甚未安。說書洪永圭受由在外,兼說書未差,兼司書宋持養,卽爲牌招入直,何如?傳曰,允。
以兼司書宋持養牌不進罷職傳旨,傳于洪遠謨曰,只推。
李根友,以兵曹言啓曰,卽接北二營入直千摠權思穆牒報,則武德門東邊墻垣一間許缺落云。爲先令紫門監,以杻把子,堅實圍排,依例樹柵,卽速修築,而把守軍兵,北二營入直軍八名除出,限改築間嚴加守直之意,分付,何如?傳曰,允。
又以御營廳言啓曰,因兵曹草記,本廳字內武德門東邊宮墻一間許缺落處,北二營入直軍八名除出,哨官一員率領,限改築間輪回嚴加守直,而該入直軍,餘數不多,宮墻外巡邏,無以分排,出番助番牙兵八名,依例添入警巡之意,敢啓。傳曰,知道。
又以兵曹言啓曰,卽接東道參軍姜集牒報,則御營廳所授肅靖門東邊第五城廊近處體城一間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內肅靖門東邊第五城廊近處體城一間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而本牙兵十五名,懸錄牙名五名,將官率領,限改築間,輪回嚴加把守之意,敢啓。傳曰,知道。
司書洪羲錫疏曰,伏以臣之偏母年近七耋,素嬰貞痼之疾,恒在沈淹之中,暫或離捨,一念洞洞,而卽接家信,則近因暑氣淋濕,重添泄痢,宿症從以闖肆,眞元益就凜綴,食飮全阻,不省四到,促臣歸視,家僮踵至。臣本終鮮,看護無人,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂矜諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
藥房都提調鄭晩錫,提調趙寅永,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪遠謨啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政南公轍未肅拜,左議政·右議政未差,不得來會云矣,敢啓。傳曰,知道。
朴岐壽啓曰,藥房三提調,持湯劑來待矣。傳曰,封入。
洪遠謨啓曰,行都承旨朴岐壽藥院進,行左承旨徐左輔不爲仕進,右承旨趙琮鎭式暇,右副承旨李根友陳疏徑出,同副承旨趙秉玖在外,院中只有臣一人,伴直無人。行左承旨徐左輔,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨朴岐壽藥院進,行左承旨徐左輔牌不進,右承旨趙琮鎭式暇,右副承旨李根友受由,同副承旨趙秉玖在外,院中只有臣一人,伴直無人。行左承旨徐左輔,所當更爲牌招,而拘於廳規,不得請牌,何以爲之?敢稟。傳曰,受由·在外,竝許遞,前望單子入之,待下批,牌招察任。
承旨前望單子入之,金裕憲·李景在落點。
李景在啓曰,大司憲鄭基善,掌令徐有贊·李秉儀,持平韓文爀牌不進,執義金羽根,持平金漢益在外,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀,持乎韓文爀牌不進罷職傳旨,傳于李景在曰,只推。
以左副承旨金裕憲牌不進罷職傳旨,傳于李景在曰,只推。
洪遠謨,以侍講院言啓曰,下番連日闕直,事甚未安。兼司書宋持養,旣有只推之命,卽爲牌招入直,何如?傳曰,允。
又以禮曹言啓曰,太廟展謁,每以春秋,定式取稟矣。今秋展謁吉日,以何間推擇乎?敢稟。傳曰,望前擇入。
又以禮曹言啓曰,景慕宮展謁,每以孟春·孟秋,定式取稟矣。今秋展謁吉日,以何間推擇乎?敢稟。傳曰,太廟展謁日,同爲擇入。
又以禮曹言啓曰,以太廟展謁取稟草記,傳曰,望前擇入,以景慕宮展謁取稟草記,傳曰,太廟展謁日,同爲擇入事,命下矣。展謁吉日,令日官朴周煥推擇,則今八月望前,連値齋日與拘忌,推十六日爲吉云。何以爲之乎?敢稟。傳曰,旬前更爲擇入。
又以禮曹言啓曰,以宗廟·景慕宮展謁擇日取稟草記,傳曰,旬前更爲擇入事,命下矣。展謁吉日,令日官朴周煥,更爲推擇,則今八月旬前,連値拘忌,惟初十日爲吉云,而聖節望闕禮兼行習儀相値,何以爲之乎?敢稟。傳曰,以初十日爲之。
李景在,以兵曹言啓曰,今八月初十日,大駕詣宗廟展謁,仍詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍五哨爲先廂,訓將率領,訓局步軍五哨,摠使率領爲後廂,禁軍,與入直二番爲之,御將率該廳標下軍及四營馬步軍留陣,留營置之,可也。
領議政南公轍疏曰,伏以君之於臣,以嚴爲主,以分義爲重。然欲以情達,則得盡其辭,而不嫌瀆焉,或以恩結,故凡有所願者,皆得遂焉,相須相悉,理宜如此。臣今以疏以奏,屢上苦懇,而誠淺辭拙,尙未感尊,俯仰跼蹐,此何人斯?臣伏讀日前批旨,若曰有國則有相,又曰今日朝廷,謂之有相可乎,謂之無相可乎,聖敎至當,而臣因此而敢有仰復者。以臣而充位備員,謂之有相,曷若改卜賢德,使板蕩之國勢,澒洞之民憂,有以濟艱乎?顧今老成宿德之已試有效者,自有其人,卿列之濟濟衆多,無如近日之盛。如欲得燮理陰陽格君正事者,雖未可易言,而優於才識,鍊於事務,年力强幹,足爲救時之相者,如欲求之,則不患無人。知臣莫如,惟簡在心,此在殿下一轉移間事耳。且端揆新逝,廟堂益復孤單,前亦無似此之時。官不必備,惟其人,其難其愼,經訓有之。竊認聖意,在於難愼而不必備,而旣不能旁求巖野,爰立作相,則勢將以位著諸彦,擇其賢材而序陞之,於此一向持疑,未有決斷,則其爲苟艱愈甚,而終有何益哉?臣於頃疏,欲陳此衷懇,急於情病之呼籲,未及畢辭,而當今之務,莫先於此。伏願深加三思,不以人廢言焉。臣年老癃病,百症交攻之中,最是精神昏瞀,脚力䕥苶,已成廢棄,一日居職,瘝曠僨誤,其勢必至。且伏聞時御視事之所,距閤門稍遠,而間多層階高級,以臣病脚蹩躠,萬無自力陞降之勢。一月六對,近雖廢閣,若有緊急稟覆,則時或爲一二對,而臣則無登筵之望。又如不幸而諸路告歉,有賙賑之義,則廟務之繁氄,非常時之可比,以臣精力之前後忘失昏聵不省,將何以應接萬一乎?此二者,雖欲臥閤署簿,而不可得也。擔輿赴朝,而不可得也,人臣辭職,多以病爲言,便作例套,而今臣之言,實情也實狀也。無一毫之假飾,以自犯於自欺而欺君,天地鬼神,臨之在上,列之在傍,臣焉敢誣也?情隘勢蹙,如窮無歸,齋沐治疏,復干崇嚴。伏乞殿下,矜之憐之,亟許卸免,以垂終始之澤。仍將臣慢拒瀆擾之罪,重行誅罰,臣當銜恩知辜,雖死之日,猶生之年也。臣無任云云。答曰,省疏具悉卿懇。蚤夜側席,庶冀不遐,巽牘又至,憮然者良久,還切慨然。卿雖聽予藐藐,予則斷斷不捨,天地之間,義無所逃。假使卿已在休致之中,予爲國事而煩卿共理,則以卿匪躬之節,固將他不暇顧,起而膺命。況今卿無必辭之義,予有必致之心,而只以衰病二字,作爲拒人之資,是豈平日所望於卿者乎?輔相之職,初非筋力奔走之可言,而宿德也熟路也,臥閤論道,於卿何有?畢竟成就,自有其時,事定之後,諒不食言。卿須體予至意,勿復固辭,卽日出膺,以副如渴之誠。仍傳于洪遠謨曰,此批答,使偕來重臣,傳諭于領議政,卽爲偕來。
右副承旨李根友疏曰,伏以臣之老母多日患泄之餘,手足浮高,委頓床笫,轉側須人,實難離側,而番次苟艱,黽勉就直矣。卽接家信,則諸症添劇,食飮全閣,不省四到,促臣歸視,家僮踵至。臣本終鮮,看護無人,自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,因治臣擅離之罪,以肅朝綱焉。臣無任云云。省疏具悉。爾其勿辭救護。
壬辰八月初五日辰時,上御祥暉堂。藥房入診入侍時,都提調鄭晩錫,提調趙寅永,副提調朴岐壽,假注書李貞夏,記注官卓雲翰·李東韻,檢校待敎李肯愚以次進伏,醫官玄在德·李亨基·金景球·卞文燮,進伏楹外訖。上曰,史官分左右。晩錫進前奏曰,雨水少霽,涼意稍生,聖體,若何?上曰,一樣矣。晩錫曰,癮疹今已消瘢,而搔痒之症,何如?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿·宮氣候一樣矣。晩錫曰,湯劑今方繼進,醫官入診,何如?上曰,唯。晩錫曰,脈候謹當詳診,而症候諸節,詳細下敎,然後湯劑將爲議定矣。上曰,醫官二人入診。醫官在德·亨基以次診候訖,退伏楹外奏曰,脈候左右三部調均矣。晩錫曰,繼進湯劑,退與諸醫官,爛漫議定更稟矣。進御加減六和陽,自今日一貼式限三貼煎入事。出榻敎上曰,就座。仍命退,諸臣以次退出。
上在慶熙宮。停常參·經筵。
趙琮鎭啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,左副承旨金裕憲,今日不爲仕進,卽爲牌招,何如?傳曰,允。
朴岐壽啓曰,藥房三提調,持湯劑來待矣。傳曰,封入。
趙琮鎭啓曰,卽者吏曹郞廳來言,振威縣令洪秉箕,當爲署經,而兩司不備,不得署經云。除在外·未署經外,未肅拜人員,竝卽牌招,以爲署經之地,何如?傳曰,允。
又啓曰,行都承旨朴岐壽藥院進,行左承旨徐左輔不爲仕進,左副承旨金裕憲牌不進,右副承旨李景在內閣進,同副承旨洪遠謨式暇,院中只有臣一人,伴直無人。右副承旨李景在,卽爲牌招,何如?傳曰,允。
以左副承旨金裕憲牌不進罷職傳旨,傳于趙踪鎭曰,只推。
趙琮鎭啓曰,行都承旨朴岐壽藥院進,行左承旨徐左輔,左副承旨金裕憲不爲仕進,右副承旨李景在內閣進,同副承旨洪遠謨式暇出去,院中只有臣一人,伴直無人。左副承旨金裕憲,旣有只推之命,更爲牌招,何如?傳曰,允。
又啓曰,行都承旨朴岐壽藥院進,行左承旨徐左輔不爲仕進,左副承旨金裕憲家在城外,右副承旨李景在牌不進,同副承旨洪遠謨式暇,院中只有臣一人,伴直無人。行左承旨徐左輔,所當牌招,而拘於廳規,不得請牌,何以爲之?敢稟。傳曰,牌招。
傳于趙琮鎭曰,昨批之後,達夜耿耿,側聽者久,而竝與信息而寂然,卿眞欲棄予乎?予小子自知誠意淺薄,不足有槪於雅度。然見今國事罔涯,憂虞溢目,廟堂空虛,主管無人,而卿日以辭巽爲事,越視而坐,獨不念古人追先報今之義乎?人有恒言,必曰世好,卿果是誰家之人,而先朝所以禮遇於卿者,又何如也,則君臣之義姑捨,今日朝廷,孰有過於卿與予之世好者乎?然則予之必欲致卿者,卽出於天理人情之所當然,卿之恝然於予,不爲之動念者,恐於道理上說不去矣。卿豈忍爲此?先君之思,以勗寡人者,爲卿誦之,卿其諒之,卿其諒之。如是披告,而若復一向逡巡,不卽出膺,是卿待予甚薄也,予亦豈無繼此而可爲之道乎?申望諒之,卽起簉朝事,卿其更爲傳諭于領議政,仍爲偕來。
趙琮鎭啓曰,卽者義禁府都事來言,領議政南公轍,今方待命於金吾門外云。係是大臣去就,敢啓。傳曰,知道。
禮曹判書洪奭周書啓,臣於本月初六日申時量,敬奉聖諭,更爲傳諭于東部蓮花坊蓮池洞契議政府領議政南公轍所住處,則以爲,臣昨承疏批之後,衷情惶懍抑塞,未敢復有附奏,席藁私次,惟誅罰是俟。又伏奉別諭下者,首尾屢百餘言,諄複懇摯,上以念先朝之禮遇,下以及臣家之先故,勉之以追先報今,諭之以世好,是誠頑可以動木石,冥可以孚豚魚。臣雖疾病昏闇,無所省覺,一段秉彝之性,尙有不泯者,讀之未半,不覺聲淚之交逬,而目下病情,萬無出而膺命之望,此殆臣命卒之秋也。且於辭敎之中,連有萬萬不敢承聞者,方寸轉益震剝,方欲泥首胥命云矣。臣旣承偕來之命,仍爲隨往之意,敢啓。傳曰,俄者敦諭中云云,非出於敬禮之不足。今日國事之茫蒼,譬如中流失楫,望人馳救,而卿自視若尋常,頓無濡手沾足之意,予安得不大聲疾呼,必欲其奔赴乎?然卿以此作爲難安之端,至有胥命之擧,卿若卽爲出膺,予亦何難於還收乎?卿須諒悉此意,予方明燭以俟事,卿其更爲傳諭,卽爲偕入。
趙琮鎭啓曰,卽者議政府錄事來言,領議政南公轍以爲,伏奉敦諭下者,荐有不敢承聞之敎,衷情震剝,不得偃處私次,走伏金吾門外,恭俟鈇鉞之誅云矣,敢啓。傳曰,知道。
又啓曰,大司憲鄭基善,掌令徐有贊·李秉儀牌不進,執義金羽根,持平金漢益在外,韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于趙琮鎭曰,只推。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于趙琮鎭曰,只推。
以左副承旨金裕憲再牌不進罷職傳旨,傳于趙琮鎭曰,只推。
以右副承旨李景在牌不進罷職傳旨,傳于趙琮鎭曰,只推。
以京畿監司李羲準狀啓,驪州等邑民家漂頹·人物渰壓事,傳于趙琮鎭曰,觀此狀辭,極爲矜惻。元恤典外,別加顧助,俾卽依舊奠接,無一人失所之弊,而渰壓死人,如有生前身還布,竝蕩減事,令廟堂措辭關飭,可也。
以全羅監司李奎鉉狀啓,全州等邑民家漂頹·人物渰壓事,傳于趙琮鎭曰,水災之患,無道不然,而豈意湖南,若是徧酷乎?尤極驚慘。漂頹戶則元恤典外,別加顧助,俾卽結構奠接,無一人捿遑失所之歎,而渰壓死人,如有生前身還布,竝蕩減,未拯屍身人,期於搜拯事,令廟堂一體措辭分付。
趙琮鎭,以弘文館言啓曰,校理洪祐順,自鄕上來云,卽爲牌招,何如?傳曰,允。
又以禮曹言啓曰,卽接顯陵參奉所報,則今番雨後,本陵王后陵上曲墻北邊一間許,向外頹落云矣。向外頹落,與內面有異,慰安奉審之節,依前例不爲磨鍊,改築之役,卽爲擇日擧行,何如?傳曰,允。
上在慶熙宮。停常參·經筵。
夜自二更至初八日開東,灑雨,測雨器水深二寸一分。
金裕憲啓曰,來十一日,朝參日次矣,敢稟。傳曰,停。
趙琮鎭啓曰,來十一日,輪對日次矣,敢稟。傳曰,當次人受點,後日次來待。
金裕憲啓曰,合辭許久關啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,守令署經事,命下矣。大司諫嚴燾,司諫韓益相,獻納李遠翊,掌令徐有贊·李秉儀,旣有只推之命,與大司憲鄭基善,一體牌招,以爲署經之地,何如?傳曰,允。
趙琮鎭啓曰,同副承旨洪遠謨,今日不爲仕進,卽爲牌招,何如?傳曰,允。
朴岐壽啓曰,藥房都提調·副提調,持蕩劑來待矣。傳曰,封入。
禮曹判書洪奭周書啓,臣於本月初七日丑時量,敬奉聖諭,更爲傳諭于金吾門外議政府領議政南公轍胥命處,則以爲,臣情隘勢蹙,歸身司敗,伏地俟勘。夜半承敷心之敎,十行辭旨,愈益懇摯,至以卿若出膺,何難還收爲敎,從古人臣之得此於君父者,爲幾人?雙擎莊誦,感極以涕,而顧今疾病實狀,萬萬無强策膺命之路。進退維谷,如窮無歸,到此惟願遄被金木之誅,以贖孤恩不忠之罪云矣。臣旣承偕來之命,姑爲仍留之意,敢啓。傳曰,知道。
傳于趙琮鎭曰,予之誠禮淺薄,不能感孚,使元老大臣,經宿於荒陋之地,慙歎何言?昨已云云,將躬迎矣。該房知悉。
傳于趙琮鎭曰,今聞領相將出肅云,爲國事不勝萬幸。昨日敦諭中,是卿以下七字及俄下傳敎,竝還收,以安大臣之心。
傳于趙琮鎭曰,領議政入侍。
金裕憲啓曰,卽者義禁府都事來言,時囚無得過三日滯囚,曾有定式矣。時囚罪人李敏會·金瑩綬等,當爲捧供,而判義禁金在昌未肅拜,知義禁李勉昇,同義禁李瀅夏在外,只有同義禁金熙華一員,不得備員開坐云。判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰大司憲鄭基善,掌令徐有贊·李秉儀牌不進,執義金羽根,持平金漢益在外,韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于金裕憲曰,只推。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于金裕憲曰,只推。
金裕憲啓曰,守令署經事,命下矣。大司諫嚴燾,司諫韓益相,獻納李遠翊,掌令徐有贊·李秉儀,旣有只推之命,與大司憲鄭基善,一體更爲牌招,何如?傳曰,允。
以同副承旨洪遠謨牌不進罷職傳旨,傳于金裕憲曰,只推。
傳于趙琮鎭曰,發遣吏郞,諸執事淸齋與否,摘奸以來。
義禁府啓目,會寧前府使尹載鍵原情云云。問目內辭緣,泛稱遲晩,所當請〈刑〉是白乎矣,曾經閫帥勿爲請刑,載在大典通編,議處,何如?判付啓依允。又啓目,洪州牧使李敏會,公忠水虞候金瑩綬等原情云云。傳旨內辭緣,泛稱遲晩,所當請刑是白乎矣,李敏會段,曾經侍從,金瑩綬段,曾經摠府郞,勿爲請刑,載在大典通編,竝只議處,何如?判付啓依允。
壬辰八月初七日申時,上御興政堂。領議政入侍時,右承旨趙琮鎭,假注書朴皓壽,記注官金熙逌·卓雲翰,領議政南公轍以次進伏訖。上曰,史官分左右。公轍進前奏曰,邇來晨夕雖涼,午炎尙肆,聖體,若何?上曰,一樣矣。水刺之節,何如?上曰,一樣矣。中宮殿氣候,何如?上曰,一樣矣。公轍曰,近來潦炎中,世孫宮氣候,何如?上曰,一樣矣。近自藥院聞之,則症候快復常度云,伏不勝慶幸萬萬。公轍曰,臣之情病,不可冒出之狀,已悉於疏本及附奏,聖明必已下燭,臣不敢架疊仰陳,而顧臣情病,豈有復入中書之望耶?乞退求進,爲莫嚴之情勢,而我殿下必欲致臣,恩禮隆重。至於昨日所蒙敦諭,上以念先朝之禮遇,下以及臣家之先故,字字懇摯,七字不敢承聞之敎,與躬迎之擧,竝命收還,從古人臣,得此於君父者,爲幾人?臣於是他不暇顧,擔舁入肅,而篤老垂盡之病,實無視事制艱之望,言念板蕩之國勢,澒洞之民憂,萬萬罔措矣。顧今老成宿德之已試有效者有之,濟濟卿列,足了一代之事者,應多其人,而廊廟之孤單,在前亦無似此之時,鼎席之具備,實爲當今之急務。此皆殿下從前任使之臣,不以夢卜,惟簡在心,此在一轉移間事耳,敢此附陳。如臣之老病昏聵,不能事事者,伏望亟賜斥退,改卜賢德,以幸公私,千萬顒祝。上曰,予之致卿,元老也宿德也,而衰境賢勞,亦甚可悶,備員之請,從當有商量者矣。出擧條公轍曰,頃日移御動駕時,世孫宮隨詣,臣於路左,瞻望睿表,岐嶷天成,誠此宗社臣民之福,而得聞百官萬姓相顧而言,則擧皆欣忭蹈舞,群情大可見矣。雖有堯·舜之資質,不加學問之工,則德性無以成就。向者諸大臣所奏之語,甚好矣。今則涼生不遠,擇吉行賓僚相見之禮,鎭日開講,毋少間斷,一依祖宗朝敎導故事,不以文具,不以虛禮,亦無以姑息之愛,弛其敎焉。今日悠悠萬事,莫大於此,莫急於此,而早諭敎與親賢士大夫時多,此實萬世不易之正論也。臣敢以是獻之,伏望深加留意,不以人廢言焉。上曰,世孫講學事,向來諸大臣,亦以仰請,而卿又惓惓於早論之方,尤庸感歎。待日氣快凉,相見禮及開講,竝爲下敎矣。出擧條公轍曰,臣旣不以見職自居,凡於廟務,何敢贅陳,而此則竊有所懷,又念失今不言,將有後時之歎,而適借方寸之地,敢此仰達矣。顧今諸路,備無互極,秋事今幾判歉,民生將塡溝壑,而默量京外蓄儲,接濟無策,臣於頃疏,亦略陳此意矣。備荒之以豫爲貴,而前旣不能豫備,今又不節,則民將盡饑而死,爲人上者,其將立視而莫之救歟?東闕役事,雖不可不爲,而此時異於他時,君臣上下,惟當如傷視民,若在漏船之中,搶攘之際,以豫以節,汲汲如不及。且古昔人君之遇災修省,多以罷營造惜經費爲先。東闕之役,雖已始,姑令停罷,待年事稍登之時,亦爲未晩。以此意,分付有司之臣,何如?上曰,營建事,雖非汗漫之役,卿言如此,亦當停撤,以待年豐,可也。出擧條公轍曰,臣因東闕停役事,以節用愛民之意,仰達矣。成周法制,以冢宰領府庫之財,有司均節其出入,非人主私用之財也。近因內帑財力不足,多以戶·惠廳經費移送,各營門則錢木本自不敷,而此皆將士支放之需,此亦自內司,時或引用云,此甚不可。且今番貴主喪葬,自有應賜禮葬之磨鍊,而戶·惠廳,各營門錢財,亦有移送云。未知傳聞之信否,而臣聞祖宗朝定制,以內帑之財,出給府庫·營門,以補國計與兵民之食,未聞自內司移用,無有限節也。況當水旱饑饉之時,一粒米一分錢,皆不可濫用者乎?在昔盛時,若有此事,則有司防啓,論思言責之地,必有言之者,而今則寥寥無聞。臣又有懷不陳,則今人耳目,將不知有此箇事理此箇議論,故不敢有隱於聰聽。伏望繼自今,深加聖念,嚴飭內司,俾毋敢濫呈手本,若於事理,甚係未便者,令各該司,看詳防啓,何如?上曰,近日經費及營儲之移送,出於萬不獲已,而卿之所陳,合於經訓,敢不體念?出擧條上曰,大臣就座。仍命退,諸臣以次退出。
上在慶熙宮。停常參·經筵。
自開東至申時,灑雨下雨,測雨器水深八分。
夜自五更至初九日開東,灑雨下雨,測雨器水深三分。
金裕憲啓曰,大司憲鄭基善未肅拜,執義金羽根,持平金漢益在外,掌令徐有贊·李秉儀傳旨未下,持平韓文爀未署經,監察茶時之意,敢啓。傳曰,知道。
傳于趙琮鎭曰,禮房承旨,與同副承旨,分詣宗廟受香諸處,奉審摘奸以來。
金裕憲啓曰,左邊捕盜大將李鐵求,以禁衛中軍,南壇淸道事,今方出去矣。所佩命召及大將牌·傳令牌,何以爲之,而捕將重任,不可一刻暫曠。在前如此之時,有他邊大將兼察之例,何以爲之?敢稟。傳曰,仍佩往來,他邊大將兼察。
又啓曰,左邊捕盜大將,以他邊大將兼察事,命下矣。兼察左邊捕盜大將李升權,卽爲牌招聽傳敎,何如?傳曰,允。
傳于趙琮鎭曰,宗廟·景慕宮秋展謁,念後更擇以入。
以大司諫嚴燾,司諫韓益相,獻納李遠翊,掌令徐有贊·李秉儀再牌不進罷職傳旨,傳于金裕憲曰,只推。
金裕憲啓曰,守令署經事,命下矣。大司諫嚴燾,司諫韓益相,獻納李遠翊,掌令徐有贊·李秉儀,旣有只推之命,與大司憲鄭基善,一體牌招,以爲署經之地,何如?傳曰,允。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于金裕憲曰,只推。
金裕憲啓曰,守令署經事,命下矣。大司諫嚴燾,司諫韓益相,獻納李遠翊,掌令徐有贊·李秉儀,旣有只推之命,與大司憲鄭基善,竝更牌招,以爲署經之地,何如?傳曰,允。如有違牌,勿爲呼望。
以咸鏡監司朴宗薰狀啓,吉州牧使白殷鎭父病危篤,勢難察任,不得已罷黜事,傳于洪遠謨曰,令該曹口傳差出,催促下送。
以公忠監司洪羲瑾狀啓,公忠等邑民家頹壓·人命渰死事,傳于洪遠謨曰,漂頹之數,若是夥多,極爲慘然。恤典卽速題給,奠接之方,另加董飭,俾無失所渙散之弊事,廟堂關飭分付。渰死人,生前如有還布者,蠲蕩事,一體分付。
右承旨趙琮鎭書啓,臣承命馳詣南壇壇上,神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇壇上,神位板奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位板後,復命之意,敢啓。傳曰,知道。
洪遠謨,以侍講院言啓曰,下番兼司書宋持養入直矣,以宗廟報謝祭祭官,纔已受香出去,下番闕直,事甚未安。說書洪永奎受由在外,司書洪羲錫由限已過,卽爲牌招入直,何如?傳曰,允。
又以禮曹言啓曰,傳曰,宗廟·景慕宮秋展謁,念後更擇以入事,命下矣。令日官朴周煥,更爲推擇,則今八月二十七日爲吉云,以此日定行乎?敢稟。傳曰,以此日爲之。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,卽接北二營入直千摠徐翯淳牒報,則興元門北邊墻垣一間半缺落云。爲先令紫門監,以杻杷子,堅實圍排,依例樹柵,卽速修築,而把守軍兵,北二營入直軍八名除出,限改築間嚴加守直之意,分付,何如?傳曰,允。
又以御營廳言啓曰,因兵曹草記,本廳字內興元門北邊宮墻一間半缺落處,北營入直軍八名除出,哨官一員率領,限改築間輪回嚴加守直,而該入直軍,餘數不多,宮墻外巡邏,無以分排,出番助番牙兵八名,依例添入警巡之意,敢啓。傳曰,知道。
義禁府啓目粘連啓下是白有亦,向前李敏會·金瑩綬等亦,彼人輩奏文禮物,不能以事體防遏,捧授洞任,極爲顚錯是白如乎,蓋其自初失於盤詰之罪,合施原律。竝只以此照律,何如?判付啓依允。又啓目粘連啓下是白有亦,向前尹載鍵亦,莫重之地,有此失火,而殿牌作變,未得移捧,萬萬驚悚,溯考法文,旣無本律,只有殿牌作變邑守令勿罷之定式是白乎矣,其不能察飭之罪,終不可仍置。以此照律,何如?判付啓依允。
上在慶熙宮。停常參·經筵。
自開東至酉時,灑雨下雨,測雨器水深三分。
自人定至初十日開東,灑雨下雨,測雨器水深九分。
趙琮鎭啓曰,明日聖節望闕禮,依例爲之之意,敢啓。傳曰,知道。
傳于趙琮鎭曰,禮房承旨,馳詣文廟,奉審摘奸以來。
吏曹口傳政事,以申性浩爲吉州牧使。
大司諫嚴燾,司諫韓益相,掌令徐有贊·李秉儀,獻納李遠翊,修撰任百經等啓曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼。固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案。令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後,用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以籍口,詡之以闡明,稱之如對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。
大司諫嚴燾,司諫韓益相,掌令徐有贊·李秉儀,獻納李遠翊等啓曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其淸節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之兇,究其本則能賊也。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡。而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案。旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲。見者骨寒,聞者膽掉,實是窮天地亘古今所未聞所未有者也,此豈渠一人之所作爲,一時之所做出?和同之類,必有其人。黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律。夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故。其凶言逆謀,傳襲有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此。而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺磨一賤女,則決非渠所可獨辦者也。是必其父,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。噫嘻痛矣。明謙之凶謀逆節,寔是亘萬古所無之賊也。身爲閫帥,四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而六字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,七字刀割鉤覈之路,惟在此賊之盤問,而不可究覈,不捧結案,遽爾用刑,只施應坐,而藉産之典,雖巳擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀?假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語。究其逆節,實有浮於麟·亮,而鯨鯢之戮未加,魑魅之形先滅。雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。八行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羗胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥藉之典。噫嘻痛矣。國榮·陽澤之通天罪惡,萬戮猶輊,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉一疏,包凶蓄禍,暗售梟獍之腸,都人尹姞等句語,排布陰譎,曲堗徒薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆。而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今,至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國。梟首獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難敷,罄竹難書,而以渠地處,不念報效之道,徒懷凶譎之腸。始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不知生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣。平生伎倆,專在於凶國而讐君,晝霄營爲,亦出於戕人而害物。好惡所到,忠逆立判,利勢所在,逋逃咸萃。附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏綱之魚者,蓋綠其凶熖雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私狎之客,托身於榮賊之家,而備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且㦧乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣。其禍極矣,若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿而助成者鍾秀也,雖發於敬·觀而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則半行刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言煽動人心之計,而十一字刀割十三日至凶之說,與鍾一一而二二而一。似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文。七字刀割欲輸軍糧,則轉到南陽,凡爲群凶之指使,率皆挺身而樂赴。十字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥藉之典。今番逆獄之至凶至㦧,實是亘古之所罕,鍾·振諸賊,雖以伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞠招而就拿,則枝上之枝,種下之種,可以畢究。矧又鍾萬之猝斃,添一疑端,鞫治未竟,竝加酌處,獄體疎虞,輿憤轉激。請永喆,更爲設鞫嚴問,期於得情,快正典刑。噫嘻痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏彼聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今。攘臂弩眠,罔非戾氣,柱腹撐腸,都是禍心,至於甲戌之冬,肆發至凶至㦧罔測不道之說而極矣。當上下焦遑之日,渠乃㦧懷異圖,綢繆於金基厚,蹤跡陰祕,情節叵測,而至於今日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先彼鬼誅,生前失刑,已極痛惋,死後當律,不容少緩。至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未施,鬼誅先加,神人之憤,容有極哉。請黑山島物故罪人肇源諸子,亟施散配之典,金基厚,亟施追奪官爵之典。噫嘻痛矣。金基敍之罪,可勝誅哉?千妖萬惡,咸萃一身。自在韋布,作凶徒之奇貨,及占倖第,爲權門而輻輳,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,㦧懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍,亟令王府,設鞫得情,夬正典刑。噫嘻,宜學以卑微之流,賦㦧慝之性,行己則巧佞,而善爲狐媚,發跡之陰邪,而養成虺毒。屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽載上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,翊書九以名疏,則裕賊之亂逆情節,書九爲之前茅,宜學爲之後殿,一串貫來首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。魯敬之罪,可勝誅哉?貪鄙之性,常患得失,麤濫之習,全無忌憚。躐躋崇顯而躁進不已,兜攬要膴而惟利是趨,倚姪壻而作爲聲勢,締權奸而專事謟附,宴席稠會之中,肆發悖說。其所謂生死不得,抑情仕官之數十年云者,意出乞憐,罪關無將。數十年之間,是果何等時,而渠以何故,求生不得,求死不得,抑其本情,强爲仕官耶?徐有圭訟冤之辭,卽肇源已著之案,則爲今日臣子者,固當明目張瞻,聲罪致討,而身爲禁堂,曲意掩護者,已是無嚴之極,而尤有所萬萬痛惋者。粵在己卯之夏,揀選名門,爰定大禮,一國臣民,莫不慶祝,而渠獨何心,大懷不滿,倡爲凶言,全襲裕賊之餘套?傳說已播,輿憤愈激,到今追惟,毛骨俱竦。論其負犯,萬戮猶輕,王章尙稽,偃息自如,其可曰國有常刑乎?此不可晷刻容貸,豈可荐棘而止乎?請荐棘罪人魯敬,設鞫得情,夬正典刑。噫嘻痛矣。亂臣賊子之凶國禍家,從古何限,而豈有如李鶴秀之至奸絶㦧者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡。狡黠狠腹,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊立幟,凶圖逆節,所由來者久矣。特以門戶之爀舃,資歷之華膴,始也睿念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲切,干犯則莫重莫嚴之地也,排布則至凶至慘之謀也。幸賴睿鑑孔昭,莫售惎搆,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,瑣瑣之婭,蛇盤蚓結,齪齪之徒,蠅營蝨附,㦧慝之狀,天地〈之〉所不容,叵測之情,國人皆曰可殺。執跡而誅心,沿流而溯源,則魯敬無將不道,表裏和應,腸肚糾結,根柢於凶徒,偎儡於醜類,是可忍也,孰不可忍也?苟究巨憝,渠實爲首。國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。
掌令徐有贊·李秉儀等啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,灒蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露。聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,〈潛〉售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案。譸張傾陷,情狀難掩,誣上惑下,無所不至,噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨。苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆〈然〉誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟今王府,設鞫嚴問,快正典刑。噫嘻痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重。全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其員犯至重,酌處反輕。悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授執義金羽根,時在公忠道木川地,持平金漢益,時在全羅道南原地,請竝斯速乘馹上來事,下諭。
大司諫嚴燾,司諫韓益相,獻納李遠翊等啓曰,罪人克觀,以妖任之同氣,凶謀逆節,爛漫同慘,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終〈未究〉覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露。聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微〈之〉類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸?渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在。三罪竝發,賢關之聲討又嚴,今不須更事贅陳,而蓋其醞釀如〈此〉,跳踉〈如此〉,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是末就鞫之奎·坤也。設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,般覈得情,夬伸典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥。而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計。已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻痛矣。尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利。出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯。至若爲人所不忍爲等句語,恣意說去,極其陰慘,此豈今日臣子,所可萌心發口,肆然登徹於殿下之庭哉?惟我孝明邸下四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎。何幸批諭鄭重,辭旨懇惻,燭幽明如日月,戢姦嚴如鈇鉞,人彝賴而不泯,君綱恃而不墜。臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重。此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。新除授執義金羽根,時在公忠道木川地,持平金漢益,時在全羅道南原地,請竝斯速乘馹上來事,下諭。兩司合啓,鍾秀支屬事中達瀅之瀅字,以淳字改措語,李永純事停啓,永喆事中伏法下十二字抹去,盤覈猶有未盡情節尙多未究十二字添入,噫彼下九十字抹去,請永喆下等字抹去,金鏴等事停啓,金敎根事停啓,魯敬事中悖說下八字抹去,李鶴秀事中不道下七字抹去。院啓申綱下黃允中輩四字抹去,傾陷之計下或字抹去,發通下而字抹去,誑惑二字添入,不逞之徒〈下〉或投券而四字抹去,造意叵測四字改措語,冒犯下莫嚴之地四字抹去,必誅之科四字改措語,請字下黃允中三字抹去,黃允中事停啓,韓植林事停啓。兩司合啓中李永純事,金鏴等事,金敎根事停啓。府啓中黃允中事,韓植林事停啓。院啓中黃允中事,韓植林事停啓。答三司曰不允,答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,永喆事,不允。肇源諸子,金基厚事,不允。金基敍事,不允。宜學諸子事,不允。魯敬事,不允。李鶴秀事,不允。答府曰,申鼎朝等事,不允。申綱事,不允。睦台錫事,不允。尙度事,不允。下諭事依啓。答院曰,不允。申鼎朝等事,不允。申綱事,不允。睦台錫事,不允。尙度事不允。
趙琮鎭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以侍講院言啓曰,弼善朴宗休入直矣,以大成殿還安祭祭官,纔已受香出去,上番闕直,事甚未安。輔德林翰鎭受由在外,兼輔德李景在閣臣除本仕,兼弼善閔泰鏞,文學尹滋耕,兼文學成遂默,竝卽牌招,以爲推移入直,何如?傳曰,允。
又以吏曹言啓曰,新除授莊陵參奉高濟應,除拜後過限未肅拜,依例改差,何如?傳曰,允。
趙琮鎭啓曰,明日聖節望闕禮習儀,兩司當爲進參,除在外·未署經外,呈告人員,竝待開門牌招,何如?傳曰,允。
徐左輔,以戶曹言啓曰,東闕營建之役,因大臣筵奏,停撤事,命下矣。今旣停撤,已治鍊之村木,若依前積峙於東別營,經年閱月,則低汚沾濕,必致腐傷。其中體大材木,入峙於東內役所高燥處,以防沾濕之患,其餘小小木物,仍爲藏置於東別營庫舍之意,敢啓。傳曰,知道。
金裕憲,以義禁府言啓曰,今七月二十九日承傳內,放逐罪人李寅溥·金敎根·金炳朝,興陽縣屛裔罪人韓植林,南海縣安置罪人金鏴,珍島郡安置罪人李永純等,放送事命下,而其時臺啓方張,不得擧行矣。今則臺啓已停,李寅溥·金敎根·金炳朝等放送,韓植林·金鏴·李永純等放送事,分付各該道道臣之意,敢啓。傳曰,知道。
又以刑曹言啓曰,穩城府充軍定配罪人黃允中放送事命下,而名在臺啓,不得擧行之由,前已草記蒙允矣。今旣停啓,放送後徒流案頉下事,分付道臣之意,敢啓。傳曰,知道。
上在慶熙宮。停常參·經筵。
自開東至申時,灑雨下雨,測雨器水深六分。
藥房都提調鄭晩錫,提調趙寅永,副提調朴岐壽啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,合辭方張之時,兩司無詣臺之員,事甚未安。除在外·未署經·傳旨未下外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而聖節望闕禮習儀相値,不得來會云矣,敢啓。傳曰,知道。
徐左輔啓曰,右副承旨李景在,今日不爲仕進,卽爲牌招,何如?傳曰,允。
金裕憲啓曰,今日聖節望闕禮時,憲府則監察代行矣。雖無諫院,仍爲行禮之意,敢啓。傳曰,知道。
趙琮鎭啓曰,臣琮鎭,今日聖節望闕禮習儀進去,下直之意,敢啓。傳曰,知道。
徐左輔啓曰,假注書李貞夏,身病猝重,勢難察任,今姑改差,何如?傳曰,允。
李貞夏改差,代以徐憲淳爲假注書。
徐憲淳在外,代以徐元淳爲假注書。
以司諫韓益相,獻納李遠翊,掌令徐有贊·李秉儀牌不進罷職傳旨,傳于金裕憲曰,只推。
金裕憲啓曰,司諫韓益相,獻納李遠翊,掌令徐有贊·李秉儀,旣有只推之命,一體牌招,何如?傳曰,允。
又啓曰,大司憲鄭基善,掌令李秉儀牌不進,執義金羽根,持平金漢益在外,掌令徐有贊陳疏,持平韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令李秉儀牌不進罷職傳旨,傳于金裕憲曰,只推。
以右副承旨李景在牌不進罷職傳旨,傳于金裕憲曰,只推。
以兼弼善閔泰鏞,文學尹滋畊,兼文學成遂默牌不進罷職傳旨,傳于金裕憲曰,只推。
以平安監司沈能岳狀啓,安州牧民家頹壓事,傳于徐左輔曰,燒燼之餘,荐被水災,頹壓之數,幾乎二百之多,想其景狀,極爲矜慘。元恤典外,別加顧助,趁使搆接事,廟堂關飭分付。
以江原監司李憲瑋狀啓,淮陽等邑民家漂頹事,傳于徐左輔曰,聞甚慘然。其間未卽搆接者,各別顧助,俾卽奠安事,分付。事在民恤,而一朔之後,始乃馳聞者,雖緣事會,難免伈伈。此後更勿如是稽滯之意,一體分付該道臣。
徐左輔,以吏曹言啓曰,因平安監司沈能岳狀啓,安州牧使朴大圭受由上京,尙未還官,見今該牧,方有水災,民家頹壓,其所改搆奠接之方,不容少緩,許久曠官,誠爲可悶,令該曹催促下送事,允下矣。自臣曹催促,則身病沈重,不得下去云。其身病旣如是,則有難等待其差歇,安州牧使朴大圭罷黜,何如?傳曰,允。口傳差出,催促下送。
金裕憲,以備邊司言啓曰,本司武郞廳安衡壽,奔走勤仕,已滿十五朔,依例六品遷轉事,捧承傳施行,何如?傳曰,允。
又以備邊司言啓曰,卽見京畿監司李羲準啓本,則以爲,宣禧墓局內汰落處,補築之役甚鉅,所入物力,先以某衙門錢三千五百兩劃下,鐵器械雜物及空石·木物,自三軍門·戶曹·摠戎廳,分定進排,相地官·奏時官,令該司定送事,請令廟堂稟旨分付矣。補土雖云浩大,請劃終涉過多。依庚寅已例,以禁·御兩營錢各八百兩,兵曹錢四百兩,合二千兩,分排劃送,使之取用,而凡係物力之撙節,隨處句檢,吏校之誅求,嚴加糾察,俾無公貨濫下,外邑貽弊之意,另飭於道臣·地方官等處。鐵器械·空石木物,依狀請,令三軍門·戶曹·摠戎廳,分定進排,相地官奏時官,分付該監,亦爲定送,而潦水未霽之時,工役似難完固,姑令趁晦前待快晴,更爲擇吉擧行,何如?傳曰,允。
又以兵曹言啓曰,卽接北二營入直千摠柳民儉牒報,則武德門東邊墻垣,前日頹圮傍近處一間,又爲缺落云。爲先令紫門監,以杻把子,堅實圍排,依例樹柵,卽速修築,而旣是傍近處,則把守軍兵,不必加定,以前把守軍兵,仍爲嚴加守直之意,分付,何如?傳曰,允。
又以御營廳言啓曰,因兵曹草記,本廳字內武德門東邊宮墻一間缺落,而旣是前日頹圮傍近處,則把守軍兵,不必加定,以前把守軍兵,仍爲嚴加守直之意,敢啓。傳曰,知道
義禁府照目貼連,會寧前府使尹載鍵矣本府議啓內,莫重之地,有此失火,而殿牌未得移奉,萬萬驚悚。溯考法文,旣無本律,只有殿牌作變邑守令,勿罷之定式是白乎矣,其不能察飭之罪,終不可仍置。以此照律,罪笞四十收贖,附過還職,私罪。奉敎依允爲旀,功減一等。又照目,洪州前牧使李敏會,公忠前水虞候金瑩綬等矣本府議啓內,彼人輩奏文禮物,不能以事體防遏,捧授洞任,極爲顚錯是白如乎,蓋其自初失於盤詰之罪,合施原律。竝只以此照律,罪各杖一百收贖,告身盡行追奪,竝只私罪。奉敎依允爲旀,竝只功減一等爲良如敎。
掌令徐有贊疏曰,伏以臣於臺閣一步,非但株守之莫可變動,抑亦鐵限之無由踰越,此則聖明之所俯燭,同朝之所見諒也。日月雖久,愆尤自在,而向來掌憲除旨,出於千萬夢想之外,臣誠驚懍恧縮,不敢爲叩謝之計,日事違傲,惟嚴譴是竢,至於日昨惶隘之境,而臣之顚倒狼狽,無復餘矣。違召路阻,進退維谷,將欲陳暴情實,則門鑰已下,登徹無路,情窮勢蹙,回旋不得,畢竟拚棄大防,張皇肅命,而自顧靦顔,人謂斯何?竊念三司去就,與庶官有異,一或放倒,流弊難遏,淸朝貽羞,所關非細。臣若以副急冒出,謂以已伸私義,而因仍蹲居,豸冠白筆,掦掦逐隊,則是眞不識世間有可恥事,而適足以重犯無忘憚之科而已,臣何敢爲是也?上天覆物,無微不遂,今臣微諒,宜蒙曲副。伏乞特賜鐫改臣職名,以重公器,以安微分焉。臣雖不敢以見職自居,而若其隨事獻愚,則豈以是爲阻哉?今年旱澇,挽近所無之災也。兩南·西·北,雖倖免大歉,而湖西·海·西,被損惟均,至若畿內一路,則雖謂之魯野之無靑,不爲過語矣。穡事已判,民命近止,穀價日益踴貴,蔀屋日益凋瘁,苟不能先期措劃,克軫奠接安保之道,則流離溝壑,急如燃眉,顧安得虛徐哉?鳩財移粟之方,中外有司之臣,必有所商度經理,而第今京外儲蓄,到底枵然,縱有劉晏之善理財,其於無麪之托何哉?臣則以爲,備災之策,莫先於豫,豫講之道,不可玩愒。請令廟堂,卽爲會議,凡荒政之要務,講究設施,俾得及時措處之地,千萬幸甚。臣無任云云。省疏具悉。救荒之論,爾言好矣。勿辭察職。
上在慶熙宮。停常參·經筵。
李景在,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
朴岐壽啓曰,同副承旨洪遠謨,今日不爲仕進,卽爲牌招,何如?傳曰,允。
又啓曰,假注書朴皓壽,身病猝重,勢難察任,今姑改差,何如?傳曰,允。
朴皓壽改差,代以洪說謨爲假注書。
洪說謨有頉,代以韓宓履爲假注書。
吏曹口傳政事,以洪彦謨爲安州牧使。
以開城留守李鼎臣狀啓,薦新進上生松茸,節尙稍早,限內不得封進,惶恐待罪事,傳于趙琮鎭曰,勿待罪事,回諭。
以黃海監司金蘭淳狀啓,異樣船之歷過長山,不卽檢察,揆以邊情,極爲疎忽,不可以事屬過境,仍置不勘。當該長淵前縣監金星翼,助泥前萬戶李民秀等罪狀,令該府拿問嚴勘,水使尹禹鉉,令攸司稟處。晩時登聞,亦難免稽緩之失,惶恐待罪事,傳于李景在曰,卿則從重推考事,回諭。
金裕憲啓曰,大司憲鄭基善,掌令徐有贊·李秉儀牌不進,執義金羽根,持平金漢益在外,韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于金裕憲曰,只推。
朴岐壽,以吏曹言啓曰,今此秋夕祭祭官,當爲磨鍊,而除老病·公故,實無推移排比之路。依近例刑官·司饔院官員年六十以上人員,通瀜塡差以入,而其中時無職名人,令該曹口傳付軍職,何如?傳曰,允。
又以吏曹言啓曰,今此秋夕祭祭官,當爲磨鍊,而堂下侍從,極爲苟艱,實無推移排比之路。時任玉堂,不得已通融塡差之意,敢啓。傳曰,知道。
李景在,以兵曹言啓曰,文臣兼宣傳官李啓宇,病難供職,呈狀乞遞,新除授北評事黃,身病猝重,時月之內,萬無登途赴任之望云,西北僉使黃會淵,老母今年爲八十二歲,法不當遠離赴任,呈狀乞遞。竝改差,何如?傳曰,允。
又以都摠府言啓曰,副摠管李德鉉,以漢城府右尹,本府坐起,晝仕出去之意,敢啓。傳曰,知道。
上在慶熙宮。停常參·經筵。
李景在啓曰,大司憲鄭基善,掌令徐有贊·李秉儀呈辭,執義金羽根,持平金漢益在外,韓文爀未署經,監察茶時之意,敢啓。傳曰,知道。
朴岐壽啓曰,行左承旨徐左輔,左副承旨金裕憲,今日不爲仕進,卽爲牌招,何如?傳曰,允。
韓宓履在外,代以朴齊憲爲假注書。
兵曹口傳政事,副司果金東健·尹奎培·韓兢人·權溭·兪象煥·韓用幹。
傳于朴岐壽曰,留院公事入之。
以左副承旨金裕憲牌不進罷職傳旨,傳于趙琮鎭曰,只推。
李景在,以備邊司言啓曰,卽見京畿監司李羲準狀啓,則今年稼事已判大無,諸邑擧子之裹糧往來,有不可不念。本道儒生公都會及選武軍官等都試,竝爲退行於明秋事,請令廟堂·該曹稟處矣。旣多災年已例,依狀請,許令退行,何如?傳曰,允。
又以御營廳言啓曰,本廳千摠徐翯淳,身病甚重,勢難察任,改差,何如?傳曰,允。
又以義禁府言啓曰,黃海監司金蘭淳狀啓內,長淵前縣監金星翼,助泥前萬戶李民秀罪狀,竝令該府,拿問嚴勘,水使尹禹鉉,令攸司稟處事,啓下矣。金星翼,今方待命拿囚,李民秀,下去黃海道甕津地云,依例發遣府羅將拿來,尹禹鉉,時在任所,依例發遣府都事,交龜後拿來,何如?傳曰,竝待待命拿囚。
上在慶熙宮。停常參·經筵。
自卯時至申時,灑雨下雨,測雨器水深八分。
夜自四更至十四日開東,灑雨下雨,測雨器水深五分。
洪遠謨啓曰,大司憲鄭基善呈辭,執義金羽根,持平金漢益在外,掌令徐有贊·李秉儀差祭,持平韓文爀未署經,監察茶時之意,敢啓。傳曰,知道。
趙琮鎭啓曰,左副承旨金裕憲,右副承旨李景在,今日不爲仕進,竝卽牌招,何如?傳曰,允。
傳于趙琮鎭曰,政官牌招開政。
有政。吏批,判書李止淵進,參判朴晦壽,參議朴永元竝牌招不進,右承旨趙琮鎭進。以朴宗吉爲應敎,徐左輔爲同春秋,李錫厚爲莊陵參奉,崔錫玄爲金郊察訪。奉常奉事單權炳益。故學生裵爾仁贈童敎,孝行卓異贈職事承傳。
兵批,判書朴周壽進,參判李志淵差祭,參議洪祐燮差祭,參知李鎭華入直,同副承旨洪遠謨進。啓曰,知訓鍊,今當差出,而當品中可擬之人乏少,從二品擬入,何如?傳曰,允。又啓曰,黃海水使,今當差出,而擬望之人乏少,未準朔禁軍將竝擬,何如?傳曰,允。以柳相亮爲知訓鍊,具載哲·南錫禹爲宣傳官,韓秀運爲僉知,張東七爲御營把摠,李寅皐爲文兼,白恒鎭爲黃海水使,任百經爲北評事,胡達文爲西北僉使,崔俊植爲五衛將。同知單金宗彦,護軍尹載鍵,副護軍李根友·趙秉玖·韓秀運·李一兢,副司直金箕晩,副司果黃,以上竝單付。及第南象淳,今加折衝加資事承傳。黃海水軍節度事單白恒鎭。
以左副承旨金裕憲,右副承旨李景在牌不進罷職傳旨,傳于趙琮鎭曰,只推。
以吏曹參議朴永元牌不進罷職傳旨,傳于洪遠謨曰,只推。
洪遠謨,以濬川司言啓曰,本司都廳,御營廳千摠申性浩外任,代以訓鍊都監千摠李應植差下,使之察任,何如?傳曰,允。
又以備邊司言啓曰,傳曰,疎濬溝洫,卽王政之一端,而近來全不致意,每經一番潦雨,輒有一番頹壓之患,都民之將不能奠居,實爲可悶。濬川之節,廟堂與濬川司堂上爛商,待快晴卽爲擧行,而財力每患不敷,令廟堂從長區劃,俾有永久實效可也事,命下矣。濬川一事,實關都民利害,而今年積潦汎濫,殆若創覯,沙泥淤塞,較前倍蓰,至有此聖敎之屢煩軫念。其在奉承德意,修擧廢壞之道,尤當靡不用極。謹與濬川諸堂,依下敎爛加商確,則此役,蓋自英廟朝大濬川以後,或間年或二三年,未嘗不致力於疎滌,而見今爲害滋甚,專由於比年疎滌者,不能大肆工役,以爲久遠之計故也。爲今之道,不可不以庚辰地平爲準,而苟欲永逸,莫如暫勞。若其雇募之費,畚鍤之功,與幾處始役,某地造山,當以庚辰事目,參互可否,從便爲之。最是坊民之通同調赴,雖係已行之事,終涉難愼。至於各軍門將校·各司員役·市人·貢人掖隷,一依庚辰例,使之限三日赴役,諸司官生與各道邸人等,亦當一體遵行。各營軍兵,類多貧殘,竝與各司徒隷及工匠輩,只令二日赴役。而此係都下巨役,較之常時座更,事體尤重,朝士之家,宜先凡民。自宗親·文蔭武卿宰一品以下,悉從座更事例,各出家丁,使之赴役,而亦當有分等之擧,二品以上限五日,三品以下限三日定式,捧甘京兆,俾無違越。坊民則只大川·中川兩傍居住者,依家前治道例,亦限三日赴役,而餘外窮蔀士民,竝勿擧論,以示朝家拔例軫恤之意。容入物力,聞該司留在,不過爲七千九百兩零云,姑以惠局明年移送條二千四百兩先下,則當爲萬數,更以東闕停役錢儲置中,限二萬兩先爲推移,使之入用,此錢給代,待營建時區劃,恐合便宜。而庚辰濬川時,旣有白嶽·木覓及川渠之神致祭之禮,今亦依此擧行事,分付,何如?傳曰,允。
上在慶熙宮。停常參·經筵。
自開東至巳時,灑雨下雨,測雨器水深一寸一分。
明溫公主發靷後,大殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
金裕憲啓曰,大司憲鄭基善呈辭,執義金羽根,持平金漢益在外,掌令徐有贊·李秉儀差祭,持平韓文爀未署經,監察茶時之意,敢啓。傳曰,知道。
傳于趙琮鎭曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,一體奉審摘奸以來。
趙琮鎭啓曰,應敎朴宗吉,修撰姜必魯在外,副應敎閔泰鏞,校理黃基安·洪祐順,副校理兪星煥,副修撰成遂默差祭,修撰一員未差,副修撰李肯愚內閣直,玉堂上下番俱空,事甚未安。副校理宋持養,卽爲牌招入直,何如?傳曰,允。
洪遠謨啓曰,卽者工曹郞廳來言,明日景慕宮修改時,本曹堂上一員,當爲進去,而判書金學淳宗廟修改進去,參判趙秉鉉,參議吳熙常在外不得進去云,何以爲之?敢稟。傳曰,參判許遞,前望單子入之。
工曹參判前望單子入之,徐淇修落點。
以副校理宋持養牌不進罷職傳旨,傳于趙琮鎭曰,只推。
趙琮鎭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以侍講院言啓曰,司書洪義錫入直矣,身病猝重,纔已入稟出去,下番闕直,事甚未安。說書洪永圭受由在外,兼說書未差,兼司書宋持養,卽爲牌招入直,何如?傳曰,允。
又以禮曹言啓曰,崇陵大王陵上莎草修改吉日時,今八月二十九日卯時,推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下進去監董。
又以禮曹言啓曰,明陵仁元王后陵上莎草修改吉日時,今八月二十九日卯時,推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下進去監董。
又以禮曹言啓曰,惠陵陵上莎草修改吉日時,今八月二十九日卯時,推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下進去監董。
又以禮曹言啓曰,元陵兩位陵上莎草修改吉日時,今八月二十九日卯時,推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下進去監董。
李景在,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,卽接北二營入直千摠權思穆牒報,則武德門南邊墻垣,前日頹圮連接處半間許,又爲缺落云。爲先令紫門監,以杻把子,堅實圍排,依例樹柵,卽速修築,而旣是連接處,則把守軍兵,不必加定,以前把守軍兵,仍爲嚴加守直之意,分付,何如?傳曰,允。
又以御營廳言啓曰,因兵曹草記,本廳字內武德門南邊宮墻半間許缺落,而旣是前日頹圮連接處,則把守軍兵,不必加定,以前把守軍兵,仍爲嚴加守直之意,敢啓。傳曰,知道。
禮曹,今此濬川時,白岳·木覓及川渠之神,致祭吉日,令日官推擇,則今八月二十二日爲吉云。以此日擧行,而祭文令藝文館撰出,祭物令太常進排,祭官令吏曹差送事,竝以分付,何如?判付啓,依所啓施行爲良如敎。
上在慶熙宮。停常參·經筵。
藥房提調趙寅永,副提調朴岐壽啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金裕憲啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而宗廟·景慕宮修改相値,不得來會云矣,敢啓。傳曰,知道。
趙琮鎭啓曰,同副承旨洪遠謨,今日不爲仕進,卽爲牌招,何如?傳曰,允。
傳于趙琮鎭曰,今番昭寧園秋享時,聞綏吉園奉審中使回奏,則園上莎草間多有枯損處云,畿伯秋巡時,奉審稟處。
金裕憲啓曰,卽者扈衛廳兵房軍官來言,扈衛大將金履喬,當日卒逝,摠察無人云,印信來納,何以爲之?敢稟。傳曰,領議政爲之。
兵曹,扈衛大將單領議政南公轍。
趙琮鎭啓曰,玉堂上下番俱空,事甚未安。副校理宋持養,旣有只推之命,與副應敎閔泰鏞,校理黃基安·洪祐順,副修撰成遂默,竝卽牌招,推移入直,何如?傳曰,允。
金裕憲啓曰,大司憲鄭基善牌不進,執義金羽根,持平金漢益在外,掌令徐有贊·李秉儀差祭,持平韓文爀未署經,監察茶時之意,敢啓。傳曰,知道。
以獻納李遠翊牌不進罷職傳旨,傳于金裕憲曰,只推。
以同副承旨洪遠謨牌不進罷職傳旨,傳于趙琮鎭曰,只推。
以兼司書宋持養牌不進罷職傳旨,傳于趙琮鎭曰,只推。
以平安監司沈能岳狀啓,熙川郡民家漂失·人物渰死事,傳于趙琮鎭曰,聞甚慘惻。漂戶則別加顧助,卽爲奠接,渰死人生前還布蕩減事,分付。
以江原監司李憲瑋狀啓,寧越府民家漂失事,傳于趙琮鎭曰,連此漂頹,尤極慘然。令地方官董飭顧恤,卽速結構奠接事,分付該道臣。
以京畿監司李羲準狀啓,利川等邑民家頹壓·人物渰死〈事〉,傳于趙琮鎭曰,聞甚慘然。加意助給,俾趁構葺安保事,分付。
趙琮鎭,以內醫院都提調·提調意啓曰,御供事體,何等嚴重,而今番進上生熟鰒,慶尙左兵使當次封進,而日限已過,尙未來納。似因潦漲,以致中路稽滯,今此闕封,萬萬悚然,揆以事體,不可置而不論。當該兵使李東膺罷職,何如?傳曰,必因潦漲所致,罷職勿施。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以侍講院言啓曰,下番連日闕直,事甚未安。兼司書宋持養,旣有只推之命,卽爲牌招入直,何如?傳曰,允。
又以禮曹言啓曰,卽接徽陵官員所報,則昨日雨後,本陵陵上曲墻北邊三間許外面頹圮云矣。外面頹圮,與內面有異,慰安奉審之節,依前例不爲磨鍊,改築之役,擇日擧行,何如?傳曰,允。
上在慶熙宮。停常參·經筵。
金裕憲啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙琮鎭啓曰,同副承旨洪遠謨,今日不爲仕進,卽爲牌招,何如?傳曰,允。
又啓曰,假注書朴齊憲,身病猝重,勢難察任,改差,何如?傳曰,允。
傳于李景在曰,下直守令留待。
傳于李景在曰,下直守令入侍。
朴齊憲改差,代以尹敎成爲假注書。
傳于趙琮鎭曰,修改禮堂入侍。
以副應敎閔泰鏞,校理黃基安·洪祐順,副校理宋持養,副修撰成遂默牌不進罷職傳旨,傳于趙琮鎭曰,只推。
以兼司書宋持養牌不進罷職傳旨,傳于趙琮鎭曰,只推。
趙琮鎭啓曰,卽者弼善朴宗休,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安。副應敎閔泰鏞,校理黃基安·洪祐順,副校理宋持養,副修撰成遂默,旣有只推之命,竝卽牌招,推移入直,何如?傳曰,允。
又啓曰,輔德林翰鎭,說書洪永圭在外,兼輔德李景在內閣進,弼善朴宗休陳疏徑出,司書洪羲錫病稟出去,兼說書未差,春坊上下番俱空,事甚未安。兼弼善閔泰鏞,文學尹滋畊,兼文學成遂默,兼司書宋持養,竝卽牌招,推移入直,何如?傳曰,允。
金裕憲啓曰,大司憲鄭基善,掌令徐有贊·李秉儀牌不進,執義金羽根,持平金漢益在外,韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于金裕憲曰,只推。
以同副永旨洪遠謨牌不進罷職傳旨,傳于趙琮鎭曰,只推。
以副應敎閔泰鏞,校理黃基安·洪祐順,副校理宋持養,副修撰成遂默牌不進罷職傳旨,傳于趙琮鎭曰,只推。
以兼弼善閔泰鏞,文學尹滋畊,兼文學成遂默,兼司書宋持養牌不進罷職傳旨,傳于趙琮鎭曰,只推。
以平安監司沈能岳狀啓,朔州府使徐相五,以其親病,連呈辭狀,不得已罷黜事,傳于趙琮鎭曰,令該曹口傳差出,催促下送。
吏曹口傳政事,以曺圭振爲朔州府使。
金裕憲,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
義禁府啓目,長淵前縣監金星翼原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
金裕憲,以禁衛營言啓曰,本營哨官崔文興,身爲兼參軍,旣捕松賊,私自放送,揆以紀律,萬萬駭然。爲先汰去之意,敢啓。傳曰,知道。
又以義禁府言啓曰,時囚罪人金星翼原情啓目跋辭,待帥臣·鎭將就囚,竝以議處事,判付內依允事,命下矣。金星翼,議處間姑爲保放之意,敢啓。傳曰,知道。
敦寧都正朴榮顯疏曰,伏以臣,本以遐外庸陋之蹤,濫竊科第,今玆二十有餘年,少無涓埃之報,徒切殞結之忱,而居然驟進,猥廁緋玉之末,榮耀已極,涯分殊過,退伏旅邸,歌詠聖澤而已。千萬不自意,以臣爲敦寧府都正,臣感恩怵義,冒沒趨膺,少伸叩謝之沈,而第臣於是職,旣無敦寧,則揆以公格,在所當遞,玆敢援例陳章,仰瀆崇嚴。伏乞聖慈,俯垂鑑諒,亟令該曹,照例遞改,俾存公格,以安賤分焉。臣無任云云。省疏具悉。疏辭,下該曹稟處。
弼善朴宗休疏曰,伏以,臣之偏母年迫七耋,衰朽日甚,氣息凜綴,長在沈淹,暫時離捨,實無其望,而第緣番次苟歎,莫可推移,黽勉就直,一念憧憧矣。卽接家信,則近因寒煖之不適,以致將攝之失宜,心火內攻,寒痰上升,頭目眩暈,手足麻木,委席涔涔,症情危惡,家僮踵至,促臣歸視。臣自聞此報,方寸煎灼,按住不得,忙陳短章,徑出禁扄。伏乞聖慈,俯垂矜諒,亟遞臣見帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
吏曹啓目,粘連啓下是白有亦,觀此敦寧府都正朴榮顯上疏,則以爲,臣於是職,旣無敦寧,則揆以公格,在所當遞。伏乞亟令該曹,照例遞改亦爲白有臥乎所,旣無敦寧,則揆以公格,不可仍置,敦寧都正朴榮顯改差,何如?判付啓依允。
壬辰八月十六日辰時,上御祥暉堂。下直守令入侍時,右副承旨李景在,假注書徐元淳,記注官卓雲翰·金聖默,成川府使李嘉愚以次進伏訖。上曰,史官分左右。上曰,下直守令進前,奏職姓名。嘉愚進前起伏,奏職姓名。上曰,守令先退。嘉愚先退。上曰,史官就座。仍命退,承史以次退出。
壬辰八月十六日酉時,上御祥暉堂。貞陵修改禮堂入侍時,右承旨趙琮鎭,假注書徐元淳,記注官卓雲翰·金聖默,禮曹參判徐憙淳以次進伏訖。上曰,史官分左右。上曰,禮堂進前。憙淳進前起伏奏曰,陵上諸處無頉,曲墻頹圮處修改等節,雨幸際晴,無事訖役,而比頃者奉審時,別無顯頉處矣。上曰,史官就座。仍命退,諸臣以次退出。
上在慶熙宮。停常參·經筵。
自人定至十八日開東,灑雨下雨,測雨器水深六分。
趙琮鎭啓曰,玉堂備員間,視事頉稟之意,敢啓。傳曰,知道。
金裕憲啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
趙琮鎭啓曰,來二十一日,輪臺日次,而宣陵忌辰祭相値,頉稟之意,敢啓。傳曰,知道。
金裕憲啓曰,大司憲鄭基善,掌令徐有贊·李秉儀呈辭,執義金羽根,持平金漢益在外,韓文爀未署經,監察茶時之意,敢啓。傳曰,知道。
朴岐壽啓曰,行左承旨徐左輔,今日不爲仕進,卽爲牌招,何如?傳曰,允。
又啓曰,假注書徐元淳,身病猝重,勢難察任,今姑改差,何如?傳曰,允。
徐元淳改差,代以柳興奎爲假注書。
柳興奎有頉,代以金炳奎爲假注書。
傳于朴岐壽曰,燕岐縣監李時復,前後效勞甚多,善地守令相換。
朴岐壽啓曰,玉堂上下番俱空,已至多日,事甚未安。副應敎閔泰鏞,校理黃基安·洪祐順,副校理宋持養,副修撰成遂默,旣有只推之命,與副校理兪星煥,竝卽牌招,推移入直,何如?傳曰,允。
又啓曰,春坊上下番俱空,事甚未安。兼弼善閔泰鏞,文學尹滋畊,兼文學成遂默,兼司書宋持養,旣有只推之命,與司書洪羲錫,竝卽牌招,推移入直,何如?傳曰,允。
朴岐壽,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,穆陵展謁親祭矣,日字,以來月旬前擇入。
又以禮曹言啓曰,以陵幸取稟草記,傳曰,穆陵展謁親祭矣,日字以來月旬前擇入事,命下矣。幸行吉日,令日官朴周煥推擇,則來九月初六日,初十日俱吉云,以何日定行乎?敢稟。傳曰,以初六日爲之。
傳于李景在曰,軍士房承旨入侍。
兵曹,穆陵幸行時軍令,九月初六日出宮,廟洞晝停所,自闕門十六里,穆陵展謁,自晝停所十五里,以上三十一里,親祭,還詣廟洞晝停所,當日還宮。
傳于洪遠謨曰,今番幸行時,京擧動例爲之,凡係民事,務從省約,出還宮時植炬除之,屬於役民事,皆以儲置米會減事,分付。
朴岐壽,以禮曹言啓曰,今此穆陵幸行時節目,當爲磨鍊,而謹稽謄錄,則東道七陵寢幸行時,有懿陵祭禮,遣重臣攝行之例矣。延慶墓旣在懿陵局內,以遣官攝祭,一體磨鍊乎?敢稟。傳曰,一體磨鍊。
又以禮曹言啓曰,顯陵陵上曲墻頹圮處,穆陵陵上曲墻頹圮處,改築吉日時,今八月二十六日卯時推擇,本曹堂上進去監董事,纔已啓下矣。兩陵寢同奉一局之內,臣曹堂上,不必各爲進去,依前例兼爲監董之意,敢啓。傳曰,知道。
又以禮曹言啓曰,昌陵局內汰落處補築,弘陵陵上曲墻頹圮處改築吉日時,今八月二十六日卯時推擇,本曹堂上進去監董事,纔已啓下矣。兩陵寢同奉一局之內,臣曹堂上,不必各爲進去,依前例兼爲監董之意,敢啓。傳曰,知道。
又以奉常寺都提調提調意啓曰,祭享所用秋等中脯,依定式今八月十七日始造之意,敢啓。傳曰,知道。
金裕憲,以兵曹言啓曰,今此幸行時,隨駕營門,依定式以今春幸行時隨駕營門,當爲磨鍊,而春幸時,訓局步軍十二哨,馬軍五哨,訓·禁兩營大將率領,爲先後廂,禁軍三番爲之,御營廳留都矣。今番則禁軍及馬步軍,以幾番幾哨磨鍊,而禁·御兩營鄕軍,則今旣停番矣,敢稟。傳曰,依今春幸行時例爲之,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時三百名,餘軍一百名磨鍊矣。今番則何以爲之乎?敢稟。傳曰,以春幸行時例爲之。
又以兵曹言啓曰,在前幸行時,摠戎使率訓局餘軍,開陽門外留陣矣。今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門,十里外斥堠伏兵·傳語軍,以廣州留守所屬,束伍步軍排立矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣。今亦依此擧行,何如?傳曰,允。
又以司僕寺一二提調意啓曰,今此穆陵展謁親祭時,各差備入把馬,磨鍊別單書入,而其中驛馬,則令兵曹依例知委各驛,使之直爲入把,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以御營廳言啓曰,本廳哨官白宗和,身爲巡山哨官,不勤其任,擧措駭妄,汰去之意,敢啓。傳曰,知道。
又以御營廳言啓曰,本廳把摠韓亨植,身病甚重,勢難察任,改差,何如?傳曰,允。
壬辰八月十七日午時,上御興政堂。軍士房承旨持軍令入侍時,右副承旨李景在,假注書尹敎成,記注官金聖默·李東韻以次進伏訖。上曰,史官分左右。上命受兵曹判書軍令,兵曹判書朴周壽,持軍令追入跪進。上命踏啓字以下。景在讀軍令,以授周壽。上曰,兵判先退。周壽持軍令先退。上曰,史官就座。仍命退,承史以次退出。
上在慶熙宮。停常參·經筵。
夜自五更至十九日開東,灑雨下雨,測雨器水深三分。
金裕憲啓曰,大司憲鄭基善,掌令徐有贊·李秉儀呈辭,執義金羽根,持平金漢益在外,韓文爀未署經,監察茶時之意,敢啓。傳曰,知道。
徐左輔啓曰,右承旨趙琮鎭,右副承旨李景在,今日不爲仕進,竝卽牌招,何如?傳曰,允。
金炳奎在外,代以黃麟淳爲假注書。
黃麟淳有頉,代以金養默爲假注書。
以兼弼善閔泰鏞,文學尹滋畊,兼文學成遂默,司書洪羲錫牌不進罷職傳旨,傳于洪遠謨曰,只推。
洪遠謨啓曰,春坊上下番俱空,事甚未安。兼弼善閔泰鏞,文學尹滋畊,兼文學成遂默,司書洪羲錫,旣有只推之命,竝卽牌招,推移入直,何如?傳曰,允。
傳于徐左輔曰,留院公事入之。
以副應敎閔泰鏞,校理黃基安·洪祐順,副校理兪星煥,副修撰成遂默牌不進罷職傳旨,傳于洪遠謨曰,只推。
以右承旨趙琮鎭,右副承旨李景在牌不進罷職傳旨,傳于徐左輔曰,只推。
洪遠謨,以弘文館言啓曰,下番闕直,事甚未安。副修撰成遂默,旣有只推之命,卽爲牌招入直,何如?傳曰,允。
又以訓鍊都監言啓曰,本局別將柳相穆,身病甚重,勢難察任,改差,何如?傳曰,允。
上在慶熙宮。停常參·經筵。
自開東至申時,灑雨下雨,測雨器水深六分。
洪遠謨啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐左輔啓曰,左副承旨金裕憲,右副承旨李景在,今日不爲仕進,竝卽牌招,何如?傳曰,允。
傳于洪遠謨曰,今二十二日秋到記,崇政殿當親臨矣,該房知悉。都承旨馳詣泮宮,再明日夕食堂,收取以來。
以兼弼善閔泰鏞,文學尹滋畊,兼文學成遂默,司書洪羲錫牌不進罷職傳旨,傳于洪遠謨曰,只推。
以副修撰成遂默牌不進罷職傳旨,傳于洪遠謨曰,只推。
洪遠謨啓曰,春坊上下番俱空,已至多日,事甚未安。兼弼善閔泰鏞,文學尹滋畊,兼文學成遂默,司書洪羲錫,旣有只推之命,弼善朴宗休由限已過,竝卽牌招,推移入直,何如?傳曰,允。
洪遠謨,以弘文館言啓曰,下番闕直,事甚未安。副修撰成遂默,旣有只推之命,卽爲牌招入直,何如?傳曰,允。
洪遠謨啓曰,大司憲鄭基善,掌令徐有贊·李秉儀牌不進,執義金羽根,持平金漢益在外,韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于洪遠謨曰,只推。
以左副承旨金裕憲,右副承旨李景在牌不進罷職傳旨,傳于徐左輔曰,只推。
以京畿監司李羲準狀啓,陽川縣良人崔三鳳等濟活人命事,傳于徐左輔曰,竝令該曹從厚稟處,而崔三鳳段,允爲嘉尙,拔例論賞,以樹風聲。
洪遠謨啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
以兼弼善閔泰鏞,兼文學成遂默牌不進罷職傳旨,傳于洪遠謨曰,只推。
以副修撰成遂默牌不進罷職傳旨,傳于洪遠謨曰,只推。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,今此崇陵·惠陵·元陵陵上莎草修改時,政府以下進去監董事,命下矣。三陵寢同奉一局之內,不必分詣,依前例一體監董,何如?傳曰,允。
又以漢城府言啓曰,拯活十五名以上抄啓者,曾有定式矣。卽接南部都事沈興祖所報,則箭串一二三契中任及西氷庫一二契中任手本內以爲,今七月初二三日之雨,大水屢漲。纛島一洞近六百戶屢千餘人口,俱在漂溺,渰死在卽,而一契則良人李東植·金萬才,閑良鄭昌禧·朴富崇·李東柱·嚴願得·洪伯同·金聖福·李光喆·朴龍元·趙光喆·韓仁範等十二人,二契則良人朴道春·李龍大·金國顯·金得銀·洪壽得·朴根大·張漢健·張連周·池琴喆出身李文相·金興祿等十一人,中村則良人金繼良·金允成·徐衡植·宋文翼·元光春,出身崔擎柱等六人,各持船隻,冒死突入於風浪之中,其救活人命,或爲五六十,或爲七八十,西氷庫一契,則閑良李士興·安光錫·李顯根·白啓澤等四人,二契則出身金麗漢,閑良金重弼·朴喜訥等三人,各持船隻,拯活人命,或爲六七十,或爲四五十。西部都事金宇鉉所報,則以爲,沿江各洞任掌手本內,今番潦水,近古所無,大水屢漲,平陸成江,則屢百民戶,擧皆漂沒之際,麻浦契則閑良宋聖昌·吳德文,折衝金元福,出身金慶周,別抄李順英,騎士張敬尙等六人,土亭里契,則密陽後漕倉船人良人梁文海,晉州右倉船人良人吳載基等兩人,黑石里契,則閑良鄭孝臣,出身崔允達,慶尙道金海漕船人良人韓福連·裵根宗等四人,各持船隻,突入於洶濤之中,拯出人命,或爲二三十,或爲五六十,栗島契居閑良尹德信·崔廷元,沙邨里契居閑良張完,甕里上契居前萬戶文信曦等四人,則見其大水四阻,屢日不霽,船亦不通,屢百戶人命,漂沒於水中,將至餓死之境,則德信,以二十九石米,兩次救恤,廷元,以十六石米,一邊救恤,頹壓三十餘戶,出力結構,張完,以二十石米救恤,信曦,以三千金,分給四洞飢民。北部都事申命淵所報,則以爲,部屬字內三洞任掌等手本內,今夏潦水漲溢,邱壠崩頹,忽然水勢泛濫於不意之地,屢百戶人命,頃刻漂沒。合正里契,則折衝趙完璧·李枝盛,閑良李寅培·朴允彬·韓光得等五人,望遠亭契,則折衝劉顯複·金湖溢等兩人,汝矣島契則出身金德佑,閑良金命植,朴龍喆等三人,出力募軍,各持船隻,突入水中,其所拯救,或爲三四十,或爲五六十名云矣。自臣府更加査實,則大水屢漲,沿江民戶,頃刻漂沒,而各江船主,見其危急,持船突入,或挺身而拯出,或募人而救活,其所實蹟,果如各部所報。且自備錢穀,救恤飢民,已極嘉尙,而其中參千金分給四洞之文信曦,尤是罕有之事。右項各人,其在激勸之道,宜有褒賞之典,而臣府不敢擅便,令該曹考例稟處,何如?傳曰,諸人之或挺身冒險,救活許多人命,或自備錢穀,周恤飢民,俱極可尙,令該曹卽爲考例稟處,而文信曦之獨辦多財,分給四洞,尤爲嘉尙,從願施賞事,分付該曹。
又以都摠府言啓曰,副摠管李德鉉,以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以兵曹言啓曰,內禁衛將柳基常,病難供職,呈狀乞遞,五衛將張有聞·金宗彦,俱以除授在外,上來無期,北評事任百經,身病猝重,時月之內,萬無登途赴任之望云,竝改差,何如?傳曰,允。
又以兵曹言啓曰,今此穆陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
上在慶熙宮。停常參·經筵。
藥房提調趙寅永,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李景在,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲啓曰,大司憲鄭基善,掌令徐有贊·李秉儀牌不進,執義金羽根,持平金漢益在外,韓文爀未署經,監察茶時之意,敢啓。傳曰,知道。
傳于李景在曰,大臣·備局堂上引見。
傳于李景在曰,下直守令入侍。
有政。吏批,判書李止淵進,參判朴晦壽,參議朴永元竝牌招不進,右承旨趙琮鎭進。以李在鶴爲修撰,李惟秀爲左尹,李寅弼爲敦寧都正,洪穉圭爲大司成,趙昌敎爲校書校理。燕岐縣監李時復,陽德縣監鄭鶴濟相換。故學生李漢傑·辛鋧贈童敎,孝行卓異贈職事承傳。
兵批,判書朴周壽進,參判李志淵入直,參議洪祐燮病,參知李鎭華差祭,右副承旨李景在進。以沈漢永爲內禁將,許潤·卞鍾淳爲五衛將,柳永魯爲都摠經歷,成遂默爲北評事,林得春爲金井別將。同知單崔俊植,護軍趙秉鉉·林景鎭,副護軍朴英顯·金興根·南象淳,副司果任百經。
以大司諫嚴燾,司諫韓益相,獻納李遠翊,掌令徐有贊·李秉儀牌不進罷職傳旨,傳于金裕憲曰,只推。
以吏曹參議朴永元牌不進罷職傳旨,傳于趙琮鎭曰,只推。
以慶尙監司金陽淳狀啓,九月令薦新進上石榴,節序差晩,限內不得封進,惶恐待罪事,傳于洪遠謨曰,勿待罪事,回諭。
以慶尙監司金陽淳狀啓,七八月令藥材進上,山藥未及充實,限內不得封進,惶恐待罪事,傳于洪遠謨曰,勿待罪事,回諭。
以江原監司李憲瑋狀啓,楊口縣民家漂頹,人命渰死事,傳于洪遠謨曰,荐遭水災,連此漂頹,甚爲憫然,另加顧恤,卽爲搆葺,俾得奠安事,分付。
趙琮鎭,以弘文館言啓曰,應敎朴宗吉,修撰姜必魯·李在鶴在外,副修撰李肯愚內閣進,一員未差,下番闕直,事甚未安。副應敎閔泰鏞,校理黃基安·洪祐順,副校理兪星煥,竝卽牌招,以爲推移,姑降入直之地,何如?傳曰,允。
李景在,以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以御營廳言啓曰,本廳別將李敬熙,身病甚重,勢難察任,改差,何如?傳曰,允。
修撰李家淳疏曰,伏以臣,資性愚憃,學術空疎,徒藉先蔭,屢荷恩眷,桂坊之擬,翰苑之圈,冑僚臺省之歷揚。罔非涯分之不稱,而忽於千萬夢想之外,伏奉本年六月二十六日有旨,以臣爲弘文館修撰,令臣乘馹上來。臣聞命驚惶,罔知攸措,顧臣信心守株,涉世昧方,而恩宥遄降,叨冒殆遍,至於見被本職,所以掌內府經籍,治文翰備顧問,而古所謂集賢學士也。雖以名儒䆳學,輒皆逡巡退縮,不敢遽進而冒受,矧以如臣滅裂,其可視若固有,爲竊據匪據之圖哉?且臣今六十有五,受氣素薄,積祟已痼,散櫟到老益朽,衰柳望秋先零,今當潦熱交攻之會,氣血壅滯,脾冑胃傷,上吐下泄,內痞外鑠,殆無以自力於奔走之恭也。第自以恩深滌垢,情急覲光,扶舁到豐基地,觸冒炎威,又添一病,十顚九仆,更無前進之望,玆敢控免本職,徑尋鄕路。伏乞天地父母,特賜矜許,以安私分焉。臣方乞免,何暇及他,而區區憂愛,不得不一暴於紸纊之下,惟聖明試垂察焉。臣竊觀近年以來,咎徵屢見,至於今年,三春大旱,川渠枯涸,六月淫霖,水澤懷襄,天下古今之言災異者,必曰九潦七暎,而九潦於堯,七暎於湯,未嘗一時竝値。今也一年之內,迭見洊至,雖使堯·湯而遇此災也,其憂勤惕厲,尤當百倍於當日。臣未知殿下其將何修,而可以答天譴而救民命乎?臣聞天視自我民視,天聽自我民聽,天明畏自我民明威,是知民心胥悅,則天休滋至,民命困急,則天災荐臻。民生之休戚,天心之所因,以爲喜怒者,則召誥之以諴小民,爲祈天命之本,以疾敬德,爲諴小民之本者,其非今日急先之務耶?張橫渠西銘,上圖言人爲天地之子,下圖言事親之道,以明事天之道,而以民胞物與,爲大君者體天行仁之極致,則安有民命之不舒,而能弭天災而迓天休者乎?肆昔宣廟戊辰,臣先祖先正臣滉,因災異啓曰,先王遇災知懼,側身修德,不可只行文具而感動天心也。旣以誠修省,以承天愛,陳戒於六條疏中,又箚進聖學十圖,而西銘卽其一也,拳拳以敬天愛民之道,深致意焉。宣廟嘉納而體念之,以基四十年光恢之業,亦越我先大王,承聖祖精一之傳,致二紀文明之治,至以六條十圖請師我公八字,特書於御製陶山賜祭文,猗歟,休哉。崇儒尊道之規,敬天愛民之意,允爲百王之所師法也。惟殿下體祖宗之光訓,服儒先之嘉猷,丕惟曰天人一理,天變之來,民怨召之也。斯民飢,思所以飽之,斯民溺,思所以濟之,斯民病,思所以醫之,振擧綱維,痛革流弊,惟便民利民是事,則天變庶乎其可弭矣。亦以此敬天愛民之道,燕貽我王世孫邸下,慶衣尺之漸長,申遇物之至誨,所以早喩敎選輔導之方,一依朱子封箚輔儲嗣諸條所論。俾有以克享天心,永祈天命,以啓我東方億萬年無疆之休焉。臣無任云云。省疏具悉。所陳甚好,當留念,而本職已爲許遞矣。
壬辰八月二十日辰時,上御興政堂。藥房入診,大臣·備局堂上引見,下直守令同爲入侍時,提調趙寅永,副提調朴岐壽,檢校待敎趙斗淳,記事官洪大稱,右副承旨李景在,假注書金養默,事變假注書安正淳,記注官卓雲翰,別兼春秋洪鍾應,領議政南公轍,行戶曹判書趙萬永,兵曹判書朴周壽,吏曹判書李止淵,知敦寧府事徐能輔,知訓鍊柳相亮,行護軍李惟秀,刑曹參判申絅,副校理宋持養,振威縣令洪秉箕,漣川縣監李源達以次進伏。醫官玄在德·李亨基·趙宗翊·卞文燮進伏楹外訖。上曰,史官分左右。公轍等曰,潦雨之餘,朝氣稍冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。寅永曰,醫官入診,何如?上曰,唯。醫官二人入診,亨基·宗翊入診訖,寅永曰,脈候奏之。醫官亨基等,退伏楹外奏曰,左右三部調均矣。寅永曰,湯劑議定乎?亨基等奏曰,潦暑快歇後當議定矣。上曰,次對爲之。景在曰,下直守令待令矣。上曰,次對後進前,可也。公轍曰,日前以濬川事,謹依成命,有所草記,而第念潦水尙今未收,欲待快晴,秋晷漸短,工役必當減失,若退行於明春,則不但有着實成就之效。且歲後都下民勢,必多窮急應募者,因而有聊賴,則此亦濟飢之一政,俄於賓廳,與諸堂議之,則僉議亦然。更以明春解凍後擧行之意,分付該司,山川致祭,亦令待役時設行,何如?上曰,依爲之。出擧條公轍曰,今之議救荒者,皆言當禁酒,或言其效小而適爲擾民之端,兩說俱有經歷,而大抵災民一粒,其貴如金,以不貲之穀,浪費無益之地。糜穀之害,酒爲最甚,善禁與不善禁,惟在有司對揚之誠不誠勤不勤矣。今年農形,觀於諸路啓報,雖有淺深之別,而率多被歉全棄之處,顧今民命所關,專在穀一條,則禁釀實不可已之急務。近取己甲乙三年飭令,可以按行,自來閏九月初一日爲始,凡祀宴所用與買賣,懸法出禁之意,豫爲曉諭於坊曲,以示先甲之令,自前見之,則禁酒之時,班戶憑藉而多冒法之弊,殘民無勢而有偏罹之患,如此則何以服人心而示四方乎?人存則政擧,此專在掌法之地擧行之如何耳。於此而有吐茹之異,任胥隷操縱之奸,而使朝家爲民之苦心,歸於一場騷擾而止,其可曰國有法綱乎?亦當有嚴法而待之者,爲先令刑漢兩司左右捕廳知悉,京外宜無異同,雖不甚被災之處,苟能念及於惜費資鄰之政,則決不可一毫弛縱,竝以此意,關飭於諸道道臣及四都留守處,何如?上曰,依爲之。出擧條公轍曰,酒禁發令,則法司堂上備員,然後可以有豫先擧行者,而京兆堂上中左尹林景鎭,聞有實病,欲爲呈辭云。許遞,政官,令政院牌招,開政差出,何如?上曰,依爲之。出擧條公轍曰,卽見京畿監司李羲準啓本,則以爲,東西各陵改築補土處,容入物力,極爲不些,儲置會減,勢實末由,其所擧行,萬萬罔措,某衙門錢限七千兩,特爲劃下事,請令廟堂稟旨,分付矣。陵役劃財,例因補土堂上與該邑守令監董時狀請許施,而至於政府以下監董,則絶無自廟堂劃財之例。雖曰儲置不足,勢難措辦,而前亦有與該廳往復推移,從便擧行者,今不可援他遽請,且京司錢儲,到處枵然,實難闊狹,置之,何如?上曰,依爲之。出擧條公轍曰,京畿十四邑所在北漢城餉捧留條,還爲移轉城捧事,摠使向有所筵奏者,其說雖是守法式軫城民之意,而顧今畿邑民勢,實難責之以轉輸。有司堂上,自明年復舊之言,實出於深量預備之意,依此施行,何如?上曰,依爲之。出擧條公轍曰,知訓鍊柳相亮,當爲追榮,而聞其所後家,無貤贈處云,依他例特許移贈似好,故敢此仰達矣。上曰,依爲之。出擧條公轍曰,臣之今日登對,非爲次對也,誠切覲光又欲以疾痛之呼,仰懇而入來也。臣之癃病,不堪一日供職之狀,向日筵席,已有略暴,而見今諸路之災荒溢目,衆務咸萃,百慮交功,臣當此時叨此任,豈有濟艱之望乎?殿下不知臣之不肖,必欲致臣,前後恩諭,丁寧懇惻,臣若有一半分報效之道,則臣自謂有向國丹心,朝日照窓,豈敢自爲占便之計,以負倚毗之聖念,而百爾思量,萬無堪承之望。臣之一身狼狽,猶屬餘事,而其於民國之僨敗何哉?譬如駑馬垂斃,而載之以千匀之重,策之於太行之險,微物雖不足言,爲其主人,豈無矜惻之心與少恩之歎乎?天地之大,不能無憾,政爲此道也。枚卜之擧,旣承商量之敎,臣方日日顒俟矣,伏望下諒此實狀實情,如臣之病廢不能事事者,早賜斥退,雖今日,亟下改卜賢德之命,以幸公私,千萬至祝。公轍曰,臣向承扈衛大將摠察之命,而國典例以勳戚爲之,中間雖或有非勳戚,大臣亦爲權察,而私心則極爲不安矣。事務非比他營門之繁氄,而以臣精力,此亦難以兼察,若蒙體諒之恩,則幸甚矣。上曰,筵退後以擧條書入。公轍曰,此不必擧條書入,當以筵說書進矣。上曰,唯。上曰,大臣就座,諸宰奏事。周壽曰,文祜廟三年內山郡海邑加進排雉鮮價,自本廳給價事,命下矣。準折計價,則合錢爲一萬六千餘兩,而本廳歲入,挽近漸縮,應下貢價,每患爲艱,近二萬金之別劃,非但其勢末由,本廳則不計用遺在,只遵魚鱗上下,故曾無加進排給價之例。今若此路一開,其爲無窮之弊,不可勝言,本廳給價,置之似好,故敢此仰達矣。上曰,依爲之。出擧條相亮曰,北漢水災後形止,臣於月前,已爲看審矣。行宮之修補,公廨之改葺,俱係緊重,而撮其中最急者而言之,則行宮主山崩頹,水力橫潰處,堅築峻岅,深濬舊道,然後更値潦水,可免行宮之受害。城內道路,陵谷互換,樵牧莫通,或鑿或補,俾分谿逕,然人馬可以通涉,倉穀可以轉輸,役處雖極浩大,不得不及今措處。然第伏念所入物力,亦且不些,而無他拮据之方,本廳月課銃藥條,每當本廳有事,請得取用,其例甚多,壬辰·癸巳兩年,則因支放不足,昨年已爲請停區處矣。自甲午至戊戌五年,各邑銃藥分給,更爲停止,一萬兩,自廟堂,某衙門中姑先貸下,而每年二千兩排報,則至五年,自堂還本,而更得空名帖四百張,則以此數,庶可有完役竣事之道,下詢大臣處之,何如?上曰,大臣之意,何如?領議政南公轍曰,北漢水災孔酷,聞於摠使矣。道路不通,最爲可悶,不可不急先始役,以月課物力取用,前亦有例,而所請數爻稍多,此則令惠堂量宜措劃,役處若浩大,猶有不足之歎,則使之更觀相議,而空名帖,以二百張成給,似好矣。上曰,依爲之。出擧條上曰,玉堂奏所懷。持養起伏奏曰,別無所懷矣。景在曰,今日賓對,兩司無一人進參,事甚未安。違牌行公諸臺,竝推考,何如?上曰,依爲之。出擧條上曰,下直守令進前,奏職姓名。秉箕等以此起伏,奏職姓名訖。上曰,史官就座。仍命退,諸臣以次退出。
上在慶熙宮。停常參·經筵。
金裕憲啓曰,大司憲鄭基善,掌令徐有贊·李秉儀呈辭,執義金羽根,持平金漢益在外,韓文赫未署經,監察茶時之意,敢啓。傳曰,知道。
李景在啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
朴岐壽啓曰,行左承旨徐左輔,今日不爲仕進,卽爲牌招,何如?傳曰,允。
金裕憲啓曰,執義金羽根,下諭後過限不上來,依定式遞差傳旨及禁推傳旨捧入之意,敢啓。傳曰,知道。
以前執義金羽根禁推傳旨,傳于金裕憲曰,分揀。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,李正耆落點。
趙琮鎭啓曰,卽者禮曹郞廳來言,明日永禧殿修改,本曹判書當爲進參,而判書洪奭周,以秋到記試官受點,次堂例不得擧行云,何以爲之?敢稟。傳曰,次堂擧行。
傳于金裕憲曰,明日出宮門路,以廣達門爲之。
以副應敎閔泰鏞,校理黃基安,洪祐順,副校理兪星煥牌不進罷職傳旨,傳于趙琮鎭曰,只推。
趙琮鎭,以弘文館言啓曰,下番闕直,事甚未安。副應敎閔泰鏞,校理黃基安·洪祐順,副校理兪星煥,旣有只推之命,竝卽牌招,以爲推移,姑降入直之地,何如?傳曰,允。
以副應敎閔泰鏞,校理黃基安·洪祐順,副校理兪星煥牌不進罷職傳旨,傳于趙琮鎭曰,只推。
以廣州留守李錫奎狀啓,本府軍官金宗淵之冒危拯救,損財接濟,極爲嘉尙,褒賞之典,令該曹稟處事,傳于金裕憲曰,拯救多命,繼以資施,其義可尙,厚例稟處事,分付該曹。
金裕憲,以兵曹言啓曰,興元門北邊墻垣缺落處一間,頹圮處一間半,武德門東邊墻垣缺落處一間半,今已畢築矣。各處把守軍兵,解送直所之意,敢啓。傳曰,知道。
又以備邊司言啓曰,卽見黃海監司金蘭淳狀啓,則以爲,道內農形,備經水旱,已判慘歉,此時儒武之裹糧遠赴,爲弊不少。本營所管儒生公都會與各項武士都試及兵水營所管武士都試,竝姑停止,待明秋合設事,請令廟堂稟旨,分付矣。纔已許施於畿伯狀請,今亦依所請施行,何如?傳曰,允。
又以備邊司言啓曰,卽見黃海監司金蘭淳狀啓,則備陳道內綿農判歉之狀,仍請各邑今年條各軍門各衙門所納布及訓局砲保布,竝以純錢代捧事,令廟堂稟旨,分付矣。綿歉之歲,狀請代錢,便成例規,而年分尙遠,遽爾登聞者,揆以公格,未免徑庭,固當還爲下送,而本道備無之災,殆是近年創覩,事關目下民隱,有不宜膠守常法。第念訓局保布,與他自別,尤不可全數請代,今此所請各軍門各衙門所納布,特許純錢,砲保則尤甚邑折半,其餘三分一代錢上納,以紓全道民力,何如?傳曰,允。
又以訓鍊都監·禁衛營·御營廳言啓曰,御營廳字內興元門北邊宮墻缺落處一間,頹圮處一間半,武德門東邊宮墻缺落處一間半,今已畢築,把守軍兵,還入直所事,自兵曹草記矣。把守北二營入直軍,還入直所,而添入軍,依例解送之意,敢啓。傳曰,知道
又以禁衛營言啓曰,本營字內崇禮門東邊第一城廊近處體城五間許頹圮處及西邊第一城廊近處體城二間半許頹圮處,今八月二十二日,始役改築之意,敢啓。傳曰,知道。
又以義禁府言啓曰,今此秋到記崇政殿親臨試取時,本府都事八員赴擧,只有二人,本府入直當直入直·公事回公都事及崇政門·麗春門·宜秋門禁亂都事,無以推移。假都事四員,令該曹口傳差出,以爲分排擧行之地,何如?傳曰,允。
上在慶熙宮。停常參·經筵。
上詣崇政殿,秋到記試取,還內後,內閣·政院·玉堂·藥房口傳問安。答曰,知道。
金裕憲啓曰,大司憲鄭基善,掌令徐有贊·李秉儀呈辭,執義李正耆未肅拜,持平金漢益在外,韓文爀未署經,監察茶時之意,敢啓。傳曰,知道。
朴岐壽啓曰,三品官之無得過三日循例請牌,曾有定式矣。大司成洪穉圭,敦寧都正李寅弼,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
以大司成洪穉圭牌不進罷職傳旨,傳于趙琮鎭曰,只推。
趙琮鎭,以弘文館言啓曰,下番闕直,事甚未安。副應敎閔泰鏞,校理黃基安·洪祐順,副校理兪星煥,旣有只推之命,竝卽牌招,以爲推移,姑降入直之地,何如?傳曰,允。
又以奉常寺都提調·提調意啓曰,祭享所用秋等中脯三百四十八貼,今八月二十二日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
李景在,以兵曹言啓曰,興元門北邊墻垣頹圮處四間,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內興元門北邊宮墻頹圮處四間,今已畢築,把守軍兵,還入直所事,自兵曹草記矣。把守北二營入直軍,還入直所,而添入軍,依例解送之意,敢啓。傳曰,知道。
壬辰八月二十二日卯時,上詣崇政殿。秋到記儒生分製講試取入侍時,行都承旨朴岐壽,行左承旨徐左輔,右承旨趙琮鎭,左副承旨金裕憲,右副承旨李景在,同副承旨洪遠謨,記事官洪大稱·兪鎭五,記注官金熙逌,別兼春秋洪鍾應,檢校待敎李肯愚以次侍立。時至,通禮跪請外辦。上具翼善冠·衮龍袍,乘輿出興泰門。藥房提調趙寅永,副提調朴岐壽進前奏曰,侵早勞動,聖體,若何?上曰,一樣矣。由顯謨門·廣達門,入崇政門詣殿內。通禮跪請降輿,上降輿陞座。岐壽曰,儒生今方入門,而旣有俄者啓請標信,以此擧行乎?上可之。岐壽讀奏儒生入門單子,合爲四百五十三人,仍傳內侍以上。試官及儒生,如儀行禮訖。讀券官禮曹判書洪奭周,知敦寧徐能輔,吏曹參判朴晦壽,對讀官禮曹參議李憲球,行副護軍尹聲大,副司直金景善,副司果李公翼,考官行大護軍趙寅永,右參贊李光文,兵曹參判李志淵,參考官刑曹參議尹命圭,行副護軍李根友,副司直李垿,弼善朴宗休以次就座。上命書賦題曰,濟濟多士文王以寧。奭周·晦壽進前書訖。景善·公翼,捧出懸之。景在曰,今番開講,以抽栍擧行乎?上曰,唯。試官權退,仍命唱禮畢,降座。通禮跪請乘輿,上乘輿出崇政門外。岐壽曰,今日殿座,排設擧行,不能趁期,事甚駭然。當該司鑰,令攸司從重科治,何如?上曰,依爲之。出擧條由廣達門·顯謨門,入興泰門還內,出標信解嚴。諸臣以次退出。
壬辰八月二十二日申時,上御興政堂。秋到記科次入侍時,行都承旨朴岐壽,記事官洪大稱,記注官金熙逌,別兼春秋洪鍾應,讀券官禮曹判書洪奭周,知敦寧徐能輔,吏曹參判朴晦壽,對讀官禮曹參議李憲球,行副護軍尹聲大,副司直金景善,副司果李公翼以次進伏訖。上曰,科次爲之。奭周曰,今當書等,而上一張差勝,以三下一書之乎?上曰,三下一書之,之次以三下二書之,之次一張,以草三下書之,之次四張,以次上書之,可也。奭周書等訖。上曰,上第一券,坼下祕封,使岐壽讀奏。其餘使之以次坼奏,岐壽以次讀奏訖。上命書傳敎曰,製述賦居首三下一進士李維謙,講居首通幼學柳來維,竝直赴殿試。製述之次三下進士徐有璟,講之次通幼學金顯箕,竝直赴會試。製述之次草三下進士金魯謙,講之次通幼學李亮信等二人,竝給二分。製述之次次上生員李寅正等四人,講之次通幼學姜章煥等十二人,竝令該曹考例施賞。又命書傳敎曰,入格儒生,明日廣達門外施賞。仍命自下對讀官先退。公翼退出。又命退,諸臣以次退出。
上在慶熙宮。停常參·經筵。
李景在,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以副應敎閔泰鏞,校理黃基安·洪祐順,副校理兪星煥牌不進罷職傳旨,傳于趙琮鎭曰,只推。
趙琮鎭,以弘文館言啓曰,下番闕直,事甚未安。副應敎閔泰鏞,校理黃基安·洪祐順,副校理兪星煥,旣有只推之命,竝卽牌招,以爲推移,姑降入直之地,何如?傳曰,允。
李景在啓曰,大司憲鄭基善,執義李正耆,掌令徐有贊·李秉儀牌不進,持平金漢益在外,韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義李正耆,掌令徐有贊·李秉儀牌不進罷職傳旨,傳于李景在曰,只推。
趙琮鎭,以弘文館言啓曰,應敎朴宗吉,修撰李在鶴,時在京畿楊州地,經筵入番事緊,請竝斯速乘馹上來事,下諭。答曰,依啓。
李景在,以兵曹言啓曰,五衛將崔俊植,文臣兼宣傳官李寅皐,俱以病難供職,呈狀乞遞,竝改差,何如?傳曰,允。
義禁府啓目,洪州兼任瑞山郡守李守益原情云云。問目內辭緣,旣曰異國人,從船往來泰安之日,卽傳符還發之際是如是白乎則,別無可罪之端,分揀放送,何如?判付啓依允。
李景在,以義禁府言啓曰,黃海監司金蘭淳狀啓內,鳳山郡守金相順罪狀,令攸司稟處事,啓下矣。金相順以兼營將守令,時在任所,依例發遣府書吏,差兼官後拿來,何如?傳曰,待待命拿囚。
又以義禁府言啓曰,全羅監司李奎鉉狀啓內,前正言金相勉罪狀,令攸司稟處事,啓下矣。金相勉下去全羅道長興地云,依例發遣府羅將拿來,何如?傳曰,待待命拿囚。
大司成洪穉圭疏曰,伏以臣於日昨,伏奉泮長除旨,聞命惝怳,不知措躬之所。夫是職也,綦重顧何如遴選又何如,而遽然畀之於如臣無似,未知殿下奚取於臣,而有此誤恩也。臣晩從末蔭,倖竊高第,出入邇列,榮幸無比,自顧私分,已是踰濫,淸官美職,夢想未到。況臣才卑品劣,最居人下,旣無文學之著,不足以勸課乎諸生,又乏標準之譽,不足以矜式乎賢關,則凡百庶位,尙或陳力,其可擬議於成均敎冑之任哉?顧今世級漸降,文風寢邈,導率丕變之責,尙矣無論,課試公正之規,亦不如古。正宜極一代之選,副多士之望,而乃以文質無當之人,猥據皐比之席,自任師儒之長,則八方之嗤笑,理所必至,而聖朝設置之本意,亶其然乎?臣於是左右思量,冒膺無路,玆敢披瀝衷曲,仰瀆宸聽。伏乞聖慈,俯賜鑑諒,特遞臣大司成之任,俾公器得重,微分獲安,幸甚,臣無任云云。省疏具悉。爾其勿辭察職。
上在慶熙宮。停常參·經筵。
自辰時至申時,日暈。
金裕憲啓曰,大司憲鄭基善,掌令徐有贊·李秉儀呈辭,執義李正耆未肅拜,持平韓文爀未署經,金漢益在外,監察茶時之意,敢啓。傳曰,知道。
趙琮鎭啓曰,左副承旨金裕憲,今日不爲仕進,卽爲牌招,何如?傳曰,允。
傳于趙宗鎭曰,禮房承旨,馳詣懿陵,奉審摘奸,延慶墓,一體奉審以來。
傳于洪遠謨曰,留院上疏入之。
趙琮鎭啓曰,因副應敎閔泰鏞上疏,秋到記製述賦居首李維謙拔去事,批旨依施事,命下矣。原榜目中,付標以入之意,敢啓。傳曰,知道。
以左副承旨金裕憲牌不進罷職傳旨,傳于洪遠謨曰,只推。
以副應敎閔泰鏞,校理黃基安·洪祐順,副校理兪星煥牌不進罷職傳旨,傳于趙琮鎭曰,只推。
趙琮鎭,以弘文館言啓曰,下番闕直,事甚未安。副應敎閔泰鏞,校理黃基安·洪祐順,副校理兪星煥,旣有只推之命,竝卽牌招,以爲推移,姑降入直之地,何如?傳曰,允。
以副應敎閔泰鏞,校理黃基安·洪祐順,副校理柳星煥牌不進罷職傳旨,傳于趙琮鎭曰,只推。
以京畿監司李羲準狀啓,陽城等邑民家漂頹,人命渰死事,傳于洪遠謨曰,聞甚矜惻,漂頹戶,別加顧助,趁爲結構,無使栖遑失所之歎,渰死人,如有生前身還布,竝蕩減事,分付。
趙琮鎭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以承文院都提調意啓曰,漂民出送事,禮部咨文出來矣。以前頭使行奉表稱謝之意,依例先通咨文撰出正書安寶後,定禁軍騎撥下送于灣府,使之入送鳳城將處,以爲轉致北京,而無方物一起磨鍊,順付於冬至使之意,分付,何如?傳曰,允。
副應敎閔泰鏞疏曰,伏以臣,伏見秋到記榜眼,有不勝萬萬驚惋者。噫,彼東萬,其所負犯,何如關係,何如附麗凶逆,爲鷹爲犬,主張悖論,如鬼如蜮。逮夫懲討方張之日,宜被黨與先誅之典,而酌配已失王章,鬼誅未洩輿憤,罪名至重,公議尙沸,其子之自同無故,冒赴於殿庭之科者,可謂人理掃盡,王法蔑如,而隄防之敗壞,凶醜之跳踉,豈非世道大可憂歎者乎?及其拆封讀奏之際,宜有卽地拔去之請,而前席倉卒,念未及此,竊爲試體慨然也。臣謂到記製述居首李維謙,亟施拔去之典,以杜亂萌焉。臣無任云云。省疏具悉。所請依施。
上在慶熙宮。停常參·經筵。
自人定至一十六日開東,灑雨下雨,測雨器水深七分。
藥房都提調鄭晩錫,提調趙寅永,右承旨趙琮鎭啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙琮鎭啓曰,明日徽陵忌辰正日,再明日動駕,三明日毓祥宮秋享祭齋戒相値,視事頉稟之意,敢啓。傳曰,知道。
金裕憲啓曰,大司憲鄭基善,掌令徐有贊·李秉儀呈辭,執義李正耆未肅拜,持平韓文爀未署經,金漢益在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,右副承旨李景在,今日不爲仕進,卽爲牌招,何如?傳曰,允。
以右副承旨李景在牌不進罷職傳旨,傳于金裕憲曰,許遞,前望單子入之。
承旨前望單子入之,鄭知容落點。
洪遠謨,以內醫院都提調·提調意啓曰,副提調朴岐壽,今日問安不爲仕進,卽爲牌招,何如?傳曰,允。
又以弘文館言啓曰,下番闕直,事甚未安。副應敎閔泰鏞,校理黃基安·洪祐順,副校理兪星煥,旣有只推之命,卽爲牌招,以爲推移,姑降入直之地,何如?傳曰,允。
以副應敎閔泰鏞,校理洪祐順牌不進罷職傳旨,傳于洪遠謨曰,只推。
金裕憲,以都摠府言啓曰,今此動駕時,侍衛·寶劍·守宮,當爲備員,而副摠管李瀅夏·鄭基一在外,金弘根有實故,無以備員。令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管洪顯周,副摠管李紀淵·洪敬謨落點。
傳于金裕憲曰,在外摠管竝許遞,前望單子入之。
兵曹口傳政事,副護軍單李景在。
洪遠謨,以內醫院都提調·提調意啓曰,今年蛇油丸當次爲洪州矣。湖西水災,不可不念,謹考甲戌已例,有江華移定之擧,而江華歉憂,無異湖西。且伏念蛇油丸,雖係年例待令之劑,旣非恒用者,則本院遺在,雖曰些少,足備不虞,況有特軫民隱之口傳下敎,則其在奉行之道,不宜膠守常例。當年蛇油丸監劑,姑爲停止,何如?傳曰,允。
金裕憲,以都摠府言啓曰,副摠管李德鉉,以騎兵點考事,外兵曹晝仕出去之意,敢啓。傳曰,知道。
又以備邊司言啓曰,外邑曠官,何時不悶,而今當災歲,看坪不遠,不可久委之兼任,受由上京守令,令該曹催促,卽爲下送。未下直閫帥·守令,一體申飭,亦令明日辭朝,何如?傳曰,允。
吏曹啓目,粘連觀此公忠監司洪羲瑾狀啓,則以爲,燕岐素以至殘積弊之邑,五朔曠官,百務多滯,重被水患,災形孔酷。該縣監李時復,三載居任,政績多著,今若遽遞其任,猝付生手,則來頭救恤接濟之方,預難措劃,災歲邑事,關係非細。燕岐縣監李時復相換成命,稍俟日後荒政之就緖,使之擧行是白遣,姑爲催促還官亦爲白有臥乎所。道臣所請,雖出於爲災歲民情,而特敎相換,事體不輕,有難遽施是白如乎,狀請內辭緣置之,何如?判付啓依允。
上在慶熙宮。停常參·經筵。
金裕憲啓曰,大司憲鄭基善,掌令徐有贊·李秉儀呈辭,執義李正耆未肅拜,持平韓文爀未署經,金漢益在外,監察茶時之意,敢啓。傳曰,知道。
趙琮鎭啓曰,左副承旨鄭知容,今日不爲仕進,卽爲牌招,何如?傳曰,允。
備忘記黃海水使白恒鎭,吉州牧使申性浩下直,各長弓一張,長箭一部,片箭一部,筒兒一箇賜給。
趙琮鎭啓曰,崇陵·明陵·惠陵·元陵陵上莎草修改時,政府以下進去監董事,命下矣。崇陵·惠陵·元陵,領議政南公轍進去,而明陵則無時任大臣,何以爲之?敢稟。傳曰,原任大臣進去。
又啓曰,卽者宗廟署官員來言,明日展拜時,本署提調一員,當爲進參,而都提調李相璜有身病,提調金在昌差祭,不得進參云,何以爲之?敢稟。傳曰,提調許遞,前望單子入之。
宗廟提調前望單子入之,李羲甲落點。
摠管前望單子入之,副摠管李鐵求·李升權落點。
金裕憲,以兵曹言啓曰,捕盜大將之兼帶摠管,載在法典,而摠管前望,左右捕將,俱爲受點,係是特除,何以爲之?敢稟。傳曰,捕將之任許遞,前望單子入之。
金裕憲啓曰,左右捕將許遞事,命下矣。捕將重任,不可一刻暫曠,在前如此之時,有曾經大將權察之例,今番則何以爲之?敢稟。傳曰,曾經大將權察。
捕將前望單子入之,申絅·李惟秀落點。
兵曹,左邊捕盜大將單申絅,右邊捕盜大將單李惟秀。
金裕憲啓曰,新除授左邊捕盜大將申絅,右邊捕盜大將李惟秀,卽爲牌招,傳授命召及大將牌·傳令牌,何如?傳曰,允。
以左副承旨鄭知容牌不進罷職傳旨,傳于趙琮鎭曰,只推。
傳于金裕憲曰,明日出宮內門路,以廣達門爲之。
趙琮鎭,以吏曹言啓曰,因備邊司草記,外邑曠官,何時不悶,而今當災歲,看坪不遠,不可久委之兼任,受由上京守令,令該曹催促,卽爲下送,未下直閫帥·守令,一體申飭,亦令明日辭朝事,允下矣。自臣曹催促,則受由上京守令平澤縣監具秉魯已爲下去。中和府使閔晉鏞,報恩郡守李允植,林川郡守金應根,槐山郡守李聞榮,瑞山郡守李守益,靈巖郡守李應謙,恩津縣監趙,江東縣監金大根,俱以爲明日下去。未下直守令安州牧使洪彦謨,吉州牧使申性浩,陽德縣監李時復,亦以爲明日辭朝云。上京守令沔川郡守吳徽常,身病猝重,不得下去云,其身病旣如是沈重,則有難等待其差歇。沔川郡守吳徽常罷黜,何如?傳曰,允。口傳差出,催促下送。
吏曹口傳政事,以沈宜晉爲沔川郡守。
趙琮鎭以司饔院都提調·提調意啓曰,膺師·貢人等呼訴內,各殿宮日下生雉,九月初一日爲始,例以本色封進,而今年則節候差早,草樹尙茂,網羅莫設,鷹獵末由,日供生雉,萬無封進之路,限獵得間,仍爲代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,代封。
金裕憲,以漢城府言啓曰,兵曹草記內,拯活十五名以上者加資,載在法典,而外此各部·各洞民人拯活人命之數,初無各人名下所拯名數,而混稱爲三四十或爲五六十者,事甚糢糊,有難覆啓。更令該府,詳査各部,區別每人所拯名數,草記後稟處事,允下矣。謹依敎旨內辭緣,其拯活名數,更加査實,則南部箭串一契良人李東植拯活爲六十八名,金萬才爲四十六名。閑良鄭昌禧爲八十四名,朴富崇爲二十六名,李東柱爲六十七名,嚴願得爲三十一名,洪伯同爲二十八名,金聖福爲三十一名,李光喆爲五十七名,朴龍元爲三十五名,趙光喆爲三十七名韓仁範爲二十八名。二契良人朴道春爲三十八名,李龍大爲三十名,金國顯爲二十七名,金得銀爲二十五名,洪壽得爲五十八名,朴根大爲三十一名,張漢健爲二十二名,張連周爲二十九名,池琹喆爲四十名。出身李文相爲五十三名,金興祿爲二十七名。中村里契良人金繼良爲五十九名,金允成爲二十五名,徐衡植爲三十三名,宋文翼爲三十二名,元光春爲三十一名,出身崔擎柱爲六十二名。西氷庫一契閑良李士興爲七十三名,安光錫爲三十七名,李顯根爲三十五名,白啓澤爲三十一名。二契出身金麗漢爲六十三名,閑良金重弼爲二十九名,朴喜訥爲二十一名。西部麻浦契閑良宋聖昌爲二十五名,吳德文爲二十三名,折衝金元福爲五十一名,出身金慶周爲二十一名,別抄李順英爲十八名,騎士張敬尙爲二十名。土亭里契·密陽後漕倉船人良人梁文海爲六十七名,晉州右倉船人良人吳載基爲六十四名。黑石里契閑良鄭孝臣爲十九名,出身崔允達爲四十五名,慶尙道金海漕船人良人韓福連爲五十五名,裵根宗爲十八名。北部合正里契折衝趙完璧爲五十五名,李枝盛爲十八名,閑良李寅培爲十八名,朴允彬爲十六名,韓光得爲二十五名。望遠亭契折衝劉顯複爲五十五名,金湖溢爲五十七名。汝矣島契出身金德佑爲十九名,閑良金命植爲十八名,朴龍喆爲五十三名矣。令該曹更爲稟處,何如?傳曰,允。
趙琮鎭,以禮曹言啓曰,今此穆陵陵上莎草修改時別看役,出身徐室輔差下,使之擧行,何如?傳曰,允。
又以禮曹言啓曰,今此明陵陵上莎草修改時別看役,前僉知金景瑗差下,使之擧行,何如?傳曰,允。
又以禮曹言啓曰,今此惠陵陵上莎草修改時別看役,前僉使金在潤差下,使之擧行,何如?傳曰,允。
又以禮曹言啓曰,今此元陵陵上莎草修改時別看役,前守門將趙光夏差下,使之擧行,何如?傳曰,允。
金裕憲,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
上在慶熙宮。停常參·經筵。
大駕詣宗廟,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。仍詣景慕宮,入齋室後,世孫宮遣宮官問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安,答口知道。
鄭知容啓曰,司僕寺內乘來言,捲簾,取稟。傳曰,捲三面爲之。
趙琮鎭啓曰,來初一日,輪對日次矣,敢稟。傳曰,當次人受點,後日次侍令。
徐左輔啓曰,今日動駕,承旨當爲備員,行都承旨朴岐壽疏批已下,所當牌招,而拘於廳規,不得請牌,何以爲之?敢稟。傳曰,牌招,卽爲隨駕。
傳于趙琮鎭曰,修改禮堂入侍,京畿監司同爲入侍。
傳于趙琮鎭曰,發遣吏郞,諸執事淸齋與否,摘奸以來。
趙琮鎭啓曰,來九月初六日,穆陵親祭祭文,當爲製進,大提學洪奭周,待明朝牌招,何如?傳曰,允。
以平安監司沈能岳啓本,罪人李再豐熙川郡到配事,傳于金裕憲曰,放送事,分付。
朴岐壽,以吏曹言啓曰,懿昭墓秋享祭獻官,前都正李寅弼,改付標以入,而時無職名,令該曹口傳付軍職,何如?傳曰,允。
鄭知容,以備邊司言啓曰,今年備無之災,當以畿內爲最,而從以蟲損,酷於水旱,秋序過半,便成慘歉,嗣歲議賑,在所不已。第念本道穀摠,比前尤縮,種糧排巡,亦無其路,雖知移粟之政,重貽他道之弊,較量優劣,有無裒益,卽係荒年不獲已之擧。且明春接濟,非但爲畿輔賙賑而已,亦必有經用之不可不預備者。就各道某樣穀中,關西小米二萬石,各穀折小米五千石,湖南租二萬石,皮牟一萬石,嶺南大米一萬石,各穀折米五千石運來,而關西穀及湖南租一萬石,則先於閏月旬間裝發,必趁未凍前到泊,其餘兩南穀,則使之解氷初裝發,必趁二月望前到泊。關西則依已例,以地土船運來,兩南則各以道內漕船,當爲留泊者裝載,或有不足之慮,則地土船與德積船間,報本司從便擧行。領運差員,必以剛明解事人,各別擇定,另飭上送,沿路護送等節,依漕運例爲之,船價雜費之公穀會減,依甲戌例爲之。而今此移穀,數旣夥多,期又促急,雖以三道少康之民,猝當他道轉輸之役,其所貽害而受困,殆甚遇飢而待哺。凡屬吏鄕夤緣誅求之端,沙格憑藉淆濫之習,嚴加操束,俾不至重爲移疾,穀品則此係目下應用,除非精實斛量者,反不若初不運來。竝以此措辭,關飭於各該道臣,何如?傳曰,允。
禮曹判書洪奭周疏曰,伏以臣,姿旣庸下,病尤癃痼,擧足則跲左躓右,臨事則失前忘後,尋常職務,無一堪辦,文苑操衡,豈容久叨,而膺命之初,辭不獲遂,冒出之後,又懼瀆擾,磅礴淟涊,居然爲半年之久矣。不衷而服,匪任而據,早晩僨誤,自分無幸,乃者儒臣之疏出,而臣昏謬迷錯之罪,於是乎益不可贖矣。惟彼李維謙之冒赴大庭,果何等變怪也?渠父東萬,負犯至重,綢繆凶醜,譸張悖通,海島薄竄,輿憤未洩,王府丹書,鐵案自在,爲其子者,苟有一分嚴畏,顧何敢揚揚自廁於平人,以爲僥竊科名之計哉?臣於坼榜之時,身登前席,一聞其名,駭慄交中,隄防莫嚴,明張宜急,拔去之請,不容少緩。況臣公憤之外,又有世嫌,而不幸糊名之券,擢自臣手,私心驚惋,尤倍他人,而神識憒眊,不遑周旋,逡巡旅退,遂無一言,至今追惟,噬臍莫逮。儒臣之論,辭嚴義正,臣固愧服之不暇,而恕之以倉卒未及,責止於試體慨然,亦可謂失之太寬,蹙伏數愆,歷日悚懍,司敗之罰,自知難逭,玆敢冒死陳籲,干瀆崇聽。伏乞聖明,俯垂鑑察,亟命鐫削臣本兼職名,仍命有司,議臣當被之罪,以嚴王章,千萬幸甚。臣無任云云。答曰,省疏具悉。日前試事之出於無妄,人孰不諒?如是深引誠過矣。
知敦寧徐能輔,吏曹參判朴晦壽疏曰,伏以臣等,卽伏見副應敎閔泰鏞疏本,秋到記居魁李維謙,肆然應試之罪,臚列甚嚴,仍又致慨於不能卽地拔去,臣等誠滿心惶愧,無地自容。噫,彼東萬,爪牙於凶醜,根柢於悖論,罪犯至重,輿情尙激,鬼誅雖加,丹書昭在,則其子之晏若無故,敢赴殿庭之試,已是變怪之大者。而及其科次坼封也,臣等猥以讀券之任,隨登前席,其名一出,宜卽駁拔,而事在倉卒,未及周旋,遂不兔泯默而退,臣等儱侗昏聵,於是乎無所逃罪矣。歷日彌久,恧蹙愈切,玆敢短章自列,恭俟譴何。伏乞聖慈,俯垂鑑諒,亟命攸司,議臣等當被之罰,以嚴科試,以昭典憲焉。臣等無任云云。答曰,省疏具悉。文衡之自引,已過分數,卿等又何爲也?
行都承旨朴岐壽疏曰,伏以臣,卽伏見副應敎閔泰鏞疏本,則有到記製述居首李維謙拔去之請,辭義甚正,隄防益嚴,而以其坼封讀奏之際,未能卽請拔去,有爲試體慨然之語。第臣卽伊日坼封後讀奏之人,而前席倉卒,未及念到之失,臣亦有焉,何敢以事在倉卒,晏然厚恕,不思所以自引之義乎?玆敢冒控短章,仰瀆崇嚴。伏乞聖明,亟降威罰,以嚴試體,以安私分焉。臣無任云云。答曰,省疏具悉。已諭於文衡之批,勿煩。
敦寧都正李寅弼疏曰,伏以臣於本月二十日,伏奉除旨,以臣爲敦寧府都正者,臣義重叩謝,雖不得不章皇出肅,而第臣素無敦寧,揆以政式,自在應遞,玆敢短疏陳籲。伏乞聖明,俯賜鑑諒,照例遞改,以存公格,以安私分,不勝幸甚,臣無任云云。省疏具悉。疏辭,下該曹稟處。
吏曹啓目,粘連觀此敦寧府都正李寅弼上疏,則以爲,臣素無敦寧,揆以政式,自在應遞。伏乞聖明,俯賜鑑諒,照例遞改亦爲白有臥乎所,旣無敦寧,則揆以格例,不可仍置,敦寧府都正李寅弼,改差,何如?判付啓依允。
壬辰八月二十七日卯時,大駕詣宗廟·景慕宮。秋展謁擧動入侍時,行都承旨朴岐壽,行左承旨徐左輔,右承旨趙琮鎭,左副承旨鄭知容,右副承旨金裕憲,同副承旨洪遠謨,記事官洪大稱·兪鎭五,記注官金熙逌,別兼春秋洪鍾應,直提學鄭基善,檢校直閣李景在,檢校待敎趙斗淳·李肯愚以次侍立。時至,通禮跪啓請外辦。上具翼善冠·衮龍袍,乘輿出興泰門。藥房提調趙寅永進前奏曰,侵早勞動,聖體,若何?上曰,一樣矣。出廣達門,降輿乘輦,由興化門,至宗廟大門外,降輦乘輿,由東夾門入,詣齋室,改具冕服,出至東神門外。岐壽進圭,上執圭詣板位,行四拜禮,入殿內奉審訖,由西神門出。詣永寧殿板位,行四拜禮,各室奉審,如上儀訖,出殿門。上釋圭,岐壽受圭。領議政南公轍進前曰,日氣稍冷,聖體,若何?上曰,一樣矣。公轍曰,蹔乘步輦,似好矣。上曰,置之,可也。還入齋室,改具翼善冠·衮龍袍,乘輿出廟門外,降輿乘輦,詣至景慕宮大門外,降輦乘輿,由東夾門,入齋室,改具冕服,出詣板位,行再拜禮,入神室內奉審,仍詣望廟樓奉審。上曰,百官行禮,置之。出傳敎還入齋室,改具翼善冠·衮龍袍,乘輿出宮門外,降輿乘輦,至宗廟洞口,降輦步過,乘輦由興化門入,至廣達門,降輦乘輿,由興泰門還內,出標信解嚴。諸臣以次退出。
壬辰八月二十七日酉時,上御祥暉堂。顯陵·穆陵陵上曲墻修改禮堂入侍,京畿監司同爲入侍時,右承旨趙琮鎭,記事官洪大稱,記注官金熙逌·卓雲翰,禮曹參判徐憙淳,京畿監司李羲準以次進伏訖。上曰,禮堂進前。憙淳進前奏曰,陵上修改緣由,纔已書啓仰達,而臣辭朝之日,雨勢終日霏灑矣。及其始役,卽爲開霽,曲墻之修築,補土之堅緻,善爲訖役,而霏灑纔過,莎草着根,誠切萬幸矣。上曰,京畿監司進前。羲準進前奏曰,西五陵·長陵愍懷墓奉審後,些少有頉處,俄以狀啓陳達矣。上曰,農形,何如?羲準曰,以臣之所經處農形觀之,則往往十里全坪,以蟲災判歉,民人等馬頭呼訴,極爲矜惻矣。上曰,先退。憙淳等先退,又命退,承史以次退出。
上在慶熙宮。停常參·經筵。
趙琮鎭啓曰,明日常參·經筵,取稟。傳曰,停。
洪遠謨啓曰,大司憲鄭基善,掌令徐有贊·李秉儀呈辭,執義李正耆未肅拜,持平韓文爀未署經,金漢益在外,監察茶時之意,敢啓。傳曰,知道。
徐左輔啓曰,右副承旨金裕憲,今日不爲仕進,卽爲牌招,何如?傳曰,允。
傳于趙琮鎭曰,禮房承旨,馳詣受香諸處,奉審摘奸以來。
以右副承旨金裕憲牌不進罷職傳旨,傳于趙琮鎭曰,許遞,前望單子入之,待下批,牌招察任。
承旨前望單子入之,洪赫落點。
趙琮鎭啓曰,卽者禮曹郞廳來言,今此崇陵·惠陵·元陵陵上莎草修改時,本曹堂上,當於今日進去,而判書洪奭周,參判徐憙淳,俱有身病,參議李憲球,昌陵·弘陵局內汰落處補築後,以明陵陵上莎草修改監董事,仍留,無以推移進去云,判書·參判,竝卽牌招,何如?傳曰,允。
又啓曰,禮曹判書洪奭周,參判徐憙淳牌不進推考傳旨,今方捧入,而崇陵·惠陵·元陵陵上莎草修改時,當爲進去,如是違牌,事甚未安。竝更牌招,何如?傳曰,竝許遞,前望單子入之,待下批,牌招察任。
禮曹堂上前望單子入之,判書徐有榘添書落點,參判權敦仁落點。
趙琮鎭啓曰,觀象監提調朴周壽,繕工提調趙萬永,崇陵·惠陵·元陵陵上莎草修改監董事,今方出去矣。朴周壽所帶兵曹判書命召,趙萬永兼帶訓鍊大將命召,竝來請還納,何以爲之而訓將之任,不可一刻無摠察之人,何以爲之?敢稟。傳曰,仍佩往來,訓將,禁將兼察。
又啓曰,訓將禁將兼察事,命下矣。兼察訓鍊大將申絅,卽爲牌招,聽傳敎,何如?傳曰,允。
又啓曰,大提學洪奭周牌不進推考傳旨,今方捧入,而親祭祭文,當爲製進,如是違牌,事甚未安。更爲牌招,何如?傳曰,允。
又啓曰,大提學洪奭周再牌不進推考傳旨,今方捧入,而親祭祭文,當爲製進,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
以右承旨洪赫牌不進罷職傳旨,傳于趙琮鎭曰,只推。
以慶尙監司金陽淳狀啓,十月令薦新朔膳,例於九月封進,而適値閏朔,進上有違定式,惶恐待罪事,傳于趙琮鎭曰,卿其勿待罪事,回諭。
兵曹口傳政事,大護軍單洪奭周,護軍單徐憙淳。
兵曹口傳政事,副護軍單李寅弼。
趙琮鎭,以吏曹言啓曰,毓祥宮秋享祭大祝徐戴淳,時無職名,令該曹口傳付軍職,何如?傳曰,允。
兵曹口傳政事,副司果單徐戴淳。
趙琮鎭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金大坤在外未肅拜,直講崔致憲,典籍朴熙輔俱爲差祭,時無入直之員,以他郞官,姑爲代直,何如?傳曰,允。
又以御營廳言啓曰,本廳千摠李宜植,把摠具聖魯,身病甚重,勢難察任,竝改差,何如?傳曰,允。
洪遠謨,以刑曹言啓曰,因平安道熙川郡定配罪人李再豐到配啓本,放送事書下矣。李再豐,卽爲放送之意,分付該道道臣,何如?傳曰,允。
上在慶熙宮。停常參·經筵。
自未時至人定,灑雨下雨,測雨器水深一分。
自人定至九月初一日開東,灑雨下雨,測雨器水深九分。
藥房提調趙寅永,副提調朴岐壽啓曰,伏未審日間,聖體,若何,寢睡·水刺之節,何如?臣等率諸醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子賓宮口傳問安。答曰,知悉。世孫宮口傳問安。答曰,知道。
鄭知容啓曰,明日常參·經筵,取稟。傳曰,停。
洪遠謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙琮鎭啓曰,備邊司郞廳來言,今日賓廳日次,而領議政南公轍,崇陵·惠陵·元陵陵上莎草修改進去,左議政·右議政未差,不得來會云矣,敢啓。傳曰,知道。
備忘記,西北僉使胡達文下直,長弓一張,長箭一部,片箭一部,筒兒一箇賜給。
傳于鄭知容曰,傳香承旨,馳詣宗廟·景慕宮,奉審摘奸以來。
鄭知容啓曰,大提學洪奭周三牌不進推考傳旨,今方捧入,而親祭祭文,當爲製進,連事違召,終不承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,更爲嚴飭牌招,如有違牌,勿爲呼望。
趙琮鎭啓曰,今此幸行時,何大臣留都乎?敢稟。傳曰,領府事留都。
鄭知容啓曰,來九月初六日穆陵親祭祭文,當爲製進,而藝文提學金履載在外,弘文提學申在植,卽爲牌招,何如?傳曰,允。
趙琮鎭啓曰,訓鍊大將趙萬永,以司僕提調,旗軍洗馬事,明日沙阿里出去矣。所佩命名,何以爲之?敢稟。傳曰,仍佩往來。
傳于鄭知容曰,吏曹參判有闕之代,前望單子入之。
吏曹參判前望單子入之,朴岐壽落點。
傳于鄭知容曰,監董大臣以下入侍。
趙琮鎭啓曰,大司憲鄭基善,執義李正耆,掌令徐有贊·李秉儀牌不進,持平韓文爀未署經,金漢益在外,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義李正耆,掌令徐有贊·李秉儀牌不進罷職傳旨,傳于趙琮鎭曰,只推。
以平安監司沈能岳狀啓,江界府民家漂頹人物渰死事,傳于洪赫日,聞甚矜惻,元恤典外,別加顧助,卽爲結構,毋使臨寒棲遑之歎。渰死人如有生前身還布,蕩減事,分付。
以公忠監司洪羲瑾狀啓,公州等邑民家漂壓人命渰壓事,傳于洪赫曰,數朔之內,連遭水災,轉酷孔慘,哀彼赤子,何以支保乎?慘矣渰沒,尤急流離,言念及此,心神難定,顧恤奠接之方,蠲蕩埋瘞之節,廟堂一邊措辭,關飭於該道臣,而冷節不遠,如有別般賑捄之道,商確草記以聞。
趙琮鎭,以都摠府言啓曰,今日入直內三廳武兼禁軍及軍兵等,當爲中日習射技,而崇陵·明陵·惠陵·元陵陵上莎草修改相値,不得設行之意,敢啓。傳曰,知道。
又以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以義禁府言啓曰,時囚罪人李民秀原情啓目判付內,除刑推議處事命下,而觀此囚供,則徒事發明,與道啓相反,待帥臣就囚,參互爰辭議處次,姑爲保放,何如?傳曰,允。
義禁府啓目,助泥前萬戶李民秀原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
大提學洪奭周疏曰,伏以臣自速重戾,冒控短牘,譴罰之降,伏地恭俟,而及承批旨,曲蒙寬貸,至諭以出於无妄,人孰不諒?銜恩戴慈,感鏤雖深,循躬省諐,懍蹙尤倍。臣以無似,叨掌文柄,身居主試之席,手秉司命之筆,而裒然一榜之首,乃屬於釁負滓穢,不可赴擧之類。坼封之前,雖難逆覩,讀名之後,宜倍驚憤,而顧乃矇不省識,默無陳白,昏憒錯謬,無說可解,同朝忠厚,雖幸見諒,臣心悚恧,尤往彌深,未蒙勘處之前,無非臣泥首竢譴之日。況玆文衡之任,卽臣僨誤之地,抗顔重冒,斷無其望。見今陵寢躬祼,吉日在邇,祭文撰進,不容少緩,而臣旣不自居於文任,則亦安敢掦掦冒膺於潤色王言之役乎?天牌屢臨,洊犯違傲,嫚命之罪,益靡所逃而飭敎又降,呼望路阻,情阨勢迫,冒昧申籲。伏乞聖明,俯垂鑑諒,先將臣文苑職名,亟賜鐫削,卽以代撰之任,改屬無故之人,仍降臣當被之罰,以肅朝綱,以安私分,千萬幸甚,臣無任云云。答曰,省疏具悉。自引雖曰過中,禮使之義,宜欲一伸,文衡之任,今姑許遞。
吏曹參判朴晦壽疏曰,伏以臣於見職,豈有一分堪承之望,而聖眷偏隆於記錄,微忱只切於趨走,感激怵畏,冒進盤礴,居然三朔于玆矣。若其求解之念,未嘗一日忘于中也。臣本疎劣,無所短長,雖尋常百執事之末,固不足比數,況玆銓衡佐貳之責乎?人未稱官,官以人輕,宜去不去,分外虛縻,冒據匪據,淟涊如舊,反省多恧,人其謂何?非徒才具之不合,抑亦病勢之難强。蓋臣受氣甚薄,自幼善病,最是痰眩之症,積有歲月,便成貞疾,少或勞瘁,輒致迷瞀,往往至於昏塞,在少壯之時,尙不能抵敵,矧今氣漸衰而病益痼乎?近因霖濕之餘,受傷旣多,節序之交,調將失宜,本祟如期闖發,精爽怳惚,如覩奔輪,頭目暈轉,若墜煙霧,宛轉床笫,不省四到。重以外邪乘虛,感冒越添,滯泄驟作,眞元澌脫,肢體拘束而動作牽掣,胃氣虛弱而食飮殆廢。問方投劑,迄未收效,種種醜穢之狀,雖不敢畢溷於黈纊之下,而自量病勢,不啻一時觸冒之祟,實無時月動彈之望,遂使銓席參聞之地,作臣養痾之坊,病裏惶阨,如添一病。玆不得不猥控微悃,仰干崇聽。伏乞聖慈,俯垂矜憐,將臣亞銓之銜,亟賜鐫改,俾得以安意調息,少延殘喘,仍治臣瀆擾之罪,以肅朝綱焉。臣無任云云。答曰,省疏具悉。所請依施。
禮曹參判權敦仁疏曰,伏以,臣於向來秋曹事,溺職甚大,薄罷旋敍,仰戴洪私,俯訟愆尤,今且數月矣。忽不自意春官佐貳,恩點特侈,聞命感惶,不知所處。臣本無肖,不耐官職,隨事殫竭,雖切圖報,動輒瘡疣,自速僨敗,乃於掌法之地,致有非常之擧,人情惋恨,尙靡己巳,官以法名,果將焉用?苟使臣不採人非,務恢藏疾,逆覩事先,周旋束濕,則此事未必至此。此固臣慙歎自咎之不暇,而憑藉之目,曹讞有歸,當初該堂之被削,亦不過發差一款,則此而推捉,彼而憑藉。臣與該堂,罪應無貳,顧安敢諉之已勘之僚員,而幸其獨逭於當律乎?臣心兢悚,猶屬私義,朝家覈實之政,其將緣臣而不嚴,此臣之所大懼也。本事雖曰旣往,臣罪久猶自在,新除之下,冒膺無路,玆敢披瀝衷懇,仰瀆崇嚴。伏乞聖慈,特賜鐫改臣職名,因治臣未勘之罪,俾法紀伸而分義遂焉。臣無任云云。答曰,省疏具悉。已宿之事,何足追提?卿其勿辭行公。
壬辰八月二十九日戌時,上御興政堂。崇陵·惠陵·元陵陵上莎草修改監董大臣以下入侍,明陵陵上莎草修改監董大臣以下同爲入侍時,左副承旨鄭知容,記事官洪大稱,記注官金聖默·李東韻,領議政南公轍,繕工監提調趙萬永,觀象監提調朴周壽,禮曹判書徐有榘,判付事鄭萬錫,繕工監提調李止淵,觀象監提調李光文,禮曹參議李憲球以次進伏訖。上曰,大臣進前。公轍等進前奏曰,近日朝夕之候稍冷,聖體,若何?上曰,一樣矣。寢睡·水刺之節,何如?上曰,一樣矣。中宮殿中氣,何如?上曰,一樣矣。上曰,陵上莎草,何以修補乎?公轍曰,三陵陵上莎草蹲縮處修改之由,已爲馳啓,而始役後日氣淸和,補築之節,極爲堅固,訖役之後,細雨霏迷,着根之方,大有利焉,實爲萬幸矣。晩錫曰,陵上莎草修補之節,幸値日氣之淸和,重役順成,實不勝萬幸矣。公轍曰,陵寢若有修改之役,則例有遮日排設,而自前見之,間多未安,蓋此排設,全爲遮日防雨,宜令堅精適用,不必過爲高大。且所入竹索許多,故曳運之時,曲墻瓦子之脫落,莎草之傷敗,勢所必至,而始設撤排之際,役夫自然喧呼於莫嚴至敬之地,無以禁止,此亦極爲悚然。今番監董之行,戶判以是爲言,而西陵進去大臣復命後,有所相議,則與臣及戶判之見無異。此後則遮日排設,務從堅緻,稍使輕輕,勿以行之已久,嫌在殺略,難於變通,尤合愼敬之道。以此意分付典設司與繕工提調,議定式後,使之草記施行恐好,敢此仰達矣。上曰,依爲之。出擧條公轍曰,今年畿內農形之判歉,道啓已爲詳細陳達,而臣於今番來往之路,目見其慘酷之狀矣。大水之後,間或有餘秧,而繼以蟲蝕,目下所見,實無粒穀收獲之望,言念民情,萬萬遑急,來頭濟活之方,臣等固當靡不用極,而惟願益加聖念焉。晩錫曰,臣之所經過處所見農形,毋論原野高低,一望無靑,設有山谷間小小發穗者,近爲凄風冷雨所傷,均無秋成之望,言念民事,萬萬悶迫矣。上曰,大臣就座。憲球進前奏曰,臣二十六日辭朝,進詣陵所,先爲奉審後,昌陵階節下汰落處,弘陵階節下汰落處,曲墻頹圮處,一竝修築之由,已爲馳啓。明陵·順懷墓曲墻頹圮處,墓所丁字閣滲漏處,一體修改,而今日申時量畢役矣。上曰,大臣先退。公轍等先退,又命退,承史以次退出。
上在慶熙宮。停常參,經筵。
自開東至申時,灑雨下雨,測雨器水深九分。
鄭知容啓曰,明日常參·經筵,取稟。傳曰,停。
趙琮鎭啓曰,來初五日,朝參日次,而穆陵親祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭知容啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,申在植落點。
趙琮鎭啓曰,大司憲鄭基善,執義李正耆,掌令徐有贊·李秉儀牌不進,持平韓文爀未署經,金漢翼在外,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義李正耆,掌令徐有贊·李秉儀牌不進罷職傳旨,傳于趙琮鎭曰,只推。
兵曹,以李羲甲爲留都大將。
鄭知容,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月二十八日卯時。衣襨·香燭·祭品奉詣吉日,同月二十九日辰時俱吉云,以此日時擧行之意,敢啓。傳曰,知道。
洪赫,以戶曹言啓曰,本曹正郞李衡在,纔已報瓜,而當此災歲,曹務方殷,難付生手,姑爲仍任,何如?傳曰,允。
鄭知容,以禮曹言啓曰,卽接開城幼學黃致賢所志,則以爲,同姓六寸兄景春,嫡妾俱無子,以其同姓十二寸兄潤世第二子益老,欲爲繼後,兩家同議完定,而未及禮斜,生養父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長黃致賢所訴旣如此,依定式黃潤世第二子益老,立爲黃景春之後,何如?傳曰,允。
趙琮鎭,以都摠府言啓曰,今此幸行時,侍衛·寶劍·守宮當爲備員受點,一員未差之代,令該曹口傳差出,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以訓鍊都監言啓曰,今此幸行時,隨駕武藝別監一百五十二人饌價錢,每人三錢,門旗手二十七名饌價錢,每名一錢五分,依例分給之意,敢啓。傳曰,知道。
上在慶熙宮。停常參·經筵。
洪赫啓曰,明日經筵,取稟。傳曰,停。
洪遠謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪遠謨曰,在院承旨外,竝許遞,前望單子入之。
承旨前望單子入之,李紀淵·徐鳳淳·洪敬謨·趙秉常落點。
洪赫啓曰,新除授同副承旨趙秉常,卽爲牌招,何如?傳曰,允。
傳于洪遠謨曰,吏·工換房。
傳于洪赫曰,穆陵親祭後,當詣健元陵·元陵展謁矣,該房知悉。
傳于洪赫曰,幸行時明溫·福溫公主墓,遣內侍致祭,祭文當親撰矣,該房知悉。
傳于洪遠謨曰,聞領相回卺不遠云,宴需令戶曹從優輸送,當日遣承旨宣醞。
趙秉常啓曰,大司憲鄭基善,執義李正耆,掌令徐有贊·李秉儀牌不進,持平韓文爀未署經,金漢益在外,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義李正耆,掌令徐有贊·李秉儀牌不進罷職傳旨,傳于趙秉常曰,只推。
兵曹口傳政事,以李寅泰爲副摠管。
兵曹,留都從事官單李寅皐。
趙秉常,以都摠府言啓曰,副摠管李紀淵寶劍受點,而移拜承旨矣。其代令該曹口傳差出,以爲備員進參之地,何如?傳曰,允。
洪赫,以承文院都提調意啓曰,英吉利國商舶漂到緣由咨文,纔已撰出啓下矣。正書安寶後,順付於今番請曆齎咨官之行,何如?傳曰,允。
趙秉常,以都摠府言啓曰,副摠管李德鉉以漢城府右尹,本府坐起晝仕出去,而逐日赴坐,煩稟未安。入番間除草記往來之意,敢啓。傳曰,知道。
又以兵曹言啓曰,闕內入直訓鍊都監·局別將·把摠·哨官及內三廳將·守門將等番單子,每中日入啓受點矣。今此幸行相値,勢難入啓受點,依例回鑾翌日入啓受點,分所單子,待受點卽爲書入,巡將·監軍,以今九日初五日受點人員,初六日至使之仍察之意,敢啓。傳曰,知道。
又以備邊司言啓曰,卽見,補土堂上驪州牧使閔致成狀啓,則以爲,寧陵局內汰落處補築之役,極爲浩大,物力錢五千兩,先以某衙門區劃,空石·抹木·撻古木·杻抹木·鉄器械·雜物進排及相地官·奏時官定送等節,竝依已例,後錄磨鍊,請令廟堂稟旨分付矣。今此陵役時,物財請劃之數,欲依乙亥已例,而伊時則旣係兩陵補土,今不可據此爲準。且工役雖曰浩大,容費專在撙節,以禁·御兩營錢各一千兩,兵曹錢五百兩合二千五百兩劃送,使之擧行,而木物·器械·空石等雜種,量宜分定於京外各衙門,相地官·奏時官,令該監依例定送,何如?傳曰,允。
又以禁衛營言啓曰,本營中軍李鐵求方帶摠管,而當此幸行隨駕之時,不得參陣,中軍之任,今姑改差,何如?傳曰,允。
刑曹啓目,粘連高陽金大春獄事,酗喧本由雇悖,禁治卽是主責跡近邂逅,情宜原恕,上裁,何如?判付啓,依回啓施行爲良如敎。又啓目,粘連楊根李小完獄事,死固匪意,則正犯但稱不幸,事偶因戲,則苦主亦不請償,法雖至嚴,情亦可參,上裁,何如?判付啓,依回啓施行爲良如敎。又啓目,粘連廣州崔昌仁獄事,松坡毆打,雖無參證,丹垈揮踢,已具諸招,依前訊推,何如?判付啓依允。又啓目粘連,廣州金順大獄事,諸招有若聚沙,群疑無非竊鐵,守臣跋辭中,不可以疑似之跡論斷云者,亦念獄體之重也。伏惟上裁,而至於韓女倉卒就義,合有褒奬,令禮曹稟處,何如?判付啓,依回啓施行爲良如敎。又啓目,粘連白川金丁賢獄事,胸膛傷痕,兩檢相符,毆踢猛勢,四招立幟,依前訊推,何如?判付啓依允。又啓目,粘連松禾車允玉獄事,杖打則莫掩,而挺刃無間,致命則當下而泔滷難信,依前訊推,何如?判付啓依允。又啓目,粘連海州崔靑金獄事,以子換錄,雖合敦倫,代母定犯,終欠平法,原其心則非出蓄殺,論其情則可傅疑輕,施以次律,何如?判付啓,依回啓施行爲良如敎。又啓目,粘連黃岡朴尙儉獄事,徑埋未檢,獄體難具,苦招屢變,疑情轉滋,道臣欽恤之議,亦出疑輕之意,次律施行,何如?判付啓,依回啓施行爲良如敎。又啓目,粘連天安李源慶獄事,捽踢已具,諸招服砒,終無明證,依前訊推,何如?判付啓依允。又啓目,粘連善山林元伊獄事,初檢曰,初無痕跡,覆檢曰,難執喝起,蓋當場受傷,可驗不重,適會患病,不是無理,施以次律,何如?判付啓,依回啓施行爲良如敎。
領議政南公轍箚曰,伏以,卽伏見傳敎下者,以臣回卺不遠,有當日宣醞之命,仍令度支輸送宴需,恩榮曠絶,闔門感祝,臣生老太平,徒竊高位,久費厚廩,尋常愧懼,而今此格外恩禮,尤有不敢當者。古之辭賜粟者曰,願以食天下之饑者,辭賜帛者曰,願以衣天下之寒者。顧今諸路,災荒溢目,臣於此時,適據廟堂之首,民將盡塡溝壑,而無一拯救之策,晝宵憧憧,寢食靡甘,其以何心,群聚宴飮,爲豐亨侈大之擧乎?賜之受之,俱非其宜,恩言出常,不敢爲冒受之計,玆敢短箚仰陳。伏乞聖明亟收成命,以安私分,千萬幸甚。取進止。答曰,省箚具悉卿懇。卿以國之元老,行此稀貴之禮,朝廷之吉祥善事,寧有過於此者,而予心安得不充然乎?撝謙之美,固爲欽嘆,賁飭之道,亦不可已,卿其安心領受。傳于洪赫曰,此批答,遣史官傳諭于領議政。
上在慶熙宮。停常參·經筵。
趙秉常,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪赫啓曰,明日經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,新除授行左承旨徐鳳淳時在京畿積城地,行右承旨洪敬謨時在公忠道鎭川地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,鄭基一·徐淇修落點。
李紀淵啓曰,新除授行左承旨鄭基一,行右承旨徐淇修,竝卽牌招,何如?傳曰,允。
兵曹口傳政事,以徐左輔爲副摠管。
趙秉常,以都摠府言啓曰,新除授副摠管徐左輔,時無職名,令該曹口傳付軍職,何如?傳曰,允。
兵曹口傳政事,護軍單徐左輔。
兵曹,以柳相弼爲禁衛中軍。
趙秉常啓曰,大司憲鄭基善,執義李正耆,掌令徐有贊·李秉儀牌不進,持平韓文爀未署經,金漢益在外,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義李正耆,掌令徐有贊·李秉儀牌不進罷職傳旨,傳于趙秉常曰,只推。
趙秉常,以備邊司言啓曰,包蔘救弊,前後非一,而卽接譯院所報,蔘貨日蕃,潛越歲增,原包失利,公稅難充,又將有莫可支持之勢云。包數之隨時增減,旣有該院節目,則目下矯捄之策,莫如優定斤數,使犯法潛商者,無所容奸也。當初設施,中間釐正,但以其貴賤懸殊,則今不必較計多寡,原定三千斤外,自今年加定五十斤,永斷潛越之患。前亦有收稅五千兩,逐年貿銀,以爲別使公用之例,今亦依此,更添稅銀一千兩,竝付公用,則關西銀貨,自無貸下之擧。竝以此定式施行,此後則此額內其增其減,自該院採探伊時物情,無煩稟白,從便爲之之意,亦爲分付,至於潛商一款,另加嚴飭,俾無敢如前蕩然事,措辭行會於平安監司·義州府尹處,何如?傳曰,允。
又以御營廳言啓曰,本廳哨官朴宗衎受由下鄕,過限不來,爲先汰去之意,敢啓。傳曰,知道。
上在慶熙宮。停常參·經筵。
洪遠謨啓曰,明日穆陵親祭致齋,再明日幸行相値,視事頉稟之意,敢啓。傳曰,知道。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,行右承旨徐淇修今日不爲仕進,卽爲牌招,何如?傳曰,允。
趙秉常啓曰,大司憲鄭基善,執義李正耆,掌令徐有贊·李秉儀牌不進,持平韓文爀未署經,金漢益在外,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義李正耆,掌令徐有贊·李秉儀牌不進罷職傳旨,傳于趙秉常曰,只推。
吏曹口傳政事,以洪羲俊爲分內醫提調。
趙秉常,以吏曹言啓曰,光陵忌辰祭獻官,前承旨金裕憲塡差,而時無職名,令該曹口傳付軍職,何如?傳曰,允。
兵曹口傳政事,副護軍單金裕憲。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
鄭基一,以備邊司言啓曰,卽見公忠監司洪羲瑾狀啓,則備陳災形孔慘,民情遑急之狀,仍請今年條儒生公都會覆試及選武馬兵等都試,特許姑停,待明秋合設事,令廟堂稟旨,分付矣。儒武之裹糧遠赴,在所當念,都會·都試依所請許令退行,何如?傳曰,允。
又以禁衛營言啓曰,穆陵·健元陵·元陵幸行時,本營隨駕事,命下矣。南營則哨官張鳳喆,京中哨軍十五名,助番牙兵二十五名,西營則哨官白性鎭,助番牙兵五十名,新營則千摠李宗祥,騎士將鄭殷柱,把摠鄭民行,哨官禹弘疇,敎鍊官李廷春,騎士二十五人,兼別破陣二名,助番牙兵三十名,率領入直,南別營則哨官李繼文,別騎衛一人,別牙兵七名,率領守直,火藥庫則哨官鄭德基,別破陣七名,兼別破陣六名,率領守直,都城頹圮三處,則別騎衛姜福得·朴宗岱·金鐵柱,京標下軍各十五名,率領守直之意,敢啓。傳曰,知道。
上在慶熙宮。停常參·經筵。
藥房提調趙寅永,副提調李紀淵啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,大司憲鄭基善,掌令徐有贊·李秉儀呈辭,執義李正耆差祭,持平韓文爀未署經,金漢益在外,監察茶時之意,敢啓。傳曰,知道。
鄭基一啓曰,備邊司郞廳來言,今日賓廳日次,而穆陵親祭齋戒相値,不得來會云矣,敢啓。傳曰,知道。
洪赫啓曰,領議政南公轍回巹日,遣承旨宣醞事,命下矣。何承旨進去乎?敢稟。傳曰,左副承旨進去。
傳于鄭基一曰,明日出宮內門路,以廣達門爲之。
鄭基一,以兵曹言啓曰,今此幸行時,左邊捕盜大將申絅,以禁衛大將後廂隨駕矣。在前如此之時,有他邊大將兼察之例,回鑾間右邊捕盜大將李惟秀,姑令兼察,何如?傳曰,允。
鄭基一啓曰,因兵曹草記,今此幸行時,左邊捕盜大將申絅,以禁衛大將後廂隨駕矣。回鑾間右邊捕盜大將李惟秀,姑令兼察事,允下矣。兼察左邊捕盜大將李惟秀,卽爲牌招聽傳敎,何如?傳曰,允。
鄭基一,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城二間許頹圮處,今九月初六日爲始改築之意,敢啓。傳曰,知道。
刑曹啓目,粘連中和柳得燁獄事,賀席逢詬,易動業火,病骨乘酗,如撼枯葉,傷旣的著,鬪則有證,依前訊推,何如?判付啓依允。又啓目,粘連中和金之鍊獄事,捽踢猛勢,證具明的,臍肚傷痕,部係要害,連訊取服,何如?判付啓依允。又啓目,粘連价川朴成甲獄事,以十載伉儷之義,有三箇生育之情,而造謀兇悖,用意㦧毒,依前訊推,何如?判付啓,此獄雖有檢因之實符,三箇生育,情固可恕,而當初若有必殺之先謀,則豈可以九歲兒,護其母疾,而使之同處乎?曹讞之勵俗,雖曰得當,而道査中愚蠢之物,惑於俗習之詿誤云者,亦不無意見,然獄體宜愼,問于大臣,更爲稟處爲良如敎。又啓目,粘連德川朴景涉獄事,以平日厭薄之心,乘憤推踢,勢必有是,以同室伉儷之義,蓄凶戕害,理必無是。謹稽先朝判付,夫殺妻償命,在法雖然,除非情理絶悖,未曾寘法,此獄從輕,參情卽然,施以次律,何如?判付啓依允。又啓目,粘連肅川朱同獄事,腿骨非一踢可違,傷痕必趺墜所致,道啓傅生,誠有意見,施以次律,何如?判付啓依允。又啓目,粘連尙州金學俊獄事,脅肋硬黯,三檢如一,蹴踢仆倒,諸證無貳,十年在逃,尙未一訊,固是失刑,刻期捕捉,依法取服,何如?判付啓依允。又啓目,粘連尙州李周廷獄事,脅肋眉額,傷痕慘酷,木枕石錘毒手獰狠,訊推取服,何如?判付啓依允。又啓目,粘連全州張先希獄事,傷固有痕,檢已成案,依前訊推,何如?判付啓依允。又啓目,粘連長城金福右獄事,其父不至傷重,律難遽擬,沿屍旣著痕損,獄無可疑,嚴訊取服,何如?判付啓依允。又啓目,粘連全州徐業孫獄事,毆踢眞贓,苦招難信,心坎痕損,執因是的,而當初起鬧,咎先由彼,年久絶援,法或可原,施以次律,何如?判付啓依允。
上在慶熙宮。停常參·經筵。
大駕詣晝停所入幕次後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。仍詣穆陵入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。穆陵親祭,仍詣健元陵展謁入齋室後,世孫宮遣宮官問安。答曰,知道。內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。仍詣元陵展謁入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。仍詣晝停所入幕次後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還宮後,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。
洪赫啓曰,明日再明日,光陵忌辰祭齋戒正日相値,視事頉稟之意,敢啓。傳曰,知道。
鄭基一啓曰,司僕寺內乘來言,捲牕取稟。傳曰,捲三牕爲之。
大駕自晝停所詣陵所時軍令,初吹辰正一刻,二吹辰正二刻,三吹辰正三刻。大駕自晝停所還宮時軍令,初吹申正初刻,二吹申正一刻,三吹申正二刻。
趙秉常啓曰,卽者義禁府都事來言,今日幸行時,駕側鳴錚罪人申好善等七十九人,移送秋曹云矣,敢啓。傳曰,知道。
鄭基一,以禁衛營言啓曰,隨駕本營將官·將校·軍兵等處,依定奪乾犒饋磨鍊,分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等,依定奪乾犒饋磨鍊,分給之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處,乾犒饋依定式磨鍊,分給之意,敢啓。傳曰,知道。
壬辰九月初六日卯時,大駕詣穆陵親祭,仍詣健元陵·元陵展謁幸行入侍時,行都承旨李紀淵,行左承旨鄭基一,行右承旨徐淇修,左副承旨洪赫,右副承旨洪遠謨,同副承旨趙秉常,記事官洪大稱·兪鎭五,記注官金熙逌,別兼春秋洪鍾應,提學洪奭周·鄭元容,原任直提學趙寅永,直提學鄭基善,原任直閣朴永元,檢校待敎李肯愚以次侍立。時至,通禮跪啓請外辦。上具戎服乘駕轎,出興泰門。藥房提調趙寅永,副提調李紀淵進前奏曰,日候稍寒,侵早勞動,聖體,若何?上曰,一樣矣。由廣達門·建明門·興化門,至宗廟洞口前路,下轎步過,還御駕轎。仍進發出興仁之門,至晝停所下轎入幄次。上曰,京畿監司率各務差使員,還宮時晝停所待令。少頃,出幄次,乘轎進發,至穆陵洞口,下轎乘輿,入齋室。改具翼善冠·淺淡服·烏犀帶·異皮靴,乘輿出紅箭門外,降輿入板位,行四拜禮,步詣陵上奉審。上曰,王后陵上,都承旨·左承旨分去奉審以來。仍詣碑閣奉審,祭時至,行禮如儀訖,還入齋室。少頃,乘輿詣健元陵展謁。上曰,陵上都承旨進去奉審。命書傳敎曰,禮房承旨,馳詣局內諸陵,奉審摘奸。仍詣懿陵·延慶墓,一體奉審以來。又敎曰,百官插羽。又敎曰,自陵洞口,至興仁之門外,捧上言。仍詣元陵展謁,上曰,陵上都承旨進去奉審。入齋室,改具戎服,乘輿出紅箭門外,降輿乘轎,仍進發還至晝停所。命書傳敎曰,京畿監司,率各務差使員入侍。京畿監司李羲準,楊州牧使沈英錫,長湍府使李濟完,平邱察訪李春英,延曙察訪朴義柱,以次進伏訖。上曰,弊瘼陳之。羲準曰,別無可達之弊瘼矣。仍命退。紀淵曰,衛內咫尺之地,至有攔入鳴錚之龥,事極駭痛,不可仍寘。當該不飭之左右列考喧都事及挾輦將,竝所當重勘,而本院請推之外,無他可施之罰,何以爲之乎?上曰,竝事過後拿處,可也。出擧條仍進發入興仁之門,至宗廟洞口前路,下轎步過,還御駕轎,入興化門·建明門·廣達門,由興泰門還內,命解嚴。諸臣以次退出。
上在慶熙宮。停常參·經筵。
大殿·中宮殿,內閣·政院·玉堂·朝廷二品以上·六曹堂上·大司諫翌日口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂·朝廷二品以上·六曹堂上·大司諫口傳問安。答曰,知道。
藥房提調趙寅永,行左承旨鄭基一啓曰,祗謁陵寢,聖慕克伸,向晩回鑾,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,大司憲鄭基善,掌令徐有贊·李秉儀呈辭,執義李正耆未肅拜,持平韓文爀未署經,金漢益在外,監察茶時之意,敢啓。傳曰,知道。
鄭基一啓曰,來十一日,朝參日次矣,敢稟。傳曰,停。
洪赫啓曰,來十一日,輪對日次矣,敢稟。傳曰,當次人受點,後日次待令。
趙秉常啓曰,卽者執義李正耆,以其親病,投章徑行,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
洪赫,以內醫院提調意啓曰,副提調李紀淵今日問安,不爲仕進,卽爲牌招,何如?傳曰,允。
洪赫啓曰,臣今日領議政南公轍回巹宣醞進去,下直之意,敢啓。傳曰,知道。
傳于趙秉常曰,穆陵親祭時,亞獻官以下,別單書入,健元陵·元陵陵官以下別單,一體書入。
傳于趙秉常曰,畿輔,國家根本之地,而偏被極備之災,致此大無之歲,居常憂悶,寢食靡甘。乃於昨日輦路,益見其孔慘,浮於所聞,擧一反三,全道可知,言念民事,寧不哀痛?賙賑之策,廟堂方有講究,懷保奠安之方,道臣·守宰,亦當靡不容極,而旣値無前災傷,遂判無前歉荒,則宜有別般軫恤之政,不嫌於經法之外矣。旱田給災,國典所無,而似此之時,不可拘常,令道臣待年分後,就各邑旱田中,成川覆沙無形址者,十分精抄,別具狀聞。特給當年之災,俾紓目前之急,而若非畿民徭役,偏多於今年,畿內農形,最歉於諸道,又非予目見其實狀,則俱不可許也。然此實出於萬不獲已之擧,非但他道之不可以此希望,雖畿民亦不可視爲年例,廟堂竝須知悉。
趙秉常啓曰,持平金漢益下諭後,過限不上來,依定式遞差傳旨及禁推傳旨捧入之意,敢啓。傳曰,知道。
以前持平金漢益禁推傳旨,傳于趙秉常曰,分揀。
鄭基一啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,兪象煥落點。
趙秉常,以戶曹言啓曰,宗廟東西外墻頹圮處改築吉日,令日官李秉洪推擇,則今九月初十日卯時爲吉云,以此日時擧行之意,敢啓。傳曰,知道。
又以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初八日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦新,何如?傳曰,允。
鄭基一,以兵曹言啓曰,今番穆陵·健元陵·元陵幸行時隨駕將校·軍兵各差備等犒饋,依定奪以乾物分給之意,敢啓。傳曰,知道。
又以訓鍊都監言啓曰,本局哨官閔重憲,身爲參陣將官,晩時來到,擧行稽忽,爲先汰去之意,敢啓。傳曰,知道。
又以訓鍊都監言啓曰,今番幸行時隨駕將官·將校·軍兵及武藝別監等犒饋,依定奪以乾物磨鍊,分給之意,敢啓。傳曰,知道。
又以禁衛營言啓曰,謹依成冊啓下,御前前排牢子李德春等三十名,巡令手韓萬孫等二十八名,挾馬旗手朴成根等十二名,各木一疋,信箭手千河淸等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
趙秉常,以刑曹言啓曰,今此幸行時,前承旨金正喜,以其父魯敬訟冤事,擊錚於衛外,而係是朝官,不得循例捧供,依前移送義禁府之意,敢啓。傳曰,知道。
又以義禁府言啓曰,刑曹啓辭內,前承旨金正喜,以其父魯敬訟冤事,擊錚於衛外,而係是朝官,不得循例捧供,移送義禁府事,知道事,命下矣。金正喜今方待命,拿囚之意,敢啓。傳曰,知道。
上在慶熙宮。停常參·經筵。
鄭基一啓曰,明日常參·經筵,取稟。傳曰,停。
趙秉常啓曰,大司憲鄭基善,掌令徐有贊·李秉儀呈辭,執義李正耆在外,持平韓文赫未署經,兪象煥未肅拜,監察茶時之意,敢啓。傳曰,知道。
鄭基一啓曰,行右承旨徐淇修,左副承旨洪赫,右副承洪遠謨今日不爲仕進,竝卽牌招,何如?傳曰,允。
注書洪大稱病,代以鄭裕榮爲假注書。
以左副承旨洪赫,右副承旨洪遠謨牌不進罷職傳旨,傳于鄭基一曰,竝許遞,前望單子入之。
承旨前望單子入之,鄭知容·李景在落點。
鄭基一啓曰,新除授左副承旨鄭知容,右副承旨李景在,竝卽牌招,何如?傳曰,允。
傳于鄭基一曰,今此穆陵親祭時,禮房承旨加資。
以穆陵親祭時亞獻官以下別單,傳于鄭基一曰,亞獻官南延君球,終獻官東寧尉金賢根,竝熟馬一匹賜給。贊禮禮曹判晝徐有榘,內下大鹿皮一令賜給。典祀官奉常正李寅敎,陵司參奉李秉植,執禮副應敎閔泰鏞,執尊副校理兪星煥,大祝執義李正耆竝陞敍。祝史校理洪祐順,齋郞正言趙得林,贊者·謁者·贊引及祭監監察李元會·林逈鎭,左通禮權偌,右通禮申在獻,贊儀李正幹,竝兒馬一匹賜給。本陵別檢朴承輝,參奉李秉植竝陞六。健元陵令徐有準,參奉吳泰雲,元陵別檢李行達,參奉鄭晉榮竝內下弓子一張賜給。香室官員及其餘守僕員役,等竝考例施賞。
兵曹,以任聖皐爲御營中軍。
以右副承旨李景在牌不進罷職傳旨,傳于鄭基一曰,只推。
趙秉常啓曰,今此京外上言一百四十九張內,一百四十二張以猥濫拔去,七張分下各該司次捧入之意,敢啓。傳曰,知道。
趙秉常,以兵曹言啓曰,謹依判下成冊,今番穆陵幸行時,元內吹金宗炯等三十名處,木各一匹題給之意,敢啓。傳曰,知道。
上在慶熙宮。停常參·經筵。
鄭基一,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙秉常啓曰,明日常參·經筵,取稟。傳曰,停。
鄭基一啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行右承旨徐淇修,左副承旨鄭知容今日不爲仕進,竝卽牌招,何如?傳曰,允。
趙秉常啓曰,卽者校理洪祐順,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙秉常曰,修改禮堂入侍。
趙秉常啓曰,大司憲鄭基善,掌令徐有贊·李秉儀,持平兪象煥牌不進,執義李正耆在外,持平韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀,持平兪象煥牌不進罷職傳旨,傳于趙秉常曰,只推。
以左副承旨鄭知容牌不進罷職傳旨,傳于鄭基一曰,只推。
以全羅監司李奎鉉狀啓,順天府人命渰死事,傳于趙秉常曰,聞甚矜惻,別加顧恤,使不至在淺之歎事,分付。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,應敎朴宗吉,修撰姜必魯·李在鶴在外,副修撰李肯愚內閣進,校理洪祐順受由,副修撰一員未差,下番闕直,事甚未安。副應敎閔泰鏞,校理黃基安,副校理宋持養竝卽牌招,以爲推移姑降入直之地,何如?傳曰,允。
鄭基一,以兵曹言啓曰,昌德宮衛將鄭仁重·張錫祿,昌慶宮衛將吳得麟,文臣兼宣傳官李肯愚,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局分授都城敦義門北邊第一城廊近處體城八間許類圮處,今九月初十日爲始改築之意,敢啓。傳曰,知道。
校理洪祐順疏曰,伏以臣於持被之中,卽接家信,臣母素患蛔格之症,近因日候之漸涼,一倍添劇,胸膈牽刺,食飮俱阻,氣息凜綴,轉側須人,家僮踵至,促臣歸視。臣自聞此報,方寸煎灼,玆敢忙陳短龥,徑出禁扄。伏願聖慈,亟遞臣職名,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
壬辰九月初九日酉時,上御祥暉堂。孝陵修改禮堂入侍時,同副承旨趙秉常,假注書鄭裕榮,記注官李東韻·金熙逌,禮曹參判權敦仁,以次進伏訖。上曰,史官分左右。上曰,禮堂進前。敦仁進前起伏奏曰,陵上修改形止,臣於啓本,已爲仰達矣。曲墻頹圮處,詳細奉審,丁字閣亦爲奉審,仍爲始役,而左右傍邊,不可因置者,從容撤毁,以新土堅緻改築。蓋瓦面灰內外面,罅隙蹲縮處,以灰土一體塡補,艮方層臺石墜落處,依舊安排,亦以泥土塡築,而役事不至浩大,幸得完訖矣。上曰,史官就座。仍命退,諸臣以次退出。
上在慶熙宮。停常參·經筵。
藥房都提調鄭晩錫,提調趙寅永,副提調李紀淵啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭知容啓曰,合辭許久闕啓,事甚未安。除在外未署經·陳疏外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
趙秉常啓曰,玉堂備員間,視事頉稟之意,敢啓。傳曰,知道。
鄭知容啓曰,大司憲鄭基善疏批已下,一體牌招,何如?傳曰,允。
傳于趙秉常曰,十三日眞殿茶禮當親行,該房知悉。
傳于鄭知容曰,左承旨·右承旨竝許遞,前望單子入之。
承旨前望單子入之,金基常·趙秉龜落點。
鄭知容啓曰,新除授右副承旨趙秉龜卽爲牌招,何如?傳曰,允。
又啓曰,新除授行左承旨金基常,時在平安道寧邊府任所,斯速乘馹上來事,下諭,何如?傳曰,允。
注書兪鎭五病,代以金養默爲假注書。
金養默有頉,代以李綱峻爲假注書。
傳于趙秉龜曰,日氣稍涼,世孫宮書筵當爲之,相見禮與開講日字,從近擇入。
傳于趙秉常曰,玉堂竝許遞,政官牌招開政。
趙秉常啓曰,吏曹判書李止淵參判朴岐壽,參議朴永元牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
又啓曰,吏曹判書李止淵,參判朴岐壽,參議朴永元再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書·參判竝所當更請牌招,而係是一日三牌,何以爲之?敢稟。傳曰,參議只推,與判書·參判一體更爲嚴飭牌招。
傳于趙秉常曰,吏曹參判疏批已下,卽爲牌招。
鄭知容啓曰,大司憲鄭基善,掌令徐有贊·李秉儀,持平兪象煥牌不進,執義李正耆在外,持平韓文爀未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,掌令徐有贊·李秉儀,持平兪象煥牌不進罷職傳旨,傳于鄭知容曰,只推。
以副應敎閔泰鏞,校理黃基安,副校理宋持養牌不進罷職傳旨,傳于趙秉龜曰,只推。
趙秉龜啓曰,玉堂上下番俱空,事甚未安。今日政新除授玉堂,竝待下批,牌招,推移入直,何如?傳曰,允。
趙秉常,以吏曹言啓曰,穆陵親祭時典祀官奉常寺正李寅敎,執禮前副應敎閔泰鏞,執尊前副校理兪星煥,大祝司憲府執義李正耆竝陞敍事,命下矣。俱已經準職,何以爲之?敢稟。傳曰,竝加資。
有政。吏批,判書李止淵進,參判朴岐壽未肅拜,參議朴永元牌招不進,同副承旨趙秉常進。以柳幼麟爲執義,朴宗吉爲副應敎,姜必魯·柳致明爲校理,徐戴淳爲副校理,黃·任百經爲修撰,趙秉憲爲副修撰,洪鍾應爲兼文學,金景善爲兼弼善,朴晦壽爲工曹參判,閔泰鏞爲敦寧都正,金遇明爲奉常正,朴岐壽爲同經筵,鄭始容爲掌樂僉正,金鉉燾爲直講,吳謹常·閔行鎭爲禁府都事,金箕晩爲南學敎授,朴宗吉爲東學敎授,白宗杰爲司錄,金應鉉爲北部都事,黃獜淳爲穆陵別檢,李晉會爲穆陵參奉,朴逵義爲律學敎授,任聖皐爲寧邊府使,柳永魯爲順川郡守。戶曹正郞李衡在仍任事承傳。承文正字二單安潤蓍·李貞夏,校書正字白海運,學諭單文璹,書題單劉漢之。左副承旨洪赫今加嘉善。副應敎閔泰鏞副校理兪星煥,執義李正耆,奉常正李寅敎,以上今加通政加資事承傳。贈戶參柳復源贈戶判例兼,贈左承旨柳鎭泰贈戶參例兼。贈僕正柳宗基贈左承旨,以上知訓鍊柳相亮本生家三代移贈事承傳。故別提方萬規贈左承旨,忠節卓異贈職事承傳。
兵批,判書朴周壽病,參判李志淵病,參議洪祐變入直進,參知李鎭華病,右承旨鄭知容進。以林弘瑞爲礪峴僉使。同知單曺壽昌,僉知單卞鍾淳,護軍申在植·洪敬謨·鄭基一·徐淇修·朴晦壽·洪赫·徐鳳淳。副護軍趙琮鎭·洪遠謨·李正耆·閔泰鏞·兪星煥·李寅敎。副司直金羽根·朴宗吉·黃基安·洪祐順·金漢益,副司果李在鶴·姜必魯·朴承輝·李秉植,已上竝單付。
趙秉常啓曰,吏曹參議朴永元三牌不進,依定式禁推傳旨捧入之意,敢啓。傳曰,知道。
以吏曹參議朴永元三牌不進禁推傳旨,傳于鄭知容曰,分揀。
趙秉龜,以侍講院言啓曰,王世孫相見禮與開講日字,從近擇入事,命下矣。令禮曹擇吉以入,何如?傳曰,允。
又以禮曹言啓曰,因侍講院草記,王世孫相見禮與開講日字,令禮曹擇吉以入事,允下矣。令日官朴周煥推擇,則今九月十九日辰時·巽時爲吉云,以此日時定行乎?敢稟。傳曰,以此日爲之。
又以侍講院言啓曰,王世孫開講,今九月十九日爲之事,允下矣。進講冊子,以何冊爲之,而講堂處所,以何處爲之乎?敢稟。傳曰,冊子以千字文爲之,處所以景賢堂爲之。
又以侍講院言啓曰,兼司書宋持養時無職名,令該曹口傳付軍職,何如?傳曰,允。
兵曹口傳政事,副司果單宋持養。
兵曹口傳政事,副司果單李肯愚。
鄭知容,以兵曹言啓曰,今九月十三日大駕詣昌德宮眞殿茶禮親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍二哨,訓將率領,爲先後廂,禁軍二番爲之,御將率該廳標下軍及京軍一哨留陣,留營置之,可也。
又以刑曹言啓曰,今番幸行時,擊錚人楊州洪百榮,爲其祖麟漢伸理事也。麟漢之罪犯,果何如而今春肆然鳴金,伊時大臣陳箚,曹堂執藝,至伏承逐送鄕里,毋敢復萌非分之敎,則不思畏縮之道,復肆跳踉之習,揆以法綱,萬萬駭惋,原情勿施,嚴勘懲勵。西部申好善,爲其父鼎朝定配請放事也。罪犯深重,臺啓方張,敢此鳴冤,極爲無嚴,原情勿施,嚴飭放送之意,敢啓。傳曰,知道。洪百榮事,向來處分之後,又復呼龥者,不可但以無嚴論,爲先放逐鄕里,使不得更爲接跡於近京之地,可也。
又以刑曹言啓曰,今番幸行時衛內攔入擊錚人朴敏秀,自義禁府移送臣曹,故査問委折,則以爲,江原道蔚珍居民,有山訟冤抑事,欲擊錚申龥,而愚蠢遐民,不分衛內衛外,無知妄作云矣。謹按大明律衝突儀仗條,有曰,凡有申訴冤抑者,若衝入儀仗內,而所訴不實者絞,得實者免罪。今此朴敏秀旣稱訴冤,係是四件內事,則與所訴不實有異,極律有非可議,而雖曰,無知鄕民,其所犯不可不嚴懲,施以嚴刑遠配之典,何如?傳曰,允。
又以備邊司言啓曰,卽見廣州留守李錫奎狀啓,則以爲,本府穡事,闔境告歉,許多武士之齎糧往來,爲弊不少,今秋各樣都試及公都會,竝待明秋合設事,請令廟堂稟旨分付矣。往來之費,留連之弊,不可不念,依狀請退行,何如?傳曰,允。
又以備邊司言啓曰,卽見平安監司沈能岳狀啓,則以爲,本道農形,未免歉歲,移運穀之準數辦出,實是行不得之政,依甲戌例限八千石更爲措劃,船隻定送,差員擇差,亦依已例,自該道擧行事,竝請令廟堂稟旨分付矣。凡係他道轉輸,其爲移疾,有甚於本道,而前此關西·兩南排劃之擧,非但畿輔災荒,在古罕有,兼以都下經用,必有所需,故酌量緩急,較計多寡,已有所稟定行會,是豈可已不已,而獨不念及於各道事勢與民情哉?誠以不如是,則萬無以接濟明春故也。今見道臣防啓,實非所料,設有許多難便之端,與甲戌乙酉已例之可據者,旣非每年恒式,則惟當以災傷之緊歇,賙賑之多少,觀勢措處,豈必以已往轉運之數,一定而不易乎?甲戌則本道穀之移轉京畿外,又有嶺南移轉,而今乃獨擧畿運者,事涉不審,該道臣姑先施以推考之典,運穀事,使之一依前判下施行,而船隻則旣有已例,就舟橋船中,擇其完固者,量宜發送,期於未凍前還泊,差員則此與此道彼道之互相移轉,煞有間焉。且嶺湖·兩南運穀,不可異同,只令該道差員,仍爲領納,俾除傳授交替之弊,何如?傳曰,允。
又以備邊司言啓曰,頃以畿輔賙賑與經用之不可不預備者,就各道某樣穀中區劃,而湖南租一萬石,則先於閏月裝發,未凍前到泊之意,草記行會矣。卽見全羅監司李奎鉉狀啓,則以爲,本道開糴,例在十月旬望,而況今年秋序差晩,登場尙遠,先期開倉,强令督捧,則民情繹騷,勢所必至。若又待其收穫,隨捧裝載,則拖至冬候,難以行船,就其儲留皮牟,先爲換運事,請令廟堂稟旨分付矣。湖南正租之歲前先運,不但爲賙賑之備,而本道事情,實如狀辭,依此以皮牟先運,而正租所需,尤爲緊急,如有可以容措之道,則勿計多少,從便同載於皮牟事,分付,何如?傳曰,允。
又以禁衛營言啓曰,本營字內昭義門北邊第一城廊近處體城四間半許頹圮處,今九月十一日始役改築之意,敢啓。傳曰,知道。
又以禁衛營言啓曰,本營字內崇禮門西邊體城二間半許頹圮處,今已畢築,把守軍兵依例撤罷,女墻仍爲始築之意,敢啓。傳曰,知道。
義禁府啓目,前承旨金正喜原情云云是白有如乎,臺啓方張,罪案至重,原情勿施,何如?判付啓依允。又啓目,鳳山郡守金相順亦,原情云云。問目內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓依允。又啓目,左右列考喧都事李儒冕·李儒鳳,挾輦把摠崔應鉉等原情云云。傳旨內辭緣,泛稱遲晩,李儒冕·李儒鳳等段,刑推得情,崔應鉉段,年過七十,法不當請刑,議處,何如?判付啓,此亦關紀綱之一端,其在懲礪來後之道,何可歇勘?竝只汰去放送爲良如敎。
鄭知容,以義禁府言啓曰,擊錚罪人捧供後卽爲放送,曾有先朝受敎矣。金正喜旣已捧供,卽爲放送之意,敢啓。傳曰,知道。
大司憲鄭基善疏曰,伏以,春秋作而亂賊知懼,蓋以尊一統之大經,明五常之彝典,日星炳烺,衮鉞森列,一或干犯,無所逃於天下萬世之所共誅也。夫一部明義錄,卽我東春秋,而明正麟賊之罪,卽又開卷第一義耳。其包藏凶圖,沮戲大計,自有君臣以來所未有之劇逆大憝,而天討肅將,象魏懸法,大義數十,布濩方策,歷世千百,著爲鐵案。此惟我先大王敷錫厥臣庶,亦惟我聖上繼述乎志事,凡厥在廷群下之追先報今,藉手北面者,亦惟曰講明此義理而已。爲其孫者,敢懷疑亂之計,肆然鳴金於蹕路之側,至一至再,全無畏忌,今日國綱,雖曰解紐,亦不料若是之蕩然也。春間大臣箚批,辭敎嚴正,霜露竝行,有可以懼亂逆嚴隄防,而梟獍遺孽,豺虺襲性,不少知戢,益肆跳踉。民彝之斁絶,世變之無窮,固無可言,而一部春秋,其將無地可讀,古今天下,寧有是耶?其爲凜然驚心,不啻倍蓰於曩昔矣。處分若嚴於伊時,縱恣豈至於今日?定分直度,民乃知畏,麗法干名,王維明愼,臣謂麟賊之孫百榮,亟令秋曹嚴刑遠配,杜亂萌而靖世敎宜矣。臣因此而竊有獻焉。宋臣楊萬里之言曰,聖人之仁,必有所止,仁而無止,適以爲殘,此刑法之所以爲輔治之具,而上有制度,下知所止也。近日輦路鳴錚之雜遝,久爲有識之深憂,此固由於氓俗之不淳,人志之靡靖,而竊恐赦宥之頻繁,或有以啓之也。夫赦者小人之幸,奸宄之惠也。古人譬之於奔馬之委轡,狼莠之傷稼,其爲虧損治道,槪可知耳。防範一弛,難止而易犯,倖心一啓,易長而難杜,此臣之所大懼,而宜聖明之惕然而深省也,惟殿下懋哉念哉。凡有肆赦之典,常存三宥之戒焉,至於擊錚囚供之一任猥雜,殊非尊法示民之意,亦令攸司另加區別。凡屬微瑣屑越之事,雖係四件,竝令嚴斥而重繩,縱如刑獄之事屬緊重者,已經曹覆道査之類,亦皆勿施,繼自今著爲令式,以爲杜倖鎭淆之政萬一之補焉。臣無任云云。答曰,省疏具悉。洪百榮事,已有處分於秋曹草記矣。尾陳事,亦令攸司各別嚴飭,可也。
吏曹參判朴岐壽疏曰,伏以,祗謁仙寢,聖慕克伸,日吉辰良,鑾蹕穩旋,臣民歡忭,中外同情。仍伏念臣以才則自知空疎,以年則纔踰强仕,而出入內外,歷踐華膴,梁鵜招不稱之刺,軒鶴貽傍觀之譏。雖以臣家世,受國恩與天無極,死生欣戚,一聽造化,畢竟顚沛,不遑自恤,有除輒膺,視若倘來,而每中夜思惟,未嘗不惶汗浹背,繞榻而不成寐者,歷幾年矣。千萬不自意天官佐貳之命,又下於待罪喉院之日,臣且驚且恧,益不省措躬之所。夫淸朝六官,孰非天職,而佐貳之任,或不無緊漫之差殊,至於銓衡之地,則其所責任,比他綦重,其注擬也,有代斲之時,其通塞也,與可否之論,甄別之際,激揚斯係,淸要之場,睢盱必至,以臣無似,顧何敢晏然承當若固有之,不念聖簡之貽累,而一任笑罵之從他也哉?參前倚衡,承膺無路,政牌屢臨,惶隘冞切,玆敢悉暴衷懇,仰瀆崇嚴。伏乞聖慈,俯垂鑑諒,亟遞臣新授職名,以重公器,以安私分焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李綱峻在外,代以朴皓壽爲假注書。
傳于趙秉常曰,去夜壽進宮內,致有失火之變,常時不能守護之入直所任以下,令攸司照律嚴勘。
以校理姜必魯,副校理徐戴淳修撰黃·任百經牌不進罷職傳旨,傳于趙秉龜曰,只推。
趙秉龜啓曰,玉堂上下番俱空,事甚未安。校理姜必魯,副校理徐戴淳,修撰黃·任百經,旣有只推之命,竝卽牌招,推移入直,何如?傳曰,允。
趙秉常啓曰,大司憲鄭基善,執義柳幼麟,掌令徐有贊·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令徐有贊·李秉儀牌不進罷職傳旨,傳于趙秉常曰,只推。
以副校理徐戴淳,修撰黃·任百經牌不進罷職傳旨,傳于趙秉龜曰,只推。
兵曹,以李鍾英爲御營中軍。
趙秉龜,以侍講院言啓曰,取考本院癸酉日記,則相見禮時,今番相見禮,係是初行盛擧,日傘·繖扇·鉞刀·輦輿仗·馬儀仗等屬,依節目排陳,此後置之事,以司謁口傳下敎矣,今番則何以爲之乎?敢稟。傳曰,依癸酉年例爲之。
又以禮曹言啓曰,卽接崇陵官員所報,則本陵大王陵上莎草修改後,莎葉向靑,着根無慮云矣,敢啓。傳曰,知道。
又以禮曹言啓曰,卽接惠陵官員所報,則本陵陵上莎草修改後,霜退露潤,黏土着根云矣,敢啓。傳曰,知道。
又以禮曹言啓曰,卽接明陵官員所報,則本陵仁元王后陵上莎草修改後,雨露所濡,善爲着根云矣,敢啓。傳曰,知道。
又以禮曹言啓曰,卽接元陵官員所報,則本陵兩位陵上莎草修改後,日候調和,庶爲根着云矣,敢啓。傳曰,知道。
趙秉常,以兵曹言啓曰,一內禁軍尹應浩爲名者,攔入延俊門差備近處,指顧大內至近之處,行止極涉殊常,令兵曹詳覈以聞事,命下矣。謹依下敎,尹應浩嚴棍詳覈,則所供內,矣身以公忠道忠州嚴呈面居生,將欲求仕,入屬一內禁軍,今爲四年,而方在入直,不知差備近處之至嚴且重,以鄕谷愚迷之致,欲爲觀光,自犯無嚴之罪,此外無辭遲晩云。渠雖鄕谷愚民,旣在入直禁軍,則宜知闕內至嚴之法意,而作此無前之罪,此不可以無知之人,尋常處之。令該曹照律嚴勘,以入直番將言之,常時不能檢飭之失,在所難免,令該府拿問嚴勘,何如?傳曰,渠旣以無知妄作,則何必苛責以有意故犯乎?汰去放送,而爲番將者,苟能團束飭勵,則豈有禁旅擅離信地之擧?該番將出付兵判,決棍五度後汰去,可也。
趙秉常啓曰,卽見兵曹草記,則差備近處,有此攔入,事之驚駭,莫此爲甚,番將雖有該曹之請勘,而本曹堂郞,亦難免常時不能檢束之失。當該入直堂上從重推考,郞廳所當重勘,而本院請推之外,無他可施之罰,何以爲之?敢稟。傳曰,允。郞廳亦爲重推,可也。
趙秉常,以兵曹言啓曰,本曹草記,入直禁軍尹應浩嚴棍後,移送秋曹,照律嚴勘,入直番將,令該府拿問事,傳曰,渠旣以無知妄作,則何必苛責以有意故犯乎?汰去放送,而爲番將者,苟能團束飭勵,則豈有禁旅擅離信地之擧?該番將出付兵判,決棍五度後汰去可也事,命下矣。謹依傳敎,該番將沈漢永決棍五度後,與一內禁軍尹應浩,竝汰去放送之意,敢啓。傳曰,知道。
義禁府啓目,粘連向前金相順亦,殺越之變,出於積水之中,該倅之可原,今有道臣之啓是白乎乃,不可全然無罪,以此照律,何如?判付啓依允。又啓目,前正言金相勉原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
趙秉常,以刑曹言啓曰,傳曰,去夜壽進宮內,致有失火之變,常時不能守護之入直所任以下,令攸司照律嚴勘事,命下矣。謹按律文,則大明律失火條,有曰,失火延燒公廨者,杖一百。入直所任金命元,大廳直奴德器,巡更奴子順哲·義煥·興祿·春吉·鶴九等竝依此律,各決杖一百,放送之意,敢啓。傳曰,知道。
刑曹啓目,粘連,价川朴成甲獄事,謹依判付,問議于大臣,則領議政南公轍以爲,紬帒瓠蔓,元非行兇之器,當初實因,未免臆斷,而曹讞之不欲傅生,雖出勵俗,兇身之惑信俗說,無怪其言,特施次律,固合疏鬱之政云矣。臣曹之當初議讞,實出懲惡,而聖敎特軫於疑輕,揆奏請傳於原貸,到今從輕,亦合欽恤之義,上裁,何如?判付啓,依大臣議,施以次律爲良如敎。又啓目,粘連黃岡趙仁燮獄事,順于祖而曹載茹恨,孝招親而一朝奮勇,投府自首,與弟爭死,處義從容,志事明白。復父讐於年久之後者,許以擅殺,則亦關後弊,律無定例,法難擅便,下詢大臣處之,何如?判付啓依允。又啓目,粘連羅州梁乃春獄事,爲母報仇,斷由至情,認賊爲讐,義所不已,而金連破回成獄屢訊之後,特蒙原貸之典,則獄情實有當恕。星霜屢變之後,刺殺市門之中,今若照以擅殺之律,皆爲赦宥,則冤冤相報,皆將專殺,下詢大臣處之,何如?判付啓依允。又啓目,粘連羅州申卜孫獄事,分錢非蓄怨之物,傷鼻非必死之症,而衝笠之竹,誤觸鼻孔,驚劫救療,自歎身數,情豈有隱?心實靡他,斷以戕害則涉重,論以過失則失輕,施以次律,何如?判付啓,依允。又啓目,粘連潭陽朴太仲獄事,瓜價言詰,初無鬪鬨之心,眼胞誤觸,不至致傷之重,暑月氣虛,心驚風動者,槪由死祟之難的,益驗戕心之不著,跡涉過失,情近邂逅,施以次律之意,分付,何如?判付啓依允。又啓目,粘連密陽李秉賢獄事,荆妻倫重,栗子物微,夫以偕老之情,豈有欲殺之心?傷痕雖有檢的,嗽病似或添症,法雖至重,情亦可參,施以次律,何如?判付啓依允。又啓目,粘連茂山兪仁世獄事,檢帳之似打似凍,可見執因之難的,沿屍之或撞或擦,難定下手之眞證,老母被踢,傷無救解,其子致踢,情勢必然。今彼之死,非由殺心,施以次律,何如?判付啓依允。又啓目,粘連甲山沈光進獄事,眼胞微傷,曷爲致命之重?煙竹中折,何關築踏之證?譫謊有同風症,祈禱亦似鬼祟,何可以適會相詰之後,遽置請償之科乎?參酌勘配之意,分付,何如?判付啓依允。又啓目,粘連定平韓智德獄事,以三十載同室之誼,因一朝移乙之忿,下手固不分其緊歇,用心決不存於戕害,跡異過失,情涉邂逅,施以次律,何如?判付啓依允。又啓目,粘連洪原金宗得獄事,年紀則已爲七十三歲,囚推則旣過三十餘年,當初起鬧,跡近邂逅,年久絶援,法或原貸,施以次律,何如?判付啓依允。又啓目粘連,安邊白宗元獄事,兩檢之執因各異,而致命欠的,諸證之納招,不一而被打無驗,疑之惟輕,遽難請償,施以次律,何如?判付啓依允。
領議政南公轍箚曰,伏以,世變無所不有,至於洪百榮之屢度鳴金而極矣。昔在乙未之冬,惟我英宗大王,命我先大王代聽機務,堯老舜攝,授受光明,而噫,彼賤臣麟漢,地屬親昵,天生猾慝,梁冀深惡主明,彌遠自知已罪,布黨援而煽動浮言,蓋其罔赦罪非一,藏禍心而沮格大策,至曰不必知者三,成命已至多日,而不得頒布。觀於十二月初二日前席,是亦余命數,今日雖安過,明日又將若何支過之令敎,則宗社之危如一髮,至今追惟,不覺骨驚而體粟。厥罪有浮於辛壬之耇·輝,而一部明義,君臣上下,相與講明,今近六十年如一日矣。況春間處分之後,豺虺梟獍之種,庶可知戢,而其孫又復鳴冤於蹕路,敢懷疑亂,全無畏忌,義理之晦塞,民彝之斁絶,胡乃一至於此耶?臣老而不死,目見此輩之跳踉,憂憤弸中,玆陳短箚。伏願殿下,亟允臺請,放逐罪人洪百榮,令秋曹嚴刑遠配,使王章伸而輿憤洩焉。臣治箚將上之際,伏見都憲鄭基善疏本,其引宋臣楊萬里之言,果有先獲者矣。所謂上言擊錚之雜遝,無如近日之甚,此亦國綱日弛,俗習日濫而然,如此不已,弊將難言。繼自今凡民幽隱,足許官府決聽及妄干恩澤之事,竝勿許捧,雖係四件,屑越煩瀆,殆同歲課者,亦令防禁,犯者定罪。不但嚴飭攸司,依臺言一著令式,永爲施行,其於杜倖鎭淆之政,庶有所補,更乞留神焉。取進止。答曰,省箚具悉卿懇。洪百榮之事,春處分之後,今又漫不懲畏者,豈非駭惋之甚乎?放逐與行遣無異,且朝廷之隄防若嚴,則此等希覬,自不敢生心,不專在於加律與否矣。尾陳事,近來猥雜,非但僥倖之成習,亦係紀綱之不嚴,以卿箚辭,著爲令式,使法司恪遵,亦自廟堂措辭知委於京外,俾得咸知此道理,無至更犯,可也。仍傳于趙秉常曰,此批答,遣史官傳諭于領議政。
刑曹判書鄭元容,參判申絅,參議尹命圭等聯名疏曰,伏以臣等,伏見洪百榮請勘草記批下者,止施放逐之典,臣等相顧愕眙,益不勝憂鬱慨嘆。噫,麟漢之罪,一部麟經,昭揭日星,丹書鐵案,磨泐不得,今於星霜變嬗之時,敢生太淸螮蝀之計,肆然鳴金於鑾旗屬車之前者,蔑法干紀,胡至此極?法綱不張,世變無所不有,禁網太闊,醜類無所知畏,一之不足,其敢再乎?若在今春,早賜處分,則豈於今日,復益跳踉乎?成命之下,末由擧行,玆敢相率聯章,仰瀆崇嚴。伏乞聖明,淵然三思,亟施刑配之典,以昭義理,以嚴隄防焉,臣等無任云云。答曰,省疏具悉。隄防之嚴,不在於放逐刑配之間,勿煩,卽爲擧行。
大司諫嚴燾,執義柳幼麟,司諫韓益相,掌令徐有贊·李秉儀,獻納李遠翊等聯名疏曰,伏以法紀斁敗,逆孽跳踉,至有洪百榮之肆然鳴金,一擧再擧而極矣。噫,彼麟賊,卽覆載間所無之劇逆大憝也。其包藏禍心,沮遏大計,凶圖逆節,畢露於先大王日月之明,處分嚴正,國是大定,此固百世不宥之賊,千古不易之案也。渠以劇逆餘孽,得免收司之律,在渠幸矣,而乃欲壞亂義理,敢爲此無嚴之習,究厥腸肚,果何如也?夫明義錄一部,卽我東之春秋也。衮鉞森嚴,忠逆斯分,殿下所以繼志而述事者,亶在於是,臣等所以追先而報今者,亦在於是。惟彼梟獍遺種,鬼蜮襲性,睯不畏法,自春及秋,冒犯天威,有若尋常罪累之呼龥者然,人彝斁絶,世變層生,胡至此極?卽伏見秋曹草記批旨下者,放逐之典,一與春間處分無異,則以渠凶頑之性,安知不復踵前習,愈久而愈肆乎?嗚呼,刑政太寬則亂賊無所知懼,禁網太疎則變怪無所不至,思之及此,寧不凜然而寒心乎?苟曰,無法則已,若曰,有法則不施於此類,而施於何處乎?臣等謂放逐罪人麟賊之孫百榮,亟令秋曹嚴刑遠配,以嚴隄防,以靖世道焉。臣等無任云云。答曰,省疏具悉。已諭於都憲之批,勿煩。
上在慶熙宮。停常參·經筵。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙秉常啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
鄭知容啓曰,明日動駕相値,視事頉稟之意,敢啓。傳曰,知道。
趙秉常啓曰,三品官之無得過三日循例請牌,曾有定式矣。敦寧都正閔泰鏞除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于趙秉龜曰,明日眞殿茶禮親行時,大臣·閣臣·宗親·儀賓·二品以上入參。
李紀淵啓曰,明日動駕,承旨當爲備員,而行左承旨金基常在外,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李敦榮落點。
朴皓壽在外,代以洪說謨爲假注書。
傳于鄭知容曰,明日出宮內門路,以廣達門爲之。
鄭知容啓曰,大司憲鄭基善,執義柳幼麟,掌令徐有贊·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令徐有贊·李秉儀牌不進罷職傳旨,傳于鄭知容曰,只推。
以同副承旨李敦榮牌不進罷職傳旨,傳于趙秉龜曰,只推。
趙秉龜,以奎章閣言啓曰,守宮檢校直閣朴永元,待開門牌招,何如?傳曰,允。
又以弘文館言啓曰,下番闕直,事甚未安。副校理徐戴淳,修撰黃·任百經旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除授兼弼善金景善,兼文學洪鍾應,除拜屢日,尙不出肅,卽爲牌招,何如?傳曰,允。
又以吏曹言啓曰,卽接掌樂院牒報,則以爲,明日動駕時,殿庭協律郞,本院正例爲進參,而正未差之代,卽速差出,以爲擧行之地云。掌樂院正未差之代,口傳備擬以入之意,敢啓。傳曰,知道。
吏曹口傳政事,以黃基安爲掌樂院正。
趙秉龜,以戶曹言啓曰,宗廟東西外墻頹圮處,今已完築,依定式刻識年條後,改築間數及監董郞廳·看役·計士姓名書入,而工匠等姓名,依例載之謄錄,以爲後考之意,敢啓。傳曰,知道。
又以禮曹言啓曰,圖畫署有別遞兒祿窠,而自前以畫員實官中久勤者,次次許付矣。付祿人徐國麟以軍官在外代,當次人金建鍾依例許付,何如?傳曰,允。
鄭知容,以兵曹言啓曰,宗廟墻垣頹圮諸處,今已畢築矣。各處守直衛軍,竝解送之意,敢啓。傳曰,知道。
趙秉龜,以刑曹言啓曰,擊錚罪人楊州洪百榮原情勿施,嚴勘懲勵事草記,傳曰,向來處分之後,又復呼龥者,不可但以無嚴論,爲先放逐鄕里,使不得更爲接跡於近京之地可也事,命下矣。罪人洪百榮,押付畿營,使之放逐鄕里之意,敢啓。傳曰,知道。
又以刑曹言啓曰,因本曹草記,攔入衛內擊錚罪人朴敏秀刑配事批下矣。嚴刑一次後,慶尙道盈德縣遠地定配所,卽爲押送之意,敢啓。傳曰,知道。
義禁府啓目,粘連鳳山郡守金相順矣本府議啓內,殺越之變,出於積水之中,該倅之可原,今有道臣之啓是白乎乃,不可全然無罪。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又啓目,粘連向前金相勉亦,諭旨未下,迂路乘馹,各邑吏民,挾憾刑棍,受囑反訟,捧賂始放等事,囚供雖爲發明,道臣今有論啓,以此照律,何如?判付啓依允。
上在慶熙宮。停常參·經筵。
大駕詣璿源殿入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
鄭知容啓曰,司僕寺內乘來言,捲簾,取稟。傳曰,捲三面爲之。
趙秉龜啓曰,明日常參,經筵,取稟。傳曰,停。
傳于趙秉龜曰,禮房承旨,馳詣宣武祠,奉審摘奸以來。
趙秉常啓曰,事變假注書安正淳身病猝重,勢難察任,今姑改差,何如?傳曰,允。
安正淳改差,代以卓宗述爲事變假注書。
趙秉常啓曰,卽者義禁府都事來言,今日動駕時,駕側鳴錚罪人梁命喆,移送秋曹云矣,敢啓。傳曰,知道。
傳于趙秉龜曰,今二十二日,當詣眞殿,茶禮親行矣,該房知悉。時·原任大臣·閣臣,宗親·儀賓二品以上入參。
以平安監司沈能岳狀啓,寧遠等邑人物渰死,民家頹壓事,傳于鄭知容曰,一室之內,五口竝命,極爲惻然。如有未及埋葬,則別加顧助,俾卽收葬,如有還布,亦爲蕩減,寒候漸迫,頹戶之未及葺完者,另加詳察,給糧助工,俾趁奠接事,分付。
以黃海監司金蘭淳狀啓,松禾縣監李憲百身死事,傳于李敦榮曰,令該曹口傳差出,催促下送。
吏曹口傳政事,以金尙義爲松禾縣監。
趙秉龜,以奎章閣言啓曰,大駕今已還宮,守宮檢校直閣朴永元,依定式減下,何如?傳曰,允。
鄭知容,以備邊司言啓曰,秋務方殷,曠官可悶,未下直守令,皆令明日辭朝,其間如又有上京守令,一體催促下送,何如?傳曰,允。
又以訓鍊都監言啓曰,本局把摠申義和在外病重,來現無期,領軍之任,不可久曠,今姑改差,何如?傳曰,允。
趙秉常,以刑曹言啓曰,今日動駕時,杆城良人梁命喆,以其父時永,被殺於文日權,乞令復讐事,擊錚於衛外矣。本獄該道已爲狀聞,臣曹行將覆啓,而不待決處,無難鳴金者,揆以民習,極爲屑越,原情勿施,懲礪放送之意,敢啓。傳曰,知道。
護軍洪赫疏曰,伏以,歲回舊甲,感切霜露,躬詣仙寢,禮伸祼薦,日吉辰良,鑾蹕穩旋,凡在臣庶,孰不聳賀?仍伏念臣本以庸愚之姿,早從蔭仕,晩竊科第,待罪州郡,幸免大戾,濫叨淸要,偏蒙恩庇,邇來三十有餘年矣。至若未報涓埃,徒積尤悔,非但臣固自知之明,抑亦通朝之所共知,聖鑑之所悉燭,每荷簪履之記,屢奉承宣之除,居常感祝,繼以懍惕。乃於回鑾之翌日,爰有別單之書下,以臣職在該房,遽承加資之命,惶蹙之心,先於榮耀,戒懼之念,切於恩造,愧汗浹背,罔知攸措。噫,亞卿之職,何等重秩,而古所稱命德之器也,上不可以濫授,下不可以冒據。今此罔功之賞,殆若紀勞之典,臣若晏然承當,若固有之,則奚但具僚之嗤笑必至,抑將聖朝之貽累不細。臣又左右思量,實不敢冒受爲榮,以增罪戾,玆敢畢陳衷懇,仰瀆崇嚴。伏乞聖慈,諒臣言之非出飾讓,念名器之不可輕授,亟收臣新授加資級,俾聖簡無褻,私分護安,千萬幸甚。臣無任云云。答曰,省疏具悉。卿其勿辭行公。
校理姜必魯,副校理徐戴淳,修撰黃·任百經等疏曰,伏以,紀綱不立,隄防不嚴,逆豎跳踉,無所懲畏,麟賊之孫百榮,蹕路鳴冤,一猶不足,至於再擧,此何變怪?噫,明義一書,卽我東方春秋,而麟賊之爲極逆大憝,磨泐他不得者也。梟獍之腸肚,昭載於鐵案,鬼蜮之情狀,莫逃於丹書,義理炳朗,鈇鉞森嚴,至今垂五六十年之間。上自廷紳,下至輿儓,孰不明目張膽,固守此大防,而不意凶醜遺種,落在地上,睯不畏法,敢售翻亂之計。肆然鳴金於鸞旆屬車之前,禁網之疎闊,世變之層生,胡至此極?春間處分,雖出於好生之德,而終失之太寬,故如渠逆豎,不悛舊惡,復逞凶計,此豈非紀綱不立,隄防不嚴之故耶?相箚所請,臺章所論,實是輿情之所共憤,民彝之所同得,何殿下一例靳允,不之嚴處也?伏願更加三思,亟從群下之請,放逐罪人洪百榮,卽令秋曹嚴刑遠配,以爲立紀綱,嚴隄防之道焉。臣等無任云云。答曰,省疏具悉。已諭於前批,勿煩。
壬辰九月十三日辰時,大駕詣昌德宮眞殿。茶禮擧動入侍時,行都承旨李紀淵,左承旨鄭知容,右承旨李景在,左副承旨趙秉龜,右副承旨趙秉常,同副承旨李敦榮,記事官洪大稱,假注書洪說謨,記注官金熙逌,別兼春秋洪鍾應,提學鄭元容,直提學徐憙淳·鄭基善,檢校待敎趙斗淳·李肯愚以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調趙寅永,副提調李紀淵進前奏曰,朝氣過涼,聖體,若何?上曰,一樣矣。由顯謨門至廣達門外。通禮跪啓請降輿乘輦,上降輿乘輦,出建明門·興化門,進發至敦化門,由進善門至仁政門。通禮跪啓請降輦乘輿,上降輦乘輿,由仁政殿·萬安門,入齋室。少頃,通禮跪啓請出次,上詣板位西向立,通禮跪啓請鞠躬四拜興平身,上鞠躬四拜興平身。仍陞詣第一室盥洗位,盥洗訖,詣神位前,三上香。紀淵奉香,敦榮奉爐,仍獻三爵,紀淵奉爵,敦榮奠爵。次詣第二室·第三室竝如右儀,仍降復位。通禮跪啓請鞠躬四拜興平身,上鞫躬四拜興平身,禮畢後,還入齋室。命書傳敎曰,諸司預備。通禮跪啓請外辦,上出萬安門,乘輿出仁政門。通禮跪啓請降輿乘輦,上降輿乘輦,由進善門出敦化門,仍進發,入興化門至廣達門。通禮跪啓請降輦乘輿,上降輦乘輿,由顯謨門·興泰門,命出標信解嚴,仍還內。諸臣以次退出。
上在慶熙宮。停常參·經筵。
趙秉龜啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。未署經外,呈告人員,竝卽牌招,何如?傳曰,允。
傳于趙秉龜曰,禮房承旨,馳詣宗廟·景慕宮,奉審摘奸以來。
傳于趙秉龜曰,今十六日七夕製,通方外爲之,試紙用大好紙。
趙秉常啓曰,大司憲鄭基善,執義柳幼麟,掌令徐有贊·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令徐有贊·李秉儀牌不進罷職傳旨,傳于趙秉常曰,只推。
趙秉常啓曰,明日次對,兩司當爲進參,未署經外,呈告人員,竝待開門牌招,何如?傳曰,允。
義禁府啓目,黃海前水使尹禹鉉原情云云。問目內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓依允。又啓目,粘連前正言金相勉矣本府議啓內,諭旨未下,迂路乘馹,各邑吏民,挾憾刑掍,受囑反訟,捧賂始放等事,囚供雖爲發明,道臣今有論啓,以此照律,罪杖一百收贖,告身盡行追奪,徒三年定配,私罪,奉敎依允。
趙秉龜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李敦榮,以吏曹言啓曰,因備邊司草記,秋務方殷,曠官可悶,未下直守令,明日辭朝,其間如又有上京守令,一體催促下送事,允下矣。自臣曹催促,則未下直守令寧邊府使任聖皐,順川郡守柳永魯,俱爲明日辭朝云。上京守令淸安縣監申命藻,明日下去云。沃川郡守金勉淳,咸悅縣監李定愚,俱爲十五日下去云。禮山縣監洪㙉,十六日下去云。泰安郡守權達準,省掃事受由於慶尙道安東地,斯速發官之意,發關知委於該道道臣處,何如?傳曰,允。
趙秉常,以都摠府言啓曰,副摠管李德鉉,以漢城右尹本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以兵曹言啓曰,今九月二十二日大駕詣昌德宮眞殿茶禮親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依十三日例爲之。
又以御營廳言啓曰,本廳軍色從事官尹致定身病甚重,勢難察任,改差,何如?傳曰,允。
上在慶熙宮。停常參·經筵。
藥房都提調鄭晩錫,提調趙寅永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙秉龜啓曰,明日常參·經筵,取稟。傳曰,停。
趙秉常啓曰,大司憲鄭基善,執義柳幼麟,掌令徐有贊·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
李紀淵啓曰,左承旨鄭知容今日不爲仕進,卽爲牌招,何如?傳曰,允。
傳于趙秉常曰,大臣·備局堂上引見。
傳于趙秉龜曰,世孫宮書筵處所,以重光院爲之。
趙秉龜啓曰,明日七夕製爲之事,命下矣。弘文提學申在植待開門牌招,何如?傳曰,允。
以水原留守徐俊輔狀啓,判官李玄五遭本生母喪事,傳于李敦榮曰,今日政差出,催促下送。
有政。吏批,判書李止淵進,參判朴岐壽未肅拜,參議朴永元牌不進,同副承旨李敦榮進。以閔英世爲副校理,徐有贊爲副修撰,李寅弼爲禮曹參議,李羲甲爲左賓客,徐有榘爲左副賓客,李樂重爲社稷令,朴景憲爲典籍,李象信爲長興主簿,閔致訥爲禮賓主簿,金永錫爲水原判官,李元耆爲靑丹察訪。贊善單宋啓榦,兼贊善單吳熙常。前縣監朴宗喆今加通政加資事,承傳。
兵批,判書朴周壽進,參判李志淵病,參議洪祐燮病,參知李鎭華入直進,右副承旨趙秉常進。啓曰,惠山僉使今當差出,而擬望之人乏少,他道僉使竝擬,何如?傳曰,允。以朴蓍壽爲同知,徐淇修爲副摠管,李誾彬爲僉知,尹義儉爲內禁將,趙義錫爲羽林將,朴宗喆爲五衛將,慶聖熙爲忠翊將,金光喆爲景福將,李溥文·高準恒爲昌德將,愼師欽爲昌慶將,尹致亨爲都摠經歷,趙秉懿爲都摠都事,宋啓榮爲翊衛,韓鎭庭·權溭爲文兼,趙熙錫爲惠山僉使。護軍金基常·劉玄複,副護軍李憲球。
吏批,再政。以金逸淵爲掌令,金淵淳爲內資主簿,任奭朝爲引儀。兼華寧殿令單金永錫。
兵批,再政。以尹喜晉爲宣傳官,趙雲程爲中樞都事,任希慶爲上土僉使。同知單李溥文,僉知單朴宗喆。
以左副承旨鄭知容牌不進罷職傳旨,傳于李敦榮曰,只推。
以大司諫嚴燾,司諫韓益相,獻納李遠翊,執義柳幼麟,掌令徐有贊,李秉儀牌不進罷職傳旨,傳于趙秉常曰,只推。
以吏曹參議朴永元牌不進罷職傳旨,傳于李敦榮曰,只推。
李敦榮,以奎章閣言啓曰,景慕宮·望廟樓今望奉審,無頉之意,敢啓。傳曰,知道。
又以禮曹言啓曰,卽接宗廟署所報,則明日七夕製試取時,本署官員,俱爲觀光云矣。依定式本曹佐郞李宗心假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日七夕製試取時,本宮官員俱爲觀光云矣。假官一員,依定式令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日七夕製試取時,本殿兩官,俱爲觀光云矣。假官一員,依定式令吏曹以成均館官員口傳啓下,以爲代直後赴試之地,何如?傳曰,允。
趙秉常,以義禁府言啓曰,今此七夕製,通方外爲之之時,本府都事十員內,九員赴擧,只有武都事一員,而當直入直·本府入直·公事回公都事,無以推移。假都事二員,令該曹口傳差出,以爲分排擧行之地,何如?傳曰,允。
又以義禁府言啓曰,時囚罪人金相勉,杖一百徒三年定配照律公事判付內,依允事,命下矣。金相勉杖一百收贖,告身盡行追奪,公忠道林川郡靈楡驛徒三年定配,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,保放罪人金星翼·李民秀等竝還囚後,議處以入之意,敢啓。傳曰,知道。
義禁府啓目,粘連向前金星翼·李民秀·尹禹鉉等亦,李民秀段,異國人船泊前洋,而漁人吏校贈魚受冊之狀,已皆綻露於營査是白乎所,當初鎭將之只以追逐唐船之說,漫漶報使,大是駭然,失於盤詰,焉逭當律是白乎旀,金星翼段,雖非鎭將,乃是地方官,而只憑鎭報,終未發覺是白兺除良,爰辭推誘,罪添錯誤是白乎旀,尹禹鉉段,風和之時,移在所江,而初不檢察,竟犯放送船隻之科,竝各依本律照律,何如?判付啓依允。
壬辰九月十五日辰時,上御興政堂。藥房入診,大臣·備局堂上引見入侍時,都提調鄭晩錫,提調趙寅永,副提調李紀淵,記事官洪大稱,檢校待敎李肯愚,右副承旨趙秉常,假注書洪說謨,事變假注書卓宗述,記注官金聖默,別兼春秋洪鍾應,領議政南公轍,行戶曹判書趙萬永,行水原留守徐俊輔,兵曹判書朴周壽,吏曹判書李止淵,知敦寧府事徐能輔,禮曹判書徐有榘,知訓鍊柳相亮,漢城左尹李惟秀,刑曹參判申絅,校理姜必魯,以次進伏,醫官玄在德·李亨基·趙宗翊,卞文燮,進伏楹外訖。公轍等曰,日候快涼,聖體,若何?上曰,一樣矣。公轍等曰,寢睡·水刺之節,何如?上曰,一樣矣。公轍等曰,中宮殿氣候,何如?上曰,一樣矣。晩錫曰,醫官入診,何如?上曰,唯。亨基等以次診候訖,退伏奏曰,脈候左右三部調均矣。晩錫曰,湯劑則使諸醫官退去議定矣。上可之。晩錫曰,議藥同參·鍼醫入屬,準三十朔陞付虛司果事,曾在肅廟朝丙寅定奪施行矣。近來此路久廢,反不如各衙門雜技之應遷者,揆以事面,輕重倒置,雖以三廳收用事言之,擇其勤勞人,每都目,移送兩銓,自是定式。故前後筵奏,不啻屢矣,而徒爲紙上之空文,間或有承傳者,而亦多有名無實,殊非激勸之道,竝以此意,申飭兩銓,自今日式遵定式,毋或違越,何如?上曰,依爲之。出擧條上曰,藥房先退,晩錫等退出。上曰,次對爲之。公轍曰,世孫宮賓師相見之禮,書筵開講,吉日已涓,此乃帝王學問之始,太平萬世之基也。大小臣民,歡忭慶祝,臣於向日前席,以講讀不以文具,亦勿間斷爲請,而末乃以早諭敎親賢士大夫時多十字獻之矣。今又有愚忠之惓惓而不能自已者,夏禹之菲飮食惡衣服,不但爲民,而薄於自奉,兼以此爲貽後祈永之本。成王之爲太子,正人與遊聞見,無淫艶奢侈之事,故血氣旣定,雖有放心,不能奪已成之性,古之聖王,修德貽燕,莫不以儉爲先。且欲遠法堯·舜,莫若近法祖宗,猗歟我英宗大王,厥享國五十年,儉德尤無間然。所御衣襨,塵垢常滿,又或有敝而不改者,以上書之囊,爲紙幃,居室狹陋,取中門板扉,置土階上爲退廳,而不許新造。或當進饌,飭所司,器數務令減少,不許高排,筵臣有以饌品太略爲言者,敎曰,卿等以此爲小乎?予以涼德,每對饌卓之豐盛,而瞻望國忌板,揭奉於背後,則陟降如臨,視有太康之戒心。臣自少賤時,得聞於諸長老,尙今耳熟而欽歎者也。亦粵我先大王儉德,前後一揆,而庚戌以後,尤致意於此。一日召諸閣臣賜饌,下敎若曰,予素性不喜奢華,而顧今元子尺衣漸長,一動一靜,皆視予爲法,故予於近年,多以綿布爲衣袴,飮食極其薄陋,而器皿不用彩花,甲燔用分院常器,以爲隨事惜福之道。又於六月慶辰,有以緞鞋進者,敎曰,履所以掛於足者,豈可以緞爲之,亟屛去,勿令元子見之。習字之時,近侍以新筆彩簡進,敎以此簡筆太好,其易以禿毫休紙。此則臣於其時,得備近列,親見盛事者也。國朝四百年,累聖相承,盛德大業,史不勝書,而尤以儉爲家法,兩聖朝故事,則臣又以耳目之所逮而詳焉。故得聞於故老者,親見於吾身者,不嫌煩複,而有此誦陳。伏願殿下,常於宮闈燕閒之際,以身敎之,遇物誨之,講學則尊聖賢而嚴師保,居處則親正直而遠柔佞,又以爲抑奢,爲列朝之盛德,而當今之急務也。凡衣服·飮食·器用之少涉華靡者,勿令近前,自然習與成性,終至聖域,壽祿無疆,而祈天永命之本,亶在於此矣。更望勿以人廢言焉。上曰,所陳認出於忠愛,而崇儉一事,尤爲養正惜福之道,當十分體念矣。出擧條公轍曰,世孫宮書筵頻開之時,在朝賓僚,雖皆濟濟,而德行之薰陶,莫先於儒士,習性之濡染,莫捷於幼年,我朝文敎,多賴於山林讀書之士,而於輔導儲嗣,其效尤大。昔我肅廟朝在東宮,先正臣宋時烈·宋浚吉,居輔養賓師之位,輔導之功,於斯爲盛。人到今稱之,而其時宮中人,至爲之言曰,宋處士來,世子讀書多,宋處士去,世子讀書不多,安得此老長留在朝也?又聞先輩長老之言,以爲明陵在宥四十年,終始以崇儒重道爲治法,此無他,自沖幼之歲,常在大賢之膝上,得口授指劃,及其久,道化成而有需用不盡者存,今當世級之漸降,如兩賢者,何處得來,而顧今在野諸儒臣,經明行修,宿德重望,久爲士林之矜式,其中又有兩先正後孫,尤爲貴矣。若於此時,自上盡其誠禮而招延,則故家世祿之臣,以延頸之忱,豈可長爲隱遯,固守東岡哉?伏望別下敦諭,使皆乘此秋涼之時,咸造在廷,出入离筵,俾睿學成就,而兼以爲繼述之道焉。上曰,予亦有此意,際有卿奏,當卽別下敦諭,務盡誠禮矣。出擧條公轍曰,在前儒賢中時帶贊善外,如有當品應爲之人,則加設單付,多有已例矣。見今儒臣宋穉圭,時帶贊善,而宋啓榦·吳熙常,亦宜依已例一體單付,故敢此仰達矣。上曰,依爲之。出擧條公轍曰,初行相見禮時,賓僚不可不備員,而賓客中聞有在外人云,許遞,令政院政官牌招,開改差出,何如?上曰,依爲之。出擧條公轍曰,近以諸道被災,聖念憧憧於宵旰,蠲恤之澤,屢發於絲綸,畿甸則以其尤甚,特下旱田給災之命,想彼幾萬生靈,回咷爲笑,如得更甦矣。第念歉歲懷保之道,專在於道臣·守令,而守令尤爲近民之官,得粟米百萬斛,不如得良吏一人。見今畿·湖·海西,必當就其尤甚處議賑,則守令之無良無能,不可堪任者,不可以目下迎送之爲弊,有所容忍。令各該道臣須悉此意,毋憚强禦,毋顧顔私,爲先不待殿最,一一罷遣,而若或牽掣掩覆,及聞於日後繡行與籌郞摘奸時,則其辜負我聖上至誠恤民之意者,厥罪何居?該守令竄錮之外,道臣亦難免加倍之律,以此意另加嚴飭。至於守令之擇不擇,又在掌銓之臣對揚之如何,三道當賑之邑,如値有闕,其代無論文·蔭·武,勿拘常格,擬入之意,分付,何如?上曰,依爲之。出擧條公轍曰,頃因湖西各邑民家漂壓人命渰死事,道臣狀啓,蠲減顧恤之典,斯速關飭,別般賑捄之道,商確草記事,命下矣。謹依聖敎,已爲措辭行會,而大抵恤典法意甚重,原定之外,雖或有別下,別下旣是特恩,則恐不可過此加施,以至有後日難繼之患。至於賑捄之方,實無以懸度於遠外事情,且難遽議於西成之前,而第念道臣,亦必對揚德意,有所斟量料理者,使之詳察民勢,精抄貧窮,無論歲前後,不得不付賑者,另加講究,條列登聞,以爲稟處之地,何如?上曰,依爲之。出擧條公轍曰,嶺湖兩南及關西,俱以某樣穀劃上之意,頃有所草記行會,而前亦有兩西耗作,取用於賑資之例,今若依此爲之,則該道事勢,可以容旋,而必有過半省減之效。就戶·惠廳每年耗穀應作錢條,竝以本色,充入元劃之數,其外不足,則自本道無論備局句管與戶·惠廳句管穀,以稍有餘地者,量宜除出,一體上送後,修成冊勘報本司之意,分付三道道臣,何如?上曰,依爲之。出擧條公轍曰,俄聞兵判言,則北評事成遂默,强引不當引之事,開市不遠,尙不下去云,爲先從重推考,使之嚴飭下送,何如?上曰,依爲之。出擧條上曰,大臣就座,諸宰奏事。絅曰,臣於年前,以宣薦濫雜事,分付該廳,摘發削出之意,筵稟蒙允矣。削薦中金商一,春秋幸行時,縱子鳴金於蹕路咫尺之地者,已是放恣,而臣適待罪秋曹,取見原情,則間多復薦,渠獨見漏云。被削七人中,毋論誰某,初無一人復薦者,乃敢以無中之語,自歸於誣罔之科,論以罪犯,尤極無嚴。令該曹嚴刑遠配,以懲跳踉之習,何如?上曰,依爲之。出擧條必魯曰,書筵開講吉日不遠,此我東方臣民之所共慶忭者,而臣竊伏念以正之養,遇物之誨,我殿下今日事也。書筵未開之前,特開經筵,以身先之,以爲世孫宮觀感之地似好,故敢此仰達矣。上曰,所陳切實,當體念矣。出擧條秉常曰,今日賓對,兩司無一人進參,事甚未安。違牌諸臺竝推考,何如?上曰,依爲之。出擧條上曰,次對諸臣先退。公轍等退出,又命退,承史以次退出。
上在慶熙宮。停常參·經筵。
趙秉龜啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
李紀淵啓曰,左承旨鄭知容今日不爲仕進,卽爲牌招,何如?傳曰,允。
又啓曰,假注書洪說謨身病猝重,勢難察任,今姑改差,何如?傳曰,允。
洪說謨改差,代以金學性爲假注書。
傳于趙秉龜曰,同副承旨持此御題,與弘文提學偕往泮宮,試取以來。
趙秉龜啓曰,弘文提學旣已承牌,內閣提學鄭元容卽爲牌招,同參考試,何如?傳曰,允。
李敦榮啓曰,臣與弘文提學申在植,偕往泮宮,七夕製儒生試取,則收券爲一千七百十五張矣。捧入之意,敢啓。傳曰,知道。
傳于趙秉龜曰,在院承旨·入直閣臣,試官差下,使之分考。
傳于趙秉龜曰,科次入侍。
趙秉常啓曰,大司憲鄭基善執義柳幼麟,掌令金逸淵·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令金逸淵·李秉儀牌不進罷職傳旨,傳于趙秉常曰,只推。
以左承旨鄭知容牌不進罷職傳旨,傳于李敦榮曰,只推。
趙秉龜,以禮曹言啓曰,卽接徽陵官員所報,則本陵陵上主龍本身左脅,有汰落處,故齋官看審尺量,則上端長八十尺,廣四十尺,深一丈半許,下端長十尺,廣二十尺,深半丈許,距曲墻爲一百五十步之地,所見悚悶云矣。陵上主龍,有此汰缺之患,極爲驚悚,臣曹堂上進去奉審後,稟處,何如?傳曰,允。
又以禮曹言啓曰,今此王世孫與師賓客相見禮儀註,參考禮文磨鍊,直入世孫宮之意,敢啓。傳曰,知道。
李敦榮,以刑曹言啓曰,今九月十五日藥房入診,大臣·備局堂上引見入侍時,禁衛大將申絅所啓,臣於年前,以宣薦濫雜事,分付該廳,摘發削出之意,筵稟蒙允矣。削薦中金尙一,春秋幸行時,縱子鳴金於蹕路咫尺之地者,已是放恣,而臣適待罪秋曹,取見原情,則間多復薦,渠獨見漏云。被削七人中,無論誰某,初無一人復薦者,乃敢以無中之語,自歸於誣罔之科,論以罪犯,尤極無嚴,令該曹嚴刑遠配,以懲跳踉之習,何如?上曰,依爲之事,命下矣。金尙一係是出身,移送義禁府擧行之意,敢啓。傳曰,知道。
又以義禁府言啓曰,因刑曹啓辭宣薦削薦事,縱子鳴金人金尙一,係是出身,移義禁府擧行事批旨內,知道事,命下矣。金尙一下去京畿江華地云,依例發遣府羅將,拿來,何如?傳曰,待待命拿囚。
義禁府照目,粘連長淵前縣監金星翼,助泥前萬戶李民秀,黃海前水使尹禹鉉等矣本府議啓內,李民秀段,異國人船泊前洋,而漁人吏校贈魚受冊之狀,已皆綻露於營査是白乎所,當初鎭將之只以追逐唐船之說,漫漶報使,大是駭然,失於盤詰,焉逭當律是白乎旀,金星翼段,雖非鎭將,乃是地方官,而只憑鎭報,終未發覺是白兺除良,爰辭推諉,罪添錯誤是白乎旀,尹禹鉉段,風和之移在所江,而初不檢察,竟犯放行船隻之科,竝各依本律照律罪,李民秀段,以失於盤詰律,杖一百收贖,告身盡行追奪,金星翼段,以船隻放行律,笞五十,又以奏事錯誤律,杖六十,從重論杖六十收贖,奪告身一等,尹禹鉉段,以船隻放行律,笞五十收贖,解見任別敍,竝只私罪,奉敎依允爲旀,金星翼·尹禹鉉等段,竝只功減一等爲良如敎。
壬辰九月十六日申時,上御興政堂。七夕製科次入侍時,同副承旨李敦榮,假注書金學性,記注宮李東韻,別兼春秋洪鍾應,弘文提學申在植,行都承旨李紀淵,直提學徐憙淳,右承旨李景在,左副承旨趙秉龜,右副承旨趙秉常,對讀官校理姜必魯,修撰任百經,說書洪永圭以次進伏訖。上曰,史官分左右。上曰,科次爲之。在植曰,被選試券,合爲七張,上三張書三下,而居首試券書一字,其下四張書次上,似好矣。上可之。在植書等訖,敦榮以次坼祕封讀奏訖。上命書傳敎曰,七夕製賦居首三下一幼學李秉運直赴殿試,之次三下進士金正鋮直赴會試,之次三下幼學尹顯翼給二分,次上進士尹穳等四人,竝令該曹考例施賞。又命書傳敎曰,入格儒生,明日廣達門外施賞。仍命退,諸臣以次退出。
上在慶熙宮。停常參·經筵。
趙秉龜啓曰,明日常參·經筵,取稟。傳曰,停。
鄭知容啓曰,來二十一日,朝參日次矣,敢稟。傳曰,停。
趙秉常啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
趙秉龜啓曰,來二十一日,輪對日次矣,敢稟。傳曰,當次人受點,後日次來待。
傳于趙秉常曰,奉審禮堂入侍。
趙秉龜,以侍講院言啓曰,再明日師賓客相見禮時,宮官當爲全數進參,而弼善朴宗休有實故,無以備員,令政院稟旨,變通差出,以爲進參之地,何如?傳曰,允。
又啓曰,因侍講院草記,再明日師賓客相見禮時,宮官當爲全數進參,而弼善朴宗休有實故,無以備員,令政院稟旨變通差出事,允下矣。合有變通之道,何以爲之?敢稟。傳曰,許遞,前望單子入之。
弼善前望單子入之,金洛龍落點。
趙秉常啓曰,大司憲鄭基善,執義柳幼麟,掌令金逸淵·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令金逸淵·李秉儀牌不進罷職傳旨,傳于趙秉常曰,只推。
趙秉常,以司饔院都提調·提調意啓曰,各殿宮日下生雉,因草記蒙允,姑爲代封矣。今則秋節已深,山雉漸出,自明日爲始,依例復舊封進之意,敢啓。傳曰,知道。
鄭知容,以備邊司言啓曰,旣見公忠監司李羲瑾狀啓,則以爲,道內綿農,已判慘歉,各營門各衙門所納各邑軍布之以木上納條,自今年十月至明年九月,竝純錢代捧,訓局砲保,一體純錢代納,而舒川等七邑,苧歉比前尤甚,本色責納,實無其路,各軍布之以苧上納者,亦許限明秋以錢代納事,竝請令廟堂稟旨分付矣。湖西沈墊之災,殆有甚於海西,則今此軍布代錢之請,雖極難愼,有不可異同於海西已施之例。各營各司所納,特許純錢,砲保則尤甚邑折半,其餘則三分一代錢,而七邑苧農,亦皆判歉,依狀請一體許施,何如?傳曰,允。
又以御營廳言啓曰,本廳字內肅靖門東邊第二城廊近處體城二間許頹圮處,今已畢築矣。把守軍兵,依例撤罷,女墻仍爲始役,而第五城廊近處體城一間許頹圮處及惠化門北邊第三城廊近處體城四間許頹圮處,今九月十八日爲始改築之意,敢啓。傳曰,知道。
壬辰九月十七日酉時,上御祥暉堂。徽陵奉審禮堂入侍時,右副承旨趙秉常,記事官洪大稱,記注官李東韻·金熙逌,禮曹參議李寅弼,以次進伏訖。上曰,禮堂進前。寅弼進前訖,上曰,奉審則,何如?寅弼曰,纔已書啓仰達矣。頉處乃是陵上主峯後左邊二處,而旣非緊要之處,且形止不甚浩大,則待明春解土時,增加與否,道臣奉審後,更爲稟處,恐合事宜。其下頉處,初非大段,故令本陵陵官從便先爲修補之意申飭矣。上曰,禮堂先退。寅弼先退,又命退,承史以次退出。
上在慶熙宮。停常參·經筵。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙秉龜啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
趙秉龜啓曰,同副承旨李敦榮今日不爲仕進,卽爲牌招,何如?傳曰,允。
又啓曰,卽者副校理徐戴淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙秉龜曰,自予嗣服以來,寤寐致卿者,積有年矣,而尙未一見卿面,此固予德薄誠淺而然,予庸慙嘆于中。見今春邸開講,吉日已涓,予心之一喜一愴,卿必諒之,卿於此時亦必切延頸之忱矣。蒙養之方,正須如卿宿德,薰陶誘掖,成就溫文之性,永基無疆之休,悠悠萬事,孰大於是,而卿以先正之孫,追先正之事,正在於今日,予之望卿,安得不有倍於前乎?秋涼已生,愼節亦當康復,望須卽爲上來,出入冑筵,以盡早諭之道,亦宜輔予不逮,以濟時艱事。遣史官傳諭于贊善宋穉圭。
傳于趙秉龜曰,予之欲致爾于朝者,今幾年矣。素履愈堅,遐心莫回,雖緣予誠意淺薄,士之幼學壯行之意,豈終於果於忘世乎?況今冑筵日開之時,其所以蒙養早諭之方,專賴宿德之士,出入左右,如兩先正之於肅廟故事。爾以先正之孫,若不於此時展布所學,輔導我沖孫,則非但予心之觖望,在爾亦可曰,趾厥美乎?爾須體予至意,幡然登塗,庸副如渴之望事。遣史官傳諭于贊善宋啓榦。
傳于趙秉龜曰,年前講書院之初設也,首以爾爲傅,蓋欲以養蒙之責,專畀於爾矣。今復授爾以贊善之官者,豈亶爾也。以予心懷,今見沖孫之開講,不待予言之,而想爾亦有感于中者。前後招徠,緣予誠淺,不能致爾于朝,而當此冑筵方開之時,導迪成就之道,非爾其誰任之?悠悠萬事,只在於此,爾若一向固守,視予邁邁,則其可曰,世祿休戚之義乎?江郊十里,不遠伊邇,趁開講日,先爲賁然,則兩儒賢,亦當次第彙進,望須卽回遐心,以副予至意事。遣史官傳諭于贊善吳熙常。
傳于趙秉龜曰,再明日九日製,通方外爲之,試紙用大好紙。
趙秉常啓曰,大司憲鄭基善,執義柳幼麟,掌令金逸淵·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令金逸淵·李秉儀牌不進罷職傳旨,傳于趙秉常曰,只推。
以同副承旨李敦榮牌不進罷職傳旨,傳于趙秉常曰,只推。
趙秉龜,以弘文館言啓曰,上番闕直,事甚未安。副校理姜必魯,卽爲牌招入直,何如?傳曰,允。
又以侍講院言啓曰,再明日師賓客相見禮時,宮官當爲全數進參,而新除授弼善金洛龍在外,無以備員,令政院稟旨,變通差出,以爲進參之地,何如?傳曰,許遞,前望單子入之。
弼善前望單子入之,鄭琦和落點。
趙秉常,以備邊司言啓曰,卽見江原監司李憲瑋狀啓,則以爲,道內軍資·常賑·備局別會帖·別備等穀,俱是公下與給代取用者,而每患不足。見今所餘折米,只爲一千五百九十石零,計其一年應用,不下三千石,則今雖盡數取用,猶半其不足。曾在庚申,以此穀之漸縮,自廟堂移劃嶺南穀米一萬六千石,租二萬六千石,取耗以用矣。乙亥因該道之歲儉,二萬石旣已還報,今亦依已例,嶺南·湖西某樣穀中,折米限三萬石,劃付備局別會,以爲年例放下之資事,請令廟堂稟處矣。該道穀簿,自來鮮少,課歲割本,仍作謬例,目下原摠,實無排用之道,差過幾年,將有蕩盡之勢,不可不一番更張,以爲久圖。第今嶺·湖元穀,亦患不足,無以措手於移劃,姑就道內各名穀零瑣者,竝爲合錄,更以城餉及備局別餉·均廳句管等穀,酌量添貸。其外丁亥請得別軍官支放還折米二千石零,係是新創,今當釐革之日,罷此補彼,無甚加損,然則各穀合錄摠,可爲折米七萬餘石矣。以此取耗,猶不能與應用相當,就各道稍裕處,以南關久置折米五千石,移劃添付,自明年與元穀合錄者,一體盡分取耗。則足以架漏牽補,穀名不至於混淆,簿摠不至於耗縮,又無年例加分之每煩仰請,而除一年應別下·給代·捄弊等所需外,亦當有剩。此則與每年應加入者,使之年年會錄於元穀中,以爲黃腸救弊,鬱島搜討與不垣上下之費。此穀旣名合錄,又係盡分,則自今勿入停蕩,另加撙節,雖斗升之微,漸蓄贏餘,俾作日後還報貸劃之地事,自本司,成節目啓下後下送,俾得永久遵行,亦以穀物移劃之意,一體行會於關北道臣處,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
副校理徐載淳疏曰,伏以臣母,年今七十有七矣。每當夏秋換序之時,泄痢交作,便成貞疾,寧日恒少,黽勉就直,卽接家信,則諸證一倍添劇,寒熱迭發,食飮全却,促臣歸視。臣自聞此報,方寸煎灼,按住不得,忙陳短章,徑出禁扄。伏乞亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
趙秉龜啓曰,玉堂備員間,視事頉稟之意,敢啓。傳曰,知道。
趙秉常啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于趙秉龜曰,檢校待敎李肯愚,馳詣華寧殿,奉審摘奸,仍詣健陵·顯隆園,一體奉審以來。
傳于李紀淵曰,沖孫開講,予喜曷喩?宜有示意之擧,師領議政南公轍內下大虎皮一令賜給。賓客李羲甲·李止淵·徐有榘·趙寅永,贊善宋穉圭·宋啓榦·吳熙常各內下大鹿皮一令賜給。春桂坊官員各紙二卷·筆五枝·墨二笏賜給。冊色書吏等,令該曹木·布各一匹題給。
傳于李紀淵曰,行戶曹判書趙萬永,左副承旨趙秉龜各內下大鹿皮一令賜給。
以校理姜必魯牌不進罷職傳旨,傳于趙秉龜曰,只推。
趙秉龜,以弘文館言啓曰,副應敎朴宗吉,校理柳致明,副校理閔英世,副修撰趙秉憲在外,副校理徐戴淳受由,應敎一員未差,上番闕直,事甚未安。校理姜必魯旣有只推之命,與修撰任百經,副修撰徐有贊竝卽牌招,以爲推移入直之地,何如?傳曰,允。
又啓曰,明日常參·經筵,取稟。傳曰,停。
傳于李敦榮曰,吏曹參議有闕之代,前望單子入之。
吏曹參議前望單子入之,鄭知容落點。
趙秉龜啓曰,吏曹參議鄭知容旣在闕中,不爲肅謝,直爲出去,事甚未安。推考,何如?傳曰,允。
李敦榮啓曰,吏曹郞廳來言,承旨有闕,政事,取稟。傳曰,政官牌招間政。
又啓曰,吏曹判書李止淵,參判朴岐壽,參議鄭知容牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
趙秉常啓曰,大司憲鄭基善,執義柳幼麟,掌令金逸淵·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令金逸淵·李秉儀牌不進罷職傳旨,傳于趙秉常曰,只推。
趙秉龜啓曰,明日九日製爲之事,命下矣。弘文提學申在植,待開門牌招,何如?傳曰,允。
以校理姜必魯牌不進罷職傳旨,傳于趙秉龜曰,只推。
事變假注書卓宗述書啓,臣於本月十八日午時量,敬奉聖諭,馳往傳諭于果川縣下北面下加次山里贊善吳熙常所住處,則以爲,臣淹病杜門,神息危綴,莫省戶外事,千萬不自意,復授臣以講職,天札繼降,史官臨宣。首尾百有餘言,惻怛鄭重,所以期待而優暇之者,有非如臣螻蟻賤品所可堪承,而至若想爾亦有感于中一句語,臣擎讀未半,不覺汪然出涕也。顧臣本末,不過一常調門蔭耳,曩在殿下在儲之日,猥叨桂坊,出入講綴,老至今不死,又與覩文孫陞儲,書筵將開,愛戴慶祝之情,實百倍餘人,而況所下別諭,懃懃懇懇,有足以感動䐁魚。噫,臣世祿之裔耳,身處江湖,心懸魏闕,實古人先獲之語,使臣苟有可以效襪線之微長,補睿學之萬一者,雖隕首糜身,將無所辭。何苦故作偃蹇盤桓之態,甘自歸於辜負之科,而其奈廉義維之於前,衰病拘之於後,敦勉愈重,趨承無望,臣尤增死罪,不知所云云矣。臣則仍爲復路之意,敢啓。傳曰,知道。
趙秉龜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以禮曹言啓曰,卽接宗廟署所報,則明日九日製試取時,本署官員,俱爲觀光云矣。依定式以本曹佐郞趙迪相假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日九日製試取時,本宮官員俱爲觀光云矣。假官一員,依定式令吏曹以成均館官員口傳啓下,以爲代直後赴試之地,何如?傳曰,允。
李敦榮,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,卽見摠戎使柳相亮所報,則京畿都試,旣以災歲停止,本廳屬三鎭營別鐃士等今秋都試,一體停止,待明秋合設爲辭矣。本道都試,旣令退行,此亦不可異同,依所報許令待明秋合設,何如?傳曰,允。
又以備邊司言啓曰,以關東穀合錄,南關久置穀移劃後,節目啓下事,草記蒙允矣。穀名數爻與應入應下者,姑以辛卯摠區別列錄成節目入啓之意,敢啓。傳曰,知道。
又以漢城府言啓曰,本府自是詞訟劇地,此時職務,尤難責之於年老之人,庶尹金裕鎭,令該曹以他司中口傳相換,何如?傳曰,允。
吏曹口傳政事,漢城庶尹金裕鎭,弘陵令南駿應相換。
李敦榮,以義禁府言啓曰,今此九日製通方外爲之之時,本府都事十員內,九員赴擧,只有武都事一員,而本府入直·當直入直公事回公都事,無以推移。假都事二員,令該曹口傳差出,以爲分排擧行之地,何如?傳曰,允。
知事李勉昇疏曰,伏以,皇天篤佑我邦家,王世孫邸下睿質天成,德容凝重,向於隨詣移御之日,夾路而延頸者,莫不歡忭蹈舞,欣然相告。臣於是時,病伏京邸,岐嶷之容,雖未獲覲,傳誦之言,亦得與聞,誠不勝攢手忭賀之至。繼伏聞有相見禮與開講日字擇入之命,猗歟盛哉。漢臣賈誼之言曰,天下之命,懸於太子,太子之善,在於早諭,早諭云者,蓋古人所謂習與智長,化與心成之意也。今我春宮邸下,沖年冊儲,衆命攸係,雖有上聖之姿,宜資問學之工,庬臣碩輔,左右而薰陶德性,哲訓嘉謨,朝夕而濡染耳目,此政其時,不容少緩。何幸不待齒冑之禮,先示遇物之誨,成命誕宣,吉日載涓,我東方萬萬世太平無疆之慶,其將自是日始矣。仍伏念臣之待罪賓客之任,周歲而有餘日矣。慶喜之忱,有倍他人,宜卽進身京輦,獲覩盛儀,而自來情勢,姑置勿道,目今病狀,日就澌鑠,宛轉床笫,符到是俟,陳力就列,斷無其望。忝冑僚而未卽叨謝,値講筵而又未趨簉,有臣如此,生不如死,若又緣臣而班或未備,禮或有觖,則臣之罪負,尤何所逃?至如樞府實銜,金吾兼任,久未肅命,徒事虛縻,亦非分義之所敢安也。玆從縣道,敢陳短章。伏乞聖慈,諒臣情病實狀,遞臣本兼諸任,仍治臣瀆擾之罪,以肅朝綱,以安私分,千萬幸甚。臣無任云云。答曰,省疏具悉。所陳好矣,賓客之任,旣爲許遞,所請許施。
吏曹參議朴永元疏曰,伏以臣猥叨見職,辭未獲準,黽勉趨膺,居然數朔于玆。顧臣空疎,百無一能,雖尋常格令之末,憒憒焉無所省識,尙可以上下言議,參贊銓衡,稱塞寵旨之萬一也哉?不惟臣自知已審,竊庶幾日月之明,有以照燭矣。求解一念,寤寐如結,而欲丐龥則瀆撓爲悚,欲蹲仍則淟涊是愧,抱玆氷炭,荏苒時月。第臣受氣綿薄,自少善病,痰癖之祟,已爲半生貞疾,饑飽寒暖,少失其宜,則膠凝而爲喘咳,衝亘而爲格厥,叫呼宛轉,作一籧篨。近因暑濕之餘,炎涼之交,客祟伺虛,其發如期,數日以來,諸証越添,重之以寒感,加之以滯泄,表裏交攻,營衛俱損,貼身床笫,寄命藥裹。以其恒病之故,習知作瘳之期,此非時日內可以霍然良已者,則銓部重任,豈容臣許久虛縻,徒增瘝曠之辜哉?惟有一遞,可幸公私,玆敢疾聲呼龥於聽卑之下。伏乞天地父母,特垂矜諒,亟遞臣本職,俾官守無闕,微分獲安,不勝大願。臣無任云云。省疏具悉。所請依施。
吏曹參議鄭知容疏曰,伏以臣朝者,忽伏奉除旨,以臣爲吏曹參議者,臣誠惝惶凜惕,不敢以身在院中,厭然祗肅,退伏私次,不知所措,政命繼下,庚牌荐臨,臣誠左右顧而莫省所以進退也。夫八枋以馭,爵祿居先,六部之選,銓衡最重,若其甄別流品,佐均邦國,固冢宰之職,裁持淸議,與聞可否,上裨王政之砥平,下補尙書之闕遺,卽參佐者之責耳。其爲任之綦重,夫豈夫夫而可授也哉?苟非才猷有素於平日,望實見推於同朝者,莫宜居之,而今忽加之於如臣空疎者,而不少留難,臣豈其人乎哉?臣本無似,文質不當,偏蒙洪造,滾到至今,通籍二十年之間,蹤跡不離於邇密,兜攬殆遍於華淸。揆分量能,無往非踰濫,而亦未嘗自附量入之義,粗效辭受之分,而進進不已,趨走爲恭,今忽於見職,崇飾禮讓,坐違嚴召,卽義分之所不敢。第念淸朝官人之政,爲世道汚隆,雖尋常百執事之末,一或匪人,玷辱不細,況堂堂銓選之地,此何等名器,而進臣湔劣之才,俾聞銓綜之議。僥冒招譏,猶屬臣身,竊恐則哲之明,緣臣而貽累,此臣之所大懼也。寧被慢命之誅,難犯冒進之戒,參倚前衡,承膺無路,玆敢隨牌陳章,仰瀆崇嚴。伏乞聖明,諒臣衷懇,遞臣銓銜,俾公器重而私分安焉。臣無任云云。省疏具悉。爾其勿辭察職。
慶尙道儒生幼學李恂發·權宅夏·李晩受·洪載淵·李在恒·金在璿·李魯奎·鄭·朴基戩·鄭民穆·李奎錫·權命夏·鄭昌熙·李師延·趙述周·金鎭洛·安潤羲·李亨秀·李勉運·李獻周·金樂浩·李邁基·安世應·柳泰睦·李相運·金重學·洪奭浩·張珪·李儼行·朴台寧·趙秉相·鄭光祖·李貞模·蔡範禹,生員權世應·洪燾·李廷佑·姜秉欽·金宗烋·金鎭河·李鍾渂·李楨毫·金星觀·金顯鐸·南漢模,進士金來壽·李博祥·金·金正洙·李老淳·趙基億。幼學崔元植·申應協·崔世秉·趙時復·孫星壽·申棠·崔孝述·鄭之夔·李秀岡·金道在·李龜恒·洪始文·金樂泓·金樂建·權祿仁·李昌哲·李魯台·金相儉·金宗晦·洪宅熙·李鼎億·孫鍾遠·金倫敎·李海發·申冕欽·李宇淳·洪道根·權成度·成周敎·金永稷·黃中愼·李基周·金增,生員李源祜·鄭容觀·尹奎東·金顯奎·金在鼎·崔濟宅·金祖壽·權顯相,進士金龍柱·洪猷煥·權載鈺·李良翼·權珪·徐成烈·李鍾祥。幼學權五奎·金載範·尹明憲·金性溫·金性一·金欽在·金道直·金世胤·金鳴燮·金學壽·金世鳳·金之炫·金經燮·金世範·金之淡·權養性·金養健·權丙斗·鄭昌道·李命欽·金世敬·李潤白·朴宗昇·柳壜·金文豹·金聲玉·卞之淳·卞元祚·鄭弘臣·張世睦·張周煥·金冉喆·趙基完·權鏞·權鉉·權璣·金養度·金繼善·金養魯·李養容·李養睦·李萬容·李基成·李在洛·李志睦·李在翿·李澩·李寬睦·權銖·權瑋·權瓉·權鍵·權珹·權瑍·權瓊·權欽·權銓·權珽·權瓛·權覿·權晥·金世觀·權宗燾·權榏·安恿·安潤海·安潤河·安潤植·安潤華·安潤德·安翼瑞·安愿·安爾鉉·權思道·權養性·權必性·權浩性·柳起南·柳起洙·柳起東·柳碩華·柳增·安鎭泰·安相鼎·鄭來鼎·潘弼彦·權相武·安雲慶·安挺雄·安挺宅·李進秀·趙貞復·洪蓍根·金厚壽·李相進·權載嵒·安龜應·權正夏·金九鍊·洪履厚·金輝穆·孫宅祚·李在範·李師近·金性復·安冑晦·李觀顯·張復遠·權錫龜·金樂顯·黃起鱗·李彙億·李彙百·金鎭澧·李師震·李師德·權錫龍·張時矩·張維玉·張宗鎭·金基直·金基一·徐東烈·金靜壽·趙秉榘·趙秉穆·金顯樞·金誠樞·李亨秀·金萬衡·權靖夏·李景行·李晩修,生員權載鏞·金永敏·姜喆欽·金基命·趙顯濬·幼學李顯勣·權輖運·權壽運·權洙觀·李彦秀·朴東勗·朴夏寧·朴漢培·李尙柔·李文龜·鄭驪洛·鄭昌麟·權廻·李坤五·韓龜錫·孫石鍊·申元會·趙彦明·李挺仁·安挺豪·金重岳·鄭奫·鄭象履·全乙奎·全聖和·趙鎛·金樂友·金琦在·權必性·鄭光夏·李光直·權永休·黃九夏·金行源·金道恒·李晩斗·金鎭觀·李潞相·柳起震·安廷敎·金樂浩·金樂眞·申鳳相·朴順祖·金樂範·權任中·權漢成·權漢檝·朴時根·金洛曦,生員李尙晃·金亨壽·李泰祥,進士朴宗喬,幼學金洛粹·金志穆·金性重·朴東植·權在運·鄭光榘·金永乙·金永甲·朴皞民·朴致弘·李廷馨·金商霖·金龍在·金性默·李載春·鄭惠明·金應範·徐榦禮·丁勉敎·權應河·朴錫圭·朴宗厚·趙倚相·趙經相·李大璧·黃象坤·權應奎·朴周吉·金錫九·尹汝璟·南始旭·金永熙·金龍圭·金驥洛·金時言·李秀廷·李善告·李天浩·權喆孚·權錫溫·權漢鼎·金治鍊·金永昱·金鎭廈·金泰霖·金宇範·李守璧·金燦周·蔡周穆·金驥在,進士權珪,幼學金樂敎·李東極·崔雲範·鄭應奎·金重璿·金宗瑀·邊浩敬·金養秋·黃枋漢·洪宗標·南正璿·金億壽·權養中·李雋耆·李淵進·金基奐·朱永默·朴昇吉·蔡鐸九·權·朴元健·潘弼洪·金鎭淮·朴彝吉·朴元象·李寬信·朴漢亨·權道煥·潘弼周·潘天峻·潘弼峻·趙述周·蔡弘禹·曺明五·姜履運·康致祥·金聲洛·金光穆·李漢相·李奎相·金相鍾·李尙海·安以濂·李仁浩·安相植·宋益龜·金樂游,生員李武龍,進士張周煥·徐成烈·金養正,幼學權迪東·李顯翼·李章皞·李弘璧·李重璧·李身璧·李斗璧·李文璧·李光璧·金炳運·金基淳·金甲淳·金在根·金龍煥·金成洛·金英洛·金述言·金洪柱·金東赫·申鼎鎭·金龍欽·金正欽·金光欽·金命欽·金魯欽·金重璣·金重七·金重休·金重佐·金重鐸·金重璉·金重佑·金重呂·金重德·金重鼎·金宗夏·金宗台·金宗復·金宗鈺·金宗文·金相行·金養均·金德均·金炳瓉·金炳國·吳命德·宋宜恭·鄭之鵬·權在運·權秉大·李一相·李奎相·南始德·李寅夏·李福一·李楨嚴·金疇行·金時行·金顯鼎·金明行·金景行·金周行·鄭復明·鄭奎明·鄭象崙·李楨立·李宅仁·李秉琇·李南一·李海一·李秉民·李秉貞·李東一·李秉文·李元一·李楨文·李楨直·李楨百·李楨輔·李根一·權重東·權迪東·權奎東·李師雲·李師世·李東秀·李養純·李奎章·李奎彦·李奎應·李奎東·李奎文·李奎五·李賢模·李聖模·李世模·李喆模·李宗模·李潤發·李潤根·李正模·李順祖·李昌祖·李顯模·李元模·李敬簡·李周秉·李錫裕·李覺裕·李天裕·李迪裕·李學裕·李漢斌·李漢舒·李漢鼎·李敏華·李敏輔·李敏孝·洪璧·黃中豳·南永煥·金洛裕·金倫進·朴擇仁·高夢玉·高夢文·金淳儒·金明敎,進士李寅龍·張晉鴻,生員權仁濩·張錫愚·南鴻陽·崔祈永·金玉潤·崔濟宅·趙弘復·李廷佑·金鎭華·安爾鎭,進士任槳·李在翧·朴箕寧·朴龍煥·金璣吉·趙彦儒,幼學權鐫·權鎔·權思道·李元龍·李文綱·李時榦·李敏坤·朴順祖·李壽仁·南鎭奎·南漢秀·南時中·孫殷弼·南永煥·金行健·金行進·柳起洙·朴井新·李周仁·洪羲壽·蔡光禹·鄭裕觀·蔡周虎·吉民獻·吉會榮·吉履鉉·黃祊漢·黃中五·南碩龜·林熙運·張復圭·邊命新·金永觀·金永鉉·金永振·朴鼎吉·朴漢朝·權翼漣·權翼洸·朴奉圭·李基勗·金相昊·具應魯·權最中·權曄·權尙文·權鳳輝·金德燦·李寅休·李寅鉉·李寅斗·張光運·李寅宅·張光五·張光漢·宋師殷·張泰漢·張東翼·李亨夏·李亨晉·申櫶·李在玉·金正奎·李璿樞·李心樞·吳尙泰·李恒秀·權尙溫·權泰運·金重均·金重坤·權德奎·趙昱榮·黃述老·黃源善·黃浩善·宋奎爀·金養秋·潘玉相·金壽東,生員金鎭河,幼學金倫進·朴休道·李大植·安潤義·安熹·朴宗喆·權虎東·金星在·金星睦·金世瑜·安爾鎭·金性重·李奎延·李復延·金世光·權達德·張祖遠·裴相虎·金行集·金性三·尹汝進·朴在龍·鄭宜熙·金宗漢·李增煥·安挺元·安挺魯·安挺奎·權必性·金快壽·金道亨·李汝宜·李汝贇·尹世憲·尹發憲·尹汝·尹汝頊·金遠鳴·申尙敎·權浩·張致天·權潤文·李寅寵·姜鳳永·金度均·李胤錫·李亨錫·金在商·丁文敎·朴漢奎·鄭進明·金弼國·金麟秀·金天珩·金性奎·金箕範·金相榦·南始時·洪相祿·權時訥·張景燦·李寅華·權時亨·金相協·金文熙·李光白·鄭周默·趙居鶴·趙時復·吳錫林·金養熙·南禹錫·張九鶴·朴致弘·張九韶·李在憲·鄭珦鎭·趙彦鶴·趙秉億·呂學祖·吳正健·李宅駿·李秉龍·李秀五等疏曰,伏以臣等,竊伏惟念聖王所以闡儒敎正士趨,使一世之人,觀感興起者,莫大乎尊賢,夫賢者道之所存也。學窮天人,行通神明,格致誠正之工,眞知而實踐,禮樂刑政之敎,由體而達用,上而爲國家之蓍龜,下而爲儒林之宗匠。百世之後,有所模範而依歸者,是謂大賢,而賢者不世出,苟有其人,則生而尊寵之,沒而崇報之,於是乎又爲之立祠以享之,賜額以表之。躋而置諸國學之列者,卽我列聖朝尊道崇儒之懿典徽規,卓越乎前代,而爲磨俗致治之本者也。臣等所居道內安東地,有屛山書院,卽故領議政文忠公臣柳成龍腏食之所也。其規模設置,蓋嘗略備,而于今數百年,尙闕宣額之典,道德勳業之合於祭法者,未免爲鄕賢社祭之比例,此實一道儒士所共咨嗟抑鬱,而有不敢終默者也。臣等竊以我東方道學之正,必以先正臣文純公李滉爲宗,而當日及門諸賢,惟文忠實得其嫡傳。蓋其天分甚高,穎悟絶倫,自少爲學,一以窮理·明善·精思·力踐爲主,李文純大加稱詡,嘗曰,此子天所生也。卒畀以心學正訣,其以書狀赴京也,斥僧道二流之序於前列者曰,吾輩以冠裳之人,不可立於道釋之後。又語太學儒生曰,陳白沙見道未精,王陽明禪學換面,不如薛文淸之一出於正也。及還,李文純,以書賀之曰,陸禪懷襄於天下,公能發此正論,點檢其迷,不易得也。曁受知于我宣祖大王,自在經幄,以格君心,爲致治之本,每有進對,積其誠意,開陳義理,凡修己用人之道,存心淸化之要,出入經義,委曲懇惻。宣廟嘗下敎曰,柳成龍君子人也,雖謂之當今大賢,可也。觀其人與之語,不覺心服。又敎曰,古之人君,於其臣也,有臣之者,有友之者,有師之者,卿十載經幄,一德無瑕,論其學,非章句之儒,語其才,足以當大事,知卿莫如予也。其學問造詣之見許於君上,有如此,逮夫龍蛇之變,身都將相,盡瘁王室,中興再造之勳,簡冊載之,彝鼎銘之。固不待臣等之覼縷,而蓋其模猷籌畫,錯綜萬變,粹然一出于正,皆從學問中推將去,眞箇是有體有用之學,命世王佐之才也。一代諸賢,有如文忠公臣李恒福,文莊公臣鄭經世,副提學臣李俊,文正公臣許穆,皆所謂汙不至阿好者,而或以謂體用兼備,或以謂勳業餘事。論其學術則有曰,莊敬之工,表裏如一,論其文章則有曰,錦繡河漢,精義流出,論其氣象則有曰,萬古和風,一天明月。莫不以盛代醇儒,中興名相,一辭稱服,而至若大聖人褒許之隆,有可以徵信於百世者。猗我先大王甲寅致侑時,親撰誄文,有若曰,咸誦西厓,農夫紅女,鹽梅舟楫,輒起曠想。又於御製題家藏皇朝諸將書畫帖,有若曰,故相之所以爲故相,今猶可想見,抑予之起感於故相者特有之。風氣日漓,人才遞降,趣舍招湊,一皆爲虛文所束縛,而凡經世大典,禮樂兵農之事,儲置胸中,倒篋而出,如故相者何人哉?不厚其棟,不能任重,重莫如國,棟莫如才,倘故相之無愧色也。嗚呼,人臣之受遇於君上者,前後何限,而至如當今大賢一德無瑕之褒,親承於筵席之上者,惟文忠一人。況於數百載之後,紆宸感於曠世,渙隆奬於雲漢,至謂之以故相之無愧色者,此誠千古罕有之事,而兩聖朝大哉之言,如日中天,則臣等又何敢一一枚陳而稱述之乎?今其院宇,距文忠所居五里而近,丹岸碧泓,景物蕭爽,允合仁智之趣,文忠嘗樂之,築室數架,讀晝講道于其中。遺芳未沫,後學起慕,因其舊堂而增修之,薦以俎豆而揭虔之,號其詞曰,尊德,名其院曰,屛山,事在萬曆甲寅,而距今二百餘年矣。衿紳之藏修游息者,莫不依歸于此,山川草木,尙帶光輝,籩簋香火,若接聲響,而但恩額未宣,院體不重,大爲昭代之闕典,儒林之欠事。故向在庚申春,道內多士,冒陳天陛,則惟我先大王,招致疏首儒生于政院,下敎若曰,文忠公功勳卓越,本院之至今不宣額,甚是異事。何待儒生陳疏?朝家當別施恩典,爾等宜退歸,疏儒等抱此以歸,奉若成命,布告一道,朝夕顒俟者,已過三十年所,而於戲不忘之思,至今如一日矣。迺者我殿下,適丁今年,穆然興感,念中興之勞勩,想明良之契遇,致侑之命,至及家廟,聖德休光,前後相符,院額一事,殆若有待於今日。伏況庚申下敎,旣以不宣額爲甚異,又許以別施恩典,則此實先王有志未遑之典也。及乎今日,特許恩額,使廟貌重而輿鬱伸者,非但爲國家尊賢勵世之令典,亦豈非我聖上繼述之一事,而大有光於後世者乎?本院尸祝之後文忠之子贈參判臣袗,實從享焉。蓋袗克承家學,恬靜自守,其學以窮理居敬爲本,以遺逸薦授南臺,爲時名儒,眞所謂是父是子不顯亦世者也。故一道公議,配食于該院,亦已年久,而其他同時之諸賢,後來之名碩,皆不與焉,此尤可見本院事體之極其謹嚴,而非他院之比也。臣等於今年春間,治疏伏閤之際,適有本家祠版致祭之命,而又因喉院仰稟,姑令退去,故義難瀆擾,黽勉徑歸。然經夏徂秋一道多士之忱,愈久而愈鬱,玆敢相率更龥。伏乞聖明,淵然深思,仰體先朝別施之意,特許屛山書院宣額之典,以光聖德,以幸斯文,千萬顒祝。臣等無任云云。省疏具悉。所請令廟堂稟處,爾等退修學業。
上在慶熙宮。停常參·經筵。
藥房都提調鄭晩錫,提調趙寅永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李敦榮啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
趙秉龜啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
李景在啓曰,藥房都提調·提調,持湯劑來待矣。傳曰,封入。
傳于李敦榮曰,都承旨持此御題,與弘文提學申在植,偕往泮宮,試取以來。
李敦榮啓曰,弘文提學,旣已承牌,內閣提學鄭元容,卽爲牌招,同參考試,何如?傳曰,允。
李景在啓曰,吏曹判書李止淵,參判朴岐壽再牌不進推考傳旨,今方捧入,而開政命下之後,如是違牌,事甚未安。所當更請牌招,而係是一日三牌,何以爲之,而參議鄭知容疏批已下,卽爲牌招,何如?傳曰,允。更爲牌招。
有政。吏批,判書李止淵牌不進,參判朴岐壽未肅拜,參議鄭知容進,左承旨李景在進。啓曰,判書牌招不進,參判未肅拜,小臣獨政未安,何以爲之?敢稟。傳曰,只出緊任,見窠皆令差出。以洪遠謨爲承旨,徐耕輔爲知義禁,趙秉鉉爲同義禁,李祖榮爲戶曹正郞,崔瑗爲長興主簿。
兵批,判書朴周壽病,參判李志淵病,參議洪祐燮病,參知李鎭華入直進,右承旨趙秉龜進。同知單高準恒,大護軍李勉昇,副護軍朴永元·尹禹鉉,副司直朴宗休,金洛龍,以上竝單付。
李景在啓曰,新除授左副承旨洪遠謨,卽爲牌招,何如?傳曰,允。
傳于李敦榮曰,吏·戶換房。
禮曹,來十月初七日行宗廟冬享大祭,親祭取稟,奉敎敬依。
李紀淵啓曰,臣與弘文提學申在植,偕往泮宮,九日製儒生試取,則收券爲一千九百三十七張矣。捧入之意,敢啓。傳曰,知道。
傳于李敦榮曰,在院承旨及入直閣臣·摠管·兵曹堂上,竝試官差下,使之分考。
傳于李紀淵曰,科次入侍。
趙秉常啓曰,大司憲鄭基善,執義柳幼麟,掌令金逸淵·李秉儀牌不進,持平韓文爀·兪象煥未署經,監察茶時之意,敢啓。傳曰,知道。
以大司諫嚴燾,司諫韓益相,獻納李遠翊,執義柳幼麟,掌令金逸淵·李秉儀牌不進罷職傳旨,傳于趙秉常曰,只推。
李敦榮,以弘文館言啓曰,上番姑陞入直,事甚未安。校理姜必魯,卽爲牌招入直,何如?傳曰,允。
趙秉龜以訓鍊都監·禁御營·御營廳言啓曰,東關王廟東墻外面二間許缺落處,今當修築,而內面一體撤毁,今月二十一日爲始,三營合力改築之意,敢啓。傳曰,知道。
壬辰九月二十日辰時,上御興政堂。藥房入診入侍時,都堤調鄭晩錫,提調趙寅永,副提調李紀淵,原任直閣李景在,記事官洪大稱,記注官金聖默·李東韻以次進伏。醫官玄在德·李亨基·李顯養·卞文燮,進伏楹外訖。上曰,史官分左右。晩錫進前奏曰,數日日候不調,聖體,若何?上曰,一樣矣。中宮殿氣候,若何?上曰,一樣矣。世孫宮昨日勞動旣多,氣候,若何?上曰,一樣矣。上曰,醫官入診。亨基等入診訖,退伏楹外奏曰,脈候左右三部調均矣。晩錫曰,湯劑退去議定云矣。上曰,唯。晩錫曰,臣於昨日行禮,仰瞻睿度夙就,擧止端肅,儼若成人,觀瞻聳動,區區慶忭,曷有其極?仍伏念輔翼之具,莫善於博選才俊,使之出入起居,程夫子之言曰,親宦官宮妾之時少,接賢士大夫之時多。顧今書筵日開,睿智漸長,政宜揀擇賢良,置諸左右,優游浸漬,隨時導迪,以爲將就緝熙之方,實爲今日急務,惟殿下體念焉。進御加味養胃湯,自今日一貼式限五貼煎入事。出榻敎上曰,大臣就座。仍命退,諸臣以次退出。
壬辰九月二十日酉時,上御興政堂。九日製科次入侍時,行都承旨李紀淵,記事官洪大稱,記注官金聖默·李東韻,弘文提學申在植,試官直提學徐憙淳,副摠管李寅泰·徐淇修,左承旨李景在,右承旨趙秉龜,右副承旨趙秉常,同副承旨李敦榮,兵曹參知李鎭華,對讀官修撰黃,副修撰徐有贊,說書洪永圭,以次進伏訖。上曰,科次爲之。紀淵曰,對讀官讀奏試券,永圭進前讀奏訖。在植曰,今當書等,而考選試券,爲十張矣。第一張三下一書之,之次二張三下書之,其下七張次上書之乎?上曰,唯。在植書等,紀淵以次坼封讀奏訖。上命書傳敎曰,九日製賦居首三下一生員李益浩,直赴會試。之次三下進士朴臣圭,之次三下生員李玄緖,竝給二分。次上幼學朴承圭等七人,竝令該曹考例施賞。又命書傳敎曰,入格儒生,明日廣達門外施賞。上曰,試官以下先退,在植等先退。仍命退,承史以次退出。
上在慶熙宮。停常參·經筵。
趙秉常,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李敦榮啓曰,明日再明日,齊陵忌辰祭齋戒·正日相値,視事頉稟之意,敢啓。傳曰,知道。
趙秉常啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
李紀淵啓曰,右承旨趙秉龜,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
傳于趙秉常曰,都憲外兩司臺諫竝許遞,前望單子入之。
趙秉常啓曰,大司憲鄭基善牌不進,執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司諫尹命圭,司諫金胤根,獻納金羽根,正言權大肯·李發源,執義申冕周,掌令趙萬協·蔡弘韻,持平宋尙玉·金漢益落點。
傳于趙秉常曰,明日出宮內門路,以廣達門爲之。
李敦榮啓曰,明日動駕,兩司侍臣,當爲進參,除在外外,未肅拜人員,竝待開門牌招,何如?傳曰,允。
以右承旨趙秉龜牌不進罷職傳旨,傳于李敦榮曰,只推。
以校理姜必魯牌不進罷職傳旨,傳于李敦榮曰,只推。
李敦榮,以奎章閣言啓曰,守宮檢校直閣朴永元,待開門牌招,何如?傳曰,允。
又以禮曹言啓曰,來十月初七日行宗廟冬享大祭親行時,永寧殿,遣大臣攝行事,知委,何如?傳曰,允。
又以禮曹言啓曰,來十月初七日行宗廟冬享大祭親行時,省牲·省器之節,依例以親臨磨鍊乎?敢稟。傳曰,以親臨磨鍊。
又以禮曹言啓曰,卽接崇陵官員所報,則本陵大王陵上莎草,修改後,連因日氣之溫和,間有雨澤之霑潤,善爲根着云矣,敢啓。傳曰,知道。
又以禮曹言啓曰,卽接惠陵官員所報,則本陵陵上莎草修改後,連因暘曝,幾皆着根云矣,敢啓。傳曰,知道。
又以禮曹言啓曰,卽接明陵官員所報,則本陵仁元王后陵上莎草修改後,連因雨露之均適,庶有着根之望云矣,敢啓。傳曰,知道。
又以禮曹言啓曰,卽接元陵官員所報,則本陵兩位陵上莎草,修改後,連因日候調和,夜露沾濡,着根無慮云矣,敢啓。傳曰,知道。
又以禮曹言啓曰,延慶墓香炭位土望定處,使之執卜,則京畿南陽地大阜島火田,爲二結零。慶尙道慶州地東海面火田,爲四十八結零。江原道淮陽地長楊面火田,爲十七結零。橫城地甲川面火田爲十結零。楊口地北面火田,爲三結零,修成冊今纔齊報矣。依例劃付本墓所之意,敢啓。傳曰,知道。
趙秉常,以禁衛營言啓曰,本營字內崇禮門東邊體城五間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
上在慶熙宮。停常參·經筵。
大駕詣璿源殿,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
趙秉龜啓曰,司僕寺內乘來言,捲簾,取稟。傳曰,捲三面。
李紀淵啓曰,藥房提調·副提調,持湯劑來待矣。傳曰,封入。
傳于趙秉龜曰,奉審閣臣入侍。
傳于趙秉龜曰,一內禁軍試射,特令兵判,再明日,慕華館爲之,堂下宣傳官及武兼部將·守門將,一體赴試。
傳于趙秉常曰,留院公事入之。
以正言權大肯牌不進罷職傳旨,傳于趙秉常曰,只推。
李敦榮,以奎章閣言啓曰,大駕今已還宮,守宮檢校直閣朴永元,依定式減下,何如?傳曰,允。
驪州牧使閔致成疏曰,伏以臣,才疎識淺,最居人下,待罪下邑,恒懷兢惕,而邑弊轉痼,民生倒懸,失今不救,如病難醫。目見其如此,徒以猥越爲懼,不一陳達,則亦非所以體如傷若保之盛德也,玆敢冒昧而具實仰陳。蓋本州處在上游,土磽而水迅,衝激汎濫,無歲無之,大則川移谷變,小則沙覆浦落,此實他邑所無之患,而隨其陳荒,雖有暫時之蠲減,未蒙永頉。勒比常年之結總,未免責稅於不毛之地,徵租於無田之戶,虛卜歲增,防納日滋,紊亂膠痼,莫省賦額。所謂民庫,亦出於民結,以當公用者,而公用有恒定而無減,庫入以歲縮而枵然,每當公用,必加斂於民,猶患不足。又不得不責納於該吏,則民旣蕩殘,吏亦難支,吏民俱困,勢將無邑而後已,寧不寒心?臣自莅任以後,積費思量,以求救弊之策,只有減其結總,可以紓急,而當此國計日縮之時,恐非可論。無已則兩稅之納,以錢代捧,足爲一半分方便之道,或者曰,白徵則一也,錢與穀奚間,此未究裏面之言也。以穀則罅漏百出,耗費甚多,以錢則數爻一定,無所容奸,民不加納而自有裕餘,官不橫斂而亦無欠縮。不過除其夤緣爲奸之費,以作推移充補之資,民則紓力,而其在京司,別無虧損。設有所損,揆以寧失之義,不當靳持,而況無損於公,而有裨於民乎?如此則向之白徵可以補矣,民庫可以完矣,吏亦可以息肩矣。今年旱澇極備,被災尤酷,不啻倍蓰於常年,雖專意懷保,猶懼渙散離析,而若又如舊冤徵,則民何以聊生乎?臣非不知惟正之供事面之重,而勢如救焚拯溺,不可緩圖。且列邑多有已例,而本州拱衛兩寢,所重自別,已有元稅減捧格外恩澤,則今此難救之弊,又當無前之災,宜有別般變通,以紓其急。伏乞將臣疏本,特下有司,使之依所請,限蘇醒間施行,則一方民生,庶可奠保,臣不勝區區云云。省疏具悉。民邑之弊如此,所請特爲許施。
壬辰九月二十二日卯時,大駕詣昌德宮眞殿。茶禮擧動入侍時,行都承旨李紀淵,左承旨李景在,右承旨趙秉龜,左副承旨洪遠謨,右副承旨趙秉常,同副承旨李敦榮,記事官洪大稱·兪鎭五,記注官李東韻,別兼春秋洪鐘應,提學鄭元容,直提學鄭基善以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調趙寅永·副提調李紀淵,進前奏曰,朝候過涼,聖體,若何?上曰,一樣矣。至廣達門外,上降輿乘輦,出興化門,進發入敦化門,至仁政門外,上降輦乘輿,由萬安門入齊室。少頃,上詣板位,行四拜禮,仍陞詣第一室,上三上香,仍獻三爵,次詣第二室·第三室,竝如右儀,仍降復位,行四拜禮,禮畢,還入齊室。命書傳敎曰,諸司預備。還出萬安門,至仁政門外,上降輿乘輦,出敦化門,仍進發入興化門,至廣達門外。上降輦乘輿,入顯謨門,命出標信解嚴,由興泰門還內。諸臣以次退出。
壬辰九月二十二日酉時,上御祥暉堂。奉審閣臣入侍時,右承旨趙秉龜,記事官兪鎭五,記注官卓雲翰·金聖默,檢校待敎李肯愚,以次進伏訖。上曰,史官分左右。肯愚進前奏曰,臣承命馳詣華寧殿,殿內奉審萬安,諸執事摘奸無頉,祭物·祭器·祭井看審精潔,仍留監祭,將事罔愆。仍詣健陵·顯隆園,陵上·園上·丁字閣·碑閣奉審則俱無頉矣。肯愚曰,臣以本閣事,有所仰達者,兼檢書官李熙耇,時帶山淸縣監矣。兼檢書之任,姑爲減下,其代以前檢書官洪羲人差下,何如?上曰,依爲之。出擧條仍命退,諸臣以次退出。
上在慶熙宮。停常參·經筵。
李敦榮啓曰,明日常參·經筵,取稟。傳曰,停。
趙秉龜啓曰,大司憲鄭基善呈辭,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
李紀淵啓曰,右副承旨趙秉常,今日不爲仕進,卽爲牌招,何如?傳曰,允。
李紀淵啓曰,藥房提調·副提調,持湯劑來待矣。傳曰,封入。
傳于李景在曰,酒禁出於荒年救民之急務,則未知其間措處之如何,而此時法司堂上之投疏徑行,近於規避,極爲未安。刑曹判書鄭元容,施以罷職之典。
傳于李景在曰,刑曹判書前望單子入之。
刑曹判書前望單子入之,李勉昇落點。
傳于趙秉龜曰,此時法司堂上之蹔曠可悶,新除授刑曹判書李勉昇,令廟堂申飭,卽速上來事,分付。
以右副承旨趙秉常牌不進罷職傳旨,傳于趙秉龜曰,許遞,前望單子入之。
承旨前望單子入之,金裕憲落點。
李敦榮,以奎章閣言啓曰,兼檢書官洪羲人,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單洪羲人。
趙秉龜,以御營廳言啓曰,本廳把摠柳相琦,身病甚重,勢難察任,改差,何如?傳曰,允。
上在慶熙宮。停常參·經筵。
李敦榮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲啓曰,明日常參·經筵,取稟。傳曰,只晝講。
洪遠謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李紀淵啓曰,左副承旨趙秉龜,今日不爲仕進,卽爲牌招,何如?傳曰,許遞,前望單子入之。
承旨前望單子入之,徐英淳落點。
金裕憲啓曰,新除授左副承旨徐英淳,卽爲牌招,何如?傳曰,允
李紀淵啓曰,藥房三提調,持湯劑來待矣。傳曰,封入。
注書洪大稱病,代以李豐翼爲假注書。
李豐翼有頉,代以趙徽林爲假注書。
傳于金裕憲曰,戶曹判書有闕之代,前望單子入之。
戶曹判書前望單子入之,徐有榘落點。
傳于金裕憲曰,禮曹判書有闕之代,前望單子入之。
禮曹判書前望單子入之,宋冕載落點。
洪遠謨啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于洪遠謨曰,只推。
以左副承旨徐英淳牌不進罷職傳旨,傳于金裕憲曰,只推。
兵曹口傳政事,上護軍單趙萬永。
金裕憲,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接海州幼學趙時永所志,則以爲,同姓五寸叔錫常,嫡妾俱無子,以其同生兄錫中第三子夔永,欲爲繼後,兩家相議完定。未及禮斜,錫中夫妻俱沒,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙時永所訴旣如此。依定式趙錫中第三子夔永,立爲趙錫常之後,何如?傳曰,允。
李敦榮,以都摠府言啓曰,副摠管李德鉉,以漢城府右尹,本府坐起晝仕出去,而逐日赴坐,煩稟未安。入番間除草記往來之意,敢啓。傳曰,知道。
又以兵曹言啓曰,謹依傳敎,臣進詣慕華館,堂下宣傳官·武臣兼宣傳官·部將·守門將及宣薦·內禁衛試取後,入格別單書入之意,敢啓。傳曰,知道。
又以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊。今亦依例知委,而應把驛馬四十六匹內,公忠道八匹,全羅道十匹,慶尙道二十匹,來十月初十日,京中逢點。江原道四匹,咸鏡道四匹,直送安州,來十月十五日逢點事,各道監司處行移,何如?傳曰,允。
又以備邊司言啓曰,卽見全羅監司李奎鉉,濟州牧使韓應浩狀啓,則以爲,大靜縣穡達浦漂到異國船一隻,詳細問情,則乃是琉球國那覇府東村人。同船四人,以貿材事,向往山粟島,猝遇大風,一名渰死,一名身故,而船隻破傷,願從旱路還歸,其由陸治送之方,船隻燒火卜物替運等節,竝請令廟堂稟旨分付矣。琉球漂人之由陸還送,旣多已例,今亦依其願,從旱路許歸,而衣袴造給,朝夕供饋,各別申飭,以示朝家優恤之意。彼人物件中可以運致者,以刷馬替運,卜重難致者,從厚折價以給,所棄船材什物之燒火,粧船鐵物之投水,竝依已例擧行。差員·驛學護送一款,亦依昨年例爲之,節行期在不遠,不必別定咨官,當爲因便順付,而上來時沿路刷馬替給,禁雜人等節,一體嚴飭,咨文令槐院撰送,何如?傳曰,允。
吏曹啓目粘連,啓下是白有亦,觀此同知敦寧府事朴宗琦上疏,則以爲,臣於見職,素無敦寧,論以公格,自在應遞,伏乞聖明,俯垂鑑察,亟許鐫改亦爲白有臥乎所,旣無敦寧,則似當許遞是白乎矣,宰臣所帶,遞仍當否,臣曹不敢擅便,上裁,何如?判付啓。依回啓施行爲良如敎。又啓目粘連,啓下是白有亦,觀此弘文館修撰任百經上疏,則以爲,臣之父母年今六十有餘歲,而母則夙嬰貞痼之疾,齡已衰而氣益腏,家素貧而神愈瘁,每當秋冬換節之候,輒至朝夕濱危之境。筋骸莫運於房闥,醫技已竭,誠力不逮於農賈,子職未供,菽水之資,每患不贍,蔘朮之補,有何可辦?病到劇處,蘇救之方,惟有及今便養之願,而奉檄喜動,私心雖切於反哺,封函頻徹,分義實怵於鳴號,抱此區區者久矣。近値霜冷之節,源委轉劇,方寸如煎,伏乞特命選部,畀臣一小縣,俾得一時調護亦爲白有臥乎所。任百經之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓。依回啓施行爲良如敎。
戶曹判書趙萬永疏曰,伏以天佑宗祊,泰運復回,惟我王世孫邸下,智思日長,講筵肇開,仰貽重宸之悅豫,俯答環域之企望,臣民慶祝,曷有其極?仍伏念臣之再叨見職,亦已三閱歲矣,夫豈材具之可堪,精力之足逮,而因仍蹲冒,若斯其許久哉?特以恩命在承乏之時,曹務値多事之際,課歲供賓,計日敦工,遂未遑控辭耳。然臣聞身兼數器,在古猶難,左方右圓,勢所不能,臣旣以身縻戎垣,夙宵兢懼,而又加之以度支之繁氄,使之管轄乎甲兵,剸理乎金穀,則臣雖欲竭智殫誠,以毋負委寄之聖意,其可得乎?於是乎句枝之甚疎,簿易巵漏,典守之不固,例或觴濫,至于經用愈匱,積儲漸縮,而茫然不能畫一策措一事,尸素之譏,臣實自取。臣之受任,不爲不專,已試之效,若是蔑如,而所可自勉於涓埃者,卽不過筋力奔走也。故於趨事奉公之節,固未嘗以衰相病情,仰煩酬應,而一自三數年來,神魂遁喪,五官失守,平居食息,雖或冥如木石,夷考其中,只一空空然朽殼耳。姑以外形之著見者言之,眼瞀牙疼,兩臂不仁,殆乎有下山之勢,且因暑濕所祟,頑痰中結,食飮頓減,補瀉俱難,有時委薾,無以自振,此箇實狀,有非時日間可以强策者也。苟非然者,顧今京外諸道,迭告澇旱,畿輔農功,已辦大無,賙飢賑急,日不暇給,此時此任,豈敢爲丐免計哉?玆不得不疾聲仰龥於聽卑之天。伏乞聖明,俯賜諒察,亟遞臣戶曹判書之任,以便調治,以重職務,千萬幸甚,臣無任云云。答曰,省疏具悉。病狀旣如此,今姑許施。
同敦寧朴宗琦疏曰,伏以臣於向來,猥陳悲懇,獲蒙恩由,病淹楸廬,屢經旬朔,除命已久,邈無去就,揆以義分,惶隕靡措。且臣於見職,素無敦寧,論以公格,自在應遞,玆敢短章陳龥。伏乞聖明,俯賜鑑察,亟許鎸改,以安私分焉,臣無任云云。答曰,省疏具悉。疏辭下該曹稟處。
修撰任百經疏曰,伏以臣於見職,以其人則謭劣也,以其選則淸華也。顧何嘗堪承於論思之任,合處於邇密之列乎?榮耀所被,惶愧居先,更有何所願,而竊有情懇,不得不冒控於仁覆孝理之下,惟聖明矜諒焉。臣之父母,年今六十有餘歲,而臣母則夙嬰貞痼之疾,齡已衰而氣益綴,家素貧而神愈瘁,每當秋冬換序之候,輒至朝夕濱危之境。筋骸莫運於房闥,醫技已竭,誠力不逮於農賈,子職未供,菽水之資,每患不贍,蔘术之補,有何可辦?病到劇處,蘇救之方,惟有及今便養之願,而奉檄喜動,私心雖切於反哺,封函煩徹,分義實怵於鳴號,抱此區區者久矣,近値霜冷之節,源委轉劇,方寸如煎,玆敢不避猥屑,呼龥於天地父母之前。伏乞特命選部,畀臣一小縣,俾得一時調護,則恩山德海,感頌無地,闔門攢祝,容有極哉?臣無任云云。省疏具悉。疏辭下該曹稟處。
上在慶熙宮。停常參,只晝講。
藥房都提調鄭晩錫,提調趙寅永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李紀淵啓曰,右承旨李景在,左副承旨徐英淳,同副承旨李敦榮,今日不爲仕進,竝卽牌招,何如?傳曰,允。
洪遠謨啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
李紀淵啓曰,藥房三提調,持湯劑來待矣。傳曰,封入。
傳于洪遠謨曰,政官牌招開政。
傳于洪遠謨曰,今日政,法司堂上,各別擇差。
以右承旨李景在,左副承旨徐英淳,同副承旨李敦榮牌不進罷職傳旨,傳于洪遠謨曰,只推。
洪遠謨啓曰,行都承旨李紀淵藥院進,左承旨金裕憲式暇,右承旨李景在,左副承旨徐英淳,同副承旨李敦榮,不爲仕進,院中只有臣一人,伴直無人。同副承旨李敦榮卽爲牌招,何如?傳曰,允。
又啓曰,行都承旨李紀淵藥院進,左承旨金裕憲式暇出去,右承旨李景在,左副承旨徐英淳不爲仕進,同副承旨李敦榮牌不進,院中只有臣一人,伴直無人。左副承旨徐英淳,所當牌招,而拘於廳規,不得請牌,何以爲之?敢稟。傳曰,不爲仕進承旨竝許遞,今日政差出,待下批,牌招察任。
洪遠謨,以吏曹言啓曰,新除授莊陵參奉李錫厚除拜後,過限未肅拜,依例改差,何如?傳曰,允。
又以吏曹言啓曰,成均館司成金大坤除拜後,過限不上來,依例改差,何如?傳曰,允。
洪遠謨啓曰,吏曹判書李止淵,參判朴岐壽,參議鄭知容牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
又啓曰,都承旨·左承旨·右承旨·左副承旨·同副承旨未差,臣遠謨吏·兵批兼進之意,敢啓。傳曰,知道。
有政。吏批,判書李止淵進,參判朴岐壽式暇,參議鄭知容進,右副承旨洪遠謨進。以權敦仁·洪赫·趙琮鎭·金興根·徐箕淳爲承旨。鄭祖榮爲同敦寧,尹聲大爲刑曹參議,金在昌爲宗簿提調,徐有榘爲禮賓提調,林永洙爲司成,金在鼎爲莊陵參奉,洪聖老爲安奇察訪。訓鍊都監提調單徐有榘,故嘉善尹養謙贈工參,摠管例兼,孝行卓異贈職事承傳。
兵批,判書朴周壽,參判李志淵病,參議洪祐燮入直進,參知李鎭華病,右副承旨洪遠謨進。同知單愼師欽,護軍李紀淵·朴宗琦,副護軍徐英淳·金裕憲·李景在·趙秉龜·趙秉常·李敦榮·嚴燾。副司直柳幼麟·韓益相·金逸淵·李秉儀·兪象煥·韓文爀·李遠翊。副司果李謙在·趙得林·李儀臣·李昌佑·崔焌·張思敬·李昌佐·趙宗翊·李顯養·李昌奎,竝單付。
洪遠謨啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于洪遠謨曰,只推。
以同副承旨李敦榮牌不進罷職傳旨,傳于洪遠謨曰,只推。
洪遠謨,以弘文館言啓曰,副修撰趙秉憲,自鄕上來云,卽爲牌招察任,何如?傳曰,允。
又以兵曹言啓曰,堂下宣傳官·武臣兼宣傳官·部將·守門將及宣薦·內禁衛試射入格人,謹依判下別單,分等施賞,而弓矢·上弦弓·箭竹,以軍器寺所在者,取來頒給之意,敢啓。傳曰,知道。
又以兵曹言啓曰,宣傳官申從鎬,五衛將朴宗喆·卞鍾淳,昌德宮衛將李溥文·高準恒,大報壇守直官王景說,俱以病難供職,呈狀乞遞,竝改差,何如?傳曰,允。
又以備邊司言啓曰,卽見京畿監司李羲準狀啓,則以爲,延慶墓局內汰落處,補築之役甚鉅,物力錢限一千五百兩,先爲劃下,鐵器械·雜物及空石,自三軍門·戶曹·摠戎廳,分定進排,相地官·奏時官,令該司定送事,請令廟堂稟旨分付矣。今此補土處,以其步數長廣言,則固爲闊大,而此係常時溝瀆流出之地,偶因潦水,致此稍深,則似與本地汰落有異,只當略略塡補,不可有加於本來形址。第以禁御兩營錢各五百兩劃送,使之隨處句檢,酌量董役,而吏校輩憑藉誅求之端,亦爲十分糾察,無至外邑貽弊之患。鐵器械·雜物及空石,分定三軍門·戶曹·摠戎廳,依例進排,相地官·奏時官,令該監定送,何如?傳曰,允。
又以備邊司言啓曰,卽見水原留守徐俊輔狀啓,則以爲,本府穡事,已判大無,今年條儒生公都會及今秋等·明年春等武士都試,待明秋合設,官門聚點,亦許停止,俾紓民力,請令廟堂稟旨分付矣。停試則已有所許施於畿·湖·海西者,本府都會·都試,許令明秋退行。至於聚點停免,揆以戎政,不無疎虞之嘆,而旣云災民等待,亦多爲弊,則其在軫恤之政,合有闊狹之擧,竝依狀請,特許停免,何如?傳曰,允。
又以訓鍊都監禁衛營·御營廳言啓曰,東關王廟東墻二間許缺落處,今已畢築之意,敢啓。傳曰,知道。
壬辰九月二十五日辰時,上御興政堂。藥房入診入侍時,都提調鄭晩錫,提調趙寅永,副提調李紀淵,記事官兪鎭五,記注官金聖默,別兼春秋洪鍾應,檢校待敎李肯愚,以次進伏。醫官玄在德·李亨基·李顯養·卞文燮,進伏楹外訖。上曰,史官分左右。晩錫進前奏曰,近候稍冷,聖體,若何?上曰,一樣矣。中宮殿氣候,何如?上曰,一樣矣。晩錫曰,養胃湯五貼,盡爲進御矣,繼進調補湯劑,當爲議定,醫官入診,何如?上曰,唯。亨基等以次診候訖,退伏楹外奏曰,脈候左右三部調均矣。晩錫曰,繼進湯劑,退與醫官,爛商議定更稟矣。進御加味君子湯一貼式煎入事。出榻敎仍命退,諸臣以次退出。
壬辰九月二十五日午時,上御興政堂。晝講入侍時,同知事李瀅夏,特進官李光正,參贊官李紀淵,侍讀官姜必魯,檢討官黃,記事官兪鎭五,記注官卓雲翰,別兼春秋洪鍾應,各持書傳第三卷,武臣柳基常,以次進伏訖。上曰,史官分左右,上命開卷讀之。必魯讀自惟仲康肇位四海,止邦有常刑。上曰,音釋爲之。必魯讀音釋。上曰,文義陳之。必魯曰,謹按此篇,主言討羲和荒厥邑之罪,然胤侯眷眷忠愛之心,自發於誓衆之言表。有曰先王克謹天戒,又曰,厥后惟明明,夫夏后仲康卽位之初,能命六師討有罪,則朱夫子所謂以有爲之姿,奮有爲之志者也。苟能謹天戒而明厥德,則夏道庶可以復興,故胤侯之言如此矣。大抵人主一心,爲萬化之原,而萬化之中,愛民爲第一件事,爲人君者,存心於愛民,則雖有水旱之災,曾不足以爲災矣。是以堯之時,有九年之水,湯之時,有七年之旱,然湯·堯之民,不至於顚連,而湯·堯之化,終歸於熙雍者,豈有他哉?以其誠心愛民,遇災修省,而修省之要,莫切於明德,故贊堯則曰克明峻德,贊湯則曰懋昭大德,此後世人辟之所當師法者也。目今荐焊重潦,民情嗷遑,殆不保朝夕,若坐視而莫之救,溢目民憂,不知稅駕於何所。伏願殿下,以湯·堯之心爲心,躬先明德,導率群下,與之天戒克勤,民命特恤,則轉災爲祥之道,不越乎此,唯聖明懋哉念哉。上曰,下番陳之。曰,謹按羲和廢厥職一句,實是人臣有位者之至戒也。大禹謨曰,無曠庶官,無曠云者,使之盡職之謂也,周官曰,董正治官,董正云者,使之率職之謂也。當是時也,四岳則行四岳之事,而不廢厥職,九牧則行九牧之事,而不廢厥職,以至於下士庶士,亦莫不以奉職爲重,故唐虞三代,所以致郅隆熙洽之盛,其要實在於此耳。自叔世以來,政衰道降,綱紀解紐,隳厥職者,指不勝僂,恬嬉成風,忘厥職者,踵又相接。弊固難醫,罪不容貸,而但爲人上者,亦不可專責於臣下,而奮發飭勵,以正群工,施其躬率之政,則豈有廢職之患哉?就以今日時弊言之,內而百司之臣,外而列邑之守,以姑息爲能事,捱過爲例套,周禮所云設官分職之義,果安在哉?伏願殿下,振起頹綱,革祛痼弊,使百度以貞,庶政畢擧焉。上曰,同知事陳之。瀅夏曰,上番·玉堂,以克謹天戒,仰陳文義,此誠今日急務也。天戒,災異之謂也,夫日蝕·地震·山崩·川渴,孰非天之告警,而惟是水旱饑饉,爲災異之最甚者。今年旱澇,振古所罕,八路之中,畿內已判大歉,畿內,卽王化最先及之地,而歉荒如此,我殿下恐懼修省,宵旰憂勤,爲如何哉?前後絲綸之屢降,蠲恤之典,接濟之策,勤勤懇懇,中外臣庶,感激欽仰,而第伏念弭災之道,惟在愼終如始。顧今冬節漸近,窮部凍餒之必多,明春窮節,道路捐瘠之益甚,朝家賑恤之政,當如遇災之初,無有一夫之不獲,而申命有司之臣,守土之官,俾各奔走率職。輸粟賑飢之方,無或有名而無實,禁酒救荒之政,無至擾民而有效,則轉災爲祥,其機在此,此所以克勤天戒,爲今日急務也。臣於文義之外,又有區區愚見之仰陳者,法講事體甚重,成憲不可違越,而自上先讀前受音,講官讀奏新受音後,自上讀新受音,卽不易之規也。況今書筵日開之時,殿下之身敎,所以貽謨燕翼也。伏覩今日講筵,只命講官讀奏敷陳,而自上未有所讀,臣等之抑鬱,已無可言,而流來古規,恐或由是而廢。伏願繼自今,法筵三講,一依古規而爲之,以軫遵成憲垂後昆之圖焉。上曰,特進官陳之。光正曰,文義則玉堂上下番及同知事,皆已敷奏,臣無容更陳,而同知事仰請軫念於新舊受音之言,甚好矣。法筵古規,體貌自別,況今世孫宮,肇開書筵,日接宮僚之時,亦宜有觀感之道矣。幸自今後晝講爲始,克復古規,以存法筵體貌,不勝蘄望之至,伏願殿下,深留聖意焉。上曰,參贊官陳之。紀淵曰,文義則臣無容更陳,而同知事·特進官,以前受新受音,仰請軫念講筵體貌,可謂至矣,而以此縷縷仰達者,亦惟臣等之今日職事,則卽此篇中工執藝事以諫之謂也。當此世孫宮肇開書筵之時,俾有於此觀感之道,而在殿下燕翼之效,亦不外於是,則卽此篇中聖有謨訓明徵定保之謂也。講筵體貌,與他自別,而新舊受音,上下講讀,卽是古規也,繼自今後,深留聖念,克復古規焉。今此開筵,在於曠久之餘,臣等之欽感榮幸無比,而明日經筵,取稟,遽然以停命下矣。不勝區區抑鬱之至,伏願更加軫念,少無間斷,益進聖工焉。上命掩卷,上曰,史官就座。仍命退,諸臣以次退出。
上在慶熙宮。停常參·經筵。
洪遠謨啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
傳于洪遠謨曰,召對爲之。
以右承旨趙琮鎭,左副承旨金興根,右副承旨徐箕淳牌不進罷職傳旨,傳于洪遠謨曰,只推。
洪遠謨啓曰,行都承旨權敦仁,行左承旨洪赫,右承旨趙琮鎭,左副承旨金興根,右副承旨徐箕淳,不爲仕進,院中只有臣一人,伴直無人。右副承旨徐箕淳,所當牌招,而拘於廳規,不得請牌,何以爲之?敢稟。傳曰,牌招。
傳于洪遠謨曰,左承旨·右承旨竝許遞,前望單子入之。
承旨前望單子入之,南履懋·李寅敎落點。
傳于洪遠謨曰,禮·刑換房。
徐箕淳啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于徐箕淳曰,只推。
徐箕淳,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
壬辰九月二十六日未時,上御興政堂。召對入侍時,參贊官洪遠謨,侍讀官姜必魯,檢討官黃,檢校待敎李肯愚,假注書趙徽林,記注官金聖默·李東韻,各持孟子第三卷,以次進伏訖。上曰,史官分左右,上命開卷讀之。必魯讀自昔者,止皜皜乎不可尙已。上曰,文義陳之。必魯曰,謹按此章所言,江漢以濯之,秋陽以暴之,皜皜乎不可尙,先儒以聖人之氣像言,而朱夫子嘗非之。夫德存乎中,則象著乎外,有是德而後有是象,故本註曰,言夫子道德明著,光輝潔白,非有若所能髣髴也,然則朱夫子之非先儒之說,誠是也。夫本明者德也,而不加明明之工,則本明者,亦有時而昏,故曾傳曰,在明明德,堯典曰,克明峻德。明其本明者,是明明之工,而明之如何?譬如鏡焉,鏡雖本明,爲塵所昏,如能磨去,依然復明,故朱夫子明明德吟曰,拂拭塵埃鏡乃明,朱子此詩,卽明明德之一部重磨方也。然而其所以明之之工,則在乎敬,敬是徹上徹下之工也。以言乎正心誠意,而非敬則不能矣,以言乎達道·達德,而非敬則亦莫可得矣。此先儒卽所謂天德王道,其要只在謹獨者也,而謹獨卽敬也。臣竊伏念,聖德明著,光輝發越,固不待乎加勉,而不自滿足純亦不已者,聖人之所以益聖也。如不更加明之之工,則不但聖學易有間斷,亦恐睿德有欠光明,伏願殿下,特於敬字上,懋哉念哉。上命掩卷。上曰,史官就座。仍命退,諸臣以次退出。
上在慶熙宮。停常參,只晝講。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道
權敦仁啓曰,溫繹間,視事頉稟之意,敢啓。傳曰,知道
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,來初一日,輪對日次矣,敢稟。傳曰,當次人受點,後日次待令。
又啓曰,藥房提調,持湯劑來待矣。傳曰,封入。
又啓曰,左承旨金興根,今日不爲仕進,卽爲牌招,何如?傳曰,允。
又啓曰,新除授同副承旨李寅敎,時在京畿始興地,斯速乘馹上來事,下諭,何如?傳曰,許遞,前望單子人之,待下批,牌招察任。
傳于權敦仁曰,左承旨許遞,前望單子入之,待下批,牌招察任。
承旨前望單子入之,金邁淳·金胤根落點。
權敦仁啓曰,新除授承旨金邁淳,時在京畿永平地,斯速乘馹上來事,下諭,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,李南圭落點。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于南履懋曰,只推。
權敦仁,以吏曹言啓曰,今此宗廟朔祭獻官,前承旨洪赫塡差,而時無職名,令該曹口傳付軍職,何如?傳曰,允。
兵曹口傳政事,護軍洪赫。
徐箕淳,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
南履懋,以義禁府言啓曰,平安監司沈能岳啓本內,碧潼前郡守李膺緖罪狀,令攸司稟處事,啓下矣。李膺緖今方待命,拿囚之意,敢啓。傳曰,知道。
又以義禁府言啓曰,時囚罪人金尙一,以宣薦削薦,縱子鳴金事,因刑曹草記,嚴刑遠配,移義禁府擧行事,允下矣。金尙一嚴刑一次,訊杖三十度後,平安道渭原郡遠配,而以形曹啓辭內辭意,具罪目,依例發遣府羅將,押送配所,何如?傳曰,允。
義禁府啓目,孟山前前縣監申錫祜原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,碧潼前郡守李膺緖原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
戶曹判書徐有榘疏曰,伏以臣,待罪春官,纔過數旬餘耳。每當文簿堆畀,應酬紛轕,輒覺神昏氣餒,茫乎若魯儒之墮煙霧,未始不自悼其衰耗已甚,雖欲殫竭圖酬,而力不從心。乃不自意,忽伏奉度支新命,其責任之大,未必較嚴於春曹,而簿書之叢脞,機務之繁絮,不啻十倍過之,臣誠以惶以恧,直欲循墻而走而不可得也。臣本迂儒,安知財賦?況當三路告歉,艱虞溢目,片紙署字之間,而國計之贏絀,民力之舒慘,壹皆由之,苟非剸理鍊達之通材,此時此任,不容輕授,臣顧其人乎哉?噫,治國大經,用人理財是已。爲疾用舒,九耕三食,固難望於叔季,而若宋臣李綱所云,節用救弊,覈實開闢,諸法設誠而致行之,不加賦而國用足者,亦豈無其術,而操厥權衡,迺歸人望之外,其於理財也,不其遠乎?杗臬易處,珷玞眩玉,策駑駘而服乘,强僬僥以擔重,上累則哲之明,下速濫竊之譏,其於用人也,不其左乎?一擧兩失,臣竊左右思而莫省其何說也。臣今老且病矣,實難自力於驅策之地,而伊來不論緊漫,聞命輒赴,臣雖無狀,豈專出於貪戀寵祿,規取嚼蠟之晩榮哉?誠以聖恩之浩蕩如天,而謏才之報答無地,中夜寤嘆,惶汗浹背,惟有不擇夷險,隨分策勵,以少伸其螻蟻之忱,而此亦以閒司漫職言耳。若乃任重肩鉅,始自託於涓埃之報,卒不免爲毁畫之歸,則臣身僨敗,固不足恤,其於國事何哉?參前倚衡,承膺無路,玆不得不披瀝衷懇,冒瀆宸嚴。伏願聖明,俯諒情實,將臣新授職名,亟賜鐫改,俾公器無褻,私分粗安,千萬幸甚,臣無任云云。答曰,省疏具悉。卿其勿辭行公。
壬辰九月二十七日午時,上御祥暉堂。晝講入侍時,知事李翊會,特進官尹致謙,參贊官權敦仁,侍讀官姜必魯,檢討官徐有贊,假注書趙徽林,記注官李東韻·卓雲翰,各持書傳第三卷,武臣李應植,以次進伏訖。上曰,史官分左右,上曰,開卷讀之。必魯讀自惟時羲·和,止懋戒哉,音釋訖。上曰,文義陳之。必魯曰,謹按此篇,第六章曰,舊染汚俗,咸與惟新,夫新者,革其舊之謂也。革舊而自新,則是所謂遷善改過,而能遷改,則雖惡如后羿,荒如羲·和,亦可爲夏家之良輔賢弼,而曷嘗有胤侯將威誓衆之擧哉?蓋易染者俗,難新者民,故曾傳曰,在新民,康誥曰,作新民。爲人辟者,苟欲咸與惟新,則不但臣與臣,使之胥勉而相戒,特於民與民,與之感發而興起,馴致乎於變而時雍,則固可謂咸與惟新,而民何嘗自新也哉?在導率之如何。湯之盤銘曰,苟日新,日日新又日新,此古昔聖后之所以以身先之,旣新而又新之,猶以爲不足,而益加新之之工夫,然則未有上行而下不效者也。君而德已新民而俗亦新,則詩所謂周雖舊邦,其命維新,庶可拭目而待矣。雖然其所以新之之方,則亶在於學之如何,思傳曰,溫故而知新,學而有間斷,則非所謂溫故,徒知其溫故,而未能乎知新,則非所謂知新。必也旣溫故而又知新,旣知新而又溫故,兩不可以廢一,而旣能溫故焉知新焉,則方可以日日新,又日新矣。臣竊伏念,聖學輯熙,睿德純亦,固不待乎加勉,而勉焉不已,則聖學益邃矣,睿德益卲矣。唯殿下特於溫故知新四字上,懋哉念哉。上曰,下番陳之。有贊曰,上番旣奏文義,臣無容更達,而適因威克厥愛句語,有所仰陳矣。威者嚴明之謂,愛者姑息之謂,嚴明則其事必濟,姑息則其功無成,此非惟軍旅爲然,凡人君萬幾之本,亦在於是。奮發飭勵,庶績咸凝,則嚴明之治也,紀綱解紐,百度怠慢,則姑息之弊也,伏願殿下,每於政令施措,必以威克厥愛留念焉。上曰,知事陳之。翊會曰,上下番所陳甚好,臣別無可達之辭,而辰弗集于房者,言日食也。凡日月之食,皆有常度,故推步而知之,非如風雷之異,暈珥之變,不可預知焉,則天之常理,宜不足爲災。而今以此文見之,瞽奏鼓,嗇夫馳,庶人走,上下警動,恐懼修省,若遇不虞之災異,此無他,卽敬天之實也。人君之德,莫大於敬天,蚤夜兢惕,恐懼戒愼,政令施措,動合天理,三代休治,後世不能及者,正爲此也。不必遇災而始爲戒懼,雖無事之日,對越上帝,不敢縱逸,戒懼之心,操存不捨,以盡敬天之道,則治化之美,不讓三代,伏願留念焉。上曰,特進官陳之。致謙曰,文義,兩儒臣及經筵官,俱已仰陳,臣無容更達,而前受音後新受音,講體卽然,而近者,廢却不行,殊欠不息之工,故敢此仰達,伏乞申明舊典,以復講規焉。上曰,參贊官陳之。敦仁曰,上下番及經筵官所陳文義甚好,臣無容更達矣。上命掩卷,上曰,史官就座。仍命退,諸臣以次退出。
上在慶熙宮。停常參·經筵。
自人定至二十九日開東,灑雨下雨,測雨器水深三分。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,藥房都提調·副提調,持湯劑來待矣。傳曰,封入。
傳于徐箕淳曰,召對爲之。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于南履懋曰,只推。
傳于洪遠謨曰,發遣吏郞,諸執事淸齋與否,摘奸以來。
兵曹口傳政事,副護軍單金興根。
徐箕淳,以兵曹言啓曰,景慕宮西邊含春苑墻垣頹圮諸處,今已畢築矣。各處守直衛軍,竝解送之意,敢啓。傳曰,知道。
又以備邊司言啓曰,禁釀,當自來月初一日爲始,未知法司擧行,果能惕念申嚴,預有團束,而第念各宮房諸上司及部內各園墓,則自前禁隷不能任意出入,諸處下屬輩,每爲怙勢冒法,甚至有敺打禁隷之擧。此若拘礙,掩置勿問,則法禁終無實效,將不得信朝令而服人心,今番則苟有隱匿犯物,如前怙勢之事,園墓宮房所屬諸上司下隷,隨其現發,加倍嚴繩。當該次知中官,園墓與諸上司入直宮員,捧現告草記論勘之意,竝爲預先分付。至於泮村禁隷,亦例不得越入館峴,前此設禁時,泮民每多犯科雜亂之弊,此則令大司成專管操束之意,已自本司知委,而此後或以潛釀潛賣等事,入於法司廉察,則泮長與久任郞廳,難免重勘,更以此一體嚴飭,何如?傳曰,允。
又以訓鍊都監言啓曰,本局把摠李圭夏,身病甚重,勢難察任,改差,何如?傳曰,允。
義禁府啓目粘連,向前申錫祜亦,實因詞證,俱不當成獄,而撿狀錯誤,難免不以實之罪,以此照律,何如?判付啓依允。又啓目粘連,向前李膺緖亦,倉監之凌犯官長,斥呼姓名,卽是無前之變怪是白如有中,嚴刑三次,且因營題,則雖不可直擬致死之律是白乎乃,訊過常度,今有道啓,其法外加杖之罪,在所難免,以此照律,何如?判付啓依允。
贊善吳熙常疏曰,伏以臣於日前,復叨匪據,猥承別諭,辭旨懇惓,眷遇彌隆,臣拜稽莊誦,感極涕零,臣之違逋恩命,是豈樂爲哉?其欲冒進,則咫尺之守,實有難於拚棄,其欲不進,則休戚之義,亦不可以自阻,徊徨蹙蹙,方寸交戰,而畢竟殘骸危喘,雖欲强疾趨膺,力不從心。譬若病駘之鞭不起,故曩於史官之回,略暴情實,冀伏慢命之誅矣。廼者,春邸書筵,涓吉始開,聖情嘉悅,飾慶覃惠,匪頒之錫,至及於賤臣,臣以在野俟勘之蹤,猥與登筵冑僚,同霑恩澤,私心惶愧,尤當如何?噫,臣菲才謏學,無所肖似,而徒爲游辭虛聲所誤,玷汙儒選,居然爲十五年之久矣。其間所歷之華貫,所被之殊渥,罔非踰溢涯分,臣居常怵惕,如集于木,而又別有自悼于中者。人生斯世,各有定品,獨臣置身於虛實眞贗之間,而剖判無期,此殆臣立心不誠,色取行違,有以厚誣當世,而犬馬之齒,已滿七旬,疾病困劇,鬼事日促,行將包羞入地矣。惟願殿下,特垂哀憐,倣漢廷年老癃病罷遣故事,刊臣選籍,永斷召旨,俾獲究竟於未殊之前,臣含恩戴德,雖死之日,猶生之年。至若工部佐貳之三載虛帶,格外恩賚之一體混施,俱非所宜於常調賤品,竝賜處分,以免瘝官僭賞之譏,實不勝區區之望也。抑臣於輔導一事,竊有苦衷血腔,欲泯不得者,鄒聖有言曰,入則無法家拂士,出則無敵國外患者,國恒亡。顧今法拂掃地,名敎斁絶,而世道交喪,不待敵國外患,實有朝夕岌岌之象,而人心民命,得有維繫,不至於土崩瓦解者,亶以一人元良,有以基億萬年無疆之休耳。況玉質岐嶷,令聞夙暢,可占三代有道之長,而朱子曰,美質易得,至道難聞,先正臣趙光祖,亦嘗建言于朝曰,古人尙有胎敎,況已有知覺之時乎?異質不可恃,才氣過人者,爲善固易矣,爲惡亦不難,不可不慮。又曰,古人欲使正人與太子處者,其欲長太子親賢愛士之心也。三代以下,不能輔養太子,故亂亡相繼,善治無見焉,其言出自至誠,掌血條痕,不足以喩其痛切也。然則敎諭不可不早,正人不可不擇,今睿齡恰爲敎數之歲,而肇接講官,則視程子所謂能食能言之時,已失之晩矣。臣跧伏田間,傾耳側聽,未聞有愼簡僚屬,如祖宗盛際之規,則又何疎略之甚也?如是而望其養成睿質,將就睿學,用基他日之至治,不亦難乎?嗚呼,今日宗社大計,莫有急於敎儲嗣,誠不容斯須玩愒也。蓋敎不早則莠言先入,扞格之患生矣,人不擇則講學虛設,實效之望斷矣。機會一失,雖悔曷追?臣每念及此,繞壁明發,思欲一暴之於紸纊之下,玆敢因控免之章,以言代身,牽聯而附陳焉。草野妄言,語多僭率,臣罪萬死,切願殿下,不以人廢言,而深惟貽燕宏謨,爰命輔弼掌銓之臣,精白對揚,另講條例,講員則掄選而委任責成,進對則頻數而勿拘常格。講讀之外,雖燕居遊嬉,必多在外堂,浸漬習貫於法度之中,而毋昵于匪人,則養正作聖之功,亶其在玆,臣攢手蘄祝,不勝其懇懇也,臣無任云云。省疏具悉爾懇。向來別諭之後,意謂幡然,及見附奏,尙覺失圖,益嘆誠禮之未盡,巽牘又至,爾何其浼浼乃爾也?輔道之方,所陳甚切當,深庸感嘆,寧不體念,而爾旣言之,又處其職,當此知思日長,書筵日開之時。爾以山林宿德,朝夕左右,誘掖勸導,蒙養以正,則其爲觀感薰陶之效,豈止課日講對之比乎?爾其亟回遐心,卽日登途,以副予側席之望,工議之銜,前後屢懇如是,今姑許副。仍傳于洪遠謨曰,此批答,遣地方官,傳諭于贊善吳熙常。
壬辰九月二十八日未時,上御祥暉堂。召對入侍時,參贊官徐箕淳,檢校直閣李景在,侍讀官姜必魯,檢討官徐有贊,記事官兪鎭五,記注官卓雲翰·金聖默,各持孟子第三卷,以次進伏訖。上曰,史官分左右,上命開卷讀之。必魯讀自今也,止亦異於曾子矣。上曰,文義陳之。必魯曰,謹按此章曰今也南蠻鴂舌之人,非先王之道,子倍子之師而學之,亦異於曾子矣。夫道在於日用常行,而初非別件物事也,惟彼陳相,棄其秉彝之天,而反學許子之道,則可勝惜哉?蓋亘古今而正大光明,易知而易行者,先王之道也。今以此一篇言之,放勳之則天,大禹之治水,稷之敎民稼穡,契之敎以人倫,以至於文公之行,聖人之政,莫非先王之道也。而放勳有曰,勞之來之,匡之直之,輔之翼之,使自得之,先王之道,夫孰非後世人辟之所當師法者,而最是勞來自得,爲人辟之急先務也。嗚呼,君者民之父母,民者君之赤子也,而目下元元,盡在漏船之中,積薪之上者久矣,豈非怛然而軫念者耶?伏願殿下,體放勳勞來之心,援之救之,使自得之,又從以振德之,則實維我東方萬萬年無疆之福矣,唯聖明懋哉念哉。上命掩卷,上曰,史官就座。仍命退,諸臣以次退出。
上在慶熙宮。停常參·經筵。
自人定至三十日開東,灑雨下雨,測雨器水深一分。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,藥房提調,持湯劑來待矣。傳曰,封入。
傳于金胤根曰,禮房承旨,馳詣受香諸處,奉審摘奸以來。
傳于南履懋曰,前後酒禁,每患始勤終惰,有名無實,所以欲便民者,反歸於擾民,而法司之用法,輒復有吐强茹弱之歎,此亦可見國綱之日頹。今番上自朝廷,下至匹庶,苟能仰體自上爲民之至意,則寧有冒法犯科之望,而設或有不遵法令,作奸抵罪之類,不先洞諭,而從而刑之,則便同罔民也。廟堂須以此傳敎,嚴飭兩法司,使之眞諺翻謄,曉諭坊曲,俾知先甲之意,而法禁之不行,專由於有司之臣,不能一心奉公,循私闊狹之致,予亦豈無待以處之之道乎?
徐箕淳啓曰,禁衛大將申絅,御營大將李惟秀,以東南關王廟獻官,今方受香出去矣。所佩命召,申絅兼帶左邊捕盜大將命召及大將牌·傳令牌,李惟秀兼帶右邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將則亦不可一刻暫曠。在前如此之時,有曾經大將權察之例,何以爲之?敢稟。傳曰,禁將訓將兼察,御將摠使兼察,仍佩往來,左右捕將,曾經大將權察。
又啓曰,禁將訓將兼察,御將摠使兼察,左右捕將,曾經大將權察事,命下矣。兼察禁衛大將趙萬永,兼察御營大將柳相亮,卽爲牌招,聽傳敎,何如,而左右捕將,曾經中何大將權察乎?敢稟。傳曰,允。前左邊大將權察。
又啓曰,左右捕將,前左捕將權察事,命下矣。權察左右邊捕盜大將李鐵求,卽爲牌招,聽傳敎,何如?傳曰,允。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于南履懋曰,只推。
兼春秋金熙逌書啓,臣於本月十八日申時量,敬奉聖諭,同月二十四日未時量,馳到公忠道懷德縣近北面鰲村里贊善宋穉圭所住處,傳諭是白乎則。以爲臣宿病之劇,今年忒甚,客證之添,亦復頻仍,自春至今,不離床席,一縷僅存,萬念都灰,文祜廟祥事後,一疏陳慰,亦遂闕焉,臣之宜獲嚴誅,不但逋慢之可罪而已。臣於㱡㱡之中,少有省覺,每自悲隕惶惕,無所容措,忽此夢寐之外,恩諭乃降,史官臨宣,辭意之諄懇,有若慈父之詔迷子,臣伏讀感泣,不知死所矣。噫,世孫宮睿質天成,令聞夙彰,八域含生,擧切蹈舞,臣雖甚冥頑,秉彝猶存,愛戴之忱,豈獨後人?顧今開講之初,猥廁收召之列,臣固宜蹶趨簉,不暇他顧,而狗馬之疾,見方朝夕難保,則長程强策,其勢末由,臣只自撫躬悼歎,席藁俟罪而已云矣是白遣。仍又馳往于本縣東面楸谷里贊善宋啓榦所住處,傳諭是白乎則,以爲臣癃痼餘喘,已迫朝暮,而第伏聞,王世孫天姿夙茂,今將開講。擧國臣民,愛戴慶祝,孰無延頸之忱,而至於世祿之臣,抑又倍蓰,惟願小須臾無死,佇見睿學之成就而已。乃於萬萬夢外,天書降臨,授以侍講之職,引諭先朝故事,十行絲綸,辭旨鄭重,所以寵擢而期待之意,罔非匪分,臣是何人,敢當斯恩?臣雙擎九頓,惶汗浹背,竊念出入冑筵,輔導溫文,此何等重任?雖以臣先祖碩德雋望,猶且逡巡却步,況如臣不肖庸陋,荒墜家學,無能爲役者,何可比擬於其間乎?廟堂之擧措失宜,聽聞駭惑,一已取笑,姑不足恤,玷辱名器,貽累聖朝,果如何哉?分義非不重,而廉防亦不可壞,情勢似此,承膺無路,又違嚴命,罪戾冞深,席藁私次,泥首俟勘。伏乞將此事由,善爲啓達,俾蒙處分,千萬幸甚云矣是白乎等以,竝以緣由馳啓云云。踏啓字。
金胤根,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
徐箕淳,以御營廳言啓曰,本廳字內肅靖門東邊第五城廊近處體城一間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
義禁府照目,孟山前前縣監申錫祜矣本府議啓內,實因詞證,俱不當成獄,而檢狀錯誤,難免不以實之罪,以此照律,罪杖六十收贖,奪告身一等,私罪,奉敎依允爲旀,功減一等爲良如敎。又照目粘連,碧潼前郡守李膺緖矣本府議啓內,凌犯官長,斥呼姓名,卽是無前之變怪是白去如中,嚴刑三次。且因營題,則雖不可直擬致死之律是白乎乃,訊過常度,今有道啓,具法外加杖之罪,在所難免,以此照律,罪杖一百收贖,告身盡行追奪,徒三年定配,私罪,奉敎依允爲旀,功減一等爲良如敎。
上在慶熙宮。停常參·經筵。
藥房都提調鄭晩錫,提調趙寅永,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
備忘記,上土僉使任希慶下直,長弓一張·長箭一部·片箭一部·筒兒一箇賜給。
權敦仁啓曰,藥房三提調,持湯劑來待矣。傳曰,封入。
傳于金胤根曰,禮房承旨,馳詣宗廟·景慕宮,奉審摘奸以來。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙圭·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于南履懋曰,只推。
以江原監司李憲瑋狀啓,伊川府使金善一遭承重祖父喪事,傳于權敦仁曰,令該曹口傳差出,催促下送。
吏曹口傳政事,以李寅弼爲伊川府使。
以濟州牧使李禮延狀啓,進上藥材靑皮,未滿定例,惶恐待罪事,傳于權敦仁曰,勿待罪事,回諭。
權敦仁,以吏曹言啓曰,成均館典籍林基洙,以其身病,呈狀乞遞,改差,何如?傳曰,允。
洪遠謨,以戶曹言啓曰,時御所內各司,依定式發遣本曹正郞臣李衡在,與兵曹參知臣李鎭華,佐郞臣金鉉復,東所衛將臣許潤,西所衛將臣徐昚輔,南所衛將臣李齊年,北所衛將臣崔在亨,眼同看審後,有頉處別單書入,而修改則擇日擧行之意,敢啓。傳曰,知道。
金胤根,以入廟都監儀軌廳提調意啓曰,本都監儀軌,今已修正,奎章閣所上件,依例粧冊以入,文祜廟·春秋館·禮曹及鼎足山城·五臺山·太白山·赤裳山城等四處史庫所上件,亦爲分上之意,敢啓。傳曰,知道。
徐箕淳,以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
南履懋,以義禁府言啓曰,時囚罪人李膺緖,杖一百徒三年定配照律公事判付內,依允,功減一等事,命下矣。李膺緖功減一等,杖九十收贖,告身盡行追奪,江原道鐵原府豐田驛徒二年半定配,而以議啓內辭意具罪目,依例發遣府書吏,押送配所,何如?傳曰,允。
上在慶熙宮。停常參·經筵。
徐箕淳啓曰,來初五日,朝參日次矣,敢稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,藥房副提調,持湯劑來待矣。傳曰,封入。
傳于南履懋曰,召對爲之。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命玉,正言權大肯·李發源牌不進罷職傳旨,傳于南履懋曰,只推。
以黃海監司金蘭淳狀啓,延安府使鄭◆愚身死事,傳于金胤根曰,令該曹勿拘常格,口傳各別擇差,催促下送。
吏曹口傳政事,以朴宗大爲延安府使。
金胤根,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,贈諡文敬公李直輔延諡,定行於今月初六日京畿驪州地鄕家云矣,敢啓。傳曰,知道。
又以弘文館言啓曰,副應敎朴宗吉,時在京畿楊州地,校理柳致明,時在慶尙道安東地,副校理閔英世,時在公忠道稷山地,經筵入番事緊,請竝斯速乘馹上來事,下諭。答曰,依啓。
徐箕淳,以訓鍊都監言啓曰,本局千摠李熙章,身病甚重,勢難察任,改差,何如?傳曰,允。
壬辰閏九月初一日午時,上御祥暉堂。召對入侍時,參贊官南履懋,檢校直閣李景在,侍讀官姜必魯,檢討官趙秉憲,假注書趙徽林,記注官卓雲翰·金熙逌,各持孟子第三卷,以次進伏訖。上曰,史官分左右,上命開卷讀之。必魯讀自吾聞出於幽谷,止亦爲不善變矣。上曰,文義陳之。必魯曰,謹按此章之義,深斥陳相之由高趨下,反不如鳥之舍幽遷喬,則所謂可以人而不如鳥者也。夫自卑升高者,吾道之所以循序漸進者也,不可以躐進,又不可自劃,故朱夫子嘗曰,行百里者半九十里,又曰,百尺竿頭,更進一步將來。蓋言志於道者,更可努力,不宜反塗,而苟或有自暴自棄,則豈非前功可惜者耶?大抵硬着力尋向上,便可到高明域,而方是少歇處矣。是以贊帝堯則明峻德,頌文王則曰誕登岸,夫明峻登岸,大可爲後世慕道者表準,而惟彼陳相,不知吾道上面,有無限好境界,反學許子名儒行夷之人,則可勝惜哉?目今吾道煥明,士趨中正,志道戀德者,莫不行遠自邇,登高由下,則曾傳序文所謂宋德隆盛治敎休明者,正爲我朝今日道也。然而道之晦明,士之趨向,亶在於人君導率之如何,而導率之要,莫切於誠,誠者,眞實無僞之謂也。以是誠而率之導之,使之遵正路而踏實地,則吾道庶可以益明,士趨亦可以益正矣,唯聖明懋哉念哉。上命掩卷,上曰,史官就座。仍命退,諸臣以次退出。
上在慶熙宮。停常參·經筵。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以李魯確爲假注書。
徐箕淳啓曰,藥房提調,持湯劑來待矣。傳曰,封入。
以京畿監司李羲準狀啓,楊州牧使沈英錫,病淹京第,萬無還任之望,不得已罷黜事,傳于金胤根曰,令該曹口傳差出,催促下送。
金胤根啓曰,卽見濟州牧使韓應浩,大靜縣監洪麗一身死狀啓,則不書該縣監姓名,奏御文字,何等審愼,而如是疎忽,極爲未安。原狀啓係是民事,雖不得不捧入,而該牧使不可無警,推考,何如?傳曰,允。
以濟州牧使韓應浩狀啓,大靜縣監洪麗一身死事,傳于金胤根曰,令該曹口傳各別擇差,催促下送。
吏曹口傳政事,以柳相弼爲楊州牧使,金柔爲大靜縣監。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于南履懋曰,只推。
南履懋,以都摠府言啓曰,副摠管李德鉉,以漢城府右尹,本府坐起晝仕出去,而逐日赴坐,煩稟未安。入番間,除草記往來之意,敢啓。傳曰,知道。
又以兵曹言啓曰,兼司僕將洪應燮,文臣兼宣傳官韓鎭庭,宣傳官白最洙·許燮,部將趙述永,俱以病難供職,呈狀乞遞,竝改差,何如?傳曰,允。
又以備邊司言啓曰,海西諸邑中延安,被歉偏甚,執災營賑之時,有不可一刻曠官。新除府使,使之當日辭朝,卽爲下去,何如?傳曰,允。
又以御營廳言啓曰,今閏九月初二日騎士都試時,各技優等人,別單書入之意,敢啓。傳曰,知道。
又以義禁府言啓曰,平安監司沈能岳啓本內,祥原郡守南成老罪狀,令攸司稟處事,啓下矣。南成老時在任所云,依例發遣府羅將,拿來,何如?傳曰,待待命拿囚。
刑曹判書李勉昇疏曰,伏以臣,頃陳情病之懇,曲被矜諒之恩,始可以安意調治,畢其餘齡,生成之澤,河海莫量。曾未幾日,伏奉除旨,以臣爲刑曹判書,臣誠惝怳震迫,罔知攸措。顧今諸路告歉,民命近止,宵旰之憂,錦玉靡安,以如傷若保之念,行救焚拯溺之政,禁釀新令,專付法司,亦捄荒中一事也。記簪履之舊,特點前望,慮瘝曠之弊,旋降別飭,臣雖無似,亦具彝性,敢不感激恩私,蹶趨承,以圖塵刹之報,而顧臣難冒之請,已悉前春之疏。恩批雖蒙開釋,人言終涉緊重,逡巡退縮,不敢以無故人自居,此則同朝之所共知也。講筵初開,賓僚相見,凡百臣工,無不以一覲爲榮,而名忝冑僚,尙不得爲進身之計者,蓋出於萬不得已之情,情勢自如,而出處不同,則臣實自愧,人將謂何?夫人臣事君,四維爲重,義當進則進爲恭,義不當進則不進爲恭,臣嘗聞諸君子矣。今若仰感收召之恩,但以趨走爲恭,則直一無恥之鄙夫耳,此時司寇之職,任大責重,殿下奚取於一鄙夫,畀之以不輕之任,責之以難行之事乎?左右思量,承膺無路,忙搆短章,封進縣道,若其疾病之難强,材具之不逮,特其餘事,不敢支蔓爲辭。伏乞天地父母,察臣至懇,遞臣見銜,使重任不至久曠,微分得以少安,千萬幸甚,臣無任云云。答曰,省疏具悉。往事無足更提,而今於見職,又欲逡巡,豈非不當之甚乎?新令之初,長堂之曠務,一時爲悶,卽爲上來行公。
上在慶熙宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,藥房副提調,持湯劑來待矣。傳曰,封入。
傳于權敦仁曰,召對爲之。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于南履懋曰,只推。
以尹載鍵爲禁衛中軍。
徐箕淳,以兵曹言啓曰,宣傳官李應植,昌慶宮衛將愼師欽,俱以病難供職,呈狀乞遞,竝改差,何如?傳曰,允。
南履懋,以刑曹言啓曰,謹依下敎,前軍士卜尙,全羅道光陽縣,遠地定配所,卽爲押送之意,敢啓。傳曰,知道。
壬辰閏九月初三日未時,上御祥暉堂。召對入侍時,參贊官權敦仁,檢校直閣李景在,侍讀官姜必魯,檢討官任百經,記事官兪鎭五,記注官金聖默·李東韻,各持孟子第三卷,以次進伏訖。上命開卷讀之。必魯讀自從許子之道,止賈相若。上曰,文義陳之。必魯曰,謹按此章所謂國中無僞者,陳相之自以爲無僞,而卽相率而爲僞者也。今以其言而言之,則布帛也麻絲也五穀也,各因精粗美惡之相殊,而賈相不同,乃謂之長短同則賈相若,輕重同則賈相若,多寡同則賈相若,大小同則賈相若。使陳相此言,行於滕國之巿,則必也有布而無帛,有麻而無絲,穀必有粗而無精,屨亦有小而無大,其可以使國中無僞乎?今曰精與精賈相若,粗與粗賈相若,美與美賈相若,惡與惡賈相若,小與小賈相若,大與大賈相若,則巿之賈,於是乎不貳,雖盈尺之童,莫之相欺,而國中焉方可以無僞矣。雖然,斷章取義而言,則無僞之意誠好矣,夫眞實無僞之謂誠,而誠則豈惟市賈不貳而已也哉?今以許行一章而喩之,則治人者以是誠,食人者以是誠,分人以財者以是誠,敎人以善者以是誠,爲天下得人者以是誠而得之。則唐朝臣韓愈所謂其位君臣父子,其民士農工賈,其敎禮樂刑政,其服麻絲,其食粟米,而其道易行,其敎易明者,庶可拭目而覩矣。雖使之有僞,得乎?臣旣以誠之一字仰達矣,敢繹舊聞,復以此進,唯聖明益加懋哉念哉。上命掩卷。仍命退,諸臣以次退出。
上在慶熙宮。停常參·經筵。
金胤根啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,藥房三提調,持湯劑來待矣。傳曰,封入。
傳于洪遠謨曰,召對爲之。
南履懋啓曰,大司憲鄭基善牌不進,執義申冕周,掌令趙萬協·蔡弘韻,持平宋尙玉·金漢益在外,監察茶時之意,敢啓。傳曰,知道。
以大司諫尹命圭,正言權大肯·李發源牌不進罷職傳旨,傳于南履懋曰,推考傳旨捧入。
金胤根啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,竝許遞,前望單子入之,待下批,牌招察任。
臺諫前望單子入之,大司憲朴綺壽,大司諫李德鉉,執義韓益相,司諫南達孫,掌令金大坤·崔仁簡,持平李魯奎·權馦,獻納黃浩民,正言李源一·金基周落點。
傳于金胤根曰,漢城右尹有闕之代,前望單子入之。
漢城右尹前望單子入之,鄭基一落點。
以公忠監司洪羲瑾狀啓,舒川郡守柳光魯遭父喪事,傳于金胤根曰,令該曹口傳差出,催促下送。
兵曹口傳政事,護軍單鄭基善。
金胤根,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
南履懋,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
吏曹參判朴岐壽疏曰,伏以臣,本以無似,猥叨見職,不堪承當之由,已悉於向日疏陳,而誠淺辭拙,未承兪音,繼有勿呼望之命。臣情窮勢蹙,怵畏義分,拚棄廉隅,冒沒出肅,而臣於是任,必辭乃已之端,非止一二。臣人器最下,才識素蔑,徒緣我殿下造化生成之仁,陶甄之拂拭之,滾躋卿月之班,閒司漫職,猶不可遽然承膺,至於是職,萬不近似。旣無鑑別人品之見識,又乏黜陟賢否之才猷,徒忝佐貳之重,虛辱聖簡之明,苟然爲一身之榮耀者,不但爲私心之愧恧也,在聖朝用人之道,顧不當如是,則此臣之所必辭也。且臣歸自嶺藩,亦過半載,久曠省掃,奄値歲暮,霜露之感,怵惕之心,人情之所同,而況經今夏潦水之災,莎草之蹲縮,階砌之頹圮,勢所固然。不得不陳章徑行,及時修築,而所帶之銜,緣臣久曠,跨朔虛縻,則重任之苟簡,當如何哉?此又臣之所必辭也。玆敢不避煩屑,悉暴由中之懇,仰瀆體下之仁。伏乞聖慈,俯賜鑑諒,亟遞臣天官佐貳之職,以安微分,仍治臣瀆擾之罪,以昭法綱焉,臣無任云云。答曰,省疏具悉。卿其勿辭,往省焉。
壬辰閏九月初四日午時,上御興政堂。召對入侍時,參贊官金胤根,檢校直閣李景在,侍讀官姜必魯,檢討官任百經,假注書李魯確,記注官李東韻·卓雲翰,各持孟子第三卷,以次進伏訖。上命開卷讀之。必魯讀自曰夫物之不齊,止惡能治國家。上曰,文義陳之。必魯曰,謹按此章,曰物之不齊物之情也,今以陳相之所稱布帛·麻絲·五穀而言,則三者各有精粗美惡之不齊,粗與精不齊,是物之情也,惡與美不齊,亦物之情也。而惟陳相,强欲齊之,以眩人之耳目,夫物之不齊,自然之天理也。陳相之比而同之,誣民之私意也,私意與天理之不齊,亦如物之不齊,苟不辨而別之,其害不惟相率而爲僞而已。是以朱夫子嘗曰,一念之萌,卽必謹而察之,果天理也則敬而擴之,果私意也則敬以克之,推以至於言語動作之間,用人處事之際,無不以是裁之。朱夫子此語,卽後世人君之所當體念者也,惟聖明念玆在玆。上命掩卷。仍命退,諸臣以次退出。
上在慶熙宮。停常參·經筵。
藥房都提調鄭晩錫,提調趙寅永,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金胤根啓曰,明日常參,經筵,取稟。傳曰,停。
洪遠謨啓曰,行大司憲朴綺壽,掌令金大坤·崔仁簡,持平李魯奎·權馦在外,執義韓益相牌不進,監察茶時之意,敢啓。傳曰,知道。
權敦仁啓曰,左承旨徐箕淳,右承旨南履懋,今日不爲仕進,竝卽牌招,何如?傳曰,允。
又啓曰,右副承旨金邁淳,自鄕上來云,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
傳于洪遠謨曰,大臣·備局堂上引見。
傳于洪遠謨曰,召對爲之。
注書兪鎭五病,代以李明迪爲假注書。
李明迪有頉,代以鄭鎏爲假注書。
吏曹口傳政事,以崔在憲爲舒川郡守。
以執義韓益相牌不進罷職傳旨,傳于洪遠謨曰,只推。
權敦仁啓曰,卽者,吏曹郞廳來言,大靜縣監金柔,兩司當爲署經,行大司憲朴綺壽,掌令金大坤·崔仁簡,持平李魯奎·權馦,司諫南達孫,獻納黃浩民,正言李源一·金基周竝在外,無以備員署經云,何以爲之,而執義韓益相,旣有只推之命,與行大司諫李德鉉,一體牌招,何如?傳曰,允。在外臺諫許遞,前望單子入之。
臺諫前望單子入之,大司憲李光文,掌令吳夏哲·徐志輔,持平李應信·柳幼麟,司諫洪百儀,獻納趙萬協,正言李在鶴·金遇明落點。
權敦仁啓曰,守令署經事,命下矣。新除授行大司憲李光文,掌令吳夏哲·徐志輔,持平李應信·柳幼麟,司諫洪百儀,獻納趙萬協,正言李在鶴·金遇明,一體牌招,以爲備員署經之地,何如?傳曰,允。
有政。吏批,判書李止淵進,參判朴岐壽牌招不進,參議鄭知容牌招不進,行都承旨權敦仁進。以徐左輔爲禮曹參判,尹命圭爲禮曹參議,朴永元爲工曹參議,徐有榘爲弘文提學,金弘根爲同經筵,朴龍九爲兵曹佐郞,尹成圭爲司僕判官,李秉瑩爲典籍,金鎭華爲漢城主簿,黃命顯爲掌苑別提,柳昌根爲柒谷府使。贊善單吳熙常,兼執義單金景善,故學生韓光奎贈戶參例兼,同知韓永烈考。
兵批,判書朴周壽進,參判李志淵病,參議洪祐燮入直,參知李鎭華病,左副承旨洪遠謨進。以趙萬永爲知事,洪赫爲副摠管,沈日永·趙元錫爲宣傳官,徐有磬爲兼司僕將,韓仁謩·李鍾振·柳貞裕爲五衛將,金命瓊·全應信爲昌德將,洪昌訥爲昌慶將,洪錫謨爲翊贊,元錫九爲訓鍊主簿,金東健爲文兼,林魯豐·趙羲元·金善翼·成華鎭·李行潤·柳相琦·申在應爲武兼,申命洪·李熙鳳爲宣傳官,崔孝錫爲部將,蔡學永爲阿耳僉使,安文欽爲許沙僉使,姜必魯爲北評事,李東燁爲濟物萬戶,南建正爲蔚山監牧官。同知金光哲,副護軍趙琮鎭·李寅敎·尹命圭·李應植·申從鎬,副司直申冕周·李南圭·趙萬協·蔡東韻·宋尙玉·金漢益·金羽根,副司果權大肯·李發源·王道洽·裴相鉉以上竝單付。武兼韓仁謩·李鍾振·柳貞裕·李橚·孫宗厚·鄭周鉉,以上今加折衝加資事承傳。
以左承旨徐箕淳,右承旨南履懋牌不進罷職傳旨,傳于權敦仁曰,只推。
以右副承旨金邁淳牌不進罷職傳旨,傳于權敦仁曰,只推。
以吏曹參議鄭知容牌不進罷職傳旨,傳于權敦仁曰,只推。
以執義韓益相,司諫洪百儀,正言李在鶴·金遇明牌不進罷職傳旨,傳于洪遠謨曰,只推,與大司諫,竝待明朝,更爲牌招,違牌,勿爲呼望。
金胤根,以弘文館言啓曰,上番闕直,事甚未安。副校理徐戴淳,卽爲牌招入直,何如?傳曰,允。
以副校理徐戴淳牌不進罷職傳旨,傳于金胤根曰,只推。
洪遠謨,以兵曹言啓曰,謹依口傳下敎,光明殿差備修掃軍二名雇立,別單書入之意,敢啓。傳曰,知道。
又以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以禁衛營言啓曰,本營加設哨官李熙鳳,移拜宣傳官,哨官之任減下之意,敢啓。傳曰,知道。
又以御營廳言啓曰,本廳加設哨官申命洪,移拜宣傳官,哨官之任減下,何如?傳曰,允。
壬辰閏九月初五日辰時,上御興政堂。藥房入診,大臣·備局堂上引見入侍時,都提調鄭晩錫,提調趙寅永,副提調權敦仁,記事官兪鎭五,檢校待敎李肯愚,左副承旨洪遠謨,假注書李魯確,事變假注書卓宗述,記注官卓雲翰·金熙逌,領議政南公轍,行上護軍趙萬永,兵曹判書朴周壽,吏曹判書李止淵,知敦寧府事徐能輔,戶曹判書徐有榘,知訓鍊柳相亮,漢城左尹李惟秀,刑曹參判申絅,校理姜必魯,以次進伏,醫官玄在德·李亨基·金漢祚·卞文燮,進伏楹外訖。上曰,史官分左右。公轍等曰,近候雖甚調和,朝夕過多寒冷,聖體,若何?上曰,一樣矣。公轍等曰,寢睡·水刺之節,何如?上曰,一樣矣。公轍等曰,中宮殿氣候,何如?上曰,一樣矣。晩錫曰,醫官入診乎?上可之。亨基等以次診候訖,退伏奏曰,脈候左右三部調均矣。晩錫曰,加味君子湯十貼,已爲進御,而昨因口傳下敎,今日又進一貼矣。繼進湯劑與否,問于醫官,則連進加味君子湯,爲好云矣。上曰,唯。上曰,次對爲之。公轍曰,世孫宮書筵召對,連日頻開,得聞於出入賓客之言,則岐嶷令聞,洽於外間,下情不勝慶喜,此時經筵召對,鎭日設行,聖意之慮寓身敎,臣固仰認矣。前此亦有講筵連日不停之時,而停時則易致許久間斷,臣等每以此爲悶矣。今則經筵,爲書筵之視法,與前尤異,且沖年講讀,雖貴優游不迫,而宜有工夫之課程,不爲間斷甚好,故懽祝之中,有此仰䂓,伏望深加留意焉。公轍曰,卽見慶尙監司金陽淳,全羅監司李奎鉉狀啓,則皆以爲,綿農失稔,而嶺南則請以各營各衙門軍布及樂工生保布竝純錢,訓局砲保折半代錢。湖南則請以全州等二十四邑訓局砲保三分二代錢,兵曹及各軍門各衙門番布純錢,羅州等二十七邑砲保及兵曹各軍門番布折半代錢,各衙門番布純錢代捧矣。軍布法意,至爲嚴重,有不可闊狹,而各道代錢之請,殆同歲課,外邑則綿或少愆,擧懷倖望,京營則木有應下,每患艱乏。此誠近日痼弊,而今以兩道狀辭論之,屢經霖潦,均受其災,雖難全責本色,亦與海西·湖西之綿穀俱歉,大有間焉。嶺南之尤甚之次邑,湖南之全州等二十四邑砲保三分一,兵曹各營納布折半。嶺南之稍實邑,湖南之羅州等二十七邑砲保四分一,兵曹各營納布三分一,竝許代錢。各衙門納布,無論嶺·湖,竝許純錢上納,俾兩道民力,得以少紓之地,何如?上曰,依爲之。出擧條公轍曰,抑近習,卽我祖宗朝家法,故宦侍服飾,不敢與朝臣相混,掖隷輩亦不得恣橫閭里,臣之自少聞見,亦嘗如此,而近來法制蕩然,漸無防限。中官之略有品秩者,輒多率隷從,呼唱街路,依然若卿宰貌樣,此類苟有能謹愼於內,則豈若是踰濫於外乎?國綱朝體,俱不容一向仍置。雖以掖隷輩言之,其所縱恣無忌,漸不如昔,鬪閧作挐,比比有駭於聽聞者,而武監之統內居住者,前則與差備不遠,故其出入作弊,猶未顯露。一自移御以後,往來稍間,便是長在路上,於斯之際,凌踏平民,惹閙市廛,傳聞極其狼藉,居則多接雜技諸漢於家,因此而後苑近處,偸竊之患,種種有之,此亦非細事也。先正臣李珥之言曰,先使此輩畏法,然後國事可做,此後則宦侍帶率,一切禁斷,以爲明等威復䂓例之道。掖屬則令各其頭目及統長,十分操束,俾各畏法遠罪,無得如前縱恣,若或復蹈前習,則當者外,不飭之頭目,竝爲嚴勘之意,分付,而臣之此奏,出於宮府一體之義,自上常裁抑,一以遵列祖之美事,一以念先正之格言,是臣區區之望也。上曰,所陳甚好,有深遠之慮,當另念矣。出擧條公轍曰,戢盜之政,何時不可嚴,而値此歉荒,尤當致意於爲民除害之方。大抵捕廳,專爲捕盜而設,而今則顧名而反是,寧不寒心?前時大將,有數三自任之人,校卒,多伶俐可使之類,又有賞罰勸懲,故執贓尋跡之際,多有神異之事。挽近以來,士夫及閭巷小民之家,失物者日相續,而捉賊還推,則絶無聞焉。此蓋爲將臣者,視以五日京兆,以挨過無事爲主,而且各宮房與卿相家門內廊底,雖有十分殊常之跡,校卒輩反恐有末梢難處之端。望門避去,不得接足,養猫欲以捕鼠,而猫無意於鼠,鼠安得不滋多哉?此專由於該廳將臣之奉法自任,漸不如古,廳校則因無激勸,遂成惰弛而然。見今兩將臣,必當誠心對揚於荒年除害之政,渝靡之習俗已痼,須有朝飭,得以憑奉,尤易責效,將此擧條,另加申飭。至於校屬之善於譏詗,顯有效勞者,小則自該廳施賞,大則例報久勤外,別爲抄報於兵曹,亦自兵曹,探問實績,就其中眞箇可酬者,時或拔例調用事,分付。雖以巡綽言之,前此申飭,非止一再,而其時有暫效而已,旋復蕩然,近聞街路之上,無標閑雜之類,連袂掉臂,行若白晝。閭里間偸竊之患,亦多因此而生,旣往雖不必一一追提,來後則另加警惕,毋或如前解弛之意,一體嚴飭於三營將臣左右捕將,何如?上曰,依爲之。出擧條公轍曰,今番內三廳及宣傳官之特令兵判試射論賞,認出慰悅之聖念,況在於親試射及瑞蔥臺久未行之餘,尤合於勸奬之道。第念此等事,一經特例,輒有後弊,抑僥倖息希覬,不但此一事爲然,故敢此仰達,伏願深加留念焉。上曰,依爲之。出擧條公轍曰,海伯瓜期在來朔,而見今年形大歉,沿海諸邑,多有營賑之處,此時之遞代迎送,不可不念,黃海監司金蘭淳,限明年麥秋,姑爲仍任,何如?上曰,依爲之。出擧條公轍曰,北評事成遂默,頃果筵稟催促矣。聞遭同氣之慼於客地,情理有難,及期下去云,改差,令政院,政官牌招開政,以在京無故人差出,卽爲下送,何如?上曰,依爲之。出擧條公轍曰,訓將多年曠省於親山,從近欲往來,而將兵之臣,不敢擅離出城,要臣提奏,故玆以仰達矣。上曰,唯。上曰,大臣就座,諸宰奏事。周壽曰,闕內入直中日試射,本有技射放,而近聞丁亥産室廳時,因都摠府草記,射技依己巳例爲之,砲放則待下敎爲之事命下,而尙未承下敎,不得擧行云。其在肄藝之道,六年廢閣,亦甚可悶,故敢此仰達矣。上曰,依例試放,可也。出擧條有榘曰,春宮書筵,或値頉稟之時,法召對,爲之事,前承下敎矣。法召對有賓客入參之例,而服色儀節,不無掣礙之端,此後法召對,賓客勿爲入參,春坊上下番,依例侍講,毋至工課間斷恐好,故敢此仰達矣。上曰,依此爲之,可也。寅永曰,臣於典設司事,有所仰達者矣。向因大臣筵奏,各陵陵上莎草修改時,排設物種之浩多,反有欠於愼敬之道,令該司省略擧行事,已蒙允下,此後則排設所用遮帳竹索等物,量宜減數,定式施行,何如?上曰,依爲之。出擧條必魯曰,無所懷矣。遠謨曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
壬辰閏九月初五日午時,上御祥暉堂。召對入侍時,參贊官洪遠謨,侍讀官姜必魯,檢討官任百經,檢校待敎李肯愚,記事官兪鎭五,記注官卓雲翰·金熙逌,各持孟子第三卷,以次進伏訖。上命開卷讀之,必魯讀自墨者夷之,止不來。上曰,文義陳之。必魯曰,謹按此章曰,今吾尙病,病愈我且往見,夷子不來,夫亞聖之托疾不見者二,其一卽不見夷子,其一卽不見齊王。齊王與夷子,苟欲誠心見之,以亞聖闢異端行王道之心,何嘗托疾而不見也哉?欲其見而誠不孚,故所以托於疾也,蓋聖賢之於時君,豈惟然哉?士之出處,亦觀人辟之誠否矣。是以宋臣蘇轍曰,人君於用人也,不以誠,雖布衣博帶,望望然,此可謂切摯之言也。臣竊伏見殿下,連開經筵與召對,世孫宮日臨書筵,此乃在國家爲盛擧,在臣民所慶忭,臣等復焉有仰勉者哉?然而旁招讀書有志行之士,克廣早喩選左右之敎,實惟今日之急先務也,唯聖明,誠心求之焉。上命掩卷,肯愚曰,臣以本閣事,有所仰達者,內閣別看役,比他自別。若有才器可堪,則曾或有啓稟差下矣。前僉知安時赫,實合此任,別看役差下,使之擧行似好,故敢此仰達矣。上曰,依此爲之,可也。上曰,史官就座。仍命退,諸臣以次退出。
上在慶熙宮。停常參·經筵。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,玉堂備員間,視事頉稟之意,敢啓。傳曰,知道。
南履懋啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
權敦仁啓曰,左承旨徐箕淳,右副承旨金邁淳,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
行大司諫李德鉉,執義韓益相,司諫洪百儀,正言李在鶴·金遇明,修撰任百經等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說而內售沮戲之計,陽爲承順之態而陰懷惎間之謀。語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後,用捨進退斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串。終至有宜學之遺醜餘孽,得以藉口,詡之以闡明,稱之如對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。
行大司諫李德鉉,執義韓益相,司諫洪百儀,正言李在鶴·金遇明等啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫恿恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計。究其本則能賊也,逆範懷刃之兇,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服。又以爲如欲殺之則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣以遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥藉,趾賊等凶種,夬施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然,夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賦之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其父,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正曲刑。噫嘻痛矣,明謙之凶謀逆節,寔是亘萬古所無之賊也。身爲閫帥,四字刀割已是劇逆之斷案,而乙巳春,諸賊指日擧兵之時,自擬內應大將,至於書給四柱,先占身數,其所爲計,至凶極獰,而六字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,六字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而藉産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,克施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀。假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語。究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥藉之律,金樂敎亟令王府,設鞫嚴覈,夬正邦刑。七行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難續,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之考掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟首獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟求其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖。必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐掌拄腹,都是禍心,聽言觀眸,罔非戾氣,平生技倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附已者謂之向國而奬拔汲引,如恐不及,異已者謂之背馳而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶熖雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且㦧乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也密邇也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此種·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十字刀割分院兵助勢之策。湖南伯得差之願,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采伎倆妖慝,行止閃忽,出沒京鄕,左道誑惑,連腸接肚於鍾一·光友之徒。憑藉纖緯之書,濟其邪誕之術,二萬石軍糧之積庤,縉紳家火具之潛埋,六字刀割指卯日而擧事爲期云者,莫非做作妖言,煽動人心之計。而八字刀割十三日至凶之說,與鍾一一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,九字刀割欲輸軍糧則轉到南陽,凡爲群凶之指使,率皆挺身而樂赴。十字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之劇逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至㦧,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請永喆更爲設鞫嚴問,期於得情,快正典刑。噫嘻痛矣,亂逆之變,振古何限,而豈有如肇源之極逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生。鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至㦧罔測不道之說而極矣。當上下焦遑之日,渠乃㦧懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也,謀雖同於基厚,而慫恿者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天。已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未施,鬼誅先加,神人之憤,容有極哉?請黑山島物故罪人肇源諸子,亟施散配之典,金基厚亟施追奪官爵之典。噫嘻痛矣,金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻輳,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,㦧懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍,亟令王府,設鞫得情,夬正典刑。噫嘻,宜學,以卑微之流,賦㦧慝之性,行已則巧佞而善爲狐媚,發跡於陰邪而養成虺毒,屢竊踰濫之職,而暋不知分,常蓄希覬之心,而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣,魯敬之罪,可勝誅哉?貪鄙之性,常患得失,麤濫之習,全無忌憚,躐躋崇顯而躁進不已,兜攬要膴而惟利是趨,倚姪壻而作爲聲勢,締權奸而專事諂附。宴席稠會之中,肆發悖說,其所謂生死不得,抑情仕宦數十年云者,意出乞憐,罪關無將,數十年之間,是果何等時,而渠以何故,求生不得,求死不得,抑其本情,强爲仕宦耶?徐有圭訟冤之辭,卽肇源已著之案,則爲今日臣子者,固當明目張膽,聲罪致討,而身爲禁堂,曲爲掩護者,已是無嚴之極,而尤有所萬萬痛惋者。粵在己卯之夏,揀選名門,爰定大禮,一國臣民,莫不慶祝,而渠獨何心,大懷不滿,倡爲凶言,全襲裕賊之餘套,傳說已播,輿憤愈激,到今追惟,毛骨俱竦。論其負犯,萬戮猶輕,而王章尙稽,偃息自如,其可曰國有常刑乎?此不可晷刻容貸,豈可荐棘而止乎?請荐棘罪人魯敬,設鞫得情,夬正典刑。噫嘻痛矣,亂臣賊子之凶國禍家,從古何限,而豈有如李鶴秀之至奸絶㦧者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡。狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊立幟,凶圖逆節,所由來者久矣。特以門戶之爀舃,資歷之華膴,始也睿念,未嘗不暇借,苟有一分秉彝,宜其百倍圖報,而只緣渠叔之罪惡綻露,國言喧騰。明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至㦧之謀也。幸賴睿鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,瑣瑣之婭,蛇盤蚓結,齪齪之徒,蠅營蝨附。㦧慝之狀,天地所不容,叵測之情,國人皆曰可殺,執跡而誅心,沿流而溯源,則魯敬之無將不道,表裏和應,腸肚糾結,根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦。如此敗倫斁理,蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。
執義韓益相啓曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫而不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,售賢關之投通,蜚訕作怪,包藏眩亂之許多罪惡,已是至凶絶悖。而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨。苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豊德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當六百之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授行大司憲李光文,時在公忠道忠州地,掌令吳夏哲,時在全羅道高山地,徐志輔時在平安道博川地,持平李應信,時在江原道原州地,柳幼麟時在春川地,竝斯速乘馹上來事,下諭。
行大司諫李德鉉,司諫洪百儀,正言李在鶴·金遇明等啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行。守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出於執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉?大僚覆奏,明辯無餘,鬼蜮情狀,無所遁匿,而鋤根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事。脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝。求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一城,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣,尙度之罪,可勝誅哉,渠卽一鄕曲卑微之流耳。倖竊踰濫之職,而暋不知分,陰蓄希覬之心,而急於射利,出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯。至若爲人所不忍爲等句語,恣意說去,極其陰慘,此豈今日臣子所可萌心發口,肆然登徹於殿下之庭哉?惟我孝明邸下,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃以不墜。臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重。此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。新除授獻納趙萬協,時在京畿楊州地,請斯速乘馹上來事,下諭。答三司曰,不允。答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,永喆事,不允。肇源諸子·金基厚事,不允。金基敍事,不允。宜學諸子事,不允。魯敬事,不允。李鶴秀事,不允。答府曰,申鼎朝等事,不允。申綱事,不允。睦台錫事,不允。尙度事,不允。下諭事,依啓。答院曰,不允。申鼎朝等事,不允。申綱事,不允。睦台錫事,不允。尙度事,不允。下諭事,依啓。
金胤根啓曰,大靜縣監金柔,諫院則雖已署經,憲府則大司憲李光文,掌令吳夏哲·徐志輔,持平李應信·柳幼麟在外,只有執義韓益相一人,不得備員署經,何以爲之?敢稟。傳曰,一司除署經。
以左承旨徐箕淳,右副承旨金邁淳牌不進罷職傳旨,傳于金胤根曰,只推。
金胤根,以弘文館言啓曰,副應敎朴宗吉,校理柳致明,副校理閔英世在外,應敎·校理一員未差,上番闕直,事甚未安。副校理徐戴淳,旣有只推之命,與修撰黃,副修撰趙秉憲·徐有贊,一體牌招,以爲推移入直之地,何如?傳曰,允。
南履懋,以禁衛營言啓曰,本營字內昭義門北邊體城四間半許頹圮處,今已畢築,把守軍兵,依例撤罷,女墻因爲始築之意,敢啓。傳曰,知道。
上在慶熙宮。停常參·經筵。
徐箕淳啓曰,來十一日,朝參日次矣,敢稟。傳曰,停。
南履懋啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
金胤根啓曰,來十一日,輪對日次矣,敢稟。傳曰,當次人受點,後日次待令。
徐箕淳啓曰,左副承旨洪遠謨,右副承旨金邁淳,今日不爲仕進,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
金胤根啓曰,三品官之無得過三日,循例請牌,曾有定式矣。工曹參議朴永元,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
南履懋啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于南履懋曰,只推。
以左副承旨洪遠謨牌不進罷職傳旨,傳于金胤根曰,只推。
以副校理徐戴淳,修撰黃,副修撰趙秉憲·徐有贊牌不進罷職傳旨,傳于金胤根曰,只推。
金胤根,以弘文館言啓曰,上番闕直,事甚未安。副校理徐戴淳,修撰黃,副修撰趙秉憲·徐有贊,旣有只推之命,竝卽牌招,以爲推移入直之地,何如?傳曰,允。
上在慶熙宮。停常參·經筵。
南履懋啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
備忘記,楊州牧使柳相弼下直,長弓一張·長箭一部,片箭一部,筒兒一箇賜給。
權敦仁啓曰,左承旨徐箕淳,今日不爲仕進,卽爲牌招,何如?傳曰,允。
又啓曰,藥房都提調·副提調,持湯劑來待矣。傳曰,封入。
傳于洪遠謨曰,右副承旨疏批已下,卽爲牌招,如有違牌,勿爲呼望。
傳于洪遠謨曰,右副承旨金邁淳,嚴飭肅單捧入。
以副校理徐戴淳,修撰黃,副修撰趙秉憲·徐有贊牌不進罷職傳旨,傳于金胤根曰,只推。
金胤根,以弘文館言啓曰,上番闕直,事甚未安。副校理徐戴淳,修撰黃,副修撰趙秉憲·徐有贊,旣有只推之命,竝卽牌招,以爲推移入直之地,何如?傳曰,允。
金胤根啓曰,明日常參·經筵,取稟。傳曰,停。
洪遠謨啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于洪遠謨曰,只推。
以左承旨徐箕淳牌不進罷職傳旨,傳于洪遠謨曰,只推。
以副校理徐戴淳牌不進罷職傳旨,傳于金胤根曰,只推。
金胤根,以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
右副承旨金邁淳疏曰,伏以臣,以九死僅存之喘,蒙再生罔極之恩,拔自廢籍,復側仕塗,便養獲逮於菽水,濫秩遽躋於緋玉,此豈臣夢寐之所嘗自期哉?仰念洪渥則抆心嗚咽,俯省微分則顧影忸怩,氷炭交中,不能一日自安,而九年之間,一切噤默,未嘗敢以區區衷情,仰首一鳴。匪分之榮,視同儻來,不稱之服,冒若固有,此豈臣全昧感激,都沒廉義,一似鳥獸草木之無知而然哉?滓賤之身,不比平人,進越是懼,趨走爲恭,而若論前後所被恩造,則滂洋浩蕩,無可倫擬。天地猶有憾於覆載,父母不能兼於生育,纔涉名言,便屬歇後,惟以身心塵刹,爲藉手之奉,生死隕結,爲銘肝之符,質之屋漏,以沒餘齒而已。千萬不意,銀臺新命,有隕自天,臣適在百里外邱壠之側,重觸寒疾,委頓旅次,天牌虛辱於衡門,馹旨遠降於荒峽,閭井聳觀,林壑生輝。臣瞻望雲天,以首頓地,不覺淸淚之被面,召命之下,不敢偃處鄕外,謹已扶曳前進,來伏江干,而遂欲彈冠束帶,趨造禁扃,則內有廉隅之未泯,外有防限之難越。次且跼蹐,將起旋僵,誠以顚沛之蹤,不堪復備鞭策,創殘之形,難容過加熏沐,自量實審,物議可知。是以年前臺館之受點也,旣已泯伏俟勘,旋蒙遞免,而間者縣邑之逡巡,亦被淵鑑之照臨,其畢竟承膺,不能膠守微諒者,竊以內外輕重,差有分別,或可以揣分量力,仰承德義耳。顧今朝班密邇,旣非外任可比,天府峻望,尤與宿趼懸殊,則臣何敢徒恃寵靈,全無顧忌,揚揚冒進,自同於循例序遷之人乎?噫,知恩感德,蛇雀攸能,戀主懷忠,犬馬尙然,況臣家本世祿,身登仕籍,粵自嗣服之初,猥玷簪筆之列,周旋扆幄,陪奉淸燕,霑濡渥澤,逈絶倫輩。自頃流落,屢閱星霜,瓊樓玉宇之思,蒼顔白髮之感,寤寐悱惻,結爲碨磊,何幸雨露之曲成,及玆蒲柳之未零,譬如幼而迷家者,復瞻父母之庭。歡欣顚倒,惟恨兩腋之不翼者,苟非木石,寧無是心,而恩義之際,未敢徑情,愧懼之偏,若喪彝性,遲回歷日,荐犯逋傲,進退維谷,窮蹙靡容。玆不得不略暴情實,仰塵聰聽,唐突干冒,冞增死罪。伏乞聖慈,俯垂矜察,亟命遞臣職名,以安私分,因治臣瀆擾之罪,以肅朝綱,不勝幸甚,臣無任云云。省疏具悉。爾雖以內外輕重爲言,出脚則一也,其在分義,今何可更事逡巡乎?爾其勿辭,卽爲入來肅命。
上在慶熙宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金邁淳啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐箕淳啓曰,同副承旨金胤根,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
南履懋啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于南履懋曰,只推。
以同副承旨金胤根牌不進罷職傳旨,傳于徐箕淳曰,只推。
以公忠監司洪羲瑾狀啓,贊善宋穉圭·宋啓榦,內下鹿皮,竝不爲祗受,姑留本縣事,傳于洪遠謨曰,令地方官更爲輸送事,回諭。
贊善宋穉圭疏曰,伏以臣於史官之歸,有所附奏,而病裏驚惶,拙訥之辭,不能倫脊,臣踧踖隕越,歷日靡定。噫,臣之盜名竊寵,已逾三十年,而空疎駑劣,實無與比,前後所叨恩召,何等勤懇,而臣內愧私分,外懼公議,一切不敢爲趨膺計。粵自壬午以來,臣所患痰癖之證,轉爲風痺之漸,無年不經死域,筋力消耗,精神昏塞,雖非痛楚之日,未免床席之委,而言語例多顚錯,動作不能任意,雖欲嚴畏義分,冒沒進身,亦有所不可得者矣。臣每奉恩旨,輒控哀籲,非敢一毫矯飾,以圖自便,而誠意淺薄,天聽愈邈,迄未蒙刊名於朝籍,臣隘縮之極,如窮無歸,日夜煎熬,只思速化而已。臣竊伏念,我春宮邸下,衣尺漸長,知思方開,輔養敎導,此正其時,又況涓吉開講,八域延頸,左右之選,正宜極其審愼,以資薰陶之益,以副顒望之情。臣病伏窮閻,朝暮待盡,豈有餘念,可以及他?只是根於秉彝者,猶未盡滅,區區愛戴之忱,自不能不耿耿於朝廷擧措之如何,夫何招徠之命,乃及於庸陋病廢之臣身也?臣伏讀聖諭,有曰,蒙養之方,正須如卿宿德,又曰,卿以先正之孫,追先正之事,正在於今日。嗚呼,日月之明而猶有遺照,有如是者耶?臣益知欺誣之罪,萬殞難贖,而忝先之愧,亦不覺汗透衣也。臣之積負逋慢,譴罰是竢者,不過涯分病情二者,而以其涯分,則陳病於乞免,極其猥雜,今病情,已在十分地頭,則本分之如何,又有不須論者,玆敢披瀝肝血,冒死悉暴。伏乞聖明,俯垂洞察,亟收召命,更選賢德,俾臨死微臣,得免負罪於泉壤,輔儲重事,毋招竊議於疎略,千萬幸甚。臣强病治疏之際,道臣行關本縣,來致頒賜鹿皮一令,臣冞增惶惑,精爽飛越,臣猥叨收召於開講之後,而乃與奔走諸臣,混被賞典,則豈不無所當而爲綜核之累耶?臣之不敢祇受,不但爲自喪其廉恥也,竝玆仰瀆,冀蒙財察,處分屑越之誅,實所甘心,臣無任云云。答曰,省疏具悉卿懇。頃於敦諭,已罄予懷,及見附奏,殊失所望,方欲更積誠禮,期於必致,辭章之來,又何爲邁邁至此也?老人愼節,非不奉慮,而藥餌調護,宜亦有少康之時。至於涯分云云,卿雖以事屬自已,每每撝謙,而試以公共事理,深體予意而思之,則繼述之方,先從早諭,君臣之間,亦講世誼。然則今日輔儲之責,安得不先求之於卿家,欲求之於卿家,則咨于卿士,詢于衆庶,老成宿望,又非卿而誰?見今書筵日開,知思日長,嘉悅之中,期望尤甚,此時思卿之切,比之前日敦諭之時,不趐百倍。望卿厚加調攝,遄臻勿藥,趁天氣未甚寒,幡然登途,以副予日夕虛佇之心,鹿皮之辭,尤萬萬過矣。此不過同慶志喜之意,卿其安心領受。右副承旨金邁淳製進,傳于洪遠謨曰,此批答,遣地方官,傳諭于贊善宋穉圭。
金邁淳,以弘文館言啓曰,上番姑陞入直,事甚未安。副校理徐戴淳,旣有只推之命,卽爲牌招入直,何如?傳曰,允。
又以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
南履懋,以刑曹言啓曰,今此酒禁,何等至嚴,而南部龍洞寡居班家,潛自犯釀,狼藉入聞,出禁吏隷,入送婢差,欲爲搜捉之際。主家之婿洪膺周,不有官令,縛打婢差,使不得搜覓,若此不已,法禁難行,止奸無路。私門縛打,頑拒朝令,罪係罔赦,依律勘處次,發刑吏推捉,則膺周之父,恃其班名,隱匿其子,百般肆惡,終不就捕,揆以法綱,萬萬駭惋。其蔑法容隱之罪,自臣曹依律嚴勘,何如?傳曰,允。
上在慶熙宮。停常參·經筵。
藥房都提調鄭晩錫,提調趙寅永,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金胤根啓曰,明日常參·經筵,取稟。傳曰,停。
徐箕淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
權敦仁啓曰,右承旨南履懋,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
徐箕淳啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于徐箕淳曰,只推。
以右承旨南履懋牌不進罷職傳旨,傳于金胤根曰,只推。
以副校理徐戴淳牌不進罷職傳旨,傳于金胤根曰,只推
金胤根,以弘文館言啓曰,上番姑陞入直,事甚未安。副校理徐戴淳,旣有只推之命,卽爲牌招入直,何如?傳曰,允。
同知中樞府事尹致謙疏曰,伏以臣,猥膺專對之命,出疆之期,只隔月餘,顧戀天門,不任徊徨。仍伏念,臣之父母墳山,在於京畿長湍·仁川等地,自經潦水,塋域頹殘,宜卽乞暇,躬審補築,而瀆擾是懼,不敢言私,今將遠離,益不禁霜露之感,玆陳短章,仰瀆崇嚴。伏乞聖慈,特許來往之暇,俾伸至情焉,臣無任云云。答曰,省疏具悉。卿其往省焉。
壬辰閏九月初十日辰時,上御興政堂。藥房入診入侍時,都提調鄭晩錫,提調趙寅永,副提調權敦仁,檢校直閣李景在,假注書李魯確,記注官金聖默,別兼春秋洪鍾應以次進伏。醫官玄在德·李亨基·李顯養·卞文燮進伏楹外訖。上曰,史官分左右。晩錫進前奏曰,日氣比前稍解,寒暖交媾,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診乎?上,可之。在德等以次診候訖,退伏奏曰,脈候左右三部調均矣。晩錫曰,加味君子湯五貼,已爲進御,更爲議定,何如?上曰,唯。在德等曰,前貼中加減進御似好矣。進御加味君子湯停止,歸茸君子湯,自明日一貼式煎入事,榻前下敎。上曰,史官就座。仍命退,諸臣以次退出。
上在慶熙宮。停常參·經筵。
金胤根啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
權敦仁啓曰,左副承旨洪遠謨,右副承旨金邁淳,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
以左副承旨洪遠謨,右副承旨金邁淳牌不進罷職傳旨,傳于南履懋曰,只推,左副承旨許遞,前望單子入之。
承旨前望單子入之,趙斗淳落點。
南履懋啓曰,新除授同副承旨趙斗淳,卽爲牌招,何如?傳曰,允。
南履懋啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于南履懋曰,只推。
以副校理徐戴淳牌不進罷職傳旨,傳于金胤根曰,只推。
金胤根,以弘文館言啓曰,上番姑陞入直,事甚未安。副校理徐戴淳,旣有只推之命,卽爲牌招入直,何如?傳曰,允。
又以吏曹言啓曰,今此景慕宮望祭獻官預差,前參判李寅泰塡差,而時無職名,令該曹口傳付軍職,何如?傳曰,允。
兵曹口傳政事,護軍單李寅泰。
南履懋,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,卽見京畿年分狀請,則後錄諸條中支放還之姑停元穀,只捧耗條云者,揆以糴法,大關後弊。若民勢悶急,不可不闊狹,則竝與耗條而分數請停,容或無怪,而此豈可格外創謬,遽然登聞,若是之無難哉?該道道臣李羲準,姑先施以從重推考之典,原狀啓還下送,使之改修正上送,何如?傳曰,允。
又以訓鍊都監言啓曰,本局把摠李熙奎,身病甚重,勢難察任,改差,何如?傳曰,允。
又以御營廳言啓曰,本廳字內惠化門北邊第三城廊近處體城四間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
上在慶熙宮。停常參·經筵。
巳時,灑雪。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
權敦仁啓曰,左承旨徐箕淳,左副承旨金邁淳,今日不爲仕進,竝卽牌招,何如?傳曰,允。
又啓曰,藥房都提調·副提調,持湯劑來待矣。傳曰,封入。
傳于金胤根曰,藥房提調許遞,前望單子入之。
內醫提調前望單子入之,李止淵落點。
南履懋啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于南履懋曰,只推。
以左承旨徐箕淳,左副承旨金邁淳牌不進罷職傳旨,傳于金胤根曰,只推。
以副校理徐戴淳牌不進罷職傳旨,傳于金胤根曰,只推。
金胤根,以弘文館言啓曰,副應敎朴宗吉,校理柳致明,副校理閔英世在外,應敎·校理一員未差,上番姑陞入直,事甚未安。副校理徐戴淳,旣有只推之命,卽爲牌招入直,何如?傳曰,允。
以副校理徐載淳牌不進罷職傳旨,傳于金胤根曰,只推。
南履懋,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
趙斗淳,以漢城府言啓曰,班家潛釀,依律定配,自是事目,而前郡守韓用鎬家,潛釀行賣,被捉於臣府禁隷,係是朝官,令義禁府拿問處之,何如?傳曰,今番朝家禁飭何如,而名以朝官,無難故犯,其可曰國有紀綱,而小民亦何所懲畏乎?如許無嚴之類,決不可尋常處之,令該府拿處,嚴刑一次後,邊遠定配,可也。
南履懋,以義禁府言啓曰,前郡守韓用鎬,令該府拿處,嚴刑一次後邊遠定配事,承傳啓下矣。韓用鎬嚴刑一次,訊杖三十度後,平安道碧潼郡,邊遠定配,而以承傳內辭意,具罪目,依例發遣府羅將,押送配所,何如?傳曰,允。
又以訓鍊都監言啓曰,本局分授都城敦義門北邊第一城廊近處體城八間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
上在慶熙宮。停常參·經筵。
趙斗淳啓曰,明日常參·經筵,取稟。傳曰,停。
金胤根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
南履懋啓曰,左副承旨金邁淳,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,鄭知容落點。
金胤根啓曰,藥房提調,持湯劑來待矣。傳曰,封入。
金胤根啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于金胤根曰,只推。
趙斗淳,以弘文館言啓曰,副應敎朴宗吉,校理柳致明,副校理閔英世在外,應敎·校理一員未差,上番姑陞入直,事甚未安。副校理徐戴淳,旣有只推之命,卽爲牌招入直,何如?傳曰,允。
金胤根,以御營廳言啓曰,本廳字內肅靖門東邊第二城廊近處,第五城廊近處,體城改築處·女墻,竝畢築之意,敢啓。傳曰,知道。
上在慶熙宮。停常參·經筵。
自酉時至人定,灑雨下雨,測雨器水深二分。
自人定至夜三更,灑雨下雨,測雨器水深二分。
趙斗淳啓曰,明日常參·經筵,取稟。傳曰,停。
金胤根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
權敦仁啓曰,左承旨鄭知容,右承旨徐箕淳,左副承旨南履懋,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于趙斗淳曰,禮房承旨,馳詣宗廟·景慕宮,奉審摘奸以來。
傳于金胤根曰,吏曹參判許遞,與參議有闕之代,前望單子入之。
吏曹堂上前望單子入之,參判李光正,參議安光直落點。
趙斗淳啓曰,弘文提學徐有榘,旣入闕中,不爲肅謝,直爲出去,事甚未安。推考,何如?傳曰,允。
金胤根啓曰,卽者,副修撰徐有贊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于金胤根曰,只推。
金胤根啓曰,行都承旨權敦仁藥院進,左承旨鄭知容,右承旨徐箕淳,左副承旨南履懋傳旨未下,同副承旨趙斗淳內閣直,院中只有臣一人,伴直無人。行都承旨權敦仁,所當牌招,而拘於廳規,不得請牌,何以爲之?敢稟。傳曰,牌招,違牌承旨,竝一體牌招。
以左承旨鄭知容,右承旨徐箕淳,左副承旨南履懋牌不進罷職傳旨,傳于金胤根曰,只推。
以副校理徐戴淳牌不進罷職傳旨,傳于金胤根曰,只推。
金胤根啓曰,行都承旨權敦仁牌不進,左承旨鄭知容,右承旨徐箕淳,左副承旨南履懋再牌不進,同副承旨趙斗淳內閣直,院中只有臣一人,伴直無人。行都承旨權敦仁,所當更爲牌招,而拘於廳規,不得請牌,何以爲之?敢稟。傳曰,牌招,違牌承旨,亦爲牌招。
金胤根,以弘文館言啓曰,副應敎朴宗吉,校理柳致明,副校理閔英世在外,應敎·校理一員未差,副修撰徐有贊受由,上番闕直,事甚未安。副校理徐戴淳,旣有只推之命,與修撰黃,副修撰趙秉憲,一體牌招,以爲推移入直之地,何如?傳曰,允。
又以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
以左承旨鄭知容,右承旨徐箕淳,左副承旨南履懋再牌不進罷職傳旨,傳于金胤根曰,只推。
以副校理徐戴淳,修撰黃,副修撰趙秉憲牌不進罷職傳旨,傳于金胤根曰,只推。
金胤根以訓鍊都監言啓曰,本局千摠柳基常,身病甚重,勢難察任,改差,何如?傳曰,允。
吏曹啓目粘連,啓下是白有亦,因原州幼學鄭益和擊錚原情,臣曹覆啓內,其矣高祖故弼善鄭熙揆,宜施復官之典是白乎矣,自臣曹有難擅便,議于大臣處之事允下敎是白乎所。發遣郞官,收議于時·原任大臣,則議政府領議政南公轍以爲,鄭熙揆事,觀於擊錚人原情,則本事䵝䵢,而身故後追削之罪名未解爲辭。年久獄案,無以詳知,不敢質言,而當初事端,緣於仇人日曾之搆誣其孫,至以實狀,昭載日記爲證,其言似有可據。令承政院考出日記,果如原情辭緣而無差爽,則特許復官,恐合疏鬱之政,伏惟上裁云。領中樞府事李相璜,判中樞府事鄭晩錫,俱以爲,病未獻議,大臣之議如此,上裁,何如?判付啓。依大臣議施行爲良如敎。
副修撰徐有贊疏曰,伏以臣之老父,素抱貞疾,每當秋冬之交,如期而發,沈淹床席,專事刀圭,情理實難暫時離側,而番次苟難,黽勉持被,憂慮度日。卽接家信,則夜又添感,寒熱交攻,食飮專却,氣息凜綴,促臣歸視,臣自聞此報,方寸煎熬,忙陳短章,徑出禁扃。伏乞聖慈,亟遞臣所帶之職,以便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在慶熙宮。停常參·經筵。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
徐箕淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙斗淳啓曰,玉堂備員間,視事頉稟之意,敢啓。傳曰,知道。
金胤根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐箕淳啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
權敦仁啓曰,左副承旨南履懋,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
金胤根啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于金胤根曰,只推。
以左副承旨南履懋牌不進罷職傳旨,傳于鄭知容曰,只推。
鄭知容,以弘文館言啓曰,副應敎朴宗吉,校理柳致明,副校理閔英世在外,應敎·校理一員未差,副修撰徐有贊受由,上番闕直,事甚未安。副校理徐戴淳,修撰黃,副修撰趙秉憲,旣有只推之命,竝卽牌招,以爲推移入直之地,何如?傳曰,允。
又以奎章言啓曰,景慕宮望廟樓,今望奉審,無頉之意,敢啓。傳曰,知道。
徐箕淳,以兵曹言啓曰,今閏九月十五日,立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火。奎章閣·議政府·承政院·漢城府,一體頒火之意,敢啓。答曰,知道。
同敦寧鄭祖榮疏曰,伏以臣於九月二十五日政,除拜同知敦寧府事,矣臣本無敦寧,揆以格例,在所當遞,敢陳短章,仰瀆宸嚴。伏乞聖明,亟賜遞改,以便公私,不勝幸甚,臣無任云云。答曰,省疏具悉。疏辭,下該曹稟處。
上在慶熙宮。停常參·經筵。
徐箕淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨南履懋,右副承旨金胤根,今日不爲仕進,竝卽牌招,何如?傳曰,允。
權敦仁啓曰,藥房副提調,持湯劑來待矣。傳曰,封入。
徐箕淳啓曰,禁衛大將申絅,御營大將李惟秀,以東·南關王廟修改事,明日出去矣。申絅兼帶左邊捕盜大將命召及大將牌·傳今牌,李惟秀兼帶右邊捕盜大將命召及大將牌·傳今牌,何以爲之?敢稟。傳曰,竝仍佩往來。
又啓曰,因吏曹回啓,大臣收議鄭熙揆復官事,令政院考出日記事,命下矣。取考日記,則果與鄭益和原情內辭意,無所差爽,故日記謄書以入之意,敢啓。傳曰,知道。依大臣議施行。
又啓曰,行都承旨權敦仁藥院進,左承旨鄭知容受由在外,左副承旨南履懋,右副承旨金胤根牌不進,同副承旨趙斗淳內閣進,臣獨在院,伴直無人。同副承旨趙斗淳,卽爲牌招,何如?傳曰,允。
以左副承旨南履懋,右副承旨金胤根牌不進罷職傳旨,傳于徐箕淳曰,只推。
徐箕淳啓曰,行都承旨權敦仁藥院進,左承旨鄭知容受由在外,左副承旨南履懋,右副承旨金胤根不爲仕進,同副承旨趙斗淳牌不進,臣獨在院,伴直無人。右副承旨金胤根,卽爲牌招,何如?傳曰,允。
以同副承旨趙斗淳牌不進罷職傳旨,傳于徐箕淳曰,只推。
徐箕淳啓曰,行都承旨權敦仁藥院進,左承旨鄭知容受由在外,左副承旨南履懋不爲仕進,右副承旨金胤根牌不進,臣獨在院,伴直無人。同副承旨趙斗淳,旣有只推之命,更爲牌招,何如?傳曰,允。
以右副承旨金胤根再牌不進罷職傳旨,傳于徐箕淳曰,只推。
徐箕淳啓曰,行都承旨權敦仁藥院進,左承旨鄭知容受由在外,左副承旨南履懋不爲仕進,同副承旨趙斗淳再牌不進,臣獨在院,伴直無人。右副承旨金胤根,旣有只推之命,更爲牌招,何如?傳曰,允。如有違牌,勿爲呼望。
金胤根啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于金胤根曰,只推。
以同副承旨趙斗淳再牌不進罷職傳旨,傳于徐箕淳曰,只推。
以副校理徐戴淳,修撰黃,副修撰趙秉憲牌不進罷職傳旨,傳于徐箕淳曰,只推。
徐箕淳,以弘文館言啓曰,副應敎朴宗吉,校理柳致明,副校理閔英世在外,應敎·校理一員未差,副修撰徐有贊受由,上番闕直,事甚未安。副校理徐戴淳,修撰黃,副修撰趙秉憲,旣有只推之命,竝卽牌招,以爲推移入直之地,何如?傳曰,允。
以副校理徐戴淳,修撰黃,副修撰趙秉憲牌不進罷職傳旨,傳于徐箕淳曰,只推。
徐箕淳,以戶曹言啓曰,臣有榘,與正郞臣李衡在,進詣昌德宮·昌慶宮,差備內啓下手本中有頉處及內各司有頉處,眼同看審,則雖有間間修補處,而凍節在卽,土功爲難,待明春始役之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以兵曹言啓曰,來十月初六日,大駕詣宗廟齋宿,初七日,冬享大祭親行時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依四月例爲之。
又以備邊司言啓曰,卽見黃海監司金蘭淳狀啓,則以爲,尤甚諸邑,當於明春設賑,而道內各邑所在元賑·私賑·自備等穀,歲漸耗縮,實無分排賑資之路。則勢將移粟隣道,就關西小米一萬五千石,湖南正租二萬石,特爲移劃,以爲及時濟賑事,請令廟堂稟旨分付矣。該道當賑之狀,固已稔悉,而向於關西·兩南移運分定之時,未及議到於此道劃給者。蓋其畓農,雖判大無,田穀猶爲少康,亦可以自道內經紀故也。今此狀請,旣違所料,況又晩時,勢無以更劃於他道,當就先劃穀物中,量其緩急,計其多寡,稍加分數,排比而已。第以關西小米二千石,各穀中折米二千石,湖南租五千石劃送,而西穀指日當發。若過海西之境,則繼運初非可論,還泊尤極難便,事係時急,不可不先爲區處,以此星火知委於兩道道臣。先從西運者,依此數截流,俾無玩愒不及之弊,湖南租則待開春,自本道定差員受去,而以此穀數,較諸所請,太不相稱。更以道內某樣穀折米限五千石,補用庫錢三萬兩添給,空名帖四百張,亦爲成送,以爲從便議賑之地,何如?傳曰,允。
金胤根,以刑曹言啓曰,宣禧宮奴子鍾甲,符同沈奴,和應潛釀之罪,依律嚴勘事,命下矣。謹按律文,則大明律課程條有曰,凡犯私鹽者,杖一百徒三年,鍾甲依此律,決杖一百後,江原道蔚珍縣,徒三年定配所,卽爲押送之意,敢啓。傳曰,知道。
吏曹啓目粘連,啓下是白有亦,觀此同知敦寧府事鄭祖榮上疏,則以爲,臣本無敦寧,揆以格例,在所當遞。伏乞聖明,亟賜遞改亦爲白有臥乎所,無敦寧則似當許遞是白乎矣,宰臣所帶遞仍當否,臣曹不敢擅便,上裁,何如?判付啓。依回啓施行爲良如敎。
上在慶熙宮。停常參·經筵。
金胤根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐箕淳啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,藥房提調,持湯劑來待矣。傳曰,封入。
趙斗淳啓曰,卽者,修撰任百經,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎·校理一員未差,副應敎朴宗吉,校理柳致明,副校理閔英世在外,修撰任百經陳疏徑出,玉堂上下番俱空,事甚未安。副校理徐戴淳,修撰黃,副修撰徐有贊·趙秉憲,竝卽牌招,推移入直,何如?傳曰,竝許遞,政官牌招開政。
南履懋啓曰,吏曹判書李止淵,參判李光正,參議安光直牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
傳于金胤根曰,吏曹參判·參議疏批已下,卽爲牌招。
南履懋啓曰,玉堂上下番俱空,事甚未安。今日政新除授玉堂,竝待下批牌招,以爲推移入直,何如?傳曰,允。
有政。吏批,判書李止淵進,參判李光正進,參議安光直進,左副承旨南履懋進。以尹錫永·金箕晩爲校理,鄭德和·林永洙爲副校理,朴升鉉·成遂默爲修撰,洪祐順·宋應龍爲副修撰,安光直爲兼輔德,趙寅永爲右參贊,朴岐壽爲同敦寧,尹致謙爲戶曹參判,洪赫爲兵曹參判,閔泰鏞爲戶曹參議,李光正爲同經筵,鄭祖榮爲同義禁,權敦仁爲同成均,徐有榘爲同春秋,申在獻爲奉常正,趙鼎休爲北部令,閔致鳳爲戶曹佐郞,朴承輝爲典籍,申命翼爲掌樂主簿。黃海監司金蘭淳,限麥秋仍任事承傳,故弼善鄭熙揆復官爵事承傳,故學生金始宏贈童敎,孝行卓異贈職事承傳。故通德洪大翼贈吏參例兼,故都正洪樗贈吏議,故進士洪麟祚贈僕正,以上副摠管洪赫三代,兼知春秋單徐有榘。
兵批,判書朴周壽病,參判未差,參議洪祐燮病,參知李鎭華入直進,右副承旨金胤根進。同知單金應信,僉知單韓仁謩·李鍾振·柳貞裕。大護軍朴綺壽,護軍朴岐壽·李志淵·鄭祖榮。副護軍金邁淳·洪遠謨·權·李橚·鄭周鉉·孫宗厚。副司直南達孫·朴宗吉·金大坤·崔仁簡·柳致明·徐戴淳·閔英世·權馦·李魯奎·黃浩民。副司果任百經·黃·徐有贊·趙秉憲·李源一·金基周·成遂默。
金胤根啓曰,行大司憲李光文,掌令吳夏哲·徐志輔,持平李應信·柳幼麟在外,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,正言李在鶴·金遇明牌不進罷職傳旨,傳于趙斗淳曰,只推。
金胤根,以刑曹言啓曰,酒禁時犯釀及買飮者,本無定律,每爲傍照,而犯釀旣有大小,買飮宜分主客,擬律之際,不可無折衷之道。條例雖已就議于廟堂,而若不經稟,則民不信令,故照律事目,磨鍊以入之意,敢啓。傳曰,知道。
又以禁衛營言啓曰,臣絅進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
吏曹參判李光正疏曰,伏以臣於日昨,伏奉恩點,以臣爲吏曹參判,畀之是官,將以貳選事也。殿下何擇乎臣,而是官及於臣身哉?臣驟若喜榮,繼以惶惑,徐自參倚循省,誠莫識其何謂。臣本綿材,無一可稱,門族單而志願最下,更歷少而望實尤卑,碌碌於當世,無能爲衆人之役,而通籍二十年間,凡外內居官,短拙畢露,有司常務,尙懼不克,此臣自知之本末也。重惟吏部之選,稱高諸曹,而小宰爲職,實亞其長,通治曹事,若其激揚焉參聞,注擬焉代斲,而進退黜陟之柄,或多由之。是故以是官而難其人,自昔伊然,上不可以匪其人濫授,下不可以匪其官冒受者,誠以濫授則名器淆,冒受則職事墮,大有關於治體得失故耳。宋臣歐陽脩曰,致遠之難,力不勝者,必速其覆,量才不可,能自知者,猶或爲明,臣嘗有味乎其言之也。臣故謂以官爲名,不可不量其當否,然後可無覆敗之咎,況以吏部名者,尤非臣愚劣可居也哉?噫,轉輾推遷,蹈盈不止,非臣之福也。且使臣以所不能之才,處必不堪之任,鑑裁銓綜,望其稱塞,則是猶强駑駘以鞭策,程力能於群駿之間者也。若只爲循資而不遺,承乏而苟充也,則其於朝廷擧錯,又何如也?貪榮包恥,虛辭飾讓,重以累則哲之明,臣所不敢爲也。召牌再臨,呼望路阻,玆敢隨詣朝房,略控微懇,干瀆崇嚴。伏願聖明,特軫天慈,亟回新命,改授賢能,使公器重而賤分安焉,臣無任云云。答曰,省疏具悉。卿其勿辭行公。
吏曹參議安光直疏曰,伏以臣於日昨,伏奉除旨,以臣爲吏曹參議者,臣聞命震懍,不知所以自措也。夫天官佐貳,其選甚重,委任之專,雖屬長席,可否之際,參聞末議,苟非地望俱優,才識兼備者,則莫宜居之。歷數前後,何嘗有如臣寒畯,重以儱侗憒劣,百無肖似,而冒玷是職者乎?臣本庸駑,拔跡草茅,區區始望,不出寸祿,而近年以來,偏蒙洪渥,曲加拂拭,周旋多在於邇密,除拜不離於淸要。世所稱華貫顯職,歷踐殆遍,每自循省,竦然若驚,竊自期杜門屛跡,以爲守分養拙之計矣。今此寵命,又出分外,未知樗散賤品,何以得此於聖明之朝也?噫,臣受恩隆厚,與天無極,苟可報答,虀粉是甘,夷險燥濕,何暇審擇,而惟是匪材之授,上累聖簡,不量之入,下速身災,左右思量,氷炭交中。欲黽勉出應,則物議在前,將冒犯違逋,則私心增惕,召牌屢臨,惶阨轉甚,與其徒事趨走,竟貽公私之狼狽,無寧早自陳暴,仰蘄日月之鑑諒,玆敢略入文字,冒溷聰聽,言出肝膈,毫非飾讓。伏乞聖慈,俯垂矜察,亟命鐫改臣新授職名,以重公器,以安私分,千萬幸甚,臣無任云云。省疏具悉。爾其勿辭察職。
修撰任百經疏曰,伏以臣,卽接家信,則臣母素患積聚之症,當此風日陡寒之候,挾感衝激,達夜添劇,食飮全却,氣息綿綴,委頓床玆,促臣歸視。臣自聞此報,方寸煎灼,玆敢忙陳短章,徑出禁扃。伏乞聖慈,亟遞臣所帶之職,以便救護,仍治臣擅離之罪,以昭法紀焉,臣無任云云。省疏具悉。爾職已許遞矣。
上在慶熙宮。停常參·經筵。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,右承旨徐箕淳,今日不爲仕進,卽爲牌招,何如?傳曰,允。
又啓曰,藥房都提調·副提調,持湯劑來待矣。傳曰,封入。
以副校理鄭德和·林永洙牌不進罷職傳旨,傳于趙斗淳曰,只推。
以校理金箕晩,副修撰洪佑順牌不進罷職傳旨,傳于趙斗淳曰,只推。
趙斗淳啓白,玉堂上下番俱空,事甚未安。校理金箕晩,副校理鄭德和·林永洙,副修撰洪佑順,旣有只推之命,竝卽牌招,推移入直,何如?傳曰,允。
持平李應信啓曰,臣言議風采,本不合於淸朝耳目之任,而持憲除旨,忽出於夢想之外,馹召恩命,迺降於蓬蓽之中。臣感激恩造,怵畏義分,旋卽登途,致身闕下,少伸叩謝之忱,而第臣於本府,已經掌憲之職,公格所存,不敢踰越,故前此引避,卽蒙許免。今臣處義,宜無異同,請命遞斥臣職。答曰,依啓。
金胤根啓曰,獻納趙萬協,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前獻納趙萬協禁推傳旨,傳于金胤根曰,分揀。
南履懋啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納鄭琦和,持平金初燮落點。
以右承旨徐箕淳牌不進罷職傳旨,傳于金胤根曰,只推。
以執義韓益相,司諫洪百儀,正言李在鶴·金遇明牌不進罷職傳旨,傳于金胤根曰,只推。
以副校理林永洙牌不進罷職傳旨,傳于趙斗淳曰,只推。
以校理金箕晩,修撰洪祐順再牌不進罷職傳旨,傳于趙斗淳曰,只推。
趙斗淳,以侍講院言啓曰,近日朝氣甚寒,世孫宮書筵時刻之差退,旣伏承口傳下敎矣。晝講正時,以午初三刻爲之之意,敢啓。傳曰,知道。
金胤根,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,卽見江原監司李憲瑋災實分等狀啓,則狼川等五邑,置之尤甚,原州等十三邑,置之之次,平海等八邑,置之稍實,仍以爲事目。災一百結外不足災八十九結四十一負七束,特許加劃,後錄諸條,竝請令廟堂稟旨分付矣。其一,原州·春川未捧各穀二千一百十七石零,以舊未捧,依前錄置還簿事也。其一,新還餉當捧中,尤甚邑三分一,之次邑四分一,以相當穀準折代捧,待明秋還作本色事也。其一,各宮房免稅,從實執稅事也。其一,尤甚邑勿定配所事也。其一,推奴徵債,限明秋防塞事也。三等分劑,旣有嶺東·嶺西之懸殊,道啓必爲參量,至於災結加請,實爲該道絶罕之例,蓋以田未及量,畓又最寡故也。然而加請未滿百結,竝與分等依施,原春舊未捧,卽又昨年仍停者,姑依昨年施行,還餉代捧,雖係難愼,亦多已例,而今此所請,稍涉過當。尤甚邑四分一,之次邑五分一,使之準折代捧,各項有土免稅之從實收稅,與尤甚邑勿定配所,推徵防塞等事,一依狀請許施,何如?傳曰,允。
上在慶熙宮。停常參·經筵。
金胤根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
南履懋啓曰,藥房提調,持湯劑來待矣。傳曰,封入。
金胤根啓曰,兵曹參判洪赫,同義禁鄭祖榮,除拜後過三日,不爲出肅,竝依定式推考警責,仍卽牌招察任,何如?傳曰,允。
南履懋,以侍講院言啓曰,弼善鄭琦和入直矣,移拜獻納,纔已出去矣,上番闕直,事甚未安。兼弼善金景善受由,輔德林翰鎭,兼輔德安光直,文學尹滋畊,兼文學洪鍾應,推移入直,何如?傳曰,允。
金胤根啓曰,卽伏見侍講院牌招草記允下者,則兼弼善金景善,以受由縣頉矣。掃墳呈辭,未下直前,不爲一體請牌者,有違格例,極涉未安。臣之矇然捧入,不勝惶恐,而當該入直春坊,推考,何如?傳曰,允。
又啓曰,持平柳幼麟,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前持平柳幼麟禁推傳旨,傳于金胤根曰,分揀。
金胤根啓曰,訓鍊大將趙萬永,省掃事已承筵敎,而京畿永平,江原道原州等地,今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓將,禁將兼察事,命下矣。兼察訓鍊大將申絅,卽爲牌招,聽傳敎,何如?傳曰,允。
又啓曰,行大司憲李光文,掌令吳夏哲·徐志輔,持平金初燮在外,一員未差,執義韓益相牌不進,監察茶時之意,敢啓。傳曰,知道。
以執義韓益相,司諫洪百儀,獻納鄭琦和,正言李在鶴·金遇明牌不進罷職傳旨,傳于金胤根曰,只推。
以兼文學洪鍾應牌不進罷職傳旨,傳于南履懋曰,推考傳旨捧入。
南履懋啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,崔龍羽落點。
南履懋,以弘文館言啓曰,下番闕直,事甚未安。校理金箕晩,副校理林永洙,副修撰洪祐順,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
金胤根,以禁衛營言啓曰,本營字內崇禮門東邊西邊,昭義門北邊頹城,改築三處女墻,今已畢築之意,敢啓。傳曰,知道。
又以御營廳言啓曰,本廳字內惠化門北邊第三城廊近處體城改築處女墻,畢築之意,敢啓。傳曰,知道。
上在慶熙宮。停常參·經筵。
夜自四更至二十一日開東,灑雨下雨,測雨器水深五分。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐箕淳啓曰,備邊司郞廳來言,今日,賓廳日次,而大臣有身病,不得來會云矣,敢啓。傳曰,知道。
權敦仁啓曰,同副承旨趙斗淳,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
金胤根啓曰,行大司憲李光文,執義韓益相牌不進,掌令吳夏哲·徐志輔,持平金初燮·崔龍羽在外,監察茶時之意,敢啓。傳曰,知道。
以執義韓益相,司諫洪百儀,獻納鄭陳和,正言李在鶴·金遇明牌不進罷職傳旨,傳于金胤根曰,只推。
以同副承旨趙斗淳牌不進罷職傳旨,傳于權敦仁曰,只推。
以校理金箕晩,副校理林永洙,副修撰洪祐順牌不進罷職傳旨,傳于權敦仁曰,只推。
權敦仁,以弘文館言啓曰,下番闕直,事甚未安。校理金箕晩,副校理林永洙,副修撰洪祐順,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授校理尹錫永,時在京畿楊州地,修撰朴升鉉,時在公忠道忠州地,成遂默時在丹陽地,副修撰宋應龍,時在京畿利川地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理金景善,修撰金遇明·鄭煥義,副修撰洪鍾應落點。
權敦仁,以內醫院都提調·提調意啓曰,駞駱粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以禮曹言啓曰,朔望若値別祭,則只行別祭事,禮文載錄矣。來十一月初一日,行宗廟·景慕宮朔祭,與冬至祭相値,依禮文只行冬至祭事,知委,何如?傳曰,允。
徐箕淳,以兵曹言啓曰,本曹正郞洪鍾應,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,僉知中樞府事李誾彬,病在鄕廬,上來無期,宣傳官趙元錫,時帶別軍職,職務相妨,昌德宮衛將全應信,昌慶宮衛將嚴性簡,文臣兼宣傳官金東健·權溭,俱以病難供職,呈狀乞遞。訓鍊院主簿朴義鎭,呈辭在外,過限未上來,竝改差,何如?傳曰,允。
金胤根,以刑曹言啓曰,內需司別提盧舜哲,締結雜類,倡率娼妓,出往寺刹,無難犯屠,已是罔赦,而今此酒禁,是何等截嚴。則渠雖卑微,有異平民,不有朝令,狼藉會飮,以至被捉者,究厥所爲,萬萬痛惡。同犯之朴英秀等諸漢,竝自臣曹,依律勘罪,盧舜哲係是正職,移送義禁府處之,何如?傳曰,特敎申禁,何等截嚴,而渠輩身爲掖屬,與平民尤別,則無難冒犯,至於被捉之境者,萬萬駭痛,向來大臣,以抑近習爲請,政指此等事也。盧舜哲·朴英秀兩人,令秋曹各別嚴刑二次後,遠惡島充軍,以懲無嚴之習。
又以刑曹言啓曰,以冒禁會飮之盧舜哲,係是正職,移送義禁府處之,同犯朴英秀等,自臣曹依律勘處事,傳曰,特敎申飭,何等截嚴,而渠輩身爲掖屬,與平民尤異,則無難冒犯,至於被捉之境者,萬萬駭痛,向來大臣,以抑近習爲請,政指此等事也。盧舜哲·朴英秀兩人,令秋曹各別嚴刑二次後,遠惡島充軍,以懲無嚴之習事,命下矣。盧舜哲·朴英秀,爲先各嚴刑一次,舜哲全羅道羅州牧智島,英秀康津縣古今島,竝絶島充軍定配所,待拷訊限滿,加刑一次後,卽爲押送之意,敢啓。傳曰,知道。
壬辰閏九月二十日辰時,上御興政堂。藥房入診入侍時,都提調鄭晩錫,提調李止淵,副提調權敦仁,檢校直閣李景在,假注書李魯確,記注官李東韻·卓雲翰以次進伏。醫官玄在德·李亨基·金漢祚·卞文燮進伏楹外訖。晩錫等進前奏曰,近日日氣漸寒,朝候益寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診乎?上曰,唯。在德等以次診候訖,退伏奏曰,脈候左右三部調均矣。止淵曰,湯劑何以爲之乎?在德等曰,前貼中加鹿茸五分·當歸三分,進御似好矣。晩錫曰,歸茸君子湯十貼,已爲進御,果爲順下乎?上曰,然。晩錫曰,湯劑進御後,諸節比前,何如?上曰,一樣矣。歸茸君子湯前方中,鹿茸加五分,當歸三分,自明日煎入事,榻前下敎。上曰,大臣就座。仍命退,諸臣以次退出。
上在慶熙宮。停常參·經筵。
自開東至人定,灑雨下雨,測雨器水深一寸。
徐箕淳啓曰,來二十五日,朝參日次矣,敢稟。傳曰,停。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,左副承旨南履懋,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
趙斗淳啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李淵龜落點。
金胤根啓曰,行大司憲李光文,執義韓益相牌不進,掌令吳夏哲·徐志輔,持平金初燮·崔龍羽在外,監察茶時之意,敢啓。傳曰,知道。
以執義韓益相,司諫洪百儀,獻納鄭陳和,正言李在鶴牌不進罷職傳旨,傳于金胤根曰,只推。
以校理金箕晩,副校理林永洙,副修撰洪祐順牌不進罷職傳旨,傳于趙斗淳曰,只推。
以江原監司李憲瑋狀啓,三陟府民家失火事,傳于南履懋曰,當此寒節,許多民戶之一時燒燼,極爲矜惻,元恤典外,別加顧助,結構奠接之方,另加申飭,俾無呼寒失所之歎事,廟堂措辭分付。
趙斗淳,以弘文館言啓曰,下番闕直,事甚未安。校理金箕晩,副校理林永洙,副修撰洪祐順,旣有只推之命,與新除授校理金景善,修撰金遇明,副修撰洪鍾應,一體牌招,以爲推移入直之地,何如?傳曰,允。
金胤根,以刑曹言啓曰,盧舜哲·朴英秀冒法會飮之罪,已伏承絶島充軍之處分,而同犯諸漢,自臣曹依律勘罪之意,前已草記蒙允矣。更加査實,則司謁趙應星,與掖隸金億仁·金昌鉉·康俊明·李命楫·金在善等,偕往寺刹,其所犯科,與盧·朴兩漢,少無同異。到今現發之後,合有重繩,司謁趙應星,掖隷金億仁等,出付臣曹,以爲照法嚴勘之地,何如?傳曰,趙應星段,與盧·朴兩漢,所犯一也。依兩漢已施之律,嚴刑二次,絶島充軍,而至若掖隷五名段,視此合有差等之別,嚴刑遠配,可也。
傳于金胤根曰,前後申飭,何等截嚴,而身爲司鑰,不能操束,有此冒犯之擧,萬萬痛惡,該番司鑰,令攸司科治。
徐箕淳,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以備邊司言啓曰,貿遷有無,古今之通義,故外道遏糴,如有入聞,則筵稟禁飭,非止一再矣。今聞畿內商舶,俱下於嶺·湖,而因兩道防遏,不得貿穀,氷泊不遠,尙此逗遛云。此雖出於各該守令爲民羡餘之計,而道臣之從而任置者,其果不知有自前朝飭而然乎?顧今畿輔與都下民食,專靠於商穀之漸聚,苟或不能貿遷,遽當窮節,則歲前後巿直之翔高,民情之遑汲,勢所必然,誠甚憂悶。此無異於共濟相資之道,而以若稍康之處,如是越視,豈不失之太隘乎?爲先以此意,星火行會於嶺·湖兩南道臣,使卽知委於列邑,俾無敢更爲防穀,而關西亦聞有此弊,一體嚴飭,使之無滯發送,何如?傳曰,允。
又以備邊司言啓曰,卽見咸鏡監司朴宗薰分等狀啓,則安邊等十三邑,置之稍實,鏡城等六邑,置之之次,富寧等六邑,置之尤甚,後錄諸條,竝請令廟堂稟旨分付矣。其一,尤甚之次邑舊還,壬申以後各年停退未捧,姑爲仍停事也。其一,元還餉交濟久置外,尤甚邑三分一,之次邑四分一,以相當穀準折代捧,待明秋還作本色事也。其一,甲山壬午排捧條,茂山癸未停退條,前以指證無處,逐年磨勘者,依前停捧事也。其一,明川以南,進捧吏停止事也。其一,尤甚邑,限明秋勿定配所事也。其一,推奴徵債,限明秋防塞事也。三等分劑依施,尤甚之次邑舊還請停,雖曰新舊竝督,民勢爲難,而糴政旣係所重,今年又爲稍康,則有不可一例許停,仍作歲課。姑就最近戊子己丑停退未捧條,依昨年例,限三分一使之收捧,其餘則仍停。還餉準代捧之,尤甚邑三分一,之次邑四分一,及甲·茂兩邑排捧條停捧。明川以南,進俸吏停止事也。竝以狀請施行,尤甚邑之勿定配所,推徵防塞,一體許施,何如?傳曰,允。
上在慶熙宮。停常參·經筵。
徐箕淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨金胤根,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于金胤根曰,前右議政沈象奎蕩滌,敍付判中樞。
趙斗淳啓曰,前右議政沈象奎敍付判中樞事,命下矣。政官牌招開政下批,何如?傳曰,允。
徐箕淳,以兵批言啓曰,前右議政沈象奎敍付判中樞事,命下矣。當爲置處,而判中樞二窠,他大臣及輔國判書,今方見帶矣。輔國判中樞李羲甲,知中樞有闕代降付,其代下批之意,敢啓。傳曰,知道。
有政。吏批,判書李止淵進,參判李光正,參議安光直竝牌招不進,左副承旨南履懋進。以李肯愚爲弼善,李正耆爲敦寧都正,鄭基善爲右副賓客,朴周壽爲知義禁,李鼎在爲司僕正,金樂壽爲右通禮,黃浩民爲司成,朴宗休爲兵曹正郞,魏煥喆爲活人別提,書題單崔命成。
兵批,判書朴周壽進,參判洪赫入直,參議洪祐燮病,參知李鎭華病,右副承旨金胤根進。以柳鼎養爲同知,李瀅夏·李希祖爲副摠管,尹行熙爲僉知,梁宣洙爲宣傳官,鄭周鉉爲五衛將,姜昌齡爲昌德將,朴榮遠爲昌慶將,申泰羲爲都摠經歷,吳顯佑爲訓鍊判官,鄭鳳賢爲訓鍊主簿,李公翼爲文兼,金壽喜爲守門將,趙存德爲部將。判中樞府事單沈象奎,知事單李羲甲,同知單洪槏,僉知單李鍾穆·張興燮·金啓麟。副護軍李誾彬,副司直尹錫永·李應信·柳幼麟·趙萬協,副司果朴升鉉·成遂默·宋應龍以上竝單付。
以吏曹參議安光直牌不進罷職傳旨,傳于南履懋曰,只推。
金胤根啓曰,行大司憲李光文,執義韓益相牌不進,掌令吳夏哲·徐志輔,持平金初燮·崔龍羽在外,監察茶時之意,敢啓。傳曰,知道。
以執義韓益相,司諫洪百儀,獻納鄭琦和,正言李在鶴牌不進罷職傳旨,傳于金胤根曰,只推。
以校理金箕晩·金景善,副校理林永洙,修撰金遇明,副修撰洪祐順·洪鍾應牌不進罷職傳旨,傳于南履懋曰,只推。
南履懋,以弘文館言啓曰,下番闕直,事甚未安。校理金景善·金箕晩,副校理林永洙,修撰金遇明,副修撰洪祐順·洪鍾應,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接永禧殿官員所報,則昨日雨後,正殿西邊內墻一間許,頹圮云矣。正殿至近之地,有此墻垣頹圮之患,萬萬驚悚,當有慰安之節,慰安祭不卜日,今二十四日設行,而改築之役,擇日擧行,何如?傳曰,允。
金胤根,以備邊司言啓曰,北道先運襦衣作木三十八同零,去核木花二千一百五十八斤零,照數捧上。尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤量從中閪失之弊事,別爲措辭關飭之意,敢啓。傳曰,知道。
又以刑曹言啓曰,以司謁趙應星,掖隷金傹仁等照法嚴勘草記,傳曰,趙應星與盧·朴兩漢,所犯一也。依兩漢已施之律,嚴刑二次,絶島充軍,而至若掖隷五名段,視此合有差等之別,嚴刑遠配可也事,命下矣。趙應星·金億仁·金昌鉉·金在善·康俊明·李命楫等,各嚴刑一次後,應星全羅道興陽縣鹿島絶島充軍定配所,待拷訊限滿,加刑一次押送。億仁咸鏡道吉州牧,昌鉉平安道孟山縣,在善寧遠郡,俊明慶尙道丹城縣,命楫全羅道光陽縣,竝遠地定配所,卽爲押送之意,敢啓。傳曰,知道。
上在慶熙宮。停常參·經筵。
權敦仁啓曰,明日常參·經筵,取稟。傳曰,停。
趙斗淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,右承旨徐箕淳,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
傳于南履懋曰,傳香承旨,馳詣永禧殿,奉審摘奸以來。
傳于權敦仁曰,左承旨·右承旨·左副承旨·右副承旨,竝許遞,前望單子入之。
承旨前望單子入之,嚴燾·趙容和·韓鎭㦿·兪星煥落點。
權敦仁啓曰,新除授左承旨嚴燾,右承旨趙容和,右副承旨韓鎭㦿,同副承旨兪星煥,竝卽牌招,何如?傳曰,允。
兪星煥啓曰,行大同憲李光文,執義韓益相牌不進,掌令吳夏哲·徐志輔,持平金初燮·崔龍羽在外,監察茶時之意,敢啓。傳曰,知道。
以執義韓益相,司諫洪百儀,獻納鄭琦和,正言李在鶴牌不進罷職傳旨,傳于兪星煥曰,只推。
以右承旨徐箕淳牌不進罷職傳旨,傳于權敦仁曰,只推。
以校理金景善,副校理林永洙,修撰金遇明,副修撰洪鍾應牌不進罷職傳旨,傳于韓鎭㦿曰,只推。
以校理金箕晩,副修撰洪祐順牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,下番闕直,事甚未安。校理金箕晩·金景善,副校理林永洙,修撰金遇明,副修撰洪祐順·洪鍾應,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,修撰鄭煥義,時在慶尙道咸陽地,經筵入番事緊,請斯速乘馹上來事,下諭傳曰,依啓。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
以副校理林永洙,修撰金遇明牌不進罷職傳旨,傳于韓鎭㦿曰,只推。
以校理金箕晩,副修撰洪祐順再牌不進罷職傳旨,傳于韓鎭㦿曰,只推。
韓鎭㦿,以奎章閣言啓曰,原任待敎金英淳父原任提學金履喬卒哭日,依定式遣檢書官,勸肉以來之意,敢啓。傳曰,知道。
趙斗淳,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,卽見慶尙監司金陽淳分等狀啓,則靑松等十八邑,置之尤甚,比安等二十九邑,置之之次,慶州等二十四邑,置之稍實。後錄諸條,竝請令廟堂稟旨分付,而災結請劃,災民賙捄之方,追後登聞爲辭矣。其一,面里分等,從其被災多寡,錄置營邑,俾無相混之弊事也。其一,綿田給災,係是特恩,恭俟裁處事也。其一,今番畿輔移運米租二萬二千五百石,無論峽沿邑,平均分排裝發事也。其一,新還當捧中豆太,稍實邑五分一,之次邑四分一,尤甚邑三分一,以正租準折代捧,待明秋還作本色事也。其一,新還,尤甚邑尤甚面里四分一,之次面里·之次邑尤甚面里五分一,停退事也。其一,山城餉穀當捧中,折半仍留常平倉事也。其一,尤甚邑勿定配所,推奴徵債,限明秋防塞事也。三等分劑與面里分等之,只爲錄置營邑,竝依施,綿田給災,旣非恒例,又難預論,姑俟加請災登聞時,酌量稟處,移運穀之從便均排。此在道臣措處之如何,有不必仰煩處分,還穀代捧事,參以今年事情,不可無闊狹之政,而竝擧稍實,極涉過當。依關已施之例,尤甚邑三分一,之次邑四分一,使之準折許代,至於新還停退,非但其例絶罕,反或有害無益。而況今本道,雖有若而邑被災,足爲全一道稍康,則此時此請,決難議到,置之。城餉平留與推徵防塞,尤甚邑勿定配所事,依狀請一體許施,何如?傳曰,允。
上在慶熙宮。停常參·經筵。
趙斗淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓鎭㦿啓曰,玉堂備員間,視事頉稟之意,敢啓。傳曰,知道。
嚴燾啓曰,藥房提調,持湯劑來待矣。傳曰,封入。
趙容和啓曰,三品官之無得過三日循例請牌,曾有定式矣。敦寧都正李正耆,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于趙容和曰,召對爲之。
韓鎭㦿,以弘文館言啓曰,應敎·副應敎未差,校理金景善,修撰鄭煥義在外,副修撰洪鍾應別兼春秋進,下番關直,事甚未安。校理金箕晩,副校理林永洙,修撰金遇明,副修撰洪祐順,旣有只推之命,竝卽牌招,以爲推移入直之地,何如?傳曰,允。
韓鎭㦿啓曰,明日常參·經筵,取稟。傳曰,停。
兪星煥啓曰,掌令吳夏哲,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前掌令吳夏哲禁推傳旨,傳于兪星煥曰,分揀。
兪星煥啓曰,行大司憲李光文,執義韓益相牌不進,掌令徐志輔,持平金初燮·崔龍羽在外,掌令一員未差,監察茶時之意,敢啓。傳曰,知道。
以執義韓益相,司諫洪百儀,獻納鄭琦和,正言李在鶴牌不進罷職傳旨,傳于兪星煥曰,只推。
趙容和啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,徐道裕落點。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙斗淳,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,卽見平安監司沈能岳分等狀啓,則稍實名色,不爲擧論,平壤等三十五邑,置之之次,江西等七邑,置之尤甚,後錄諸條,竝請令廟堂稟旨分付,而事目比摠災實數爻,待各邑收租簿書追後登聞爲辭矣。其一,各邑鎭帳外火田,限四分一權減,各鎭屬給代不足條,以各鎭間年儲留及營別置穀,從便區劃事也。其一,陳田火田之還加起,從實執卜事也。其一,各宮房各衙門及奎章閣所屬屯土,竝從實執稅事也。其一,各樣還穀,尤甚邑尤甚面里限三分一,尤甚邑之次面里·之次邑尤甚面里,限四分一,以相當穀準折代捧,待明秋還作本色事也。其一,京司各衙門穀耗條,年例應作,爲四萬五百三石零,而今因籌司行會,戶惠廳應作折米一萬二百八十九石零劃出,以本色收捧,以爲畿輔賑資矣。耗作外元還代錢,雖係法外,今年還分中年例添餉作穀條九千石零,備局句管單蔘價作穀條一千二百石,戶曹句管癸酉作穀條三百三十二石零,俱是代錢分給者,則如今之年,錢俵穀捧,在所軫念,今春錢分條折米一萬五百二十二石零,特許以詳定例代錢捧納,而只令分排於畿運各邑還戶及被災邑面里事也。其一,平壤·黃龍·慈母三山城所屬邑餉穀,姑令限折半捧留邑倉,待明秋還納本城事也。其一,楚山査逋排年未捧穀中丙戌條二千四石零,使之收捧,其餘丁亥條三千二百一石零,戊子條三千二百一石零,則待明秋準捧事也。其一,尤甚邑勿定配所事也。其一,推奴徵債防塞事也。全一道大歉大豐之歲,或無稍實尤甚等名色,而至於今年,本道穡事,淸南間或被災,淸北優爲少康,則稍實之全不擧論,誠欠妥當,該道臣從重推考。各邑鎭火田之四分一權減,各鎭屬給代之儲留穀區劃,陳火田之隨起執卜,各屯土之從實執稅,與城餉穀之平留,尤甚邑之勿配推徵防塞等事,竝許施。還餉代捧,卽沿近例,且有諸道已許者,似不必獨爲靳持,而今此狀辭,元無稍實之區別,便是全道之混擧,揆以糴法,實涉難愼,只以尤甚邑之尤甚面里限三分一,之次面里限四分一,許令代捧。錢分條之詳定例代錢事,尤係不恒有之式,有難議到,而今年畿運,洽爲三萬,麤分精納,受病必多,此固出於畿海事勢萬不獲已,而該道民情,亦不可不曲加存恤,特依狀請施行。楚山査逋排捧之只捧丙戌條云者,必有所參量,而大抵排捧,已是特典,則挨此漸退,何時可了?況江邊諸邑,不當以內地被災竝論者乎?就丙戌丁亥戊子三年未捧,合八千四百六石零內,限折半收捧,俾無每年玩愒之弊事,分付,何如?傳曰,允。
義禁府照目,祥原郡守南成老原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。
壬辰閏九月二十四日午時,上御祥暉堂。召對入侍時,參贊官趙容和,侍讀官鄭德和,檢校待敎李肯愚,假注書鄭鎏,記注官李東韻·卓雲翰,各持孟子第三卷,以次進伏訖。上命開卷讀之。德和讀自他日又求見,止事親也。上曰,文義陳之。德和曰,孟子因夷子之一點明處,以發其意,以悟其心,以此推之,民雖至愚,皆有秉彝之天,卽所謂一點子明處也。今夫閭巷凡民,睯不畏法者,卽其至愚而然也。徒以法令而治之,非所以開發而感悟也,惟當先之以敎化,皆使之興孝而興讓,則烝民秉彝之天,開發感悟,將爲堯·舜之民矣。何難乎令行而禁止乎?我殿下位兼君師,學懋光明,益須導率作成,開發感悟,使至愚之民,皆因其一點明處,有以明其明德,則豈不休哉?是故子曰,導之以德,齊之以禮,有恥且格,伏願殿下體念焉。上命掩卷,容和曰,玉堂多有未肅拜之人,今此召對,上下番不得備員,事甚苟艱,未肅拜玉堂,竝卽牌招,申飭行公,何如?上曰,依爲之。上命史官就座。仍命退,諸臣以次退出。
上在慶熙宮。停常參·經筵。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。
世子嬪宮,口傳問安。答曰,知悉。世孫宮,口傳問安。答曰,知道。
韓鎭㦿啓曰,明日常參·經筵,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,左副承旨趙斗淳,今日不爲仕進,卽爲牌招,何如?傳曰,允。
兪星煥啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
權敦仁啓曰,藥房三提調,持湯劑來待矣。傳曰,封入。
又啓曰,假注書鄭鎏,身病猝重,勢難察任,今姑改差,何如?傳曰,允。
兪星煥啓曰,行大司憲李光文,執義韓益相,掌令徐道裕牌不進,徐志輔,持平金初燮·崔龍羽在外,監察茶時之意,敢啓。傳曰,知道。
以執義韓益相,掌令徐道裕,司諫洪百儀,正言李在鶴牌不進罷職傳旨,傳于兪星煥曰,只推。
兪星煥啓曰,卽者獻納鄭琦和,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以左副承旨趙斗淳牌不進罷職傳旨,傳于兪星煥曰,只推。
韓鎭㦿,以禮曹言啓曰,圖畫署畫員李孝彬有頉代本署祿官窠,以差備待令畫員趙坪,陞付之意,敢啓。傳曰,知道。
兪星煥,以兵曹言啓曰,來十月十一月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
又以御營廳言啓曰,本廳千摠吳致賢,身病甚重,勢難察任,改差,何如?傳曰,允。
義禁府啓目,粘連向前南成老亦,配囚奪人綿穀,越境逃躱,及夫被着就囚,仍爲自縊是白乎所,道啓以死固至浪,無可怨尤,而該倅不善檢飭之失,在所難免爲辭是白乎乃,若論該倅之所失,則合施稽留不放之律,以此照律,何如?判付啓依允。
獻納鄭琦和疏曰,伏以臣本生父,居在京畿安城地,而年今七十,癃病轉痼,卽接家信,素患痰咳之症,添感苦劇,委頓床笫,要臣歸視。臣情當往護,義難虛縻,玆敢忙陳短章,徑出都門。伏乞聖慈,俯垂矜諒,特遞臣所帶之職,俾便歸視。仍治臣擅行之罪,以肅朝綱焉,臣無任云云。省疏具悉。爾其勿辭往護。
上在慶熙宮。停常參·經筵。
韓鎭㦿啓曰,明日常參,經筵,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,左副承旨趙斗淳,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
趙容和啓曰,漢城左尹李惟秀,以城隍發告祭獻官,今方受香出去矣。兼帶御營大將命召,右邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,御將,摠使兼察,捕將,他邊大將兼察。
又啓曰,御將摠使兼察,捕將他邊大將兼察事,命下矣。兼察御營大將柳相亮,兼察右邊捕盜大將申絅,竝卽牌招聽傳敎,何如?傳曰,允。
兪星煥啓曰,行大司憲李光文,執義韓益相,掌令徐道裕牌不進,徐志輔,持平金初燮,崔龍羽在外,監察茶時之意,敢啓。傳曰,知道。
以執義韓益相,司諫洪百儀,掌令徐道裕,正言李在鶴牌不進罷職傳旨,傳于兪星煥曰,只推。
義禁府照目,粘連祥原郡守南成老矣本府議啓內,配囚奪人綿穀,越境逃躱,及夫被捉就囚,仍爲自縊是白乎所,道啓以死固至浪,無可怨尤,而該倅不善檢飭之失,在所難免爲辭是白乎乃,若論該倅之所失,則合施稽留不放之律,以此照律,罪笞四十收贖,附過還職私罪,奉敎依允爲旀,功減一等爲良如敎。
上在慶熙宮。停常參·經筵。
韓鎭㦿啓曰,明日常參,經筵,取稟。傳曰,停。
趙斗淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓鎭㦿啓曰,來初一日輪對日次矣,敢稟。傳曰,當次人受點,後日次待令。
嚴燾啓曰,藥房提調,持湯劑來待矣。傳曰,封入。
傳于兪星煥曰,召對爲之。
趙斗淳,以都摠府言啓曰,今此宗廟冬享大祭親臨受誓戒時,侍衛·寶劍,當爲備員,而都摠管南延君球,副摠管金魯甲·李希祖在外,徐左輔有實病,無以備員,令政院稟旨變通。仍令該曹,以在京無故人口傳差出,待下批牌招,以爲備員進參之地,何如?傳曰,允。
趙斗淳啓曰,因都摠府草記,今此宗廟冬享大祭親臨受誓戒時,侍衛·寶劍,當爲備員,而都摠管南延君球,副摠管金魯甲·李希祖在外,徐左輔有實病,無以備員,令政院稟旨變通,仍令該曹口傳差出事,允下矣。合有變通之道,何以爲之?敢稟。傳曰,竝許遞。
兵曹口傳政事,以徐耕輔爲都摠管,李志淵·金熙華·李寅植爲副摠管。
掌令徐道裕啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府,設鞫嚴問,快正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上新除授持平金初燮,時在平安道定州地,持平崔龍羽,時在慶尙道善山地,司諫院正言李淵龜,時在京畿安城地,請竝斯速乘馹上來事,下諭。答府曰,申鼎朝等事,不允。申綱事,不允。睦台錫事,不允。尙度事,不允。下諭事,依啓。
以執義韓益相,司諫洪百儀,正言李在鶴牌不進罷職傳旨,傳于兪星煥曰,只推。
趙容和,以吏曹言啓曰,卽接通禮院牒報,則以爲,明日親臨受誓戒時,左右通禮,不可不備,而右通禮金樂壽,身病沈重,萬無起動進參之望,卽速變通,以爲及時擧行之地云。通禮院右通禮金樂壽改差,其代,口傳備擬以入之意,敢啓。傳曰,知道。
吏曹口傳政事,以權莢爲右通禮。
趙斗淳,以備邊司言啓曰,卽見京畿監司李羲準分等狀啓,則稍實名色,不爲擧論,高陽等十八邑鎭,置之尤甚,龍仁等十六邑,置之之次,後錄諸條,竝請令廟堂稟旨分付,而設賑幾邑,民穀多寡與執災等節,別具狀聞爲辭矣。畿農之歉,實爲大侵,不以稍實備例,只將二等分劑,亦有參量,依此施行。其一,新還餉,無論支放穀與元會穀,尤甚邑尤甚面里三分二,尤甚邑之次面里,之次邑尤甚面里折半,之次邑之次面里三分一停退事也。凡係荒年催糴,非但爲取耗而已,直以嗣歲勤農,專在於分還故也。春後賑資,雖有移轉,及今督捧,不容少緩,而第今民勢,貧富俱困,通一邑而或無掛鎌之望,擧全道而咸有塡壑之慮,此時準納,非所可論,而其所分數,或涉過當,尤甚邑尤甚面里折半,之次面里·之次邑尤甚面里三分一,之次面里四分一,特許竝耗停退,待明秋收捧,以爲紓力之地。其一,還餉當捧條,尤甚邑三分二,之次邑折半,以相當各穀代捧,待明秋還作本色事也。其一,各樣軍布,尤甚邑折半,之次邑三分一停退,待明秋收捧,辛巳以前各年舊布,無論尤甚之次邑,竝許仍停事也。相當穀之準折代捧,雖不必靳持,各軍布之分等請停,終有所難愼,而例有可據,惠當特施,與各年舊布仍停事,一體依施。其一,北漢平倉城餉,無論尤甚之次邑,依己甲已例,竝許捧留本邑,耗條代錢輸納事也。向因摠使所奏,竝與邑留條,自明年復舊上捧事稟定者,蓋緣北漢事勢之不得不然。且以己丑節目言之,如非萬不獲已,無得更請捧留,則歉歲民情,雖甚矜悶,全數捧留,果難議到,只許今年當納中,限折半捧留本邑,至於耗條,元係支放,使之本色收納。其一,旱田結大同米,依已例,尤甚邑則竝以小米代納事也。大同事體,不輕而重,代納之請,其例絶罕,而若以小米代納,實非惠局應用,事當一切防塞,以嚴惟正之法,當此無前之慘歉,合有曠絶之殊典,古例有無,未可較論,依往年長湍例,特令代錢上納,而此是朝家別加曲念,則斷非自道臣援此仰煩者,以此申飭,俾無敢違越。其一,大興·臨津·長山等餉穀,依已例全數捧留本邑,而亦依他還例,分數代捧,待明秋還作本色,耗條代錢輸送事。其一,禁·御兩營江都留餉米太,依已例以錢代捧,待明秋還作本色事也。其一,守·摠兩營壯抄牙兵軍官等身米,每斗四錢,依已例以錢收捧事也。其一,推奴徵債,限明秋防塞事也。諸條所請,旣多已例,竝爲許施,何如?傳曰,允。
又以備邊司言啓曰,卽見京畿監司李羲準所報,則以爲,本道慘被歉荒,漢南·漢北,無往非議賑之邑,就他道精實穀,限四萬石卽速區劃爲辭矣。今年畿農,殆有甚於己甲之凶荒,而從而道內穀簿,在在枵然,還餉收捧,數亦無幾,來頭接濟,其將何靠,此誠萬萬憂悶,而不可不另爲優劃,以救顚壑之急,關西小米一萬二千石,各穀中折米三千石,湖南皮牟一萬石,嶺南大米三千石,各穀中折米二千二百石劃給,空名帖八百張,亦爲成送,以爲經紀賙賑之地,而當此大無之歲,對揚懷保之道,專在於道臣邑宰,約已益下,誠心見孚之如何,以此意更加措辭關飭,期無一民捐瘠之患,何如?傳曰,允。
又以備邊司言啓曰,卽見水原留守徐俊輔災實狀啓,則稍實爲十四面,之次爲十三面,尤甚爲十二面,而仍以爲,地部劃下災一百結外新舊災合一千七百二結八負五束,特許準劃。今年還餉,尤甚面尤甚戶三分二,尤甚面之次戶,之次面尤甚戶折半,之次面之次戶,稍實面尤甚戶三分一停退。停退外當捧中,限三分一,以相當穀準折代捧,待明秋還作本色,身布之米邊當納者,折半以錢代捧,推奴徵債防塞事,竝請令廟堂稟旨分付,而最貧窮阽危之戶,精抄賑濟,從當別具狀聞爲辭矣。本府地旣廣斥,備經旱澇,較之恒年,未嘗非甚歉,參以畿甸,足可爲稍實,則面里分等,固有酌量,災結加請,終涉過多,而一自留營設置之後,朝家之慰撫軫念,與他迥異,蓋以漢之湯沐,周之保釐,別有所重故也。王稅攸關,雖難闊狹,民望甚切,合從優厚,事目外一千五百結,特爲加劃,使之均俵,新還停退,旣有他例,尤甚面尤甚戶折半,之次戶·之次面尤甚戶三分一,之次戶·稍實面尤甚戶四分一許停。身米之折半代錢,餉穀之分數折代,與推徵防塞,竝依狀請施行,何如?傳曰,允。
又以備邊司言啓曰,卽見水原留守徐俊輔狀啓,則以爲,府內最窮之戶,當於開春設賑,就某樣穀中大小米,限三千石特許移劃,空名帖限二百張,亦爲頒下,以爲濟賑之資,而今年災減旣多,稅入大縮,支放不足,他無變通。本營外帑庫封不動錢,量其所入,從便貿穀,如例放下事,竝請令廟堂稟旨,分付矣。賑資請劃,不宜靳持,而見今三道移運之穀,分排於畿輔·錦海諸處,尙有太半不足之患,更無可以措辦,而本府則旣有留庫錢穀,亦可取用,以府在賑穀米一千石,太三百石,外帑庫封不動錢二千兩許劃。更以嶺南大米五百石添劃,空名帖一百五十張,亦爲成送,使之經紀賑事。至於減稅給代,旣係米邊不足,不必以錢劃下,就留庫餉米中,從所入用下事,分付,何如?傳曰,允。
又以備邊司言啓曰,卽見廣州留守李錫奎災實狀啓,則上道七面,置之之次,中道九面·下道五面,置之尤甚,仍以爲,地部劃下災一百結外,不足災三百四十四結五十九負八束,特許加劃,新還餉尤甚面尤甚里三分一,尤甚面稍實里·之次面之次里四分一,之次面稍實里五分一,竝許停退。停退外當捧條,亦依停退分等,量宜代捧,待明秋還作本色,各年排捧條,依已例姑爲退年事,竝請令廟堂稟旨分付,而最尤甚貧窮戶賙賑,更當別具狀聞爲辭矣。本府農形,亦不免歉,雖非漢北之最甚,均爲畿內之大無,則以若災結加請,較諸帳付元摠,足可謂極精無濫,依此準施,新還停退與代捧,許以尤甚面尤甚里三分一,之次里之次面尤甚里四分一,之次里五分一,而各年排捧,亦令姑停,何如?傳曰,允。
又以備邊司言啓曰,卽見開城留守李鼎臣狀啓,則備陳本府及舊豐德農形慘歉之狀,後錄諸條,竝請令廟堂稟旨,分付矣。其一,本府城鎭餉三分一停退,其餘或以本色捧上,或以代穀,或以詳定例代捧,待明秋還作本色事也。其一,本府放料條米太,折半停退,折半或以本色捧上,或以詳定例代捧,待明秋還作本色事也。其一,禁·御兩營所管江都留餉米太,以詳定例代捧,耗條亦以代錢收送事也。其一,摠廳所管臨津餉穀,捧留本邑,而折半以相當穀分數代捧,折半以詳定例代捧,耗條亦以代錢輸送事也。其一,新還餉無論某衙門穀,折半停退,折半或以本色捧上,或以相當穀準折代捧,或以詳定例代捧,待明秋還作本色事也。其一,舊豐德及大·小二南面所納各衙門各軍門身軍布,限折半停退事也。其一,舊豐德辛巳停退軍布,特許仍停事也。今年畿農之歉,湍·坡爲甚,而本府壤地相接,災損無異,況舊豐德,濱海失稔,尤爲大無,則凡係紓民之方,固當靡不用極。諸條所請,多有他邑與各年已施之例,不可不參互闊狹,竝依狀請許施,何如?傳曰,允。
又以備邊司言啓曰,卽見開城留守李鼎臣所報,則以爲,本府及舊豐德穡事慘歉,不得不設賑,賑穀限二千石從他區劃爲辭矣。松營賑資之別劃,其例絶罕,而舊豐德面里,則當以別論,況今慘歉,尤合曲軫,特以本府常賑米七百石,關西小米二百石,嶺南各穀中折米三百石劃給,空名帖一百張,亦爲成送,以爲排比之地,何如?傳曰,允。
又以備邊司言啓曰,卽見江華留守洪命周所報,則以爲,本府穡事,已判大無,當爲設賑,賑資穀折米限八千石,從長區劃爲辭矣。島農雖曰判歉,營穀亦足議賑,則今此所報,太涉過當,而保障之地,與他迥殊,賙恤之請,尤宜曲副。以府在餉米一千石,還牟一千石,關西小米一千石,嶺南各穀中折米四百石劃給,空名帖二百張,亦爲成送,使之排用,何如?傳曰,允。
又以備邊司言啓曰,卽見黃海監司金蘭淳災實分等狀啓,則稍實名色,不爲擧論,延安等十一邑,置之尤甚,黃岡等十二邑,置之之次,仍以爲,事目災八百結外,不足畓災九千七十六結五負六束,綿田災三千一百十二結六十七負七束,特令準劃,後錄諸條,竝請令廟堂稟旨分付,而歲前救急,春後設賑,爛加商確,追後登聞爲辭矣。分等中稍實名色之不爲擧論,旣與畿啓無異,依此施行,而每於大登之年,尙有事目不足之患,況今甚歉之歲,豈無災結加劃之請乎?然而統論本道穡事,始旱雖先於他道,晩澇猶勝於畿甸,沿海畓農,固多被災,傍峽田穀,亦或食實,則今此所請,極涉過當,而其在寧失之義,又不當過加削減,酌量今年實狀,參互該道已例,特以畓災五千三百結,綿災一千七百結,合七千結,依壬申最高摠,使之均俵。其一,新還餉尤甚邑折半,之次邑三分一停退,待明秋收捧,而當捧中無論,尤甚之次邑,折半以相當穀代捧,待明年還作本色事也。新還停退,本自審愼,則藉曰全道之歉荒,難責準捧,若論一邑之面里,合有差等,尤甚邑尤甚面里三分一,之次面里·之次邑尤甚面里四分一,之次面里五分一,許令停退,待明秋收捧,當捧中折半代捧事依施。其一,各營各衙門保米太,無論尤甚之次邑,竝純錢代捧事也。此皆軍需公用,有難一切代錢,尤甚邑尤甚面里全數,之次面里折半,之次邑尤甚面里三分一,之次面里四分一,特許代錢,其餘以本色上納。其一,各軍門所納軍錢,尤甚邑限明秋全數停退,之次邑折半限麥秋,折半限明秋,特許停退事也。軍布旣請代錢,錢又全數請停者,事未前有,理難曲施。且京營事勢,尤不可不念,只以尤甚邑折半,限麥秋姑許停退,而向於漂頹戶狀聞時,有十邑被災中最無依畓錢停退之請,而未及稟覆矣。第其各邑,多入尤甚,不必別爲擧論,設有錯在之次未蒙一視者,有難一一區別,徒爲煩瑣之歸,前狀啓置之。其一,各宮房各司所納山郡火稅,令各該邑,減三分一,酌定徵給事也。差監濫捧,固當飭禁,而硬定裁減,其例絶無,遽許創規,必多爲弊,使之依前從實執卜。其一,各邑所在各營各衙門屯田穀,以其原定價備納,本穀則執留,以補賑資事也。此亦營料所資,官用所需,而屯土各有所司,與私田一般,則揆以事理,不可以減價勒留,且接各軍門論報,皆無已例云,置之。其一,金川所納大興城餉,捧留本邑事也。其一,海州等五邑辛未停退還餉,姑爲仍停事也。其一,延安·白川癸亥甲子停退軍錢米布,依前仍停事也。其一,白川等四邑所納均廳免稅米太,依已例以詳定價,執錢上納事也。其一,本營牙兵入防停止事也。其一,尤甚邑偏配罪人,移配他道,京外徒流,限明秋勿定配所事也。其一,推奴徵債,限明秋防塞事也。諸條所請,皆有已例,一體依施,何如?傳曰,允。
又以備邊司言啓曰,卽見公忠監司洪羲瑾災實分等狀啓,則公州等二十七邑,置之尤甚,忠州等二十三邑鎭,置之之次,丹陽等五邑,置之稍實,仍以爲,事目災二千結外不足災二萬八千八百三十四結二十三負五束,特許加劃,後錄諸條,竝請令廟堂稟旨分付,而議賑之方,追後登聞爲辭矣。分等依狀請施行,至於災結加請,數近三萬,殆與己甲,無甚相懸,己甲之所以爲大無,蓋由初不移種故也。今年本道,雖極備無,較之初不移種,煞有間焉。況內浦是生穀之地,而或有倉實,左峽非被災之所,而曾不議賑,則此非通一路慘歉,比之畿輔,足爲差勝,細加酌量,終涉過當,事目外,限二萬四千結加劃,使之均俵,而川浦之過三千,沙覆之過六千,尤涉濫錄,更令精核,從實釐改。其一,新還餉及各營各司所納身米布錢,樂工保米,守·摠兩營牙兵收米,尤甚邑尤甚戶全數,尤甚邑之次戶·之次邑尤甚戶三分二,之次邑之次戶·稍實邑尤甚戶折半,稍實邑之次戶三分一,限明秋停退事也。其一,各軍門各衙門各樣保米收米停退外餘數,尤甚之次邑,竝純錢代納事也。糴法至嚴,軍需甚重,此不當輕加闊狹,而若論海錦之勢,實同魯·衛之政,不可不一體施行,俾無厚薄不均之歎,還餉則尤甚邑尤甚面里三分一,之次面里·之次邑尤甚面里四分一,之次面里五分一許停,軍身米布錢,則只以尤甚邑,折半限麥秋退捧,各樣保米,則尤甚邑尤甚面里全數,之次面里折半,之次邑尤甚面里三分一,之次面里四分一代錢,竝依海西例爲之,其一,各年舊還餉及停退軍米布錢,無論三等邑,特許仍停,待明秋收捧,而淸風己丑反逋排捧條,今年當捧五百二十四石零,退限收捧,上黨己丑未捧條一千九百四十七石零,亦許停退,待明秋準捧事也。其一,還餉停退外當捧中,尤甚邑尤甚面里三分二,尤甚邑之次面里,之次邑尤甚面里折半,尤甚邑稍實面里,之次邑之次面里,稍實邑尤甚面里三分一,之次邑稍實面里,稍實邑之次面里四分一,以相當穀準折代捧,待明秋還作本色事也。新餉旣許分數停捧,反逋尤難趁限督徵,竝與舊還之仍停,當捧之折代,而依請許施。其一,結錢尤甚邑尤甚面里三分二,尤甚邑之次面里,之次邑尤甚面里折半,之次邑之次面里,稍實邑尤甚面里三分一,許令停退,待明秋捧納事也。結錢之爲所重,蓋與稅大同無異,則設有退捧之例,元係特施之典,有不可視若恒式,遽爾煩請,置之。其一,漁鹽船稅今年秋等·明年春等條,尤甚邑尤甚戶三分二,尤甚邑之次戶·之次邑尤甚戶折半,之次邑之次戶·稍實邑尤甚戶三分一,特許限明秋退限收捧事也。姑許所請,俾紓民力,而稍實邑則不可與尤甚之次,一例擧論,置之。其一,南·北漢義僧番錢,尤甚邑尤甚僧三分二,尤甚邑之次僧·之次邑尤甚僧折半,之次邑之次僧·稍實邑尤甚僧三分一停退,而其中定保處保軍入於抄戶中者,依他軍民例,分數停退事也。逐名分等,亦涉煩屑,尤甚邑三分一·之次邑四分一許停。其一,安興餉穀之散在各邑者,姑許仍留,待年豐次次輸納事也,其一,各年極劣米太,無論尤甚之次邑,今年當納條,限明秋仍停事也。其一,軍保歲抄及各鎭屬編伍軍歲末成冊,竝退限磨勘事也。其一,尤甚之次邑戰龜防兵船改造改槊當限者,待明秋退行事也。其一,洪州等十三邑鎭各司所納箭竹,量宜權減事也。其一,牙山貢津倉所屬邑大同,追後裝發事也。其一,三等邑限明秋勿定配所事也。其一,推奴徵債限明秋防塞事也。諸條所請,俱多已例,竝爲許施,而配所,只令尤甚邑勿定,箭竹,亦許限折半權減,何如?傳曰,允。
又以備邊司言啓曰,卽見公忠監司洪羲瑾所報,則備陳本道歉荒不可不議賑之狀,仍請他道穀折米,限一萬石區劃矣。本道雖曰慘歉,比之畿輔,不啻懸勝,而若其被災孔酷處,民情遑急之狀,又無異於內甸,故年分狀請中諸條蠲恤之方,已有所參酌許施,而道臣之報請賑需,亦必有十分斟量,而然在朝家如傷若保之政,豈可不一視存恤乎?第以嶺南大米三千五百石,各穀中折米二千石,湖南大米一千五百石,租二千五百石,本道某樣穀折米二千石劃給,空名帖四百張,亦爲成送,而嶺·湖元運,未免有不足之患,嶺南大米一千五百石,湖南大米一千五百石,更爲添運,移送本道事,分付各該道臣,何如?傳曰,允。
又以備邊司言啓曰,卽見東萊府使朴齊明狀啓,則枚擧訓別等手本,以爲因倭館修理五送使倭停止事,書契奉行倭替呈,前已退却,而今此館守倭,以爲書契出來,今至八朔,極爲悚悶。奉行代定,已有前例,俾卽呈納,懇縷不已,奉行倭之替呈,雖是謬規,前後許捧,亦多已例,則不可一向退却,請令廟堂,稟處矣。奉行倭替呈書契,旣多已例之可據,今不必遽責島主之直呈,姑爲許奉之意,分付,何如?傳曰,允。
敦寧都正李正耆疏曰,伏以臣於本月二十二日,伏奉除旨,以臣爲敦寧府都正者,繼以天牌有召,臣怵畏義分,祗肅恩命,而第臣於見職,本無敦寧,揆以格例,自在當遞,玆敢短章仰瀆。伏乞聖明,亟命選部,照例遞改,俾公格存而私分安焉,臣無任云云。省疏具悉。疏辭,下該曹稟處。
吏曹啓目,粘連觀此敦寧府都正李正耆上疏,則以爲,臣於見職,本無敦寧,揆以公格,自在當遞。伏乞聖明,亟命選部,照例遞改亦爲白有臥乎所,旣無敦寧,則揆以法例,不可仍置,敦寧府都正李正耆,依例改差,何如?判付啓依允。
壬辰閏九月二十七日未時,上御祥暉堂,召對入侍時,參贊官兪星煥,檢校待敎趙斗淳,侍讀官林永洙,檢討官金遇明,記事官洪大稱,記注官金聖默·李東韻,各持孟子第三卷,以次進伏訖。上曰,史官分左右,上命開卷讀之。永洙讀自徐子以告夷子,止二本故也。上曰,文義陳之。永洙曰,此章孟子深拒異端者也,書曰立愛惟親,立敬惟長,又曰若保赤子,此可驗由孝悌而推及於仁民愛物,自有次第等級,而夷子則陷溺於墨氏兼愛之學,故曰愛無差等。又曰若保赤子之意,何謂也?是不知一本者也。雖然,施由親始之說,亦出於秉彝好懿之心,故孟子就其一點明處而牖其迷,其闢邪說衛聖道之旨,深且切矣。大抵仁者,爲政之本也。先推立愛立敬之道,而施及黎元,如保赤子,則三五之治,可翹足而待矣。伏願深察焉。上命掩卷,上曰,史官就座。仍命退,諸臣以次退出。
上在慶熙宮。停常參·經筵。
韓鎭㦿啓曰,明日經筵,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,左副承旨趙斗淳,今日不爲仕進,卽爲牌招,何如?傳曰,允。
傳于韓鎭㦿曰,禮房承旨,馳詣永禧殿,奉審摘奸以來。
權敦仁啓曰,藥房副提調持湯劑來待矣。傳曰,封入。
傳于嚴燾曰,召對爲之。
韓鎭㦿啓曰,來十月初七日行宗廟冬享大祭親祭,祭文當爲製進,而藝文提學金履載在外,弘文提學徐有榘,待明朝牌招,使之製進,何如?傳曰,允。
傳于趙斗淳曰,明日出宮門路,以廣達門爲之。
兪星煥啓曰,行大司憲李光文,執義韓益相,掌令徐道裕·徐志輔牌不進,持平金初燮·崔龍羽在外,監察茶時之意,敢啓。傳曰,知道。
以執義韓益相,掌令徐道裕·徐志輔,司諫洪百儀,正言李在鶴牌不進罷職傳旨,傳于兪星煥曰,只推。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙容和,以吏曹言啓曰,今此宗廟冬享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果尹升烈·金永默,副司正洪永圭,以上竝單付。
趙斗淳,以都摠府言啓曰,今此宗廟冬享大祭親臨受誓戒時,侍衛·寶劍,當爲備員,而都摠管徐耕輔,副摠管金熙華·李志淵·李寅植,俱有實病,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,以金學淳爲都摠管,林景鎭·李寅泰·趙運永爲副摠管。
趙斗淳,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
壬辰閏九月二十八日未時,上御祥暉堂,召對入侍時,參贊官嚴燾,檢校直閣李景在,侍讀官林永洙,檢討官洪祐順,記事官兪鎭五,記注官南雲翰,別兼春秋洪鍾應,各持孟子第三卷,以次進伏訖。上命開卷讀之。永洙讀自蓋上世,止亦必有道矣。上曰,文義陳之。永洙曰,此大文別無可陳文義,而以下文觀之,則雖夷子之愚迷,自有撫然覓悟之意,其聖神功化之極,於此可見矣。中庸曰,率性之謂道,修道之謂敎,蓋人君御下之道,敎之以仁義,推之以德化,則雖愚夫愚婦,自然入於薰陶之中,而充其本然之善,伏願殿下體念焉。上命掩卷。仍命退,諸臣以次退出。
上在慶熙宮。停常參·經筵。
上詣崇政殿,受誓戒罷還內後,內閣·政院·玉堂·藥房口傳問安。答曰,知道。
藥房都提調鄭晩錫,提調李止淵,副提調權敦仁啓曰,親臨誓戒,侵夜勞動,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,明日經筵,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,備邊司郞廳來言,今日賓廳日次,而受誓戒相値,不得來會云矣,敢啓。傳曰,知道。
權敦仁啓曰,藥房三提調,持湯劑來待矣。傳曰,封入。
傳于韓鎭㦿曰,禮房承旨,馳詣宗廟·景慕宮,奉審摘奸以來。
趙容和啓曰,漢城左尹李惟秀,以厲祭獻官,今方受香出去矣。兼帶御營大將命召,右邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,御將,摠使兼察,捕將,他邊大將兼察。
兪星煥啓曰,御將摠使兼察,捕將他邊大將兼察事,命下矣。兼察御營大將柳相亮,兼察右邊捕盜大將申絅,竝卽牌招聽傳敎,何如?傳曰,允。
以京畿監司李羲準狀啓,坡州牧使李寬奎,身病沈篤,不得已罷黜事,傳于趙容和曰,令該曹口傳各別擇差,催促下送。
吏曹口傳政事,以吳致勛爲坡州牧使。
以執義韓益相,掌令徐道裕,司諫洪百儀,正言李在鶴牌不進罷職傳旨,傳于兪星煥曰,只推。
兪星煥,以兵曹言啓曰,今秋等能麽兒考講時,都摠府經歷洪在儀,都事蔡東逌,訓鍊院主簿鄭學權·沈宜泳,武臣兼宣傳官魏鍾訥·李鎭旻·尹守澈,守門將趙益燁·金潤大·李鏞·李熙冕·成益源二次不通,訓鍊院主簿李基碩,部將呂東星一次不通,竝依定式從重推考,何如?傳曰,允。
又以兵曹言啓曰,今閏九月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,卽見京畿監司李羲準災實狀啓,則備陳農形慘歉,民情遑汲之狀,仍以爲,事目災一千二百結外不足災一萬九百六十結九十六負五束,特許劃下事,請令廟堂稟旨,分付矣。大凡給災之政,至爲嚴重,上關國計,下係民隱,雖在豐歲,猶當詳審,況値歉年,寧或疎忽?此所以邑報或濫,道臣不得不裁減,道啓或過,廟堂不得不裁減者也。第今畿農之慘歉,不可以常例論,而始旱晩澇,無災不備,川潰沙覆,到處皆然,則所請結摠,除却從前未頉之數,亦可謂約而不濫,特爲拔例準施,以示朝家優恤之典,以爲災民綏輯之地,何如?傳曰,允。
又以備邊司言啓曰,卽見京畿監司李羲準狀啓,則以爲,道內被災之田,屢回爬櫛,一一精覈,則各邑旱田之今年成川覆沙,無形址者,合爲一千三百十九結七十五負二束,故敬依聖敎,別具狀聞,旱田災一千三百十九結七十五負二束,特爲劃下事,請令廟堂稟旨,分付矣。今年畿民,固値無前大歉,而至於旱田議災,實是曠古特典,此皆我聖上曲軫窮蔀,靡不用極之盛念也。凡係赤縣群生,莫不鼓舞於恩綸之下,不啻如減租之惠,省斂之仁,則營邑奉行之臣,必當廣布德意,精核冗濫,庶不至鄕奸吏猾容手於其間,依狀請許施,使之均俵,以示終始之澤,何如?傳曰,允。
又以備邊司言啓曰,卽見江華留守洪命周狀啓,則備陳本府歉荒,民情遑汲之狀,仍請本府府倉及各宮各鎭堡今秋所捧各樣還米太中,尤甚戶限四分三,之次戶限三分二停退,當捧條亦依此分等,以相當穀準折代捧,三營留餉,一體停代事,令廟堂稟旨,分付矣。此與邑還,所重自別,有難容易闊狹,而顧今島農之慘歉,無異畿甸之尤甚,不可無一視之殊典,以爲保懷災民之地,尤甚戶限折半,之次戶三分一,許令停退,代捧與三營留餉,亦照此例施行,何如?傳曰,允。
壬辰閏九月二十九日子時,上詣崇政殿月臺。宗廟冬享大祭受誓戒入侍時,行都承旨權敦仁,左承旨嚴燾,右承旨趙容和,左副承旨趙斗淳,右副承旨韓鎭㦿,同副承旨兪星煥,記事官洪大稱·兪鎭五,記注官卓雲翰,別兼春秋洪鍾應,檢校直閣李景在,檢校待敎李肯愚以次侍立。時至,通禮啓請外辦,上具遠遊冠·絳紗袍,乘輿出興泰門,藥房提調李止淵,副提調權敦仁進前奏曰,侵夜勞動,聖體,若何?上曰,一樣矣。由廣達門,入崇政門,至降輿所,上降輿,敦仁進圭,上執圭詣板位,南向立,諸享官及宗親文武百官行四拜禮,吏曹判書李止淵讀誓文,刑曹判書李勉昇聽誓文,諸享官及宗親文武百官行四拜禮訖,通禮啓請禮畢,上釋圭,敦仁跪受圭,上乘輿出崇政門,由廣達門·入興泰門還內,出標信解嚴,諸臣以次退出。
壬辰閏九月二十九日辰時,上御祥暉堂。藥房入診入侍時,都提調鄭晩錫,提調李止淵,副提調權敦仁,檢校直閣李景在,記事官洪大稱,記注官李東韻·金熙逌以次進伏。醫官玄在德·李亨基·金漢祚·卞文燮進伏楹外訖。上曰,史官分左右。晩錫曰,比寒乖宜,親臨誓戒,侵夜勞動之餘,聖體,若何?上曰,一樣矣。寢睡·水刺之節,若何?上曰,一樣矣。中宮殿氣候,若何?上曰,一樣矣。晩錫曰,醫官入診,何如?上曰,寘之。晩錫曰,湯劑連進之時,詳察脈候,然後湯劑可以加減矣。上曰,寘之,可也。止淵曰,只使一醫官入診乎?上曰,唯。亨基入診訖,退伏奏曰,脈候左右三部調均矣。止淵曰,明日眞殿茶禮所用駞駱粥,當監煎,而提調一員,今日直宿本院,監煎後仍爲排進,故敢此仰達矣。上曰,大臣亦爲進去乎?止淵曰,只監煎提調一員排進矣。進御歸茸君子湯,前方中白朮減五分,便香附加五分,去益智仁,加砂仁七分,自明日一貼式煎入事。出榻敎上曰,史官就座。仍命退,諸臣以次退出。
上在慶熙宮。停常參·經筵。
韓鎭㦿啓曰,明日經筵,取稟。傳曰,停。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,左副承旨趙斗淳,今日不爲仕進,卽爲牌招,何如?傳曰,允。
兪星煥啓曰,來初五日朝參日次,而宗廟冬享大祭親祭齋戒相値,頉稟之意,敢啓。傳曰,知道。
權敦仁啓曰,藥房副提調持湯劑來待矣。傳曰,封入。
兪星煥啓曰,行大司憲李光文,執義韓益相,掌令徐道裕·徐志輔牌不進,持平金初燮·崔龍羽在外,監察茶時之意,敢啓。傳曰,知道。
以執義韓益相,掌令徐道裕·徐志輔,司諫洪百儀,正言李在鶴牌不進罷職傳旨,傳于兪星煥曰,只推。
以左副承旨趙斗淳牌不進罷職傳旨,傳于嚴燾曰,只推。
韓鎭㦿,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
兪星煥,以備邊司言啓曰,本司武郞廳尹惠鎭,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以禁衛營言啓曰,本營哨官柳宜祥受由下鄕,過限不現,汰去之意,敢啓。傳曰,知道。
上在慶熙宮。停常參·經筵。
韓鎭㦿啓曰,明日經筵,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,阿耳僉使蔡學永下直,長弓一張·長箭一部·片箭一部·筒兒一箇賜給。
權敦仁啓曰,藥房副提調持湯劑來待矣。傳曰,封入。
兪星煥啓曰,行大司憲李光文,執義韓益相,掌令徐道裕·徐志輔牌不進,持平金初燮·崔龍羽在外,監察茶時之意,敢啓。傳曰,知道。
以執義韓益相,掌令徐道裕·徐志輔,司諫洪百儀,正言李在鶴牌不進罷職傳旨,傳于兪星煥曰,只推。
以慶尙監司金陽淳狀啓居昌府使鄭久容身死事,傳于趙容和曰,令該曹口傳各別擇差,催促下送。
吏曹口傳政事,以李翼在爲居昌府使。
禮曹,來十一月初一日冬至朝賀時應行節目,參考前例,磨鍊爲白去乎,依此擧行,何如?判付啓,權停爲良如敎。
韓鎭㦿,以禮曹言啓曰,來十一月初一日冬至朝賀時,王世孫當有進致詞·表裏行禮之節,而謹稽謄錄,則東宮冠禮前正·至誕日賀禮時,此等禮節,竝稟旨權停,只以自內進表裏磨鍊矣,今亦依此擧行乎?敢稟。傳曰,依此爲之。
上在慶熙宮。停常參·經筵。
夜自四更至初四日開東,灑雨下雨,測雨器水深四分。
趙斗淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓鎭㦿啓曰,明日再明日宗廟冬享大祭親祭致齋,三明日動駕相値,視事頉稟之意,敢啓。傳曰,知道。
權敦仁啓曰,藥房都提調·提調持湯劑來待矣。傳曰,封入。
韓鎭㦿啓曰,臣鎭㦿今日宗廟冬享大祭肄儀進去,下直之意,敢啓。傳曰,知道。
趙斗淳啓曰,行大司憲李光文,執義韓益相,掌令徐道裕·徐志輔牌不進,持平金初燮·崔龍羽在外,監察茶時之意,敢啓。傳曰,知道。
以執義韓益相,掌令徐道裕·徐志輔,司諫洪百儀,正言李在鶴牌不進罷職傳旨,傳于趙斗淳曰,只推。
韓鎭㦿,以弘文館言啓曰,上番校理臣金箕晩,以宗廟冬享大祭祭官,下番修撰臣金遇明,以永寧殿冬享大祭祭官,今日議政府·禮曹肄儀時,晝仕出去之意,敢啓。傳曰,知道。
趙容和,以侍講院言啓曰,明日賓客相見禮時,宮官當爲全數進參,而文學·說書未差,無以備員,令政院稟旨差出,待下批牌招,以爲進參之地,何如?傳曰,允。
趙容和啓曰,因侍講院草記,明日賓客相見禮時,宮官當爲全數進參,而文學·說書未差,無以備員,令政院稟旨差出,待下批牌招事,允下矣。未差之代,政官牌招,開政差出,何如?傳曰,前望單子入之。
春坊前望單子入之,文學崔昇羽,說書李明迪落點。
趙容和,以侍講院言啓曰,明日賓客相見禮時,宮官當爲全數進參,而新除授文學崔昇羽在外,無以備員,令政院稟旨變通差出,待下批牌招,以爲進參之地,何如?傳曰,允。
趙容和啓曰,因侍講院草記,明日賓客相見禮時,宮官當爲全數進參,而新除授文學崔昇羽在外,無以備員,令政院稟旨變通差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
文學前望單子入之,兪象煥落點。
趙容和,以侍講院言啓曰,明日賓客相見禮時,宮官當爲全數進參,而新除授文學兪象煥在外,無以備員,令政院稟旨變通差出,待下批牌招,以爲進參之地,何如?傳曰,允。許遞,前望單子入之。
文學前望單子入之,吳正秀落點。
趙斗淳,以備邊司言啓曰,水原句管各道穀見縮條今年耗米一千二百二十五石零,蕩債給代穀六百石,廣州句管關西·湖西穀見縮條辛卯耗米三百二十石零,松都句管關西穀今年耗代條二千石,自各該府報請給代矣。各營支放穀耗不足之從他代劃,係是年例,廣州·義城則以湖南所在本司句管各名穀會錄耗中折米劃給,松都則以海西勅需穀當年耗中折米劃給,使之取用,何如?傳曰,允。
又以備邊司言啓曰,卽見江華留守洪命周狀啓,則以爲,今秋官鎭門聚點,固當設行,而本府與所屬諸島,俱被慘歉,近面之留滯糜費,遠島之往來盤纏,在所當念,竝與屬邑聚點,依已例停止事,請令廟堂稟旨,分付矣。災歲勞費,在所軫念,則戎政雖重,恤民宜先,依狀請許令停免,何如?傳曰,允。
上在慶熙宮。停常參·經筵。
自開東至人定,灑雨下雨,測雨器水深一寸五分。
兪星煥啓曰,行大司憲李光文未肅拜,執義韓益相,掌令徐道裕·徐志輔呈辭,持平金初燮·崔龍羽在外,監察茶時之意,敢啓。傳曰,知道。
權敦仁啓曰,左副承旨趙斗淳,今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
傳于嚴燾曰,留院公事入之。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙斗淳,以都摠府言啓曰,今日入直內三廳武兼禁軍及軍兵等,當爲中日習射技放,而宗廟冬享大祭親祭齋戒相値,不得設行之意,敢啓。傳曰,知道。
上在慶熙宮。停常參·經筵。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,行大司憲李光文未肅拜,執義韓益相,掌令徐道裕·徐志輔呈辭,持平金初燮·崔龍羽在外,監察茶時之意,敢啓。傳曰,知道。
趙斗淳啓曰,備邊司郞廳來言,今日賓廳日次,而宗廟冬享大祭親祭齋戒相値,不得來會云矣,敢啓。傳曰,知道。
權敦仁啓曰,藥房三提調持湯劑來待矣。傳曰,封入。
傳于韓鎭㦿曰,今番睿製正書時,監董閣臣,內下大鹿皮一令賜給,校準檢書官柳本學等八人,各內下筒箇一部賜給,寫字官李東鉉·李東憲竝相當職調用,李漢中等十六人,竝令該曹各木二疋·布二疋賜給,御製色書吏二人,各內下弓子一張賜給,員役·工匠等米布題給。
韓鎭㦿啓曰,明日動駕,兩司侍臣,當爲進參,除在外差祭外,呈告人員,竝待開門牌招,何如?傳曰,允。
傳于兪星煥曰,在外臺諫許遞,政官牌招開政。
有政。吏批,判書李止淵進,參判李光正牌不進,參議安光直進,右承旨趙容和進。以李羽采·朴承輝爲持平,趙秉憲爲獻納,成原默爲正言,李肯愚爲副應敎,李敦榮爲敦寧都正,沈宜臣爲大司成,徐淇修爲同經筵,金學淳·金弘根爲同義禁,李秉瑩爲社稷令,李彙寧爲永陵令,鄭顯基爲武烈祠參奉,前別提李彦愈贈戶參例兼,副摠管李希祖考。
再政。知義禁單金學淳。
兵批,判書朴周壽病,參判洪赫病,參議洪祐燮病,參知李鎭華入直進,左副承旨趙斗淳進。以金履初爲白峙僉使,同知單朴榮遠,僉知單鄭周鉉,訓鍊僉正加設單申觀浩,副護軍單鄭知容·徐箕淳·南履懋·金胤根·洪穉圭·李正耆·李民植,副司直單鄭琦和·崔龍羽·金初燮·吳夏哲·尹滋耕·兪象煥·崔昇羽,副司果單李淵龜。
吏曹口傳政事,以洪羲俊爲分內醫提調。
傳于趙容和曰,發遣吏郞,諸執事淸齋與否,摘奸以來。
傳于趙斗淳曰,明日出宮內門路,以廣達門爲之。
韓鎭㦿,以奎章閣言啓曰,守宮檢校直提學趙寅永,待開門牌招,何如?傳曰,允。
韓鎭㦿,以內醫院都提調·提調意啓曰,前議藥同參韓相瑚,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單韓相瑚。
趙斗淳,以兵曹言啓曰,今十月初七日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官代差以入之意,敢啓。傳曰,知道。
上在慶熙宮。停常參·經筵。
大駕詣宗廟入齎室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,仍詣省牲·省器後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。
趙斗淳啓曰,司僕寺內乘來言,捲簾毛帳,取稟,傳曰,捲三面,毛帳爲之。
韓鎭㦿啓曰,明日常參·經筵,取稟。傳曰,停。
權敦仁啓曰,藥房提調·副提調持湯劑來待矣。傳曰,封入。
傳于趙斗淳曰,侍衛軍兵毛具,從便爲之。
韓鎭㦿啓曰,禮貌官來言,百官稟旨就次,傳曰,知道。
兵曹口傳政事,副司果單李鍾九。
以掌令徐道裕·徐志輔,正言李在鶴牌不進罷職傳旨,傳于兪星煥曰,只推。
韓鎭㦿,以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成黃浩民,直講崔致憲,典籍朴熙輔俱爲差祭,時無入直之員,以他郞官姑爲代直,何如?傳曰,允。
趙斗淳,以備邊司言啓曰,近年以來使价絡續,西路疲於供億,而又當災荒,畿海議賑,民邑重困,支吾不得,此時之責以如例廚傳,不但勢實末由,抑亦有違於朝家軫恤之政,今番節使往返時支供,務從省約,所謂茶啖等節,一切除之。驛馬之濫把仍把,下屬之誅求討索,比常時益加禁斷,無敢違越之意,嚴飭三使臣行中與兩道臣,亦令知委於各其分定邑,使之着意奉行,而若或有飭無效,及於傳聞,則道臣·守宰難免重勘,以此意一體分付,何如?傳曰,允。
又以備邊司言啓曰,卽見戶曹所報,則以爲,本曾經用,近益不敷,且當三路告歉,歲入大縮,量入計出,米不足恰爲四五萬石,目下事勢,萬萬罔措。就穀簿優裕處限五萬石卽速劃付,趁開倉執錢以來,自京貿用,新捧前太不足亦爲三千石,此則以惠廳所在移劃,以爲濟用爲辭矣。雖在準摠之時,每患經費之不足,況今應稅之減縮,非比常年,則先期措處,不容少緩,姑以嶺南濟民倉穀折米二千石,信需租折米四千石,在兵營甲冑穀折米一千五百石,各年移錄米一千石,除留米一千五百石,湖南守城倉穀折米三千石,山城軍餉穀折米三千石,軍移作米一千石,壬戌移劃穀折米一千石,進上添價米二千石,咸鏡南關別會穀折米三千石,大同穀折米一千石,交濟久置穀折米一千石,關西巡錢穀折米三千石,壬戌移劃穀折米二千石,合折米三萬石,先爲區劃,使之從便取用,而所劃之數,似難支繼於再明年新捧,此則更就京外有裕處,量宜稟處,何如?傳曰,允。
又以備邊司言啓曰,頃因京畿年分狀啓,北漢平倉城餉,許令折米捧留耗條,本色輸納之意,覆啓行會矣。卽見該監司李羲準所報,則以爲,運納之難,不以多少有間,而耗條本色,亦與元還無異,民情事勢,萬萬罔措。請依前災年已例,全數捧留,耗條代錢備納事,更爲稟處矣。餉以半捧,耗分本色者,實緣摠廳事勢之不得不然,而報又若是兼控已例,則雖無可據之事,當有特施之典,民情所關,他不暇恤,竝依所請許施。以爲畿邑懷保之地,第念此耗,元係軍需,以若代錢,難辦料米,在前如此之時,或有留庫餉米中推移之規,今亦依此,準當捧耗條之數,以舊餉取用,至於城內倉底,他無可賴,專仰糶糴時沾漑,則旣經夏潦,又當歲儉,而加以餉留耗代,無以支保,合有曲軫,姑就代錢中除出一千五百兩,別下於摠廳,使之精抄饑殘,均施惠澤,俾無僧民間一夫失所之歎,而今年異於他年,山城重地,無災不有,雖有此格外優恤,然此非恒有之政應行之事,切勿照此爲例之意,一體分付,何如?傳曰,允。
壬辰十月初六日辰時,大駕詣宗廟。冬享大祭親行擧動入侍時,行都承旨權敦仁,左承旨嚴燾,右承旨趙容和,左副承旨趙斗淳,右副承旨韓鎭㦿,同副承旨兪星煥,記事官洪大稱·兪鎭五,記注官金熙逌,別兼春秋洪鍾應,檢校直閣李景在,檢校待敎李肯愚以次侍立。時至,通禮跪啓外辦,上具遠遊冠·絳紗袍,乘輿出興泰門,藥房提調李止淵,副提調權敦仁進前奏曰,侵早勞動,聖體,若何?上曰,一樣矣。由顯謨門出廣達門,降輿乘輦,敦仁進圭,上執圭,由建明門出興化門,進發至宗廟大門外,上降輦乘輿,上釋圭,敦仁受圭,由東夾門入詣齋殿,少頃,上改具冕旒冠·衮龍袍出,敦仁進圭,上執圭,詣望廟位,行四拜禮,詣廟內第一室奉審,次詣各室奉審,仍詣省器位視滌濯,執事者以次擧羃告潔,詣永寧殿,行望殿禮,詣殿內奉審,省器如右儀訖,上仍詣省牲位南向立,敦仁曰,看牲時,改具遠遊冠·絳紗袍,似宜矣。上曰,置之。禮儀使啓請省牲,掌牲官率其牢屬,北向擧手曰腯,諸大祝各巡牲一帀,西向擧手曰充,省牲訖,禮儀使導上至齋殿門外,上釋圭,敦仁受圭,上入齋殿,諸臣輪回詣閤。
上在慶熙宮。停常參·經筵。
世孫宮,遣宮官經宿問安。答曰,知道。內閣·政院·玉堂·藥房·朝廷二品以上·六曹堂上經宿口傳問安。答曰,知道。親祭後,世孫宮遣宮官問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。還內後,內閣·政院·玉堂·藥房口傳問安。答曰,知道。
兪星煥啓曰,司僕寺內乘來言,捲簾·毛帳取稟,傳曰,捲三面,毛帳爲之。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
嚴燾啓曰,明日常參·經筵,取稟。傳曰,停。
兪星煥啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
嚴燾啓曰,來十一日輪對日次矣,敢稟。傳曰,當次人受點,後日次來待。
權敦仁啓曰,左副承旨趙斗淳,右副承旨韓鎭㦿,同副承旨兪星煥今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
嚴燾啓曰,三品官之無得過三日循例請牌,曾有定式矣。大司成沈宜臣除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
兪星煥啓曰,卽者義禁都事來言,今日動駕時,駕側鳴錚罪人韓公履等二人,移送秋曹云矣,敢啓。傳曰,知道。
又啓曰,行大司憲李光文,執義韓益相,掌令徐道裕·徐志輔牌不進,持平李羽采·朴承輝在外,監察茶時之意,敢啓。傳曰,知道。
以執義韓益相,掌令徐道裕·徐志輔,司諫洪百儀,獻納趙秉憲,正言李在鶴牌不進罷職傳旨,傳于兪星煥曰,只推。
以左副承旨趙斗淳,右副承旨韓鎭㦿牌不進罷職傳旨,傳于嚴燾曰,只推。
以大司成沈宜臣牌不進罷職傳旨,傳于嚴燾曰,只推。
嚴燾,以奎章閣守宮檢校直提學意啓曰,夜間閣內無事之意,敢啓。傳曰,知道。
又以奎章閣言啓曰,大駕今已還宮,守宮檢校直提學趙寅永,依定式減下,何如?傳曰,允。
又以戶曹言啓曰,卽接廣興倉所報,則今十月朔祿牌請出次,倉官進去于北部觀光坊松峴契判府事沈象奎本家,則時在京畿長湍地,不得請受祿牌云。議政在鄕外,則月廩令地方官輸送,載在法典矣。今亦依法典,令地方官輸送之意,分付本道道臣,何如?傳曰,允。
兪星煥,以兵曹言啓曰,內禁衛將尹義儉,五衛將鄭周鉉,昌慶宮衛將朴榮遠,俱以病難供職,呈狀乞遞,訓鍊院判官張仁源呈辭在外,過限未上來,竝改差,何如?傳曰,允。
又以訓鍊都監言啓曰,本局哨官朴亮勳,身病甚重,勢難察任,改差,何如?傳曰,允。
壬辰十月初七日子時,大駕詣宗廟。冬享大祭親祭入侍時,行都承旨權敦仁,左承旨嚴燾,右承旨趙容和,左副承旨趙斗淳,右副承旨韓鎭㦿,同副承旨兪星煥,記事官洪大稱·兪鎭五,記注官金熙逌,別兼春秋洪鐘應,檢校直閣李景在,檢校待敎李肯愚以次侍立。時至,通禮跪啓請外辦,上具冕旒冠·黑襂袍出,禮儀使宋冕載,導上至廟東門外,啓請執圭,敦仁進圭,上執圭,詣板位西向立,執禮啓請行事,軒架作保太平之樂·保太平之舞,樂八成,上行四拜禮,樂九成,執禮請行晨祼禮,禮儀使導上詣盥洗位,帨手訖,陞自阼階,詣第一室尊所西向立,登歌作保太平之樂·保太平之舞,禮儀使導上詣神位前跪,搢圭,敦仁奉香,星煥奉爐,上三上香。進幣瓚爵官李止淵,奉瓚跪進,上執瓚灌地,以瓚授奠幣瓚爵官安光直,止淵捧幣跪進,上執幣授光直,光直受幣,奠于案,上執圭俯伏興。次詣各室,上香·灌鬯·奠幣如上儀訖,登歌止,禮儀使導上降復位,執禮請進饌,軒架作豐安之樂,薦俎官捧奠于各室,奠訖,執禮請行初獻禮,禮儀使導上詣第一室尊所西向立,登歌作保太平之樂·保太平之舞,仍詣神位前跪,搢圭,止淵捧爵跪進,上執爵授光直,光直奠于神位前,上少退跪,樂止,大祝進祝訖,次詣各室,酌獻竝如右儀,禮儀使導上降復位,啓請入小次,上入小次,保太平之舞退,定大業之舞進。亞獻官東寧尉金賢根,終獻官行知事李羲甲,以次行亞·終獻禮如儀訖,禮儀使啓請出次,導上詣飮福位,止淵捧爵跪進,上受爵飮訖,還授止淵,止淵受爵授大祝,復於玷,薦俎官徐有榘,捧俎跪進,上受俎,還授有榘,有榘出授司饔院官訖,上俯伏興,禮儀使導上降復位,行四拜禮。上曰,左承旨,詣永寧殿監祭後還來乎?敦仁曰,姑未還來矣。敦仁曰,望燎則以亞獻官,有代行之已例,而夜氣甚寒冷,今番亦爲代行似好,故敢此仰達矣。上曰,唯。禮儀使跪啓禮畢,導上還齋殿,少頃,上改具遠遊冠·絳紗袍,出齋殿門藥房提調李止淵,副提調權敦仁進前奏曰,太室親祼,宸慕克伸,齋殿經宿,勞動旣多,伏惟此時,聖體,若何?上曰,一樣矣。乘輿出廟大門外,止淵·敦仁進前奏曰,曉氣甚冷,輦毛帳,只捲前一面之意,分付,何如?上曰,唯。賤臣承命出傳于司僕寺官員,使之擧行,通禮啓請降輿乘輦,上降輿乘輦,仍回鑾,進發至興化門,由建明門入廣達門·顯謨門,由興泰門還內,命出標信解嚴,諸臣以次退出。
上在慶熙宮。停常參·經筵。
大殿·中宮殿·世孫宮,內閣·政院·玉堂經宿翼日口傳問安。答曰,知道。世子嬪宮口傳問安。答曰,知悉。大殿,朝廷二品以上·六曹堂上·大司諫單子問安。答曰,知道。
藥房都提調鄭晩錫,提調李止淵,副提調權敦仁啓曰,親祼太廟,聖慕克伸,侵晨回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
嚴燾啓曰,明日常參·經筵,取稟。傳曰,停。
權敦仁啓曰,藥房三提調持湯劑來待矣。傳曰,封入。
兪星煥啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
嚴燾啓曰,右副承旨韓鎭㦿,今日不爲仕進,卽爲牌招,何如?傳曰,允。
注書洪大稱病,代以金建銖爲假注書。
兪星煥啓曰,行大司憲李光文,執義韓益相,掌令徐道裕·徐志輔牌不進,持平李羽采·朴承輝在外,監察茶時之意,敢啓。傳曰,知道。
以執義韓益相,掌令徐道裕·徐志輔牌不進罷職傳旨,傳于兪星煥曰,只推。
以右副承旨韓鎭㦿牌不進罷職傳旨,傳于嚴燾曰,只推。
以全羅監司李圭鉉狀啓,萬頃等邑人物渰死事,傳于兪星煥曰,聞甚矜惻,元恤典外,別加顧助,渰死人如有生前身還布,蕩減事廟堂,分付。
以江原監司李憲瑋狀啓,高城郡民家失火事,傳于兪星煥曰,聞甚矜惻,元恤典外,別加顧助事,分付。
兪星煥,以訓鍊都監言啓曰,本局別將趙存中,身病甚重,勢難察任,改差,何如?傳曰,允。
大司成沈宜臣疏曰,伏以臣於本月初五日政,伏奉除旨以臣爲成均館大司成者,臣聞命悸恐,誠不知措躬之所也。噫,臣之釋褐,纔四年矣。始由蔭路,猥竊科第,唱名之日,物蒙恩渥,布素之賤而忽超緋玉,場屋之餘而遽廁銀臺,恩曠同列,榮溢私門,臣竊自念出身之初,分外躐進,怵焉悸懼,惟有杜門守拙,斂跡榮塗,庶幾爲不報之報,今玆職名,豈臣夢想之所及也哉?是職也卽古所稱敎胄之任,而師儒之長也。贊作育之化,任磨礱之責,尙矣無論,而就以課試一事言之,猶復主張經傳之緖餘,考校程式之得失,其好惡取捨之際,文氣之衰盛,士趨之躁靜係焉。其爲任之綦重,顧何如哉?所以遴選之嚴,與他迥別,苟非宿儒鴻匠望實俱茂者,固不宜處之,是豈如臣蒙陋譾劣所可彷彿者乎?臣孺而失學,長益無聞,自爲諸生時,雖於功令文字,亦未能刻意用工,略曉蹊逕,此非但臣所自諳者明,抑亦通朝之所共知,今若徒恃寵靈,不揣分量,偃然於皐比之席,而揖讓於鹿鳴之場,題品詞華,秤量長短,則是所謂不知世間有羞恥事者耳。玷名器而累聖簡,豈細故也哉?由前則淸塗驟躋,私分之多惕,由後則重任冒受,物議之厚嗤,臣雖愚昧,寧或爲是?庚牌嚴臨,承膺無路,玆敢悉暴衷懇,猥瀆崇嚴。伏乞聖慈,諒臣言之非出飾讓,察是任之不可輕畀,亟遞臣新除之職,回授可堪之人,俾官方重而微分安焉,臣無任云云。省疏具悉。爾其勿辭察職。
上在慶熙宮。停常參·經筵
韓鎭㦿啓曰,明日常參·經筵,取稟。傳曰,停。
備忘記,坡州牧使吳致勛下直,長弓一張·長箭一部·片箭一部·筒兒一箇賜給。
兪星煥啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
嚴燾啓曰,藥房提調持湯劑來待矣。傳曰,封入。
獻納趙秉憲啓曰,臣姿性庸魯,言議拙訥,耳目之任,萬不近似,而忽伏奉納言除旨,召牌荐臨,臣含恩怵義,叩謝居先,雖不得不章皇出肅,而第臣於合啓中,有區區私義之不可聯參者,從前如臣所處,擧皆引避,輒蒙體諒,今臣處義,宜無異同,請命遞斥臣職。答曰,依啓。
兪星煥啓曰,行大司憲李光文,執義韓益相,掌令徐道裕·徐志輔牌不進,持平李羽采·朴承輝在外,監察茶時之意,敢啓。傳曰,知道。
以執義韓益相,掌令徐道裕·徐志輔,司諫洪百儀,正言李在鶴牌不進罷職傳旨,傳于兪星煥曰,只推。
韓鎭㦿啓曰,吏曹郞廳來言,臺諫有闕,政事,取稟。傳曰,前望單子入之。
兪星煥啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
獻納前望單子入之,李集運落點。
趙斗淳,以兵曹言啓曰,今月十二日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李濟和爲內禁將。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙斗淳,以備邊司言啓曰,卽見全羅監司李奎鉉災實分等狀啓,則全州等十九邑鎭,置之尤甚,益山等十九邑,置之之次,羅州等十六邑,置之稍實,仍以爲,事目災一千九百結外,不足災二萬二千二百八十七結四十一負六束,特許劃下,後錄諸條,竝請令廟堂稟旨,分付矣。其一,新還餉,尤甚十九邑鎭,尤甚面里尤甚災戶折半,之次金溝等四邑,尤甚面里尤甚災戶三分一停退,待明秋還捧事也。其一,珍島所在戊子·辛卯停退還穀中,戊子條則準捧,辛卯條則全數仍停事也。其一,各年舊還,毋論三等邑,竝許仍停,高敞己巳反作條,亦依已例仍停事也。其一,丙子未捧,依已例仍停事也。其一,城餉毋論三等邑,城下近面,輸納城倉,程途稍間處,捧留邑倉,待明秋還納城倉事也。其一,己巳停退軍布,依已例仍停事也。其一,三軍門及樂工保米,尤甚之次邑每名六斗,代錢二兩式收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。一路之豐儉,不無差殊,三等之區別,必有斟量,依施,至於災結,統言之則厥數甚多,細計之則未頉過半,而若以今年農形,參互他道,旱澇爲災,固無彼此之別,汚甌成實,自有優劣之分。右沿小遜於峽邑,下道遠勝於野地,尺朽寸短,不掩大體,則今所加請,終過分數,事目外又劃一萬九千一百結,以準二萬一千之數,使之約綽分俵,新還雖有請停代捧,元無擧論,而一則嶺南之未許也,一則關北之已施也。特令尤甚邑三分一,之次邑四分一準折代捧,而分等停退置之,珍島之辛卯條與各年舊還,丙子未捧,己巳軍布仍停事及城餉平留,推徵防塞,尤甚邑勿配,一從狀請施行。保米代錢,設有可據,目今京營門軍需,極其艱乏,有難與海西·湖西之設賑處一例許代,只以尤甚邑三分一,之次邑四分一代錢,而樂工保米,則無論三等邑,純錢上納,箭竹則尤甚邑折半,之次邑三分一蠲減,何如?傳曰,允。
又以備邊司言啓曰,頃因湖西年分狀啓,事目外不足災二萬四千結加劃,新還餉及諸般身米布錢,抄其面里,分數停退事,覆啓行會矣。卽見該監司洪羲瑾狀啓,則復陳災形民情遑汲之狀,仍以爲,見減災四千八百三十四結二十三負五束,特許準劃,各樣停退,勿以面里爲準,而各以民戶分抄,新還餉則尤甚邑尤甚戶三分一,尤甚邑之次戶,之次邑尤甚戶四分一,之次邑之次戶五分一停退,各軍身米布錢,尤甚邑尤甚戶折半,尤甚邑之次戶·之次邑尤甚戶三分一,之次邑之次戶四分一,竝限明秋停捧,各樣軍保米收米停退外餘數條,依初請,尤甚之次邑,竝許純錢代納事,請令廟堂稟旨,分付矣。事目至嚴且重,加請在古絶罕,而挽近以來,事目則徒歸文具,加請則便作年例,邑倅之報或存削減之剩,道臣之啓,必以準數爲期,一請再請,煩屑莫甚,固當一切勿施,以矯積弊,而民情狃於見聞,每切蠲稅之望,王政先於懷保,當優恤災之惠。況今湖西一路,非比平歲,前劃雖多,均俵甚難云爾,則其在寧失之義,當有益下之擧,更以二千結特爲加給,使之廣布德意,無至有一夫呼冤之地,至於諸條申請,固知減得一分,紓得一分。然而前此所援與所許者,旣無以差殊,又可謂曠絶,而代錢甚優,限麥尙遠,一依前判下施行,分抄之以戶不以面里,必因該道近規,而許停之數,均爲三等,足可以從便善處,竝以此分付,何如?傳曰,允。
上在慶熙宮。停常參·經筵。
自開東至辰時,有霧氣。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,明日常參·經筵,取稟。傳曰,停。
趙斗淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐箕淳啓曰,行大司憲李光文,執義韓益相,掌令徐道裕·徐志輔牌不進,持平李羽采·朴承輝在外,監察茶時之意,敢啓。傳曰,知道。
權敦仁啓曰,藥房三提調持湯劑來待矣。傳曰,封入。
傳于趙斗淳曰,大臣·備局〈堂〉上引見。
權敦仁啓曰,左承旨嚴燾,同副承旨兪星煥今日不爲仕進,竝卽牌招,何如?傳曰,竝許遞,前望單子入之。
韓鎭㦿啓曰,臣鎭㦿,依定式進詣香室,奉審香祝櫃祝版袱子,則精潔之意,敢啓。傳曰,知道。
趙斗淳啓曰,臣斗淳,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
承旨前望單子入之,鄭知容·徐箕淳落點。
權敦仁啓曰,新除授左承旨鄭知容,右承旨徐箕淳竝卽牌招,何如?傳曰,允。
注書兪鎭五病,代以李彙圭爲假注書。
以執義韓益相,掌令徐道裕·徐志輔,司諫洪百儀,正言李在鶴牌不進罷職傳旨,傳于韓鎭㦿曰,只推。
兵曹口傳政事,判府事單徐耕輔。
壬辰十月初十日辰時,上御興政堂。藥房入診,大臣·備局堂上引見入侍時,都提調鄭晩錫,提調李止淵,副提調權敦仁,記事官兪鎭五,記注官李東韵,別兼春秋洪鍾應,左副承旨趙斗淳,假注書金建銖,事變假注書卓宗述,領議政南公轍,知中樞府事趙萬永,兵曹判書朴周壽,刑曹判書李勉昇,禮曹判書宋冕載,知敦寧府事徐能輔,戶曹判書徐有榘,右參贊趙寅永,知訓鍊柳相亮,左尹李惟秀,刑曹參判申絅,副校理鄭德和,以次進伏,醫官玄在德·李亨基·金漢祚·卞文燮,進伏楹外訖。上曰,史官分左右。公轍曰,朝霧乖宜,侵早臨殿,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。晩錫曰,醫官入診乎?上曰,唯。亨基等以次診候訖,退伏奏曰,脈候左右三部調均矣。晩錫曰,湯劑依前方繼進,似好矣。上曰,唯。晩錫曰,近日水刺之進御,何如?上曰,一樣矣。晩錫曰,湯劑進服後順下乎?上曰,順下矣。上曰,次對爲之。公轍曰,昨伏承史官來傳之敎,與諸大臣會于本司,取見關西道臣以寧邊諸囚鉤覈事狀辭,則遐土人心之妖凶詿誤,不勝駭憤,繼以旋卽捕捉,不至於蔓延爲幸也。其中申士化·李以德·李斗千三漢,創出訛言,煽動人心,追眞之說,傅會妖讖之書,攻城之謀,自有指的之招,其他曳出官長,奪其軍器糧草之計,兵亂將出,自爲大將元帥之說,賊情已露,三尺難逭,而究其本,則此不過無恒無賴之徒,出於欺人騙財之計,轉至於亂言不道,自陷罔赦之科。此不足推上王府而用法,右項三囚,令本道觀察使捧結案後,聚會民人,梟首警衆,金允文則踪跡言語,怪祕詤誕,異國漂船之酬酢,甲午富貴之嚇喝,渠亦自服於査庭,道啓雖曰無賊謀同參之跡,妖言煽動,情犯萬萬叵測。徐成模·李正賢·朴律等,或做出浮誕之說,或參聞凶悖之謀,知情之律,何可倖逭,而細察其情,則此輩皆以蠢頑無知之類,爲凶徒誘引,以至於此,特用寬典。金允文更加嚴刑,遠惡島減死爲奴,徐成模等三漢,竝嚴刑遠配,一以爲懲勵,一以爲鎭服,不害爲安反側之道,惟在上裁之如何。外此諸囚,別無更問之端,付之道臣,分輕重酌處後,使之狀聞爲宜。臣之愚見如此,而諸大臣之意,亦無異同,故敢此仰達矣。上曰,依爲之。出擧條上曰,廳注書,誰也?敦仁曰,安東人金建銖矣。公轍曰,罪人今旣覈得用律,則當初來告人池濟穆·康炳奎,宜有論賞之擧,本道可合初仕及邊將等窠,從所願待窠收用爲好。以此意分付道臣,使之狀聞後擧行,何如?上曰,依爲之。出擧條公轍曰,頃因海西年分狀啓,事目災八百結外,不足畓災五千三百結,綿田災一千七百結,覆啓加劃矣。卽見該監司金蘭淳狀啓,則復陳農形災損之狀,仍請見減畓災三千七百七十六結五負六束,綿田災一千四百十二結六十七負七束,竝許準劃事,令廟堂稟旨,分付矣。本道雖被慘歉,比之辛未壬申連年凶荒,大有間焉,則七千結加劃,果存參量,不爲不多,而道臣之又此陳請,必出於民情事勢之萬不獲已而然。其在寧失之義,合有曲軫之擧,更以二千結特爲劃下,使之分排於畓與綿田,以爲均施精俵之地,何如?上曰,依爲之。出擧條公轍曰,卽見慶尙監司金陽淳災實狀啓,則備陳道內農形受損之狀,仍以爲,事目災一千五百結外,不足災九千五百五十結九十五負八束,綿田災三百六十七結九十五負四束,特許加劃事,請令廟堂稟旨,分付矣。以若本道幅圓之廣,較諸各省報災之數,今此所請,似不至過多,而第以從前已例觀之,災摠自來絶小,此畓結比湖南差遜,而年形旣無所優劣,則加劃亦當視湖南爲準事目外畓災五千二百結,特爲劃下。至於綿田給災,終涉難愼,而例有一二可據,施亦不宜異同,此則準許,竝令均俵,更毋敢加請之意,分付,何如?上曰,依爲之。出擧條公轍曰,我國銀産甚少,公私貯蓄之罄竭,莫今日若,如無一番通變,將無以支調,今若優定銀價,每年使行,互換貿來,則燕·柵銀子,必多流出,驟看雖無利益,久後當有不期聚而自聚之實效矣。第此論自前有之,而議者之說弊條件非一,以今人心之詐僞,朝令不能孚信於下,無論某法,行於久未行之餘,則例有參差之論,難保無掣礙之端,而惟在按而行之之善不善,此則有司存,臣嘗以爲是皆不足憂,而所可憂者,卽行之未幾,或有動於浮議,遽有停罷之論也。凡法便則行之,不便則罷之,固其宜也,而此則不然。旣始旋廢,乍試卽掇不守之以確,則公貯私蓄,必將爲死貨而狼狽者多,臣久欲以此仰陳,而所鄭重政在於此,今則事勢不得不變通,而惟斷可以有成,諸備堂處下詢,使之各陳意見,何如?上曰,諸宰之意,何如?萬永曰,銀錢互用之利害便否,非臣膚淺之見,所敢質言仰對矣。周壽曰,俄於賓廳,雖聞其槪,諸議不無可否之論,而臣則未及思量,不敢質言仰對矣。止淵曰,銀錢互用,事係變通,無以卒乍間纖悉仰對,而大抵我國近來,專用錢幣,故無通貨之路,若有緩急,莫可措手,已非經遠之謨,而以不用銀貨之故,將本國所産,爲他國所用,以至中外儲蓄之㮙罄,豈非可惜之甚乎?且每年燕商,持去累萬本貨,貿來許多雜種,以致專無實用,徒長侈風,今若通用,則無用之物,自然漸減,有用之貨,從而流出,不必以民國間目下利害,有所較計,國中財貨有裕,則公私得力必多,臣謂行之便。勉昇曰,我國非無銀貨,而習俗不爲常用,故以不贍之産,易無用之物,自致耗渴,良可歎惜,今若定爲恒式,與錢通用,則異國之財,可借爲用,公私儲蓄,自有方便之道,若其行不行便不便,專在於定價高歇之如何。太歇則無自至之理,太高則有將來之弊,折衷於高歇之間,酌定而行之似便矣。冕載曰,銀貨通變,俄始參聞,而便否利害之間,猝未能到底較量,則以臣膚淺之見,不敢指的仰對矣。能輔曰,行銀之來頭利害,臣未能詳知,第銀貨多出於本國,而行用則不如燕京者,甚無謂矣。今若以銀錢通用,亦似便好。有榘曰,銀錢通用,卽古今天下通行之規,而我國單用錢幣,殊欠權輕重之道,臣則以爲,通用銀貨,有益無弊矣。寅永曰,大臣已爲提奏,如臣膚淺,豈容可否,而竊有區區愚見,不敢不仰達矣。大抵法例之通變,非便於國,必利於民,然後始可擬議,此則不然,只是銀貨之添價而已。初不關於民國裕財之方,而銀之爲貨,本爲通行彼我,今若在彼則以低價貿來,在我則以高價定用,其爲無用之物,與銅錢無異,若以彼我間時直折定,則又無貿來之道,至於許多奸僞末後利害,有不暇悉論,臣意則恐難議到矣。相亮曰,大臣諸堂,各陳便否,以臣膚淺之見,不敢指一仰對矣。惟秀曰,大臣諸堂,已盡仰奏,臣亦別無他意見矣。絅曰,俄於閤外,參聞其槪,而臣旣未詳其裏面,則其所便否,未敢指一仰對矣。公轍曰,詢謀幾皆僉同,而諸堂中或未及詳知,而不能指一仰對者,或慮其有害無益,而言其不便,不爲苟同,自是美事,而銀幣通用,自前有之。今之事勢,又不得不然,故臣意則必欲一番行之。使行拜表前,諸有司及戶·惠堂,齊會本司,更爲商確講究後,諸般條件及永久遵行之道,成節目施行,何如?上曰,依爲之。出擧條公轍曰,冬至兼謝恩使拜表期日不遠,正使徐耕輔判中樞府事單付,口傳下批之意,分付該曹,何如?上曰,依爲之。出擧條上曰,大臣就座,諸宰奏事,玉堂所懷陳之。有榘曰,度支經用,本來不敷,每年請得錢穀,以爲塗抹支調之地者,流來已久,至於今年,三路歉荒,收租大縮,量入計出,茫無計策,頒祿放料不足之數,恰爲四五萬石,枚報籌司,草記區劃者,僅爲五分之三,餘數則當俟繼此劃付,而至於錢邊,目下事勢,萬分罔措。明年新捧前各樣應下不足,無慮六七萬金,竝計不恒上下,則必須及今措辦八九萬金,然後始可無匱乏罔措之歎,而見今京外儲畜,到底枵然,着手無處。惟沁都戶南庫,舊有戶曹銀下送儲置者,南漢營各庫,亦有京司下送銀子,厥數稍優,沁都銀二萬兩,南漢銀一萬兩,爲先取來支用,待本曹事力有裕,鱗次還報,何如?上曰,依爲之。出擧條德和曰,無所懷矣。斗淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,大臣先退。公轍等退出,斗淳曰,臣以本閣事,有所仰達者矣。庚寅春御眞圖寫後,效勞畫員三人,有竝付實官,仍兼差備待令之承令矣。月前實官有闕之代,該曹以代令畫員趙坪草記蒙允,該曹之以待令中人陞實者,亦出於擧行受敎節目之意,而御眞圖寫,效勞自別,承令擧行,事體不輕。且承令當次諸人,亦皆兼帶待令,則恐不當先彼而後此,原草記勿施,以承令中當次畫員,更爲啓下似好,故敢此仰達矣。上曰,依爲之。出擧條仍命退,承·史以次退出。
上在慶熙宮。停常參·經筵。
趙容和啓曰,明日常參·經筵,取稟。傳曰,停。
趙斗淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
權敦仁啓曰,藥房副提調持湯劑來待矣。傳曰,封入。
徐箕淳啓曰,行大司憲李光文,執義韓益相,掌令徐道裕·徐志輔牌不進,持平李羽采·朴承輝在外,監察茶時之意,敢啓。傳曰,知道。
以執義韓益相,掌令徐道裕·徐志輔,司諫洪百儀,正言李在鶴牌不進罷職傳旨,傳于徐箕淳曰,只推。
傳于徐箕淳曰,兩司臺諫竝許遞,前望單子入之,待下批牌招察任。
臺諫前望單子入之,大司憲宋冕載,大司諫安光直,執義朴升鉉,司諫具定默,掌令金遇明·閔英世,獻納金羽根,持平李應信·柳幼麟,正言李莊緖·金若水落點。
徐箕淳啓曰,卽者義禁府都事來言,擊錚罪人韓公履原情,當爲回啓,而判義禁金在昌有身病,次堂例不得擧行云。判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以大司諫安光直,掌令金遇明,持平李應信·柳幼麟牌不進罷職傳旨,傳于徐箕淳曰,只推。
趙容和,以禮曹言啓曰,圖畫署畫員李孝彬有頉代,本署祿官窠,以差備待令畫員中加出實官朴基駿,陞付之意,敢啓。傳曰,知道。
徐箕淳,以備邊司言啓曰,濟州大靜縣穡達浦漂到琉球國人二名,當不日上來矣。依近例直令入接於弘濟院後,更爲問情,所着衣袴,分付各該司,依例題給,令沿路譯學及各道差員,次次領往灣府,交付於節使之行,使之帶去,亦令灣府,預先馳通于鳳城將處,以爲渡江後護送之地,何如?傳曰,允。
又以兵曹言啓曰,今十月十一日武臣賓廳武經講書時,武臣兼宣傳官高慶赫三略不通,依定式推考警責,何如?傳曰,允。
刑曹啓目,粘連鳳山郡殺獄罪人田大興獄事,牢獄何等重地,而敢稱復讎,破鎖行刃,嚴訊取服,亟正典刑。其餘李召史及田大己等四漢,助勢加功之律,不可不施,竝以次律施行,何如?判付啓依允。
上在慶熙宮。停常參·經筵。
鄭知容啓曰,玉堂備員間,視事頉稟之意,敢啓。傳曰,知道。
徐箕淳啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭知容啓曰,左副承旨趙容和,右副承旨趙斗淳,同副承旨韓鎭㦿,今日不爲仕進,竝卽牌招,何如?傳曰,允。
權敦仁啓曰,藥房三提調持湯劑來待矣。傳曰,封入。
徐箕淳啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
持平李應信啓曰,臣姿性庸愚,言議巽軟,淸朝耳目,本不近似,而柏府特點,連月而下,臣感恩怵義,雖不得不章皇出肅,粗伸叩謝之忱,而第臣於本府,曾經掌憲,揆以公格,在所當遞,請命遞斥臣職。答曰,依啓。
持平柳幼麟啓曰,臣言議風采,本不近似於淸朝耳目之任,而柏府特除,遽及於無似賤品,臣且惶且感,義分是懼,雖不得不章皇出肅,而臣於本府,已經亞憲,揆以格例,在所當遞,請命遞斥臣職。答曰,依啓。
以掌令金遇明牌不進罷職傳旨,傳于徐箕淳曰,只推。
以左副承旨趙容和,右副承旨趙斗淳,同副承旨韓鎭㦿牌不進罷職傳旨,傳于鄭知容曰,只推。
鄭知容,以弘文館言啓曰,應敎·修撰一員未差,副應敎李肯愚,修撰鄭煥義,副修撰洪祐順在外,洪鍾應別兼春秋進,下番闕直,事甚未安。校理金景善·金箕晩,副校理林永洙竝卽牌招,以爲推移姑降入直之地,何如?傳曰,允。
又以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
又以禮曹言啓曰,卽接南部幼學魚用臨所志,則以爲,同姓再從孫命圖嫡妾俱無子,以其同姓四寸兄命敷第三子應愚,欲爲繼後,兩家相議完定,未及禮斜,命圖夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長魚用臨所訴旣如此,依定式魚命敷第三子應愚,立爲魚命圖之後,何如?傳曰,允。
徐箕淳,以兵曹言啓曰,禁軍別將具信喜,猝得身病,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以金煐爲禁軍別將。
徐箕淳,以禁衛營言啓曰,本營千摠閔晢身病猝重,勢難察任,改差,何如?傳曰,允。
義禁府啓目,刑曹啓目內,今日動駕敎是時,衛外擊錚人南部幼學韓公履,爲其父用鎬定配請放事也。旣係義禁府所管,令該曹稟處,何如?判付內依允亦敎是白置。向前韓公履原情段,爲其父號籲事也,而今於特下處分之後,乃欲肆然鳴金者,極爲猥越,原情勿施何如啓,依允。
上在慶熙宮。停常參·經筵。
鄭知容啓曰,行大司憲洪冕載,掌令金遇明未肅拜,執義朴升鉉,掌令閔英世在外,持平二員未差,監察茶時之意,敢啓。傳曰,知道。
又啓曰,同副承旨韓鎭㦿今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,吏曹郞廳來言,臺諫有闕,政事,取稟。傳曰,政官牌招開政。
又啓曰,吏曹判書李止淵,參判李光正牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。如有違牌,勿爲呼望。
有政。吏批,判書李止淵,參判李光正進,參議未差,左副承旨趙容和進。以趙容和爲吏曹參議,金騏獻·朴龍九爲持平,李是遠爲修撰,朴宗吉爲弼善,金箕晩爲兼文學,徐耆淳爲說書,趙萬永爲禮曹判書,兪星煥爲敦寧都正,李光正爲同春秋,姜繼遇·金履喆爲典籍,承文著作單白海運,故學生姜翼周贈童敎,孝行卓異贈職事承傳,養賢庫奉事單文璹。
兵批,判書朴周壽進,參判洪赫在外,參議洪祐燮入直進,參知李鎭華病,同副承旨韓鎭㦿進。以李升德爲羽林將,李樸爲五衛將,黃處中爲忠壯將,崔永錫爲都摠都事,崔尙權爲訓鍊判官,兪鳳柱爲翊衛,康鵬南爲訓鍊主簿,李章烈爲武兼,金致遠爲阿山萬戶,金泓瑞爲花山水別將,同知單金命煥,大護軍李光文,護軍李德鉉,副護軍嚴燾·兪星煥·李敦榮,副司直韓益相·洪百儀·徐道裕·徐志輔·李應信·柳幼麟·朴承輝·李羽采·趙秉憲·李集運,副司果李在鶴·成原默,副司正李明迪,以上竝單付。
韓鎭㦿啓曰,吏曹參議趙容和,旣在闕中,不爲肅謝,直爲出去,事甚未安。推考,何如?傳曰,允。
又啓曰,臣與左副承旨趙容和伴直矣。移拜吏曹參議,伴直無人,右承旨徐箕淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,徐淇修落點。
以校理金景善·金箕晩,副校理林永洙牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,下番闕直,事甚未安。校理金景善·金箕晩,副校理林永洙旣有只推之命,竝卽牌招,以爲推移姑降入直之地,何如?傳曰,允。
又啓曰,卽者副校理鄭德和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以校理金景善·金箕晩,副校理林永洙牌不進罷職傳旨,傳于韓鎭㦿曰,只推。
韓鎭㦿,以吏曹言啓曰,成均館學諭林亨洙受由過限不上來,依法典罷職,何如?傳曰,允。
又以戶曹言啓〈曰〉,文祜廟供上減下別單中,依判下外竝減下事,命下矣。供上各種中,元貢不足,而爲別貿者及本元貢外,曾不加定者,依例勿論,就有餘物種中當減數爻,分道磨鍊,別單書入,依此擧行之意,分付宣惠廳,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而漂海人近京回程間今姑停止之意,敢啓。傳曰,知道。
又以備邊司言啓曰,濟州牧大靜縣穡達浦漂到琉球國人二名,入接弘濟院後,使本司郞廳及譯官詳細問情,別單書入,而今此漂人,皆願速歸,留一宿卽爲發送,何如?傳曰,允。
大司諫安光直疏曰,伏以臣庸愚譾劣,最居人下,本不足備數於任使之末,而迺者薇垣除旨,有隕自天,臣感激居先,繼以悸恐,益不知措躬之所也。夫官以諫名,責任不輕,苟非論議風裁,爲世所推者,莫可擬議,而一院之長,地望尤別,豈可使小臣菲才薄識屢試蔑效者,苟然充數,冒據非據,以玷名器,以招物議也哉?且臣楡景已暮,蒲疾先衰,居常善病,寧日恒少,近因日候不適,重添寒疾,頑痰上亘而支體牽引,冷積中痞而食飮專却,源委已痼於積憊,神識常在於昏眩,床笫動作,亦難自力,冠帶彈束,斷無其望,召牌嚴臨,承膺無路。玆不得不披瀝肝血,仰瀆崇嚴。伏乞聖慈,俯垂鑑諒,將臣本兼職名,竝賜鐫免,以幸公私,不勝大願。臣方丐免,不宜贅他,而事在目下,敢此附陳焉。紀綱解紐,踰濫放縱之習,日滋月長,至於今番徒配罪人韓用鎬之子擊錚之擧而極矣。蓋自朝家禁釀申令之後,韓用鎬之名在朝籍者,肆然犯禁,已極駭惋,而我殿下特下處分,不啻嚴正,則在渠分義,固當闔門畏縮之不暇,而爲其子者,乃敢唐突鳴冤,上干天聽,如非眼無國法,寧容若是?況其爰辭措語,極其無嚴,顯有嘲訕之態,莫掩憤恚之氣,事之寒心,莫此爲甚。酗漢之買飮,婢子之納侤,可謂逃脫不得,而乃敢以甘酒餘滓等語,漫漶爲說,有若白地橫罹者然,苟使渠家,初無犯釀,則酗漢從何買飮,而甘酒亦豈是使人酗亂之物乎?其所粧撰之計,反添誣罔之罪,吁可痛矣。藉使有一半分可稱之冤,惟當恭俟處分,而乃爲此不近理之說,輒售其跳踉之習,此而不嚴加懲勵,後弊難遏,臣謂擊錚罪人韓公履,亟令該曹,施以刑配之典,斷不可已也。且臣因此而竊有所仰陳者,酒禁之設,本出於災歲憂民之意,而我殿下前後飭敎,又極嚴截,按法之地,必當奉行惟謹,罔敢怠忽,而若或有始無終,則甚非設禁之道也。仄聞近來班戶之被捉者,或不無以奴代主收贖卽放之患云。雖未知果如傳聞,而一或近是,則是豈一法令信齊民之意乎?捄荒之政,莫急於禁釀,不禁則已,業已設禁,則必也使之法立令行,民獲其利而後已。豈可朝張而夕弛,秪益其玩法慢令之弊乎?伏願申加提飭,期有實效焉,臣無任云云。省疏具悉。韓公履事,無嚴之習,誠如爾言,而因一事而父子被罪,反涉過中,不允。酒禁,朝家飭令,前後申嚴,寧有有始無終之理乎?爾之所慮過矣。爾其勿辭察職。
敦寧都正李敦榮疏曰,伏以臣於本月初五日,伏奉除旨,以臣爲敦寧府都正者,臣義重叨謝,雖不得章皇出肅,而第臣旣無敦寧,在法當遞,玆敢短章陳籲。伏乞聖明,俯賜鑑諒,亟命選部,照例鐫改,以存公格,俾安私分焉,臣無任云云。省疏具悉。疏辭下該曹,稟處。
副校理鄭德和疏曰,伏以臣父年過六旬,筋力衰憊,近當寒燠不調,浹旬患感,而不至甚劇,故臣黽勉就直,今已多日。迺者得接家信,臣父感症,又至添劇,食飮不能强進,眞元無以收拾,促臣歸視,臣情到此,按住不得,玆敢忙陳短章,徑出禁扃,伏乞聖慈,俯垂矜諒,亟許鐫遞,俾得安意救護,仍治臣瀆擾之罪,以肅朝綱焉,臣無任云云。省疏具悉。爾其勿辭救護。
吏曹啓目,粘連觀此敦寧府都正李敦榮上疏,則以爲,臣旣無敦寧,在法當遞。伏乞亟命選部,照例鐫改亦爲白有臥乎所,旣無敦寧,則揆以格例,不可仍置,敦寧府都正李敦榮改差,何如?判付啓依允。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
權敦仁啓曰,右承旨鄭知容今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
傳于趙斗淳曰,禮房承旨,馳詣宗廟·景慕宮,奉審摘奸以來。
趙斗淳啓曰,應敎未差,副應敎李肯愚,修撰鄭煥義·李是遠,副修撰洪祐順在外,副校理鄭德和受由,玉堂上下番俱空,事甚未安。校理金景善·金箕晩,副校理林永洙,副修撰洪鍾應竝卽牌招,推移入直,何如?傳曰,允。
以左副承旨徐箕淳牌不進罷職傳旨,傳于韓鎭㦿曰,只推。
韓鎭㦿啓曰,行大司憲宋冕載,掌令金遇明,持平朴龍九牌不進,執義朴升鉉,掌令閔英世,持平金騏獻在外,監察茶時之意,敢啓。傳曰,知道。
以大司諫安光直,掌令金遇明,持平朴龍九牌不進罷職傳旨,傳于韓鎭㦿曰,只推。
以右承旨鄭知容牌不進罷職傳旨,傳于韓鎭㦿曰許遞,前望單子入之。
承旨前望單子入之,李趾秀落點。
韓鎭㦿啓曰,新除授同副承旨李趾秀,卽爲牌招,何如?傳曰,允。
又啓曰,同副承旨李趾秀,時在公忠道沃川地,斯速乘馹上來事,下諭,何如?傳曰,許遞,前望單子入之。
承旨前望單子入之,趙秉玖落點。
韓鎭㦿啓曰,行都承旨權敦仁藥院進,行左承旨徐淇修式暇,右承旨徐箕淳不爲仕進,左副承旨趙斗淳內閣直,院中只有臣一人,伴直無人。新除授同副承旨趙秉玖,卽爲牌招,何如?傳曰,允。
又啓曰,同副承旨趙秉玖在外,伴直無人,右承旨徐箕淳所當牌招,而拘於廳規,不得講牌,何以爲之?敢稟。傳曰,牌招。
又啓曰,同副承旨趙秉玖,時在公忠道德山地,斯速乘馹上來事,下諭,何如?傳曰,許遞,前望單子入之。
承旨前望單子入之,金胤根落點。
以校理金景善·金箕晩,副校理林永洙,副修撰洪鍾應牌不進罷職傳旨,傳于韓鎭㦿曰,只推。
韓鎭㦿,以奎章閣言啓曰,明日卽奎章閣冬孟朔大奉審日次,時·原任閣臣,依節目進詣擧行之意,敢啓。傳曰,知道。
又以備邊司言啓曰,卽見統制使柳和源所報,則以爲,餉穀則漸就割本,耗隨而縮,屯畓則擧被沈覆,稅入無幾,目下支放,實無排比之道,本營句管錢軍米三千石,依已例許貸,而限年充報之節,當自本營按例擧行爲辭矣。錢軍米許貸後,加分取耗,計年充報,便成近例,則如今屯穀減縮之時,有難一切防塞,姑以二千石貸下,使之取用,而第念此穀設始,本爲經遠之慮。故竝耗會錄,未嘗犯用,耗條之劃付不過六十餘年事耳。末流之弊,竟至於元穀請貸盡分以報,而今則前貸未報,後貸又添,二萬之穀,不滿萬數,若此不已,不出幾年,蕩盡無餘。此後則切勿許施,以準元摠,亦以此意,嚴飭該閫,何如?傳曰,允。
又以備邊司言啓曰,倭學譯官等矯救之方,詳悉於丙戌貸穀時草記,不必更煩條列,而貸下之穀,雖已畢捧,難支之狀,輒復如前,不可不曲加軫念,以爲責效之地,依丙戌例,就關西所在信蔘穀留庫條中,折米六千石貸下,而限七年計除於單蔘價,年例作錢中,作穀充報事,分付該道道臣,何如?傳曰,允。
上在慶熙宮。停常參·經筵。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,合辭許久闕啓,事甚未安。除在外外未肅拜人員,竝卽牌招,何如?傳曰,允。
權敦仁啓曰,行左承旨徐淇修,右副承旨金胤根今日不爲仕進,竝卽牌招,何如?傳曰,允。
又啓曰,藥房三提調持湯劑來待矣。傳曰,封入。
韓鎭㦿啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
權敦仁啓曰,行禮曹判書趙萬永除拜後,過三日不爲出肅,依定式推考警責,仍卽牌招察任,何如?傳曰,允。
徐箕淳啓曰,玉堂上下番俱空,事甚未安。校理金景善·金箕晩,副校理林永洙,副修撰洪鍾應旣有只推之命,竝卽牌招,推移入直,何如?傳曰,允。
權敦仁啓曰,假注書李彙圭身病猝重,勢難察任,今姑改差,何如?傳曰,允。
李彙圭改差,代以金炳奎爲假注書。
金胤根啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,掌令金遇明牌不進罷職傳旨,傳于金胤根曰,只推。
以校理金景善·金箕晩,副校理林永洙,副修撰洪鍾應牌不進罷職傳旨,傳于徐箕淳曰,只推。
徐箕淳,以侍講院言啓曰,新除授弼善朴宗吉,兼文學金箕晩,除拜屢日,尙不出肅,竝卽牌招察任,何如?傳曰,竝許遞,前望單子入之。
春坊前望單子入之,弼善吳正秀,兼文學徐有贊落點。
以京畿監司李羲準狀啓,陽川縣令李義勝身病沈篤,不得已罷黜事,傳于韓鎭㦿曰,令該曹口傳差出,催促下送。
以京畿監司李羲準狀啓,判府事沈象奎情踪惶蹙,祿俸不敢冒受事,傳于韓鎭㦿曰,更爲輸送事,分付。
徐箕淳,以奎章閣言啓曰,臣等進詣奎章閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
徐淇修,以備邊司言啓曰,卽見統禦使李鼎會所報,則以爲,本營軍需庫稅入大縮,支放無路,無論某樣穀,限二千石特許劃下,俾爲接濟之地爲辭矣。本營雖曰凋弊,古例元無別劃益以軍庫,自可塗抹,屯穀專付出納故也。挽近以來,忽創加劃之例,輒有許施之擧,而皆取之以府在勅穀,或有限年還報者,此猶成說,與今大異,則事當一切防塞,而第念今年島農,旣不可以常例論,則該閫所報,誠亦悶迫,特以湖南所在本司句管各名穀會錄耗中,折米六百石劃給,使之從便取用,何如?傳曰,允。
又以訓鍊都監言啓曰,本局把摠閔致默身病甚重,勢難察任,改差,何如?傳曰,允。
壬辰十月十五日辰時,上御興政堂。藥房入診入侍時,都提調鄭晩錫,提調李止淵,副提調權敦仁,假注書金建銖,記注官李東韻·卓雲翰,檢校待敎趙斗淳以次進伏。醫官玄在德·李亨基·金景球·南山壽進伏楹外訖。上曰,史官分左右。晩錫曰,日氣稍寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿·宮皆一樣矣。晩錫曰,醫官入診乎?上曰,置之。晩錫曰,湯劑連日進御後,厭食之症比前,何如?上曰,復常矣。上曰,大臣就座。仍命退,諸臣以次退出。
上在慶熙宮。停常參·經筵。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
徐箕淳啓曰,藥房提調持湯劑來待矣。傳曰,封入。
又啓曰,左副承旨趙斗淳今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理金景善·金箕晩,副校理林永洙旣有只推之命,副校理鄭德和由限已過,竝卽牌招,推移入直,何如?傳曰,允。
又啓曰,明日親臨方物看品處所,以何處爲之乎?敢稟。傳曰,便殿爲之。
金胤根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,掌令金遇明牌不進罷職傳旨,傳于金胤根曰,只推。
以左副承旨趙斗淳牌不進罷職傳旨,傳于徐箕淳曰,只推。
以校理金景善·金箕晩,副校理林永洙·鄭德和牌不進罷職傳旨,傳于徐箕淳曰,只推。
吏曹口傳政事,以金晉敎爲陽川縣令。
以全羅監司李奎鉉狀啓,光陽縣監鄭周應遭本生母喪事,傳于徐箕淳曰,令該曹口傳差出,催促下送。
吏曹口傳政事,以沈兢祖爲光陽縣監。
金胤根,以都摠〈府〉言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
判府事徐耕輔疏曰,伏以臣猥膺專對之命,行將辭陛而出疆,回瞻觚稜,不勝戀結之忱。仍伏念臣之父母墳墓,在於長湍·開城等地,臣行所過,松楸入望,迤到山下,卽三數里間耳。伏乞聖慈,特許臣歷省之願,俾伸遠離之私,千萬幸甚,臣無任云云。答曰,省疏具悉。卿其歷省焉。
敦寧都正兪星煥疏曰,伏以臣於本月十三日,伏蒙除旨,以臣爲敦寧府都正者,臣義重叩謝,雖不得不章皇出肅,而第念臣於見職,素無敦寧,揆以格例,自在應遞。伏乞聖慈,俯賜鑑諒,亟命選部,照例遞改,以重公格,以安私分,不勝幸甚,臣無任云云。省疏具悉。疏辭下該曹,稟處。
吏曹啓目粘連,啓下是白有亦,觀此敦寧府都正兪星煥上疏,則以爲,臣於見職,素無敦寧,揆以格例,自在應遞。伏乞亟命選部,照例遞改亦爲白有臥乎所,旣無敦寧,則揆以法例,不可仍置,敦寧府都正兪星煥改差,何如?判付啓依允。
上在慶熙宮。停常參·經筵。
徐淇修啓曰,來二十一日,朝參日次矣,敢稟。傳曰,停。
金胤根啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
徐箕淳啓曰,來二十一日,輪對日次矣,敢稟。傳曰,當次人受點,後日次待令。
權敦仁啓曰,藥房副提調持湯劑來待矣。傳曰,封入。
徐箕淳啓曰,玉堂上下番俱空,已至多日,事甚未安。校理金景善·金箕晩,副校理林永洙·鄭德和旣有只推之命,竝卽牌招,推移入直,何如?傳曰,允。
又啓曰,臣箕淳今日方物封裹進去,下直之意,敢啓。傳曰,知道。
權敦仁啓曰,假注書金建銖身病猝重,勢難察任,今姑改差,何如?傳曰,允。
金建銖改差,代以羅漢基爲假注書。
金胤根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,掌令金遇明牌不進罷職傳旨,傳于金胤根曰,只推。
以校理金景善·金箕晩,副校理林永洙·鄭德和牌不進罷職傳旨,傳于韓鎭㦿曰,只推。
韓鎭㦿以議政府右參贊意啓曰,今日方物看品時,六曹堂上當爲進參,而吏曹判書李止淵,參判李光正病不來,參議趙容和未肅拜,判書李止淵,參判李光正,令政院竝卽牌招,以爲同參之地,何如?傳曰,允。
壬辰十月十七日辰時,上御興政堂。方物看品入侍時,行都承旨權敦仁,行左承旨徐淇修,右承旨徐箕淳,左副承旨趙斗淳,同副承旨韓鎭㦿,假注書金建銖,記注官金熙逌·金聖默,檢校直閣李景在以次進伏訖。上曰,進排官入來。敦仁奏曰,廳注書以嫌不爲入來。上曰,誰也?對曰,金炳奎矣。各進所封方物,賤臣等以次奉進看品訖,上曰,史官就座。仍命退,承史以次退出。
上在慶熙宮。停常參·經筵。
金胤根啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
權敦仁啓曰,行左承旨徐淇修,右承旨徐箕淳今日不爲仕進,竝卽牌招,何如?傳曰,允。
又啓曰,藥房都提調·副提調持湯劑來待矣。傳曰,封入。
傳于韓鎭㦿曰,玉堂許遞,政官牌招開政。
金胤根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,掌令金遇明牌不進罷職傳旨,傳于金胤根曰,只推。
以右承旨徐箕淳牌不進罷職傳旨,傳于韓鎭㦿曰,只推。
韓鎭㦿啓曰,吏曹判書李止淵,參判李光正,參議趙容和牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招,如有違牌,勿爲呼望。
又啓曰,吏曹參議趙容和疏批已下,一體牌招,何如?傳曰,允。
又啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
兵曹口傳政事,副司果單李肯愚。
有政。吏批,判書李止淵進,參判李光正式暇,參議趙容和式暇,同副承旨韓鎭㦿進。以朴宗吉爲應敎,黃·任百經爲校理,權用經·李鼎在爲副校理,黃基安·成遂默爲修撰,柳致明·尹錫永爲副修撰,李公翼爲文學,李肯愚爲兼弼善,李寅敎爲敦寧都正,金學淳爲知經筵,趙秉鉉爲同經筵,具行益爲兵曹佐郞,李能權爲工曹佐郞,李鼎基爲造紙別提,吳泰瀚爲松羅察訪,承文著作單李貞夏·安潤蓍,學錄單文璹。
兵批,判書朴周壽病,參判洪赫在外,參議洪祐燮入直進,參知李鎭華病,右副承旨金胤根進。同知洪昌訥,副護軍鄭知容·李趾秀·趙秉玖·兪星煥,副司直朴宗吉·金箕晩·金景善·鄭德和·林永洙,副司果李是遠·鄭煥義·洪祐順·洪鍾應,以上竝單付。
吏批,再政。以金景善爲司僕正,洪羲錫爲掌樂正,全榮澤爲典籍,趙泳爲濟用主簿。
韓鎭㦿,以備邊司言啓曰,卽見廣州留守李錫奎狀啓,則以爲,本府慘被歉荒,不可不設賑,而賑口多少,雖未可預量,必將無遜於甲戌,而大加於乙酉,賑資二千五百石,及今經紀,然後可無不及之歎,先以稤倉會付中租一千石牟二百五十石合折米五百石,從便劃給,不足米二千石,從他加劃,以爲及時取用事,請令廟堂稟旨分付,而飢口實數,更爲十分精抄,追後登聞爲辭矣。本府歉荒,不可不賑濟之狀,已有所領悉,而第其穀簿旣縮,賑需與分還之難於排比,誠如守臣狀辭,到今別劃,在所不已,稤倉穀折米五百石外,關西小米五百石,嶺南大米五百石,湖南租一千五百石,合折米一千六百石劃下,而空名帖一百五十張,亦爲成送,使之從便措處,經紀賑事,何如?傳曰,允。
又以備邊司言啓曰,外方徵債,旣已限明秋防塞矣。京司徵債,亦爲依定式,一體防塞之意,分付,何如?傳曰,允。
又以摠戎廳言啓曰,本廳左部千摠權斆仁身病甚重,勢難察任,改差,何如?傳曰,允。
吏曹參議趙容和疏曰,伏以臣於日者喉院直中,伏奉除旨,以臣爲吏曹參議,臣誠惝恍恧蹙,未敢祇肅恩命,仍卽退歸私次,左右思量,實不知措躬之所也。臣本庸陋,百無一能,徒藉先廕,偏荷洪渥,前後歷揚,罔非踰濫,日夕循省,恒切兢惕,矧玆新命,是何等淸選,而謬恩至及於不肖之身哉?雖古昔賢能,官以銓名,莫不逡巡,臣非敢援依是例,支蔓其說,有若稍可承當,而崇飾禮讓者然。只以目下言之,舊次儲望,才彦林立,臣以眇然後進,越序驟遷,猥從冢宰之後,謂將激揚淸濁,可否言議,甄別流品,參佐銓衡云爾,則臣心自愧,已無餘地,物情不協,尤當如何?唐臣白居易之言曰,若以短任長,以大授小,委其不可而望其可,强其不能而責其能,則官雖備,無益於理矣。今臣所叨,量材視任,其長短大小之不可與不能,庶或爲淵鑑之所俯燭,而然猶授臣是職,不少留難,非徒無益而止。亦將貽累於朝家愼簡之政,臣雖欲憑恃寵光,冒沒趨膺,其於譏議之坌集,名器之玷屑何哉?今又開政有命,違牌路阻,臣若復嚴畏趑趄,不自劾免,則妨賢曠職,重添臣罪,玆敢控籲於天地父母之下。伏乞聖明,將臣新授職名,亟賜遞改,使官方無褻,微分獲安,公私不勝幸甚,臣無任云云。省疏具悉。爾其勿辭察職。
上在慶熙宮。停常參·經筵。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
權敦仁啓曰,藥房提調持湯劑來待矣。傳曰,封入。
以校理任百經,修撰黃基安·成遂默,副修撰尹錫永牌不進罷職傳旨,傳于徐箕淳曰,只推。
以副校理李鼎在牌不進罷職傳旨,傳于徐箕淳曰,只推。
徐箕淳啓曰,玉堂上下番俱空,已至多日,事甚未安。校理任百經,副校理李鼎在,修撰黃基安·成遂默,副修撰尹錫永旣有只推之命,竝卽牌招,推移入直,何如?傳曰,允。
韓鎭㦿啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
又啓曰,明日拜表,兩司當爲進參,除在外·未署經外,未肅拜人員,竝待開門牌招,何如?傳曰,允。
以大司諫安光直,正言李莊緖,掌令金遇明牌不進罷職傳旨,傳于韓鎭㦿曰,只推。
以校理任百經,修撰黃基安·成遂默,副修撰尹錫永牌不進罷職傳旨,傳于徐箕淳曰,只推。
以副校理李鼎在再牌不進罷職傳旨,傳于徐箕淳曰,只推。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以兵曹言啓曰,今十月二十日,文臣朔試射日次,而冬至兼謝恩使拜表權停例相値,不得爲之之意,敢啓。傳曰,知道。
漢城判尹金箕殷疏曰,伏以臣之待罪見職,今已四閱月矣。姿性本自疎闇,氣力老愈巽輭,詞訟劇地,初非其人,況當禁釀之時,責任尤重,其何堪勝,而義難辭免,黽勉冒膺,早晩狼貝,固已自料,畢竟因一草記請勘之事,乃有蹕路鳴冤之擧,臣撫躬慙愧,久益靡已。日前諫長之疏出,而洞論事體,無復餘蘊,且伏見聖批下者,已悉俯燭其情狀,斥之以無嚴之習,臣何必費辭更辨,而第伏念禁酒之令?寔出災歲裕民之聖意,前後飭敎,不啻截嚴,則犯禁而現捉者,固當縮伏訟愆,無敢退有後言,而緣臣無似之賤,猥當掌禁之職,論一犯科之人,不惟不能使之知戢,乃敢肆然稱冤,有此盛氣反詈,以懸空失實奏語不審等語,譏斥交加,至請更覈,身爲法官,受侮至此,則其將何顔,晏然自在,發號施令乎?且臣近仍日候之不調,重患輪行之感冒,寒氣外束而肢節刺痛,頑痰內凝而飮食全阻,貼席委頓,蠢動無期,此時法司,許久瘝曠,私心悚憫,又添一病,以情則無路蹲冒,以病則末由强策,玆敢悉暴情實,仰瀆崇嚴。伏乞聖慈,俯賜鑑諒,亟遞臣職,仍降郵罰,以快人心,以安私分,不勝幸甚,臣無任云云。答曰,省疏具悉。韓公履事,日前諫長之批,已爲洞諭。卿之以此爲引,豈不疲然乎?勿辭,益勉對揚之責。
上在慶熙宮。停常參·經筵。
夜四更五更,月暈。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
權敦仁啓曰,藥房三提調持湯劑來待矣。傳曰,封入。
又啓曰,行左承旨徐淇修今日不爲仕進,卽爲牌招,何如?傳曰,允。
韓鎭㦿啓曰,備邊司郞廳來言,今日賓廳日次,而拜表相値,不得來會云矣,敢啓。傳曰,知道。
又啓曰,玉堂上下番俱空,已至多日,事甚未安。校理任百經,副校理李鼎在,修撰黃基安·成遂默,副修撰尹錫永旣有只推之命,竝卽牌招,推移入直,何如?傳曰,允。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
又啓曰,今日拜表,憲府則監察代行矣。雖無諫院,依例行禮之意,敢啓。傳曰,知道。
傳于趙斗淳曰,三使臣留待。
傳于趙斗淳曰,三使臣入侍。
韓鎭㦿啓曰,行都承旨權敦仁藥院進,行左承旨徐淇修不爲仕進,右承旨徐箕淳下直出去,左副承旨趙斗淳內閣進,右副承旨金胤根式暇,院中只有臣一人,伴直無人,左副承旨趙斗淳所當牌招,而拘於廳規,不得請牌,何以爲之?敢稟。傳曰,牌招。
以行左承旨徐淇修牌不進推考傳旨,傳于韓鎭㦿曰,更爲牌招。
傳于徐淇修曰,呈告摠管許遞,前望單子入之。
摠管前望單子入之,副摠管鄭元容落點。
兵曹,都摠管單鄭元容。
徐淇修啓曰,新除授摠管鄭元容,方在罷散中,何以爲之?敢稟。傳曰,敍用。
傳于韓鎭㦿曰,右尹有闕之代,前望單子入之。
右尹前望單子入之,鄭基善落點。
以大司諫安光直,正言李莊緖,掌令金遇明牌不進罷職傳旨,傳于韓鎭㦿曰,只推。
以左副承旨趙斗淳牌不進罷職傳旨,傳于韓鎭㦿曰,只推。
以校理任百經,副校理李鼎在,修撰黃基安·成遂默,副修撰尹錫永牌不進罷職傳旨,傳于韓鎭㦿曰,只推。
韓鎭㦿,以禮曹言啓曰,郊壇四孟朔,遣禮郞有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣·階砌俱爲無頉,此後看護等節,另加申飭之意,敢啓。傳曰,知道。
又以內醫院都提調·提調意啓曰,年例各殿宮進上臘藥所入牛黃捌拾漆部玖分壹里捌毫,麝香貳佰參拾參部參分參里參毫,竝令戶曹·宣惠廳進排,而丙申定式牛黃貳拾部漆分肆里捌毫,以本院春秋兩等元貢中取用,何如?傳曰,允。
徐淇修,以備邊司言啓曰,卽見京畿監司李羲準所報,則南陽府大阜島居折衝金益振,納錢二千兩,自願補賑云矣。凡係荒年補賑之人,未嘗不優加賞格,使之激勸,而或因有司之未卽奉行,以致民人之無所徵信,此所以朱夫子奏乞推賞獻助人戶,謂其庶幾取信於民,將來或有災傷,易爲勸諭者也。今此大阜民所納二千緡錢,較諸穀物本色,雖曰有間,論以島居産業,此亦不些,事極嘉尙,合施優異,俾有聞風興起之類,折衝金益振,令該曹善地瓜近僉使作窠差送,何如?傳曰,允。
又以都摠府言啓曰,新除授都摠管鄭元容,時無職名,令該曹口傳付軍職,何如?傳曰,允。
兵曹口傳政事,大護軍單鄭元容。
右尹鄭基一疏曰,伏以臣早歲失怙,與臣叔父相依爲命,今叔父身歿於居昌任所,行將返葬于華城故山,臣情悲慟,若窮無歸,臣於此時,迎哭於靷歸之路,會下於窀穸之所,情理之俱不可已也。地雖宿舂,來往頻數,事畢而返,三旬爲期,而今臣見縻京兆,詞訟不可暫閣,釀禁不可少弛,緣臣情私,致曠厥職,則惶懍悶隘,當復如何?玆不得不仰首陳暴於紸纊之下。伏乞聖慈,俯諒悲苦之懇,特遞臣亞尹之職,俾私情獲伸,劇任無滯,仍治臣瀆擾之罪,以昭法紀焉,臣無任云云。答曰,省疏具悉。所請依施。
黃海監司金蘭淳疏曰,伏以臣才不適用,識又淺短,猥蒙聖眷,委畀一路,辭不獲命,感激恩造,莅玆海藩,居然爲卄有四朔矣。方面之任,擔負綦重,則雖在年豐民樂之時,固不敢承當。況此無前災荒,奠接沒策,畢竟僨誤,自知者甚明,惟幸報瓜在前,納節有期,將使受代之人,措處有方,區劃得宜,則庶幾有災歲接濟之望矣。不料大僚建白,恩命許可,以臣仍留麥秋之限,臣聞命惝怳,罔知攸措。苟使臣有一分可堪之才與智,則恩榮所及,何敢占便圖免,不思所以殫竭誠力,少效涓埃之報乎?目下應行節目之擧,雖不得不按例爲之,因仍蹲冒,若固已有,非臣之所敢出,而兢懼慙恧,有不容自己者,玆敢披露情實,仰瀆崇嚴。伏乞亟賜遞改,以幸公私焉。臣於治疏將上之際,卽伏見請災再啓之回,其在奉行之道,固宜蹶之不暇,而第念許多災民憫迫切急之狀,有不忍含默,不避煩瀆,冒昧陳籲於紸纊之下,惟望少垂察焉。今臣仰懇者,卽加請災結一事耳。今年旱澇蟲損,挽近罕有,首尾四五朔許多災形,已悉於前後狀聞,今不必更爲覶縷,而行部哀號之訴,公堂堆積之牒,皆云不願于分賑,欲蠲其公納,公納當前之憂也,分賑明春之事也。民情到此,亦不爲哀憐切憫者乎?乃者憫恤之聖恩,無微不燭,懷保之惠澤,有願必遂,還餉則旣許停免而代捧,身布則又此純錢而退限,喑聾跛躄,莫不歡欣蹈舞,回其溝壑之危,奠于袵席之安,臣不勝感頌攅祝,而今此追許二千之結,亦可謂迥出常例矣。然往在壬申所劃之數,爲一萬六十結,目前歉荒,尤甚於壬申,以此未準之數,何以分當俵之災,何以責惟正之稅乎?況臣躬審農形,爬櫛邑報,約之又約,寧減無濫?若不得蒙準,則是不能見孚於君父,自陷剝民之科,臣豈忍爲此,更以何術,副此災民顒若之情乎?公賦雖曰國計之所重,災政實爲民情之最急,臣若徒懷嚴畏,竟不畢陳,强督於將劉之民,則顧臣溺職之罪,猶屬自已,反孤我聖上惻怛之念。伏乞聖慈,俯察哀矜之狀,特許田畓災三千一百八十八結零未準下之數,使海隅生靈,亟免流離顚連之患,千萬幸甚,臣無任云云。答曰,省疏具悉。疏辭令廟堂,稟處。勿辭察任。
壬辰十月二十日辰時,上御興政堂。藥房入診,三使臣同爲入侍時,都提調鄭晩錫,提調李止淵,副提調權敦仁,假注書金炳奎,記注官金熙逌,別兼春秋洪鍾應,檢校待敎趙斗淳,冬至兼謝恩正使徐耕輔,副使尹致謙,書狀官金景善以次進伏。醫官玄在德·李亨基·趙宗翊·李顯養進伏楹外訖。上曰,史官分左右。晩錫曰,日氣甚寒,聖體,若何?上曰,一樣矣。晩錫曰,寢睡·水剌之節,何如?上曰,一樣矣。晩錫曰,中宮殿氣候,何如?上曰,一樣矣。晩錫曰,率御醫入來,請診脈候,何如?上曰,置之。上曰,三使臣進前,耕輔等進前,上曰,無事往返,仍下內賜丸劑及煖帽各一部,上命三使臣先退。仍命退,諸臣以次退出。
上在慶熙宮。停常參·經筵。
徐淇修啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
權敦仁啓曰,左副承旨趙斗淳,右副承旨金胤根今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
以左副承旨趙斗淳,右副承旨金胤根牌不進罷職傳旨,傳于徐淇修曰,只推。
徐淇修啓曰,行都承旨權敦仁藥院進,右承旨徐箕淳受由在外,左副承旨趙斗淳,右副承旨金胤根不爲仕進,同副承旨韓鎭㦿式暇出去,院中只有臣一人,伴直無人,右副承旨金胤根,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理任百經,副校理李鼎在,修撰黃基安·成遂默,副修撰尹錫永旣有只推之命,竝卽牌招,推移入直,何如?傳曰,允。
金胤根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,掌令金遇明牌不進罷職傳旨,傳于金胤根曰,只推。
以校理任百經,副校理李鼎在,修撰黃基安·成遂默,副修撰尹錫永牌不進罷職傳旨,傳于徐淇修曰,只推。
徐淇修,以禮曹言啓曰,卽接公州幼學柳鎭玉所志,則以爲,六代祖忠景公珩庶子贈戶曹佐郞智傑,殉節於深河之役。先朝丙辰,特蒙贈職旌閭之典,庚申又有立後主祀之命,而立後一款,時無可合者,荏苒至此矣。今以智傑之姪悠然五世孫衡源第二子相集,定爲智傑祀孫,而矣身忝在門長之列,故玆以據實呈訴,卽爲入啓施行事,呈狀矣。故忠臣柳智傑立後,旣有先朝成命,而門長柳鎭玉所訴如此,以柳相集定爲祀孫,立案成給,何如?傳曰,允。
又以備邊司言啓曰,黃海監司金蘭淳疏請見減田畓災三千一百八十八結零,特爲準劃,而批旨有令廟堂稟處之命矣。歉歲給災,實關民隱,則豈但以國計之贏絀,專事裁削乎?無論少康與大無,各有比摠而照例故也。雖以該道災結言之,兩次所劃,洽當已往最歉之辛未摠,則足以略綽分俵,庶無不足之患,而如是屢瀆,以準爲期者,誠欠妥當,然而道臣疏陳,事面不輕,不可無格外特施,前劃外更以一千結加給,使之均排,無至有一民向隅之歎,何如?傳曰,允。
又以備邊司言啓曰,卽見統禦使李鼎會狀啓,則以爲,當此大歉,各鎭武士之裹糧往來,有不可不念,本營別武士都試,特爲退行於明秋事,請令廟堂,稟處矣。係是災年已例,而本道都試,旣令退行,此亦依狀請施行,何如?傳曰,允。
又以御營廳言啓曰,去夜初更量,幼學朴致遠犯夜,被捉於本廳巡邏,依例移送秋曹之意,敢啓。傳曰,知道。
金胤根,以刑曹言啓曰,因御營廳啓辭,去夜初更量犯夜幼學朴致遠,移送秋曹事,命下矣。朴致遠依更數決笞三十度,放送之意,敢啓。傳曰,知道。
戶曹參判尹致謙疏曰,伏以臣行纔一程,今將遠離,回首觚稜,不勝戀結之忱,仍伏念臣旣出疆矣。所帶地部佐貳,不容虛縻,控辭解免,亦是照例。伏乞聖明,特使遞改,俾職事無曠焉,臣無任云云。答曰,省疏具悉。所請依施。
上在慶熙宮。停常參·經筵。
自午時至人定,灑雨下雨,測雨器水深一寸二分。自人定至二十三日開東,灑雨下雨,測雨器水深五分。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
徐淇修啓曰,左副承旨趙斗淳今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
韓鎭㦿啓曰,玉堂上下番俱空,已至多日,事甚未安。校理任百經,副校理李鼎在,修撰黃基安·成遂默,副修撰尹錫永旣有只推之命,竝卽牌招,推移入直,何如?傳曰,允。
以左副承旨趙斗淳牌不進罷職傳旨,傳于金胤根曰,許遞。前望單子入之,待下批牌招察任。
承旨前望單子入之,趙琮鎭落點。
金胤根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以右承旨趙琮鎭牌不進罷職傳旨,傳于金胤根曰,只推。
以大司諫安光直,掌令金遇明牌不進罷職傳旨,傳于金胤根曰,只推。
金胤根,以都摠府言啓曰,副摠管李鍾英,以能磨兒堂上本廳講坐起事,惠民署晝仕出去之意,敢啓。傳曰,知道。
又以備邊司言啓曰,北關後運紙衣七百一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
上在慶熙宮。停常參·經筵。
趙琮鎭啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
權敦仁啓曰,行左承旨徐淇修今日不爲仕進,卽爲牌招,何如?傳曰,允。
又啓曰,藥房三提調持湯劑來待矣。傳曰,封入。
金胤根啓曰,承文著作安潤蓍肅單纔已捧入矣。卽聞安潤蓍受由在外,著作李貞夏方爲肅謝,而誤以安潤蓍之名書呈,事未前有,極爲駭然。原肅單勿施,當該承文院官員所當重勘,而本院請推之外,無他可施之罰,何以爲之?敢稟。傳曰,從重推考。
傳于權敦仁曰,受由在外承旨許遞,前望單子入之。待下批牌招察任。
承旨前望單子入之,沈宜臣落點。
傳于權敦仁曰,大司成有闕之代,前望單子入之。
以校理任百經,副校理李鼎在,修撰黃基安·成遂默,副修撰尹錫永牌不進罷職傳旨,傳于韓鎭㦿曰,只推。
韓鎭㦿啓曰,玉堂上下番俱空,已至多日,事甚未安。校理任百經,副校理李鼎在,修撰黃基安·成遂默,副修撰尹錫永旣有只推之命,竝卽牌招,推移入直,何如?傳曰,允。
又啓曰,明日常參·經筵,取稟。傳曰,停。
沈宜臣啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,掌令金遇明牌不進罷職傳旨,傳于沈宜臣曰,只推。
以副校理李鼎在,修撰黃基安·成遂默牌不進罷職傳旨,傳于韓鎭㦿曰,只推。
兵曹口傳政事,副護軍單趙斗淳。
韓鎭㦿,以弘文館言啓曰,應敎朴宗吉時在京畿楊州地,校理黃時在南陽地,副校理權用經時在公忠道淸風地,副修撰柳致明時在慶尙道安東地,經筵入番事緊,請竝斯速乘馹上來事,下諭。答曰,依啓。
趙琮鎭,以備邊司言啓曰,卽見全羅監司李奎鉉狀啓,則復陳農形災損之狀,仍請見減災三千一百八十七結四十一負六束,特許準劃,新還停退,亦依前請施行事,令廟堂稟旨,分付矣。頃以災結加請之每近煩瀆,悉論於湖西·海西再請三請之稟處,而今此湖南之啓,又如是備陳民隱矣。今年該道,比他道雖若稍熟,以其水田元摠劃下實數,較諸夏秋旱澇諸般被損,或不無排比不足之慮,且海·錦兩道,旣爲屢劃,則亦不可無一視之擧,前劃外更以一千五百結加給,使之均俵,至於新還停退,不但有弊無益,除非甚歉之歲設賑之邑,實難遽議,而前啓稟覆,亦有所參量於嶺南·關北已施者,則又煩登聞,有欠妥當,置之,何如?傳曰,允。
又以兵曹言啓曰,禁軍別將金煐新除之後,謂有身病,屢度呈狀,終不來現,雖未知實病之如何,而揆以事體,亦關師律,爲先汰去,其罪狀令該府拿問處之,何如?傳曰,允。
兵曹,以李恒權爲禁軍別將。
上在慶熙宮。停常參·經筵。
趙琮鎭啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
金胤根啓曰,明日再明日翼陵忌辰祭齋戒·正日相値,視事頉稟之意,敢啓。傳曰,知道。
權敦仁啓曰,同副承旨韓鎭㦿今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
以同副承旨韓鎭㦿牌不進罷職傳旨,傳于金胤根曰,只推。
金胤根啓曰,明日傳香,禮房承旨當爲齋宿,同副承旨韓鎭㦿旣有只推之命,更爲牌招,何如?傳曰,允。
大司成前望單子入之,尹聲大落點。
傳于金胤根曰,刑曹參議有闕之代,前望單子入之,待下批牌招察任。
刑曹參議前望單子入之,趙斗淳添書落點。
傳于金胤根曰,刑曹參議落點勿施,前望單子更爲入之。
刑曹參議前望單子入之,沈宜臣落點。
傳于金胤根曰,承旨有闕之代,前望單子入之,待下批牌招察任。
承旨前望單子入之,洪羲祖落點。
金胤根啓曰,新除授左副承旨洪羲祖,時在江原道原州地,斯速乘馹上來事,下諭,何如?傳曰,允。
又啓曰,臣胤根與左副承旨沈宜臣伴直矣。移拜刑曹參議,伴直無人,右承旨趙琮鎭所當牌招,而拘於廳規,不得請牌,何以爲之?敢稟。傳曰,牌招。
趙琮鎭啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,掌令金遇明牌不進罷職傳旨,傳于趙琮鎭曰,只推。
王若曰,嗚呼,肆予否德,叨承丕基,臨御三十有餘年之間,無一可稱於懷保民生慰悅民志者,而財日益匱,民日益窮,駸駸然至於莫可收拾之境,思之及此,寧不忸怩于中?今年年事,自春徂秋,亢旱爲愆於播種之際,巨浸卒痒於穗穎之時,加以風雹蟲霜,無災不備,畿·湖·海三道之農形,遂判大無,民有何辜?咎實在予,當此隆冬之候,哀彼失農失業之民,將何以絲身而穀腹,得免於轉壑之患乎?莫曰九重深䆳,謂予不念於民情,當錦衣之煖體而思吾民無衣之苦,遇玉食之適口而思吾民無食之艱,一衣一食,實不敢自安于心,惕然怵然,若恫在己,凡係救荒之政,廟堂雖已講究區劃,而此不過歉歲常典,則其可曰盡吾之心乎?苟利於民,尙何所惜,玆又以內帑留儲京畿天銀一千兩丹木二千斤白礬五百斤,湖西天銀六百兩丹木一千斤白礬三百斤,海西天銀五百兩丹木一千斤白礬三百斤,四都天銀四百兩丹木八百斤白礬二百斤,特爲頒下,俾補賑資,至若抄飢之漏濫,饋給之精否,予當有入聞之道,待畢賑以爲賞罰之地。然爲今日方伯守宰者,苟能體予夙宵憧憧之至意,則必當殫竭於賙救慰恤之節,而大臣頃以不堪任守令,趁卽罷送爲奏,諸道之尙此寥寥,是豈實心對揚之道乎,亦令廟堂更加申飭,期有實效,而惟我三道·四都之民,明聽予心腹之諭,無輕離郷,竝無胥動怨咨,黽勉相資,各安其生,則上天至仁,亦豈無嗣歲之望乎?故玆敷示,竝宜知悉。
以金煐囚單子,傳于趙琮鎭曰,近來朝綱,雖曰解弛,幺麽武臣之輒稱情勢者,寧有如許無嚴之習乎?後無敢如是之意,嚴飭放送。
金胤根,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,副敎理李鼎在,修撰黃基安·成遂默旣有只推之命,竝卽牌招察任,何如?傳曰,允。
咸鏡監司朴宗薰疏曰,伏以臣待罪見任,歲今已周矣。曩者受命之初,非不自知夫才已竭而病已痼,不堪擔夯,必招僨躓,而祗緣恩感寄畀,義重往役,辭之不固,黽俛趨承,此則臣之罪也。旣赴之後,又不敢不策勵迷鈍,抖擻羸孱,圖效職分之萬一,而眢井不受脩綆,老驥不任險塗,曾無一事之措處,坐視衆弊之委積,徒糜厚廩,浪送時月,包羞訟愆,食息罔間,古人有言,九州一路,寄任匪輕,勉疆尫殘,日虞曠敗者,於臣近之矣。外臣義分,固不敢以去就自重,蓋朝有黜陟之典,世有綜核之論,但當靜以竢之。然其情實事勢之萬不獲已處,輒忘猥煩之誅,仰干裁幸之政,亦卽義分內事也。臣於月前,爲審災形,巡入三甲,此是絶塞荒徼重嶺疊嶂之地也。來往數旬有餘,厚觸匪時之風雪,飽嘗不伏之水土,朔氣峒霾,砭髓滲肺,在道病作,歸卽頹頓,始似寒疾,轉成壞證,夜輒失眠,通宵惺惺,晝而却食,竟晷涔涔,非熱而汗,不寒而噤,頭目眩掉,神爽遁錯,視物成雙,出言爲譫,氣衰傷重,證形百變。又從以㿗疝貞疾,乘虛肆突,衝如攢戟,墜則懸縆,坐臥屈伸,不得以措其身,籧篨戚施,不足以喩其狀,宛轉叫號,傍觀驚怖,種種危惡,猥不可述。然臣之所恐懼迫塞,不敢片刻而自寬者,諒非一身疾痛之謂耳。按道之臣,一擧手一開口之若否得失,而部內生靈,苦樂判焉。休戚係焉,矧今邊郡之凋瘵日甚,山邑之饑荒偏酷,汲汲釐救,宜倍常時,而臣乃沈病在床,漫無省識,簿書決遣,任其瘝廢,尙何蘓殘祛瘼之可言乎?憂悸悶隘,以病添病,玆敢力疾治疏,暴實仰籲。伏乞聖明,俯賜鑑燭,亟遞臣咸鏡道觀察使之任,回授不病可堪之人,俾重任無曠,仍令有司議臣不職之罪,以安私分,以延殘喘,千萬幸甚,臣無任云云。答曰,省疏具悉。所請依施。
上在慶熙宮。停常參·經筵。
藥房都提調鄭晩錫,提調李止淵,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙琮鎭啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
趙琮鎭啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
權敦仁啓曰,藥房三提調持湯劑來待矣。傳曰,封入。
以同副承旨韓鎭㦿再牌不進罷職傳旨,傳于金胤根曰,許遞。前望單子入之,待下批牌招察任。
承旨前望單子入之,趙秉常落點。
傳于金胤根曰,留院公事入之。
以副校理李鼎在,修撰黃基安·成遂默牌不進罷職傳旨,傳于趙秉常曰,只推。
備邊司薦望,以權敦仁爲咸鏡監司。
金胤根,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
趙秉常,以禮曹言啓曰,各陵·園·墓所今秋植木及播橡,依定式擧行後,株數斗數,區別報來,故別單書入之意,敢啓。傳曰,知道。
金胤根,以備邊司言啓曰,今此三道·四都,內下銀·礬·丹木,特命補賑,而取考已例,則每以運輸之爲艱,換貿之有弊,自戶曹折價,從便下送矣。今亦依此擧行之意,分付該曹,何如?傳曰,允。
又以備邊司言啓曰,卽見咸鏡前監司朴宗薰所報,則以爲,本道穀簿,南枵北峙,今番戶曹區劃穀五千石,分半執錢於南·北關,實合便宜,而第北關折米一石詳定價爲二兩,今若以北關穀準三兩,詳定二千五百石之數,則勢將加劃折米一千二百五十石,就南關別會折米一千八百五十石,大同折米六百五十石,北關別會折米一千一百五十石,大同折米三百五十石,久置折米二千二百五十石,更爲分排爲辭矣。該道之穀,每患南少北多,而今年兩次所劃,皆在南關者,特以代錢之取便故也。第此所報之分半移劃於北關各名穀與詳定價不足之一千二百五十石加劃,事勢誠然,不必持疑,依此施行,何如?傳曰,允。
又以備邊司言啓曰,公忠監司洪羲瑾上疏批旨,有令廟堂斯速稟處之命矣。取見其疏本,則復請見減災二千八百三十四結二十三負五束,特許準劃,而仍陳田大同賃船上納之弊,依春間疏請,以舟橋司執籌船,仍舊再運爲辭矣。今年湖西·海西農形,大略相等,故凡係災政中停代等節,彼此相準,無所低昂,則今於該道臣陳疏更請之後,不可不用海西已施之例,而大抵以兩道畓摠言之,湖雖倍之,以今年災減言之,海失多焉。以此相方,足爲一視之政,前劃外加給一千結,使之均俵,至於再運執籌事,道臣之屢請仍舊者,祛弊生弊,必有的見,而然而但新式屬耳。不無銷刻之嫌,此則更爲爛商,從後稟處,何如?傳曰,允。
公忠監司洪羲瑾疏曰,伏以臣才識魯鈍,事務疎迂,方面之寄,非所堪承,而受任兩歲,姑免大何,幸賴屢豐之餘,民事少康故耳。今逢此罕古大無之歲,田野多空,倉廩無實,催科則如索津於枯木,議賑則同無麪之不托束手而坐,茫然不知爲方略,其將何以慰庚癸之呼,而寬乙丙之憂哉?晝宵兢懼,若隕淵谷,仍伏念災眚審覈,民國之大政也。濫則病國,約則傷民,平年猶然,況如今之歲,爲道臣者,於此而一或不盡心焉,厥罪當何居?本道被災之狀,悉具於前後狀本,不敢復事覶縷,而一路五十州,纔經一劫滄桑矣。臣上念國計,下恤民隱,憧憧一心,先以災政爲急,自七八月判歉以後,面以勉之,關以飭之,操束列邑,專在於玆,臣豈敢曰信足以孚人,威足以憚吏,而大抵列邑槪狀,多失之約,而少有所容濫,較諸曾前之災摠,參以卽今之年形,公論自在,臣焉敢誣也。然猶屢回考檢,細加爬櫛,其中災名之近於歇后者,分數之或未稱停者,一倂汰削,只以加不得減不得之數,始乃登聞,合事目災二千結,厥數猶踰三萬,擧其大數,則臣亦不敢謂約,廟堂之疑其或濫固矣。初請稟削,旣出曲念,再請覆奏,又蒙加劃,在臣分義道理,但當依數分俵,顧何敢更以此事,煩瀆朝廷,而第今未準之數,猶近三千結,欲以此塗抹彌縫,則將就列邑磨勘狀中均排其幾分,而勤削已矣。是豈核實之政,而亦不有久於究惠之道乎?在國計則細若錙銖,無甚損益,在民隱則微雖把束,大關利害,且窮民之未入於執災者,尙多以見漏稱怨,已入而見削,則尤豈不以白徵爲冤?臣若以再請塞責,而不爲之積誠道達,使斯民不蒙終始之澤,則是豈所以體九重若保之德,而無一夫不獲之歎也?積日思量,欲俵旋止,寧受猥越之誅,無陷辜負之罪,玆敢冒死申籲。未準請二千八百三十四結二十三負五束,特許劃下,則臣謹當無遺均俵,俾窮蔀殿屎之民,咸知曠絶之惠,迥出尋常,回嚬爲笑,歌詠聖澤,則豈不休哉?臣於此復敢有繼陳者,往春以田大同賃船上納新令之請寢事,有所疏陳,而見格於廟覆,蓋亦念再運之弊,而復舊規試可已之意也。行之一年,弊已難言,處處賃船之擾,雖屬過境,邑邑上納之縮,尙沒區處,且其愆期之弊,反有甚於再運時矣。試已知其不可,則不如斯速已之,又若使明春仍行,則賃船之擾,上納之縮,猶屬後事,歲前出秩,將行督迫之政,而懲今年狼貝,必不無濫捧之患,災歲飢凍之民,益將騷擾難安,而畢竟行必有不得矣。其所改圖,宜急不宜緩,敢此復申前說,更令廟堂卽爲稟裁,以舟橋司執籌船,仍舊再運之意,速降指揮,則公私幸甚,民邑幸甚,臣無任云云。答曰,省疏具悉。疏辭令廟堂斯,速稟處。
上在慶熙宮。停常參·經筵。
趙秉常啓曰,明日常參,經筵,取稟。傳曰,停。
趙琮鎭啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
徐淇修啓曰,藥房提調持湯劑來待矣。傳曰,封入。
傳于金胤根曰,都承旨有闕之代,前望單子入之。
承旨前望單子入之,申緯落點。
金胤根啓曰,吏曹郞廳來言,咸鏡監司下批政事,取稟。傳曰,當日爲之。
傳于金胤根曰,今日政,戶曹參判以金基常擬入。
傳于金胤根曰,在外玉堂許遞,今日政差出。
金胤根,以吏批言啓曰,玉堂東壁,今當差出,而前望中無故之人,只有二人,以二望擬入之意,敢啓。傳曰,知道。
有政。吏批,判書李止淵進,參判李光正病,參議趙容和病,同副承旨金胤根進。以李肯愚爲應敎,趙在慶爲校理,李遠翊爲副校理,鄭德和爲副修撰,李啓宇爲司書,金基常爲戶曹參判,朴宗薰爲知經筵,李寅泰爲同義禁,鄭元容爲同成均,咸鏡監司單權敦仁,前中軍李亨煒今加嘉善,前察訪徐宅順今加通政加資事承傳。
兵批,判書朴周壽進,參判洪赫入直,參議洪祐燮病,參知李鎭華病,右承旨趙琮鎭進。以朴宗薰爲知事,尹載鍵爲副摠管,孫宗厚爲五衛將,李仁大爲昌慶將,李元熙·金祖淵爲訓鍊主簿,黃仁㷞爲武兼,金益振爲所斤僉使,同知單姜昌齡,上護軍朴宗薰,護軍尹致謙·鄭基一,副護軍徐箕淳·韓鎭㦿,副司直朴宗吉·黃·權用經,副司果柳致明,以上竝單付。咸鏡道兵馬節度使單權敦仁,及第李周會今加折衝加資事承傳。
上在慶熙宮。停常參·經筵。
趙秉常啓曰,明日常參·經筵,取稟。傳曰,停。
趙琮鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉常啓曰,來初一日,輪對日次,而冬至問安相値,頉稟之意,敢啓。傳曰,知道。
金胤根啓曰,藥房都提調·副提調持湯劑來待矣。傳曰,封入。
趙琮鎭啓曰,新除授行都承旨申緯時在京畿始興地,斯速乘馹上來事,下諭,何如?傳曰,允。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫安光直,正言金若水,掌令金遇明牌不進罷職傳旨,傳于趙琮鎭曰,只推。大司諫許遞,前望單子入之。
趙秉常,以弘文館言啓曰,副校理李鼎在,修撰成遂默旣有只推之命,與新除授校理趙在慶,副校理李遠翊,副修撰鄭德和,一體牌招察任,何如?傳曰,允。
又以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例時任玉堂·春坊及刑官·司饔院官員年六十以上人員,通融塡差以入,而其中時無職名人員,竝令該曹口傳付軍職,何如?傳曰,允。
趙琮鎭,以刑曹言啓曰,本曹律官,自來貧薄,比之醫·譯最殘,所聊賴者,只是京檢律二窠八道·三都檢律十一窠而已。取才之時,輒多奔競,故往在辛未,故判書臣金履翼,以罷取才之規,行等第之意,草記蒙允,及至辛巳,判書臣南履翼,以爲自行等第之後,多不讀律,又以罷等第復取才之意,草記蒙允矣。取才本爲勸課,似若公平,而每有倖參之弊,不無積屈之歎,十二年之間,稱冤轉甚,咸願還作等第,擧廳呼訴,可見渠輩之公議,蓋等第窠外,又有取才窠,爲生徒者,無不讀律之理。且等第,卽醫譯通行之例,律官之請行等第,誠亦無怪,辛未之草記變通,明知取才之爲弊,等第之爲公,則不必暫行而旋廢,一依辛未節目,今臘月爲始,以等第差送,此後則無或變更之意,追成節目,定式施行,何如?傳曰,允。
大司成尹聲大疏曰,伏以臣早從蔭路,晩竊科第,內外遷秩,殆無虛歲,榮耀旣極,涯分已足,而才識淺短,無所補報,每懷靡及,居常兢蹙,迺自月前,待罪秋曹,適値禁酒之時,參聞詞訟之事,而旣不能令行而禁止。又不能獄平而訟息,伈泄翫愒,遂不能對揚我聖上恤民勵俗之盛德至意,溺職之罪,自知難贖,恐懼悚惕,惟譴何是俟,千萬不自意前望特點,有隕自天,以臣爲成均館大司成,臣聞命震駭,繼以騂汗,莫省措躬之所也。夫國子之長,責任綦重,倣虞廷敎胄之制,贊周家作人之化,士趨之向背,文體之醇駁,雖屬於文苑之主掌,實係乎成均之培養,設置之義,不比尋常,上不可以輕授,下不可以冒膺,自古名碩,亦多逡巡於是職者,良以此也。顧今崇儒化淸官方之日,固當揀選一代之俊乂,俾贊治敎之休明,歷數廷臣,宿望舊趼,自不乏人,而乃以如臣庸陋,苟然充位,群情之駭惑,多士之嗤笑,其將何如哉?況臣質旣魯鈍,學又空疎,課試鉛槧,尙患艱難,鑑別詞藻,何敢擔夯?職任之重如彼,才器之陋如此,苟或昧義貪榮,靦然冒據,則終不免辱名器而僨國事,此豈但微臣之不幸而已也哉?自量己審,公議甚嚴,左右揣度,實無堪承之望,屢日循省,愧懼冞深,玆敢瀝陳肝膈之懇,仰瀆崇嚴之聽。伏乞天地父母,諒臣不稱之實,察臣非飾之讓,亟命選部,俾卽鐫改,以重公器,以安私分焉,臣無任云云。省疏具悉。爾其勿辭察職。
上在慶熙宮。停常參·經筵。
進御歸茸君子湯,自明日姑爲停止事,榻前下敎。
趙琮鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉常啓曰,明日常參·經筵,取稟。傳曰,停。
趙琮鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金胤根啓曰,藥房提調·副提調持湯劑來待矣。傳曰,封入。
趙秉常啓曰,戶曹參判金基常除拜後,過三日不爲出肅,依定式推考警責,仍卽牌招察任,何如?傳曰,允。
以戶曹參判金基常牌不進推考傳旨,傳于趙秉常曰,如是違牌,有何事端而然乎?向來外補,爲其一伸,則又此逡巡,誠甚無爲,而不念事體,徒煩酬應,極爲未安。更以前牌催促,如有違牌,勿爲呼望。
傳于徐淇修曰,三道·四都賑資,雖已內下,而顧予憧憧之念,每有不足之歎,三道封進正朝方物物膳,竝令停封,一體補用於賑資事,分付三道道臣。因此思之,都下貧民,當此寒節,將何以支存乎?令賑廳發賣,自來月旬前爲始擧行,而抄戶之節,雖是京兆主管,精實與否,專係於部官,若有病劣不堪任之人,自京兆卽爲草記口傳相換,使之誠心對揚事,亦爲分付。
徐淇修啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
大司諫前望單子入之,洪羲弼落點。
金胤根啓曰,明日冬至望闕禮習儀,兩司當爲進參,除在外·差祭·未署經外,呈告人員,待開門牌招,何如?傳曰,允。
又啓曰,新除授大司諫洪羲弼,一體牌招,何如?傳曰,允。
以大司諫洪羲弼,正言金若水,掌令金遇明牌不進罷職傳旨,傳于金胤根曰,只推。
以校理趙在慶,副校理李鼎在·李遠翊,修撰成遂默,副修撰鄭德和牌不進罷職傳旨,傳于趙秉常曰,只推。
趙秉常,以侍講院言啓曰,兼輔德安光直時無職名,令該朝口傳付軍職,何如?傳曰,允。
又以弘文館言啓曰,副校理李鼎在·李遠翊,修撰成遂默,副修撰鄭德和旣有只推之命,竝卽牌招察任,何如?傳曰,允。
兵曹口傳政事,副護軍單安光直。
兵曹,以李鐵九爲都監中軍。
金胤根,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
趙秉常,以禮曹言啓曰,卽接慶山幼學李萬宗所志,則以爲,族叔生輔嫡妾俱無子,以其同生兄光輔第二子分善,欲爲繼後,兩家相議完定,未及禮斜,光輔夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李萬宗所訴旣如此,依定式李光輔第二子分善,立爲李生輔之後,何如?傳曰,允。
金胤根,以備邊司言啓曰,卽見慶尙監司金陽淳狀啓,則見減災四千三百五十結九十五負八束特許準劃事,請令廟堂稟旨,分付矣。諸道災請,再至三至,至必參量加劃者,非不知經費因此而耗縮,事體因此而屑越,而若以聖上若保之念,朝家寧失之義推之,不得不行優厚之政故也。今此嶺啓,又陳災損實狀,若是其懇摯,則不宜一施一否,且洛江一帶汎濫之患,無歲無之,今年最甚,則亦不可以水田元摠,稍遜於湖南,有所差殊觀也。前劃外更以一千五百結,依湖南再劃例加給,使之均俵,何如?傳曰,允。
敦寧都正李寅敎疏曰,伏以臣於本月十八日政,猥蒙恩除,以臣爲敦寧府都正者,臣於伊時,適在鄕廬,今纔聞命來肅,粗伸叨謝之忱,而第念臣素無敦寧,在法當遞。伏乞聖明,俯垂鑑諒,亟令選部,照例鐫改,以存公格,以安微分,不勝幸甚,臣無任云云。省疏具悉。疏辭下該曹,稟處。
上在慶熙宮。停常參·經筵。
趙秉常啓曰,明日毓祥宮仲朔祭齋戒相値,視事頉稟之意,敢啓。傳曰,知道。
趙琮鎭啓曰,合辭許久闕啓,事甚未安。除在外·差祭·未署經外,未肅拜人員,竝卽牌招,何如?傳曰,允。
又啓曰,冬至望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,臣琮鎭今日冬至望闕禮習儀進去,下直之意,敢啓。傳曰,知道。
傳于趙秉常曰,知申下諭,今爲幾日,尙無動靜,其委折卽爲知入事,分付畿營。
傳于趙秉常曰,特敎知入之下,輒稱情病,一向偃處,不爲動念,有關分義,都承旨申緯下義禁府推考。
趙秉常啓曰,行都承旨申緯下義禁府推考事,命下矣。依定式遞差傳旨及禁推傳旨捧入之意,敢啓。傳曰,知道。
以正言金若水牌不進罷職傳旨,傳于金胤根曰,只推。
金胤根啓曰,行大司憲宋冕載牌不進,執義朴升鉉,掌令閔英世,持平金騏獻在外,掌令金遇明差祭,持平朴龍九未署經,監察茶時之意,敢啓。傳曰,知道。
以大司諫洪羲弼,正言金若水牌不進罷職傳旨,傳于金胤根曰,只推。
傳于金胤根曰,發遣吏郞,諸執事淸齋與否,摘奸以來。
以副校理李鼎在·李遠翊,修撰成遂默牌不進罷職傳旨,傳于趙秉常曰,只推。
兵曹口傳政事,副護軍李寅敎,副司果李繪九·林基洙,竝單付。
趙秉常,以弘文館言啓曰,副校理李鼎在·李遠翊,修撰成遂默旣有只推之命,竝卽牌招察任,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,前直長李永紹名字,以德奎改名事告狀,依例令藝文館給帖,何如?傳曰,允。
又以禮曹言啓曰,三道封進正朝方物物膳竝令停封事,命下矣。謹考謄錄,則在前遇歉諸道外貢停免之時,京作貢皮物及議政府·六曹·京畿物膳,則例爲封進,今亦依前例封進之意,分付,何如?傳曰,允。
金胤根,以備邊司言啓曰,關西後運襦衣二百二十領紙衣一百領,照數稱量,木品·紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以御營廳言啓曰,本廳諸將官射講時,柳葉箭連六巡全布人,別單書入之意,敢啓。傳曰,知道。
又以義禁府言啓曰,前承旨申緯下義禁府推考事,傳旨啓下矣。申緯下去京畿始興地云,依例發遣府書吏拿來,何如?傳曰,待待命拿囚。
吏曹啓目,粘連觀此敦寧府都正李寅敎上疏,則以爲,臣素無敦寧,在法當遞。伏乞亟令選部,照例鐫改亦爲白有臥乎所,旣無敦寧,則揆以格例,不可仍置,敦寧府都正李寅敎,依例改差,何如?判府啓依允。
大護軍鄭元容疏曰,伏以臣本乏寸長,無可自效,粗勉恪謹,冀免過戾,病夷急讓,雖愧古人燥濕不揀,竊奉斯訓,向臣自速之愆,乃與臣夙素爲心者,大相舛謬,捫躬慙歎,何面可顯?司寇之職,本非疲巽所可稱塞,而時秋不熟,畿民殿屎,漢政方議於振貸,周令先戒於幾謹,凡厥司法,宜加警策,頒條著式,不容瘝曠,而臣始旣伈泄,無一講劃,旋因情私,投章戒行,辜犯溺職,跡涉避事,諄諭匪怒,微勘逾榮,仰騂俯汗,訟悔曷追?屏跡荒郊,日夕自省,不意洪度藏瑕,隆數收簪,除書荐疊,寵光彌章,臣征營凌兢,何敢自寧?噫,臣事殿下日久,受恩深厚,雖使臣弊精慮竭股肱,奉身循公,造次顚沛,猶不足爲塵刹涓埃之報,況玆荒政殷憂之時,所任者不過殫力掌禁之事,而尙此憚而不爲,則其可免慢命孤恩之罪乎?庇覆太寬則法紀不張,怠縱幸逭則具臣無警,臣雖欲忘過戀榮,忍恥冒進,其如徠官箴而招物議何哉?玆敢控辭暴情,干威瀆徹。伏乞聖明,俯賜鑑諒,亟施鐫斥,俾朝綱振而私分安焉,臣無任云云。答曰,省疏具悉。卿則無心,予亦薄警,何須更提?勿辭行公。
咸鏡監司權敦仁疏曰,伏以臣於待罪喉院之日,伏承除旨,以臣爲咸鏡道觀察使,恩光所被,儕僚俱榮,含戴感激,繼之以悸懼,不知所出也。臣本不肖,厚蒙隆渥,從前踐歷,動逾涯量,而反繹終始,無一事稱官守而裨聖治,亦嘗一再典邑,獲處分憂之地,而徒費廩祿,罔濟殿屎,此所謂內外蔑效,小大無當,若以無益於內者,責切於外,不堪於小者,望能於大,此古今官人之法所必無之理也。以臣歷試,斷臣材具,卽木之散且朽者,工則棄之而已。又可以裒短苴敗,反侈方岳之用哉?夫國之寘藩,疇非可重,而關北一路,與他尤別,豐·沛龍興,里巷不改,衣冠月遊,寢貌尊重,所以列聖朝眷顧而字恤之者,偏於是方,而壤地荒遠,北鄰大國,關阨吭咽,屹然又筦鑰之門矣。臣於年前,行遣過此,目以民物,耳以歌謠,强則袵金,俗猶眞樸,家弓矢而戶馳騁,若有敵愾之遺風,倘使承宣剸理之臣,流布德敎,安撫長養,則利利樂樂,不失爲鞏根固本之策,苟非然者,樸日益漓,强日益獷,土沮之化,恐不可復見矣。況今糴糶紊謬,甚於諸省,公私弄藏,匱於屢荒,貨財之興,乃爲厲病之資,技藝之尙,遂成齎鬱之階,凡弊民生而瘁民業者,種種如此,此時此任,雖妙選一代之才諝地望,尙懼不能稱塞萬一,顧臣疎闇,何所取長,而其可仰承委寄,俯答群情,使全道生靈,不至於狼貝哉?在臣一身,榮耀已極,惟當殫竭是圖,何敢巽辭,而畢竟擔夯不得,僨敗卽尋,重貽我聖上北顧之憂,臣罪至此,其何能贖?臣由是大懼,不敢冒膺,略具文字,暴悉衷情。伏乞聖慈,俯廻鑑照,劃卽鐫改,俾藩寄重而微分安焉,臣無任云云。答曰,省疏具悉。卿其勿辭往欽哉。
上在慶熙宮。停常參·經筵。
藥房都提調鄭晩錫,提調李止淵,副提調金胤根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,明日常參·經筵,取稟。傳曰,停。
趙琮鎭啓曰,行大司憲宋冕載未肅拜,執義朴升鉉,掌令閔英世,持平金騏獻在外,掌令金遇明差祭,持平朴龍九未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而毓祥宮仲朔祭齋戒相値,不得來會云矣,敢啓。傳曰,知道。
趙秉常啓曰,明日冬至望闕禮,依例爲之之意,敢啓。傳曰,知道。
傳于徐淇修曰,召對爲之。
傳于趙秉常曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
趙琮鎭,以義禁府言啓曰,前承旨申緯下義禁府推考事,傳旨啓下矣。申緯今方待命拿囚,而卿宰禁推,待批下捧供,載在大典通編,申緯係是卿宰,敢啓。傳曰,知道。
以申緯囚單子,傳于徐淇修曰,分揀放送,前職仍任,卽爲牌招察任。
吏曹,行都承旨申緯。
以行都承旨申緯牌不進推考傳旨,傳于徐淇修曰,更爲牌招,如有違牌,勿爲呼望。
傳于徐淇修曰,都承旨嚴飭,卽爲肅命。
傳于徐淇修曰,都承旨肅單捧入。
徐淇修啓曰,行都承旨申緯,屢度嚴飭之下,連加催促,而深夜奉牌,終不出肅,何以爲之?敢稟。傳曰,一向相持,不念深夜酬應之勞,寧有如許事體?更爲嚴飭,肅單卽爲捧入。
以副校理李鼎在·李遠翊,修撰成遂默牌不進罷職傳旨,傳于趙秉常曰,只推。
趙秉常,以弘文館言啓曰,應敎李肯愚內閣直,副應敎未差,校理任百經·趙在慶,副校理李遠翊,副修撰鄭德和差祭,上番闕直,事甚未安。副校理李鼎在,修撰成遂默旣有只推之命,與副修撰尹錫永,一體牌招,以爲推移入直之地,何如?傳曰,允。如有違牌,勿爲呼望。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成黃浩民,直講崔致憲,典籍朴熙輔俱爲差祭,時無入直之員,以他郞官姑爲代直,何如?傳曰,允。
趙琮鎭,以兵曹言啓曰,昌德宮衛將金命瑍·姜昌齡,昌慶宮衛將洪昌訥,文臣兼宣傳官李公翼,俱以病難供職,呈狀乞遞,武臣兼宣傳官李宗白,呈辭在外,過限未上來,竝改差,何如?傳曰,允。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
壬辰十月三十日辰時,上御興政堂。藥房入診入侍時,都提調鄭晩錫,提調李止淵,副提調金胤根,檢校待敎李肯愚,記事官洪大稱,記注官金熙逌·李東韻以次進伏。醫官玄在德·李亨基·金景球·金漢祚進伏楹外訖。上曰,史官分左右。晩錫進前奏曰,冬候雖不甚寒,朝氣不佳,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,若何?上曰,一樣矣。上曰,醫官入診。亨基等以次入診訖,退伏楹外奏曰,脈候左右三部調均矣。晩錫曰,湯劑議定與否,問於醫官,則以爲,姑待數日,更以前方煎入似好云,故敢此仰達矣。上曰,唯。晩錫曰,湯劑連以加味君子湯·歸茸君子湯,數朔進御矣。其間聖候諸節,益有差勝之效乎?上曰,一樣矣。止淵曰,湯劑旣以數日間更爲煎入爲定,而若待後日次,則日字稍遲,雖於日次前,稟定煎入,恐好矣。上曰,唯。上曰,史官就座。仍命退,諸臣以次退出。
壬辰十月三十日辰時,上御興政堂。召對入侍時,參贊官徐淇修,侍讀官任百經,檢討官黃基安,檢校待敎李肯愚,記事官洪大稱,記注官金熙逌·李東韻,各持孟子第三卷,以次進伏訖。上命開卷讀之。百經讀自徐子以告夷子,止宜若可爲也。上曰,文義陳之。百經曰,以此章觀之,夷子聞命解惑,有茫然自失之意。蓋孟子因夷子一點天理明處,透徹洞析,其說易入,其惑易解,易所謂納約自牖之義也。由此觀之,亞聖闢異端之中,亦寓諄諄之義,可驗人性之本善,伏願此等處,益勉體驗焉。上命掩卷,淇修曰,今日召對,命下矣。當此講對之時,玉堂多違牌之人,未知實故之如何,而事極未安。違牌玉堂,竝推考,何如?上曰,依爲之。出擧條仍命退,諸臣以次退出。
上在慶熙宮。停常參·經筵。
大殿·中宮殿,內閣·政院·玉堂冬至單子問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂單子問安。答曰,知道。大殿·中宮殿·世孫宮,朝廷二品以上·六曹堂上·大司諫單子問安。答曰,知道。
趙秉常啓曰,明日常參·經筵,取稟。傳曰,停。
趙琮鎭啓曰,行大司憲宋冕載未肅拜,執義朴升鉉,掌令閔英世,持平金騏獻在外,掌令金遇明差祭,持平朴龍九未署經,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
又啓曰,啓覆例於陽復前擧行,而在前歉荒之時,有退行之例,今値災歲,京外啓覆,依近例退行之意,敢啓。傳曰,知道。
大司諫洪羲弼啓曰,臣言議巽軟,淸朝諫諍,本不近似,迺者諫長新命,忽下於衰病跧伏之際,臣感恩怵義,不得不章皇出肅,以伸叨謝之忱,而第臣於合啓中,有不可聯參者,前後臺地,以此陳懇,輒蒙體諒,今臣處義,宜無異同,請命遞斥臣職。答曰,依啓。
徐淇修啓曰,行都承旨申緯,前後飭敎,何等截嚴,而奉牌已至經宿,謂有情勢,終無變動,何以爲之?敢稟。傳曰,知申肅單,尙不捧入,政院事誠寒心矣。在院承旨,竝推考,更加嚴飭,卽爲捧入。
又啓曰,行都承旨申緯,肅單捧入之命,昨今荐降,連加催促,而謂以情地惶蹙,一向奉牌,尙無變動,何以爲之?敢稟。傳曰,當初被論兩人,今皆昭晰無礙,言者之自歸誣罔,構捏可知。然則其情勢,不期伸而自伸,今於時移事往之後,又爲追提,强顧引義者,獨不念邀恩之歸乎?連日相持,無意承膺,萬萬未安。情勢自情勢,分義自分義,事體所在,不可一向曲恕,都承旨申緯,平薪僉使除授,使之當日辭朝。
金胤根啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李紀淵落點。
兵曹口傳政事,平薪僉使單申緯。
注書兪鎭五書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎,則松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎,則壇砌門墻,竝無圮傷處,而主山及案山,樹不甚盛是白遣,自文峴,至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎,則亦爲無頉是白遣,自雁峯伏兵峴,至畫景谷,則樹林茂密是白遣,由斗湖而詣司寒壇,看審是白乎,則亦爲無頉是白遣,自無學峯所經外山諸處,一一詳審是白乎,則別無斫痕之意,敢啓。傳曰,知道。
趙秉常,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,卽見檢校直閣谷山府使徐萬淳進箋文,則紙本有違格例,推考,原箋文還下送,使之改修正封進,隨所到捧入,何如?傳曰,允。捧入。
金胤根,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
趙秉常,以禮曹言啓曰,今十一月初一日冬至諸道所封賀箋中,南兵使金見臣,以應封官,兼別軍職。故各爲封箋,楚山府使李圭徹,孟山縣監朴性秀,雖非應封官,亦以別軍職封箋矣。一體看審捧入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而冬至相値,不得設行之意,敢啓。傳曰,知道。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,每有仍停都試代行祿試射之例,今亦依此擧行,何如?傳曰,允。
上在慶熙宮。停常參·經筵。
趙秉常啓曰,明日景慕宮冬享大祭齋戒相値,視事頉稟之意,敢啓。傳曰,知道。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙秉常啓曰,卽者副校理李鼎在,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,鄭知容落點。
金胤根啓曰,新除授大司諫鄭知容,一體牌招,何如?傳曰,允。
傳于金胤根曰,吏戶換房。
傳于趙秉常曰,千歲曆刊進時監董官,別單書入。
以千歲曆刊進監董官別單,傳于趙秉常曰,元監董官正憲金檢,前正全就煥,別監董官折衝李昌運,玄應漢,前正崔錫冕,竝加資,員役工匠,考例施賞。
金胤根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言金若水,掌令金遇明牌不進罷職傳旨,傳于金胤根曰,只推。
傳于趙秉常曰,發遣吏郞,諸執事淸齋與否,摘奸以來。
金胤根,以都摠府言啓曰,副摠管李忠運,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以訓鍊都監言啓曰,本局千摠李應植,身病甚重,勢難察任,改差,何如?傳曰,允。
副校理李鼎在疏曰,伏以臣之老母,貞疾癃痼,二十年于玆矣。去月以來,又緣日候之不調,諸症十倍添劇,轉側須人。故臣叨拜見職,一旬有餘,召牌日降,促臣肅命,而臣方左右扶將,跬步莫捨,課日違傲,極知僭猥,而萬不獲已。冒死虧分,廼於大昨,上番闕直,嚴召又下,至奉牌望勿呼之命,臣進退維谷,逃遁不得,遂未免張皇出肅,仍就儤直矣。卽接家信,臣母之病,夜又加劇,氣息凜綴,昏例不省,而呻囈之中,輒索臣在傍,臣纔聞此報,方寸如灼,晷刻之間,無以按住。玆敢忙陳短章,徑出禁扃。伏願聖上,俯賜鑑諒,將臣所帶職名,亟行鐫免,俾便救護。仍治臣擅離之罪,以昭法紀,以安賤分,不勝大願,臣無任云云。省疏具悉。爾其勿辭救護。
上在慶熙宮。停常參·經筵。
趙秉常啓曰,明日常參·經筵,取稟。傳曰,停。
金胤根啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
傳于趙秉常曰,禮房承旨,馳詣景慕宮,奉審摘奸以來。
注書洪大稱病,代以洪永圭爲假注書。
洪永圭有頉,代以李殷相爲假注書。
金胤根以濬川司言啓曰,本司都廳訓鍊都監千摠李應植改差,代以御營廳別將安光贊差下,使之察任,何如?傳曰,允。
上在慶熙宮。停常參·經筵。
趙琮鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,明日常參·經筵,取稟。傳曰,停。
洪羲祖啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,行左承旨徐淇修,今日不爲仕進,卽爲牌招,何如?傳曰,允。
洪羲祖啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言金若水,掌令金遇明牌不進罷職傳旨,傳于洪羲祖曰,只推。
金胤根,以弘文館言啓曰,校理趙在慶,卽爲牌招察任,何如?傳曰,允。
以校理趙在慶牌不進罷職傳旨,傳于金胤根曰,只推。
洪羲祖啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在慶熙宮。停常參·經筵。
藥房都提調鄭晩錫,提調李止淵,副提調金胤根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,明日常參,經筵,取稟。傳曰,停。
洪羲祖啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
李紀淵啓曰,行左承旨徐淇修,今日不爲仕進,卽爲牌招,何如?傳曰,允。
備忘記,阿山萬戶金致遠下直,長弓一張,長箭一部,片前一部,筒兒一箇賜給。
傳于趙琮鎭曰,大臣·備局堂上引見。
內醫提調前望單子入之,趙萬永落點。
以大司諫鄭知容,正言金若水,掌令金遇明牌不進罷職傳旨,傳于洪羲祖曰,只推。
趙秉常,以弘文館言啓曰,校理趙在慶,旣有只推之命,卽爲牌招察任,何如?傳曰,允。
趙琮鎭,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
壬辰十一月初五日辰時,上御興政堂。藥房入診,大臣·備局堂上引見入侍時,藥房都提調鄭晩錫,提調李止淵,副提調金胤根,記事官兪鎭五,記注官卓雲翰,別兼春秋洪鍾應,右承旨趙琮鎭,假注書李殷相,事變假注書卓宗述,領議政南公轍,行禮曹判書趙萬永,兵曹判書朴周壽,刑曹判書李勉昇,戶曹判書徐有榘,右參贊趙寅永,知訓鍊柳相亮,漢城左尹李惟秀,刑曹參判申絅,副校理李遠翊以次進伏。醫官玄在德,李亨基,金景球,金漢祚,進伏楹外訖。上曰,史官分左右。公轍曰,日候猝寒,侵早臨殿,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,世孫宮氣度,何如?上曰,平順矣。晩錫曰,醫官入診,何如?上曰,置之。止淵曰,將議定湯劑,診候恐好矣。上曰,唯。亨基等以次診候訖,退伏奏曰,脈候左右三部調均矣。晩錫問于醫官曰,湯劑何以議定乎?亨基等曰,歸茸君子湯,依前方進御好矣。晩錫曰,別無加減乎?亨基等曰,然矣。晩錫曰,貼數當爲幾何?亨基等曰,限二十貼爲好矣。進御歸茸君子湯,依前方,自明日一貼式煎入事。出榻敎晩錫曰,本院藥材之自各道貢獻,事體自別,而其中蔘茸,尤有所重。北關封進,卽所謂三北鹿茸,而專爲御藥所需,其爲所重,果何如,而近來漸不如古,至於今秋,品劣益甚,近日湯劑,致有內下入用之境,烏在其設置藥院貢獻藥材之意哉?此莫非審藥輩營私售奸之致,事之寒心。就甚於此,御藥至重,國法莫嚴,其在懲礪之道,不可仍置。今秋等北道差遣審藥等,令攸司照法嚴勘,何如?上曰,依爲之。出擧條晩錫曰,本院提調李止淵,方帶銓任,而政月不遠,職務相妨,提調之任,今姑許遞,何如?上曰,依爲之。前望單子入之。出擧條止淵曰,本院京貢不足,則杆城蔘儲留惠廳中,隨所用移來事,曾有筵稟定式矣。令朔公用不足,杆城蔘中,限十四兩取用,何如?上可之。上曰,藥房先退,次對爲之。晩錫等先退,公轍曰,公忠監司洪羲瑾,疏請稅大同上納,依前以執籌船再運,而向以爛商稟處之意,有所覆啓矣。雖良法美制,久則弊不得不生,弊生則不得不變通,此所以昨年筵奏,革罷再運者也。然而其所以祛弊,又爲生弊,反不如再運之時,船隻賃載之艱,吏屬冒濫之費,列邑皆云不便,道伯之屢疏仰請,槪想事情,竟難遵行,第其高價執錢,歇價防納,與中問乾沒再徵民結等事,自有道臣守令及捧稅衙門之察飭,入京之後,又有左右捕廳之譏詗,苟能各依事目,隨處禁戢,則雖非新令,何患乎此,而如其不然,則初運再運之有弊無益一也。或曰舟橋設始前已行之事,今何可不行,此則不然。今昔之民俗旣異,且行之稍久,法式已成,人所慣習者,一有猝改,每患生割,不但此一事爲然。凡係矯革之難以遽議,有如是矣。俄於賓廳,與舟橋堂上及諸備堂商議,則僉議亦然。湖西稅穀之舟橋司執籌再運,自明年依前擧行之意,分付,何如?上曰,依爲之。出擧條公轍曰,江華留守洪命周,狀請本府都會及今秋明春都試,竝待明秋合設矣。旣有本道及諸都已施者,此亦依狀請使之退行,何如?上曰,依爲之。出擧條公轍曰,都下發賣,以旬前擧行事,命下矣。發賣之善不善,專在抄戶之精不精,而聞京兆賑廳堂上之言,則五部貧戶之逐坊探審,盡捧成冊,有非猝乍間,磨勘之事,及期擧行,多有窘速云。想其事勢似然,日字之稍遲,其害少,而若有當入不入,不當入而入,或緣急速而有所粗疎,則甚爲不可。更爲分付於京兆及五部,毋論望後念前,先完抄事後卽爲擧行,何如?上曰,依爲之。出擧條公轍曰,聞捕將之言,月前西邑大同上來之路,安岳陞戶砲手輩,率無賴諸漢,要路劫奪屢百金財物,旋卽捕捉云。京城至近之地,私財之白晝掠奪,尙云驚心,況莫重公貨乎?此而尋常看過,外邑上納,將多致狼狽,且有無變不生之慮,大明律及通編,有强盜得財者與白晝掠奪物貨者斬之文,賦徒中爲首魁者,令秋曹捧結案後,出付軍門,梟首警衆,其餘諸漢,令該廳,分首從如法處之,何如?上曰,依爲之。出擧條公轍曰,近來班儀,全不成樣,常欲草記論勘,而臣旣老病,不能身先董率,則不可責人,故擧筆旋止者屢矣。太室親享,何等大禮,而聞卿宰多有無故不參之人,日前望闕禮習儀,二品以上,無一人進參云。事之寒心,莫此爲甚。此若一任不問,則朝體之壞損,視瞻之駭歎,當愈往愈甚。臣於是,不暇自嫌而一向泯默,故有此仰奏,旣往姑勿追論,此後若有似此入聞之事,則尋常問備之罰,無足警動,令政院一一捧現告後,直入禁推傳旨,何如?上曰,依爲之。出擧條公轍曰,繡衣差送,本爲明黜陟察幽隱之意,而今則反是,效少而弊多,人有恒言,有御史不如無御史。臣則以爲,不可頻遣,亦不可不遣,有不必遣之時,有不得不遣之時,顧今畿·湖·海三路,方設大賑,宜選剛明幹務之人,視守宰之能否,察小民之疾苦,戢吏郷之奸猾,此不可已之政也。御史先爲抄啓甚好,故敢此仰達矣。上曰,依爲之。出擧條公轍曰,京畿·海西·湖西等三道,正朝方物物膳,竝令停補賑事,纔有成命矣。此寔出於減供救災之聖德至意,瞻聆所及,擧切攢頌,謹考謄錄,則在前如此之時,各殿宮所進方物,每因下敎,一體停封,而事係貢獻,自下不敢擅便,故敢此仰達矣。上曰,一體停封,可也。上曰,大臣就座。琮鎭曰,諸宰奏事。萬永等曰,別無所陳矣。琮鎭曰,玉堂所懷陳之。遠翊曰,無所懷矣。琮鎭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,大臣先退。公轍等退出。仍命退,承史以次退出。
上在慶熙宮。停常參,經筵。
趙秉常啓曰,明日常參·經筵,取稟。傳曰,停。
洪羲祖啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金胤根啓曰,藥房提調·副提調,持湯劑來待矣。傳曰,封入。
注書兪鎭五病,代以李種信爲假注書。
李種信有頉,代以黃起源爲假注書。
洪羲祖啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言金若水,掌令金遇明牌不進罷職傳旨,傳于洪羲祖曰,只推。
以校理趙在慶牌不進罷職傳旨,傳于趙秉常曰,只推。
趙琮鎭啓曰,御營大將李唯秀,明日習陣次,露梁出去矣。兼帶捕盜大將命召及大將牌·傳令牌,何以爲之?敢稟。傳曰,仍佩往來。
趙秉常,以弘文館言啓曰,校理趙在慶,旣有只推之命,卽爲牌招察任,何如?傳曰,許遞,前望單子入之,待下批,牌招察任。
校理前望單子入之,宋應龍落點。
趙秉常,以漢城府言啓曰,今此發賣抄戶,一時爲急,而南部令朴敏恕,身病猝重,無以擧行,令該曹,他司中相換,何如?傳曰,允。
吏曹口傳政事,南部令朴敏恕,引儀任奭朝相換。
趙琮鎭,以備邊司言啓曰,御史可合人抄啓,別單書入之意,敢啓。傳曰,知道。
又以兵曹言啓曰,禁軍祿試射,日勢已暮,不得畢試,明日南別營良中,繼試之意,敢啓。傳曰,知道。
洪羲祖,以刑曹言啓曰,今十一月初五日藥房入診,大臣·備局堂上引見入侍時,藥房都提調鄭晩錫所啓,本院藥材之自各道貢獻,事體自別,而其中蔘茸,尤有所重。北關封進,卽所謂三北鹿茸,而專爲御藥所需,其爲所重,果何如?而近來漸不如古,至於今秋,品劣益甚,近日湯劑,致有內下入用之境,烏在其設置藥院貢獻藥材之意哉?此莫非審藥輩營私售奸之致,事之寒心,孰甚於此?御藥至重,國法莫嚴,其在懲礪之道,不可仍置。今秋等北道差遣審藥等,令攸司照法嚴勘,何如?上曰,依爲之事,命下矣。謹按律文,則大明律合和御藥條有曰,揀擇不精者,杖六十,詐僞條有曰,報上不以言者,杖八十徒二年,名例云,二罪俱發,以重者論。咸鏡監營審藥洪禹範,北兵營審藥方禹敏,南兵營審藥方禹敬,竝從重論,各杖八十後,禹範公忠道忠州牧,禹敏黃海道黃州牧,禹敬江原道金化縣,徒二年定配所,卽爲押送之意,敢啓。傳曰,知道。
刑曹啓目,罪人李命國亦,造謀率黨,掠奪大同上納錢節次,箇箇承款,依例結案取招爲白有如乎,依大臣筵奏,出付軍門,梟首警衆,何如?判付。啓,依允。
上在慶熙宮。停常參·經筵。
洪羲祖啓曰,來十一日朝參日次矣,敢稟。傳曰,停。
趙秉常啓曰,明日常參·經筵,取稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
洪羲祖啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,右承旨趙琮鎭,同副承旨金胤根,今日不爲仕進,竝卽牌招,何如?傳曰,允。
徐淇修啓曰,藥房提調,持湯劑來待矣。傳曰,封入。
黃起源在外,代以李貞夏爲假注書。
洪羲祖啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于洪羲祖曰,只推。
以右承旨趙琮鎭,同副承旨金胤根牌不進罷職傳旨,傳于趙秉常曰,只推。
趙秉常,以弘文館言啓曰,新除授校理宋應龍,時在京畿利川地,經筵入番事緊,請斯速乘馹上來事,下諭。傳曰,許遞,前望單子入之。
洪羲祖,以都摠府言啓曰,今日入直內三廳武兼禁軍及軍兵等,當爲中日習射技放,而罪人行刑相値,不得設行之意,敢啓。傳曰,知道。
又以御營廳言啓曰,罪人李命國,大會軍民於沙場,梟首警衆之意,敢啓。傳曰,知道。
正言金若水疏曰,伏以臣卽我先大王曁我殿下化育中一物也,居在華城,密邇仙寢,每欣羽旄之頻瞻,偏被菁莪之作成,白首桂花,僥倖極矣,靑袍蓬蓽,榮耀盡矣。至若淸朝耳目,致煩馹召,何嘗一毫近似於如臣衰邁如臣謭劣者哉?釋褐十有六年,犬馬之齒,居然七十有五矣。塵刹莫酬,涓埃蔑效,康衢烟月,甘作擊壤之老,文陛簪笏,永絶逐隊之望。廼者薇垣特點,有隕自天,臣於伊時,宿病少痊,冬候稍暄,適爾入城,獲奉除旨,臣惝怳兢惕,實不知何以得此於聖明也。章皇出肅,粗伸叩謝之忱,噤黙多日,冞切愧懼之心。伏況我世孫邸下,睿質天成,衣尺漸長,德學日就,書筵頻開,猗歟盛矣。我宗祊億萬年無疆之福,實基於此,臣延頸攢手,益切少須臾無死之願矣。奈之何宿症闖發,感咳苦劇,加以關膈,瀉極爲痢,旅次冷堗,刀圭沒策,氣息奄奄,朝夕垂盡,而職名在身,無以舁還,屢違天牌,祗增罪戾,日昨賓對,亦未進參,今臣一身,可謂進退維谷。噫,復蹈宿研,猥荷收簪之恩,重入脩門,獲遂倚斗之望,則生行死歸,尙何憾恨,而其生也徒貽濫竽之譏,其死也莫效補衮之責,臣將何心而便訣明時,何顔而長往泉臺耶?玆敢僅收精神,略控文字,仰首一鳴焉。伏乞天地父母,特賜鐫改臣所帶之職,以安賤分,不勝至願。臣方丐免之不暇,何敢贅他,而事係民憂之遑急,妄效愚見焉。夫十年一大饑,理之常也,聖化肹蠁,屢歲豐穰,國家無租稅之蠲,民生有含哺之樂者,近自甲戌大饑之後,至于乙酉,乙酉少歉之後,迄于今年,則今年之始旱終澇,兼以蟲損,亦一大饑之氣數也。然若以今年農形,比論於甲戌,則甲戌之歉荒,幾至八域同然,大無之尤甚也,至若今年,則移秧縱晩,收穫頗廣,故雖以懸磬之室,尙有擔石之資,何況西·北·兩南,不至畿甸之大歉,畿甸之中,又有尤甚稍實焉。且復今年壬辰,辛卯嗣歲也。大有之餘,陳穀之藏在民間者,比比有之,則凡係民食者,較諸甲戌,不啻差勝,而市直之高,民憂之急,反有甚於甲戌者,其故何哉?噫,平糴齊物,固聖王之經理,貴賣賤買,卽小民之利竇,周宣之安集流民,方推惠澤,而白圭之樂觀時變,反爲巧習,以致穀價太高而市廛匱乏,甁儲已傾而飢思頷顑者,必有所以然也,此無他,實是都賈之弊也。都賈者,卽漢史所云榷酤之流也,利歸於一榷,而財匱於四方,其勢固然。猗我聖念,特推九重乙丙之憂,曲軫萬姓庚癸之呼,禁釀而杜糜穀之路,發賣而濟顚壑之命,移轉而劃之,帑藏而頒之,救荒之政,靡不用極,王言如綸,可感豚魚,而一種都賈之輩,潛居輦轂之下,富民數三漢,爲厥巨魁,凡于穀米,無不散錢廣買,籠利盡取,橐囊之裹,皆入壠斷之罔,水陸之運,摠歸京坻之積,幾萬包貿置之穀,聚而無散,藏而不市,一石米價,已過十緡,而猶不充慾,佇待其價之高而益高,其利之倍而又倍,致令市直日踊,害及群生者,一則都賈,二則都賈,方今萬口喧傳,皆曰可殺,豈意聖明之世,有此梗化之類哉?此而掩置,不卽査治,輿情拂鬱,無以慰悅。臣請亟令法司及捕廳,另申譏詗,痛加刑訊,以正都賈之罪,俾散都賈之穀,及時出賣,則亦一救荒之急務也。夫風化之行,自內而外,刑法之擧,懲一而勵百,今自都下,爰曁遐鄕,坐販行商之無異都賈者,幾人矣。伏願聖上,推心於一視,宣諭于八方,亦令道臣及邑宰,各任知方之責,布行防奸之科,使聚者散而遲者速,則於京於鄕,市價自減,民飢庶救,而博施之政行矣。臣今病且死矣,俯採輿論,仰瀆宸聽,如無實效,請伏妄言之誅。臣無任云云。省疏具悉。疏辭,令廟堂諒宜申飭,所請依施。
上在慶熙宮。停常參·經筵。
進御歸茸君子湯,自明日姑爲停止事,榻前下敎。
金胤根啓曰,明日常參·經筵,取稟。傳曰,停。
洪羲祖啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
金胤根啓曰,藥房三提調,持湯劑來待矣。傳曰,封入。
校理前望單子入之,宋持養落點。
洪羲祖啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明,牌不進罷職傳旨,傳于洪羲祖曰,只推。
金胤根啓曰,臣與右副承旨趙秉常伴直矣,纔已陳疏徑出,伴直無人。左副承旨洪羲祖,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李公翼落點。
正言李公翼啓曰,臣姿性鹵冗,言議巽軟,淸朝耳目之任,初不近似,而薇垣除旨,忽下於雷肆持被之中,義重叩謝,雖不得不章皇出肅,而第臣於合啓中,有私義之不可聯參者,在前如臣情地者,輒蒙體諒之恩,則今臣處義,宜無異同。請命遞斥臣職。答曰,依啓。
金胤根,以都摠府言啓曰,副摠管尹載鍵,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以備邊司言啓曰,卽見黃海監司金蘭淳狀啓,則關西穀到甕津境臭載之由,詳細鉤覈後,領運差員陽德縣監李時復,龍媒僉使張宅鉉罪狀,竝令攸司稟處,而其餘監色沙格等,嚴囚該府,以待處分爲辭矣。公穀臭載之差員論罪,船人査問,專出於防奸之意,而今此西運穀一隻,始也致敗,雖涉可疑,及其乾淨,仍無見縮,沙格輩奸情一款,自在脫空,不過是未諳海路,有此錯誤,況今各船,皆已完納,尤不必以此論責。領運護送差員等請罪,竝姑安徐,色吏沙格等不謹之罪,令該道懲治放送,何如?傳曰,允。
右副承旨趙秉常疏曰,伏以臣之老父,方在鄕廬,而素患癃病,常在床褥,今當冱寒之節,忽有風眩之証,飮啖全却,轉側須人,專伻走報,促臣歸視。臣自聞此報,方寸煎灼,按住不得,玆敢忙陳短章,徑出禁扃,因爲罔夜治發之計。伏乞聖慈,特遞臣見帶之職,以便歸護,仍治臣擅離之罪,以肅朝綱,千萬幸甚。臣無任云云。省疏具悉。本職許遞。
上在慶熙宮。停常參·經筵。
金胤根啓曰,明日常參·經筵,取稟。傳曰,停。
洪羲祖啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于洪羲祖曰,承旨有闕之代,前望單子入之。
承旨前望單子入之,李憲球落點。
洪羲祖啓曰,新除授右副承旨李憲球,卽爲牌招,何如?傳曰,允。
傳于金胤根曰,別義禁有闕之代,前望單子入之。
別義禁前望單子入之,李錫奎落點。
備邊司薦望,以朴綺壽爲廣州留守。
金胤根啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,判書李止淵進,參判李光正,參議趙容和牌不進,同副承旨金胤根進。以權溭爲正言,趙得林爲文學,宋祥來爲敦寧都正,閔致默爲軍器正,李元緖爲豐川府使,吳泰晉爲利仁察訪,朴慶九爲濟原察訪,趙迪相爲銀溪察訪,鄭烷爲平陵察訪,軍器正沈說泰今加通政,滿三十朔,依定式陞堂上事,及故學生金剛喆贈童敎,孝行卓異贈職事承傳。
吏批,再政。以姜英國爲禮曹佐郞,韓守一爲禮賓主簿。
兵批,判書朴周壽病,參判洪赫病,參議洪祐燮病,參知李鎭華入直進,左副承旨洪羲祖進。以劉漢龍爲梨洞萬戶,同知單李仁大,僉知單孫宗厚,上護軍李錫奎,護軍李亨煒,副護軍洪羲弼·趙秉常·徐宅順·尹濟弘·李周會,副司直宋應龍·趙在慶,副司果金若水·李公翼以上竝單付。
洪羲祖啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于洪羲祖曰,只推。
以右副承旨李憲球,牌不進罷職傳旨,傳于洪羲祖曰,只推。
以吏曹參議趙容和,牌不進罷職傳旨,傳于金胤根曰,只推。
金胤根,以司饔院監饍提調意啓曰,今日監饍時,供上生鮮體小,故屢次點退,萬無改備之路,日勢漸晩,雖不得不捧入,而卽者貢人等呼訴內,冬節已凉,江水合氷,魚路斷絶,不得設網,前儲已竭,新貿無路,明日日下生鮮,將至闕供之境,限捉得間,願以活鷄,全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,新除授校理宋持卷,卽爲牌招察任,何如?傳曰,允。
洪羲祖,以兵曹言啓曰,宣傳官沈日永,羽林衛將李升德,俱以病難供職,呈狀乞遞,竝改差,何如?傳曰,允。
又以兵曹言啓曰,副司果金祖淵,去月二十六日政,備擬於訓鍊主簿,至蒙天點,而家在公忠道西原地,同月初二日,遭母喪云。原望筒勿施,何如?傳曰,允。
上在慶熙宮。停常參·經筵。
藥房都提調鄭晩錫,提調趙萬永,副提調金胤根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪羲祖,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,明日常參·經筵,取稟。傳曰,停。
洪羲祖啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨李憲球,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李正耆落點。
傳于洪羲祖曰,右承旨許遞,前望單子入之,待下批,牌招察任。
承旨前望單子入之,李景在落點。
傳于洪羲祖曰,日候劇寒,無異隆冬,輕囚放釋。
洪羲祖啓曰,臣承命馳往義禁府,取考囚徒案,則無時囚,故仍往典獄署,取閱囚徒案,則結案罪人二名,殺獄罪人十七名,殺獄干犯罪人一名,旣係重囚,故竝爲仍囚,其餘潛釀潛屠,他錢不報,人物招引,欺人取物,毆打人物及各司直囚罪人南順柏·金召史·曺仁喆·宋大孫·朴召史·曺漢昌·卞興圭·梁海孫·金在任采·宋守伯奴仁哲·申學俊·張柏孫·朴基榮·鄭再乭·李斗星·金光弼·鄭奉得·金命福·朴好孫·金鼎鉉·朴潤伊·金益喆·吳致基·朴履默·元完哲·申宗吉·金庚煥·崔北實婢福順·李東植·金景云·金貴得·鄭君成·金應祿·韓晩得·鄭小·崔宗允·安元祿·李喜春·成德柱·李云伊·金元達·河千福·金振郁·崔里·裴應秀·金鎬·李占孫奴億石·李三得·申順伊婢種丹·朴俊恒婢正月·南弘哲·李容晩·鄭致默婢香丹·金命天·安召史·吳今得·安喜錫·全成吉·李宗植·崔興福·崔元哲·李元會·李召史·朴召史·池興龍·金宗采·都景善·李光祿·閔致默·林福大·金光浩·李春得·宋文益·申元得等八十名,係是輕囚,故依傳敎放送之意,敢啓。傳曰,知道。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言權溭,掌令金遇明牌不進罷職傳旨,傳于洪羲祖曰,只推。
以左副承旨李景在牌不進罷職傳旨,傳于金胤根曰,只推。
壬辰十一月初十日辰時,上御興政堂。藥方入診入侍時,都提調鄭晩錫,提調趙萬永,副提調金胤根,假注書李殷相,記注官卓雲翰·金熙逌,直提學徐憙淳以次進伏,醫官玄在德·李亨基·趙宗翊·卞文燮,進伏楹外訖。上曰,史官分左右。晩錫曰,日候一直酷寒,聖體,若何?上曰,一樣矣。晩錫曰,寢睡·水刺之節,何如?上曰,一樣矣。晩錫曰,中宮殿氣候,何如?上曰,一樣矣。晩錫曰,醫官入診,何如?上曰,唯。亨基等以次診候訖,退伏奏曰,脈候左右三部調均矣。晩錫問于醫官曰,湯劑何以議定乎?亨基等曰,湯劑旣伏承姑爲停止之下敎,限數日更爲停止,後日次議定,爲好矣。萬永曰,本院秋等所捧麝香二百六十七部內,臘藥紫金丹·樻上待令藥雲母膏所入,合爲二百七十七部,而實不足,爲十部矣,令戶曹別貿取用,何如?上曰,依此爲之。萬永曰,臘藥所用蔘劑,以戶蔘與江蔘參用,如有羅蔘中蠧損者,例多入用於臘劑矣。今番院儲戶蔘乏存,只以江蔘入用,而羅蔘蠧損者,亦爲依前參用,何如?上曰,依此爲之。上曰,史官就座。仍命退,諸臣以次退出。
上在慶熙宮。停常參·經筵。
李正耆啓曰,明日常參·經筵,取稟。傳曰,停。
李景在啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于李正耆曰,藥院副提調許遞,前望單子入之。
內醫副提調前望單子入之,李紀淵落點。
傳于李景在曰,日寒轉甚,內外各營入直軍兵及各門守門軍薄衣與流丐,摘奸以來。
李景在啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言權溭,掌令金遇明牌不進罷職傳旨,傳于李景在曰,只推。
李正耆,以侍講院言啓曰,王世孫書筵進講千字文,今將垂畢矣。繼講冊子,依例問議于師賓客之地,何如?傳曰,冊子孝經爲之,而近日寒候轉甚,一二次開講後,待日氣稍解間,書筵召對開講爲之。
李景在,以都摠府言啓曰,副摠管李忠運,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
摘奸宣傳官李寅熙書啓,臣於本月十一日辰時量,以薄衣摘奸事,敬奉承政院所下聖敎,闕內各所入直軍兵及各門守門騎兵等處,一一詳細摘奸是白乎則,所着衣服,雖有厚薄之不等,俱免呼寒之慮是白乎矣。其中所着至薄,寒苦最切者,這這抄出,後錄于左云云。興化門騎兵金仁甲·金正吉·車怪男·黃孫伊·金得只,興元門騎兵劉得只·盧日出·金墨古伊·金命大·徐允哲·張好鎭,武德門騎兵李百孫·李癸孫,崇義門騎兵林德柱,開陽門騎兵金率甘·李東哲·鄭殷文·羅福哲·金千金·趙白福。傳曰,衣資令兵曹題給事,分付。
摘奸宣傳官禹台榮書啓,臣於本月十一日辰時量,以薄衣流丐摘奸事,敬奉承政院所下聖敎,馳往敦義門·昭義門·彰義門·肅靖門·崇禮門,及訓鍊都監,新營·南營·北一營·北二營·東營·西營,一一摘奸是白乎則,守直軍兵所着,雖有厚薄之不等,俱免呼寒之慮是白乎矣。昭義門卜直春興,雖曰掩身,上下所着,未免薄衣是白遣,仍往西部盤石坊蓮池契流丐幕,詳細摘奸是白乎則,合爲二十四名,而領首流丐處,雖一名流丐,毋得逐出之意,各別申飭云云。傳曰,丐民則空石與顧恤之方,令該廳題給,薄衣者,令該營題給事,分付。
摘奸宣傳官南錫禹書啓,臣於本月十一日辰時量,以薄衣流丐摘奸事,敬奉承政院所下聖敎,馳往惠化門·興仁之門·五間水門·光熙門及,禁衛營新營·龍虎營·北營,御營廳新營·東別營·南別營,下都監南小營·下南倉火藥庫,一一摘奸是白乎則,守直軍兵所着,雖有厚薄之不等,俱免呼寒之慮是白乎矣。興仁之門卜直乭伊,光熙門卜直完興·得哲,雖曰掩身,未免薄衣是白遣,仍往東部孝經橋川邊流丐幕,詳細摘奸是白乎則,合爲三十五名是白遣,中部廣通橋川邊上下流丐幕,則合爲五十七名是白只,領首流丐處,雖一名流丐,毋得逐出之意,各別申飭云云。傳曰,丐民則空石與顧恤之方,令該廳題給,薄衣者,令該營題給事,分付。
咸鏡監司權敦仁疏曰,伏以臣伏奉藩寄,辭陛有期矣。臣之父母墳墓,在於公忠道淸風地,而數年荏苒,省視旣曠,行且遠離,情私益苦,玆敢略暴衷籲。伏乞聖慈,特許臣往還之暇,俾伸至情,千萬懇祝。臣無任云云。答曰,省疏具悉。卿其往省焉。
上在慶熙宮。停常參·經筵。
洪羲祖啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李正耆啓曰,明日永陵忌辰祭齋戒,再明日靖陵忌辰祭齋戒相値,視事頉稟之意,敢啓。傳曰,知道。
傳于徐淇修曰,永陵受香承旨,仍爲奉審摘奸,局內諸陵,一體奉審。
李紀淵啓曰,假注書李殷相,身病猝重,勢難察任,今姑改差,何如?傳曰,允。
李殷相改差,代以朴齊憲爲假注書。
洪羲祖啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,〈敢啓〉。傳曰,知道。
以大司諫鄭知容,正言權溭,掌令金遇明牌不進罷職傳旨,傳于洪羲祖曰,只推。
李景在,以兵曹言啓曰,謹依薄衣摘奸宣傳官李寅熙書啓判下,闕內各門騎兵金仁甲等二十名處,依定式各木一疋,去核二斤,題給之意,敢啓。傳曰,知道。
又以禁衛營言啓曰,謹依宣傳官書啓判下,本營字內昭義門入直卜直春興處,木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,興仁門卜直乭伊,光熙門卜直完興·得哲等處,各木綿一疋,去核二斤,考例以給之意,敢啓。傳曰,知道。
上在慶熙宮。停常參·經筵。
洪羲祖啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
朴齊憲在外,代以徐冕淳爲假注書。
徐冕淳有頉,代以曺雲承爲假注書。
李景在,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李紀淵,以漢城府言啓曰,今此發賣命下之後,抄戶之節,自臣府申飭各部,今方擧行,而至於無籍之類,自歸漏戶之科,故本不許付,蓋有法意。曾於壬申甲戌發賣時,謹因特敎,一體抄付下戶,使許多顑頷之民,被無前曠絶之澤矣。係是特恩,有不敢循例擧行,今番則何以爲之?敢稟。傳曰,無籍之本不許付,法意槩深,而曾施特許,今何靳也?依壬申下敎,一體抄付,此後無籍之弊,令各部申飭。
李景在,以禁衛營言啓曰,本營千摠李宗祥,身病猝重,勢難察任,改差,何如?傳曰,允。
洪羲祖,以義禁府言啓曰,平安兵使安光質狀啓內,雲山前郡守吳甲良,委曲僉使朱星鎭罪狀,竝令攸司稟處事,啓下矣。吳甲良下去咸鏡道安邊地云,依例發遣府羅將拿來,朱星鎭時在任所,依例發遣府書吏,交代後拿來,何如?傳曰,竝待待命拿囚。
上在慶熙宮。停常參·經筵。
李正耆啓曰,明日乃是小寒,自明日日暖間,視事頉稟之意,敢啓。傳曰,知道。
洪羲祖啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
傳于李正耆曰,禮房承旨,馳詣宗廟·景慕宮,奉審摘奸以來。
曺雲承在外,代以羅漢基爲假注書。
傳于洪羲祖曰,假官之前後懸頉相續,鎭日酬應,只此一事,寧有如許事體乎?不可一樣任寘。今番懸頉之假官,竝令該府,拿問處之。雖以政院言之,不能察飭之失,在所難免,知申推考。此後更有此等之弊,懸頉之假官,直捧禁推傳旨,此傳敎,揭之院壁。
傳于洪羲祖曰,發賣抄戶,今至何境,而果能十分精實,無一濫雜之弊乎?發賣法意,與賑恤有異,不當入而入,尙付寧失之義,當入而不入,烏在發賣之本意乎?且抄戶之際,下屬輩之夤緣作奸,幻弄操縱,難保其必無,京兆諸堂,親執檢察,勿專委於各部官,俾有實效之意,廟堂連加申飭。
傳于洪羲祖曰,左承旨許遞,前望單子入之,待下批,牌招察任。
承旨前望單子入之,李鼎臣落點。
洪羲祖啓曰,新除授行左承旨李鼎臣,時在開城府任所,交龜後斯速乘馹上來事,下諭,何如?傳曰,允。
李正耆,以吏曹言啓曰,承政院左承旨徐淇修,塡差於永陵忌辰祭獻官,而所帶本職,今旣許遞,令該曹口傳付軍職,以爲將事之地,何如?傳曰,允。
兵曹口傳政事,行護軍單徐淇修。
李正耆,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
洪羲祖,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪羲祖啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
李景在啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于李正耆曰,永陵受香承旨,仍爲奉審摘奸,仍詣綏吉園,奉審摘奸,昭寧園一體奉審以來。
以朴齊憲·徐冕淳·曺雲承囚單子,傳于洪羲祖曰,飭已施矣,復勿如是之意,嚴飭放送。
備邊司,以申在植爲開城留守。
金胤根,以奎章閣言啓曰,景慕宮望廟樓,今望奉審無頉之意,敢啓。傳曰,知道。
李景在,以摠戎廳言啓曰,本廳哨官全鎬臣,身爲將官,做錯非細,爲先汰去之意,敢啓。傳曰,知道。
上在慶熙宮。停常參·經筵。
申時月食。
洪羲祖啓曰,行大司憲宋冕載,掌令金遇明未肅拜,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
傳于金胤根曰,政官牌招開政。
李正耆啓曰,吏曹判書李止淵,參判李光正,參議趙容和牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
金胤根啓曰,行都承旨李紀淵,不爲仕進,行左承旨李鼎臣在外,右承旨洪羲祖,左副承旨李景在申退,同副承旨李正耆救蝕進,臣胤根,吏兵批兼進之意,敢啓。傳曰,知道。
有政。吏批,判書李止淵牌不進,參判李光正進,參議趙容和牌不進,右副承旨金胤根進。啓曰,判書李止淵,參議趙容和,竝牌不進,小臣獨政未安,何以爲之?敢稟。傳曰,仍爲之。以金履載爲知經筵,李翊會爲知春秋,廣州留守單朴綺壽,開城留守單申在植。
兵批,判書朴周壽政事進,參判洪赫病,參議洪祐燮入直,參知李鎭華病,右副承旨金胤根進。以鄭來升爲副摠管,尹喜用爲宣傳官,李光龍爲羽林將,朴思義爲昌慶將,宋始明·宋宅俊爲昌德將,趙存兢爲訓鍊僉正,尹翼成爲訓鍊主簿,李應祖·李熙臣爲武兼,金國礪爲委曲僉使,副護軍趙琮鎭·李憲球·沈說泰,兼南漢守禦使單朴綺壽,兼管理使單申在植,御營把摠南允東,今加折衝加資事承傳。
以吏曹參議趙容和,再牌不進罷職傳旨,傳于李正耆曰,只推。
李景在,以備邊司言啓曰,卽見永宗防禦使金相宇狀啓,則以爲,當此大歉,許多軍官之裹糧遠赴,有不可不念。防營兩廳軍官等都試,待明秋退行事,請令廟堂稟處矣。旣以本道被歉,竝許各營退試,此亦使之姑停,待明秋合設,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在慶熙宮。停常參·經筵。
李景在啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李正耆啓曰,來二十一日輪對日次矣,敢稟。傳曰,當次人受點,後日次待令。
李紀淵啓曰,右承旨洪羲祖,今日不爲仕進,卽爲牌招,何如?傳曰,許遞,前望單子入之。
承旨前望單子入之,李敦榮落點。
李紀淵啓曰,新除授右副承旨李敦榮,卽爲牌招,何如?傳曰,允。
傳于李正耆曰,兵刑換房,吏禮換房。
傳于李正耆曰,廣留疏批已下,當日辭朝。
傳于李正耆曰,廣州留守入侍。
備忘記,廣州留守朴綺壽下直,長弓一張,長箭一部賜給。
李正耆啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言權溭,掌令金遇明牌不進罷職傳旨,傳于李正耆曰,只推。
李正耆,以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
又以都摠府言啓曰,副摠管李忠運,以武臣堂上朔試射試官,訓鍊院晝仕出去之意,敢啓。傳曰,知道。
敎廣州留守朴綺壽書。王若曰,表裡壯金湯之形,地近畿輔,要危藉鎖鑰之任,責重保釐,特敷寵章,實循公議。睠玆山城巨鎭,寔處邦國上流,扼湖·嶺幾百州,形便克壯,距京師五十里,呼吸相通。緩急是資,樓櫓城池之設險,規模自別,錢穀甲兵之委輸。第昇平歷數百年,而解弛非一二事,紅腐常縮,雀鼠之耗難禁,黃白俱徵,熊羆之士多闕。嗟今年旱澇之孔酷,擧切凋瘵之歎,而此日憂虞之莫醫,政須懷保之責。惟卿,氷蘗雅操,圭璋令譽,儒素著於居家,守靜觀動,望實粵自釋褐,移孝爲忠。休休其如有容,臨事則履屐皆適,訥訥若不出口,處世也鑿枘俱宜。竇學士之宜處深嚴,奎閣宿有令望,范淳夫之得來經幄,文華卽其緖餘。運籌邊門,薄試昔年利器,按藩南臬,尙傳一路福星。伊八座晉秩之班,委毗冞切,亦華封居留之任,已煩暫勞,肆內外歷試旣多,而剸理捨卿何恃?玆授卿以廣州府留守兼南漢守禦使,卿其祗服寵誥,勉恢令圖,宜盡戎政之繕修,峙乃糇而敹乃甲,克壯陪京之捍衛,築斯城而鑿斯池,冬祁與怨咨之聲,嗟庚癸之莫保,春和均賑貸之惠,體乙丙之分憂,自餘稟裁,厥有典憲。於戲,得君重耳,往汝欽哉,詠靈山之重輕,固知默運之略,變壁壘之精彩,政須坐鎭之治,故玆敎示,想宜知悉。知製敎李肯愚製進。
廣州留守朴綺壽疏曰,伏以聖王之官人,必試可乃已,蓋其未試也,容或授非其才,而旣試也,能否畢見,莫可揜覆,此考績之法所由作也。顧臣以至庸極陋之姿,前後踐歷,何官不濫,何往非罪,而至於居留之職,此尤已試蔑效,近而易見者也。臣於昨年待罪華府也,才實不逮,病難自力,故察務僅十許朔,陳章乞解,得蒙恩許,歸伏鄕廬,適又爲十許朔矣。在任時事,追自點檢,則瘡疣百出,尤悔山積,有不可勝言,臣猶自知,人將謂何?得逭罪戾,是臣之幸。千萬不自意,南城新命,又及於無狀賤臣,臣誠惝怳憂惑,莫省所以也。假使臣善於其職,同一分司之任,而乍遞旋授於一年之內,有若非此莫可者然,朝廷事體,殊涉苟簡,況有可罪而無可稱,律以聖世考績之法,果何如哉?惟彼南城一方,實爲畿輔重鎭,國家保障,城池之固,甲兵之衆,官兼牧禦,掌理金穀,居是任者,類皆才識足以綜理,威望足以鎭服,如臣無似,其何可擬其任哉?又況目下饑荒,民命近止,三路生靈,若不保朝夕?何幸聖心愍恤,德意春溫,推如傷之仁,施益下之政,蠲災停糴,船粟發帑,凡所以救濟之道,靡不用極,幾萬鶉衣鵠形,莫不歡呼攅祝,庶幾出溝壑而奠袵席,猗歟休哉。見今歲律垂窮,民情轉急,賑政伊始,不容少緩。就以本府言之,措處之方,必有前人之所入量,今乃使跧蟄窮閭漫不省頭緖者,一朝代居其任,臨陣易將,强所不能,其將立見僨誤,身陷重典,臣何足恤,而奈彼將死之民何哉?苟非然者,水土淸涼之區,奉老母而致榮養,聖恩天大,感激涕隕,豈敢辭爲,而自量已熟,承膺無路,與其畏威泯默而獲戾於來後,毋寧冒死煩籲而受罪於今日。恩除之下,不敢偃處鄕外,來伏輦下,敢暴衷懇,仰瀆崇嚴。伏乞聖慈,俯垂鑑諒,將臣新除職名,亟賜遞改,回授可堪之人,仍治臣瀆擾之罪,以安微分,不勝大願。臣無任云云。答曰,省疏具悉。卿其勿辭察任。
壬辰十一月十七日酉時,上御興政堂。廣州留守入侍時,同副承旨李正耆,假注書羅漢基,記注官李東韻·卓雲翰,廣州留守朴綺壽,以次進伏訖。上曰,史官分左右。上曰,廣州留守進前奏職姓名。綺壽進前奏職姓名訖。上命退,諸臣以次退出。
上在慶熙宮。停常參·經筵。
李景在啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,左副承旨金胤根,今日不爲仕進,卽爲牌招,何如?傳曰,允。
又啓曰,密符親納例也,而前廣州留守李錫奎,謂有身病,使其褊裨替納,事甚未安。推考,何如?傳曰,允。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言權溭,掌令金遇明牌不進罷職傳旨,傳于李景在曰,只推。
以左副承旨金胤根,牌不進罷職傳旨,傳于李景在曰,只推。
李景在,以刑曹言啓曰,西部確橋居前校理柳幼麟家潛釀之說,狼藉傳播,故差送禁隷,使之搜覓矣。婢差纔入其門,幼麟縱奴毆逐,俾不得搜見,而仍爲捉入禁隷,私自結縳,亂加毒打,傷處大段,氣息奄奄。苟使幼麟,眞無犯科之事,則待其搜家無贓之後,往復臣曹,懲治其攔入班家之罪,何所不可,而入門之時,先加阻搪,顯有匿犯之跡。且況私門之縛打禁隷,大關紀綱,身爲朝士,寧有如許擧措乎?此而仍置,法無所施。令該府拿問處之,何如?傳曰,潛釀與否姑捨,身爲朝士,縳打禁隷,前所未有。況阻搪其搜覓者,顯有犯禁之跡。紀綱至此,寧欲無言。姑以末減之意,邊遠定配,可也。
又以義禁府言啓曰,前校理柳幼麟,邊遠定配事承傳啓下矣。柳幼麟慶尙道鎭海縣邊遠定配,而以承傳內辭意,具罪目,依例發遣府羅將,押送配所,何如?傳曰,允。
開城留守申在植疏曰,伏以臣老且病矣,樗櫟之材,無所適用,駑之步,不堪驅使,中歲叨恩,率多踰分,歷試內外,曾蔑寸效,今焉顔髮已凋,膏肓難醫,閉戶深蟄,呻囈送日,忽此居留新命,寔出人望之外,臣惝怳震懼,莫省攸措。竊念崧陽舊京,古所稱大都會也,其民則洛邑之殷庶也,其地則扶風之漢輔也,山谿要衝,兵甲貯於一面,關市貿遷,金帛通於八路。臣嘗因奉命之行,一再過之,見其郛堞頹虧,里落殘荒,不覺臨岐而發嗟,可驗其旣成弊局,非復舊日之饒富也。至若府庫之空枵,民夫之泮渙,關防之疎虞,財用之板蕩,從可以揣度之矣。又聞今秋大無,民生轉益凋瘵,穡事已空於田疇,菜色相聯於道路,經冬甚苦,發春彌窮,則溝壑顚連,勢所必至,蔀屋艱難,貽憂丙枕,帑藏之特頒,船粟之往哺,不啻若決江水而注涸轍也。仰體如傷之聖念,允副分憂之重寄,卽守臣職耳。自來保釐之責,不可虛徐,而目下賙賑之政,尤屬遑汲,此時此任,不宜遽畀於如臣老病者明矣。揣分審勢,短章陳暴。伏乞聖明,亟命鐫改,回授可堪之才,以重民事,以安賤分焉。臣無任云云。答曰,省疏具悉。卿其勿辭察任。
上在慶熙宮。停常參·經筵。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言權溭,掌令金遇明牌不進罷職傳旨,傳于金胤根曰,只推。
以京畿監司李羲準狀啓,振威縣殺獄罪人,越獄逃躱,過限未捉,該縣令洪秉箕,依法典罷黜,其罪狀,令攸司稟處事,傳于李敦榮曰,令該曹口傳擇差,使之不多日內下送。
吏曹口傳政事,以李儒勝爲振威縣令。
李敦榮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金胤根,以義禁府言啓曰,京畿監司李羲準狀啓內,振威縣令洪秉箕,依法典罷黜,其罪狀,令攸司稟處事,啓下矣。洪秉箕今方待命,拿囚之意,敢啓。傳曰,知道。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金胤根啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李紀淵啓曰,右承旨李景在,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李穆淵落點。
金胤根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,正言權溭,掌令金遇明牌不進罷職傳旨,傳于金胤根曰,只推。
李正耆啓曰,卽者吏曹郞廳來言,振威縣令李儒勝,兩司俱未署經云。除在外·未署經外,未肅拜人員,竝卽牌招,以爲署經之地,何如?傳曰,允。
兵曹口傳政事,副護軍單李景在。
金胤根,以刑曹言啓曰,口傳下敎內,毓祥宮內有潛釀,現捉於摘奸,犯禁之宮人,當自內嚴處,而其族屬,出付刑曹,定配可也事,命下矣。犯釀宮人之同生娚姜雲源,慶尙道晉州牧定配所,卽爲押送之意,敢啓。傳曰,知道。
義禁府啓目,振威前縣令洪秉箕原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
吏曹參判李光正疏曰,伏以臣材識劣下,不堪見職之狀,頃於始拜之日,悉已陳述,庶幾日月之明,必極照燭,復安用支蔓之辭,以瀆聰聽,而今臣所叨,居然月再昜矣,間又一再參政矣,夫豈有毫分可以承當而然也?特以叩謝義重,違牌路阻,遂黽勉趨膺,荏苒至于此耳。進而蔑涓涯之效,退而積尸素之譏,則此所謂喪廉恥進退無當者也。臣每一念至,拊心慙惶。噫,國之置官,非苟以榮其人而已,政所以責人於稱塞也。豈容使久冒匪據,適增其不職之罪乎?此臣之不敢緩聲,以累聖朝綜核之政也。況臣本尫孱,又善疾病,凡百筋力非恒人比,而素患㿗疝,已成三十年膏肓,每遇寒節,發輒如期,往往劇時,實有頃刻之危,而作歇無漸,症形奇怪,此已同朝之所共諒也。近又嚴沍,重以輪感,咳汗交苦,寢飮全減,宛轉叫楚,不可以風,而日前代斲之政,侵夜歸次,果然舊恙新祟,一倍越添,奄奄㱡㱡,且五日于玆,卽臣未論其他。只此病情,彈束赴公,恐非時月可期,而顧今京察不遠,曹務多端,尤豈容一任癏癈,以病天官之事哉?才不能稱其職則濫也,病不可幹其務則曠也。不能與不可,二者皆在宜遞,因仍盤礴,義不敢出,公私悶隘,如添一病。玆敢瀝暴由中之懇,恭祈體下之仁。伏望聖慈,特垂憐察,將臣銓銜,劃卽鐫免,俾職事無曠,賤分獲安,不勝大願。臣無任云云。答曰,省疏具悉。病狀旣如此,所請依施。
上在慶熙宮。停常參·經筵。
李穆淵啓曰,來二十五日朝參日次矣,敢稟。傳曰,停。
又啓曰,行大司憲宋冕載未肅拜,執義朴升鉉,掌令閔英世,持平金騏獻在外,掌令金遇明傳旨未下,持平朴龍九未署經,監察茶時之意,敢啓。傳曰,知道。
又啓曰,卽者義禁府都事來言,時囚罪人洪秉箕,當爲議處,而判義禁李錫奎未肅拜,次堂例不得擧行云。判義禁李錫奎,卽爲牌招,以爲開坐之地,何如?傳曰,允。
又啓曰,判義禁李錫奎牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁李錫奎再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
以大司諫鄭知容,掌令金遇明牌不進罷職傳旨,傳于李穆淵曰,只推。
李正耆啓曰,守令署經事,命下矣。大司諫鄭知容,掌令金遇明,旣有只推之命,與行大司憲宋冕載,一體牌招,以爲署經之地,何如?傳曰,允。如有違牌,勿爲呼望。
又啓曰,行大司憲宋冕載,旣爲肅謝,不爲傳啓,直爲出去,事甚未安。推考,何如?傳曰,允。
大司諫鄭知容,掌令金遇明,校理任百經,修撰黃基安等啓曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯縻,專在於彼固曰四條。外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後用舍進退斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之如對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
大司諫鄭知容,掌令金遇明等啓曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋。豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆襸之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖輕斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案。旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來,所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計。據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典。斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣。明謙之凶謀逆節,寔是亘萬古所無之賊也。身爲閫帥,以下五字刀削已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而以下九字刀削逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶,以下八字刀削鉤覈之路,惟在此賊之盤問,而不可究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄㓕無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀呼,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縳官上京擧兵除惡等語。究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皡面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎亟令王府,設鞫嚴覈,快正邦刑。以下九行半刀削噫嘻,亂臣賊子,從古何限,而豈有若家煥·承薰·樂民·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,藏載兵器,曰以脅持,曰以辦决云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰,樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服。亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄。古今天下,寧有是耶?何幸乾道孔昭,元惡斯得,知申之疏,打破其眞臟,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法而不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醖釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀秘計,莫不傳神於此賊,護法於此賊,而跪敦之律,燃卓之典,尙未夬施,神人之憤,寧有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而獎拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭砥瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對掦者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳擩口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之容,托身於榮賊之家,而備盡諂謏之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗祀,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,脗然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤疾而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝。雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下半行刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至術路上凶話而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉纖緯之書,濟其邪誕之術,二萬石軍糧之積庤,搢紳家火具之潛埋,以下八字刀削指卯日而擧事爲期云者,莫非做作妖言,煽動人心之計,而以下十字刀削十三日至凶之說,與鍾一,一而二二而一,似此今古所無之逆,不可只施治逆之常典。适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,以下十字刀削欲輸軍糧則轉到南陽,凡爲群凶之指使,率皆挺身而樂赴,以下半行刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞臟斷案。至於正月十三日凶言,卽是窮宙亘宇所未有所未聞之極逆情節,無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,盤覈猶未有盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆更爲設鞫嚴問,期於得情,快正典刑。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮,顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂努眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰秘,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未施,鬼誅先加,神人之憤,容有極哉?請黑山島物故罪人肇源諸子,亟施散配之典,金基厚亟施追奪官爵之典。噫嘻痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻輳,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪診。乃於甲戌冬上下焦遑之日,憯懷凶謀,與肇源·金基厚,綢繆密勿,受其指使,作書傳送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍,亟令王府,設鞫得情,夬正典刑。噫嘻,宜學,以卑微之流,賦憯慝之性,行己則巧侫,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下端所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之設,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名䟽,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。魯·敬之罪,可勝誅哉?貪鄙之性,常患得失,麤濫之習,全無忌憚,躐躋崇顯,而躁進不已,兜攬要膴,而惟利是趨,倚姪壻而作爲聲勢,締權奸而專事諂附,宴席稠會之中,肆發悖說,其所謂生死不得抑情仕宦於數十年云者,意出乞憐,罪關無將。數十年之間,是果何等時,而渠以何故,求生不得求死不得,抑其本情,强爲仕宦耶?徐有圭訟冤之辭,卽肇源已著之案,則爲今日臣子者,固當明目張膽,聲罪致討,而身爲禁堂,曲意掩護者,已是無嚴之極,而尤有所萬萬痛惋者。粵在己卯之夏,揀選名門,爰定大禮,一國臣民,莫不慶祝,而渠獨何心,大懷不滿,倡爲凶言,全襲裕賊之餘套,傳說已播,輿情愈激。到今追惟,毛骨俱竦,論其負犯,萬戮猶輕,而王章尙稽,偃息自如,其可曰國有常刑乎?此不可晷刻容貸,豈可荐棘而止乎?請荐棘罪人魯敬,設鞫得情,夬正典刑。噫嘻痛矣,亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰秘,蓋其世守龜·祿之悖論,爲賊立幟,凶圖逆節,所由來者久矣。特以門戶之爀舃,資歷之華膴,始也睿念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴睿鑑孔昭,莫售惎搆,尙此王章未伸,倖逭攸司,則渠乃偃處郊坰,出沒城闉,譸張訛訕,疑亂煽惑,瑣瑣之姻,蛇盤蚓結,齪齪之徒,蠅營虱附,憯慝之狀,天地所不容,叵測之情,國人皆曰可殺,執跡而誅心,沿流而溯源,則魯敬之無將不道,表裏和應,腸肚糾結,根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦。如此敗倫斁理蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。答兩司曰,不允。時景等事,裕事,龜柱支屬事,夏賊等事,國榮事,鍾一·振采·友文·光友事,致後·延壽事,永喆事,不允。肇源諸子·金基厚事,不允。金基敍事,不允。宜學諸子事,不允。魯敬事,不允。李鶴秀事不允。
掌令金遇明啓曰,噫嘻痛矣。世道訛誤,義理晦塞,至於今番秋曹兩囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩而罰止島配,暇息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣虱之賤,敢懷梟獍之心,假托校宮之復設,售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莾之憂,有不可勝言。思之及此,寧不懍然?至於今番奎·坤兩賊之凶,卽是振古所無之變而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨,苟非聲氣素相貫通,脈胳素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情踪,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘。輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授執義朴升鉉,時在公忠道忠州地,掌令閔英世,時在稷山地,持平金騏獻,時在慶尙道榮川地,司諫院司諫具定默,時在公忠道報恩地,獻納金羽根,時在木川地。請竝斯速乘馹上來事,下諭。答府曰,申鼎朝事,不允。申綱事,不允。睦台錫事,不允。尙度事,不允。下諭事依啓。
李正耆啓曰,振威縣令李儒勝,憲府則雖已署經,諫院則司諫具定默,獻納金羽根在外,正言李莊緖·權溭未署經,只有大司諫鄭知容一人,無以備員署經,何以爲之?敢稟。傳曰,一司除署經。
上在慶熙宮。停常參·經筵。
李穆淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李穆淵啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
又啓曰,判義禁李錫奎三牌不進推考傳旨,今方捧入,而開坐命下之後,連事違召,終不承膺,事體所在,萬萬未安。所當更請牌招,而係是一日四牌,何以爲之?敢稟。傳曰,更爲牌招。
傳于李穆淵曰,判義禁疏批已下,卽爲牌招。
傳于李穆淵曰,公事不謹之當該中官,從重推考。
李穆淵啓曰,判義禁李錫奎牌不進推考傳旨,今方捧入,而開坐命下,已至經宿,如是違牌,事甚未安。更爲牌招,何如?傳曰,允。
又啓曰,判義禁李錫奎再牌不進推考傳旨,今方捧入,而開坐命下,已至經宿,一向違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于李穆淵曰,只推。
以公忠監司洪羲瑾狀啓,稷山縣監鄭澤友,身病沈重,連呈辭狀,不得已罷黜事,傳于李正耆曰,令該曹口傳差出,待下批不日下送。
吏曹口傳政事,以金天敍爲稷山縣監。
李穆淵,以都摠府言啓曰,副摠管李鍾英,以御營中軍,本營諸將官射會監試事,南別營晝仕出去之意,敢啓。傳曰,知道。
又以刑曹言啓曰,班戶之犯釀現捉者,家主稱以在鄕,率多隱避,又或有被捉之後,脫身下鄕,謂以犯前在外,則不得不囚奴督現,而曠久旬朔,法無所施,此尤大關紀綱處也。生進以下,固當自臣曹,推治勘斷,不宜上煩,而如此蔑法之習,不可尋常處之。如有頑拒不現者,隨卽草記,先爲停擧,待其被捉,勘之以拒捕加等之律。以此一條,添入於啓下事目中,何如?傳曰,允。
判義禁李錫奎疏曰,伏以臣耄及病癃,不堪任使,而厚被鴻造,强策駑鈍,南城保釐受任之久,亦已兩載于玆矣。無一猷爲,有百瘡疣,徒竊稍廩之費,厚招尸素之譏,加以歉憂溢目,接濟沒策,才具蔑裂,日夕兢愓。此際特點內移,曲爲臣地,到底天恩,北望攢手。臣逖違之餘,固當竭蹶趨膺,以伸叩謝之忱,而第臣於金吾之職,自來情勢,鐵劃在前,城外納符,徑歸私次,屢犯違傲,冞增罪戾。夫人臣被彈,終古何限,而豈有如臣年前所遭者乎?煩屑是懼,更不敢覶縷,而臣亦四維中一物耳。其何敢拚棄大防,抗顔於議讞之地,重貽淸朝搢紳之羞哉?且臣纔經大病,餘症尙爾,而近因日候之酷寒,重添毒感,寒熱交攻,頑痰痞結,虛汗長流,眞元益脫,食飮全却,不省四倒,卽此病狀,雖無情勢之難强,彈束趨走,其勢末由。玆敢不避猥越,冒死申籲。伏乞聖慈,俯垂矜諒,克遞臣判金吾之任,以靖私義,以安殘喘,千萬幸甚。臣無任云云。答曰,省疏具悉。已往不必追提,卿其勿辭行公。
上在慶熙宮。停常參·經筵。
李穆淵啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
李紀淵啓曰,右承旨金胤根,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金弘根落點。
傳于李敦榮曰,吏禮換房。
金弘根啓曰,判義禁李錫奎三牌不進推考傳旨,今方捧入,而開坐命下,已至經宿,連事違牌,終不承膺,事體所在,極爲未安。所當更請牌招,而係是一日四牌,何以爲之?敢稟。傳曰,更爲牌招。
李敦榮啓曰,卽者吏曹郞廳來言,稷山縣監金天敍,憲府雖已署經,諫院則司諫具定默,獻納金羽根在外,正言李莊緖·權溭未署經,只有大司諫鄭知容一人,不得備員署經云,何以爲之?敢稟。傳曰,一司除署經。
傳于李敦榮曰,玉堂未差之代,前望單子入之。
玉堂前望單子入之,副應敎鄭東煥落點。
傳于李敦榮曰,政官牌招開政。
金弘根啓曰,判義禁李錫奎牌不進推考傳旨,今方捧入,而開坐命下,已至屢日,一向違牌,事甚未安。更爲牌招,何如?傳曰,許遞,今日政差出。
有政。吏批,判書李止淵進,參判未差,參議趙容和進,右副承旨李敦榮進。以成遂默爲兼司書,徐元淳爲說書,李翊會爲藝文提學,韓耆裕爲同經筵,李羲甲爲判義禁,閔洙龍爲刑曹佐郞,姜麟岳爲監察,盧在豐爲引儀,朴敏恕爲義盈主簿,趙鶴年爲泰川縣監,徐弘遂爲律學敎授,前縣監盧翼燁今加通政,折衝李廷發·林翼成,今加嘉善加資事承傳。
兵批,判書朴周壽病,參判洪赫病,參議洪祐燮入直進,參知李鎭華病,行左承旨金弘根進。同知單朴思義,護軍李光正,副護軍洪羲祖·金胤根·沈日永·南允泰·李台成,副司正徐耆淳,以上竝單付。
吏批,再政。以金昌源爲引儀,朴宗采爲司饔主簿。
兵批,再政。同知單宋始明。
傳于李敦榮曰,右承旨李鼎臣,吏曹參判除授。
傳于李敦榮曰,承旨有闕之代,前望單子入之。
承旨前望單子入之,嚴燾落點。
金弘根啓曰,開坐事,命下矣。新除授判義禁李羲甲,卽爲牌招,何如?傳曰,允。
又啓曰,判義禁李羲甲,牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于金弘根曰,只推。
金弘根,以禁衛營言啓曰,本營字內外南山,無敢入葬,法意何等截嚴,而前五衛將張濟汲,偸埋其母於禁標之中。渠以班裔,敢生無嚴之心,作此無前之變者,萬萬驚悚,極爲痛惡。卽令掘出後,和應諸漢,一一査實,自臣營,分輕重科治,濟汲係是朝官,令該府拿問重勘。雖以參軍言之,不卽摘發,焉逭當律?爲先汰去,其罪狀,一體拿問處之。臣亦有常時不能察飭之失,惶恐待罪之意,敢啓。傳曰,知道。世變雖曰無所不至,苟有一分彝性,何敢萌此心作此擧乎?萬萬驚惋。不可尋常處之,令該府拿來嚴囚,嚴刑究問,捧口招以入。
傳于金弘根曰,四山禁標,所重何如?而常時苟能如法禁飭,則寧有此等怪變,出於都城案山標內至近之地乎?不知事在何時,而今始發覺者,尤可見紀律之懈弛。身爲主將,烏得免溺職之罪乎?禁衛大將申絅,施以譴削之典。
金弘根啓曰,禁衛大將申絅,施以譴削之典事,命下矣。將兵之任,不可一刻無摠察之人,何以爲之?而兼帶左邊捕盜大將之任,亦不可暫曠。在前如此之時,曾有他邊大將兼察之例,今番則何以爲之?敢稟。傳曰,禁將訓將兼察,捕將他邊大將兼察。
又啓曰,禁將訓將兼察,捕將他邊大將兼察事,命下矣。兼察禁衛大將趙萬永,兼察左邊捕盜大將李惟秀,竝卽牌招,聽傳敎,何如?傳曰,允。
兵曹,以金煐爲左邊捕盜大將。
金弘根啓曰,新除授左邊捕盜大將金煐,卽爲牌招,命召及大將牌·傳令牌,傳授,何如?傳曰,允。
李敦榮,以弘文館言啓曰,新除授副應敎鄭東煥時在平安道泰川縣任所,經筵入番事緊,請斯速乘馹上來事,下諭。答曰,依啓。
金弘根,以義禁府言啓曰,咸鏡監司朴宗薰狀啓內,慶興前府使李敏德罪狀,令攸司稟處事,啓下矣。李敏德下去京畿楊州地云。依例發遣府書吏,拿來,何如?傳曰,待待命拿囚。
上在慶熙宮。停常參·經筵。
金弘根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于金弘根曰,判義禁疏批已下,卽爲牌招。
備邊司,以李鐵求爲禁衛大將。
嚴燾啓曰,新除授禁衛大將李鐵求,卽爲牌招,傳授命召,何如?傳曰,允。
兵曹,禁衛大將單李鐵求。
金弘根啓曰,軍銜之無得擅自下鄕,前後飭敎,何等截嚴,而左邊捕盜大將金煐,旣帶軍銜,無端下鄕,事體所在,誠極未安。從重推考,何如?傳曰,允。
嚴燾啓曰,新除授左邊捕盜大將金煐,時在京畿果川地,命召傳授,一時爲急,斯速乘馹上來事,下諭,何如?傳曰,允。
又啓曰,左邊捕盜大將金煐,自鄕上來云,卽爲牌招,命召及大將牌·傳令牌,傳授,何如?傳曰,允。
兵曹,以李升權爲訓鍊都監中軍。
金弘根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于金弘根曰,只推。
李敦榮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
義禁府啓目粘連,向前洪秉箕亦,重囚逃失,謂在空官之時,而其平日之不能察飭,限內之不得跟捕,自有當律,難逭重勘,以此照律,何如?判付啓,依允。又啓目,南道參軍鄭冕榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,前五衛將張濟汲原情云云。問目內辭緣,發問目嚴刑盤問是白乎矣,只以自犯罔赦爲供是白如乎,渠旣班裔,又是朝官,而蔑法犯禁,若是無嚴,究厥情狀,萬萬痛惡。更加嚴刑得情,何如?判付啓,觀此供辭,尤爲痛駭。設如渠言,所謂權厝,與完葬何異,而乃敢冒禁偸埋乎?況旀平土掩跡,其故犯之狀,昭不可掩,而漫漶吞吐,情節狡惡,更爲加刑取招爲良如敎。
判義禁李羲甲疏曰,伏以臣於昨日,伏奉除旨,以臣爲判義禁府事者,開坐有命,召牌連降,在臣分義,固當竭蹶趨承,駕屨不竢,第臣方叨王世孫左賓客之任,時帶宮銜者,不得兼綰刑獄,格例卽然,玆敢略陳短章,仰瀆崇聽。伏惟聖明,俯賜鑑諒,將臣新授判金吾之職,亟行鐫免,以存公例,以安私分,不勝幸甚。臣無任云云。答曰,省疏具悉。所帶賓客之任,許遞。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金弘根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金弘根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,委曲僉使金國礪下直,長弓一張,長箭一部,片箭一部,筒兒一箇賜給。
金弘根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于金弘根曰,只推。
李敦榮,以侍講院言啓曰,兼司書成遂默,除拜屢日,尙不出肅,卽爲牌招察任,何如?傳曰,允。
李紀淵,以賑恤廳言啓曰,因傳敎,本廳米,今月二十六日爲始,南倉減價,發賣於五部都民之意,敢啓。傳曰,知道。
金弘根,以都摠府言啓曰,副摠管尹載鍵,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,來十二月癸巳,正月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
又以義禁府言啓曰,嚴囚罪人張濟汲口招公事判付內,更爲加刑取招事,命下矣。所當卽爲擧行,而三日內毋得再行拷訊,載在大典通編,張濟汲待拷限,加刑取招,何如?傳曰,允。
義禁府照目粘連,振威前縣令洪秉箕矣本府議啓內,重囚逃失,謂在空官之時,而其在平日之不能察飭,限內之不得跟捕,自有當律,難逭重勘。以此照律,罪杖一百收贖,告身盡行追奪私罪,奉敎依允爲旀,功議各減一等爲良如敎。又啓目粘連,向前鄭冕榮亦,參軍之職,禁松之外,偸葬亦察是白乎所,今此張濟汲母塜之冒犯,旣在渠矣所掌禁標之內是白乎則,課日巡山之際,其矇不覺察,與前而仍置,均有其罪,焉逭重勘?以此照律,何如?判付啓,依允。又啓目,雲山前郡守吳甲良原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
刑曹啓目粘連,星州趙興祚獄事,假哭生存之母,屛息拘縶之人,被打則有口皆傳,自縊則無痕可尋,鐵案已成,訊推得情,何如?判付啓,依允。又啓目粘連,求禮鄭元之獄事,六漢環坐,恃衆欺弱,弄手弄脚,無此無彼,黃啓用之獄中自縊,宜乎不免正犯矣。鄭元之以次律施行,何如?判付啓,依允。又啓目粘連,定州朴丁有獄事,兩檢成獄,一査反案,由前而失於過中,由後而失於太遽,然則允恒之死何故也?四日闕食,一夜冷處,雖無故之死,亦非異事,況遭驅迫之辱,又有顚撲之患者乎?被踢旣不眞的,服毒又沒着落,以此然疑之獄,合用惟輕之典,施以減死之律,何如?判付啓,依允。又啓目粘連,安邊姜四月金獄事,長木打痕,不長而圓,當面下手,非前伊後,此可疑也。論其跡則衆處痕損,不合比對之形,原其情則三葉與奪,必無殺越之心,施以次律,何如?判付啓,依允。又啓目粘連,端川千重進獄事,槪憤牛隻見奪之事,頓忘鴒原孔懷之情,陡起殺心,恣行毒手,如法嚴訊,雖不可已,而續典註,如有情節凶惡,別樣處斷者,則有司之臣,隨時稟定,上裁,何如?判付啓,獄情叵測,宜用審克,議于大臣稟處爲良如敎。
上在慶熙宮。停常參·經筵。
李穆淵啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于李穆淵曰,開城留守留待。
傳于李穆淵曰,開城留守入侍。
備忘記,開城留守申在植下直,長弓一張,長箭一部賜給。
注書兪鎭五在外,代以尹敎成爲假注書。
李正耆啓曰,密符親納例也,而前開城留守李鼎臣,謂有身病,使其褊裨替納,事甚未安。推考,何如?傳曰,允。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于李正耆曰,只推。
李正耆,以備邊司言啓曰,卽見京畿監司李羲準所報,則以爲,全州居前僉使白致彦,自願補賑,而長湍·竹山各錢三千兩,陽智錢一千兩,合錢七千兩,已爲排納。康翎居前五衛將盧之㶅,納錢五千兩于高陽,以補本郡賑需云矣。補賑人之從願施賞,自是古規,而今年畿輔之遑汲,尤不可以常例論也。白致彦之三邑捐納,洽爲七千,非但其人之出義罄産,有足嘉尙,博考已例,罕有此比。且年前所納,亦不爲不多,揆以信令之道,合施優異之典,而曾於先朝,以邊將補賑人,有守令作窠特除之命,則似當依此施行。盧之㶅半萬所納,足救全邑,亦不可無酬勸之政,而旣經五衛將,可合中軍,竝以此分付兩銓,就相當瓜,近處作窠差送,俾爲激勵之地,何如?傳曰,允。
又以義禁府言啓曰,咸鏡監司朴宗薰啓本內,鍾城府使李惇五罪狀,令攸司稟處事,啓下矣。李惇五時在任所,依例發遣府書吏,交代後拿來,何如?傳曰,待待命拿囚。
又以刑曹言啓曰,張濟汲偸葬標內之時,指使之地師白潤鎭,自禁衛營移送臣曹,故嚴覈其所犯情節,則所供內,濟汲今春遭故,與渠求山之路,到漢江近處,濟汲云有一處可葬,故渠果隨往見之,謂濟汲曰,此處卽從前不敢言之地,士夫無敢生意云爾,則濟汲以爲,自爲參軍時,屢見此處,深知其可合者久矣,且暫時權厝,似無所妨,不聽挽止之言,竟至入葬之境云。囚供之虛實,有未可知,而事係至重,不勝驚惋。張濟汲則方自金吾,因傳敎嚴覈矣。雖以潤鎭言之,渠以地師,旣知其不可犯之處,而敎人入葬,到今發露之後,敢以挽止等語,漫漶納招,究厥情狀,萬萬叵測。不可以尋常罪囚,遽先論勘,待禁府決處,依律勘斷,何如?傳曰,以渠招辭言之,渠旣知其不可犯之地,則何不於張濟汲犯葬之時,卽爲發告,而今於事露之後,乃以挽止等語,敢生掉脫之計乎?其情狀,尤極痛惡。更加嚴刑究問,取招以入。
義禁府啓目粘連,向前吳甲良亦,嶺阨與封山,雖有間焉,而樹木禁養,法意甚嚴是白如乎,斫伐起墾,縱有其時營閫之許題,沿江桴筏,旣被今日帥臣之査捉,不可以囚供之發明,有所容恕。以此照律,何如?判付啓,依允。
敎開城留守申在植書。王若曰,楓宸軫倚毗之衷,疇咨若采,崧陽侈保釐之命,卿其往欽,玆撤金鞓崇班,庸畀玉節重寄。睠玆開城名府,卽我漢陽陪京,拱畿甸而壯藩屛之形,隱然漢三輔竝隷,接沁都而據控制之勢,宛若宋兩京分司。防以靑石,環以碧瀾,縈廻千里襟帶,顧瞻白嶽,粵瞻黃海,輻湊四方舟車。地是列路之要衝,任重固圉,俗傳勝國之奢麗,責兼毖頑。況近歲饑荒荐臻,而此地凋弊轉甚,市廛射刀錐之利,爭訟多端,驛路織冠蓋之行,供億難繼。管理營之府庫虛耗,非忽節制規模,禮成江之村閭淍殘,無復升平氣像,苟非一代剸理之手,疇效重鎭撫摩之功?惟卿,詩禮故家,圭璋令質,文章經術,菀有眞學士風儀,恬雅綜明,夙著古宰相器局。肇發軔於金門鑾掖,聲望彌隆,據長席於玉署·銀臺,眷注斯盛,東藩宣緩帶之化,棠茇播謠,北關布褰帷之治,氷蘗勵操,惟內外歷試旣久,故夷險委毗不輕。歐陽脩有政事之才,奚但主盟於藝苑?趙淸獻著廉簡之譽,亦嘗承流於名都。玆授卿以開城府留守兼管理使,卿其益殫良猷,式承明訓,察蔀屋庚癸之歎,民飢奚異於己飢?體廈氈乙丙之憂,國事宜視以家事。繕甲峙糗,奠接幾萬生靈,吹角建牙,管轄屢千兵馬。凡可以蘇弊祛瘼,莫曰事勢之或難,苟涉於鋤奸恤窮,何妨便宜之自決?竹橋之遺碑尙在,可樹百代之風聲,花潭之舊址猶傳,宜闡一境之絃誦。參籌局密勿之策,條奏須待登筵,念戟門彈壓之方,意氣常若對壘。自餘措劃,厥有彝章。於戲,玆委卿兩路咽喉,庸敷予十行心腹。嗟關防備禦之策,晉陽繭絲,惟尹鐸之所寬,若陰雨綢繆之圖,北門鎖鑰,非寇準則莫可,故玆敎示,想宜知悉。校理宋持養製進。
壬辰十一月二十六日辰時,上御興政堂。開城留守入侍時,左副承旨李穆淵,記事官洪大稱,記注官卓雲翰·金熙逌,開城留守申在植,以次進伏訖。上曰,開城留守進前奏職姓名。在植進前奏職姓名訖。上曰,就座。仍命退,諸臣以次退出。
上在慶熙宮。停常參·經筵。
藥房提調趙萬永,副提調李紀淵啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。殿宮俱爲一樣,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金弘根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李敦榮啓曰,來初一日輪對日次矣,敢稟。傳曰,當次人受點,後日次待令。
金弘根啓曰,左副承旨李穆淵,今日不爲仕進,卽爲牌招,何如?傳曰,允。
傳于李正耆曰,刑曹參判前望單子入之。
刑曹參判前望單子入之,趙秉鉉添書落點。
金弘根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于金弘根曰,只推。
以左副承旨李穆淵牌不進罷職傳旨,傳于金弘根曰,只推。
李正耆,以吏曹言啓曰,今此臘享大祭祭官中時無職名人,令該曹口傳付軍職,何如?傳曰,允。
兵曹口傳政事,副司果單金。
李敦榮,以賑恤廳言啓曰,今日中部三十契一百八十六戶,東部二十四契一千二百二十四戶,米二百十四石十斗,分給之意,敢啓。傳曰,知道。
又以賑恤廳言啓曰,今日東部九契三百九十八戶,南部十契八百四十六戶,米一百八十九石二斗,分給之意,敢啓。傳曰,知道。
又以禮曹言啓曰,卽接泰陵·康陵官員聯報,則近日局內,虎患狼藉,奉審巡山等節,不得擧行云矣。莫重之地,虎患若是狼藉,萬萬驚悚。卽令該軍門,發送砲手,期於獵捉事,分付,何如?傳曰,允。
嚴燾,以兵曹言啓曰,五衛將孫宗厚,昌慶宮衛將朴思義,昌德宮衛將崔崙植·宋始明,俱以病難供職,呈狀乞遞,竝改差,何如?傳曰,允。
又以御營廳言啓曰,泰陵·康陵局內,近日虎患狼藉,奉審巡山等節,不得擧行,卽令該軍門,發送校卒,期於獵捉事,自禮曹草記允下矣。本廳善放砲手五十名,定將校率領,今月二十八日爲始,出送行獵之意,敢啓。傳曰,知道。
金弘根,以刑曹言啓曰,因本曹草記,罪人白潤鎭,更加嚴刑究問,取招以入事,命下矣。所當卽爲擧行,而潤鎭前已施刑,未滿拷限,待明日擧行,何如?傳曰,允。
義禁府照目粘連,雲山前郡守吳甲良矣本府議啓內,嶺阨與封山,雖有問焉,樹木禁養,法意甚嚴是白如乎,斫伐起墾,縱有其時營閫之許題,沿江浮筏,旣被今日帥臣之査捉,不可以囚供之發明,有所容恕。以此照律,罪杖一百收贖,告身盡行追奪私罪,奉敎依允。
上在慶熙宮。停常參·經筵。
嚴燾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于嚴燾曰,只推。
李穆淵,以賑恤廳言啓曰,今日南部十八契一千四百八十二戶,米二百二十四石六斗,以內廳米分給之意,敢啓。傳曰,知道。
嚴燾,以都摠府言啓曰,副摠管李忠運,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以義禁府言啓曰,嚴囚罪人張濟汲,今當開坐,更爲嚴刑取招,而取考刑曹囚供,則濟汲之冒葬情節,尤萬萬痛惋,不可不竝爲盤覈。刑曹囚供一款,添入問目,嚴訊取招,何如?傳曰,允。
義禁府啓目,慶興前府使李敏德原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓,依允。又啓目粘連,罪人張濟汲,更招云云。判付內辭緣,發問目添以刑曹囚供,屢次盤覈,嚴刑究問是白乎矣,平土一款,終始發明是白遣,刑曹囚供中,所謂其地不可犯用之說,稱以今始初聞云,而前後問目內辭緣,一向抵頼,終不首實,究厥情狀,萬萬狡惡,萬萬痛惋。罪人旣請面質,故同訊杖至十五度,姑爲停刑是白在果,刑曹在囚罪人白潤鎭·朴壽弼·咸仁成等,竝爲捉來,與之頭面取招,何如?判付啓,張濟汲段,有冒葬之罪,白潤鎭段,有占指之罪,知其不可犯之地而冒葬,死罪也,知其不可犯之地而指示,亦死罪也。同是死罪,則其欲爲面質者,皆不過死中求生,互相推諉,或倖其掉脫之計,而面質之前,已成斷案,國有三尺,焉逭當律?但濟汲則渠雖饑蝨之賤,卽乃祖之裔也。乃祖勳勞,朝家所不可忘者,特以世宥之義,貸其一縷之命,遠惡島限己身減死定配。濟汲旣許以不死,則獨於潤鎭愚誕之物,反爲加罪,有非刑政之宜,亦於遠惡島,限己身爲奴,以示朝家好生之德,可也爲良如敎。
藝文提學李翊會疏曰,伏以臣於病伏之中,伏奉恩誥,以臣爲藝文館提學者,臣聞命悸懼,從而恧蹙惶感,不能自解,未知朝廷何取於臣而有此錯擬,殿下何取於臣而有此誤恩也。夫耕織異同,椳楔各用,聖朝官人,務適其宜,雖微官漫職,不可使瞽者辨色,聾者審音,而文苑重選也。潤色討論,將以鳴國家之盛,贊聲明之治,自祖宗朝,必以鴻儒碩匠處之,今日人才,雖不逮古先,而馳譽詞林,儲望藝苑之人,不爲不多,何可以如臣蔑學無識者,苟然充數乎?臣本鈍滯庸拙,少習功令,專事尋數,塗抹梔蠟,僅能成篇,倖而得中,屬之筌蹄,用力也淺,故遺忘也易,每自點檢,空空然無餘存者。況今年迫桑楡,疾病侵尋,神精銷鑠,或聞一句語,不記是經是史,偶撿一故實,莫知爲漢爲唐,譬如貧窶者,初無卓錐之地,今則和錐而無矣。如是而尙可居辭命之任,膺黼黻之責乎?無文而冒居,前輩謂之天下可笑,曠官而不去,古人譏以世間羞恥,臣若以天下可笑之人,爲世間羞恥之事,則臣之一身,固不足恤,而其貽累於昌朝右文之治,當復如何?左右參倚,承膺無路,玆敢技瀝仰瀆。伏乞天地父母,俯垂鑑諒,特命選部,卽爲鐫改,使官方重而私分安,千萬幸甚。臣無任云云。答曰,省疏具悉。卿其勿辭行公。
上在慶熙宮。停常參·經筵。
金弘根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以李貞夏爲假注書。
金弘根啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于金弘根曰,只推。
金弘根啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
李敦榮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
嚴燾,以賑恤廳言啓曰,今日南部十七契一千一百十五戶,北部六契八百二十二戶,米三百一石,以內廳米分給之意,敢啓。傳曰,知道。
又以御營廳言啓曰,因禮曹草記,泰陵·康陵局內獵虎事,定將校率領砲手,今月二十八日,出送行獵矣。二十九日巳時量,大豹虎一頭,捉得於康陵曲墻近處,故謹此封進,而仍爲行獵之意,敢啓。傳曰,知道。
金弘根,以義禁府言啓曰,嚴囚罪人張濟汲更招公事判付內,遠惡島限己身減死定配事,命下矣。張濟汲全羅道靈巖郡楸子島,限己身減死定配,而以判付內辭意,具罪目,依例發遣府書吏,押送配所,何如?傳曰,允。
又以刑曹言啓曰,因義禁府啓辭判付內,張濟汲段,有冒葬之罪,白潤鎭段,有指占之罪,知其不可犯之地而冒葬,死罪也,知其不可犯之地而指示,亦死罪也。同是死罪,則其欲爲面質者,皆不過死中求生,互相推諉,或倖其掉脫之計,而面質之前,已成斷案,國有三尺,焉逭一律?但濟汲則渠雖蟣蝨之賤,卽乃祖之裔也。乃祖勳勞,朝家所不可忘者,特以世宥之義,貸其一縷之命,遠惡島限己身減死定配。濟汲則旣許以不死,則獨於潤鎭愚誕之物,反爲加罪,有非刑政之宜,亦於遠惡島,限己身爲奴,以示朝家好生之德,可也事,命下矣。臣曹所管罪人白潤鎭,全羅道羅州牧黑山島,限己身爲奴,定配所卽爲押送之意,敢啓。傳曰,知道。
又以刑曹言啓曰,北部壯洞居前部將李憲廷家,冒禁潛釀,至於現捉矣。當此禁令截嚴之時,有此犯科者,萬萬駭然,而憲廷係是朝官,臣曹無以循例勘斷,令該府拿問處之,何如?傳曰,允。前後申飭,何如?而名爲朝官,又此被捉,與新令之初,尤爲不同。令該府拿來嚴刑,捧口招以入。
義禁府啓目粘連,向前李敏德亦,編配防守,宜其察飭,而始旣逃失,竟未跟捉,自有當律,焉逭重勘?以此照律,何如?判付啓,依允。又照目粘連,南道參軍鄭冕榮矣本府議啓內,參軍之職,禁松之外,偸葬亦察是白乎所,今此張濟汲母塜之冒犯,旣在渠矣所掌禁標之內是白乎則,課日巡山之際,其矇不覺察,與知而仍置,均有其罪,焉逭重勘?以此照律,罪杖一百收贖,告身盡行追奪,徒三年定配,而其父年七十四,無兄弟獨身云,徒三年定配,依法典收贖,告身盡行追奪私罪,奉敎依允爲旀,功減一等爲良如敎。
上在慶熙宮。停常參·經筵。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
嚴燾啓曰,行大司憲宋冕載,掌令金遇明牌不進,執義朴升鉉,掌令閔英世,持平金騏獻在外,持平朴龍九未署經,監察茶時之意,敢啓。傳曰,知道。
李紀淵啓曰,行左承旨金弘根,今日不爲仕進,卽爲牌招,何如?傳曰,允。
傳于嚴燾曰,大臣·備局堂上引見。
傳于李敦榮曰,禮房承旨,馳詣宗廟·景慕宮,奉審摘奸,仍詣受香所,一體奉審摘奸以來。
李紀淵啓曰,藥房提調·副提調,持湯劑來待矣。傳曰,封入。
以大司諫鄭知容,掌令金遇明牌不進罷職傳旨,傳于嚴燾曰,只推。
兵曹,以李鐵求爲右邊捕盜大將。
嚴燾啓曰,新除授右邊捕盜大將李鐵求,卽爲牌招,命召及大將牌·傳令牌,傳授,何如?傳曰,允。
又啓曰,卽者義禁府都事來言,時囚罪人李憲廷,嚴刑捧口招以入事,命下矣。口招坐起,堂上當爲備員,而知義禁金學淳差祭,同義禁李寅泰有身病,只有判義禁李羲甲,知義禁朴周壽,不得備員開坐云。同義禁李寅泰,卽爲牌招,以爲備員開坐之地,何如?傳曰,允。知義禁許遞,前望單子入之,待下批,牌招察任。
知義禁前望單子入之,李翊會落點
嚴燾啓曰,知義禁李翊會牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
兵曹口傳政事,副護軍宋祥來。
李正耆,以忠勳府言啓曰,本府書寫忠義衛張極老瓜滿代,嫡長忠義衛李萬奎差下,依例以假郞廳稱號,何如?傳曰,允。
李紀淵,以賑恤廳言啓曰,今日北部三十二契一千六百九戶,西部二十七契四百九十六戶,米三百二十三石十三斗,以內廳米分給之意,敢啓。傳曰,知道。
嚴燾,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,向以度支經用不足,已有各道折米三萬石劃給者,而此數猶未相當,不可不更加措劃。第今京外餘儲,無不枵然,姑以惠廳錢一萬兩,華城外帑庫錢五千兩,禁御兩營錢各二千五百兩,及戶曹封不動錢一萬兩劃下,以準萬石價三萬緡之數,參量分排,至於惠廳相移劃事,聞該廳贏餘,亦未有裕云,使戶惠堂,爛加商確,從便推移,何如?傳曰,允。
又以御營廳言啓曰,本廳千摠李儒常,身病甚重,勢難察任,改差,何如?傳曰,允。
又以御營廳言啓曰,康陵局內,大豹虎一頭,捉得封進之後,連爲行獵,今二十九日申時量,大豹虎一頭,又爲捉得於泰陵局內,故謹此封進,而仍爲行獵之意,敢啓。傳曰,知道。
又以義禁府言啓曰,時囚罪人鄭冕榮,杖一百徒三年定配,以其父年七十四,無兄弟獨身收贖,告身盡行追奪,照律公事,判付內,依允,功減一等事,命下矣。鄭冕榮功減一等,杖九十徒二年半,依法典收贖,告身盡行追奪,放送之意,敢啓。傳曰,知道。
行判中樞府事鄭晩錫箚曰,伏以臣癃病沈痼,筋力澌脫,枯骸殘喘,不絶如綫,其於藥院重任,豈或有一分堪承之望,而臣之蒙被國恩,與天無極,志切圖報,身不自有,不敢辭以病,亦不敢言其私,扶舁顚頓,備數充位,未遽爲辭遜計矣。今焉節屆嚴沍,病益添劇,頹倒床笫,殆同老牛之鞭不起,雖復欲抖擻强勉,而不可得矣。蓋臣痰癖之症,乃是數十年貞疾也。在前眞元未衰之時,主能抵客,爲害不甚,到今眞元已衰之後,客反勝主,作孽孔酷,上熱下寒,有升無降,脾肺俱傷,咳嗽竝作,晝不能食,夜不能寢,榮衛枯涸,肉消脫,雖在房闥跬步之間,少有動作,輒發氣喘,呼吸急促,若不能支吾,將何以扶接氣力,升降殿陛乎,亦何以收拾精神,照管事務乎?臣之冒叨是任,今幾月矣,湯劑監煎,多曠當然之職分,日次起居,亦闕應行之常禮,報蔑絲毫,罪積邱山,若是而一任其虛縻,則臣心之悚蹙,姑不暇言,國體之苟艱,諒非細故。臣安得徒懷嚴畏,淟涊囁嚅,不思所以自處乎?玆敢冒入文字,猥陳衷悃。伏乞聖慈,俯賜鑑諒,特憐臣癃病之狀,亟遞臣藥院之任,以幸重務,以延殘喘,千萬至祝。取進止。答曰,省箚具悉卿懇。愼節奉慮,卿其勿辭,安心調理。仍傳于李正耆曰,此批答,遣史官傳諭于鄭判府事。
壬辰十一月三十日辰時,上御興政堂。藥房入診,大臣·備局堂上引見入侍時,提調趙萬永,副提調李紀淵,記事官洪大稱,記注官卓雲翰·金熙逌,檢校直閣李景在,右承旨嚴燾,假注書李貞夏,事變假注書卓宗述,領議政南公轍,兵曹判書朴周壽,吏曹判書李止淵,知敦寧府事徐能輔,戶曹判書徐有榘,右參贊趙寅永,知訓鍊柳相亮,左尹李惟秀,行護軍李鐵求,右尹鄭基善,校理宋持養以次進伏,醫官玄在德·金景球·金漢祚·卞文燮,進伏楹外訖。上曰,史官分左右。公轍曰,節値隆冬,朝候稍冷,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。上曰,醫官入診。景球等以次入診訖,退伏楹外奏曰,脈候左右三部調均矣。萬永曰,湯劑問於醫官,則退去後議定云矣。上曰,藥房先退。上曰,次對爲之。公轍曰,今年畿輔災荒,前所未有,歲前救急,雖自營邑,有所經紀,來朔洽爲正月節候,賑恤亦以來四月終巡推移,先設於歲前,實合㦖恤之政,都下發賣之先期特施,寔出於拔例之恩,此等處,有難拘於經法而膠守。以此意分付道臣,使之擧行,何如?上曰,依爲之。出擧條公轍曰,頃以補賑人論賞,隨卽施行之意,有所草記,蓋欲其信朝令勸民善,而今聞曾前補賑人,或有屢蒙承傳,而自該曹因循不擧者,或有纔除其職,而旋以微眚,使之作散,未免齎鬱者云。此等人之出義捐財,俱極嘉尙,而況當今年補賑人收用之時,致使前人落莫,則殊非朝家前後一視信賞激勸之道。以此意,更加嚴飭於兩銓,使之隨卽調用,何如?上曰,依爲之。出擧條公轍曰,今番張濟汲事,誠一變怪,處分截嚴,可以懲一礪百,而第念近來,紀綱解弛,民不畏法,四山禁標之地,多有冒葬之塜,將不知幾箇濟汲,又犯何地。年久民塜,雖不可一一掘去,以致繹騷,而昧爽以後,尤當十倍惕念,令各營,各別申飭於參軍等處,標內偸葬之有無,間十日,以手本呈該營,有則以爲,卽地掘去之地,犯者照濟汲律,施以嚴刑遠配之典,而犯葬若踰三朔,未能摘發,則不飭之該將臣,亦難免重勘。將此擧條,定式施行之意,分付,何如?上曰,依爲之。出擧條公轍曰,禁標內不能禁葬,該大將旣被重勘,臣忝在都提擧之任,亦何可晏然而已乎?間欲箚引,而恐仰煩酬應,此亦不敢爲之,惶愧之心,歷屢日不能自安矣。公轍曰,酒禁欲嚴,則無橫罹稱冤者,然後其法愈嚴。近聞柳幼麟事,果是該曹之誤聞而換捉,禁吏之毆打,亦非躬犯云而被竄,飭亦已施,今則放釋,恐好,故敢此仰達矣。上曰,依爲之。出擧條公轍曰,將臣以法司堂上,又兼捕將,酒禁立法之初,不無其效,而今至屢朔,職務多有相妨,曾經中亦有可合分勞者,御將李惟秀所帶捕將之任,今姑許遞,何如?上曰,依爲之。出擧條公轍曰,宣武祠堂上有闕之代,漢城左尹李惟秀差下,使之句管,何如?上曰,依爲之。出擧條燾曰,右邊捕盜大將許遞事,命下矣。捕將之任,不可一刻暫曠。在前如此之時,有他邊大將兼察之例,今番則何以爲之乎?上曰,以左邊捕盜大將,兼察,可也。燾曰,右邊捕盜大將,以左邊捕盜大將兼察事,命下矣。兼察右邊捕盜大將金煐,牌招聽傳敎,何如?上曰,依爲之。出擧條上曰,大臣就座。上曰,諸宰奏事。周壽曰,武兼林基奭,壬午除拜武兼,間因其父必榮之被謫,以病遞改,昨臘甄除本職,今若通計前仕,臘政當爲陞六。旣是病遞,則似不可循例陞六,而此人卽忠愍公林慶業之祀孫,其時遞職,又與無端作散有異,臣意則通計陞六似好,故敢此仰達矣。上曰,依爲之。出擧條止淵曰,奉化縣監玄仁福,昨年臘政,以十考十上,遞付京職,而因伊時道臣狀請,限一年仍任,已爲限滿,今亦依例內遷,何如?上曰,依爲之。出擧條止淵曰,卽伏見平安監司沈能岳狀啓,則以爲,池濟穆·康炳奎,俱以鄕人儒業之輩,專意於科擧,邊將實非所願,邊將渠旣不願,則固當以本道初仕崇靈·崇仁兩殿參奉收用,而此係吏曹差出之窠,則自本道無以擧行。今此池濟穆·康炳奎兩人,待窠收用事,令該曹稟處,爲辭矣。道臣狀辭如此,則似當依狀請施行,而崇仁殿參奉一窠,當初節目中,作爲鮮于氏元定窠,則今不可遽議。此外兩殿參奉中,待窠次第調用,何如?上曰,依爲之。出擧條止淵曰,前主簿李明五,以朝官年八十,當爲加資下批,而己丑年,自刑曹發配,方在被謫蒙放中,尙未擧行,年前因其子上言,自本曹,覆啓請姑置矣。朝官若自金吾發配,則蒙放後歲抄中書入,乃是應行之規,至於刑曹發配,元無歲抄書入之例,故歸屬無處,蕩敍無期。此不可不一番稟定後,歲抄中一體書啓,以待上裁,而係是創例,故敢此仰達矣。上曰,依爲之。出擧條止淵曰,前以補賑人白致彦,守令作窠差送事,因籌啓允下矣。今年勸分之擧,出於萬不獲已,而此人首先出義,多數捐財,其在信令之義,厚賞激勸,在所不已,而第考已例,未嘗以補賑之勞,直授牧民之官。先朝時,雖有一二次特敎施行者,而今不可以此援而爲例。且白致彦,本無履歷,非但排擬之極爲難便,揆以官方,亦係審愼,不可不稟定後擧行,故敢此仰達矣。公轍曰,吏判之言,固出於愼惜官方之意,而起義捐財人之施以重賞,卽嘉尙激勸之政,若有履歷,則不待補賑,自當循序而爲,然則拔例本意,何由而見?依前草記施行,似好矣。上曰,依大臣所奏爲之,可也。出擧條上曰,玉堂所懷陳之。持養曰,無所懷矣。燾曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御加味君子湯,自今日一貼式煎入事。出榻敎上曰,史官就座。仍命退,諸臣以次退出。
上在慶熙宮。停常參·經筵。
禮曹,來癸巳年正朝朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
嚴燾,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道
金弘根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。在外臺諫竝許遞,政官牌招開政。
李紀淵啓曰,藥房提調·副提調,持湯劑來待矣。傳曰,封入。
傳于金弘根曰,前後申飭,何如?而近聞酒禁,滋至懈弛云,此專由於法司堂上玩愒所致。爲法堂者,苟能體朝家憂民之至意,則豈至於此乎?諸法堂爲先從重推考,令廟堂連加申飭。因此思之,牛禁一事,最關於嗣歲農政之大者,常年雖或臨時莊牌,此卽樂歲豐豫之政,決非歉年所可擬議之事。廟堂先期知委於各道·四都,倍前嚴禁,而刑漢兩司,亦爲預先團束,申明曉諭於都城內外,俾無犯科抵罪之地,而左右捕廳,亦爲一體知悉。
傳于嚴燾曰,頃以濬川事,雖已有講究者,到今思之,則當此大無之年,一邊設賑,一邊發賣,而反使都下民人輩,收斂以助國役,殊非荒年存恤之本意。濬川時百官軍民生徒員役工匠等赴役一款,置之,內下銀二千兩,以充其代不足之數,令廟堂更爲從長區劃事,分付濬川司。
金弘根啓曰,知義禁李翊會再牌不進推考傳旨,今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
又啓曰,行大司憲宋冕載,掌令金遇明牌不進,執義·掌令一員,持平一員未差,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明牌不進罷職傳旨,傳于金弘根曰,只推。
李正耆啓曰,吏曹判書李止淵,參判李鼎臣,參議趙容和牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,違牌勿爲呼望。
又啓曰,吏曹參判李鼎臣疏批已下,一體牌招,何如?傳曰,允。
有政。吏批,判書李止淵進,參判李鼎臣式暇,參議趙容和式暇,同副承旨李正耆進。啓曰,輔德今當差出,而擬望之人乏少,承旨竝擬,何如?傳曰,允。
又啓曰,鍾城府使,當以文臣差出,而當品中可擬之人乏少,堂下曾經三品侍從,竝擬,何如?傳曰,允。以安孝述爲執義,李肯愚爲司諫,朴長輿爲掌令,李必玉爲持平,鄭日泰爲獻納,洪永觀爲輔德,李是遠爲兼弼善,安光直爲敦寧都正,朴宗薰爲左賓客,李寅泰爲同春秋,朴履浩爲司僕主簿,趙咸永爲繕工主簿,韓益相爲鍾城府使,故處士李維贈持平,學行卓異,贈職事承傳。
兵批,判書朴周壽進,參判洪赫入直,參議洪祐燮病,參知李鎭華病,左副承旨李穆淵進。以具信喜爲副摠管,李定鉉爲內禁將,以柳相晉·許幹·李圭殷爲五衛將,崔柱悳·李世茂爲忠壯將,李熙洙爲右捕從,沈肇永爲訓鍊判官,成載韶爲南道參軍,部將尹致誼,武兼趙兢錫相換,同知單宋宅,副護軍單林翰鎭·盧翼燁,副司直單朴升鉉·具定默·閔英世·金騏獻·金羽根,副司果單卓碩行·南山壽·韓相瑚,虞候李雲行,前主簿韓弘定,前武兼李宗白,前萬戶金應漢,今加折衝加資事承傳。
李正耆,以吏曹言啓曰,奉常寺主簿文起珽,以其身病,呈狀乞遞,依例改差,何如?傳曰,允。
吏批,再政。以魏煥喆爲監察,金履喆爲奉常主簿,鍾城府使韓益相,今加通政加資事承傳。
兵批,再政。以崔鼎玉·李學楚爲昌德將,李千根爲昌慶將,申觀浩爲宣傳官,李象斗爲翊贊,朴榮遇爲訓鍊主簿,僉知單李定鉉·柳相晉·許榦。
司諫李肯愚啓曰,臣言議風采,本不合於淸朝耳目之任,而薇垣除旨,忽下夢想之外,義重叩謝,雖不得不張皇出肅,而第臣於合啓中,有私義之不可聯參者,在前如臣情地者,輒蒙體諒之恩,則今臣處義,宜無異同。請命遞斥臣職。答曰,依啓。
兵曹口傳政事,副司果單李肯愚。
備邊司,以李行敎爲北兵使。
李敦榮,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李穆淵,以漢城府言啓曰,今此壬辰年獻民數時,京中及八道元戶人口摠數,抄錄入啓,而濟州三邑民數,迄未上來。海島之往來遲速,未可預料,京外已磨勘戶口摠數,爲先入錄,濟州待其入來,追後添錄之意,敢啓。傳曰,知道。
又以賑恤廳言啓曰,今日西部二十六契二千三戶,米三百十四石四斗,以別倉米分給之意,敢啓。傳曰,知道。
嚴燾,以兵曹言啓曰,每都政新資五窠,例爲差出,而營將·中軍·虞候準二十朔者,雖有五窠,舊資之積滯,亦不可不念。依近例舊資中朔數最多者,一體推移內遷,何如?傳曰,允。
又以御營廳言啓曰,大豹虎二頭,捉得封進之後,連爲行獵,去月三十日申時量,小虎一頭,又爲捉得於康陵局內,故謹此封進,而仍爲行獵之意,敢啓。傳曰,知道。
又以義禁府言啓曰,鎭海縣定配罪人柳幼麟放釋事,承傳啓下矣。慶尙道鎭海縣定配罪人柳幼麟放送事,分付該道道臣之意,敢啓。傳曰,知道。
義禁府啓目,前部將李憲廷口招云云。以承傳內辭緣,發問目反覆嚴訊究覈是白乎則,渠家犯釀之罪,泛稱遲晩,所當更請加刑是白乎矣,旣有捧口招以入之命,上裁,何如?判付啓,犯禁被捉,渠旣自伏,別無更問之端,慢令無嚴,邊遠定配,卽爲擧行爲良如敎。
又照目粘連,慶興前府使李敏德矣本府議啓內,編配防守,宜其察飭,始旣逃失,竟未跟捉,自有當律,焉逭重勘?以此照律,罪杖六十收贖,奪告身一等私罪,啓,奉敎依允爲旀,功減一等爲良如敎。
吏曹參判李鼎臣疏曰,伏以臣以鹵劣之姿,綿薄之材,學不能通一經,識不能辦一務,蒙被殊渥,夤緣倖會,釋褐纔五六年,居然躋卿月之班,內外歷揚,罔非踰濫,隨行逐隊,無一裨補。待罪西京,今將二周,觸處生疎,隨事瘡疣,徒費廩祿,只增惶媿,又當無前之歉荒,群情遑急,難保朝夕,聖恩如天,頒賜帑貨,誕宣綸音,殿屎之民,莫不攢祝欣聳,庶有回咷爲笑之望,而臣居對揚之地,了無拯濟之策,晝宵兢惶,罔知攸措,來頭僨誤,惟勘是俟。日前承宣前望,特蒙恩點,至有承馹上來之命,恩榮所被,冞增感激,千萬不自意,亞銓華誥,又隕自天,臣聞命震悸,繼以憂恧,不覺惶汗之浹背也。臣門戶寒微,根植單弱,淸要之銜,初非夢想之所敢到。況國有六職,天官居最,激揚甄別,實關治體,佐貳之任,雖不若長銓之重,亦或有代斲之時,則世道之汚隆,人材之黜陟,其責亦不爲不重矣。今玆格外誤恩,何爲而及於萬不近似之賤臣也哉?臣家偏被聖朝曠絶之恩,頂踵毛髮,莫非造化生成之澤,則夷險向前,義固當然,一身顚沛,何敢自恤?國家以爵祿爲柄,人臣以廉隅爲防,施爵祿於不稱,則無以重名器,壞廉隅而冒進,則其將貽羞恥矣。羞恥之招,雖屬一己,名器之屑,實累朝廷,臣若貪榮喜寵,揚揚冒膺於必不可堪之地,則其所以仰玷於聖上則哲之政,豈細故也?負乘之懼,如臨淵谷,循墻之心,可質神明。伏乞天地父母,諒臣言之非飾,察臣情之至切,亟遞臣新授之職,仍治臣逋慢之罪,以肅朝綱,以安私分焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
金弘根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,藥房提調·副提調,持湯劑來待矣。傳曰,封入。
傳于李正耆曰,吏兵批歲抄點下者,依例捧傳旨。
金弘根啓曰,事變假注書卓宗述,身病猝重,勢難察任,今姑改差,何如?傳曰,允。
以文璹爲事變假注書。
金弘根啓曰,兵曹郞廳來言,北兵使下批政事,取稟。傳曰,當日爲之。
有政。吏批,判書李止淵進,參判李鼎臣,參議趙容和病,同副承旨李正耆進。啓曰,會寧府使,今當差出,而當品中可擬之人乏少,堂上曾經兵使,竝擬,何如?傳曰,允。以閔英世爲司諫,吳謹常爲工曹佐郞,尹義儉爲會寧府使,白致彦爲彦陽縣監,兼鏡城府使單李行敎。
兵批,判書朴周壽,參判洪赫,參議洪祐燮病,參知李鎭華入直進,行左承旨金弘根進。同知單崔宗昊,僉知單李圭殷·崔柱悳,護軍單朴潤榮,副護軍單李龍求·李雲行·韓弘定·李宗白,北兵使單李行敎。
吏批,再政。會寧府使尹義儉,今加嘉善加資事承傳。
金弘根啓曰,行大司憲宋冕載,掌令金遇明·朴長輿,持平李必玉牌不進,執義安孝述在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明·朴長輿,持平李必玉牌不進罷職傳旨,傳于金弘根曰,只推。
李敦榮,以侍講院言啓曰,新除授兼弼善李是遠,時在江華地,書筵入番事緊,斯速乘馹上來事,下諭,何如?傳曰,允。
李穆淵,以賑恤廳言啓曰,今日西部十九契二千二十二戶,米二百九十二石十斗,以別倉米分給之意,敢啓。傳曰,知道。
金弘根,以御營廳言啓曰,大豹虎二頭,小虎一頭,捉得封進之後,連爲行獵,今月初二日巳時量,中豹虎一頭,又爲捉得於崇陵局內,故謹此封進,而更無虎跡,山行軍仍爲撤還。陵寢近處,一獵三捉,則該校論賞,曾有已例矣。今番所捉,係是一獵四頭,捉虎將敎鍊官出身李奎鎭,宜有論賞之擧,而臣不敢擅便,令該曹考例稟處,何如?傳曰,允。
又以義禁府言啓曰,時囚罪人李憲廷口招公事判付內,邊遠定配事,命下矣。李憲廷平安道龍川府邊遠定配,而以判付內辭意,具罪目依例發遣府羅將,押送配所,何如?傳曰,允。
上在慶熙宮。停常參·經筵。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,行左承旨金弘根,左副承旨李穆淵,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
李正耆啓曰,三品官之無得過三日循例請牌,曾有定式矣。敦寧都正安光直,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書李貞夏,身病猝重,勢難察任,今姑改差,何如?傳曰,允。
以趙徽林爲假注書。
傳于李正耆曰,丐幕前已摘奸,而日寒酷甚,更爲摘奸,各處新番騎兵薄衣者,亦爲摘奸以來。
傳于李正耆曰,日氣比前酷寒,輕囚放釋。
李正耆啓曰,臣承命馳往義禁府,取考囚徒案則無時囚,故仍往典獄署,取閱囚徒案,則結案罪人二名,殺獄罪人十七名,殺獄干犯罪人一名,旣係重囚,故竝爲仍囚,金重炫依下敎仍囚,其餘潛·釀潛屠·他錢不報·人物招引及各司直囚罪人李命健·田召史·林順得·朱道尙·成德柱·丁壽福奴萬奉·李順福·李吉大·崔元哲·金奇千奴順得·曺大吉·黃海永·金黔同·李敬秀·金仁哲·奴完石·婢允月·金宅鉉·趙允國·金占得·李順喆·成德仁·洪宗浩·金興石·梁默先·婢二月·李枝葉·金龍哲·朱弼璜·婢十月·元愛·李得千·李鎭鵬·婢允禮·金珪羅·洪千·朴繼云·徐召史·金光守·金萬福·金忠默·宋光默·鄭忠吉·韓義哲·宋慶仁·李貞友·金德佑·張國柱·金漢風·白孫伊·婢卜暹·金守哲·朴興福·金繼瞻·洪完哲·田五卜·李召史·朴春榮·李顯植·李得孫·宋千福·延召史·婢貴禮·金若大·鄭文承·李乭伊·金寬弼·宋今得·金福祿·李光祿·朴召史·李興仁·裴潤豐·梁致民等七十六名係是輕囚,故依傳敎放送之意,敢啓。傳曰,知道。
又啓曰,行大司憲宋冕載,掌令金遇明·朴長輿,持平李必玉牌不進,執義安孝述在外,持平朴龍九未署經,監察茶時之意,敢啓。傳曰,知道。
以大司諫鄭知容,掌令金遇明·朴長輿,持平李必玉牌不進罷職傳旨,傳于李正耆曰,只推。
以左副承旨李穆淵,牌不進罷職傳旨,傳于李敦榮曰,只推。
以敦寧都正安光直,牌不進罷職傳旨,傳于李正耆曰,只推。
傳于李正耆曰,發遣吏郞,諸執事淸齋與否,摘奸以來。
李敦榮,以侍講院言啓曰,新除授輔德洪永觀,除拜屢日,尙不出肅,卽爲牌招察任,何如?傳曰,允。
李正耆,以都摠府言啓曰,副摠管李鍾英,以御營中軍,本營諸將官褒貶講坐起事,惠民署晝仕出去之意,敢啓。傳曰,知道。
又以兵曹言啓曰,今十二月初五日宗廟·社稷·景慕宮臘享大祭時,守門當爲塡差,而本曹郞廳及都摠府郞廳五衛將,除入直,排擬苟艱,依定式軍門將官,代差以入之意,敢啓。傳曰,知道。
又以賑恤廳言啓曰,今日西部七契一千三百三十六戶,米一百九十五石十四斗,以別倉米分給,而初巡已畢之意,敢啓。傳曰,知道。
宣傳官朴來益書啓。臣於本月初三日巳時量,以各處新番騎兵薄衣摘奸事,敬奉承政院所下聖敎,闕內各門騎兵等處,一一詳細摘奸是白乎則,所着衣服,雖有厚薄之不等是白乎乃,俱免呼寒之慮是白乎矣。其中所着至薄,寒苦最切者,這這抄出,後錄馳啓云云。興化門騎兵長湍金三乭,竹山許大,沃川黃孫伊,開陽門騎兵沃川李千連,鎭川李春卜,竹山徐京大,興元門騎兵竹山尹汗尙,武德門騎兵延安金潤得,崇義門騎兵靑山徐尙孫。傳曰,薄衣軍衣資,令兵曹題給事,分付。
宣傳官申命洪書啓。臣於本月初三日巳時量,以丐幕摘奸事,敬奉承政院所下聖敎,馳往廣通橋,川邊上下流丐幕,面面看審是白乎則,在幕流丐,合爲四十五名是白遣,次往孝經橋幕是白乎則,流丐合爲十六名,而呼寒啼飢,景狀矜惻,故領首流丐處,雖一名,無或逐出幕外之意,嚴明分付是白遣,也峴屛門,有李學孫爲名人,本以行乞之人,當此酷寒,病臥行路,兼以浮黃,幾至垂死之境,故該洞任掌處,使之救活之意,各別申飭馳啓云云。傳曰,浮黃幾死者,極爲矜惻。令該廳穀物,卽速厚給,其餘丐漢,亦爲別加顧恤事,星火分付,蓮池契丐幕處,亦爲一體擧行。
宣傳官尹喜晉書啓。臣於本月初三日巳時量,以丐幕摘奸事,敬奉承政院所下聖敎,馳往西部盤石坊蓮池契流丐幕,詳細摘奸是白乎則,在幕流丐,合爲十八名內二名段,病且浮黃,幾至垂死之境是白只,領首流丐處,使之各別救療,雖一名,無得逐出幕外之意,嚴明申飭,馳啓云云。傳曰,知道。
大司成尹聲大疏曰,伏以臣以無似,猥叨匪據,辭不獲免,黽勉出膺,間亦再行考試之役矣。庭下縫掖,回憶舊時之游,堂中皐比,益覺今日之榮,而監識素蔑,珠遺居多,地望無稱,人心未厭,反省慙疚,寧不汗騂?惟以夷險向前,自矢于中,跡涉規避,義不敢出,況見邇來,每以課試之遲愆,輒致飭敎之鄭重,臣於是不顧量入之義,期於限內磨勘矣。十數日來,重傷寒感,頭目暈眩,肢體疼薾,頑痰膠膈而食飮全却,苦咳戟喉而呼吸不順,方其劇也,遑遑如垂絶之狀,雖或間焉,奄奄若復起無望,始謂一時輪氣,將攝可瘳,不料浸浸彌留,藥餌不效,審量形證,蠢動於時日之內,其勢末由,而於焉歲事已晏,試限隨迫,實有僨事之慮。臣若恨初心之孤負,怵煩瀆之是悚,不以實狀,早自陳暴,或至於期益迫而事竟僨焉,則厥罪尤大,玆不得不疾聲仰呼,冀蒙體諒。伏乞聖慈,亟賜鐫斥,回授無故之人,俾試事無滯,仍治臣瀆擾之罪,以昭法紀焉。臣無任云云。省疏具悉。所請依施。
上在慶熙宮。停常參·經筵。
金弘根啓曰,行大司憲宋冕載,掌令金遇明呈辭,執義安孝述在外,掌令朴長輿,持平李必玉未肅拜,持平朴龍九未署經,監察茶時之意,敢啓。傳曰,知道。
又啓曰,左副承旨李穆淵,今日不爲仕進,卽爲牌招,何如?傳曰,允。
李紀淵啓曰,藥房提調·副提調,持湯劑來待矣。傳曰,封入。
傳于李敦榮曰,禮房承旨,馳詣宗廟·社稷·永禧殿·景慕宮,奉審摘奸以來。
傳于嚴燾曰,大司成有闕之代,前望單子入之。
大司成前望單子入之,安光直落點。
以左副承旨李穆淵,牌不進罷職傳旨,傳于嚴燾曰,許遞,前望單子入之,待下批,牌招察任。
承旨前望單子入之,趙斗淳落點。
嚴燾啓曰,行都承旨李紀淵藥院進,行左承旨金弘根,右副承旨李敦榮監祭進,左副承旨趙斗淳牌不進,同副承旨李正耆須資出去,院中只有臣一人,伴直無人。同副承旨李正耆,卽爲牌招,何如?傳曰,左副承旨·同副承旨竝許遞,前望單子入之,待下批,牌招察任。
承旨前望單子入之,鄭知容·徐箕淳落點。
傳于嚴燾曰,刑·工換房。
以左副承旨趙斗淳,牌不進罷職傳旨,傳于嚴燾曰,推考傳旨捧入。
兵曹口傳政事,副護軍單趙斗淳。
嚴燾,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟臘享大祭齋戒相値,不得設行之意,敢啓。傳曰,知道。
又以兵曹言啓曰,謹依薄衣摘奸宣傳官朴來益書啓判下,闕內各門騎兵金三乭等九名處,各木一疋·去核二斤題給之意,敢啓。傳曰,知道。
又以備邊司言啓曰,卽見京畿監司李羲準所報,則長湍居折衝金鼎錫,本府納錢一千兩,全州居嘉善前衛將金寬善,金浦·陽川·永平等三邑納錢各一千兩,陰竹居前同知盧壽岳,驪州納錢一千二百兩,義州居前中軍林尙沃,本營納錢四千兩,楊州納錢六千兩,自願補賑云矣。前亦有補賑論賞之擧,而今此林尙沃之滿萬捐助,非但賑資之優補,實爲已往之罕聞,其在嘉尙激勸之方,當施特例,而曾前履歷,足擬守令,金寬善之三邑所納,各爲千數,則旣經衛將,可合邊將,竝就該道內相當瓜近處作窠差送,其餘盧壽岳·金鼎錫,出義雖無異同,施賞宜有差等,皆以五衛將卽爲調用事,分付兩銓,何如?傳曰,允。
又以備邊司言啓曰,卽見公忠監司洪羲瑾狀啓,則以爲,尤甚公州等二十七邑,之次中忠州等十二邑鎭,不可不設賑,而其中,多有不煩公穀從便經紀處。外此各邑,或隨力救急,或排巡分還,而空名帖前下四百張,較之各邑所請,太半不足,限五百張,更令該曹,卽速成送,種資農糧,專靠糶分,而元會之數,旣甚不敷。且今年除却停退,實無着手之路,就道內還軍餉,特許自本營,量其多寡,從便裒益事,請令廟堂稟旨分付矣。荒年募粟,必資空帖,而或過其數,反添民弊,故前此諸道許劃,實有酌量,而該道加請又如此,則必有所以分排之道,更以四百張成送,竝前頒下,以爲畿輔所給之比摠,至於軍餉裒益之政,苟可以方便於饑民,亦足自本道隨宜爲之,不必仰煩稟裁,而第於其間,或不無郡邑間運輸之勞,吏鄕輩反弄之慮,此則令道臣,另加察飭,仍爲修成冊,追後報來,俾有憑考之地,何如?傳曰,允。
又以賑恤廳言啓曰,謹依傳敎,各處流丐壯二十九口·米三升·田米二升式,弱四十八口,米二升·田米一升式,浮黃人三口,米一斗·空石二立式,分給之意,敢啓。傳曰,知道。
上在慶熙宮。停常參·經筵。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
進御加味君子湯,自明日姑爲停止事,榻前下敎。
鄭知容啓曰,行大司憲宋冕載,掌令金遇明呈辭,執義安孝述在外,掌令朴長輿,持平李必玉未肅拜,持平朴龍九未署經,監察茶時之意,敢啓。傳曰,知道。
金弘根啓曰,左副承旨徐箕淳,今日不爲仕進,卽爲牌招,何如?傳曰,允。
鄭知容啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李紀淵啓曰,藥房提調·副提調,持湯劑來待矣。傳曰,封入。
金弘根啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,尹秉烈落點。
傳于嚴燾曰,留院公事入之。
傳于徐箕淳曰,都摠管·兼輔德有闕之代,前望單子入之。
摠管前望單子入之,副摠管申絅落點。
兼輔德前望單子入之,李道在落點。
以摠管前望,傳于徐箕淳曰,申絅蕩滌敍用。
李敦榮,以侍講院言啓曰,新除授兼輔德李道在,時在廣州地,書筵入番事緊,斯速乘馹上來事,下諭,何如?傳曰,允。
又以奎章閣言啓曰,提學洪奭周妻喪,依定式遣檢書官,傳給內賜賻物以來之意,敢啓。傳曰,知道
徐箕淳,以摠戎廳言啓曰,本廳把摠吳致永,身爲將官,事多做錯,不可仍置,爲先汰去之意,敢啓。傳曰,知道。
上在慶熙宮。停常參·經筵。
世子嬪宮誕日,大殿·中宮殿,內閣·政院·玉堂口傳問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂口傳問安。答曰,知道。
鄭知容啓曰,行大司憲宋冕載,掌令金遇明呈辭,執義安孝述在外,掌令朴長輿,持平李必玉未肅拜,朴龍九未署經,監察茶時之意,敢啓。傳曰,知道。
李紀淵啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以李明迪爲假注書。
徐箕淳啓曰,會寧府使李行敎,移拜北兵使,有除朝辭赴任之命矣,密符則以前兵使朴潤榮所佩仍授,諭書則安寶,使院吏齎傳,何如?傳曰,允。
傳于嚴燾曰,留院公事入之。
大司諫尹秉烈啓曰,臣衰憒謭劣,不合於臺閣之任,而諫長除旨,忽下於夢想之外,臣感恩怵義,雖不得不章皇出肅,粗伸叩謝之忱,而第於合啓中,竊有私義之不可聯參者,屢叨是職,輒蒙恩諒,今臣處義,與前無異,以此情踪,何可仍冒於臺次?請命遞斥臣職。答曰,依啓。
嚴燾啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,宋祥來落點。
以江華留守洪命周狀啓,長寧殿臘享祭,身病猝劇,預差代行,惶恐待罪事,傳于嚴燾曰,卿其勿待罪事,回諭。
以平安監司沈能岳狀啓,殷山縣監李鎭晩身死事,傳于嚴燾曰,令該曹口傳差出,催促下送。
吏曹口傳政事,以金在田爲殷山縣監。
全羅監司李奎鉉疏曰,伏以臣忝寄藩服,歲星將周,寸籌莫展,百愆徒積,策勵愚鈍,日夕思量者,惟在於採達幽隱,要荷洪裁,庶使朝廷德意,流行於湖山千里之間,與南州父老,涵惠澤而歌聖化,少副委毗之萬一,而仄聞三路告饑,賑貸方議,宸衷若恫,錦玉靡安,蠲停移轉,靡惠不究。顧臣所管,倖占稍康,凡屬租賦等事,準期殫力牽補,固不敢妄行冀乞,重添憂勞之聖念,而竊又思之,譬如父母之於諸子,鞠育慈愛,均視無間,而一有尫羸孱疾之身,則顧復撫恤,偏有甚焉,他子亦不敢以己事貽憂,然或有一指一脛之疼,輒又疾呼,聲之所發,不暇較計。今臣山郡諸邑大同綿布全數代錢之請,政類是也。底愼成賦,供之惟正,麻絲事上,豈容妄議,而近日德政,務先恩澤,凡所以愛民恤民紓民便民之擧,不礙事體,不揀損益,有籲必應,無願不獲,前年綿農,一省同歉,疏函陳狀,特旨許代,幈幪攸庇,陰厓噓春,南土蒼生,衣被洪渥,夫耕婦織,保有今日者,皆聖上賜也。今年此農,農功又愆,方秋冷雨,花稀顆落,野筐不盈,村燈無績,繅車紡機,女紅手閒,寸縷如綿,貿遷無路,杼軸其空,何以卒歲?期會有限,徵斂是急,則出羖刮龜,殆非過語。年形則旣歉而仍荐,民力則已竭而尤甚,哀彼窮蔀之生,無衣咨寒,攢手北望,較昨今之事勢,希始終之德惠。臣安得徒懷嚴畏,早不陳達,使此顒望之衆情,未蒙均恤之晠化乎?玆將目下實狀,馳驛控奏,瞻雲祈祝,不任悚惶。伏願聖明,俯垂矜諒,劃賜裁處,千萬幸甚。臣無任云云。答曰,省疏具悉。今年綿農之歉荒,果與昨年無異,則昨年之所特許者,何靳於今年乎?所請依施。
上在慶熙宮。停常參·經筵。
嚴燾啓曰,來十一日輪對日次矣,敢稟。傳曰,當次人受點,後日次待令。
鄭知容啓曰,來十一日朝參日次矣,敢稟。傳曰,停。
又啓曰,行大司憲宋冕載,掌令金遇明呈辭,執義安孝述在外,掌令朴長輿,持平李必玉未肅拜,朴龍九未署經,監察茶時之意,敢啓。傳曰,知道。
嚴燾啓曰,同副承旨李敦榮,今日不爲仕進,卽爲牌招,何如?傳曰,允。
注書洪大稱病,代以趙準孝爲假注書。
傳于鄭知容曰,在外玉堂·臺諫,竝許遞,政官牌招開政。
以同副承旨李敦榮,牌不進罷職傳旨,傳于嚴燾曰,只推。
以吏曹參議趙容和,牌不進罷職傳旨,傳于嚴燾曰,只推。
嚴燾,以吏批言啓曰,玉堂東璧,今當差出,而前望中無故之人,只有二人,以二望擬入之意,敢啓。傳曰,知道。
又以吏批言啓曰,前主簿李明五,年八十加資別單,前已啓下,而今旣蒙蕩敍之典,應授之資,今日政下批之意,敢啓。傳曰,知道。
有政。吏批,判書李止淵進,參判李鼎臣,參議趙容和牌招不進,右副承旨嚴燾進。以李竣祜爲執義,以鄭藎爲司諫,以洪鍾應爲獻納,以李肯愚爲應敎,以金興根爲敦寧都正,以閔致訥爲禁府都事,以李羲升爲司圃別提,以林尙沃爲郭山郡守,前主簿李明五今加通政,朝官年八十加資事承傳。
兵批,判書朴周壽病,參判洪赫病,參議洪祐燮病,參知李鎭華入直進,右承旨鄭知容進。同知單李學楚,僉知單白殷鎭·李周聖,上護軍金檢,大護軍曺鳳振,護軍朴宗學·李昌運,副護軍李穆淵·李正耆·尹秉烈·尹聲大·朴大圭·沈英錫·李寬奎·李載亨·趙毅存·許楫·徐永淳·申光赫·金鎰·朴蓍會·全就煥·崔錫冕,副司直安孝述·閔英世·鄭東煥·鄭日泰,以上竝單付。
傳于嚴燾曰,上京守令,明日下送,未下直守令,不多日內辭朝。
鄭知容,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,新除授副摠管申絅,時無職名,令該曹口傳付軍職,何如?傳曰,允。
兵曹口傳政事,護軍單申絅。
上在慶熙宮。停常參·經筵。
夜一更月暈。
鄭知容啓曰,行大司憲宋冕載,掌令金遇明呈辭,執義李竣祜,掌令朴長輿,持平李必玉未肅拜,朴龍九未署經,監察茶時之意,敢啓。傳曰,知道。
徐箕淳啓曰,同副承旨李敦榮,今日不爲仕進,卽爲牌招,何如?傳曰,許遞,前望單子入之。
承旨前望單子入之,金胤根落點。
徐箕淳啓曰,新除授同副承旨金胤根,卽爲牌招,何如?傳曰,允。
徐箕淳,以吏曹言啓曰,上京守令,明日下送,未下直守令,不多日內辭朝事,命下矣。自臣曹催促,則未下直守令會寧府使尹義儉,鍾城府使韓益相,泰川縣監趙鶴年,殷山縣監金在田,彦陽縣監白致彦,俱以十一日辭朝云,受由守令,無一人上來之意,敢啓。傳曰,知道。
又以禁衛營言啓曰,本營哨官兪敏煥,身病猝重,勢難察任,改差,何如?傳曰,允。
上在慶熙宮。停常參·經筵。
徐箕淳啓曰,行大司憲宋冕載,掌令金遇明呈辭,執義李竣祜,掌令朴長輿,持平李必玉未肅拜,朴龍九未署經,監察茶時之意,敢啓。傳曰,知道。
金弘根啓曰,右承旨鄭知容,右副承旨嚴燾,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李景在·李正耆落點。
金弘根啓曰,新除授同副承旨李正耆,卽爲牌招,何如?傳曰,允。
金胤根,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以承文院都提調意啓曰,會寧交易事,禮部咨文,纔已出來矣。依例撰出回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
李正耆,以兵曹言啓曰,今月十二日,二羽禁軍番次矣,該番將李光龍,身病猝重,呈狀乞遞,改差,其代依承傳口傳擬入,何如?傳曰,允。
兵曹口傳政事,以柳亮源爲羽林將。
李正耆,以兵曹言啓曰,內禁衛將李定鉉,前任大興中軍,五衛將柳相晉,前任江華府中軍,李圭殷前任晉州營將,許幹前任三陟營將,忠壯衛將李世茂,前任羅州營將,崔柱悳前任北虞候,俱在任所,上來間該廳番次苟艱云,昌德宮衛將崔寅昊·李學楚,俱爲除授在外,上來無期,竝改差,何如?傳曰,允。
上在慶熙宮。停常參·經筵。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李景在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李紀淵啓曰,右承旨徐箕淳,今日不爲仕進,卽爲牌招,何如?傳曰,許遞,前望單子入之。
承旨前望單子入之,金裕憲落點。
傳于李紀淵曰,咸鏡監司留待。
傳于李紀淵曰,咸鏡監司入侍。
備忘記,咸鏡監司權敦仁下直,長弓一張,長箭一部,片箭一部,筒兒一箇賜給。
李正耆啓曰,春帖子製述人,旣已抄啓矣。弘文提學徐有榘,卽爲牌招,以爲出韻科次之地,何如?傳曰,允。
李紀淵啓曰,假注書趙準孝,身病猝重,勢難察任,今姑改差,何如?傳曰,允。
趙準孝改差,代以李殷相爲假注書。
吏曹口傳政事,檢閱單吳取善。
李正耆啓曰,新除授檢閱吳取善,時在公忠道稷山地,斯速乘馹上來事,下諭,何如?傳曰,允。
傳于李正耆曰,泮長疏批已下,卽爲牌招察任。
以大司成安光直,牌不進罷職傳旨,傳于李正耆曰,只推。
李正耆啓曰,大司成安光直,飭敎之下,如是違牌,事甚未安。旣有只推之命,更爲牌招,何如?傳曰,允。
以大司成安光直,再牌不進罷職傳旨,傳于李正耆曰,只推。
李正耆啓曰,大司成安光直,飭敎之下,連事違召,無意承膺,事體所在,誠極未安。旣有只推之命,更爲牌招,何如?傳曰,允。
李正耆,以弘文館言啓曰,新除授應敎李肯愚,卽爲牌招察任,何如?傳曰,允。
獻納洪鍾應啓曰,臣言議風采,本不合於淸朝耳目之任,而納言除旨,忽下於千萬夢想之外,義重叨謝,雖不得不張皇出肅,而第臣於合啓中,有私義之不可聯參者,曾叨臺地,旣蒙體諒之恩,今臣處義,與前無異,請命遞斥臣職。答曰,依啓。
兵曹口傳政事,副司果單洪鍾應。
金胤根啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,趙萬協落點。
金胤根啓曰,行大司憲宋冕載,執義李竣祜,掌令金遇明·朴長輿,持平李必玉牌不進,朴龍九未署經,監察茶時之意,敢啓。傳曰,知道。
以大司諫宋祥來,執義李竣祜,掌令金遇明·朴長輿,持平李必玉牌不進罷職傳旨,傳于金胤根曰,只推。
以右承旨金裕憲,牌不進罷職傳旨,傳于李正耆曰,只推。
以慶尙監司金陽淳狀啓,晉州牧人命渰死事,傳于李正耆曰,許多人命之一時渰沒,聞甚矜惻。元恤典外,別加顧助,渰死人如有生前身還布,竝蕩減事,分付。
以慶尙左水使申緖狀啓,盈德縣人命渰死事,傳于李正耆曰,許多人命之一時渰死,聞甚矜惻。原恤典外,別加顧助,渰死人如有生前身還布,竝蕩減事,分付。
李景在,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
李正耆,以司僕寺一二提調意啓曰,大靜前縣監洪麗一遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
敎咸鏡監司權敦仁書。王若曰,眷豐·沛興龍之所,寔重漢室之本根,擇幽竝仗虎之才,克壯唐家之捍衛,焉得二千石良吏,畀與廿三州鎭安?顧彼關北一方,卽我海東重地,仰岨岐於天作,王跡肇基,奉原廟於月遊,佳氣有鬱。山川設險,地近氈裘之居,謠俗尙强,人好弓馬之勇。惟其粟米麻絲魚鹽桑楮,雖云壤土之瘠磽,粵亦金銀銅鐵貂鼠蔘茸,素稱物産之珍瑰。肆列聖拊綏之德,恒軫奮武而揆文,而邊圉遐荒之民,咸致磨仁而漸義。夫何凋瘵之漸劇,乃致矯捄之益難,糴法遂蕩於交倉,常慮虛簿之徒擁,邊釁易啓於互市,每憂習俗之多奸,民生倒懸,嗟斂稅之煩急,壯士解體,奈防塞之疎虞?況災沴間經於懷襄,而黎元幾盡於蕩析,幸稼穡之屢稔,縱紓庚癸之爲憂,顧瘡痍之未蘇,尙切乙丙之軫念。如欲使數千里庶類,置之袵席之安,必也得一介臣無他,委以藩屛之重,際玆方伯曠任之日,實勞重宸注意之深。惟卿,名祖肖孫,王國吉士,服詩禮傳家之訓,夙譽播釋褐之初,有黼黻華國之才,令聞著簪筆之歲。自玉署·銀臺·雷肆·國學,歷揚華膴,曁繡衣·朱紱·京兆·天官,鬱有風績。文學政事,旣遍試於通材,進退險夷,宜靡渝於素節。風流儒雅,特立玉笋之班,威望謀猷,無出金緋之列,簡心惟在,剡薦旣同。玆授卿以咸鏡道觀察使兼兵馬水軍節度使巡察使咸興府尹,卿其克殫乃心,專制方面,觀風俗而察幽隱,益勉懷保之規,懲貪饕而簡廉能,須明黜陟之政。州郡鎭堡之羅置,要害最重於三邊,錢穀甲兵之浩繁,管轄僉付於一路,剛明固知其綜理庶務,威猛何難乎彈壓邊疆?大東之杼軸俱空,必施陽春之有脚,中澤之鴻雁方集,俾免冬日之呼寒。自餘稟裁,厥有常典。北門壯鑰,奚但平仲名望之隆?西川運籌,益殫德裕才智之富。故玆敎示,想宜知悉。知製敎黃基安製進。
大司成安光直疏曰,伏以臣於病伏委頓之中,忽伏奉泮長除旨,在臣分義,宜卽蹶,以伸叨謝之忱,而第伏念課試一事,最爲今日之急務。此時任是職者,不容一日虛徐,而臣於試事,有自來情勢之不可毁劃者,玆敢冒昧略陳之。臣曾在甲申秋,猥膺監試參試之任,畢竟僨誤,重速人言,罪戾至大,而責罰反小,時月愈新,而釁瑕如故,追省諐尤,惶愧冞切。自玆以往,一切試事,視以鐵限,卽擧朝之所共諒。今雖欲憑恃寵靈,包羞抗顔,其於大防何,公議何哉?第臣於是職,雖是宿趼,曩時則課試磨勘,尙有多月,故惟以目下職名之不襯,急於控辭,區區情勢,未暇乎先事而言之。顧今歲色垂窮,試限甚迫,臣若徒懷嚴畏,因循緘默,而不能早自陳暴,劃卽蘄遞,則歲課常䂓,將不免緣臣而過限,臣罪到此,又將何如?且臣近因日候之不調,重嬰寒熱之疾,肢體則痿痺如中風,神識則迷瞀若墮烟。兼以阿睹貞疾,近復添劇,晝而廢書,夜又忌燭,收視屛慮,苟冀時日之安,小有勞費,一倍肆苦。以此而審校程式,評隲字句,絜短長而辨姸媸,神思目力,兩不能及,而猶不敢覶縷而畢陳者,蓋以情勢較重疾病,實狀反屬剩語故也。噫,臣根植孤弱,墻壁無依,拂拭含容,得至今日者,亶惟殿下造化之天耳。臣之一分報答之道,只在於不擇夷險,生死以之,而見今情有所難冒,病有所難强,冒其必不可冒之情,强其必不可强之病,使物情駭惑,擧措苟艱,至於狼狽顚頓,莫可收拾,則是臣趨走之恭,反爲孤負之資,雖以聖上至慈之仁,亦無以容護而曲貸之矣。夫情窮而呼天,疾痛而呼父母,凡人常情,莫不皆然,而若臣則殆有甚焉。我殿下天地於臣,父母於臣,臣安得不據實呼號,仰冀感格於聽卑之天哉?至若材器之蔑裂,文識之鹵莽,有不敢拖長,以浼聰聽,而歷日思惟,承膺無路,不避猥越,冒入文字。伏乞聖慈,俯垂鑑諒,念臣情之不可苟冒,察臣病之不可使强,亟賜遞免,回授可堪之人,以勘課試,仍治臣瀆撓之罪,以安私分,不勝大願。臣無任云云。省疏具悉。爾於見職,前已出肅,今何可更事逡巡乎?課試期迫,卽爲肅命,限內磨勘。
壬辰十二月初十日辰時,上御興政堂。藥房入診,咸鏡監司同爲入侍時,提調趙萬永,副提調李紀淵,假注書李明迪,紀注官李東韻·金聖默,檢校直閣李景在,咸鏡監司權敦仁,以次進伏,醫官玄在德·金景球·金漢祚·卞文燮,進伏楹外訖。萬永曰,日氣猶尙酷寒,聖體,若何?上曰,一樣矣。萬永曰,寢睡·水刺之節,何如?上曰,一樣矣。萬永曰,中宮殿氣候,何如?上曰,一樣矣。上曰,醫官入診。在德等以次入診訖,退伏楹外奏曰,脈候左右三部調均矣。萬永曰,湯劑議定與否,問於醫官,則以爲,湯劑姑爲停止,後日次診候議定似好云,故敢此仰達矣。上曰,唯。上曰,咸鏡監司進前。敦仁進前奏職姓名訖,上曰,就座。紀淵曰,檢閱吳取善薦狀公事,旣已啓下矣。令該曹口傳還付,牌招入直,何如?上曰,依爲之。出擧條紀淵曰,新除授承旨金裕憲,卽爲牌招,何如?上曰,依爲之。出擧條上曰,注書,誰也?紀淵曰,李明迪矣。上命咸鏡監司先退。仍命退,諸臣以次退出。
上在慶熙宮。停常參·經筵。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,會寧府使尹義儉下直,長弓一張,長箭一部,片箭一部,筒兒一箇賜給。
金裕憲啓曰,大司成安光直三牌不進,依定式禁推傳旨捧入之意,敢啓。傳曰,知道。
以大司成安光直三牌不進禁推傳旨,傳于金裕憲曰,分揀。
金裕憲啓曰,大司成安光直,飭敎之下,連事違召,終不承膺,事體所在,誠極未安。卽爲牌招,何如?傳曰,允。
以大司成安光直,牌不進罷職傳旨,傳于金裕憲曰,只推。
金裕憲啓曰,大司成安光直,飭敎之下,一向違召,無意承膺,揆以事體,極爲未安。旣有只推之命,更爲牌招,何如?傳曰,允。
金胤根啓曰,行大司憲宋冕載,執義李竣祜,掌令金遇明·朴長輿,持平李必玉牌不進,朴龍九未署經,監察茶時之意,敢啓。傳曰,知道。
以大司諫宋祥來,執義李竣祜,掌令金遇明·朴長輿,持平李必玉牌不進罷職傳旨,傳于金胤根曰,只推。
以濟州防禦使韓應浩狀啓,薦新進上柑橘,俱不得如數封進,惶恐待罪事,傳于金裕憲曰,勿待罪事,回諭。
金裕憲,以禮曹言啓曰,卽接濟州牧使韓應浩狀啓謄報,則十月令薦新柑子,一一摘取,只爲四十箇,而十四箇則肇慶廟薦新封進,所餘爲二十六箇,宗廟·景慕宮薦新,無以備數,故謹援已例,都封上送于禮曹,以爲稟旨進獻之地爲辭矣。在前柑橘稀結之時,多有減數薦獻之例,今亦依前例分排,當日薦進,何如?傳曰,允。
李景在,以都摠府言啓曰,副摠管李鍾英,以御營中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見濟州牧使韓應浩年分狀啓,則旌義勝於大靜,大靜勝於濟州,而舊還姑爲仍停爲辭矣。今年島農,雖幸免歉,而新舊竝督,事勢似難,依狀辭姑停舊還,俾紓民力,何如?傳曰,允。
上在慶熙宮。停常參·經筵
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金裕憲曰,檢校待敎李肯愚,馳詣顯隆園,奉審摘奸,仍詣健陵·華寧殿,一體奉審以來。
傳于金裕憲曰,泮長事,誠極無當。前已出膺,纔又陳疏,批諭提飭,更無可引之義,而課日違傲,顯有厭避之跡,事體所在,不可仍置。大司成安光直,施以譴削之典。
傳于金裕憲曰,大司成有闕之代,前望單子入之。
大司成前望單子入之,金弘根落點。
傳于金裕憲曰,承旨有闕之代,前望單子入之。
承旨前望單子入之,朴永元落點。
金胤根啓曰,行大司憲宋冕載,執義李竣祜,掌令金遇明·朴長輿,持平李必玉牌不進,朴龍九未署經,監察茶時之意,敢啓。傳曰,知道。
以大司諫宋祥來,執義李竣祜,掌令金遇明·朴長輿,持平李必玉,牌不進罷職傳旨,傳于金胤根曰,推考傳旨捧入。
以濟州防禦使韓應浩狀啓,薦新進上柑橘,俱不得如例封進,惶恐待罪事,傳于金裕憲曰,勿待罪事,回諭。
金裕憲,以禮曹言啓曰,卽接濟州牧使韓應浩狀啓謄報,則十二月令薦新所封乳柑,一一摘取,只爲五十五箇,而宗廟·景慕宮薦新,無以備數,謹援已例,都封上送于禮曹,以爲稟旨進獻之地爲辭矣。在前如此之時,多有減數薦獻之例,今亦依前例分排,今日薦進,何如?傳曰,允。
上在慶熙宮。停常參·經筵。
李景在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金胤根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲宋冕載,執義李竣祜,掌令金遇明·朴長輿,持平李必玉牌不進,朴龍九未署經,監察茶時之意,敢啓。傳曰,知道。
以大司諫宋祥來,執義李竣祜,掌令金遇明·朴長輿,持平李必玉牌不進罷職傳旨,傳于金胤根曰,只推。
李景在,以備邊司言啓曰,卽見開城留守申在植狀啓,則以爲,本府饑民,擇其最遑汲者四千二百二十一口,自本營措辦穀物,連爲賙給,而今番畿內賑邑,來四月終巡,旣令推移先設於歲前,本府公賑初巡,亦依畿邑例,念後設行事,請令廟堂稟處矣。本府民勢,旣與畿邑無異,則推移先設,在所不已。依狀請許施,外此三都,亦察窮蔀事情,從便擧行後登聞之意,分付,何如?傳曰,允。
上在慶熙宮。停常參·經筵。
金胤根啓曰,行大司憲宋冕載,掌令金遇明呈辭,執義李竣祜,掌令朴長輿,持平李必玉未肅拜,朴龍九未署經,監察茶時之意,敢啓。傳曰,知道。
朴永元啓曰,左副承旨李景在,今日不爲仕進,卽爲牌招,何如?傳曰,允。
傳于金裕憲曰,禮房承旨,馳詣宗廟·景慕宮,奉審摘奸以來。
金裕憲啓曰,本院今秋冬等褒貶,當爲磨勘,而行都承旨李紀淵,不爲仕進,不得如例磨勘之意,敢啓。傳曰,知道。
以左副承旨李景在,牌不進罷職傳旨,傳于李正耆曰,許遞,前望單子入之。
承旨前望單子入之,趙琮鎭落點。
兵曹口傳政事,副護軍單李景在。
金裕憲,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金胤根,以都摠府言啓曰,副摠管尹載鍵,以禁衛中軍,本營諸將官射會監試事,南別營晝仕出去之意,敢啓。傳曰,知道。
上在慶熙宮。停常參·經筵。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙琮鎭啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
金胤根啓曰,行大司憲宋冕載,掌令金遇明呈辭,執義李竣祜,掌令朴長輿,持平李必玉未肅拜,朴龍九未署經,監察茶時之意,敢啓。傳曰,知道。竝許遞,前望單子入之。
臺諫前望單子入之,大司憲金履載,執義具定默,掌令崔致憲,持平朴熙輔·朴心壽落點。掌令申大膺添書落點。
傳于李正耆曰,留院公事入之。
傳于趙琮鎭曰,奉審閣臣入侍。
李正耆啓曰,卽伏見諸道今秋冬等褒貶啓本,則黃海監司金蘭淳,守令無一人居中居下,京畿監司李羲準,全羅監司李奎鉉,咸鏡監司朴宗薰,守令無一人居下,殊無嚴明殿最之意,竝推考警責,何如?傳曰,允。
趙琮鎭啓曰,卽伏見諸道今秋冬等褒貶啓本,則京畿水使李鼎會,公忠水使李栻,黃海兵使李亨謙,全羅監司李奎鉉,左水使元永麟,右水使許棨,慶尙左水使申緖,南兵使金見臣,北兵使朴潤榮,邊將無一人居中居下,江華留守洪命周,黃海水使白恒鎭,平安監司沈能岳,兵使安光質,統制使柳和源,邊將無一人居下,殊無嚴明殿最之意,竝推考警責,何如?傳曰,允。
金裕憲,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
趙琮鎭,以兵曹言啓曰,今十二月十五日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,今月十八日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以任震白爲內禁將。
趙琮鎭,以兵曹言啓曰,今月十八日,二內禁軍番次矣。新除授該番將任震白,身病沈重,時日之內,萬無供職之望云,改差,其代依承傳口傳擬入之意,敢啓。傳曰,知道。
兵曹口傳政事,以沈說泰爲內禁將。
李正耆,以奎章閣言啓曰,今壬辰年秋冬等褒貶,當爲磨勘,而提學一員,直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今秋冬等褒貶,當爲等第磨勘,而以大提學不備,限內不得爲之之意,敢啓。傳曰,知道。
又以議政府領議政意啓曰,今壬辰年秋冬等褒貶,當爲等第,而左議政·右議政未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今壬辰年秋冬等褒貶,當爲等第,而領中樞府事臣李相璜,有身病,判中樞府事臣沈象奎,在外未肅拜。判中樞府事臣鄭晩錫,有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今壬辰秋冬等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳,今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等,今秋冬等褒貶等第,當爲磨勘,而以領事未差,不得爲之之意,敢啓。傳曰,知道。
又以忠勳府言啓曰,本府今壬辰年秋冬等褒貶,當爲磨勘,而有司堂上豐安君臣柳相祚在外,堂上不備,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,今壬辰秋冬等所屬各司褒貶啓本中,義盈庫奉事沈能學,與判書臣徐有榘,爲同姓三寸姪女壻相避,而參判臣金基常,服制不進,參議臣閔泰鏞,獨爲磨勘以入之意,敢啓。傳曰,知道。
又以戶曹言啓曰,本曹郞廳及所屬各司官員,今壬辰秋冬等褒貶,依前例磨鍊以入,而軍資監·內資寺·長興庫·濟用監·司䆃寺·內贍寺·司圃署·平市署,因都提調·提調有故,不得磨勘。去春夏等褒貶時,軍資監·內資寺·長興庫·濟用監·司䆃寺·平市署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以禮曹言啓曰,各陵殿園墓,本曹郞廳,四學童蒙敎官,通禮院·禮賓寺·圖畫署官員等,今壬辰年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·典牲署·觀象監·內醫院·司譯院·典醫監·惠民署·東·西關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
趙琮鎭,以兵曹言啓曰,本曹今壬辰年秋冬等褒貶啓本中,刀擦六處之意,敢啓。傳曰,知道。
又以兵曹言啓曰,本曹今壬辰年秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
李正耆,以刑曹言啓曰,今秋冬等褒貶,當爲磨勘,而判書李勉昇,有實故,限內不得磨勘之意,敢啓。傳曰,知道。
又以工曹言啓曰,今秋冬等褒貶,當爲磨勘,而堂上有故,限內不得爲之之意,敢啓。傳曰,知道。
趙琮鎭,以濬川司都提調意啓曰,本司都廳及郞廳,今壬辰年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
李正耆,以宣惠廳都提調意啓曰,本廳郞廳等,今壬辰秋冬等褒貶,當爲等第,而臣有身病,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
趙琮鎭,以都摠府言啓曰,本府郞廳及部將等今秋冬等褒貶,當爲磨勘,而都摠管金學淳,有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今壬辰年秋冬等褒貶,當爲等第,而都提調臣鄭晩錫,有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今壬辰秋冬等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳都提調意啓曰,本廳從事官及諸將官,今壬辰年秋冬等褒貶,當爲等第,而都提調臣李相璜,有身病,限內不得磨勘之意,敢啓。傳曰,知道。
廣州留守朴綺壽疏曰,伏以臣以菲才,猥叨隆寄,莅任今纔數旬餘矣。本府還餉,所係至重,前所收捧,數極零星,故屢飭民間,俾卽輸納,而一日二日,略無動靜,意謂民習不美,專事頑拒而然矣。徐察事情,則眞箇末如之何。蓋當秋啼饑之類,固無可論,而間或有升斗所收者,不計當頭之公納,用作目前之延活,今則餘穀已盡,村里如滌,民雖欲納,而其勢無由,飢困日甚,顚連在卽,法令無所施,威刑無所加。今若徒知餉穀之爲重,不念民力之已竭,狼藉囚督,橫施鞭扑,則瘐死而止耳,渙散而止耳。無穀可捧,徒失民心,竊恐無補於事,而亦非所以仰體我聖上子恤元元之意也。見抄飢口所受之還,依已例當自歸停免之科,而目下民勢之遑汲,闔境之內,無甚異同。以臣愚見,自上渙降德音,已捧穀數外,竝許停退,則村巷之間,歡聲如雷,罷癃殘疾,擧將鼓舞於仁天雨露之中,是在朝家施虛名而收實惠,所得亦已多矣。當初三分一許停,已是愍恤之盛典,今若有一分可捧之勢,則臣豈敢仰瀆至此?且臣身處保障之地,軍餉乏儲,豈不知疎虞之極,而非但人和爲重,米粟反輕,事到無可奈何處,合有權宜之政。荒年還餉之全數停退。若無其例則已,一或有之,則不行於如今之歲,而施於何年哉?玆敢不避猥越,冒昧陳籲。伏乞聖慈,特推如傷之仁,施以曠絶之澤,本府還餉已捧者外,竝許限明秋停退,以紓民急焉。臣無任云云。答曰,省疏具悉。所陳,令廟堂從長稟處。
壬辰十二月十五日申時,上御興政堂。奉審閣臣入侍時,左承旨趙琮鎭,假注書李殷相,記注官金聖默·卓雲翰,檢校待敎李肯愚,以次進伏訖。上曰,史官分左右。肯愚進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物祭器祭井看審精潔,諸執事摘奸無頉,仍留監祭,享事平安過行。仍詣健陵,陵上奉審無頉,碑閣·丁字閣奉審無頉。仍詣華寧殿,殿內奉審無頉,門將摘奸無頉矣。上曰,史官就座。仍命退,諸臣以次退出。
上在慶熙宮。停常參·經筵。
趙琮鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙琮鎭啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,右承旨朴永元,右副承旨金胤根,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,兪星煥·鄭知容落點。
金裕憲啓曰,卽者兼文學徐有贊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金裕憲,以侍講院言啓曰,兼文學徐有贊入直矣,以其親病,陳疏徑出,上番闕直,事甚未安。兼輔德李道在,兼弼善李是遠在外,輔德洪永觀,弼善吳正秀,文學趙得林,竝卽牌招,以爲推移入直,何如?傳曰,允。
兪星煥啓曰,行大司憲金履載,掌令崔致憲·申大膺,持平朴熙輔牌不進,執義具定默,持平朴心壽在外,監察茶時之意,敢啓。傳曰,知道。
以大司諫宋祥來,掌令崔致憲·申大膺,持平朴熙輔牌不進罷職傳旨,傳于兪星煥曰,只推。
以輔德洪永觀,弼善吳正秀,文學趙得林牌不進罷職傳旨,傳于金裕憲曰,只推。
金裕憲,以禮曹言啓曰,卽接前五衛將張後殷所志,則以爲,族孫八陽,嫡妾俱無子,以其同姓十四寸弟允謨第二子國炯,欲爲繼後,兩家相議完定,未及禮斜,八陽夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長張後殷所訴旣如此,依定式張允謨第二子國炯,立爲張八陽之後,何如?傳曰,允。
鄭知容,以吏曹言啓曰,今日本曹開坼坐起時,考見諸道褒貶啓本,則長興府使韓宅履,以益勉戢束爲目,慶山縣令任泰魯,以治雖及瓜,逋根自在爲目,則俱宜置下考,而置諸中考,殊無嚴明殿最之意,兩道道臣,推考警責,上項兩邑守令,竝罷黜,何如?傳曰,允。
兪星煥,以兵曹言啓曰,坼見諸道褒貶啓本,則江華留守洪命周啓本中,月串僉使朴仁元,以樵牧宜察爲目,則宜置中考,而置諸上考,濟物萬戶李東爀,以津當察禁,船或錯認爲目,則宜置下考,而置諸中考。平安兵使安光質啓本中,碧團僉使劉儀,以細謗姑略爲目,則宜置中考,而置諸上考,大吉號里權管崔聖表,以何須責備爲目,則宜置下考,而置諸中考。慶尙監司金陽淳啓本中,禿用別將李元仁,以果若謹畏,亦能典守爲目。北兵使朴潤榮啓本中,古豐山萬戶金宗亨,以家旣傍鎭,慮或久曠爲目,梁永萬洞權管康思先,以人老家近,戒之無忽爲目,則竝宜置中考,而置諸上考,殊無嚴明殿最之意。該守臣及各該道帥臣,竝推考警責,月串僉使朴仁元,碧團僉使劉儀,禿用別將李元仁,古豐山萬戶金宗亨,梁永萬洞權管康思先,竝中考施行,濟物萬戶李東爀,大吉號里權管崔聖表,竝下考施行,何如?傳曰,允。
又以都摠府言啓曰,副摠管李鍾英,以訓鍊院都正,將鬼薦取才坐起進參事,南別營晝仕出去之意,敢啓。傳曰,知道。
又以兵曹言啓曰,慶尙監司金陽淳狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例。今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記啓下後,各以本道入格技藝試取,則南海閑良鄭誌模,片箭入格,蔚山閑良權祥奎,咸昌閑良姜德孫,鐵箭俱爲入格,尙州出身李敏燮,寧海前五衛將金億,尙州前宣傳官崔達洙,講書俱爲入格,仁同閑良張有鍾·張斗海,靑松閑良尹光奎,蔚山閑良金啓潤,義城閑良申宅中,昌寧閑良朴貴同,永川閑良李運祚·朴春郁·李廷虎,靈山閑良金碩源·崔光臣,俱爲片箭不,蔚山出身辛錫奎,閑良金演坤·李冕和,俱爲鐵箭不,河陽閑良金履一,永川閑良李又杓,出身鄭裕睦,星州閑良呂錫·洪秉大,尙州折衝金基永,閑良李昌基·具載賢,安東閑良朴載秀,金海閑良卞師暎,慈仁前五衛將李珌秀,龍宮閑良金淵基,大丘閑良尹百圭,善山閑良盧章琥,興海出身鄭弘敎,俱爲病不上來。未入格者,竝依例給糧下送,而在前抄上武士試取時,武技之中式者,閑良直赴殿試,能講者已加資人加資,前銜復職,出身初仕調用,依判下擧行矣。今此入格鄭誌模·權祥奎·姜德孫·李敏燮·金億·崔達洙,別單書入之意,敢啓。傳曰,知道。
又以兵曹言啓曰,宣薦內禁衛取才三技入格別單,及宣部守三薦參上武臣前銜作散人,別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,考見諸道今秋官鎭門聚點狀啓,則黃海兵使李亨謙狀啓中,道內團束軍兵聚點時,長淵等二邑鎭,戰馬瘦駑,服色麤劣,軍器什物,不無若干執頉云。公忠兵使鄭煥宗狀啓中,道內編伍軍兵聚點時,舒川等十一邑,服色間多渝弊,器械亦或朽破云。全羅兵使李顯英狀啓中,道內束伍軍兵聚點時,光陽等兩邑,軍額間有虛闕,器械亦多破傷,服色渝弊,鍊習生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令邊將,竝推考警責,何如?傳曰,允。
公忠監司洪羲瑾疏曰,伏以三路告饑,九重貽憂,宵旰爲民,錦玉靡安,預講賑貸之政,而特令船粟以濟之,厚施蠲除之惠,而又發帑貨以頒之,至停元朝方物之獻,俾補來春賙救之資,凡所以紓民力而保民生者,靡不用極,澤至覃也,德至廣也。每一敎下,使無衣無食仳離顚連之許多生靈,擧皆欣欣然鼓舞,崖谷噓陽春之和,溝壑奠袵席之安,猗歟盛哉。如臣不才,値玆囏會,無一猷爲,徒幸仰成而奉揚仁化,只切與榮,苟不能搜剔民隱,導達宸聰,使朝家懷保之惠,或欠終始,則是豈所以上副委畀之意,而下盡對揚之責也耶?顧今歲律將改,經賦有期,而本道歉形,原野同然,粟米麻絲之出,厥艱惟均,而若論其辦覓之沒策,推移之無路,綿尤其最耳。方秋而筐筥無收,經冬而杼軸其空,窮蔀乏寸縷之貯,通市絶尺布之貿,曩使無軍布代捧之令,民安得奠保厥居?至若田稅大同,比軍布其數屢倍,係是惟正之供,雖難容議,而値此大無之歲,莫可責納。從前綿歉之時,每許代納,比年行之,其例不一,況今竿頭之勢,尤非他年之可比者乎?臣若徒懷嚴畏,膠守經法,勉飭列邑,强令督捧,刮龜取毛,理所必無。權宜陳請,雖在分義而悚恐,窮極思變,實關民勢之安危,左右揣量,終難自已。玆敢不避僭越,干瀆崇嚴。伏乞聖慈,俯垂鑑諒,大同木及免稅木,則許令純錢,田稅木,事體自別,雖不敢以全代仰請,而特令三分二代錢,俾環湖幾萬窮民,獲蒙肉骨之澤,千萬幸甚。臣無任云云。答曰,省疏具悉。所陳,令廟堂量宜稟處。
兼文學徐有贊疏曰,伏以臣之老父,年近八耋,素抱貞疾,每當隆冬,痰喘苦劇,氣息凜綴,長事刀圭,寧日恒少。臣之情私,實無以暫時離捨,而番次苟艱,黽勉持被,寸心耿耿,度日如年,卽接家信,則越添寒感,咳逆達夜,食飮全却,昏倒不省,雜試藥餌,姑無分效。臣自聞此報,五內如煎,不得不忙陳短章,徑出禁扃。伏乞聖明,俯垂鑑諒,特命有司,亟遞臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
趙琮鎭啓曰,來二十一日朝參日次矣,敢稟。傳曰,停。
金裕憲啓曰,來二十一日輪對日次矣,敢稟。傳曰,當次人受點,後日次待令。
兪星煥啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李紀淵啓曰,同副承旨李正耆,今日不爲仕進,卽爲牌招,何如?傳曰,允。
傳于趙琮鎭曰,二十日次對,進定於十九日。
兪星煥啓曰,行大司憲金履載,掌令崔致憲·申大膺,持平朴熙輔牌不進,執義具定默,持平朴心壽在外,監察茶時之意,敢啓。傳曰,知道。
以大司諫宋祥來,掌令崔致憲·申大膺,持平朴熙輔牌不進罷職傳旨,傳于兪星煥曰,只推。
以公忠監司洪羲瑾狀啓,扶餘縣監貶罷之代,不待都政,擇差下送事,傳于鄭知容曰,令該曹口傳差出,不多日內下送。
吏曹口傳政事,以朴履浩爲扶餘縣監。
李紀淵,以漢城府言啓曰,濟州三邑民數,今始上來,依例入錄之意,敢啓。傳曰,知道。
趙琮鎭,以都摠府言啓曰,副摠管李鍾英,以武臣堂上祿試射試官,慕華館晝仕出去之意,敢啓。傳曰,知道。
又以訓鍊都監言啓曰,本局諸將官,自今年正月至十二月,射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官今壬辰年射講居首人,依例別單書入之意,敢啓。傳曰,知道。
上在慶熙宮。停常參·經筵
兪星煥啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
金裕憲啓曰,今十二月二十日,都目政事爲之之意,敢啓。傳曰,知道。
兪星煥啓曰,行大司憲金履載,掌令崔致憲·申大膺,持平朴熙輔牌不進,執義具定默,持平朴心壽在外,監察茶時之意,敢啓。傳曰,知道。
以大司諫宋祥來,掌令崔致憲·申大膺,持平朴熙輔牌不進罷職傳旨,傳于兪星煥曰,只推。
兪星煥啓曰,明月次對,兩司當爲進參,除在外·未署經外,未肅拜人員,竝待開門牌招,何如?傳曰,允。
兪星煥,以備邊司言啓曰,扶餘以尤甚災邑,賑事方張,貶罷之餘,振刷尤難,此時不可付之衰年初手。新除縣監朴履浩,仍任前職,更令該曹,以曾經守令有聲績人,口傳擇差,使之當日辭朝,何如?傳曰,允。
吏曹口傳政事,以南駿應爲扶餘縣監。
兪星煥,以兵曹言啓曰,日前嶺南武士更試時,咸昌閑良姜德孫,鐵箭入格,至蒙直赴殿試之典矣。追聞姜德孫,卽訓局案付全羅道陞戶云,渠以湖南陞戶,冒付於嶺南別試,誠極駭痛。姜德孫之直赴,爲先勿施,其所冒付之罪,令該營嚴治懲勵,該道臣亦難免不察之失,推考,何如?傳曰,允。
上在慶熙宮。停常參·經筵。
趙琮鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳于趙琮鎭曰,大臣·備局堂上引見。
兪星煥啓曰,行大司憲金履載,掌令崔致憲·申大膺,持平朴熙輔牌不進,執義具定默,持平朴心壽在外,監察茶時之意,敢啓。傳曰,知道。
李紀淵啓曰,右承旨鄭知容,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,韓鎭㦿落點。
以大司諫宋祥來,掌令崔致憲·申大膺,持平朴熙輔牌不進罷職傳旨,傳于兪星煥曰,只推。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,刑曹正郞金能淳,以其身病,呈狀乞遞。內贍寺主簿宋泰熙,受由過限不上來,竝依例改差,何如?傳曰,允。
李正耆,以兵曹言啓曰,今十二月二十日文臣朔試射日次,而都目政事相値,不得爲之之意,敢啓。傳曰,知道。
又以備邊司言啓曰,卽見禮曹所報,則枚擧各陵墓官牒呈,以爲値此無前歉歲,陵軍渙散,齋官闕供,莫重奉護之地,不可無特施之擧。請世室陵寢,限三十石,祧位陵寢,限二十石,就北漢穀中貸下,待明秋,以復戶條中計報云矣。陵軍之給復,齋官之設供,專爲拱護仙寢,事體甚重,豈或以豐歉有異哉?然而今年畿農,旣不可以恒例言,而復結所在,又無非尤甚之處,似此事情,實非過語,其在尊奉之義,雖軍人輩,不可無別加顧恤。依所報貸下後,以明年復戶條,除耗還捧,而世室陵寢,各限二十石,祧位陵寢與墓所,各限十五石排劃事,分付該曹及摠廳,何如?傳曰,允。
又以備邊司言啓曰,慶尙監司金陽淳,疏陳本道綿歉之狀,仍請大同木許令純錢,田稅木特命折半代錢,而批旨,有令廟堂量宜稟處之命矣。三南道臣之相繼疏陳,可謂不謀而同,則綿農之歉,固無彼此之別,而第念湖南大同之純代,寔由曠絶之特批,有非他道所可援以爲例。湖西則賑政殆遍一路,代納竝擧兩稅,而猶不得準請,只許大同者,良以正供較重,被災最甚故也。然則今此嶺南事,不可不參之以兩道已施京司事勢,以爲裁劑之宜,該道大同木,限折半許令代錢,田稅木代錢,置之,何如?傳曰,允。
又以司僕寺一二提調意啓曰,分養馬故失,瘦瘠不馴守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
又以訓鍊都監言啓曰,謹依兵曹草記允下,冒赴嶺南別試本局軍湖南陞戶姜德孫,嚴棍二十度,懲礪之意,敢啓。傳曰,知道。
京畿監司李羲準疏曰,伏以臣猥以無似,濫叨重寄,尸位素餐,恰爲三年,臣才旣空疎,識又迂謬,凡屬承宣對揚之責,一無所稱塞者,而連値克艱之會,又當大無之歲。環畿甸幾萬生靈,胥在漏船之中,將有塡壑之憂。惟我聖上,以天地之大德,降雨露之至澤,稅賦焉蠲減之,徭役焉除免之。船他省之粟,發內帑之藏,顧恤之賙振之,靡所不用其極,而臣則曾不能發一謨厝一策,以之生財用而裕民食。乙丙之憂,獨勞於上,而茫然束手,庚癸之呼,日棘於下,而褎如充耳,賑政設施,徒仰廟堂之措置,饑戶接濟,只信郡縣之料理。爲牧求蒭,卽臣之職,而瘝闕若斯,將焉用彼?臣晝而繞壁,夜而撫枕,自言自訟,食息靡安,抑臣又有所萬萬悶隘而悚蹙者。臣之昨年春仰請設鑄也,迂且疎之見,亶出於復支勅之需,備救荒之資,兼矯諸驛之痼弊者也。蓋本道財力,自來凋殘,而比年事役,去益繁多,日就弊弊,莫可收拾之中,惟玆三條,勢尤急於燃眉,事且會於迫頭,有此經紀,諒非獲已。逮夫始事之後,銅鐵無以繼用,爐鞴遂至中止,鼓冶則未滿四旬,耗費則難以萬計,非不四處鳩貿,其奈到底狼狽,於焉之頃,天星載周矣。顧臣瓜限,在於昨冬,旣以畢鑄之間,叨此仍任之命,而今乃起火無路,畢鑄莫期,自仍任以來,至于今無非臣竢勘之日也。況此歲籥垂窮,獻發不遠,如復挨過十日,又將加爲一年,臣若一向含默,徒事蹲冒,則非但爲顧戀榮寵,不識廉隅之一鄙夫而已。凡人於敵以下,猶不當食言,今臣以鼓鑄救弊,質言於君父之前,而鑄旣不成,弊徒滋痼,公貨借貸,緣臣而末由還償,本營支計,緣臣而愈致蕩殘。論臣僨誤孤負之罪,金木猶輕,左右量度,輒不覺顔騂而背汗,玆敢不避瀆擾,短章自列。伏惟聖明,俯賜鑑諒,亟遞臣見帶藩任,仍命攸司,議臣當被之律,以嚴事體,以靖私分,不勝大願。臣無任云云。答曰,省疏具悉。所請依施。
慶尙監司金陽淳疏曰,伏以臣猥以匪才,濫叨重寄,夙夜憂懼,如集于木,居然半歲于玆矣。踐歷疎淺,才具蔑裂,事務鞅掌而措處昧方,艱虞溢目而拯濟沒策,矧當今秋備無之災,三十州縣,如經滄桑之劫,幾萬生靈,擧阽溝壑之危。此時懷保之策,以臣無似,固知其萬萬無能爲也。幸蒙我殿下如天之德,軍布之分數代捧,綿災之準請劃下,罔非所以慰恤窮蔀者,德意所被,群情胥欣。臣庶幾仰藉寵靈,俯竭駑鈍,務宣下究之澤,期弛南顧之憂,而第伏念兩稅徵納,尤係民情之切急,玆不得不冒昧仰陳,惟聖明矜察焉。本道綿農,蓋自十數年來,歲屢告歉,民多失業,田疇播種,漸不如古,閭里杼柚,常患其空,而至于今年,尤有甚焉。始也三夏之旱,結顆旣少,終焉八月之潦,腐落殆盡,素稱宜土之鄕,便作絶種之地,當秋而乏傾筐之墍,終夜而無上機之織。顧今軍布所捧,較諸兩稅,厥數甚少,分等許代,又可紓力,而民勢猶復遑汲,上納慮有稽滯,況値春窮力竭之時,督之以十倍之多,則其將必至於渙散而後已。噫,物有難得,而苟係人力之可爲者,析其屋而蕩其産,則三倍之高價,猶或可辦,至於土地之所自出者,雖一毫之微,一絲之細,卽不可强之以不皮之毛,無麪之飥也,明矣。且夫恒人之情,疾痛困苦,必呼父母,匪分之求,格外之施,尙或有僥倖之望,而若其已例之可據,則認作災歲之恒式,本道之丁丑甲申,上年之湖南,卽其最近者也。臣未知昨秋湖南之綿荒,較本道,何如而其視丁甲兩年,不啻相懸,民安得不以朝家已施之惠,厚望於今日者哉?見方開春不遠,出稅將始,必也早賜變通,然後民力有所容措,公納無至愆期,正供之重,臣非敢不念也,經費之絀,臣非敢不恤也。誠以一路之休戚係焉,生民之咷笑判焉,而臣於此徒懷嚴畏,不卽建請,則亦非所以仰體我聖上如傷若保之意也。伏乞下臣此章於廟堂,大同則許令純錢,田稅事體尤別,雖不敢以全代仰請,而特命折半代錢,使嶺以南遇災顚連之民,得有以終始涵濡於雨露生成之恩,千萬幸甚。臣無任云云。答曰,省疏具悉。所陳,令廟堂量宜稟處。
壬辰十二月十九日辰時,上御興政堂。大臣·備局堂上引見入侍時,左承旨趙琮鎭,假注書李殷相,事變假注書文璹,記注官卓雲翰,別兼春秋洪鍾應,領議政南公轍,行禮曹判書趙萬永,兵曹判書朴周壽,吏曹判書李止淵,刑曹判書李勉昇,知敦寧府事徐能輔,左參贊趙寅永,知訓鍊柳相亮,漢城左尹李惟秀,行護軍李鐵求,校理宋持養以次進伏訖。上曰,史官分左右。公轍曰,日寒稍弛,聖體若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。上曰,次對爲之。公轍曰,廣州留守朴綺壽,疏陳本府民勢遑汲之狀,仍請還餉已捧外,竝許限明秋停退,而令廟堂從長稟處事,批下矣。前許停代,非不優渥,而守臣之又此疏陳者,以緣窮冬災民萬不獲已之事情,然軍餉法意,至爲嚴重,雖已甲慘歉,亦無過折半許停之擧。到今遽請全數倚閣,殊甚未安。第依畿內尤甚邑例,使之折半停退,以爲紓力之地,何如?上曰,依爲之。出擧條公轍曰,公忠監司洪羲瑾,疏陳本道綿歉之狀,仍請大同木及免稅木,許令純錢,田稅木則特令三分二代錢,而批旨,有令廟堂量宜稟處之命矣。今年綿歉,兩湖惟均,而向於湖南道臣疏批,已有所特施者,今不可無一視之擧。大同木代錢,依所請施行,至於田稅,事體尤爲至重,雖有一二可據之例,今不宜自下仰請,殆若災年應行者然,竝與免稅請代,置之,何如?上曰,依爲之。出擧條公轍曰,當此全路告歉,大賑方設之時,殿最尤當嚴明,況宵旰聖念,尤憧憧於災邑守令之或不得人,十行辭敎,丁寧懇惻,亦自廟堂提飭者,屢矣。日前見海西褒貶啓本,守令無一人居中下者,臣非謂二十餘州郡,皆非循良,而謂之無一人有疵政者,則亦不敢信也。其在責備之義,有難以政院之察推例警而止。黃海監司金蘭淳,施以越俸一等之典,何如?上曰,依爲之。出擧條公轍曰,文官侍從出宰者之不待瓜滿而移遷,卽外輕內重,欲其遄歸之意也。今則異是,雖其遄歸,而於內別無增重,迎送之除,不但民邑竝受其害,其中或有善治之人,則纔有設施,未及就緖,而坐席未暖,仍卽解符。官貴久任責成,而若遇歉荒之歲,則尤爲悶惜,自前有文官邑蔭武交差之論,然係官方,難以遽然變通,而自今臘政爲始,非有不得不移遷之事,則文官邑二十朔前,勿許內遷之意,分付銓曹,仍爲著式施行,何如?上曰,依爲之。出擧條公轍曰,遠人收用,前後飭敎,非止一再,而掌銓之臣,不能對揚,臣亦屢有陳白,而徒歸紙上空言,終未見實效矣。此不但爲慰悅之政,顧今人才艱乏之時,旁求博訪,則其中亦豈無爲國需用之人乎?雖以吏批初仕言之,自前卿相故家之後裔,多占分數,蔭補本意固如此,而蓬蓽寒畯,如有文行自修之人,則亦宜時加採訪,拔例收用。近來道薦,有以請托而入者,有以自衒而得者,漸不如古,而苟欲詳探實行,俾無相蒙,則十室必有忠信,以八路之大,經明學博,孝悌力田者,應多其人。執策而臨之曰無馬,豈眞無馬也?是眞不知馬也。顧今大政隔日,玆又不嫌煩複,有此提奏,分付兩銓,須各誠心對揚,毋俾前後飭敎,又歸文具之地,何如?上曰,依爲之。出擧條公轍曰,金銀礦之設禁,法意自來甚嚴,而今則其利不歸於公家,畢竟爲浮浪無賴之徒,相聚爲亂,平民之從而受弊,卽必至之勢也。近聞何許牟利之輩,圖得京司關文,往囑營邑,到處設採,殆無防閑,場市之穀價騰踊,閭里之竊發相續,廢農功而趨末利者,來頭虞憂,良非細故。設礦旣無朝令,則京司何以擅自發關,營邑何以任意許採?昔在宣廟朝,有鑿開銀穴人心死之句,亦粵英考,以唐御史權萬紀之請採金,非引君當道之義爲敎。先朝時壯勇營送差人,持關文採金於關東諸邑,旋卽俯燭其爲民弊,亟命停罷,此乃列朝之盛德事,而後世之所當鑑法繼述者也。明末盜賊之群起爲亂,後之論者,每以礦事咎之,可不懼哉?自今以後,度支元定收稅處外,地部及各營門,無更以採礦設店,發關外道,一切立法禁之,亦爲分付於各道道臣處,使之曉諭,一一逐送,無敢接跡。而如是申禁之後,無論某處,若或依舊潛設,則該地方守令,當隨現重勘,道臣亦難免違越邦禁之罪,目下安民生定民志之急務,無過於是,故敢此仰達矣。上曰,依爲之。出擧條上曰,諸宰奏事,可也。萬永等曰,別無所陳矣。上曰,玉堂所懷陳之。持養曰,無所懷矣。琮鎭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座,大臣先退。公轍等先退。仍命退,承史以次退出。
上在慶熙宮。停常參·徑筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
趙琮鎭啓曰,宣陵忌辰祭獻官單子啓下,而不書年月,致勤下敎,臣之矇然捧入,不勝惶悚,而當該吏曹堂上,不可無警,推考,何如?傳曰,允。爾亦推考。
傳于趙琮鎭曰,貢果入來,柑製再明日泮宮爲之,試紙用大好紙,通方外爲之。
傳于金裕憲曰,兩司·玉堂·春坊,竝許遞,今日政差出。
兪星煥啓曰,大司憲·執義·掌令二員,持平二員未差,監察茶時之意,敢啓。傳曰,知道
傳于趙琮鎭曰,每當都政,諸般提飭,便歸文具而止,是豈實心對揚之道乎?吾民休戚,專係於守令,則擇守令何時不然,而見今三道告歉,賑事方張,雖以少康之處言之,轉輸之困,若將胥溺。此時字牧之任,安得不十分審擇,而初仕卽是守令之階,其所愼揀,豈下於守令乎?況遠人收用,屢有飭敎,昨筵大臣又仰奏矣。今番則益懋恢張之政,俾有改觀之效事,分付吏·兵批。
傳于趙琮鎭曰,忠臣·淸白吏子孫及西·北·松都人,拔例收用事,分付兩銓。
傳于趙琮鎭曰,雖非親政,尙瑞院官員·注書,依例陞六。
李明迪陞六,代以羅漢基爲假注書。
李殷相陞六,代以金學秀爲假注書。
李正耆啓曰,玉堂上下番俱空,事甚未安。今日政新除授玉堂,竝待下批,牌招,推移入直,何如?傳曰,允。
又啓曰,春坊上下番俱空,事甚未安。今日政新除授春坊,竝待下批,牌招,推移入直,何如?傳曰,允。
有政。吏批,判書李止淵,參判李鼎臣,參議趙容和進,左承旨趙琮鎭進。啓曰,今都目大政,各歧仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
趙琮鎭,以吏批言啓曰,年過六十七歲者勿敍外職,載在法典矣。今此別軍職久勤王道常,年限已過,不得擧行之意,敢啓。傳曰,相當職移施。
以安光近爲活人別提,沈儆爲內贍主簿,趙星鎭爲禮賓主簿,洪稷謨爲漢城庶尹,李樂重爲刑曹正郞。司僕主簿單朴履浩,仍任前職事承傳。李鳳九爲通川郡守,洪晉淵爲旌善郡守,成永淳爲平邱察訪,金孝喆爲桃源察訪,鄭知容爲工曹參議,金大淵爲平市直長,吳光默爲司圃直長,李龍在爲內資直長,李相佑爲長寧殿令,徐容輔爲社稷令,典籍單金養默,鄭宅鉉爲掌苑別提,全國憲爲奉常僉正,兪象煥爲京畿都事,李敏行爲楊口縣縣,韓致定爲玉果縣監,辛溵·閔龍顯·閔璜世爲禁府都事,韓光臣爲莊陵令,李基恢爲慶山縣監。崇仁殿參奉單黃巒,前郡守金善命·韓應一·李兢緖·李圭夏,前郡守李喜晩,今加通政加資事承傳。承文博士單李貞夏,副正字單金基煥。韓珽爲尙瑞直長,沈興祖爲司饔主簿,李胤愚爲宗廟令,徐容輔爲三嘉縣監,鮮于瓅爲歙谷縣監,學正單文璹。吏批啓曰,臺諫多窠,今當差出,而擬望之人乏少,外任竝擬,何如?傳曰,允。南履翼爲大司憲,柳爲大司諫,李鼎在爲副應敎,權馦爲弼善,尹致定爲文學,金在獻爲尙瑞副直長,徐有準爲社稷令,柳玉鳴爲昌陵令,卓雲翰爲戶曹正郞,任泰濬爲禮曹佐郞,權爲慶源府使,申紹爲穩城府使,趙在慶爲扶安縣監,尹致定爲直講,洪羲錫爲典籍。折衝金億,今加嘉善加資事承傳。洪祐信爲宗廟副奉事,金鎭華爲漢城判官,申錫履爲健元陵令,金淵淳爲軍器主簿,李啓陽爲長水縣監。養賢主簿單洪羲錫。徐左輔爲同經筵,朴宗學爲同春秋,權永壽爲典籍,李日瀅爲奉化縣監,李是遠爲應敎,申命翼爲監察,洪膺疇爲齊陵令,金獜鍾爲龜城府使,李敏性爲熙川郡守,鄭煥章爲長興府使,蔡東直·李學曾爲持平,成遂默爲獻納,李明迪·李殷相爲正言,韓珽爲內資主簿,鄭宅鉉爲監察,南履懋爲輔德,趙容和爲兼輔德,金箕晩爲校理,李敎行爲工曹佐郞,崔岡鎭爲典籍,柳亨植爲嘉山郡守,許瀷爲長連縣監,金魯甲爲通津府使,金在獻爲尙瑞直長,金宇鉉爲引儀,李象信爲漢城主簿,尹錫圭爲宗簿主簿,朴長輿爲雲山郡守,林逈鎭爲掌樂主簿,李胤祖爲尙瑞副直長,尹致容爲掌苑別提,李容鼎爲典獄主簿,康漢健爲孟山縣監,韓啓轍爲樂安郡守,尹守澈爲萬頃縣監,慶聖熙爲鎭海縣監,李肯愚爲掌樂正,鄭宅善爲軍器主簿,趙秉憲爲副校理,鄭煥義爲副修撰,林鶴聞爲典籍,金泰顯爲工曹正郞,崔致輔爲慶尙都事,吳基默爲濟用副奉事,尹致容爲工曹佐郞,張東厚爲長興主簿,吳宅良爲濬源殿令,韓珽爲監察,李達五爲掌苑別提,李鼎基爲引儀,成原默爲狼川縣監,宋守謙爲慈仁縣監,崔元謙爲輸城察訪,李垿爲校理,任百經爲修撰,黃爲兼弼善,李遠翊爲執義,鄭琦和爲司諫,金景濂·金斗明爲掌令,宋尙玉爲司書,金穰根爲文學,朴宗吉爲兼文學,奉常直長單李貞夏·卓碩行爲典籍,鮮于濬爲造紙別提,韓樂洙爲德陵直長,林孝謙爲崇靈殿令,安允中爲景陽察訪,兼春秋單金泰顯,成遂默爲副校理,林永洙爲修撰,洪祐順爲副修撰,徐戴淳爲兼司書,鄭基善爲京畿監司,尹敎成爲說書,李鳳柱爲吏曹佐郞,白宗倫爲禁府都事,鄭祖榮爲右尹,金鍊白爲義陵奉事,崔致憲爲獻納,姜繼愚爲禮曹正郞,金履載爲右副賓客,李鼎臣爲典牲提調,金慶桓爲軍器主簿,文起珽爲典籍,吳致健爲內資主簿,朴基益爲典設別提,方允默爲氷庫別提,尹瀚·宋榮來·沈憙賢爲兼引儀,李度心爲南部都事,李集周爲西部都事,柳徽文爲莊陵參奉,李文秀爲光陵參奉,奇正鎭爲康陵參奉,姜文奎爲禧陵參奉,南尙中爲恭陵參奉,沈東奎爲宣陵參奉,朴鳳欽爲肇慶廟別檢,許㥌爲順康園守奉官,鮮于鏶爲崇仁殿參奉,成載益·朴榮逌·吳命集爲假引儀,左副賓客單卑金履載,右副賓客單徐有榘
兵批,判書朴周壽進,參判洪赫病,參議洪祐燮入直進,參知李鎭華病,右承旨金裕憲進。啓曰,今日都目政事時,本曹堂上不可不備員,而參判洪赫,參知李鎭華,俱爲病不來,令政院牌招,同參政事,何如?傳曰,允。又啓曰,中軍虞候,今當差出,而擬望之人乏少,已準朔守令·虞候·邊將,竝擬,何如?傳曰,允。
金裕憲,以兵曹言啓曰,宣傳官尹喜用,昌德宮衛將宋宅俊,南道參軍成載韶,俱以病難供職,呈狀乞遞,竝改差,何如?傳曰,允。又以兵曹言啓曰,參下官仕日不足,未滿十日以下者,曾有啓稟出六之規矣。守門將李熙冕仕日不足,爲十日,依例陞六,何如?傳曰,允。以李錫奎爲知事,李惟秀爲訓鍊都正,任文白爲僉知,洪遠謨爲曹司衛將,李敏敎爲部將。同知單洪槏,僉知三單鄭東祜·鄭來鴻·金尙埰。訓鍊判官車謹行,主簿李儒行·申在敏·李東曄,以上加設依定式減下。訓鍊主簿單金興喆本院去官,前虞候柳億,前主簿金春根,以上加資事覆啓判下。南允東·李實·朱載彦爲五衛將,李濟遠·李顯喆爲忠壯將。副護軍張羽成·尹永圭·朴兢淵,以上竝單付。金穰根爲文兼,申在敏爲訓鍊判官,趙重亨·盧允龜·康在鈺爲主簿。同知單李千根,李倫叙爲羅州營將,申義和爲三陟營將,洪永謨爲大興中軍,金善永爲江華中軍,李敬達爲統虞候。大護軍宋冕載,副護軍李敦榮·嚴燾·鄭知容·徐箕淳。副司直李竣祜·金遇明·朴長輿·李必玉·朴龍九·洪鍾應。副司果玄仁福·鄭善敎,以上竝單付。南允東爲晉州營將,金尙埰爲加里浦僉使,盧之㶅爲黃海中軍,郭芝秀爲防踏僉使,金寬善爲古群山僉使,金柱文爲登山僉使,金壽聃爲吾叉浦僉使,金壽得爲老江僉使,申光爀爲月串僉使,胡泳瑗爲昌洲僉使。同知單李實,金珍爲全羅左水虞候,高在俊爲碧團僉使,鄭賢碩爲安義僉使,趙俊錫爲羅暖萬戶,李元培爲薺浦萬戶。護軍李羲準,副護軍朴永元·金胤根·金星翼,副司果金穰根,以上竝單付。鄭龍錫·趙學淳爲昌德將,李遠翊爲文兼,李能權爲全羅兵虞候,文信㬢爲蛇渡僉使,羅州營將李倫敍,三陟營將申義和,江華中軍金善永,大興中軍洪永謨,統虞候李敬達,以上加資事承傳。金弘麗爲平山浦萬戶,南華中爲西平浦萬戶,李宗植爲知世浦萬戶,金光轍爲會寧浦萬戶,高學信爲濟物萬戶。朴元植爲忠翊將,李宗杓爲五衛將,梁錫祿爲景福將,申在英爲訓鍊僉正,梁迪洙爲黃海兵虞候,宋好大爲德津萬戶,李殷源爲在德萬戶,鄭弼彦爲長木浦別將,朴聖喆爲舊所非浦別將,池宗遜爲浦項別將。大護軍金履載,副護軍宋祥來。副司直具定默·鄭藎·崔致憲·申大膺·趙萬協·朴熙輔·朴心壽,副司果李莊緖·權稷,以上竝單付。李熙昇爲公忠兵虞候,康漢俊爲美錢僉使,金相俊爲格浦別將,朴慶裕爲長壽別將,李昌檍爲威鳳別將,同知單趙學淳,副護軍李倫叙·申義和,以上竝單付。兵批啓曰,訓鍊正,今當差出,而擬望之人乏少,守令及未赴任兵虞候,竝擬,何如?傳曰,允。李存敬爲宣傳官,柳相鼎爲訓鍊正,安翼成爲昌德將,崔信燁爲平安兵虞候,朱載參爲北虞候,李鼎耉爲翊衛,趙秉懿爲都摠經歷,尹喜晉爲訓鍊判官,王道常爲順天營將,李容純爲慶尙右兵虞候。同知單李宗杓,副護軍尹喜用,副司直李肯愚,宋持養·任百經·李鼎在·李遠翊。副司果黃基安·成遂默·鄭德和·尹錫永,以上竝單付。
金裕憲,以兵批言啓曰,五衛將李實·李宗杓,除授在外,上來無期,忠翊衛將朴元植前任順天營將,忠壯衛將李濟遠前任統虞候,李顯喆前任平安兵虞候,俱在任所,上來間該廳番次苟艱云,竝改差,新除授全羅兵虞候李能權,親病猝重,時月之內,萬無登途赴任之望云,依例罷黜,何如?傳曰,允。徐宅順爲五衛將,柳相質爲宣傳官,沈宜泳爲都摠都事,同知單鄭龍碩,僉知加設單吳一善,副護軍金善命·韓應一·李兢緖·李圭夏,副司果李明迪·李殷相,以上竝單付。金善命·韓應一爲忠壯將,李亨煒爲忠翊將,韓龍郁·劉顯複爲五衛將。同知單安翼成,副護軍洪永觀,副司直吳正秀·趙得林,副司果李啓宇,副司正徐元淳,以上竝單付。李寅熙·元世勳爲訓鍊副正,朴禹鉉爲主簿,秋漢明爲守門將,同知單梁錫祿,副護軍金魯哲·李喜晩·柳億·金春根,以上竝單付。趙存兢爲宣傳官,李承德爲訓鍊僉正,李儒鳳爲武兼,姜漢過爲全羅兵虞候,蔡東逌爲訓鍊僉正,洪羲宣爲都摠都事,吳允錫爲武兼,金宗浩爲公忠水虞候,同知單劉顯複,僉知二單金善命·韓應一,李周膺爲都摠都事,李鍾武爲訓鍊主簿,同知單李亨煒,張圭爲左捕從事官,申命漢爲訓鍊僉正,曺漢振爲訓鍊主簿,同知單韓龍郁,僉知單徐宅順,吳顯佑爲訓鍊僉正,孔彦周爲武兼,鄭宅善爲訓鍊判官,趙秉一·李兢學爲武兼。
金裕憲,以兵批言啓曰,五衛將韓龍郁·劉顯複,忠壯衛將金善命·韓應一,忠翊衛將李亨煒,除授在外,上來無期云,竝改差,何如?傳曰,允。金鼎錫·盧壽岳爲五衛將,李雲行爲忠翊將,李宗白·安宅潤爲忠壯將,金東獻爲副率,李載熙·沈樂承·趙羲復·李顯佑·李兢來爲宣傳官。南錫羲·李熙敬·趙邦和·孫承俊·鄭在天·趙秉七爲武兼。權思性·李在勳·李顯榮爲部將。鄭光佑·鄭源達·李鍾晩·邊鎭弘·李縉權·金大植·金載赫·崔永彦·李萬應爲守門將。成瀚爲南道參軍,華寧殿守門將單金宗得。權管秩,以金景白爲栗浦權管,黃來淸爲大吉號里權管,李在根爲廟洞權管,鄭日燁爲黃拓坡權管,副司果李鎭昊·李光秀·金尙謨·林基奭·金潤大·趙達亨·徐有源·李德義·趙益燁·李復鉉·趙兢錫·金愚商·李熙冕·安秉良·李仁植·趙秉瓚·金啓洹·崔繼恒,以上竝單付。京畿兵馬節度使單鄭基善。
傳于趙琮鎭曰,守令·邊將·初仕人,皆令明日待令。
以兵曹參知李鎭華牌不進罷職傳旨,傳于李正耆曰,只推。
金裕憲,以兵曹言啓曰,各道武臣履歷成冊,例於都政前日捧入,而慶尙道履歷成冊,尙未入來,入啓文書之如是愆期,殊甚未安。該道臣推考警責,履歷成冊,星火修上之意,分付,何如?傳曰,允。
又以訓鍊都監言啓曰,幼學柳定麟,本局字內生松元株,無難犯斫之狀,極爲駭然,而係是士子,依例移送秋曹之意,敢啓。傳曰,知道。
兪星煥,以義禁府言啓曰,再明日柑製,通方外爲之之時,本府都事皆爲赴擧,只有武都事一員,而本府入直·當直·入直公事·回公都事,無以推移,假都事二員,令該曹口傳差出,以爲分排之地,何如?傳曰,允。
又以義禁府言啓曰,京畿監司李羲準啓本內,陽川前縣令李義勝罪狀,令攸司稟處事,啓下矣。李義勝下去公忠道公州地云,依例發遣府羅將,拿來,何如?傳曰,待待命拿囚。
上在慶熙宮。停常參·經筵。
金裕憲啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
兪星煥啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于趙琮鎭曰,守令·邊將·初仕人留待。
傳于趙琮鎭曰,守令·邊將·初仕人入侍。
以副應校李鼎在,校理金箕晩·李垿,副校理趙秉憲·成遂默,修撰任百經·林永洙,副修撰洪祐順牌不進罷職傳旨,傳于趙琮鎭曰,只推。
趙琮鎭啓曰,玉堂上下番空,事甚未安。副應敎李鼎在,校理金箕晩·李垿,副校理趙秉憲·成遂默,修撰任百經·林永洙,副修撰洪祐順,旣有只推之命,竝卽牌招,推移入直,何如?傳曰,允。
又啓曰,明日柑製爲之事,命下矣。弘文提學徐有榘,待開門牌招,何如?傳曰,允。
兪星煥啓曰,行大司憲南履翼,執義李遠翊,掌令金斗明,持平李學曾牌不進,掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于兪星煥曰,只推。
以副應敎李鼎在,校理金箕晩,副校理趙秉憲·成遂默,修撰任百經·林永洙,副修撰洪祐順牌不進罷職傳旨,傳于趙琮鎭曰,只推。
趙琮鎭,以弘文館言啓曰,新除授應敎李是遠,時在江華地,副修撰鄭煥義,時在慶尙道咸陽地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,應敎李應信,副修撰徐戴淳落點。
以弼善權馦,兼弼善黃,說書尹敎成牌不進罷職傳旨,傳于趙琮鎭曰,只推。
以咸鏡監司朴宗薰狀啓,厚州府民家失火事,傳于李正耆曰,當寒失所,聞甚矜惻,元恤典外別加顧助,結構奠接之方,令廟堂措辭分付。
李正耆,以侍講院言啓曰,新除授文學金穰根,時在公忠道洪州地,司書宋尙玉,時在京畿坡州地,書筵入番事緊,竝斯速乘馹上來事,下諭,何如?傳曰,允。
又以禮曹言啓曰,卽接宗廟署所報,則明日柑製試取時,本署官員,俱爲觀光云矣。依定式以本曹佐郞李宗心,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日相製試取時,本宮官員,俱爲觀光云矣。假官一員,依定式令吏曹,以成均館官員口傳差下,以爲代直後赴試之地,何如?傳曰,允。
又以承文院都提調意啓曰,院製述官安秉良陞六代,吏文學官李義協陞付。吏文學官有闕代,幼學鄭五秀差下,使之付軍職,冠帶常仕,何如?傳曰,允。
兪星煥,以備邊司言啓曰,顧今三路歉荒,大賑方張,雖以少康之處言之,轉輸之役,民邑俱受疲困,一日曠官則有一日之悶。今番都政新除中賑邑守令,使之當日辭朝,其外守令,亦令不多日內辭朝,何如?傳曰,允。其外守令,皆令明日辭朝,可也。
又以刑曹言啓曰,因訓鍊都監啓辭,字內生松犯斫幼學柳定麟,移送秋曹事,命下矣。取考律文,則大典通編禁制條有曰,京城十里內生松犯斫者,生松一株以上,杖一百徒三年。柳定麟依此律,決杖一百後,江原道洪川縣徒三年定配所,卽爲押送之意,敢啓。傳曰,知道。
壬辰十二月二十一日辰時,上御興政堂。守令·邊將·初仕人入侍時,左承旨趙琮鎭,右承旨金裕憲,記事官兪鎭五,記注官金聖默·李東韻,通津府使金魯甲,長興府使鄭煥章,雲山郡守朴長輿,樂安郡守韓啓轍,嘉山郡守柳亨植,熙川郡守李敏性,萬頃縣令尹守澈,孟山縣監康漢健,扶安縣監趙在慶,慈仁縣監宋守謙,奉化縣監李日瀅,狼川縣監成原默,玉果縣監韓致定,三嘉縣監徐容輔,楊口縣監李敏行,長水縣監李啓陽,長連縣監許瀷以次進伏。加里浦僉使金尙埰,防踏僉使郭芝秀,蛇渡僉使文信㬢,登山僉使金柱文,吾叉浦僉使金壽聃,月串僉使申光爀,老江僉使金壽得,昌洲僉使胡泳瑗,羅暖萬戶趙俊錫,平山浦萬戶金弘麗,知世浦萬戶李宗植,西平浦萬戶南華中,會寧浦萬戶金光轍。宣傳官李載熙·沈樂承·趙羲復·李顯佑,序立階下訖。上曰,史官分左右。上曰,守令·初仕人進前。魯甲等以次進伏,奏職姓名旋退。上曰,僉使·萬戶,則兵房承旨,出楹外擧行,可也。裕憲承命出楹外,還入奏曰,初仕人今當入侍矣。僉使·萬戶,則初仕人入侍後擧行,似宜矣。上曰,唯。載熙等以次進伏奏職姓名訖,裕憲出楹外。尙埰等以次立階下,奏職姓名退出。琮鎭曰,今番都政吏批,初士多取鄕居之儒士,殆無京居人,故今日不得來待云矣。上曰,史官就座。仍命退,承史以次退出。
上在慶熙宮。停常參·經筵。
金裕憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
備忘記,穩城府使申紹下直,長弓一張·長箭一部·片箭一部·筒兒一箇賜給。
李正耆啓曰,肅單法意,何等審愼,而長興府使鄭煥章,雲山郡守朴長輿下直單子,有所漏落,致勤下敎。臣之矇然捧入,不勝惶悚,原單子,使之改修正以入,而該府使·郡守及通禮院官員,竝所當重勘,本院請推之外,無他可施之罰,何以爲之?敢稟。傳曰,竝推考。
趙琮鎭啓曰,卽者吏曹郞廳來言,樂安郡守韓啓轍,嘉山郡守柳亨植,熙川郡守李敏性,萬頃縣令尹守澈,楊口縣監李敏行,玉果縣監韓致定,三嘉縣監徐容輔,長水縣監李啓陽,長連縣監許瀷,兩司俱未署經云。除在外,未署經外未肅拜人員,竝卽牌招,以爲署經之地,何如?傳曰,允。
傳于趙琮鎭曰,弘文提學有闕之代,前望單子入之,待下批,牌招察任,如有違牌,勿爲呼望。
弘文提學前望單子入之,金履載落點。
傳于趙琮鎭曰,都承旨牌招。
傳于李紀淵曰,都承旨持此御題,與弘文提學,偕往泮宮,試取以來。
韓鎭㦿啓曰,弘文提學,旣已承牌,藝文提學李翊會,內閣提學洪奭周,竝卽牌招,同參考試,何如?傳曰,允。
又以弘文館言啓曰,副應敎李鼎在,校理金箕晩,副校理趙秉憲·成遂默,修撰任百經·林永洙,副修撰洪祐順,旣有只推之命,與新除授應敎李應信,一體牌招察任,何如?傳曰,允。
傳于李正耆曰,前咸鏡監司入侍。
韓鎭㦿啓曰,知事朴宗薰,旣入闕中,兼帶知經筵,不爲肅謝,直爲出去,事甚未安。推考,何如?傳曰,允。
李紀淵啓曰,臣與弘文提學,偕往泮宮,柑製儒生試取,則收券爲一千三百五十張矣,捧入之意,敢啓。傳曰,知道。
傳于韓鎭㦿曰,試所承旨與坐直承旨,及兵曹入直堂上,竝試官加差下,使之分考。
傳于李紀淵曰,科次入侍。
韓鎭㦿啓曰,知經筵左副賓客金履載,旣入闕中,不爲肅謝,直爲出去,事甚未安。推考,何如?傳曰,允。
司諫鄭琦和,掌令金斗明,持平李學曾,校理李垿,副修撰徐戴淳等啓曰,嘻噫痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下累千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀。語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後,用舍進退斷自淵衷之意,而書九乃敢杜撰聖旨,動搖大計,凶圖禍心。一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之如對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
司諫鄭琦和,掌令金斗明,持平李學曾等啓曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占臺府,當李潭秉銓之時,把弄朝權。且以醴酒之說大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲。則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆襸之謀,某也爲大將,某也爲吏判,某也爲閫帥等說,爛熳於前後諸賊之供,而妖妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆以不少之人,何可遽然承服?又以爲如欲殺之則速出斬之等語,肆然發惡。而且太甲桐宮之說,果與諸賊,一席酬酢於展開書傳,講其文義云者,與相吉·澤逆之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿情未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然,夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧。此亦古今所無之變怪,而渠不過幺麽一賤女,則決非渠所可獨辦者也。是必其父,暗地指使,爲此嘗試之計,據此一事,劇逆,親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣。明謙之凶謀逆節,寔是亘萬古所無之賊也。身爲閫帥,五字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數。其所爲計,至凶極獰,而八字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討夬行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,七字刀割鉤覈之路,唯在此賊之盤問,而不加究覈,不捧結案,遽爾用刑,只施應坐,而藉産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地斫之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀?假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語。究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎亟令王府,設鞫嚴覈,夬正邦刑。十一行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望。至於丙申節獻之闕封,己亥宮女之逮訊,而倫綱之斁敗,無餘地矣。處在保護之妖任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身。製給凶疏,沮遏大計,煽動人心,潛圖國脈者,已有浮於莾·溫之凶而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥籍之典。噫嘻痛矣。亂臣賊子,何代無之,而豈有如漢祿之窮天地亘古今,至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞臟,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟獍獍舌,脈絡相通,蛇糾蚓結,腸肚互連。量·能之殊塗共轍,無不干紀于莫重莫大,煥·裕之護法傳神,莫非誣逼於不忍不敢,國勢日就岌業,倫理幾至斁喪,千怪百變,疊生層出。以至於達賊不道之奏,如貫一串,苟能其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲〈之〉所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖。必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以除譎之行,撑腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而劑陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至觀其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字。以爲掩護龜·祿輩眞臟之妙籌長策,龜·祿之眞臟旣掩,則鍾秀之身計得矣,鍾秀之身計旣得,則龜·祿之眞臟掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是而醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論。使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾參也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則一行刀割分院兵助勢之策。湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之說,濟其邪誕之術。二萬石軍糧之積庤,搢紳家火具之潛埋,九字刀割指卯日而擧事爲期云者。莫非做作妖言,煽動人心之計,而八字刀割十三日至凶之說,與鍾一,一而二,二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,十一字刀割欲輸軍糧,則轉到南陽,凡爲群凶之指使,率皆挺身而樂赴。十五字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞臟斷案。至於正月十三日凶言,卽是窮宙極宇所未有所未聞之極逆情節,而無不參聞,無不參知,則罪止誅身,失之太輕,王章未嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆更爲設鞫嚴問,期於得情,快正典刑。噫嘻痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撑腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃憯懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞臟畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸也。凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未施,鬼誅先加,神人之憤,容有極哉?請黑山島物故罪人肇源諸子,亟施散配之典,金基厚亟施追奪官爵之典。噫嘻痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻輳,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,憯懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍,亟令王府,設鞫得情,夬正典刑。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之疏,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊亂逆情節,書九爲之前第,宜學爲之後殿,一串貫來,首尾和應之眞臟斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。魯敬之罪,可勝誅哉?貪鄙之性,常患得失,麤濫之習,全無忌憚,躐躋崇顯,而躁進不已,兜攬要膴,而惟利是趨,倚姪壻而作爲聲勢,締權奸而專事諂附。宴席稠會之中,肆發悖說,其所謂生死不得,抑情仕宦於數十年云者,意出乞憐,罪關無將,數十年之間,是果何等時,而渠以何故,求生不得,求死不得,抑其本情,强爲仕宦耶?徐有圭訟冤之辭,卽肇源已著之案,則爲今日臣子者,固當明目張膽,聲罪致討,而身爲禁堂,曲意掩護者,已是無嚴之極,而尤有所萬萬痛惋者。粵在己卯之夏,揀選名門,爰定大禮,一國臣民,莫不慶祝,而渠獨何心,大懷不滿,倡爲凶言,全襲裕賊之餘套,傳說已播,輿憤愈激,到今追惟,毛骨俱竦。論其負犯,萬戮猶輕,而王章尙稽,偃息自如,其可曰國有常刑乎?此不可晷刻容貸,豈可荐棘而止乎?請荐棘罪人魯敬,設鞫得情,夬正典刑。噫嘻痛矣。亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡。狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊立幟,凶圖逆節,所由來者久矣。特以門戶之爀舃,資歷之華膴,始也睿念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰。明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴睿鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑。瑣瑣之婭,蛇盤蚓結,齪齪之徒,蠅營蝨附,憯慝之狀,天地所不容,叵測之情,國人皆曰可殺。執跡而誅心,沿流而溯源,則魯敬之無將不道,表裏和應,腸肚糾結,根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,永喆事,不允。肇源諸子,金基厚事,不允。金基敍事,不允。宜學諸子事,不允。魯敬事,不允。李鶴秀事不允。
掌令金斗明,持平李學曾啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已戡處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫噫,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲罔赦之斷案。譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辨也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨。苟非聲氣素相貫通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正。旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辨,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授掌令金景濂,時在平安道平壤地,持平蔡東直,時在慶尙道慈仁縣任所。請竝斯速乘馹上來事,下諭。答府曰,申鼎朝等事,不允。申綱事,不允。睦台錫事,不允。尙度事,不允。下諭事依啓。
司諫鄭琦和啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿情莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗祖金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者哉?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招申綱之名,不啻狼藉,至謂以能文善生,又謂之綱亦吾黨,可與同心而共事。脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地。敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣。尙度之罪,可勝誅哉?渠則一鄕曲卑微之流耳。倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯。至若爲人所不忍爲等句語,恣意說去,極其陰慘,此豈今日臣子,所可萌心發口,肆然登徹於殿下之庭哉?惟我孝明邸下,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何倖批諭鄭重,辭旨懇惻,燭幽明如日月,戢姦嚴如鈇鉞,人彝賴而不泯,君綱恃以不墜。臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。新除授大司諫柳,時在公忠道忠州地,請斯速乘馹上來事,下諭。答院曰,不允。申鼎朝等事,不允。申綱事,不允。睦台錫事,不允。尙度事,不允。下諭事依啓。
兪星煥啓曰,獻納崔致憲,旣已肅謝,不爲傳啓,直爲出去,事甚未安。推考,何如?傳曰,允。
以應敎李應信,副應敎李鼎在,副校理趙秉憲·成遂默,修撰任百經,副修撰洪祐順牌不進罷職傳旨,傳于韓鎭㦿曰,只推。
以執義李遠翊牌不進罷職傳旨,傳于兪星煥曰,只推。
以執義李遠翊牌不進罷職傳旨,傳于兪星煥曰,只推。
趙琮鎭,以吏曹言啓曰,新除授慶源府使權戶奴呈狀內,矣上典老母,今年爲七十四歲,實無離捨遠赴之望,卽速照例遞改云。親年七十以上者,勿差三百里外遠邑守令,載在法典矣。慶源府使權,依例改差,何如?傳曰,允。
弘文提學徐有榘疏曰,伏以柑製有命,而庚牌儼臨,召臣以考試之役,在臣分義,豈敢不蹶趨承,而目下情私,有萬萬悶隘者,臣之老母,年今七十二矣。素抱貞疾,居常凜綴,近添輪行之感,挾滯而劇,膠痰凝膈,寒熱間作,食飮全阻,咳喘達宵,扶護羞藥,在子惟臣一人而已。今此考試,雖不過一日之役,而臣之悶迫情事,實無半晷離捨之望,縱使臣怵分抑情,黽勉承膺,以此煎灼之方寸,將何以辨別淄澠,仰副籲俊之聖意哉?坐犯違傲,冞增惶隕,玆敢忙構短章,據實請急。伏乞聖慈,俯垂矜諒,將臣所帶弘文提學之任,亟賜鐫改,仍治臣逋慢之罪,以重試事,以便救護,千萬幸甚,臣無任云云。答曰,省疏具悉。所請依施。
京畿監司鄭基善疏曰,伏以臣於日昨,伏奉除旨,以臣爲京畿觀察使者,臣聞命悸恐,莫省所喩。昔宋臣劉摯之言曰,監司得其人,則可以諭上指究惠澤,苟非其人,則民不得被其利。竊伏覸近日,歉荒溢目,聖念憂勤,發帑而振之,船粟而哺之,凡屬恤民,宵旰憧憧,如傷若保之德,藹然春熙而仁涵。有足使諸路鶉鵠之民,膏沐上澤,銘鏤恩言,而畿輔甸一路,尤有所惓惓於辭敎,蓋以三輔之重,千里攸止,爲國家根本之地,而災荒偏有甚焉耳。今迺爲是地擇是任,政宜尋功簡能,聽聲察實,得威望才識,爲當世所推者處之,而遽然授之於如臣空疎,不少留難。其何以宣上德意,究下利澤,使幾十州生靈,轉溝壑而奠袵席,以對揚聖意之萬一乎?臣本庸庸陸陸,最居人下,智不能周一物,材不足當一面,試之百爲,無一可稱,而立朝日久,受恩如天,區區所自矢者,惟有勉力所及,夷險向前,以效塵刹之補報耳。今於見職,不敢爲冒膺之計者,豈出於一毫規占之意哉?誠以樹藝者,培其方長之非難,甦其枯槁爲難,業醫者,已其疾病之非難,蘇其膏肓爲難。畿之民濱於枯槁,畿之瘼深於膏盲,老農神技,猶當却步,況臣豈其人乎哉?適足以僨誤民邑,孤負隆寄而已,參倚前衡,量度已審,冒控衷懇,仰瀆崇嚴。伏乞聖慈,俯垂鑑諒,亟遞臣畿輔輔之任,回授可堪之人,以爲民國之幸焉。臣無任云云。答曰,省疏具悉。卿其勿辭察任。
壬辰十二月二十二日未時,上御興政堂。前咸鏡監司入侍時,同副承旨李正耆,記事官兪鎭五,記注官李東韻·金泰顯,前咸鏡監司朴宗薰以次進伏訖。上曰,史官分左右。上曰,前監司進前,宗薰進伏。上曰,有何弊瘼乎?宗薰曰,近來弊瘼,可謂無處不然,而至若咸鏡一道,邊陲重地,比諸他處,弊固尤甚,而此非一朝一夕之故。積久浸漬,未免漸紊而漸痼,有非一二事拈出可陳者,而就中六鎭三甲,尤近彼地,且屢經災荒,雖以道內論之,最爲可悶處。而惟幸昨今年事少康,民生頗有安頓之望,別無目下時急仰達之事矣。上曰,就座。仍命退,諸臣以次退出。
壬辰十二月二十二日酉時,上御興政堂。柑製科次入侍時,行都承旨李紀淵,記事官兪鎭五,記注官李東韻·金泰顯,弘文提學金履載,試官兵曹參判洪赫,左承旨趙琮鎭,左副承旨韓鎭㦿,對讀官檢校待敎李肯愚,校理李垿,修撰林永洙以次進伏訖。上曰,史官分左右。上曰,科次爲之。紀淵曰,對讀官讀奏試券,永洙進前讀奏訖。履載曰,書等,以置券次第書之乎?上曰,唯。履載曰,第一張書何等乎?上曰,三下一書之,可也。第一張書三下一,第二張書三下,第三張書草三下,至第四張。履載曰,次上書之乎?上曰,唯。第四張至第七張,竝書次上。上曰,第一張上之。紀淵跪進,上親坼祕封,還下之。紀淵以次坼封讀奏。上命書傳敎曰,柑製表居首三下一進士李墩,直赴殿試,之次三下進士朴臣圭,直赴會試,之次草三下幼學睦仁㦳,給二分。次上幼學尹孝善等四人,竝令該曹,考例施賞。又命書傳敎曰,入格儒生,明日廣達門外施賞。上曰,試官先退,履載等先退。仍命退,承史以次退出。
上在慶熙宮。停常參·經筵。
兪星煥啓曰,行大司憲南履翼,執義李遠翊未肅拜,掌令金景濂,持平蔡東直在外,掌令金斗明,持平李學曾呈辭,監察茶時之意,敢啓。傳曰,知道。
傳于韓鎭㦿曰,檢校待敎趙斗淳,再明日馳詣徽慶園,奉審摘奸,仍留監祭。
韓鎭㦿啓曰,延祥詩製述人,旣已抄啓矣。弘文提學金履載,待明朝牌招,以爲出韻科次之地,何如?傳曰,允。
傳于韓鎭㦿曰,慶源府使未差之代,令該曹口傳各別擇差,催促下送。
吏曹口傳政事,以李容鉉爲慶源府使。
韓鎭㦿,以禮曹言啓曰,宣陵忌辰祭享,在明日,兩官當爲備員將事,而新除授參奉沈東奎,時在公忠道洪州地,勢無及期上來之望。在外參奉沈東奎,今姑改差,其代卽令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以李淳夏爲宣陵參奉。
李正耆,以賑恤廳言啓曰,五部都民處再巡發賣米,今月二十四日爲始,分排各倉,減價分給之意,敢啓。傳曰,知道。
金裕憲,以備邊司言啓曰,歉年設賑之時,凡係出義捐補者之論賞,載在法典,固當遵而行之,而至於民間私穀之勒分勒買,從前飭禁,不啻申嚴。目今設賑之三道守宰,果能一遵朝令,不至有憑藉侵擾,以招民怨之端乎?此誠難保其必無,更以此措辭關飭於三道道臣,俾卽知委列邑,無至犯科之地,何如?傳曰,允。
又以備邊司言啓曰,卽見東萊府使朴齊明狀啓,則以爲,倭西館四行廊修改之役,今纔告訖,而在前倭館修理與改建,例用倭工匠入役,故延拖時日,所費倍蓰矣。今番則訓導朴命浚,悉心經紀,曉諭館守倭處,用我工匠,趁速完役,其所省費,非但有事半功倍,我工匠入役,足爲來頭可援之例。別差金蓍敬,終始看役,亦多效勞,其餘府校金衡權等三人,晝夜董役,合有請賞之典。竝請令廟堂稟處,而物力則元劃錢九千兩外,加入爲四千餘兩云,而修成冊勘報本司矣。工旣告完,勞亦不少,依已例竝施加資之典,至於監董物力,則從前以區劃中排用,元無有餘而還納,不足而加請之例,而該府論報如此。想其事役,亦或無怪,不可不量宜加劃,俾無邊情苟艱之歎,更以嶺南信需租折米一千石劃下,使之備報,何如?傳曰,允。
上在慶熙宮。停常參·經筵。
兪星煥啓曰,行大司憲南履翼,執義李遠翊未肅拜,掌令金景濂,持平蔡東直在外,掌令金斗明,持平李學曾呈辭,監察茶時之意,敢啓。傳曰,知道。
傳于韓鎭㦿曰,二十六日,當詣景祐宮展拜矣,該房知悉。
傳于金裕憲曰,留院公事入之。
金裕憲啓曰,卽伏見兵曹啓目下者,則年月不爲踏印,致勤下敎,臣之矇然捧入,不勝惶悚,而莫重啓目,不能審愼,有此做錯。當該堂上,推考,何如?傳曰,允。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金裕憲,以兵曹言啓曰,再明日景祐宮展拜時,本曹堂上守宮及侍衛,當爲備員,而參知李鎭華,有實故,不得進參。令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
金裕憲啓曰,因兵曹草記,再明日景祐宮展拜時,本曹堂上守宮及侍衛,當爲備員,而參知李鎭華,有實故,不得進參。令政院稟旨變通,仍令該曹,以在京無故人口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之,待下批,牌招察任。
兵曹參知前望單子入之,趙斗淳添書落點。
趙琮鎭,以吏曹言啓曰,卽接司僕寺牒報,則以爲,今此景祐宮動駕時,本寺正,例爲進輿差備,而正金景善,奉命出疆矣。卽速變通,以爲及時擧行之地云,司僕正金景善改差,其代口傳備擬以入之意,敢啓。傳曰,知道。
吏曹口傳政事,以黃浩民爲司僕正。
金裕憲,以兵曹言啓曰,今十二月二十六日大駕詣景祐宮展拜時,隨駕,營門當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨,馬軍五哨,訓將率領,爲先後廂。禁軍二番爲之,摠使率後廂標下軍及禁衛營京軍一哨留陣,留營置之。
又以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
上在慶熙宮。停常參·經筵。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
兪星煥啓曰,行大司憲南履翼,執義李遠翊未肅拜,掌令金景濂,持平蔡東直在外,掌令金斗明,持平李學曾呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
備忘記,羅州營將李倫敍,三陟營將申羲和,晉州營將南允東下直,各長弓一張·長箭一部·片箭一部·筒兒一箇賜給。
李紀淵啓曰,藥房提調·副提調,持粟米飮來待矣。傳曰,封入。
韓鎭㦿啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上。平安監營四件,一件營上,三件勅使所經邑分上。水原府·開城府·江華府·廣州府·江原監營·公忠監營·全羅監營·慶尙監營·咸鏡監營,各一件營上事,自本院,依例成有旨下送。京各司應爲頒賜二十四件,亦爲依例頒給之意,敢啓。傳曰,知道。
兪星煥,以都摠府言啓曰,今此動駕敎是時,侍衛·寶劍·守宮,當爲備員,而都摠管金學淳呈辭受由,副摠管具信喜·鄭來升在外,李升權以訓鍊都監中軍,陣上進,李忠運以摠戎中軍,陣上進,申絅有身病,無以備員。令政院稟旨變通,仍令該曹,口傳差出,待下批,牌招,以爲備員侍衛進參之地,何如?傳曰,允。竝許遞,前望單子入之。
摠管前望單子入之,都摠管金賢根,副摠管柳河源·洪敬謨·柳台佐·李光正·徐淇修落點。
傳于兪星煥曰,在外摠管許遞,前望單子入之。
摠管前望單子入之,都摠管李翊會,副摠管徐左輔落點。
以兵曹參知趙斗淳牌不進罷職傳旨,傳于兪星煥曰,只推。
傳于李正耆曰,明日出宮內門路,以廣達門爲之。
以慶尙監司金陽淳狀啓,宜寧縣監李源膺身死事,傳于趙琮鎭曰,令該曹口傳差出,不多日內下送。
吏曹口傳政事,以金祖根爲宜寧縣監。
備邊司,以申絅爲平安兵使。
韓鎭㦿,以奎章閣言啓曰,守宮檢校直閣李光文,待開門牌招,何如?傳曰,允。
李正耆,以賑恤廳言啓曰,今日中部十契二百六十二戶,東部三十三契二千一百六十三戶,北部四契七百五十六戶,米四百八十二石十三斗,以內廳米分給之意,敢啓。傳曰,知道。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而徽慶園忌辰祭齋戒相値,不得設行之意,敢啓。傳曰,知道。
又以備邊司言啓曰,今番曆咨官之回,皇褒之隆重,前所罕有,賞賚錦緞,又爲曠絶,事當具方物專价稱謝,而不但爲我國之貽弊,節使之行屬耳。今又續遣,亦近煩屑,在前如此之時,多有來頭使行奉表稱謝緣由別咨入送之例,今亦依此,別定咨官入送北京禮部,以爲轉奏之地,而咨文,令文任措辭撰出,何如?傳曰,允。
判府事鄭晩錫箚曰,伏以景祐宮展拜之命,寔出我聖上不匱之孝思,臣誠欽仰,固當將順,而顧今寒威栗烈,風氣稍嚴,日候太不調適。仰惟大聖人順時保嗇之道,在此時尤宜節愼謹護,最忌觸冒勞動,豈可侵早動駕,罔念玉體之至重乎?此大小臣民所共悶慮者也。臣職忝保護,區區下忱,益不勝焦憂,玆敢短箚陳籲。伏乞聖明,亟寢成命,俯循群情,千萬顒祝。取進止。答曰,省箚具悉卿懇。所請依施,仍傳于李正耆曰,此批答,遣史官傳諭于鄭判府事。
上在慶熙宮。停常參·經筵。
兪星煥啓曰,行大司憲南履翼,執義李遠翊未肅拜,掌令金景濂,持平蔡東直在外,掌令金斗明,持平李學曾呈辭,監察茶時之意,敢啓。傳曰,知道。
備忘記,順天營將王道常下直,長弓一張·長箭一部·片箭一部·筒兒一箇賜給。
李紀淵啓曰,藥房提調·副提調,持粟米飮來待矣。傳曰,封入。
傳于趙琮鎭曰,元朝當詣眞殿,親行茶禮矣,該房知悉。
趙琮鎭啓曰,兵曹郞廳來言,平安兵使下批政事,取稟。傳曰,當日爲之。
又以吏曹言啓曰,今此春享大祭·正朝祭,當爲磨鍊,而除老病公頉,實無推移排比之路。依近例時任玉堂·春坊及刑官·司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書李止淵受由,參判李鼎臣進,參議趙容和病,左承旨趙琮鎭進。啓曰,判書李止淵受由,參議趙容和病不進,小臣獨政未安,何以爲之?敢稟。傳曰,仍爲之。以趙萬協爲司成,朴宗采爲永禧殿令。
兵批,判書朴周壽受由,參判洪赫病,參議洪祐燮進,參知趙斗淳病,同副承旨李正耆進。副護軍單李鎭華·權,副司直單李是遠,副司果單鄭煥義,副司猛單鄭五秀,平安道兵馬節度使單申絅。
趙琮鎭,以奎章閣言啓曰,景祐宮展拜,旣寢成命矣。守宮檢校直閣李光文,依例減下,何如?傳曰,允。
又以承文院都提調意啓曰,曆齎咨官回便帶來咨文中,有漂民出送事,以前頭使行奉表謝悃之意,撰出咨文,正書安寶後,順付於今番齎咨官之行,何如?傳曰,允。
李正耆,以兵曹言啓曰,來正月初一日,大駕詣昌德宮眞殿,親行茶禮時,隨駕營門當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之?敢稟。傳曰,訓局步軍七哨·馬軍二哨,訓將率領,爲先後廂。禁軍三番爲之,御將率後廂標下軍及京軍一哨留陣,留營置之,可也。
又以備邊司言啓曰,兵閫身故之代,不可一時曠務,新除授平安兵使申絅,使之不多日內辭朝,何如?傳曰,允。
又以賑恤廳言啓曰,今日南部二十五契二千八百五十六戶,西部三十契七百十五戶,米五百四十五石一斗,以內廳米分給之意,敢啓。傳曰,知道。
又以賑恤廳言啓曰,今日北部三十四契二千一百九十九戶,南部二十契一千三百二十九戶,米五百三十八石十三斗,以內廳米分給之意,敢啓。傳曰,知道。
上在慶熙宮。停常參·經筵。
中宮殿進御二錢重人蔘粟米飮,自今日一貼式,限四貼煎入事,榻前下敎。
兪星煥啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙琮鎭啓曰,來初一日輪對日次,而動駕相値,頉稟之意,敢啓。傳曰,知道。
備忘記,京畿監司鄭基善下直,長弓一張·長箭一部賜給。
傳于趙琮鎭曰,國舅喪事未幾,此宰臣今又繼逝,非但爲其家傷衋,其人之仁厚忠勤,誠難易得,重又悼惜,卒參判金元根家,退件棺板一部輸送,喪需,亦令該曹,從厚輸送。
金裕憲啓曰,密符親納例也,而前京畿監司李羲準,謂有身病,使其褊裨替納,事甚未安。推考,何如?傳曰,允。
兪星煥啓曰,行大司憲南履翼,執義李遠翊,掌令金斗明,持平李學曾牌不進,掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于兪星煥曰,只推。
兪星煥啓曰,明日正朝望闕禮習儀,兩司當爲進參,除在外未署經差祭外,未肅拜·呈告人員,竝待開門牌招,何如?傳曰,允。
趙琮鎭,以弘文館言啓曰,副應敎李鼎在,卽爲牌招察任,何如?傳曰,允。
李正耆,以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
又以賑恤廳言啓曰,今日西部三十二契三千五百八十七戶,米五百五十石六斗,以內廳米分給之意,敢啓。傳曰,知道。
金裕憲以司僕寺一二提調意啓曰,今此元朝眞殿茶禮動駕,與各宮房正朝祭相値,在前如此之時,祭去馬匹,自各宮房,有貰用之例,今亦依已例擧行之意,分付,何如?傳曰,允。
又以備邊司言啓曰,平安兵使安光質,在任卒逝矣。返柩時擔軍,依法典題給事,分付,何如?傳曰,允。
敎京畿監司鄭基善書。王若曰,虞牧分治,官使之必任賢,夏甸宣風,王化之所由本,不可虛授,共理惟良。眷玆千里邦畿,寔我三輔屛翰,月遊之衣冠長奉,漢五陵佳氣常多,天作之襟帶相望,冀三案風水攸會。旌節坐鎭山海,管轄則八路委輸,壁壘近接城闉,要衝則三都保障。備無之天災孔酷,視列郡沿峽殆同,殿屎之民生日艱,環十室杼柚俱罄,整頓若譬於欹器,方在簡心,遑汲如坐於漏船,誰任副手。惟卿,斐如金錫,器也瑚璉,本之重厚深沈,接乎外而涯岸不設,行以謹勤和緩,顧其中則繩尺自嚴。奎華圖書,竇學士之深嚴宜處,花磚紳笏,張曲江之風度,何如籌司贊彌綸之謨,履屐皆適,銓衡參佐貳之任,鑑裁稱平。經幄蘭臺,小大之華貫殆遍,繡衣裳茇,南北之輿誦尙傳,肆淸朝望實所推,允躋卿月,思儉歲艱憂克濟,須藉福星。玆授卿以京畿觀察使兼兵馬水軍節度使水原府留守開城府留守江華府留守廣州府留守巡察使。卿其勉恢良圖,祗服寵命,登車攬轡,風可想於澄淸,露冕搴帷,政宜懲於貪墨,矧當春和賑貸之日,尤急陰雨綢繆之謨。富弼之活靑州,安集是務,龔遂之治渤海,勸課爲先。於戲,駕輕車而就熟路,頌播旬宣,撤邇班而委重藩,憂弛宵旰,故玆敎示,想宜知悉。檢校待敎李肯愚製進
上在慶熙宮。停常參·經筵。
兪星煥啓曰,行大司憲南履翼未肅拜,執義李遠翊,掌令金斗明,持平李學曾牌不進,掌令金景濂,持平蔡東直在外,監察茶時之意,敢啓。傳曰,知道。
備忘記,慶源府使李容鉉,安義僉使鄭賢碩下直,各長弓一張·長箭一部·片箭一部·筒兒一箇賜給。
趙琮鎭啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
趙琮鎭啓曰,臣琮鎭,今日正朝望闕禮習儀進去,下直之意,敢啓。傳曰,知道。
執義李遠翊,掌令金斗明,持平李學曾,獻納崔致憲牌不進罷職傳旨,傳于兪星煥曰,只推。
金裕憲,以都摠府言啓曰,今此動駕敎是時,侍衛·寶劍·守宮,當爲備員而副摠管趙運永·尹載鍵差祭,李鍾英以御營中軍,陣上進,柳河源有實病,一員未差,無以備員。令政院稟旨變通,仍令該曹,口傳差出,待下批,牌招,以爲備員侍衛進參之地,何如?傳曰,允。
又啓曰,因都摠府草記,今此動駕時,侍衛·寶劍·守宮,當爲備員,而副摠管趙運永·尹載鍵差祭,李鍾英以御營中軍陣上進,柳河源有實病,一員未差,無以備員。令政院稟旨變通,仍令該曹,口傳差出,代下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以宋冕載·李羲準·李志淵·金熙華·朴宗學爲副摠管。
兵曹,都摠管單宋冕載。
又以都摠府言啓曰,副摠管尹載鍵,以正朝望闕禮侍衛進參事,議政府晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而正朝望闕禮習儀相値,不得設行之意,敢啓。傳曰,知道。
李正耆,以賑恤廳言啓曰,今日西部二十契三千二百七十八戶,米四百八十七石十斗,以別倉米分給,而再巡已畢之意,敢啓。傳曰,知道。
金裕憲以軍器寺都提調·提調言啓曰,本寺物力,自來凋殘,故諸般軍物,年久破傷者,每以惠廳儲留甲冑價,請得補用,而至於今年,屢經大潦,各樣軍物,許多廨宇,破傷頹圮者,其數夥然。又況萊府年例上送倭角,三年不爲出來,別造弓役,不可一任虛徐,本寺旣無留儲,又無歲入之財,在前如此之時,每以惠廳儲留甲冑價中,量宜有取用之例矣。見今儲留,爲九十五部,依己丑已例,限二十六部取來,以爲分排補用之地,何如?傳曰,允。
又以訓鍊都監言啓曰,本局把摠李昞植,在外病重,來現無期,改差,何如?傳曰,允。
又以訓鍊都監言啓曰,去夜初更量,幼學金魯駿,犯夜被捉於本局羅卒處,依例移送秋曹之意,敢啓。傳曰,知道。
兪星煥,以刑曹言啓曰,因訓鍊都監啓辭,去夜初更量,犯夜幼學金魯駿,移送秋曹事,命下矣。金魯駿依更數決笞三十度,放送之意,敢啓。傳曰,知道。
上在慶熙宮。停常參·經筵。
藥房都提調鄭晩錫,提調趙萬永,〈副〉提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,合辭許久闕啓,事甚未安。除在外·未署經差祭外,未肅拜·呈告人員,竝卽牌招,何如?傳曰,允。
又啓曰,行大司憲南履翼,執義李遠翊,掌令金斗明,持平李學曾牌不進,掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,獻納崔致獻牌不進罷職傳旨,傳于兪星煥曰,只推。
以江華留守洪命周狀啓,本府還餉,未捧夥多,惶恐待罪事,傳于李正耆曰,卿其勿待罪事,回諭。
金裕憲,以兵曹言啓曰,再明日眞殿茶禮親行時,本曹堂上·守宮及侍衛,當爲備員,而參判洪赫,有實故,不得進參。令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。許遞,前望單子入之。
兵曹參判前望單子入之,李志淵落點。
兵曹口傳政事,副司果單李繪九·林基洙。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李正耆,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
韓鎭㦿,以禮曹言啓曰,海西所封正朝方物,因特敎停封,只以京作貢皮物封進事,草記蒙允後,行會本道矣。黃海水使所封,結弓獐皮五張,自是外貢,而不能區別,誤爲封進上來矣。在前如此之時,以還下送之爲弊,有稟旨捧入之例,今亦依前例捧入,何如?傳曰,允。
金裕憲,以兵曹言啓曰,宣傳官閔晳,內禁衛將李濟和·沈說泰,昌德宮衛將安益成·趙學淳·鄭龍錫,部將李在勳,守門將鄭光友,俱以病難供職,呈狀乞遞。五衛將金鼎錫·盧壽岳,除授在外,上來無期。忠翊衛將李雲行,前任全羅左水虞候,時在任所,上來間該廳番次苟艱云。新除授碧團僉使高在俊,老母今年爲七十六歲,法不當遠離赴任,呈狀乞遞,竝改差,何如?傳曰,允。
又以兵曹言啓曰,來癸巳年各處頒給信漢府別單,及文宰二品以上,武臣蔭官曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十九日·三十日年終放砲時,次知將官將校姓名及兼別破陣等容貌·年歲·器械數爻,竝別單書入之意,敢啓。傳曰,知道。
判府事鄭晩錫箚曰,伏以歲籥將新,聖慕冞篤,再明日眞殿茶禮,親行有命,臣不勝欽仰感歎,而顧今冬序且盡,寒威欲解未解,而朝而陰霾,夕而凝沍,尙有隆冬凌厲之意。日候之不調,與日前無異,由是閭里間,多有輪行之症,仰惟大聖人順時保嗇之道,若此時,雖在九重深嚴之中,而惟合十分愼護,不宜一毫觸冒。豈可侵早動駕,罔念節宣之宜乎?臣旣職忝保護,區區下忱之不勝憂慮,亦與日前無異,則豈敢陳籲於前,而泯默於後乎?不避煩瀆,短箚祈懇。伏乞聖明,淵然深思,亟寢成命,千萬顒祝。取進止。答曰,省箚具悉卿懇。所請依施。仍傳于韓鎭㦿曰,此批答,遣史官傳諭于鄭判府事。
上在慶熙宮。停常參·經筵。
大殿·中宮殿,內閣·政院·玉堂·朝廷二品以上·六曹堂上除夕單子問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂·朝廷二品以上·六曹堂上單子問安。答曰,知道。
中宮殿進御人蔘粟米飮,自明日停止事,榻前下敎。
兪星煥啓曰,行大司憲南履翼,執義李遠翊未肅拜,掌令金斗明,持平李學曾呈辭,掌令金景濂,持平蔡東直在外,監察茶時之意,敢啓。傳曰,知道。
韓鎭㦿啓曰,明日正朝望闕禮,依例爲之之意,敢啓。傳曰,知道。
金裕憲啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于韓鎭㦿曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
李紀淵,以戶曹言啓曰,今年內貧寒宗室女婚扶助,別單書入之意,敢啓。傳曰,知道。
韓鎭㦿,以弘文館言啓曰,上番應敎臣李應信,以宗廟春享大祭祭官,下番修撰臣林永洙,以永寧殿春享大祭祭官,今日議政府禮曹肄儀時,晝仕出去之意,敢啓。傳曰,知道。
又以成均館大司成言啓曰,每於歲末,圓點·準點儒生別單書入事,曾有定式矣。依定式當年條準圓點儒生,別單書入之意,敢啓。傳曰,知道。
金裕憲,以兵曹言啓曰,今冬等能麽兒考講時,訓鍊院主簿鄭學權·康鵬南·孫海振·鄭得用·元錫九,武臣兼宣傳官鄭興敏·申晦應·李鼎祺,部將李銘·蔡興永,守門將曺勉承·高惠鎭,二次不通。依定式竝從重推考,何如?傳曰,允。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以備邊司言啓曰,設賑處道守臣,俱以補賑人論報矣。各人等所納錢穀數爻與姓名·居住·履歷,別單書入,而捐助多寡,雖有不等,其爲嘉尙則一也。不可不隨其相當,各施優賞,金尙沂·崔尙權,則俱有科薦,而或已經五衛將,或其履歷,原爲守令之階。且所納最多,合有殊奬,竝以西路,瓜近中相當守令,作窠差送。李哲永則本色納租,迥異代錢,該道中軍作窠差送。朴鍾修·吳宗仁,亦以相當中軍作窠差送。李晩晃·李龍九·姜有文·申在晉,係是士人,以七品實職,加設權付,以待仕滿後,竝卽陞付六品實職,而李龍九則聞方居喪云,待闋服施行。金鳳周·田元龍,先付司勇,計朔陞擬,李濟民瓜近邊將作窠差送。崔擎天待準瓜本道邊將差送。韓翼彦·高翊夏·李時殷·黃仁祐·河之淡·表尙寬等,竝以五衛將調用事,分付吏·兵曹,何如?傳曰,允。
