上在昌德宮。停常參·經筵。
□□□□參取稟單啓。傳曰,初□日,乃春享大祭齋戒,則□□□□宜當□初五日循□取稟。此單□□□給。
政院□□□因侍講院草記,政官牌招開政事□□□判書金寅燁□□□□違牌不進,參議□□□復還來,判書所當更爲請牌,而聞其病勢,決難參□肄儀,與正月有異,實無推移進參之道,姑待參議入來,開政差出,何如?傳曰,允。
大殿·中殿·世子宮,政院·玉堂·二品以上·六曹,歲謁問安。答曰,知道。
嬪宮,政院·玉堂,歲謁問安。答曰,知道。
同副承旨沈極書啓,臣,承命馳往于西氷庫村舍右議政徐宗泰所住處,傳宣聖旨,則以爲近密之臣,儼臨而宣聖旨,此誠不常有之隆重恩數,此豈頻煩輕褻於下臣者?伏況綸音之重,愈益諄複,責臣以毋恝國事,諭臣以速出任職,若以臣爲中有具,而其出或可以當事者,臣之不肖,□□聖明,至此而彌極矣。臣九頓以還,一倍震越,又不覺感淚之橫迸也。今臣之抵死而力請者,上念國體,下畏公議,不但爲一已廉恥之大防,累疏陳列,辭雖疏短,哀懇切至,俱有條據,而猶未能上格於閔覆之天,訖無改命,恩旨彌溫,伏想聖明,或以賤臣所引,爲微故薄恥,而有一分可進之義,則臣誠冤悶之極,憂懼焦灼,祗願速就隕滅而已矣。臣之情勢斷無冒進之理,嚴命屢下,臣子之義,偃然無動,無是理也。固當進伏城外,仰請刑章,而臣,久伏瀕江空舍,飽受寒冽,在身宿病,因致沈劇,火蒸膈痞,寢食俱廢,氣息凘然,堇得支綴,往往有朝夕垂盡之候,不能自運於咫尺之地,是亦無以爲計。微分益虧,罪當萬死,臣迷隕抑塞,今所仰對,未盡下情,竊計瀆冒之罪,復何敢避?更以一疏陳暴,以請威譴云矣。敢啓。傳曰,知道。
工曹參判李光迪上疏。大槪,臣獲覩億萬年更始之休,又値歲月日更始之節,敢陳更始之計,祈裨更始之化事。以祈穀祭齋戒,留政院。
禮曹啓曰,太廟展謁吉日,以望間推擇事,命下矣。問於日官,則今月十六日爲吉云,以此日擧行,何如?傳曰,允。
備忘記,噫,臘盡春生,天地和同,雨露之惠,枯黃亦被,而哀我同胞之民,荐遭飢荒,獨阽危亡,爲民父母,當作何懷?噫,頻年不稔,公私蕩然,設賑匪遠,而聚穀不多,八路仰哺之赤子,若何以善爲濟活,無一捐瘠耶?念及于此,不覺氣短也。噫,賑民之責,付諸卿等,賑救之勤否,而生民之死生係焉,其可忽哉?咨爾方伯,思寡昧如傷之意,體前冬別諭之言,視民之飢,若己之飢,終始必以至誠,則庶可有濟矣。仍念農者,天下之大本也。人事興於前而後,地事成於後。是以孟春之月,皆修封疆,審端經術,善相丘陵阪險原濕,土地所宜,五穀所殖,以敎道民者蓋此意也。雖在常年,勸農,固爲急先之務,而矧當大侵之歲乎?竝宜惕念,更加申飭,或給種糧,或警懶惰,無使田野荒廢,是亦方伯之職也。卿其知悉擧行事,下諭于諸道監司,而且前後埋葬餓死人等,歲月已久,安知其無露出之患耶?其令京兆另飭各部,一一審察,着實埋瘞,以存掩骼埋胔之意。
政院啓曰,此備忘,八道監司處,今當下諭,而兩都留守處,亦爲下諭乎?敢稟。傳曰,一體,下諭。
禮曹啓曰,今此太廟展謁時,王世子隨駕一款,亦爲磨鍊乎?敢稟。傳曰,依爲之。以上朝報
司饔院啓曰,自前宴禮時,本院提調所坐依幕假家,都監修理所專掌次知,而當初不能善造,今日茶禮時,副提調會坐未久,假家傾覆,副提調坡興都正臣應順,亦有傷處,極爲驚駭。修理所當該官員,從重推考,假家,今明內速爲改造,何如?傳曰,允。以上司饔謄錄
禮曹啓曰,三名日箋文,必以正日書塡,而凡箋文末端,上箋之箋字,離一字書之者亦例也。今此正朝箋文中,開城留守韓聖佑,江原監司姜銑,洪州牧使李裕民,高原郡守吳伯周,皆以封進日書塡,吳伯周則末端箋字,亦書別行,咸鏡監司洪萬朝,慶州府尹許玧,定州牧使崔鼎鉉,末端箋字,書於別行,吉州牧使李世維,富寧府使趙爾璧,竝與上字而書於別行,有違規例,竝推考,何如?傳曰,允。又啓曰,太廟展謁,每年歲首,恒式取稟事,曾有下敎,而上候平復未久,展謁吉日,前頭觀勢啓稟推擇,何如?傳曰,以望間推擇。又啓曰,每年歲首,王世子永昭殿展謁事,曾已下敎矣。永昭殿春享大祭,王世子旣以親行,今無別爲展謁之事,永昭殿行祭後,依上年例,敬寧殿展謁,擇日擧行,何如?傳曰,允。以上禮曹謄錄
兵曹啓曰,朝參取稟單子,初五日春享大祭齋戒相値,單子還出給事,命下矣,矇不省察,循例取稟,致勤聖敎,不勝惶恐。取考謄錄,則戊寅年正月初五日,亦値大祭齋戒,有單子還給之命,更稟退行矣。每月十一日·二十一日·二十五日,皆是應行之日,此三日中,何日定行乎?敢稟。傳曰,二十一日定行,可也。以上兵曹謄錄
上在昌德宮。停常參·經筵。
左副承旨洪重夏,再度呈辭。入啓。遞差。
疊書兵曹啓曰,朝參取稟單子,初五日春享大祭齋戒相値,單子還出給事,命下矣,矇不省察,循例取稟,致勤聖敎,不勝惶恐。取考謄錄,則戊寅年正月初五日,亦値大祭齋戒,有單子還給之命,更稟退行矣。每月十一日·二十一日·二十五日,皆是應行之日,此三日中,何日定行乎?敢稟。傳曰,以二十一日定行。
政院啓曰,卽者吏曹郞廳,來言初三日都目政爲之事,命下矣,判書李寅燁,身病猝重,不得開政,勢將差退云矣。敢啓。傳曰,知道。
傳曰,吏曹判書李寅燁家,遣內醫看病。
京畿監司書目,果川呈,以判義禁鄭載禧病重上去不得事。啓。傳曰,判義禁鄭載禧再疏批下,三疏還出給,則其在分義,不可一向撕捱,今又自縣道辭狀上送,極爲未安,此辭狀還出給。
忠淸監司書目,懷德呈,以大司憲宋奎濂辭職上疏上送事。啓。答曰,省疏具悉。卿辭至此,本職當勉副焉。
大司成李健命辭職上疏。入啓。答曰,省疏具悉。卿其勿辭察職。
工曹參判李光迪上疏。入啓。答曰,省疏具悉。所進八章,可不留心焉?
傳曰,工曹參判李光迪上疏。留中。
京畿監司書目,楊州呈,以吏曹參判金昌協辭職上疏上送事。啓。傳曰,還出給。
上在昌德宮。停常參·經筵。
夜二更,東方艮方巽方,有氣如火光。
政院啓曰,因本院啓辭,待吏曹參議趙泰耉入來開政事,命下矣。大祭只隔二日,宮官差出,誠爲緊急,而聞趙泰耉昨已入來云,卽爲牌招開政,何如?傳曰,允。
正言李廷濟三度呈辭。入啓。遞差。
吏曹參議趙泰耉上疏。大槪,臣將事園陵,昨始來伏私次,聞有春坊闕員,待臣上來差出之命,而冒寒往來之餘,病勢猝重,萬無自力供職之望,且於宰臣之疏,有不敢晏然於銓地者,方具疏將上,以俟處分。又因政院稟啓,召牌臨門,嚴畏分義,雖不得不趨詣闕外,而顧臣情病,俱無可進之勢,申命之下,終不敢奉承,臣罪尤萬殞難贖。乞蒙鐫削臣職,仍治臣罪,以謝人言,以戒具僚事。入啓。
判決事李東馣辭職上疏。入啓。答曰,省疏具悉。爾其勿辭,從速察職。
掌令李夏源啓曰,臣於病伏尋單之中,得伏見大司成李健命疏本,以日昨論罷向日銓長事,大加慍怒,譏詆備至,臣不勝訝惑之至。夫左參贊洪受瀗,久秉銓衡,用舍偏係之狀,衆目之所共覩而不可掩者,故臣於去秋忝叨本職也,略示責勉之意於前後疏避,轉惹一場鬧端,至受無限之詆斥,伏想聖明,亦或識有之矣。受瀗,略無悛改,自取顚沛,糾劾之論,果發於僚席,而臣之淺見,與前無異,公議所在,亦難沮抑,遂與諸僚,相議論啓蒙允矣。今健命,自以平日同浴之人,外託引咎,內懷不平,張皇辭說,隱然爲營護之計,其亦異矣。噫,責勉之語,稍加於掌銓之日,則乃以果可成說等語,救解之猶恐不及,糾正之擧,竟發公誦之餘,則至以乘機狙擊等語,攻斥之殆無餘力,誠如是也。設或循私蔑公,有浮於受瀗者,其將諉以聖上之厭薄,而不爲之擧劾耶?況日者聖敎,固出於一時責勵,而伊時健命,卽其亞席,則在健命之道,惟當惶蹙自訟之不暇,而乃敢盡謂之厭薄,辭氣之間,終欠穩順,此豈分義之所敢出者乎?如此詖遁之說,臣不欲多辨,以傷大體,而其所譏切,有非尋常,在臣廉義,決難一刻抗顔於臺次,請命遞斥臣職。答曰,勿辭,退待物論。
答吏曹參議趙泰耉疏曰,省疏具悉。用舍偏係之失,已有筵席之敎,則此不特臺論也,在健命之道,惟當省愆之不暇,而乃敢肆然投疏,辭氣忿忿,此等風習,予實深惡也。爾其勿辭,從速察職。
吏曹判書李寅燁上疏。大槪,病伏淹涔之中,忽蒙曠世異渥,感極涕零,不知死所。第臣所患,積悴所發,症狀危惡,斷無復起供職之勢,且於宰臣之疏,亦有所蹙然不敢自安者,乞賜鐫遞銓衡之任,以延殘喘,以謝人言事。入啓。
禮曹參判金宇杭上疏。大槪,與臣同事之人,旣已重被臺劾,則其在公法私義,理難獨爲幸免,敢冒萬死,更陳請譴之章。伏乞聖明,俯賜諒察,亟先鐫罷臣職,仍勘臣罪,以謝人言,以安私分事。入啓。
持平李明浚啓曰,臣伏見大司成李健命疏本,則以臣論劾前左參贊洪受瀗事,大加聲色,極意詬詆,臣不勝駭惑之至。噫,頃年銓注之不得其平,蓋已久矣。凡所擧措,專出黨論,官方漸淆,實爲難醫之痼弊,此所以與一二同僚,相議論劾者也。同時在銓之臣,唯當反躬自訟之不暇,而乃反力戰,言者信口噴薄,外託引咎之章,公肆反斥之言,臣不欲與之呶呶,重貽淸朝之羞恥,而第其中,有不得不辨者,當初李㙫,疏論數人之不合淸選,而曾未幾何,身入銓地,雖未行公,其官則銓郞也。欲通所塞之人,而不問可否,是豈選部重郞官之意乎?臣之論啓,歷擧秉銓不公之事,而若其通塞之事,特其中一款耳。今宰臣,乃以郞官入銓之前後,强自分疏,此果成說乎哉?其疏,以臣啓中錮廢善類,引進闒茸等語,逐句攻斥,至謂之善類有疵,闒茸可用,尤不滿一哂也。噫,向日之用舍進退,果可謂合於公議耶?雖以庶官之擬言之,一循私意,全不擇人,雜類之通仕者,亦多有之,則政道之淆亂,固是公誦之言,而至於淸塗之通塞,尤有甚焉。其所排擯而不用者,率是忤時之人,其所吹噓而汲引者,不過附已之徒,如是而可以甄敍一代之人物,厭服一時之人心乎?其末稍,又以竝發於聖敎厭薄之後,乘機狙擊,猶恐不及,此豈其所宜言者耶?上意之厭薄,固非小人之腹,所敢仰揣,而人苟可劾,事苟可論,則居臺閣者,其將巧避形跡,袖手結舌,終不敢發一言耶?臣於夏間,乍入言地,因事卽遞,雖欲刺擧,固未暇及,而況通塞等事,又在臣解職之後,則以此爲持臣之欛柄,可謂艱難做得矣。藉令臣,久處臺閣,今始發口,惟當覩其言之是非而已,時日先後,非所可論,則其所爲言,誠可笑而不足怒也。雖然,臣旣被其無限詆斥,則何可一刻苟冒於臺端乎?請命遞斥臣職。答曰,勿辭,退待物論。
執義李萬選啓曰,臣伏見大司成李健命疏本,則以論劾向日銓長事,盛氣詆斥,譏切備至,臣於是不勝訝惑之至。夫洪受瀗之秉銓不公,人固言之久矣,而臣數年在外,徒聞其槪,未得其詳,及至近日,公議愈激,劾罷之論,出於僚席,其事偏私,某事之專擅,摭實而言,雖使爲重臣地者當之,亦無辭以解。一時相規,在所不已,故遂與諸僚,聯名論啓矣。今者宰臣之言,至於如此,此果出於公心而然耶?臣去夏再叨諫職,而或身病呈告,連尋長單,或情勢難安,初不出謝,凡於一切是非,無所論列,當論不論,非但此事,今此一啓,實循公議,則其可以謂之乘機而狙擊乎?今之營救重臣者,惟當論其事之是非,罪之有無,而乃反以論事早晩先後,爲脅持言者之計,良可異也。然,臣職在言責,受人無限譏斥,其在廉義,決不可苟冒臺次,請命遞斥臣職。答曰,勿辭,退待物論。
輔德尹星駿上疏。大槪,昨於享祭習儀,忍死趨進,罷歸之際,重觸風寒,宿患脚痛之症,猝然添劇,委頓痛楚,轉動須人,東宮親祀之時,決無陪衛將事之望,玆敢瀝血哀籲,乞蒙鐫遞,以便公私事,及前知敦寧徐宗泰上疏。大槪,不避瀆擾之誅,冒申至懇,乞蒙亟賜改命事。入啓。答曰,省疏具悉卿懇。卿之巽牘,凡九上,而每以廉義爲難進之端,故前後批旨,反覆開釋,以冀卿之幡然改圖,而一日二日,造朝無期,是豈始慮之所及也?噫,災荒溢目,憂虞多端,而廊廟空虛,機務久曠,言念國事,罔知攸濟,以卿體國深誠,胡不念及于此耶?予不多誥,卿毋困我,卽日偕入,勉副至望。仍傳曰,右議政疏批,傳于偕來史官處,使之仍卽傳諭。
兼文學李㙫辭職上疏。入啓。答曰,省疏具悉,爾之所被誣衊,予已洞知,則一向撕捱,殊涉太過,從速察職。
答吏曹判書李寅燁疏曰,省疏具悉卿懇。疏末引嫌,實涉太過,安心勿辭,調理行公。
答禮曹參判金宇杭疏曰,省疏具悉。疏中排擊之說,予實未曉也。勿辭察職。
政院啓曰,朝者吏曹參議趙泰耉牌招開政事,命下,而趙泰耉承牌詣闕,陳疏退去矣。今則疏批已下,而日勢已暮,明日待開門,牌招開政,何如?傳曰,允。
上在昌德宮。停常參·經筵。
判尹趙相愚三度呈辭。入啓。只遞本職。
戶曹參議申銋三度呈辭。入啓。遞差。
明日王世子永昭殿春享大祭時,出宮正時,午初三刻。
政院啓曰,兩司無行公之員,連日監察茶時極爲未安,新除授守令未署經者,至於四員之多,昨日憲府多官,引避退待,未及處置,兩司呈告未肅拜人員,竝卽牌招察任,何如?傳曰,允。
持平宋正明啓曰,臣病勢沈苦,末由就列,尋單見阻,一味悶蹙,適於此際,以諸僚處置,召牌降臨,嚴畏分義,不得不祗詣,而第日昨臺啓中新通一款,臣之妻父禮曹參判金宇杭,曾任亞銓,有所與聞,至於累疏自列,臣於玆事是非,有不可參涉之嫌,旣不得處置,則理難仍冒於臺次,請命遞斥臣職。答曰,勿辭,退待物論。
獻納李海朝,牌不進,依承傳罷職。
正言鄭栻,謝恩復啓曰,臣情地臲卼,理難復玷於諫官之列,自量固已審矣。不料恩遞未幾,新命復降,縮伏累日,猥上辭章,喉司不諒,一向退却,方此悶蹙之中,卽因憲府處置,召牌降臨,嚴畏分義,不得不趨詣祗謝,而第諸臺引避,旣由於大司成李健命之疏斥,其疏中,有曾塞還通,未見質問等語,則臣亦久枳中人也。安知其不指身,而有所容喙於多官處置乎?請命遞斥臣職。答曰,勿辭,退待物論。
司書柳述,文學金斗南,牌招肅拜。
有政。兵批,副護軍宋奎濂,副司直洪重夏·洪泳,副司果李廷濟。以上朝報
禮曹啓曰,昨年,因兩醫司醫員等上言,今後五上司藥房,依舊例,必以兩醫司時仕人差出,而遞差之際,亦必文移本曹,以爲照管檢飭之地事,覆啓允下,而大臣,又以此意,陳達筵中,使之定式施行矣。今聞宗親府藥房,有遞代之事,而終不文移於本曹,且其新差者,非兩醫司時仕之人云,受敎定式,未過一年,廢閣不行,殊甚未安。令本府一從受敎,改以兩醫司時仕人,差定藥房,仍爲文移於本曹,何如?傳曰,允。以上禮曹謄錄
上在昌德宮。停常參·經筵。
假注書洪尙賓書啓,臣今又祗承右議政徐宗泰疏批,令臣傳諭之命,更爲傳諭于右議政徐宗泰,則以爲臣冒死申瀆,俯伏以俟。伏承聖批,又未有賜許之命,而史官齎宣,誤恩彌隆,臣震怖抑塞,深恨誠淺,有愧昔者賤臣庶女之扣心號天而得以孚格也。聖批中以虞憂機務責勵諭敎之旨,則此萬萬非如臣昏昧,所敢承聞,臣益切惶隕,只有涕泣而已。廉義之節,每蒙聖敎開釋,臣豈敢不感戴銘鏤?君父之眷待敎詔至於此,又嚴命,至於十數,臣子分義,他尙何顧,而臣之冥迷,妄敢自謂此係四維之重,今臣自靖之義,實出於不敢蔑國論而抛厚恥,畏國論而所以畏國家也。終未得命,則螻蟻之命,有死而已。臣之疾勢,近益添劇,竟夜不能眠,已久,今則些食又廢矣。委身於席,氣力惙惙,神識全然迷爽,尤不能究心以達,縷命,如未至於遽絶,則待其收掇餘息,復形危衷於章牘,仰請違命之誅,是臣區區之意云矣。大臣,又言病勢深重,尙不造朝,臣姑仍留之意,竝爲敢啓。傳曰,知道。
吏曹啓曰,臺諫有闕,政事,取稟。傳曰,明日爲之。
傳曰,史官三員待命,騎馬九匹立之,春享大祭所內摘奸。
備忘記,前奉敎李縡,前檢閱李眞儉·李澤,竝敍用。
修撰趙泰一,牌不進,依承傳罷職。
上在昌德宮。停常參·經筵。
王世子還宮後,藥房·政院·玉堂,問安。答曰,知道。
假注書黃龜河病,代鄭楷。
左承旨兪命雄,掌令南相夏三度呈辭。入啓。遞差。
政院啓曰,兩司多官,引避已久,處置歸於玉堂,而玉堂,除引嫌人員外,只有副校理南就明,當爲處置,故昨者捧留諸臺避草,仍請牌招在外同僚矣。向暮之後,始陳疏到院,觀其措語,强引不當引之嫌,不欲自當,事極未安,原疏旣已還出給,使之卽爲處置,何如?傳曰,允。
輔德尹星駿上疏。大槪,日昨忍死趨參於享祀習儀,出汗過多,旋襲風寒,腰脚宿病,十分添劇,委臥痛楚,不能行動,尋單陳疏,俱未登徹,控籲無階,一向泯默。今者東宮動駕之時,不得陪衛,不職之罪,實無所逃,玆敢披瀝肝血,露章自列,乞蒙鐫遞。仍伏刑章,以安私分,以肅朝綱事。入啓。答曰,省疏具悉。爾其勿辭,調理察職。
校理吳命峻上疏。大槪,臣陳疏見却,方切悶蹙之際,兩司處置,歸於本館,臣尤不敢晏然在直,有所參涉於此論,不得不陳疏徑出。伏乞聖慈,亟削臣職,仍治臣罪事。入啓。
文學金斗南上疏。大槪,臣被人反詈之言,情勢已極難安,且於宰臣之疏,有不可晏然,而適値王世子親祀之日,分義所在,不敢坐違,冒昧出肅,仍參陪從之列,非一刻因仍之計,玆敢略暴情實,陳疏徑出。伏乞亟遞臣職,仍治臣罪,以警具僚事。入啓。答曰,省疏具悉。爾其勿辭,從速察職。
答校理吳命峻疏曰,省疏具悉。爾其勿辭,從速察職。
玉堂箚子。大槪,請掌令李夏源,持平李明浚,執義李萬選,持平宋正明,正言鄭栻,竝命出仕事。入啓。答曰,依啓。
京畿監司書目,廣州呈,以修撰柳鳳輝辭職上疏上送事。啓。答曰,省疏具悉。爾其勿辭,從速上來察職。
有政。兵批,副護軍崔重泰·朴崇阜,副司直申銋,副司正安時相。以上朝報
成均館啓曰,今正月初七日,儒生上旬輪次,當爲設行,而大提學未差,大司成李晩成,時未肅拜,不得爲之,今月內無故日退行之意,敢啓。傳曰,知道。成均館謄錄
上在昌德宮。停常參·經筵。
巳午時,日暈。
下直,銀溪察訪韓世億。
大司諫趙泰東三度呈辭。入啓。遞差。
禮曹,敬寧殿展謁,王世子永昭殿行祭後,擇日擧行事,已爲啓下矣。敬寧殿展謁吉日,令日官推擇,則今正月十二日爲吉云,以此日擧行,何如?啓依所啓施行。
謝恩,左副承旨魚史徽。
執義李萬選,掌令李夏源,持平李明浚,就職後啓曰,臣等,全昧時樣,妄論重臣,被人疏斥,引避退待,處置請出,實出意外。召牌之下,不敢坐違,黽勉趨承,而又伏見禮曹參判金宇杭疏本,則其所詬詆,與日昨李健命疏,同一串來,而語意尤緊,臣等於此,益不勝駭惑,而繼之以危怖也。夫銓長通淸一款,臣等,取見輯錄,則向日銓官所爲受敎本意,未見其襯合,而此則前後受敎俱存,今不必一一辨破也。宰臣之必欲執此一款,作爲營護之欛柄,脅持言者,無復餘地,無乃惟此一事之外,無他辨明之端而然耶?且論事之體,其規不一,發端於他人,而繼發於言地者,前後何限,而未聞以掇拾爲目者,誠以或論或否,惟在其事之是非而已。事苟可論,豈可以掇拾爲嫌,而不爲論列,其構成排擊等語,雖盛氣侵斥,此不過近來論議間營護者之例談,又何足多辨也?一自重臣遭劾之後,營救之言,迭出交攻,一節深於一節,未知繼此以起者,又將以何等罪名脅持之也。臣等,因一糾正之擧,荐遭無限譏斥,日以瀆擾爲事,此亦臣等之罪,決不可苟然仍據於臺次,請命遞斥臣等之職。答曰,勿辭,退待物論。
傳曰,召對爲之,入侍,承旨沈極,玉堂吳命峻·南就明,假注書鄭楷,史官李眞儉·李澤。
吏曹啓曰,臺諫有闕,政事,取稟。傳曰,明日爲之。
奉敎李縡上疏。大槪,臣遞罷未幾,忽承恩敍,適伏江郊,虛辱天牌,實不勝驚隕之私,寒疾猝劇,無計祗謝,冒死仰申微懇,乞蒙鐫遞,獲安私分事。及校理吳命峻上疏。大槪,略述蕪語,仰替暬御之箴事。入啓。
臨陽君桓上疏。大槪,臣待罪宗簿寺提擧,以向年錦川君榰,承襲加資事回啓時,援據法典內妾出降等之文,見惡於東善君炳,慘被詬辱於公朝稠廣之中,聽聞所及,莫不駭惋。臣自遭此變,羞憤欲死,玆不得不冒昧陳章,悉暴事狀,以俟處分。伏乞聖明,亟削臣宗簿提調之任,仍治臣罷軟見侮,貽辱朝廷之罪,以嚴邦憲,以安私分事。入啓。答曰,省疏具悉。頃年該寺之覆稟,旣考法典,且據舊例,則炳之以此慍怒,公肆詬辱,體統所關,誠可寒心,於卿有何所嫌?炳,特削其職,以肅頹綱,卿其勿辭,從速行公。
前知敦寧徐宗泰上疏。大槪,冒死復暴情勢病狀,懇乞亟賜準許,以終始生成之澤事。入啓。傳曰,遣承旨敦諭,與之偕來。
傳曰,右議政處偕來史官,使之入來。
答校理吳命峻疏曰,省爾章牘,繼覽箴規,誠切憂愛,深用嘉尙,可不留神焉?
吏曹啓曰,來初十日都目政事爲之之意,敢啓。傳曰,知道。
召對時,侍讀官南就明所啓,今因進講中忠州降號事,切有所懷,敢此仰達矣。忠州人心,自古極惡,據此史錄,而有符於今日事者,前忠州牧使洪重楷,到任未久,意外暴死,人皆致疑矣。今聞自本州捕治可疑人等,毒殺一款,旣已輸情云,事之驚慘,莫此爲甚,合有別樣處斷之道矣。侍講官吳命峻曰,此地如此之變作,自古號爲惡鄕,事當別樣懲治矣。參贊官沈極曰,曾前尹嘉績·李國憲,竝暴死,人心之極惡,本來如此矣。上曰,拿致京獄,推治,可也。以上朝報
上在昌德宮。停常參·經筵。
政院啓曰,憲府多官,引避退待,今已經宿,本府呈告未肅拜人員,竝卽牌招,以爲處置之地,何如?傳曰,允。
又啓曰,卽者吏曹郞廳來言,今日爲政事,命下,而判書李寅燁,參議趙泰耉,俱以病不來,參判金昌協,在外,不得開政云,判書李寅燁,參議趙泰耉,竝卽牌招開政,何如?傳曰,允。持平宋正明啓曰,臣於病伏尋單中,又因諸僚處置,召牌臨門,不得不承命來詣,第其引避,亦由於臣之妻父禮曹參判金宇杭疏辭,則不敢參涉之嫌,視前有加,不可一刻仍冒,請命遞斥臣職。答曰,勿辭,退待物論。
掌令李翊漢上疏。大槪,臣於病蟄省愆之中,復叨已試僨敗之職,臣誠驚惶悶蹙,感淚徒零,召牌遽降,分義是懼,不得不趨詣闕外,而顧臣昨年所遭,實是搢紳間罕覩之事,詬罵未湔,廉義亦重,臣何敢晏然冒出,以益其嗤點乎?咫尺天門,竟未祗謝,陳疏徑退,臣罪至此,萬殞猶輕。伏乞聖慈,俯諒危懇,亟削臣新授職名,仍治臣違慢之罪,以重名器,以肅朝綱事。入啓。答曰,省疏具悉。爾其勿辭,從速察職。
平安監司書目,辭職上疏上送事。啓。答曰,省疏具悉。卿其勿辭,從速察職。
有政。兵批,副護軍趙泰東,副司直兪命雄,副司正鄭楷。
上在昌德宮。停常參·經筵。
下直,定平府使睦昌胤。
左承旨任舜元三度呈辭。入啓。遞差。
右副承旨元聖兪書啓,臣承命馳往于西氷庫村舍右議政徐宗泰所住處,傳宣聖旨,則以爲臣於日昨,强綴殘息,畢吐肝膈而上聞,以干瀆則宜有威譴,以情理則庶蒙矜許,臣謹俛伏以俟,乃者伏承承宣,又復臨諭聖旨,促臣偕進,隆恩異渥,愈往愈極,不審聖明在上,何乃不爲朝廷,愛惜事體,至於如此?臣聞命駭怖,心膽隳裂,逃遁無地,則欲求溘死,而亦不可得矣。臣子之義,雖有萬分難安之情,至此而宜不敢復有他辭,第臣區區匹夫之志,冥迷而不知回。竊有爲國家所大懼者存焉,則此何但爲微臣一已之私義而已?怵畏雖極,而無他道理,逋命之罪,萬戮是甘。臣狗馬之疾,近日日臻沈篤,委身荒舍,昏昏惙惙,四肢痿廢,跬步難運,亦無以進伏城外,自盡於少伸微分之地,彌切抑塞,不知所爲,臣震悸掉動,心神益迷,耿耿衷臆,不能悉達。幸而蒙被聖澤,瀕危之喘,倘或得以少延,則庶冀更具文字,以請誅罰之嚴,有臣如此,何以自容?瞻望雲天,只自伏地涕泣云,臣所見大臣疾病如此,姑難進詣城外,而旣有偕來之命,臣則仍留之意,敢啓。傳曰,知道。
政院啓曰,憲府多官處置,歸於諫院,而正言鄭栻,今日又爲呈辭,事甚未安,卽爲牌招察任,何如?傳曰,允。
藥房啓曰,歲後寒威愈酷。伏未審此時,聖候若何?伏聞去夜行閣煙筒,有失火之事,旋爲撲滅云,雖不至大段,不瑕有驚動之患乎?臣等,不勝憂慮,敢來問安。答曰,知道。無事矣。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
正言鄭栻上疏。大槪,臣於縮伏尋單中,又因憲府處置,召牌臨門,嚴畏分義,不敢不趨詣闕下,而顧臣情病之外,老母宿患,添重於數日風寒,委頓綿綴,症情苦劇,臣之情理,實無一刻離側之望,玆敢不避煩猥,疾聲呼籲。伏乞亟許鐫遞,俾得專意救護事。入啓。答曰,省疏具悉。爾其勿辭,救護母病。
吏曹啓曰,承旨有闕,政事,取稟。傳曰,都目政,差出。
上在昌德宮。停常參·經筵。
大司憲趙相愚辭職上疏。入啓。答曰,省疏具悉。卿其安心勿辭,調理行公。
忠淸監司書目,尼山呈,以左贊成尹拯辭職上疏上送事。啓。答曰,省疏具悉卿懇。卿其安心勿辭,稍待春日和暖,幡然就途,以補不逮。
政院啓曰,憲府,無行公之員,監察,連爲茶時,多官,久未處置,俱涉未安,諫院闕啓,亦至累日,兩司在外及陳疏受由人員外,未肅拜人員,竝卽牌招察任,何如?傳曰,允。
獻納李晩堅,牌不進,依承傳罷職。
大司諫李壄上疏。大槪,新授職名,萬不近似,揣量才分,萬無承當之理,且臣所患賤疾,近益添重,方此負席叫痛之際,以憲府多官處置,召牌遽降,嚴畏分義,不得不忍死趨詣於禁扃之外,而顧此所叨之職,決非如臣謭劣者,所可冒居,玆敢疾聲號籲於天地父母之前,伏乞亟許遞改,以重官方,以安私分事。入啓。答曰,省疏具悉。爾其勿辭,從速察職。
司諫尹行敎,謝恩後啓曰,微末小臣,不敢在外連章,黽勉赴召,以爲陳情闕下之計矣。意外遭功慽,未能卽謝恩命,蹙伏旅次,祗切惶悚,玆者召牌下降,不敢以私制爲解,冒昧肅恩,憲府多官之避,臣當處置,而臣與持平宋昌明,有婚家應避之嫌,法不當干涉於可否立落之際,旣不敢冒當處置,則便不容一日虛帶,請命遞斥臣職。答曰,勿辭,退待物論。
傳曰,前持平尹世綏·申鐔,正言金興慶,司書李台佐,兼司書李宜顯,獻納李海朝,修撰趙泰一,文學李大成,竝敍用,司直李喬岳,司果李坦·沈宅賢,居中,竝勿論。
左承旨許墀上疏。大槪,臣之昏謬不職,誠不可復置出納之地,在向日覆奏而驗矣。聖恩如海,更加拂拭,纔下秋曹佐貳之命,不意玆者,新命復降,繼以召牌臨門,臣誠感激靡措,不知死所,分義是懼,不得不來詣闕門之外,而顧臣情勢,萬萬窮蹙,顧此滓穢之蹤,義不敢揚揚復入。伏乞聖慈,特加矜察,亟許遞臣職名,以安私分事。入啓。答曰,省疏具悉。爾其勿辭,從速察職。
前知敦寧徐宗泰上疏。大槪,臣之病勢,日漸沈劇,不得運動,承宣來留,情地益深震怖,求死不得,席藁陳懇,冀被重譴事。入啓。
傳曰,右議政疏批,當以手書傳諭,在外承旨,卽爲牌招,來詣闕下。
傳曰,在外承旨,才令牌招,而入來遲速,未可知,今下手書,入直承旨,卽往傳諭,而牌招承旨,使之替直。
備忘記,卿之淸操謙德,博識雅量,夙負公輔之望,今玆爰立,非予一人私意也。雖以原任大臣箚語觀之,公議所在,灼然可見,則於卿,夫豈有一毫難安之端,而連章屢牘,一向撕捱?無非情志不孚之致,曷勝媿恧?況疾病之作,亦由於江村荒涼,憂慮彌深。噫,目今國勢,無一可恃,協心圖理,猶懼不克,而廊廟空虛,次對久廢,言念國事,中夜無寐。玆以手書,申誥至意,此時望卿來思,何啻大旱雲霓而已?卿其體諒,卽起視事,少紓予憂鬱之懷。
都目政。兵批,以朴震圭爲訓鍊僉正,李簹爲副率,張時翼爲馬梁萬戶,薛文徵爲五衛將,李君錫爲宣沙浦僉使,文應奎爲東里僉使,李挺柏爲格浦別將,許鐸爲禿用山城別將,金德鉉爲車嶺僉使,崔栻爲森森坡萬戶,卓翼漢爲武臣兼宣傳官,李世榮爲武臣兼宣傳官,李漢珪爲羽林衛將,安相漢爲都摠都事,朴溟羽爲都摠經歷,元德夏爲內禁衛將,高應文爲曹司衛將,洪蕓爲武臣兼宣傳官,金熙潤爲武臣兼宣傳官,李養正爲武臣兼宣傳官,尹以泰爲都摠經歷,盧省來爲都摠都事,崔鼎鉉爲五衛將,朴重圭爲武臣兼宣傳官,朴崙爲武臣兼宣傳官,曺慶昌爲玉江萬戶,金益俊爲越松萬戶,柳權爲夞怪萬戶,趙宗一爲淸江萬戶,金周鼎爲仁遮外萬戶,趙忠廉爲兎城僉使,李宇恒爲同知,李應斗爲同知,金煥文爲馬島萬戶,全友益爲南村別將,劉弼漢爲新門別將,趙以雄爲林土別將,姜碩興爲金城山城別將,洪就疇爲寧城僉使,李必稷爲漆浦萬戶,趙德基爲加背梁萬戶,申頊爲薪智島萬戶,權世胤爲宣傳官,黃孝童爲牛峴僉使,洪命興爲北虞候,吳萬元爲古今島僉使,劉大建爲惠山僉使,柳東起爲都摠都事,朴仲徵爲訓鍊正,柳權爲訓鍊主簿,南延年爲訓鍊僉正,韓重欽爲訓鍊主簿,李晩章爲慶德假衛將,金竚漢爲慶德假衛將,朴星瑞爲忠壯將,李舜賚爲五衛將,趙儆爲訓鍊主簿,李基夏爲知訓鍊院事,吳斗相爲都摠都事,金錫保爲都摠都事,洪以徵爲兼司僕將,崔重泰爲五衛將,張萬里爲五衛將,許埰爲洪州營將,李惠疇爲全羅兵使,趙爾重爲黃海兵使,鄭弘佐爲慶尙左兵使,李奎成爲全羅右水使,田萬春爲全羅右水虞候,李萬相爲五衛將,黃欽爲同知,尹以泰爲訓鍊僉正,金洙爲訓鍊正,崔重泰爲曹司衛將,金儁相爲僉知,李思晟爲都摠都事,安相漢爲訓鍊判官,海豐君燧爲副摠管,李岋爲全州營將,李漢章爲晉州營將,李道膺爲蝟島僉使,宣豪俊爲助羅浦萬戶,朴挺宇爲開雲萬戶,楊憲奭爲永宗僉使,趙澄爲茄乙知僉使,崔達文爲梨津萬戶,金夏錫爲蛇島僉使。同知李世載·姜銑,延世堅爲魚游澗僉使,李英發爲訓鍊主簿。副司直任舜元。
有政。吏批,以韓宗揆爲典牲主簿,以李泓爲沃川郡守,以李瀅爲平昌郡守,以李嘉運爲典籍,以李㵓爲典籍,以嚴慶遇爲刑曹佐郞,以李震亨爲金郊察訪,以朴斗望爲司議,以李老成爲內贍直長,以朴世集爲工曹正郞,以趙泰老爲江原監司,以金斗南爲掌樂正,以金宇杭爲京畿監司,以李熊徵爲忠淸都事,以韓爲司藝,以李眞卿爲司䆃主簿,以崔日陞爲三水郡守,以鄭會爲濟州判官,以洪禹鼎爲靑陽縣監,以洪夏錫爲寧遠郡守,以閔震煥爲掌樂主簿,以安重紹爲軍資直長,以崔商鳳爲繕工奉事,以吳重周爲寧邊府使,以權詢爲金海府使,以趙泰謙爲平山府使,以李順坤爲定州牧使,以安績爲鐵原府使,以鄭勖先爲戶曹正郞,以邊震一爲社稷直長,以李宜相爲司僕主簿,以李彦緯爲工曹正郞,以金混爲司憲府監察,以吳重卨爲桃源察訪,以金命衡爲栗峯察訪,以許溥爲濟用奉事,以許墀爲承旨,以朴守義爲刑曹佐郞。成均博士單,鄭運亨·平恩君申璨。以金一鏡爲文學,以李宜相爲禁府都事,以朴始采爲兵曹正郞,以王世萬爲瓦署別提,以李潗爲長興奉事,以任謜爲內資直長,以李縡爲說書,以韓配周爲兵曹佐郞,以李邦彦爲說書,以趙光命爲典牲奉事,以李坦爲副修撰,以李明觀爲氷庫別提,以魚有鳳爲氷庫別提,以李宜顯爲副校理,以尹行敎爲副應敎,以李世望爲引儀,以趙尙迪爲司畜別提,以尹商來爲掌苑直長,以徐宗愈爲司僕主簿,以尹得仁爲典獄奉事,以吳守經爲成均直講,以徐夢良爲靑陽縣監,以李浣爲禮曹佐郞,以李得夏爲引儀,以洪禹圭爲司圃直長,以金世瑛爲兵曹佐郞,以金葵爲掌苑別提,以元百揆爲廣興主簿,以宋徵奎爲義興縣監,李溥爲自如察訪。
上在昌德宮。停常參·經筵。
夜自一更至三更,月暈,回木星。
下直,韓山郡守宋炳翼。
政院啓曰,兩司多官,引避退待,已至累日,尙未處置,事甚未安,大司諫李壄,昨日陳疏,旣已批下,掌令李翊漢,違牌後有只推之命,竝卽牌招,使之察任,何如?傳曰,允。
謝恩,大司諫李壄,左承旨許墀。
明日王世子敬寧殿展謁時,出宮正時,巳初初刻。
大司諫李壄啓曰,竝引嫌而退。當初論劾,旣得臺體,意外侵斥,何必爲嫌?嫌難處置,其勢固然。請執義李萬選,掌令李夏源,持平李明浚·宋正明,竝命出仕。新除授正言朴台東,時在忠淸道海美地,請斯速乘馹上來事,下諭。答曰,依啓。
掌令李翊漢,牌不進,依承傳罷職。
忠淸監司書目,海美縣監朴璿,今月初二日,遭母喪事。
謝恩,文學金一鏡,應敎尹行敎,兼說書李縡。
兵曹,觀察使薦,尹德駿·洪重夏·黃一夏。
謝恩,校理李㙫,兼南學敎授吳命峻,兼司書朴弼明。
政院啓曰,卽者左參贊鄭載禧辭職上疏,自縣道上送矣。前日鄭載禧辭疏病狀,俱有還給之命,此辭疏,不敢直爲捧入,何以爲之?敢稟。傳曰,還爲下送。
都目政。兵批,以徐宗選爲洗馬,申潾爲訓鍊判官,成萬績爲部將,趙挺立爲景福假衛將,朴琳爲訓鍊僉正,宋徵遠爲四山監役,黃鈺爲訓鍊主簿,朴泰洋爲玉江萬戶,李弘邁爲景福假衛將,韓錫祚爲知事,沈澳爲四山監役。副護軍金翼八·李萬林,咸鏡中軍單尹濟萬,同仁權管單朴尙信,馬馬海里權管單成萬齡,雙靑權管單裵尙元,所非浦權管單朴俊雄,黃拓坡權管單朴興樞,小吉號里權管單李齊衡,雲頭里權管單金重律,栗浦權管單李震芳,黃土岐權管黃俊億,舊茄乙知權管李夏相,小農堡權管李啓。柳文燧爲忠州營將,河涉爲高山里僉使,柳貞章爲宣傳官,朴溟羽爲別害僉使,玄尙夏爲訓鍊習讀,李行儉爲武臣兼宣傳官,鄭淵爲部將,姜重齊爲部將,趙完城爲部將,金一夔爲五衛將,宋堯佐爲侍直,李頤慶爲宣傳官,金錫夏爲宣傳官,林潪爲訓鍊僉正,申烒爲武臣兼宣傳官,崔鎭樞爲訓鍊主簿,申思永爲侍直,林潪爲訓鍊判官,李碩寬爲宣傳官,李景膺爲都摠經歷,金萬胄爲文臣兼宣傳官,全鎣爲武臣兼宣傳官,金夏鼎爲都摠經歷,黃再澄爲武臣兼宣傳官,崔致河爲守門將,趙麒錫爲守門將,金尙儉爲守門將,洪德涵爲部將,李亨昌爲部將,鄭雲章爲訓鍊判官,李天駿爲宣傳官,洪以度爲副摠管,安國樑爲忠翊將,宋時豪爲守門將,金聖賚爲守門將,鄭東虎爲守門將,朴時演爲守門將,韓東休爲守門將,金尙倫爲部將,李森爲宣傳官。
吏批,吳必重爲宗簿正,以尹行敎爲弼善,以元百揆爲監察,以李漢佐爲尙瑞直長,以李燾爲社稷奉事,以李明淵爲漢城判官,以李挺晳爲掌隷院司評,以趙尙迪爲禁府都事,以閔震煥爲監察,以李㙫兼校書校理,以李大成爲兵曹正郞,以朴弼明爲司書,以鄭致相爲長興主簿,以閔鎭東爲禮曹佐郞,以李箕夏爲軍器提調,以南就明爲司諫,以韓璛爲尙瑞副直長,以尹行敎爲應敎,以尹商明爲廣興主簿,以李肇爲獻納,以金葵爲監察,尹東魯爲禮曹正郞,李世載爲知義禁,徐文裕爲禮曹參判,李震休爲知義禁,李晩得爲鳳山郡守,吳命峻爲南學敎授,權是經爲知敦寧,李廷謙爲敦寧都正,李眞望爲內侍敎官,李眞養爲宗簿主簿,申聖夏爲掌樂主簿,姜世熙爲濬源殿參奉,以李頤命爲知春秋,徐文裕爲同成均,崔錫恒爲內資提調,李世載爲刑曹參判,吳命禧爲茂長縣監,金世瑛爲忠淸都事,李宜顯爲兼校書校理,徐文渙爲司畜別提,成僴爲繕工監役,金盛道爲掌苑別提,兪命弘爲刑曹參議,沈尙尹爲禮曹佐郞,韓配夏爲掌令,金胤鑽爲殷山縣監,鄭揵爲繕工副奉事,許鉉爲庇仁縣監,李嘉運爲監察,李邦彦爲兵曹佐郞,申載爲繕工假監役,徐挺勳爲鎭海縣監,李㙫爲中學敎授,崔啓翁爲司成,金昌集爲觀象監提調,崔起昌爲慶基殿參奉,朴弼明爲兼西學敎授,李師尙爲副校理,李尙一爲假引儀,李明彦爲章陵參奉,林世讓爲章陵參奉,鄭同先爲禧陵參奉,李宜顯爲兼東學敎授,崔錫恒爲副提學,沈壽賢爲說書,柳重鼎爲假引儀,金興慶爲修撰,徐文裕爲知義禁,尹彙成爲昌陵參奉,朴弼禹爲穆陵參奉,成孝錫爲長陵參奉,李廷周爲監察,成均典籍單邊玉明·崔有漢,中部主簿單吳瑞憲,內資主簿單姜德俊,禮賓主簿崔順興,司畜別提單金之雄,李㙫爲校理。
上在昌德宮。停常參·經筵。
夜二更三更,月暈。
訓鍊都正元振洙,加資,肅拜。
吏曹,節度使薦,安績·尹慤·李壽民。
同副承旨沈極書啓,臣敬奉御札,馳往于西氷庫村舍右議政徐宗泰所住處,傳諭則以爲,卽玆千萬夢寐之外,承宣,又復遠臨,賜以特下聖敎,天札輝煥,逈越恒例。臣方在昏昏垂死之中,忽被此非常恩數,伏地祗承,以首九頓,膽慄魄,五情俱爽,直欲隕滅無身而不能得矣。伏覩聖旨,旣諭以時事之艱,又以中夜無寐,聖懷憂鬱爲敎,爲臣子而何敢聞此?聖意眷顧斯待之者,俱非愚賤之臣,所敢承〈當〉,臣只自悚懍,感極流涕而已。螻蟻微臣,誣我聖明,猥被大恩,而以匪才而不敢當,以厚恥而不敢進,今又疾病近死,殘命如縷,而不蚤溘盡,終至有此萬萬不敢當之恩命,此皆臣之罪也。今日聖朝謬加之恩,至此而彌極,而臣忘分逋命之罪,至此而彌大,聖上寬大,誅殛不加,有雨露而無霜雪,邦憲隳矣,臣義盡矣。尙何敢以容息爲望哉?臣之區區之志,實出於上念國體,下畏公議,中實皦然,神明臨鑑,誠不敢以抗顔爲念,然而到此地頭,狗馬死生,有不暇計,擔舁危惙之喘,進詣近城之地,更暴血懇,仰請鈇鉞之誅,是臣耿耿於衷臆者,掩抑隕崩,不知所達云矣,敢啓。傳曰,知道。
吏曹啓曰,承旨有闕,政事,取稟。傳曰,當日爲之。
謝恩,說書沈壽賢。
王世子敬寧殿展謁後,藥房·政院·玉堂問安。答曰,知道。
副修撰柳鳳輝上疏。大槪,縣道陳懇,未蒙准許,分義所在,不得不來伏私次,而顧臣所遭前後人言,無所不至,實無復廁榮塗之望。伏乞聖慈,俯賜諒察,亟遞臣職,仍治臣罪,以謝人言,以安私分事。入啓。答曰,省疏具悉。爾勿過辭,從速察職。
參知尹趾仁上疏。大槪,臣之情罪,萬無復入朝行之理,加以腫病危劇,死生未分,禁裡宿衛之任,不可曠日虛帶,玆不得不冒萬死號籲於天地父母之前,伏乞聖慈,俯賜諒察,亟命鐫改,以便公私事。入啓。
副校理李宜顯上疏。大槪,經幄恩命,忽下於負罪省愆之中,召牌連下,不得不祗詣闕外,冒死陳露,冀蒙亟賜遞改,仍命刊去朝籍,俾得退守微分事。入啓。
修撰李坦上疏。大槪,玉署新命,忽及於累年釁廢之餘,臣誠驚惶震悸,不知所措,顧臣滓穢之蹤,旣難冒進淸班,且臣父病危劇,有未可晷刻離側者,再牌之下,不敢退伏,謹詣闕外,略暴血懇,乞賜鐫削,以明國體,以安私分事。入啓。
持平宋正明上疏。大槪,悉暴病狀,冀蒙恩遞,兼陳蕘說,以備採納事。入啓。
應敎尹行敎上疏。大槪,螻蟻微臣,猥蒙新命,嚴畏分義,不敢不承牌拜恩,而區區私情,終有所不敢淹留者,玆敢冒死陳暴,冀蒙矜許事。入啓。答曰,省疏具悉。疏辭,令該曹稟處,爾其勿辭察職。
答持平宋正明疏曰,省疏具悉。憂愛進言之誠,予用嘉尙,可不留心焉?可以議處事,令廟堂稟處,爾其勿辭,從速察職。
右副承旨元聖兪書啓,右議政徐宗泰,今日自江上移寓于南大門外近處,而所患未得差愈,將欲更陳辭疏矣。臣亦隨來,而旣承偕來之命,姑爲仍留之意,敢啓。傳曰,知道。
有政。
上在昌德宮。停常參·經筵。
巳時午時,日暈。
前知敦寧徐宗泰上疏。大槪,臣怵畏感激,力疾擔舁,來伏於城外,而顧此危劇之狀,生意已盡,萬無趨命之望,席藁戰懍,惟願溘死。伏乞亟賜誅罰,以嚴國綱,且使螻蟻之喘,安意就盡事。入啓。答曰,省疏具悉卿懇。日昨手書勉諭,亶出心腹,謂卿體諒,卽日造朝矣。及見承宣之啓,大違所望,繼觀巽讓之章,不覺愕然,誠不料君臣之間,情志之阻隔至此也。噫,鼎席之虛曠,今已三箇月矣。倚毗無人,廟務久滯,雖當治泰,實多可虞,而矧今時事孔艱之日乎?允若玆,罔或改圖,疇克胥匡?甚非所望於卿者也。向者枚卜,極涉不公,則備忘辭旨,豈是情外?卿其體予勤摰之意,速出論道,弘濟時艱。仍傳曰,右議政疏批,傳于偕來承旨處,使之仍卽傳諭。
夜三更五更,月暈。
上在昌德宮。停常參·經筵。
午未時,日暈。夜一更二更,月暈。
上在昌德宮。停常參·經筵。
午時,日暈兩珥。夜三更,流星出太微西垣,入巽方天際,狀如鉢,尾長三四尺許,色赤。
下直,南陽府使南相夏,高山察訪孫德升。
右副承旨元聖兪書啓,臣卽爲傳宣聖批于右議政徐宗泰所住處,則以爲臣,卽又伏奉批旨,震悚悶塞,不知置身之地。臣舁到城外,出於驚惶顚倒,不敢仍前偃伏之致,非以沈篤之疾,有趨進承命之望也。缷下之後,病勢轉加,益復危惙,而亦不敢泯默,强綴斷續精神,艱成短疏,冒死而進,雖知其罪愈積於瀆冒,而庶幾,累愬仁天,或有愍察之理矣。今復聖聽邈然,兪音尙閟,臣於是深恨忱誠自淺,危死之病,迫急之情,不見信於君父之前,而亦知焦憂之極,一疾終不可以回痊求生矣。臣誠昏昧,假使當職,決知一事無可爲,而聖諭鄭重,復擧時艱廟務,有若以無狀賤臣,爲或可以小稱虛佇之眷者,臣益切悚慄,又深恐綸音之重,何以宣示於外也?臣病復添傷寒,雪上加霜,豈有餘地?頭部如剖,胸脅之痛倂作,伏席叫號,竟日夜不止,此必鬼事日迫而然也。雖欲怵畏而有所自力,其道無由,瞻望崩隕,祗俟刑章,掩抑迷瞀文字,亦不能自盡,伏地涕泣,不知所達云,以臣所見,所患,與昨一樣,有不能自力,臣姑爲仍留之意,敢啓。傳曰,知道。
政院啓曰,太廟擧動時,兩司不可不備員,且以監察茶時,已涉未安,守令未署經,多至十五餘人,兩司除在外外,呈告未肅拜人員,竝卽牌招察任,何如?傳曰,允。
明日宗廟展謁擧動時,大駕出宮,初嚴卯正一刻,二嚴辰初初刻,三嚴辰初三刻。王世子出宮正時,辰初初刻,開門,罷漏後。
京畿監司金宇杭辭職上疏。入啓。答曰,省疏具悉。卿其勿辭,從速察職。
都承旨李震休上疏。大槪,臣於向日該房承旨請罷之啓,終有所悚蹙不安者,乞蒙恩遞,以便公私事,及副提學崔錫恒上疏。大槪,經幄首席之命,出於萬萬人望之外,以臣不才蒙識,萬無堪承之理,縮伏私次,恭俟糾正之擧矣。已過累日,尙未有聞,不可不仰首自鳴,伏乞聖明,亟命改正,以重名器,以安私分事。入啓。答曰,省疏具悉。卿其勿辭,從速察職。
忠淸監司書目,懷德呈,以戶曹參判宋相琦辭職上疏上送事。啓。答曰,省疏具悉。卿其勿辭,俟父病間,上來察職。
參知尹趾仁上疏。大槪,臣之危衷懷悃,固不敢更煩陳籲,而所患脚腫,日就危篤,付藥縛裹,作一僵尸,太廟擧動,只隔一日,職在陪衛之列,末由進參,伏乞聖慈,亟命遞改臣所帶職名,仍治臣罪,以安私分事。入啓。遞差。
謝恩,大司憲趙相愚,司諫南就明。
禮曹,前參判朴慶後,今月十二日卒逝,弔祭致賻,依法例擧行,何如?啓依所啓施行。
政院啓曰,明日太廟擧動,兵曹堂上,必須備員然後,可以分排陪從,本兵之長,尤不可不進參,判書兪得一,方在呈告受由中,卽爲牌招,參知遞差之代,亦令口傳差出,牌招察任,何如?傳曰,允。
平川君申琓箚子。大槪,當此太廟展謁之日,身帶藥院之任,疾病垂死,末由進參於起居之班,臣罪至此,萬殞難贖,內局之任,爲先許遞,仍治臣罪事。入啓。答曰,省箚具悉卿懇。所患彌留,慮念曷已,不得進參,有何所傷?卿其安心勿辭,從容善攝。仍傳曰,遣史官傳諭。
吏曹口傳政事,李廷謙爲兵曹參知。
副校理李宜顯,修撰金興慶,副修撰柳鳳輝·李坦,牌不進,依承傳罷職傳旨。傳曰,禁推。
政院啓曰,明日擧動時,承旨不可不備員,而都承旨李震休,雖已陳疏承批,拘於廳規,不得請牌,右副承旨元聖兪,奉命方在右議政徐宗泰所住處,在前如此之時,因本院啓稟,姑令入參之例,何以爲之?敢稟。傳曰,姑令入參。
禁府,李宜顯·金興慶·柳鳳輝·李坦,拿囚。啓。以上朝報
義禁府啓曰,明日太廟展謁擧動時,本府都事十員內九員,大駕各差備隨駕,一員,本府入直,王世子考喧左右都事,無以備員,假都事二員,令該曹差出,以爲分差之地,何如?傳曰,允。以上禁府謄錄
上在昌德宮。停常參·經筵。
自辰時未時,日暈。夜二更,月入太微西垣內。三更,月暈兩珥。
右副承旨元聖兪書啓,臣以右議政徐宗泰偕來事,奉命出往矣。昨伏承擧動時姑令入參之敎,入來時更問前頭去就,則以爲廉義至重,決不可抗顔,近日疾病益深,實難起動,而今承罔極之恩,旣已轉身至此,分義十分惶恐,何敢一向撕捱?勢將更加調理,從近自力趨命爲計云,雖未知的在某日,似不出數日之間,臣旣聞其言,敢此仰達。傳曰,知道。
大駕詣宗廟入齋室後,王世子問安。答曰,知道。大殿·世子宮,藥房·政院·玉堂問安。答曰,知道。大駕·王世子展謁後,藥房·政院·玉堂問安。答曰,知道。大駕還宮時,初嚴午正三刻,二嚴未初初刻,三嚴未初一刻。王世子還宮正時,未初初刻,大駕·王世子還宮後,藥房·政院·玉堂問安。答曰,知道。
政院啓曰,臣以偕來承旨,承命出往于右議政徐宗泰所住處矣。昨伏承擧動時姑令入參之敎,入來而旣承偕來之命,何以爲之?敢稟。傳曰,朝見承旨書啓,則右議政,旣有數日內出肅之意云,承旨勿爲更往。
府前啓,炤等事,所安島事。新啓,摠戎使李宇恒,爲人妄愎,且乏材具,屢典外閫,已極過濫,至於摠戎重權,人望不到,而諂附權要,忮害同類,承乏藉勢,冒授帥垣,公議駭憤,固已久矣。受任以來,恣行貪黷,軍門敎鍊之屬,率是商驛之子塡差,武士失望,怨謗朋興,近千銀貨,公然出給於他衙門,負債之舌官,俾爲移償之地,其手段之濫猾,類皆如此,軍儲蕩竭,虛簿徒存,加以持身不謹,行迹詭秘,國言喧籍,久而未已。如此之人,不可仍留將任,請摠戎事李宇恒,罷職不敍。掌令韓配夏,時在全羅道茂長縣任所,獻納李肇,時在忠淸道庇仁縣任所,請竝斯速乘馹上來事,下諭。答曰,不允。下諭事,依啓。
上在昌德宮。停常參·經筵。
下直,慈山府使金俶,昌樂察訪朱恒道,濬源殿參奉韓世熙。
大司成李健命初度呈辭。入啓。遞差。
府前啓,炤等事。所安島事。李宇恒事。新啓,黃州牧使李寅錫,爲人濫猥,善事發身,屢典郡邑,專務干譽,州牧之擢,已極猥越,而及授此任,全不畏愼,濫率衙眷,中路遭喪,其犯法之狀,衆目所覩。到任之後,抛棄官事,信任奸吏,所言皆從,政以賄成,民不堪命,廣集工匠,多造奇巧,其他鄙瑣之事,不一而足。凶歲撫摩之責,決不可仍畀此人,請黃州牧使李寅錫罷職。古阜郡守李雲機,本以闒茸,目不識丁,尋常牒訴,都不解曉,凡有呈辨於官門者,若不給賂先容於刑吏,則輒一例退題,旣退之後,又復受賂,而瞞告則題以不退,吏緣爲奸,侵漁日甚,隣邑傳笑,闔境怨罵,如此之人,決不可仍置字牧之任,以貽窮民之害,請古阜郡守李雲機罷職。答曰,不允。
禮曹判書閔鎭厚上疏。大槪,臣之情勢,轉益捏扤,昨日陪從之班,終不進參,罪戾增深,靡所容措,冒死申籲,乞被譴罰事。入啓。答曰,省疏具悉。卿其勿辭,安心行公。
左參贊鄭載禧上疏。大槪,疏狀,俱有還給之命,更無陳情之路,不得不强疾涉津,纔到望京之地,病勢觸寒添劇,留伏村舍,委頓叫痛,末由前進,臣罪萬死。伏乞聖慈亟賜遞職,俾得歸死松楸,不勝至願事。入啓。答曰,省疏具悉。卿勿撕捱,從速行公。
前知敦寧徐宗泰上疏。大槪,未進陪衛之列,罪戾益大,乞被誅譴,以嚴國體事。入啓。答曰,省疏具悉卿懇。有疾未參,別無所傷,卿其安心勿待罪,速出視事,毋孤至望。仍傳曰,遣史官傳諭。
前僉知朴由蔮上疏。大槪,臣伏見尹世綏反罵之疏,擧臣怨家之說,益加捏造,麤戾醜悖之辱,罔有紀極。玆敢泣血呈章,略陳世綏游辭誣罔之端十數條,以冀聖明之憐察事。入啓。答曰,省疏具悉。疏辭,令金吾稟處。
政院啓曰,王獄滯囚,未有甚於近日,判義禁鄭載禧來到城外,而陳疏承批,知義禁宋昌,連呈辭疏,不爲行公,竝卽牌招察任,何如?傳曰,允。以上朝報
上在昌德宮。停常參·經筵。
京畿監司書目,陽城縣監郭萬績,今月十六日遭父喪事。
工曹判書宋昌上疏。大槪,重感風寒,症情十分危篤,日昨擧動之日,旣不得趨參於陪從之班,又因金吾滯囚,召牌下降,而竟未祗承,臣罪至此,實合萬殞。伏乞俯賜諒察,將臣本職及兼帶知義禁之任,亟命鐫罷,以肅朝綱,以安私分事。入啓。答曰,省疏具悉。卿其勿辭,調理察職。
兵曹判書兪得一上疏。大槪,臣謬當政柄重任,今已三過都目,國體私分,俱不容一刻仍冒,以招譏議,而加由之命,又出常格之外,玆敢冒萬死,更申血懇,冀蒙盡遞臣本兼諸任,俾得優遊閑秩,保全性命事。入啓。
檢閱李眞儉上疏。大槪,臣於直廬中,忽聞母病,自去夜猝重,有頃刻難支之勢,心魂飛越,不容暫時遲回,未暇疏籲,蒼黃迸出,以此情境,萬無離側就直之望,玆敢疾聲仰籲於天地父母之前。伏乞聖明,亟遞臣所帶職名,俾得專意救護,仍治臣擅離直次之罪事。入啓。答曰,省疏具悉。爾其勿辭,救護母病。
答兵曹判書兪得一疏曰,省疏具悉。卿其勿辭,安心行公。
府前啓,炤等事。所安島事。李宇恒罷職不敍事。黃州牧使李寅錫罷職事。古阜郡守李雲機罷職事。答曰,不允。
傳曰,召對爲之。入侍,承旨魚史徽,玉堂吳命峻·李㙫,假注書安時相,史官洪禹瑞·李澤。
忠淸監司書目,延豐呈,以右尹鄭澔辭職上疏上送事。啓。答曰,省疏具悉。卿其勿辭,上來察職。
今日召對時,判義禁鄭載禧,從重推考,待明朝牌招察任事,榻前下敎。
召對時,侍讀官吳命峻所啓,去冬還收非常之敎,擧國臣民,莫不欣抃,頒赦陳賀,皆擧行,而獨無稱慶取士之擧,已有欠缺之嘆,且前冬,上候閱月未寧,擧國憂遑,及至平復,朝野擧皆抃賀。告廟頒敎之後,慶科宜卽設行,而只因年事凶歉,終致退合於今秋別試,凡慶科之必行於一二朔之內者,蓋爲卽趁其有慶之時,以示同慶之意,不可經時而緩故也。今則退與他科,合於期年之後,殊無卽時同慶之意,與丙寅合科時事,日月之遠近不同,不必以此引例,且多士抑鬱,似當有慰悅之道,原任大臣之意,亦如此。至於庭試,異於他科,本無國用之糜費,今若設行於春間,則誠合於慶不踰年之義矣。參贊官魚史徽曰,其時大臣,有別設之意,故禮官,以合設別設二歧稟達,而自上爲慮凶歲設科之弊,以合設判下,而第念莫重慶科,合設於來秋,事體誠爲未安矣。侍讀官李㙫曰,慶科之遲退,事體未安,群情皆鬱,進行,似宜矣。上曰,兩歧之說,當初亦聞之,而凶荒如此,再設科事有弊,故使之合設於秋科矣。待大臣出仕後稟議,處之,可也。
侍讀官吳命峻所啓,卽今八路凶荒之中,嶺東尤甚,將至莫可懷保之域云,今此監賑御史之特命差遣,實出於聖上軫念之意也。如臣無似,猥當此任,臣曾荷聖上罔極之恩,雖赴湯蹈火,亦且不辭,豈不欲盡心力爲之,而但節序已晩,無可拮据聚穀之道,百爾思量,計無所出。頃者與賑恤堂上相議,則京中穀物,亦欲計給,而運輸無路,才以書往復於本道監司,則民情,方今顒顒仰哺云,而不得穀物,空手下往,將何爲哉?如田稅貢物分給,自可推移爲之,今若於嶺南大同中,劃給晉州·密陽·昌原三邑大同米,則可以轉輸,而大臣不在,未卽稟議,期限漸晩,一日爲急,晝思夜度,計無過於此者,敢此仰達。倘蒙特加睿斷,移給三邑大同米,救活九邑民命,則豈非大惠乎?此外實無他策矣。參贊官魚史徽曰,臣亦聞關東凶荒之特甚,而御史之至今不往,蓋緣大臣之不出,若不急速變通,則必有後時之歎,而無以救近止之民命矣。上曰,所達之事,依此分付爲之,可也。命峻曰,期限漸迫,趁速下諭于慶尙監司,急急捧上,以水營兵船,刻期輸送,何如?上曰,依爲之。參贊官魚史徽所啓,王獄滯囚,未有甚於近日,故昨者判義禁鄭載禧,知義禁宋昌,竝請牌招矣,今皆違牌不進,宋昌,身病方重,日昨擧動時,亦不得出參,今日辭疏捧入,而鄭載禧則旣已來到江上,陳疏承批之後,又呈辭疏,事體未安,退却不捧矣。第禁府開坐,尙無其期,委屬可慮,判義禁鄭載禧,另加敦迫,知義禁有闕之代,亦令政官差出,而判義禁,或未趁卽出仕,則雖次官,亦有開坐議讞之例矣。卽今罪囚多滯,似有變通之道,故敢此仰達。上曰,判義禁,在鄕累疏未安,故還爲下送,而到江之後,又復違牌,其在分義,豈容如是?從重推考,更爲牌招察任。魚史徽曰,然則同義禁未差之代,姑勿差出乎?上曰,判義禁出仕,則與徐文裕可以開坐爲之矣。以上朝報
上在昌德宮。停常參·經筵。
夜二更三更,月暈。
下直,栗峯察訪金命衡。
府前啓,炤等事。所安島事。李宇恒罷職不敍事。黃州牧使李寅錫罷職事。古阜郡守李雲機罷職事。答曰,不允。末端三件事,依啓。
政院啓曰,判義禁鄭載禧,牌招不進,推考傳旨,今方捧入矣。雖其實病,昨日筵中,旣下嚴敎,王獄滯囚,亦甚可慮,判義禁鄭載禧,更爲牌招,何如?傳曰,允。
又啓曰,卽伏見忠淸監司朴泰恒狀啓,則以庇仁縣監李肇仍任事,馳啓矣。李肇旣已陞拜諫職,則凶歲遞易,雖曰有弊,諫官爲任,事體自別,道臣之直請仍任,殊涉未安,忠淸監司朴泰恒,推考,何如?傳曰,允。
吏曹判書李寅燁上疏。大槪,危疢漸革,鬼事將迫,而意外誤恩,予告至三,憂惶悶蹙,益不知置身之所也。顧臣本不合銓任,又抱濱死之疾,敢暴血懇,冒死申籲,乞解本職及兼帶諸任,安意調息,以圖生全事。入啓。答曰,省疏具悉。卿其勿辭,安心行公。
戶曹判書趙泰采上疏。大槪,敢陳懇迫之事,乞解重任,得以專護老母,俾伸人子至情事。入啓。答曰,省疏具悉。卿其勿辭,安心行公。
吏曹啓曰,守令有闕,政事,取稟。傳曰,明日爲之。
李基夏爲捕盜大將。以上朝報
義禁府啓曰,以慶尙監司狀啓刑曹粘目,慶興府使權克升,移本府處置事,允下矣。權克升,時在任所,依例發遣府書吏,交代後拿來,何如?傳曰,允。以上義禁府謄錄
左捕廳啓曰,新除授大將李基夏,卽爲牌招,命召及大將牌傳令牌傳授之意,敢啓。傳曰,知道。以上左捕廳謄錄
上在昌德宮。停常參·經筵。
傳曰,右議政肅謝後留待引見。
傳曰,京畿監司金宇杭留待引見。
持平李明浚三度呈辭。入啓。遞差。
明日朝參時,仁政門殿座時,初嚴卯初二刻,二嚴卯正一刻,三嚴辰初初刻,開門罷漏後。
右副承旨元聖兪上疏。大槪,日昨書啓,有妄率之失,乞賜遞改,以安私分事。入啓。答曰,省疏具悉。爾其勿辭察職。
傳曰,召對爲之。入侍,承旨許墀,玉堂尹行敎·吳命峻,假注書鄭楷,史官洪禹瑞·李澤。今日召對時,禁推人李宜顯·金興慶·李坦·柳鳳輝,竝放送事,榻前下敎。
都承旨李震休上疏。大槪,臣於禮曹判書閔鎭厚辭單捧入事,有不能詳審之失,請遞事。入啓。答曰,省疏具悉。卿其勿辭察職。
知事尹世紀上疏再呈。入啓。答曰,省疏具悉。卿其勿辭,安心行公。
政院啓曰,明日朝參擧動時,兩司不可不備員,而或呈告受由,或在外,或未肅拜,時無行公之員,除在外受由外,明日待開門,竝牌招察任,何如?傳曰,允。
右議政徐宗泰,引見時所啓,金吾獄囚多滯,事甚可慮,判義禁鄭載禧,累承疏狀還給之命,旣自力來到近城之地,而再度違牌,尙無趨命之意,載禧久在退閒,年雖耋老,而其病想不至委頓,自上若於例批之外,別爲責勵敦勉,則豈敢終不承命乎?上曰,判義禁當初出去,蓋緣鄭澔之事,而及其開釋之後,一出還入,終無供仕之意,到今似不必每以前事爲嫌,雖云年老有病,旣入近城之地,累度違牌,終不入來,其在君臣分義,豈容如是一向撕捱?事極未安,且王獄滯囚,亦甚可慮,以速出行公之意,出於擧行條件,更爲催促,可也。又所啓,日者吏曹,以三司乏人,啓請別敍,李大成,被敍未過數日,擬於龍岡而受點,兩司出入之人,固有間差外任之時,而今則旣以三司擬望,苟簡啓請別敍,而佐貳獨政,卽擬外任,政體殊甚乖當,吏曹當該堂上,推考,宜矣。上曰,推考,可也。
召對時,侍讀官吳命峻所啓,再昨登對時,臣所請得嶺南三邑大同中,如晉州距關東水路稍遠,而本欲以此邑之米,換得戶曹稅太矣。蓋臣所請三邑之米石數甚少,聞地部則米不足太有餘云,以晉州米三千石,換給嶺南稅太六千石,則彼此便好,以此分付戶曹,何如?上曰,依爲之。又所啓,東民,賴聖上至誠拯救,庶可生活,而設令來秋稍稔,今此許多賑穀還徵之際,其害有不可言,甲申年孟萬澤,爲監賑御史時,有本道耗穀白給之例,今亦依此例,乙酉條本道會付耗穀,亦許白給事,分付賑廳,何如?上曰,依爲之。
假注書吳命恒病,代李景說。
召對時,侍讀官吳命峻所啓,公私賤許贖,慮有奸僞之弊,曾已防塞,而臣若親往爲之,則何可任其用奸乎?當訪問許贖後狀聞,依狀啓施行,何如?上曰,經幄之臣下去,必着實爲之,下去後狀聞,宜矣。又所啓,賣爵,元非美事,而當此無前之凶歲,一分補賑,亦涉關重,堂嘉善帖各五十張,察訪·判官帖各五十張,分付該曹,使之成給,則可補萬一之用也。上曰,依所達爲之,可也。命峻曰,卽今民間赤立,無他聚穀之道,至於僧徒,或有欲得堂嘉善帖者云,僧堂嘉善帖各五十張,令該曹成給,而且各道寺刹,各有僧將及住持,從自願納粟後,移關各道,使之塡差,而行關中當以啓達爲辭,故竝此仰達。上曰,竝依爲之。
有政。兵批,副護軍宋奎濂,副司直申銋·趙泰東·崔重泰,副護軍金萬胄·尹趾仁,副司直李健命·李明浚。吏批,無政。以上朝報
召對入侍時,侍講官尹行敎所啓,關東北道,旣送御史,而今年凶歉,他道同然。臣在鄕時,見道乞相續,行步已艱,如此之類,不及草菜之生而擧將餓死矣。卽今國儲旣無賑給之勢,外方又絶拮据之路,實無救活之策,曾前已有此例矣。若令收養丐乞者,隨其年歲壯幼,作爲奴婢,或爲子息,明立條約,趁早分付,則或可爲一分救活之道。參贊官許墀曰,儒臣所達,蓋古之遺法也,豈不誠是,而第所謂流丐,皆失人性,有同野鶩,終不可馴養成人,故收而養之者十無一二,而及其收養人,成冊上報,奸僞居十之八九,此法,終亦不足以有濟,然而亦何可已乎?行敎曰,許墀之言是矣。臣亦非不知其如此,國家憐恤之政,實不可謂其如此而不爲之一分開生之路,故小臣,敢有此仰達矣。墀曰,臣於近來賑事,竊嘗慨然於心者有之故敢達。在前則設粥以待飢民,而實有聚集疫死之患,故乾糧以賑之法出焉,此誠有得於賑法,但乾糧分給,非所可施於流丐,故每當設賑之時,各邑,只抄境內入籍中之下戶無依者,而分給乾糧而已。至於流丐,則俱是流離轉徙無籍之類也。旣無設粥以待之擧,又無乾糧以濟之事,畢竟盡歸塡壑,無一生活,怨氣所干,豈不感傷天和乎?曾年自京設粥以賑,及至罷賑之後,愍無所歸,問其原籍官,計遠近給糧以送,此則事法古人,意固美好,而厥後變成一法,遂有給糧還送,使就賑於原籍官之令,急於賑政事目中,作一條貫,此豈不背於賑後給糧以送之本意乎?因此而各邑,視流丐,則有同秦瘠,甚者分付各里,一倂驅出境外,其中或有若干給糧,使之還去本土者,而所謂流丐者,寧復有原籍官之可歸處乎?相率之死,卒至盡斃,感傷天和,莫此爲甚。大槪,各邑之尤不加意於流丐者有由焉,流丐之賑與不賑,旣無賞罰,而朝家之所責者亦不在流丐,故流離塡連之徒無處受賑,人命可哀。此豈天意乎?臣意凡諸流丐驅逐方便救濟之意,別爲嚴立科條,節目上更加申諭各道,使之毋踵前習,則無辜就盡之民,其庶有濟矣。上曰,兩件事,竝令該廳稟處可也事,命下矣。流丐人許令收養,自是近來賑恤節目中一事,而虛實相蒙,奸僞甚多,不得已就其中違格者,拔去勿施,則怨讟,又從以崩興,此甚難處,故朝家未嘗輕許。昨年咸鏡道設賑時,北道則令監賑御史成給立旨,南道則令監司成給立旨,今年咸鏡道及嶺東賑恤節目中,亦以此啓下矣。今者儒臣所陳如此,三南尤甚邑,亦依昨年咸鏡南道例,令本道監司各別詳察,成給立旨,自二月至六月之間,必滿九十日收養者,抄出修成冊,竝與立旨而上送本廳,以爲成送立案之地,而如或有詐稱收養,奸情現露者,則不但罪及其人,當該官員監色,亦當一倂重究,至於驅逐流丐,誠甚駭愕。果有如此之事,則自本道隨現啓聞,別樣科罪宜當,以此申飭於咸鏡道·江原道及三南諸道,何如?傳曰,依爲之。以上備邊司謄錄
上在昌德宮。停常參·經筵。
判決事李東馣三度呈辭。入啓。遞差。
謝恩,持平金一鏡。
今日朝參時,更觀日氣稍暖,視事取稟事,及判義禁鄭載禧,知義禁宋昌,同義禁崔錫恒,竝牌招察任事,榻前定奪。
持平金一鏡所啓,炤等事。所安島事。上曰,勿煩。又所啓,前掌樂正李禎翊,本以闒茸,且有重累,決不可齒列於士夫之林,而諂附當路,復通淸顯,物情固已駭憤,而頃年猥籍臺職,投進一疏,以市恩徼福四字,斷爲諸大臣罪案。噫,恩從誰出,福自何生,市於誰人,徼於何地?下以脅勒大臣,上焉有指逼之所,禎翊,雖極肆然,安敢乃爾?此而不治,人心將無以懲畏,決不可歲月之稍久而置之,請前掌樂正李禎翊,極邊定配。上曰,不允。大司諫李壄,司諫南就明所啓,請還收李世禎放釋之命事。請還收金泰潤量移之命事。上曰,勿煩。又所啓,上年穡事之失稔,八路同然,而畿內尤甚,其在顧恤根本之道,不可不別爲軫念,使無顚連流丐之弊也。卽今各邑春收米,方爲督捧,而民間形勢已至百尺竿頭,雖日加捶扑,實無徵捧之勢,曾前凶歉,雖不至於此極,自朝家特軫畿民,或施減捧之勢,或有退捧之令,當此國計罄竭之日,雖不可每以此爲例,而一時救民之政,莫急於斯,請令該廳量宜稟處,以紓一分民力。上曰,依啓。又所啓,荐歲飢饉之餘,都下之民,尤不聊生,卽今市上,穀物翔貴,生理索然,閭里頷顑,莫保朝夕者。在前如此之時,或計戶給糴,或減價發賣,以爲一時救急之地,請令賑廳急速稟旨擧行。上曰,依啓。又所啓,穆陵參奉朴弼禹,年前場屋間事,至被囚繫,旋獲伸釋,則固不害於調用,而聞其儒罰,尙今未解,事體所在,不可遽通仕路。慶基殿參奉崔起昌,爲人庸下,矇無知識,而濫廁仕籍,人皆爲駭,請穆陵參奉朴弼禹,慶基殿參奉崔起昌,汰去。上曰,朴弼禹則因本曹草記,纔已改差矣。崔起昌事,依啓。又所啓,全羅兵使李惠疇,曾任西閫,以近千銀貨,買得累匹良馬,分賂於權要之家,以爲納媍之資,人言藉藉,莫不爲駭。事苟有一毫近似,則與受人,不可不明白定罪,以懲貪汚之習,若其傳播之言,或係爽實,則亦不可不一番査問,以解一世之疑惑,請全羅兵使李惠疇,拿問覈處。上曰,更加詳察處之。又所啓,臣等以穆陵參奉朴弼禹汰去事,論列矣。及承上敎,始知自該曹已爲啓遞,臣等論事不審之失,著矣,不可仍據於臺席,請命遞斥臣職。答曰,勿辭,退待物論。
右議政徐宗泰箚子。大槪,臣所帶濟用監提調,請令該曹照例處置事。入啓。答曰,省箚具悉。箚辭,令該曹稟處。
司諫院,觀察使薦,李彦經·任舜元·兪命雄。節度使薦,金命衡·裵尙珪·金翼八。
平安監司書目,恩批之下,不敢復事煩瀆,而顧臣情勢,萬無蹲冒之理,乞削臣職,以伸臺議事。上疏。上送事。啓。答曰,省疏具悉。卿勿固辭,從速察職。
修撰李坦上疏。入啓。
副校理李宜顯,修撰金興慶·崔昌大,副修撰柳鳳輝,牌不進,依承傳罷職。
朝參時,都承旨李震休所啓,臣有所懷,敢此仰達。上年秋科錄名査出之後,因其時刑判金昌集陳疏,不錄名及疊錄之類,竝施停擧之罰,蓋以不錄名,雖有定律,不曾申飭法令,而多士猝定軍役,誠爲過重,至於疊錄,雖無定律,亦不可無罪,故竝施儒罰,而其中無罪橫罹者,不知幾何,今則旣令定律申飭,士子輩豈無懲畏之心乎?不但纔經大赦,又復閱歲,且近千多士,一時被停,實是無前之擧也。前頭慶科,已定日期,其在滌瑕蕩垢之道,特許解罰,俾赴同慶之科,似無所妨,惶恐敢達。上曰,當初停擧,非欲速解,今則士子庶可懲畏,而旣已經歲,罰亦行矣,竝解停,可也。
朝參時,戶曹判書趙泰采所啓,本曹郞官之職,俱非閑歇,而其中版籍·判別·前別例等任,尤爲緊重,必久任而責成然後,庶有實效。頃日大政,解事郞官,有移拜外邑者,故啓請仍任矣。昨日政,佐郞韓配義,又除陽城縣監,而其所掌諸任,亦係緊重,不可付諸生手,韓配義,仍任本曹佐郞,以爲責成之地,何如?上曰,依爲之。
以金重器爲摠戎使,以孟萬澤爲水原府使。以上朝報
戶曹判書趙泰采又所啓,上年年分,累度申飭,比諸甲申年,雖有減縮,不至大段,收租摠數,當爲七萬石零,甲申收租稍過此數,而一年經費不足者,至於數萬餘石,昨年則猶有舊遺穀與賑廳米一萬石,推移繼用,卽今則各倉遺在,名雖四萬餘石,幾盡逋欠,百官頒祿,軍兵放料,其他雜費之用,雖十分撙節磨鍊,必有九萬餘石,可以支繼一年,若値國家有事之時,十萬之穀,亦且不贍不可不及時變通,以爲推移繼用之地矣。上年以江都米取用之意陳達,而禮曹判書閔鎭厚,以爲移運有弊,姑先取用賑廳米,若又不足,則江都米更爲取用爲宜云,故賑米萬石,爲先取用,竝與舊穀僅僅支過矣。今年則他無着手處,江都米時留庫,至於十二萬五千石零,其中限二萬石,待解氷運來,補用經費,其代則稍待倉儲有裕,漸次充報,似爲便當,故敢此仰達。上曰,依爲之。戶曹謄錄
朝參入侍時,開城留守韓聖佑所啓,開城府近來物力蕩盡,實難支撑,臣敢以兩件事,纔已啓聞矣。中江春秋開市時,自本府備送者九百餘兩之銀,而兩西則分定雜物於道內諸邑聚送,而本府則獨自擔當,故每年自官料理,艱難備送矣。物力蕩殘之後,則分定民間,白地責出近千銀子,民怨日甚,勢將難堪,臣到任之後,百爾思度,變通無策,而惟是兩界監營,例有收稅於本府行商之人,其數不少矣。兩界監營,則雖得此稅,不過一時閑慢之責而已,本府如得此稅,則可以備春秋開市之資,非但本府之民,得免白地責出,且於開市之時,永爲資賴之路,蘇殘之策,此亦一條,自今年爲始,永爲定式,使兩界監營,不得更侵事,自備局急速定奪,何如?上曰,令廟堂稟處。又所啓,本府幅員,不過數十里之地,而田結之役,甚爲煩重,民不能堪,故當初與民相約,收得三萬兩銀,以其本銀,散給民間,取其生殖,以爲凡百官用取辦之路矣。四十年來饑饉連仍,逃故相繼,無路收捧,三萬餘兩之銀,以至於蕩竭,卽今所餘只是八千餘兩矣。每於北使之來,稱以本府之富饒,求請之物,例給之數,至於四千餘兩之多,以此府儲漸至蕩盡,前頭如有客使之來,則以此所儲,以之酬應,些少所儲,枵然無餘,終必至於不能收拾之域,到此地頭,重都重地,將爲廢棄,豈非朝家之所可軫念處乎?今聞平安道管餉所儲之銀,幾至累萬兩云,與其長年封置,莫如許貸一萬兩,以濟舊都民命,如得此數,則限十年生殖,取用其殖,還償本銀,則十年之內,可得蘇息,國無所失,民蒙其惠,兩便之道,無過於此,亦令廟堂稟處,何如?上曰,一體稟處,可也。刑曹參判李世載所啓,賑民之政,非攸司之臣,所敢干預,而臣昨遞畿輔之任,新監司雖已赴任,臣旣周年按察,詳知民事,則今以遞來,不可默然。大抵,畿內饑荒特甚,繼以各邑所報觀之,赤立之民,已有遑遑之狀,臣於頃年,累經兩道饑荒,空名帖文·錢貨貸給,終無大段實效,未知朝家果有出米穀賙賑之方耶?如無別樣生穀之道,則必許山城江都,若干移轉,而有此受來時耗失之弊,亦難白給於尤甚饑民矣。臣在任時,與各邑守令相議,則皆以爲舊還上旣停,民當竭力於新還,若能沒數畢捧,則勿論軍餉京倉,移轉及元還所出之耗其數不少,精抄飢民中鰥寡孤獨無土之類,摠其實數後,取其耗穀,參酌自給,則必無流散死亡之患,臣欲以守令所言,具由狀聞而各邑捧未捧成冊,未及齊到,故遷延以至于今矣。今以已報耗穀計之,則卄六邑所捧,千九百餘石,未報來者亦十邑,前頭所捧,亦當至於數千斛,合以計之,其數不少,此與元還上有異,若許量宜除出,以爲白給之地,則守令無難捧之慮,飢民有仰哺之望,而無不感悅矣。或以爲爲先取用畢賑後啓聞,則自當有減給之擧,此則有不然者,此雖耗穀,入於會案,則監司·守令,固不敢任意擅便,必有朝旨然後,可以奉行矣。監司亦當有從便啓請之事,而春窮已急,不容少緩,敢此仰達。上曰,令廟堂稟處。
上在昌德宮。停常參·經筵。
下直,金郊察訪李震亨,外叱怪萬戶柳權。
答副修撰李坦疏曰,省疏具悉。爾其勿辭,救護父病。
掌令李夏源,正言鄭栻三度呈辭。入啓。遞差。
府前啓,炤等事,所安島事。前掌令李禎翊極邊定配事。竝引嫌而退。該曹稟啓,不謄朝紙,偶未覺察。元非大段,不可以此輕遞言官,請大司諫李壄,司諫南就明,竝命出仕。答曰,不允。處置事,依啓。
吏曹啓曰,臺諫有闕,政事,取稟。傳曰,明明日爲之。
吏曹判書李寅燁上疏。大槪,病闕朝參之禮,罪積寢郞之汰,玆敢冒死自列於宸嚴之下,懇乞亟削臣本兼諸任,仍勘臣罪律,以嚴邦典,以謝公議事。入啓。答曰,省疏具悉。卿勿過辭,從速行公。
刑曹參判李世載上疏。大槪,臣於擊錚罪人金祖甲原情,有不得自安者,冀許遞免事。入啓。答曰,省疏具悉。卿其勿辭,從速察職。
上在昌德宮。停常參·經筵。
傳曰,明朝右相命招,使之卜相。
府前啓,炤等事。所安島事。李禎翊事。新啓,搢紳羞恥,莫有甚於向人詬辱,士夫風習,莫不善於擧先訐揚。臣竊見前持平朴乃貞供草及前持平尹世綏疏本,互相詬詈,輒擧其先,故彼來此往,悖出悖入,向他人噴薄之說,反倍於其所自辨之辭。噫,乃貞,苟有痛冤,則一一辨明宜矣,而反詆言者之祖,已極不美,在世綏之道,亦當訟其先而已。至於乃貞之事,則初啓泛請査問,若以流傳之言,不能明知,以待有司之覈處矣。及見乃貞供辭之後,直加醜詆,以逞其忿,疏啓未免逕庭,語意亦欠白直,被此口業,殆若街巷賈豎,捽髮爭言,令人駭惋,直欲掩耳,豈意淸朝法從之列,遽有此風也哉?請前持平朴乃貞,前持平尹世綏,竝命罷職不敍。答曰,不允。
院前啓,李世禎事。金泰潤事。全羅兵使李惠疇拿覈事。新啓,靈巖葛頭山,卽三百年船材儲養之所,累十里茂林,蔚爲一道之最,南方戰漕船材,皆籍於此,此實不可容易下手者。向者水使之稱有蟲損,諉以補用兵械,瞞報備局,以爲肥己之計者,已極無狀。差遣金弘績者,使之斫賣,以補賑資,則弘績,不體任使之意,混斫生松與蟲損,童盡一山之木,獲貲累萬,略納於賑廳,其餘,盡歸私槖,弘績,以韓山一官吏,因此受賞,今爲本鎭僉使,湖南之人,莫不憤駭,船材之木,非數十年所能長養者,其所關係,實在兵備緩急,而目今稱以蟲損,自若斫伐之患,在處有之,若不一切痛繩,則將來之憂,有不可勝言。請其時水使申璨,葛頭山僉使金弘績,拿問定罪。答曰,不允。
正言朴台東上疏。大槪,臣之昨年所遭臺參,實是搢紳間罕有之醜辱,縮伏省愆,自分爲淸朝之棄物矣。月初,爲將老母之行,下往家姪任所,薇垣新命,忽下於此際,召旨遠降,驚惶感激,靡所容措,昨才將母入來,分義所在,卽當趨謝,而顧臣難冒之端,非止一二,揆以廉義,決難復玷言地,滓穢朝班,玆敢悉暴血懇,疾聲呼籲。伏乞亟遞臣職,以謝臺議,以安私分事。入啓。答曰,省疏具悉。爾其勿辭,從速察職。
巳時午時,日暈。以上朝報
政院啓曰,禮曹來二月朔忌辰祭單子中,世宗宗字,以祖字書之,致有下敎,臣不勝驚惶之至。單子,旣踏啓字,而莫重至敬之字,擦改未安,改付標亦似未安,原單子還入,爻周啓字後,分付該曹,改書單子,更爲啓下,何如?莫重至敬處,有此誤書,此與等閑文字誤書者,有異,該曹之不察,甚矣。當該堂上郞廳,推考,下人,自本院從重治罪之意,敢啓。臣之矇然捧入,亦難免其責,惶恐待罪。傳曰,依啓。勿待罪。
上在昌德宮。停常參·經筵。
禮曹判書閔鎭厚三度呈辭。入啓。只遞本職。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,春寒尙峭㞳,伏未審此時,聖體,若何?伏聞去夜入侍醫官金有鉉·崔聖任·權聖徵等所傳之言,自上長强穴下左邊,數日前,生癤稍大,時有堅硬隱痛之候,有妨於殿坐云,臣不勝驚慮之至。臣卽與諸醫等,必須趁早入診然後,可以議定貼付之藥,敢來問安,竝此仰稟。答曰,知道。入診事,依啓。
政院啓曰,今日爲政事,命下,而吏曹郞廳來言,判書李寅燁,受由未出仕,參判金昌協,在外,參議趙泰耉,呈辭,不得開政云,判書李寅燁,參議趙泰耉,竝卽牌招開政,何如?傳曰,允。
平川君申琓箚子。大槪,伏聞玉候違豫,而臣之病狀,尙未離危境,非但卽今末由起動承候,數日之內,萬無復起爲人之望,保護重地,不可虛帶。伏乞遞臣藥院之任,俾得安意就盡事。入啓。答曰,省箚具悉卿懇。有疾未參,別無所傷,卿其安心勿辭,從容善攝。仍傳曰,遣史官傳諭。
賓廳啓曰,卜相事,命下矣。臣承牌來詣賓廳,而命卜體重,臣獨爲卜入,事甚未安,惶恐敢稟。傳曰,安心卜入。又啓曰,卜入事,命下矣,以事體言之,去十一月初八日枚卜時,原任外有加卜人,今當書入,而其時封入單子,不踏啓字,而直下政院,此旣有異常規,而事體重大,臣不敢擅便,何以爲之?惶恐敢啓。傳曰,書入。又啓曰,以前單子書入事,旣承聖批,以此書入,而加卜中洪受瀗,方在罷職中,曾前卜相時,未聞有罷職人書入之規,而依上敎,一體書入之意,敢啓。答曰,再啓之批,偶未覺得,以書入泛然批下矣。罷職人書入,有違舊規,洪受瀗,勿爲書入。
賓廳,卜相封入。
府前啓,炤等事。所安島事。李禎翊事。請前持平朴乃貞,前持平尹世綏罷職不敍。答曰,不允。李貞翊,罷職不敍。
院前啓,李世禎事。金泰潤事。李惠疇拿覈事。前水使申璨,葛頭山僉使金弘績拿問定罪事。答曰,不允。末端兩件事,依啓。
政院啓曰,吏曹判書李寅燁,參議趙泰耉,牌不進推考傳旨,今方捧入,而卜相開政,事體重大,判書李寅燁,更爲牌招,何如?傳曰,允。
政院啓曰,禮曹判書閔鎭厚三度呈辭,只遞本職事,命下矣。當此玉候未寧之時,藥房提調,不可不備員,閔鎭厚,令該曹口傳付軍職,仍卽牌招察任,何如?傳曰,允。
兵曹口傳政事,副司直閔鎭厚。
藥房入診時,提調閔鎭厚所啓,開春已久,賑政方急,而監賑御史,尙未出去,事甚可慮。江原道御史吳命峻,則令政院催促下送,而北道御史李坦,以其親病,方爲呈狀備局云,如不可强迫,則亦宜趁速變通,令該曹稟處,何如?上曰,吳命峻則催促發送,李坦則令該曹稟處,可也。
提調閔鎭厚所啓,乙丙飢饉,戊己癘疫之後,逃故者甚多,故李世載爲慶尙監司時,以逃故人,不拘年限準否立案有無,皆令代定事,狀啓。全羅監司金時傑,亦以此上請,則廟堂,只許物故代定,而逃亡則不許矣。其後李世載爲承旨時,又以物故代定申飭之意,陳達,而擧行條,誤爲竝稱逃故,故臣亦認爲逃故,皆在代定之中。今聞當初西南覆啓,旣不許逃亡代定,而近又有申嚴年限之事,故各邑,雖或得閑丁,欲爲代定,兵曹不從云,此等法例誠然矣。但辛巳年,自廟堂收捧成冊,而成冊中所付逃亡人隣族勿侵事項,又有朝命,旣以爲明是逃亡而勿侵隣族,則獨不許頉案代定,實爲未安,辛巳成冊中所入者,勿論年限準否,竝許代定,恐合得宜,故敢達。上曰,所達然矣。依此分付,可也。
有政。兵批,副護軍南五星,鄭弘佐爲北兵使,副司直閔鎭厚,副護軍李東馣,副司直李夏源,副司果鄭栻,副司直李健命·李明浚,副護軍尹趾仁,副司正李景說。
吏批,無政。以上朝報
藥房入診時,提調閔鎭厚所啓,舊例則每値凶年,別出賑廳堂上,而自朝家劃給京外米布,使備賑資矣。近因荐饑,京外蓄儲俱竭,不得已使賑廳自備賑資,賑廳,遂成料理衙門,事體實爲未安,故臣於前日,累以此陳達矣。然年前設賑時,猶以戶·兵曹米布,略爲劃給,至於上年,則因大臣不得行公,尙無劃給之擧,不但賑資,無以措備。各司災減停捧之代,皆令賑廳給之,此實難支之大弊,況停捧者,則乃是他日應捧之物,使賑廳替捧各司身布,尤極不當,今後災減停捧之代,米則自戶曹給之,布則自兵曹給之,誠爲得宜,以此定式施行事,令廟堂稟處,何如?上曰,令廟堂稟處,可也。知事趙相愚所啓,因賑恤堂上閔鎭厚陳達,今年各項裁減之代米布,令戶·兵曹充給事,令廟堂稟處矣。地部稅入,近因荐歉,漸至減縮,今年應捧,僅至七萬石,將無以饋一年之用,今日國儲可謂哀痛。今者裁減之數未知幾何,而地部事勢,實難代給,仍令賑廳,依前料理充給之意,亦令廟堂一體稟處,何如?上曰,裁減之代,必令戶曹充給,則形勢果難,令廟堂一體稟處,可也。以上戶曹謄錄
提調閔鎭厚所啓,因嶺東監賑御史吳命峻所啓,有嶺南三邑上納大同米劃給之命,事係賑救,宜卽奉行,而但京廳用度甚繁,失此則必致大窘,且其三邑中有距嶺東絶遠處,若以嶺東附近各邑新收租儲置米,劃給則似爲便好,而嶺東穀物罄乏,咸鏡一道,僅以八千石許給,則嶺東九邑,民戶不多,何可給一萬二千石耶?大臣之意,亦爲太多,今姑以米五千石劃給,使之推移分賑,而此或不足,則前頭觀勢變通,何如?上曰,依爲之。又所啓,吳命峻,又以戶曹稅太相換事,陳達蒙允,而待其取用後太代之米,當與賑廳相議,充送於戶曹,而此等米·太,當於秋後還償,於嶺南御史則已知其如此,而亦以此豫爲分付於兩道,何如?上曰,依爲之。提調閔鎭厚又所啓,嶺東監賑御史吳命峻,請得判官·察訪帖而蒙允云,判官·察訪乃是實職,故近年朝家防塞不許,今此儒臣所達,事體自別,特許成給,未爲不可,而或令廟堂稟處,尤似穩當,故惶恐敢達。上曰,御史親達故許之矣。令廟堂稟處,可也。以上備局謄錄
上在昌德宮。停常參·經筵。
下直,鳳山郡守李晩得,砥平縣監朴見聖,靑陽縣監徐夢良,巨濟縣令鄭恪,宣沙浦僉使李君錫。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨日入診時,諸御醫等,皆以爲腫處旣已成膿,而適値瘟㾮拘忌,今日趁早受鍼事,稟達蒙允矣。臣等,卽與諸醫人入診,更議受鍼當否宜當,臣等終宵憂慮,敢來問安,竝此仰稟。答曰,知道。入診事,依啓。
禁府,李惠疇拿囚。啓。
大殿受鍼後,大殿·中殿·世子宮,藥房·政院·玉堂·二品以上·六曹大司諫問安。答曰,知道。
嬪宮,藥房·政院·玉堂問安。答曰,知道。
藥房口傳啓曰,臣等,與諸醫自今日爲始直宿之意,敢啓。答曰,知道。
大司諫李壄啓曰,新除授正言林象德,時在全羅道務安地,請斯速乘馹上來事,下諭。答曰,依啓。
吏曹參議趙泰耉辭職上疏。入啓。答曰,省疏具悉。爾其勿辭察職。
藥房再啓曰,臣等,入診退出後,與金有鉉·崔聖任等,更加商議,則皆以爲自上腫處鍼破之後,膿血多出,生肌託瘡之劑,不可不及時連進,託裡消毒飮,加羌活·黃柏鹽酒炒褐色各一錢,先進五貼,而金銀花茶,調牛黃,時時兼進,宜當云。湯藥五貼連續煎入,而牛黃一部,亦爲封入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,前掌令李禎翊罷職不敍事,命下矣。臺諫,方以極邊定配論啓,罷職不敍傳旨,不得捧入之意,敢啓。傳曰,知道。
平川君申琓箚子。大槪,昨於辭箚,備陳病狀,而未蒙恩遞,當此連日問安受鍼後直宿之日,緣臣病重,至使提調,不得備員,非但臣罪戾之難逃,抑亦傷損於事體,玆不避瀆擾之誅,復此呼籲。伏乞聖慈,特賜遞免,俾令臣安意就盡事。入啓。答曰,省箚具悉卿懇。卿之固辭至此,內局都提調之任,今姑勉副,以安卿心焉。仍傳曰,遣史官傳諭。以上朝報
備邊司啓曰,賓廳日次,而上候未寧,來會本司之意,頉稟。答曰,知道。
上在昌德宮。停常參·經筵。
下直,鐵山府使李壽民,興海郡守南澤,殷山縣監金胤鑽。
大殿,藥房·政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞夜間入侍醫官等之言,則湯藥,已爲進御,而寢睡比前夜頗勝云,卽今腫處,膿汁順出,堅硬隱痛之候,其有減歇之漸乎?臣等,今日與諸醫入診,詳知症候,加減宜當,臣等無任憂慮之至,敢此問安,竝爲仰稟。答曰,知道。堅硬隱痛之候,比前頗減矣,勿爲入診。
執義李萬選三度呈辭。入啓。遞差。
吏曹啓曰,命下矣。北道監賑御史李坦,以其親病之彌留,累呈辭狀於本曹,而自本曹不敢變通矣。今聞其親病,已得差路,雖有些少餘症,不至大段云,且其受委旣久,必有料量者,今若變通付之生手,則事多窘迫,新差之人,亦難數日內發送,遞易之際,似又遲延,李坦監賑之任,勿爲改差,仍令斯速辭朝,何如?傳曰,允。
傳曰,本兵之長金吾之任,俱係緊重,不宜久曠,兵曹判書兪得一,判義禁鄭載禧,竝牌招察任。
吏曹啓曰,臺諫有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
領議政崔錫鼎上疏。大槪,置相之擧,猥及於已試不效之身,惶隕靡所。伏聞玉候未寧,復有受鍼之事,而未克趨參於起居之班,罪戾增積,敢陳至懇,冀蒙矜察,亟許罷免,以重國事,仍治臣罪,以靖愚分事。入啓。答曰,省疏具悉卿懇。今玆重卜,予意夫豈偶然哉?至於向來敲詆,用意實涉可惡,每引爲嫌,無已太過,況予不以筋力責卿,則尤不宜引疾祈免,以孤至意,須體虛佇之誠,安心勿辭,速出論道,弘濟時艱。仍傳曰,遣史官傳諭。
禮曹,觀察使薦,李晩成·許墀·魚史徽,節度使薦,具鳳昌·成至重·沈澍。
政院啓曰,兵曹判書兪得一,判義禁鄭載禧,牌招不進,推考傳旨,今方捧入矣。本兵事務久曠,金吾罪囚積滯,特敎之下,又皆違牌,事甚未安。兵曹判書兪得一,判義禁鄭載禧,明日待開門,更爲牌招察任,何如?傳曰,允。以上朝報
備邊司啓曰,會寧開市,旣已完畢,令承文院撰出回咨,別定禁軍,下送于義州府,使之傳給鳳凰城將處,以爲入送北京之地,何如?答曰,允。以上備邊司謄錄
上在昌德宮。停常參·經筵。
下直,獒樹察訪鄭以規。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞去夜入侍醫官等之言,腫處堅硬隱痛之候,漸向減歇,湯藥連日進御,水刺比前差勝云,夜間寢睡一向安穩乎?今日臣等,與諸醫入診,詳察症候宜當,臣等憂慮未已,敢此問安,竝爲仰稟。答曰,知道。寢睡安穩矣。勿爲入診。
正言朴台東三度呈辭。入啓。遞差。
戶曹,觀察使薦黃一夏·洪重夏·許墀。節度使薦沈榗·尹一商·申澤萬。
副校理吳命峻上疏。大槪,敢陳職掌間事,仰祈察納事。入啓。答曰,省疏具悉。嶺東私賑人,宜令銓曹作速除職,下款事,令該廳稟處。
都承旨李震休,左承旨許墀,右承旨李彦經,左副承旨魚史徽,右副承旨元聖兪,同副承旨沈極上疏。大槪,臣等,於儒臣之疏,有不敢晏然在職者,乞遞臣等之職,以安微分事。入啓。答曰,省疏具悉。卿等勿辭察職。
謝恩,左贊閔鎭厚,輔德李萬選,文學李台佐。
持平金一鏡啓曰,臣竊伏聞成揆憲爲名者,投呈一疏於喉司,以臣之請罪李禎翊,橫加詆辱,語意無倫,臣不勝駭然痛惋之至。其疏雖未登徹,旣已播聞,則臣安得默然而已乎?請爲殿下探本而悉數之。噫,國家不幸,變出宮掖,而特賴聖明處變之議,止慈之德,兩盡其道,式至今日,擧國臣民,孰不欽仰也哉?嗚呼,殿下之不溺小仁,克斷大義,固出於乾剛之盛德,而俯念春宮情地,亦必有一端衋傷,則此正流涕斷法,不忍復提爲說者,而惟是一種陰邪之徒,如任敞·朴奎瑞·成揆憲·朴尙初等,交口迭出,恣意訐揚,略無爲春宮諱之之義,抑獨何心哉?矧復宮闈肅淸,萬事已訖,典刑昭揭,諸賊盡戮,顧安有不快之事,亦何有可虞之人,而强引爲語,斷斷不捨?其心所在,誠有不可測者矣。至於禎翊之疏,去此一間,其所謂市恩徼福等語,意義來歷,與彼一串,而顯有指逼,至騰章疏,則凡有人心者,寧無痛惋之意哉?臣於入臺之初,首論此事者,誠謂群情所憤,綱紀所關,不可不痛加懲治,峻其堤防云爾,惟彼敞·奎瑞,狐鼠之輩,誠不足以汚臺筆辱王誠,而若禎翊則人雖無狀,職忝臺垣,罪犯旣重,關係不輕,安得不先加刺斥乎?今揆憲,曲護禎翊,不得其說,乃以市恩,諉之爲市恩於希賊,以徼福,諉之爲徼福於希賊之黨,夫禎翊之疏,卽因領議政崔錫鼎訟師疏中,原其情則欲全儲宮之語,而對擧爲辭,直下四字,文勢意脈,自有歸屬。且況恩福大柄,在上不在下,識字之童,皆可辨別,而今揆憲,乃於禎翊本情之外,演出別般意思,隨口諉解,極意粧撰,雖其急於營護,而適見其辭意之窮遁,欲巧反拙也。揆憲,又以諱尊之尊字,强擬之於君上,噫嘻,此何言也?渠輩旣失爲貳尊諱之之義,故今於聲罪之擧,反爲閃身躱避之計,敢以啓中辭意,變幻說去,其情,誠亦可哀而不足怒也。至於訐揚二字,訐告暴揚之謂也。啓中下語,明有指向,而凡係訐告暴揚者,皆可引用,故雖以臣論劾朴乃貞等啓辭觀之,亦可見其一端,而揆憲,提引出處,又爲不成說之語,誠不滿一哂也。揆憲,又以臣當己巳罔極之日,列名陳疏,而今爲此論列,爲詆臣之一端,尤可痛也。夫當己巳,陳章籲天,呼泣闕外者,固臣子之分也。在今日見無禮於儲君,如逐鳥雀者,亦臣子之職也。此固同出於一段天理民彝之不容已,是一義也,非二道也。皆所以爲殿下也,爲宗社也,又非特爲國母爲儲君而已也。今揆憲輩,截作兩段,强生分別,其心實有難測者矣。噫,揆憲,卽一微末蔭官之被罪削版者也。敢於臺啓方張之日,替人分疏,醜詆言官,今日朝廷,小有一分紀律,揆憲,安敢乃爾?此無非如臣疲劣,冒玷臺端之致,其不可蹲處也決矣。請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
兵曹判書兪得一,牌不進後上疏。大槪,臣於本職,萬無因仍久據之理,日夜祈祝,惟在於解缷重負,而賤疾且㞃,方在奄奄垂盡之域,昨今恩召之下,俱未得趨承,連日起居之班,亦無以進參,臣罪至此,實合萬殞。玆敢干冒鈇鉞,疾聲申籲於天地父母之前,乞命亟遞臣本兼諸任,仍勘罪罰,以安賤分,以全微命事。入啓。
左參贊鄭載禧,牌不進後上疏。大槪,病添旅舍,縷命將盡,當此聖候未寧,朝廷問安之日,末由起身進參,昨今召命連下,又不得趨進,人臣分義,緣臣掃地盡矣。臣罪至此,萬死猶輕。伏乞聖明,亟削臣職,仍治臣罪,以警具僚,以勵國法,不勝幸甚事。入啓。答曰,省疏具悉。老臣宿患,予非不念,而卿屢辭不獲,旣到近城之地,則固當出而應命,更量筋力,從容申懇,亦未晩矣。何必一向違召,徒損事體哉?卿其須念君臣大義,宜速行公。
答兵曹判書兪得一疏曰,省疏具悉。本兵之長,任重務緊,不宜輕遞,須勿撕捱,從速行公。
有政。副護軍李萬選,副護軍金重器,副司果李東馣·李夏源·鄭栻·孫碩揆。
吏批,無政。以上朝報
上在昌德宮。停常參·經筵。
下直,鐵原府使安績,忠淸都事金世瑛,松禾縣監崔相。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞昨日入侍醫官等之言,腫處堅硬之候,旣已消減,似有生肌之漸,殿坐時,不至大妨,湯劑連進,而水刺所進,亦漸勝云,臣等伏不勝喜幸之至。夜間寢睡一向安穩乎?臣等憂慮未已,敢此問安。答曰,知道。寢睡安穩矣。自今日輪回直宿。
大司諫李壄啓曰,新除授正言李廷濟,時在京畿仁川地,請斯速乘馹上來事,下諭。答曰,依啓。
領議政崔錫鼎上疏。大槪,昨伏承疏批,開示諄切,惶恐感激,罔知攸處。已試僨敗之地,決不可更容忝據,當此玉候未寧之日,又承藥院新命,賤疾沈痼之狀,有不暇論,而本職,旣無冒出之勢,未得與諸僚直宿,臣罪萬死。伏乞鐫遞臣本職,俾得安意趨走於議藥之列,不勝幸甚事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,日昨成揆憲者,來投一疏。觀其措語,蓋爲李禎翊被論而發,詬罵臺閣,有若角戰,當此臺議未收殺之前,揆憲,以微末一蔭官,汲汲傍出,挺身擔當,已極寒心。昨年此人,以妄疏被彈見汰,今又不悛,作此駭擧,有不可上煩天聽,況今玉候靜攝之中,凡干章牘,斟酌出納,如此之疏,尤不宜捧入,故院中相議退却矣。今日又爲來呈,侵斥本院,不遺餘力,其爲情狀,節節妄悖,昨者臺臣,又以此引避,則原疏,有難終始不捧,何以爲之?敢稟。傳曰,勿爲捧入。
吏曹啓曰,新除授龍岡縣令李大成呈狀內,情勢有萬分難安者,廉隅所在,已難冒赴,所患消渴之症,近益添劇,委頓床席,萬無自力赴任之路云,日昨大臣,以其除邑事,有所陳達於筵席,則其在事體,不可强令赴任,龍岡縣令李大成,今姑改差,何如?傳曰,允。
忠淸監司書目,永春呈,以屈柳灘,今月初六日卯時量,斷流,事係變異事。
答領議政崔錫鼎疏曰,省疏具悉卿懇。昨者批旨,罄盡予意,更何多誥?卿其體寡昧之倚毗,念右揆之獨賢,亟斷巽牘,卽起視事,以副如渴之望。仍傳曰,遣史官傳諭。
同知金錫衍,韓城君李基夏辭職上疏。入啓。答曰,省疏具悉。互相借乘,元非異事,臺臣所論,亦非指此,卿其勿辭,從速察職。
判決事尹以道辭職上疏。入啓。答曰,省疏具悉。卿其勿辭,從速察職。
上在昌德宮。停常參·經筵。
下直,義興縣監宋徵奎,全羅右水虞候田萬春,靑巖察訪韓泰相。
副提學崔錫恒上疏。大槪,臣於兼帶史館之任,有應避之嫌,亟命該曹,照例處置事。入啓。答曰,省疏具悉。疏辭,令該曹稟處。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖侯調攝,若何?腫處日漸生肌,而寢睡·水刺,皆已復常乎?湯劑當盡於今日,臣等與諸御醫,趁早入診,詳察症候,仍議連進與否宜當,臣等憂慮未弛,敢此問安,竝爲仰稟。答曰,知道。水刺猶未復常矣。
政院啓曰,持平金一鏡,引避退待有日,而尙未處置,連日監察茶時,俱極未安,憲府除在外,呈告·未肅拜人員,竝牌招察任,何如?傳曰,允。又啓曰,判義禁鄭載禧,兵曹判書兪得一,特招之下,違牌陳疏,承批之後,一向引入,金吾滯囚,本兵曠務,委屬可慮,竝卽牌招察任。知義禁宋昌,有病調理,爲日已久,亦爲牌招察任,何如?傳曰,允。
承文院官員,以都提調意啓曰,因諫院啓辭,上年謁聖榜改分館事,令該院稟處事,命下矣。本院圈點之規,使之悉循公議之僉同,而論議岐貳,每於可否之際,終未能齊一,此爲近來痼弊也。在前分館時,若有應參而見漏者,或有改分館之時,或不爲改分館,而別爲調遷者亦多有之,今番完點時,當參而見漏者,不無其人,群議固爲稱屈,而若以此續續改令分館,則不但事體顚倒,後弊亦甚可慮,臺啓辭緣,置之,何如?傳曰,允。
京畿監司書目,楊根呈,以知敦寧權是經辭職上疏上送事。啓。答曰,省疏具悉。卿其勿辭,上來行公。
持平宋正明上疏。大槪,嚴召之下,不得不來詣闕外,而臣母宿患,添劇於慘慽悲苦之餘,情理煎迫,斷無離側供仕之望。乞蒙鐫免,俾得專意救護事。入啓。答曰,省疏具悉。爾其勿辭,救護母病。
刑曹,觀察使薦,任舜元·洪重夏·呂必容,節度使薦,柳㵑·沈欞·金永宗。
掌令呂必重,謝恩後啓曰,無狀小臣,濫竊榮祿,蔑效涓埃,自速愆尤,從前所遭,實非尋常觝斥之比,撫躬慙恧,咋指無及,不料今日所叨,卽臣已試僨敗之地,在臣廉隅,固不敢冒沒承命,而頃忝宮僚時,辭疏之批,亦極嚴峻,臣至今慄慄兢惕,無所容措,疾病且劇,曠日稽謝,卽以僚臺處置,恩召辱降,分義是懼,黽勉出肅,而第臣有萬分難安者,臣曾因一疏,慘被李禎翊之劾遞,則今於罪狀禎翊之啓,決不可冒嫌隨參,何敢可否於發論僚臺之避辭,而晏然處置乎?旣不得參涉,則理難仍居於臺次,請命遞斥臣職。答曰,勿辭,退待物論。
今日藥房入診時,託裡消毒飮五貼,依前加入,連日煎入事,榻前定奪。
大殿,藥房·政院·玉堂夕問安。答曰,知道。勿爲問安。中殿·世子宮·嬪宮,藥房·政院·玉堂夕問安。答曰,知道。
領議政崔錫鼎上疏。大槪,瀝血申籲,未蒙矜許,不得不更瀆宸嚴,祈回淵照事。入啓。答曰,省疏具悉卿懇。君臣之間,貴在知心,卿旣知予倚毗之冞篤,則可謂無情志之阻隔,而巽讓太過,造朝漠然,亶由誠淺,曷勝慙恧?至於憲臣避辭中云云,不過辨斥之語,何至轉益難安?卿其體前後如渴之旨,速出視事,以副予望。仍傳曰,遣史官傳諭。以上朝報
政院啓曰,判義禁鄭載禧,兵曹判書兪得一,特招之下,違牌陳疏,承批之後,一向引入,金吾滯囚,本兵曠務,委屬可慮,竝卽牌招察任。知義禁宋昌,有病調理,爲日已久,亦爲牌招,何如?傳曰,允。以上義禁府謄錄
入診時,提調閔鎭厚所啓,因南兵使狀啓,備局覆奏,以不能禁斷柴路事,有三·甲邊將等拿處之命,而當此凶歲,書吏·邏卒,往來之際,必多有弊端,此是朝官,與犯越事有間,待其上來拿囚,亦似無妨,大臣,欲以勿送吏卒之意仰達,而靜攝中,不敢以微細事請對,令臣替陳於入診之時,故敢稟。上曰,依爲之。
又所啓,常平廳月課火藥·鉛丸,優數措備,分送各邑之外,餘數則一一留儲,以爲不時之需事,曾已定奪矣。卽今所餘者,火藥五千餘斤,鉛丸八萬箇,都城修築之役,難保其終能成就,而今姑藏置於軍器寺乎?抑下送于南漢·江都乎?敢此仰稟。上曰,送于武庫,可也。以上備局謄錄
上在昌德宮。停常參·經筵。
大殿,政院·玉堂問安。答曰,知道。勿爲問安。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?腫處幾盡完合,而水刺所進,日漸加勝乎?臣等憂慮未已,敢此問安。答曰,知道。水刺日益差勝矣,勿爲直宿。
政院啓曰,臺諫處置經宿,監察茶時連日,事甚未安,大司憲趙相愚,卽爲牌招察任,何如?傳曰,允。
大司諫李壄上疏。大槪,臣於土祟所傷,近益添苦,且得外感,症情越加,負席涔涔,實無差可之望,言責重地,不可久曠。伏乞亟命遞改,俾得及時調治,以尋生路,兼附區區所懷,以備察納事。及應敎尹行敎,副校理南就明上疏。大槪,臣等,於憲府處置,有不敢參涉之嫌,乞蒙鐫遞,以便公私事。以國忌齋戒,留政院。
政院啓曰,憲府處置,歸於玉堂,而應敎尹行敎,副校理南就明,俱以曾被疏斥於李禎翊,嫌難處置,陳疏到院,而以齋戒不得捧入,臺諫處置,不可一任遷就,校理吳命峻·李㙫,竝牌招使之處置,何如?傳曰,允。又啓曰,憲府處置事,今日請牌大司憲趙相愚,趙相愚違牌後,憲府處置,歸之玉堂,而玉堂,以嫌難處置,陳疏到院,則乃以校理吳命峻·李㙫牌招之意,啓請蒙允矣。今始覺悟,則大司憲,雖爲違牌,而旣無坐罷之事,其爲憲府官則自如,處置之徑送玉堂,已涉謬悠,後之請牌玉堂,又不免失着,此豈可專諉該房之不察乎?一院之事,諸僚無不與聞則矇然之失,似無異同,臣等亦不勝惶恐待罪,而前玉堂之牌招,卽爲還收,明日待開門,大司憲趙相愚,更爲牌招,使之處置,何如?傳曰,依啓。勿待罪。以上朝報
備邊司郞廳以右議政意啓曰,政府每於歲首,例爲觀察使·節度使薦,而領議政未肅謝,限內不得薦之意,敢啓。傳曰,知道。以上備邊司謄錄日記廳郞廳鄭漢奎書。郞廳崔大潤校正。
上在昌德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候調攝,若何?水刺所進,比昨益勝乎?伏聞昨夕入侍醫官等之言,瘡處餘毒,猶未盡解,殿坐之際,少有所妨,不可不略施散鍼,以洩其氣云,今日臣等,與諸醫趁早入診,議定受鍼當否,宜當。臣等憂慮未已,敢來問安,竝此仰稟。答曰,知道。入診事,依啓。
政院啓曰,行大司憲趙相愚,今日又爲牌招不進,推考傳旨,今方捧入,而憲府處置之遷就,已至四日,監察茶時,俱極未安,行大司憲趙相愚,更爲牌招,何如?傳曰,允。
藥房再啓曰,臣等退出之後,與諸醫等相議,則左邊腫處餘毒,今則比昨日尤似消減,雖不散鍼,亦無可慮,而右邊髀肉下,新有結核處,消毒膏,及時貼付,宜當。且托裏消毒飮,今不必進御,姑爲停止,當歸羌活湯,加皁角刺炒去刺一錢,連進五貼,宜當云。消毒膏及湯劑,卽爲劑入之意,敢啓。答曰,知道。
吏曹口傳政事,李㙫爲檢詳。
藥房入診時,判義禁鄭載禧牌招察任事,及上候平復慶科,勿爲合設於別試,三月內,擇日設行庭試事,榻前定奪。
藥房都提調崔錫鼎所啓,都民慰悅之事,前右議政李濡,未及覆稟而出郊,故尙未擧行矣。或以爲饋以牛酒爲宜云,而此則進宴亦停,事涉未安,他無均蒙之道,卽今都下春窮特甚,臺諫,以發賣給糴論啓,自該廳方講發賣之政,而但窮民無錢者,及自鄕移來無籍之人,皆不得參。傳曰,不患寡,患不均,今若以米斗,計戶分等白給,則庶可謂均被之惠矣。右相之意亦然,閔鎭厚,以該廳堂上,今方入侍,下詢而處之,何如?提調閔鎭厚曰,此事前日大臣,親承聖敎,未及稟定,仍不得行公,故至今遷就,然而臣等,亦何嘗不爲之思量哉?但都民,與外方收捧賦稅之民,有異,實無可以蠲減之役,臣曾以此仰達天聽,而兵曹判書兪得一,亦以負持軍變通事,陳請,未知其後果有其效否也。臣意均施德惠之道,終不如白給,大約計之則似不過二三千石,雖分給升斗,民必感祝德意,慰悅民心,不在於穀之多少,自上誠欲大布聖澤,則何愛數千石之米乎?依發賣例,除有料祿者外,爲先參酌白給,而發賣一事,差待後日擧行,則其爲實惠,無過於此者,故與大臣有所商議矣。上曰,都民異於外方之民,雖欲施惠,實無他道,發賣之外,別爲白給,以示德意,可也。
藥房副提調李震休所啓,判義禁鄭載禧違牌,已至六七次,而無意出仕,王府滯獄,議讞無期,殊涉可慮,一向强迫,恐非禮使之道,每請牌招,亦有傷於事體,敢此仰達。上曰,判義禁在鄕時辭疏,累次還給,今到江上,連違召牌,無意行公,其在事體,何如?都提調崔錫鼎曰,鄭載禧,頃年被人侵斥而去,初非出於恬退之意,而居留方伯,旣出而承命,數年之間,適無除命,故久在郊外,延至于今矣。今番則特命之下,累度違牌,終不行公,其意則以爲衰老之人,雖在職次,固當引年而退去,況已退之人,今何可復來,以此爲辭云,而臣聞其精力尙健,可堪職務,且旣到江上之後,如是撕捱,尙不出仕,何可任從其志乎?且以喬木世臣,從前任職,淸白謹愼,其年雖老,不至衰耄,向日批旨,以從容申懇爲敎,則其在分義,不宜一向撕捱也。頃年故相臣申翼相,爲判義禁時,亦有送都事邀來之事,今不必以此爲例,而自上若必欲召致,則自有處分之道。經曰,雖無老成人,尙有典刑,解之者曰,言老成之可尙也。今當乏人之時,如此之人,若在朝則豈無裨益之道哉?上曰,當初疏狀,累次還給者,必欲其上來,而今到近城之地,其在分義,不當一向不出,頃日疏批,亦有開釋之敎,而尙不出仕,殊涉未便,更爲牌招察任,可也。
副提調李震休所啓,頃因儒臣陳達,有科事待大臣出仕稟議處之之敎矣。大臣,今方入侍,下詢而處之,何如?上曰,唯。都提調崔錫鼎曰,前冬禮官來問,故有所酬酢之事,禮官所達,蓋其大旨矣。向日備忘之還收,實是宗社莫大之慶,而以不爲告廟之故,未得稱慶,旋因上候平復,當設慶科,而旣在當設,則雖不得設行於冬前,數月之內,宜速設行,至於退合於秋科,尤爲未安,故有所云云矣。其後,問議于右議政徐宗泰,則以爲今此平復莫大之慶,待秋合設,甚似遲緩,前頭之事,又未可知,深有缺鬱於心矣。今則首春已盡,若令進行,則擧子之坌集京中,災邑守令之赴試等事,俱似妨礙,意見與前稍異云。臣以爲當此凶歲,外方擧子,似不必如前盡來,其中實才來赴而已,似無坌集之慮。至於守令之當賑赴擧,雖似有弊,在前荒政,邑宰曾有不赴之規,而此則亦在道臣,參量事勢,而或許或否,賑政凡事,旣已區畫,則一時往來,似無大段之弊,故臣意則以速行爲宜。且荒政則朝家料理賑資,參酌分給於災邑,尤甚處,則別遣御史,其餘,亦申飭道臣及守令,使之惕念擧行,則此爲救民之政,應行之科,則一邊設行,有何不可乎?提調閔鎭厚曰,此事,卽臣待罪禮官時,請對定奪者也。所謂慶不踰年之說,雖是世俗之相傳,元非法典之所載,而旣是稱慶之科,則速行固宜。但在季冬,決不可設科於其年之內,旣已踰年,則適値丙年別試,在前如此之時,輒爲合設,而諸大臣,多以爲當設庭試,故臣具由仰稟,則自上以當此凶歲,雖無前例,亦不可設科,況有前例,待秋合設可也爲敎,臣不勝感激,不敢更請,仍爲擇日頒布矣。今以大臣所達右議政徐宗泰之言,論之,正當窮春,擧子之裹糧往來,大有弊端,而設賑邑守令之棄賑上來,尤甚可慮,況都下飢饉方甚,外方文武擧子,一時坌集,則主客俱困之患,亦當如何?以此右議政徐宗泰,初則以爲當設庭試,到今與前見頗異,有所持難云矣。聖人,以不奪農時,爲治國之先務,農節設科,誠未知穩當矣。大抵,如以爲慶科,宜速設行,他不暇顧,則當設庭試,如以爲凶荒如此,決難設科,則當合設別試,斯二者,惟在自上商量而處之耳。崔錫鼎曰,合設前例,兩次有之,而一則祔廟,一則嘉禮,俱在丙年之春,合設於本年別科,亦自成規,而乙年之慶,退合於丙年之秋冬,太涉遼遠,事例不甚襯合矣。頃日聖上,有慰悅都民之敎,士子亦民也。科事旣在應設,而聳動喁望之餘,仍又還寢,則許多士子,亦豈不落莫乎?判府事徐文重,亦以爲速行爲當,若以妨農爲慮,則在前有四五月設行庭試之時,此則三月內,自可設行,何可以此停退云矣?蓋燕飮等事,則荒歲固不可行,至如科擧,有異於此,故雖當凶歲,多有設行庭謁聖之例,況此慶科,事體自別,而庭試擧措,亦無大段耗盡,故臣則以爲速行爲宜矣。震休曰,當初慶科,旣令合設於別試,士子輩只俟秋科矣。自儒臣陳達之後,有待大臣出仕議定之敎,故群情,皆在喁望中矣。上曰,科事之退設,只以昨年年事孔慘,恐有妨於賑政故也。崔錫鼎曰,擧子則似不至坌集,而耗弊元不至大段矣。以事體言之,應行之事,隨卽行之,可矣,而朝家凡事,每每延拖,此亦可悶。若秋科又有故退行,則事體豈不尤爲未安乎?鎭厚曰,此與慰悅都民,不可作一段說,備忘還收,雖是莫大之慶,而初無設科之命,今此設科,實爲上候之平復,則此固出於與民同慶之意,而猶與慰悅都民,事不同矣。況朝家設科,當觀事理之當否,何可以士子之希望而曲循乎?外方士子,當此凶歲,在家則猶可繼饘粥,而今若赴擧,則行路裹糧,入京留滯之際,所費必不可勝記,兼之以失其農節,秋無所收,而科場參榜,有未可期,則到此地頭,其將喜悅乎,呼冤乎?一時聳動,恐不足以得士心也。崔錫鼎曰,閔鎭厚之言,亦是矣。仁者智者不害爲各有所見,國家應行之事,則固當趁卽行之也。前冬賀班會坐時,平川君申琓曰,與禮曹判書閔鎭厚,同在藥院,以合設爲問,故以合設無妨爲答云,而其意亦不以爲必不可行矣。鎭厚曰,不但平川君申琓之意如此,臣亦何嘗以爲決不可爲哉?若非年事失稔之時,則速行固好,而聖上以凶荒,特命待秋合設,德意甚盛,有足感動人心,故欲爲將順而已,非以爲慶科不必速行也。上曰,若行之則可於三月望後爲之耶?鎭厚曰,別設及合設與否,先爲決定,則禮官,當稟議廟堂,參酌擇日矣。震休曰,必須參酌擇日,預爲知委於外方,可無不及之患矣。鎭厚曰,武科則有初試,必須緩其日期,遠方擧子輩,可以上來觀光矣。上曰,若非凶荒,則當初當卽許設庭試,而歲歉之故,使合設於秋科矣。崔錫鼎曰,聖意則以荒政軫念,德意甚盛,而合設於冬間,太涉遼遠,事體則不然,自上或從閔鎭厚之言,以當初定奪置之,或從臣與判府事徐文重之言,進行庭試二者之間,惟在自上財處。上曰,右相之意,以二月已至農節,設科爲難耶?崔錫鼎曰,然矣。上曰,初試殿試,以何間擇日耶?鎭厚曰,雖不詳記其日字,而似是十月矣。上曰,當初使之合設於秋科者,爲慮荒歲民事而然矣。前後儒臣大臣,相繼陳達,以事體爲言,故玆用勉從,而日字,必須趁早推擇,俾無太晩妨農之弊,可也。以上朝報
入診時,藥房都提調崔錫鼎所啓,上候平復慶科,勿爲合設於別試,三月內擇日,設行庭試事,命下矣。庭試吉日,今方推擇以入,而日期不遠,遠道擧子,不能早聞,未及上來,則殊非同慶之意,在前如此之時,多有發馬行會之事。京畿外諸道,竝發馬行會,何如?傳曰,允。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?右邊結核處,膏藥貼付之後,其有消減之漸,而左邊腫處,益有完合之勢,而昨日劑入湯劑,亦已進御乎?臣等不任憂慮,敢來問安。答曰,知道。右邊結核處,似有消減之漸,而湯藥進御矣。
政院啓曰,憲府處置,累日遷就,監察連日茶時,俱極未安,大司憲趙相愚呈辭,纔已入啓矣。持平宋正明,以親病受由,今過數日,牌招察任,何如?傳曰,允。
工曹,觀察使薦,尹憲柱·洪重夏·金相稷,節度使薦,崔瑋·安大規·崔元緖。
持平宋正明,牌不進,依承傳罷職。
吏曹啓目,粘連觀此副提學崔錫恒上疏,則以其兼帶修撰官,與本館領事相避是如,以此辭免爲白有臥乎所,春秋館凡事,副提學主管,減下修撰官,則事體苟簡是如,從前竝爲許遞,已成近例,副提學崔錫恒,今姑改差,何如?啓依允。
禮曹,上候平復文科庭試,來三月十二日,放榜,同月十九日推擇。啓。
應敎尹行敎上疏。大槪,區區私情,終有所不能自强者,玆敢冒萬死,更陳危忱,冀蒙憐察,得以解職歸省事。入啓。
右副承旨元聖兪上疏。大槪,臣於昨日牌招玉堂之事,身爲該房,不察之失,有陪於諸僚,請遞臣職事。及左副承旨魚史徽上疏。大槪,臣於昨日本院還收請牌之啓,有不敢晏然者,乞遞職名,以安私分事。入啓。答曰,省疏具悉。爾其勿辭察職。
左承旨許墀,同副承旨沈極上疏。大槪,臣等,於憲府處置,徑歸玉堂之事,已有難安之端,而且於僚席之疏,尤有所不敢晏然者,乞遞臣等之職,以安微分事。入啓。答曰,省疏具悉。爾等勿辭察職。
都承旨李震休上疏。大槪,臣於憲府處置之送于玉堂也,亦嘗與聞其委折矣。該房,旣以此陳章自劾,則臣何敢獨爲晏然乎?乞遞職名,以安私分事。入啓。答曰,省疏具悉。卿其勿辭察職。
答應敎尹行敎疏曰,省疏具悉。爾其勿辭,往省焉。
政院啓曰,判義禁鄭載禧,牌不進推考傳旨,今方捧入,而特敎敦勉,非止一再,今又違召,事甚未安。判義禁鄭載禧,更爲牌招,何如?傳曰,允。
吏曹啓曰,臺諫有闕,政事,取稟。傳曰,明日爲之。
傳曰,明朝,領右相命招,使之卜相。
大司諫李壄上疏。入啓。答曰,省疏具悉。陳戒之言,益加留心,繡衣之說,亦合予意。第其疏中,論本兵之長,而遣辭之際,略無顧藉,殊失平允之道也。還上蕩滌及李惠疇事,令廟堂金吾稟處。爾其勿辭,從速察職。
兵曹啓曰,文武科庭試,來三月十二日設行事,命下矣。武科初試吉日,令日官推擇,則今月二十六日爲吉云,以此知委擧行,何如?傳曰,允。
上在昌德宮。停常參·經筵。
下直,平山府使趙泰謙,庇仁縣監許鉉,牛峴僉使黃孝童,東里僉使文應奎。
大殿,政院·玉堂問安。答曰,知道。勿爲問安。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞去夜入侍醫官等之言,則右邊結核處,稍似消減,左邊腫處,未盡完合,湯劑連日進御,水刺亦漸加勝云,夜間形症,復何如?臣等憂慮未弛,敢來問安。答曰,知道。右邊結核處,日漸消減矣。
禁府,朴崑拿囚。啓。
右議政徐宗泰命招不進。傳曰,更爲命招。
賓廳,卜相封入。
政院啓曰,憲府處置,尙今遷就,事極未安,而本府無行公之員。大司諫李壄,疏批已下,卽爲牌招處置,何如?傳曰,允。
大司諫李壄啓曰,憲府處置,歸於本院,嚴召之下,義分是畏,不得不强疾趨詣,而臣於此,有不可冒當之嫌。昨年李禎翊之疏,侵詆臣兄墪,不遺餘力,今此憲臣之避,蓋緣請罪禎翊而發,則臣何敢參涉可否於其間乎?抑臣於昨日疏批,尤有所不敢自安者,兪得一之事,萬口喧藉,終不可亶已,臣之所論,實出於十分參酌之意,而至以略無顧藉,殊失平允爲敎,臣誠慙悚隕越,不知所以自處,其何敢因仍盤礴於言地乎?且執義臣李箕洪,卽臣家姪也。兩司通避,自有前例,此亦難冒之一端,以此以彼,俱不宜强顔於臺次,請命遞斥臣職。答曰,勿辭,退待物論。
傳曰,今觀政官書啓,兵曹判書兪得一,方待命於金吾云,使之勿待命事,分付。
兵曹啓曰,今此武科初試,在前試取之數,多寡不同,或有不定額數之時,或取二三百,或取五百,今番當取幾人乎?敢此仰稟。傳曰,取三百人,可也。
以吳命恒爲假注書。
謝恩,校理李㙫。
修撰趙泰一牌不進,依承傳罷職。
左參贊鄭載禧上疏。大槪,垂死之中,末由起動,昨日再招,又不得趨進,分義掃地,惶恐罔措。伏乞亟削臣職,仍治臣罪事。入啓。傳曰,還出給。
黃海監司書目,海州牧使金洵,旣犯濫率之禁,不得已罷黜,其代,令該曹各別擇差,不多日內,催促下送事。
稷山生員朴尙謙等上疏。大槪,竊伏見前持平尹世綏,詆斥前持平朴乃貞之疏,其中所引臣曾祖臣知新之事,多有架虛之說,臣等俱不勝駭惋之忱,玆敢冒死呈章,略有所陳辯,以冀聖明之垂察事。入啓。下該府。
兵曹,武科庭試初試,規矩六兩三矢百十步,柳葉箭,一巡二中,騎芻,一次二中,三技,取二技落點。
有政。兵批,副司直崔錫恒,副司果朴台東·沈宅賢。以上朝報
領議政崔錫鼎,右議政徐宗泰,來詣賓廳卜相時,卜相,領府事尹趾完,判府事徐文重,平川君申琓,判府事李濡,知事崔奎瑞。傳曰,加卜。加卜,行左參贊鄭載禧。傳曰,加卜。加卜,判尹金昌集。
有政。吏批,以李大成爲持平,以尹趾仁爲工曹參議,以權慜爲龍岡縣令,以黃翼再爲禮曹佐郞,以李㙫爲校理,以徐宗泰爲世子師傅,李柱天爲典籍,以趙泰一爲修撰,以崔錫九爲靖陵參奉。校書著作單孫景翼,承文都提調金昌集,以徐宗泰爲左議政,金昌集爲右議政。
上在昌德宮。停常參·經筵。
下直,金海府使權詢。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候調攝,若何?伏聞昨夕入侍醫官等之言,左邊腫口,幾盡完合,而尙有妨於殿坐,右邊結核處,雖似消減,微有團聚之形,略爲之施鍼,以洩其氣似好云。今日臣等,與諸醫入診,議定受鍼當否,宜當。臣等憂慮未已,敢來問安,竝此仰稟。答曰,知道。入診事,依啓。
大司憲趙相愚,副修撰李坦三度呈辭。入啓。遞差。
傳曰,明日大提學,圈點。
傳曰,明日開政事,分付。
政院啓曰,憲府處置,遷就至今,監察茶時,已過累日,諫院闕啓亦久,俱極未安。大司諫李壄,昨又引避退待。持平李大成,司諫尹星駿,竝卽牌招察任,何如?傳曰,允。
又啓曰,明日大提學圈點事,命下矣。大臣及政府西壁·六卿,明日待開門牌招,圈點之意,敢啓。傳曰,知道。又啓曰,大提學圈點時,前大提學,例爲薦望,而戶曹參判宋相琦,今方在外。在前如此之時,前前大提學,有薦望之例。今亦依此爲之乎?敢稟。傳曰,依爲之。
校理李㙫上疏。大槪,母病添重,情理難抑,乞蒙恩遞,仍請瀆擾之罪事。入啓。答曰,省疏具悉。爾其勿辭,救護母病。
持平李大成上疏。大槪,臣之昨年所遭,實非等閑譴斥之比,追惟至今,毛骨俱竦,論其罪犯,萬戮猶輕,而末梢勘律,止於告身,曾未幾何,職牒恩敍,次第荐降,不意今者,栢府新命,又下於夢寐之外,驚惶震惕,實不知置身之所也。卽因僚臺處置,庚牌踵臨,嚴畏分義,不得不祗詣闕外,而顧臣情勢之外,又有病勢之難强者,咫尺天陛,末由入謝恩命,玆敢陳章徑退。伏乞聖慈,亟命鐫削臣職,仍治臣違慢之罪事。入啓。答曰,省疏具悉。爾其勿辭,從速察職。
吏曹啓曰,臺諫有闕,政事,取稟。傳曰,當日爲之。
司諫尹星駿牌不進,依承傳罷職。
京畿監司書目,驪州呈,以判府事李畬上疏上送事。啓。答曰,省疏具悉卿懇。大計已定,不宜撓改,疏末引嫌,實涉太過,卿其安心勿辭,從速就途,以副至望。仍傳曰,遣史官傳諭。
藥房入診時,都提調崔錫鼎所啓,京畿,根本之地,而本來民業凋殘,徭役煩重,常年猶難支保,況當凶歲,春窮轉甚,田稅大同,今方收納,而民以爲難云,臺啓亦有大同減捧,或退捧之請,而退捧則秋間民力,以兩等竝納爲悶,春捧時若量減斗數,則庶爲一分施惠之道矣。主管堂上,今方入侍,下詢而處之,何如?提調閔鎭厚曰,此事初下惠廳,而事體重大,故移送廟堂,臣之意見,已陳於其覆啓中矣。曾前則雖値凶歲,或給災或減役,只行一事矣。近緣荐飢,優恤畿民,秋旣給災,春又減米,此雖出於愛民之至意,實未知其恰當。況上年畿甸,元無分等之事,通一道竝減,尤是前所未聞者,國家所失甚多,惠澤,只及於有田土之民,貧殘窮獨者,則不得遍被,亦非所以均惠之道也。然臺啓旣如此,而軫念根本之地,不害其過厚,若令每結減春收米一斗,則似好矣。上曰,特令減一斗,可也。提調閔鎭厚所啓,臣待罪禮曹時,以科場錄名事陳達,仍有擧子停擧四館拿囚之擧矣。今聞禁府久不開坐之故,其時四館洪錫九,尙在被囚中,不錄名之儒生,罪當充軍,而猶從寬典,止於停擧,今則竝與停擧而解罰,則四館雖有罪犯,獨未蒙放,恐或太過,似宜有參酌之道,故惶恐敢達。上曰,此事,何如?都提調崔錫鼎曰,職掌不謹之責,實所難免,而凍獄見囚,今已經年,勘罪未易,或不無參酌之道,罷職放送,似宜矣。副提調李震休曰,洪錫九所爲殊甚無狀,似不可全然無罪矣。上曰,罷職放送,可也。
有政。兵批,副護軍趙相愚,副司果李坦,副司正鄭來周。
有政。吏批,以朴弼明爲修撰,以許熲爲海州牧使,以尹世紀爲判尹,以李夏源爲司諫。
上在昌德宮。停常參·經筵。
夜五更,雷動電光。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候調攝,若何?昨日入診時,右邊腫口,已盡完合,左邊結核處,亦幾消減,且有水刺如常之敎,臣等伏不勝喜幸之至。前入湯劑,當盡於今日,諸御醫等,皆以爲上候已至平復,苦口湯劑,不必連進,自明日停止,宜當云矣。臣等猶切耿耿之懷,敢來問安。答曰,知道。勿爲逐日問安。
右議政金昌集,命招不進。
謝恩,左議政徐宗泰。
政院啓曰,臺諫處置之遷就,已過累日,監察連日茶時,事極未安。持平李大成,昨已陳疏批下,其爲牌招察任,何如?傳曰,允。又啓曰,大提學圈點時,新除授判尹尹世紀,一體牌招之意,敢啓。傳曰,知道。
賓廳,領議政崔錫鼎意啓曰,臣與僚相及諸宰,大提學薦望事,承命來會矣。前大提學宋相琦在外,前前大提學左議政徐宗泰當爲薦望,而昨日政院啓辭,似欠明白,何以爲之?敢稟。傳曰,依爲之。
政院啓曰,持平李大成,旣有只推勿罷之命,更爲牌招,使之處置,何如?傳曰,允。
左議政徐宗泰箚子。大槪,乞寢文衡薦望之命,以安私義事。入啓。答曰,省箚具悉卿懇。須勿過辭,安心薦望。仍傳曰,遣史官傳諭。
以鄭來周爲假注書。
持平李大成,再招不進,依承傳罷職。
吏曹啓曰,臺諫有闕,政事,取稟。傳曰,明日爲之。以上朝報
政院啓曰,大提學圈點事,命下矣。在前大臣薦望時,有遣史官受薦之例矣。何以爲之?敢稟。傳曰,依爲之。
以金昌協爲大提學。以上議政府謄錄
上在昌德宮。停常參·經筵。
午時未時,日暈。
政院啓曰,兩司處置遷就,已至旬日,昨又歸之玉堂,而修撰朴弼明呈疏,原疏還給,而其所引嫌,與前日尹行敎·南就明無異,似難强迫,而聞正言李廷濟,纔已入來云。卽爲牌招,使之處置,何如?傳曰,允。又啓曰,吏曹郞廳來言,今日爲政事命下,而判書李寅燁,參議趙泰耉,俱以病不來,參判金昌協在外,不得開政云。判書李寅燁,參議趙泰耉,竝卽牌招開政,何如?傳曰,允。又啓曰,掌隷院詞訟之積滯,已至數月,事極未安。判決事尹以道,陳疏承批之後,連呈辭單,尙不行公,卽爲牌招察任,何如?傳曰,允。
正言李廷濟,謝恩後避嫌,呈政院。還出給。
吏曹參議趙泰耉牌不進,依承傳罷職。
謝恩,判決事尹以道。
政院啓曰,今日爲政事命下,而判書李寅燁牌不進,參判金昌協在外,參議趙泰耉罷職。判書李寅燁,更爲牌招,何如?傳曰,允。
又啓曰,正言李廷濟,承牌出肅之後,旋卽引避,而觀其措語,則以軍銜下鄕,及其叔父故判書臣世華諡號署經,方到本院,嫌難晏然爲辭。軍銜下鄕,不許引避,已有近例,諡號署經,開坐時不參而已。元無以此引避之端,故再三往復,還爲出給,則又卽呈辭出去,兩司處置,出場無期,事極未安。正言李廷濟,所當更爲牌招,而日勢已暮,明日待開門牌招,使之處置,何如?傳曰,允。又啓曰,今日開政事命下,而判書李寅燁,再招不進矣。推考傳旨,今方捧入,而一日三牌,有傷事體。明日待開門牌招,何如?傳曰,允。
以洪尙賓爲假注書。以上朝報
禮曹啓曰,前因社稷署所報,西邊壝門柱一介腐破等處修改之由,今二月初九日春享大祭,兼告後,別定監役官擧行事,啓下矣。卽接本署牒報,則昨日大風時,西邊壝門頹壓破碎云。壝門頹壓,事甚驚異,大祭之前,不可不先改。先告事由祭,不卜日,來八日曉頭設行後,別定監役官,趁卽擧行事,分付,何如?傳曰,允。禮曹謄錄
上在昌德宮。停常參·經筵。
禮曹正郞尹東魯,卒文淸公鄭澈賜額致祭事,昌平地出去。
下直,定州牧使李順坤,三水郡守崔日陞,鎭海縣監徐挺勳。
中殿·世子宮·嬪宮,藥房問安。答曰,知道。
藥房啓曰,風日不佳,伏未審此時,聖候調攝,若何?右邊結核處,已盡消減,而寢睡水刺,一向如常乎?臣等憂慮未弛,敢來問安。答曰,知道。右邊結核處,幾盡消減,寢睡水刺如常矣。
正言李廷濟,牌不進,依承傳罷職。
政院啓曰,今日吏曹判書李寅燁,又爲違牌,推考傳旨,今方捧入,而開政命下之後,一向遷就,事極未安。判書李寅燁,更爲牌招,何如?傳曰,允。又啓曰,兩司處置之遷就,將近半月,此實前所未有之事。卽今兩司,俱無行公之員,玉堂則竝皆引嫌,只有校理李㙫一人,而以親病受由,已至四日。卽爲牌招,使之處置,何如?傳曰,允。
漢城府西部西學洞契,忠翊衛朴斗英,雷震致死事。
吏曹判書李寅燁上疏。大槪,兩日之間,四承召命,嚴畏分義,不得不忍死趨伏於闕下,而顧臣疾病之外,亦有情勢之萬分難安者,決不可靦然獨居銓地,咫尺天門,不敢徑入。玆冒萬死,疾聲呼籲於宸嚴之下,乞削臣本職及諸任,仍正臣違慢之罪,以肅朝綱,以靖私分事。入啓。答曰,省疏具悉。佐貳引嫌,殊涉太過。卿其勿辭,安心行公。
政院啓曰,今日開政事命下,而吏曹判書李寅燁,承牌來詣闕外,而陳疏退去,今始批下。當爲牌招開政,非但日勢已暮,一日三牌,有傷事體,似當待明朝請牌,而大祭齋戒相値,何以爲之?敢稟。傳曰,明朝牌招開政。
校理朴弼明,再招不進,依承傳罷職。以上朝報
禮曹啓曰,翼陵東邊貼身靑龍成谷處,曲墻後來脈土削成蹊處補築事,曾因本道監司奉審執頉,寒食兼行告由,仍爲始役之意,入啓定奪,分付矣。得聞前監司臣李世載之言,兩處所傷,極爲大段,若不及時修治,則前頭潦水之節,甚爲可慮云。卽接本陵參奉所報,役事極其浩鉅,當此窮春飢困,陵卒,勢難獨當,請得煙軍一千餘名,與陵卒同力補築,所入雜物,亦請斯速進排矣。役處若是浩大,則不可但以陵官之報,調發許多軍丁,發遣本曹郞廳,帶去經事匠人,役處形止,詳審摘奸後,更爲入啓,分付始役,何如?傳曰,允。禮曹謄錄
上在昌德宮。停常參·經筵。
傳,前獻納李晩堅,修撰崔昌大·趙泰一·朴弼明,副修撰柳鳳輝·金興慶,副校理李宜顯,司諫尹星駿,掌令李翊漢,持平宋正明·李大成,正言李廷濟,司果沈宅賢,竝敍用。
傳曰,史官一員待命,騎馬三匹立之,社稷大祭所內摘奸。
政院啓曰,臺諫處置,遷就至今,此實前所未有之事也。新除授持平柳述,正言李翊漢,竝牌招察任,何如?傳曰,允。
兵曹口傳政事,副司直宋正明·申鐔。
謝恩,持平柳述,正言李翊漢,副修撰朴弼明。
院啓,引嫌而退。糾劾之論,旣得臺體,猥雜之說,何足爲嫌?疏論得重,旣循輿情,一時聖敎,不必爲嫌,嫌難處置,其勢則然,不可以此輕遞言官。請持平金一鏡,大司諫李壄,掌令呂必重,竝命出仕。答曰,依啓。前啓,以社稷大祭齋戒,今明日姑停。
有政。兵批,副司正洪尙賓,副司直申鐔·宋正明,副司果金興慶。以上朝報
傳曰,頃年雖有書啓文書,而今無見在者。海防審察及水軍變通便否,與守令祕密廉問有異,若待別單書入,各書備忘以下,則御史發遣,明日亦將晩矣。自備局各書屢丈以入,則封下分給,似爲便當。此意,急速分付備局。
傳曰,弼善柳泰明,持平柳述,文學李台佐,前持平申鐔·宋正明,正郞李喬岳,竝卽牌招。
傳曰,前修撰金興慶牌招。
備局啓曰,暗行御史可合人,依下敎,加抄以入,而儒臣諫臣,以連續循環發送爲請。今此被抄人,前頭或有他故,有未可知,故十人加數抄入矣。頃年書入海防審察條件,添入於沿海諸道封書,昨年大臣所白,釐正廳水軍變通便否一款,添入於兩南封書,使之着意廉察,恐合事宜,敢啓。答曰,知道。
御史可合人加抄,李明浚·李廷濟·丁道復·申鐔·李喬岳·宋正明·洪泳·韓重熙·朴台東·李邦彦。以上備局謄錄
有政。吏批,〈以〉朴弼明爲副修撰,以李頤命爲右賓客,以柳述爲持平,以尹趾遠爲副提學,以李宜顯爲副修撰,以李翊漢爲正言,以李喜茂爲吏曹參議,以趙相愚爲知經筵。
上在昌德宮。停常參·經筵。
下直,蛇渡僉使金夏錫,越松萬戶金益俊,助羅萬戶宣豪俊。
中殿·世子宮·嬪宮,藥房問安。答曰,知道。
藥房啓曰,雨雪連日,春寒未解,伏未審此時,聖候調攝,若何?右邊結核處,已盡消減,而寢睡水刺,一向安勝乎?臣等憂慮未弛,敢來問安。答曰,知道。右邊結核處,猶未消減矣。
府前啓,炤等事。所安島事。前掌令李禎翊極邊定配事。前持平朴乃貞·尹世綏罷職不敍事。新除授大司憲權尙夏,時在忠淸道淸風地,執義李箕洪,時在延豐地。請竝斯速乘馹上來事,下諭。答曰,不允。下諭事,依啓。
前判尹金昌集上疏。大槪,千萬夢寐之外,遽膺不敢當之命,驚駭震越,罔知攸措。玆敢冒死呼籲於宸嚴之下,伏乞將臣新授議政官資,亟行遞免,改卜賢德,以濟國事,公私不勝萬幸事。入啓。答曰,省疏具悉卿懇。卿之才德,允叶輔弼,何用撝謙,若是其太過乎?須體至意,安心勿辭,速出論道,以濟時艱。仍傳曰,遣史官傳諭。
政院啓曰,判義禁鄭載禧,前後違牌,已過十餘度,特敎敦勉,非止一再。又有辭疏還給之命,而連尋辭單,無意出肅,到今更請牌招,事體殊極未安,而金吾議讞,亦安可一任曠廢?判義禁鄭載禧,更爲牌招察任,何如?傳曰,允。
又啓曰,以侍講院草記,明日世子師傅相見禮時,宮僚,不可不備員,令政院稟旨變通事,允下矣。政官,卽爲牌招開政,差出闕員,今日出使之人,亦當有變通之道,何以爲之?敢稟。傳曰,依啓。出使之人,竝改差。
禮曹,承襲淸陽君金世重,今月初五日卒逝云。弔祭致賻,依法例擧行,何如?啓依所啓施行。
兼文學李㙫,吏曹參議李喜茂,牌不進,依承傳罷職。
持平金一鏡上疏。大槪,敢陳區區所懷,乞賜照察,兼暴難安情勢,冀蒙恩遞事。入啓。答曰,省疏具悉。爾其勿辭察職。
都承旨李震休,左承旨許墀,右承旨李彦經,左副承旨元聖兪上疏。大槪,臣等,俱被臺疏之侵斥,不敢晏然於出納之地,乞遞臣等之職,以謝臺議事。入啓。答曰,省疏具悉。意外譏斥,不必爲嫌,卿等勿辭,從速察職。
中殿·世子宮·嬪宮,藥房·政院·玉堂問安。答曰,知道。
藥房再啓曰,卽伏聞入侍醫官金有鉉·崔聖任之言,自上昨日以來,有頭疼肌熱等症,且有惡寒之候,口味亦淡,水刺厭進,似是感冒之致云,伏不勝驚慮之至。臣等與諸醫等,卽爲入診,議定當進之藥,宜當。敢來問安,竝此仰稟。答曰,問于入侍醫官議藥,勿爲入診。三啓曰,臣等,卽與入侍醫官及諸醫等商議,則皆以爲今此未寧之候,實由於感傷風寒之致,不可不及時發散。人蔘敗毒散,加乾葛根·荊芥穗各一錢,連進三貼,宜當云。此藥卽爲劑入之意,敢啓。傳曰,知道。
傳曰,金吾之長,不宜久曠,一向牌招,大損事體。判義禁鄭載禧遞差,今日政,問于大臣,正二品中,備擬。
政院啓曰,今日爲政事,命下矣。政官來詣政廳,而因承旨有故,未及開政,日已向暮。當初稟政,以王世子師傅相見禮在明日,春坊闕員差出事,而上候未寧,相見禮則旣已停止。判義禁有闕之代,正二品中,問議之命,諸大臣往復之際,必致遲久。且當靜攝之中,深夜酬應,事極悶慮。待明日開政,何如?傳曰,允。以上朝報
備局啓曰,海坊條件及水軍變通便否,自備局書入事,命下矣。海坊條件五丈,全羅右道·忠淸右道·京畿·黃海·平安五道御史處分授次,水軍變通別幅四丈,兩南左右道御史處分授次,各丈書入矣。海坊條件頃年書入草本,備局亦無存在,更爲商度條列,而關西海船之來往,雖未知現出於狀報,而似聞頃年關西地方,亦有往來者云。一體訪問宜當,故五丈書入之意,敢啓。答曰,知道。以上備局謄錄
上在昌德宮。停常參·經筵。
宗簿提調臨陽君桓,直長安鍊石,璿源錄奉安事,茂朱地出去。京畿都事韓永祚,臨陽君桓陪行事,出去。
下直,惠山僉使劉大建,梨津萬戶崔達文,淸江萬戶趙宗一。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞昨夕入侍醫官等之言,頭疼肌熱惡寒等症,一樣無減,四末且有寒氣,水刺粥飮,全然不進,湯劑進御,而幾半嘔吐云,臣等伏不勝煎慮之至。夜間寢睡,何如?或有取汗之候,而諸症亦有所減乎?臣等,今日與諸醫趁早入診,詳知症候加減,宜當。敢來問安,竝此仰稟。答曰,知道。寢睡不穩,尙未取汗,而頭疼困惱等症,一樣矣。
謝恩,右副賓客閔鎭厚,文學鄭栻。
同副承旨沈極上疏。大槪,昨因持平金一鏡之疏,本院諸僚,逬出陳疏,而臣位次居下,獨自守廳,今始露章自列。乞賜鐫遞,以謝臺議事。入啓。答曰,省疏具悉。爾其勿辭,從速察職。
右副承旨魚史徽上疏。大槪,纔遭慘慽,父病添劇,情理煎迫,冒死哀籲,乞蒙恩遞,以便救護事。入啓。答曰,省疏具悉。爾其勿辭,救護父病。
今日藥房入診時,上候平復間,不緊公事勿入事,榻前定奪。
漢城府啓曰,本府判官李明淵,今初五日,家間衣服器皿,多數見偸,致疑於行廊依接之人,私問其妻,形迹可疑,故所偸物件,欲爲私自徵捧。昨日李明淵入直府中,致疑之人,拘留府中庫間,當夜自斃矣。李明淵之私自拘留於府中,致令自斃,事甚驚駭。判官李明淵汰去,何如?傳曰,允。
禁府,尹星駿拿囚。啓。
未時,日上有冠,色內赤外靑。夜自一更至三更,月暈廻木星。
有政。兵批,副護軍柳泰明,副司直李台佐,副司果崔後徵。以上朝報
禮曹啓曰,卽接昌陵參奉牒報,則本陵王后陵上莎草,十二方位,俱有間間枯損處,而其中尤甚處,以周尺尺量,則自未方至戌方,欄干石內,廣十七尺長九尺許,莎草稀疎,土色間間微露,前頭草生之後,蔓延復舊與否,姑未可預期云。依例政府以下進去奉審後,稟處,何如?傳曰,允。
有政。吏批,以兪命雄爲工曹參議,以鄭栻爲文學,以尹星駿爲弼善,以柳鳳輝爲修撰,以李晩堅爲修撰,以趙泰東爲吏曹參議,以沈宅賢爲司書,以李頤命爲判義禁,以李頤命爲左賓客,以閔鎭厚爲右賓客。
上在昌德宮。停常參·經筵。
夜一更至三更,月暈廻木星。夜一更,月暈。
咸鏡道監賑御史李坦,出去。
下直,全羅右水使李奎成,慶基殿參奉李夏命,開雲萬戶朴挺宇,車嶺僉使金德鉉。
禁府都事趙尙迪,前全羅右水使申璨拿來事,出去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞昨夜入侍醫官等之言,湯藥連次進御,頭疼困惱等症,一樣無減,水刺亦無所進云,夜間症候,何如,而其有取汗之效乎?前入湯藥三貼,旣已盡服,臣等與諸御醫等,趁早入診,詳知症候加減,議定繼進之藥,宜當。臣等終宵憂慮,敢來問安。答曰,知道。頭疼之候差減,而夜來亦未得汗矣。
院前啓,李世禎事。金泰潤事。新啓,日昨諸臺之引避退待也。三司之臣,紛然違牌,不得處置,至於半月,事體之未安,莫此爲甚。至於前正言李廷濟,元無可引之嫌,而强爲引嫌,顯有規避之迹,事雖已過,不可無規警之道。請正言李廷濟罷職。臣卽伏見京兆草記,則判官李明淵,因其衣服器皿之見失,捉致可疑之人,拘留於本府庫間,致令自斃,事極驚駭。果係偸盜之事,則所當捉送捕廳,使之推覈,而私自拘留,以致殞命之境,決不可汰去而止。請前判官李明淵,拿問査處。新除授司諫李夏源,時在忠淸道忠州地。請斯速乘馹上來事,下諭。答曰,不允。末端兩件事及下諭事,依啓。
記事官洪禹瑞書啓,臣承命馳往于驪州睡谷村判府事李畲所住處,傳諭聖批,則以爲臣於牀席昏迷之中,伏承史官傳宣聖批,禮數優異,恩意隆厚,臣伏地九頓,不覺涕泗之盈襟也。臣病深痼,只是朝夕未絶之喘耳。其於國家大計,非所僭論,而旣由臣致誤,不敢終默,欲望聖上慮始而圖終矣。今以不宜撓改爲敎,而此恐正要商量,臣於昨疏已槪陳之矣。區區愚淺之誠,不敢以垂死而自已,庶聖明之垂諒焉。不論情迹如何,病已至此,末由承命就途,孤負隆私,罪戾日積,寧欲速就溘滅,而亦不能得,席藁悲泣,不知所達云矣。敢啓。傳曰,知道。
院前啓,今番謁聖榜改分館事,停啓。
政院啓曰,金吾滯囚,已過累月,事甚可慮。新除授判義禁李頤命,卽爲牌招察任,何如?傳曰,允。
藥房再啓曰,臣等入診退出之後,與入侍醫官及諸御醫等商議,則皆以爲上候雖未得汗,頭疼肌熱之候,差減,朝來微有惡寒之氣,而不至大段。小柴胡湯,加乾葛·麥門冬各一錢,黃連酒炒·山梔仁炒各七分,連進三貼,以爲淸熱和解之地,宜當云。此藥卽爲劑入之意,敢啓。答曰,知道。
禮曹判書李頤命,牌不進後上疏。大槪,新授兼任資級,決無堪承之理,乞蒙諒察,亟許改正,仍治違命之罪事。入啓。答曰,省疏具悉。今玆陞擢,實循公議,安心勿辭,從速行公。
禮曹,來四月初四日,行宗廟夏享大祭親臨,取稟。傳曰,敬依。
禮曹啓曰,宗廟大祭親臨時,王世子亞獻禮者,乃是禮文所載,今當依此磨鍊以入乎?敢稟。傳曰,勿爲磨鍊,闕門外祗迎祗送,可也。又啓曰,癸未八月永禧殿酌獻禮時,今後三年一省事,下敎矣。今年當次,近來上候未寧之時,夏享大祭,亦以親祭判下,三月亦有壇上親祭,擧動連續,酌獻禮吉日,以何間推擇乎?敢稟。傳曰,以開月望間推擇,可也。
京畿監司書目,楊州呈,以吏曹參判金昌協辭職上疏上送事。啓。答曰,省疏具悉。今玆新命,實循公議,卿其勿辭,從速上來行公。
護軍趙相愚辭職上疏。入啓。答曰,省疏具悉。意外侵斥,何必深嫌?安心勿辭,調理行公。
藥房入診時,提調閔鎭厚所啓,北道監賑御史李坦,今日辭朝,而適値聖候靜攝之際,不得請對,欲令入診時稟定,故敢此仰達矣。賑民之政,宜勿擾民,而守令交遞,其弊最大,慶興府使權克升,因慶尙監司狀聞,有拿問之命,其代已出,而不但頗有治績,當此凶歲,絶塞迎送之弊,不可不慮。若蒙姑寬其罪,以待畢賑,則似好云。下詢于大臣而處之,何如?都提調崔錫鼎曰,克升,雖有罪犯,而不至重大。且伏聞李坦之言,朴弼明,曾往北路時,槪聞克升之初頭居官,頗有善政云。慶興道里,旣甚絶遠,北路飢荒,亦宜軫念,參酌處分,似好矣。上曰,絶遠之地,迎送重難,從重推考,仍任,可也。以上朝報
入診時,提調閔鎭厚所啓,咸鏡監營及南兵營,有所謂檻井布者,歲歲收捧於民間,而亦無上納京司之事云。故自常平廳移文,問其曲折,則所答亦不分明,而蓋聞勅行時所用虎豹皮,曾自戶曹,分定於各道矣。中間因全羅監司狀啓,罷分定之規,自宣惠廳貿給,而外方不能詳察,仍爲捧布,南兵營所在者爲卄三同,而若加詳覈,則亦必不止此數云。勅行所用,雖是戶曹所管,若以給價之事言之,則宣惠廳亦當主之,而此則不必計較,今以此布,劃給於監賑御史,如有換穀之路,則使之取用,如無所用,則付之賑廳,待秋貿穀,以備他日賑民之資。一邊令本道詳査實狀,具由啓聞,果是當罷而不罷者,則自今更勿懲捧於民間,以除一分之弊,宜當。敢此仰達。上曰,依爲之。
都提調崔錫鼎所啓,外方水陸習操事,以年凶停止之意,因各道狀聞,旣已回啓,而慶尙左右兵營,以報狀問于備局,統制使李尙,病勢方劇,亦令虞候,替報于備局矣。今年他道操鍊,旣皆停止,則統營合操及慶尙左右兵營習操,亦爲一體停止,何如?上曰,依爲之。以上備局謄錄
戶曹啓曰,慕華館迎恩門西柱,年久腐傷,將至傾頹,不可不及時改建,而撤毁營建之際,柱樑體大,若非十人之力,不可運動。令兵曹量其容入,定給軍丁,以爲及時修改之地,何如?傳曰,允。以上兵曹謄錄
禮曹啓曰,來四月初四日宗廟夏享大祭親行事,啓下矣。依此擧行事,分付各該司,而永寧殿,依前例,同日遣大臣行祭事,知委擧行,何如?傳曰,允。
上在昌德宮。停常參·經筵。
未申時,日暈。夜一更二更,月暈。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞去夜入侍醫官等之言,初昏,取汗頗洽,湯藥進御,而諸症亦似差減云,臣等伏不勝喜幸之至。夜間寢睡,何如,而水刺粥飮,或有所進乎?臣等憂慮未弛,敢來問安。答曰,知道。寢睡稍安,粥飮之進,比昨差勝矣。
禁府照目,弼善尹星駿矣,牌不進罪,笞五十贖,解見任別敍,私罪。啓功減一等。
禮曹啓曰,永禧殿酌獻禮,取稟草記,傳曰,以開月望間推擇可也事,命下矣。卽令日官推擇,則來三月十六日爲吉云。以此日擧行,何如?傳曰,允。
政院啓曰,判義禁李頤命辭疏,昨已批下,而尙未出肅,金吾之一向滯囚,委屬可慮。更爲牌招察任,何如?傳曰,允。
院前啓,李世禎事。金泰潤事。答曰,勿煩。
政院啓曰,明日昌陵奉審時,觀象監提調當進去矣。提調趙相愚辭疏之批,雖有調理之命,他無推移進去之員。趙相愚,卽爲牌招,使之趁今日先肅拜,以爲進參之地,何如?傳曰,允。
謝恩,判義禁李頤命,護軍趙相愚。
左議政徐宗泰,觀象監提調趙相愚,工曹參判李光迪,禮曹參議金相稷,正郞鄭翊時,繕工假監役成僴,昌陵陵上莎草奉審事,出去。
京畿監司金宇杭,左議政陪行事,出去。
備邊司啓曰,本司堂上,或在外,或引入,無故行公之員,無多,近來開坐時,每有苟簡之患。副司直李健命,刑曹參判李世載,本司堂上差下,使之察任,有司堂上有闕之代,以行禮曹判書李頤命,使之仍察,何如?傳曰,允。以上朝報
備邊司啓曰,頃日本司之坐,堂上僅備三員,已涉苟簡,而文郞四員,全數不進,事體尤極未妥。柳述,其時入直春坊,勢難進參,而柳泰明·成碩夔·朴始采,皆稱病不來。右三人,推考警責,兵郞例兼外,柳泰明·成碩夔,竝姑改差,何如?答曰,允。
上在昌德宮。停常參·經筵。
下直,高山里僉使河涉,古今島僉使吳萬元,加背梁萬戶趙德基。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞昨夕入侍醫官等之言,水澆飯及白粥,連次進御,而口味滲淡之症,頗似差減,湯藥連日進服,而脈道平穩,困惱煩熱等症,亦似漸勝云,臣等伏不勝喜幸之至。夜間寢睡,復何如?臣等憂慮未已,敢來問安。答曰,知道。寢睡安穩矣。
吏曹參議趙泰東辭職上疏。入啓。答曰,省疏具悉。爾其勿辭,從速察職。
禮曹判書李頤命上疏。大槪,敢陳難安之勢,乞遞金吾兼任,且附陳史館事,以冀裁處事。入啓。答曰,省疏具悉。疏辭,竝令該館稟處,而韓永徽等三人,令次官査按,卿其勿辭察任。
院前啓,李世禎事。金泰潤事。新啓,本兵之長,國之重任,其不可人人而濫授也,決矣。兵曹判書兪得一,以斗筲之器,濟之以便侫,承乏驟躋,物情固已未允。逮夫久執政柄,積失人心,銓注之間,一循私意,而官方之猥雜,甚矣。試射之際,輒致人言,而武士之怨憤,極矣。且其事多細瑣,政尙苛刻,受侮於諸弁,見輕於同朝,體統由是壞損,道路莫不嗤點,其羞淸朝辱名器,莫此爲甚,而況昨年不直之聖敎,極其嚴截,而諉以伸白,乍入旋出,終昧自處之道,顯有患失之心,其他諂附之態,豪奢之習,不須索言,而今日朝廷,少有公議,則豈可使如此之人,仍畀重任,以終誤國事乎?國言喧藉,輿論益激。兵曹判書兪得一,請命罷職不敍。扶安縣監安相益,爲人昏劣,性本貪嗇,到任以後,多行不法,委政監色,不得自由,締結京商,富豪之寓居邑底者,濫徵私債,共分其利,兼任隣邑,而重記之物,帖給所眄官妓,專尙巫卜,而祈禱之事,每設於公廨,擧措絶駭,一路傳笑,其他害及於僧徒,聚怨於浦民者,不可殫論。當此救荒恤民之日,如此貪饕蔑法之人,不可一日置之字牧之任,以貽生民之害。扶安縣監安相益,請命罷職。答曰,不允。
前判尹金昌集上疏。大槪,猥陳血懇,冀蒙恩許,伏奉聖批,褒予過隆,惶感愧慄,汗淚交迸。顧臣才分情地,終無冒昧承當之理,玆冒萬死,敢申呼籲,乞收新命,以幸公私事。入啓。答曰,省疏具悉卿懇。纔於前疏之批,諭予至意,更何多誥?疏中遜讓,尤爲太過,安心勿辭,卽起視事,以副朝野之望。仍傳曰,遣史官傳諭。
左議政徐宗泰,觀象監提調趙相愚,工曹參判李光迪,禮曹參議金相稷,正郞鄭翊時,繕工假監役成僴,昌陵陵上莎草枯損處,奉審後入來。
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。勿爲問安。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞去夜入侍醫官等之言,頭疼煩熱之候,自前夜還爲發作,昨日水刺所進,不及於再昨,而膈間亦不淸利云,臣等伏不勝煎慮之至。夜間寢睡,何如,而諸症,或有所減乎?前入湯劑,已盡於昨日,臣等與諸醫等,趁早入診,詳察症候,議定繼進之藥,宜當。敢來問安,竝此仰稟。答曰,知道。頭疼煩熱之候差減,而膈間猶未淸利矣。
尹聖時爲假注書。
左副承旨魚史徽三度呈辭。入啓。遞差。
政院啓曰,憲府之官,或在外,或受由,只有掌令呂必重一人,而連呈辭單,監察茶時,已至累日,事甚未安。掌令呂必重,牌招察任,何如?傳曰,允。
院前啓,李世禎事。金泰潤事。兪得一事。扶安縣監安相益罷職事。答曰,不允。末端事,依啓。
吏曹啓曰,承旨有闕,政事,取稟。傳曰,明日爲之。
忠淸監司書目,延豐呈,以右尹鄭澔辭職上疏上送事。啓。答曰,省疏具悉。卿其勿辭,上來察職。
副修撰李宜顯,牌不進,依承傳罷職。
今日藥房入診時,三提調自今日輪直事,榻前下敎。
統制使李尙,身病甚重,今姑改差事,榻前定奪。
藥房再啓曰,臣等入診退出後,與入侍醫官及諸御醫等商議,則皆以爲感冒之候和解,脈度帶數,膈間不爲淸利,水刺厭進,寢睡未穩,此由於餘熱未祛之致。柴胡涼膈散,加麥門冬一錢,枳殼·黃連酒炒各七分,連進三貼,宜當云。此藥連續煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
禮曹啓曰,來三月十六日,永禧殿酌獻禮出還宮時,王世子,闕門外祗送祗迎之節,依例磨鍊,而隨駕一節,何以爲之?敢稟。傳曰,勿隨駕。以上禮曹謄錄
藥房入診入侍時,都提調崔錫鼎所啓,慶尙道架山山城,自是左兵營所屬,而以其地近監營,故曾已移屬監營,其時監司李世載,旣已經紀完築矣。兵營據守之地,不可不改定他處,而前兵使李天根以爲,永川花山山城,形勢便好,衆議皆然,其後前後監司,累次啓聞,故使之修築,而廟堂諸宰中曉事之人,一番往看,亦合於審處之道。李頤命,旣帶備局之任,花山距史閣,道里不遠云,使之進往其地,細觀形勢,似爲順便,故敢達。上曰,依爲之。以上備局謄錄
上在昌德宮。停常參·經筵。
下直,兔城僉使趙重廉。
大殿,政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞去夜入侍醫官等之言,初昏,微有惡寒之氣,而肌熱脈數,水刺厭進等症,與前一樣,煎入湯藥,已爲進御云。夜間寢睡,何如,而諸症候,亦復何如?臣等不任憂慮,敢此問安。答曰,知道。寢睡比昨稍安,而水刺厭進困惱等症,一樣矣。
吏曹啓目,粘連權知承文副正字金東弼·金雲澤·鄭纘先·洪尙賓·吳命恒·鄭來周·李深·趙世垕·李承源·申混·成起寅·安時相·洪廷弼·黃龜河·沈壽賢爲等如,口傳施行,何如?啓依允。
院前啓,李世禎事。金泰潤事。兪得一事。答曰,勿煩。
吏曹啓目,權知成均館學諭李景說·金遇秋·鄭夢海·金簋·金善鳴·李顯徵·李三齡·鄭·權萬樞·權大恒·全聖臣·崔仁垕·李萬郁·韓世郁·鄭楷。權知校書館副正字金萬亨·尹東夏·都重鼎·金胄·朴崇古·李之杰·韓五章·梁禹甸·張薀·鄭重虎·張用漢·余垕·閔泰東·尹就殷爲等如,口傳施行,何如?啓依允。
金始鑌爲假注書。
謝恩,左承旨李廷謙。
前判尹金昌集上疏。大槪,敢陳呼籲,冀蒙矜許事。入啓。答曰,省疏具悉卿懇。批旨再宣,巽讓三至,自媿誠淺,無以爲諭。卿其體思想之意,念相須之義,速出論道,勉副至望。仍傳曰,遣史官傳諭。
注書洪禹瑞,牌不進,依承傳罷職。
有政。兵批,副護軍魚史徽·李尙,副司正尹聖時。以上朝報
備邊司郞廳,以大臣意啓曰,議政府司錄宋思翊,頃者以病親呈辭,下去于全州地,上來遲速,有難預知。今姑改差,何如?答曰,允。以上備局謄錄
有政。吏批,以蔡彭胤爲江原都事,以趙彝重爲贊儀,以李坦爲校理,以韓埏爲軍資直長,以金栽爲扶安縣監,以洪禹瑞爲注書,以李世恒爲漢城判官,以李廷謙爲承旨,以李徵楫爲海州牧使。以慶基殿參奉李萬植,長陵參奉洪禹傳相換。兼春秋沈尙尹,慶興府使權克升仍任。
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞昨夕入侍醫官等之言,玉體有微汗之候,肌熱困惱等証,稍似減歇,湯藥連日進御,而水刺厭進一樣云。夜間寢睡及諸症候,何如,而水刺粥飮,其有所進乎?臣等不任憂慮,敢來問安。答曰,知道。寢睡安穩,困惱之候差減,水刺之進差勝矣。
院前啓,國忌齋戒,今明日姑停。
大殿·中殿·世子宮·嬪宮,藥房·政院·玉堂夕問安。答曰,知道。
上在昌德宮。停常參·經筵。
大殿,二品以上·六曹·大司諫問安。答曰,知道。勿爲問安。政院·玉堂問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞昨日入侍醫官等之言,煩熱困惱等症,頗似差減,白粥及水澆飯進御,而口味滲淡之候亦勝云。夜間寢睡及諸症,復何如?湯劑已盡於昨日,臣等與諸御醫等,趁早入診,議定繼進之藥,宜當。臣等憂慮未弛,敢此問安,竝爲仰稟。答曰,知道。寢睡安穩,煩熱困惱等症,今已差減矣。勿爲直宿。再啓曰,臣等入診退出後,與入侍醫官及諸御醫等商議,則皆以爲上候諸症,幾盡差減,而餘熱猶未盡祛,前進柴胡涼膈散加入中,去枳殼,加進二貼,宜當云。此藥卽爲劑入之意,敢啓。答曰,知道。
大殿,政院·玉堂夕問安。答曰,知道。勿爲問安。中殿·世子宮·嬪宮,政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?昨日煎入湯藥,卽已進御,而寢睡一樣安穩,水刺之節,亦日漸差勝乎?臣等憂慮未已,敢來問安。答曰,知道。湯藥進御,而寢睡安穩,水刺日益差勝矣。
掌令韓配夏辭職上疏。入啓。答曰,省疏具悉。爾其勿辭,從速察職。
副提學尹趾仁上疏。大槪,賤陋如臣,猥被千萬不敢當之新命,惶懼狼狽,置身無地,而所患腫瘡,轉輾危惡,死生未分,且自煩陳籲,有所不敢,只俟公議之駁正矣,側聽踰旬,迄未有聞。玆敢干冒鈇鉞,輒申疾呼於靜攝之中,臣罪尤萬萬矣。伏乞聖慈,俯諒血懇,亟命鐫改臣所叨職名,俾公器不至重累,愚分得以少安事。入啓。答曰,省疏具悉。爾其勿辭,從速察職。
司直李健命上疏。大槪,籌司重任,決非臣情地才分,所可承當,冀收成命,以重國體,兼附私懇,俾伸至情事。入啓。
江原監司趙泰老上疏。大槪,敢陳才分之不逮,病情之難强,乞遞新授方伯之任。且臣前受防禦使密符,宜卽親納,而病臥旅次,無計自力詣闕,未免替納喉司,尤無任惶恐俟罪事。入啓。
院前啓,李世禎事。金泰潤事。兪得一事。答曰,勿煩。
江原監司書目,春川府使沈仲良,以病呈狀,不得已罷黜,其代,令該曹急速差出,催促下送事。
慶尙監司書目,臣有犯科之事,敢暴實狀,請伏重譴。仍陳蔣哥山訟處決失宜之狀,請令該曹更爲覆啓,治罪掘移,以礪一道風習事,上疏上送事。啓。答曰,省疏具悉。該府覆奏,誠甚得宜,則疏中更爲覆啓之請,殊涉未便也。勿辭察職。
答司直李健命疏曰,省疏具悉。卿其勿辭,將毋往來。
答江原監司趙泰老疏曰,省疏具悉。卿其勿辭,速往欽哉。
刑曹參判李世載,籌司堂上辭免上疏。入啓。答曰,省疏具悉。卿其勿辭,從速察任。
上在昌德宮。停常參·經筵。
下直,鏡城判官朴澄。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞昨夜入侍醫官等之言,自午間有虛煩之候,頭部不爲淸利,口味亦淡,水刺所進,不及於再昨,前入湯劑,已盡進御。臣等與諸御醫,趁早入診,議定當進之藥,宜當。臣等憂慮未已,敢來問安,竝此仰稟。答曰,知道。入診事,依啓。
檢閱李眞儉上疏。大槪,臣與副提學尹趾仁,有親嫌,在法應遞,日昨以此呈疏,適値玉候違和之辰,未得上徹。當遞不遞,仍帶職名,終有所未安,玆復煩瀆於靜攝之中。伏願聖明,亟令該曹照例處置事。入啓。答曰,省疏具悉。疏辭,令該曹稟處。
院前啓,李世禎事。金泰潤事。兵曹判書兪得一罷職不敍事。答曰,不允。末端事,所論終涉過當,而重任久曠,不可不念。今姑遞差。
禮曹判書李頤命上疏。大槪,宿患風痺之症,猝劇於近日,風寒行步亦艱,時月之間,似難起動,乞蒙矜察,遞改本兼諸任及新授資級。且附陳秩宗之事,以冀裁處事。入啓。
前判尹金昌集上疏。大槪,猥上三章,尙靳一兪,情窮勢蹙,罔知攸處。且臣於慶尙監司金演之疏,亦有所不敢晏然者,不得不更申危懇,冀蒙收還新命,以安微分事。入啓。
今日藥房入診時,明日開政,閫帥及守令有闕之代,竝爲差出事,榻前定奪。
藥房再啓曰,臣等入診退出之後,與入侍醫官及諸御醫商議,則皆以爲卽今諸症,比前稍減,而餘熱猶未盡祛,時時陞降,當歸飮,加黃柏鹽酒炒褐色五分,連進五貼,以爲淸熱降火之地,宜當云。此藥卽爲劑入之意,敢啓。答曰,知道。
政院啓曰,慶尙兵使鄭弘佐,移拜北兵使,全羅兵使李惠疇,方在拿推中,兩營夫馬,上來踰月,而因兵曹判書被論,出代姑未易,事甚可慮。在前或有次官,問于長官差出,或因兵曹啓辭,自廟堂差出,而亦不可無變通之道,何以爲之?敢稟。傳曰,令廟堂差出。
持平金一鏡上疏。大槪,臣獲蒙恩暇,歸省病母,君靈攸曁,母病向蘇,而及得朝紙,玉候一向違和,臣焦憂靡極,宜卽疾還。第臣老母,見臣病沈,別久之際,便卽相捨,情有所不忍,濡滯數日,昨夕始得入城,臣罪固已難貰。抑臣頃陳一疏,紛紛惹鬧,臣之姓名,輒騰章疏,已是臣不安之端,而且伏見聖批,有意外侵斥等敎,尤不勝惶懼靡容之地。伏乞聖明,削臣之職,治臣之罪,以安愚分,以靖朝著事。入啓。答曰,省疏具悉。爾其勿辭,從速察職。
答禮曹判書李頤命疏曰,省疏具悉。疏中所陳,允合事宜,令該館依此擧行。卿其勿辭,調理行公。
答右議政金昌集疏曰,省疏具悉卿懇。三疏之批,罄盡至意,而連章撝謙,造朝漠然,此無非情志不孚之致,愕然且慙,無以爲諭。道臣更爲覆啓之請,極涉未便,於卿有何所傷?須念國事,速出論道,用副如渴之望。仍傳曰,遣史官傳諭。以上朝報
政院啓曰,兵曹判書兪得一罷職不敍之啓,今姑遞差事,批下矣。所授命召,使軍官替納,故今當修正密匣冊以入,而判書例兼禁衛大將,將兵之任,不可一刻無摠察之人,何以爲之?敢稟。傳曰,都提調摠察,可也。又啓曰,禁衛大將兪得一遞差之後,都提調摠察事,命下矣。曾前則或有命招都提調之時,或有發牌郞廳分付之規。今番則何以爲之?敢稟。傳曰,發牌郞廳分付。以上禁衛營謄錄
上在昌德宮。停常參·經筵。
下直,黃州牧使李益著,陽城縣監沈若潢,森森坡萬戶崔栻。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,春雨連宵,伏未審此時,聖候調攝,若何?昨入湯劑,卽已進御,而虛煩之候,更不發作,寢睡及水刺之節,亦有差勝之效乎?臣等不任憂慮,敢來問安。答曰,知道。夜來火陞頭疼,困惱頗甚矣。再啓曰,卽伏見問安啓辭之批,有火陞頭疼,困惱頗甚之敎,臣等伏不勝煎慮之至。卽與諸御醫等入診,詳知症候,宜當。敢此仰稟。答曰,已言于醫官矣,勿爲入診。
政院啓曰,兵曹判書兪得一遞差事,命下矣。臺諫,方以罷職不敍,論啓,遞差傳旨,不得捧入之意,敢啓。傳曰,知道。又啓曰,卽者吏曹郞廳來言,今日爲政事命下,而判書李寅燁,病不來,參判金昌協,在外,參議趙泰東,未肅拜,不得開政云。判書李寅燁,參議趙泰東,竝牌招開政,何如?傳曰,火陞頭疼,困惱頗甚,後日開政。
謝恩,兼春秋沈尙尹。
府前啓,炤兄弟絶島定配事。所安島事。前掌令李禎翊極邊定配事。前持平朴乃貞·尹世綏,竝令罷職不敍事。新啓,扶安縣監金栽,賦性愚蠢,行己諂鄙,媚悅相臣,甘冒拂鬚之恥,詬罵銓郞,亟報停筆之怨,前後章疏,忿戾恣肆,廉隅都喪,辭氣絶悖,殆同駔驓口業,全無士夫樣子。如此之人,決不可置諸衣冠之列。請扶安縣監金栽,削去仕版。答曰,勿煩。
院前啓,李世禎事。金泰潤事。兪得一罷職不敍事。答曰,勿煩。
藥房三啓曰,卽伏聞入侍醫官等之言,頭疼稍減而猶未淸利,水刺厭進及困惱等證,與前一樣,四末有寒厥之氣,而煩熱之候,每發於夕間,昨入湯劑,時未進御云。臣等伏不勝憂慮之至。諸醫等,皆以爲此是本來心火勞心發作之致,當歸飮,最合於卽今症情,連次進御,宜當云。今日則不可不進御,以爲收效之地,敢啓。答曰,知道。
藥房口傳啓曰,自上患候比前有加,臣等退去,極涉未安。竝爲直宿之意,敢啓。答曰,觀勢爲之。
全羅監司書目,臣之才分,斷無仍冒重地之勢,且有越法之罪,敢此首實請譴事,上疏上送事。啓。答曰,省疏具悉。卿其勿辭察職。又書目,務安呈,以正言林象德辭職上疏,上送事。啓。答曰,省疏具悉。爾其勿辭,從速上來察職。
大司成李晩成辭職上疏。入啓。答曰,省疏具悉。爾其勿辭,從速察職。
上在昌德宮。停常參·經筵。
二更至四更,巽方有氣如火光。
下直,海州牧使李徵楫。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,日氣陰濕,伏未審此時,聖候調攝,若何?湯藥其已進御,而頭疼煩熱困惱等證,或有所減乎?寢睡及水刺之節,亦何如?今日臣等與諸醫等,趁早入診,詳察症候,宜當。臣等不任憂慮,敢來問安,竝此仰稟。答曰,知道。湯藥味苦,不得進御,頭部猶不淸利,夜間亦有煩熱之候,而寢睡及水刺厭進,困惱,與昨一樣矣。勿爲入診。再啓曰,卽伏見問安啓辭之批,以湯藥味苦,不得進御,頭部猶不淸利,夜間亦有煩熱之候,而寢睡及困惱水刺厭進,與昨一樣爲敎。臣等伏不勝悶慮之至。湯藥雖苦口,不可不勉强進御,以冀其有效。雖有勿爲入診之敎,醫官則亦當趁早入侍,診察症候。仍竊伏念上候諸症,一樣無減,昨日直宿之請,雖以觀勢爲之下敎,而臣等,有不敢晏然退去。自今日竝爲直宿,宜當。惶恐敢啓。答曰,知道。姑勿直宿。
傳曰,史官一員待命,騎馬三匹,卜馬二匹立之。
吏曹啓目,粘連。觀此藝文館檢閱李眞儉上疏,則副提學尹趾仁,卽同姓三寸叔母夫,其在法例,自有應避之嫌,令該曹照例處置是如爲白有臥乎所,玉堂長官之兼任春秋,從前無減下之規,史官雖重,在下者遞,自是法例是白置,李眞儉改差,何如?啓依允。
院前啓,無城上所,姑停。
府前啓,炤兄弟絶島定配事。請還收所安島宮家折受之命事。李禎翊定配事。朴乃貞·尹世綏,罷職不敍事。扶安縣監金栽削版事。答曰,削職爲民,放歸田里,出於酌處,則島配之論,迄可收殺,而六年相持,可謂太支離也。宮家折給之處,元非民田之比,本以宮庄,爲禁營所買得,而復屬宮家而已。至於海防一事,尤有所不然者。近來設鎭紛紜,雖未知利病之果如何,而以抗寇尾事觀之,可以知矣。此豈至於三年爭執乎?亦未可曉也。當初李禎翊之疏,語多乖激,用意有不美之處,罷職之罰,全以此也。今玆臺論,決知其不可,斷不可允從也。尹世綏之爲祖,先疏辨之擧,在於朴乃貞納供之前耶,納供之後耶?執此觀之,則世綏無可罪之事。噫,拿覈之請,所關非細,若使知行,果參於兇疏則乃貞,奚但止於罷職也?査事方張,而今以才敏玉成等語,隱然插入,意思不佳。安有如許論思之體乎?良可異也。頃年金栽之避辭,雖極怪駭,而削版已涉過重,遣辭亦欠穩順,竝勿煩論。
藥房三啓曰,卽伏聞入侍醫官等之言,上候諸症,大抵一樣,今日所進白粥及雜水刺,各少許,而湯藥,以苦口難於進御云。諸御醫等以爲,湯劑今姑停止,夜間煩熱之時,以牛黃膏及牛黃六一散進服,宜當云矣。敢啓。答曰,知道。
以鄭爲假注書。
上在昌德宮。停常參·經筵。
禮曹參判徐文裕,正郞曺廷善,顯陵陵上石物修改事,出去。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?煩熱之候,更不發作,而寢睡水刺之節,比昨差勝乎?頭部不淸利困惱等症,亦何如?臣等不得仰瞻玉色,今已累日,下情不勝悶鬱。今日與諸御醫,趁早入診,詳察症候加減,宜當。臣等終宵憂慮,敢來問安,竝此仰稟。答曰,知道。煩熱之候,姑不發作,頭部猶不淸利,而寢睡水刺,比昨差勝,困惱亦差減矣。
右議政金昌集箚子。大槪,臣之兼帶兩監提調,乞命該曹,照例處置事。入啓。答曰,省箚具悉。箚辭,令該曹稟處。
持平金一鏡啓曰,臣於昨夕,伏承聖批,以臣所陳五啓,逐款分節,十行淸札,諄諄誨責,雖慈父之詔迷子,誠無以過也。臣奉讀以還,惶愧交至,然臣愚滯之見,終有所不能釋然于中者,玆敢略暴其槪,臣不勝悚惕之至。第島配之請,固出嚴討逆重邦憲之義,海屯之論,惟係絶私恩惜軍需之道,皆所以仰勉我殿下守祖宗三尺之截然,示宮·府一體之義也,而兪音久閟,群情益鬱,則六載相持,三年爭執,夫豈樂爲也哉?蓋有不得已也。至夫禎翊之事,臣於前後啓避,論列旣詳,不敢煩複,而今以聖敎觀之,其用意不美之處,淵鑑固已俯燭矣。犯分悖義,關係不輕,則屛裔之典,烏得已也?尹世綏之爲先疏辨,在所不已,則臣何嘗以此爲咎也?第初啓請査,似出於不信風聞之虛實,而乃貞納供之後,不忍忿憤,極意鉤採疏啓,大相逕庭,其對擧先累,交詆醜辱,同歸於重傷風習,且責人以不思辨暴,反失自家之處義,此臣所以慨然論列,而若朴乃貞,其祖知行,果參兇疏,則誠不免爲世累之人,而使乃貞,有騂角之美,則朝家用人之道,亦豈以先之故,終至於永棄耶?染跡昏朝者之子與孫,雖礙淸塗,隨才調遷,亦多其人,乃貞之才,豈不可惜?此臣所以先責乃貞,後規世綏,竝欲玉成者也。王府按覈,自是別件事,非臣所敢知也。如金栽者,聖明旣察其避辭之怪駭,前後章疏之忿戾麤悖,亦豈有不加照檢者耶?其爲人與行事,旣不當齒列朝紳,則臣不覺其削版之爲過重,遣辭之有欠穩順也。嗚呼,臣以一介孤蹤,獨立無徒,所仰恃者,獨君父而已。平居素嘗自勉於心者,唯以勿欺無隱四字,書紳佩服,惟殿下不以臣鄙,擢置言責重地,臣以狷介褊剛之性,有不能媕婀循默,只擬知無不言,言無不盡,庶有以仰報隆恩之萬一也。竊念誠信未孚,言議甚疎,故紙纔傳而遽承太支離未可曉之責,重犯首論,而旋下決不可斷不從之訓,臣面騂背汗,已無以自立於臺席之上,而至於尹·朴兩臣之劾,不過一時相規,本非有深意,而殿下過疑臣有若左右於彼此者然,至下情外之嚴敎,旣曰隱然插入,意思不佳,且曰安有如許論事之體,末乃謂良可異也。噫,居臺閣而告君父也,內懷一分不佳之思,敢有隱然插入之語,則其罪固不容誅,奚止於失論事之體而已也?殿下不加重辟,只降嚴責,寔出聖度天大,鴻恩海涵,臣誠惶懼感激,靡所容措,而倘蒙殿下徐賜究察,啓中下語,自有脈絡,日月之明,必照臨于下矣。若以臣言,果涉私意,則殿下亦何可終始過怒之也?噫,一言一事,未有當聖心者,論無狀之栽,而亦承未安之批,臣實仰愧俯怍,尙何顔面,復據職次,以殿下優容臺閣之盛德,緣臣而致損乎?決不當頃刻蹲居。昨値昏黑,宮門已迫下鑰,矧復玉候靜攝之中,深夜瀆擾,終有所不安於心者,退伏私次,達宵耿耿,今始來避,所失尤大。請命遞斥臣職。答曰,勿辭,退待物論。
藥房入診時,閫帥及守令有闕之代,當日開政差出事,榻前定奪。
有政。兵批,副護軍張宇相,副司果宋宅相·李相周,副司正鄭。以南五星爲統制使,權詢爲全羅兵使,張漢相爲慶尙左兵使。
吏批,以李景說爲司錄,以鄭履祥爲春川府使,以李萬東爲漢城庶尹,以呂必容爲兵曹參知,以趙匡漢爲繕工奉事。承文博士單徐命遇,學正單南夏明,注書具萬理,學諭金簋,東學訓導單鄭夢海,南學訓導單韓世郁,西學訓導單李萬郁。
上在昌德宮。停常參·經筵。
大殿,二品以上·六曹·大司諫問安。答曰,知道。勿爲問安。政院·玉堂問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?寢睡水刺之節及諸症候,益有差勝之效乎?臣等憂慮未已,敢來問安。答曰,知道。寢睡水刺及症候,日漸差勝矣。
吏曹啓目,粘連啓下是白有亦,右議政金昌集所帶提調,俱是二員,而繕工監·觀象監提調,在前相臣,亦有仍帶之時是白乎矣,事係大臣,自臣曹不敢擅便,上裁,何如?啓觀象監領事。相臣,則相臣之仍帶提調,多有可據之例耶?考啓。
禮曹參判徐文裕,正郞曺廷善,繕工監役申載,顯陵陵上石物塗灰後,入來。
謝恩,注書具萬理。
掌令呂必重啓曰,臣於本府李禎翊邊配之啓,有不可參涉之嫌,頃於承牌之日,以此引避,未蒙解遞,後因茶坐之替行,乃有喉司之請召,怵畏義分,黽勉暫出,而情地窮蹙,疾狀且苦,長尋辭單,一味惶縮矣。迺者僚臺引避退待,臣當處置,而其避辭中一段事,卽臣前所不敢參涉者,嫌難可否,與前無異。何可一刻仍冒於臺席乎?請命遞斥臣職。答曰,勿辭,退待物論。
正言李翊漢啓曰,臣方在病伏尋單中,而憲臣處置,歸於本院,不得不强疾趨詣,而第其避辭中一段事,卽金栽削版事也。臣於頃年,重被金栽之僇辱,則決不可冒嫌可否於其間,旣不得參涉,則理難仍據於臺次。請命遞斥臣職。答曰,勿辭,退待物論。
大司諫李壄啓曰,憲府處置,又歸於本院,而臣於李禎翊事,有不可參涉之嫌,與前無異,旣難可否於其間,則不敢仍冒於臺次,請命遞斥臣職。答曰,勿辭,退待物論。
政院啓曰,兩司多官,俱爲引避,處置,移送玉堂,則校理南就明,副修撰朴弼明,以嫌難處置,陳疏到院。原疏卽爲還給,而今日日勢已暮。憲府諫院未肅拜人員,明朝待開門牌招,使之處置,何如?傳曰,允。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?伏聞去夜入侍醫官等之言,肌體微有汗候,脈道和緩,煩熱困惱頭部不淸利等症,幾盡差減,水刺所進,日漸加勝云。臣等伏不勝喜幸之至。夜間寢睡,一向安穩乎?臣等憂慮未已,敢來問安。答曰,知道。寢睡安穩矣。
掌令韓配夏牌不進,依承傳罷職。
獻納李肇,謝恩後啓曰,臣於承召之後,母病添重,淹滯多日,逋慢之責,宜有重勘。且玆新除之命,顧有所不敢冒沒承當者,賤疾亦無自强之勢,虛帶職名,罪積稽謝,蹙伏悚惕,恭俟譴罰。不意今者,以憲臣處置,召牌下降,嚴畏分義,不得不趨承,而第正言林象德,卽臣異姓四寸弟也。在法應避,旣不得行公,又不敢處置,其勢固然,何可仍居臺次乎?請命遞斥臣職。答曰,勿辭,退待物論。
政院啓曰,兩司多官,引避退待。掌令韓配夏,今又違牌坐罷,其代,趁卽差出,使之處置然後,再明武科監試官,可以推移進參,而今日國忌相値,政官,不得循例請牌,何以爲之?敢稟。傳曰,牌招開政。
政院啓曰,吏曹判書李寅燁,旣已違牌,參議趙泰東,承牌來到闕下,陳疏徑退,罷職傳旨,今方捧入,而開政命下之後,不可遲延,判書李寅燁,更爲牌招開政,何如?傳曰,允。
寧陵忌辰祭所內摘奸。
政院啓曰,兩司引避多官,尙未處置,武科初試,只隔一日,新除授掌令丁道復,明日待開門,牌招察任,何如?傳曰,允。以上朝報
傳旨,釜山別差韓重億拿來,以慶尙監司金演啓本,左水使尹淑狀啓,備邊司粘目,憑閱處置爲只爲,下義禁府爲良如敎,傳旨是白置有亦,向前韓重億,亦時在任所,依例發遣府羅將拿來,何如?傳曰,允。
傳旨,多大浦僉使金盛節拿來,以慶尙左水使尹淑啓本,東萊府使黃一夏狀啓,備邊司粘目,憑閱處置爲只爲,下義禁府爲良如敎,傳旨是白置有亦,向前金盛節,亦時在任所,依例發遣府書吏拿來,何如?傳曰,允。以上義禁府謄錄
有政。吏批,以李禎億爲慶尙都事,以南崙爲金海府使,以李爲內侍敎官,以丁道復爲掌令,以沈材爲中部參奉。奉常奉事單南夏明,副奉事單權德載,校書副正字單金胄·金萬亨,成均學錄權德載。
上在昌德宮。停常參·經筵。
大殿,政院·玉堂問安。答曰,知道。勿爲問安。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?寢睡水刺之節,日漸加勝,而諸症候已盡差愈乎?臣等憂慮未已,敢來問安。答曰,知道。寢睡安穩,水刺日漸加勝,症候幾盡差愈矣。勿爲逐日問安。
政院啓曰,金吾罪囚一向淹滯,而判義禁李頤命,受由累日,尙不行公。卽爲牌招察任,何如?傳曰,允。
忠淸監司書目,公州牧使具志禎,身病沈重,舁還京裏,還任無期,不得已罷黜事。
江原監司趙泰老上疏。大槪,乞於未辭陛之前,往省先塋事。入啓。答曰,省疏具悉。卿其依所辭往來焉。
謝恩,掌令丁道復。
府啓,竝引嫌而退。隨事論列,臺體卽然,匪怒之敎,何必爲嫌?嫌難處置,俱有所據,相避之法,在下當遞。請持平金一鏡,掌令呂必重,正言李翊漢,大司諫李壄,獻納李肇,竝命出仕。答曰,依啓。
吏曹啓目,粘連判下是白有亦,取考前例,則觀象監提調二員衙門,壬戌年故淸城府院君臣金錫胄及丁卯年故相臣李䎘拜相之後,竝皆仍兼本監提調。伏惟上裁,何如?啓竝仍帶。又啓目,觀此弘文館應敎尹行敎上疏,則老父今年七十有八,而家貧不能自盡於哺養之情,或畀以傍近一薄邑,則盡心懷集,公餘歸省,公義私情,庶幾兩得其便亦爲白有臥乎所,尹行敎親年已高,旣難遠離而從宦,菽水不繼,可見情理之切急,其在體下之道,宜許乞養之請是白乎矣,經幄之臣,出補外邑,非臣曹所可擅便。伏惟上裁,何如?啓依回啓施行。
副校理李師尙辭職上疏。入啓。答曰,省疏具悉。爾其勿辭,從速察職。
掌令呂必重上疏。大槪,臣於前後避辭,略暴難安之情,聖明想已俯燭矣。虛帶職名,乍出乍入,病深縮伏,冀得解遞,而因處置請出,隨牌來詣,而顧此情病,實無陳力供職之望。乞賜鐫遞,以便公私,兼陳所懷,恭俟採納事。入啓。
院前啓,日暮姑停。
江原監司書目,春川昭陽江,去正月二十二日,幾至斷流,麟蹄瑞和川二月初四日,二十餘里斷流,俱係變異事。
明日庭試,武科初試一所試官三,李世載·李溶·金重器,參試官三,柳鳳徵·金洙·朴震圭,二所試官三,徐文裕·洪以度·李昌肇,參試官三,李奎年·吳遂雄·尹以泰落點。監試官,一所,呂必重·李翊漢,二所,李肇·丁道復。
持平金一鏡,監試官牌不進,依承傳罷職。
答掌令呂必重疏曰,省疏具悉。權詢事,其所傳說,未必盡信,而趙爾重事,伊時曲折,予所詳知,則斥罷之論,決知其非出於公心也。勿辭察職。以上朝報
禮曹啓曰,大報壇祭禮,當初磨鍊,雜用明禮與我禮,事多義起,或未免踳跤,今雖不可續續變改,而但攝行時,多用親祭儀節,使戶曹判書,仍行薦俎之禮,而進奠幣瓚爵官,則初無擧論之事,故臣曹方依廟社攝行時大祝兼行之例,磨鍊儀註矣。諸大臣之意,以爲薦俎官,不變親祭之儀,則進幣等事,大祝,似不當兼行,雖不可一依親祭時,使吏曹判書·參議行之爲宜,別出堂上以上官,以代其事,壇上下執禮官,亦依親祭時差出,爲當云。卽令該曹,斯速稟旨擧行。且親祭·攝事兩祭文,前判書閔鎭厚,曾有令大提學撰出,永爲恒用之請,臣頤命,又疏論其不必每每備敍事實,又不必一依親祭時別撰,請令一定其式,俱已允下矣。卽問藝苑古規,則惟親祭祭文,主文之臣製進,攝行則無此例,又聞外議,廟社祭文,五禮儀元有定式之文,而親祭時,每每別撰,雖未知始於何時,已成近例,事體較重,皇壇祭文,當依廟社之例云。今此皇壇之亦無不加隆於廟社者,親祭,又非今年之事,姑待主文之臣出仕,更爲稟定撰進,實合事宜。攝行祭文,大提學·知製敎中,撰進當否,竝令藝文館稟處,何如?傳曰,允。以上禮曹謄錄
上在昌德宮。停常參·經筵。
自昧爽至辰時,有霧氣。
司饔奉事李宜行,捉魚事,安山地出去。
忠淸監司書目,尼山縣監朴尙彬,今月二十一日父在喪事。
吏曹啓曰,臺諫有闕,政事,取稟。傳曰,明日爲之。
院前啓,無城上所,姑停。以上朝報
禁衛營啓曰,二番海西別驍衛五十六名,步軍標下一名,已爲點閱整齊,來三月初一日,與本營入直別驍衛替代後,舊軍放送之意,敢啓。傳曰,知道。
上在昌德宮。停常參·經筵。
下直,慶尙左兵使張漢相,龍岡縣令權慜。
中殿·世子宮·嬪宮,藥房問安。答曰,知道。
藥房啓曰,風日不佳。伏未審此時,聖候調攝,若何?日間寢睡水刺之節,其得如常,而諸症候已盡平復乎?臣等憂慮未已,敢來問安。答曰,知道。寢睡安穩,症候差愈,而水刺,幾盡復常矣。
弼善尹星駿三度呈辭。入啓。遞差。
禁府啓目,李振海元情云云。觀此所供,則以爲上年就理時,與同囚前府使閔泳,語及三臣事。泳曰,吾之姪子妻娚兪樀,婢夫木手丁世雄爲名者,爲初喪時棺槨匠,其間實狀,詳知是如爲白去乙,矣身,往見趙泰億,則問君在囚時,得聞三臣是非乎?矣身曰,聞閔泳之言,其姪之妻娚家婢夫,爲初喪時棺槨匠,其間實狀,詳知是如,偶然說道爲白有如乎,趙泰億書啓中,閔家奴子云者,趙泰億,誤聞是白乎喩,非矣身所道是如爲白臥乎所,初旣以閔家奴子說道,而今乃以趙泰億誤聞,偶然未免差違是白乎矣,其所指名丁世雄,方在秋曹査覈之中,李振海,姑爲仍囚,以待該曹結末後,稟處何如?啓依允。又啓目,前持平韓永徽元情云云。觀此所供,則以爲前招中,以木牌爲辭者假造,雖倣主制,旣無粉面傍題,體制未備,故欲明其假作之實狀,遣辭之際,有此所言是如爲白遣,且其家廟元無逢變之事是如,縷縷發明爲白乎旀,就考洪萬朝緘辭,則以爲似非假作,而及至永徽以爲無他變,此非常情所可致疑之地,惟當歸之於假作是如爲白有如乎。大槪臺啓中,粉面傍題宛然之說,旣已爽實,今無可論是白在果,神主眞假,到今元無憑覈之路,又不可勒謂之非假,而無論虛實,旣逢如許醜辱,則永徽之道,所當卽爲棄歸是白去乙,其時雖有親病,淹延官次,不卽決歸,其在自處之道,終未得當是白乎矣。此則非朝家論罪之事,上裁,何如?啓分揀。又啓目,柳德玉元情云云。問目內辭緣,承服不冬,刑推得情,何如?啓除刑推議處。
政院啓曰,金吾滯囚,未有甚於近日,諸道罪人放未放及時囚議處公事覆啓,尙未擧行,事極未安。判義禁李頤命,卽爲牌招察任,何如?傳曰,允。
謝恩,兼漢學敎授朴弼明,承文副正字金東弼。
修撰李晩堅,牌不進,依承傳罷職。
禮曹正郞尹東魯,文淸公鄭澈書院賜額致祭後入來。
判義禁李頤命,請對入侍,入侍時前注書洪禹瑞敍用事,榻前定奪。
京畿監司書目,龍仁呈,以司書沈宅賢辭職上疏上送事。啓遞差。又書目,楊州兼任抱川呈,以吏曹參判金昌協辭職上疏上送事。啓。答曰,省疏具悉。亞銓·文衡,俱非久曠之任,須勿過辭,從速上來察職。
禮曹判書李頤命,請對時所啓,士夫間有至行者甚罕,公卿之如有至行者,則尤宜特加褒奬,以樹風聲矣。故相臣閔鎭長,天性孝友,其事親一節,視古人無愧,以臣所聞言之,其父故相臣閔鼎重之竄謫碧潼也。其侍側救病之事,至今鄕人,流涕稱道,至於煎湯熱火,躬自爲之,數年之間,衣不解帶,扶將調護,如保嬰兒,且其母貞敬夫人洪氏,末年有奇疾,殆至於喪失心性之境,非其子則不櫛不衣,故鎭長,於赴衙之時,雖値忙急,必曉起問寢,手執其櫛沐之事,無異婢使,至愛之形,人莫不感動,誠孝之篤,罕有其倫,其母尙在,而鎭長先歿,亦甚慘怛。凡人之一時斷指者,朝家亦多旌表者,如此實行,尤爲表著,今若詢問于大臣,特施旌表之典則,似宜矣。臣待罪禮官,旣有所懷,敢此仰達。上曰,問于大臣稟處,可也。以上朝報
禮曹判書李頤命所啓,本府申女獄事,關係非細,初因其夫之擧行,朝家特令行査,而終不得窮覈,今因大臣收議,將以顯著之罪,議讞論罪,而蓋我國,元無離異之法,逆家失身者外,許其離異,無他可據者,若因其夫之所訴,許令離異,則婦女無所依歸,而必有含冤之端矣。且夫婦間反目之事,多出於愛憎之際,則其中亦豈無不是底夫耶?申女所行則絶悖,而罪名,俱未顯著,勢當以辱其夫之罪,罪之,而律文甚輕,有司之臣,則以律論罪之外,更無他議,自上若於讞啓中,以別判付,特令加罪則好矣。上曰,律文如何?李頤命曰,律文則乃杖八十也。上曰,律文太輕,不可施之矣。李頤命曰,禮一者,卽兪正基之婢妾也。當初禮一,交亂其家,亦多可痛之事,正基·泰英被罪,而禮一何獨無罪乎?請令該曹,從重科罪,何如?上曰,依爲之。李頤命曰,朴乃貞事,下禁府,今將行査矣。當初臺啓,未知其果爲洽當,而其人,果有先累,則自吏曹採取公論,當有處置之擧,雖枳淸塗,他職則可以爲之,行査一款,則恐難爲之,槪此事非如乃貞之祖,得罪於朝家,而經査於王府之例,故旣無官文書留在者,又無先輩長者,私記可信之資,渠之發明,亦無顯著考据之文,實難摸捉行査矣。今若循例行査,則更當請拿李弘逸問之,而弘逸爰辭,雖未登徹,置在本府,而其所爲說,亦無考信之資,今雖行査,無實而難於結末,則該府終無可査之道,査事勿施,自上下敎,未知何如?上曰,初因臺啓,使之行査,而仍令勿施,於事體何如?左承旨李廷謙曰,上敎然矣。行査無實,則或以別判付,使之勿施,猶或可矣,而至於議讞之中,直令勿施,似涉未便矣。上曰,直爲勿施,則未安矣。李頤命所啓,申女事,當以律文議讞,而禮一者,卽兪正基之婢妾也。當初禮一,交亂其家,亦多可痛之事,正基·泰英被罪,而禮一何獨無罪乎?請令該曹從重科罪,何如?上曰,依爲之。以上禁府謄錄
司僕啓曰,每年分養馬上納後,如有故失疲瘠之弊,則其時守令,從輕重論罰,而或値頒赦之時,則別單書入,以俟處分矣。上年春頒赦後,因本寺啓稟,有勿爲書入之敎,故今亦不爲書入之意,敢啓。傳曰,知道。以上司僕謄錄
有政。吏批,以尹行敎爲公州牧使,以許增爲長寧殿參奉,朴崇阜爲敦寧都正,成爲典籍,李晩堅爲文學,權堉爲尼山縣監,李柱天爲禮曹佐郞。學諭單李景說·李顯徵·鄭,承文博士單李遂大,副正字單金東弼。以李明駿爲持平。養賢庫奉事單李顯徵,兼漢學敎授單朴弼明。
上在昌德宮。停常參·經筵。
夜自一更至二更,南方巽〈方〉,有氣如火光。
江原監司書目,襄陽府使李浚,以病累度辭狀,不得已罷黜,其代,令該曹差出,催促發送事。
禁府啓目,粘連平安監司罪人放未放啓本云云,定配罪人未放秩乙良,竝只依啓聞施行之意,回移爲白乎旀。稟秩李墪段,當初行遣,旣出特敎,道臣之置諸稟秩,殊得事體,上裁敎是白乎旀,他餘罪人等乙良,令該曹稟處,何如?啓依允,李墪乙良,放送。
領議政崔錫鼎箚子。大槪,因臺臣疏論權詢事,敢陳委折,仍乞鐫免事。入啓。答曰,省箚具悉卿懇。傳聞爽實,閫擬得宜,意外臺疏,何至引嫌?安心勿辭,速出行公。仍傳曰,遣史官傳諭。以上朝報
藝文館官員,以領事意啓曰,禮曹啓辭,大報壇親祭祭文,令主文之臣撰進,攝行祭文,大提學·知製敎中,撰進當否,竝令本館稟處事,允下矣。今此壇祀攝行禮節,固當依宗廟攝事之儀,而至於祭文,乃是從今定式,永久遵行之事,主文之臣撰進,雖涉過重,若令知製敎循例製進,則亦乖重事體之道,卽今大提學在外,其次官代撰,恐合事宜。親祭祭文,旣非今年之事,待大提學行公,使之撰進,宜當敢啓。傳曰,知道。以上禮曹謄錄
上在昌德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,春序强半,日氣不適。伏未審此時,聖候調攝,若何?寢睡一向安穩,而水刺之節,已盡復常乎?臣等猶切憂慮,敢來問安。答曰,知道。寢睡安穩,水刺復常矣。勿爲問安。前冬瘡腫,專由於火濕,而天時向熱,癤患不止,不可不預防。此等症候,椒井未知如何。與諸醫商議以啓。再啓曰,伏承啓辭之批,以前冬瘡腫,專由於火濕,不可不預防,此等症候,椒井未知如何,與諸醫商議以啓爲敎,臣等卽與金有鉉·崔聖任,諸御醫及鍼醫等,反覆商議,則皆以爲濕瘡,雖有浴椒之法,不合於上候諸症云,而啓辭有難詳盡,臣等與醫官等,卽爲入侍陳達宜當,敢此仰稟。答曰,知道。
副校理李師尙三度呈辭。入啓。遞差。
以安時相爲假注書。
禁府啓目,粘連慶尙道放未放啓本云云,未放秩,依啓聞施行。放秩趙隨仍配,稟秩張天綱等,罪名不輕,置之稟秩,極爲未安,罪人等仍配,監司金演,推考,何如?啓依允。又啓目,粘連咸鏡道放未放啓本云云,未放秩,依啓聞施行。稟秩洪錫九等,罪名旣重,有難輕議,仍配,何如?啓依允。又啓目,粘連濟州牧使放未放啓本云云,未放秩,依啓聞施行,何如?啓依允。又啓目,粘連忠淸道啓本云云,稟秩趙衛漢段,罪名甚重,今難全釋,金泰潤段,臺諫方以還收論啓,置之稟秩,極涉無謂,仍配,監司朴泰恒,推考,何如?啓依允。又啓目,粘連京畿放未放啓本云云,放秩表應瑞乙良,依啓聞施行,何如?啓依允。又啓目,粘連大司諫李壄上疏云云,李惠疇原情公事議處事,旣有成命敎是白乎矣,臺臣之言,今又如此,今姑議處安徐爲白遣,以此發問目更推,何如?啓依允。又照目,部將朴崑矣,擊錚原情判付內,各軍門無軍將官試射,其來已久是旀,都摠府訓鍊院等官,一體試射,出於特敎是去乙,朴崑,乃敢巧飾辭說,欲爲脅制同官之計,不但用心無狀,欺罔之罪,不可不痛懲,罪杖一百,徒三年,告身盡行追奪,私罪。啓依允。又啓目,粘連,文以翼·金瑀等議處云云,文以翼段,係是己卯以後官婢率來者,似當依事目論罪是白乎旀,金瑀段,同禮丹,受由過限之後,終不來現,不無其罪,當以此照斷是白乎矣,事在上年十一月初三日宥旨前事,似當勿論,竝只上裁,何如?啓竝勿論。同府,朴崑,安城郡康福驛,徒二年定配。啓。
武二所試官徐文裕病代,朴宣興改落點。
藥房入侍時,玉堂無故行公之人甚少,未解由人員,勿拘備擬事,榻前定奪。
禁府,金弘績拿囚。啓。
戶曹判書趙泰采上疏。大槪,敢暴病勢沈痼之狀,冀解職名,俾得專意調治,兼陳淺見,以備財幸事。入啓。答曰,省疏具悉。纂修廳事,似未詳大臣陳達本意也。下款所陳,依此申飭,而他餘事,令該司稟處。卿其勿辭,調理行公。
獻納李肇上疏。大槪,敢陳湖西民事方急之狀,以備裁處事。入啓。答曰,省疏具悉。今玆疏陳,意非不好,而朝家處事,不厭商確,令廟堂稟處。
忠淸監司書目,淸風呈,以大司憲權尙夏辭職上疏上送事。啓。答曰,省疏具悉卿懇。風憲之長,不宜久曠,安心勿辭,幡然就途,以副予望。又書目,懷德呈,以戶曹參判宋相琦辭職上疏上送事。啓。答曰,省疏具悉。卿勿過辭,調理上來察職。
武一所監試官呂必重病,代李明浚改落點。
藥房入侍時,椒井當否,詢問諸醫後,停止事,榻前下敎,臟連固本丸,加黃芩·麥門冬各二兩,一劑製入事,榻前定奪。
辰時,虹見東方。
藥房入診時,都提調崔錫鼎所啓,兵曹判書兪得一遞差後,卽當出代,而臺諫方以罷職不敍論啓,故遞差傳旨,不得捧入矣。以常例言之,則必待臺論收殺然後,當出其代,而前日下敎,旣以本兵,不可久曠,姑令改差矣。卽今臺啓,雖未收殺,掌兵重任,不可久曠,在前如此之時,或有變通差出之例,此與臺啓還收有異,似不妨於言路矣。他大臣之意,亦如此,故敢達。上曰,予意亦然矣。本兵不宜久曠,故旣已遞差,臺啓雖未收殺,斯速變通,差出其代,可也。
提調閔鎭厚所啓,事雖微細而關係刑政,或恐一毫過中,惶恐敢達。臣方待罪摠管,部將,是摠府所屬,頻與相接,皆以爲部將朔試射,自朴崑始,故諸武人,無不嫉惡矣。頃者朴崑,爲部將,以渠之可否不純事,擊錚訴冤,則自上有別判付,使以欺罔照律,武士輩又以爲,吾輩實未詳當初曲折之如此云。臣搜見其時擧行條件之下諸軍門者,則辛未九月備局引見時,特取部將等行朔試射,而以朴崑疏中之說,不無意見爲敎,臣於是知武士輩之歸咎朴崑,蓋由於此矣。朴崑敢以自中相鬨之事,至煩天聽,誠甚猥越,而若以欺罔照律,則似爲太過,下詢大臣而處之,何如?都提調崔錫鼎曰,臣未詳朴崑爲人之如何,而兪得一,按北道時罷黜狀啓中,稱其淸苦矣。朴崑人品,異於他人,有此妄擧,而今番所坐,似不出於欺罔之意,則亦或有從輕參酌之道矣。上曰,都摠府訓鍊院部將等,竝令朔試。
上在昌德宮。停常參·經筵。
自辰時至未時,日暈。
傳曰,史官一員待命,騎馬三匹立之,宗廟東墻失火處內摘奸。
領議政崔錫鼎箚子。大槪,臣見差壇祀獻官,今日肄儀,當進參,而積日勞傷之餘,添得外感,症勢苦劇,且有右髀成腫之慮,委頓床席,無以自力,莫重演禮,將不得以時擧行。亟命鐫削臣職,仍治臣罪事。入啓。答曰,省箚具悉卿懇。有疾未參,別無所傷,安心勿辭,亦勿待罪。仍傳曰,遣史官傳諭,遣御醫看病。
上在昌德宮。停常參·經筵。
自辰時至未時,日暈。
下直,金海府使南崙,濟州判官鄭會,永達萬戶張時翼。
掌令呂必重上疏。大槪,臣頃陳一疏,伏承未安之批,當卽自列,而適値夜深,試事且急,冒沒進參,旋因面腫猝重,有啓稟變通之擧,得以還家調治,而病勢加劇,引避無期,玆敢悉暴難安之情,疾聲呼籲於靜攝之中。伏乞聖明,亟許鐫斥臣職,以爲論事不公者之戒事。入啓。答曰,省疏具悉。爾其勿辭察職。
成均館官員,以同知館事意啓曰,今三月初三日儒生課製,當爲設行,而大提學金昌協,在外未肅拜,大司成李晩成未肅拜,限內不得爲之,今月內無故日擧行之意,敢啓。傳曰,知道。
謝恩,弼善金斗南,司書李邦彦,校理李師尙。
同副承旨沈極上疏。大槪,旣被學儒宋婺源等疏斥,決不可晏然仍冒於職次,乞賜遞改,以安微分事。入啓。答曰,省疏具悉。婺源等侵詆之說,何足掛齒?爾其勿辭,從速察職。
忠淸監司書目,忠州呈,以司諫李夏源辭職上疏上送事。啓。答曰,省疏具悉。爾其勿辭,從速上來察職。以上朝報
有政。兵批,副司果尹聖駿·沈宅賢。
吏批,李師尙爲副校理,鄭東後咸鏡都事,李海朝副修撰,金昌協江原都事,金斗南弼善,許混監察,尹慤爲吉州牧使,李邦彦爲司書,鄭必東爲襄陽府使。承文著作金始鑌,成均博士宋田翊,成均學諭金善鳴,訓鍊都提調尹世紀,御營提調尹世紀,天文學敎授崔錫蕃,兼命課學敎授吳運昌。
上在昌德宮。停常參·經筵。
巳時,日暈。
中殿·世子宮·嬪宮,藥房問安。答曰,知道。
藥房啓曰,風日乖常,伏未審此時,聖候調攝,若何?寢睡·水刺一向如常乎?臣等不任耿耿之忱,敢來問安。答曰,知道。寢睡·水刺如常矣。
以江原道御史吳命峻狀啓,傳曰,今玆移粟,出於救活東民之至意,而慶尙監司金演,不念共濟之道,前後朝令,惟事防塞,固已未便矣。今觀監賑御史吳命峻狀啓,道臣之恝視國事,一至於此,殊甚駭然。所當罷職,而今姑參酌,爲先從重推考。五千石之米,又減二千石,未知其得當,令廟堂更爲稟處。
以宋婺源扶安縣配所單子,傳曰,旣以邊遠定配判下,而六七日程,定其配所,事極未安,改定配所事,分付。
刑曹,宋婺源,康津縣邊遠定配。啓。
宗簿提調臨陽君桓,直長安鍊石,璿源錄奉安後,入來。
京畿都事韓永祚,臨陽君桓迎候後,入來。
右副承旨元聖兪上疏。大槪,臣衰病杇敗,添得寒感,齒痛亦重,決不可久堪夙夜之任。且於宋婺源之疏,侵辱備至,難安情勢,與同僚無異,冒死哀籲,冀蒙鐫遞,以安微分事。入啓。答曰,省疏具悉。爾其勿辭,從速察職。
右參贊閔鎭厚上疏。大槪,猥陳私懇,乞蒙恩暇事。入啓。答曰,省疏具悉。卿其依疏辭往來焉。
全羅監司書目,臣之情勢,決難仍冒重任,更申前懇,乞蒙鐫罷事上疏上送事。啓。答曰,省疏具悉。情理宜恕,卿勿過辭,從速察職。
武二所監試官李肇病,代李壄改落點。
忠淸監司書目,淸風呈,以執義李箕洪辭職上疏上送事。啓。答曰,省疏具悉爾懇。爾其勿辭,從速上來察職。
上在昌德宮。停常參·經筵。
兵曹口傳政事,以宋正明爲司直。
禁府都事趙尙迪,前全羅右水使申璨拿來。
上在昌德宮。停常參·經筵。
右參贊閔鎭厚,覲親事,江華府出去。
兵曹判書尹世紀上疏。大槪,騎曹新命,遞下於屛伏俟罪之中,驚惶感激,罔知攸措,如臣已試蔑效者,固無冒昧承當之理。且臣情地窮蹙,尤無抗顔復廁周行之望,嚴召之下,坐速違慢之誅,不得不瀝血陳籲。伏乞亟賜遞改臣新授職名及兼帶諸任,仍治臣罪,以肅朝綱,以安微分事。入啓。答曰,省疏具悉。卿其勿辭,安心行公。
備邊司啓目,粘連江原道監賑御史吳命峻狀啓云云,頃因本道監司金演狀啓,以二千石減給之意,覆啓蒙允爲白有如乎,御史狀請,又復如此,五千石內,一千石哛減數,而更觀前頭形勢而處之爲白乎旀。參量便宜,或以漁採船,限寧海丑山津,罔夜運載事,本道監司處,急速分付爲白乎旀。累千斛之運載,此非一時之事,當爲隨續發船,則道臣,雖以請減馳啓,待其回下是白乎乃,兩邑米旣已裝載之船,何以全數停輟是白乎旀。差使員差出,果在御史行到移書之後,則亦極稽緩,監司金演,所當請推是白乎矣,旣遭嚴旨,且有特推之命,今姑安徐爲白乎旀。道臣,雖有趁未擧行,狀啓煩複之失是白乎乃,此出於本道民事迫急事勢之不得已是白去乙,奉命體面雖重,擧實陳聞之外,至以不畏朝廷,違拒明命等語,張皇爲言,而請罪道臣者,殊乖事體是白乎旀。機張縣監盧世器,雖有慢忽之事,啓聞請罪,未爲不可,而他道守令,任自決杖,有違事例,御史吳命峻,推考,何如?啓依允。
平安監司義州府尹書目,謝恩兼冬至使一行,二月初十日北京離發,十九日無事出山海關,先來,今月初一日出來事。
上在昌德宮。停常參·經筵。
午未時,日暈。夜四更,南方有氣如火光,五更雨雹,狀如小豆。
下直,別害僉使朴溟羽。
禮曹啓曰,大小科擧子輩隨從之弊,前後嚴飭,非不申明,而國綱不嚴,士習不美,場中紛沓,愈往愈甚,誠極寒心。今番庭試,外方擧子多集隨從之弊,一如前日,則殿庭不廣,爭入蹂躙,其勢必至極爲可慮,入場時,各別審察,一一執捉,入場之後,如有現露之端,則當該禁亂官及別定部將,當受其責,入場後現捉士子及隨從人,依事目,水軍充定之意,各別分付施行,何如?傳曰,允。又啓曰,今年文武科重試對擧別試,初以上候平復合慶,分京外六百館試定奪矣。旋因大臣陳達,慶科則方以庭試設行,重試對擧,依前例文科初試額數三百人,咸聚京師,分兩所,各取一百五十人,初場,論表具篇,終場,策問一道。講經,四書中抽栍一書,三經中自願一經,粗以上試取,日子則依前啓下,六百別試,擇日磨鍊擧行,何如?傳曰,允。
刑曹參議兪命弘辭職上疏。入啓。答曰,省疏具悉。爾其勿辭,調理察職。
左副承旨李彦經上疏。大槪,臣於累月供劇之餘,猝患右股毒癤,屈伸不便,跬步難運,雜試鍼焫,了無其效,百爾思惟,決難動身,而召牌之下,不敢偃然坐違,忍死舁進於禁扄之外,大聲呼籲,冀蒙恩遞,以便調治事。入啓。答曰,省疏具悉。爾其勿辭,調理察職。
上在昌德宮。停常參·經筵。
刑曹判書姜鋧,副提學尹趾仁三度呈辭。入啓。遞差。
政院啓曰,本兵之長,閱月曠務,事多積滯,委屬可慮,兵曹判書尹世紀,陳疏承批之後,尙不出肅,殊無變通差出之意。卽爲牌招察任,何如?傳曰,允。
謝恩,禮曹佐郞黃翼再。
領議政崔錫鼎上疏。大槪,臣於宋婺源之疏,略有辨暴,而遭此詆辱,理難更廁朝端,乞命鐫遞,以尊國體。仍陳先祖一二事蹟之不可泯沒者,冀垂聖照事。入啓。
政院啓曰,在前則庭試時,殿庭別無擧子難容之患,而近來京外擧子觀光者猥多,不得相容,至有蹂踏致傷之弊,故曾於甲子年庭試時,因大臣所達,姑爲變通,設棘圍,許令通坐於外庭矣。厥後丁丑年庭試時,諸議,以外庭許入爲不便,不許外庭,許令擧子,通坐於階上,而至己卯年庭試。諸議,又以爲許坐階上,與試官處所相近,甚爲未安,反不如外庭之許入,自本院啓稟變通。依甲子年例,通內庭許入,而肅章·進善兩門,竝爲封鎖,而肅章門,限兵曹以上,設棘圍作門後,使擧子,自進善門入來,仍入棘圍之門。且以尙瑞院最近之故,移之他處,蓋外庭許入,已有甲子己卯兩年已行之例,而今此庭試,若不變通,則內庭難容之患,勢所必至,如不得已,依前例許入外庭,則進善·肅章兩門之內,不爲仍置,諸司南邊之兵曹·尙瑞院排設房·扈衛廳,竝令移之他處後,兵曹之內外門,封標牢鎖,門外別置禁亂官,北邊宗親府問安廳及內醫院東墻外巷路,亦令封鎖棘圍,則廣狹基址,依己卯年例,牢固排設事,分付似宜,何以爲之?敢稟。傳曰,依爲之。
庭試初試武一所,出搒詣闕。
府院啓,日暮姑停。以上朝報
備局啓曰,濟州漂海人,押送京中之意,纔已啓下矣。異國人遠路押來之際,不可無譯舌通語者。當令該院,別定善解漢語譯官一員,給馬下送海上,以爲領來之地,而今聞濟州譯學箇滿,新差譯學,纔已下去云。新譯學,使之回下公事,一時入海,漂到人出來,則使舊譯學領來,事甚便當。且押送北京時齎咨官,預爲差定治行,咨文,亦令該院撰出,以待漂人到京後,卽爲發送,宜當。以此分付,何如?備局謄錄
上在昌德宮。停常參·經筵。
自巳時至未時,日暈。
下直,襄陽府使鄭必東。
掌令呂必重三度呈辭。入啓。遞差。
左議政徐宗泰箚子。大槪,病敗漸加,每日頭痛昏眩,明日爲賓廳日次,而無以參坐,不勝惶悶。乞賜遞免事。入啓。
右議政金昌集箚子。大槪,猝得危惡之疾,方在死生之境,明日賓廳之坐,將未免廢闕,玆敢略暴病狀,冀蒙鐫免臣職,仍治臣曠廢職事之罪事。入啓。
府前啓,炤兄弟事。所安島事。李貞翊削奪官爵門外黜送事,扶安縣監金栽罷職不敍事。答曰,勿煩。前啓,前持平朴乃貞·尹世綏等罷職不敍事,停啓。
答領議政崔錫鼎疏曰,省疏具悉卿懇。日者婺源之疏,其用意,在於敲撼大臣,故詬辱大臣之祖先,略無顧藉,事之痛惋,孰甚於此乎?此無非紀綱解弛,朝廷不尊之致,而卿之祈免,豈不有損於事體耶?噫,故相臣平日事蹟,備陳此疏,而至若和議之亶出於爲宗社,尊周之義,不忘乎心,蹈必死之地而靡悔,則予亦稔知矣。此豈幺麼婺源輩所敢恣意詆毁者哉?卿其體予至意,卽起視事,用副如渴之望。仍傳曰,遣史官傳諭。
吏曹啓曰,臺諫有闕,政事,取稟。傳曰,明日爲之。
武二所,出榜詣闕。
答左議政徐宗泰,右議政金昌集箚曰,省箚具悉卿懇。病未赴坐,有何所傷?卿其安心勿辭,從容善攝。仍傳曰,遣史官傳諭,遣御醫看病。
禮曹啓曰,卽見觀象監所報,今月十六日月食地下云,地下月食,例有齋戒之禮,其日,適與永禧殿擧動相値,合有變通之道,何以爲之?敢稟。傳曰,望前,無吉日耶?
黃海監司書目,敢陳情病難强之狀,乞賜遞免事上疏上送事。啓。答曰,省疏具悉。卿其勿辭,從速察職。
同義禁崔錫恒上疏。大槪,臣於頃日,伏蒙恩暇,往省丘墓,還歸之路,重觸風寒,委頓涔涔之中,伏見庠儒之疏,詬斥臣兄,語音絶悖,誣衊之辱,上及祖先,痛迫駭惋,寧欲無訛。雖蒙日月之明,照破情態,臣兄之批,昭雪無餘,顧此情地,萬無晏然供仕之理。且於頃日金吾議讞,有大段做錯之失。伏乞將臣軍銜及兼帶金吾之任,一倂鐫改,仍命攸司,勘臣罪名,以爲按獄不審者之戒事。入啓。
兵曹,庭試武科殿試規矩,柳葉箭一巡二分,騎芻一次一中落點,二技,取一技。
禮曹啓曰,命下矣。問于日官,則望前無吉日,十一日·十二日爲吉云,而十一日則事勢急迫,祭物凡事,似未及周旋,十二日,儒生庭試設行,無推移之勢,自十一日至二十一日,吉凶排日,別單書入之意,敢啓。傳曰,以十八日,定行。
上在昌德宮。停常參·經筵。
右副承旨元聖兪三度呈辭。入啓。遞差。
答司直崔錫恒疏曰,省疏具悉。誣衊旣已昭雪,則情地有何難冒?韓永徽事,雖有當問而不問者,渠旣曰無變,則眞假虛實,査得未易也。卿其勿辭,從速察任。
江原道監賑御史書目,請穀事,上疏上送事。啓。答曰,省疏具悉。疏辭,令廟堂稟處。
左副承旨李彦經上疏。大槪,臣猥陳血懇,幸蒙恩暇,而將理屢日,病狀彌苦,出納重地,不敢一向虛帶,干冒威命,復此哀籲,冀蒙遞改職名,以便調息,以延殘喘事。入啓。遞差。
吏曹判書李寅燁,請對入侍。
府前啓,炤兄弟事。所安島事。李貞翊削奪官爵門外黜送事。扶安縣監金栽罷職不敍事。答曰,勿煩。
吏曹判書李寅燁請對時,侍從堂上·堂下罷散人員抄啓事,榻前下敎,承旨兩員有闕之代,以在京無故人,今日政差出,牌招察任事及銓郞望當擬之人,解由勿拘事,榻前定奪。
江華留守書目,經歷李晩成,以身病受由,上京,連呈辭章,無意還任,不得已罷黜,其代擇差,催促下送事。
北評事趙泰億上疏。大槪,臣於囚人柳德玉之變辭,有不可以外官爲拘,終始泯默者,玆不得不據實辨暴,兼陳金吾議讞之乖當,秋曹査事之玩愒,以備照察,仍乞治臣越職妄言之罪事。入啓。
傳,前參議趙泰耉·李喜茂,前校理李㙫,副修撰李宜顯·李晩堅,掌令韓配夏,持平金一鏡,竝敍用。
謝恩,兼東學敎授李師尙,右副承旨洪重夏。
答北評事趙泰億疏曰,省疏具悉。柳德玉之假飾納供,殊極可惡,令該府,以辭疏,發爲問目,爲先嚴問,李東彦已盡透露,而江床,以一官奴,徒畏東彦之氣勢,三次受刑,終不吐實,情狀絶痛,此所以有嚴刑之命也。另飭攸司,俾速輸情,他餘事,令金吾稟處。
京畿進士李養大等上疏。大槪,敢陳科場紛挐之弊,請復京畿鄕試之規,以追祖宗之舊制,以便士子之赴擧事。入啓。答曰,省疏具悉。疏辭,令該曹稟處。
吏曹判書李寅燁請對入侍時所啓,參上察訪,還作參下窠之事,纔因臺疏,自廟堂覆啓,以依前施行事,命下矣。在前承文·成均參下,例有差送之窠,頃又變通,盡作參上之窠,而卽今兩館分館之後,參下數多,將有積滯之弊,承文·成均參下差除,名以三窠爲定,當爲別單啓下,而如是變通之後,或不至如前積滯,而無可差送之人,則臨時更稟而變通,或以蔭官參上下中差送,此外諸窠,竝仍存參上,以爲擇差疏通之地,似宜矣。上曰,依爲之。左承旨李廷謙所啓,國忌齋戒之日,大臣疏箚,亦不捧入,而微稟然後始入,例也。頃日學儒宋婺源等疏,來呈國忌正日,臣則申退之後,入直承旨,以齋戒退却,則其在士子之道,罷齋後來呈,有何所損,而渠輩,詬辱本院,不遺餘力,乃以諂附大臣,壅蔽天聽等語,敢爲脅持之計,今日士習,誠可寒心矣。館學,或以關係斯文之事,如有疏擧,則設廳之後,揀定拜疏之日,曾前未有齋戒之時,故齋戒日捧入與否,實無比近可據之例矣。考見本院承傳古事,則仁祖朝,有國忌日館疏捧入之事,而自上,以此非時急之疏,齋戒日何以捧入乎,罷齋後捧入事,傳敎矣。以此觀之,則雖曰館學之疏,齋戒相値,則不得捧入,此可爲例,而近來朝士儒生,鮮有知者,泮疏進退之時,或不無是非之端。自今以後,齋戒日不爲捧入事,承傳定式,何如?上曰,旣有先朝傳敎,依此定式,可也。以上朝報
有政。兵批,副護軍李彦經·元聖兪·尹趾仁·呂必重,副司直姜鋧,副司果宋正明。
吏批,以徐文渙爲司宰主簿,以尹德駿爲慶尙監使,尹星駿爲掌樂正,趙相愚爲刑曹判書,尹世紀爲軍器提調,金斗南爲掌令,李師尙爲東學敎授,朴弼明爲中學敎授,沈尙尹爲兵曹佐郞,姜鋧爲漢城判尹,以尹趾仁·洪重夏爲承旨。檢閱單李眞儉,智陵參奉金萬榮,淑陵參奉陳後搏,智陵參奉朴時膺。
上在昌德宮。停常參·經筵。
巳時至未時,日暈。
江原監司趙泰老,掃墳後入來。
下直,慶基殿參奉洪禹傳。
兵曹口傳政事,副司直趙泰耉·李喜茂·韓配夏,司直李㙫·金一鏡,司果李晩堅·李宜顯。
京畿監司金宇杭,道內各陵奉審後,入來。
政院啓曰,近日臺諫,位甚不齊,監察未署經,至於六員之多,兩司除在外及呈辭入啓外,呈告未肅拜人員,竝卽牌招,以爲開坐署經之地,何如?傳曰,允。又啓曰,明日慕華館武科殿試時,兩司進參事,城上所牌招言送之意,敢啓。傳曰,知道。又啓曰,明日慕華館武科殿試時,命官,何大臣進去乎?敢稟。傳曰,左相進去。
府前啓,炤兄弟事。所安島事。李禎翊削奪官爵門外黜送事。扶安縣監金栽罷職不敍事。答曰,勿煩。
院前啓,請還收充軍罪人李世禎放釋之命事。請還收定配罪人金泰潤量移之命事。請前兵曹判書兪得一罷職不敍事。答曰,勿煩。
領議政崔錫鼎箚子。大槪,臣爲辨先誣,冒上疏章,伏奉批旨,快賜辨雪,惶感交切,不覺涕淚之橫集。旣遭無限詆辱,則其在自處之道,不可以已經伸白爲解,而晏然自如。且臣情勢之外,疾病方劇,更申控籲,乞賜遞免事。入啓。答曰,省箚具悉卿懇。日者疏批,意非偶然,而連章丐免,不諒予至意,愕然且慙,無以爲喩。卿之情地,旣無臲卼,昔疾庶幾今愈,亟斷巽牘,卽起視事,毋孤虛佇之望。仍傳曰,遣史官傳諭。
左副承旨尹趾仁上疏。大槪,解免館職,曾未踰日,而銀臺新命,又下意外,驚惶感激,置身無地,且臣所患腫瘡,尙爾沈篤,萬無肅謝供仕之望。昨於召牌之下,又未免違逋,而只推之命,出於格外,震悚惶隕,達宵耿然,玆敢疾聲呼籲。伏乞亟命鐫改臣所叨職名,仍治臣違慢之罪,以安微分事。入啓。答曰,省疏具悉。爾其勿辭,調理察職。
右議政金昌集箚子。大槪,明日庭試試官,臣名,亦入於備擬之中,而顧臣病狀尙苦,末由祗詣闕下,以俟進退,揆以分義,罪合萬死。乞罷臣職,仍治臣罪,以肅朝綱,以安愚分事。及平川君申琓箚子。大槪,伏聞明日庭試,臣名,亦入於讀卷官備擬之中,而臣之病狀,固是聖明洞燭,實無致身闕外,以俟進退之路。乞遞臣職,仍治臣罪,以安愚分事。入啓。答曰,省箚具悉卿懇。卿之所患,予已詳知。安心勿辭,亦勿待罪,益加善攝。仍傳曰,遣史官傳諭。
明日文科庭試時,開門罷漏後。
掌令金斗南,謝恩後啓曰,如臣癡獃,濫荷洪造,屢玷言地,孤負職責,居常愧懼,若無容措。不料乃者,新命又降,召牌繼臨,含恩畏義,不得不黽勉祗謝,而第於本府請罷金栽之啓,有不可聯名者,臣之曾忝本職也。略論金栽事於辭疏之末,此不過一時相規之意,而反詈之言,公肆醜辱,不遺餘力,臣之貽羞臺閣,固已多矣。其何敢晏然參涉於刺擧之論乎?理難一刻仍冒,請命遞斥臣職。答曰,勿辭,退待物論。
禮曹參判徐文裕上疏。大槪,臣於頃日,金吾議啓奏當之失,實與僚員無異,方構疏請譴之際,伏見北評事趙泰億疏本,則語意甚緊,一倍驚駭,敢暴危悃,兼陳病重實狀。伏乞亟削臣本職及兼帶金吾之任,仍治臣罪,以幸公私事。入啓。答曰,省疏具悉。卿其勿辭,調理察職。
判尹姜鋧上疏。大槪,病在牀席,喘息奄奄,而秋曹査事,重被意外侵詆,情勢病勢,決無抗顔趨命之望,冒死呼籲。乞蒙譴罰,以謝人言,以嚴國法事。入啓。答曰,省疏具悉。托病歇杖等語,俱涉過當,別無可嫌,安心行公。
判府事徐文重箚子。大槪,敢陳老病不堪考試之狀,乞命拔去臣名於考官望中,以幸公私事。入啓。答曰,省箚具悉卿懇。病未進參,有何所傷?卿其安心勿辭焉。仍傳曰,遣史官傳諭。
試官李晩成·兪命弘·李海朝·李宜顯,病不進,依承傳罷職。
政院啓曰,明日庭試時,讀卷官應參之人,當爲七人,而大臣則俱以病陳箚,戶曹判書趙泰采,兵曹判書尹世紀,判尹姜鋧,刑曹判書趙相愚,禮曹參判徐文裕,司直金鎭圭·崔錫恒,刑曹參判李世載,工曹參判李光迪,竝皆不進,推考傳旨,今方捧入,而進來之員,只是三人,將無以備員,事甚未安。正卿以下不進人員牌招,使之來待,何如?傳曰,允。
明日文科庭試時,讀卷官七,趙泰參·李頤命·李寅燁·趙相采·崔錫恒·李世載·李光迪。對讀官十,趙泰東·任胤元·金萬埰·崔重泰·李師尙·南就明·柳鳳輝·李㙫·李萬選·洪重休。
慕華館武科殿試時,參試官三,尹世紀·李弘述·金重器,參考官三,朴始采·金洙·吳遂雄落點。
傳曰,承牌來待者,只是二人,不可以此備數於試官,牌不進之人,更卽牌招。
政院啓曰,議政府下人來言,領議政,將爲來待闕外云,故纔以啓達矣。卽者領議政崔錫鼎送言,來待闕外之意,曾無言及之事,而下人誤傳,致有啓稟之擧,自本院更稟爲宜云。當初下人之誤傳,誠爲未安。令攸司科罪,何如?傳曰,允。
上在昌德宮。停常參·經筵。
工曹判書宋昌上疏。大槪,金吾同僚,以頃日議啓之失當,相繼陳疏引咎,而臣疾病危篤,幾至不省,露章自劾,亦後於人,臣罪尤大。伏乞亟命鐫削臣本職及兼帶知義禁之任,仍治臣罪,以謝物議,以安微分事。入啓。答曰,省疏具悉。卿其勿辭,從速察職。
院前啓,請還收充軍罪人李世禎放釋之命事。請還收定配罪人金泰潤量移之命事。請前兵曹判書兪得一罷職不敍。引嫌而退。嫌不聯名,已有前例,何可以此,輕遞言官?請掌令金斗南出仕。答曰,不允。處置事,依啓。以上朝報
吏曹判書李寅燁請對引見時,李寅燁所啓,癸未間,判府事李濡在銓曹時陳達,以都事·別檢及察訪參下窠,陞爲參上窠,俾爲疏通之地矣。蓋陵殿參奉及京參下之數,甚爲夥然,而奉事·直長,則窠數旣窄,又必各準十五朔之後陞出,故每有淹滯之患,參奉等準朔之類,亦拘此,而次次淹久,不得例遷,卽今已準朔,而未遷者,已有二十三人,若至六月,則將至三十餘人,而都目政奉事·直長應遷之數,僅爲七八窠,三十餘準朔之數,必經數三都目,可以例陞,而六月以後,仕滿之類,亦不知其幾許,參奉等積帶之類,實無疏通之意。臣意則頃年變通中,典設別提二員,陞爲參上者,還作參下,與其仍存參下,典設別檢一員,氷庫別檢二員及禁府都事二員竝七窠,俱以參奉准朔之類,例遷奉事者,計仕移差,必滿三十朔後,陞出六品,俾與奉事·直長,各準十五朔之數相當,勿復以儒生生進,直爲除拜,永作准朔參奉移差之窠,則此非創設之比,而其於推移調敍之道,似爲便當。至於禁府都事,則乃是王府郞廳,必以準朔參奉中,生進文章優長者,差除爲宜,而此係官制變通,就議廟堂而稟處,何如?上曰,此不可不變通,就議後,稟處,可也。又所啓,今此別薦薦主別單中,泛以議政啓下,故原任大臣,不入於單子中,事體未安,更令廟堂,稟處,何如?上曰,大臣時任·原任,宜無異同,一體爲之,可也。
上在昌德宮。停常參·經筵。
夜二更,月入太微東垣內。
下直,春川府使鄭履祥。
獻納李肇,掌令丁道復三度呈辭。入啓。遞差。
吏曹啓曰,新恩政事,取稟。傳曰,當日爲之。
慶尙監司書目,暗行御史移文,據開寧縣監李明相不法文書執捉,旣已封庫,爲先罷黜,其代令該曹擇差,給馬下送事。
持平李明浚啓曰,臣於本府李禎翊·金栽之啓,意以爲勘律終涉過重,故連啓之際,減其律名,而至於尹世綏·朴乃貞之事,則當初發論之人,亦以循例相規,爭執累日,未蒙允兪,至今相持,恐傷事面,故率意停止矣。今聞物議,皆以爲嚴旨之下,停論減律,俱未免大壞臺體云。臣於是,不勝瞿然慙恧,而率意之失,無以自解,其何敢一刻抗顔於臺次乎?請命遞斥臣職。答曰,勿辭,退待物論。
謝恩,左副承旨尹趾仁。以上朝報
有政。兵批,以金演爲同知,副司直丁道復·李肇。
吏批,以李東馣爲刑曹參議,李柱天爲兵曹佐郞,李㙫爲應敎,申處華爲江華經歷,沈得元爲掌令,李萬元爲安東府使,朴聖漢爲開寧縣監,李肇爲修撰,柳重茂爲獻納,權世恒爲弼善。成均典籍單洪好人,司畜別提單金時會。
上在昌德宮。停常參·經筵。
自昩爽至辰時,有霧氣。
掌令金斗南啓曰,臣之忝叨言責,已有日矣,而適緣情勢難冒,病勢日苦,不得不尋單縮伏矣。今者同僚引避退待,臣當處置,而觀其措語,以本府前啓,或停論或減律事也。臣於金栽請罷之啓,旣有不可參涉之嫌,纔以此自列,則其何敢晏然可否於處置立落之間乎?請命遞斥臣職。答曰,勿辭,退待物論。
刑曹參判李世載辭職上疏。入啓。答曰,省疏具悉。卿其勿辭,從速察職。
正言李翊漢啓曰,臣於病蟄尋單之中,憲府處置,歸於本院,不得不强疾趨詣,而第於府啓中金栽事,有不敢可否之嫌,頃當憲臣之處置也,旣以此自列引避,則到今不敢參涉之嫌,與前無異,其何敢容喙於立落之間,而晏然仍居於臺次乎?請命遞斥臣職。答曰,勿辭,退待物論。
右議政金昌集箚子。大槪,明日賓廳之坐,病難進參,且有兼帶摠管,不卽自處之失,乞遞臣職,仍命該曹稟處事。入啓。答曰,省箚俱悉卿懇。有疾未參,別無所傷,卿其安心勿辭,亦勿待罪,摠管之任,令該曹稟處。仍傳曰,遣史官傳諭。
政院啓曰,兩司處置,歸於玉堂,而副校理南就明,修撰柳鳳輝,以嫌難參涉,陳疏到院,原疏還爲出給,而旣有嫌礙,則勢難强迫。應敎李㙫,副校理李師尙,副修撰李肇·朴弼明,竝待開門牌招,使之處置,何如?傳曰,允。
兵曹口傳政事,以崔錫恒爲都摠管,李昌肇爲副摠管。
謝恩,弼善權世恒。以上朝報
有政。兵批,以李昌肇爲副摠管,崔錫恒爲都摠管。
上在昌德宮。停常參·經筵。
以李端章爲假注書。
同副承旨沈極三度呈辭。入啓。遞差。
政院啓曰,漢城府判尹姜鋧未肅拜,左尹李思永呈辭,右尹鄭澔在外,時無行公之員,詞訟多滯,永禧殿擧動時,亦無以推移導駕。呈辭,未肅拜人員,竝卽牌招察任,何如?傳曰,允。
副修撰李肇上疏。大槪,臣於憲臣處置,有不敢參涉之嫌,恭詣闕外,敢暴情勢,乞賜遞改職名,以安私分事,及應敎李㙫上疏。大槪,玉署東壁之命,旣不敢承當,而曩被臺疏之侵凌,情迹危蹙,今於兩司處置,且有不容可恕之嫌,召牌之下,謹詣闕外,仰暴微悃,懇乞亟許罷斥事,副校理李師尙上疏。大槪,臣於兩司處置,有不可參涉之嫌,乞蒙鐫遞,以便公私事。入啓。答曰,省疏具悉。爾其勿辭察職。
行司直金鎭圭上疏。大槪,臣被誣陳辨,幸蒙恩批,而未得明覈其枉直,故不敢自處以平人,昨旣再違考官牌招,卽又有永禧殿親祭文製進之命,而顧臣情勢,決不可冒沒承當。應製之任,又有當屬之人,玆敢仰暴危悃,伏乞勘臣前後違召拒命之罪,仍命刊名仕藉,以便公私事。入啓。
吏曹啓曰,承旨有闕,政事,取稟。傳曰,過齋戒後,爲之。
平安監司義州府尹書目,冬至使一行,本月十二日未時量,還渡江事。
政院啓曰,兩司處置,歸於玉堂,而副校理南就明,副修撰柳鳳輝,旣已引嫌陳疏,他餘玉堂牌招事,允下矣。應敎李㙫,副校理李師尙,副修撰李肇,又引嫌礙之端,俱已陳疏,勢難强迫,修撰朴弼明,不但病勢甚重,違召不進,其所嫌礙,與南就明·李師尙無異,更無推移處置之道。且永禱殿擧動時,兩司當爲進參,而引嫌臺官外,憲府則大司憲權尙夏,執義李箕洪,掌令沈得元在外,持平柳述,奉命在外,諫院則大司諫李壄,呈辭受由,司諫李夏源,獻納柳重茂,正言林象德,竝在外,無一行公者,必須預先變通,可無臨時窘急之患,而亦可以推移處置,何以爲之?敢稟。傳曰,持平柳述,正言林象德,改差。
答司直金鎭圭疏曰,省疏具悉。祭文事,令弘文提學製進,卿其勿辭察任。
上在昌德宮。停常參·經筵。
禮曹判書李頤命,正郞尹東魯,宣陵丁字閣有頉處奉審事,出去。
兵曹啓目,粘連啓下是白有亦,大臣之兼帶摠管,曾有古例是如爲白乎矣,中間廢閣已久,今難更創哛不喩,侍衛等事,果多妨礙之端,似不可仍帶。大臣進退,自下不敢擅便,上裁,何如?啓依回啓施行。
政院啓曰,永禧殿擧動,只隔一日,承旨及兩司有闕之代,明日政,竝以在京無故人差出,仍卽牌招察任,何如?傳曰,允。
禁府,康濟夏拿囚。啓。
咸鏡監司書目,道內染病之類,合以計之,方痛五百六十名,向差三百三十一名,物故一百三名,染病如是熾盛,民事誠爲悶慮事。
全羅監司書目,長興·康津等官呈,以今月初一日戌時量下雪,幾至五六寸許,全州兼任益山呈,以今月初六日申時量雨雹,俱係變異事。
禮曹判書李頤命,正郞尹東魯,宣陵丁字閣有頉處奉審後,入來。
大司諫李壄三度呈辭。以月食齋戒,留政院。
上在昌德宮。停常參·經筵。
下直,開寧縣監朴聖漢。
大司諫李壄三度呈辭。入啓。遞差。
明日永禧殿擧動時,大駕出宮初嚴,卯初三刻,二嚴卯正二刻,三嚴辰初一刻。王世子敦化門外祗送時,出宮正時,卯正二刻,開門差早。
領議政崔錫鼎箚子。大槪,病勢情地,實無陳力之望,明日眞殿擧動,將不得趨參,罪戾增積,兢隕冞切,敢申危迫之懇,乞賜矜許,仍治臣罪,以肅朝憲事。入啓。傳曰,遣承旨敦諭。
傳曰,史官五員待命,騎馬十五匹立之。津船等處,內摘奸。
全羅監司書目,暗行御史移文據,珍島郡守孫命大爲先罷黜,其代,令該曹擇差下送事。
平安監司書目,碧潼郡守朴時梓,以推刷差爽,虛稱陳告,瞞報該院,本府官婢,多數免賤,不待營門粘關,擅自除案者,至於四名,罷黜事。
黃海監司書目,兔山縣監李勛岳,因暗行御史封庫,罷黜事。
右承旨許墀上疏。大槪,臣於宰臣之疏,有不可晏然者,且臣累日供仕之餘,疾病猝劇,明日眞殿擧動,末由陪從,伏乞亟遞臣職,以謝人言事。入啓。答曰,省疏具悉,爾其勿辭,從速察職。
政院啓曰,昨日因永禧殿擧動,兩司有闕之代差出,牌招察任事,允下矣。今日政新除授大司諫,亦爲一體牌招之意,敢啓。傳曰,知道。
侍講院啓曰,來四月初四日敬寧殿夏享大祭,王世子親行事,下令矣。分付該曹,擧行,何如?傳曰,允。
兼說書李縡上疏。大槪,敢陳區區憂愛之忱,冀蒙察納事。入啓。
吏曹判書李寅燁上疏。大槪,伏以病勢情地,有不可久據銓地者,乞賜鐫免,以便公私,兼陳所懷,以備裁察事。入啓。
謝恩,正言丁道復。
答兼說書李縡疏曰,省疏具悉。陳戒之誠,予甚嘉尙,而世子眼患,尙未快愈矣。
江原監司趙泰老辭職上疏。入啓。答曰,省疏具悉。身病如此,令該曹稟處。
謝恩,右承旨任胤元,兼漢學敎授李㙫。
大司成崔錫恒上疏。大槪,國子新命,及於千萬不似之身,自量微分,萬無冒昧承當之理,在臣私義,惟當恭俟糾正之論,而眞殿擧動,只隔一宵,所帶宿衛之任,所關尤緊,不得不徑先自鳴。伏乞聖明,將臣新授職名及兼帶金吾·摠管之任,一倂鐫改,以幸公私事。入啓。
全羅監司書目,恩批之下,不敢更有所瀆籲,而顧臣情勢,終難冒據重任,乞命亟削臣職名,仍治臣罪犯,以安微分事上疏,上送事。啓。答曰,省疏具悉。卿勿固辭,宜速察職。
江華留守書目,右參贊閔鎭厚辭職上疏,上送事。啓。答曰,省疏具悉。卿其勿辭,調理上來行公。
平川君申琓箚子。大槪,眞殿酌獻禮,在於明日,而以此病狀,決無趨參陪衛之理,乞遞臣所帶諸任,仍正臣罪,以安微分,以肅朝綱事。入啓。答曰,省箚具悉卿懇。有疾未參,別無所傷,卿其安心勿辭,亦勿待罪。仍傳曰,遣史官傳諭。
檢閱李眞儉上疏。大槪,臣與新除授弘文館副提學尹趾仁,應避之嫌,與前無異,伏乞聖慈,亟遞臣職名,以便公私,不勝幸甚事。入啓。遞差。
答大司成崔錫恒疏曰,省疏具悉。卿其勿辭,從速察職。
答吏曹判書李寅燁疏曰,省疏具悉。縷縷陳戒,誠甚憂愛,予甚嘉尙,可不留心焉?山城看審事,姑令停止,卿其勿辭,安心行公。以上朝報
副護軍沈極,副司直柳述,副司果林象德,副司直趙泰耉。以宋奎濂爲知中樞府事,光善君漳爲都摠管,尹摛爲大丘營將,閔泳爲五衛將,李行昌爲忠翊衛將,辛聖河爲玉江萬戶,蔡以章爲兼司僕將,池必浩爲蔥嶺萬戶,李英發爲所已萬戶,金錫悌爲多大浦僉使,李羽朝爲葛頭山僉使,黃鑌爲五衛將,金時建爲永登萬戶。
有政。吏批,以丁道復爲正言,金克謙爲禮曹佐郞,沈樘爲宗簿正,崔錫恒爲大司成,尹趾仁爲副提學,申義命爲禮曹佐郞,宋宅相爲持平,李奎年爲祥原郡守,申拱華爲司䆃僉正,李萬堅爲吏曹正郞,兪命雄爲承旨,李時蕃爲碧潼郡守,金鼎臣爲宗廟令,趙泰一爲修撰,李萬堅爲文學,趙泰耉爲工曹參議,李彦經爲大司諫,成瑍爲司藝,李肇爲西學敎授,李萬堅兼校書校理,林潪爲珍島郡守,申爲監察,任胤元爲承旨,承文著作單尹植,李溭爲兔山縣監,兼漢學敎授單李㙫。
上在昌德宮。停常參·經筵。
午時,日暈。
同副承旨洪重夏書啓,臣承命敦諭于領議政崔錫鼎處,則以爲臣情地悶蹙,繼上章箚,冀蒙天鑑之開許,不意玆者,特降承宣,諭以聖旨,十行溫綍,詞意諄切,臣跪捧莊誦,精爽隕越,不知感涕之橫迸也。臣之不才蔑能,本不合於具瞻之地,以此爲言,臣固安受,而每當除命,輒有非意侵詆,至於今日,醜辱及於祖先,私心驚痛,寧欲無生。在臣自處之道,其敢曰誣衊旣已昭雪,處分旣已嚴切,而晏然於周行乎?且臣情勢之外,病狀苦劇,委席沈頓,無計動身,雖蒙敦召之異數,亦無以自力趨承,違命闕禮,罪戾彌深,慞惶震越,不知所達云矣。敢啓。傳曰,知道。
大駕詣永禧殿,入幕次後,藥房·政院·玉堂問安。答曰,知道。酌獻禮正時,巳正初刻。酌獻禮後,藥房·政院·玉堂·二品以上·六曹問安。答曰,知道。
大駕還宮初嚴,午初三刻,二嚴午正初刻,三嚴午正一刻。
大駕還宮後,藥房·政院·玉堂問安。答曰,知道。
明日文武科放榜時,開門差早。
院前啓,請還收充軍罪人李世禎放釋之命事。新除授獻納柳重茂,時在平安道祥原郡任所,請斯速乘馹上來事,下諭。引嫌而退。嫌難處置,其勢固然,請正言李翊漢出仕。答曰,不允。下諭及處置事,依啓。前啓,定配罪人金泰潤量移之命還收事,及前兵曹判書兪得一罷職不敍事,停啓。
政院啓曰,來二十一日輪對日次,取稟。傳曰,爲之。
禁府,魚景亮拿囚。啓。
京畿監司書目,水原呈,以慶尙監司尹德駿辭職上疏,上送事。啓。答曰,省疏具悉。卿其勿辭,速往欽哉。
大司諫李彦經上疏。大槪,薇垣長席之命,遽及於萬萬無似之身,自量才分,決難承當,坐違嚴召,自速重何,而聖度天大,罪止問備,惶隕感激,罔知攸措。名器至重,公議可畏,終有所不敢晏然冒據者,仰干斧鉞,瀝血哀籲。伏乞亟遞臣職名,以重官方,以安賤分事。入啓。答曰,省疏具悉。爾其勿辭,從速察職。
冬至使書目,待罪上疏上送事。啓。答曰,省疏具悉。卿等勿待罪。
上在昌德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,久旱得雨,日氣陰濕,伏未審此時,聖候,若何?昨日酌獻眞殿,積月靜攝之餘,勞動將事,不瑕有傷乎?伏見宮官疏批,以世子眼患尙未快愈爲敎,臣伏不勝憂慮之至,與諸醫及鍼醫等,趁早入診,議定鍼藥宜當,敢來問安,竝此仰稟。答曰,知道。無事矣。
傳曰,明日晝講爲之。
政院啓曰,昨日持平宋宅相,强引不當引之嫌,至於引避,不欲處置,往復屢次,終不回聽,仍爲尋單出去。多官處置,尙無了當之期,事甚未安,持平宋宅相,卽爲牌招察任,何如?傳曰,允。
冬至使書目,待罪上疏上送事。啓。答曰,省疏具悉。卿等,勿待罪。
正言李翊漢就職後啓曰,如臣庸陋,屢玷言地,絲毫莫補,心常媿恧,而病且難强,日事尋單,引避退待,亦且累日矣。卽因僚臺之處置請出,召牌辱臨,怵分畏義,不得不强疾趨詣,而第臣於僚臺之獨停前啓兩事,有不可泯默者,凡臺閣停論,必循僉議,本非一人之私見,所可擅停也。兪得一罷職不敍事,處分旣下於遞差,而兪音久靳,一向牢執,亦非臣意,而設或停論,不問當初發論之人,大違臺例。至於金泰潤事,旣是重發之啓,經年爭執,不得停論者,亦以此也,而不待僚議,猝然獨停,其於臺體,果何如也?此無非臣疲劣,忝叨臺地,不能見重於僚席之致,臣何敢晏然盤礴於臺次乎?請命遞斥臣職。答曰,勿辭,退待物論。
吏曹啓目,粘連啓下是白有亦,觀此江原監司趙泰老上疏,則行路撼頓,喉痛仍作,歸家之後,症勢越添,水漿不入,語音不通,痰涎上壅,頃刻難保,過用凉藥,暴泄無算,從前麻痺噎膈等症,無不復發,欲待差復,遲速未定,以公以私,狼狽益甚。亟賜鐫遞,毋誤國事亦爲白有臥乎所,趙泰老除授已久,辭朝無期,而行役之餘,宿患猝劇,勢難趁速赴任,而卽今關東,賑政方張,民事甚急,不可等待其差歇,似當姑爲許遞是白乎矣,藩臣遞易,非臣曹所敢擅便,上裁,何如?啓依回啓施行。
持平宋宅相牌不進,依承傳罷職。
藥房再啓曰,臣率諸醫,王世子眼患入診退出後,仍與商議,則皆以爲卽今症候,視物別無所妨,而朝則雖似稍勝,向夕猶未淸快,左右脈度,浮而帶數,此由於肝肺之熱,隨時升降之致。鍼則姑觀前頭,更爲議定,瀉熱黃連湯,加赤芍藥酒洗一錢,黃柏酒炒七分,連進十貼,以爲淸肝瀉熱之地,宜當云。此藥五貼,爲先劑入之意,敢啓。答曰,知道。
忠淸監司書目,延豐呈,以右尹鄭澔病重上去不得事。啓。傳曰,卿辭至此,本職許遞事,回諭。
又書目,臣於徒流修啓之事,致有做錯之罪,亟遞臣所帶職名,以謝人言,以安私分事上疏上送事。啓。答曰,省疏具悉。卿其勿辭,從速察職。
吏曹啓曰,臺諫有闕,政事,取稟。傳曰,明日爲之。
晝講正時,以午正初刻,改啓下。
正言丁道復啓曰,臣新入臺閣,全昧世樣,觸事生尤,固所自料。兪得一事,遞差罷職,無甚輕重,累次連啓,迄可收殺。至於金泰潤之因赦量移,旣異全釋,閱歲爭執,太涉支離,物議多以爲可停,而同僚適在引避之中,雖欲簡問,其勢末由,實未覺其獨停之爲嫌矣。今者同僚費辭引避,至以猝然獨停,大違臺例爲言,臣何敢晏然仍冒於臺次乎?請命遞斥臣職。答曰,勿辭,退待物論。
政院啓曰,兩司之官,前後引避,多至四員,久未處置,大司諫李彦經,明日待開門牌招,使之處置,何如?傳曰,允。
禮曹,參判李世載,今月十九日卒逝云,弔祭致賻,依法例擧行,何如?啓依所啓施行。
平安監司書目,臣有冒禁之罪,乞命攸司,勘臣罪犯事上疏,上送事。啓。答曰,省疏具悉。卿其勿辭,從速察職。以上朝報
禮曹啓曰,宗廟夏享大祭攝行事,榻前定奪,王世子敬寧殿親祭節目中,大駕出還宮時祗送祗迎節次,付標以入之意,敢啓。傳曰,知道。禮曹謄錄
上在昌德宮。停常參·經筵。
左水運判官趙泰壽,漕運事出去。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候,若何?王世子眼患,亦復何如,而昨入湯劑,其已進服乎?臣無任憂慮,敢來問安。答曰,知道。無事。世子眼患,一樣矣。
政院啓曰,今日備局引見,兩司當爲入侍,而憲府無行公之員,新除授持平鄭栻,卽爲牌招,以爲入侍之地,何如?傳曰,允。
傳曰,今日晝講停。
傳曰,明日晝講爲之。
謝恩,大司諫李彦經,持平鄭栻。
明日輪對官落點,敦寧奉事尹商瑞,漢城參軍李志尹,典牲主簿韓宗揆,掌苑直長尹商來,活人別提金泰錫。
傳曰,大臣·備局堂上引見。引見時,來四月初四日宗廟夏享大祭攝行事,榻前定奪。新除授安東府使李萬元,催促上來,使之從速辭朝事,榻前下敎。
副提學尹趾仁上疏。大槪,玉署長席,何等職責,去未踰旬,旋復有命,揣量才分,萬無堪承之望,玆敢疾聲叫號,自畫而不敢進。伏乞聖明,曲加諒察於懇迫之辭,亟命鐫改臣所叨職名,以重名器,以安賤分事。入啓。答曰,省疏具悉。爾其勿辭,從速察職。
咸鏡監司書目,臣有犯科之事,玆敢冒死首實,冀伏刑章,乞削臣職,仍勘臣罪事上疏,上送事。答曰,省疏具悉。卿其勿辭,從速察職。
平安監司書目,中和府使洪禹績,受由歸家,還任無期,罷黜事。
引見時,大司諫李彦經所啓,請還收充軍罪人李世禎放釋之命事。上曰,勿煩。又所啓,竝引嫌而退。率爾停啓,責有所歸,見輕之嫌,非所可引,不相通議,見非僚席,揆以臺體,勢難仍在。請正言李翊漢出仕,正言丁道復遞差。上曰,依啓。持平鄭栻所啓,如臣無似,屢玷言地,情病難强,未效一日之責,愧懼徒積矣。不意柏府新命,遽下於禁直之中,召牌繼降,嚴畏分義,不得不趨詣祗謝,而第本府方有前掌令李禎翊削黜之啓,當初禎翊疏中所論,指斥大臣,臣有姻婭應避之嫌,理難參涉於是啓,則不可仍冒於臺次,請命遞斥臣職。上曰,勿辭,退待物論。
夜五更,月入南斗星。
引見時,禮曹判書李頤命所啓,禮官賜祭賜額之行頻數,荒年廚傳之弊,不可不慮。今後則二品以上三年內致祭,雖不可已,其他書院賜額及凡致祭,則姑令停止,以待年事稍稔,何如?上曰,依爲之。左議政徐宗泰所啓,北道監賑御史李坦狀啓,日昨啓下,而未及回啓,今日登對,敢此持入仰稟矣。狀啓中,南·北關被災輕重,賑事緩急,明白條列,大抵一道飢荒,十分切急,而賑穀旣甚不敷,無以接濟,前頭麥事,有未可知,北路事,極可悶慮矣。狀啓中檻穽布,御史下去時,已與該曹,有所相議矣。營門及各邑,皆欲貿取,以爲上納之用,計其所貿穀數,當爲四百餘石,欲以此爲南邑賑資,而布則請令戶曹,盡數蕩減,此則依狀請許施,似宜矣。右議政金昌集曰,北路飢荒此甚,而他無接濟之道,特爲許施,似可矣。上曰,然矣。依狀聞施行,可也。又所啓,黃海兵使趙爾重,除授已久,頃日臺臣疏語甚重,不敢辭朝,連呈備局矣。臺疏所論,曾前在閫時事,未知虛實之如何,而武臣之重被臺論,而朝家督令往赴者,多有之矣。旣無遞改之事,而夫馬久滯有弊,趙爾重推考,使之趁速辭朝,何如?上曰,推考催送,可也。
禮曹判書李頤命所啓,莊烈王后玉冊,以罪人之書,曾有改造之敎,此則旣知其未安,似當速改,何以爲之乎?上曰,只爲此事,設都監不便,後日金寶修改時,一體爲之,可也。頤命曰,然則後日當以冊寶都監稱號矣。上曰,然矣。又所啓,今番奉審宣陵,乃壬辰逢變之陵也。其丁字閣,不知亂前亂後之所造,而旣是年久之屋,外若堅完,內實朽敗,正殿東北東南危,而大抵皆向北圮傾,陵官則不敢請其盡改,然若撤瓦毁椽,則不可支存,勢將盡改。姑觀秋潦後,改建似好,而陵寢事重,若論盡改,則預備材瓦以待事,入啓蒙允矣。改建時堂上·郞廳,待秋差出乎?上曰,待秋差出,可也。戶曹判書趙泰采曰,所入木物,必須長大,然後可以用之,水上諸邑,分定有例,參酌分定,何如?上曰,分定,可也。又所啓,鄭文忠奉祀孫,未冠時,已自朝家給料,長成後除職矣,今則失祿,無以供香火云。伏聞三學士後孫,無祿時給料云,依此例給料,何如?戶曹判書趙泰采曰,此則三學士之親子,非後孫也。頤命曰,誤聞以啓,極爲惶恐,然則該曹連爲調敍則好矣。左議政徐宗泰曰,褒祿之道,不害過厚,然無祿時,必爲給料,則事無前例,恐涉過當。右議政金昌集曰,令該曹各別收用,則雖不給料,亦可矣。上曰,無職時給料,自前所無之事,不必爲之,而令該曹收用,可也。
左議政徐宗泰所啓,甲申年北道監賑御史朴弼明狀啓中,以私賑人錄用事爲請,今御史李坦狀啓以爲已過三年,尙不回啓,問于該曹,考見其文書,則皆已回啓,御史似未及察矣。金昌集曰,見其回啓,則私賑者,李能白一人,而以相當窠收用事,判下矣。徐宗泰曰,每於勸分之時,開諭丁寧,而事過之後,多不見施,朝家未免於失信,是以外方多有缺望者,無以爲激勸之道,而但此事甚爲難處,至於蔭路除職,不可不擇,而私賑之類,豈皆堪筮仕之人乎?該曹之未卽擧行,不專出於緩忽而然也。未及施行者,今宜申飭政曹矣。金昌集曰,當初旣有論賞之事,而不卽擧行,失望固宜。今此李能白,乃是出身,卽除實職,恐似未易,姑先差塡將官,則猶勝於元不擧論,觀其人物,漸次調用,仍除邊將,似可矣。上曰,此與永棄有間,先差將官,觀其爲人,次次調用,可也。金昌集曰,未及擧行者,斯速擧行事申飭,今將官許差事,亦爲分付,宜矣。上曰,先差將官事分付,而申飭事,亦依爲之。以上朝報
副護軍鄭澔·趙泰老,副司直兪得一·李壄。以上朝報
大臣·備局堂上入侍時,禮曹判書李頤命所啓,宗廟各室奉審後,所缺亡金寶改造當否,有後日定奪之敎,而連有事故,尙未稟定矣。今者兩大臣入侍,下詢後都監設置當否,定奪,何如?上曰,何如?左議政徐宗泰曰,事體至重,而昨年旣已修補其觖失,則事當一體擧行,而曾在累朝,亦已因循而未遑矣。卽今國力匱乏,有難一時畢擧,姑待前頭事力稍裕之時,似或不妨矣。上曰,各室金寶,旣已修改,則可以一體改造定奪,而都監之役,姑觀前頭爲之,似好,不必以時月定期也。李頤命又所啓,宗廟各室所缺亡金寶,凡九顆,而其中宣祖室懿仁王后上尊號章聖王后之寶,則失於壬辰兵燹之後,卽以玉寶追補矣。事見于政院日記,玉寶則見存于廟中,故今番大謄錄增修時,亦以此懸註矣。此寶似不當追補,此事出擧行條件,以爲日後設都監時考據之地,何如?上曰,依爲之。李頤命所啓,國初故相臣柳寬文化祠宇,儒疏及回啓,無明言書院祠宇之稱,故藝文館與臣曹相議,以書院啓下於賜額單子矣。其後考見曹中文書,當初自本道錄送時,以祠宇書之矣。書院與祠宇有間,當初旣以祠宇懸錄,曹案今以書院啓下,誤矣。當改以祠宇,改付標乎?抑以有學問,許其俎豆,則仍以書院賜額乎?上曰,改付標,可也。李頤命又所啓,高麗忠臣鄭夢周畫像奉安一間祠宇,當初自朝家出力造成矣。其家有改建,而物力凋殘,事難克諧,自朝家斟酌顧助,何如?戶曹判書趙泰采曰,事無前例,恐不可開路矣。李頤命曰,唐時魏徵私第,轉賣於人,其時名臣奏請,自朝家買還其後孫,況此祠宇,本是朝家所造給者,今助其改建,恐無不可矣。左議政徐宗泰曰,此事雖非朝家所知,然事係先賢,其在待之道,斟酌顧助,使事役得成,似好矣。上曰,異於他事,令該曹斟酌顧助,可也。左議政徐宗泰所啓,端宗大王實錄附錄,今當奉安於太白,春秋館堂上李頤命,明日當辭朝矣。事體重大,累次退定之餘,今又以退行爲請,深知未安,而第此與實錄,旣有差別,太白程道旣遠,沿路陪衛之節,雖有省減,而各邑例有調發數多束伍,累日待令之事矣。因便往審山城事,因李寅燁疏,雖已停止,而以宗廟儀軌考出事,又將留住多日云,廚傳一事,亦且有弊。目今嶺南民事孔劇,列邑皆在設賑之中,雖是重大之事,若爲民弊之時,有所變通,有何不可乎?藏史之行,若令待秋爲之,而其時仍爲看審山城,則似便,領議政崔錫鼎之意,亦如此,故敢達。上曰,何如?右議政金昌集曰,卽今嶺南民事切急,雖曰減省儀節,自不無弊端,今雖待秋擧行,其間不過數月,山城看審,亦可竝行於其時,事甚便好矣。上曰,待秋退行,可也。
戶曹判書趙泰采所啓,禮曹移文內,徽陵位田,未及受出,陵軍凋弊,不成模樣,其在守護之道,極涉疏虞,請受位田,而他無空閑之地,畿邑堤堰中,陳廢不得蒙利之地,自本曹査問,則安城·抱川·陽城·楊州等地,有年久陳廢之偃,民不蒙利,而長廣甚少,摠而論之,不過爲八九結云。廢堰許民,例爲防塞,而至於陵寢,事體與他自別,以此劃給,以爲守護之地,何如?上曰,依爲之。
左議政徐宗泰所啓,此江華留守閔鎭遠狀啓也。戶曹取來米三千餘石,戶曹以京斛改量,欠縮至於百二十餘石,當初本府捧上之斛,比京斛,減數升,故所縮如此,今不當徵其欠縮於典守之人,請令廟堂稟處矣。京外斛子,未知因何如是不同,而狀啓辭緣,有欠縮之數,戶曹自可當之矣。戶曹判書趙泰采曰,同律度量衡,乃是王政所不已者,而京外斛子,如是不同,宜有較正之擧矣。江都穀輸來時,使郞廳捧上時,年久之斛,破拆塗紙,自致所入之減少云,今雖不徵其縮數,至於斛子,則與地部行用,較量改正,俾無異同之弊,似宜矣。上曰,典守者勿爲徵捧,而斛子改正事,依爲之。
左議政徐宗泰所啓,北道監賑御史李坦狀啓,以爲監司爲賑事,以巡營銀子三千餘兩,許貸於各邑,而二千餘兩,則各邑將有立本還償之路,而一千餘兩,則實難措辦,此由於北路殖生之道,視他爲難而然也。其所貿穀物,取爲賑資後,許令蕩減,宜當云。營儲之貨,若當事變,當爲軍需,而異於西關,其數必不饒裕,今許蕩減,雖涉重難,而各邑形勢,還報必未易,朝家於北路賑事,當有特例顧恤之道,而其數旣不甚多,似當依啓聞許施,問於領議政,則其意亦然矣。第今則設賑初頭也。今雖許施,而使之待畢賑後,與監司相議,更察各邑形勢,詳知其不能還報之實數,然後量宜蕩減矣。此銀自賑廳貸給之請,則賑廳事勢異於前,必難施行矣。右議政曰,厥銀似是本營流來留儲之物,今雖蕩減,不至大段,爲先取用,賑事後,待御史上來,議定其蕩減與否,似好矣。戶曹判書趙泰采曰,此非朝家所句管者,係是本道留儲之物,用於本道賑民之資,則與移用他道者有異,後必自賑廳還償乎?必以流來重記所付減縮爲難,而朝家則無必償之道矣。上曰,依狀啓先爲許施後,徐與監司相議處之,可也。戶曹謄錄
左議政徐宗泰所啓,北道監賑御史李坦狀啓中,以官奴贖良事,爲請矣。此事有弊,朝家一切防塞,而此則北路生穀,無他道理,事勢所迫,一邊狀聞,一邊捧價云,旣捧之後,事有難處。且御史以守令多有不法之事,不可不防,故只許官奴,旣已防塞,則區別奴婢,似涉細瑣,而其處事如此,御史想其事勢,不可比竝於他邑,有此狀請,使之只許其已捧者,而其數亦勿過多,宜當。領議政崔錫鼎之意,亦如此矣。右議政金昌集曰,御史亦以爲,曾知許贖之有弊,而今見其處形勢之切急,有此贖奴之請,已捧者,則許之無妨矣。上曰,北路異於他道,特許無妨矣。左議政徐宗泰曰,已捧者,只數人云,穀數似不多矣。全沒朝家許施之意,限十數人許之,未知何如。上曰,狀聞後,必有加捧者矣。刑曹謄錄
有政。吏批,以魚史徽爲兵曹參議,金萬埰爲江原監司,鄭栻爲持平,李東郁爲漢城右尹,黃欽爲刑曹參判。
上在昌德宮。停常參,只晝講。入侍,知事尹世紀,特進官李頤命,承旨洪重夏,玉堂李師尙·李肇,假注書李端章,史官洪禹瑞·李澤,武臣崔鼎鉉。
傳曰,明日晝講爲之。
輪對官典牲主簿韓宗揆病,代典牲直長李世德改落點。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候,若何?王世子眼患,比昨何如,而湯劑連日進服乎?臣無任憂慮,敢來問安。答曰,知道。無事,世子眼患,一樣矣。
副校理南就明,文臣朔試射時,稱病不進,依承傳罷職。
領議政崔錫鼎初度呈辭。入啓。傳曰,遣承旨敦諭,與之偕來。
晝講時,金吾堂上引入之員,竝牌招察任事,榻前定奪。
右議政金昌集箚子。大槪,得見慶尙監司尹德駿上疏,追提蔣哥訟事,譏切甚至。臣於此,不可晏然,乞遞臣職,以謝人言事。入啓。
吏曹啓曰,臺諫有闕,政事,取稟。傳曰,明日爲之。
大司諫李彦經啓曰,憲府多官處置,歸於本院,而臣於此,有不可苟然參涉者。蓋憲臣之避,實因李禎翊·金栽減律事,而禎翊疏中悖語,專指臣師而發,栽之前後章牘,所以詬詆臣者,亦且不少,此則通朝之所共知,而聖明之所俯燭也。今於勘律輕重之間,決不當冒嫌可否,請命遞斥臣職。答曰,勿辭,退待物論。
政院啓曰,因侍講院草記,王世子敬寧殿親祭不遠,宮官不可不備員,司書李邦彦,奉使在外,復命未易,令政院稟處事,命下矣。似當有變通之道,何以爲之?敢稟。傳曰,改差。
校理吳命峻上疏。大槪,臣以職事所關,欲有面奏於前者,昨才入城,而第臣有難安情勢,不得不露章請譴,伏乞聖慈,將臣本兼諸任,盡行鐫削,仍治臣罪,以安私分事。入啓。
答右議政金昌集箚曰,省箚具悉卿懇。尹德駿之疏,更提已決之訟,侵斥大臣,其在事體,豈容若是?於卿少無可嫌,安心勿辭,速出視事,以副予望。仍傳曰,遣史官傳諭。
答校理吳命峻疏曰,省疏具悉。爾其勿辭,從速察職。
政院啓曰,兩司多官,引避退待,今當處置,而憲府旣無行公之員,諫院則在外只有正言李翊漢,又以前所引嫌者來避,有同一事再避,故退却不捧,則旋爲呈辭出去,而强難處置者,其勢固然矣。處置當歸玉堂,而玉堂諸員,俱有引嫌之端,曾以此陳疏,到今拘礙,與前無異,修撰趙泰一,明日待開門牌招,使之處置,何如?傳曰,允。
晝講時,侍讀官李師尙所啓,本館新錄,今當爲之,而近來論議歧貳,每於新錄之後,輙相訾謷,事甚慨然。玉堂罷散人中,或有過自引嫌,不爲行公者,竝卽變通收敍,以爲同參新錄之地,何如?上曰,玉堂罷散人,別單書入。
上在昌德宮。停常參,只晝講。
下直,珍島郡守林潪。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候,若何?王世子調候,亦復何如?仍伏念眼患一向彌留,湯劑久未奏效,而敬寧殿親祭日期不遠,强疾勞動,冒夜將事,不無添傷之患,許令攝行,實合愼疾之道,臣不勝區區憂慮,敢來問安,竝此仰稟。答曰,知道。無事。世子眼患,差減矣。勿爲逐日問安。大祭世子親行停止事,依啓。
全羅監司書目,光陽縣監金胄甲,暗行御史旣以封庫,爲先罷黜事。
左副承旨李廷謙書啓,臣承命敦諭于領議政崔錫鼎,則以爲臣情勢病狀,萬無冒出之理,長單控辭,仰冀聖明之矜許,不自意特遣近侍,諭以恩旨,至擧先臣平日心事,重加愍傷,而所以敦勉愚臣之不肖,意極隆摰,仍命與之偕來,臣奉讀未半,感淚交流,惝怳兢蹙,不知所以爲心也。念臣近日所遭,誠非等閑侵詆,罔極之辱,上及祖先,雖蒙天鑑之下燭,備盡湔雪,疏儒處分,亦旣嚴切,而愚臣情事之痛迫,夫豈夙宵而少弭也?尋單請急,亶出於萬不獲已,國勢之扤捏,非不恤也,朝象之泮渙,非不憂也。顧念情勢轉益難安,病勢轉益難强,雖欲黽勉趨承,有不可得,虛紆格外之異數,祗積逋慢之重罪,伏地震越,不知所達云矣。大臣姑無造朝之意,而臣旣承偕來之命,故仍留之意,敢啓。傳曰,知道。
自昩爽至酉時,有霧氣。夜五更,月暈左珥。
注書具萬理病,代以洪致中爲假注書。
晝講。入侍,知事趙泰采,特進官金錫衍,承旨任胤元,玉堂李師尙柳鳳輝,假注書洪致中,史官洪禹瑞·李澤,武臣具後翼。
傳,前副校理南就明,副修撰李海朝,副司果李宜顯,竝敍用。
玉堂箚子。大槪,請持平李明浚遞差,掌令金斗南,持平鄭栻,大司諫李彦經,出仕。請持平宋宅相罷職事。入啓。答曰,依啓。
謝恩,文學李相周·兼司書朴弼明。
全羅監司書目,南原討捕使李鳳徵,南原府使林淨,相較爭鬨之際,全沒禮讓之風,事面盡壞,聽聞俱駭,不得已竝只罷黜事。
領議政崔錫鼎再度呈辭。入啓。傳曰,昨觀請急之章,不覺愕然失圖,特遣承宣,諭予至意,謂卿體諒,卽日造朝矣。情志不孚,巽辭愈懇,此豈所望於元老大臣者乎?卿之所遭,雖曰非常,前後批旨,開釋備盡,則誣衊昭雪矣,於卿有何一毫情地之扤捏,而連章丐免,必欲奉身而退耶?噫,當此艱虞溢目之日,予不可捨卿,卿不忍棄予,須體虛佇之誠,亟斷來章,安心視事,弘濟時艱。仍傳曰,此批答,使偕來承旨傳諭。以上朝報
知事趙泰采所啓,因賑恤廳堂上閔鎭厚陳達,今年各項裁減之代米布,令戶·兵曹充給事,令廟堂稟處矣。地部稅入,近因荐飢,漸至減縮,今年應捧,僅至七萬石,將無以繼一年之用,今日國儲,可謂哀痛,今者裁減之數,未知幾何,而地部事勢,實難代給,仍令賑廳,依前料理充給之意,亦令廟堂,一體稟處,何如?上曰,裁減之代,必今戶曹充給,則形勢果難,令廟堂一體稟處,可也。趙泰采所啓,頃以江華留守閔鎭遠啓達,史閣改建時材瓦,自京司衙門下送事,啓下矣。備局纔因江都報狀,使戶·兵曹輸送物力之意題送,臣意以爲,如長寧殿,或有重建之役,則事體自別,當自京司,下送物力,而至於史閣,則外方史庫,曾無自京司給物力修改之規,況江都,非如外邑之殘弊,略干間架之重建,豈無方便拮据之道,而必請京司之輸送乎?如此等事,不可不防塞,故敢此仰達。上曰,依爲之。兵曹謄錄
有政。吏批,以李相周爲文學,任守幹爲司書,張鵬翼爲中和府使,韓配夏爲正言,崔錫瑞爲光陽縣監,朴弼明爲司書,李喜茂爲戶曹參議,兼春秋單金克謙·閔鎭東。
上在昌德宮。停常參·經筵。
自巳時至申時,日暈。
京畿監司書目,楊州呈,以吏曹參判金昌協辭職上疏,上送事。啓。答曰,省疏具悉。卿勿固辭,作速上來察職。
司諫李夏源啓曰,臣縣道陳懇,未蒙矜許,恩批之下,一倍惶縮,不敢不黽勉上來,祗謝恩命,而第臣得見行司直李健命疏本,拈出臣前忝憲職時引避中一轉語,大加疑怒,極力反詆,臣不勝訝惑之至。當初健命疏中,聖敎厭薄四字,在他人則猶可,在健命則實爲未安,故臣之避辭中云云,指此一款,今健命之疏,當辨者,惟在於此四字之無損於分義,而略不提論,泛謂臣藉引脅持,操切甚急,而有若其疏,無可引之聖敎,而臣故引之者然,何其不能反省,專咎言者,乃如是耶?果使健命之疏,實在略辨,則必以伊時聖敎,直謂之厭薄,然後方可盡於自處之道耶?此則臣誠迷暗見不到也。至於不專在於所爭之是非云者,指意所在,尤非臣之所敢度,而脅持操切之習,臣恐其不在於他人也。臣不欲呶呶爭較,以傷事體,而旣被其斥,理難晏然,請命遞斥臣職。答曰,勿辭,退待物論。
左副承旨李廷謙書啓,臣敬奉聖旨,傳諭于領議政崔錫鼎,則以爲臣病痼情危,繼上辭單,方竢開允之音,乃者特降批旨,近侍臨宣,十行天札,詞意丁寧,不啻提耳而面命,誨諭敦勉,逈出常格,臣莊誦以還惶極感深,五情震越,罔知攸措。噫,臣之今日情地,萬分難安,非謂誣衊之昭雪,有未盡也,批諭之開釋,有未至也。原來所遭詬辱,怛然驚心,揆以人理,固無淟涊匪據之理。又伏聞日昨筵中僚席之間,有所云云,雖未詳措語之如何,愚臣情迹之危蹙,於此倍切,雖蒙恩綍之荐頒,末由祗承。坐孤虛佇之聖心,九頓隕越,臣罪萬死,容俟神氣稍定,謹以文字,仰暴衷款,以冀淵鑑之憐察云。臣反復開諭,再三勸起,輒以情病難强爲辭,終無造朝之意。臣旣承偕來之命,故仍留之意,敢啓。傳曰,知道。
吏曹啓曰,來二十五日,祿都目政事爲之之意,敢啓。傳曰,知道。又啓曰,臺諫有闕,政事,取稟。傳曰,今日國忌齋戒,明日國忌正日,祿都目兼行。
上在昌德宮。停常參·經筵。
午未時,日暈。二更三更四更,月暈左珥。
中殿·世子·嬪宮,藥房問安。答曰,知道。
藥房啓曰,伏未審數日,聖候,若何?王世子眼患,益有差減之勢乎?前劑入瀉熱黃連湯,已盡於昨日,此藥五貼,更爲劑入宜當,臣無任憂慮,敢來問安。答曰,知道。無事,世子眼患,差減矣。
右議政金昌集鍼灸呈辭。入啓。傳曰,安心調理,遣鍼醫看病。
左議政徐宗泰箚子。大槪,日昨筵奏,所傳翻誤,全失臣語意,敢此據實陳聞,仍暴悚愧不安之情,乞賜遞免事。入啓。答曰,省箚具悉卿懇。日昨筵席卿之所陳本意,予已洞悉,則傳說之差誤,在我何嫌?安心勿辭,速出視事,以副予望。仍傳曰,遣史官傳諭。
以洪錫輔爲假注書。
禁府,金盛節拿囚。啓。
領議政崔錫鼎上疏。大槪,冒萬死,更申血懇,冀蒙矜照,亟允所辭,仍命輟還承宣,以安私分事。入啓。
上在昌德宮。停常參·經筵。
下直,黃海兵使趙爾重。
政院啓曰,司諫李夏源,引避退待,不得處置,已至三日。本院除在外未肅拜外,呈告人員,竝卽牌招,使之處置,何如?傳曰,允。
江原監司金萬埰上疏。大槪,臣於千萬意外,伏承東藩之命,驚惶震悚,罔知所措。揣量才分,萬無承當之望,不得不悉暴情病之難强,伏乞聖慈,亟賜遞改,以幸國事,以安私分事。入啓。答曰,省疏具悉。卿其勿辭,速往欽哉。
院前啓,李世禎事。新啓,中和府使張鵬翼,頃任全州討捕使時,酗酒使氣,處事顚妄,大失體面於上下官之間,傳說狼藉,聽聞俱駭。凶歲撫摩之責,決不可畀之如此之人,請中和府使張鵬翼遞差。蓮幕之任,彈壓一道,主掌試取,不可不擇差也,明矣。忠淸都事金世瑛,曾爲假官,而文不能記事,且差大祝,而筆不能塡祝之狀,衆所目覩。新除之初,旣多人言,而不知自處,晏然赴任,物情未允,久而不已,請忠淸都事金世瑛遞差。引嫌而退。反詆之言,非出公心,以此引嫌,殊涉太過,請司諫李夏源出仕。新除授司憲府掌令沈得元,時在京畿高陽地,請斯速乘馹上來事,下諭。答曰,不允。處置及下諭事,依啓。
全羅監司書目,和順呈,以今月初六日八日,黑雲四塞,天地晦暝,雷霆大作,雨雹交下,事係變異事。
工曹判書宋昌辭職上疏。入啓。答曰,省疏具悉。卿辭至此,金吾之任當勉副,卿其調理行公。
右議政金昌集箚子。大槪,緣臣日昨筵奏,致令首席不安,略暴情實,乞賜遞免事。入啓。答曰,省箚具悉卿懇。伊日筵中,卿之所陳本意,予豈不知哉?安心勿辭,速出視事,以副予望。仍傳曰,遣史官傳諭。
黃海監司書目,冬至副使黃欽辭職上疏上送事。啓。答曰,省疏具悉。卿其勿辭察職。
忠淸監司書目,永春縣監鄭洊,暗行御史旣已封庫,罷黜事。
政院啓曰,頃日以監察署經事,請牌兩司,而憲府有故,尙未擧行矣。今聞監察之言,諫院已署經者六員,兩司俱未署經者一員。前頭朔祭及夏享大祭時,決無推移之勢,且守令·都事之憲府未署經者各一員,夫馬有弊,賑政亦急。憲府除在外外,呈告人員,待明朝牌招,使之署經,何如?傳曰,允。
答領議政崔錫鼎疏曰,省疏具悉卿懇。噫,疏單之批,罄悉予意,而一向懇辭,必欲釋負,愕然之極,繼之以抑鬱,不知所以爲諭也。噫,卿之先卿文集,予覽之熟矣。平日懃懃懇懇於章奏者,無非忠君憂國,至誠中流出,而昔我聖祖,嘗執先卿之手,而泣謂之曰,卿之忠誠,人所罕侶,一心奉公,終始不懈,若使如卿者,多在於朝,則國事豈至於此耶?華衮之褒,昭如日星,故相臣平日事業,卽此而可以知矣。至於丙年之事,亶出於爲宗社之血誠,可質神明,而尊周之義,本自炳然,則此豈幺麼一婺源,所敢恣意詬辱者哉?噫,紀綱解弛,朝廷不尊,怪鬼之輩,接迹而起,欲使大臣,不安其位,則輒辱大臣之祖先,以爲驅逐之計,世道至此,寧不痛心,而因此引入,則不但正中其搖撼之計,其傷損國體不少,卿胡不念及於此耶?予志牢定,勸出乃已,斷不可允許也。至於左右相筵席所陳,本意不然,則尤無難安之端矣。噫,時事臲卼,憂虞溢目,而卿意外尋單,久不造朝,機務多滯,裁決無期,此予所以中夜憂歎者也。卿須體寡昧心腹之辭,亟斷巽讓之章,以先卿盡瘁之忠,輔予小子,弘濟時艱。仍傳曰,此批答,送于偕來承旨處,使之傳諭。
京畿監司書目,果川呈,以左參贊鄭載禧辭職上疏上送事。啓。答曰,省疏具悉。卿其安心勿辭往來焉。以上朝報
有政。兵批,以鄭忠源爲知中樞府事,李世郁爲五衛將,黃廷卨爲魚游澗僉使,崔泰厚爲文臣兼宣傳官,李弘規爲武臣兼宣傳官,李台望爲釜山僉使,李白基爲茄坡知僉使,李弘述爲兼訓鍊都正,睦慶賢爲訓鍊主簿,柳碩祖爲守門將,張萬里爲南原營將,李惟蔓爲訓鍊僉正,金廷奭爲守門將,金一虁爲曹司衛將,呂尹齊爲同知中樞府事。
吏批,以李宜顯爲副校理,任守幹爲持平,李爲南原府使。
上在昌德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,伏未審日間,聖候,若何?王世子眼患,連進湯劑,而益有差減之效乎?臣等無任憂慮,敢來問安。答曰,知道。無事,世子眼患,日益差減矣。
冬至正使鄭載崙,副使黃欽,書狀官南迪明,入來。
傳曰,明日晝講爲之。
傳曰,冬至上·副使·書狀官,留待引見。
大司成崔錫恒辭職上疏。入啓。答曰,省疏具悉。兼帶金吾之任,當許遞,而至於本職,一向祈免,實涉太過,亟出察職,無使應行之事,漸至遷就。
院前啓,李世禎事。中和府使張鵬翼遞差事。忠淸都事金世瑛遞差事。新啓,新除授持平任守幹,時在京畿廣州地,請斯速乘馹上來事。下諭。答曰,不允。一時酒失,追提太過,須速停論。金世瑛事及下諭事,依啓。
禮曹參判徐文裕上疏。大槪,臣之情勢病勢,終無冒出行公之望,且金吾僚堂,旣蒙遞免,則去就不宜異同,亟命鐫削臣本職及兼帶金吾之任,以謝物議,以安私分事。入啓。答曰,省疏具悉。卿辭至此,金吾之任當許遞,卿其勿辭,從速察職。以上朝報
謝恩兼冬至正·副使·書狀官留待引見時,正使東平尉鄭載崙所啓,臣等會坐于柵門內時,漢人馬天祿·李從新·黃朝相等,呈書于臣等,而衙譯徐禎明,亦爲偕來,觀其呈書辭意,則我國人康秀明·高夢丁·康成鶴·李茂盛·溫小邦·趙相柱·金海信·京居張判事後良·平壤府鄭時雄,出債於渠,終不還償,此輩以納賂於諸執事之故,無所畏懼,至疑我國官,其辱莫甚,而我國之人,前後出債於彼中者,不知其數,則似無自我先發,一一推給之事,而此人則與衙譯偕來,呈書臣同坐彼此人衆雜會之處,便是公庭發狀,不敢不達,令廟堂稟處,何如?副使黃欽曰,此事,朝家禁之,而無所懲戢,若此不已,恐有辱及國家之事,不可不徵給矣。上曰,依爲之。載崙曰,漢人等所呈文書及人名銀兩所錄之紙三丈,臣着押踏印以來矣。送于備局乎?敢稟。上曰,依爲之。以上備局謄錄
戶曹啓曰,醫員鄭斗俊,癸亥年恩賜田結,尙未准受矣。慶尙道義城縣數外官屯田畓竝二結四十九負五束,望呈願受,依例折給,何如?傳曰,允。戶曹謄錄
引見時,正使鄭載崙所啓,我國箋文中,秋字火邊兩點,細劃相連,故彼輩以此謂用草法,至謂之大不敬,臣等以我國有此體法爲言,而得以彌縫,然論以洪武正韻楷法,彼言不無所執,事宜分付承文院,俾爲後戒矣。上曰,申飭,可也。副使黃欽曰,以此索千金之賂,誠爲可駭,雖無此點劃之誤,安知無執頉處乎?第其字劃,有異於洪武正韻,故致有此弊,此後則申飭寫字官,以盡在我之道,爲宜矣。承文院謄錄
上在昌德宮。停常參·經筵。
下直,光陽縣監崔錫瑞,碧潼郡守李時蕃。
左副承旨李廷謙書啓,臣敬奉聖旨,傳諭于領議政崔錫鼎處,則奉讀一遍,泣涕不已以爲,臣情勢悶蹙,猥上疏章,備陳一身廉義,公朝事體,俱不容冒沒撕捱之狀,冀回容光之照矣。未蒙準許,反紆溫批,雲漢之章,賁然臨照,首擧聖祖褒諭先臣,執手流涕之敎,繼之以丙年之事,亶出於爲宗社血誠,可質神明,尊周之義,本自炳然,奬先臣爲國之忠,扶義之誠,至矣盡矣。末又敎之曰,以先卿盡瘁之忠,輔予弘濟,御札詞意,丁寧懇惻,而燭破怪鬼之情狀,深憂國勢之扤隉,其所以責礪敦勉於愚臣者,不啻諄切而勤篤,臣拜手莊誦,心神靡定,以首頓地,涕淚交頤,怳如威顔之不違咫尺也。噫,先臣斷斷之忠,旣蒙契合於當時,而近百載,又承褒衮於當宁,此何等遭遇,此何等榮光?如臣不肖,忝叨台司,因一疏生之敲詆,至荷不世之殊恩,此奚但九原英靈之感泣,一時群聽之瞻聳?將書之史冊,而昭垂矣。至於人臣去就之義,惟觀人言之淺深,處地之崇卑,眷遇之輕重,而爲之節焉。今此婺源之疏,意在搖撼,詬辱先臣,極其醜悖,而愚臣所處之地,乃是三事重任,則其視庶官之尋常被詆,事體絶異,在臣私義,不可以言者之輕微,而少忽於自處之道,此臣所以累尋章箚,繼上辭單而,不知止者也。聖上不知臣不肖,前後視遇,旣優旣渥,先明處分於疏生,荐加殊禮於微臣,長單初徹,乃有近侍偕來之命,玆實近世所罕聞之恩禮也。及至今日,又有此非常之寵諭,到此地頭,宜若他不暇計,黽勉趨承,而所患賤疾,根委深痼,積傷於衰暮之境,重發於勞瘁之餘,委廢床席,無路轉身,雖欲强起趨命,姑無自力之望,瞻望雲天,竊自悼歎。至若尋單請急之計,不專由於僚席之筵奏,而左相陳辨,可見本情之端,右揆箚辭,似無他意,則臣何敢必以此爲難進之端也?今若撤還承宣,小安臣心,則亦可以觀病勢之差劇,以爲進退,俾不至於坐繳寵靈,全昩分義之歸,此卽愚臣區區之望也。情隘辭蹙,不知所裁,無任震越惶隕之至云。臣傳批之後,更加敦勉,則姑無承命之意,而病若少間,不無造朝之望,臣仍留之意,敢啓。傳曰,今觀書啓,深用欣幸,俟病少間,幡然造朝,毋孤虛佇之望,則召還近侍,亦何難乎?須以此意,更爲傳諭。又書啓,更諭于領議政崔錫鼎,則以爲臣旣承非常之批旨,不敢更言情病之如何,容俟病勢稍間,黽勉承命,當以文字仰陳云矣。臣則姑爲仍留之意,敢啓。傳曰,知道。先爲入來。
都承旨李震休上疏。大槪,臣身居首席,見輕同僚,有難仍冒於出納之地,乞蒙恩遞,以安微分事。入啓。答曰,省疏具悉。卿其勿辭,從速察職。
戶曹啓曰,卽接廣興倉所報,則來四月朔頒料次,倉官進去于領議政崔錫鼎家,請受祿牌,則以爲方在呈辭中,祿牌不爲出給云。係是大臣祿俸,何以爲之?敢稟。傳曰,令倉官輸送,又啓曰,領議政崔錫鼎來四月朔頒料,依傳敎令倉官輸送,則以爲方在呈辭中,辭而不受云,何以爲之?敢稟。傳曰,更爲輸送。
傳曰,今日晝講停。
傳曰,胸膈痞塞,當爲受灸,都承旨不爲出仕,則勢未及入來,他承旨卽爲替入。
政院啓曰,藥房都提調,來詣閤門外,以司謁微稟入侍之意,敢啓。傳曰,除肅拜入侍。
藥房入診時,鳩尾穴十五壯,獨陰左右穴五壯,鳩尾穴又七壯受灸,太衝左右穴,足三里左右穴,合谷左右穴受鍼,行氣香蘇散,加神曲炒,靑皮各一錢,三貼劑入。藥房口傳啓曰,三提調,自今日直宿之意,敢啓。傳曰,知道。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
以李濟爲假注書。
領議政崔錫鼎箚子。大槪,敢陳書啓未畢之蘊,以伸區區私悃,仍請趁未趨命之罪事。入啓。答曰,省箚具悉卿懇。纔諭予意於前席矣,安心勿待罪。仍傳曰,遣史官傳諭。
右副承旨許墀上疏。大槪,首席以院僚之捧入嶺疏,混擧在直兩僚,諉以受侮見輕,臣不勝瞿然之至也。所謂嶺疏,卽巨濟書院請額事也。納呈之日,旣已退却,再呈之日,臣又牢拒,而右僚力主擔當捧入矣。到今首席,不諒臣無與,而乃有此咎責之疏,臣何敢自謂無失,而晏然而已乎?伏乞亟賜遞免,以安私分事。及同副承旨洪重夏上疏。大槪,臣於本院捧入巨濟縣書院請額之疏,其所見輕,與長僚無異,乞賜遞改,以安私分事。入啓。答曰,省疏具悉。爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
左尹李東郁上疏。大槪,滓穢賤臣,理合屛退田廬沒齒,分所甘心,昨年東邑之除,實出滌瑕之盛德,不意因仍收錄,復廁朝籍,京兆新命,遽下於夢寐之外,在臣分義,固宜感激恩私,竭蹶趨承,而第臣踪地危蹙,已難自安,疾病且苦,尤無陳力之望。伏乞聖慈,俯諒情病,亟賜遞斥,少安私分事。入啓。
上在昌德宮。停常參·經筵。
大殿,二品以上·六曹·大司諫問安。答曰,知道。勿爲問安。政院·玉堂問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?胸膈不平之氣,昨夕鎭定之後,更不發作,寢睡安穩,而昨日劑入湯劑,其已進御乎?臣等今日與諸御醫,趁早入診,議定當進之藥宜當,王世子眼患,今已快愈乎?臣等終宵憂慮,敢此問安,竝爲仰稟。答曰,知道。膈間牽痛之候,更不發作,寢睡安穩,湯藥進御,而此症三發於數朔之內,欲發而旋止,亦非一二,則天時雖向熱,不可不受灸,以防頻發之患。與鍼醫議定,勿爲入診,問于入侍醫官議藥,亦勿直宿,而世子眼患,幾盡差愈矣。
忠淸監司書目,臣情勢病勢,俱難仍冒,亟遞藩任事上疏上送事。啓。答曰,省疏具悉。卿勿過辭,從速察職。
答左尹李東郁疏曰,省疏具悉。卿其勿辭,從速察職。
院啓,以國忌齋戒,今明日姑停。
右議政金昌集箚子。大槪,病闕起居之禮,惶恐待罪事。入啓。答曰,省箚具悉卿懇。有疾未參,別無所傷,安心勿辭,亦勿待罪,從容善攝。仍傳曰,遣史官傳諭。
修撰趙泰一上疏。大槪,敢暴病狀,乞蒙恩遞,附陳瞽見,以冀睿照事。以國忌齋戒,留政院。
藥房再啓曰,臣等承批之後,入侍醫官及諸御醫與鍼醫,反復商議,則皆以爲中脘,固合於上候治法,而曾於受灸,壯數已多,今不可受灸,上腕氣海兩穴,亦宜於膈痞氣升之症,而來四月初四日爲吉,以此日受灸,而至於當進之藥,則膈間牽痛之候,今已鎭定,不必連進苦口之劑,待受灸停止後,更議爲當。王世子眼患,今已差愈,更無進藥之事云,敢啓。答曰,知道。勿爲問安。
上在昌德宮。停常參·經筵。
大殿,政院·玉堂問安。答曰,知道。勿爲問安。中殿·世子宮·嬪宮,政院·玉堂問安。答曰,知道。
左承旨兪命雄,右承旨許墀,待敎洪禹瑞,檢閱李澤牌不進,依承傳罷職。
吏曹啓曰,承旨有闕,政事,取稟。傳曰,過齋戒後,爲之。
奉敎李縡牌不進,依承傳罷職。日記郞廳鄭漢奎書。郞廳崔大潤校正。
上在昌德宮。停常參·經筵。
卯時,日暈有左珥。
下直,兔山縣監李溭。
院啓,以日食齋戒,今日姑停。
上在昌德宮。停常參·經筵。
漢城參軍李志尹,山訟摘奸,公州等地出去。
都承旨李震休上疏。大槪,臣於兩僚坐罷,旣甚難安。且得感寒喉痛兼劇,而適値僚員不齊,連日入直,將攝失宜,症情越添。受灸只隔數日,而身居保護之地,將闕起居之禮,臣罪萬萬。乞蒙恩遞,獲延殘喘,毋曠職務事。入啓。答曰,省疏具悉。卿其勿辭,從速察職。
修撰柳鳳輝初度呈辭。入啓。傳曰,還出給。
慶尙監司書目,暗行御史移文據,蔚山府使朴斗世,浦民飢死,至於二十一名之多,而不法文書,又爲執捉,旣已封庫,爲先罷黜,其代令該曹擇差,給馬下送。臣亦難免不能檢察之責,惶恐待罪緣由事。啓。傳曰,勿待罪事,回諭。
政院啓曰,同副承旨洪重夏同姓七寸叔故正郞萬濟妻淑人鄭氏身死,服制已行四日,出仕,何如?傳曰,允。
備邊司啓曰,扶安縣監金栽,除授之後,旋遭臺劾,訖未收殺,新迎夫馬之上來,已涉數朔,當此設賑之時,曠官許久,委屬可慮,不但夫馬留滯之弊而已。臺啓雖未出場,在前亦有變通遞差之例,扶安縣監金栽,今姑改差,速出其代,使之不多日內赴任,何如?傳曰,允。
院前啓,李世禎事。中和府使張鵬翼遞差事。答曰,不允。
忠情左道暗行御史柳述入來。
校理吳命峻請對入侍。入侍時,蔚山府使朴斗世罷黜之代,口傳差出事,榻前定奪。
判府事徐文重箚子。大槪,衰病日甚,敢陳危懇,乞蒙休致事。入啓。答曰,省箚具悉卿懇。昨年乞骸之章,諭予不忍捨卿之意,幸卿體諒,卽斷申請,心甚欣幸矣。今玆箚陳,實出意外,不覺愕然,無以爲諭。至於撝謙之辭,尤爲太過,亟遵前旨,安心行公,以副至望。仍傳曰,遣史官傳諭。
吏曹口傳政事,以李禎爲蔚山府使。
京畿監司書目,高陽呈,以掌令沈得元辭職上疏上送事。啓。答曰,省疏具悉。爾其勿辭,從速上來察職。
司書李大成牌不進,依承傳罷職。
校理吳命峻請對時,金鎭圭中途付處,金春澤遠竄事,榻前下敎。
修撰趙泰一上疏。入啓。答曰,省疏具悉。疏中金鎭圭·春澤事,言人之所難言於擧世媕婀之日,而語甚激切,欲使朝著寧靖,勳戚全安之意,溢於辭表,予用嘉之,纔於前席,已有處分矣。爾其勿辭,從速察職。
江原道監賑御史吳命峻請對入侍時,上曰,忠州罪人,關係綱常,情狀深痛,不可不斯速正法,當移送禁府,三省推鞫,而長官在外,故以致遷延,或不無徑斃之患。令次官卽爲結案,移送禁府事,分付,可也。吳命峻所啓,臣伏見嶺東民事,則誠爲慘然矣。比諸辛亥,則其時麥農,不至全失,乙丙亦不至如今年。卽今最所切迫者,大同布方爲督捧,臣下去時,慮九郡今年大同布之難捧,議于惠廳堂上,則以爲頃日道臣,以此啓聞陳請,故許令捧留本邑,待御史區處云矣。其意以爲,元數旣不多,布品亦是粗布,無甚緊關於國用云矣。臣下去見之,則當此民命近止之日,決無以徵出,且以朝家事體言之,旣移給他道大同米饋之,而自已大同,則使之刻期備納,豈不違悖於理乎?臣以此往議於三公,則亦以爲然。今若自上渙發德音,特許蕩減,則雖深山窮谷,德意仁澤,入人者深,豈不有光於聖德乎?上曰,特爲蕩減,可也。上曰,金鎭圭之爲人,予豈不知?賦性乖戾,論議之間,或有不合於其意者,再三陳疏,力戰不已,況身居戚畹,所當謹飭,而全主黨伐之論,故心常以爲未安矣。今觀趙泰一疏,論及鎭圭叔姪之事,語多激切,擧世媕婀之中,獨能言之,誠爲不易矣。其疏,或曰凡所以傷人害物,無不協心而力圖之,或曰潛相指授,陰中暗吹,改頭換面,迭出交起,必欲售其疑亂熒惑之計,甘自陷於讒賊之科。噫,如泮疏金萬謹事,予已知之,而鎭圭之罪,至此而益彰著,可謂無忌憚矣。此而置之,罔有懲畏,則恣行胸臆,無所不至,誠有如儒臣疏論者,不可不早爲之所,以爲保全之地,所當施以屛裔之典,而以府夫人之故,特爲參酌,中途付處,春澤極邊定配。
吳命峻所啓,小臣之敢爲請對,極涉惶恐,而東民切急之事,欲有仰達者,故敢此請對矣。上曰,盡爲陳達,可也。命峻曰,久遠身布還上,連値凶荒,不得收捧矣。臣問于賑恤廳堂上,則戊寅·己卯兩年條身布,則曾因右參贊閔鎭厚所啓,已爲蕩減云,而還上亦有久未捧者,今若舊年條自戊寅至辛巳,四年條身布與還上,特爲蕩減,則朝家所失無多,而仁澤之入人則深矣。上曰,特爲蕩減,可也。又所啓,臣之所齎去節目中,有通訓以下守令決杖之命,而他道守令,則事體差殊,故陛辭之時陳疏,以嶺南守令一體論罪事仰達,則自上下稟處之命,而覆啓亦爲許施矣。頃者以機張縣監盧世器事,啓聞論罪,仍爲移關本道,以爲決杖營門之地矣。因小臣之被推,其事遂不得行,論以大體,御史啓聞論罪之事,寢閣不行,恐爲未安,事體亦不當仍置不論,令道臣決杖,未知何如?上曰,令道臣決杖,可也。頃日狀聞,有決杖之語,而意謂當待回下及見廟堂回啓,心以爲訝,以上疏觀之,始覺其然矣。又所啓,春川·鐵原等邑壬午田稅,道臣啓請退捧,而該曹防啓,今方督捧,春窮方劇,民不聊生,此豈督捧年久田稅之時乎?待秋退捧,似合恤民之道,故敢此仰達矣。上曰,待秋退捧,可也。又所啓,嶺西旌善·麟蹄,被災尤甚,朝家所當一視,亦令一體賑救,該邑耗穀,亦宜白給於丐乞之類,敢達。上曰,依爲之。又所啓,今此移轉,固是還償之物,不敢賑貸於丐乞之人,只爲分給於實戶,故船頭分給之時,丐乞飢民,垂泣而言曰,吾君移粟,亶爲我等,而我等則不得食一升米,此豈吾君之意乎?其言誠有理,而亦甚慘然。蓋聖上所以移粟者,實出於爲此輩,而眞所謂飢民,則不曾給一升米,實非拯濟之本意也。頃年孟萬澤賑嶺西也,亦許以一千石之米,白給於飢民。臣之所管九郡人民,實倍於嶺西,今若捐出一千三百石,則可以繼給於麥前絶乏之時,而此數則令賑廳,移送宣惠廳,未知何如?上曰,依爲之。
有政。吏批,以尹天成爲扶安縣監,以李大成爲司書,以李柱天爲忠淸都事,以南致熏爲同義禁,以崔奎瑞爲知義禁,以李東郁爲同義禁,以金鼎臣爲漢城庶尹,以李壄·沈極爲承旨,以崔昌大爲副應敎,以南磐爲永春縣監,以李禎爲蔚山府使,判校崔敬中,今加通政。
上在昌德宮。停常參·經筵。
四更,流星出方星上,入北方天際,狀如鉢,尾長三四尺許,色赤。
院前啓,以大祭齋戒,今日姑停。
備忘記,今觀忠淸左道暗行御史柳述書啓·別單,鄭澔之事,極爲無據。凡人家百步之內,不許入葬,則況驛村乎?澔身居宰列,不有國法,毁撤十餘家戶,私自相換公田,肆然入葬,而郵官曲循私囑,驛卒不得訴冤,事之可駭,莫此爲甚。若不痛懲其縱恣媚悅之罪,掘移其冒法入葬之塚,則是國法只行於無勢小民,而不行於勢家也,豈不寒心哉?前左尹鄭澔,當該察訪,竝拿問定罪。
傳曰,史官三員待命,騎馬九匹立之。大祭所等處內摘奸。
拿問現告,前連源察訪李浣。
政院啓曰,新除授同副承旨沈極,時在忠淸道林川地,斯速乘馹上來事,下諭,何如?傳曰,允。
吏曹口傳政事,以洪景濂爲判校。
政院啓曰,昨日筵中,忠州罪人,關係綱常,令次官卽爲結案,移送禁府事,命下矣。今日大祭齋戒相値,不得擧行,其勢固然。明日則不可不趁早開坐,斯速取招,而刑曹參判黃欽,參議李東馣,俱陳疏引入,明日待開門,牌招察任,何如?傳曰,允。
有政。吏批,以洪景濂爲判校。疊書
上在昌德宮。停常參·經筵。
禁府,李浣拿囚。啓。
中殿·世子宮·嬪宮,藥房問安。答曰,知道。
藥房啓曰,節屆淸和,朝晝異候,伏未審此時,聖候,若何?上腕·氣海穴,自今日受灸事,前已稟定矣。早晩定以何時乎?敢來問安,竝此仰稟。答曰,知道。受灸時刻,定以午初,宜矣。
政院啓曰,忠州罪人結案,移送禁府事,刑曹參判黃欽,參議李東馣牌招矣。參判黃欽牌不進,推考傳旨,今方捧入,而參議李東馣,獨爲承牌,而如此重獄,次官不爲備員,曾無開坐取招之例,參判黃欽,更爲牌招,何如?傳曰,允。
禁府,金鎭圭德山縣中途付處。啓。
刑曹,金春澤海南縣極邊定配。啓。
副校理李師尙上疏。大槪,臣於直中,聞母病猝重,蒼黃替直,歸家救護,而病根深錮,元氣積敗,決無離側供職之望。伏乞聖慈,亟命鐫改臣職名,俾得專意救護事。入啓。答曰,省疏具悉。爾其勿辭,救護母病。
文學李相周上疏。大槪,臣於直廬,猝得痰塞之症,兼患暴泄,度數無算,僵臥直廬,皆不省事,當此春宮禮接師傅之日,決無自力入參之勢,臣罪萬死,不得不仰暴病狀,冀蒙鐫罷,仍治臣罪,以尋生路事。入啓。答曰,省疏具悉。爾其勿辭,調理察職。
參知呂必容上疏。大槪,敢陳私懇,乞蒙恩遞事。入啓。答曰,省疏具悉。爾其勿辭,救護母病。
大殿受灸後,大殿,藥房·政院·玉堂二品以上·六曹·大司諫問安。答曰,知道。中殿·世子宮·嬪宮,政院·玉堂問安。答曰,知道。
受灸時,忠州罪人結案,移送禁府事,待判書入來,卽爲擧行事,榻前定奪。前奉敎李縡,待敎洪禹瑞,檢閱李澤,竝敍用事,榻前下敎。
院前啓,李世禎事。張鵬翼事。新啓,王府事體,非首席則不得讞奏勘律,例也。判義禁李頤命,除拜已久,一不赴衙,頃間議啓,亦於他司爲之,若有隱痛於中,難於勉强,則在初力辭,可矣,而旣以出仕,則身爲一府之長,不見府衙,而斷行其職事,不亦徑庭之甚耶?以此罪囚多滯,幽鬱莫伸,或一經議律,便不出場,而不免於牢繫,或行査有命,不容久稽,而一任其抛置,誠非細慮也。當此聖明欽恤之日,以私情而廢公事,終有所未安。請判義禁李頤命遞差。衙眷濫率,明有禁令,繡衣廉察,每加申飭,守令之以此譴罷者,前後非一,則道臣爲一方之表率,自身犯之,何以檢下?近來諸道首實之疏,相繼而至,觀其疏語,或不無情理之可恕,而其爲冒法則均也。荒歲遞易,雖曰有弊,置而不問,終涉苟簡,請命罷職。答曰,不允。第二件三件事,依啓。濫率監司,竝推考。
副應敎崔昌大上疏。大槪,臣於前春,重臣疏批之下,驚怖抑塞,覓死不得,情實未暴,泯默至今,不料今者,乃有玉署東壁之除,惶感隕越,罔知攸措。罪名未勘之前,章疏自列,亦涉僭猥,而負釁之身,虛帶職名,亦非私義之所敢安,玆敢不避煩瀆,略有陳辨。伏乞先削臣職,仍勘臣罪事。入啓。
京畿監司書目,安山呈,以領府事尹趾完上疏上送事。啓。答曰,省疏具悉卿懇。薦進之人,當與廟堂議處。仍傳曰,遣史官傳諭。
受灸時,上曰,大提學金昌協,前後除拜,非止一二,而以世祿休戚之臣,輒以遺戒爲言,一不應命而行公,事已未安,而君臣分義亦至重矣,豈可膠守遺戒,而自廢乎?近來大提學不爲行公,故儒生課試及月課等製,皆廢閣不行,亦甚可慮矣。大提學金昌協處,斯速上來事,以此意,別爲下諭,可也。上曰,朴彙登·權詹·姜履相等,補外已久,而該曹不爲備擬者,蓋以特補之後,必有傳敎,然後可以備擬故也。三臣罰已行矣,亦且經年,不可無召還之擧,竝爲備擬事,分付該曹,可也。提調閔鎭厚所啓,頃因戶曹判書趙泰采所達,有故參判李端錫妻,自賑廳給料之命矣。聞曾前設賑時,有此例,而罷賑後,輒卽還收云。今年雖無設粥之事,亦將准此例,限五月給之乎?若愍其窮貧,欲逐月給料,則似當比大臣夫人,差減其數,而自戶曹給月廩,不然而自賑廳給料,則亦宜定其朔數,不可不明白定奪,故敢此仰稟。都提調崔錫鼎曰,此與大臣夫人,不無差別,而秋成後,新穀當出,若以八月爲限而給料,則似爲得當。上曰,一二月給料,似甚些少,限八月給之,可也。鎭厚曰,然則當自賑廳給之矣。上曰,然矣。
午時,白雲一道如氣,起自乾方,直指北方,長竟天,廣尺許,良久乃滅。未時,日暈。
上在昌德宮。停常參·經筵。
下直,葛頭山僉使李羽朝。
藥房啓曰,伏未審夜來,聖候,若何?昨日受灸之後,一向安寧乎?今日受灸時刻,依前定以午初乎?敢來問安,竝此仰稟。答曰,知道。無事矣。
都承旨李震休,掌令金斗南三度呈辭。入啓。遞差。
京畿監司書目,水原呈,以慶尙監司尹德駿辭職上疏上送事。啓。答曰,省疏具悉。卿辭至此,本職許遞焉。
答副應敎崔昌大疏曰,省疏具悉。伊日事狀,今已洞悉,於爾少無不安之端,從速察職。
院前啓,李世禎事。諸道濫率監司罷職事。答曰,勿煩。
大殿受灸後,大殿,藥房·政院·玉堂·二品以上·六曹·大司諫問安。答曰,知道。
中殿·世子宮·嬪宮,政院·玉堂問安。答曰,知道。
吏曹啓曰,承旨及臺諫有闕,政事,取稟。傳曰,當日爲之。
今日受灸時,忠淸左道御史回啓,令次官擧行事,榻前下敎。
江華留守書目,本府西寺洞·北寺洞兩面,去月二十七日,雨雹交下,狀如小豆,兩麥段,別無傷損之事,非時雨雹,事係變異事。
有政。兵批,副護軍金斗南,副司直李震休·尹德駿,副司正申弼誨·李濟。以上朝報
備局啓曰,本司有司堂上,職務頗多,且有不時開坐之事,故闕內直宿之任,不得兼帶,自有前例,摠管改差,何如?傳曰,允。以上備局謄錄
吏批,以黃欽爲承旨,以沈榗爲中和府使,以柳述爲司書,以朴台東爲掌令,以李焌爲兵曹正郞,以趙相愚爲判義禁,以黃啓河爲兵曹佐郞,以尹以道爲刑曹參判,以李眞儉爲說書,以崔昌大爲弼善。
上在昌德宮。停常參·經筵。
藥房啓曰,伏未審連日受灸之後,聖候,若何?今日受灸時刻,依前定以午初乎?敢來問安,竝此仰稟。答曰,知道。無事矣。藥房口傳啓曰,今日日氣陰濕矣。自前如此之時,受灸或有停止事,何以爲之?敢稟。傳曰,仍爲之。
政院啓曰,憲府無行公之員,連日監察茶時,事甚未安,除在外外,呈告未肅拜人員,竝牌招察任,何如?傳曰,允。
以申弼誨爲假注書。
院啓,以國忌齋戒,今明日姑停。
大殿受灸後,大殿,藥房·政院·玉堂·二品以上·六曹·大司諫問安。答曰,知道。中殿·世子宮·嬪宮,政院·玉堂問安。答曰,知道。
謝恩,掌令朴台東。
受灸時,前奉敎李縡,待敎洪禹瑞,檢閱李澤,口傳付職事,榻前定奪。
吏曹口傳政事,奉敎單李縡,待敎單洪禹瑞,檢閱單李澤。以上朝報
義禁府啓曰,以忠淸都事啓本刑曹粘目,前結城縣監呂渭良,江華留守狀啓刑曹粘目,前武兼丁是翼等,移本府處置事,允下矣。丁是翼,今方待命,卽爲拿囚,而呂渭良,時在平安道祥原地本家云,依例發遣府羅將,拿來,何如?傳曰,允。
備局啓曰,卽接忠淸監司朴泰恒狀啓,則濟州漂人十三名,今月初四日,已到恩津縣云,計其日子,數日內似當入京,依前例令該曹,預爲修治所入家舍,以爲接置之地,禁軍一人,領率衛軍,別爲防守及供饋等事,亦爲依前擧行。且其入京後,令本司郞廳一員,與解語譯官數人,更爲盤問漂到情實,押送北京時,齎咨譯官,到鳳城交付之後,自彼次次押送,而譯官則只齎咨文,入往北京,亦是曾前已行之例,分付義州府,使之通報鳳城,何如?答曰,允。
吏批,奉敎李縡,待敎洪禹瑞,檢閱李澤。疊書
上在昌德宮。停常參·經筵。
藥房啓曰,天氣連宵雨濕,受灸已過三日,伏未審此時,聖候,若何?今日受灸時刻,依前定以午初乎?敢來問安,竝此仰稟。答曰,知道。無事矣。
政院啓曰,忠州罪人,旣自刑曹,結案取招,移送禁府矣。禁府囚單子及請設省鞫草記,昨日到院,國忌齋戒相値,不得捧入。明日乃無故日也,所當趁早開坐,而判義禁趙相愚,時無本職,卽爲口傳付軍職,仍卽牌招察任,何如?傳曰,允。
兵曹口傳政事,副護軍趙相愚。
大殿受灸後,大殿,藥房·政院·玉堂·二品以上·六曹·大司諫問安。答曰,知道。
中殿·世子宮·嬪宮,政院·玉堂問安。答曰,知道。
謝恩,待敎洪禹瑞,檢閱李澤。
受灸時,都承旨黃欽牌招察任事,榻前定奪。
假注書安時相書啓,臣承命馳往于安山元堂里領府事尹趾完所住處,傳宣聖批,則以爲臣猥上一疏,方竢明命之下,伏蒙特遣史官,臨宣批旨,伏地莊誦,下情感悅,不知所達云矣,敢啓。傳曰,知道。
政院啓曰,忠州罪人三省推鞫,不可遲延,而連以齋戒,尙未擧行。明日乃無故日也,判義禁趙相愚,明日待開門,更爲牌招,以爲開坐之地,何如?傳曰,允。
上在昌德宮。停常參·經筵。
下直,栗峯察訪金命衡,蔥嶺萬戶池必浩。
禁府,罪人月心·翠金·林泰先·大得拿囚。啓。
都承旨黃欽上疏。大槪,臣情勢病狀,俱無冒出行公之望,而且於副應敎崔昌大之疏,尤有所不安者。新除之下,旣未卽出肅,嚴召之下,又未能祗承,當此連日受灸問安之時,兼帶藥院之任,而跡阻起居之班,有臣如此,不如無生。伏乞聖慈,俯諒臣情病之俱難供職,亟許鐫改臣職名,仍治臣罪,以肅朝綱,以安私分事。入啓。答曰,省疏具悉。卿其勿辭,從速察職。
藥房啓曰,伏未審夜來,聖候,若何?連日受灸之餘,寢膳興居之節,一向安寧乎?今日受灸停止之意,昨已啓達,明日則當爲受灸矣。敢來問安。答曰,知道。無事矣。
判義禁趙相愚上疏。大槪,金吾首席陞擢之命,忽下於千萬夢寐之外,驚惶震惕,不知置身之所也。況此除命,不待薦擬,特出中批,瞻聆所及,人亦謂何?縮伏累日,以待駁正之論,而汔今寂然,且昨今召牌荐降,分義是懼,不得不趨詣闕外,而咫尺天陛,末由承命,臣罪至此,萬殞猶輕。伏乞聖明,亟收臣新授職名資級,仍治臣逋慢之罪,以警具僚,以安私分事。入啓。答曰,省疏具悉卿懇。今玆陞擢,意非偶然,安心勿辭,從速行公。
政院啓曰,憲府多官,或在外或呈告,無行公之員,連日監察茶時,事甚未安。掌令朴台東,出謝之後,仍又呈辭,卽爲牌招察任,何如?傳曰,允。
禁府,丁是翼拿囚。啓。
謝恩,判義禁趙相愚。
義禁府啓曰,以刑曹啓目,綱常罪人月心·翠今·林泰先·大得等,移本府處置事,允下矣。月心等,今方拘留於典獄署,卽爲移囚,依法例三省推鞫,何如?傳曰,允。
政院啓曰,綱常罪人月心等三省推鞫事,命下矣。兩司進參事,城上所牌招言送,何如?傳曰,允。又啓曰,綱常罪人月心等,三省推鞫事,命下矣。委官,何大臣進去乎?敢稟。傳曰,左相進去。
禁府,三省推鞫問事郞廳二,朴弼明·沈宅賢。
府前啓,日暮姑停。
正言李翊漢啓曰,臣於病苦尋單之中,召牌遽降,分義是懼,强疾趨詣,而第臣有難安於職次者,臣頃以忠淸都事金世瑛遞差事,有所論啓,至蒙允許矣。追聞外議,則多以爲世瑛之拙筆,衆所共知,而至於不文之說,當其記事之時,雖有鈍滯不敏之事,若其文辭則頗優,所論未免差爽云。臣之所聞,旣出於風聞,而衆議之稱冤如此,則臣之論人,不審之失,著矣。臣何敢自以爲是,而一刻仍冒於臺次乎?請命遞斥臣職。答曰,勿辭,退待物論。
三省罪人月心·翠今·林泰先·大得元情不服。傳曰,推鞫姑罷。
禁府,三省推鞫問事郞廳沈宅賢病,代李肇。
上在昌德宮。停常參·經筵。
下直,咸鏡都事鄭東虎,永春縣監南磐。
藥房啓曰,伏未審夜來,聖候,若何?今日受灸時刻,依前定以午初乎?敢來問安,竝此仰稟。答曰,知道。無事矣。
吏曹啓曰,新除授蔚山府使李禎呈狀內,今日適會跨馬出入,重致墜傷,旬月之內,決無登道之望,斯速入啓處置云。落傷旣是實狀,則當此賑事方張之日,不可淹延時月,等待其差復。蔚山府使李禎,依近例罷黜,何如?傳曰,允。又啓曰,守令有闕,政事,取稟。傳曰,當日爲之。
右副承旨洪重夏再度呈辭。入啓。遞差。
政院啓曰,禁府郞廳,以委官意來言,自今日至十三日,受灸相値,十四日國忌齋戒,十五日國忌正日,此七日,三省推鞫不得開坐云矣,敢啓。傳曰,知道。
傳曰,今日受灸停。
政院啓曰,禁府郞廳,以委官意來言,今日受灸,有停止之命,推鞫仍爲開坐云矣,敢啓。傳曰,知道。
副校理李宜顯上疏。大槪,館職恩命,又下於屛伏郊畿之中,召旨遠降,惶霣冞切,而臣之今日蹤跡,斷不容復廁淸班,玆敢力疾入城,冒死乞解,仍陳懇迫衷悃,冀蒙矜許事。入啓。答曰,省疏具悉。疏辭令該曹稟處。
謝恩,左承旨李國芳。
副應敎崔昌大上疏。大槪,臣母自前冬以來,重得泄患,乍歇旋劇,今過七箇月矣。昨來諸症,一倍添重,臣之情理,實無離側供職之勢,而所叨職名,有不可曠日虛帶,不得不復尋章牘,冒死呼籲,旣未克趨參於起居之列,輒以情私,仰瀆宸嚴,義分虧僭,無所逃罪,伏乞亟遞臣本兼兩任,俾得以專護母病事。入啓。答曰,省疏具悉。爾其勿辭,救護母病。
謝恩,右副承旨李喜茂。
三省罪人月心·翠今·林泰先·大得等,刑問各一次不服。傳曰,推鞫姑罷。
有政。兵批,副司直洪重夏,以尹㙊爲珍島監牧官,司果李汝迪,副司果南就明·李廷濟。
吏批,以李國芳爲承旨,以鄭一寧爲文化縣令,以李壄爲慶尙監司,以金鎭瑞爲天安郡守,以柳鳳徵爲蔚山府使,以李喜茂爲承旨,以兪崇爲戶曹佐郞,以林濩爲判決事,以金昌協爲刑曹判書。
上在昌德宮。停常參·經筵。
未申時,日暈,暈上有冠,暈下有履,色內赤外靑。夜一二更,月暈。
藥房啓曰,伏未審夜來,聖候,若何?今日受灸時刻,依前定以午初乎?敢來問安,竝此仰稟。答曰,知道。無事矣。
吏曹啓目,粘連。觀此忠淸左道暗行御史柳述書啓,則永春縣監鄭洊段,四年居官,日事肥己,家在堤川半日之程,駄載絡繹,纖芥不遺,若干錢兩,出給於三面民人等處,棺板多數抑買,現納文書,則其數近百是白乎旀,稱以賑資,三面柴炭,勒令作穀,太一百十一石,粟八石,收入官庫,而曾無補賑之事。船材木分定於一境,造大船一隻小船二隻,而大船則捧價錢二百八十兩,斥賣於京江船人,小船一隻,則捧價錢六十兩,斥賣於淸風商賈處,一隻段,推問去處,則色吏招內,渠亦不知是如爲白乎旀。兩船所賣錢三百四十兩,色吏招內,八十五兩段,司僕寺故失馬價用下是如,司僕寺所題書目現納是白去乙,取考年月,則乃甲申四月,而造船則在於上年秋間,私用價錢之狀,昭不可掩是如爲白乎旀。成造木,多數埋置於江邊,推問色吏,則有報巡營書目是如爲白去乙,取考書目,則欲掩作筏流下之迹,稱以麥後賑資,瞞報營門,至以流下京江,隨便發賣爲辭,初無麥前賑民之擧,則復安有麥後慮賑之事是如爲白乎旀。春秋大同所捧之規,自有常定,而急於私用,創出新規,秋大同磨鍊捧上時,每夫田米一斗,代捧眞荏一斗,或捧菉豆一斗是如,民怨載路是白去乙,推問色吏,取考成冊,則眞荏·菉豆,果爲代捧是如爲白有臥乎所,近百棺材,其數不少,而廉價抑買,厚招民怨,稱以賑資,聚穀造船,而旣不設賑,亦無去處。大同所捧,自有常定,而違越事目,代捧他穀,凡所作爲,俱係不法。永春前縣監鄭洊罪狀,令攸司稟處爲白乎旀。天安郡守李百謙段,政令稽緩,吏緣爲奸,聽訟不明,民怨朋興,分糶之政,專委監色,漫不知何事是白乎旀。各樣還上,奸吏私自改量,及至分給之日,前冬准捧之石,只爲十二三斗,見偸之迹,在所難掩是白乎旀。見差可興倉田稅差員,稅米捧上時,日事沈酗,斛上高低,米色精麤,一從吏言,操縱之際,情債不小是白乎旀。本郡行宮,蓋爲駐駕之所,而藏置官用,便作官庫是如爲白有臥乎所,稽緩不察之狀,隨處皆然,則當此歲飢民貧之日,不可仍置字牧之任。天安郡守李百謙,爲先罷黜。至於末端事,諸處行殿,朝家皆許入處,而馴至於藏置官用,事涉不謹,從重推考爲白乎旀。陰城縣監金泰重段,初授邑宰,吏事生疎,政令之間,刑杖或濫,貿易之際,怨言亦多是白乎乃,及至今春分糶之日,除其民戶之稍實,抄出區別,每一朔,分三旬精給是白遣。至於受還上中,尤甚者及無土飢民等處,竝爲白給乾糧,自備穀物,至於一百石之多,雖曰皮穀,殘邑之一斛,足當大邑之十斛,初言政令不便之民,反出稱譽之聲,雖有疵政,可謂功過相當是如爲白有臥乎所。殘邑白給之穀,殆過一百包,則凶歲調賑之誠,有足可尙,而刑杖之過濫,貿易之致怨,未免爲疵,而不至大段。陰城縣監金泰重段,今姑置之爲白乎旀。忠州牧使金盛最段,三載居官,一心奉公,政無苛刻,吏民俱便,凡干徭役,多所蠲減,衙眷鮮少,自奉不豐。至於今春,飢饉特甚,本州上納大同米,多至六千九十餘石,而論報巡營,以楊津倉米,移納大同,此雖待秋還捧之物,官無索租之擾,民有實惠之蒙是白乎旀。上納收米,雜費竝大米八百石零乙,自官料理,直納於田稅差員爲白乎旀。有土飢民,分三等連續分給還上是白遣,無田飢民,其數六百六十一口,而每口皮穀一斗式,間十日白給是白乎所,自備穀物,竝與收米八百石零而計之,則一千八百五十餘石,無土飢餓之類,賴以全活,稱譽之聲,闔境同然是白乎旀。本州各倉,每有精麤混捧之弊,及其分糶,不無納精受麤之歎,而深知弊源,欲革舊習,各樣代捧之際,標別所納民人姓名於成冊中,分糶隨其所納而給之,豪右之輩,亦不敢怨言是白乎旀。性喜絲竹,業嗜麴蘖,而不至害政是如爲白乎旀。全義縣監南錫明段,四年居官,恪謹奉官,獄訟無滯,田政且擧,剛制土豪,小民賴安,請得移轉,移充於上納大同,雖是還捧之穀,少紓目前之急是白乎旀。還穀分給,極有條理,隣邑之民,亦且稱道,而惟其爲政,抑强太過,豪右之徒,不無怨言是白乎乃,到任以後,意在起廢,多般料理,不煩民力,客舍及衙舍諸般公廨一百七十四間,數年之間,一倂新造,其盡心奉職,據此可知是如爲白有臥乎所。此兩邑守令,或便民之政,賑飢之責,措置鍊熟,惠活周遍,聲酒之近,不足爲病,或糶分克均,官廨一新,奉職之勤,此可槪想,豪右之怨,適見其治,其在勸奬之方,不可無參酌施賞之道。貢賦納未納,令戶曹相考,稟處爲自乎旀。監司朴泰恒,自奉不豐,騶從亦簡是如爲白乎矣,道臣事體自別,不必擧論爲白乎旀。成歡察訪崔鼎來段,自奉甚薄,厚恤驛卒,凡干貢木捧上之時,無依奴婢之貢,率皆蠲減,一驛稱譽是如爲白乎旀。連源察訪明廷耉段,恪謹奉職,均分還穀,各驛之卒,賴以生活是如爲白有臥乎所。此兩驛察訪,其所撫摩郵卒,不無可稱,而旣蔑表異之迹,栗峯察訪金命衡段,到任日淺亦無可論,竝只置之爲白乎旀。兵使及討捕使乙良,令兵曹稟處,何如?啓依允。
獻納柳重茂上疏。大槪,臣於下邑待罪之中,伏承恩召,昨纔來伏輦下,而顧臣罪犯至重,有不可更廁榮次者,伏乞亟賜鐫改,以安微分,以重公議事。入啓。答曰,省疏具悉。爾其勿辭,從速察職。
傳曰,統制使南五星,留待引見。
京畿監司書目,廣州呈,以持平任守幹辭職上疏上送事。啓。答曰,省疏具悉。爾其勿辭,上來察職。
大殿受灸後,大殿,藥房·政院·玉堂·二品以上·六曹·大司諫問安。答曰,知道。中殿·世子宮·嬪宮,政院·玉堂問安。答曰,知道。
政院啓曰,禁府郞廳,以委官意來言,自初十日至十三日受灸,十四日國忌齋戒,十五日國忌正日,此六日,三省推鞫,不得開坐云矣,敢啓。傳曰,知道。
大司諫李彦經啓曰,引嫌而退。論人之道,只觀大體,少有差爽,何必深咎?請正言李翊漢出仕。答曰,依啓。
院前啓,無城上所,姑停。
禁府,鄭澔拿囚。啓。以上朝報
人才別薦,左議政徐宗泰薦,宗簿主簿李眞養,行誼純固,前都事洪致中,才識通鍊。右議政金昌集薦,氷庫別提魚有鳳,學術精深,進士吳大觀,才識通鍊。刑曹判書趙相愚薦,前敎官崔是翁,學術精深。漢城判尹姜鋧薦,前都事李栻,學術精深。右參贊閔鎭厚薦,進士洪重三,學術精深,前參奉元夢鼎,行誼純固。副提學尹趾仁薦,幼學尹東洙,行誼純固。江原監司姜銑薦,進士慶嘉會,行誼純固。咸鏡監司洪萬朝薦,進士韓溶,才識通鍊。平安監司朴權薦,學生黃順承,行誼純固。京畿監司金宇杭薦,前都事李栻,學術精深,忠淸監司朴泰恒薦,幼學尹東洙,學術精深。黃海監司李濟薦,生員崔涀,才識通鍊。領議政崔錫鼎薦,學生尹東洙,學術精深,前敎官南鶴鳴,才識通鍊,新及第尹明佐,學生韓永箕·朴弼正·李頤根·李萬敷,學術可稱,敎官李,學生安征·崔涉,行誼可尙,學生尹仁敎·李尙觀,才議可取。領府事尹趾完薦,前都事鄭齊斗。慶尙監司金演薦,幼學趙泰胤,行誼純固,金克和,才識通鍊。吏曹判書李寅燁薦,敎官金昌緝,學術精深,學生尹東洙,行誼純固。大司諫李彦經薦,幼學崔錫文,學術精深,沈廷熙,行誼純固。以上備局謄錄
上在昌德宮。停常參·經筵。
下直,北兵使鄭弘佐,安東府使李萬元,祥原郡守李奎年。
傳曰,北兵使鄭弘佐,留待引見。
藥房啓曰,伏未審夜來,聖候,若何?今日受灸時刻,依前定以午初乎?敢來問安,竝此仰稟。答曰,知道。無事矣。
京畿監司書目,道內各邑,今月初六日始雨,初七日收霽,或得一犂,或得一鋤,而永平·漣川兩邑霜降,加平郡華岳山頭下雪,事係變異事。
黃海監司書目,道內各邑,去三月十六日得雨之後,二十六日又爲下雨,雖不周洽,向長牟立苗黍粟,誠爲多幸,而無水根畓,無望播種,至於金川等邑,非時雨雹,亦係變異事。
府前啓,炤兄弟事。所安島事。答曰,勿煩。前啓,前掌令李禎翊削奪官爵,門外黜送事,及前扶安縣監金栽罷職不敍事,停啓。
大殿受灸後,大殿,藥房·政院·玉堂·二品以上·六曹·大司諫問安。答曰,知道。
中殿·世子宮·嬪宮,政院·玉堂問安。答曰,知道。
慶尙監司李壄上疏。大槪,新授嶺臬之命,萬無承當之望,實暴病劣之狀,乞賜遞免,以重藩寄,以安微分,不勝幸甚事。入啓。答曰,省疏具悉。卿其勿辭,速往欽哉。
判義禁趙相愚上疏。大槪,臣與囚人鄭澔,有一家之義,在法典,雖無應避之嫌,其於捧招奏讞之際,終有所嫌礙,不可以此,以致滯囚之患。伏乞聖明,亟遞兼帶金吾之任,以幸公私事。入啓。答曰,省疏具悉。鄭澔捧招議讞等事,令次官擧行,卿其勿辭行公。
江原監司金萬埰上疏。大槪,臣於未辭朝之前,乞得數日之暇,往省父母丘墓事。入啓。答曰,省疏具悉。卿其依疏辭,往省焉。
上在昌德宮。停常參·經筵。
下直,多大浦僉使金錫悌。
藥房啓曰,伏未審夜來,聖候,若何?今日受灸時刻,依前定以午初乎?敢來問安,竝此仰稟。答曰,知道。無事矣。
右副承旨李喜茂上疏。大槪,臣有率爾捧疏之失,懇乞遞臣之職,治臣之罪,以爲人臣不職者之戒。仍命還收前批,以革法外引嫌之弊,不勝幸甚事。入啓。答曰,省疏具悉。在法雖無應避,奏讞不無嫌礙矣。勿辭察職。
掌令朴台東啓曰,臣於昨日本府前啓中,李禎翊·金栽等事,竝爲停啓矣。退聞物議,皆以重發之論,不宜遽停,大加非斥,臣於是不勝瞿然之至。夫禎翊之疏意,金栽之處事,其所用意,誠爲可惡,臺章峻發,公議可見,今至累朔,迄未准請,固不能無嫌,而抑臣愚見,則以爲是非之分,業已聖明之所洞燭,而一向相持,又涉支離,未免爲徒傷事體之歸,故臣果停論,此莫非識慮不曾深密,當事類多疏率之致,今於物議之來,無以自解,則其何敢一刻苟冒於臺次乎?請命遞斥臣職。答曰,勿辭,退待物論。
大殿受灸後,大殿,藥房·政院·玉堂·二品以上·六曹·大司諫問安。答曰,知道。中殿·世子宮·嬪宮,政院·玉堂問安。答曰,知道。
以金啓煥爲假注書。
禁府照目,及第柳德玉矣,止宿坡州之日,得聞風傳之言,則主倅喪出已久,而喪人尙不入喪次是如爲白去乙,上年春,與趙泰億酬酢之時,果以坡州所聞及之是如,旣已遲晩爲白有置。前招時,不爲從實仰對是白如可,今此嚴問之下,始以所聞悉陳爲白臥乎所,奏不以實之罪,在所難免。決杖八十,徒二年,告身盡行追奪,私罪。啓依允。又啓目,守門將康濟夏元情云云,承服不盡,刑推得情,何如?啓除刑推,議處。
受灸時,鄭澔捧招議讞,令卽今行公堂上擧行事,榻前定奪。上曰,今見守門將康濟夏元情,則禁府都事所爲,殊極無據矣。試所禁亂時,濟夏雖有不恭之言,有罪無罪,朝家自當處置,而乃反潛囑入直都事,拿入之際,無數困辱,作此無前駭異之擧,此而不治,則禁府郞廳,皆將憑藉而逞其私忿,後弊所關,不可置之。當該都事,令該府,詳査處置,可也。
京畿監司書目,楊州呈,以刑曹判書金昌協辭職上疏上送事。啓。答曰,省疏具悉卿懇。別諭辭旨,良非偶然,司寇新命,亦循公議,卿其念君臣之大義,卽日登途,安心行公。又書目,高陽呈,以兼文學李晩堅辭職上疏上送事。啓。答曰,省疏具悉。爾其勿辭,從速上來察職。
上在昌德宮。停常參·經筵。
下直,南原府使李,扶安縣監尹天成。
藥房啓曰,伏未審夜來,聖候,若何?受灸當畢於今日,而仍灸足三里七壯事,昨已定奪矣。時刻依前定以午初乎?敢來問安,竝此仰稟。答曰,知道。無事矣。
禁府,李宜顯拿囚。啓。同府,柳德玉楊州迎曙驛,徒二年定配。啓。
慶尙監司書目,安東呈,以私奴海云妻私婢己化,一腹生三男,事係變異事。
政院啓曰,監察連日茶時,事甚未安,處置亦已經宿,憲府呈告未肅拜人員,竝卽牌招察任,何如?傳曰,允。
持平鄭栻啓曰,臣之情病,俱難行公,尋單見阻,一味悚蹙矣。卽因僚臺處置,召牌降臨,不敢坐違,謹此來詣,而第臣於前啓,初旣引嫌,則今此停論之得失,理難可否。不可苟然仍冒於臺次,請命遞斥臣職,答曰,勿辭,退待物論。
以朴聖輅爲假注書。
禁府啓曰,當該都事,令該府詳査稟處可也事,命下矣。其時禁亂所當該都事李萬貞,入直都事趙尙迪,竝拿囚,以上敎辭意,發爲問目,以爲覈處之地,何如?傳曰,允。同府,李萬貞·趙尙迪拿囚。啓。
大殿受灸後,大殿,藥房·政院·玉堂·二品以上·六曹·大司諫問安。答曰,知道。中殿·世子宮·嬪宮,政院·玉堂問安。答曰,知道。
大司諫李彦經啓曰,憲臣處置,歸於本院,而臣於玆事,有所罣礙,前旣引而爲嫌,則到今停論之是非,又何可容喙乎?臣無似,猥叨匪據,曾無片言塞責,一事再瀆,徒增惶恧,其不可仍因苟冒也,決矣。請命遞斥臣職。答曰,勿辭,退待物論。
正言韓配夏啓曰,臣素抱癃疾,無望供職,尋單請急,蓋出於萬不獲已,而見阻喉司,一味惶蹙矣。今者憲臣擅停重論,旋自引避,其處置,歸於本院,而第臣憲府前啓中金栽事,有不敢參涉之嫌,臣叔父開城留守臣聖佑,曾爲諫長時,有疏論栽不韙處,厥後其自明之疏,反詈之語,恣意詬辱,不少顧藉,今此憲臣,旣引停論而引避,則其何敢冒嫌可否於立落之間乎?決不可仍據臺次,請命遞斥臣職。答曰,勿辭,退待物論。
正言李翊漢啓曰,臣於病伏尋單之中,憲府處置,歸於本院,不得不黽勉詣臺,而臣於憲府已停之論,有難參涉,初旣引嫌,則其不敢可否之嫌,與前無異,何可苟然蹲據於臺席乎?請命遞斥臣職。答曰,勿辭,退待物論。
參知呂必容上疏。大槪,臣於直中,聞母病復重,方寸煼煎,不能自定,敢陳私懇,乞蒙恩遞,俾得及時救護事。入啓。答曰,省疏具悉。爾其勿辭,救護母病。
忠淸監司書目,鎭川呈,以吏曹判書李寅燁辭職上疏上送事。啓。答曰,省疏具悉。卿其安心勿辭,調理上來行公。又書目,延豐呈,以執義李箕洪辭職上疏上送事。啓。答曰,省疏具悉爾懇。爾勿過辭,從速上來察職。以上朝報
備局啓曰,濟州漂到人十三名,再昨入來,故令本司郞廳與譯官等問情,則與當初去濟州時問答,大略相同,別單書入,以備睿覽,而漂人不可久留,十五日當爲發送矣,敢啓。答曰,知道。以上備局謄錄
上在昌德宮。停常參·經筵。
中殿·世子宮·嬪宮,藥房問安。答曰,知道。藥房啓曰,伏未審夜來,聖候,若何?連日受灸之餘,寢睡水刺一向如常乎?受灸畢後議藥事,旣已定奪矣。臣等與諸御醫,反復商議,則皆以爲加味枳朮丸,最合於胃脘不平之症,先進一劑,以爲理痰消積之地爲宜云,此藥,當爲劑入矣。臣等不任區區憂慮,敢來問安。答曰,知道。無事矣。勿爲問安。
忠淸監司書目,淸風呈,以大司憲權尙夏病重上去不得事。啓。傳曰,卿其體予虛佇之誠,亟回遐心,幡然登途,以補不逮事,回諭。
司諫李夏源啓曰,臣痼疾在身,無望供職,尋單見阻,一味悶蹙矣。玆者憲臣處置,歸於本院,不得不扶曳詣臺,而掌令朴台東,卽臣之妻同生娚也。法有應避之嫌,不敢可否於其間,則亦難晏然於職次,請命遞斥臣職。答曰,勿辭,退待物論。
玉堂箚子。大槪,請掌令朴台東遞差,持平鄭栻,大司諫李彦經,正言韓配夏李翊漢,司諫李夏源,竝命出仕事。入啓。答曰,依啓。
禁府啓目,都事李萬貞·趙尙迪等元情云云,承服不盡,刑推得情,何如?啓除刑推,覈處。又照目,前武兼丁是翼,矣身在衣冠之列,與其長妹夫鬪鬨,至於無數亂打,其所罪犯,實關風敎,罪決杖九十,徒二年半,告身盡行追奪,私罪。啓功減一等。
府前啓,國忌齋戒,今明日姑停。
咸鏡道監賑御史書目,富寧府使趙爾璧,賑政不謹,厚招民怨,多有不法之事,爲先罷黜,其代令該曹擇差,給馬下送事。啓。傳曰,口傳差出。以上朝報
訓鍊都監啓曰,各樣軍需,專以屯田所出,料理支撑矣。近年以來,連値凶歉,稅入大縮之中,屯田或設鎭所,或屬宮家,時未代受,許多需用,無以成樣,事甚可慮。今聞全羅道古阜·靈巖,江原道春川等地,有量無主陳荒處,可以起墾作畓云。此三處以古今島·靑山島·延安屯代折受,以爲補用之地,何如?傳曰,允。以上戶曹謄錄
都承旨黃欽所啓,法外引嫌,此實出於末世之弊習,此等疏章,當自本院,直爲退却,而第念此路旣開,便成一例,今後有所彼此,必有定奪,然後可以遵行。自今以後,法外引嫌之疏,一切勿捧,何如?上曰,依爲之。
上在昌德宮。停常參·經筵。
夜一更至五更,月暈兩珥。
吏曹口傳政事,以金永宗爲富寧府使。
以金尙奎爲假注書。
吏曹啓曰,臺諫有闕,政事,取稟。傳曰,明明日爲之。
明日王世子會講正時,辰正初刻。
有政。吏批,以金永宗爲富寧府使。
上在昌德宮。停常參·經筵。
平安監司書目,甑山縣監崔錫弼,受由歸家,以其母病,連呈辭狀,無意還任,不得已罷黜事。
禁府,丁是翼通津絡生驛,徒二年定配。啓。
三省罪人月心·翠今·林泰先·大得等,刑問各二次不服。
戶曹參判宋相琦上疏。大槪,臣之情理,決無久留供仕之勢,冒死呼籲,乞遞職任,俾得歸省病父,以伸至情事。入啓。答曰,省疏具悉。卿其勿辭往省焉。
兵曹判書尹世紀上疏。大槪,臣於鄭澔·李浣囚推事,有不敢晏然者,露章首實,乞削臣職,下臣司敗,以勘臣罪,以伸國法事。入啓。答曰,省疏具悉。卿其勿辭,從速行公。
京畿監司書目,驪州呈,以判府事李畬上疏上送事。啓。答曰,省疏具悉卿懇。卿其安心勿辭薦進,竢病少間,從容就途,以副予望。仍傳曰,遣史官傳諭。又書目,龍仁呈,以知義禁崔奎瑞辭職上疏上送事。啓。答曰,省疏具悉。卿其勿辭,上來行公。
三省罪人月心等,刑問各三次不服。傳曰,推輷姑罷。
卯時辰時,日暈兩珥。自巳時至未時,日暈。夜自一更至五更,月暈兩珥。以上朝報
上在昌德宮。停常參·經筵。
以宋成明爲假注書。
義禁府啓曰,罪人兪正基,以不能齊家之罪勘律事,曾已啓下矣。不能齊家無當律,以不能爲事理重杖八十,當爲照入,而泰英,則頃日前判義禁李頤命,榻前陳達時,以杖八十陳達,則自上律文太輕爲敎矣。更考律文,有毆夫杖一百之律,而泰英,初無毆夫之事,此律似不可比用,罵夫乃泰英可比之律,而罵夫律,笞四十,非杖八十也。律文如是太輕,而此外無他比擬襯合之律,本府則律文之外,有不敢輕議,以此照入乎?敢稟。傳曰,知道。泰英則笞四十·杖八十,俱未免罪重律輕之歸,特爲遠配。
政院啓曰,禁府郞廳,以委官意來言,今日望日相値,三省推鞫,不得開坐云矣,敢啓。傳曰,知道。
院前啓,請還收充軍罪人李世禎特令放釋之命。請諸道濫率監司,竝命罷職。答曰,勿煩。
同義禁李東郁·南致熏上疏。大槪,罪人議啓,非首堂上,則不敢爲之,體例然也。間有與次官代行之時,而次官乃知義禁也,臣等以次官之次官,又不能備三員,則莫重議啓,其不敢冒當也,決矣。乞收成命,以重王府體例事。啓。答曰,省疏具悉。卿等勿辭擧行。
府前啓,請還收炤等兄弟放歸田里之命,亟命絶島定配。請加三思,還收禁衛營所屬所安島宮家折受之命。祠宇之作,蓋所以崇奬往賢,興感後學,斯固儒者之至榮,士林之盛典也。國朝以來,道學節義之士,雖眞可以當斯典而無愧者,苟或不幸,而遭罹禍故,則享祀之禮,猶竢伸雪,而乃敢擧者,誠以上畏王法,有所壓屈而然也。臣於頃年奉使湖左時,聞全義縣有爲李翔立祠,而儼然作一書院規模,夫翔之所坐,業已聖明之所洞燭也。罪名狼藉,尙在丹書,而肆然廟焉而俎豆之,其祀事之僭越,斯文之貽辱,姑不暇論,國綱之陵夷,公議之不嚴,莫此爲甚。請全義縣李翔祀宇,亟命撤毁,當初首唱創建儒生,亦令本道,嚴加覈得,從重科罪。答曰,不允。末端事,依啓。
禁府照目,前兵使李惠疇矣,分賂權要之說,其所發明,不啻縷縷,則似當更爲究覈是白乎矣。臺閣事體自別,不可緘問於發論之臺官,亦不宜勒謂之納賂媚悅是白乎乃,車馬相資,雖是朋友間美事,而累匹分賂之說,旣發於臺啓之後,則所當以實直對是白去乙,初招始發二匹,再招復發二匹,而或謂之送價,或謂之借去,游辭飾詐,終歸於欺諱不直之科哛不喩,身在閫任,以銀貨買取累匹良馬,分送諸處,則濫猾不謹之罪,在所難免。決杖一百,徒三年,告身盡行追奪,私罪。啓功減一等,除杖。又啓目,前右尹鄭澔,前察訪李浣等元情云云,泛稱遲晩,刑推得情,何如?啓除刑推議處。同府,鄭洊拿囚。啓。
副校理李宜顯牌不進,依承傳罷職。
禁府,李惠疇楊州綠楊驛,徒二年半定配,泰英扶安縣定配。啓。同府,金贊益拿囚。啓。
有政。兵批,副護軍朴台東,副司正朴聖輅,副護軍李敏英。吏批,以沈廷耉爲宜寧縣監,以朴彙登爲掌令,以李東馣爲戶曹參議,以閔厚重爲甑山縣令。
上在昌德宮。停常參·經筵。
未申時,日暈。
備邊司啓曰,各道上年還上捧未捧狀啓,今始畢到,啓下矣。海西各邑,皆以畢捧,諸道尤甚未捧,喬桐府使洪璛,尼山縣監朴尙彬,歙谷縣令申厚軾,長城府使朴世良,知禮縣監高可寅,慈山府使朴思敦,文川郡守鄭海尙等爲居末,安興僉使崔鎭漢,爲軍餉未捧居末,竝依事目,拿致營門決杖,已遞歸者,令攸司稟處,洪璛·朴思敦,係是二品,竝罷黜,保寧縣監韓在垣,漣川縣監李昌謙,殷山前縣監李萬林,通川郡守黃鎭,永興府使元徽等爲之次,竝推考警責,何如?傳曰,允。又啓曰,本司堂上,有故之人居多,每當開坐,堇備三員,或不得備員,出令而還止,事甚苟簡。行司直兪得一方在外,不得行公,所帶有司之任,今姑減下,工曹參議趙泰耉,本司副提調差下,使之仍察有司之任,何如?傳曰,允。
吏曹啓曰,新除授宜寧縣監沈廷耉,以前任抱川縣監時事,有越等,而臣曹不得覺察,備擬受點,不勝惶恐。旣有越等,則不可仍令赴任,宜寧縣監沈廷耉改差,何如?傳曰,允。
咸鏡監司書目,道內染病之類,合以計之,方痛二百三十一名,向差八十五名,物故七十八名是白乎所,染病如是熾盛,物故至於此多,民事誠爲悶慮事。
都承旨黃欽,掌令沈得元三度呈辭。入啓。遞差。
副應敎崔昌大三度呈辭。入啓。只遞本職。
吏曹啓曰,承旨及臺諫有闕,政事,取稟。傳曰,明日爲之。
禁府三省罪人月心等,刑問各四次不服。
院前啓,日暮姑停。
鞫廳啓曰,罪人月心·林泰先·翠今·大得等,四次各別嚴刑之下,又復忍杖不服,情狀極爲兇狡,所當更爲請刑,而第念,省鞫罪人四次訊問,而一向不服,近所未有之事也。以討捕營·捕盜廳前後文案觀之,罪人等毒害本牧情節,次第承款,無一分可疑之端,而到今稱以㤼於治盜之刑,欲延晷刻之命,不得不誣服云,多般唱惡,無意吐款,其死中救生之言,雖不可採聽,蓋其前後按治,俱用治盜之刑,固出於嚴治兇賊之意,而有非治綱常獄之法例,故罪人等,欲以此爲稱冤之端,其爲奸情,似出於此。且觀文案中,其所毒害藥物,實爲此獄之最大緊關,而林泰先或稱得於李萬秋,或稱大得貿得於京中,藥物出處,屢變其說者,必有大段隱情,而京外推問之時,不能明覈,未免疎漏。且觀各人等招辭,以其毒藥,指爲砒礵,或稱如橡子,或稱如潤太,調和於一甁燒酒,而牧使再次所飮,皆不過半杯云。伊日窒塞之後,仍以得病,至四十餘日之後,遂致喪逝,則砒礵雖稱毒藥,而以如橡之大,和於三饍之酒,所飮都不過一杯,而使人致死於四十餘日之後,此必無之理也。此一款,尤涉詐僞,不可不更加窮覈,而省鞫事體,本無逐節盤問之例,一向嚴鞫,亦有徑斃失刑之慮,罪人等竝爲移送刑曹,嚴訊得實後,依法處斷,何如?傳曰,依啓。
上在昌德宮。停常參·經筵。
自巳時至申時,日暈。
下直,吉州牧使尹慤,蔚山府使柳鳳徵。
院前啓,請還收充軍罪人李世禎特命放釋之命。答曰,勿煩。諸道濫率監司罷職事,停啓。
掌令朴彙登上疏。大槪,臣負犯至大,罰止外補,情理曲察,恩加內移,感戴洪私,不知死所。爲省老母,受由入城,母子相對,惟有感悌,不意此際,召還恩旨,旣出特敎,掌憲新除,又擺格例,臣是何人,叨此異數?驚惶震越,罔知攸措。固當竭蹶趨承,以謝恩命,而第臣情勢,實難冒沒復進於臺行,且臣行役之餘,病狀方苦,末由祗肅,臣罪萬死。伏乞遞臣職名,以安私分,以延殘喘事。入啓。答曰,省疏具悉。爾其勿辭,從速察職。
司書柳述上疏。大槪,臣於囚人鄭澔之供辭,有不可默然者,玆暴實狀,以備聖照,仍乞恩遞,以安愚分事。入啓。答曰,省疏具悉。囚人飾辭,在我何嫌?爾其勿辭,從速察職。
禁府照目,兪正基矣,不能齊家之罪,杖八十贖,奪告身三等,私罪。啓功減一等。又啓目,趙泰億上疏云云,韓永徽更爲拿囚,以此辭緣,發爲問目,更推後稟處。李振海等,待其出場之事放送,其餘事,令該曹稟處,何如?啓依允。同府,前縣監鄭洊元情云云,問目內辭緣,承服不盡,刑推得情,何如?啓姑停刑推,議處。同府,韓永徽拿囚。啓。
禁府啓目,鄭澔·李浣議處云云,書啓則毁撤驛戶,至於十七云,而鄭澔段,以爲元無毁撤入葬之事,葬後移居都,只五戶。李浣段,以爲毁撤與否,在於遞歸之後,非其矣身所知,書啓則葬地距郵官,直不百步云,而鄭澔段,以爲百四五十步,李浣段,以爲雖未知的爲幾步,而隔崗不見,書啓中,驛卒欲訴營門,則察訪禁斷云,而李浣,則以爲本無欲訴巡營之事,有何禁抑之擧是如。兩人所供,與書啓相反,右項辭緣,令本道一一詳査,啓聞後,稟處,何如?啓依允。令京兆,卽爲發遣公正郞官,摘奸後稟處。
有政。兵批,副護軍沈得元·崔昌大,副司直黃欽,副司正宋成明。
吏批,以姜銑爲承旨,以李志奭爲宜寧縣監,以權詹爲掌令,以任守幹爲副校理,以任舜元爲刑曹參議,以尹濂爲禁府都事,以鄭宇柱爲橫城縣監,以姜履相爲持平。
上在昌德宮。停常參·經筵。
卯時,日暈兩珥。自辰時至酉時,日暈。
假注書金尙奎書啓,臣承命馳往于驪州北面睡谷村判府事李畬所住處,傳宣聖批則以爲,臣釁負積重,疾病沈痼,違逋朝命,虧廢分義,罪戾日增,靡所自措。冒上章牘,祗竢誅譴,而聖度涵容,恩禮隆厚,史官遠臨,傳宣天札,以安心勿辭薦進,又令竢病少間,從容就途,臣伏地莊誦,不覺涕汗之交集也。臣之情迹,旣不容復廁於周行,西樞崇銜之冒竊,軍門兼管之虛帶,罪戾已大矣。日夜所祝,猶在未死之前,得蒙天地之仁,解免職名,循分待盡。至於推薦人材,何等重擧,而旣未敢趨命居位,何得以在野垂死之身,自齒於原任之列,輒有所論薦乎?嚴命之下,亦末由奉承,席藁隕越,萬殞是竢,瞻望宸極,但有撫心悲泣云矣,敢啓。傳曰,知道。
京畿監司書目,楊州呈,以刑曹判書金昌協辭職上疏上送事。啓。答曰,省疏具悉卿懇。前疏之批,已諭予意,須勿固讓,從速上來行公。
漢城參軍李澳,鄭澔入葬處摘奸事,忠州地出去。
傳曰,大臣·備局堂上引見。引見時,前領府事南九萬,前判府事柳尙運敍用事,榻前定奪。掌令朴彙登所啓,請還收炤等兄弟放歸田里之命,亟命絶島定配。上曰,勿煩。又所啓,請加三思,還收禁衛營所屬所安島宮家折受之命。上曰,勿煩。又所啓,新除授掌令權詹,時在平安道孟山縣任所,持平姜履相,時在陽德縣任所,請竝斯速乘馹上來事,下諭。上曰,依啓。
正言韓配夏所啓,請還收充軍罪人李世禎特令放釋之命。上曰,勿煩。
工曹參議趙泰耉上疏。大槪,臣於籌司副提調之任,萬萬不似,決無堪承之理。且聞李東彦孽弟擊鼓供辭中,有挨逼先臣之語,不得不據實辨暴,以冀聖明之照察。仍乞竝遞臣本兼兩任,以重國事,以靖私義事。入啓。
引見時,領議政崔錫鼎所啓,小臣有區區所懷,每欲陳達,而曩者聖候靡寧,久未入對,藥房入侍,亦屢矣,而方當受灸調攝之日,不敢煩陳矣。今因入侍,敢此仰達矣。南·柳兩臣之心事,無他之狀,業已聖明之所洞燭,臣不必贅陳,而第收敍旣久之後,無新罪犯,而因一時筵臣奏達之忤旨,卽下罷職之命,伊時承宣,陳其過當,臺閣力請還收,則於此可見衆論之同然也,而尙無牽復之命,其在不棄簪履之道,恐不當若是。況兩臣,年迫桑楡,餘日無幾,今若抱罪溘然,則豈不有歉於體下之仁乎?臣旣有所懷,故咫尺天威,不敢有隱,惶恐敢達矣。左議政徐宗泰曰,臣於兩大臣再罷之後,深有所不敢安,頃年累承除命,而以此爲言,伏想聖明俯賜下燭矣。今又參涉,有所不敢,而第兩相臣被譴收敍之後,無有新罪犯,只因臺臣筵奏之差失,復賜特罷,用罰重疊,本非所宜,況於耆舊大臣乎?今已經年,久無敍命,事甚未安,領相所達,誠是矣。副提學尹趾仁曰,臣於兩大臣當初事,有不敢參者,而今因大臣之陳達,區區所懷,敢此略陳。收敍之命,蓋出於洞燭其心事也。旣已洞燭其心事之無他,則寧復有可論者乎?厥後筵臣奏達之際,遽加震怒,甄敍旣久,又復譴罷,終涉未安矣。上曰,南·柳兩臣事,以其時李墪所達差失之故,有罷職之命,非謂有別樣罪犯而然也。大臣所達如此,歲月已久,特爲敍用,可也。右議政金昌集所啓,守令濫率,載在法典,臣曾在玉堂時,有所陳達,申飭矣。從前守令之有孀婦寡女者,則或有冒法率去之事,而近來此弊特甚,率皆冒犯,固已寒心,而至於監司如此,則其何以檢下乎?目今四道監司,皆犯此法,而其中咸鏡監司洪萬朝,臣有親嫌,嫌不敢言,權尙游則喪室之後,挈去孀婦,情理雖有可恕,論以一切之法,亦難免其責矣。臺啓之發,事體當然,雖已停啓,亦當有自處之道。至若濫率守令,亦不可置之,冒法挈去者,竝申飭還送。當該守令,本律雖是罷職,爲慮遞易之弊,曾有決杖之罰,似宜矣。上曰,濫率一款,朝家禁令至嚴,而爲守令者,幾盡冒犯,所當罷職,而迎送有弊,故從前決杖者,此也。依所達爲之。護軍趙相愚所啓,臣待罪賓客之後,故敢以會講事,仰達矣。春宮會講,乃莫盛之禮也。自古規例,每朔當行二次,而師傅備員未易,春宮或有事故,常多曠廢之患,而去上年二次會講之後,今至兩年,尙此停廢,下情殊甚缺然。何幸日昨,上候安寧,師傅備員,設行此禮,而講論文義,極其從容,上下酬酢,情志相孚,禮甚盛矣,事甚美矣。伏望自今,如無大段事故,一朔兩度,依例設行,何如?上曰,依爲之。領議政崔錫鼎所啓,頃因李頤命所達,故相臣閔鎭長孝行卓異事,自上有問于大臣,稟處之敎,鎭長之行誼,搢紳間莫不知之矣。其幼時事,則姑捨不言,而就其中年可稱者言,則其父故相臣閔鼎重之謫居西路也,疾病·起居·衣服·飮食,無不親執,及其遭喪之後,長路隨喪之際,哀毁澌惙之狀,宜足感人,西路人至今言之。逮至返葬郊外之時,臣亦目見其皇皇哀慽之狀矣。且其母素抱奇疾,竭誠救護,多有表著之行,不可無旌表之道矣,群議皆無異辭矣。左議政徐宗泰曰,故相臣閔鎭長居家孝行,擧世皆知,臣亦素所稔聞而感歎者也。處喪毁慼之節,有踰於禮,此則臣曾見而知之。聞其母親夙嬰奇疾,鎭長雖在年衰任劇之日,其所左右承奉,有若婦人孺子者然,藹然無非至愛之所形,見之者靡不感動云矣。篤孝如此,恐宜有旌表之道矣。右議政金昌集曰,臣是連姻之間,故詳知其有至行,而至於旌表,係是恩典,嫌不敢可否矣。上曰,特爲旌閭,可也。又所啓,因閔鎭長事,繼有所仰達矣。故領議政臣李景奭,乃三朝元老,朝家視遇,亦異於他臣,其忠孝德業,後人無不稱道也。蓋其父惟侃,年踰八十,有二子,一故判書景稷,一則景奭也。其奉親也,誠孝篤至,無愧於故人,在昔仁廟朝,累有食物題給褒美之典,其喪親也,亦善喪。會李景稷身歿後,洞里欲擧兄弟之孝行以聞,則景奭力止之,故旌表之典,獨及於景稷,厥後因循不擧,以至于今,似不可泯沒故,敢此仰達。下詢于入侍大臣及在外大臣後,稟處,何如?上曰,各陳所見。徐宗泰曰,李景奭忠懇篤至,且其孝友之行,逈出於人,表著當世,洞里公議,竝擧其兄故判書李景稷孝行,而聞於朝,其時則以原任在世,聞而力止之,以是旌表之典,獨及景稷矣。追擧旌閭,美德豈不有光?下詢於在外大臣,處之,宜矣。金昌集曰,李景奭,立朝忠懇,居家孝友,實一世之所知,而至於里中,曾擧其孝行,欲聞於朝,而景奭力止乃已之事,臣以後生,未及聞知矣,到今特爲旌表,宜矣。上曰,入侍大臣之意如此,問于在外大臣,稟處,可也。金昌集曰,臣亦有所懷,故敢此仰達。故判書金萬重孝友之行,出於天性,事其偏母,極盡其誠,年已五十,而猶有嬰兒慕誠,有老萊弄雛舞綵之意,家在他里,未嘗一日不往,除非賓客·公故者,亦未嘗去其側,其所順適其意者,靡所不用其極,雖立朝許身,屢以言獲罪,一擧足之間,不敢忘其親,謫中聞凶,血泣以終身,朝夕設位哭泣,島人,至今爲之墮淚,雖於搢紳之間,亦莫不稱道感歎,斷指割股,亦豈非至孝,而如此純然之行,尤可貴矣。下詢于諸大臣而處之,何如?崔錫鼎曰,故判書金萬重事,臣亦稔知,奉養老親,愉色婉容,人所難及,擧世至今稱歎,旌表,宜矣。徐宗泰曰,大臣所達,皆是實狀,金萬重,奉其偏母,朝夕承奉之節,多有人所難及,至其年衰官高,而誠孝愈至,人莫不感動,臣亦稔聞其內行甚篤矣。旌表,似宜,下詢于在外大臣,處之,何如?上曰,博詢于在外大臣,稟處,可也。右參贊閔鎭厚曰,一大臣所達,猶可行之,況三大臣竝入,雖事有大於此者,猶可行之,況此旌表一款乎?上曰,此事擧世皆知之,而旌閭事重大,故使之博詢矣。三公,或入或不入,則當爲問議,而今則三公竝入,筵臣所奏,誠然矣。三人旌閭,可也。以上朝報
引見時,韓城君李基夏所啓,凡軍器,必須務精,在前外方各邑月課火藥,自各軍門造送者,意非偶然,近來賑廳所管月課火藥,付諸閑雜人,使之備納,故不爲精造,藥性不猛,若經數年,皆將無用,其在備虞之道,誠極塞心,臣意則罷其私煮,依前令各軍門,精造下送,似合事宜,而第賑廳之爲此擧,出於取贏補賑之意,火藥之不猛,亦甚可慮,若以猝罷爲難,則以其煮納人所給之價,移送軍門,取用火藥,則軍器頗精,而於賑廳,亦無所損,下詢于入侍大臣而處之,何如?右參贊閔鎭厚曰,此言泛聽則固是,而防納之說,誤知矣。判府事李濡,爲賑廳堂上時,以本廳無火藥造成之器具,故給價貿得於軍門,分送各邑,其後,有請以受價造納者,故許之,而別爲申飭,無火藥不精之慮矣。今若依此人輩所受之數,移送軍門,則軍門,必以爲不便,若以本價盡送,則當初補用賑資之命歸虛,此似妨礙矣。領議政崔錫鼎曰,李基夏之所達亦是,而賑廳,有出而無入,故自前拮据料理,以爲賑資,事體雖未安,亦出於不得已也。此不過一時補賑之計,豈可因以爲常乎?上曰,賑廳之計,只爲一時補賑,非永久應行之事,前頭觀勢處置,可也。御營廳謄錄
備邊司堂上入侍時,領議政崔錫鼎所啓,西關·北道,不納田稅者,蓋爲其邊上留儲故也。卽今則姑無邊上時急之事,故頃有西穀移轉他道之擧,而戶曹經費,甚爲不足,至有江都萬餘石移用事,則惟正之供,何可無上納之事乎?西路沿海,則以米穀上納,山郡則或作木·作紬上納,北道則作五升布,以水路運至嶺東後,從陸運致,則可以少紓經費矣。料祿頒給之時,以布木添給,亦有前例,似爲便好矣。行戶曹判書趙泰采曰,關西還穀,頗優裕,小邑或至三四萬石,今雖取用其賦稅,似無所妨,而至於北道,田結所賦,本來些少,且有開市時用下之事,不可取用於經費,而南關則與內地無異,作米取用,似宜矣。右參贊閔鎭厚曰,關西還穀,雖曰優裕,而向來連歲凶荒,至今尙多未捧,此則似不可取來,而今年秋事,如不至失稔,則一年田稅,使之上納,固無所妨,至於北路,不但田稅些少,當此大飢之餘,恐難取用矣。崔錫鼎曰,臣之所陳,只論大體而已,西路則取用於經費,北路則姑徐,亦宜矣。右議政金曰,北關穀物,誠不以取用,留爲凶歲之備,宜矣。上曰,北關田稅,不可上納,而南關,亦姑徐,只取來西路田稅,可也。又所啓,曆法大小月不同,皇曆與我國曆,多有差違處矣。本監官許遠入彼時,得來諸件書冊,其文艱奧,非比他文,而許遠,能學得日月五星初面推步之法,出來後,自本監一一推算,今始盡爲解出矣。昔在孝廟朝,金尙范,得來時憲曆,且解其算法,故其時,有論賞之事,今亦依此論賞,何如?右議政金昌集曰,許遠,能得多貿書冊,善解曆法,合有論賞矣。上曰,前例何賞耶?崔曰,加資也。賞典,或高品付料,或授正職,而渠曾爲正職,依金尙范例,加資激勸,似宜矣。上曰,依前例加資,可也。金昌集曰,許遠事,詳在使臣狀啓中,而又聞渠言,則此冊購得之際,專賴首譯周旋之力云,近來雖得不緊文書,朝廷輒皆論賞,此冊,卽彼中之禁物,我國之要書,而從前購求而未得者,今能辛勤覓來,當該首譯,亦當有一體施賞之擧矣。崔錫鼎曰,今番所得冊子,儘多緊要,算曆之法,備盡靡遺云,首譯李俊絳,亦宜有賞矣。上曰,使臣狀啓觀之,此冊極是彼中禁物,而能得貿來,首譯,一體論賞,可也。
上在昌德宮。停常參·經筵。
下直,江原監司金萬埰。
中殿·世子宮·嬪宮,藥房問安。答曰,知道。藥房啓曰,日氣漸熱,伏未審此時,聖候,若何?頃日受灸之處,灸瘡其已完合,而昨日引接臣僚,酬酢移時,玉體不瑕勞傷乎?臣等區區憂慮,敢來問安。答曰,知道。無事,灸瘡,幾盡完合矣。
答工曹參議趙泰耉疏曰,省疏具悉。構誣之說,何足爲嫌?爾其勿辭,從速察職。
修撰趙泰一三度呈辭。入啓。遞差。
吏曹啓曰,大臣處置,政事,取稟。傳曰,當日爲之。
應敎李㙫,文臣朔試射時,稱病不進,依承傳罷職。
政院啓曰,新除授守令二員,監察二員,竝未署經,而兩司多官,或在外,或呈告未肅拜,卽今無行公者,除在外,呈告未肅人員,竝卽牌招,以爲趁速署經之地,何如?傳曰,允。
傳曰,江原監司金萬埰,留待引見。
京畿監司書目,陽城縣監沈若潢,今月二十日身死事。
江原監司書目,江陵·襄陽·杆城·通川·春川·平康等地,四月初七日雨雹交下,幾至數寸,繁霜兼降,草木皆凋,事係變異事。又書目,洪川呈,以屯民朴乭山家牛,産一死雛,而一體兩頭兩耳四目兩鼻兩口,事係變異事。
判尹姜鋧上疏。大槪,積月供劇之餘,重患腰脅之痛,委頓床席,無計起動,且擊錚人李尙彦供辭,有不敢晏然者,冒死呼籲,乞蒙罪罷事。入啓。答曰,省疏具悉。東彦之使其孽弟擊鼓,已極放肆,而發論之臣,按獄之官,恣意侵詆,尤可駭惋,於卿別無所嫌,安心行公。
謝恩,同副承旨沈極,獻納柳重茂。
今日江原監司金萬埰留待引見時,北評事趙泰億改差事,榻前下敎。
院前啓,請還收義州充軍罪人李世禎放釋之命。國網解弛,人不畏法,有形勢士夫,冒點葬山於驛村民居,實爲今日之痼弊,卽伏見囚人李浣供辭及兵曹判書尹世紀疏本,則爲前右尹鄭澔家入葬,許題呈狀,換給驛田於郵館至近之處,事之可駭,莫此爲甚。公田換賣,旣是法外,禁葬驛村,近又申飭,則其在本兵守法之道,所當嚴題防塞之不暇,而乃反任意許換,曲爲勢家之地,到今事發之後,乃敢謂初不知誰某之所題,又以爲泛認外方之規例,矇矓爲說,殊欠白直,況今郵官及入葬人,俱在囚推之中,則許題之本兵堂上,決無獨爲晏然之理,其在嚴國法杜後弊之道,亦不可置而不論,請兵曹判書尹世紀罷職。答曰,不允。
判義禁趙相愚,同義禁李東郁上疏。大槪,臣等於擊錚人李尙彦供辭,重被侵詆,有不可晏然者,伏乞聖明,亟遞臣等金吾之任,以安私分,以謝人言事。入啓。答曰,省疏具悉。侵詆之說,不足爲嫌,卿等勿辭,從速行公。
答檢閱李澤疏曰,省疏具悉。爾無所嫌,勿辭察職。
有政。兵批,領中樞府事南九萬,判中樞府二望,尹趾完·柳尙運,副司果趙泰一。以上朝報
備邊司啓辭,據刑曹啓目內,尼山前縣監朴尙彬,知禮縣監高可寅,移本府,依事目決杖事,允下矣。朴尙彬,時在忠淸道禮山地,高可寅,方在鎭岑地云,依例發遣府羅將,拿來,何如?傳曰,允。義禁府謄錄
吏批,以尹星駿爲副應敎,以林重爲陽德縣監,以兪命健爲陽城縣監,以南就明爲修撰,以尙輝周爲孟山縣監,以尹澤爲刑曹正郞。
江原監司金萬埰留待引見時,上曰,江原道,非如他道等,素稱凋殘,況且連年凶荒之餘,上年又値大無,方有設賑之擧,須別樣撫摩,可也。萬埰曰,無狀小臣,得至今日,聖恩益復罔極,盡心國事,至誠奉職,固是愚臣之職分,而況今聖敎,如是丁寧,臣敢不益渴譾劣,以供職事乎?上曰,缺四五字須惕念爲之。缺
判尹姜銑疏曰,伏以臣衰謝已極,疾病且深,詞訟劇務,決非所堪,而惶懼分義,不敢爲自便之計,忍死行公,惟以顚踣爲期也。日昨赴衙之時,腰脅牽痛,濕痰凝結,不能俯仰,作一籧篨,擔舁還家,一倍添劇,達夜叫苦,轉側須人,卽今症情,斷無供職之望,不得不冒死仰籲。且臣於病裏,伏見囚人李尙彦擊錚元情,不勝戰怖駭惑之至,今此坡獄,關係甚重,而前後按覈之臣,未嘗有一人久其任者,遞易頻數,視猶機穽,而如臣缺雖重,不可仍又加刑,以致徑斃,其子旋又擊錚,援引他人,則姑待推覈,更加刑訊,獄體當然,夫豈有一毫伸縮低仰之意哉?李東鎭·兪德咸面質時,所謂抵書一款,互相爭辯,其間虛實,尙未歸一,則未歸一之前,徑問宰臣姓名,恐非按獄次序,其他煩瑣枚節,固非足呶呶辯破,以傷事體,而臣之參此推覈之坐,不過三四次,輒與佐貳之官,反復商確,終始同議,則臣之愚迷之見,雖或未逮,前後僚席,必不默然而隨參也。自有此獄之後,論議岐貳,是非逕庭,而臣之所遭,最受其困,曾無彼此之偏係,反致左右之交攻,發論之臣,以緩治陳章,被査之家,以鍛鍊納供,今日之治此獄,不亦難乎?此無非臣人微望輕,冒當重獄之致,自訟之外,尙誰咎哉?不可以已遞其任,而有所晏然。伏乞聖明,亟罷臣職,且治臣罪,以嚴國體,以安私分。答曰,省疏具悉。東彦之使其孽弟擊錚,已極放肆,而發論之臣,按獄之官,恣意侵詆,尤可駭惋。於卿別無所嫌,安心行公。
工曹參議趙泰耉疏曰,缺伏聞李東彦孽弟尙彦擊錚供辭中,反詆臣從弟泰億,而其中數句語,至有挨逼先臣之端,臣不勝痛惋焉。念昔先臣,謝事歸田,卜居坡江,買數畝而構小亭,李奎兄弟,雖居同里,而亭岱本主,則自是別人矣。奎之兄李基筮仕,在於辛未,此乃先臣去朝已久之時也。今其言曰,奎則泰億至親,故相臣江亭岱主人,且曰其兄初筮,專荷趙家之恩力,儱侗爲說,隱然有侵逼底意,渠雖急於反噬,而何敢以此等說話,巧爲粧撰,公肆誣悖,乃至於此耶?擊鼓者,雖尙彦,而主使者,乃東彦也。命意造語,皆出於其手,而今乃嫌怒其子弟,加誣於父兄,本色伎倆,去去愈甚,私心痛駭,已不可言,而道理事體,尤豈若是哉?批答見上
上在昌德宮。停常參·經筵。
未申時,日暈。
政院啓曰,新除授領中樞府事南九萬,時在忠淸道結城地,行判中樞府事柳尙運,時在京畿廣州地,乘馹上來事,依例遣史官,下諭之意,敢啓。傳曰,知道。
注書具萬理出使代以金啓煥爲假注書。
禮曹判書李頤命三度呈辭。入啓。只遞本職。
禁府啓目,禁府都事李萬貞·趙尙迪等覈處云云,各人等所供觀之,與濟夏供辭,節節相反是白乎乃,下人爲官司分解之言,不可取信哛不喩,濟夏拿入時,一循舊例,不無格外侵困之事,則濟夏雖無狀,似無發忿於禁亂都事,而移怒於捉入之郞廳,有此白地構誣之言是白置,入直都事趙尙迪段,似當論以過越法例之律是白遣,禁亂都事李萬貞段,濟夏雖以潛囑入直郞廳爲言是白良置,旣曰潛囑云,則覈得爲難哛不喩,趙尙迪供辭,以爲萬貞無潛囑之事是亦爲白有臥乎所,此則異於自已發明,可以取信是白置,萬貞段,似當分揀,上裁,何如?啓依允。李萬貞乙良,分揀。又啓目,康濟夏議處云云,只因禁亂官所告,以面辱禁亂官之罪,啓達矣。及今推覈之際,惟當覈其情罪而處之是白置,不恭於禁亂所擧子,則固可施罰,而濟夏則乃朝官也,因禁亂官之侵辱,設有不恭之言是白良置,不可以此爲罪,似當有分揀之道,上裁,何如?啓分揀。
院前啓,請還收義州充軍罪人李世禎特令放釋之命。請兵曹判書尹世紀罷職。答曰,不允。末端事,依啓。
假注書宋成明書啓,臣承命馳往于廣州栗峴村行判府事柳尙運所住處,傳宣聖旨,則以爲臣之所負罪名,滅身不足以自贖,剖心不足以自暴,幸賴天日之明,無所不燭,河海之量,無所不包,原其本情,罪從末減,生成肉骨之恩,天地莫量,臣誠日夜感祝,惟有生殞死結而已。乃於千萬夢寐之外,又有此收敍之命,榮復舊秩,恩諭遠降,至遣近侍之臣,傳宣於田廬之中,臣祗奉以還,驚遑感激,不知所以處身也。臣之離違京輦,今近十年,在臣區區忱悃,迨此未死之前,仰承明旨,一近耿光,豈非臣之至願至榮,亦可以少伸臣子之恭,而顧臣犬馬之齒,已過七十,宿患風痺之症,漸成痼疾,頭目日益眩暓,精神日益消亡,宛轉床席,作一屍居,餘氣雖跬步之近,實無自力致身之勢,恩命之下,末由趨承,瞻望雲天,欲起還仆,分義至此而掃地盡矣。臣罪至此而無所逃矣,席藁私次,只俟威命之加云矣,敢啓。傳曰,知道。
吏曹啓曰,兵曹判書有闕,政事,取稟。傳曰,明日爲之。
領議政崔錫鼎,左議政徐宗泰,右議政金昌集聯名箚子。大槪,維夏之月,有此諸道霜雪之異,時候乖序,咎在臣等,敢陳策免之故事,乞蒙譴罰,以答天戒,以靖私分事。入啓。答曰,省箚具悉。災異之作,亶由否德,憂懼方切于中,移咎輔臣,寧有此理?誡誨之言,予當留意,卿等安心勿待罪,弘濟時艱。仍傳曰,遣史官傳諭。
禁府,呂渭良拿囚。啓。
上在昌德宮。停常參·經筵。
院前啓,請還收義州充軍罪人李世禎特令放釋之命。答曰,勿煩。
戶曹啓曰,領府事南九萬,判府事柳尙運,自前在鄕時,有月廩題給之例,依此擧行乎?敢稟。傳曰,依爲之。
以朴重龜爲西部主簿,以金昌協爲禮曹判書,以趙裕壽爲監察,以徐文裕爲刑曹判書。訓鍊都提調李頤命,御營提調李頤命,前縣監安相益,今加通政。以李頤命爲兵曹判書。
上在昌德宮。停常參·經筵。
自巳時至未時,日暈。
獻納柳重茂三度呈辭。入啓。遞差。
政院啓曰,憲府多官,或在外,或呈告,連日監察茶時,事甚未安,除在外外,呈告人員,卽爲牌招察任,何如?傳曰,允。
禁府照目,禁府都事趙尙迪矣,濟夏拿入時,一循舊例,不無格外侵困之事,則濟夏雖無狀,似無發忿於禁亂都事,而移怒於捉入之郞廳,有此白地構陷之言是白置,似當論以過越法例之律,罪笞五十贖,解見任別敍,私罪。啓依允。
領議政崔錫鼎箚子。大槪,敢陳胄筵講規,更容稟定,仍投進心經贊圖,以備乙覽事。入啓。答曰,省箚具悉卿懇。陳戒懇至,疏論明切,可不留心,而宣示世子,朝夕警省焉。講究改定事,令講院稟處。仍傳曰,遣史官傳諭。
禁府啓目,觀此韓永徽所供,則縷縷發明,與前招無異是白置。洪萬朝緘辭中,前頂粉痕之剝落,陷中職姓名字之書瑱乙,永徽不敢曰不然,則萬朝之當初裹送其主者,可見其詳審之意哛不喩,緘辭中以爲,監司·軍官鄭麟瑞,來見其矣身曰,去夜,有一片木,假作主形,投在營內,使道取而見之,極爲驚痛,以爲此異於匿名書,須往傳於判官亦爲白去乙,其矣身,與麟瑞相對見之,則只是一片之木,無粉面傍題,不過詬辱其矣身之一木牌是如爲白有如可,麟瑞所供,不但差爽而已,萬朝緘辭,直陳所見,則永徽初招,終不免飾辭之歸是白乎矣。永徽旣稱元無逢變之事云,則今雖累査,覈實未易,旣未得實,則本府不可徑先論罪,上裁,何如?啓。洪萬朝緘辭中有曰,前頂粉痕剝落,陷中書官職名及字,又曰似非假作,則其所條列,不啻明白是去乙,初旣不過詬辱其矣身之一木牌是如,飾辭納招,及今更招之時,終始掩諱,有若晏然無變者然,此不特欺隱而已。實是人理之所不忍爲,誠極痛惋,渠雖無狀,何敢一向巧飾乎?以此更爲嚴問。又啓目,前縣監呂渭良元情云云,泛稱遲晩,刑推得情,何如?啓除刑推,議處。又啓目,金浣刑問一次不服,加刑得情,何如?啓嚴刑得情。
吏曹啓曰,臺諫有闕,政事,取稟。傳曰,明日爲之。
府前啓,請還收炤等兄弟放歸田里之命,亟命絶島定配。請加三思,還收禁衛營所屬所安島宮家折受之命。答曰,勿煩。
韓城君李基夏辭職上疏。入啓。答曰,省疏具悉。卿其勿辭察職。
領議政崔錫鼎箚曰,伏以臣不才蒙學,忝居宮師之列,日昨入參會講,竊覵王世子玉質天成,鍾音淸亮,誦讀問難之際,其文理之進詣,識趣之開廣,可以推知,下懷忻聳,殆難自勝,伏惟春宮,方進講心經,此書,卽西山眞氏所編輯,而篁墩程氏敏政附註者也。程氏之說,主陸學,未免偏落於尊德性一邊,觀於篇末先正臣文純公李滉所論,可知也。附註下輯註,本雙書小註,而先王朝,爲便觀覽,令藝閣改以大字,低一行印出者,則見今講規,經文訓議,則及附註輯註,竝在背誦之中,太無差別,臣五六行缺,仍切伏念,人之所以爲人者,以其有此心也。寂然不動者,心之體,感而遂通者,心之用,敬之一字,又所以該寂感兼體用,而徹上徹下者也。旣曰直內而方外,又曰制外而養中,凡此皆動靜相養,表裡交正之義也。苟能從事於斯,無所間斷,以至一疵不動,萬理明盡,則所存所發,純乎義理,蘊之爲天德,行之爲王道,堯·舜之兢業,禹·湯之祗慄,終至於協和萬國,寵綏四方,舍是,無他道矣。伏願殿下,旣以此,體行於聖躬,又訓迪元良,開示精一之心法,則國家無彊之休,由此基矣。疏批在上
韓城君李基夏疏曰,伏以臣,得見擊錚人鄭喚供辭,則爲父訟冤之說,縷縷不已,乃謂其父八翼之承款,出於該廳之誘引,而以可恕二字,指爲誘引之證,臣於此,不勝訝惑之至,忠州罪人移送捕廳之後,次第就服,泰先·月心·翠今等,皆以八翼之與知,同辭納招,獨八翼,百般自明,以至面質之數行缺徑先自服,以冀僥倖,到今秋曹結案之日,始覺其知情不告,與各人同罪,而反生悔意,今其子之含痛號冤,發於至情,遣辭之際,變幻增飾,有不足責,而緣臣治獄不嚴,使罪人之子,再擊登聞,誣捏不忌,臣何敢一刻晏然於職次乎?疏批在上
上在昌德宮。停常參·經筵。
下直,天安郡守金鎭瑞。
忠淸監司書目,道內各邑,今月初六日始雨,初七日乃霽,或得一犂或過犂限,而靑陽等四邑,十七日又得驟雨,其中洪州,則雨雹交下事。
府前啓,請還收炤等兄弟放歸田里之命,絶島定配。請加三思,還收禁衛營所屬所安島宮家折受之命。答曰,勿煩。
傳曰,灸瘡今已完合,自明日視事取稟。
掌令朴彙登上疏。大槪,臣歷陳前後所叨三邑弊端,冀蒙裁處事。入啓。答曰,省疏具悉。條陳之事,令廟堂稟處,而評事,令該曹作速差送。
副司直柳重茂。以上朝報
備局啓曰,人才別薦,時原任大臣,亦爲薦進事,定奪矣。領府事南九萬·判府事柳尙運,旣以收敍有職名,與諸大臣,一體薦聞宜當,禮曹·兵曹兩判書,或遞或罷,大司諫移授外職,竝以新授人,改付標以入之意,敢啓。答曰,知道。以上備局謄錄
有政。以尹星駿爲檢詳,以李海朝爲獻納,以尹楡爲禁府都事,以金昌協爲右副賓客,以李寅燁爲同經筵。
上在昌德宮。停常參·經筵。
下直,富寧府使金永宗。
刑曹判書徐文裕上疏。大槪,秋曹寵擢之命,出於千萬夢寐之外,驚感震惕,不知所措。揣分量才,決無承當之望,敢將血懇,仰籲於天地父母之前,亟命還收新授職名及資級,以重名器,以安私分事。入啓。答曰,省疏具悉。今玆新命,意非偶然,安心勿辭,從速行公。
慶尙監司李壄上疏。大槪,敢陳區區私懇,冀蒙矜許事。入啓。答曰,省疏具悉。卿其依疏辭往來焉。
傳曰,明日晝講爲之。
京畿監司書目,龍仁呈,以知義禁崔奎瑞病重,上去不得事。啓。傳曰,還出給。
府前啓,請還收炤等兄弟放歸田里之命,亟命絶島定配。近來防納之弊,爲耗散國儲之大蠧,識者之寒心,固已久矣,而至於軍門財貨,則尤係重需,其不可容易下手也,決矣。臣等,聞訓局有一負債者,願納吹螺一雙,以爲償債之地,因色郞洪受濂,稟目懇請,則大將初猶持難,强而後始許,而試令打價,則所欲售者,幾近百金,大將,驚怪其太濫不近理,峻斥不許。前冬將臣之乍遞也,受濂,乃敢乘其機會,掩匿其見塞之實狀,憑依初頭許納之題辭,乃以四百金折價,旣償其許多之舊債,加給之數,亦至數百,中間辭說,無所不至,將臣復拜之後,其事乃發,出給吹螺,還徵其價,受濂,亦因此見遞。當初近百之直,猶是將臣之所牢塞,而多般幻弄,公然益之以四倍之價,其乘時符同,消磨重貨之狀,誠極可駭,如此之人,若不隨現痛懲,則無以杜干囑防納之弊,嚴軍需出入之限,請前訓局郞廳洪受濂,拿問定罪。答曰,不允。末端事,依啓。前啓,禁衛營所屬所安島宮家折受之命還收事,停啓。
都承旨姜銑,江原監司遞來。
兵曹判書李頤命上疏。大槪,新授之命,萬萬不似,敢陳危迫之懇,乞蒙恩遞,竝收前資事。入啓。答曰,省疏具悉。本兵重任,不宜久曠,乞收新資,殊涉太過,安心勿辭,從速行公。
禁府,洪受濂拿囚。啓。以上朝報
義禁府啓曰,今日大臣送言,富寧府使有拿囚之命,書吏當爲發送,而當此北路大歉之時,此輩往來之際,自有弊端,且新倅下去,則前任之官,交印之後,自當上來,書吏勿送,宜當云。故本府書吏不爲下送。前富寧府使趙爾璧,斯速起送之意,本道道臣處,行關,何如?傳曰,允。以上義禁府謄錄
侍講院啓曰,王世子進講心經講規改定事,本院官員,就議于師傅及諸賓,則左議政徐宗泰以爲,心經雙行小註,見今進講缺,雖作大字書,而撰經書之輯註也,皆是先儒發缺左賓客李頤命以爲,心經一書,我國儒賢,久已表章,列聖明用於經筵,程氏輯註,雖有得失,今不可不講,當看先輩名儒之用力於是書,雖小註,亦莫不句講字解,前日大朝進講時,亦與大文舊註,一體講讀,此固他經學念書所無之講法也。然,至於竝小註輩講則太過,誠如大臣之言也。宜以其請,今後書筵,小註,只臨講不背講,而但小註,亦多名言奧義,又不可以不背講,遽損諷讀之功,此則伏望東宮深思加意而已云。左賓客閔鎭厚以爲,心經一書,毋論附註。輯註,一句一字,無非緊要,故竊伏聞孝宗大王·先大王·槪我聖上,以此書聽講之時,竝與諸註而無所遺漏云,今若取其簡便,而遽變舊例,則未知於遵承先法之義,何如也。臣之愚意,竊以爲不必改定,伏惟上裁。右賓客趙相愚以爲,今日見講一部書,領相,以背講與臨講區別之意,有此陳達,臣何敢容議於其間哉?但硏究玩繹之道,不可以背與臨,而有所輕重也。附註·輯註,雖不行背誦之法,讀數參互考證之功,伏望勿以除讀而忽之,益加孜孜也云。師領議政崔錫鼎以爲,臣僭妄之見,已悉於箚牘中,今不必更加煩陳,而附註之於輯註,雖有輕重之分,旣與陳氏所抄定有異,則恐不當一例背講,附註,雖爲臨講,讀數不可草草,此則左議政徐宗泰之言得之云,師傅·賓客之意,不無異同,何以爲之?缺
兵曹判書李頤命疏曰,伏以臣衰年痼疾,常有朝夕莫保之憂,煙瘴所傷,多劇於春夏換節之交,近日左邊□痺之症,頓加於前歲,脚軟手疼,麻極生寒,兼有□□泄痢,是亦痰濕所祟,見人之有此症候者,不成戚施,則輙多暴死,臣誠凜然危懼,惟願乞身休養,以保餘命,且臣滓穢之迹,觸處罣礙,斂退之思,眞若痿者之不忘起,陳章對奏,以冀生成之澤者,前後寔出丹衷,非敢自惜軀命,亦恐名辱身踣,上累大恩,顧照榮寵,遲徊至今,只緣臣無特操故耳。春官,本非劇務,而病不堪任,蒙恩獲遞,兼帶諸任,庶可次第控免矣,本兵之命,忽出於千萬夢寐之外,驚惶震惕,罔知所措。坐違嚴召,縮伏累日,又未敢輒辭,蓋臣,素不理於口,淸朝公議,必不置臣於萬萬不似之地,以輕官方,何待臣自處也。且嚮者金吾之劾臺官,深慮其癏曠,聖上,推仁而體下,只許遞任,終逭譴責,雖使臣自爲之計,何以加此?兢惶感幸,至今未已,臺章所謂隱痛于中者,亦聞臣區區私情之惶恐,不敢自達者也。臣嘗讀皇明王世貞之文,其父,嘗死於刑,世貞,後拜刑官,言者以爲,里名勝母,曾子不入,世貞不當作刑官,世貞上章曰,臣豈惟不當作刑官,亦不當作官,國家法制森嚴,非若宋人之可以情請而他改也。臣於是,未嘗不悲其情而因自悼也。子弟之於父兄,雖平居燕喜之所,誠有所不忍見於身□,若其死生宛轉之地,寧有願見而不泚其顙者乎?是以,從前金吾有窠,則臣必以此情,訴政官而免擬者非一,此則臣所可私自周章者也。至於意外恩擢,瀝血之辭,例歸飾讓,嚴召之命,日日荐降,臣欲以情請,則猥越不敢,一向逋慢,則分義是懼,又不忍緣臣之故,更提旣往,不得不抑心憫默,冒沒出謝,而對人面騂,中夜獨欷,知臣者,爲之傷憫,不知者,矜其出處,而臣亦不敢自恤也。臣旣不敢言而冒出,則坐府,安敢避也。欲訊鞫取招,則取便坐他司,流例也。僚堂引入,久未開坐,事勢也。中間但有一僚可與坐,而臣病不赴者,數日滯囚淹査。缺
上在昌德宮。停常參,只晝講。
下直,文化縣監鄭一寧。
傳曰,明日晝講爲之。
政院啓曰,來五月初一日,輪對日次,取稟。傳曰,爲之。
府前啓,請還收炤等兄弟放歸田里之命,亟命絶島定配。答曰,勿煩。
晝講。入侍,知事趙相愚,特進官李基夏,承旨李喜茂,玉堂李師尙·李肇,假注書金啓煥,史官洪禹瑞·李澤,武臣李台望。
左議政徐宗泰箚子。大槪,痞脹病劇,廢食凘頓,乞賜遞免,俾尋生路事。入啓。答曰,省箚具悉卿懇。疾患如此,深用慮念,從容調理,神明所相,勿藥有喜,安心勿辭,益加善攝。仍傳曰,遣史官傳諭,遣御醫看病。
今日晝講時,校理任守幹牌招察任事,榻前定奪。
謝恩,校理任守幹。
兼說書李眞儉上疏。大槪,臣母宿患之中,又添輪感,彌留五六日,症情一樣無減,方在夙宵焦憂之中,而不意此際,因本院草記,庚牌降臨,臣不敢偃蹇坐違,黽勉趨詣於禁扄之外,而臣情理,實無離側就直之勢,不得不疾聲呼籲於孝理之下。伏乞聖慈,俯諒情悃之難强,特遞臣所帶職名,俾得專意救護事。入啓。答曰,省疏具悉。爾其勿辭,救護母病。
晝講時,侍讀官李師尙所啓,臣方待罪,學敎授之任,事係變通,敢此仰達。學製,因兼官有故,未及設行於當年,則勿復設行之意,頃年,大臣陳達蒙允,蓋旣已踰年,臨科設行,多有紛沓之弊故也。第學製之設,本出於勸課儒生之意,而或因兼官之有故,未及設行,此固事勢之適然,而若以踰年之故,一例廢閣,則不但事體未安,儒生輩,亦必缺望矣。今則兼官皆無故,而監試尙遠,似無紛沓之慮,乙酉條學製,追後設行,未知何如。檢討官李肇曰,此事,曾於己卯年,大臣稟定,蓋因監試初試旣過之後,臨會試追設,累年課製,極有紛紜之弊,故有此定式,而然課製,本爲勸奬儒生而設,今只因學官之未卽擧行,因遂廢閣,似爲未安矣。上曰,其時兼官不齊,未卽設行,故有諭年則廢閣之命矣,今則兼官旣備,科事尙遠,依所達設行,可矣。以上朝報
義禁府啓曰,備邊司啓辭,據刑曹啓目內,前尼山縣監喪人朴尙彬,以乙酉年還上未捧居末,有依事目決杖之命,故旣已拿囚,所當決杖,而係是喪前所犯,依法典收贖放送,何如?傳曰,允。以上禁府謄錄
觀象監啓曰,本監官員許遠,旣已加資通政,考諸本監所上謄錄,則曾在仁廟朝,監官尹熽加資之後,付軍職,仍仕本監。缺
午時,上御宣政殿,晝講。入侍知事趙相愚,特進官李基夏,參贊官李喜茂,侍讀官李師尙,檢討官李肇,假注書金啓煥,記事官洪禹瑞·李澤李台望。上讀春秋十六編,前受音一遍,自四年春公至自晉,止謹禮之所由變也。訖。侍讀官李師尙進講,自五年春王正月,止許男業卒。上受而讀之,訖。師尙曰,歸含且賵,公羊以爲兼之非禮也。穀梁以爲,賵以早而含已晩。胡氏以爲,歸含且賵者,厚禮妾母,不稱天王者,弗克若天也。三說各異,而胡傳爲是矣。檢討官李肇曰,此乃深貶之辭也。王之去天字,以弗克缺。上曰,其時王室微弱,故有舍賵之事也。喜茂曰,王綱陵夷,故欲以是懷諸名,知其非而不得不爲此擧也。知事趙相愚曰,榮叔贊成,君臣俱失道矣。師尙曰,葬我小君,至於書葬,亦貶辭也。上曰,直書其事,貶在其中矣。師尙曰,禮不能謹始,則其弊無窮,至如中宗之葬乾陵,嚴善思諫而不止,可爲千古之戒矣。上曰,然矣。師尙曰,王,旣使榮叔含瑁,而又使召伯會葬,聖人於此,再不稱天,示貶益深矣。左氏以爲,含賵會葬,禮也,非也。失禮之中,又失禮也。喜茂曰,左氏之說甚謬,不知聖人深貶之意也。師尙曰,王臣之下聘,或示貶,或無譏,□同書重之意也。大凡王公,一體也。特書宰名,則王不待貶而自見,王去天字,則召伯不待貶而自見也。前而賵仲子,則名冢宰,後而葬成風,則王不稱天,筆法嚴矣。喜茂曰,不書名而書字,不從同故也。肇曰,以同書者,摠而言之,蓋示貶於重處,則雖不復示貶意,貶意自在其中耳。喜茂曰,從同同也云者,從重處,可見其貶意故耳。歸含事,重而貶之,則他事,亦推此而可知也。肇曰,含瑁事,不必加重而示貶,謹其始也。喜茂曰,薨而含瑁,尙云不可,況又使卿來會葬乎?恩數漸加,紊亂,甚矣。此聖人之所以再去天字缺而不敢略者也。師尙曰,公孫敖如晉,亦貶之缺不爲之會葬,則恩莫大矣,而不朝缺蓋其時諸侯,呑噬弱小,任意殘□陶不祀,天王威令之不行,此可徵矣。上遂掩卷。侍讀官李師尙所啓,臣方待罪,學敎授之任,事係變通,敢此仰達。學製,因兼官有故,未及設行於當年,則勿復設行之意,頃年大臣陳達蒙允,蓋旣已踰年,臨科設行,多有紛沓之弊故也。學製之設,本出於□□儒生之意,而或因兼官之有故,未及設行,此固事勢之適然,而若以踰年之故,一例廢閣,則不但事體未安,儒生輩,亦必缺望矣。今則兼官皆無故,而監試尙遠,似無紛沓之慮,乙酉條學製,追後設行,未知何如?檢討官李肇曰,此事,曾於己卯,大臣稟定,蓋因監試會試旣過之後,臨會試追設□年課製,極有紛紜之弊,故有此定式,而然課製,本爲勸奬儒生而設,今只因學官之未卽擧行,因遂廢閣,似爲未安矣。上曰,其時兼官,未卽設行,故有踰年則廢閣之命矣。今則兼官旣備,科事尙遠,依所達設行,可也。出擧条又所啓,本館校理臣李坦,奉使在外,上番無行公之員,進講冊子,亦多有相議事,副校理任守幹,牌招察任,何如?上曰,依爲之。特進官李基夏所啓,都監待變船隻,每年□夏,下送南方,三手糧咸運後,其船價三分之數行缺下送船隻于光陽·晉州等邑,終不許載,許多沙格,致有由陸轉乞而來,待變之船,未免棄置於遠地,事之可駭,莫此爲甚,不可無警責懲礪之道,而光陽縣監,則旣以他事見罷,雖不可推論,晉州牧使,姑先從重推考,兩邑監色,令本道各別嚴刑,所置船隻,亦令晉州牧,定沙格,運致京江之意,竝爲分付,何如?上曰,予無可據,依所達爲之,可也。出擧條。又所啓,都監財力之凋殘,由於砲保價布之逐年裁減,而其所匱乏,至於今日而極矣。軍兵夏等衣資布,多數不足,尙未分給,軍情之落漠,有不可勝言,保布裁減之代,例自戶·兵曹,分半充□,而甲申裁減代未取來價布一百四十一同四十□,乙酉條裁減,亦一百六十三同四十七疋,合而計之,則乃至三百五同四十疋矣。若得此數,可以分給衣資,兼補中旬賞格之用,而該曹事力,或有所不逮,如難一時準數充給,則乙酉條裁減代一百六十三同四十七疋,姑先移送,以爲推移先給,夏等衣資之地,何如?上曰,一等裁減之代,先給,可也。出擧條又所啓,焰硝,乃軍器中最緊之物,而前後監董之人,多費物力,一年內煮納者,不過千餘斤,而前萬戶金峻錫,曾爲監官,六朔之內,煮納焰硝五千二百二十六斤,故伊時,小臣陳達於。缺
上在昌德宮。停常參,只晝講。
平安監司書目,臣之負犯,不可一日蹲冒,伏乞聖明,亟命先削臣職,毋使公務曠廢,仍令勘臣罪狀,以伸王法事,上疏上送事。啓。答曰,省疏具悉。卿辭至此,本職當許遞焉。
忠淸監司書目,鎭川呈,以吏曹判書李寅燁辭職上疏上送事。啓。答曰,省疏具悉。疏末所陳,令該廳,依此施行,卿勿固辭,從速上來行公。
右尹李思永三度呈辭。入啓。遞差。
傳曰,明日晝講爲之。
晝講。入侍,知事閔鎭厚,特進官崔錫恒,承旨沈極,玉堂任守幹·李肇,假注書金啓煥,史官洪禹瑞·李澤,武臣李昌肇。
注書具萬理書啓,臣承命馳往于忠淸道結城高等山面龍臥里領府事南九萬所住處,傳宣聖旨,則以爲臣之罪戾,宜伏金木久矣,過蒙如天之聖德,尙存視息,優游田里,唯有瞻望雲天,日夕感祝而已。不自意,恩敍遽,召命遐宣,驚魂未定,危涕先零,惝怳怔營,忽忽不知此身之所在也。臣於此,感激雖深,惶怖實極,封章陳懇,亦涉煩猥,只自伏地頓首,以俟違命之誅,遄死之期云矣,敢啓。傳曰,知道。
大司諫李彦經,正言李翊漢啓曰,臣等,昨伏見重臣辭西銓之疏本,則以向日本院之啓,爲難安之一端,提說往事,深自怨艾,雖其辭語不甚致恨於臺議,而蘊蓄不平之意則多矣,臣等於此,不勝訝惑焉。夫金吾長席,自是緊任,公議私情,若難竝行,則辭受仕止,宜有一定,豈容羈縻玩愒,苟度時日爲哉?重臣之居是職,殆數月矣,曾不一番坐府,只於他司議啓,則可見黽勉不得已之意,而逡巡遷就之際,獄囚多滯,職事久曠,臣等之論遞,蓋爲國體,非有他意,而今見重臣自疏,以爲坐府非欲避,坐他司,用流例,無僚臺而不得開坐,有病故而當坐不坐,以私廢公,非其冒出之初意云,然則豈臣等,妄揣他人心事,遽發情外而論耶?第他司借坐,固有流例,而出仕後一坐,必於他司爲之,則雖謂之不避坐府,恐非實際語,僚臺有故,固難開坐,而中間可坐之日,亦非全無,則家有病故,人孰知之,重臣去就,雖有自家主張,王府事務,未免積久癏曠,如是而欲人之不議後,其亦難矣。臣等論啓蒙允之後,或聞其將欲赴衙參鞫,而只据已事,不信其然矣,今其疏語,縷縷自辨於公私輕重之分,則臣等妄論之失,至此著矣,何可晏然仍冒於臺次乎?請命遞斥臣等之職。答曰,勿辭,退待物論。
京畿監司書目,楊州呈,以司直兪得一辭職上疏上送事。啓。答曰,省疏具悉。臺論之過當,予已知之,卿其勿辭,從速上來行公。
政府翰林取才,洪致中綱目粗。以上朝報
御營廳啓曰,因吏曹判書李寅燁,以本廳改軍制,稍待七八月農歇之時,更爲査定事上疏,令該廳依此擧行事,命下矣。本廳改軍制草案,近道與中道,則四月內,遠道則五月內磨淮事,前已行會各道矣。近·中道文書,今方連續上來,遠道則雖未及上來,而第念軍兵改隊,有異簽丁,行會之後,將至三朔,各邑文書,想已修正,而到今中輟,則不無弊端,各邑中已磨勘之邑,仍爲上送,未磨勘之邑,則依疏辭差退擧行之意,諸道監。兵使處,分付,何如?傳曰,允。以上朝報
晝講。入侍,知事閔鎭厚所啓,守禦廳物力凋殘,南漢蓄積鮮少,守城之備,極其疎虞,而其中火砲,比之城堞砲穴,多有不足之數,此尤切急矣。聞戶曹所管東萊生銅,今年條出來者一萬五千斤,而每百斤之價,僅爲銀子十兩,自東萊至京駄價,不過銀二兩云,自守禦廳,准此數備價以送,而取其生銅,造成火砲,則當爲一百五十餘柄,而所入雜物,無以辦出,推移措備之際,僅可造五十柄矣。如是爲之似好,故敢達。上曰,依爲之。閔鎭厚曰,臣因此又有所欲陳者矣。我國長技,莫如佛狼機,而不但南漢所儲亦甚零星云,極可寒心。近來閭巷,銅鐵甚貴,惟戶曹每年取來於萊府者頗多,若令江華及各軍門,依今年守禦廳例,送價貿得,造成火器,而逐年循環爲之,則戶曹無空失之事,而軍器無不足之患,似甚便好矣。但此等事,不可無主管之處,自備局,次知分排,以爲着實成就之地,尤宜矣。上曰,誠善思矣。依所達爲之,可也。以上御廳謄錄
平安監司朴權疏曰,伏以臣,自觸邦憲,果速臺評,惶□□伏,甘被誅譴,不料仁覆之天,過加寬容,執法之論,旋□停止,臣於是,益不勝慙愧悶蹙之至。念臣所叨之職,實任一方風憲之責,而首犯禁令,名入彈章,則其視守令之冒科者,罪尤倍蓰,聖明雖欲曲貸,有不可得,而臺啓之姑寢者,蓋欲使其引義自處,豈以其有一毫可恕之端耶?臣之不可一日蹲冒,實國人之所共知。伏想朝家,亦必早有處分,而臣之杜門竢罪,殆過數旬,尋常職務,已多曠廢,況今亢旱孔慘,麥秋將失,前頭民事,萬分緊急,而一任抛棄,萬分轉增罪戾,不得不冒死陳暴於日月之下。伏乞聖明,亟命攸司,勘臣罪犯,削臣職名,以伸王法,以安私分,千萬幸甚。疏批在上
吏曹判書李寅燁疏曰,伏以臣,身在百病窟中數行缺起居,心神飛越,憂煎難定,不計死生,强欲奮□添痔腫,欲濃未濃,甚妨跨鞍,徊徨累日,出門□□臣於是時,益不勝懍惕也。念臣庸瑣,百無一長,而前後敭歷,盡踰涯分,至於天官之長,直是冒濫之尤者,此臣之所以內省己分,外度時勢,苦辭力懇而不知止者也。目今收拾登選,責在銓衡,而以疎率之恣,當潰敗之局,觸事憒憒,譏刺四集,況可望銓叙品流,保合太和,以臻寅協之美哉?噫,家世世受國恩,先臣兄弟,旣迭代銓衡,以臣不肖,又叨匪據,兩世三冢宰,輓近之所罕覯,忝先之懼,過福之災,蓋懍懍於日夕,而乃若時事之艱虞,世道之危險,則未有若今日之甚,臣雖欲含恩戀寵,隱忍遲徊,以盡一日之責,而其將顚頓危躓,上辱聖眷,下負先訓,況臣向日疏中所謂履盛之憂,卽臣之危厲怵迫,寢食靡寧者也,夫豈一日而忘其退哉?書曰,滿招損,謙受益,臣於此職,固萬萬不稱,而又有決不可久冒者如此,區區自畫於心者,豈敢以屢瀆爲懼,而不訴於仁覆之下乎?且今朝著之間,老成宿望,才學俱優者,亦不無其人,以臣分言之,不可久處權地,以國事言之,亦不可偏任微臣,臣之此言,瀝肝胯腸,臣之此心,鬼知神臨,誠不欲竊位妨賢,以重其罪戾也。情地之危蹙,疾勢之沈頓,旣如右所陳,還朝遲速,不可以時月爲期,而虛帶重務,今已浹月,豈可使進退人物之地,長爲臣養病之坊乎?伏乞天地父母,憐臣危疾,察臣微尙,將臣本職,夬賜鐫改缺
副司直兪得一疏曰,伏以臣事君無狀,爲世大僇,旣不能造淸室而請死,又不敢吐一辭而自明,蹙蹙懍懍,無所倚薄,幸賴我聖明,天地於臣,日月於臣,仁覆知照,罪罰不加,只今遞臣本職,置臣閑地,臣於是,收召驚魂,迸出國門,回望天陛,感淚淫涔,杜門荒村,惟切祝聖矣。然而有罪而苟逭刑章,在外而尙帶除銜,朝議必不但已,亦非私分之所可安,玆敢冒死陳暴,祈聖明之少垂察焉。臺臣疏啓中,醜辱臣罪狀臣者,鎭日變說,靡所不至,極詬罵之語,盡宵小之目,令人不可聞不可言,噫噫,其甚矣。臣之侍殿下,恰已三十年于玆,頂踵毛髮,莫逃於聖鑑之下,陶甄奬擢,卒至於上卿之列,爲愚爲侫,臣不敢自辨缺不肖,重辱聖朝,傷則哲之明,負罔極之恩,慙悼痛恨,覓死不得,尙何盡喩也。及至四啓,霎然又下一貪字,以逞其汚衊之計,夫貪者,士夫之醜行,人臣之極罪,臣若瀆於貪濫,則邦有常刑,其何可片語而止也?臣本下劣,無寸長可取,而平生所以檢身奉公者,猶欲不後於人,外而按三藩,內而將本兵·任惠局,未嘗不染指於脂膏,貸人而纖毫,按簿則鑿鑿可驗,何敢誣也?宣廟祖名臣柳成龍,以田園遍一國被劾,成龍語人曰,世人雖憎疾季涵,猶不敢以貪鄙加之,我不如季涵可知,季涵,卽故相臣鄭澈之字也,臣誠萬萬不及於先輩長者,□念此一言,只自傷歎。臺疏中又曰,別築一堂於數行缺庭除堇容旋馬矣。其視李沅所謂奉禮廳□□知,何如?而左右後墻之內,俱無一間餘岱,雖欲築室,無地可起,朝家若使人觀之,則可覈其虛實,而納馬一款,身居銓地,公然受武臣之良馬,則其罪莫大矣。臣家業素寒,僮指極尠,忝乘軒軺以來,曾無置鬣於槽櫪之間,衆目咸覩,親友皆知,至於惠疇之馬,臣若一見其影,則按以贓律,亦所甘心。臺官旣曰,指其馬之本主而爲言者,則此與風聞泛論有異,指陳其人,査得其實,以勘與者受者之罪,固可也。且其臺疏所以構罪臣者,雖不勝其狼藉,擧事爲目,惟是別堂與納馬二段,而乃反拔之於啓辭中,終不言其指馬本主之人,金吾覆奏,亦以惠疇之發明,不宜勒謂之納賂媚悅爲辭,置之□□迷眩之域,其意,亦可知也。人皆有耳,事竟難誣,雖□□之人言之,到今豈不知虛無孟浪也。昔直不疑,買金以賞同舍,臣之此言,有愧於不疑者多,而臣身縱不足惜,其爲淸朝薦紳之羞,無大於此,亦安得默無一言也?此外銓注循私云者,內三廳,則實遵數十年前古事,別取才,先射後講,以此擬望,堂下則竝皆循次調遷,邊將則盡以久勤,承傳塡差,三次大政,止此而已。聖明在上,可蒙俯察,而昨年嚴敎,乃謂之漏誤云者,尤是誤聞抑勒之甚者,堂后簡問於大臣責諭處,有些不錄者,故臣以有漏誤付籤,書送于其下,臣所承嚴旨,則初旣書來,有何漏之云耶?其時注書及入侍卿宰之同見擧條草本者,今皆見在,而缺臚列於□□中,亦復何言,相時反覆四字,臣之見數行缺,皆臣自取,臣何敢尤人也?古語曰,受人□□爲子爲孝子,爲臣爲忠臣,臣若忘君父如天之恩,爲□□圖便之計,則不忠之罪,臣固難逭,而臣之情地,實無抗顔朝列之理,倘蒙聖明,終始體念,將臣所兼諸任,竝行鐫罷,使臣得以優游郊坰,歌詠德澤,則一飯不忘,寸心如血,生隕死結,亦豈無他日也。伏願殿下,亟允所請,仍命刊名于朝籍,勘罪於攸司,以快臺議,以安賤分,千萬幸甚。臣近患暑泄,多日委痛,構疏未及登聞之際,得見李東彦庶弟擊錚供辭,不勝駭惑之至,東彦之至今斤斤於臣者,誠亦不幸之甚,而臣雖無似,年位不少,如以嫌家罪惡,揚說於人,則聞之者,以爲何如也?揆以事理,決不爲此,而臣之於發於口者,何敢有隱於君父之前乎?臣與禮曹判書金昌協,友誼不泛,上年春□□談間,偶問三臣事,臣答以吾於東彦有嫌,且未知其人□而趙泰億,蓋得於傳聞,雖非做出之言,以事理言之,寧有使官奴替含之人乎?聞堂弟集一,與李澤兄弟酬酢之言,則喪出染患,或於自盡之道,有所未盡,而致有人言耶?蓋於數日前,臣之堂弟到臣家,澤兄澳亦來見相値,集一以東彦家喪事向來,雜言甚多,君可聞知云,則澳有一二言,而以不知結之,臣於昌協家過從時問答,不過如此,而以澤兄弟爲言者,只是語句之差,其後澤之來問也。亦以此破說,而臣不愼庸言,名入於囚人爰辭,又被許多詆辱,不得不自列附陳於後,惟聖明亮察焉。無任蹐跼俟命之至。
午時,上御宣政殿,晝講。入侍知事閔鎭厚,特進官崔錫恒,參贊官沈極侍讀官任守幹,檢討官李肇,假注書金啓煥,記事官洪禹瑞·李澤,武臣李昌肇。上讀春秋十六編前受音一遍,自五年春王正月,止許男業卒訖。侍讀官任守幹進講,自六年春,葬許僖公,至獨以漏言。守幹曰,此句下懸吐似誤,故字下懸吐乙,奴以講之意敢達。上曰,然矣。止我爰其禮,上愛而讀之訖。守幹曰,季孫行父如陳,直書其事□貶意也。檢討官李肇曰,臧文仲,嘗欲求數行缺季孫行父如陳,亦貶之之辭,□覲天子,亦有限節,而此時諸侯之聘于隣國,過□禮也。魯雖行過越之禮,晉苟有人焉,則必不受矣。肇曰,何責於晉乎?上曰,知有覇王,而不知有天王,冠屨已倒置矣,何可責晉人之受不受乎?守幹曰,公子遂如晉,此亦非禮,故示貶意,又曰狐射姑,殺陽處父,而晉殺處父云者,以襄公有漏言之失也。其易將也,嫁怨於處父,則其失,非特漏言而已。此所以殺之者射姑,而稱國以殺,君臣皆可貶故也。肇曰,處父强愎自用,以寗嬴之言見之,預知其取禍矣。襄公雖已卒,大夫,以私怨相殺,而不能正其罪,其國紀綱,可知矣。守幹曰,左氏,以陽處父侵官□□,大抵侵官云者,以韓昭侯事見之,昭侯宿時,有□□衣覆之覺,而問覆衣之爲誰,則非典衣者,而乃典冠者,兩臣,俱罪以侵官也。若處父,國之重臣,易將,亦大事,苟能正言,何謂之侵官乎?肇曰,人君,用人失當,則其國必危,況將非其人乎?處父知而不言,則惡在爲國之重臣也。左氏,欲釋文義,而求其說不得,故有侵官之說。守幹曰,不可以一槪論,人臣進言之道,公奏爲可,密奏爲非矣。肇曰,易系不出戶庭等語,奇矣。陽處父事,善形容,莫過於此,聖人之語,鑿鑿符驗矣。守幹曰,猶朝于廟之猶字,幸其不已之詞,胡氏說似順,公羊則以爲天欲是月通可□意云,甚謬數行缺體候,何如?上曰,如常。鎭厚曰,守禦廳物力凋殘,南漢蓄積尠少,守城之備,極其疎虞,而其中火砲,比之城堞炮穴,多有不足之數,此尤切急矣。聞戶曹所管東萊生銅,今年條出來者,一萬五千餘斤,而每百斤之價,僅爲銀子十兩,自東萊駄價,不過銀子二兩云。自守禦廳,準此數備價以送,而取其生銅,造成火砲,則當爲一百五十餘柄,而所入雜物,無以辦出,推移措備之際,僅可造五十柄矣,如是爲之似好,敢達。上曰,依爲之。鎭厚曰,臣因此又有所欲陳者矣。我國長技,莫如銃砲,守城之備,尤莫如佛狼器,而不但所儲甚少,聞江都亦然,而軍器寺所儲,亦甚□□云,極可寒心。近來閭巷,銅鐵甚貴,惟戶曹每年取來於萊府者頗多,若令江華及各軍門,依今年守禦廳例,送價貿得,造成火器,逐年循環爲之,則戶曹無空失之事,而軍器無不足之患,事甚便好矣。且此等事,不可無主管之處,自備局,次知分排,以爲着實成就之地,尤宜矣。上曰,誠善思矣。依所達爲之,可也。出擧條又所啓,守禦廳,方外閑良軍官,汰定軍役,而京案軍官,則竝爲試射,其中不習操弓者,降定守堞軍官,缺啓下節目也。臣職任猥多,苦無缺數日前始爲之,則缺其軍門,必須報知數爻於備局缺擧行矣。上曰,依此爲之,而諸廳,一體擧行,可也。出擧條又所啓,大典云,都城傍內外,竝開溝渠,草木生長,隨處卽剪去,牛馬故放,踏損覆沙,觸破弓家者,磗石偸取者,修城禁火司每日巡行,檢擧各面山直,兼行考察云云,今之議者,或以爲都城難守,故祖宗朝未嘗爲守城之計,而以大典此條見之,可知其言之無據矣。祖宗朝看護都城者,如此其備,而後來紀綱解弛,閭家幾接於城堞,城基所築之石,亦多取去,寧不寒心哉?今宜一從大典,別樣申飭,而城底逼居之人家,不可猝然逐出,亦令隨便撤移,俾勿侵犯於城限二字缺且山直考察之法,今則不行,新築之處,亦或有毁傷之患云,分付四山,分授城底民人,如有傷處,隨卽報備局修完,當令備局·兵曹·漢城府,各別惕念擧行,何如?上曰,如是申飭,則日後可無此弊,依此爲之,好矣。出擧條參贊官沈極所啓,昨日晝講入侍時,因特進官李基夏所達,砲保布裁減之代,自上有一等先給之敎矣。一等之敎,卽一年之謂耶?自下未能詳知,敢此更稟。上曰,二字缺卽一年之謂也。一等之敎,以乙酉一年四五字缺。以上燼餘
上在昌德宮。停常參,只晝講。
下直,橫城縣監鄭宇柱,宜寧縣監李志奭。
傳曰,明日晝講爲之。
持平鄭栻啓曰,本府前啓所安島事,屢年爭執,天廳愈邈,一向相持,徒傷事體,諸議亦謂其訖可收殺,故臣與同僚,相議停論矣。今聞物議,大加非斥,以爲宮家折受,爲今日病民蠧國之切害,而至於此島,尤關海防陰雨之備,則今此折入,實是大段貽累於聖德,其在臺體,所當必爭,以准請爲期,不可以歲月之積久,徑停重發之論云。疎率不職之責,臣無以自解,何可苟然仍冒於臺次乎?請命遞斥臣職。答曰,勿辭,退待物論。
注書具萬理服制,代以權熀爲假注書。
晝講。入侍,知事趙相愚,特進官南致熏,承旨任胤元,玉堂任守幹·李肇,假注書權熀,史官洪禹瑞·李澤,武臣邊是泰。掌令朴彙登,亦爲入侍。
刑曹判書徐文裕上疏。大槪,臣於擊錚人李尙彦元情及坡獄査事,有嫌不敢冒當者,乞遞臣職名,以便公私事。入啓。答曰,省疏具悉。卿無可嫌,從速行公。
全羅監司書目,今月初六日·十一二日,連得鋤雨,而茂朱則初七日德裕山山頂有雪,而平地則下霜,高敞則十八日疾風暴雨,雷霆霹靂,不時大作,雨雹交下,大如鳥卵,頃刻數寸,有同深冬之積雪,綿田之立苖生葉者,兩麥之發穗向熟者,一倂偃仆,四月雹雪霜降,俱係變異事。
今日晝講時,掌令朴彙登所啓,本府前啓所安島事,三年力爭,一兪尙靳,上下相持,徒傷事體,故臣首發停論之議,與僚臺商確停啓,而終未覺其物議之爲非矣。卽者同僚,旣以徑停重論,見非物議爲避,臣以首發之人,尤何可一刻仍冒於臺次乎?請命遞斥臣職。上曰,勿辭,退待物論。
正言韓配夏啓曰,臣伏見重臣辭疏,以向日論遞金吾事,游辭自明,顯有不平底意,臣於此,不勝訝惑焉。重臣之擢長金吾,幾至三朔,而覊縻度日,一不赴衙,意以爲必有隱痛於中,不忍坐府而然,而曠職旣久,滯囚可慮,故略有所論矣。今觀其疏,有曰坐府安敢避也,又曰以私廢公,非臣冒出之初意,果如其言,則除拜累朔,豈無一日坐衙之隙,而一番他司議啓之外,曾無詣府之事,其所謂不避坐府者,恐非誠實語也。且以其所引王世貞事觀之,則其所遭情地,實爲矜惻,人孰不恕之,而第觀其下款所陳,則雖按治刑獄之任,猶有擔當底意,若不顧私義,而必欲奉公,則何其遲徊退托,一任其職事之癏曠耶,其所謂不以私廢公者,可謂大逕庭也,自處如此,而欲禁人之議後,臣實未曉也。雖然,彼旣云有行公之意,則臣之徑先妄論之失,著矣,決不可晏然仍冒,而適遭功慽,詣臺自列,亦後於同僚,所失大矣,請命遞斥臣職。答曰,勿辭,退待物論。
判義禁趙相愚,同義禁李東郁上疏。大槪,臣等於重臣之疏,有不可自安者,乞遞臣等金吾兼任事。入啓。答曰,省疏具悉。議啓措語,元無深意,可知二字,終欠穩當,卿等,安心行公。
京畿監司書目,楊州呈,以禮曹判書金昌協辭職上疏上送事。啓。答曰,省疏具悉卿懇。日昨筵臣之敎,可想予必致乃已之意,則連章撕捱,無乃太過耶?噫,卿之未曾一出應命,蓋出欲守遺戒,而敦召頻繁,責以君臣之大義,則不得膠守初心,道理自應如此,寧有辭卑就尊之嫌乎?況移拝宗伯,亦出於念卿疾恙,不以劇務强迫之意,則尤不當以疾病爲辭矣。宜體此意,卽日登途。以上朝報
知事趙相愚所啓,臣待罪掌樂提調,故有稟定之事矣。樂工·樂生輩,皆自外方充定,上來旅寓京裏,仰賴服役者,只恃一朔一疋布,故祖宗朝,特軫此弊,山郡則納九升布,海邑則納米十斗事,定式施行,定式雖如此,而樂工輩所食,終未免薄略,又自釐正廳,就其中減十斗米六斗,九升布減爲六升,以錢代納,則爲三兩半矣。今則減爲二兩半,此減三分之一也,此輩實難保存,朝家旣知其所減之數,則當給保三人,以充其減却之數,故欲與釐正廳,相議爲之而未及矣。卽今各廳餘軍,其數尙多,量宜給保,則庶爲支保之道,故敢此仰達。上曰,令廟堂,稟處。又所啓,其中京保數,至三十餘人,當納,或納三疋,或納二疋,而自釐正廳,以二疋爲定,若以二疋定式,則其代,亦宜劃給,以爲如前定數之地宜當,故敢稟。上曰,一體令廟堂,稟處,可也。掌樂院謄錄
刑曹判書徐文裕疏曰,伏以臣,猥蒙寵擢,惶怖實深,瀝血陳懇,反承溫批,感激洪私,黽勉出肅,而第臣於査治坡獄事,有不敢參涉之嫌,不得不冒昧陳暴焉。臣於頃者,忝叨佐貳之任,與判書臣姜鋧同議,推治諸人,而久獄蔓延之端,□□憑問之際,自爾遷就,旣承嚴査之聖敎,而未卽究得實狀,此則臣等之罪也。今者李東彦孽弟尙彦,又爲擊錚訟冤,歷擧前日推治人兪樀·丁世雄·李東鎭等事,謂之緩治,侵攻本曹,極其放肆,乃以弛張屈伸,曲循意旨爲言,又以一如今日之鍜鍊,則世豈有完人等語,欲爲脅持按治之人,臣誠不勝駭惑之至。本曹啓辭,聖明旣已俯燭,臣不必更欲煩論,而判書,以已遞之官,猶爲陳疏自列,則臣何敢獨爲晏然,復按此獄,因爲回啓乎?且臣,前以全州牧殺獄推治時,嫌不敢隨參,疏陳其委折矣。今者其獄尙在,臣又忝首席,判數字缺與佐貳之時,事勢不同,此尤臣不宜冒叨本職,伏乞聖明,亟命遞斥臣職名。缺
午時,上御宣政殿,晝講。入侍知事趙相愚,特進官南致熏,參贊官任胤元,侍讀官任守幹,檢討官李肇,掌令朴彙登,假注書權熀,記事官洪禹瑞·李澤,武臣邊是泰。上讀前受音春秋十六編文公記,自六年春葬許僖公,止我愛其禮,訖。任守幹讀自七年春,公伐邾,止公孫敖如莒涖盟。上受讀一遍訖。守幹曰,注氏註,有犯御諱字,而不及改入,惶恐。上曰,改入,可也。守幹,釋文義曰,伐邾,取須句事,侵奪屬國,又使叛臣守之,此誠非矣,故特著年月。李肇曰,須句,曾爲魯之屬缺復滅之,而欲處隣國之因亂取之,已極缺乖舛矣。楚子常之城呈,君子猶非之數行缺。守幹曰,我國人攻害之際,大夫有缺。肇曰,左傳以爲,公孫固,公子鄭矣。守幹曰,晉二百四十年之間,禍亂相尋,此由於繼嗣之不定也。內無儲君,外有强敵,必亡之勢也,而襄公之卒,不亡者幸矣。肇曰,春秋時,趙氏執晉國之國命,國之危亂,不係於君矣。人臣執國命,則終必有大禍,而趙盾,立君廢君,惟意所欲,豈有如此人臣乎?孟子曰,社稷爲重,君爲輕,而又曰,有伊尹之志,則可,無伊尹之志,則纂也。霍光,廢立其君,終覆其宗數字缺趙臣之終爲賊臣,而究其本,則亦由於君失其權矣。守幹曰,晉失其覇,外而夷狄入侵,內而强臣擅盟,故特書侵我盟事,以此言之,五覇之功,誠不少矣。缺以上燼餘
上在昌德宮。停常參·經筵。
吏曹啓曰,平安監司有闕,政事,取稟。傳曰,當日爲之。
傳曰,引見相値,今日晝講,停。
傳曰,明日晝講爲之。
政院啓曰,今日備局引見時,兩司當爲入侍,而兩司多官,引避退待,時未處置,獻納李海朝,尙未肅拜,卽爲牌招,何如?傳曰,允。
又啓曰,判府事徐文重,自四五日來,身病深重云,係是大臣所患,敢啓。傳曰,遣御醫看病,連次書啓。
玉堂箚子。大槪,請大司諫李彦經·正言李翊漢·持平鄭栻·掌令朴彙登·正言韓配夏,竝命出仕事。啓。答曰,依啓。
獻納李海朝牌不進,依承傳罷職。
黃海監司書目,延安縣監宋儒龍,設賑以後,分賑成冊,一不修報,賑政疎闊,據此可知,不可以凶歲遞易之有弊而置之,不得不罷黜,其代,令該曹各別擇差,不多日內,給馬下送事。
傳曰,大臣·備局堂上引見。
漢城參軍李澳,鄭澔入葬處,摘奸後,入來。
今日引見時,正言李翊漢所啓,臣於引避退伏之中,處置請出,出於意外,召牌之下,不得不黽勉來詣,而卽又伏見副司直兪得一自明之疏,則盛氣張皇,大加慍怒,聖批亦以臺論過當爲敎,臣誠瞿然,繼之以訝惑焉。夫得一之靡奢貪吝之狀,隨時反覆之態,至若授本兵而斂怨於武士,遭嚴敎而彌縫於擧條者,實是國人之所共言,搢紳之所共羞,故臣等果以草草數語,略有規劾之論矣。今其疏語,歷擧內外所莅之職事,自衒其廉愼之操,切取古人名賢之事,隱然有自況之意,乃反直驅臣等所論於誤詿誣陷之科,第未知重臣平日言行處事,果無一毫呰窳,而彷彿於其所自道者耶?誠不滿一哂也,亦不足多辨也。雖然,旣被無限反詆之言,又承聖上過當之敎,臣何敢自謂隨參,而晏然而已乎?如臣無似,猥叨言地,絲毫無補,日事引避,復此瀆擾,冞增惶懼,尤何可一刻仍冒於臺次乎?請命遞斥臣職。上曰,勿辭,退待物論。
掌令朴彙登所啓,杭子炤等兄弟絶島定配之請,出於正國法討奸逆之意,而閱歲力爭,兪音尙閟,臣竊惑焉。夫杭則宜,伏重誅,而止於罄甸,炤等,當坐孥戮,而竝貸其死,論以邦憲,所失已大,而末減徒配之典,猶不擧行,任使逆魁子姓,自在於田廬,失刑之中,又失刑焉。非但三尺之律,職此而廢墜,將使亂臣賊子,無所懲畏,其所關係,豈不重且大哉?王法決難撓屈,輿議久而愈激,不可以爭執之支離,而遽停重論,請還收炤等兄弟放歸田里之命,亟命絶島定配。上曰,勿煩。
兼說書李眞儉上疏。大槪,臣於日昨,伏蒙恩由,得以扶護病母,而卽今症勢,一向沈篤,方在憂遑煎灼之中,本院又以下番之不得推移,草記啓請,嚴召繼降,臣怵分畏義,不得不來詣闕外,而顧此情理,萬無離側就直之望,不避煩猥,又此呼籲於宸嚴之下。伏乞聖明,特許遞免,使職事毋至苟艱,仍命有司,勘臣前後瀆擾之罪事。入啓。踏啓字。
京畿監司書目,廣州呈,以判府事柳尙運上疏上送事。啓。答曰,省疏具悉卿懇。卿其須體予意,安心勿辭領受,從速薦進。仍傳曰,遣史官傳諭。又書目,楊州呈,以平川君申琓上疏上送事。啓。答曰,省疏具悉卿懇。所患如此,予用慮念,疏末引嫌,殊涉太過,安心勿辭,俟間就途。仍傳曰,遣史官傳諭。
有政。兵批,副護軍朴權,副司直李思永,副司果李大成,副司正權熀。以上朝報
大臣·備局堂上引見入侍時,領議政崔錫鼎所啓,得見譯官張後齡招辭,則彼中負債之事,渠旣發明,而其言,有難取信,前頭使臣往來時,後齡入送鳳凰城,使之辨正,似宜矣。待關西査啓上來後,處之,何如?上曰,本道査啓,未及上來,上來後,一體爲之,可也。又所啓,忠淸左道御史柳述書啓別單中,淸州·淸安兩邑,以隱結私用爲言,旣有所犯,似宜論罪,而以其抽栍外之故,今姑置之事,回啓矣。然旣有隱結私用之說,則不可不査處,令本道査覈啓聞似宜,故敢達。上曰,守令非抽栍邑,則褒啓勿論,乃是定式之意也。右議政金昌集曰,旣云私用隱結,則雖以非抽栍邑置之,守令必不安於職次,其在事體,亦不可不査處之矣。上曰,依爲之。又所啓,全羅道南桃浦漂人敗船物貨拯出事,徐文裕爲監司時狀啓,以待朝家處分爲辭矣。朝家旣已棄置之後,金俊拯出,頗多云,此雖非渠職分,而拯出之際,頗費功力,蘇木等物,雖曰不關,黑角則最緊於軍器,宜有酌處之道矣。刑曹判書徐文裕曰,臣在湖營時狀啓,旣已詳盡矣。守直撤罷之後,便爲等棄之物,而金俊,私費價物,多券浦民,其所拯出者,蘇木三萬斤,黑角八十筩,象牙八筩也。此非渠職分之事,而其誠意則可嘉,令本道監司,量宜給價,且有激勸之道則似好。戶曹判書趙泰采曰,彼人累鉅萬財貨,當初不能拯給,到今一任浦人輩,私自拯取,其在待遠人之道,不當如是,前頭亦當連續拯取,待畢拯後,移咨鳳凰城,以待彼中區處,宜矣。金俊所拯物種甚夥,所當計減出給,而未及區處之前,先給所拯之物,事未穩當,以京中所置蘇木,出給似好,而不然,則依納粟例加資,亦或一道也。崔錫鼎曰,物件出給,與加資之典,不可疊施云者,戶判之言是矣。物件則令本道監司及水使藏置,以待區處,似宜矣。右議政金昌集曰,金俊之私拯,不無希覬之心,臣未知其費用物力之幾何,而以其物件計給固當,賞加則不宜疊施,且彼人留此之時,諉以難拯,旣出之後,始爲拯出,私力能爲拯出之物,豈有官力不得拯出之理乎?當初地方官等,亦難免罪責矣。上曰,當初諉以決難拯出,到今拯出,誠極無據矣。金俊,則朝家無拯出之命,而渠自私拯,有何可賞之功乎?崔錫鼎曰,其在愼惜名器之道,聖敎允當矣。趙泰采曰,更令金俊盡數拯出後,或給物件,或加賞典,似爲酌處之道矣。徐文裕曰,其時水使,親往看檢,而以爲終不可拯,浦民拯取者甚多,而地方官,不報于監司,極爲非矣。崔錫鼎曰,水使方以他罪在囚,以此罪,則別爲罷職,地方官及萬戶,或從重論罪,似宜矣。上曰,水使及地方官,不無輕重之別,申璨罷職,地方官·萬戶,欺罔國家之罪,不可不治,拿推,可也。金昌集曰,金俊拯出之物,固宜計給,而若其取爲國用,則實涉苟且矣。泰采曰,去冬,臣以移咨鳳城,使之輸去事仰達,其時筵臣,或慮彼人致疑於所拯者多,而所給者少,此則不然,我以誠信待之,則彼豈有致疑多少之理乎?領議政曰,臣聞彼人多失物貨,過平壤時,至垂泣而去云,移咨一事,誠得宜矣。上曰,彼人在時,終不拯給,去後拯取以用,誠極苟且矣。副提學尹趾仁曰,地方官有罪,誠如上敎,而未有朝令,私自拯取之人,豈無其罪,且所拯之物,國家取用,甚未妥當,具由移咨云者,實爲合宜矣。上曰,咨文中,宜竝及地方官論罪事,而不必別爲移咨,皇曆去時,附送,可也。金俊處,亦爲分付,使之畢拯後,當有所量處焉。
崔錫鼎所啓,因宗廟儀軌,考出江都實錄事,曾已定奪矣。兵曹判書李頤命,則今難下去也,堂上及史官下去,則亦可考出,旣有此考史之行,則端宗大王實錄附錄奉安之擧,一時竝行,事甚便當,且考史之際,兼行曝晒亦好,敢此仰達。上曰,竝依爲之。以上備局謄錄
金昌集所啓,臣於金吾一二事,法意事體,有所未安者,故敢達。李惠疇賂馬事,渠則以分送武將而已,元無賂遺權要之事納供,而臺諫疏中,則至有知其馬主等語,惠疇,果以官貨,多貿馬匹,分賂權要,則貪贓之罪,在所難免,受其賂馬者,亦當有罪,事當究覈其虛實,何可置之於黯黮之間,而金吾覈奏,以爲惠疇發明,不宜勒謂之納賂媚悅,又以事體不可緘問於發論之臺諫,終不究覈其實狀,法例豈容如是乎?且臺諫,旣以爲知其馬主,則特不擧其姓名耳,其所指的,不啻分明,臣意則決不可置之,更加究覈,似宜矣。行副護軍趙相愚曰,當初議讞,不得分明,方外亦有物議矣,今者大臣所達如此,惶恐待罪。上曰,臺諫,雖不指名,旣曰馬主云云,則大臣之言,是矣。領議政崔錫鼎曰,論啓臺諫,古未有緘問之事,而中間有此例,近來亦有之矣。右相緘問之請,意亦如此,而未知事體果如何,誠爲未安矣。右議政金昌集曰,緘問臺諫,雖似未安,重臣受賂,關係亦重,豈無明覈之道乎?記昔故判書李一相,以受米帥臣,重遭臺彈,其時亦難査覈,發論臺官李之翼,至被拿問矣。領議政崔錫鼎曰,其時故判書李敏敍及領府事南九萬,以臺諫之拿問,爲不可,竝有論列矣。行副護軍趙相愚曰,緘問之道,未知事體果何如,而曾在仁祖朝,故相臣洪瑞鳳,以受馬於武臣之事,重遭司諫趙絅臺彈,至有拿囚明覈之擧,曾在先王朝,故判書李一相遭彈時,亦有拿囚李之翼事,公議至今以爲不可,今此兪得一之事,未知何以則事體得宜也。自上指一下敎,可以奉行矣。金昌集曰,聞判義禁趙相愚之言,則故相臣洪瑞鳳之事,與此一樣,趙相愚亦知有故事之如此,則今豈可以緘問爲未安,而仍置之乎?上曰,金吾回啓中,不宜緘問云者,亦非過言也。臺官,旣曰馬主云云,則來歷,旣甚分明矣。重臣,若果有此,則與受不可無罪云者,大臣之言,亦是,緘問明覈,似宜矣。副提學尹趾仁曰,兪得一,是許久任使之重臣,臺臣,非泛然彈論之比,其言若實,則固宜重究,其言若虛,則亦不可置之黯黮之科云者,大臣之言固是,而緘問臺諫,終非國體所宜有,古事,臣未知曲折之如何,而近來亦有數三緘問之擧,自上必欲覈實,而不得已而後爲之,識者猶病其爲後弊矣,豈可每加緘問於言事之臺臣乎?右議政金昌集曰,雖以緘問爲有弊,緘問與拿問,旣有輕重之別,則臣未知緘問之爲未安,且一臺諫,若以某事構捏,陳啓之後,諉以不可緘問,終無覈實之擧,則當之者,豈不冤痛,而此亦豈不爲後弊乎?右副承旨李喜茂曰,不待緘問,而臺諫宜有陳疏之擧,所謂馬主,若係風聞不實,則當以誤聞自列,來歷果甚分明,則亦必據實直陳矣。金昌集曰,臺諫雖有自疏之擧,在朝家事體,何可待其自疏,而有所處置乎?尹趾仁曰,承旨待其自疏云者,大臣之以爲不可者固當,而李惠疇,若有未盡推覈之事,則更加窮覈之後,宜有處置之道,至於緘問臺臣,終涉不當,自上特命緘問,猶或可也,而自下直請緘問於論事臺臣者,事體終未知如何矣。正言李翊漢曰,臣於其啓,亦爲隨參,而賂馬一事,金吾方有覈査之擧,故不爲論列矣。但念國家旣許臺諫以風聞,則輒加緘問,詰其言根,將有日後無窮之弊,非所以開言路也,終有所未安矣。上曰,臺諫,旣有馬主等說,則雖緘問,只問其名之爲誰某而已,別無他問詰之端,若知其馬主之爲誰,則其及於兵判與否,亦可知之矣。
領議政崔錫鼎所啓,當此艱虞溢目之時,大小臣僚,雖聚會精神,猶懼不濟,見今大臣,多在野外,被罪兩大臣,才下收敍之命,而南九萬,以當初罪名甚重,故陳疏亦不敢云,判府事李畬,昨年遭臺章去國之後,因其辭疏,批旨累下,而尙無造朝之意,前頭竝宜敦召矣。判府事李濡,前冬遭嚴旨出城之後,迄無一番開釋之命,故屛蟄村間,惶縮待罪云,年久任使之臣,雖有一時誤着之事,事過之後,似宜有開釋之道,區區所懷,惶恐敢達。上曰,李判府事處,前後疏批,連及上來之意矣。李濡則昨年事,雖有一時誤着,豈終棄之乎?予意亦然矣。祿俸,曾有更觀前頭輸送之命矣,使之輸送,可也。戶曹判書趙泰采曰,大臣在鄕,則自本道給月廩,而自前無祿俸輸送之規矣。上敎如此,特令倉官輸送乎?崔錫鼎曰,在外大臣,曾無祿俸輸送之事,而月廩之規,則有之矣。且祿俸,是任職居官時所受,雖令輸送,似難晏然承受,兩大臣處,以月廩給之,而此後在外大臣,竝給月廩,則似合於優待大臣之道矣。上曰,然矣。令本道,給月廩,可也。又所啓,上年增廣及今春庭試分館,尙不爲之,新進怠慢之習,殊甚未便,聞槐院之官,多有在鄕者,必待在鄕人上來爲之,雖曰古規,若別有朝命,則不必待其上來而爲之,亦前例也。卽今上博士以下官員,亦多在京云,勿待在鄕人上來,斯速分館之意,分付,何如?上曰,依爲之。
領議政崔錫鼎所啓,頃者閔鎭厚,以各司□減□□爲□上下事,陳達矣,欲待戶□判同入,有所定奪矣。卽今兵判,未及出仕,不得相議,而戶判,則以國用垂竭,無推移之道陳達云,兵曹形勢,亦以一般,乙酉條,則姑自賑廳,參酌劃給爲宜。上曰,自賑廳劃給,可也。
有政。吏批,以趙泰耉爲平安監司,檢閱單洪致中,以韓重熙爲延安縣監,以朴弼明爲獻納,以李健命爲漢城右尹。日記廳郞廳鄭漢奎書。崔大潤校正。燼餘添書
上在昌德宮。停常參·經筵。
下直,延安縣監韓重熙,乫坡知僉使李白基。
左議政徐宗泰三度呈辭。入啓。傳曰,不允批答。
掌令朴彙登三度呈辭。入啓。遞差。
政院啓曰,本兵之長,久不出肅,事多積滯,金吾之官,竝皆引入,議讞無期,委屬可慮,兵曹判書李頤命,判義禁趙相愚,同義禁李東郁,竝卽牌招察任,何如?傳曰,允。
傳曰,史官一員待命,騎馬三匹·卜馬二匹立之。
兵曹判書李頤命,牌不進後上疏。大槪,臣之情勢才分,決難冒當誤恩,一旬之內,五違嚴召,乞削臣本兼諸任,仍治臣前後違慢之罪事。入啓。
全羅監司洪重夏上疏。大槪,敢陳危懇,冀收誤恩,以重藩任,以安微分事。入啓。答曰,省疏具悉。卿勿固辭,速往欽哉。
判義禁趙相愚,牌不進後上疏。大槪,兩日之內,嚴召遄降,而顧臣負犯,萬無冒進之勢,終未免坐違,益切悚蹙,伏乞卽賜鐫免,仍治臣撓法慢命之罪事。及兵曹參判南致熏上疏。大槪,幸蒙恩暇,往省先壠,昨日還家,始伏聞頃者筵中大臣,以金吾擬律失當,嚴加非斥,臣不勝悚懼之至,難冒之嫌,與僚席無異,情勢窮蹙,又不敢徑進入肅,罪戾至此,尤無所逃。伏乞亟遞所帶金吾之任,以嚴國體,以安微分,不勝幸甚事。及左尹李東郁,牌不進後上疏。大槪,臣情勢窮蹙,坐違嚴召,臣之罪戾,實無所逃,玆敢略提情實,仰請嚴誅。伏乞聖慈,亟遞臣金吾兼任,仍勘臣罪,以安私分事。入啓。答判義禁趙相愚,同義禁李東郁疏曰,省疏具悉。卿勿固辭,宜速行公。
答兵曹判書李頤命疏曰,省疏具悉。疏末所陳,令該署,依此更爲啓下,卿勿撕捱,速出行公。
答兵曹參判南致熏疏曰,省疏具悉。卿其勿辭,從速察職。
慶尙監司李壄上疏。大槪,臣伏蒙恩暇,往省先墳,昨纔入城,而臣之情勢,萬分難安,不敢詣闕祗肅,悉陳危忱,冀蒙遞罷,仍治臣罪,以爲妄言者之戒事。入啓。答曰,省疏具悉。緘問異於拿問,亦有近例,則決不敢創爲之說,實未可曉也。勿辭察職。
有政。兵批,副護軍朴彙登,副司正申壽華。
吏批,以李廷謙爲咸鏡監司,以田時望爲律學敎授,以李縡爲說書,以金興慶爲副修撰,以李敏英爲承旨。
上在昌德宮。停常參·經筵。
假注書申壽華,改代李世德。
上在昌德宮。停常參·經筵。
左議政徐宗泰四度呈辭。入啓。傳曰,三宣之批,以竭予意,巽讓之章,胡爲繼至,愧情志之未孚,敷心腹而申誥。噫,人君之職,莫大於論相,前冬枚卜,意實在於考愼,而予志先定,衆論僉同,爰立作相,倚毗冞篤,三公夾輔,濟艱可期矣,奈何手書勉出,曾未半年,而遽因一時之微恙,乃欲釋負而求閑耶?矧今災異荐臻,憂虞溢目,雖上下協心而圖治,猶懼顚隮,以卿宿德雅望,不思盡瘁,袖手恝視,則疇克胥匡,大臣去就,關係非細,不宜自輕也決矣。玆遣近侍,諭予至意,卿其亟斷來章,安心視事,勉副如渴之望。仍傳曰,遣承旨傳諭。
右議政金昌集箚子。大槪,臣於慶尙監司李壄之疏,有不敢晏然者,冀蒙鐫免,仍治臣妄言之罪,以謝人言,以安微分事。入啓。答曰,省箚具悉卿懇。重臣受賂,厥罪不輕,至擧馬主,非比泛論,則虛實宜覈,緘問何傷,而李壄之疏,盛氣張皇,違拒君命,其在事體,豈容若是?金吾兩臣疏語之差爽,尤不必深嫌,卿其安心勿辭,速出視事,以副予望。仍傳曰,遣史官傳諭。
忠淸監司書目,公州呈,以本州江水,自去月二十一日至二十三日,連爲黃赤,事係變異事。
章陵忌辰祭所內摘奸。
上在昌德宮。停常參·經筵。
同副承旨沈極書啓,臣敬奉聖批,傳諭于左議政徐宗泰,則以爲,臣以萬萬不才,畏承非分之誤恩,業已不自重而冒沒受命,則庶欲殫竭駑鈍,以陳力盡瘁,爲報答之萬一矣。數月以來,一無猷爲,而不幸疾病重發,今已踰月,而勺糜不食,澌頓愈深,竊伏自念,衰醜已極,精爽都盡,隨處顚仆,反有甚於篤老之人,病在心胸,往往幾於危死,決非時月將理,可望痊歇之症,則引日虛帶,曠職妨賢,其爲罪戾彌多,不特臣心不敢一日自安,其在國體,亦豈有是理?辭單請急,誠出於萬不得已,而微誠未徹,聖恩愈渥,三賜批敎,奬飾虛濫,臣於是,已極悚愧,玆於夢寐之外,恩諭特下,承宣臨宣,十行綸綍,辭旨隆重,有非無狀賤臣所敢承者,臣九頓以還,震灼涕汗,不知所以自措也。臣之病狀沈劇,委身床席,實無一分自力之望,違迕恩旨,罪合萬殞,瞻望隕越,不知所達,神精迷塞,不能究心以對,謹當待其少定,敢以文字,仰陳危懇云矣,敢啓。傳曰,知道。
左議政徐宗泰上疏。大槪,昨伏奉恩綍特降,承宣臨諭,惶懍之極,無地自容,敢此申陳病狀,乞賜遞免,仍請違迕之罪事。入啓。答曰,省疏具悉卿懇。纔諭勤懇之意於昨者傳宣之批,更何多誥?卿其體予虛佇之誠,安心勿辭,臥閤論道,以濟時艱。仍傳曰,遣史官傳諭。
政院啓曰,前日引見時,因大臣所達,李壄疏中,所謂馬主姓名,發緘問之事,命下矣。此事本自金吾究覈,故本院,招金吾郞廳,分付,則金吾郞廳,以堂上意來言,金吾則拿問之外,無緘問之規,請自政院,稟旨定奪云。本院以金吾,若爲啓稟,則當因此定奪之意言送矣,厥後金吾堂上,連日引入,故至今無啓稟之擧矣。本院取考前例,則甲子年,因臺官朴世㷪,論江原監司趙聖輔之事,榻前有緘問臺官之敎,則承旨,以令憲府緘問定奪矣。旋因筵臣所達,自政院,發牌招問,其後亦有論事臺官招問之事,而緘問則無前例,今則何以爲之,敢稟。傳曰,今亦招問,可也。
又啓曰,慶尙監司李壄招問事,命下矣。今日國忌齋戒,明日乃國忌正日,待再明日,發牌招問之意,敢啓。傳曰,知道。
上在昌德宮。停常參·經筵。
平安監司書目,成川等六邑呈,以染病,方痛四十七名,向差一名,死亡二十一名事。
江原監司書目,淮陽等邑,四月初六日霜降之災,前日馳啓,金城等邑一樣,十七日平昌雨雹,亦係變異,旱氣太甚,高燥之畓,不得付種,民事可慮事。
全羅監司書目,羅州等十四邑,兩麥,初有豐登之望矣,四月望後,毒霧如雨,黃蟊熾發,民事極爲可慮,而興陽地,被害尤甚,麥後設賑,在所不已,而卽今穀物已盡,罔知攸措,龍潭縣,四月二十三日雨雹事。
慶尙監司書目,道內農事,四月二十五日六日,連得雨澤,春牟已盡發穗,秋牟一竝向熟,而立苗稀疎,梁山等十餘邑,黃蟊之災,鎭海等三邑,雨雹之災,極爲驚慮事。
上在昌德宮。停常參·經筵。
下直,孟山縣監尙輝周,甑山縣令閔厚重。
正言李翊漢三度呈辭。入啓。遞差。
咸鏡監司李廷謙上疏。大槪,方面寵擢之命,遽出於千萬夢想之外,驚惶震惕,靡所容措,揣量才分,決無承當之望,伏乞聖明,諒察危懇,亟許遞改,以重藩任,以安私分事。入啓。答曰,省疏具悉。卿其勿辭,速往欽哉。
左議政徐宗泰五度呈辭。入啓。傳曰,安心調理。
奉敎李縡上疏。入啓。答曰,省疏具悉。爾其勿辭,救護母病。
政院啓曰,慶尙監司李壄招問,則以爲臣頃忝諫職,妄論重宰,只欲粗效糾劾官邪之意,而豈料大臣陳達,至有緘問之擧?臣之所懷,旣已悉陳於疏中矣。區區所守,大抵不欲虧臺閣之大體,貽國家之後弊,而今又有令政院,牌招問啓之擧,則此與該府緘問,事體自別,臣何敢謬守迷見,以終拒嚴命乎?臣之初疏未上之前,有人以親聞於前縣監曺復卿者來傳曰,復卿所居,水原三峯里,與李惠疇四寸弟興疇隣近,一日來見復卿,復卿問曰,李兵使何以馬匹,分賂於諸人,而久被囚耶?興疇曰,從兄,豈有分賂之意耶?兩局大將及兵判,送人於門外,各自持去,事無奈何云云,臣之所聞,不啻明白,故陳及於疏中者此也。至於馬主則義州折衝崔禹錫及安州雇馬廳別將稱號人也。二馬之中,雖未知某馬之入於重臣家,而疏中所謂指其馬主爲言者,竝出於此也。此外貿來之馬,又是五匹,今若嚴問於惠疇,則可以知其,實狀矣。昔宋臣彭思永,爲蔣之奇所援迫,令言其所從來,則三問不對,只曰風聞者,以廣聰明也,今必問其所從來,因以罪之,則後無有聞矣,寧甘重謫,不敢廢國家開言路之法,仍終始不言。仁祖朝司諫趙絅,以駁論故相臣洪鳳瑞受馬事,招問于政院,而不對,思永,卽宋之名臣,而絅亦近世先輩,豈不知違拒朝命之爲不恭,而抵死不敢對者,其果爲國乎?爲身乎?其利害輕重之間,其必有所以處之者矣。臣雖無狀,粗知此義,初不敢直對於疏中者以此也,而迫於嚴命,不得不指告,臣之有愧於古人多矣,不勝惶恐之至云矣,敢啓。傳曰,知道。李惠疇,令禁府更爲拿問。
京畿監司書目,楊州呈,以禮曹判書金昌協,辭職上疏上送事。啓。答曰,省疏具悉。卿其須體日昨開釋之批旨,安心勿辭,俟病少間,上來察職。又書目,交河呈,以右尹李健命,辭職上疏上送事。啓。答曰,省疏具悉。卿其勿辭,上來察職。
吏曹啓曰,臺諫有闕,政事,取稟。傳曰,明日爲之。
慶尙監司書目,密陽府使金弘楨,病情沈篤,決難臨民,不得已罷黜事。
政院啓曰,金吾堂上,引入已久,尙不行公,獄囚之議讞無期,本兵之長,屢度陳疏,亦不出肅,機務之積滯可慮,判義禁趙相愚,同義禁李東郁·南致熏,兵曹判書李頤命,竝卽牌招察任,何如?傳曰,允。
右副承旨李喜茂上疏。大槪,臣於供劇之餘,舊患䐉腫,有復發之患,苟不及時調治,難望復起爲人,乞蒙恩遞,以延危喘事。入啓。遞差。
弼善權世恒牌不進,依承傳罷職。
上在昌德宮。停常參·經筵。
左議政徐宗泰六度呈辭。入啓。傳曰,安心調理。
傳曰,明日晝講爲之。
持平姜履相上疏。大槪,釁累至重,獲免大何,待罪下邑,感戴如天,千萬夢寐之外,聖度包荒,滌蕩瑕垢,恩旨召還,旣出特敎,柏府新命,又擺政例,繼以除書遠降,榮耀荒陬,驚惶震惕,罔知攸措,舁疾登程,昨始來伏城外,而顧臣情勢病勢,俱無更齒朝列之望,玆敢疾聲呼籲於仁覆之天,伏乞聖慈,亟命鐫免臣職,以安私分事。入啓。答曰,省疏具悉。爾其勿辭,從速察職。
判義禁趙相愚辭職上疏。入啓。答曰,省疏具悉。順旨撓法,決知其不然也,第固辭至此,有難强迫,金吾之任,今姑勉副焉。
左尹李東郁,兵曹參判南致熏辭職上疏。入啓。答曰,省疏具悉。已諭於判金吾疏批矣,同義禁之任,今姑許遞焉。
京畿監司書目,金浦郡守沈鉉,御史,旣以封庫,爲先罷黜事。
謝恩,右副承旨沈極,同副承旨朴弼明。
有政。兵批,副護軍李喜茂,副司果李翊漢,副司正尹聖時。
吏批,以李徵夏爲密陽府使,以金時保爲金浦郡守,以金鼎臣爲淸風府使,以李德英爲弼善,以李台佐爲正言,以崔昌演爲泰仁縣監,以李肇爲獻納,靈原都正櫶,昌山正相,善山正楣。
上在昌德宮。停常參,只晝講。
全城君混,掃墳後,入來。
群山萬戶金後俊,差使員還下去。
左議政徐宗泰七度呈辭。入啓。傳曰。安心調理,
持平鄭栻再度呈辭。入啓。加給由。
傳曰。明日晝講爲之。
慶尙監司李壄辭職上疏。入啓。答曰,省疏具悉。卿其勿辭,從速察職。
政院啓曰,本兵之長,屢度違牌,一向辭免,事務之積滯,殊甚可慮,兵曹判書李頤命,更卽牌招察任,何如?傳曰,允。
持平姜履相啓曰,臣情勢病勢,俱難供職,而一謝恩命,義不敢緩,玆不得不冒昧祗肅,而臣於昨年喪子之後,只有乳哺獨孫,臣不忍離其兒,兒不能離其母,家眷率往之際,不能禁孀婦之隨來,而冒犯朝令,常切惶悚矣。今聞濫率之禁,更加申嚴,則臣以犯科之身,決不可一刻晏然於風憲之職,請命罷斥臣職。答曰,勿辭,退待物論。
晝講。入侍,知事趙泰采,特進官李光迪,承旨朴弼明,玉堂尹趾仁·李師尙,假注書尹聖時,史官李澤·洪致中,武臣李升來。
度尙右道暗行御史柳泰明,入來。
院啓,昨年筵中,有義州充軍罪人李世禎放釋之命,臣竊以爲不可也。世禎,當初所坐,旣犯科場用情之罪,而其借述之際,計甚陰密,奸狀絶痛,則當此嚴科之日,不可以其子之訴冤,輕易寬貸,請還收義州充軍罪人李世禎特令放釋之命。人主耳目,在於臺閣,臺閣論啓,許以風聞,事非目見,言多耳剽,則彈劾之際,設有不審之事,未嘗有迫問言根者,蓋所以重臺閣而恢言路也。今者,因一宰臣之論劾,遽有言官招問之擧,臣竊不勝慨然也。李惠疇,賂馬權宰之說,傳播搢紳,有耳者皆聞,向日臺啓,實輿人公誦之言也。其在鉤覈之道,惟當嚴問於惠疇,一問再問,終始不服,則加以重究,固無不可,而不此之爲,乃反迫問於臺臣,噫嘻,此何擧措也?駁一人而輒問其言根,論一事而必究其來歷,則鮑永之多所摶擊,其將疲於質對,張鼎之不避刺擧,亦且困於詰問矣。況且苞苴之饋,每在於暮夜之無知,居臺閣者,安能親自目擊而後論劾乎?隨聞糾劾,言官之職責當然,優容臺閣,朝家之體貌自別,而被劾之類,飾辭抵賴,無意吐實,則致疑言者,迫脅盤問,無異訟者之兩造,其於事體道理,何如也?率是以往,雖有貪官汚吏,贓賄山積,權門勢家,貨賂泉流,其孰肯聞之於臺官之耳。爲臺官者,亦豈肯爲殿下盡言而不諱耶?噫,政院招問,已成謬規,從前雖有已行之事,此可爲戒,不可爲例,而曲爲被參者地,隨事究問,實爲國家難救之弊。昨年趙泰億之悉陳言根,固已失之於前,而今者李壄之直告來歷,蓋出於迫不得已,而終未免有損臺體,此則遂事勿說,而此路一開,不思所以堤防之,則其流之弊,將至於鉗一世之口,壅四聰之明,必亡國而後已,豈不大可寒心哉?請加三思,自今以後,臺臣之凡有論劾,勿復因循謬例,鉤問言根,以廣言路,以重臺體。新除授司諫權,時在忠淸道韓山地,司憲府掌令李喜朝,時在淸風府任所,請竝斯速乘馹上來事,下諭。答曰,不允。下諭事,依啓。
慶尙左道御史李台佐,入來,
修撰柳鳳輝上疏。大槪,冒死首實,乞勘臣罪,以肅朝綱事。入啓。答曰,省疏具悉。爾其勿辭,從速察職
京畿監司書目,仁川府使尹趾慶,身病危重,有難强令察任,不得已罷黜事。
今日晝講時,金吾堂上闕員,政官牌招差出,仍卽牌招察任事及玉堂罷散人員,竝書入事,榻前定奪。
傳曰,前應敎李㙫,獻納李海朝,副校理李宜顯,竝敍用。
司書柳述上疏。大槪,臣伏蒙恩暇,往省丘墓,昨纔來伏私次,而得見京兆郞廳李澳摘奸書啓及山圖,則與臣目覩者,大相逕庭,不得不略陳其不實之狀,以備睿照,仍乞鐫免,以安私分事。入啓。
副校理李師尙上疏。大槪,臣於昨日草記,有告君不以實之失,乞命勘臣罪名,以爲人臣欺瞞者之戒事。入啓。答曰,省疏具悉。爾其勿辭,從速察職。
答司書柳述疏曰,省疏具悉。李澳之循私欺罔,極可痛心,於爾別無可嫌,從速察職。
備忘記,今觀司書柳述上疏,京兆郞官李澳之摘奸書啓,專出於循私欺罔,殊甚痛駭,令禁府拿囚,以柳述疏辭,嚴問處之。
禁府,李惠疇拿囚。啓。
晝講時,上曰,近來受由下鄕,久不上來,屢度陳疏之弊,殊甚紛紜,事極不當。此後則另加申飭,受由下鄕者,辭疏勿捧事,自政院,定式施行。參贊官朴弼明曰,臣新入生疎,未諳規例,而槪聞受由下鄕之人,再疏勿捧事,定式申飭,非止一再,事過之後,多不奉行,每致如此,誠爲未安,今以下敎辭意,出擧行條件,更爲申飭,宜矣。上曰,依爲之。
知事趙泰采所啓,近來田結以災年,漸至減縮,其中虛張免稅之類,亦多有之,故欲知應頉之數,今方査出,而以諸宮家免稅之規言之,則大君·公主四百結,王子·翁主二百五十結,兩位不存之宮,則大君·公主一百五十結,王子·翁主一百結,以四代爲限。此是先朝定奪之事,卽今兩位不存宮家免稅之數,或有與生時無異者,或過四代而不罷者,其在法例,殊甚不當,舊宮家中,因手敎勿罷者外,一倂釐整別單子書入,以爲依定式存減之地,何如?上曰,依爲之。
有政。吏批,鄭復先爲漢城庶尹,以趙泰采爲判義禁,以李宜顯爲修撰,以李震休爲同義禁,以魚史徽爲仁川府使,以李光迪爲同義禁。
上在昌德宮。停常參,只晝講。
謝恩,判義禁趙泰采,同義禁李光迪·李震休。
左議政徐宗泰八度呈辭。入啓。傳曰,安心調理。
持平鄭栻三度呈辭。入啓。遞差。
晝講。入侍,知事趙泰采,特進官崔錫恒,承旨李敏英,玉堂尹趾仁·李師尙,假注書尹聖時,史官李澤·洪致中,武臣閔任重。
禁府,李澳拿囚。啓。
右副承旨沈極上疏。大槪,臣於嶺南左道御史書啓,有不敢晏然者,乞遞職名,仍治臣罪事。入啓。答曰,省疏具悉。爾其勿辭察職。
謝恩,弼善李德英。
今日晝講時,知義禁崔奎瑞,今姑改差事,榻前下敎。
參知呂必容上疏。大槪,臣於慶尙左道御史書啓,有不敢晏然者,冒死煩籲,乞蒙鐫削,仍勘罪名,以爲尸居官次者之戒事。入啓。
院啓,請還收義州充軍罪人李世禎放釋之命。請加三思,自今以後,臺臣之凡有論劾,勿復因循謬例,鉤問言根,以廣言路,以重臺體。引嫌而退,私情雖切,邦禁至嚴,旣已冒犯,勢難仍在,請持平姜履相遞差。答曰,不允。處置事,依啓。
吏曹啓曰,臺諫有闕,政事,取稟。傳曰,明日爲之。
答參知呂必容疏曰,省疏具悉。爾其勿辭察職。
京畿監司書目,驪州呈,以右參贊閔鎭厚辭職上疏上送事。啓。傳曰,還爲下送。又書目,判府事李畬·李濡,月廩米太,辭而不受事。啓。傳曰,更爲輸送事,分付。
兵曹判書李頤命辭職上疏。入啓。答曰,省疏具悉。一時臺論,非有他意,不宜過自引嫌,速出行公,無使重務久曠。
晝講時,特進官崔錫恒所啓,通讀曾無製述之事,只以講劃多少計分,滿十人定以額數矣。中間廢閣,近年復舊時,試講後仍爲製述,通計分數,未滿三十分,則雖未充額,不得參焉,儒生之輩,不無落莫之歎,自今以後,雖未及三十分之數,計其分劃,以充十人之額,似爲得宜,敢此仰達。上曰,依爲之。
知事趙泰采所啓,臣於金吾兼帶之任,有嫌礙之端,惶恐敢達。除命之下,召牌繼降,經筵入侍,且無推移之路,不得不黽勉出肅矣。目今獄囚多滯,事當卽爲開坐,以爲疏釋之道,而第其中李惠疇,以賂馬於前兵判兪得一事,今方更査,得一與臣有婚家應避之嫌,韓永徽,卽臣從弟泰億之所論也。至於朴乃貞事,臣前任金吾時,曾以此引嫌,則今此三事,俱非臣之所冒當也,決矣。乞遞臣兼帶之任,以便公私。上曰,有應避之嫌,則當令次官,備員處決,而韓永徽事,未知其爲應避之嫌矣。泰采曰,此乃臣從弟之所論也,雖無據法應避之嫌,而外方物議,皆以臣爲不可參涉云,而且於昨年筵中三臣事,詢問之下,臣以嫌礙之故,不敢仰對矣。臣於此三事,旣不得參涉,而豈有仍冒職次之理乎?上曰,當令次官爲之,安心行公。泰采曰,頃者,趙相愚兼帶金吾時,有引避之事,大臣陳達,有令在京次官代行之擧,今亦以在京次官擧行乎?上曰,知義禁崔奎瑞在外,無意上來,金吾之任,不可久曠,今姑改差,差出其代,使之備員議處。
上在昌德宮。停常參·經筵。
下直,陽城縣令兪命健。
左議政徐宗泰九度呈辭。入啓。傳曰,安心調理。
忠淸右道暗行御史金興慶,入來。
政院啓曰,兵曹判書李頤命,疏批已下,卽爲牌招察任,何如?傳曰,允。
院啓,充軍罪人李世禎放釋還收之請,今已閱歲,兪音尙閟,臣竊惑焉。世禎所坐,非如尋常罪犯,借述占科之事,無遺彰露,綢繆用奸之迹,狼藉承款,則當初編配之典,已失之太輕,而曾未幾何,因其子之訴冤,遽命全貸,甚非所以嚴科場·杜後弊之意,輿情益激,公議難遏。請還收義州充軍罪人李世禎放釋之命。請加三思,自今以後,臺臣之凡有論劾,勿復因循謬例,鉤問言根,以廣言路,以重臺體。答曰,勿煩。
傳曰,明日晝講爲之。
兵曹參判南致熏上疏。大槪,雖蒙體下之仁,得遞金吾之任,而情地危蹙,終不敢自安者,卽伏見慶尙左道御史別單中,以慶州奴婢身貢,下吏弄奸私捧,而臣以癸亥後守令也。尸居之責,在所難免,伏乞亟遞臣職,仍治臣罪事。入啓。答曰,省疏具悉。卿其勿辭察職。
京畿暗行御史李明浚,入來。
忠淸監司書目,領府事南九萬,四五月兩朔月廩米太,辭而不受事。啓。傳曰,更爲輸送事,分付。又書目,結城呈,以領府事南九萬上疏上送事。啓。答曰,省疏具悉卿懇。卿其須體予意,安心勿辭領受,從速登道。仍傳曰,遣史官傳諭。又書目,大興兼任靑陽呈,以平安監司趙泰耉辭職上疏上送事。啓。答曰,省疏具悉。卿其勿辭,速往欽哉。
副司直姜履相·鄭栻。
有政。吏批,以李明浚爲持平,以宋正明爲持平,以李㙫爲應敎,以申銋爲兵曹參議,以南弼星爲知義禁,昌恩副正權。
上在昌德宮。停常參,只晝講。
夜五更,白雲一道如氣,起自坤方直指巽方,長十餘丈,廣尺許,良久乃滅。
下直,陽德縣監林重。
左議政徐宗泰十度呈辭。入啓。傳曰,安心調理。
大司諫李彦經三度呈辭。入啓。遞差。
傳曰,明日晝講爲之。
晝講。入侍,知事趙泰采,特進官李光迪,承旨李國芳,玉堂李㙫·柳鳳輝,注書具萬理,史官李澤·洪致中,武臣張宇相。
吏曹判書李寅燁上疏。大槪,强疾衝炎,昨纔來伏城外,而伏聞日昨筵中聖敎至嚴,臣不勝惶懍悚惕之至,若論久淹瀆冒之罪,則臣實爲首,乞伏嚴誅,以肅朝綱事。入啓。答曰,省疏具悉。卿其勿辭,從速行公。
忠淸監司書目,沃川等三邑,四月十七日,雨雹兼作,積厚寸許,堤川等十一邑,同月二十七日,一體雨雹,移時交下,事係變異,而營下則今月初七日,雨澤周洽,各穀回蘇,誠爲多幸事。
禁府照目,前縣監呂渭良矣,勿論校生與否,客舍修補,納價免役,有違法例,罪杖一百收贖,自願受杖,聽,告身盡行追奪,私罪。啓功減一等。又啓目,前郡守閔聖基,前萬戶趙明元,京兆郞官李澳等元情云云,承服不冬,刑推得情,何如?啓除刑推,議處。
京畿監司書目,驪州呈,以判付事李畬上疏上送事。啓。答曰,省疏具悉卿懇。不腆廩粟,何用過辭?卿其安心領受,體予思想之心,須速就途,以副至望。仍傳曰,遣史官傳諭。
今日晝講時,同義禁南弼星,牌招察任事,榻前下敎。
吏曹啓曰,臺諫有闕,政事,取稟。傳曰,明日爲之。
上在昌德宮。停常參·經筵。
夜自二更至五更,月暈。
左議政徐宗泰十一度呈辭。入啓。傳曰,安心調理。
以吳命恒爲假注書。
晝講。入侍,知事趙相愚,特進官李震休,承旨沈極,玉堂李㙫·柳鳳輝,假注書尹聖時,史官李澤·洪致中,武官李昌肇。
平安監司書目,平壤等十四邑,本月初七日,或得一犂之雨,或得一鋤之雨,雖不洽於畓穀,久旱之餘,誠爲多幸事。
禁府照目,漢城參軍李澳,議處云云,許多自明之辭,各自不同,不可不更加明覈處之,自京兆,擇遣他浪廳,令本道,亦定剛明官,使之眼同摘奸後,稟處,何如?啓依允。又照目,前訓局郞廳洪受濂矣,設令其矣身,不聞大將靳許之言是白良置,當其折價之際,所當從直以稟是去乙,鼓動一雙之價,至以四百六十金,折定太濫,則今雖還捧其價是白乎,乃其乘時,矇矓稟說施行,罪杖一百徒三年,告身盡行追奪,私罪。啓功減一等。
忠淸監司書目,辭職上疏上送事。啓。答曰,省疏具悉。卿其勿辭,從速察職。
有政。兵批,副護軍李彦經。
吏批,以李肇爲吏曹正郞,以李海朝爲獻納,舍人單尹星駿,左通禮單閔震元,以金道濟爲安城郡守,以成碩夔爲判校,以權尙游工曹參議,以宋相琦爲大司諫,以申義命爲直講,以李頤命爲軍器提調,以徐敬祖爲宗廟令。成均博士南夏明,學正權德載,學錄李景說。
上在昌德宮。停常參·經筵。
刑曹啓目,李尙彦擊錚元情云云,東彦遭父喪時,替行飯含虛實,今方推覈,則雖曰爲兄伸辨,如是呼訴,獄事未究竟之前,元情內辭緣置之,而柳德玉處,更加究問等事,令禁府稟處,何如?啓依允。
以金尙奎爲假注書。
開城留守書目,今月十三日始雨,或雨或灑,十四日乃止,僅過一鋤許,旱乾之餘,得此雨澤,誠爲多幸,而今月十三日,似東似西兩面良中,雨雹交下,當此夏至之節,雨雹如此,事係變異事。
黃海監司書目,道內各邑,今月初六日七日始雨,至初八日乃止,或至犂許,或至鋤許,向枯各穀,庶有獲甦之望,誠爲多幸,而至於無水根畓庫段,雨澤之前,旣已過時,今番得雨,又復不足,仍致不得付種,而沿海堰畓,尤甚陳廢,前頭民事,誠爲可慮事。
吏曹啓目,粘連觀此弘文館副校理李宜顯上疏,則老母年今七十有二矣。桑楡頹景,日覺凜凜,而家素窮空,菽水不給,特畀小一縣,奉公之餘,俾伸烏鳥之至情亦爲白有臥乎所,李宜顯,親年旣高,情理甚切,其在錫類之政,宜許便養之願是白乎矣,經幄之臣,出補外邑,事體不輕,上裁,何如?啓依回啓施行。
政院啓曰,憲府多官,無一行公之員,連日監察茶時,事極未安,除在外外,呈告未肅拜人員,竝卽牌招察任,何如?傳曰,允。又啓曰,金吾罪囚多滯,同義禁變通差出,意有所在,而同義禁南弼星,再昨違牌之後,尙不出肅,事甚未安,更爲牌招察任,何如?傳曰,允。
左議政徐宗泰十二度呈辭。入啓。傳曰,遣承旨傳諭。
持平宋正明上疏。大槪,嚴召之下,不敢不來詣闕外,而遠役之餘,病勢忝劇,決無趨承之路,且臣曾添憲職,重被僚臺之疏斥,有不可抗顔復冒於臺次,乞蒙鐫免,以安私分事。入啓。
刑曹啓目,粘連江床·丁世雄等,更推云云,江床段,依判付嚴刑爲白遣,丁世雄段,置二次刑訊之下,竝只牢諱,加刑得情,白以方招內,其矣身,上年冬間,進去典獄近處,謂江床曰,凡事從實,自可無事是如爲白遣,別無他語是如爲白去乙,與江床面質,則江床,向言於以方曰,吾入典獄後,汝呼我曰,吾聞外言,汝將被重罪,若有所爲之事是去等,從實直言,可也是如爲白乎旀,以方向江床曰,聞外言,將被重罪等語,初不出於吾口是如爲白乎旀,江床又曰,汝之云云者,預知汝子時夏之將有罪,故向我丁寧言及是如爲白乎旀,以方則曰,吾子之被囚,何以逆料而語汝乎?互相爭言爲白有置。若使以方,果有汝若有所爲之事是去等,從實直告是如,言說一如江床之言是白良置,此不過人事上說話,元無干係獄情之事是白乎旀,護喪諸人安糾·安壽昌·崔世恒·李之莢等,姑爲結末間仍囚之意,前已覆啓爲白有如乎,各人等,經年滯囚,其弊可慮,竝只姑爲保授,何如?啓依允。江床段,三月出幕之說,旣已歸虛,而累次刑訊,終始隱諱之狀,萬萬痛惡,除尋常,各別嚴刑,期於輸情,丁世雄段,置嚴刑得情。
備邊司啓曰,本兵之長,累次違牌,久爲引入,公務之積滯,委屬可慮,行兵曹判書李頤命,卽爲牌招,使之出仕,俾無重任久曠之弊,何如?傳曰,允。
參知呂必容上疏。大槪,縮伏俟譴之中,卽伏見湖西道臣疏本,以譯舌加資還收事,譏切臣身,語意頗緊,臣於此,不容含默,情地難安,連事瀆擾,臣之罪戾,尤無所逃,亟遞臣職,仍治臣罪,以爲妄言者之戒事。入啓。答曰,省疏具悉。爾其勿辭,從速察職。
謝恩,兵曹判書李頤命。
答持平宋正明疏曰,省疏具悉。爾其勿辭,從速察職。
有政。吏批,以蔡成胤爲右通禮,成均博士單南夏明,成均學正二,權德載·姜載後,校書博士單孫景翼,校書正字二,朴命世·金胄,承文正字單金東弼。
上在昌德宮。停常參·經筵。
傳曰,明日晝講爲之。
同副承旨朴弼明書啓,臣敬奉聖旨,敦諭于左議政徐宗泰,則以爲,臣忱誠自淺,而天聽邈然,病情日深,而職名尙在,敢以長單,每日仰瀆於宸嚴,惶悶之極,祗俟罪戾,卽玆意外,又伏承承宣臨諭,辭旨隆重,責勉備至,臣奉讀震懍,繼以涕泗,莫知所以自措也。念臣賤疾,根源深痼,而症狀危惡,在今回蘇則甚難,死亡則甚易,膈痞之症,日漸沈劇,强飮勺糜,則終日梗塞,蓋不能食,已多月矣。形神換變,氣力如綫,有時痰升,奄奄若盡,火熱益熾,每夜失寐,怳怳浮浮,常若失魂,世安有全廢寢食,而能支軀命之人哉?在臣微分,固當感戴隆恩,不計死生,一以顚仆爲期,而病狀如此,實無一分自力之路,又非時月間調理復起之病,恩諭之下,無以祗承,臣義盡矣。罪當萬死,臣之不才,尸素已多,雖使服勤,靡所裨補,其爲去就,何所關係,而虛辱聖朝之殊遇,此豈微臣之所敢承者,伏地兢惶,直欲泯然無知而不可得也。卽今區區至願,惟望亟蒙恩遞,得免爲帶職就瞑之人,如使此心稍安,則庶冀獲被寵靈,專意醫治,而小延微命,深祝天日下燭,俯賜矜憐,臣氣短神悸,不能悉達,計欲竢其小定,敢以文字,更暴危懇云矣,敢啓。傳曰,知道。
都承旨姜銑上疏。大槪,江原道今春夏等褒貶等第,令新監司磨勘,以重殿最事。入啓。答曰,省疏具悉。卿其勿辭擧行。
咸鏡監司書目,守令殿最,有不敢冒當者,乞命該曹照例施行事上疏上送事。啓。答曰,省疏具悉。疏辭,令該曹稟處。
同義禁南弼星辭職上疏。入啓。答曰,省疏具悉。卿辭如此,金吾之任,當許遞焉。
江原監司書目,金城呈,以一日之內,惡虎囕殺人命至於三名之多,事極驚慘事。
右議政金昌集箚子。大槪,臣於諫院之啓,不勝駭怖,玆敢冒死,請譴亟命罷臣職名,仍下司敗,以正臣罪,以謝公議事。入啓。答曰,省箚具悉卿懇。卿之所陳,元非迫問言根之意,則意外臺啓,不必深嫌,卿其安心勿辭,亦勿待罪。仍傳曰,遣史官傳諭。
左議政徐宗泰上箚。大槪,特諭之下,敢陳惶懍之情,且申危迫之懇,伏祈亟賜遞免,俾延濱死之喘事。入啓。答曰,省箚具悉卿懇。勤懇之旨屢悉,而誠意未孚,遐心莫回,益用慙恧,無以爲諭卿之調息,殆浹二旬,昔者之疾,庶幾今愈,況大臣職責,不在於筋力奔走,則尤不宜以疾病爲辭,卿毋困我,卽起視事,以副至望。仍傳曰,遣史官傳諭。
戶曹判書趙泰采上疏。入啓。答曰,省疏具悉。一體令次官代行,勿辭行公。
禁府,李宜顯·金興慶拿囚。啓。
上在昌德宮。停常參·經筵。
夜五更,有霧氣。
左議政徐宗泰十三度呈辭。入啓。傳曰,安心調理。
政院啓曰,今日賓廳日次,兩司當爲入侍,而或在外,或陳疏未承批,或呈辭入啓,時無行公之員,除在外外,呈告人員,竝牌招,以爲推移入侍之地,何如?傳曰,允。
傳曰,明日晝講爲之。
忠淸監司書目,延豐呈,以執義李箕洪辭職上疏上送事。啓遞差。
京畿監司書目,楊州呈,以判府事李濡上疏上送事。啓。答曰,省疏具悉卿懇。旣往之事,何必追咎?卿其安心領受,從速上來薦進。仍傳曰,遣史官傳諭。
答獻納李海朝疏曰,省疏具悉。御史有往役之義,本非可辭之任,而至於驅脅勒送之說,極爲無嚴,如使國家,小有紀綱,安敢乃爾?大臣重臣之所陳,寧有他意,而疏語如此,尤可異也。
傳曰,今日晝講停。
正言李台佐牌不進,依承傳罷職。
傳曰,大臣·備局堂上引見。
吏曹啓曰,臺諫有闕,政事,取稟。傳曰,當日爲之。
今日引見時,正言韓配夏所啓,臣猥以無似,忝叨諫職,識見蒙暗,言議無當,絲毫蔑效,尸素徒積,尋常愧懼,若隕淵谷,頃者,招問言官之事,實是聖明之過擧,臣不勝慨然之忱,敢以草草數語,有所論啓者,是欲徵前事而杜後弊也,緣臣誠意淺薄,尙未蒙兪,臣誠悶鬱,不知所出。卽伏見大臣箚辭,滿紙臚列,無非咎臣而罪臣者,臣於此,一倍瞿然,繼以訝惑也。臺閣之職,官秩雖俾,與宰相等,朝家之禮貌,人主之優容,非如冗官庶僚之比也。今者,臺疏一款,挨及於重宰,而緘問之請,遽發於大臣,終至招致政院,究問言根而後已,擧措之顚倒,國體之損傷,已不可言,而其流之弊,將必至於壅聖聰箝人口,雖謂之亡國之擧,亦不爲過矣。臣之所憂,正在於此,一言論列,烏可得已,而今者大臣,歷擧啓中措語,攻斥臣身,不遺餘力,至以緘問之請,謂出於重臺論者然,豈其然乎?大臣之意,若以臺官之言,不容歸之於孟浪,必欲窮竟其事,則賂馬者李惠疇也。惠疇旣在,則惟當窮問其人,以覈虛實而已。不此之爲,乃反迫問於言事之臣,此果出於重臺論之意耶?箚中又曰,朝家所問,只欲知馬主姓名而已,非爲迫問言根也,臺臣疏中,旣以有指馬主而言之者爲言,則指其馬主者,便是言根,此非迫問言根而何?正所謂持網入海,而我非漁者也。噫,臺官招問之擧,孰不知其非,而往往爲私意所蔽,不顧事體之未安,專爲被參者地,輒加究問,以冀其萬一之淸脫,曾前李東彦·韓永徽等事,亦可驗矣。大臣,亦豈不知其爲謬例,而初旣强援力請,今又引咎太過,此臣之所未解也。李壄,旣不能固守臺體,直陳言根,則到今論啓,雖似後時,而臣之本意,只欲一陳此弊,以爲日後堤防之地,以大臣憂國之誠,亦必念及於此,不加恕究,先加疑怒,臣竊爲大臣惜之也。與宰相爭是非者,自是臺閣之職,而臣一言纔發,被此無限詆斥,臣之辱臺閣,亦已多矣。臣何敢晏然冒居於臺次乎?請命遞斥臣職。上曰,勿辭,退待物論。
行司直趙相愚上疏。大槪,臣於大臣·臺臣箚疏,有不敢晏然者,伏乞聖明,先劾臣妄陳之失,仍治臣撓法之罪,以謝人言,以安私分事。及左尹李東郁上疏。入啓。答曰,省疏具悉。卿其勿辭,從速行公。
今日引見時,永柔縣令李觀命,內職備擬事,榻前下敎。
戶曹判書趙泰采所啓,今此凶歲,凡可以省費者,事雖微細,不可以不慮矣。昌慶宮修理處,殆數百間,此雖異於時御所,而不可不修繕,金寶都監,乃是應行之節,則工役浩多,而且前頭,亦有擧行之事矣。重試·別試,設行於秋間,國家多事,物力不敷,而設此科擧,則初·會試及講經時,所用必不貲矣,此甚可慮。曾前丁丑·己卯之科,亦以凶歲變通,甲子慶科亦變爲庭試,凡取人之道,別試不必勝於庭試,士子講經之規,亦不足有補於經學,下詢于大臣而處之,何如?領議政崔錫鼎曰,此事,頃於備局坐商議,而僚相處,亦有所往復矣。年事之凶歉,尙未可知,而如不至於大無,則宮闕修改,亦不可已,昨年退定之事,亦當擧行,重試與對擧之科,有難竝擧於秋間,故戶判則欲行庭試,而臣意則不然矣。蓋別試,亞於增廣,乃取人重科也。若行庭試,則鄕儒,必有落莫之嘆,曾前重試對擧,不必每於丙年爲之,多有退行之時,退行別試,固無不可,而設行庭試,則決知其不可,左右相之意,亦然矣。上曰,待明春,退行別試,可也。吏曹判書李寅燁所啓,大臣,旣以人才仰達,臣亦有所懷敢達矣。人才聚散,係國家興衰,而目今人才渺然,朝著之上,不成貌樣,我國用人之道,專取科目,故雖或有別薦之類,拘於格例,不過試之守宰而已。試以祖宗朝故事言之,觀其治行,置之臺憲,仍加大用者,多有之矣。大凡,求才之道,必須廣加掄選,毛髮絲粟之才,皆不可棄,而近來世道之漸隘,雖有可用之才,苟非由科目,則不得進用,豈非可惜之甚乎?李世弼,以學行薦進,屢典州牧,皆有茂績,官至臺憲,而銓曹,拘於常格,不敢擢用,今則此人已老矣,趁此未耄之前,物論欲試之於方岳之任。鄭載恒,卽故相臣鄭泰和之子也。所得於家庭者,固自過人,而才行,誠爲難得,治效,亦自可觀,且當今守法奉公,無出其右,雖以此不無謗議,益可見其可用之實矣。洪萬恢,卽永安尉洪柱元之子也,少有才望,鍊達事務,京官外職,所在稱治,年今衰老,沈屈下僚,皆可惜也。此等人雖非學行中人,物議亦以爲,陞擢試用於可合之任爲當,今宜先試於堂上窠大州牧,以觀其聲績,恐合疏通之道,故惶恐敢達。領議政崔錫鼎曰,李世弼,臣之婚家,嫌不可否,鄭載恒,所莅多有茂績,其在京官,絶不爲苟簡之事,洪萬恢,歷試內外,治效屢著,此等人,雖非學問中人,苟有治行之可觀,豈無進用之道乎?仁廟朝,鄭世規·洪茂績,雖不以學行著,而亦有擢用之前例,大處州牧,先試之請,固無所不可矣。上曰,吏判所達之言,皆是矣。李世弼,則依所達,前頭擢用,鄭載恒·洪萬恢,則堂上窠州牧,陞擢,宜矣。李寅燁曰,李世弼,亦以堂上窠中,先爲差遣,以觀治效之意,敢達。上曰,依爲之。
有政。兵批,以李喜茂爲五衛將,以洪禹平仁遮外萬戶,以張師漢爲慶州營將,以朴瑞圭爲宣傳官,以吳定邦爲忠壯將,以李光輔爲五衛將,以田始元爲雲寵萬戶,沈若虛爲五衛將,洪以度爲京畿水使,洪以徵爲釜山僉使,以鄭載崙爲都摠管,以李基夏爲同知,以許時英爲忠壯將,以李得老爲慶德假衛將,以南延年爲黃海兵虞候,副司正金尙奎。以上朝報。
行戶曹判書趙泰采所啓,金吾數件事,有令次官代行之敎矣。目今堂上一員有闕,而諸宰中,多有引嫌者,今雖差出,其無故行公,姑未可知,而至於李惠疇事,雖未備員,原情則可以捧之,納供之後,如有援引者,則此與議啓有間,必須趁卽開坐,可以次第擧行,且嶺伯辭朝,因此遲延,夫馬留滯,亦甚可慮,下詢大臣而處之,何如?上曰,捧原情,雖次官亦可爲之,所謂備員云者,蓋指議處事也,非謂原情,坐起,亦令備員之意也。卽今猶有堂上二員,使之先爲開坐,可也。領議政崔錫鼎曰,議處,則固當備員代行,而初度原情外,如有援引之人,則拿致究覈,不可不及時擧行,事體與議處有異,故戶判之欲令次官,從速開坐者,蓋爲此也,事雖有間,前例則亦有之矣。上曰,依爲之,而末終議啓,則備員爲之,可也。
有政。吏批,以尹聖瑀爲漢城庶尹,以姜鋧爲同義禁,以黃欽爲戶曹參判,以洪好人爲禮曹佐郞,以劉大義爲東部主簿,以金楺爲司僕判官,以李光佐爲執義,以申鐔爲正言,以姜鋧爲知義禁,校書著作陳斗柄,副正字韓五章。
上在昌德宮。停常參,只晝講。
嬪宮誕日,政院·玉堂問安。答曰,知道。
左議政徐宗泰十四度呈辭。入啓。傳曰,安心調理。
傳曰,明日晝講爲之。
晝講。入侍,同知事李寅燁,特進官徐文裕,承旨李敏英,玉堂李㙫·柳鳳輝,假注書尹聖時,史官李澤·洪致中,武臣崔鼎鉉。
注書具萬理書啓,臣承命,馳往于楊州蘆原村舍判府事李濡所住處,傳宣聖批,則以爲,臣罪在罔赦,曲被涵貸,恩出匪分,冞增愧懼,略申危迫之懇,方俟僣猥之誅,又蒙賜以溫批,至遣史官傳諭,無狀賤臣,何以得此於聖明,驚惶感激,涕汗交下,唯思隕結之外,區區私悃,有不敢煩溷,而旣荷天地生成之惠,得以卒免譴何,則從今以往,許令守分省愆,沒齒畎畝,歌詠聖德,是臣之大願,至於賜廩薦人之命,終非所可冒當,伏地震越,不知所達云矣,敢啓。傳曰,知道。
修撰南就明上疏。大槪,臣於省墓之日,忽承新除之命,淹滯江外,未及入城,天牌虛辱,罪積逋慢,惶懍倍增,固宜顚倒趨謝,仍請嚴誅,而第臣於慶尙監司李壄乞免之事,有不敢晏然者,乞遞臣職,以治臣稽命之罪事。入啓。答曰,省疏具悉。爾其勿辭,從速察職。
慶尙監司李壄上疏。大槪,臣之情勢,轉益危蹙,不避瀆擾之罪,更申崩迫之懇,伏乞聖明,亟命遞罷臣所帶藩任,仍令攸司,議臣之罪,公私不勝幸甚事。入啓。答曰,省疏具悉。卿其勿辭察職。
掌令權詹上疏。大槪,囚山俟罪之地,忽蒙曠世之殊渥,特敎許宥,召旨催還,驚惶感激,無所容措,間關跋涉,來伏城外,而略陳危懇,冀許削籍爲民,終養老母,以全天地父母終始生成之惠事。入啓。答曰,省疏具悉。爾其勿辭,從速察職。
慶尙監司書目,慈仁縣監邊攸,老母遠在,病勢頗重云,有難强令還任,榮川郡守朴鐔,積瘁之餘,病狀危篤,不得已竝只罷黜,其代,擇差下送事。
假注書吳命恒書啓,臣承命,馳往于驪州睡谷村判府事李畬所住處,傳宣聖批,則以爲臣病日益深,罪日益積,不意月廩之命,又混及於賤臣,君父有召而不得赴,有賜而不敢受,冒上章牘,祗俟威罰,而聖慈天覆,批旨愈溫,遠辱史官,恩禮優渥,至諭以思想之意,促臣就途,奉讀綸音,感涕先零,不自知其身之所在也。臣縷息猶存,寸心難昧,區區犬馬之戀,耿耿於床簀之中,其欲一覲淸光,退塡溝壑,豈非至願,而情迹之外,疾病如此,跬步之間,更無致身之望,其癃委沈頓之狀,史官之所目見也。未死之前,再造天陛,實不自期,瞻望宸極,但有悲泣。至於月廩之典,是國君所以養賢士者,禮莫重焉,未曾常有,亦不可輕施,臣以負釁逋命之身,何得視爲當受,靦然承當乎?況遂朔繼粟,與一時食物周急有異,便同月俸,尤非賤臣私義之所敢安者,反復思惟,終不敢仰承德意,惶懼益甚,臣氣乏神短,不能究心以對,申章更籲,亦難自力,伏地震越,惟冀天地之仁,終始矜諒云矣,敢啓。傳曰,知道。
吏曹參判崔錫恒上疏。大槪,天官佐貳之命,及於無似之身,除命之下,宜有糾正之論,而恭俟累日,訖未有聞,不得不冒死呼籲,亟賜改正,以重名器事。入啓。答曰,省疏具悉。卿其勿辭,從速察職。
兵曹參判南致熏上疏。大槪,臣於大臣箚論,尤有所不敢晏然者,伏乞亟遞臣職,以安微分事。入啓。答曰,省疏具悉。卿其勿辭,從速察職。
今日晝講時,同知事李寅燁所啓,永興府使元徽,因送臣馳啓,旣已限麥秋仍任矣。永興士人來呈備局,盛稱其善治之績,仍陳願留之請,而元徽遞職,以親年七十,旣遵法典,則只以邑民之呈訴,有難輕許,故累退其狀,尙不下去,大臣,以爲法例,雖難撓改,賑後飢民之接濟,不可不慮,且元徽,旣有他兄弟,其父,亦姑無疾病云,善治守令之遞易可惜,宜有陳達變通之道云,限一年仍任,何如?上曰,限一年仍任,可也。以上朝報
兵曹啓曰,禁軍祿試射沒技人,熟馬賜給事,曾已定奪矣。今番祿試射沒技人,別單書入之意,敢啓。傳曰,允。以上兵曹謄錄
上在昌德宮。停常參,只晝講。
政院啓曰,正言韓配夏,引避退待,而兩司多官,或在外,或呈辭入啓未肅拜,時無行公之員,尙不得處置,連日監察茶時,俱極未安,除在外外,呈告未肅拜人員,竝卽牌招察任,何如?傳曰,允。
左議政徐宗泰十五度呈辭。入啓。傳曰,安心調理。
持平宋正明,司書柳述三度呈辭。入啓。遞差。
獻納李海朝初度呈辭。入啓。遞差。
漢城庶尹尹聖瑀,鄭澔入葬處摘奸事,忠州地出去。
晝講。入侍,同知事李寅燁,特進官李震休,承旨任胤元,玉堂李㙫·柳鳳輝,假注書尹聖時,史官李澤·洪致中,武臣李台望。
右議政金昌集箚子。大槪,臣於諸臣避疏,情勢轉益難安,兼有難强之疾,實無陳力之望,不避瀆擾之誅,敢申危迫之懇,冀蒙鐫遞臣職,以謝公議,以安微分事。入啓。答曰,省箚具悉卿懇。凌虐罪囚,未知其當律,則順旨撓法之說,終有所未解也。至於諫臣之避辭,李壄之疏語,不必深嫌,卿其安心勿辭,卽起視事,以副予望。仍傳曰,遣史官傳諭。
全羅監司洪重夏上疏。大槪,乞蒙恩暇於辭陛之前,往省父墓,以伸至情事。入啓。答曰,省疏具悉。卿其依疏辭往省焉。
掌令權詹,謝恩後啓曰,積罪如山,猥蒙收召,滌蕩瑕垢,聖恩如天,來詣京輦,不宜稽謝,而危蹙之蹤,未敢晏然就列,昨陳短疏,又叨恩批,臣心惶蹙,當復如何?恩牌之下,抗顔趨承,而顧臣難冒之端,固非一二,身本抱疾,旣有載轎之失,女有成婚,終有冒禁之歸,追愆之地,輒復犯科,臣之罪戾,非比他人,以邦憲,合勘重誅,其何冒據於執法之列乎?請命遞斥臣職。答曰,勿辭,退待物論。
禁府照目,前郡守閔聖基,前萬戶趙明元等矣,漂船拯出之難,果如其矣等供辭,則守職停罷之後,金俊未拯之前,浦民之任自潛拯,轉相販賣,何其狼藉是白乎喩,朝令之下,不爲盡心拯出,據此可知,則當初報使,決難拯出爲言者,終難免奏事不實之罪,決杖一百·徒三年,竝只告身盡行追奪,私罪。啓功減一等。又照目,副修撰李宜顯·金興慶等矣,牌不進,罪笞五十收贖,竝只解見任別敍,私罪。啓功減一等爲乎矣,金興慶乙良,勿解見任。
吏曹啓曰,臺諫及守令有闕,政事,取稟。傳曰,當日爲之。
今日晝講時,副修撰金興慶·李宜顯,修撰南就明,竝牌招察任事,榻前定奪。
副修撰金興慶上疏。入啓。答曰,省疏具悉。爾其勿辭,從速察職。
有政。兵批,副司直李海朝·宋正明,副司果柳述。
吏批,以金昌緝爲內侍敎官,以丁道烜爲召村察訪,以李萬選爲獻納,以鄭載恒爲禮賓寺正,以李喬岳爲持平,以崔奎瑞爲典設提調,以李宜顯爲金城縣令,以韓世良爲榮川郡守,以嚴緝爲繕工提調,以趙泰億爲司書,以李適意爲慈仁縣監,以洪萬選爲尙州牧使,以李光佐兼輔德,成均典籍南夏明,學諭李三齡·權萬樞,兼漢學敎授李㙫·趙泰一。
上在昌德宮。停常參·經筵。
左議政徐宗泰十六度呈辭。入啓。傳曰,安心調理。
右議政金昌集初度呈辭。入啓。傳曰,不允批答。
假注書李世德書啓,臣承命,馳往于忠淸道結城縣龜項里領府事南九萬所住處,傳宣聖批,則以爲,臣之情勢,萬分危蹙,負重罪而受厚賜,是不如鈇鉞之甘心,自作孼而反薦賢,是益增朝廷之羞辱,在臣賤分,雖被沒身之戮,難承非分之命,冒昧陳章,亦不勝其猥越矣。不意玆者,史官遠臨,恩批誤降,臣於此,心神震盪,五內逼塞,誠不知所對,雖極知再瀆天聽,還添罔赦之罪,情勢到此,更無他地,將竭微誠,以竢嚴譴云矣,敢啓。傳曰,知道。
傳曰,史官一員待命,騎馬三匹立之,健元陵忌辰祭所內摘奸。
政院啓曰,諫官處置,累日遷就。昨日持平李明浚,承牌詣臺,旋卽呈辭出去。掌令權詹亦爲引避退待。兩司俱無行公之員,持平李明浚,更爲牌招,使之處置,何如?傳曰,允。
禁府,閔聖基高陽碧蹄驛徒二年半,趙明元通津終生驛徒三年定配。啓。
持平李明浚牌不進,依承傳罷職。
吏曹啓曰,臺諫有闕,政事,取稟。傳曰,過國忌後爲之。
玉堂箚子。大槪,請正言韓配夏,出仕,掌令權詹遞差事。入啓。答曰,依啓。
上在昌德宮。停常參·經筵。
右議政金昌集初度呈辭不允批答,王若曰,艱虞之勢方殷,恃輔相之共濟,遜讓之章遽至,嘆誠意之不孚,或未深思,玆伸明誥。惟卿才猷敏達,氣度恢弘,繼世踵台斗之躔,卽其舊業,傳家襲淸素之操,蔚有遺風。掌財賦於度支,通練之譽已著,謝華要於銓部,斂避之志彌勤。故寡昧注意之斯隆,而前後委任者益重。謙沖勤飭,不渝終始,區劃訏謨,罔懈夙夜。適材旣彰於歷試,僉擧允合於延譽。遂增玉鉉之光,果叶金甌之卜。峻陟端揆,旣契合之昭融,頻開細氈,喜謀猷之入告。尙謂股肱左右,實專倚毗,亦期鹽梅鹹酸,自然和調。何知丐閑之請,乃在仰成之辰?惟大臣務在包容,豈嫌細事,與諫官或相可否,蓋亦美規。簿書久勞,縱有榮衛之小損,年齡未暮,詎以筋力爲辭?況時艱非一二以言,而肝食軫九重之慮,蒼天之告警斯極,方自惕憂,赤子之札瘥可哀,誰與拯濟?念古人爲其主鞠躬之義,知今日固非卿袖手之時,須體如渴之心,亟回若浼之志。於戱,論以休戚,則卿必宜爲國盡瘁,語其進退,則卿豈曰在家不知?所辭,宜不允。故玆敎示,想宜知悉。知製敎李㙫製進
吏曹啓目,粘連觀此黃海道暗行御史宋正明書啓,則兎山前縣監李勛岳段,上年民結所捧錢文,合而計之,殆近千兩,而歲飜之後,卽稱需用之不足,又爲加捧是如爲白去乙,取考文書,則官中日用之資,私行往來之時糧料,率多取辦於此,巧作名目,耗費甚多。民有自斃馬屠食者,則勒捧贖錢,盡歸私用,場市收稅,比他邑倍重,而不爲補賑,終無置處。三月已盡,尙無一巡乾糧分給之事,民間遑遑,莫保朝夕是如爲白去乙,推問監色,則賑救穀物,元無備置,飢民成冊,今始出令是如爲白乎旀。延安前縣監宋儒然段,到任以後,連遭三喪,濫率衙眷,亦在其中。境內民人及官屬,各廳致賻之物,鄕任輩逐日刻徵,每戶捧錢各二錢,通計千餘兩。上年田政,不能致察,前後現出,幾至百結,各捧五石租,通計五百餘石,亦無補賑之事,而飢民段置,終無乾糧白給之事,只以會付穀物,一次分給,太半空穀,民間皆以爲,色吏·庫子輩用奸之致是如爲白有臥乎所,此兩邑守令,雖已封庫罷黜,而其不法之狀,如是狼藉,令攸司竝只稟處爲白乎旀。谷山府使李震殷段,謹約爲治,留心愛民,民頗稱譽是白乎矣,今春賑資,料理數百石,諉以年事比他稍勝,終不開賑,致民缺望是如爲白乎旀。遂安郡守洪大猷段,爲治以簡,意在便民,而慈良太過,剛斷不足,土豪猾胥,不能威制,種種害民,非止一二,民不支堪,怨詈朋興是白乎旀。豐川府使池日賓段,才疎政拙,不閑臨民,吏屬無畏憚之心,獄訟有偏聽之失,而小心爲治,恪勤不怠,賑民之資,料理勸分,幾至累百斛,漁箭收稅三百餘兩,亦爲補賑,境內飢民,姑無顚連之患是如爲白臥乎所,此三邑守令,雖有勤約之稱,蠲減之政,恪謹之目,或聽斷欠明,或豪猾用奸,至於荒政,尤極放忽。或不閑臨民,聽訟又偏,不可仍置其任,竝只罷黜爲乎旀。安岳郡守南彦昌段,到任之初,全不治事,閉衙養痾,民罕見面,大小政令,一委監色之手,數月以來,逐日坐衙,牒訴無稽,賑救一事,尤致用力,民謗漸息,不無冀望將來之意是如爲白乎旀。金川郡守羅重器段,處事精詳,治民鍊熟,還上各穀,准數收捧,塲市收稅,亦自停罷,乾糧分給,年例簽丁之時,亦有色吏弄奸之弊是如爲白乎旀。康翎縣監朴聖楷段,久莅殘縣,賙賑爲務,今春賑資,計口分給,饌價米收捧之際,色吏之弄奸者,汰定使令之役,亦多稱快,而驛吏復戶磨鍊之數,比前頗濫,民人等呈訴營門,還徵價錢是如爲白有臥乎所,此三邑守令段,便民之政,分賑之方,俱不無可稱者,而莅任之初,未免監色之弄奸,分賑之際,或致式例之未准,給復之時,亦有過濫之弊,則不可無警責之道,竝只推考爲白乎旀。瑞興縣監李之星段,疎於聽斷,拙於修擧,束吏太寬,事多縱弛,而愛恤窮民,出於誠心,今春大同所減,不啻五分之四,賑民之資,親自分給,民多賴活是如爲白有臥乎所,蠲役旣多,賙賑亦善,則疎拙縱弛,不必爲病,今姑置之爲白乎旀。文化縣監李明升段,勤於奉職,銳於爲治,政先撫恤,意在修擧,莅官三載,治績最著,惠洽窮民,一境稱頌,自備賑穀,均一分給,今雖遞歸,不可無褒賞之擧,貢賦納未納,令戶曹稟處爲白乎旀。靑丹察訪韓泰斗段,撫恤驛卒,一無侵漁,自備賑穀,繼給乾糧,馬政亦不至廢闕。金郊察訪李震亨段,到任未久,別無能否之可論是如爲白有臥乎所,或撫摩驛卒,不無可稱,而旣蔑表異之績,或莅任日淺,能否未著,則今無可論之事,竝只置之爲白乎旀。麒麟察訪鄭聽段,莅官以來,專不畏愼,旣多閉糶之誚,且有封已之謗,馬戶等處,以皮穀出貸,以爲待秋徵錢之計,驛卒不能支堪,怨罵甚多是如爲白有臥乎所,閉糶封已,待秋徵錢,不可無査治之道,爲先罷黜,其罪狀,令攸司稟處爲白乎旀。監司李濟段,供俸旣省,騶從亦簡是如爲白乎矣,道臣事體自別,不必擧論是白乎旀。兵使以下邊將等乙良,令兵曹稟處,何如?啓依允。
左議政徐宗泰十七度呈辭。入啓。傳曰,安心調理。
上在昌德宮。停常參·經筵。
左議政徐宗泰十八度呈辭。入啓。傳曰,安心調理。
右議政金昌集再度呈辭。入啓。傳曰,不允批答。
傳曰,明日晝講爲之。
政院啓曰,卽者,吏曹郞廳來言,今日爲政事命下,而判書李寅燁,參議趙泰東,俱以病不來,不得開政云。判書李寅燁,參判崔錫恒,參議趙泰東,竝卽牌招,開政,何如?傳曰,允。
全羅左道暗行御史申鐔入來。
謝恩,修撰南就明。
錦平尉朴弼成箚子。大槪,敢陳造紙署弊端,以冀變通事。入啓。答曰,省箚具悉。箚辭,令該曹稟處。
全羅監司書目,各邑濫率守令,査出決杖,有不敢冒沒承命者,冒死陳籲,俾令區區私義,得以小安事上疏上送事。啓。答曰,省疏具悉。疏陳之事,依此擧行。
京畿監司書目,果川呈,以左參贊鄭載禧辭職上疏上送事。答曰,省疏具悉。卿其勿辭,從速上來行公。
正言申鐔,謝恩後啓曰,如臣無似,濫廁淸塗,縱無人言,臣實自愧。況破格之譏,出於新通之後,窘態之斥,及於選部之臣。在臣私義,固不敢冒沒冥行,而適當憲職新除之初,兼有耽羅直指之命,臣之違牌自廢,實出於畏怵公議,萬不獲已,而重臣箚辭,遽加規避之目,聖敎嚴截益切,惶懍之懷,伸暴無地,踧蹙靡容,不料聖度如天,含垢滌瑕,曾不踰年,旋蒙收敍,湖左廉問,謬膺睿簡,難安情地,未遑自白。迫於嚴命,黽勉承受,四朔驅馳,一味慙愧,未及還奏,除旨先下。薇垣淸選,又及於滓累之蹤,心神駭懍,不知置身之所。第以復命爲急,不容小稽,不得不冒恥祗肅,一身廉義,掃地盡矣。不敢更玷淸班,非止一端,其後儒臣·憲臣之聲罪政官,至以引進闒茸,濁亂朝政爲案。臣以當初冒通之人,固不當抗顔榮次,而況伊時通擬之重臣,尙在坐罷之中,罪名不翅狼藉,臣何敢以因循,苟擬承乏冒受爲幸,自同完人,乃反揚揚入臺閣上,以重貽淸朝之羞乎?其不可一刻仍冒也決矣。請命遞斥臣職。答曰,勿辭,退待物論。
司書趙泰億上疏。大槪,情勢萬分難强,未赴召命,只俟嚴誅,勿罷之命,又出格外,臣誠感激,不知攸措。卽當一謝恩命,小伸分義,而臺議方張之日,尤無冒居之勢。乞蒙恩遞,以重臺議,以靖私義事。入啓。答曰,省疏具悉。爾勿過謝,從速察職。
進士李寅相上疏。大槪,臣於李海朝之疏,不勝痛迫之忱,略陳伊時事實,以暴臣父被誣之冤事。入啓。答曰,省疏具悉。疏辭,知道。
副修撰金興慶牌不進,依承傳罷職。
有政。兵批,以柳就章爲都摠都事,以李處爲武臣兼宣傳官,以李箕翊爲司禦,以李喜茂爲曹司衛將,以全聖大爲武臣兼宣傳官,以尹摛爲兼司僕將,以朴仲徵爲大丘營將,以金洙爲滿浦僉使,以邊洽爲玉江萬戶,以安相漢爲訓鍊僉正,以李台望爲羽林將,以李思永爲副摠管,以張宇相爲南原營將,以李厚全爲慶州營將,副護軍權詹。
吏批,以柳泰明爲瑞山郡守,以尹扶爲醴泉郡守,以金斗南爲掌令,以安斗齡爲豐川府使,以柳星一爲草溪郡守,以李觀命爲應敎,以李肇爲司書,以尹世緯爲林川郡守,以趙道輔爲玄風縣監,以鄭栻爲持平,以李箕錫爲金井察訪,以蔡彭胤爲藍浦縣監,以李志逵爲昌寧縣監,以吳遂一爲丹陽郡守,以李暉爲谷山府使,以趙備爲遂安郡守,以洪以度爲喬桐府使,以鄭勗先爲朔寧郡守,以鄭棟隆爲迎曙察訪,以李衡佐爲永柔縣令,以兪崇爲戶曹正郞,以尹東魯爲固城縣令,以李培爲禁府都事,以尹商明爲禁府都事,以李邦彦爲兵曹正郞,以李健命爲大司成,以李德英爲輔德,以李東卨爲機張縣監,以崔重泰爲慶州府尹,以鄭載恒爲楊州牧使,以沈若虛爲柒谷府使,以洪禹采爲恩津縣監,以安時相爲金泉察訪,以張梡爲戶曹正郞,以李世澤爲麒麟察訪,以李鼎華爲典簿。
上在昌德宮。停常參,〈只〉晝講。
戶曹啓曰,卽接廣興倉所報,則來六月朔頒料次,請受祿牌,則平川〈君〉申琓以爲,掃墳受由,時在忘憂里,以身病不得復命,左議政徐宗泰,右議政金昌集以爲,方在呈辭中,祿牌俱不出給云。係是大臣祿俸,何以爲之?敢稟。傳曰,竝令倉官輸送。
禁府啓目,金琓刑問二次不服,加刑得情,何如?啓依允。
又啓目,李惠疇元情云云,臺臣傳聞,旣由於曺復卿·李興疇酬酢之言,則不可不一處憑問是白乎旀,馬主請拿,雖非渠緊證,旣發於問啓之中,李興疇·折衝崔禹錫·雇馬廳別將李時華,竝拿來憑問後,稟處,何如?啓依允。
右議政金昌集再度呈辭不允批答,王若曰,昨傳勉諭之旨,謂遐心之或回,今見繼至之章,胡遜辭之彌固?毋用邁邁,玆復諄諄。惟卿喬木故家,搢紳雅望,揚德祖之世閥,公輔相承,范文正之家庭,典刑猶在。江都擢貳卿之秩,保釐之績愈彰。地部掌千乘之財,經略之效蓋巨,惟其眷注者日久,所以延登於台司,廊廟雍容,百僚有矜式之美。厦氈吁咈,寡人追仰成之誠,國勢檣傾而楫摧,冀賴協力而匡濟。朝議峽決而河蕩,正恃竭心而調和,云胡論道之未幾,乃有求退之太遽?股肱相須成體,宜去就之不輕。君臣貴在知心,抑誠意之未格,若夫近日之臺避,何足爲嫌?至於一時之批辭,亶出無蘊,引咎之箚始上,殊非所期,移疾之單旋尋,實涉太過,卿雖欲棄予若浼,予不可捨卿爲治,任之重者,不得自由,寧或望望然求去?量之大者,不紀細故,所貴休休焉有容。嘗謂卿不爲身謀,休戚與共,豈料卿罔念國事,優閑是圖?左揆累牘而丐休,方期至誠之敦勉。今卿連章而請急,益覺予心之愕貽,須念僚席之殆虛,勿引微恙而求解。於戱,用旱雨而作金礪,當是時,非卿其誰?念國計而察民憂,在今日爲君無樂。不在多誥,庶可深思。所辭,宜不允,故玆敎示,想宜知悉。知製敎沈宅賢製進
左議政徐宗泰十九度呈辭。入啓。傳曰,安心調理。
傳曰,明日晝講爲之。
晝講。入侍,同知事李寅燁,特進官李頤命,承旨朴弼明,玉堂李師尙·南就明,假注書尹聖時,史官李澤·洪致中,武臣元德夏。
吏曹啓目,粘連。觀此忠淸右道暗行御史金興慶書啓,藍浦縣監全爾章段,莅任以來,政無可稱,不知愛民之道,務衒善賑之能,分付面任,勒捧富民成冊,略備酒肴,與同盃酌,百端誘脅,收聚穀物,擧皆呼怨。潛奸邑婢,以其親黨,分掌要任,其女之父,則兼之以戶長,大小政令,都出其手,獄訟立落,多從其言,賣勢作弊之端,已不勝其紛紜。及到春間,抄出飢民,隨其情賂,任自出入,無土之類,不入於尤甚,白給之穀,多歸於實戶,殘氓無一霑惠是如爲白乎旀。尼山前縣監朴尙彬段,性甚懦弱,政多解弛,荐遭喪慽,長在本家,鄕所執政,下吏舞奸,還上徵捧之際,鞭扑催督,分糶之日,空殼受來,呼怨之聲,載於道路是如爲乎旀。公州前牧〈使〉具志禎段,到任以後,卽値凶荒,莫念字恤,抛棄官事,坐衙甚罕,專任私人,信用奸吏,其害政作弊之端,不一而足。所謂李都事·鄭學官稱號人,來在衙中,凡干政令,無不干預,歲抄良丁,隨賂操縱。田結磨勘,慢不致察,虛報災結,依舊徵稅,屠牛犯禁,不分虛實,勒捧贖錢,闔境怨罵,往而愈甚是如爲白臥乎所,此三邑守令,其所負犯,不翅狼藉。全爾章爲先罷黜,朴尙彬·具志禎,不可以已遞而置之,其罪狀,令攸司稟處爲白乎旀。瑞山郡守朴泰圭段,三載居官,一心謹愼,性旣柔懦,政欠威斷。束吏不嚴,因緣作奸,災結區別之際,或有式外徵稅之處。軍丁簽補之時,不無騷〈擾〉之端,而田稅未收,移轉充納,專意賑政,抄出旣精,分給且優。分糶之日,躬自檢視,所受之穀,小無欠縮是如爲白臥乎所,賙賑雖勤,威斷不足,吏緣爲奸,民或受害,不可仍置,罷黜爲白乎旀。洪州牧使李裕民段,性甚勤幹,政尙剛明,束吏甚嚴,恤民以誠。撞破大斗,改造量斛,田稅收捧,糶穀斂散之際,親往看檢,納者無怨,受者無歎。抄出飢民,間旬白給,民蒙實惠,邑無流亡是如爲白臥乎所,善治善賑,績效多著,合有施賞之道。貢賦納未納,令戶曹相考稟處爲白乎旀。沿路守令中,林川郡守尹挺卿段,爲政解緩,奸吏用事,捧糶之日,或有疊徵之怨,分糶之時,率多換給,民皆怨咨是如爲白乎旀。恩津縣監洪洵段,初當吏役,事多疎闊,賙賑之政,專委監色,還上各穀,分以八結,而穀旣不實,耗欠且多。因科上京,停罷分糶,頷顑之民,多有怨言是如白臥乎所,此兩邑守令,旣多疵政,且忽賑事,竝只罷黜爲白乎旀。定山縣監李延休段,政勤恤民,惠意救荒,分給糶穀,旣甚精均,優備賑資,遍惠飢民,饋送飯羹,亦多稱頌是如爲白臥乎所,雖有善賑之政,別無優異之績,今姑置之爲白乎旀。唐津縣監李弘廷段,料理甚勤,多聚穀物,還上乾糧,分賑甚均,民蒙實惠,譽聲藉甚是如爲白有臥乎所,賑政治績,俱有可稱,合有施賞之典。貢賦納未納,令戶曹相考,而待本道畢賑狀啓上來後,更爲稟處爲白乎旀。金井察訪姜植段,飢歲驛卒,無意撫恤,奴婢收貢,勿論老弱,一竝督徵,馬匹改立,專不出給添價,一驛之內,怨讟甚多是如爲白臥乎所,不恤驛卒之饑餒,惟事貢布之徵督,爲政可知,罷黜爲白乎旀。利仁察訪崔邦彦段,至誠恤下,一意撫摩,供饋之物,旣多減除,貿易之規,亦皆停罷,而改馬之時,必給添價,所屬諸驛,莫不稱頌是如爲白臥乎所,雖有善政,亦無異績,今姑置之爲白乎旀。水使及邊將等乙良,令兵曹稟處,何如?啓依允。
左議政徐宗泰箚子。大槪,冒陳惶隕不敢安之狀,乞收祿俸輸送之命事。入啓。答曰,省箚具悉卿懇。薄廩不宜過辭,安心領受。仍傳曰,遣史官傳諭。
政院啓曰,近來金吾罪囚多滯,判義禁趙泰采,有所引嫌,不得議讞,故令次官,備三員爲之事,命下矣。同義禁李光迪·李震休,方爲行公,而知義禁姜鋧,以實錄考出事,時在江華府,峻事未易,上來遲速,有不可預料,以致成命之一向遷就,似有變通之道,何以爲之?敢稟。傳曰,知義禁姜鋧改差。
禁府,李興疇·曺復卿拿囚。啓。
晝講時,參贊官朴弼明所啓,受由下鄕人辭疏,勿爲捧入事,頃有下敎,故今方依此擧行,而第臣新入生疎,不能明白定奪。近日辭疏之自縣道上來者,每爲微稟捧入,實涉煩瀆,故敢達。受由下鄕後,移拜他職,及或實病難强,情勢難安,衆所共知者,一切不捧,亦似難便,更爲區別定式,以爲奉行之地,何如?上曰,移拜他職,及有實病,情勢難安者外,勿爲捧入,可也。以上朝報
晝講時,特進官李頤命所啓,禁軍馬匹致斃者,官私馬有限年還懲代定之規,而擧動時及因公事出行而致斃者,亦宜有分揀之道,故或懲或否,皆因一時堂上意見,無有一定之法。今若還懲,則不無稱冤之端矣。此後,則或因擧動時,及捕盜軍官,因公事,騎出致斃者,則勿爲懲推,以爲定式之地,何如?上曰,勿爲懲推,可也。以上兵曹謄錄
上在昌德宮。停常參,只晝講。
下直,仁川府使魚史徽。
左議政徐宗泰二十度呈辭。入啓。傳曰,安心調理。
右議政金昌集三度呈辭。入啓。傳曰,不允批答。
正言韓配夏再度呈辭。入啓。加給由。
傳曰,明日晝講爲之。
晝講。入侍,同知事李寅燁,特進官徐文裕,承旨李國芳,玉堂李師尙·南就明,假注書尹聖時,史官李澤·洪致中,武臣閔□□。
吏曹啓目,粘連。觀此慶尙右道暗行御史柳泰明書啓,則開寧前縣監李命相段,年老神昏,日事沈湎,至與座首,對酌同醉,卽此一款,可知其爲政。賙賑文書,專委監色,丙戌春釋菜價米預下,私用賑餘米,以年分都案紙價下,而相考成冊,則加徵民間,實爲無理。巡營貸得還租,分給民戶,還徵錢文,實係不法,而至於糶糴不均,莫此爲甚是如爲白臥乎所,其貪贓不法之狀,如是狼藉。雖已封庫罷黜,不得不究問其罪狀,令攸司稟處爲白乎旀。草溪郡守李弘喆段,承前倅善治之餘,治績蔑聞,而邑婢楚玉娚妹,得寵用事,疵政甚多,擧措亦悖。爲先罷黜,其罪狀令攸司稟處爲白乎旀。咸安郡守李之驥段,三載居官,一心愛民,以其邑稍實之故,雖無設賑之擧,尤甚飢民,則別抄賙救,而政令之間,事或生疎,本郡竹田圍籬收捧把子民結,而一邑民戶,擧皆侵擾,當該色吏,有受賂之弊,而矇不致察是如爲白臥乎所,撫字旣誠,生疎何病,而收捧把子之弊,侵及一邑之民,夤緣受賂,不能覺察,不可無警責之道,推考爲白乎旀。尙州牧使李光佐段,律己淸約,爲政剛毅,聽斷明而落者莫怨,束吏嚴而奸猾屛息,一道之內,推以爲治行第一。値此凶歲,留心荒政,或捐月俸,預蓄羡餘,或報營門,多得帖價,各穀至於千餘石之多,精抄飢民,分等計給,一境之內,擧皆沾惠。第其鄕任輩差出之際,維致儒士,人或以創出新規爲病是如爲白乎旀。星州牧使李星漢段,諳鍊事務,頗得治聲,今年賑政,尤爲盡心,料理得穀,精抄飢民,五日給糧,民皆稱道,境內賴活是如爲白乎旀。金山郡守金重九段,一心撫字,無所侵擾,闔境賴安,傍邑且譽。今年賑政,親自精抄,計日分賑是如爲白乎旀。乾糧白給之日,炊飯饋送,其所爲政,實爲可嘉是如爲臥乎所,此三邑守令,俱有善治善賑之政,而李光佐之律己勤政,旣稱治行第一,則其維致儒士一段,亦見其欲行古道,雖有厭苦,不足爲疵,合有分等褒賞之典。貢賦納未納,令戶曹相考稟處爲白乎旀。沿路守令中,固城縣令成稷童段,政雖勤幹,事或生疎,而賑政段,本邑失稔,比他尤甚。前秋年分方張之日,受由還家,被災實狀,不能詳報,致令誤抄於稍實,民受其害,不得濟賑飢餒之類,多以爲怨是如爲白臥乎所,所以失稔尤甚之邑,誤入稍實,則窮民受害,據此可知。專不留心賑政,又無料理穀物,致令飢餒之民,無所仰哺,其在懲礪之道,不可仍置其任,罷黜爲白乎旀。山陰縣監李世瑗段,到任以後,一心愛民,而賑政段,以五十石皮穀,欲濟八百餘飢民,而其勢誠難,場市賣酒,悉皆寡嫗獨女之無依者,而爲補賑資,一朔之稅,收租三斗是如爲白乎所,民多穀少,政拙可知。酒盆徵稅,亦涉瑣屑,推考警責爲白乎旀。巨濟縣令鄭恪段,到任屬耳,且當凶歲,吏才或疎於賑賙,實惠未究於穀少,一島之民,採葛糊口,擧在頷顑之中,亦無怨詛之言,其一心撫摩之狀,推此可知是白乎旀。高靈縣監具文游段,事或疎闊,政欠簡約,而接濟飢民,盡其誠意,還上分給,亦且均平是如爲白乎所,此兩邑守令,或以新莅之人,未及拮据穀物,或欠簡約之政,而猶能盡心於賑事,竝只置之爲白乎旀。宜寧前縣監趙命禎段,廉約自持,政當威重,分糶旣均,民無菜色,穀品甚精,可爲種子,凡大小雜役之貽弊,一倂停罷,此實荒政之要務,而事異賑救,不能一一盡達是如爲白乎旀。善山府使黃爾章段,手段鍊熟,治績素著,而賑政則壯弱區別,俱得其精,實惠均被,盛譽大播。第還上分等之際,間有怨言是如爲白乎旀。居昌縣監盧世夏段,律己淸愼,爲政剛明,自備賑穀,從容濟賑。至若流丐之類,則雖他道之人,一體接濟是如爲白乎旀。咸昌縣監兪道重段,六載居官,一心愛民,別備米石,抄出饑民,計日分賑,闔境沾惠是如爲白乎旀。南海縣監金萬相段,爲政剛明,至誠撫字,而分糶旣均,民譽藉甚是如爲白乎旀。此五邑守令,俱有善賑之政,似當有分輕重施賞之典。貢賦納未納,令戶曹相考,而依榻前定奪,待本道畢賑狀啓上來後,更爲稟處爲白乎旀。幽谷察訪許溥段,例捧省減,政先立馬,還上均分,屬驛無怨,乾糧白給,殘卒先受,賑資米租數百石,半是帖價之穀,半是別備之穀是如爲白乎旀。沙斤察訪洪九範段,撫愛驛卒,還上例分之外,且以別備穀百餘石,濟其將死,而馬政且擧是如爲白乎旀。召村察訪李珪段,勤於馬政,撫愛驛卒,所屬各驛,一辭稱譽是如爲白臥乎所,此三驛察訪,馬政賑事,俱無表異之績,竝姑置之爲白乎旀。金泉察訪李濰段,以其料理穀物,盡心賑事,而但其馬政,專意於劇路,僻路屬驛,則間多闕立之處是如爲白臥乎所,立馬多闕,其政可知,不可仍治其任,罷黜爲白乎旀。監司金演段,廉約自持,而供奉過薄,出巡以時,而騶從不多是如爲白乎矣,按道之臣,事體自別,別無可論之事是如爲白乎旀。兵使以下邊將乙良,令兵曹稟處,何如?啓依允。
忠淸監司書目,韓山呈,以司諫權辭職上疏上送事。啓。答曰,省疏具悉。爾其勿辭,從速上來察職。
今日晝講時,侍讀官李師尙所啓,引嫌而退。諸臣疏啓,初非指斥,以此引嫌,殊涉太過,請正言申鐔出仕。上曰,依啓。
右議政金昌集箚子。大槪,乞寢月廩輸送之命,以安微分事。入啓。答曰,省箚具悉卿懇。不腆月廩,何用過辭?安心領受。仍傳曰,遣史官傳諭,
正言申鐔,牌不進,依承傳罷職。
吏曹啓曰,臺諫有闕,政事,取稟。傳曰,明日爲之。
上在昌德宮。停常參,只晝講。
昧爽,有霧氣。巳時,日暈。
正言韓配夏三度呈辭。入啓。遞差。
左議政徐宗泰二十一度呈辭。入啓。傳曰,安心調理。
右議政金昌集三度呈辭不允批答,王若曰,再度之批,昨者才宣,三告之章,今胡繼至?安危所係者重,去就不宜自輕,卿方爲予輔臣,予當陳卿世德。蹈海高節,足令後人而起欽,循國深忠,尙記前夜之感夢。名祖名父,由來四世五公,難弟難兄,竝列三台八座,故國豈喬木之謂?惟卿有刑典之存,才猷累試而著聞,豈但在於政財治獄,眷注不替於終始,亦將責以論道經邦。厦氈頻開,想切篤棐之願,鼎席新備,佇見同寅之休,不料仰成之辰,遽有丐閑之請,榮衛少損,縱緣夙夜之勤勞,藥餌有功,所賴神明之扶相。顧王府議讞之未叶,此豈大關,與臺閣可否之相爭,自是美事,所貴休休容也,豈若悻悻然哉?矧今國勢之多艱,詎合輔相之告退?天災時變,有萬可虞,世道人心,無一足恃,此誠同舟遇風波之勢,疇與胥匡?況以與國共休戚之臣,不容恝視,須念大義所在,勿以微恙爲辭。於戱,左揆之遜讓冞勤,予方敦勉,首台之賢勞已久,卿宜深思,亟斷來章,以副至意。所辭宜不允,故慈敎示,想宜知悉。知製敎柳鳳輝製進
戶曹啓曰,平川君申琓,左議政徐宗泰,右議政金昌集,來六月朔頒料依傳敎,令倉官輸送,則左議政徐宗泰,依例領受,右議政金昌集以爲,方在呈辭中,又不領受,平川君申琓以爲,方有身病,未卽還朝,今此祿俸,不可在外而領受云,何以爲之?敢稟。傳曰,還朝後輸送。右議政祿俸更爲輸送。
吏曹啓目,粘連。觀此京畿暗行御史李明浚書啓,則金浦郡守沈玹段,到任以後,惟事貪虐,浦村漁戶,徵出魚鮮,殆無限量,或未準數,輒施重杖,多有賣田備納者,繕工草薍負軍價米,盡爲私用,大同米以大斛濫捧,除出。剩米,多數私用之說,亦甚喧騰是如爲白臥乎所,其貪汚不法之狀,如是狼藉是如爲白乎旀。朔寧郡守宋相曾段,以善病之人,常廢坐衙,自去秋料理穀物,抄出飢民,分給乾糧,此則可尙,而但貿穀之際,許令軍官納粟除番,校生納錢免講,富戶軍丁捧錢頉下,固是法外。朝家劃給耗穀,略干分給之後,留置七十餘石,稱以麥秋,終不分給,飢民擧皆稱怨是如爲白有臥乎所,此兩邑守令,一則貪汚狼藉,不可以封庫罷黜而置之,一則處事疎謬,私自免講免役之罪,爲先罷黜,其罪狀,竝只令攸司稟處爲白乎旀。楊州牧使金重三段,到任以後,無一善政,沈酗麴蘖,坐衙常宴,民或呼訴,終不聽理,如或更訴,則輒施刑杖,凡干政令,一委下吏。去秋陵幸時,七百餘戶各捧二柄松炬,合以計之,則一千四百八十餘柄,擧動所用,不過三四百柄,其餘盡歸於下吏之手,而上年田政,亦甚疎闊,一境之民,莫不稱冤。濫率子婦,連置衙中是如爲白臥乎所,不治之政,旣非一端,且有犯禁之事,罷黜爲白乎旀。豐德府使朴昌漢段,持身淸約,爲政簡易,凡諸侵擾之政,不到民間,境內晏然,未嘗見官差之面,乾糧分給,亦宜平均,而政近疎迂,全無施設之擧,意在遞歸,坐衙常稀,聽理頗倦。上年還上,不擇精租,糠粃過半是如爲白乎旀。積城縣監李淶段,爲政平平,僅成貌樣,出役分糶,亦無不均之事。出入之時,不責馬夫於民間,民人等或斫松木,則輒捧贖錢一兩。多率下人,治其京第,頗有怨言是如爲白乎旀。安山郡守李觀壽段,持身淸儉,爲政亦簡,而乾糧計給,色吏弄奸。分糶之際,使令輩恣意收聚,此出於束吏不嚴之致,而別無大段不法之事是如爲白乎旀。衿川縣監李明徵段,五年居官,雖蔑可觀之政績,還上乾糧,分給平均,而年紀衰耗,聽理不謹是如爲白臥乎所,此四邑守令,論其政績,多有疵病,而淸儉可奬,推考警責爲白乎旀。坡州牧使申必淸段,律己簡約,捧糴之時,不煩刑杖,賑救以時,亦且均一,而意在遞歸,先送衙眷,邑中婦女,遮道攀轅,齊聲願留。以此觀之,可知其善治是白乎旀。利川府使李堂段,持身淸約,聽訟甚明,捧糴之時,不施刑威,分糶之際,亦甚平均,邑民讚頌,隣邑稱譽是如爲白乎旀。安城郡守柳瑺段,老於吏治,盡心職事,還上收捧,不用鞭扑,田畓作結,務在詳明,埸市收稅,一切廢閣,流來弊瘼,亦多革罷,乾糧分給,亦甚平均,而分糴之時,小民所受,不如兩班,此則出於所志請受,不能拒塞之致,不須深責是如爲白臥乎所,此三邑守令,雖有善治之政,亦無卓異之績,竝只置之爲白乎旀。延曙察訪趙仲明段,雖無貽害驛卒之事,馬政頗疎是如爲白臥乎所,馬政旣疎,則他無可論,罷黜爲白乎旀。慶安察訪李需命段,三年居官,盡心奉職,撫恤驛卒,頗有稱譽。重林察訪尹以豐段,勤於職事,所立馬匹,比他驛稍優。桃源察訪吳重卨段,爲人慈詳,愛護驛卒,稱頌之聲頗多。平丘察訪李命尹段,雖無可稱之績,別無侵害驛卒之事。良才察訪柳廷喬段,雖欠詳明,職事猶勤,驛卒頗安,怨言無聞是如爲白臥乎所,此五驛察訪,雖不無優劣之可論,而旣蔑異效,竝只置之爲白乎旀。邊將等乙良,令兵曹稟處,何如?啓依允。
備邊司啓曰,近來本司堂上無故行公之員無多,行戶曹判書趙泰采陳疏,同知李基夏·金錫衍竝呈辭,行司直趙相愚疏遞兼帶之後,亦不行公,大司成李健命未肅拜,竝卽牌招察任,何如?傳曰,允。
都承旨姜銑上疏。大槪,冒萬死敢暴病重實狀,冀蒙恩遞。且於關東逃故徵布事,敢陳區區之懷,乞賜財處事。及慶尙監司李壄上疏。大槪,冒萬死更暴情勢病勢,決難冒赴藩任之狀,冀蒙斥罷事。及戶曹判書趙泰采上疏。大槪,病勢沈篤,情勢臲卼,尋單露章,俱非獲已,而喉司不諒,一切見却,抑鬱悶蹙,罔知爲計,不意此際,嚴召下降,分義所在,不得不忍死祗詣於闕門之外,而顧臣情病,斷無一分供職之望,玆敢疾聲哀籲,乞賜諒察,將臣本兼諸任,竝許鐫免,以幸國事,以謝人言事。入啓。
政院啓曰,憲府多官,或在外或未肅拜,時無行公之員,連日監察茶時,事甚未安。除在外外,未肅拜人員,竝卽牌招察任,何如?傳曰,允。又啓曰,今日晝講時,特進官當爲入侍,而或有公故,或稱病,時刻已過,無一人入來,事極未安。除在外公故未肅拜人員外,竝推考警責,卽爲牌招,以爲推移入侍之地,何如?傳曰,允。
謝恩,掌令金斗南,持平鄭栻,同知李基夏,弼善韓配夏,兼司書李肇。
晝講。入侍,同知事李寅燁,特進官李基夏,承旨沈極,玉堂李㙫·柳鳳輝,假注書尹聖時,史官李澤·洪致中,武臣李緝。
府啓,請還收炤等兄弟放歸田里之命,亟命絶島定配。新除授司諫院大司諫宋相琦,時在忠淸道懷德地,執義李光佐,時在慶尙道尙州牧任所,請竝斯速乘馹上來事,下諭。答曰,不允。下諭事依啓。
兼說書李縡上疏。大槪,臣情勢危蹙,屢犯逋慢,而輒蒙格外之恩,日辱天牌,萬無祗承之望,敢詣闕下,冒陳血懇,冀賜矜許,以安私分事。入啓。答曰,省疏具悉。爾其勿辭,從速察職。
答慶尙監司李壄疏曰,省疏具悉。卿其勿辭察職。
答都承旨姜銑疏曰,省疏具悉。疏辭令廟堂稟處,卿其勿辭察職。
答戶曹判書趙泰采疏曰,省疏具悉。卿勿過謝,從速行公。
禁府,朴尙彬·具志禎·李命相·宋儒龍·李勛岳·林承俊拿囚。啓。
有政。吏批,以權世泰爲刑曹正郞,以李世弼爲掌樂正,以李邦彦爲正言,以金壽億爲禮曹正郞,以李海朝爲修撰,以朴權爲知義禁,以朴權爲漢城右尹,以權以鎭爲正言,以李翊漢爲司成,以鄭昌周爲軍器僉正,以金輔臣爲敦寧判官,以尹澤爲戶曹正郞,以洪重亨爲戶曹佐郞,以韓配夏爲弼善,以羅良佐爲朔寧郡守,以李光佐爲中學敎授,以朴權爲同義禁。中學訓導單李三齡,奉常奉事單權萬樞。以李眞養爲戶曹佐郞,以蔡成胤爲右通禮。忠勳都事張梡,工曹正郞鄭勗先仍任。
上在昌德宮。停常參·經筵。
夜一更至五更,西方南方,有氣如光。
左議政徐宗泰二十二度呈辭。入啓。傳曰,遣承旨敦諭,與之偕來。
右議政金昌集四度呈辭。入啓。傳曰,鼎席皆備,方喜協心而共濟,不料仰成之辰,而兩相相繼求退,是何倚毗之彌篤,而棄予邁邁耶?心甚愕然,繼以愧恧,不知所以爲諭也。噫,當此國勢扤隉,朝象泮渙之日,扶顚持危,調劑辛甘之責,深有望於三事,而矧卿有才有德,夙負公輔之望,自登台司,予未嘗不以先卿之盡瘁王室,期待於卿,則其不可捨卿而爲治也決矣。至於臺啓,雖或過當,以大臣之休休有容,何足介意乎?前遣承宣,諭予至意,卿其亟斷巽牘,卽起視事,毋孤如渴之望,仍傳曰,遣承旨傳諭。
府啓,請還收炤等兄弟放歸田里之命,絶島定配。答曰,勿煩。
吏曹啓目,粘連,慶尙道暗行御史李台佐書啓,蔚山前府使朴世斗段,志在貪得,事多剝民,雜役禁條,輒徵贖錢,民情憤嫉,怨聲載路,春節將盡,一不發賑,浦民飢死,至於二十一名,偸出穀物,多數貿錢,已極無謂,而銀錢用下文書,及賑穀出用成冊,竝以封上是如爲白乎旀。柒谷府使鄭翔周段,簽丁捧糴,頗得其要,抄飢分賑,亦似不紊,而官需米及御營保米捧上時,別用大斛,加數濫捧,以爲入己之資,誠極可駭是如爲白臥乎所,朴斗世之種種貪黷之狀,不可以旣罷而置之,鄭翔周之大斛濫捧之狀,亦甚可駭,其罪狀,竝令攸司,稟處爲白乎旀。慶州府尹許玧段,初政疎闊,後諳物情,春等官需米,下帖全減,邑民稱感,而本府素稱難治,玧性本柔懦,才又不逮,文報牒訴,不能剖決,多從吏胥之言,田政疎闊,疾怨四起,抄飢發賑,虛實相蒙,還上捧上,不能精擇,府民飢餓,多由於此是如爲白臥乎所。疵政甚多,賑事尤疎,今姑罷黜爲白乎旀。寧海府使南至熏段,雖無赫赫之譽,亦無擾民之弊,及當凶歲,撫字頗勤,貸得監營留木,料理補賑,抄飢分賑,頗得其要,而收捧煮鹽之際,或有貽弊是如爲白臥乎所,撫字雖勤,不無貽弊之端,推考警責爲白乎旀。龍宮縣監宋茂錫段,爲政剛明,嚴束土豪,給災均一,捧糴精實,飢民抄出,旣有條理,乾糧分給,亦甚着實,閭里賴安,闔境稱頌是白乎旀。靈山縣監李河段,政令之間,盡心賑事,抄出飢民,計口分給,窮春旣甚,廣抄散賑,仰哺之民,均蒙其澤,而捧糴之時,品官輩多納雜穀,春後換授小民,以此爲欠是白乎矣,每當農節,料理給種,俾得盡力,無失其時,而瓜期漸迫,民恐其失是如爲白臥乎所,此兩邑守令,雖有善治之政,旣無卓異,糴穀換給,未免不察之失,竝只置之爲白乎旀。沿路守令中,機張縣監盧世器段,到任以來,率多疎猾,稱以賑資,貸出會付米租,分給鹽漢等處,米一石,代鹽十二石勤捧,旋爲貿錢,而姑無設賑之事,民莫不怨罵是如爲白臥乎所,虐斂不法之狀,如是狼藉,爲先罷黜,其罪狀,令攸司,稟處爲白乎旀。醴泉郡守李萬夏段,居官行政,固有可稱,鳩聚穀物,其數亦多,而抄飢發賑之際,或不無虛實相蒙之弊,各種還上虛殼,其爲不實,果如所聞,兩班處題給別糶,殆近四百石是白乎矣,田稅太及虎贖木,自官料理防納,而不捧於民間,境內,以是稱譽是如爲白乎旀。玄風縣監金澥段,抄飢之際,貧民之見漏白給飢民,待秋倍徵是如爲白臥乎所,此兩邑守令,捧糴分賑,俱有疵病,還穀息取,大關後弊,竝只罷黜爲白乎旀。密陽府使金弘楨段,爲政寬緩,事務或滯,抄飢分賑,亦多不精,而本府年事,不至尤甚,故境內之民,姑無流亡是如爲白臥乎所,雖有疵政,不至大段,推考警責爲白乎旀。東萊府使黃一夏段,政尙寬平,吏民俱安,抄出飢民,計日白給,民皆稱頌是如爲白乎旀。淸河縣監李揆一段,精抄飢民,均給乾糧,田稅米,太半減捧,而料理設賑之際,不無貽弊之端是如爲白乎旀。眞寶縣監李鳳年段,精捧還上,平均分給,一境之民,無流亡是如爲白乎旀。興海郡守南澤段,抄出飢民,計日分賑,境內姑未至於流散是如爲白乎旀。梁山郡守金瑗段,持身勤愼,爲政亦勤,蠲捧救飢,全活甚多,境內稱頌是如爲白臥乎所,此五邑守令,賑政雖有能否之別,而亦無卓異之績,竝只置之爲白乎旀。大丘判官李徵海段,才長剸煩,政先爲民,及當凶歲,盡心賑政,抄飢不紊,計日白給,頌聲洋洋,達於四境是如爲白乎旀。昌寧縣監韓世良段,一心愛民,自備賑穀,分等濟飢,至誠撫摩,民蒙實惠是如爲白乎旀。盈德縣監朴弼揆段,捐出官俸,貿得正租,又備雜穀,分等均賑,闔境稱頌是如爲白乎旀。比安縣監金時澤段,鳩聚穀物,均一分給,民蒙實惠是如爲白臥乎所,此四邑守令,値此凶歲竭誠賑活,而李徵海之治績旣優,穀亦最多,合有分等褒賞之道,貢賦納未納,令戶曹相考,稟處爲白乎旀。榮川郡守朴鐔段,與臣相避,待他堂上行公後,回啓爲白乎旀。安奇察訪元萬敵段,束下過嚴,郵吏或怨,自備穀物,抄飢分賑,長水察訪尹拙段,攻駒之政,不失條緖,賑救之穀,亦多自備,頗有聲譽,松羅察訪金錫順段,馬政不疎,賑飢有方是如爲白臥乎所,此三驛察訪,雖有善政,旣無異效,竝姑置之爲白乎旀。監司金演段,値歲荐飢,竭誠救民,凡諸營納,亦多減省,騶從之簡,自俸之儉,卽知其餘事是如爲白乎旀。按道之臣,事體自別,別有可論之事是白乎旀。兵使·水使·邊將乙良,令兵曹稟處,何如?啓依允。
京畿監司書目,判府事李畬·李濡,月廩米·太,辭而不受事。啓。傳曰,更爲輸送。
副修撰李海朝上疏。大槪,臣於李演相之疏,不勝駭憤痛迫之情,方構訟辨之章,將欲親呈,而館職除名,遽及此際,惶感罔措,玆敢趨伏於闕外,仰暴當初被誣之委折,先朝已辨之實狀,冀回淵鑑,快示乾斷,痛斥反詆之邪言,小慰幽明之至痛事。入啓。答曰,省疏具悉。先卿被誣,今已洞悉矣。勿辭察職。
全羅監司書目,高敞縣監林薰,母病沈重,差復無期,曠官可慮,不得已罷職事。
忠淸道儒生林溥上疏。大槪,忠憤所激,爲東宮明大義,及左贊成尹拯,招致朝廷,俾補聖德事。呈政院。政院啓曰,日昨湖西儒生林溥等,聯名投疏,假托召還之請,揷入驚怖之語,外藉尊賢,意實難測,近來以儒爲名之疏,率多出於不逞之輩,如此之疏,決不可輒卽捧入,故臣等,相議退却矣。今日又爲來呈,若不一經睿覽明降處分,則必惹無限不靖之端,不得已捧入之意,敢啓。傳曰,今觀林溥等疏辭,用意無狀,隱有不利之心云者,尤極兇險,召還之請,不過假托之說也。誠可痛心,如此之輩,不可不懲治,疏頭林溥,定配,此疏還出給。又啓曰,右議政金昌集,方待命於金吾云,係是大臣去就,敢啓。傳曰,安心勿待命事,遣史官傳諭。日記廳郞廳鄭漢奎書。崔大潤校正。
上在昌德宮。停常參·經筵。
未申時,日暈。
司書趙泰億三度呈辭。入啓。遞差。
工曹判書宋昌上疏。大槪,病伏沈痼,無望供職,陳疏未徹,方切悶蹙,玆以特進官未備之故嚴召又降,而終犯逋慢之科,益復惶縮,死有餘罪,伏乞亟賜鐫罷,以幸公私事。入啓。答曰,省疏具悉。卿其勿辭,調理行公。
刑曹,林溥松禾縣定配。啓。
忠淸監司書目,臣情病難强,更申前懇,乞蒙矜許事上疏上送事。啓。答曰,省疏具悉。卿勿過辭,從速察職。又書目,結城呈,以領府事南九萬上疏上送事。啓。答曰,省疏具悉卿懇。卿其亟遵前旨,安心領受宜速薦進,從容就途,以副予望,仍傳曰,遣史官傳諭。
左副承旨任胤元書啓,敬奉聖批,傳諭于右議政金昌集,則以爲臣之情勢病狀,俱無供職之望,不得不尋單請急,而誠意淺薄,未蒙矜察,臣方悶蹙矣。千萬蒙寐之外,特遣近侍,宣諭御札,辭旨隆重,逈出尋常,奬之以有才有德,責之以扶顚持危,此豈愚賤之臣,所敢承當,而至於以先卿盡瘁,期待於卿爲敎,則臣奉讀未半,不覺血涕之交迸也。臣雖萬萬無狀,亦不至全昧分義,使其情勢病狀,果有一分可强之勢,則到此地頭,安敢頑然不動,以孤我聖上不世之異恩,而顧臣所遭臺論,辭意嚴峻,非如尋常相可否之比,旣無冒沒行公之理,而且臣所患諸症,日益沈篤,委頓床席,不能轉動,雖欲竭蹶趨召,亦無自力之路,玆未免坐違隆命,臣罪至此,萬殞難贖,臣情隘辭蹙,未伸萬一,謹當以一箚,畢陳肝膈,仍請誅譴云矣,敢啓。傳曰,知道。
左副承旨沈極書啓,臣敬奉聖旨,敦諭于左議政徐宗泰,則以爲卽玆夢寐之外,承宣又復臨諭,仍伏聞有與之偕來之命,臣於是五情震灼,不知身之所在,臣之分外冥升,眇福旣濫矣。又乃寵踰榮濫,至於斯極,此臣死亡之期,彌促而然也。誨勉之辭旨,愈益隆重,此豈微臣之所敢承聞者,且自伏地惶隕,繼以涕泗,莫知所以仰對,狗馬之疾,旣是根委深痼,百治不效,頓無起色,强飮粥糜,輒至梗塞,形貌如鬼,中氣空虛,頑痰上升,頃刻欲絶,以是決知其朝夕難保,其沈篤之狀,近侍之所親見也。世安有昏仆朝班,喪失人儀,數月廢食,癃羸到骨,而强顔委蛇於周行之間者哉?臣以無用一微物,累被萬萬不敢當之恩命,而分虧而罪彌大,逃遁無地,中情煎熬,冤憫之極,只求溘死而已。神氣瞀亂,言語不能盡,徐待收掇驚魄,敢以文字仰暴云,而大臣所患,尙爾彌留,不得造朝,臣旣承偕來之命,姑爲仍留之意,敢啓。傳曰,知道。
府前啓,請杭子炤兄弟,絶島定配事。新除授司諫院正言權以鎭,時在忠淸道連山地,請斯速乘馹上來事。下諭。答曰,不允。下諭事,依啓。
傳,前府使徐宗憲·朴思敦·沈仲良·洪禹績·洪璛·金弘楨·李夏禎·李浚·林淨·李禎·尹趾慶·牧使李寅錫·金洵·許熲,判書尹世紀,正言李廷濟·李台佐·申鐔,司書李大成,弼善權世恒,大司成李晩成,訓導洪錫九,參議兪命弘,承旨兪命雄·許墀,郡守李雲機·朴時榟·朴鐔·金時保,持平宋宅相·李明浚,靈愼君瀅,左參贊洪受瀗,縣監楊世徽·趙命禎·邊攸,縣令邊震英·崔錫弼,察訪金晉重,經歷李晩成,正字趙聖復,修撰金興慶,僉使閔孝重·李相頊,同知權煥,僉知金萬敵·文壽元,護軍成至重·李鳳徵,權管金昌夏,虞候李遂良·李亨命,竝敍用。兵使柳星彩,永使洪時疇,護軍李宇恒,敍用。東善君炳,府使朴錫昌·柳必興·李善溥·黃再明·趙龜祥,主簿吳遂協,僉正表膺瑞,正郞朴鳳齡,判官李明淵,縣監呂渭良,掌令李聖肇,護軍張萬理·鄭世胄,竝職牒還給事。下吏·兵曹。
左承旨李國芳上疏。大槪,臣於湖儒林溥之疏,決不可晏然於邇班,亟許遞免,以安私分,以謝人言事。入啓。答曰,省疏具悉。爾其勿辭,從速察職。
政院啓曰,平川君申琓,以湖儒林溥之疏,今方待罪於城外云,係是大臣去就,敢啓。傳曰,勿待罪事,遣史官傳諭。
京畿監司書目,判府事李畬·李濡,月廩米·太,辭而不受事。啓。傳曰,更爲輸送。
左議政徐宗泰箚子。大槪,冒死伸陳情懇,乞蒙矜許事。入啓。答曰,省箚具悉卿懇。卿之疾病,予非不念,而年齡未暮,調息已久,神明所相,勿藥有喜,此予所以復伸如渴之旨,期回遐心者也。卿胡不諒,連章丐閑,若是其太過乎?心甚缺然,無以爲諭,今予望卿造朝,不啻大旱雲霓,卿毋困我,卽速偕來,用副虛佇之望,仍傳曰,此批答,偕來承旨傳諭。
修撰李海朝,牌不進,依承傳罷職。
工曹參判李光迪上疏。大槪,臣於林溥之疏,不勝驚訝惶感之至,席藁伏地,敢陳鞫廳參見之事,冀蒙嚴覈,以重國法事。入啓。答曰,省疏具悉。凶險罔測之說,何足掛齒?從速察職。
上在昌德宮。停常參·經筵。
以尹鳳朝爲假注書。
假注書金尙奎書啓,臣承命,馳往于往十里驛村平川君申琓所住處,傳宣聖旨,則以爲臣於病伏昏昏之中,湖儒林溥等,投進凶險罔測之疏,驚怖震慄,扶舁病軀,寸寸前進,來伏城外,恭俟處分矣。意外史官來臨,傳宣聖旨,至有安心勿待罪之敎,聖恩如天,不知死所,而今其疏中所云云,罔非人臣覆載間難容之罪,聖明,想必嚴加究覈,快施典刑,臣謹當退伏郊外,以竢鈇鉞之誅,瞻天仰聖,涕泣不知所達云矣,敢啓。傳曰,安心入城事,更爲傳諭。
右議政金昌集上疏。大槪,臣得聞林溥疏中,有罔測之說,卽詣金吾門外,以竢處分,不意,特遣史官,諭以安心勿待罪,驚惶感激,不能自定,鞫廳事實,有不容不暴者,玆冒萬死,敢陳委折,伏乞聖明,嚴加究覈,以正臣罪事。入啓。
判府事徐文重箚子。大槪,病伏江舍,情理悶蹙,敢陳至懇,乞解所帶諸司提調,以便調息,以尋生路事。入啓。
右副承旨沈極書啓,臣敬奉聖旨,傳諭于左議政徐宗泰,則以爲臣敢將惶懍之衷,懇迫之情,更入文字,庶冀天鑑回照,兪音式降,重職無曠,國體無損,微命亦得以小延矣。復伏承承宣,臨諭聖批,辭旨彌勤,不允所辭,而前命無改,賤臣之疾,卽此朝夕凜凜,不見信於君父之前,此誠賤臣命卒之時也。臣震越抑塞,只自俯伏涕泣而已。近密之臣,銜命寓處於委巷之間,此不特誤恩之甚,實爲聖朝謬擧之大,臣於此,尤極煎悶,寧欲冥然而不能得矣。臣無他因極,謹當更瀝肝血,籲呼仁覆之下云矣。大臣所患,一向沈淹,未易造朝,臣姑仍留之意,敢啓。傳曰,知道。
禁府,沈玹·宋相曾·洪夏臣·朴斗世拿囚。啓。
假注書金尙奎書啓,臣承命,更爲馳往于忘憂里平川君申琓所住處,傳宣聖旨,則以爲臣於千萬夢寐之外,遭此凶險罔測之言,魂驚魄褫,求死不得,不計死生,擔曳請命於都門之外,聖度天大,不卽誅殛,乃有勿待罪之命,非臣韲粉,不可仰報其萬一,而罪名旣重,不敢偃息於京城咫尺之地,故席藁村舍,恭竢鈇鉞之加,不意今者,又遣史官於郊坰數十里之外,又此申諭,至以安心入城爲敎,聖明之眷臣至此,臣誠感泣,不知死所,顧臣所遭,何等罪名,聖明未及究覈之前,決不敢開喙申暴,亦不敢近身京輦,竄伏荒郊,日竢誅譴,惶悚涕泣,不知所達云矣,敢啓。傳曰,知道。
府前啓,炤兄弟事。新啓,定配罪人林溥等之疏,其用意之無狀凶險,業已聖鑑之所洞燭,而玆事關係,至重且大,在廷臣僚,孰不驚心?當初鞫廳事實,一如其疏所陳,則斷不可置而不覈,若是虛罔,則捏造不道之言,陷人罔測之地,自有當坐之律,豈可以編配薄罰而止哉?若不明覈嚴處,而置之處實有無之間,則無以解國人驚惑之端,釋朝臣危怖之心,請定配罪人林溥,亟命拿鞫嚴問。答曰,不允。末端事,依啓。
弘文錄圈點,五點,李台佐·趙泰億,四點,權忭·李萬選·權世恒·韓配夏·權詹·李夏源·李世瑾·李明浚·鄭栻·李大成·李正臣·宋正明·洪重休·朴鳳齡·金一鏡·申鐔·尹世綏。
禮曹參判李震休辭職上疏。入啓。答曰,省疏具悉。卿其勿辭擧行。
政院啓曰,右議政金昌集,又爲待命於金吾云,係是大臣去就,敢啓。傳曰,勿待命事,遣史官傳諭。
司直趙相愚上疏。大槪,臣於亡師謬戾之斥,不勝駭痛,敢暴危懇,伏乞聖明,快賜明辨,仍治臣日昨違牌之罪,不勝幸甚事。入啓。答曰,省疏具悉。寅相之疏,旣曰訟父,則不必深責,卿其勿辭,安心行公。
〈答〉右議政金昌集疏曰,省疏具悉卿懇。林溥等疏語,極其凶險,予已洞知,卿其宜遵前旨,安心勿待罪,卽起視事,以副至望,仍傳曰,遣史官傳諭。
答判府事徐文重箚曰,省箚具悉卿懇。卿之所患,旋已差可,欣幸曷已,至於祈免,實涉太過,卿其安心勿辭,從容善攝,仍傳曰,遣史官傳諭。
上在昌德宮。停常參·經筵。
副校理任守幹三度呈辭。入啓。遞差
左承旨李國芳上疏。大槪,臣於情勢之外,賤疾猝重,無望供職,亟許遞改,以便公私事。入啓。遞差。
知春秋姜鋧,實錄考出後入來。
政院啓曰,平川君申琓,今方待命於金吾云,係是大臣去就,敢啓。傳曰,安心勿待命事,遣史官傳諭。
待敎洪禹瑞上疏。大槪,頃承考史之命,竣事還歸,方到城外,而得伏見兩臺臣疏本,則追提壬午科事,斥之不已,臣於是踪地危蹙,不知置身之所也。臣雖愚昧,豈不知復命之爲至重,而顧臣情勢,萬無祗肅之望,臣之罪戾,益無所逃,不得不冒死瀝血,伏乞亟削臣職,仍治臣委棄君命之罪,以謝臺議,以嚴邦憲事。入啓。
吏曹啓曰,承旨有闕,政事,取稟。傳曰,明日爲之。
政院啓曰,定配罪人林溥,拿鞫事,命下矣,罪人來後,卽當備員開坐,而禁府堂上中,同知李光迪,方在待命中,朴權,以前平安監司,尙在任所,合有變通之道,何以爲之敢稟。傳曰,竝改差,李光迪,勿待罪事分付。
戶曹判書趙泰采上疏。大槪,賤疾沈痼,斷無復起供職之望,兼帶金吾之任,決不可一刻仍帶,且於海伯之疏,俱不得晏然,乞賜鐫免,以幸國事,以延殘喘事。入啓。答曰,省疏具悉。卿其勿辭,安心行公。
答待敎洪禹瑞疏曰,省疏具悉。爾其勿辭,從速察職。
黃海監司書目,敢陳情病難强之狀,乞蒙罷斥事上疏上送事。啓。答曰,省疏具悉。卿其勿辭,從速察職。
上在昌德宮。停常參·經筵。
夜五更,有霧氣。
都承旨姜銑三度呈辭。入啓。遞差。
右承旨李敏英上疏。大槪,臣於直廬,病勢猝重,玆敢疾聲呼籲於仁覆之聽,伏乞聖明,亟許遞臣職名,俾得隨便調治,以尋生路事。入啓。遞差。
左議政徐宗泰箚子。大槪,更暴疾病危篤之狀,乞蒙遞免,以幸國事事。入啓。答曰,省箚具悉卿懇。予意已竭,而巽讓彌固,是何情志之不孚至此耶?愕然且慙,無以爲諭,卿其須念大義之所在,勿以疾病爲辭,臥閤論道,勉副至望,仍傳曰,此批答,偕來承旨傳諭。
判尹姜鋧上疏。大槪,以實錄考出事,久留江都史閣,重患暑感,證情危劇,僅僅擔舁復命,而還家之後,一倍添重,昏昏不省,若將垂死,且於壬午科事,旣參於合考之末,則獨不可晏然在職,乞罷臣職,仍勘臣罪事。入啓。答曰,省疏具悉。卿其勿辭,從速行公。
判義禁趙泰采箚子。大槪,敢陳所懷,以備裁處事。入啓。答曰,省箚具悉。箚辭誠然,依此擧行。
左副承旨任胤元,同副承旨朴弼明上疏。大槪,臣於判金吾之箚,有不敢晏然者,乞罷臣等之職,仍治失體之罪事。入啓。答曰,省疏具悉。爾等勿辭察職。
漢城庶尹尹聖瑀·鄭澔,占山處摘奸後,入來。
政院啓曰,卽伏見判義禁趙泰采箚批,則有依此擧行之敎,罪人林溥,當爲設鞫,設鞫處所,定於何處乎?敢稟。傳曰,本府爲之。
備邊司啓曰,本司副提調有闕之代,以副提學尹趾仁差下,使之仍察有司之任,何如?傳曰,允。
以李濟爲假注書。
政院啓曰,判府事李畬,待命於金吾門外云,係是大臣去就,敢啓。傳曰,安心勿待命事,遣史官傳諭。
謝恩,左承旨任胤元,右承旨許墀,左副承旨李彦經,司書沈壽賢,說書鄭纘先,知義禁姜鋧,同義禁黃欽,禁府都事李明觀。
禁府,推鞫問事郞廳,宋正明·金興慶·李師尙·洪泳。
傳曰,罪人時未拿來,拿來後設鞫,則必致夜深,待明朝設鞫事,分付。
兵曹口傳政事,副司果金興慶。
有政。兵批,以蔡以章爲內乘,副護軍四,權瑍·李宇恒·柳星彩·洪時疇。
以徐宗憲爲廣州府尹。
禁府啓曰,罪人林溥,自本府當爲鞫問,故依例發遣羅將,使之拿來矣。因判義禁臣趙泰采陳箚,旣有依此擧行之敎,則林溥,係是鞫廳罪人,發遣府都事拿來之意,敢啓。傳曰,知道。以上義禁府謄錄
有政。吏批,以朴星錫爲長興府使,金一鏡爲兵曹正郞,以李東郁·許墀·李彦經爲承旨,李明觀爲禁府都事,黃欽爲同義禁,沈壽賢爲司書,崔宗周爲典籍,鄭啓章爲康津縣監,李思晟爲寶城郡守,柳萬齡爲金浦郡守,金混爲長水縣監,趙九輅爲高敞縣監,李彦緯爲和順縣監,李基命爲興陽縣監,曺夏奇爲監察,柳鳳輝爲吏曹正郞,柳尙萬爲引儀,洪重衍爲刑曹正郞,李敏英爲綾州牧使,金得輝爲樂安郡守,鄭纘先爲說書,李相周爲朔寧郡守,金演爲漢城左尹,成壽雄爲工曹正郞,尹世顯爲司饔直長,學諭單李萬郁·韓世郁,徐宗憲爲廣州府尹,姜鋧爲知義禁。
上在昌德宮。停常參·經筵。
自昧爽至卯時,有霧氣。申時酉時,日暈。
右副承旨沈極書啓,臣敬奉聖旨,傳諭于左議政徐宗泰,則以爲伏承承宣之臨諭,聖批辭旨,愈益溫諄,所辭旣靳兪音,而近侍掇還,尙無改命,臣之日夕瞻天祈祝之情,又復失望,伏地震悚,只自涕泣,臣之病狀,如可一分自力,則冒沒旣久,何敢不思所以自盡,而遽爲巽讓之辭,不畏孤恩違命之誅哉?日月之光,尙有遺照,螻蟻之悃,無由悉達,憂怖冤急,靡所容措,只欲綫息速就溘盡而已。臣垂死之中,神氣惙惙,不能明對,又不敢泯默以竢,則謹當待其少定,冒死申籲,以請罪譴云矣。大臣所患,一向彌留,尙未造朝,臣姑仍留之意,敢啓。傳曰,知道。
領議政崔錫鼎箚子。大槪,敢陳參鞫難安之情勢,冀垂睿察事。入啓。答曰,省箚具悉卿懇。箚辭太過,安心參鞫,仍傳曰,遣史官傳諭。
右參贊閔鎭厚上疏。大槪,自有疏章還送之命,惶隕罔措,宜卽竭蹶趨詣,而賤疾沈劇,無計起動,調治數旬,僅得生路,今始還入京口,而顧臣情勢病勢,俱難仍廁朝班,冒陳血懇,冀蒙譴斥事。入啓。答曰,省疏具悉。卿其安心勿辭,從速行公。
傳曰,大臣諸臣,勿爲待命事,分付矣。今觀領相之箚,則大臣·諸臣,尙此待命云,竝勿待命事,大臣處,更爲遣史官傳諭,諸臣處,亦爲,分付。
副司果金興慶。
上在昌德宮。停常參·經筵。
卯時辰時,日暈。未時,日暈。
玉浦萬戶景之星差使員,還下去。
假注書李濟書啓,敬奉聖旨,傳諭于平川君申琓處,則以爲臣之今日所被者,何等罪名,爲人臣者,決不敢偃息於牖下,進伏金吾之外,仰請威命,昨日聖敎之下,不敢仰承者,誠以此也。今因大臣之箚,又有退去之敎,當此設鞫之日,尤不敢退去,惟當席藁伏地,惶恐不知所達云矣。判府事李畬,以爲臣所被罪名,無以容息於覆載之間,聖旨連下,令勿待命,天恩則罔極,而鞫事未究竟之前,不敢以文字陳暴,又何敢承命退伏,自安於私次乎?席藁泥首,惟鈇鉞是竢云矣,敢啓,傳曰,須體至意,安心勿待命事,更爲傳諭。
戶曹啓曰,平川君申琓六月朔頒料,還朝後輸送事,命下。判府事李畬五月朔月廩,亦因傳敎,更令輸送之意,分付本道矣。卽今兩大臣,旣已入城,六月朔頒料,何以爲之乎?係是大臣祿俸,敢啓。傳曰,輸送。
都承旨李東郁上疏。大槪,銀臺長席,地望自別,以臣空疎,決難堪承,伏乞亟賜改正,以幸公私事。入啓。答曰,省疏具悉。卿其勿辭,從速察職。
咸鏡監司李廷謙上疏。大槪,臣父母與生父丘墓,在於楊州衿川等地,辭陛之前,冀蒙恩暇,俾得省掃,以伸至情事。入啓。答曰,省疏具悉。卿其依疏辭往省焉。
吏曹啓目,粘連觀此全羅左道暗行御史申鐔書啓,則光陽縣監金胄甲段,貪虐剝割,日甚一日,招集工匠,營作不輟,各樣器皿,駄送鄕家,大小爭訟,利其作錢,必具訟體,雖見奪田,民不能爲辨覈之計,日次魚物外,又使官屬,侵漁橫斂,一倂買錢,輸送鄕家,抄出富民,給錢一兩,勒捧租十六斗零,所得災結,稱以補賑,每結捧錢十二兩,都數二千七十餘兩,捧納衙中,正月後,始給乾糧一巡,怨罵之聲,喧藉遠近是如爲白乎旀。寶城郡守金樞段,請托公行,刑政大紊,災結區別,不用前例,創出新制,幻弄偸竊,饑民成冊,窮殘漏落,今春推刷,受賂弄奸,闔境齊憤,怨謗徹天是如爲白乎旀。樂安郡守申渼段,性本懦弱,不能威制土豪,小民受害。上年災結,若干分給,而其餘皆無去處,上年武科時,供饋之物,別定於民人,多捧錢文,一鄕齊憤,通文査出,則稱以補賑,飢民成冊,一任監色之增減,賑穀收聚,有同掠奪爲白乎旀。狎近官婢,長置衙中,賂賄請托,無所不至,而災結租八十餘石,捧置其家爲白臥乎所,此三邑守令,貪饕不法之狀,如是狼藉,爲先罷黜爲遣。樂安郡守朴東相段,創出新規,虐斂厲民之狀,亦甚駭然,其罪狀,竝令攸司稟處爲白乎旀。長水縣監崔熩段,飢民抄出,間有落漏之弊,賑資收合,不無誹謗之言,庫間失火,監色燒死,改造軍物,侵及隣族是如爲白臥乎所,軍物改備,未免爲橫斂之歸爲白乎旀。雲峯縣監元泰龜段,一心奉公,恤民爲意,買馬二十匹,以爲公私使用之地,私備正租六百石,設廳取利,以代民役,軍丁闕額,一一簽補,盡除其隣族白骨侵徵之弊,取穀賑救,民無流亡之患,田稅米太,貸得公債,不煩民間,咸頌稱譽是如爲白乎旀。龍潭縣令金鎭玉段,民間徭役,從便蠲減,大同田稅,皆自官備,抄出飢民,分給賑穀,一境愛戴,稱頌不已如是爲白臥乎所,此兩邑守令,其善治善賑,祛弊蠲役之政,誠爲可嘉,不無褒賞之道,貢賦納未納,令戶曹相考,稟處爲白乎旀。沿路守令中,康津縣監金重呂段,憑藉賑事,橫斂無藝,穀物殖利,中間花消,乾糧分給,怨謗喧藉是如爲白乎旀。長興府使李世祥段,設粥賑民,未聞其效,隐結捧租,皆無置處,賑事疎闊,據此可知是如爲白臥乎所,此兩邑守令,憑藉賑事,虐斂肥己之狀,如是狼藉,爲先罷黜爲白乎旀。其罪狀,令攸司稟處爲白乎旀。綾州牧使李頤晩段,還穀乾糧,分給旣均,所得災結,移納大同,尤得民譽,而莫重災結,私自市惠,終未免爲冒法之歸是如爲白乎旀。和順縣監金致鳳段,賑資收聚時,軍兵四名,納錢頉下,事極可駭是如爲白臥乎所,此兩邑守令,不無善治之政,而災結市惠,納錢除軍,俱未免冒法之歸,竝只先罷後推爲白乎旀。興陽縣監鄭道積段,給災不均,分賑太晩,蠱惑官婢,傾儲以給,人皆憤罵,民怨朋興是如爲白臥乎所,政多疵病,民有謗言,今姑罷黜爲白乎旀。南平縣監兪相基段,飢民落漏,賑資未裕,還上捧入,空殼頗多。淳昌郡守李遇輝段,非時作役,害及蔀屋是如爲白臥乎所,此兩邑守令,或還穀不精,或興作非時,而俱不至於大段,推考警責爲白乎旀。任實縣監崔天瑞段,給災分賑,旣均且優,稅米捧上,斛量均平。同福縣監李遇春段,救荒分給,旣均且優,民頌其惠,譽不容口。鎭安縣監朴熙晉段,賑穀旣多,分給且敷,一境安堵,頌聲載路。光山縣監慶明會段,精抄飢民,均一白給,穀皆精實,數且優足。玉果縣監權卨段,飢民賑救,竭誠撫摩,蠲役祛弊,甚得民譽,谷城縣監李徽相段,徭役減除,分賑頗均,民免餒飢,不無譽言。順天府使金德恒段,役多蠲減,官事修擧,穀雖不足,民免顚連是如爲白臥乎所,此七邑守令段,或善於捧稅,或勤於賙賑,或有廉白之操,或有修擧之政,俱爲可尙,而旣無卓異之績,竝姑置之爲白乎旀。南原府使林淨段,臣旣已啓罷,今無可論是白乎旀。昌平縣監閔聖魯段,自備累百石米,抄飢白給爲遣,田稅米太及虎贖木價米與大同米布,自官備納,闔境稱頌。茂朱府使權持段,精抄飢民,分給均一大同·虎贖木,不責民間,皆自官備,民蒙實惠,頗有頌聲。潭陽府使韓世讓段,抄飢分賑,咸得其宜,上今年大同及虎贖木,自官拮据,以紓民力,譽聲頗聞,隣邑亦頌。求禮縣監張善潭段,多聚穀物,至誠賙賑,大同布六同及虎贖木一同零,皆自官備,不責民間是如爲白臥乎所,此四邑守令,當此荒歲,竭城賙賑,而閔聖魯之前後拮据,分賑蠲役,尤爲表著,合有分等褒賞之典,貢賦納未納相考,而待畢賑狀啓上來後,更爲稟處爲白乎旀。獒樹察訪鄭以規段,留意馬政,賑事從便。前察訪李德華段,馬政抛棄,驛馬改立,一從私囑,勒給重價,狎近私婢,剝割驛卒,備給服玩,驛卒破産,怨讟不已,偸出賑穀,數百石,贖其私婢所生,已極駭然,而上年監科之時,圖差錄名之任,以其子姓女壻,冒錄許赴,干囑入格,士論齊憤,通文成罪是如爲白臥乎所。鄭以規,旣無疵政,今姑置之爲白臥乎所。李德華段,濫猾不法之政,科場用情之狀,俱極可駭,不可以已遞而置之,其罪狀,令攸司稟處爲白乎旀。碧沙察訪金翊遠段,馬政不疎,賑政亦勤是如爲白臥乎所,旣無疵政,亦乏異績,置之爲白乎旀。景陽察訪洪禹道段,奴婢身貢,隨便減除,雜物貿易,一竝蠲去,私備四百石米租,均一分賑,馬政修擧,郵卒咸頌,惟恐速遞是如爲白臥乎所,祛弊蠲役,旣非一端,私備賙賑,濟活甚多,其在激勸之道,不可無參酌施賞之方,上裁敎是白乎旀。監司權尙游段,律已甚嚴,自俸且薄,廉白之操,寬恕之政,一道輿情,固已洽然,且於荒政,區別得宜,道內饑民,擧免捐瘠,尤得民譽是如爲白乎旀。道臣,事體自別,別無可論之事是白乎旀。都事南世珍段,校儒考講,漕船監載,往來列邑之時,騶從供奉,別無濫侈貽弊之端是如爲白臥乎所,旣無所管之政,且無可論之績,置之爲白乎旀。兵使以下邊將等乙良,令兵曹稟處,何如?啓依允。洪禹道,考例,稟處。
假注書李濟書啓,臣承命更往于平川君申琓處,傳諭聖批,則以爲一日之內,再承恩諭,此豈待罪賤臣所可得者耶?只自伏地涕泣,而當此鞫事未究竟之前,無非臣泥首請命之日,雖荐承恩命,決不敢離此一步,違拒明命之罪,實所甘心,惶恐不知所達云。判府事李畬,以爲荐承恩命,惶恐不敢更有所達,惟萬死是甘云。右議政金昌集,以爲不意史官,荐臨陋巷,更宣聖諭,使之安心勿待命,臣誠惶感,罔知攸處,顧臣所遭,何等罪名,而徒恃天寵,徑還私次,自同無故之人哉?恩命雖勤,終不敢爲退去之計,祗增隕越云矣,敢啓。傳曰,知道。
全羅右道暗行御史李喬岳,入來。
謝恩,持平李喬岳。
禁府,林溥拿囚。啓。
傳曰,今日日勢已暮,推鞫待明朝爲之。
備忘記,全羅右道暗行御史李喬岳書啓中,罪死張,敢以爵號書之,事之可駭,莫此爲甚,李喬岳罷職。
副護軍尹趾仁,副司直姜銑,副司正李濟。
上在昌德宮。停常參·經筵。
副提學尹趾仁三度呈辭。入啓。遞差。
禁府,推鞫問事郞廳宋正明病,代李德英。洪泳病,代南就明。
戶曹啓曰,依傳敎平川君申琓·判府事李畬,今六月朔祿俸輸送,則平川君申琓,以爲雖已入城,方在待命中,不敢受料,判府事李畬以爲,方在泥首待命中,何敢冒受未肅拜之祿俸乎?俱不領受云,何以爲之?敢稟。傳曰,更爲輸送。
兵曹啓曰,判府事李畬,今已入京,故祿牌,使本曹郞廳持納,則以爲,時未肅謝,方在待命中,不敢領受云矣,敢啓。傳曰,更爲持傳。
吏曹啓曰,臺諫有闕,政事,取稟。傳曰,明日爲之。
問事郞廳,以大臣意啓曰,罪人林溥鞫問之際,判義禁趙泰采之名,出於招辭中,不敢在坐,卽爲出去,莫重鞫獄,不可無變通之道,今姑改差,令該曹,卽爲開政差出,以爲趁卽參坐之地,何如?傳曰,允。
忠淸監司書目,淸風呈,以大司憲權相夏辭職上疏上送事。啓。答曰,省疏具悉。卿之固辭至此,本職今姑勉副,須體至意,安心就途。
全羅監司書目,淳昌郡守李遇輝,身病沈重,差復難期,罷黜事。
政院啓曰,判義禁,待下批後,卽爲牌招,以爲參鞫之地,何如?傳曰,允。
判義禁趙相愚,牌不進。
左議政徐宗泰箚子。大槪,情窮理極,固宜惶蹙,以竢嚴誅,而近侍淹留,尙未有寢命,崩隕煎灼,罔知所爲,不得不更暴病勢危篤之狀,冀蒙罪譴事。入啓。傳曰,遣承旨敦諭。
政院啓曰,判義禁趙相愚牌不進,推考傳旨,今方捧入,而鞫廳事緊,更爲牌招,以爲進參之地,何如?傳曰,允。
判義禁趙相愚,再招不進。
政院啓曰,判義禁趙相愚,再招不進,雖未知疾病之如何,鞫獄事體,至嚴且重,而至於再違召命,事甚未便,判義禁趙相愚,更爲牌招,何如?傳曰,其在事體,決不可三違召命,更卽牌招。
判義禁趙相愚,三招不進。
鞫廳啓曰,罪人林溥元情,朝後卽爲捧置,而因判義禁遞易,未得入啓,事體極爲未安。新判義禁趙相愚,再招不進云,今雖承牌出仕,參坐完議之際,將至夜深,何以爲之?敢稟。傳曰,明日開坐。
政院啓曰,判義禁趙相愚,三招又不進,陳疏到院,雖已退却,而聞其身病極重,不得運動云矣。因鞫廳草記,有明日開坐之命,待開門更爲牌招乎?何以爲之?敢稟。傳曰,明朝更爲牌招。
副司直洪受瀗·尹世紀。
有政。吏批,以尹趾仁爲大司諫,趙裕壽爲刑曹佐郞,魚有鳳爲禁府都事,洪禹鼎爲淳昌郡守,宋相琦爲大司憲,金興慶爲副修撰,李廷濟爲持平,李頤命爲判義禁,趙相愚爲判義禁,權尙夏爲贊善,檢閱單李眞儉。
上在昌德宮。停常參·經筵。
大司成李健命三度呈辭。入啓。遞差。
政院啓曰,判義禁趙相愚,今日又牌招不進矣。推考傳旨,今方捧入,而聞其病勢危綴,決無轉動之望云。以此鞫廳不得開坐,事體極爲未安,何以爲之?敢稟。傳曰,判義禁改差,前望單子還入。前望單子還入,李頤命落點。
同副承旨朴弼明書啓,臣承命敦諭于左議政徐宗泰,則以爲臣之今日違慢猥越之罪,合被鈇鉞之誅,冒死申籲,俯伏以竢,不意兪音旣靳,復有敦諭之命,承宣疊臨,異數隆摯,臣伏奉諭敎,五情震灼,汗背及踝,直欲鑽地以入,而不能得矣。臣不幸被疾,筋力之仕,亦不能盡分,半死危喘,氣息日微,而情悃未達,責勉之敎,日益頻繁,以臣之微,誤恩天大。今且朝有鞫獄,而伏席惙惙,無以爲自力趨承之計,有臣如此,苟逭刑章,則尙可謂國有典憲乎?掩抑涕泣,只欲速就溘盡而已。臣神爽迷亂,不能悉陳鬱結之衷,幸而不至於殞絶,則敢欲復上辭本,仰請嚴誅云矣,敢啓。傳曰,知道。
兵曹啓曰,判府事李畬處,祿牌更爲持傳事,命下矣。更遣本曹郞廳,依聖敎持傳,則又以爲方在待命中,不敢受,何以爲之?敢稟。傳曰,姑待下敎持傳。
戶曹啓曰,依傳敎,平川君申琓·判府事李畬,今六月朔祿俸,更爲輸送,則皆以爲方在待命中,不敢冒受,又不領受云,何以爲之?敢稟。傳曰,姑待下敎輸送。
政院啓曰,新除授判義禁李頤命,卽爲牌招參鞫,何如?傳曰,允。
京畿監司書目,楊州兼任抱川呈,以禮曹判書金昌協辭職上疏上送事。啓。傳曰,此上疏,還爲下送。
判義禁李頤命,牌不進。
吏曹口傳政事,禁府都事李廈成。
政院啓曰,判義禁李頤命,牌不進,推考傳旨,今方捧入,而莫重鞫獄,一向延拖,事極未安。判義禁李頤命更卽牌招,以爲參鞫之地,何如?傳曰,允。
禁府,推鞫問事郞廳金興慶禁推,代李翊漢。
禁府,金興慶拿囚。啓。
謝恩,判義禁李頤命。
大司諫尹趾仁上疏。大槪,日昨籌司之命,出於千萬夢寐之外,驚惶震悚,罔知攸措。所忝館職,方在當免,未暇竝籲,若負重辜,不意薇垣恩除,又下於此際,而病積神亡,望劣識淺,言責重地,萬無堪承之望。伏乞聖慈,俯諒懇迫之危悃,將臣諫院新命備局兼任,竝行鐫免,使官方,不至重誤,賤分,得以少安事。入啓。答曰,省疏具悉。爾其勿辭,從速察職。
義禁府啓曰,鞫廳罪人拿來之規,必倍道疾馳,通晝夜計日,而今番林溥拿來,都事逢見罪人於白川地云,而二日半始爲拿來,極爲稽緩,都事李培,爲先汰去,書吏·羅將,自本府,已爲移送刑曹,令刑曹稽緩曲折,各別嚴訊,稟處,何如?傳曰,允。以上義禁府謄錄
有政。吏批,李廈成爲禁府都事。
上在昌德宮。停常參·經筵。
去夜,罪人林溥元情。姜履相·呂必重·呂必範,拿來元情。
禁府,推鞫問事郞廳李師尙病,代柳重茂。
政院啓曰,卽者禁府都事,以鞫廳諸堂上意來言,大臣徹曉參鞫之餘,病患猝劇,不得已退出私次,今日將不得開坐云矣,敢啓。傳曰,知道。
禁府照目,副修撰金興慶矣,牌不進,罪笞五十贖,解見任別敍,私罪。啓依允。勿解見任。又啓目,前察訪鄭聽,前郡守宋相曾·李弘喆,喪人朴尙彬,前縣監宋儒龍·李命相,前府使洪夏臣,前牧使具志禎,喪人林承俊,元情云云,泛稱遲晩,前縣監李勛岳,前郡守沈玹,前府使朴斗世,元情云云,承服不冬,竝只刑推得情,何如?啓姑停刑推,議處。
領議政崔錫鼎箚子。大槪,情勢難安,不敢參鞫,惶恐待罪事。及左議政徐宗泰箚子。大槪,誤恩彌重,而無路自力趨承,乞伏刑章,以嚴國體事。入啓。
兵曹判書李頤命上疏。大槪,敢陳難安之勢,乞遞金吾兼任,以便公私事。入啓。答曰,省疏具悉。次官代行,已有成命,勿辭行公。
全羅監司書目,臣於今春夏等殿最,有不敢晏然冒當者,乞命新監司交龜後擧行,以重考績,以安微分事,上疏上送事。啓。答曰,省疏具悉。疏辭,令該曹稟處。
吏曹口傳政事,禁府都事趙鳴鳳。
答領議政崔錫鼎箚曰,省箚具悉卿懇。圭瑞疏中,危險之說,不足掛齒。卿其安心參鞫,速完鞫事。仍傳曰,遣史官傳諭。
答左議政徐宗泰箚曰,省箚具悉卿懇。今玆特遣承宣,必與偕來,實非偶然,則可想予勤摯之意,而巽牘頻繁,造朝無期,此罔非情志阻隔之致,曷勝慙恧?箚中有私悃鬱結,而未暇輒以上聞之語,無乃別有不安之端耶?予志牢定,遐心未回,而召還近侍,斷無是理。卿毋困我,速出視事,弘濟時艱。仍傳曰,此批答,偕來承旨傳諭。
副應敎李㙫上疏。入啓。答曰,省疏具悉。爾其勿辭,調理察職。
有政。吏批,趙鳴鳳爲禁府都事。
上在昌德宮。停常參·經筵。
政院啓曰,卽者禁府郞廳,以大臣意來言,情勢不安,決難參鞫云。鞫廳旣設之後,連日不得開坐,事涉未安,何以爲之?敢稟。傳曰,已諭於箚批,小無不安之嫌,從速參鞫事,遣史官傳諭。
判尹姜鋧上疏。大槪,達夜參鞫之餘,暑痢添劇,擔曳還家,症情危篤,決無起動之望,且於金吾代讞之命,有應避之嫌,速賜處分,以便公私事。入啓。答曰,省疏具悉。卿其勿辭,從速行公。
假注書尹聖時書啓,臣承命,馳往于忠淸道結城縣高登山面龍臥里領府事南九萬所住處,傳宣聖批,則以爲,伏以臣,自承千萬匪分之命,瀝血陳誠者,已屢次矣。史官宣旨者,亦再三矣。仰瀆天聽,坐邀恩數,其罪固不容誅,而冒受不敢受,冒當不敢當,非但自失其身,亦非以義事上。只冀天地之仁,日月之明,哀憐之而已,照燭之而已,情隘辭蹙,不知所達云矣,敢啓。傳曰,知道。
右副承旨沈極書啓,臣敬奉聖旨,傳諭于左議政徐宗泰,則以爲,臣濫被隆恩罔極,而淹伏床席,終不能起身祗承,且以文字,逐日上煩聖聽,雖在寬大之朝,理宜重被刑章,而復蒙天地之仁,曲加涵貸,諭敎彌勤,承旨臨宣,臣於是以首頓地,五情震越,威命之下,屢欲强起,而病勢沈重,澌然還仆,趨承絶望,惶懼愼臆,一息雖存,而不知身之尙在地上也。臣叔姪,竝處崇秩,深有履盛之懼,而近日朝堂坐次,尤極不便,此亦爲臣不敢冒處之端。今日乞免,雖專在於疾病,而敢以耿結於心者,有所附達矣。乃至提及於批敎之中,臣不勝惶隕之至,早解職名,重被威譴而後,庶可以尊國體而安私分,掩抑涕泣,惟祈天鑑之俯燭矜憐矣。臣氣息如綫,不能悉達下衷,倘得少延,謹當更以一疏,仰陳危迫之懇云矣。臣之承命,今已累日矣。大臣所患,一向彌留,尙無造朝之期,臣姑仍留之意,敢啓。傳曰,知道。
檢閱李眞儉書啓,臣敬奉聖旨,往諭于領議政崔錫鼎,則以爲,臣之不敢參鞫,槪陳於箚本,而旣承批旨,又煩史官之來諭,不任惶悶之至。鞫廳事體,極其嚴重,旣有罣礙之端,則其不可冒嫌而出當,明矣。當以文字,更申委折,以冀睿照云矣,敢啓。傳曰,知道。
禁府,金胄甲·李德華·朴東相拿囚。啓。
判義禁李頤命,請對入侍。
持平李廷濟辭職上疏。入啓。答曰,省疏具悉。爾其勿辭,從速察職。
典牲直長李世德等上疏。大槪,敢陳林溥假托之狀,悉暴賢師出處之義,伏乞益加辨斥,以幸斯文事。入啓。答曰,省疏具悉。林溥等之投進凶疏,而假托尊賢,肆然誣妄,尤極痛心也。以上朝報
上在昌德宮。停常參·經筵。
戶曹佐郞洪重亨,産金處摘奸事,慈山地出去。
下直,泰仁縣監崔昌演。
禁府啓目,尹聖瑀書啓云云,鄭澔,旣葬妻喪於人家百步之內,人家亦多由此撤移者,又以私換得公田,此其罪可以勘斷,前後摘奸之略相違左,本不關於其罪之輕重是置,以上項罪犯,照律施行爲白乎旀,葬山掘移,依傳敎,令該府移文擧行,所換公田,亦令該曹,還屬本驛爲白乎旀。李浣段,以公田,私許人相換,致令入葬於公衙驛村相近之地,有違法例之罪,在所難免,以此照律爲白乎旀。李澳段,一時所見,雖與後官差異是白乎乃,山圖砂麓,別無異同,又以今番步數之羸觀之是白良置,似非出於循私欺罔之意是白去乎,李澳,上裁,何如?啓依允。李澳段,摘奸書啓,旣有相左之處,則初不詳審,極涉未便,不可全然無罪,罷職放送。
政院啓曰,卽者禁府都事來言,大臣今方陳箚,鞫廳不得開坐云矣,敢啓。傳曰,知道。又啓曰,近日兩司多官,無一行公之員,闕啓已浹一旬,守令未署經者亦多,事甚未安,呈告未肅拜人員,竝卽牌招察任,何如?傳曰,允。
領議政崔錫鼎箚子。大槪,特諭之下,未敢趨承,惶隕罔措,更申難冒之情勢,乞遞職名事。入啓。答曰,省箚具悉卿懇。今玆設鞫,不專在於不利二字,奎瑞疏語之考與不考,不甚關緊,不必考出也。箚末事,已有處分,尤無可嫌。須體至意,安心勿辭,速出參鞫。仍傳曰,遣史官傳諭。
說書鄭纘先上疏。大槪,臣於昨日書筵,有因事做錯之失,以此見非物議,不可冒居榮次,乞賜罷斥,仍治臣昏謬不職之罪,不勝幸甚事。入啓。
昨日,判義禁李頤命請對時所啓,罪人林溥拿入時,郞官,査其行中,則有囊子,故封置鞫廳矣。其中有原情三本,而觀其措語,則雖皆大同而小異,然與時供原辭,少有相左處,且是各人之筆迹,拿來倉卒之際,此豈皆渠所自爲者乎?必有製給之人矣。若於拿來之時,使與外人相接,則鞫廳事體,至嚴且重,何敢乃爾?其時拿來都事,不可不拿問矣。上曰,拿問,可也。頤命曰,都事自本府請拿乎?自鞫廳拿囚乎?上曰,後弊所關,不可不拿問,而非干係鞫獄,自本府拿問,可也。
備忘記,自前賓客·宮官之請得世子手筆,雖是常事,至於出納小紙,直請依此書給,曾所未有之事也。昨日書筵時,左賓客李頤命,自袖中,出孝廟答頤命祖先箚批謄本,請以此書下,事體之未安,孰甚於此乎?不特此也。推鞫事體,至嚴且重,凡人之請拿請釋,必須待完議歸一而後爲之,蓋所以重鞫獄事體也。頤命獨自請對,都事外多人,擅請拿問,此路一開,則一人請拿,一人請釋,惟意所欲,末流之弊,可勝言哉?且罪人之有罪無罪,自有公議,而不待究竟,徑先煩達,亦甚駭然,決不可置而不論。兵曹判書李頤命,罷職不敍,所納謄紙,已令出給,而賓客此擧,極涉未便,而入侍春坊之官,默無一言,汲汲捧納,失體甚矣,不可無驚責之道。弼善韓配夏,說書鄭纘先,遞差。
掌令金斗南,持平李廷濟,牌不進,依承傳罷職傳旨。傳曰,只推勿罷。
傳曰,昨日,左議政箚中,有坐次非便之語,自前有坐次拘礙之事耶?考啓。
大司諫尹趾仁,謝恩後啓曰,臣之情病,俱難堪承於言責重地,陳章懇籲,未蒙矜允,不得不尋單縮伏,只竢瘝癏曠之誅矣。召牌之命,遽下於此際,嚴畏分義,冒昧出肅,旣忝長席,當赴鞫坐,而第臣於此獄,有不敢興閫參涉之嫌,所謂朴奎瑞之疏,其所論臣而律臣者,罔非人臣之極罪,雖蒙聖上寬恕之恩,其時倖免刑章,到今復被收錄,而念其危怖之語,尙有愧凜而震惕者,今者罪人之招,以奎瑞疏中語,有所云云,則不可以事端之有異,輒敢交涉於其間,且大臣,旣以此引而爲嫌,則臣之被搆於奎瑞者,視大臣所遭,尤有罔極,其在公法私義,決不可晏然參鞫,何敢一刻苟冒於臺省之列乎?請命遞斥臣職。答曰,勿辭,退待物論。
禁府,李培拿囚。啓。
政院啓曰,判義禁李頤命,旣已罷職,當此設鞫之日,其代,不可不急速差出。政官卽爲牌招,開政差出,何如?傳曰,允。
備忘記,坡獄之肯綮,專在於江床,違端透露,一向牢諱,情狀絶痛,故連下嚴刑之敎,而該曹,不爲着實擧行,日次刑訊,亦不一一爲之,極涉未便,刑曹堂上·郞廳,從重推考。
傳曰,說書鄭纘先,旣已遞差,此疏,還出給。
傳曰,吏曹參判崔錫恒,除拜已久,而一向違牌,無意出肅,殊涉太過,更卽牌招察任。
謝恩,吏曹參判崔錫恒。
有政。兵批,副護軍鄭是先,副司直李健命·韓配夏,副司果申鐔,副司正李纘先。
吏批,沈得元爲弼善,崔昌大爲副校理,趙相愚爲判義禁,洪好人爲兵曹佐郞,洪重衍爲戶曹正郞,李明駿爲文學,金重禹爲監察。晉平君澤,訓鍊都提調趙相愚,御營提調趙相愚,前縣令邊震英,彦陽縣監李後說,今加通政。
上在昌德宮。停常參·經筵。
下直,醴泉郡守尹扶。
禮曹啓曰,進宴退行事,昨年曾已定奪矣。今當擧行,而上年,則以九月旬間定日,今年天氣,似當早涼,帳殿移時酬接,恐或有妨,群議,以八月晦前定行爲宜,他餘事,有昨年稟定,而不可不前期設廳,提調郞廳,令該曹差出,使之會同磨講,宜當。大臣之意,如此,敢啓。傳曰,秋成後更稟。
以宋成明爲假注書。
政院啓曰,傳曰,昨日左議政徐宗泰箚中,有坐次非便之語,在前亦有以坐次拘礙事耶?如有可據前例,考啓事,命下矣。一家有同在崇品,出入朝堂,自是稀有之事,無前例可考,故招問備局故吏,則曾在先朝故相臣金壽恒,在相職,其兄故相臣壽興,爲戶判,會于備局,則以禮數非便,相臣避入房中,至於朝廷班列,則各以職次序坐,及壽興大拜後,以入相次第列坐,而無因此拘礙規避之事云,此是近例之可據者,敢啓。傳曰,知道。
政院啓曰,鞫廳不得開坐,已過數日,事甚未安。新除授判義禁趙相愚,卽爲牌招察任,何如?傳曰,允。
右承旨許墀上疏。大槪,齒病猝劇,痛不堪忍,連鬢與腦,有若拆擘,頃刻之間,若將就盡,以此病狀,決無供仕之勢。伏乞聖明,將臣職名,亟許遞改,俾尋生路事。入啓。答曰,省疏具悉。爾其勿辭,調理察職。
吏曹判書李寅燁辭職上疏。入啓。答曰,省疏具悉。卿其安心勿辭,調理行公。
左議政徐宗泰箚子。大槪,冒死復申危迫之請,乞伏刑章,以嚴國體事。入啓。傳曰,遣承旨敦諭。
謝恩,副校理崔昌大。
政院啓曰,判義禁趙相愚,牌招不進,推考傳旨,今方捧入,而鞫獄之累日遷就,事甚未安,更爲牌招,何如?傳曰,允。
判義禁趙相愚上疏。大槪,臣於奄奄垂死之中,疊叨新命,恩牌再至,一向坐違,罪積逋慢,不計生死,舁疾來伏於禁扃之外,氣竭神乏,更無餘地,席藁哀籲,以竢鈇鉞之加,乞削臣金吾及本兵之任,以重鞫事,仍治臣罪,以警具僚事。入啓。答曰,省疏具悉。卿其安心勿辭,從速行公。
修撰金興慶上疏。大槪,恩召之下,進伏闕外,而顧臣情地,斷無冒進之勢。乞命削罷臣職,仍治臣罪事。呈政院,還出給。
修撰金興慶,牌不進,依承傳罷職。
忠淸監司書目,忠州兼任陰城呈,掌令李喜朝辭職上疏上送事。啓。答曰,省疏具悉。爾其勿辭,從速上來察職。
傳曰,召對爲之。入侍,承旨任胤元,玉堂李師尙·南就明,假注書宋成明,史官李澤·洪致中。
政院啓曰,判義禁趙相愚,疏批已下,所當更爲牌招,而日勢已暮,聞其病勢且重云,明日待開門,牌招察任,何如?傳曰,允。
禁府,李世進拿囚。啓。
上在昌德宮。停常參·經筵。
工曹判書宋昌三度呈辭。入啓。遞差。
謝恩,兵曹判書趙相愚。
左副承旨李彦經書啓,臣敬奉聖旨,敦諭于左議政徐宗泰,則以爲,今臣涵濡聖澤,靡有涯極,而獨其危厲之病,切至之情,未蒙日月之照燭,則罪戾之大如臣,而安有不避刑誅之嚴者?冒昧敢申哀懇,方此席藁悚息,特遣承宣敦諭之命,又出意外,臣九頓兢惶,感涕橫迸,不自知不肖微臣,偏承聖明之隆渥,至於如此也。臣之疾勢,望絶趨承,而承宣相守,久無寢命,垂死殘命,因此而憂焦抑塞,益不可支綴,伏祈仁愛之天,少垂矜察矣。臣心神慌忙,不知所對,幸而朝夕無死,敢欲更瀝肝血,仰請重譴云矣,敢啓。傳曰,知道。
刑曹啓目,江床·丁世雄更推云云,江床,嚴刑第六次,施威次直爲所如中,矣身以本官吸唱,待令於官門爲白是如乎,李牧使喪出之後,交河縣監,以兼官來到本州是白去乙,矣身以待令吸唱,進往于兼官所在客舍爲白是如乎,戶長徐仁興,招致矣身是白去乙,進去問其招致緣由,則仁興答曰,衙內喪出房良中,堗石墜落,汝入往改置亦爲白去乙,矣身入往衙內,則衙奴有生與矣身,同入屍房,脫去屍體所着舊衣,着以新衣之後,復招矣身爲白去乙,矣身入往房中,則吸唱奴永得,置粘米於貼匙,又給柳匙,使矣身盛粘米於匙上,納于牧使口中是白去乙,矣身依其言,三度納米口中時,衙奴有生及衙婢二名,亦在房中,參見的實是白如乎,矣身,當初抱川官推問之時,欲爲直告爲白乎矣,本官一鄕護喪人安糾·李之莢·崔世恒·安時常等,言于矣身曰,汝亦入去房中,何以爲之乎?矣身答以所爲之事,則安糾等曰,我亦知之是去乎,官庭推問時,若以此直告,則大傷邑風,決不可直告是如爲白有等乙,以果爲忍杖不服爲白是如乎,累次嚴刑之下,以至死境是白乎等以,不敢終始隱諱,今始直告爲白去乎,問於安糾·李之莢等處,則其間曲折,可以詳知是白去乎,相考處置敎味白齊。江床更推白等,汝矣身,以柳匙納米飯含時,屍體所着,何樣衣服是旀,粘米之外,有何他物是旀,其時喪人及一家諸人,在於何處是如乎喩,更良一一直招亦,推問敎是臥乎在亦,屍體所着上衣,則黑團領是白乎旀,頭上着以紗帽是白遣,水潤粘米之外,更無他物是白乎旀,喪人,在於衙內西上房,終不來見是白遣,一家諸人,在於何處是白乎喩,飯含之時,亦無來見事是白去乎,相考處置敎味白齊。江床更推白等,兪樀招內,丁世雄斂襲是如爲白是置,汝矣招內所供,洪海宗·朴元賢等,着襲衣是喩,其間實狀,從實直告亦,推問敎是臥乎在亦,丁世雄,以村居木手,造作香床交椅於官廳是白去等,有何入去衙內斂襲之事乎?此乃兪樀之誣罔是白去乎,相考處置敎味,招辭是白置有亦。江床,於李東彦遭父喪時,替行飯含之事,旣已吐實,姑停刑推,仍囚爲白遣,江床所引,粘米柳匙傳給人及唱奴永得及敎誘江床,勿爲直告是如爲白在,安糾·李之莢·崔世恒·安時常等處,更良推問爲白乎旀,丁世雄段,言根出於其矣身是如,累次嚴刑,終不直招,所當仍爲刑推爲白乎矣,江床招內,以爲世雄在於官廳,造作香床交椅而已,元無入內參看之事是如爲白是置,世雄果無入內參看之事,則一向刑推,恐非審克之道,同替含江床,旣已承款,則推問世雄,自是枝葉,姑爲停刑仍囚,以待結末爲白乎旀,白時夏·兪樀·李東鎭·李奎·洪海宗·朴元賢等段,江床承款之後,俱無更問之事,竝只放送,何如?啓依允。李東彦段,父死而斯惡之,終不來見,使人飯含,爲人子而是可忍乎?其窮凶極惡,實是王法之所不貸,覆載之所難容,令該府卽爲拿鞫,亟正邦刑。
備邊司啓曰,行戶曹判書趙泰采,雖出於罪人招辭,別無可問之端,故不爲請拿之意,旣已陳達於議啓中矣。聞方爲待命於金吾云,卽爲牌招,使之安心行公,何如?傳曰,允。
禁府,李東彦拿囚。啓。
戶曹判書趙泰采,牌不進後上疏。大槪,席藁竢命之中,恩召下降,惶隕感激,固宜竭蹶趨承之不暇,而顧臣所遭橫逆,謬辱已極,將何顔面,復立周行乎?進詣闕下,亦所不敢,終未免坐犯違慢之科,臣罪萬死,乞命鐫削臣本兼諸任,仍治臣罪,以肅朝綱,以安微分事。入啓。答曰,省疏具悉卿懇。卿之被誣,予已洞察,安心勿辭,從速行公。
兵曹判書趙相愚上疏。大槪,臣於金吾讞啓,有難參涉之嫌,玆敢冒陳,伏乞聖明,亟令依前變通,俾無囚人淹滯之患事。入啓。答曰,省疏具悉。鄭澔事,令次官照勘。
院啓,充軍罪人李世禎,放釋還收之請,今已閱歲,兪音尙閟,臣竊惑焉。世禎所坐,非如尋常罪犯,借述占科之事,無遺彰露,綢繆用奸之迹,狼藉承款,則當初編配之典,已失之太輕,而曾未幾何,因其子之訴冤,遽命全貸,甚非所以嚴科場杜後弊之意也。輿情益激,公議難遏,請還收義州充軍李世禎放釋之命。人主耳目,在於臺閣,臺閣論啓,許以風聞,事非目見,言多耳剽,則彈劾之際,設有不審之事,未嘗有迫問言根者,蓋所以重臺閣,而恢言路也。今者,因一宰臣之論劾,遽有言官招問之擧,臣竊不勝慨然也。李惠疇,賂馬時宰之說,傳播搢紳,有耳皆聞,向日臺啓,實輿人共誦之言也。其在究覈之道,惟當嚴問於惠疇,一問再問,終始不服,則加以重究,固無不可,而不此之爲,乃反迫問於臺臣,噫嘻,此何擧措也?駁一人而輒問其言根,論一事而必究其來歷,則鮑永之多所搏擊,其將疲於質對,張昪之不避刺擧,亦宜困於詰問矣。況且苞苴之饋,每在於暮夜之無知,居臺閣者,安能親自目擊而後論劾乎?隨聞糾劾,言官之職責當然,優容臺閣,朝家之體貌自別,而被劾之類,飾辭抵賴,無意吐實,則致疑言者,迫脅盤問,無異訟者之兩造,其於事體道理何如耶?率是以往,雖有貪官汚吏,贓賄山積,權門勢家,貨賂泉流,其孰肯爲殿下,盡言而不諱耶?噫,政院招問,已成謬規,從前雖有已行之事,此可爲戒而不可爲例,而曲爲被參者地,隨事究問,實爲國家難救之弊,此路一開,不思所以堤防之,則其流之害,將至於鉗一世之口,壅四聰之明,豈不大可寒心哉?請更加三思,自今以後,臺臣之凡有論劾,勿復鉤問言根,以廣言路,以重臺體。引嫌而退。凶疏詆斥,本無可嫌,以此引嫌,殊涉太過,請大司諫尹趾仁出仕。答曰,不允。第二件事,問于大臣處之,處置事,依啓。
大司諫尹趾仁就職。
問事郞廳,以大臣意啓曰,今日鞫廳,當爲開坐,而同義禁李震休,以病不進,莫重鞫坐,不可不備員開坐,卽爲牌招,使之進參,何如?傳曰,允。
政院啓曰,同義禁李震休牌不進,推考傳旨,今方捧入,而鞫獄事體至嚴,不可不備員,更卽牌招,使之參鞫,何如?傳曰,允。
鞫廳,罪人尹世綏,拿來囚。
罪人尹世綏元情,林溥·呂必重面質,姜履相·呂必重面質。傳曰,推鞫姑罷。
備忘記,長番內官金斗恒·崔景遠,當爲御前至嚴之地,全無敬謹之意,故推考非止一再,而終不懲畏,殊甚可駭,竝拿推。
上在昌德宮。停常參·經筵。
持平李廷濟三度呈辭。入啓。遞差。
推鞫問事郞廳南就明改,代柳述。
禁府,金斗恒·崔景遠拿囚。啓。
問事郞廳,以鞫廳大臣意啓曰,今日鞫廳坐,知義禁姜鋧,同義禁李震休,皆病不進,莫重鞫坐,禁府堂上不來者,至於二員,將不得開坐。揆以事體,殊涉未妥。姜鋧·李震休,竝從重推考,卽爲牌招,以爲備員開坐之地,何如?傳曰,允。
司直李健命上疏。大槪,乞蒙恩暇,往省病母,仍許遞臣兼任,以便公私事。入啓。答曰,省疏具悉。卿其勿辭往來焉。
罪人林溥,更推。
罪人尹世綏·姜履相·呂必範放送,推鞫問事郞廳柳述在外,代南就明還啓下。
吏曹啓曰,臺諫有闕,政事,取稟。傳曰,明日爲之。
罪人呂必重,更推。
傳曰,推鞫姑罷。
傳曰,鞫廳啓,有面奏箚陳等語,而明日卽上前開斥,似有紛擾之事也。再明,鞫廳大臣及禁府堂上,來會陳達事,分付。
上在昌德宮。停常參·經筵。
京畿監司書目,判府事李濡月廩米太,依傳敎,更爲輸送,則辭而不受事。啓。傳曰,更爲輸送事,分付。
議政府右議政金昌集,同姓孽三寸叔前縣監壽徵身死,服制已行十五日,出仕,何如?啓依所啓施行。
禁府照目,前右尹鄭澔矣,旣葬妻喪於人家百步之內,人家亦多由此撤移者,又以私田,換得公田。以此照律,罪二罪俱發,從重論斷,決杖一百徒三年,告身盡行追奪,私罪。啓依允。除杖。又照目,前察訪李浣,以公田,私許人相換,致令入葬於公衙驛村相近之地,事違法例,在所難免。罪杖一百收贖,告身盡行追奪,私罪。啓依允。又啓目,前郡守喪人朴東相,前兵使李世進元情云云,泛稱遲晩。前都事李培,前察訪李德華元情云云。承服不冬,刑推得情,何如?啓除刑推議處。又啓目,前縣監金胄甲元情云云。承服不冬,刑推得情,何如?啓姑停刑推議處。
禁府,鄭澔,淸風府水山驛,徒三年定配。啓。
咸鏡監司書目,定平府使睦昌胤,意外身死,事極驚慘。其代,令該曹,急速擇差下送事。
政院啓曰,右承旨許墀,同姓八寸弟出身坴身死,服制已行四日,出仕,何如?傳曰,允。
知義禁姜鋧上疏。大槪,連日參鞫之餘,重患暴泄,頃刻之間,登溷無算,明日有來會之命,而委席奄奄,無計起動,冒死呼籲,乞蒙鐫罷事。呈政院,還出給。
左議政徐宗泰箚子。大槪,病深垂死,違迕罪大,而重以日事瀆擾之辜,席藁申懇,乞伏重譴事。入啓。答曰,省箚具悉卿懇。前後敦勉,不啻勤懇,而辭已窮矣,意亦竭矣,莫回遐心,是豈始慮所及,而愕然之極,抑鬱殊深?卿之箚中,每以疾病爲辭,而大臣本無奔走之勞,將攝五旬,則神明所扶,勿藥有喜,其不可一向引疾恝視也,明矣。至若日昨箚辭,自有近事之可據,則以此必欲釋負,決知其太過也。予志固已牢定,惟當益篤在我之誠,期致左右而後已。召還承宣,萬無是理,卿其念君臣之大義,速出論道,毋孤日夕虛佇之望。下款事,罪如東彦,惡如東彦,而終逭刑戮,寧有是哉?決不可容貸也。仍傳曰,此批答,偕來承旨傳諭。
上在昌德宮。停常參·經筵。
下直,朔寧郡守李相周。
中殿·世子宮·嬪宮,藥房問安。答曰,知道。
藥房啓曰,比來潦雨支離,蒸炎轉甚,伏未審聖候,若何?中宮殿氣候及王世子·嬪宮氣候,亦何如?臣等不勝區區仰慮之至,敢來問安。答曰,知道。無事。內殿氣候,無事。世子·嬪宮氣候,平穩矣。
政院啓曰,今丙戌春夏等褒貶,咸鏡道啓本中,明川府使吳挺奭名下,題目等第,俱爲落書,致勤點下,江原道啓本中,守令無一人居下,殊無嚴明殿最之意。金城縣令李宜顯,時未赴任,而以日淺懸錄,亦涉不察。咸鏡監司洪萬朝·江原前監司姜銑,竝推考,何如?傳曰,允。又啓曰,平安監司朴權,黃海監司李濟,京畿水使洪璛,全羅兵使權詢,慶尙左兵使尹淑,今春夏等邊將褒貶啓本中,無一人居下,殊無嚴明殿最之意。竝推考,何如?傳曰,允。又啓曰,今日,鞫廳大臣及禁府堂上引見事,命下,而知義禁姜鋧,同義禁李震休,俱以病陳疏,入侍時,將不得備員,事甚未安。竝卽牌招,何如?傳曰,允。
備邊司啓目,刑曹粘目,據濫率守令長湍府使李徵龜決杖當否,令備局稟處事,命下矣。長湍府使,旣兼防禦使,則朝家待之以二品之職,一例施杖,有傷事體。同李徵龜,依前例罷黜,何如?啓依允。
左承旨任胤元,同副承旨朴弼明上疏。大槪,臣等於大臣箚辭,有不敢仍冒者,乞罷臣等之職,仍治臣等之罪,以安微分事。入啓。答曰,省疏具悉。爾等勿辭察職。
吏曹判書李寅燁上疏。大槪,疾病危惡,無望供職。且有文書不謹之失,乞遞臣職,仍治臣罪事。入啓。答曰,省疏具悉。卿勿固辭,亦勿待罪,益加調理行公。
政院啓曰,今日鞫廳大臣·禁府堂上引見事,命下,而判義禁趙相愚,前患復發,不得來詣云。病勢雖重,不可不備員入侍,卽爲牌招,何如?傳曰,允。
政院啓曰,知義禁姜鋧,同義禁李震休,牌不進,推考傳旨,今方捧入。而今日引見,已有成命,鞫廳諸臣,似不敢言病,而堂上之一時違牌,殊涉未安,竝卽更爲牌招,以爲入侍之地,何如?傳曰,允。
忠淸監司書目,領府事南九萬,六月朔月廩米太,惶恐不敢祗受事。啓。傳曰,更爲輸送事,分付。
謝恩,左賓客趙相愚,說書李眞儉。
政院啓曰,大臣及判義禁趙相愚,同義禁黃欽,來詣賓廳,兩司來待矣。敢啓。傳曰,引見。引見時,知義禁姜鋧,同義禁李震休罷職,鞫廳待命三大臣及諸臣,安意退去事,榻前下敎。掌令金斗南所啓,炤等兄弟,絶島定配之請,出於正國法討奸逆之意,而兪音尙閟,臣竊惑焉。夫杭,則宜伏重誅,而止於罄甸,炤等,當坐孥戮,而竝貸其死,論以邦憲,所失已大,而末減徒配之典,猶不擧行,任使逆魁子姓,自在於田盧,失刑之中,又失刑焉。非但三尺之律,職此而廢墜,將使亂臣賊子,無所懲畏,其所關係,豈不重且大哉?王法決難撓屈輿議,久而愈激,不可以爭執之支離,而遽停重論,請還收炤等兄弟放歸田里之命,絶島定配。上曰,勿煩。又所啓,新除授大司憲宋相琦,時在忠淸道懷德地,請斯速乘馹上來事,下諭。上曰,依啓。獻納李萬選所啓,請還收李世禎放釋之命。上曰,勿煩。前啓,論啓臺諫,勿復鉤問言根事,問于大臣處之間,姑停。
政院啓曰,禁府堂上,口傳差出事,考諸前例,則果有之矣。以此分付該曹,知義禁·同義禁有闕之代,使之卽爲口傳差出,何如?傳曰,允。
吏曹口傳政事,知義禁尹世紀,同義禁南致熏。
奉敎李縡上疏。入啓。答曰,省疏具悉。爾其勿辭,救護母病。
弼善沈得元,待敎洪禹瑞,牌不進,依承傳罷職。
有政。兵批,副護軍宋昌,副司直李廷濟,副司正宋成明。
吏批,崔雲龍爲監察,洪得奎爲司僕主簿,李寅燁爲左賓客,尹世紀爲宗廟提調,趙相愚爲軍器提調,崔鼎鉉爲定平府使,李眞儉爲說書,李晩成爲大司成,曺夏奇爲工曹佐郞,沈壽賢爲持平,洪受瀗爲工曹判書,李遂大爲禮曹佐郞,李世弼爲長湍府使。學諭單全聖臣·鄭夢海,承文副正字單趙聖復。以南致熏·尹世紀爲知義禁,以嚴慶遇爲刑曹正郞。
上在昌德宮。停常參·經筵。
下直,淸風府使金鼎臣。
謝恩,同義禁南致熏。
江原道監賑御史吳命峻,入來。
右副承旨沈極書啓,臣承命傳宣聖批于左議政徐宗泰處,則以爲臣文字,雖甚蕪短,敢以悃臆之辭,申陳危篤之疾,仍請違慢之罪,竊晞聖鑑,庶垂愍察。不意嚴誅不加,溫批復下,諭敎之旨,愈益勤摯,至以聖懷,抑鬱殊甚爲敎,人臣得此,何所處身?伏地惶戰,五情俱爽。臣旣叨此職,又値此際,雖有疾病,恩諭之下,何敢計其死生?況近侍臨留,已踰一旬,臣日夜崩隕,寢寐亦驚,豈不知偃伏不進?罪戾彌大,誅譴必至,而顧臣病勢,沈淹日久,常有不時殞絶之慮,元氣漸惙,心家怯弱,萬萬無以自力於冠紳之事,臣子之義,至此而死有餘辜,只自掩抑涕泣,祗竢刑章而已。臣近復添得別症,負席苦痛,不能悉抒衷腸以對,敢欲收拾殘息,更申籲呼,而又以瀆冒之罪爲深懼,罔知所爲云矣。大臣所患,尙未差愈,造朝之期,如是遷就,臣姑仍留之意,敢啓。傳曰,知道。
政院啓曰,今日當開鞫坐,而同義禁黃欽,以病陳疏,不得備員云。卽爲牌招,何如?傳曰,允。
又啓曰,今日鞫廳之坐,判義禁趙相愚,以病不得進去云。雖有疾病,鞫廳廢坐,事體未安,卽爲牌招,何如?傳曰,允。
政院啓曰,判義禁趙相愚,牌不進,推考傳旨,今方捧入,而莫重鞫廳,因此廢坐,終涉未安,更卽牌招,何如?傳曰,允。
侍講院啓曰,敬寧殿秋享大祭,王世子親行事,下令矣。分付該曹,擧行,何如?傳曰,允。
政院啓曰,卽者禁府郞廳,以鞫廳大臣意來言,知義禁尹世紀在外,不得備員開坐,自本院啓稟變通云。何以爲之?敢稟。傳曰,改差。又啓曰,知義禁尹世紀,改差事,命下矣。令該曹,卽爲口傳差出,仍卽牌招察任,何如?傳曰,允。
吏曹口傳政事,知義禁閔鎭厚。
罪人林溥更招。
政院口傳啓曰,罪人供辭中,大臣有引嫌之事,自鞫廳退去,從當陳箚云。今日鞫廳,罷坐之意,敢啓。傳曰,知道。
禁府,鄭翊周拿囚。啓。
有政。吏批,閔鎭厚爲知義禁。
上在昌德宮。停常參·經筵。
注書具萬理病,代假注書金啓煥。
今月十六日,鞫廳大臣以下引見時,上曰,牌不進之弊,屢次下敎,而未有如近日之甚者。李震休之終不參鞫,旣未妥當,而今此鞫廳引見,事體至重,未知其病勢輕重之如何,而不至於委頓,則不可不齊會商確。姜鋧·李震休,日晏不來,故問于政院,則再招不進,傳旨又爲入來,大官如此,少輩何責?竝罷職,可也。
謝恩,知義禁閔鎭厚。
平安監司書目,平壤等二十三邑,自本月初二日至初八日,連得雨澤,田畓無不周洽,民事誠爲多幸事。
領議政崔錫鼎箚子。大槪,臣於朴奎瑞事,旣有嫌端,未免罷坐徑退,不勝惶恐。仍陳海伯李濟疏辭,以竢裁處事。入啓。答曰,省箚具悉卿懇。林溥前招,巧飾辭說,顯有隱情,故有此更爲推問,則於卿少無嫌端,安心參鞫。下款事,竝依施焉。仍傳曰,遣史官傳諭。
禁府,李萬禎拿囚。啓。
拿推現告,右水運判官沈廷老。
上在昌德宮。停常參·經筵。
夜一更,流星出南斗星上,入南方天際,狀如拳,尾長三四尺許,色赤。
下直,密陽府使李徵夏,金井察訪李箕錫。
禁府,沈廷老拿囚。啓。
左副承旨李彦經上疏。大槪,臣於擧措漏書事,有不察之失,請命鐫罷臣職,仍治臣罪,以安賤分,以驚方來事。入啓。
政院啓曰,憲府久無行公之員,監察茶時,今已累日。守令未署經者亦多,呈告未肅拜人員,竝卽牌招察任,何如?傳曰,允。又啓曰,禁府郞廳來言,昨夕請鞫坐於大臣,則以爲聖批,雖有安心參鞫之敎,林溥更推招辭,復引陳疏諸人,則嫌難參涉,與前無異,而批旨如此,必因箚辭,有欠詳盡之致,當更以文字,仰暴情勢,不敢冒昧進參云,今日不得開坐云矣。敢啓。傳曰,知道。
平安道暗行御史李邦彦,入來。
副應敎李㙫上疏。大槪,復申哀籲,乞蒙恩遞,仍請擅離直次之罪事。入啓。答曰,省疏具悉。爾其勿辭,救護母病。
謝恩,持平沈壽賢。
府啓,請還收杭子炤等兄弟放歸田里之命,亟命絶島定配。喬桐一府,實爲保障之地,國家之軫念,視他自別,其不可瘠私肥公,厚招民怨也決矣。竊念松家島,自國初按屬於喬桐,納稅於戶曹,累經量案,皆以民田載錄,考諸輿覽,不以牧場懸註,而民人文卷,有嘉靖·隆慶等年疏,則其非太僕所管,斷可知矣。往在數十年,傍近媒島牧子,與松家島居民有嫌,誣呈太僕,始欲勒奪,島民訟冤,耕食如舊矣。厥後帥臣,論報備局,鳩聚民力,隄防起墾,以資窮民,以補軍政。而第其中十結之地,始入逆家之冒占,終歸勳臣之賜牌,己巳籍沒之時,環一島畫屬於太僕,島民呼冤,到此極矣。年前仍諫臣論啓,有摘奸之命,民田之明白無疑,已著於都事踏驗,太僕之不可橫占,備悉於地部之回啓,廟堂覆奏,亦以爲喬桐之地,果如分明,而末端重馬政三字,爲決給太僕之斷案。假使此島,雖是太僕案付之牧場,年久之後,不可奪此與彼,以貽率獸食人之譏。況知其非牧場,而猶此因仍占取,使小民失業,怨聲盈路,此何所據耶?其在重關防恤民命之道,決不可仍給太僕。請松家島田結,一依公案所付,還屬戶曹。答曰,不允。
副校理崔昌大辭職上疏。入啓。答曰,省疏具悉。爾其勿辭,救護母病。
右參贊閔鎭厚辭職上疏。入啓。答曰,省疏具悉。卿其勿辭察職。
答左副承旨李彦經疏曰,省疏具悉。爾其勿辭察職。
假注書李濟書啓,臣敬奉聖旨,傳諭于右議政金昌集所住處,則以爲臣之至今泥首於金吾門外,只欲一就鞫庭,以辨罔極之誣,而尙稽逮問,反行恩數,筵席下敎,開釋備至,至遣史官,諭以安心勿待命,此豈竢罪賤臣所當得哉?惶感震越,不禁涕泗之交迸也。第念臣之罪名,何等重大,而鞫事方張,究覈未竟,則臣何敢以恩旨之辱臨爲懼,刑章之姑逭爲幸,而恬然退去,視同細故也哉?此則臣分義之萬萬所不敢出,席藁伏地,只俟萬戮云矣。敢啓。傳曰,知道。又書啓,臣敬奉聖旨,傳諭于平川君申琓所住處,則以爲臣方泥首請命之中,前後雖承恩命,不敢退去矣。今因大臣及筵臣所達,又有此勿爲待命之敎,臣誠惶隕感激,不知置身之所矣。顧臣所遭,何等罪名,而鞫事未究竟之前,諉以勤敎,乃敢偃然退在於私次乎?恩旨之下,終不敢祗承,席藁涕泣,不知所達云矣。敢啓。傳曰,知道。又書啓,臣敬奉聖旨,傳諭于判府事李畬所住處,則以爲臣之今日所遭,惟當待死於王獄之外,不敢寸步。日昨自政院宣旨,有安心勿待命之敎,而不得祗承,不意史官又臨,傳宣恩命,臣感激之餘,益增悚慄,跼蹐天地,靡所容身。臣以何等罪名,按覈未經,事狀未白之前,敢爲退去之計乎?且臣伏見擧條所出首相所達,若不究其虛實情僞,惟以多事忽擾,偶然不察,欲置而不論,臣於是尤不勝痛心竦骨,求死不得。此不惟臣等之抱冤無窮,其在王法國體,必須嚴覈實狀,明其有罪無罪,然後可以昭典刑而解衆惑。臣之日夜所祈祝,惟在於此,而衷情抑塞,無路悉暴,九頓伏地,但有涕流而已云矣。敢啓。傳曰,知道。
領議政崔錫鼎箚子。大槪,臣決不敢冒嫌參鞫,更申情勢,冀蒙照察。且於待命大臣之書啓,尤有所難安,乞削臣職,以重國體,以安私分事。入啓。答曰,省箚具悉卿懇。前箚之批,已諭予意,連章引嫌,不已太過?大臣書啓,未詳筵奏本意,則尤無不安之端,卿其安心勿辭,速出參鞫。仍傳曰,遣史官傳諭。
上在昌德宮。停常參·經筵。
司饔奉事李秀賢,磁器燔造後入來。
下直,榮川郡守韓世良。
政院啓曰,卽者禁府郞廳來言,大臣以爲,情勢決難冒嫌參鞫,且待命大臣書啓措語,以不究虛實爲言,則其何敢晏然進參乎?連日陳章,惶恐不敢,惟當縮伏,以竢處分,今日不得開坐云矣。敢啓。傳曰,再度箚批,已悉予意,不宜一向引嫌,速出參鞫事,遣史官傳諭。
戶曹判書趙泰采辭職上疏。入啓。答曰,省疏具悉。卿其勿辭,從速行公。
全羅監司書目,南原呈,以梁業尙妻李召史,一胎産三子,事係異常事。
府啓,請還收炤等兄弟放歸田里之命,亟命絶島定配。請松家島田結,一依公案所付,還屬戶曹。自前東宮賓僚之請得世子手筆者,蓋當沖幼之齡,欲識筆硏間工夫之如何耳。此雖出於區區愛戴之誠,而猶不免爲煩猥之歸,至於日昨李頤命事,實是曾所未聞之擧也。頤命入侍書筵,敢出袖中小紙,至請依此書下,其意果在於得春宮手翰,以爲藏在之榮也,則但當以願得手跡,仰達而已,必以書此批旨爲請者,抑何意哉?其越分無嚴之狀,已極駭然,而若其當鞫獄方始,委官引入之日,不曾問於大臣,挺身獨對,擅議鞫事,壞了按獄之體例,以啓無窮之後弊,其縱恣無忌,斷行不忌之罪,亦不可不明斥而痛懲,何可旣罷而置之?請前判書李頤命,削奪官爵,門外黜送。李頤命,請得東宮手筆,至以依此小紙書下爲言,實是越分無嚴之甚者。入侍宮官,所當嚴斥之不暇,而說書鄭纘先,只依其言,矇然捧納,弼善韓配夏,亦無一言規正,其疲軟不識之失,在所難免,不可以遞差而止。請前弼善韓配夏,前說書鄭纘先,竝命罷職。近來違牌之紛紜,實關朝綱之頹夷,至於有事之時,用意規避,其習尤極不美。況鞫獄事體,何等重大,而日昨委官以下請對之時,前知義禁姜鋧,前同義禁李震休,猝稱身病,公然違牌,至於累召而不進,寧甘於逋慢之罪,決不欲同參於請對,其當事曲避之狀,誠可痛惡。罷職之罰,正中其願,決不可置而不論。請前知義禁姜鋧,前同義禁李震休,拿問定罪。判義禁趙相愚,當初屢違召命,以至遞職,雖云實病之難强,至於復授旣出之後,輒煩再牌而趨命,揆以事體,不可無規警之道。請判義禁趙相愚,從重推考。掌令金斗南,當僚臺請鞫林溥之日,簡通旣出之後,公然尋單,不肯聯名,人固疑其規避,而至於日昨還給之避辭,强引不當引之嫌。請掌令金斗南,遞差。答曰,不允。末端兩件事,依啓。
正言李邦彦啓曰,臣冒塵言地,旣多濫竽之譏,得病中路,又有乘轎之失,昨於冒沒入謝之後,以此引嫌,冀蒙恩遞,喉司退却不捧,情地倍覺惶蹙。且臣於復命之路,聞有辟人之聲,而市廛稠人紛畓之中,未能分明認得,且念身旣奉命,不復回避,故馳馬掠過矣。追後聞之,則乃是祭享犧牲,而以臣之不爲回避,大以爲非云,當初不避,雖緣倉卒之際,未得覺察,而其矇然不審之責,臣亦無以自解。昨日詣臺時,未及聞知,病情且苦,今始來避,所失尤大。請命遞斥臣職。答曰,勿辭,退待物論。
左議政徐宗泰箚子。大槪,瀝血申懇,伏冀矜察事。入啓。傳曰,遣承旨敦諭。
備邊司啓曰,戶曹判書趙泰采,頃日違牌不進,陳疏承批之後,尙未行公。地部公務之積滯,亦涉可慮,卽爲牌招察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
檢閱李澤書啓,臣敬奉聖旨,傳諭于領議政崔錫鼎,則以爲,臣旣不敢冒嫌參鞫,且以待命大臣書啓,一倍難安,未克承命開鞫,方縮伏以俟矣。不意史官跋來,傳宣聖旨,諭以速出參鞫,如使臣之情勢,不至於萬分難安,則再三傳敎之下,何敢坐違乎?惟是私義嫌礙與新件危蹙之勢,實有冒昧承當者。賤疾方劇,當俟神氣少定,以文字,更爲申暴云矣,敢啓。傳曰,知道。
校理吳命峻上疏。大槪,敢陳懇迫情理,冀蒙恩遞事。入啓。答曰,省疏具悉。爾其勿辭,救護母病。
舍人尹星駿,司直申鐔·權詹·沈宅賢,奉敎李縡,文臣朔試射時,稱病不進,依承傳罷職。
上在昌德宮。停常參·經筵。
下直,京畿水使洪以度,漆谷府使沈若虛,釜山僉使洪以徵。
校理李師尙三度呈辭。入啓。遞差。
忠淸監司書目,尼山呈,以左贊成尹拯上疏上送事。啓。答曰,省疏具悉卿懇。頃者林溥之疏,內懷傾陷搢紳之心,外藉尊賢,其所以假托者,乃所以輕侮也。世道至此,寧不痛心,而此等怪鬼輩叵測之說,亦何足介意乎?至於貳公弘化之任,春宮輔導之責,捨卿儒林重望而其誰?決不可允許,須體至意,毋執撝謙,安心就道,以補不逮。仍傳曰,遣史官傳諭。
又書目,韓山呈,以司諫權辭職上疏上送事。啓。答曰,省疏具悉。憂愛進言,語甚切至,深用嘉尙,可不留心焉?爾其勿辭,從速上來察職。
府啓,炤等兄弟絶島定配,松家島還屬戶曹,李頤命削奪官爵門外黜送,韓配夏·鄭纘先竝命罷職,姜鋧·李震休拿問定罪。答曰,勿煩。
右承旨許墀書啓,臣敬奉聖旨,傳諭于左議政徐宗泰,則以爲,臣復以病狀籲天,其辭實是衷赤,而忱誠未格,又不得賜禠之命,承宣特臨,賜諭益復諄諄,臣罪彌大,而謬恩愈厚,伏地震悸,心神飛越,臣情理極而辭意竭矣。只恨殘命澟澟,而偶然不死,不得不日有塵聒於聖聽之下,而濫被非分之寵,深致中外有識之駴歎也。今臣之不敢冒居之義,固非一事,而尤其病劇當遞之狀,人孰不知?惟我天地之大,偶不察其微耳。臣益自冤迫涕泣,深祈亟伏嚴誅,庶自安於私分而已。臣昏塞方極,不能爲言,如得少定,庶欲更以文字,以請刑章,而負犯之外,重以屢瀆之罪,益切惶懼云矣,敢啓。傳曰,知道。
以李端章爲假注書。
政院啓曰,禁府郞廳來言,大臣以爲,所嫌不至大段,則累次批諭之下,亦有不敢更言,而此則嫌端旣重,勢難冒進。且大臣書啓措語,極其嚴峻,其在自處之道,不敢一刻晏然,方擬陳章仰暴,今日不得開坐云矣,敢啓。傳曰,知道。
又啓曰,正言李邦彦,引避退待,而司諫權·正言權以鎭在外,大司諫尹趾仁·獻納李萬選,或陳疏或呈單。處置經宿,事極未安,呈告人員,竝卽牌招,使之處置,何如?傳曰,允。
獻納李萬選牌不進,依承傳罷職。
大司諫尹趾仁啓曰,引嫌而退,有病乘轎,不必爲嫌,而祭享犧牲,當避不避,揆以臺體,勢難仍在。請正言李邦彦遞差。答曰,依啓。前啓,無城上所姑停。
禁府,金大亨拿囚。啓。
領議政崔錫鼎箚子。大槪,敢將情勢病狀之萬分難進,更此呼籲,乞命鐫削臣職名,以嚴邦憲,以靖私義事。入啓。答曰,省箚具悉卿懇。日昨林溥之更招也,只以初頭不利之心一款發問,而溥,復引奎瑞等諸人,一如前招之飾辭,情狀極惡可痛,其在獄體,但當以初頭,誰有不利之心等語,更加嚴問,終若牢諱,則刑推究覈而已,於卿有何不可冒當之嫌也?至於謀害四字,問事兩人之招,皆以爲未聞,則其不出於鞫廳罪人之招,斷可知矣。而不利之說,設或當錄而不錄,此不遇過怱中偶未覺察,非有他意。故卿之筵奏本意,蓋出於此,則大臣書啓中侵斥之語,實是意外,卿之因此不安,一向引入,亦涉太過。須體至意,勿以疾病爲辭,安心視事,仍卽參鞫。仍傳曰,遣史官傳諭。
政院啓曰,以弘文館草記,本館上番,將未免闕直,令本院,稟旨變通事,允下矣。政官卽爲牌招開政,以在京無故人差出,仍卽牌招,使之入直,何如?傳曰,允。
吏曹參議趙泰東,副修撰趙泰一,牌不進,依承傳罷職。
大司諫尹趾仁上疏。大槪,臣之情地,不可仍居於言責重任,陳章見阻,惶蹙罔措矣。卽仍同僚處置,召牌下降,嚴畏分義,黽勉詣臺,而旣有鞫坐不可參涉之嫌,且於籌司之任,終無承當之望,玆敢冒死號籲,冀蒙鐫遞,略付淺見,以備裁察事。入啓。答曰,省疏具悉。大臣參坐月日,令禁府,卽速考啓,而下款事,事體之未安,誠如疏辭矣。爾其勿辭,從速察職。
有政。兵批,副司直李健命,副護軍金斗南,副司直李師尙,副司果李邦彦·金興慶,副司正金啓煥·李端章。
吏批,洪萬朝爲禮曹參判,李台佐爲司書,李翊漢爲掌令,海昌尉吳泰周,李夢曅爲平市奉事,權世恒爲弼善,任守幹爲副校理,李坦爲獻納,李宜相爲刑曹佐郞,洪泳爲正言,尹世紀爲漢城判尹,趙泰一爲副修撰。
上在昌德宮。停常參·經筵。
午時,日暈。
下直,廣州府尹徐宗憲,金浦郡守柳萬齡,丹陽郡守吳遂一,恩津縣監洪禹采,慈仁縣監李適意。
左承旨任胤元三度呈辭。入啓。遞差。
政院啓曰,今日鞫廳,當爲開坐,而判義禁趙相愚,本職辭免上疏,入啓,同義禁黃欽,亦陳疏不出。趙相愚,則姑待批下,黃欽爲先牌招,使之察任,何如?傳曰,允。又啓曰,弘文館草記,本館闕員,令本院,稟旨變通差出事,允下矣。政官,卽爲牌招,開政差出,何如?傳曰,允。
以李世德爲假注書。
政院啓曰,同義禁黃欽,牌不進,又以病陳疏到院,纔已退却,而莫重鞫廳之坐,不可不備員,更爲牌招,何如?傳曰,日昨筵中,以牌不進紛紜事,纔已下敎。矧今鞫獄方張,則金吾之官,不敢言病,而稱疾違召,殊涉未安,從重推考,更爲牌招。
護軍鄭是先,廣州府尹遞來。
備邊司啓曰,慶尙監司李壄,除授已久,以前任諫職時論啓事,未及究竟,尙未辭朝,嶺南夫馬,仍監司遞易,上京留滯,已滿四朔云。臺閣論事,旣許風聞,外職去就,不係於査事之結殺,而重藩官務之曠廢,遠地夫馬之怨苦,俱涉可慮。李壄別爲催促,使之不多日內辭朝,而曺復卿·李興疇等推覈事,亦令禁府斯速擧行。慶州府尹崔重泰,名出林溥之招,不敢爲赴任之計云,想其情勢,亦固宜爾,今姑改差,何如?傳曰,允。
兵曹判書趙相愚辭職上疏。入啓。答曰,省疏具悉卿懇。固辭本兵,旣涉太過,更査之事,亦無嫌礙,速出行公。
傳,前副修撰趙泰一·金興慶·李海朝,舍人尹星駿竝敍用。
謝恩,右承旨李彦經,右副承旨朴弼明,同副承旨林濩,司書李台佐。
禁府,尹星駿拿囚。啓。
鞫廳罪人林溥更推。傳曰,推鞫姑罷。
副司直任胤元,副護軍崔重泰。
有政。吏批,以林濩爲承旨,權益隆爲監察,羅學天爲禮賓正,李箕明爲禁府都事,李麟徵爲慶州府尹,尹星駿爲校理,學錄單金善鳴。
上在昌德宮。停常參·經筵。
政院啓曰,鞫廳今方開坐,而大司諫尹趾仁呈辭,司諫權·正言權以鎭在外,獻納李坦,奉命在外,正言洪泳未肅拜,諫院無參坐之員。大司諫尹趾仁·正言洪泳,卽爲牌招,以爲推移參鞫之地,何如?傳曰,允。
全羅監司書目,南平縣監兪相基病重,罷黜事。
忠淸監司書目,扶餘等十邑,今月初七日卯時量地震,事係變異事。
黃海監司書目,道內各邑,今月初六日連次得雨,無不周洽,田畓各穀,頗有茂盛之望,而黃州等九邑沈水之災,長連等三邑蟲損之災,極爲可慮事。
推鞫問事郞廳南就明有頉,代李濟。
禁府,崔禹錫拿囚。啓。
大司諫尹趾仁上疏。大槪,臣於鞫坐,有不敢參涉之嫌,而聖敎,旣以招辭,有所拈出,且其更招,未必又然,昨日之坐,黽勉進參矣。及其更招,無所抵言,其所爲說,與前無異,則臣之嫌礙,又復當然。完議之際,只論其情狀之痛惡,而不敢及於獄體,臺閣體例,與他官司有異,少有嫌礙,輒皆引避,臣之情地,窮蹙如此,尋單縮伏,出於萬不得已,而牌招之命,旣由於鞫獄,則以嫌難參涉之人,不敢冒沒趨承,來伏闕門之外,敢陳崩迫之悃。伏乞聖明,亟命鐫遞臣職名,以尊國體,以安賤分事。入啓。答曰,省疏具悉。爾其勿辭,從速察職。
正言洪泳謝恩後避嫌。大槪,臣於湖南御史書啓中,獒樹前察訪李德華事,未及究竟之前,有不敢晏然在職者,請遞事。呈政院,還出給。
鞫廳罪人林溥,刑問一次不服,罪人林浣拿來元情。傳曰,推鞫姑罷。
上在昌德宮。停常參·經筵。
下直,咸鏡監司李廷謙。
傳曰,咸鏡監司李廷謙,留待引見。
政院啓曰,卽者,禁府郞廳來言,大臣連日參鞫之餘,自夜病患猝重,今日不得參鞫云矣,敢啓。傳曰,知道。
傳曰,召對爲之。入侍,承旨林濩,玉堂吳命峻·南就明,假注書李端章,史官李澤·洪致中。
禁府啓目,前萬戶金大亨元情云云,旣已遲晚,照律,何如?啓依允。
又啓目,前縣監全爾樟元情云云,承服不冬,刑推得情,何如?啓姑停刑推,議處。又啓目,右水運判官沈廷老元情云云,承服不冬,刑推得情,何如?啓除刑推,議處。又啓目,觀此曺復卿·李興疇等供辭,則曺復卿段,以爲送人門外,持去馬匹之說,聞興疇是如,一如臺疏是白遣。李興疇段,以爲其從兄元情中語,及臺臣疏中梗槪,有所傳說,而至於兵判,元無借馬之事是去乙,臺疏必欲以分賂爲罪云云之外,無他酬酢之語是如爲白有臥乎所,兩人所供,如是相左是白乎矣,興疇卽惠疇之至親,則其言不足爲公證,其在事理,似不當一向質問是白去乎,曺復卿·李興疇,今姑放送爲白乎旀,李惠疇事,待馬主等齊到捧招後,更爲稟處,何如?啓依允。又啓目,前府使鄭翔周元情云云。泛稱遲晚,刑推得情,何如?啓姑停刑推,議處。又照目,前縣監朴尙彬矣,鄕色之不能嚴束,旣已遲晩,營米貸下,無論公私所用,不報上司擅貸,罪杖一百,流三千里,喪前所犯贖,告身盡行追奪,私罪。啓依允。又照目,林承俊,莫重國穀,不爲報司,擅自貸用,罪杖一百,流三千里,喪前所犯贖,告身盡行追奪,私罪。啓功減一等。又照目,前察訪鄭德矣,驛底居生之人,雖是納糴者是白在如中,宜有變通之道,而不許給糴,則稱冤之弊,勢所固然。皮穀換錢,果爲減價發賣,則必無怨言,稱貸之際,不能善處,以致怨謗,罪杖八十贖,奪告身三等,私罪。啓功減一等。又照目,前府使洪夏臣矣,其矣自明之言,雖或如此,所謂稍大斛子,旣已破碎,則改造年月,更無憑考之端,九什之有剩,色吏之納招,御史之所親見而親捧,則斛子稍大不平之罪,在所難免。罪杖一百贖,告身盡行追奪,私罪。啓功減一等。又照目,前縣監鄭洊矣,眞荏·彔豆之代捧,雖曰舊規,襲用謬例,以致民怨,罪杖一百贖,告身盡行追奪,私罪。啓功減一等。又照目,前牧使具志禎矣,軍政闕額充定之數,至於三百十七名之多,則其矣身,雖曰一一親執,烏得無中間未察之失是白乎旀,田政事段,渠旣遲晩,罪杖八十贖,奪告身三等,私罪。啓功減一等。又照目,內官金斗恒·崔景遠等矣,御前至嚴之地,全無敬謹之意,故推考非止一再,而終不懲畏,殊甚可駭。罪各杖一百贖,竝只告身盡行追奪,私罪。啓罷職放送。又啓目,禁府都事李培議處云云。囊中原草,憑問于罪人處,則自謂未有拿命之前,在道手構云,似非押來都事不謹防護之罪是白在果,鞫廳罪人,別爲倍道拿來,而二日之程,三日始爲復命,稽緩之罪,在所難免,以此照律,何如?啓旣已汰去,分揀。又啓目,前縣監李萬禎元情云云。泛稱遲晩,刑推得情,何如?啓除刑推,議處。又照目,校理尹星駿矣,牌不進,罪笞五十贖,解見任別敍,私罪。啓功減一等。又啓目,韓永徽更推云云。縷縷發明是白乎所,永徽初招,旣曰,假作主形,又曰,詬辱矣身之一木牌云,而洪萬朝緘辭,有曰,陷中書字職姓名及官,又曰,似非假作,以此觀之,則永徽前後發明之辭,有難取信是白乎矣。但以事理推之,果逢失主之變,則倉卒應對之間,諉以無此變,而無驚慘之色者,人情天理,萬不近似是白置。人家廟中之事,決無覈實之路,而永徽旣稱初無逢變之事,則一向窮問,徒傷事體,亦有乖於原情按獄之道。上裁,何如?啓主形旣非假作,則奸民假造詬辱之說,其果成說乎?終始欺隱,嚴問之下,一向巧飾之狀,誠極痛駭是置,更良各別嚴問。又照目,前開寧縣監李命相,還上虛錄及大同米貸下,賑餘米移上官廳,擅貸還租,給利民間,射軍木加數擅貸,罪杖一百,流三千里,告身盡行追奪,私罪。啓功減一等。同府,李命相,楊州雙樹驛,徒三年定配。啓。
慶尙監司李壄辭職上疏。入啓。答曰,省疏具悉。備局啓辭,實合予意,須勿過辭,速往欽哉。
南溪君洪璛,京畿水使遞來。
左議政徐宗泰箚子。大槪,復申肝血之懇,仰祈矜察事。入啓。答曰,省箚具悉卿懇。卿之章箚,每以疾病私悃,爲難進之端,而前後之批,開釋已盡。卿庶幾體諒,而近侍相守,殆近三旬,造朝之期,愈往愈漠,是豈平日所望於卿者哉?噫,君臣之間,貴相知心,是以古之人君,或有以一言,能回其若浼之志者,予則誠意未孚,撕捱至此,只自愧恧,無以爲心。矧今鞫事方張,首揆獨賢,此尤不可不念也。日呈十章,實無益於準請,反有損於事體,卿無困我,速出視事,用副如渴之望。至於諫長之說,意在勉出,不必過自爲嫌也。仍傳曰,此批答,偕來承旨傳諭。
正言洪泳啓曰,無似如臣,累叨言責,絲毫無補,愧懼徒積,薇垣新命,又下於夢寐之外,已試蔑效之地,不可苟然復冒。且臣自前冬以來,有脚部蹇澁,頭目昏眩之症,戶庭跬步之間,亦須扶人,少或勞動,則心神昏瞀,病情日痼,自分癃廢。頃日問事之任,亦不能承當,至於啓遞,則其不堪供職之狀,通朝之所共知也。昨緣鞫坐無進參之員,召牌遽降,偃然坐違,分所不敢,僅僅扶舁,祗謝恩命,而第臣於疾病之外,又有難冒之端。日者,湖南左道御史書啓中,有獒樹前察訪李德華,長水縣監試時,以其子壻,冒錄許赴,干囑入格等語。冒錄一款,雖非臣所管攝,而干囑之說,乃是圖囑於試官之謂也。試官非獨臣一人,臣與德華,又是素昧,則所謂干囑,未知果指誰某,而臣實其時主試之人,則玆事未究覈之前,臣固不敢自謂曾無所涉,而晏然臺次。故昨於出肅之後,詣臺引避,則喉司以鞫坐事體重大,退却不捧,往復相持,終不回聽,大臣開坐,日已向晩,不得已黽勉往參矣。今聞物議,以冒沒行公爲非,臣之難冒之勢,轉加一層,以此以彼,俱不可仍冒,請命遞斥臣職。答曰,勿辭,退待物論。
禮曹,前參判申懹,當日卒逝,弔祭致賻,依法例擧行,何如?啓依所啓施行。
禁府,徐後光·金宇澤·崔慶會拿囚。啓。
忠淸監司書目,公州呈,以正言權以鎭辭職上疏〈上送〉事。啓。答曰,省疏具悉。過激之論,不必深嫌,爾其勿辭,從速上來察職。
上在昌德宮。停常參·經筵。
下直,豐川府使安斗齡,滿浦僉使金洙,召村察訪丁道烜,機張縣監李東卨,草溪郡守柳星一,麒麟察訪李世澤,藍浦縣監蔡彭胤。
政院啓曰,憲府無行公之員,連日監察茶時,事甚未安。除在外外,呈告未肅拜人員,竝卽牌招察任,何如?傳曰,允。
又啓曰,卽者禁府郞廳來言,大臣所患,一向苦劇,今方委頓叫痛,今日鞫坐,不得爲之云矣,敢啓。傳曰,知道。
又啓曰,慶尙監司李壄,尙未赴任。雖緣有嫌礙之端,而頃因備局啓辭,有催促之命,又於昨日陳疏承批,則其在藩臣事體,不宜一向引入,而今至數日,無意辭朝,事極未安。慶尙監司李壄推考,更爲催促,使之不多日內下直,何如?傳曰,允。
平安監司書目,平壤庶尹趙正萬,受由歸家之後,以病勢連呈辭狀,無意還任,不得已罷黜,其代,令該曹,差出發送事。又書目,屯軍李春發等三名,虎囕事。
江原監司書目,襄陽等三邑,染病方痛五十四名,物故二名,旌善等三邑,惡虎囕人四名,民事俱極可慮事。又書目,今月初七日·八日,暴雨如注,原州等五邑,邑底水沈,而其中寧越,人家漂流者三十八家,頹壓者五十九家,田畓浦落覆沙,江陵等三邑,蟲災熾發,民事可慮事。
戶曹啓曰,卽接廣興倉所報,則七月朔頒料次,倉官進去于左議政徐宗泰,右議政金昌集家,請受祿牌,則左議政徐宗泰以爲,方在呈告中,不敢受料,右議政金昌集以爲,方在待命中,不敢受料,祿牌俱不出給云。係是大臣祿俸,何以爲之?敢稟。傳曰,竝令倉官輸送。
大司諫尹趾仁啓曰,臣之日昨疏陳,蓋爲鞫坐之遷就,而實非一毫輕侮大臣之意矣。今觀大臣箚本,其所以怒臣而責臣者,不比尋常,臣於是不勝瞿然悚恧之至。伊時首相引入,鞫坐停廢,引日延拖,事體未安,此所以勉出大臣之請,而如其有嫌礙之端,直請敦勉參鞫,有乖誠實之道,恐增大臣之不安,是以又不得不竝請禁府考啓,臣之本意,只欲爲勉出大臣之道,而誠不料大臣之執以罪臣者,如此之深也。若使大臣,元無嫌礙之事,而臣言出於妄誤,則固宜受大臣之責,如其不爽,則何必親自承受於大臣後,乃敢言哉?且臣旣忝諫官之列,則雖大臣去就,苟有所見,無不可言,而今者大臣,責之以己見,歸之於勒斷,辭氣之間,全務嚴峻,以臣爲不當言而妄論,此無非如臣迷劣,忝居諫職,見輕大臣之致,其何敢一刻苟冒於言責之地乎?請命遞斥臣職。答曰,勿辭,退待物論。
謝恩,掌令李翊漢。
判尹尹世紀上疏。大槪,臣負犯旣重,疾病且痼,斷無復廁周行之望,伏乞亟削臣職,刊去臣名於朝籍,仍治臣不直之罪,以肅朝綱事。入啓。答曰,省疏具悉。卿其勿辭,從速行公。
府啓,杭子炤事,松家島事,李頤命事,鄭纘先·韓配夏事,姜鋧·李震休事。答曰,勿煩。
京畿監司書目,判府事李濡月廩米太,辭而不受事。啓。答曰,更爲輸送事,分付。又書目,楊州呈,以判府事李濡上疏上送事。啓。答曰,省疏具悉卿懇。卿其須體前旨,安心領受,從速就途,以副予意。仍傳曰,遣史官傳諭。
上在昌德宮。停常參·經筵。
戶曹啓曰,左議政徐宗泰,右議政金昌集,來七月朔頒料,依傳敎,竝令倉官輸送,則左議政徐宗泰以爲,方在呈辭中,不敢受料,右議政金昌集以爲,不意倉官輸送祿俸,不勝惶感,而臣方泥首待罪於王獄之外,終不冒受,尤增震越,祿俸不領受云,何以爲之?敢稟。傳曰,更爲輸送,而右相祿俸,姑待下敎輸送。
左副承旨沈極書啓,臣敬奉聖旨,傳諭于左議政徐宗泰,則以爲,臣之今日慢命之罪,幸而當仁聖之朝,尙逭刑章,乃敢復有塵瀆,實出於悶鬱抑塞之忱,而煩猥極矣,俯伏兢惶,以竢嚴命。玆伏承承宣,臨諭以聖批,十行綸綍,敎意肅溫,有非賤臣之所敢承當,臣神膽墜,病喘益自迷隕,不知所以爲對。伏念臣私情,實有斷不可强顔周行,而不得誦言於朝,會有危死之疾,沈淹數月,尤其痰塞隕絶之症,時時頗作,或慮頃刻之際,輒發於禁庭與朝堂之間,屢違恩旨,自分誅罰者,其情實出於此,仰惟天日之明,或未盡燭其實也。無用一微臣,無關於朝,而迄未蒙矜許之命,臣求死不得,轉身無地,倘或縷命不絶,得見新涼之生,而稍有生意,則庶欲自力趨進,以請嚴誅,是臣區區之計,而卽今形骸如鬼,澌綴不振,有難望其復起爲人矣。近密之臣,尙留委巷,臣之憂懼,日夕如焚,其所留處與還朝,不但大關朝家事體,在微臣,若保死生,臣於此顒竢寢命之遄降,中情切怛,不勝伏地涕泣之至云矣。大臣一向陳病,造朝之期,尙此遲延,臣旣承命,姑爲仍留之意,敢啓。傳曰,今觀書啓,不覺欣幸,而第將息旣久,昔疾宜蘇,何待涼生乎?卿若體予至意,幡然改圖,則卽當輟還承宣,卿其諒哉,毋孤思想之心事,更爲傳諭。
又書啓,臣敬奉聖旨,傳諭于左議政徐宗泰,則以爲,玆於夢昧之外,聖批申降,承旨復臨,伏奉諭敎之旨,若慈父之敎迷子,臣惶感罔極,不自知汗浹而涕迸。臣情病俱劇,危喘旣延,不死罪大,勢極不敢不趨承恩命爲對,而自顧沈綿已久,起動淹速,臣不能自知,言發於憫迫之情,自爾如此,以臣之微,猥煩聖念,復以何待涼生爲敎,臣震悚之極,益覺其罪之萬死也。狗馬疾狀,無復添加,如可自力轉身,何敢更煩顚仆?稍觀近日趨進,以俟嚴命,是臣俯伏以計者,瞻天祈祝,惟望偕來謬恩遄收云矣。大臣雖以稍觀近日病勢,趨進爲對,而其日字遲速,未可預料,臣旣承偕來之命,姑爲仍留之意,敢啓。傳曰,知道。先爲入來。
謝恩,左副承旨沈極。
掌令李翊漢啓曰,如臣庸陋,累玷言地,絲毫莫補,愧懼徒切,新命纔降,嚴召繼臨,怵迫分義,黽勉出肅矣。卽伏見判尹尹世紀疏本,則以臣向在諫院時所論之啓,提掇往事,深蓄慍怒,拈出臣啓辭中句語,費辭自解,隱然侵詆,至以無心之行語,有意之攙見,自處以無心之地,歸臣於有意抉摘之科,誠不滿一哂也。蓋當初題給,出於其手,而不知誰某之所題云者,旣不近理,公田換賣,明有禁法,而泛謂外方之規例者然,亦不成說,則其有心無心,人孰信之?臣之所謂殊欠白直者,蓋以此也。及今事過之後,不思自反之道,至以勒加罪案等語,詬詆備至,臣不敢與之爭辨,以傷事體,而旣被其反詆之言,則何可晏然仍冒於臺端乎?請命遞斥臣職。答曰,勿辭,退待物論。
今月二十四日,咸鏡監司李廷謙留待引見時,李廷謙所啓,領府事南九萬爲首相之時,以收拾北路人物之意,陳白榻前,故遐徼人情,莫不聳動矣。及乎鄭澔按道陛辭時,亦以此上達蒙允,而其後終無收用之擧,旣有成命之後,尙不擧行,必多缺望矣。臣嘗觀北路之人來京中者,或有傑出之才,雖不能盡爲收用,其中有才者,各別收用之意,更爲分付于西銓,似宜矣。上曰,前旣有分付收用事,更爲申飭于西銓,可也。召對時,侍讀官吳命峻所啓,東民遭無前之凶歲,幾至盡劉之境,賴聖上特令,轉輸嶺南米太,往哺之。又以嶺東私賑人,連次除職,故士人及武人等,爭先私賑,其效捷於影響,東民之得有今日,何莫非聖上拯救之德,而第臣暗行村間,民情極有可矜者,故玆敢仰達矣。頃日南來大同米,還給於民間,則民人等以上年條田稅,方爲督徵之故,無路辦備,所受南米不食,而欲以此備納田稅,臣姑令止之,此時民間赤立,豈是督責田稅之時乎?悍吏之椎剝,誠爲矜慘,故臣以是入於飢民,圖以進,伏想聖上,亦必惻然矣。問于戶曹,則九郡田稅布,不過六十餘同云,元數如是些少,雖特許蕩減粗布數十同,元無關緊於國用,而第是上供之物,不敢輒請蠲除,若許退捧,則可以少慰萬死一生之民心矣。上曰,特爲退捧,可也。
府啓,竝引嫌而退。繡衣泛論,非有指斥,大臣箚陳,未諒本意,宰疏自明,在我無失,以此引嫌,俱涉太過。請正言洪泳,大司諫尹趾仁,掌令李翊漢竝命出仕。答曰,依啓。前啓,以國忌齋戒,自今月,二十八日至,姑停。
大司諫尹趾仁,掌令李翊漢就職。
政院啓曰,禁府郞廳來言,今日鞫坐,同義禁南致熏病不來云,卽爲牌招參鞫,何如?傳曰,允。
禁府啓目,前萬戶吳世邦,前權管崔會慶·徐後光,僉使張宇澤等元情云云。旣已遲晩,照律,何如?啓依允。又照目,前萬戶金大亨矣,防軍給代,不無因循謬例之端,罪杖一百贖,告身盡行追奪,私罪。啓依允。又照目,前僉使李世進矣,濫用刑杖,土卒勒給皮租二斗該,錢文一兩,計息收捧,怨言甚多,罪杖八十贖,奪告身三等,私罪。啓功減一等。又照目,前郡守李弘喆矣,裵姓人率置衙中,大小事使之專掌,交通內外,賂門大開,邑婢楚玉娚妹,得寵用事,三百斤焰硝,減價勒買,無異白徵,推治裵姓人楚玉娚妹,則疑怒於不干之人全氣淑之子,幽囚重杖,無所顧忌,疵政甚多,擧措亦悖。罪杖一百贖,告身盡行追奪,私罪。啓功減一等。又照目,前水使申璨矣,葛頭山僉使金弘績,枯松斫伐之後,生松木未免混斫,水營則發遣軍官禁斷,而雖無符同斫賣之事,至於終不轉報備局,別樣嚴禁,則尸職之罪,在所難免。罪杖八十贖,奪告身三等,私罪。啓功減一等。又啓目,沈廷老議處云云,漕軍與水夫,同役異稱,而三南漕軍身布,纔以變通之故,本道誤認,水站漕軍,亦入其中,有此馳啓陳疏之擧,釐正廳,元無擧論之事,判官,因循前例,別無可罪之事,上裁,何如?啓分揀。鞫廳,罪人朴泰春拿來元情。傳曰,推鞫姑罷。
上在昌德宮。停常參·經筵。
未時,日暈兩珥。
檢閱李澤書啓,臣承命馳往于楊州蘆原里判府事李濡所住處,傳宣聖旨,則以爲,臣之前後屢違恩旨,雖出於惶恐不敢冒當之意,而其爲罪戾,則益重矣。不得不更申危悃,僭猥之誅,尤無所逃,方在悚恩俟譴之中。不意聖度曲加涵容,反賜溫批,又遣史官傳諭,至以安心領受,從速就途爲敎,臣誠感激隕越,以首頓地,不禁涕泗之交逬也。第臣情迹,決不可徒恃聖眷,猥承異渥,而守分省愆,待盡溝壑已,是臣之大幸也,豈有抗顔復入周行之理乎?寵命之下,惟增跼蹐震懼,罔知所措云矣,敢啓。傳曰,知道。
禁府,金重呂·盧世器拿囚。啓。
推鞫問事郞廳朴彙登病,代趙泰億。
戶曹啓曰,左議政徐宗泰,來七月朔頒料,依傳敎,令倉官更爲輸送,則以爲,祿俸再次輸給,出於恩命,極深惶感,而臣之前月祗受,雖出於不敢屢爲煩瀆,在告受料,本非私分之所敢安。臣連月呈告,時無行公之事,方在惶蹙之中,煩聒爲懼,不得以文字陳情,而不敢仍前冒受,又不領受云。何以爲之?敢稟。傳曰,更爲輸送。
吏曹啓曰,來二十九日,祿都目政事爲之之意,敢啓。傳曰,知道。
鞫廳罪人姜履相拿來囚,罪人林溥·林浣更推,姜履相元情,朴泰春面質,姜履相·呂必重·柳泰春更推。傳曰,推鞫姑罷。
上在昌德宮。停常參·經筵。
政院啓曰,禁府郞廳,以大臣意來言,連日參鞫,病勢復劇,今日鞫坐,不得爲之云矣,敢啓。傳曰,知道。
禁府,趙爾璧拿囚。啓。
大殿受灸後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房,口傳啓曰,三提調直宿之意,敢啓。傳曰,依爲之。
藥房啓曰,臣等退與諸御醫等商議,則皆以爲,膈間痞滯之症,一如前日症患,巨闕上阿是穴,受灸十五壯,稍得鎭定,行氣香蘇散一貼,纔已劑入,而此藥本方,去麻黃,代靑皮一錢,加香薷羌汁炒一錢,加進,宜當云。二貼連次煎入之意,敢啓。傳曰,知道。
大殿受鍼後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
院啓,無城上所,姑停。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,祿都目政事爲之事,命下矣,退行之意,分付。
藥房啓曰,卽伏聞入侍醫官等之言,上候膈間,猶未淸利,脈度沈數,四末塞厥之症止息,而煩渴引飮,肌膚煩熱,肢節沈痛云。臣等仍與商議,則皆以爲,此由於暑感未卽汗解之致,消暑敗毒散,加乾葛·黃芩各一錢,連進三貼,宜當云。此藥一貼,卽爲煎入之意,敢啓。答曰,知道。
上在昌德宮。停常參·經筵。
夜自二更至四更,巽方有氣,如火光。
藥房啓曰,伏未審夜來,聖體調攝,若何?去夜煎入湯劑,卽已進御,而膈間不平之候及煩熱疼痛等症,其有差減之效乎?臣等今日與諸御醫等,趁早入診,詳察症候,宜當,臣等不任煎慮之至,敢此問安,竝爲仰稟。答曰,知道。湯劑不得進御,諸症一樣矣。
政院啓曰,禁府郞廳,以大臣意來言,今日鞫坐,以上候未寧,不得爲之,姑待平復後開坐矣,敢啓。傳曰,知道。
府啓,炤等兄弟,松家島,李頤命·鄭纘先·韓配夏事。答曰,勿煩。姜鋧·李震休事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,卽伏聞入侍醫官等之語,自上煩熱疼痛等症,不至大段,而惡心之候,有加於初,凡干藥物粥飮,一切不得進御云。臣等不勝憂慮之至,與諸御醫商議,則皆以爲,此以下缺熱定嘔云。此藥一貼,卽爲劑入,而臣等又爲入侍,詳察□□症候,宜當,敢此仰稟。答曰,知道。日記廳郞廳鄭漢奎書。崔大潤校正。
上在昌德宮。停常參·經筵。
大殿·中殿·世子宮·嬪宮,問安。答曰,知道。
藥房啓曰,伏未審夜來,聖體調攝,若何?伏聞昨夕入侍醫官之言,生薑橘皮湯數次進服後,嘔氣稍定,饅頭及粟米飮,連次進御云,方切喜幸矣。卽伏聞夜間,嘔氣復作,米飮更無所進,寢睡亦未安穩云,不勝憂慮之至。臣等與諸醫,趁早入診,詳察症候,宜當,敢此問安,竝爲仰稟。答曰,知道。入診事,依啓。
今日藥房入診時,敬寧殿秋享大祭,王世子親行停止事,榻前下敎。
藥房再啓曰,臣等入診退出之後,與諸醫商議,則皆以爲,上候諸症,比前雖已稍減,嘔氣之頻作,寢睡之不安,實由於熱候未盡退祛之致,小柴胡湯,合橘皮竹茹湯,加麥門冬·黃連·薑汁炒·知母各一錢,黃柏鹽酒炒褐色五分,連進三貼,宜當云。此藥一貼,卽爲劑煎以入之意,敢啓。答曰,知道。
大殿·中殿·世子宮·嬪宮,問安。答曰,知道
傳曰,史官二員待命,騎馬六匹立之,四門禜祭所內摘奸。
禁府,申渼拿囚。啓。
上在昌德宮。停常參·經筵。
大殿·中殿·世子宮·嬪宮,問安。答曰,知道。
藥房啓曰,伏未審夜來,聖體調攝,若何?伏聞昨日松茸粥及粟米飮,連次進御,而湯劑亦爲頓進云,夜間寢睡之節及諸症,復何如?湯藥一貼,今當又爲煎入,而臣等與諸醫,趁早入診,詳察症候,宜當。臣等不任憂慮之至,敢此問安,竝爲仰稟。答曰,知道。夜間寢睡,比昨稍穩,嘔氣亦不至大段矣。
禮曹,行副護軍宋昌,去夜卒逝云。自今月初六日停朝市,弔祭致賻,依法例擧行,何如?啓依所啓施行。
大殿·中殿·世子宮·嬪宮,藥房·政院·玉堂夕問安。答曰,知道。
平安監司書目,兵使元德徽,今月初三日意外身死,驚慘事。
上在昌德宮。停常參·經筵。
大殿·中殿·世子宮·嬪宮,問安。答曰,知道。
藥房啓曰,伏未審夜來,聖體調攝,若何?昨日伏聞湯劑頓進,而松茸粥連次進御,諸症漸向差安,伏不勝喜幸之至,夜間寢膳之節,復何如?湯劑一貼,今當又爲煎入,而臣等與諸醫,趁早入診,詳察症候,宜當,敢此問安,竝爲仰稟。答曰,知道。寢睡比昨一樣矣。
今日藥房入診時,平安兵使元德徽身死代,明日開政差出,祿都目仍爲之事,榻前下敎。
傳曰,祿都目政事,明日爲之事,纔已下敎,而初八日卽大祭齋戒,初九日國忌齋戒,初十日國忌正日,過此三四日,則氣候必得差勝,留院公事,自十一日參酌,漸次入啓。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,平安兵使元德徽身死,喪柩上來時,依例擧行事,自備局分付。
備邊司薦,以李昌肇爲平安兵使。以上朝報
藥房入診入侍時,藥房提調閔鎭厚所啓,賑廳財穀俱竭,只有都民處發賣米價錢數萬兩,而各司災減代,當給者甚多。且每當凶年,例爲劃送戶·兵曹米布於賑廳,而今年則不爲劃送,故臣曾以災減代,自戶·兵曹題給之意仰達,蓋欲以賑廳之錢,貿取穀物,以爲後日之用矣。廟堂防塞不許,而各司災減代,有參酌題給之命,或給其半,或給三分之二,凶年各司,無不疲弊,災減代,若不准給,則實無以成樣。賑廳事勢,雖甚切憫,以發賣之錢,爲先准給災減之代,以解各司倒懸之急,宜當,敢此仰達。都提調崔錫鼎曰,各司災減之代,初令參酌出給者,蓋慮賑廳有難支之患,而各司疲弊,亦甚切急,自該廳如有推移之道,則盡爲充給,固好矣。上曰,如可推移,則災減代,盡數給之,可也。
又所啓,以吏曹員役朔下不足之故,賑廳賣米錢,備局餘丁布劃給事,自廟堂覆啓,而臣之淺見,竊以爲未安也。賣米錢,固不當用於此等處,而餘丁木,當作軍需,豈可取用於吏曹朔下耶?設令劃給,此豈爲可繼之道耶?當初李寅燁,以備局有司堂上,主管罷定之事,以吏曹留曹書吏額數之過多,頗爲裁減,自此之後,吏曹不能成樣云,豈吏曹堂·郞多不專一行公,故有中間閪失之患耶?抑寅燁或未詳察形勢,減削太過而然耶?如果有虛疎之弊,則固當別爲申飭,而或由於減削太過,則勢將以釐正廳所得閑丁,參酌劃給,以爲永久可行之法。寅燁初旣主管罷定之事,方爲本曹判書,使之稟議廟堂,從長變通,何如?都提調崔錫鼎曰,頃者李寅燁,以吏曹形勢切急稟達事,下廟堂,而他無推移之道,以賑廳爲先量給後,備局木布繼給事回啓,此出於一時救急,非可行於每年。卽今吏曹員役輩,實無支保之勢,如是變通,似宜矣。上曰,使之相議變通,可也。
又所啓,諸各司無不凋弊,而宣惠廳僅免此患者,以有一定之法故也。近來前例所無之事漸開,如海西水軍刈薍價,廟堂初欲以兵曹木則半給之,及臣陳達榻前之後,以瑣屑勿施之意,覆啓,臣不勝惶恐。瓦署事,又以與戶曹折半給價爲定,此於事體,尤不知得當,而蓋出於無他善策之致,故臣亦不敢力爭矣。唯有一事,可以救得一分者,臣懷之不敢發,久矣。今請略陳,頃年自上特慮貢物之弊,設置裁省廳,命故相臣李端夏及臣之先臣,主管其事,郞廳則故判書李光夏,故監司洪得禹也。經年講定,作爲成法,行之五六年而無弊矣。及至己巳朝著大變之後,無端廢閣,誠甚可惜。蓋其裁省之法,所減之米二萬餘石,貢物人等,必不好之,而可減者減之,可增者增之,實出於均一之道,則渠輩亦何敢爲怨乎?其後歲月已多,或不無窒礙之處,此則稟于廟堂,略加改定,設令不能盡如前日所減之數,要亦不下於萬餘石,國用之所藉賴者,豈其少哉?若行此法,則惠廳可以支保,不然則前頭事極可慮,故敢此仰達。下詢于大臣而施行,何如?都提調崔錫鼎曰,閔鎭厚所達宣惠廳形勢,誠然矣。貢物元定之數,多寡不齊,而各有剩數,當爲裁省之議,所以發也。臣則未能詳知,而惠廳形勢,鎭厚以主管堂上,必審知之,與諸大臣及諸宰,從容商確稟定,宜矣。上曰,相議後,更爲稟處,可也。以上備局謄錄
上在昌德宮。停常參·經筵。
下直,瑞山郡守柳泰明,林川郡守尹世緯,玄風縣監趙道輔,昌寧縣監李志逵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候調攝,若何?昨日伏聞水澆飯再次進御,湯藥亦爲頓進云,夜間寢膳之節,復何如?臣等與諸醫,趁早入診,議定停藥與否,宜當。臣等不任憂慮,敢此問安,竝爲仰稟。答曰,知道。寢睡稍安矣,自今日輪回直宿。
禁府,李世祥拿囚。啓。
大殿,藥房·政院·玉堂夕問安。答曰,知道。勿爲問安。
今日藥房入診時,湯藥停止事,榻前定奪。
有政。兵批,以崔擎宇爲兼司僕將,以申命任爲內禁衛將,以金重元爲副摠管,以李箕翊爲翊衛。
吏批,以崔錫恒爲藝文提學,成壽雄爲南平縣監,尹趾慶爲平壤庶尹,李晩成繕工副正,李晩成爲吏曹參議,李廷師爲掌樂直長,尹萬慶爲漢城參軍,金興慶爲副修撰,申以衡爲典籍。
上在昌德宮。停常參·經筵。
大殿·中殿·世子宮·嬪宮,政院·玉堂·藥房問安。答曰,知道。
藥房啓曰,伏未審夜來,聖體調攝,若何?寢睡之節,漸益安穩,而水刺所進,亦復加勝乎?臣等不任憂慮,敢此問安。答曰,知道。寢睡猶未安穩,水刺姑無顯然加勝,夜來膈間,亦不開利,而大抵昨日諸醫停藥之說,終未免太遽矣。
再啓曰,卽伏承批旨,以寢睡猶未安穩,水刺姑無顯然加勝,膈間亦不開利爲敎,臣等伏切憂慮之至。昨日諸醫等以爲,上候諸症,漸向差減,脈度亦已和緩,進御湯藥,已滿三貼,苦口之劑,不必連進云。故以姑爲停止事定奪,今朝問安,亦恐有妨於引接,不敢竝請入診矣。玆承諸醫停藥之說,未免太遽之敎,臣等身居保護之地,初未能詳察證候,遽以停藥爲請,致勤聖敎,罪實難逃,不勝惶恐待罪。臣等與諸御醫入診,詳察症候,議定當進之藥,宜當,敢此仰稟。答曰,問于入侍醫官議藥,勿爲入診,亦勿待罪。
三啓曰,卽伏聞入侍醫官等之言,上候諸症,已獲差路,而卽今膈間不淸利之候,不至大段,而寢睡不穩,口味猶苦云。臣等與諸醫商議,則皆以爲,此由於心膽經餘熱,未盡退祛之致,竹茹溫膽湯,加麥門冬一錢,連進五貼,宜當云。此藥連次煎入之意,敢啓。答曰,知道。
傳曰,史官三員待命,騎馬九匹立之,秋享大祭所內摘奸。
政院啓曰,卽伏聞左贊成尹拯,以痢疾方在危綴之境云,係是禮待儒賢之病,雖在靜攝之中,不得不煩達,敢啓。傳曰,令御醫持藥物,卽往看病。
上在昌德宮。停常參·經筵。
大殿·中殿·世子宮·嬪宮,政院·玉堂·藥房問安。答曰,知道。
藥房啓曰,伏未審夜來,聖體調攝,若何?昨入湯劑,其已進御,而夜間諸症,其有差減之效乎?今日臣等與諸醫,趁早入診,詳察症候,宜當。臣等不任憂慮,敢此問安,竝爲仰稟。答曰,知道。湯劑進御,而寢睡稍穩,諸症差減矣,勿爲直宿。
今日藥房入診時,進宴設廳堂上·郞廳差出事,榻前定奪。判尹尹世紀今姑改差事,榻前下敎。
吏曹啓曰,本曹正郞李晩堅·柳鳳輝除授已久,尙不出仕,其在事體,殊甚不當。前頭大政,不可不備員,李晩堅·柳鳳輝竝爲推考,使之斯速出仕,何如?傳曰,允。
上在昌德宮。停常參·經筵。
夜五更,有霧氣。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?湯劑連爲進御,而寢睡·水刺之節,日漸加勝乎?臣等不任憂慮,敢來問安。答曰,知道。湯劑連進,寢睡安穩,水刺比昨加勝矣。勿爲逐日問安。
昨日藥房入診時,提調閔鎭厚所啓,吏曹判書李寅燁,備邊司有司堂上差下事,榻前定奪。
禮曹參判洪萬朝,咸鏡監司遞來。
上在昌德宮。停常參·經筵。
卯時,有霧氣。未時,日暈。
下直,安城郡守金道濟,樂安郡守金得輝,長水縣監金混,玉江萬戶邊洽。
政院啓曰,卽者禁府郞廳來言,今日鞫廳當爲開坐,而領議政崔錫鼎以爲,非但有身病,以引嫌之端,不得赴坐云,左議政徐宗泰以爲,雖未及陳疏自列,而私義於今鞫事,本有不敢參涉之嫌。開坐與否,不得爲之云矣,敢啓。傳曰,知道。
京畿監司書目,坡州牧使申必淸,以其母病,受由下鄕,無意還任,罷職事。又書目,富平府使李臣龍,本月初四日母在喪事。
黃海監司書目,長連縣監辛錫祿,御寶僞造罪人推報文案,極其疎漏,而罪人指捕之事,亦不實報,顯有掩功之跡,罷黜事。
平安監司書目,順川呈,以水鐵匠金士仁爲雷震致死事。
吏曹,進宴廳堂上三,趙泰采·金柱臣·金昌協,郞廳三,尹澤·金昌國·李遂大。
府啓,請炤等兄弟絶島定配,松家島田畓,還屬戶曹事。李頤命削奪官爵,門外黜送。軍銜下鄕,禁令申嚴,雖在常時,不當任意往來,況此鞫獄方張之日,輒多下鄕之人,問郞遞改之際,未免苟簡之患,其在事體,極涉未安。請帶軍銜下鄕人員,一一摘發,從重推考,催促上來事,更加申飭,俾無如前之患。答曰,不允。第二件事,令廟堂稟處,李頤命削奪官爵,末端事,依啓。前啓,韓配夏·鄭纘先罷職事,停啓。
吏曹參判崔錫恒上疏。大槪,藝苑兼任,及於萬萬無似之身,自量才分,實無一分冒進之理,惶隕縮伏,恭竢糾正之論,而側聽累日,尙此寥寥,不得不冒死自鳴。伏乞聖明,曲加憐察,亟命改正,以重名器,以安私分事。入啓。答曰,省疏具悉。卿勿過辭,從速察任。
忠淸監司書目,領府事南九萬月廩米太,辭而不受事。啓。傳曰,更爲輸送事,分付。又書目,結城呈,以領府事南九萬上疏上送事。啓。答曰,省疏具悉卿懇。卿其體予前後之旨,須勿固辭,安心領受。仍傳曰,遣史官傳諭。
都摠府都摠管林原君杓,同姓七寸叔瀛昌君沈妻郡夫人安氏身死,服制已行四日,出仕,何如?啓依所啓施行。
承文院官員,以都提調意啓曰,本院提調,大典無定數,前日員數,或至十五六人,而近來在京行公之員,止有四五人,不可不加差,啓下行工曹判書洪受瀗,吏曹判書李寅燁,刑曹判書徐文裕,大司憲宋相琦,右尹朴權,竝提調差下,大司諫尹趾仁,副提調差下,使之察任,何如?傳曰,允。
兵曹參議申銋,同姓四寸大父前參判懹卒逝,服制已行七日,出仕,何如?啓。依所啓施行。
兵曹參議申銋,異姓四寸妹行副司直姜銑妻夫人南氏卒逝,服制已行四日,出仕,何如?啓。依所啓袘行。
兵曹參判南致熏,女壻學生任藎元身死,服制已行四日,出仕,何如?啓依所啓施行。
獻納李坦上疏。大槪,臣北賑旣畢,今纔歸抵城外,而納言新除,非臣庸陋所堪。且臣情地,有不可冒進於淸班者,乞命鐫遞,以安愚分事。入啓。答曰,省疏具悉。爾其勿辭察職。
謝恩,獻納李坦。
政院啓曰,進宴廳堂·郞旣已差出,所當趁卽開坐,擧行凡事,而禮曹判書金昌協在外,戶曹判書趙泰采方在呈告中,金昌協上來遲速,姑未可知,趙泰采爲先牌招,以爲會同開坐之地,何如?傳曰,允。
司諫院大司諫尹趾仁,同姓孽六寸妹前權管李公弼妻淑人尹氏身死,服制出嫁降等,已行四日,出仕,何如?啓。依所啓施行。
刑曹參議任舜元,同姓六寸弟藎元身死,服制出繼降等,已行四日,出仕,何如?啓。依所啓施行。
假注書李濟書啓,臣承命馳往于忠淸道尼山酉峯村左贊成尹拯所住處,傳宣聖批,則以爲,臣草莽賤臣,冒死拜疏,日夜戰灼,祗竢威命矣。不意聖批特降,十行溫綸,開諭備至,近侍之臣,含命遠臨,驚恐震悼,不勝感泣隕越之至。至於乞鐫爵名,非敢以一時外事也。尸居餘氣,朝暮就木,遙據天爵,一至此久,公議私分,實無一向擔閣之理,前後呼籲,肝血已盡,而不惟未蒙矜許,訓諭隆重,愈往愈加,臣誠惶縮悶塞,措躬無地。臣本合連章累牘,以脫免爲期,而疏章之上,輒復賺蒙如許恩數,以此惶懼,不敢瀆煩,進退維谷,左右皆罪,居常跼蹐,祈死不得。噫,螻蟻微忱,天日下照,垂死至願,唯望聖慈,終賜哀憐,將臣所叨職名,一倂收還,使微臣得還賤分,安意待盡於聖化之中而已。臣旣不敢瀆以文字,猥溷宸嚴,則只當縮伏,以竢朝廷之處分,而近侍之臨,天威咫尺,敢復呼籲如此,罪又萬死,無任惶恐祈懇之至云矣,敢啓。傳曰,知道。
吏曹啓曰,守令多闕,政事,取稟。傳曰,明日爲之。
左議政徐宗泰箚子。大槪,冒陳不敢參鞫之嫌,乞賜遞免事。入啓。答曰,省箚具悉卿懇。卿不我遐棄,幡然造朝,心之欣喜,曷有其已?今玆鞫獄,設有不得參坐之嫌,以此祈免,殊涉太過也。日者禁府啓辭,終欠別白,使之更爲考啓,卿其須體至意,安心勿辭,速出行公。仍傳曰,遣史官傳諭。以上朝報
備邊司啓曰,卽今文官四館參下,殆過一百二十人,若令循次例遷,則前頭積滯之弊,有不可勝言。在前栗峯·連原·自如·金泉·濟原五驛,爲承文參下之窠,昌樂·獒樹·保安三驛,爲成均參下之窠,而頃年皆作文蔭參上,待四館積滯,更爲復舊事,定奪矣。今當還作文參下,時任察訪之未遷者,或除守令,或移差京職,而參下郵官之計仕陞六,當依定規而行之,雖不値都目政,隨闕遷除,亦無所妨。蔭路齋郞之改作直長·奉事者,亦當與京官一體,竝以十五朔準仕陞遷。且今番三科別薦,與前司學行薦,事體一般,其未生·進人,依前除講許三曹,以示優待之意,宜當。以此分付吏曹,何如?答曰,允。
上在昌德宮。停常參·經筵。
下直,淳昌郡守洪禹鼎,康津縣監鄭啓章,高敞縣監趙九輅。
工曹判書洪受瀗辭職上疏。入啓。答曰,省疏具悉。卿其勿辭,從速行公。
中殿·世子宮·嬪宮,藥房問安。答曰,知道。
藥房啓曰,秋炎尙酷,伏未審日間,聖體調攝,若何?湯劑連爲進御,而寢睡水刺之節,皆已如常乎?湯藥五貼,當盡於今日,臣等與諸醫入診,議定繼進之藥,宜當。臣等尙切憂慮,敢來問安,竝爲仰稟。答曰,知道。湯劑連進,寢睡安穩,水刺猶未如常矣。
校理吳命峻上疏。大槪,臣之母病,自昨添重,臣情理煎迫,急於歸省,徑出禁門,乞削臣職,仍治臣罪事。及弼善權世恒上疏,大槪,臣於禁廬,猝聞母病危劇,情理煎迫,不暇替直,蒼黃徑出,敢此哀籲於靜攝之中,其任情蔑分之罪大矣。伏乞亟遞臣職,以便救護,仍治臣罪,以振朝綱,不勝幸甚事。入啓。答曰,省疏具悉。爾其勿辭,救護母病。
政院啓曰,卽者禁府郞廳來言,今日鞫坐,問于大臣,則領議政崔錫鼎以爲,旣有引嫌之端,將欲陳箚,不敢參坐云,左議政徐宗泰以爲,旣有不敢參鞫之嫌,玆於開坐事,何得爲言云矣,敢啓。傳曰,知道。
又啓曰,吏曹參判崔錫恒兼帶辭免上疏,旣已批下,而大政在近,尙不出仕,卽爲牌招,何如?傳曰,允。
備邊司粘目,刑曹啓目云云。濫率守令淸風府使李喜朝,移拜臺職,臣曹不敢擅便,令備局稟處亦爲白有臥乎所,濫率守令中,曾經臺侍二品職人員,事體自別,不可一體決杖。今此李喜朝,移授臺職,有難施行決杖,罷黜宜當,以此分付,何如?啓依允。
藥房再啓曰,臣等入診退出之後,與諸醫商議,則皆以爲,上候諸症,幾盡平復,而寢睡今雖安穩,時或不寧,此由於上焦痰火,未能淨盡之致,加減溫痰湯,加柴胡·便香附各一錢,連進十貼,加味寧神丸,加便香付一兩,枳實夫炒七錢,繼進一劑,宜當云。湯劑五貼,爲宜劑入之意,敢啓。答曰,知道。
府啓,請炤等兄弟絶島定配。初入仕擇差之命,每下於大政之日,而銓曹全不奉行,蔭路之猥雜,近日益甚,不可不汰其尤甚者,以爲懲勵之道,而四山監役宋徵遠,爲人癡獃,行己鄙悖,居鄕處事,率多怪駭之擧,庶官百隷之任,非所可堪,而意外除職,人莫不嗤笑。齋郞尤是蔭仕揀選之窠,而厚陵參奉徐行遠,卽一鄕曲嗜利無恥之徒,夤緣拔身,濫通仕籍,同列羞與爲伍,人言久而未已。如此之類,若諉以除拜旣久,置而不論,則將無以淸仕路而杜後弊,請四山監役宋徵遠,厚陵參奉徐行遠竝命汰去。答曰,不允。末端事,依啓。前啓,松家島李頤命事,停啓。
禮曹參判洪萬朝上疏。大槪,急於納符,不得不祗謝恩命,而臣於本曹長席,有應避之嫌,乞令該曹,照例稟處事。入啓。答曰,省疏具悉。疏辭令該曹稟處。
以趙聖復爲假注書。
假注書趙聖復出仕,代宋成明。
吏曹啓曰,權知承文院副正字尹聖時·韓祉·趙翼命·李濟·李萬維·嚴慶遂·宋成明·申弼晦·尹鳳朝·李端章·金尙奎·崔柱夏·申靖夏·尹明佐·金聖重·朴聖輅爲等如,口傳施行,何如?啓依允。
備忘記,鞫廳事體,極其嚴重,刑人殺人,決非一金吾堂上之所敢自擅,今日入診時,知義禁閔鎭厚,以鞫廳罪人事,獨自陳達,直爲斷案,此曾所未有,誠可駭然。後弊所關,決不可置而不論,罷職。
文學李明浚牌不進,依承傳罷職。
判義禁趙相愚,知義禁南致熏上疏。大槪,頃日辛巳獄時,判府事徐文重參坐日月考啓也。臣等有不能明白書啓之失,亟削臣等之職,仍治臣等之罪,以安私分事。入啓。答曰,省疏具悉。卿等勿辭,從速行公。
校理尹星駿牌不進,依承傳罷職。
有政。兵批,以李世延爲五衛將,以黃鑌爲羽林衛將,以閔銓爲五衛將,以李泓爲慶尙左水使,以李漢宗爲翊贊,以吳泰周爲都摠管,以洪時疇爲副摠管,以睦慶賢爲都摠都事,以李齊說爲司禦,以吳遂雄爲訓鍊副正,以姜錫範爲五衛將,以柳胤興爲都摠都事。副司果李海朝,副司直尹世紀,副護軍朴泰恒,副司正宋成明。
藥房入診時,都提調崔錫鼎所啓,頃者吏曹判書李寅燁,陳達榻前,以爲學行人才別薦,朝家旣已各令薦進,而至於將材,則曾前將領不次之薦,間間有之,而至於草野閑良出身及行伍間人才,曾無擧薦之事,宜令一體薦進事,下備局,而未及稟處矣。其所陳達,誠爲得宜,今以諸大將及各道閫帥爲薦主,定其薦目啓下,而大將則無論京外,皆許薦進,閫帥則薦其道內之人,而使之各薦一人,則似好矣。上曰,依爲之。以上備局謄錄
吏批,以洪受瀗·李寅燁·徐文裕·宋相琦·朴權爲承文提調,尹趾仁爲副提調,金壽億魚川察訪,尹趾仁爲大司成,權是經爲漢城判尹,權卨爲井邑縣監,朴萬恒爲咸平縣監,李坦爲修撰,洪九來爲濟用直長,李眞養爲江西縣令,朴始采爲長連縣監,李師尙爲檢詳,李世弼爲忠淸監司,李爲坡州牧使,李澤爲說書,李漢珪爲龜城府使,曺廷善爲大同察訪,柳鳳輝獻納,李廈成爲新溪縣令,邊是泰爲長湍府使,李晩堅爲副修撰,李世瑜爲富平縣監,趙昌壽爲繕工假監役,金鏜爲義盈主簿,朴弼明爲大司諫,鄭齊斗爲掌令,韓爲理山郡守,李說爲靈巖郡守,許諧爲熙川郡守,閔聖魯爲益山郡守,崔啓翁爲靈光郡守,元聖兪爲判決事,李箕明爲玉果縣監,沈益三爲旌義縣監,任舜元爲承旨。
上在昌德宮。停常參·經筵。
夜一更,月犯南斗第二星。
下直,平安監司趙泰耉,慶尙監司李壄。
傳曰,平安監司趙泰耉,慶尙監司李壄,留待引見。
正言洪泳三度呈辭。入啓。遞差。
禮曹啓曰,進宴吉日,令日官推擇,八月則大殿進宴二十七日,中宮殿進宴二十八日爲吉,九月則大殿進宴初九日,中宮殿進宴初十日爲吉云,何日定行乎?敢稟。傳曰,以八月二十七日,二十八日定行。
府啓,請炤等兄弟絶島定配事。新除授掌令鄭齊斗,時在京畿安山地,司諫院獻納柳鳳輝,時在廣州地,請竝斯速乘馹上來事,下諭。答曰,不允。下諭事,依啓。
執義李光佐啓曰,伏以臣,蒙恩作州,閱歲便養,曲遂之澤,山海無極,銘心鏤骨,上報無堦。內遷之後,宜卽竭蹶趨命,小伸微誠,而顧臣新喪獨子,感疾殆死,久不能自力,頃始登程寸進,伏聞玉候違豫,煎憂靡定,遂就水路,疾棹下來,則起居已復天和矣,犬馬之情,歡忭不自勝。今纔肅恩,進詣臺次,而臣在州時,以濫眷犯科,自首於本道監司,方在惶慄待勘之中,水路作行,亦係違禁,俱不可一日仍冒。玆敢據實自劾,請命亟削臣職。答曰,勿辭,退待物論。
吏曹啓曰,臺諫有闕,政事,取稟。傳曰,明日爲之。
領議政崔錫鼎箚子。大槪,敢申嫌難參鞫之狀,冀垂睿察,兼陳所懷,乞賜裁處事。入啓。答曰,省箚具悉卿懇。昨於前席,面諭予意矣。陳章引嫌,一至於此,而箚中所云,査考各人疏語之如何,議定林溥罪狀之輕重者,誠如卿言。且卽見禁府啓辭,左相參鞫,少無嫌端,從速按治之意,宜令史官傳諭,卿其安心焉。下款事,此非一時做錯之比,罪人刑殺,欲自擅斷,殊極無嚴,大關後弊,決不可置之也。仍傳曰,遣史官傳諭。
忠淸監司書目,懷德呈,以大司憲宋相琦辭職上疏上送事。啓。答曰,省疏具悉。卿其勿辭,俟父病間,上來察職。
修撰李坦牌不進,依承傳罷職。
吏曹啓目,粘連。觀此全羅右道暗行御史李喬岳書啓,則珍島前郡守孫命大,到任以後,無一可觀,飢民抄擇,一不親執,監色輩一從親疏,赤立之民,多數見漏,太半流離。松材摘奸,不分犯斫,勒徵木疋,盡歸私橐,官軍官禮木,多數督徵,終無區處之事,鳩聚錢木,逐月載送,潛奸邑婢,獄訟立落,吏役差除,皆出私囑,各面書員處,收捧私結六同及還上租二百八十石,民間分給樣,以巧作文書,而尙不區處。上年歲抄,付諸該色,多受錢布,私自頉下,闔境嗷嗷,如在水火是如爲白有臥乎所,其乘時肥己,貪饕不法之狀,不可以已罷而置之,令攸司稟處爲白乎旀,咸平縣監鄭以雲段,境內富民及官軍官面都掌等處,分給錢兩,每兩責納一石之租,面書員輩,誘脅村氓,各其所耕結卜之價,預爲捧食,及其作夫之際,沒數還起,會付耗穀,稱以私備,瞞報巡營,移錄於別備成冊,衙中子女未經痘患是如,逐日摘奸,督令驅出,冒寒撤家,或致散亡,民怨孔劇是如爲白有臥乎所,分給錢兩,濫徵穀物,書員盜結,一不推給,此不但厚招民怨,那移還穀,假稱別備之狀,尤極駭然,爲先罷黜,其罪令攸司稟處爲白乎旀,萬頃縣監權大臨段,留心賑政,終無離散之患,而奸吏輩徵索浦民駄來魚産之弊,未卽禁斷。海南縣監申伯周段,私備米租,抄飢均給,而抄飢之際,未免疎漏之歎是如爲白有臥乎所,此兩邑守令段,不無可稱之政,而或不戢官屬,致有浦民之怨,或抄出飢民,未免疎漏之弊,竝只推考警責爲白乎旀,高山縣監林世儉段,凡百官用,務爲節省,自官料理,不煩民力,而以登科榮墳之行,飢民分賑,雖未趁早,前後分給,至於七次,民無散亡,咸頌其惠是如爲白有臥乎所,雖有可稱之政,亦無優異之績,今姑置之爲白乎旀,羅州牧使朴重圭段,手段已熟,明決大獄,官舍修補,不煩民力,精抄閑丁,均捧還上,今春賑資,料理別備,抄飢白給,他邑亦賴,所屬十二島民,計戶別抄,船粟往哺。年七十以上,各給米租二斗,其他蠲役,亦甚不貲是如爲白有臥乎所,累蠲民役,多備賑穀,善治善賑之狀,尤爲表著,合有褒賞之典。貢賦納未納,令戶曹相考稟處爲白乎旀,抽栍外各邑中,益山郡守李東振段,前冬捧糴,空殼太半,抄飢分賑,略給塞責。靈巖郡守申慶濟段,分賑得宜,蠲役亦多,而換貿牟穀,頗有民謗,奸吏所偸隱結,將至百餘結是如爲白有臥乎所,此兩邑守令段,或所捧糴穀,多是空殼,抄出飢民,勒減名數,或換貿穀物,頗招民謗,許多隱結,盡歸猾胥,其忽於賑事,疎於田政之狀,據此可見,竝只先罷後推爲白乎旀。靈光郡守李衡祥段,各面飢餓,多數落漏,冒禁推奴,極其紛擾。泰仁前縣監金時保段,刑杖太濫,民不懷惠,賑民糶政,俱極虛疎。井邑縣監宋世鼎段,仁柔太過,政令懈弛,倉色賑吏,無不亂雜是如爲白有臥乎所,此三邑守令段,旣不善賑,且多疵政,竝只罷黜爲白乎旀。沃溝縣監李震煥段,還上乾糧,不爲頻給,兩里浦民,頗有怨言。金堤郡守黃爾明段,以米換牟,不無弊端,柴木載運,亦多民弊。務安縣監宋道涵段,捐俸補賑,約己救民,而聽斷或滯,束下甚緩。茂長縣監吳命禧段,所備賑穀,數甚零些,不能優濟,飢民呼冤是如爲白有臥乎所,此四邑守令段,乾糧分給,怨在不均,換穀運柴,民多受弊,賑事雖勤,束下不嚴,賑資零星,不能優濟,竝只推考警責爲白乎旀。古阜郡守金萬胄段,賑政糶穀,俱得其宜,長城府使林世良段,給糶分賑,民受其惠。金溝縣監金浣段,精抄飢民,分等賑救。龍安縣監韓塾段,艱備賑穀,全活頗多。咸悅縣監任命元段,蠲役頗多,抄飢甚精。礪山府使宋奎炫段,九巡白給,饋送貧民,年壯未婚者及過期不葬者,題給米布,俾不失時。珍山郡守兪命聃段,辦備賑穀,貧富均濟是如爲白臥乎所,此七邑守令,雖有可觀之政,別無表著之績,今姑置之爲白乎旀。臨陂縣令李萬稷段,出役甚均,獄訟無滯,百里安堵,頌聲載路,村民畏其主倅之聞知,相與戒飭,絶不鬪爭,大同米自官備納,十巡白給,流丐賴活,還上分給,亦有條理。興陽縣監柳星河段,蠲減民役,不煩民間,多備賑穀,均一分給。錦山郡守李世勉段,前後糴賑,吏無徵索之弊,十巡白給,流丐均調。全州判官呂光周段,多備賑穀,竭力救民,流逋還集,闔境受惠是如爲白臥乎所,此四邑守令段,旣善賑政,且蠲民役,而李萬稷治績,尤爲表著,合有參酌褒賞之道,貢賦納未納,令戶曹相考,依榻前定奪,待本道畢賑狀聞後稟處爲白乎旀。濟源察訪李聖佐段,減除支供,給糧貧卒,而仁柔太過,不戢頑吏。靑巖察訪韓泰相段,留意馬政,必欲修擧,慈詳愷悌,撫愛驛卒是如爲白臥乎所,此兩驛察訪,政雖有疵,不至大段,心存擧職,亦無異績,竝只置之爲白乎旀,參禮察訪金慶賚段,修擧馬政,鳩聚錢文,設廳取利,添補馬價,所捧差備木,不爲私用,貿置賑穀,所屬十二驛,趁春分給,其他約己蠲役,不一而足是如爲白臥乎所,設廳取殖,添補馬價,以木貿穀,分賑屬驛,其約己蠲役之狀,誠爲可嘉,合有參酌施賞之道,上裁敎是乎旀,監司權尙游段,律己簡嚴,處事周詳,以寬御下,竭誠賙賑,一道之人,無不惜去是如爲白乎矣,按道之臣,事體自別,不必擧論是白乎旀,兵·水使及邊將等乙良,令兵曹稟處,何如?啓依允。金慶賚乙良,考例稟處。
京畿監司書目,廣州呈,以副校理任守幹辭職上疏上送事。啓。答曰,省疏具悉。爾其勿辭,從速上來察職。
吏曹判書李寅燁上疏。大槪,乞解新兼賓客及承文提擧·籌司有司等任,以便公私,兼陳所懷,以備裁察事。入啓。答曰,省疏具悉。已諭於大臣箚批矣。雖不收還,亦豈無量處之道乎?卿其勿辭,從速行公。
政院啓曰,卽伏見領相箚批,以左相參鞫,少無嫌端,從速按治之意,宜令史官傳諭爲敎,左相處,似有傳諭之事,何以爲之?敢稟。傳曰,今觀禁府考啓,卿之參鞫,少無嫌礙,安心按治,速完國事事,遣史官傳諭于左相。
有政。兵批,副司直崔昌大,副司果洪泳·趙泰一。
禁府啓曰,左議政徐宗泰箚子批答中,有辛巳鞫獄時,判府事徐文重參鞫日字,更爲考啓事,命下矣。臣等更爲取考辛巳鞫獄時推案及進不進座目,則辛巳十月二十二日,判府事徐文重以進字書之,二十三日,仍爲開坐,故別無座目,二十二日,則罪人尹順命刑問一次,前招無加減,二十三日,則罪人尹順命加刑二次,前招無加減載錄,二十八日,判府事徐文重,以進字書之,而此日則罪人順命,無更推之事,同年十一月十九日,罪人順命刑問五次,始以金春澤等事納供,罪人順命正刑,在於同月二十六日矣。判府事徐文重參坐日字,則十月二十二日·二十三日及二十八日外,或以病字,或以藥房進書之,而當初考啓時,臣等不能詳閱前後文案,致有更考之命,不勝惶恐,敢啓。
上在昌德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,伏未審日間,聖體調攝,若何?湯劑連爲進御,而寢睡一向安穩,水刺亦復如常乎?臣等憂慮未已,敢來問安。答曰,知道。湯劑連進,寢睡安穩,水刺幾盡復常矣。
副校理崔昌大三度呈辭。入啓。只遞本職。
政院啓曰,左承旨任舜元,同姓七寸姪學生守良身死,服制已行四日,出仕,何如?傳曰,允。
又啓曰,卽者吏曹郞廳來言,今日爲政事命下,而判書李寅燁病不來,參判崔錫恒兼帶未肅拜,參議李晩成在外,不得開政云。判書李寅燁,參判崔錫恒,竝卽牌招開政,何如?傳曰,允。
今月十二日藥房入診時,都提調崔錫鼎所啓,頃者吏曹判書李寅燁,陳達榻前以爲,學行人才別薦,朝家旣已各令薦進,而至於將材,則曾前將領可任之薦,間間有之,至於草野閑良出身及行伍人才,曾無擧薦之事,宜令一體薦進事,下備局,而未及稟處矣,其所陳達,誠爲得宜。今以諸大將及各道閫帥爲薦主,定其薦目啓下,而大將則毋論京外,皆許薦進,閫帥則薦其道內之人,而使之各薦一人,則似好矣。上曰,依爲之。
禮曹啓曰,大殿進宴處所,上年以春塘臺定奪,而今此宴禮,事體至重,仁政殿,是聽朝之法殿,禮當行於此處。且其日若値風雨,則旣定大禮,不可輕易退行,而春塘臺係是帳殿,無殿宇,御幄則雖或以油幕,堅緻排設,亦不如殿內之安便,至於百官侍宴坐次遮帳,亦難盡皆堅緻。仁政殿則御座當設於殿內,群臣百官則列於中階,而以板補階,雖以遮帳圍排,旣與殿宇連接,亦勝於春塘臺之露處。且以熟設處所言之,春塘臺則當以假家爲之,宴需物件及牀卓器皿,固當安排於假家,而許多員役,有難庇身於宇下,而仁政殿則或以內兵曹爲之,或以內醫院爲之,皆有室屋,雖設爲假家,儘有依接,若値風雨,員役輩之周旋應辦,無苟簡之患。且念朝家凡事,必爲後來所準,則法殿設宴,可以爲法於後世,以此數件,反覆思度,終不如仁政殿行禮之爲便。大臣之意如此,今番進宴,何處定行乎?敢稟。傳曰,然則定於仁政殿,可也。
昨日,政院啓曰,卽伏見領相箚批,左相參鞫,少無嫌端,從速按治之意,宜令史官傳諭爲敎。左議政處,似有傳諭之事,何以爲之?敢稟。傳曰,今觀禁府考啓,卿之參鞫,少無嫌礙,安心按治,速完鞫事事,遣史官傳諭于左相。
記事官閔鎭東書啓,臣敬奉聖旨,傳諭于左議政徐宗泰,則以爲,玆於意外,伏承史官臨宣聖旨,諭臣以按治鞫獄之意,臣伏深惶感,莫知所出。臣冒陳嫌不敢參鞫之情,而今未得聽許之命,則臣亦何敢終始言私?隨進參坐,雖有不得辭者,竊念今當以朴奎瑞等之疏,問於林溥,覈其何事爲不利而已,元非議勘奎瑞之罪,則鞫體嚴重,領相之引嫌力辭,以臣愚昧,實未知得宜。當鞫首相,備知獄情,而過引不當引之嫌,乃以按治之重,歸之於微臣,揆以國體,寧有是理?嚴命之下,臣誠祗栗,而終不敢冒承獨當,不勝惶恐。臣更當以文字陳聞,仰請裁處云矣。敢啓。傳曰,知道。
禁府照目,前縣監李萬禎矣,流來邑規,許多穀物,分定民結,至用於不緊無名之處,則因公擅斂之罪,在所難免。罪杖一百,徒三年,喪前所犯收贖,告身盡行追奪,私罪。啓。依允。又照目,前僉使張宇澤,前權管徐後光等矣,防軍給代,不無因循謬例之端。罪杖一百贖,告身盡行追奪,私罪。啓。依允。又照目,前府使鄭翊周矣,錢文相換,雖無入己之事,難免不能謹愼之失,別用大斛,雖非自己之所創,亦有因循謬例之罪。杖一百贖,告身盡行追奪,私罪。啓依允。
府啓,請炤等兄弟絶島定配。引嫌而退,因病水行,不必爲嫌,而濫眷犯科,在法當遞,請執義李光佐遞差。答曰,不允。處置事,依啓。
吏曹啓目,粘連。觀此平安道暗行御史李邦彦書啓,則江西縣令鄭世會段,性本闇弱,事多疎闊,工房鄕任,納賂得差,魚場日次,備價貿納,戶鷄例捧,一年一次,而今則定以爲兩次,此外亦多鄙瑣之誚是如爲白臥乎所,納賂差任,旣涉可駭。魚産戶鷄,比前加捧,亦係不法,爲先罷黜,其罪令攸司稟處爲白乎旀,龜城府使尹廷舟段,爲人勤幹,出役簡便,輸回赴役,不煩民力,政有可稱,而官屬二人,斃於酷杖,難免濫殺之歸,先罷後推爲白乎旀,祥原郡守柳重茂段,春間以鄕校改建事,養山材木,多數斫伐,使民曳納,民不支吾,怨言朋興。大同庫收置錢布,本爲勅需與雇馬之費,而濫用他處,庫儲蕩然,每年加捧五錢於民戶,此實民間之巨弊,而一任監色之弄奸偸食,曾無致察之擧是白乎旀,刑杖稍濫,訟者二人,因其相鬨,受杖致斃是如爲白臥乎所,若干笞罰,邂逅致死,雖非濫刑之比,而人命殞斃,至於二人,不可全然置之。且其斫木輸運,本爲鄕校之役,大同徵布,亦循流來之規,措置之際,致有民怨,罷黜爲白乎旀,熙川郡守梁益茂段,性且孱劣,事無修擧,親舊之爲推奴下來者,率皆留之邑底,多有騷擾民間之弊,頗有怨謗。理山郡守崔處大段,性近徒善,不能束吏,稱以爲民禳災,別定監色,每戶收合一斗米。且令僧人持勸子,鳩聚物力於村間,大設水陸齋於邑底川邊,勿論貧富,使民出米相助,多有怨聲是如爲白臥乎所。此兩邑守令段,旣多疵政,且犯禁令,設齋禳災,無識莫甚,竝只罷黜爲白乎旀,碧潼前郡守朴時梓段,爲人徒善,束吏稍緩,爲贖案差員時,符同奸吏,圖贖所眄官妓,現發於道臣,旣已罷黜是如爲白臥乎所,朴時梓旣已罷黜,今無可論是白乎旀。咸從縣令吳羽進段,斷事無滯,束吏且嚴,且當前官喪出之餘,邑底枵然,而料理凡百,庶有蘇殘之望,而刑或過濫,多有病傷垂斃者是如爲白臥乎所,雖著治聲,不用法杖,難免濫杖之歸,推考警責爲白乎旀,三登縣令徐宗震段,意在均役,政無擾民,年前勅行,以所捧山稅米炭木等物,補用勅需,不煩民力,多有稱譽,而但過於持疑,決訟之際,少欠剛斷是如爲白臥乎所,旣無弊政,則雖有持疑之病,不至大段,今姑置之爲白乎旀,順安縣令申潚段,性本恬靜,政亦淸簡,儒生·武士以時勸課,試藝施賞。及至東作,下帖民間,着實勸耕,田稅米·還上穀捧上時,落庭之穀,一一還給,糶穀分給,嚴飭官屬,不能染指,使行時,例請粘米,自官料理,不煩民力。朔州府使李鳳祥段,勸課農桑,不使失業,試藝武士,頻數施賞,上司求請,自官拮据,不煩民力,館軍所立之馬,以病見退,而疲殘官軍,無以改立,以其所騎馬,特爲出給,驛卒稱頌是如爲白臥乎所,此兩邑守令善治之績,多有可稱,合有參酌施賞之道。貢賦納未納,令戶曹相考稟處爲白乎旀,魚川察訪李宜章段,凡干政令,專委惡矛猾胥,賂門大開,謗言甚多,馬政疎虞。大同察訪李命大段,馬政專委下吏,所立馬匹,多不健實是如爲白臥乎所,此兩驛察訪,或賂門大開,厚招疵謗,或專委下吏,不擧馬政,竝只罷黜爲白乎旀,監司朴權段,斷事甚明,律己且嚴,自俸不豐,騶從亦簡,而意外見遞,一道咸惜是如爲白臥乎所,按道之臣,事體自別,別無可論之事是白乎旀,兵使及邊將等乙良,令兵曹稟處,何如?啓依允。
左議政徐宗泰箚子。大槪,特諭之下,終不敢獨當按獄,不勝惶恐,冒陳情懇,乞賜指揮事。入啓。答曰,省箚具悉卿懇。昨者領相箚批中,參鞫一款,出於反覆思量,蓋一以安大臣之心,一以亟完鞫事之意也。卿其宜遵前旨,安心參鞫。仍傳曰,遣史官傳諭。
文學趙泰億牌不進,依承傳罷職傳旨。傳曰,只推勿罷。
有政。吏批,以李台佐爲兵曹正郞,以李行述爲宗廟奉事,李萬成爲厚陵參奉,李夏源爲執義,蔡明胤爲修撰,韓配周爲正言,姜鋧爲知義禁,嚴緝爲右參贊,尹憲柱爲驪州牧使,尹志源爲昌平縣令,趙泰老爲刑曹參議,尹就理爲泰安郡守,趙泰億爲文學,洪重聖爲厚陵參奉,趙相愚爲內局提調,韓宗揆爲禁府都事,金盛道爲禁府都事,李秀憲爲戶曹佐郞。舍人單李師尙,司成單李光佐。
上在昌德宮。停常參·經筵。
禮曹正郞李翊時,獻陵洞口衝破處摘奸事,出去。
下直,綾州牧使李敏英,固城縣令尹東魯。
吏曹啓目,粘連。觀此禮曹參判洪萬朝上疏,則與本曹判書金昌協,爲內外兄弟,法當相避,令該曹照例稟處亦爲白有臥乎所,大典相避條,外親緦麻以上,竝皆相避,其在法例,似當許遞是白乎矣。宰臣進退,非臣等所可擅便,上裁,何如?啓。依回啓施行。
今月十三日,平安監司趙泰耉,慶尙監司李壄留待引見時,趙泰耉所啓,卽今負債人中,力可以還償,而遷延不納者,所當嚴督徵捧。其中如或有尤甚不納者,觀勢狀聞梟示,然後庶可爲懲畏之道矣,敢達。上曰,依爲之。
又所啓,西北人材各別調用事,前後下敎,非止一再,而終無着實擧行之事。近來北路則吳羽進爲臺閣,全百祿爲閫帥,西路則曾前張治世僅爲營將,楊顯望乍通臺閣,旋不見收,西路人心,莫不落莫矣。卽今西路文武登科之人,視北路,厥數倍蓰,亦豈無可用之人乎?是宜有各別調用之擧,分付兩銓,擇其中有才望者,依吳羽進·全百祿例,另加甄拔,則其於激勵遐裔,收拾人心之道,似乎得宜矣。上曰,分付兩銓,可也。李壄所啓,嶺南素稱人才府庫,而卽今文官之作散者,其數甚多云。方當收拾人才之辰,使之一向沈屈,已乖朝家甄拔之道,況勤苦得第,虛老草野,亦必有落莫之歎,申飭銓曹,使之收用,何如?上曰,申飭收用,可也。
禁府啓目,前郡守申渼,前府使李世祥元情云云,承服不冬,刑推得情。前府使趙爾璧,前縣監盧世器元情云云,泛稱遲晩,刑推得情,何如?啓姑停刑推,議處。
議政府司錄,以領·左相意啓曰,本府褒貶,雖已過限,不可不行,而槐院褒貶,例爲兼行於政府之坐,且都堂弘文錄圈點及諡號磨勘等事,次第擧行,而不可無西璧堂上,新除右參贊嚴緝,卽爲牌招察任,何如?傳曰,允。
掌令李翊漢,持平沈壽賢啓曰,臣等以李頤命削黜事,屢日論列,而聖明不賜允兪,只令削職,固宜力爭,以期準請,而上下相持,徒損事體。且以爲削職門黜,無甚輕重,故相議停啓矣。今聞物議,以重發之論,率爾輕停,大加非斥云,臣等何敢自以爲是,而晏然仍冒臺次乎?請命遞斥臣等之職。答曰,勿辭,退待物論。
大司諫朴弼明上疏。大槪,薇垣長席,決非如臣庸陋者,所可僥冒,玆敢不避僭猥,瀝血陳懇,乞賜諒察,亟命鐫改,以重名器,以安私分事。入啓。答曰,省疏具悉。爾其勿辭,從速察職。
政院啓曰,卽者金吾郞廳來言,左議政徐宗泰以爲,批旨之下,極甚惶蹙,而顧念事體,已按之獄,決不可無端獨當,復欲陳列,請命於開坐事,無以爲言云矣,敢啓。傳曰,知道。
謝恩,文學趙泰億。
京畿監司書目,高陽呈,以吏曹參議李晩成,辭職上疏上送事。啓。答曰,省疏具悉。爾其勿辭,從速上來察職。又書目,楊州兼任抱川呈,以禮曹判書金昌協辭職上疏上送事。啓。答曰,省疏具悉。卿勿固讓,從速上來行公。
吏曹,弘文錄李台佐。
政院啓曰,因弘文館草記,上番無入直之員,令政院稟旨差出事,允下矣。今日日勢已暮,待開門,政官牌招開政,闕員差出,仍卽牌招,以爲入直之地,何如?傳曰,允。
校理吳命峻,卽因禁直又曠,召牌降臨,臣嚴畏分義,不得不趨詣闕外,而顧臣母病,一樣無減,危頓牀席,飮啖全廢,臣之情理,實無違捨赴直之望,乞蒙恩遞,得專救護事。入啓。答曰,省疏具悉。爾其勿辭,救護母病。
上在昌德宮。停常參·經筵。
夜五更,有霧氣。
下直,金泉察訪安時相。
中宮·世子宮·嬪宮,藥房問安。答曰,知道。
藥房啓曰,日氣濕溫,伏未審此時,聖體調攝,若何?日間寢睡,連得安穩,而水刺之節,亦已復常乎?前入湯劑,當盡於今日,五貼又爲劑進,而丸藥姑待湯劑盡服後,當連次劑進矣。臣等憂慮未已,敢來問安。答曰,知道。寢睡安穩,水刺復常矣,勿爲問安。
禁府,金樞拿囚。啓。
吏曹啓目,權知成均館學諭羅星度·文德龜·柳載遠·申世雄·申壽華·金聖淵,權知校書副正字朴以文·洪舜衍爲等如,口傳施行,何如?啓依允。
領議政崔錫鼎請對入侍。入侍時,禮曹判書金昌協,吏曹參議李晩成,今姑改差,今日政差出事,及大司諫朴弼明,正言韓配周,卽爲牌招察任事,及弘文提學,今日政差出事,榻前定奪。
左議政徐宗泰箚子。大槪,敢復陳懇,乞賜處分事。入啓。答曰,省疏具悉卿懇。兩大臣同參鞫坐事,玆已下敎矣。卿其安心焉。仍傳曰,遣史官傳諭。
備邊司,以崔奎瑞爲守禦使。
大司諫朴弼明謝恩後,啓曰,竝引嫌而退,遽停重論,見非公議,揆以臺體,勢難仍在,請掌令李翊漢,持平沈壽賢竝命遞差。新除授司憲府執義李夏源,時在忠淸道忠州地,請斯速乘馹上來事,下諭。答曰,依啓。前啓,無城上所,姑停。
謝恩,正言韓配周,校理李師尙。
吏曹,進宴廳堂上徐文裕。
政院啓曰,卽者禁府郞廳,以大臣意來言,明日鞫廳當爲開坐矣,禁府堂上不可不備員,而同義禁,姜銑在外,令政院稟旨變通云。且兩司當爲進參,而憲府之官,或在外,或呈告入啓,時無行公之員,憲府闕員,明日待開門,政官牌招,以爲開政差出之地,何如?傳曰,姜銑改差,政官卽爲牌招,開政。
有政。兵批,以趙命興爲四山監役,以權聖徵爲同知中樞府事,以海城檍爲副摠管。副護軍金昌協·李晩成·李翊漢,副司直沈壽賢,副護軍洪萬朝。
有政。吏批,以徐文裕爲禮曹判書,吳守經爲結城縣監,李廷濟爲兵曹佐郞,盧光協爲司藝,金克謙爲禮曹正郞,朴尙淳爲工曹佐郞,沈廷老爲工曹佐郞,趙裕壽爲工曹正郞,尹志任爲尙衣別提,洪萬恢爲掌樂正,洪受瀗爲活人提調,崔奎瑞爲歸厚別提調,朴權禮曹參判,尹趾仁爲吏曹參議,李師尙爲校理,崔錫恒爲瓦署提調,宋正明爲持平,成碩夔爲掌令,金錫衍爲知義禁。
上在昌德宮。停常參·經筵。
下直,楊州牧使鄭載恒,寶城郡守李思晟,和順縣監李彦緯。
持平鄭栻三度呈辭。入啓。遞差。
江原監司書目,杆城郡守任鎭元,今月初十日身死事。
謝恩,持平宋正明。
政院啓曰,同義禁金錫衍·黃欽牌招不進,推考傳旨,今方捧入,而鞫廳之坐,無以備員,更爲牌招,何如?傳曰,允。
禮曹判書徐文裕上疏。大槪,春曹新命,出於意外,顧念才分,萬無承當之望,乞賜遞改,以安微分事。入啓。答曰,省疏具悉。卿其勿辭,安心行公。
政院啓曰,同義禁金錫衍·黃欽再招不進,推考傳旨,今方捧入,而今日鞫廳,將不得備員矣。一日三牌,事體未安,何以爲之?敢稟。傳曰,竝改差,口傳差出。
江原監司書目,道內前後水災,各穀多被損傷,高城·通川等穗蟲熾發,襄陽則人家之漂沒,人馬之渰溺,其數亦多,民事可慮事。
慶尙監司書目,道內去月二十三日水災之後,初一日始雨,十一日乃霽,初四日·初五日·初八日·初九日雨,有若翻盆,川反浦落,水沈之患,蟲損全棄者頗多,柒原等牛疫始發,民事可慮事。
掌令成碩夔謝恩後,啓曰,如臣無似,最出人下,屢叨言地,罪積瘝曠。昨年忝居諫職也,適當是非交爭之際,重忤時議,因遭廢斥,分作淸朝棄物矣。不意柏府新命,遽下於千萬夢寐之外,臣驚惶震駭,罔知攸措。恩除纔降,召牌繼臨,臣嚴畏分義,不得不祗謝恩命,而第臣情勢,有萬分難安者。臣前日請出憲臣,仍傳前啓,實循一時之公議,固是臺體之當然,而聖明責之以未曉,憲臣斥之以傾險,臣思之至今,餘悸未已。臣之伊時所遭,旣非尋常,則何可冒沒廉義,復玷於言議之地乎?且臣曾於庚午年待罪木川縣時,聖廟及東西廡,有重修之擧,邑殘役鉅,物力難辦,不得已因循舊例,額外校生四人處,納物補用矣。本道因備局關文,今方行査,而臣名入於査報中,臣旣是犯科之人,則以此以彼,有難一刻晏然於臺席。請命遞斥臣職。答曰,勿辭,退待物論。
禮曹啓曰,太廟秋展謁,待上候平復後,擇日擧行事,命下矣。展謁吉日,以何間推擇乎?敢稟。傳曰,以今月晦間推擇。又啓曰,太廟展謁吉日,令日官推擇,則今七月二十七日爲吉,而此外無他吉日云。以二十七日定行乎?敢稟。傳曰,依爲之。又啓曰,今此太廟展謁時,王世子闕門外祗送祗迎,當爲磨鍊擧行,而隨駕之節,何以爲之?敢稟。傳曰,勿爲隨駕。
以李翊漢爲問事郞廳。
吏曹口傳政事,以洪萬朝,爲同義禁,以洪璛爲同義禁。
政院啓曰,同義禁洪萬朝·洪璛竝卽牌招,以爲參鞫之地,何如?傳曰,允。又啓曰,進宴廳多有緊急之事,禮曹判書徐文裕疏批已下,卽爲牌招察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
謝恩,禮曹判書徐文裕,同義禁洪璛。
政院啓曰,卽者禁府郞廳,以大臣意來言,禁府堂上,尙未出肅,今日日勢已暮,將未免犯夜,當此靜攝之中,深夜出入文書,極涉未安,待明日開坐爲宜云矣,敢啓。傳曰,知道。
都摠府副摠管光善君漳,同生弟光山都正河妻愼夫人金氏身死,服制出繼降等,已行四日,出仕,何如?啓。依所啓施行。
吏曹參議尹趾仁辭職上疏。入啓。答曰,省疏具悉。爾其勿辭,從速察職。
同義禁洪萬朝牌不進後上疏。大槪,金吾新命,實出於千萬夢寐之外,臣於此,不勝驚愕之至。以鞫獄言之,則其時參鞫大臣及卽今待命大臣,卽臣從兄弟也,以本府事言之,則囚人韓永徽之按問,臣有不敢參涉之嫌。以此以彼,俱不可一刻苟冒,不得不坐違召命,乞賜鐫遞,仍治臣逋慢之罪事。入啓。答曰,卿其勿辭察任。
有政。吏批,以洪萬朝·洪璛爲知義禁。
上在昌德宮。停常參·經筵。
下直,富平縣監李世瑜。
明日王世子相見禮正時,辰正初刻。
修撰南就明辭職上疏。入啓。答曰,省疏具悉。爾其勿辭,調理察職。
政院啓曰,今日乃是處暑,視事當爲取稟,而溽暑蒸鬱,新涼未生,姑觀日稍涼,更稟之意,敢啓。傳曰,知道。又啓曰,卽者吏曹郞廳來言,今日爲政事命下,而判書李寅燁,參判崔錫恒俱以病不來,參議尹趾仁未肅拜,不得開政云。李寅燁·崔錫恒·尹趾仁竝卽牌招察任,何如?傳曰,允。又啓曰,左承旨任舜元,同姓八寸兄郡守鎭元身死,服制已行四日,出仕,何如?傳曰,允。
禁府照目,前郡守宋相曾矣,校生之免講,禁令申嚴,閑丁之免役,又是法外,罪決杖一百,徒二年半,追奪告身四等,私罪。啓。功減一等。又照目,前郡守沈玹矣,浦村漁戶徵出魚鮮事段,雖沿海列邑之謬規,而徵捧之際,殆無限量,罪杖六十贖,奪告身一等,私罪。啓。功減一等。同府,宋相曾,淸州牧栗峯驛,徒二年定配。啓。
鞫廳,罪人林溥·林浣更推。
謝恩,副校理趙泰一,司書沈壽賢。
吏曹啓曰,來二十二日,都目政事爲之之意,敢啓。傳曰,知道。
吏曹判書李寅燁上疏。大槪,臣於前參議李晩成之疏,有不可晏然者,乞解銓任事。入啓。答曰,省疏具悉。卿勿過辭,從速行公。
鞫廳,罪人姜履相·呂必重·朴泰春更推。傳曰,推鞫姑罷。
有政。兵批,副司直鄭栻。
吏批,李晩成爲大司成,崔雲龍爲直講,趙九畹爲濟用正,崔錫弼爲杆城郡守,尹徵三爲禮曹佐郞,趙泰一爲副校理,金一鏡爲京畿都事,金重兼爲奉常主簿,金錫衍爲右尹,洪重休爲持平,崔奎瑞爲刑曹判書,李宇謙爲理山郡守,沈壽賢爲司書,沈廷老爲刑曹佐郞。學正單鄭·李景說。
上在昌德宮。停常參·經筵。
下直,平安兵使李昌肇。
右參贊嚴緝辭職上疏。入啓。答曰,省疏具悉。卿其勿辭,調理行公。
禁府啓目,前郡守金樞元情云云,泛稱遲晩,刑推得情,何如?啓姑停刑推,議處。又啓目,折衝崔禹錫,前司果李時華元情云云,觀此兩人等所供,則崔禹錫段,以爲所持胡馬一匹,與李惠疇添價相換,而旣賣之後,去處非渠所知是白乎旀,李時華段,以爲其矣父悌昌所持胡馬一匹,與兵使李惠疇,欲爲買得入養營中是白如可,因司僕寺發關,同馬二匹督促上納乙仍于,兵使李惠疇出給二匹,至於悌昌使之上納爲白去乙,悌昌持此二匹馬上京,一匹則納於太僕,一匹則御營廳以甲馬買得爲白置。各人等馬匹去處,皆已納招,則今無更問之事,竝只放送爲乎旀,李惠疇待他堂上齊坐,稟處,何如?啓依允。
政院啓曰,掌令成碩蘷引避退待,已至三日,而憲府行公之員,只有持平宋正明,連赴鞫坐,而不得處置。正言韓配周卽爲牌招,使之處置,何如?傳曰,允。
院啓,充軍罪人李世禎放釋還收之請,今已閱歲,兪音尙秘,臣竊惑焉。世禎所坐,非如尋常罪犯,借述占科之事,無遺彰露,綢繆用奸之迹,狼藉承款,則當初編配之典,已失之太輕,而曾未幾何,因其子之訴冤,遽命全貸,甚非所以嚴科場杜後弊之意也,請還收義州充軍李世禎放釋之命。引嫌而退,旣往之事,不必深嫌,而査事未究,勢難在職,請掌令成碩蘷遞差。答曰,不允。處置事,依啓。
忠淸監司書目,結城縣監蔡明胤,大同米擅自留賑,陳章自劾事,上疏上送事。啓。答曰,省疏具悉。疏辭令該〈曹〉稟處。
判義禁趙相愚同義禁南致熏上疏。大槪,臣等伏聞辛巳鞫獄時問事諸人,以頃日金吾考啓失實爲言,其疏雖未上徹,而有難晏然,不得不更以其時文案中所載者,敢此煩陳。伏乞亟削臣等之職,以謝人言事。入啓。答曰,省疏具悉。卿等旣考文案,則失實之斥,非所可嫌,勿辭行公。
京畿監司書目,果川呈,以忠淸監司李世弼辭職上疏上送事。啓。答曰,省疏具悉。今玆新命,意非偶然。情外之斥,不必爲嫌,卿其勿辭,速往欽哉。
鞫廳,罪人林浣·朴泰春面質,呂必重·姜履相更推。傳曰,推鞫姑罷。
上在昌德宮。停常參·經筵。
以尹明佐爲假注書。
京畿監司書目,判府事李濡月廩辭而不受事。啓。傳曰,更爲輸送事,分付。
政院啓曰,今日鞫廳之坐,諫院當爲進參,而大司諫朴弼明,正言韓配周俱爲呈辭,竝卽牌招,以爲推移參鞫之地,何如?傳曰,允。
問事郞廳,以大臣意啓曰,當此鞫獄之時,禁府堂上不可不備員齊坐,而同義禁洪萬朝所引之嫌,不至大段,昨者陳疏批下之後,尙不出肅,卽爲牌招,使之來參鞫坐,何如?傳曰,允。
持平洪重休辭職上疏。入啓。答曰,省疏具悉。爾其勿辭,救護母病。
吏曹啓曰,臺諫有闕,政事,取稟。傳曰,明日爲之。
傳曰,召對爲之。入侍,承旨任舜元,玉堂李師尙·吳命峻,假注書尹明佐,史官李澤·洪致中。
今日召對時,前大司憲李墪敍用事,榻前下敎。
鞫廳罪人朴泰春·姜履相等,刑問施威次承服,呂必重刑問一次第十八度,改納招。傳曰,推鞫姑罷。
傳曰,史官二員待命,騎馬六匹立之,外各司內摘奸。
司果李海朝·崔昌大,承文副正字鄭來周·成起寅,文臣朔試射時,稱病不進,依承傳罷職。
上在昌德宮。停常參·經筵。
下直,谷山府使李暉。
校理吳命峻辭職上疏。入啓。答曰,省疏具悉。疏辭知道,爾其勿辭,救護母病。
文學趙泰億辭職上疏。入啓。答曰,省疏具悉。爾其勿辭,調理察職。
謝恩,右賓客李寅燁。
昨日召對時,遣承旨典獄摘奸,輕囚放釋事,榻前下敎。
鞫廳大臣以下,請對入侍。入侍時,同義禁洪萬朝卽爲牌招參鞫事,榻前下敎。都目政事差退,殿最居中·居下,瓜滿守令,已上來,先爲差出事,榻前定奪。
政院啓曰,同義禁洪萬朝牌招不進,推考傳旨,今方捧入,而莫重鞫獄,金吾堂上,不可不備員,更爲牌招參鞫,何如?傳曰,允。
政院啓曰,同義禁洪萬朝再招不進,推考傳旨,今方捧入,而一日三牌,事體未安,而鞫廳開坐,事甚緊急,更爲牌招,何如?傳曰,一日三牌,有傷事體,改差,卽爲口傳差出。
吏曹啓曰,守令多闕,政事,取稟。傳曰,當日爲之。
政院啓曰,新除授同義禁,待明朝牌招參鞫,何如?傳曰,允。
有政。副司直李墪·成碩蘷。
有政。吏批,以尹泓爲京畿水運判官,徐文裕爲右賓客,李廷濟爲兵曹正郞,成瑍爲相禮,權世恒爲掌令,李晩堅爲吏曹正郞,呂命擧爲監察,嚴慶遇爲砥平縣監,裵正徽爲慶源府事,李明觀爲咸昌縣監,朴璟爲甕津縣監,趙裕壽爲延豐縣監,金葵爲彦陽縣監,閔最重爲溫陽郡守,尹志任爲山陰縣監,朴震圭爲茂長縣監,元百揆爲輸城察訪,鄭思孝爲順天府使,李歧爲雲山郡守,李三碩爲博川郡守,梁得中爲懷仁縣監,金硏爲靑安縣監,李墪爲知義禁,李翊漢爲弼善,柳一運爲同福縣監,黃翼再爲兵曹佐郞。
上在昌德宮。停常參·經筵。
卯時,有霧氣。午時,日暈。
昨日鞫廳大臣以下請對時,持平宋正明所啓,請炤等兄弟絶島定配。上曰,勿煩。
正言韓配周所啓,請還收李世禎放釋之命。上曰,勿煩。又所啓,人臣之罪犯,莫大於欺罔。事君之道,決不可以絲髮諱隱於日月之下也,明矣。工曹參判李光迪,頃因林溥之疏,首進自明之章,一則曰,罪人供辭,片言半辭等閑說話,不敢拔去,一則曰,犯上不道之言,事關春秋之必討,則人可得以誅之,寧有掩匿者乎?一則曰,果爲拔去供辭,則當有掩匿之罪。噫嘻痛哉,語犯春宮,何等重大,無端不書,已極寒心,而及其事端旣發之後,汲汲陳疏,抑揚反覆,有若全無是事者然,其誰欺?欺天乎?雖以大臣箚辭及罪人承款之語,觀之,其拔去罪人之招,則旣已彰著,而挺身自當,縷縷發明,直欲歸之於虛妄,其眩亂欺蔽,若是無嚴耶?光迪年旣濱死,職在宰列,而肆然欺罔,不少顧忌,今日朝廷,少有紀律,安敢乃爾?其時鞫廳,當錄不錄之罪,鞫事究竟之後,自當勘定,而光迪用意欺蔽之罪,則不可不先加懲討,請工曹參判李光迪遠竄。上曰,以問事郞招辭,觀之,其時鞫廳,似不無說話,而李光迪疏,則有若全無是事者然,雖是老昏之致,而論罪之請,似不可已。但鞫獄未收殺之前,不可輕先論斷,不允。
政院啓曰,同義禁李墪牌不進,推考傳旨,今方捧入,而因金吾堂上不齊,鞫廳不得開坐,事極未安,更爲牌招,同義禁洪璛所患,不至大段,一體牌招,以爲參鞫之地,何如?傳曰,允。
戶曹判書趙泰采異姓四寸妹故大司諫吳始萬妻淑夫人韓氏〈身死〉,服制已行四日,出仕,何如?啓。依所啓施行。
假注書趙聖復書啓,臣承命馳往于忠淸道結城龍臥里領府事南九萬所住處,傳宣聖批,則以爲,螻蟻微忱,無以上格穹蒼,屢煩章疏,坐邀史官之來臨,其在分義,千萬惶恐,而今玆承批,又未開許。況聞玉候,方在靜攝,不敢又有號訴,只自悶默承領云矣,敢啓。傳曰,知道。
政院啓曰,同義禁洪璛牌招不進,推考傳旨,今方捧入,而鞫廳開坐,事甚緊急,更爲牌招,同義禁李墪,再招不進,傳旨亦爲捧入,而聞其頭部腫患極重,決難束髮加帽云。當此鞫獄方張之日,似不可等待其差復,何以爲之?敢稟。傳曰,依啓。李墪改差,卽爲口傳差出。又啓曰,鞫廳之坐,憲府當爲進參,而大司憲宋相琦,執義李夏源,掌令鄭齊斗在外,掌令權世恒,持平洪重休未肅拜,持平宋正明呈辭。除在外外,呈告未肅拜人員,竝卽牌招,以爲推移參鞫之地,何如?傳曰,允。
政院啓曰,同義禁洪璛再招不進,推考傳旨,今方捧入,而一日三牌,有傷事體,鞫廳今日,亦不得開坐,委屬未安。更卽牌招,何如?傳曰,允。
吏曹口傳政事,以金演爲同義禁。
大司諫朴弼明啓曰,日昨正言韓配周,以工曹參判李光迪削黜事,簡問于臣,臣意以爲,光迪疏語,不以實對之罪,在所當論,而第於獄事未究竟之前,徑先擧劾,未免太遽。且其措辭,亦有可以商確者,姑待之意,答送矣。昨日筵中,同僚遂發遠竄之論,臣於此,竊惑焉。同僚初旣以此事,問及于臣,臣亦有酬答之語,則臣雖在告,事當更加消詳,而不此之爲,遽爾論啓,臣未知有何忙急底事,而不復遲待其收殺,乃至於此也?臣之疲軟見輕,固已著矣。至於所勘之律,亦非臣當初所與聞者,其於臺體,果何如耶?今若冒出而參啓,則有違臣所執之本意,不參其啓,苟然蹲據,亦無是理,臣何敢一刻仍玷於言地乎?請命遞斥臣職。答曰,勿辭,退待物論。
持平宋正明牌不進,依承傳罷職。
持平洪重休謝恩後,啓曰,庸陋如臣,濫通淸選,從前踐躐,已多不稱,而今此柏府新命,又出於夢寐之外,驚惶感激,靡所容措。分義所在,卽當竭蹶趨承之不暇,而父病深重,浹旬彌留,醫藥憂惶,不忍離側。敢將血疏,略陳私懇,而聖恩曲軫,特下救護之命,父子相對,祗切感激之至。不料今者,召牌下臨,含恩畏義,不得不祗謝天陛,而掌令權世恒,卽臣之內兄也。法例所在,決不可一刻仍冒,請命遞斥臣職。答曰,勿辭,退待物論。
掌令權世恒謝恩後,啓曰,臣與持平洪重休,內外兄弟,法當應避,請命遞斥臣職。答曰,勿辭,退待物論。
政院啓曰,新除授同義禁金演,卽爲牌招,以爲參鞫之地,何如?傳曰,允。
政院啓曰,鞫廳以金吾堂上相繼違牌之故,日勢已晩,尙不得開坐。同義禁洪璛所患,雖未知輕重之何如,而一日之內,三違召命,事體之未安,莫此爲甚。每每請牌,亦涉煩屑,例推之外,更無警責之道,何以爲之?敢稟。傳曰,洪璛雖有所患,不至委頓,則累度召牌,扶病入來,分義當然,而三招之下,牢臥不起,事之寒心,莫此爲甚。近來以牌不進事,前後申飭,非止一再,而此弊愈往愈甚。此無非國綱解弛之致,不可以例推,懲其偃蹇之罪,拿推。又啓曰,同義禁金演,纔已違牌,所當更爲牌招,而日勢已暮,兩司亦無行公之員,今日內鞫廳勢難開坐,待明朝牌招,何如?傳曰,允。
禁府,洪璛·南就明·金竤·孫命大·鄭世會拿囚。啓。
吏曹啓曰,臺諫有闕,政事,取稟。傳曰,明日爲之。
正言韓配周啓曰,卽伏見大司諫朴弼明避辭,以臣昨日榻前,論啓李光迪事,張皇引避。臣看來不勝瞿然,繼之以訝惑也。夫光迪用意欺蔽,罪犯至重,懲討之請,不可一日暫緩。臣自叨諫職,卽欲論列,而臺閣之規,旣行相會禮之後,則凡有論啓,必與長席,簡問可否,然後方可爲之,故臣每以欲論光迪之意,送簡于長席,則長席每事遷就,不書謹悉。臣拘於體格,不敢獨啓,噤默屢日,自媿尸居。日昨請對之時,臣當入侍,初見君父之日,願一進言,更以此事,書送簡通,則長席適在呈疏之中,不見簡問,自是臺例,而僚席旣在呈疏中,則獨爲論啓,亦且不易之臺體,故果於前席,以光迪事,有所論列矣。今者長席避辭中,更不消詳,遽爾論啓,大加非斥,至曰有何忙急底事,而不復遲待,且曰所勘之事,亦非臣當初所與聞者,其於臺體,果如何也?譏切備至,不少顧藉,臣實未曉其意也。光迪歁蔽之罪,旣已彰著於大臣陳箚之後,則討罪之擧,不容少緩,臣之此啓,亦云晩矣。長席所謂忙急云者,不亦有傷臺風乎?且臣於再昨,往參鞫坐,目見諸罪人承款之語,光迪當初欺瞞之狀,尤爲絶痛。削黜之罰,不足以懲其罪,昨日簡通,復以遠竄之意,書送矣。長席自以在告,不爲拆見,而今其避辭,以不與勘律,有違臺體爲言,臣未知臺體之外,又有別樣臺體耶?尤亦異矣。然長席旣以此引避,則臣何敢自以爲是,而晏然仍冒於臺次乎?請命遞斥臣職。答曰,勿辭,退待物論。
刑曹參議趙泰老,經筵廳侍讀官趙泰一,侍講院文學趙泰億,異姓四寸妹故大司諫吳始萬妻淑夫人韓氏身死,服制已行四日,出仕,何如?啓。依所啓施行。
京畿監司書目,果川呈,以忠淸監司李世弼辭職上疏上送事。啓。答曰,省疏具悉。疏辭令該曹稟處。
上在昌德宮。停常參·經筵。
中殿·世子宮·嬪宮,藥房問安。答曰,知道。
藥房啓曰,秋暑未斂,伏未審此時,聖體,若何?前劑入湯藥五貼,計盡於昨日,而繼進丸藥,今已畢劑,當監封以入矣。臣等尙切區區之慮,敢來問安。答曰,知道。無事矣。
副摠管李思永三度呈辭。入啓。遞差。
都摠府副摠管洪時疇,同姓四寸孫幼學洪萬涵妻鄭氏身死,服制已行四日,出仕,何如?啓。依所啓施行。
校理趙泰一牌不進,依承傳罷職。
吏曹啓曰,新除授山陰縣監尹志任,本曹正郞李晩堅,同姓四寸妻娚妹夫,法當相避,偶未覺察,備擬受點,不勝惶恐。山陰縣監尹志任,今姑改差,何如?傳曰,允。
傳曰,延齡君吉禮,當行於明春,故冠禮欲於冬間爲之矣。今番內外進宴時,應爲進參,則不可不進定冠禮,吉日以開月望間推擇以入事,分付該曹。
吏曹啓目,粘連。觀此忠淸監司李世弼上送,則與前監司朴泰恒,爲同姓四寸妹夫,交承相避,亟命遞改亦爲白有臥乎所,妻同姓四寸相避載在法典。李世弼新授本任,所當許遞是白乎矣,藩臣進退,臣曹不敢擅便,上裁,何如?啓。依回啓施行。
謝恩,右尹金演。
今月二十日召對時,侍讀官吳命峻所啓,臣於頃日入侍時,欲以李墪事,陳達矣,千萬意外,忽被非常之恩數,臣惶愧悚慄,不敢自安。至於講讀之際,亦不能成聲,故不敢仰恃寵靈,更瀆天威,耿耿在髓,含默而退矣。抑又思之,旣有所懷,欲吐還默,則是聖明知臣,而臣實負聖明矣,用是慙懼,玆敢仰達矣。李墪之經年遠謫,旋蒙賜環,雪霜雨露,何莫非匪怒之聖敎也?第兩大臣旣被甄敍,而墪則尙阻收錄之恩,此豈不爲向隅之歎乎?古人有言曰,雷霆無竟日之怒,山林鮮終棄之材。聖上之於群下,雖或一時譴責,本不宜終始斥絶,罰已行矣,待之如前,蓋所以體上天陰慘陽舒之德也。伏況殿下任使墪,已過三十年,其爲人長短,聖鑑想必俯燭,當此位著多缺,人物眇然之日,復加甄敍,豈不有光於滌瑕蕩垢之仁乎?侍讀官李師尙曰,吳命峻所達已悉矣。臣不敢更有煩白,而罰已行矣,到今合有收敍之典矣。上曰,當初予意,本不欲永棄也,以示非斥之意而已。罰已行矣,儒臣所達,是矣。敍用,可也。侍讀官李師尙所啓,本館錄爲之,已過三朔,而都堂錄迄今遲延,卽今不但番次苟簡,不成模樣,而日氣稍涼,開筵亦將頻數,而館僚之不齊,一向如此,事甚可慮。藝文提學崔錫恒,旣已出肅,而托以與大臣有親嫌,都堂錄終無擔當之意。雖以前例言之,亦豈無一家人同參之規乎?其所引嫌,殊涉太過,自上特爲分付,使之速完都堂錄,實合事宜,敢此仰達矣。吳命峻曰,大臣以兄弟同參爲嫌,頃日陳達筵中,至於差出弘文提學,而又是在鄕之人也。堂錄遷就如此,如臣蔑學,久侍經幄,絲毫無補。若速完堂錄,而收聚人才,則庶可補裨聖學矣。上曰,都堂錄速爲事,分付矣。侍讀官吳命峻所啓,月課,勸奬人才之一事,而近年來不出題已久。臣待罪永柔縣時,所製課文,至今將近十年,尙未科次,此蓋大提學連有故而然也。臣竊思之,凡科次文字等事,大提學有故,則例以兩館提學代行矣。今此月課,亦依此例,大提學有故時,則令兩館提學出題科次,似無不可矣。故臣每欲仰達,而煩猥不敢矣,適因文義,敢此仰達矣。上曰,近來久無大提學,故如此矣。此後大提學有故時,則令兩館提學代行,可也。參贊官任舜元曰,大提學有故,代行事,命下矣。月課出題科次,兩館提學齊會未易,雖有一員,擧行無妨,此意添入於擧行條,何如?上曰,兩館提學中,雖一人爲之,可也。
玉堂箚子。大槪,請掌令權世恒,正言韓配周出仕,大司諫朴弼明,持平洪重休遞差。鞫廳完了間,凡不緊避辭,勿爲捧入事,定式施行事。入啓。答曰,依啓。
政院啓曰,今日鞫廳,將爲開坐,新除授同義禁黃欽牌招,以爲參鞫之地,何如?傳曰,允。
吏曹參判崔錫恒上疏。大槪,臣於藝苑兼任,本無冒當之理,況於儒臣所達之事,有不敢晏然承當者,兼帶提學之任,亟許鐫改,以便公私事。入啓。答曰,省疏具悉。卿勿過辭,從速察任。
校理吳命峻上疏。大槪,臣之母病,一樣彌留,泄患尙不止息,飮啖全廢,恩由之下,賴以將護矣。適緣兩司處置,歸於本館,同僚有嫌,無人處置,莫重鞫事,亦因此而遷就,其在事體,極爲未安。臣不得不抑情暫入,處置兩司,而顧臣卽今情理,萬無從審之望,還爲退去。懇乞亟遞臣職,俾得專意調治事。入啓。答曰,省疏具悉。爾其勿辭,救護母病。
政院啓曰,鞫廳因兩司之不齊,久未開坐,事甚未安。掌令權世恒又爲違牌,憲府他無行公之員,新除授持平鄭栻,卽爲牌招參鞫,何如?傳曰,允。
掌令權世恒牌不進,依承傳罷職。
正言韓配周就職。
謝恩,持平鄭栻。
京畿監司書目,交河呈,以應敎李觀命辭職上疏上送事。啓。答曰,省疏具悉。爾其勿辭,將母上來察職。
院啓,日暮姑停。
政院啓曰,同義禁黃欽再招不進,所當更爲請牌,而金吾堂上旣已備三員,鞫廳可以開坐,日勢已暮,待明朝牌招,何如?傳曰,允。又啓曰,因弘文館草記,下番闕直,已過二日,令政院稟旨變通事,允下矣。今已夜深,明日待開門,政官牌招開政,差出闕員,何如?傳曰,允。
傳曰,推鞫今若開坐,則必致夜深,明日開坐。
京畿監司書目,龍仁呈,以刑曹判書崔奎瑞辭職上疏上送事。啓。答曰,省疏具悉。今玆收召,意非偶然,卿其勿辭,將母上來行公。
備局啓辭,將才別薦,定爲薦目,以諸大將及各道閫帥爲薦主,使之薦聞事,定奪矣。將才薦目,以智慮超衆,膂力過人,二條爲定,五軍門大將及諸道兵水使薦主,別單啓下,而草野中,閑良出身及行伍間拔萃者,極擇論薦,而京則三十日,近道四十日,遠道五十日定限,待單子齊到後,自廟堂更加勘定,以爲各別調用之地,何如?答曰,允。
有政。吏批,以李會元爲禮曹正郞,鄭栻爲持平,朴世集爲大丘判官,魚史衡爲禁府都事,李焌爲黃海都事,沈枋爲司藝,黃欽爲知義禁,李東相爲軍器僉正,洪禹錫爲知禮縣監,李嘉運爲禮曹佐郞,鄭纘輝爲山陰縣監,金鏜爲工曹正郞,朴守義爲刑曹正郞,李萬協爲監察,趙九畹爲判敎。兼春秋單尹徵三。司成李光佐,通川郡守黃鎭,大丘判官李徵海,今加通政。
上在昌德宮。停常參·經筵。
京畿都事金一鏡,道內儒生試取事,出去。
下直,慶州府尹李麟徵,永柔縣令李衡佐。
右副承旨沈極上疏。大槪,臣於玉堂之箚,有不可晏然者,乞賜遞改,以安微分事。入啓。答曰,省疏具悉。爾其勿辭察職。
政院啓曰,同義禁黃欽牌不進,推考傳旨,今方捧入,而莫重鞫坐,不可不來參,更爲牌招,何如?傳曰,再牌三牌,今又四牌,事體之傷損極矣。更勿牌招。
鞫廳,罪人尹憲柱·李聖肇·沈宅賢拿囚。啓。
禁府,朴見聖拿囚。啓。
傳,前修撰李坦,校理趙泰一·尹星駿,司果崔昌大·李海朝竝敍用。
問事郞廳,以鞫廳大臣意啓曰,今番設鞫之後,禁府堂上違牌遞易,前後非一,極涉未安,而問事郞廳,稱病不進,累次强迫,而不得已終至許遞,極其頻繁。今日方爲開坐,而李翊漢則書筵後當爲仕進云,李德英·趙泰億連呈病狀,無意進來,李廷濟以母病請遞,無一人來參,鞫坐不成模樣,誠可寒心,無非國綱解弛之致,李廷濟今姑改差。李德英·趙泰億禁推置對後,仍令察任,此後以身病圖遞不進者,竝以此例從事,直捧禁推傳旨,以杜紛紜辭避之弊,何如?傳曰,允。
禁府,推鞫問事郞廳李廷濟,代柳重茂,李翊漢臺諫,代沈壽賢。啓。問事郞廳二,李坦·李邦彦。啓。
謝恩,兵曹正郞李邦彦。
禁府,李德英·趙泰億拿囚。啓。
都承旨李東郁,左承旨任舜元,右承旨許墀,同副承旨林濩上疏。大槪,臣等旣被儒臣箚末之斥,其在廉義,不可晏然仍冒。伏乞聖慈,亟遞臣等之職,以謝人言事。入啓。答曰,省疏具悉。卿等勿辭察職。
兵曹口傳政事,以洪萬朝爲都摠管,以閔涵爲同義禁,副司直李坦。
謝恩,左副承旨許墀,禁府都事朴重龜,弼善朴彙登。
京畿監司書目,楊根呈,以判尹權是經辭職上疏上送事。啓。答曰,省疏具悉。卿其勿辭,調理上來行公。
鞫廳罪人呂必重刑問二次,施威次承服,罪人尹憲柱·李聖肇·沈宅賢元情。傳曰,推鞫姑罷。
禮曹判書徐文裕請對入侍。
有政。兵批,副司直柳重茂,副司果李坦。
吏批,以崔宗周爲刑曹佐郞,李彦經爲忠淸監司,柳鳳輝爲副校理,洪時九爲靈巖郡守,李墪爲副提學,任胤元爲大司諫,李翊漢爲掌令,李廷濟爲持平,崔基億爲監察,李海朝爲副修撰,黃燦爲監察,朴重龜爲禁府都事,李晩堅爲獻納。兼春秋記事官單崔宗周。兪命雄爲承旨,尹楡爲工曹佐郞,以李周徵爲驪州牧使,以李邦彦爲兵曹正郞,以申詠爲尙衣別提,以朴彙登爲弼善。
上在昌德宮。停常參·經筵。
夜五更,流星出句陳星上,入北方天際,狀如鉢,尾長四五尺許,色白。
政院啓曰,兩司多官皆在外,只有持平鄭栻,正言韓配周行公,昨赴鞫坐矣。今日竝呈辭,無他參鞫之員,卽爲牌招,兩司未肅拜人員,一體牌招,以爲推移參鞫之地,何如?傳曰,允。
鞫廳,罪人尹世綏拿囚。啓。
院啓,請還收義州充軍罪人李世禎放釋之命。請工曹參判李光迪遠竄。答曰,勿煩。
禁府照目,修撰南就明矣,牌不進,罪笞五十贖,解見任別敍,私罪。啓。功減一等。
又啓目,同義禁洪璛元情云云,旣已遲晩,照律,何如?啓依允。
又啓目,李惠疇更拿後,馬主崔禹錫·李時華供辭,與惠疇所供無異。馬主所告馬匹,皆有去處,則其馬之不入重臣家,可知,此外更無可問之端。李惠疇依前罪目,還發配所,何如?啓依允。
又照目,洪璛矣,雖有所患,不至委頓,則屢度承牌,扶病入來,分義當然,而三招之下,牢臥不起,事之寒心,莫此爲甚。近日以牌不進事,前後申飭,非止一再,而此弊愈往愈甚,此無非國綱解弛之致,不可以例推懲其偃蹇之罪。拿推,罪杖一百收贖,告身盡行追奪,私罪。啓。功減一等。
又照目,問事郞廳輔德李德英,文學趙泰億等矣,連呈病狀,無意進來,罪各笞四十收贖,竝只附過還職,私罪。啓。功議各減一等。
謝恩,大司諫任胤元,掌令李翊漢,持平李廷濟,校理柳鳳輝。
持平鄭栻上疏。大槪,臣於日昨,病遞臺職,曾未數日,恩除召牌繼臨,黽勉出肅,而第於大司成李晩成辭銓任之疏,有不容泯默者。所當引避自列,而喉司旣以玉堂箚辭,不捧避辭,且更皷將下,鞫坐事急,僚員一空,推移無路,不得不冒出參坐矣,宿患添劇,人鬼未分。此際召牌荐降,忍死來詣闕下,而病狀之外,旣被人無限反詆,理難仍冒於職次。且於鞫廳罪人,有一家至親,按獄勘斷之際,實有所不敢參涉者。玆敢不避煩猥,冒死仰籲,乞賜諒察,亟遞臣職,仍治臣罪,以快人言事。入啓。答曰,省疏具悉。爾其勿辭,從速察職。
推鞫罪人呂必重·尹憲柱·李聖肇·沈宅賢,更推,尹世綏,元情。
以李森爲備邊郞。
上在昌德宮。停常參·經筵。
夜四更,流星出天苑星上,入坤方天際,狀如鉢,尾長三四尺許,色赤。
副提學李墪上疏。大槪,臣於罪廢之中,忽承恩敍之命,有此新除,宜卽竭蹶趨承,以伸私義,而侍從魁選,有不敢承當者。乞賜鐫遞,以重官方,以安微分事。入啓。
明日宗廟展謁時,大駕出宮初嚴卯初初刻,二嚴卯初三刻,三嚴卯正二刻,王世子敦化門外祗送時,出宮正時,卯初三刻,開門,罷漏後。
左承旨兪命雄牌不進,依承傳罷職。
政院啓曰,明日太廟擧動時,承旨不可不備員,承旨有闕之代,卽爲政官牌招開政,以在京無故人差出,仍卽牌招察任,何如?傳曰,允。
持平李廷濟上疏,入啓。答曰,省疏具悉。爾其勿辭,救護母病。
院啓,請還義州充軍罪人李世禎放釋之命,請李光迪遠竄。新除授獻納李晩堅,時在京畿高陽地,請斯速乘馹上來事,下諭。答曰,不允。下諭事,依啓。
今月二十四日,禮曹判書徐文裕請對時所啓,今此進宴時,入參諸臣服色,未有定式之事。五禮儀,正至會議,則以常服磨鍊,常服卽黑團領也。外議或以爲,依瑞蔥臺圖,以時服行禮,爲宜云,或以爲,自上旣御仁政殿,則當以黑團領行禮爲宜云。第念法殿親臨,群工上壽,事體自與蔥臺一時宴禮,有異,以何服色定行乎?上曰,法殿親臨,事體自別,似不可時服,定以黑團領,可也。
問事郞廳,以大臣意啓曰,當此連日鞫坐之時,禁府堂上僅得備三員,同知事黃欽累違召牌,不爲行公。政院則以勿爲牌招之敎,不敢更請,而旣有無故之員,莫重鞫坐,尙無進參之擧,事體極爲未安。更爲牌招,以爲齊會參鞫之地,何如?傳曰,允。
謝恩,右承旨許墀,右副承旨朴弼明。
答副提學李墪疏曰,省疏具悉。卿其勿辭,從速行公。
禮曹正郞鄭翊時,靖陵禁川橋頹圮處摘奸後,入來。
全城君混上疏。大槪,臣夙患腰脚不仁之症,漸就危劇之境,欲浴溫井,以收其效,敢陳微懇,得蒙恩由。太廟擧動,只隔一宵,徑先辭朝,臣亦非不知未安,而顧臣病狀,旣無自力隨駕之望,且前頭進宴日期不遠,不可不及期徑還,故今日敢呈肅拜單子矣,喉司至有啓稟還下之擧,其昏謬猥越之罪,實所難逭。伏乞聖慈,亟治臣違例呈單,病未陪從之罪,以警具僚,以安微分事。入啓。答曰,省疏具悉。卿其安心,勿辭焉。
鞫廳罪人姜履相·李聖肇·尹憲柱·沈宅賢·呂必重一處推問,李聖肇·呂必重面質,尹世綏·呂必重面質,林浣·朴泰春放送。傳曰,推鞫姑罷。
有政。兵批,副司果趙泰一。
吏批,以李坦爲兵曹正郞,李奎成爲濟州牧使,成碩蘷爲濟用正,吳道東爲西部主簿,沈齊賢爲司饔僉正,權益隆爲敦寧判官,梁重廈爲鍾城府使,南迪明爲司成,朴弼明爲承旨。
上在昌德宮。停常參·經筵。
夜一更,流星出危星下,入西方天際,狀如拳,尾長二三尺許,色白。
政院啓曰,禁府郞廳,以大臣意來言,今日太廟擧動相値,不得開坐云矣,敢啓。傳曰,知道。
大駕詣宗廟入齋室後,藥房·政院·玉堂問安。答曰,知道。展謁後,藥房·政院·玉堂問安。答曰,知道。
大駕還宮時,初嚴午正二刻,二嚴午正三刻,三嚴未初初刻。
大駕還宮後,藥房·政院·玉堂問安。答曰,知道。
平安監司書目,安州牧使李泰龜,寧邊府使吳重周,俱以濫率自首,依事目罷黜事。
上在昌德宮。停常參·經筵。
慶尙監司書目,都事李禎億受由歸家,今已三朔,無意還任,不得已罷黜事。
禁府,鄭以雲拿囚。啓。
忠淸監司李彦經上疏。大槪,湖臬新命,遽及於萬萬不似之身,揣量才分,決難承當,敢陳微懇,仰干威尊,乞蒙亟許遞改,以重藩任,以安賤分事。入啓。答曰,省疏具悉。卿其勿辭,速往欽哉。
政院啓曰,因鞫廳草記,同義禁黃欽每請牌招,有損事體,合有變通之道,令政院稟處事,命下矣。本院他無變通之道,何以爲之?敢稟。傳曰,改差。
又啓曰,黃欽改差事,命下矣。其代令該曹,卽爲口傳差出,仍卽牌招,以爲參鞫之地,何如?傳曰,允。
鞫廳,罪人兪彦明拿來囚。罪人兪彦明·呂必重·姜履相·李聖肇等,一處推問,呂必重更推,尹世綏放送。
吏曹口傳政事,以朴權爲同義禁。
吏曹啓曰,守令有闕,政事,取稟。傳曰,明日爲之。
京畿監司書目,楊州呈,以副修撰金興慶辭職上疏上送事。啓。答曰,省疏具悉。囚人自明,不足爲嫌,爾其勿辭,上來察職。
又書目,安山呈,以掌令鄭齊斗辭職上疏上送事。啓。答曰,省疏具悉爾懇。爾其勿辭,從速上來察職。
鞫廳罪人呂必重·姜履相·李聖肇更推,兪彦明元情,尹憲柱·沈宅賢放送。傳曰,推鞫姑罷。
吏批,以朴權爲知義禁。
上在昌德宮。停常參·經筵。
下直,全羅監司洪重夏,大同察訪曺廷善,魚川察訪金壽億。
傳曰,全羅監司洪重夏留待引見。
同副承旨林濩上疏。大槪,臣强扶衰疾,黽勉供劇,今已月餘矣。日昨隨駕,新恙添劇,達宵苦痛,末由起動,嚴召之下,竟未祗赴,惶恐縮伏,方竢罪罰,勿罷之命,出於格外,尤增惶隕,罔知攸措。顧此症情,一向危篤,委頓牀席,差歇無期,乞蒙恩遞,以尋生路事。入啓。遞差。
今日,全羅監司洪重夏留待引見時,所啓,臣於四五年前待罪光山時,略知湖南事。王化稍遠,風敎漸弛,凡係激勸聳動之方,宜加別樣申明,而孝行節行表著可稱者,守令採取,一鄕公論,論報道臣,道臣狀聞朝廷,經年閱歲,久無回下者頗多。此必該曹多未卽覆奏,因循淹滯之致,而遠方聽聞,無以興起,其在敦俗之道,不當若是矣。臣於赴任後,亦當隨聞,精審上聞,宜令該曹,取前後如此狀啓,竝卽隨續回啓,以爲顯施旌賞,用樹風聲之地,何如?上曰,申飭該曹,從速回啓,可也。
又所啓,推奴徵債,自是政理之所不廢者,近緣連凶,頻年停廢。今歲若不至凶歉,則不宜每每停止,而第聞湖民之賑救也,所分各衙門穀物,其數甚多,秋來還捧,不無騷擾之端。此際竝徵私債,推捉民人,大有所不便,今姑仍前停止,以待民間蘇息後,擧行,何如?上曰,依爲之。
鞫廳罪人兪彦明·李聖肇·呂必重更推。傳曰,推鞫姑罷。
京畿監司書目,龍仁呈,以刑曹判書崔奎瑞辭職上疏上送事。啓。答曰,省疏具悉。庚辰議藥,首尾貳載之間,豈無母病稍間之時,而問安之列,一不進參,乃以不瞑之恨爲言?果有不瞑之恨,則伊時何不一番入參,少伸分義耶?卿之此言,殊非嚴畏之心也。勿辭上來。
謝恩,同副承旨金相稷。
有政。兵批,副司果李光佐·李世弼·洪重休。
吏批,以朴世章爲海南縣監,崔擎宇爲寧邊府使,丁道復爲安州牧使,朴萬普爲慶尙都事,金相稷爲承旨。
上在昌德宮。停常參·經筵。
政院啓曰,今日鞫廳之坐,諫院當爲進參,而或在外,或呈辭,無他行公之員。呈告人員,竝卽牌招,以爲推移參鞫之地,何如?傳曰,允。
鞫廳罪人呂必重·姜履相·李聖肇·兪彦明更推。傳曰,推鞫姑罷。日記廳郞廳鄭漢奎書。郞廳崔大潤校正。
上在昌德宮。停常參·經筵。
午時,太白見巳地。
禮曹啓曰,各陵展謁,只稟秋幸事,曾已下敎矣。今秋展謁,定於何陵,而擇日於何間乎?敢此仰稟。傳曰,當展謁於康陵,以今月旬間推擇,可也。
又啓曰,命下矣,展謁吉日,卽令日官推擇,則今月初九日爲吉云,以此日定行,何如?傳曰,初七日亦吉云耶?又啓曰,今此康陵展謁出還宮時,王世子闕門外祗送,城〈門〉外祗迎節次,依例磨鍊,而隨駕一款,何以爲之?敢稟。傳曰,隨駕,可也。又啓曰,命下矣,更問于日官,則初七日亦爲平吉云矣,敢啓。傳曰,初七日定行,而勿設晝停。
鞫廳大臣以下請對入侍。入侍時,辛巳十月二十四日,鞫廳,大臣以下諸臣竝罷職事,榻前下敎,兩司呈告人員竝牌招,守令署經事及鞫廳姑罷事,榻前定奪。
大司諫任胤元,持平鄭栻牌不進,依承傳罷職。
鞫廳大臣以下請對時,都目政事,以無故日斯速爲之事,榻前下敎。
掌令李翊漢所啓,請還收炤等兄弟放歸田里之命,亟命絶島定配。上曰,勿煩。又所啓,近來朝臣之牌不進,已成痼弊,況此鞫獄方張之日,違牌相續,遞易紛紜,已極可駭。至於前掌令權世恒,前持平宋正明,無端違牌,終至坐罷,正明則眼病旣不至於委頓,世恒則元無情病之可言,而意在圖遞,顯有避事之跡,今日朝廷,少有紀綱,則安敢乃爾?其在規警之道,不可例罷而止。請前掌令權世恒,前持平宋正明罷職。上曰,依啓。
正言韓配周所啓,請還收義州充軍罪人李世禎放釋之命。上曰,勿煩。又所啓,請工曹參判李光迪遠竄。上曰,鞫廳未收殺之前,不可經先論啓,故初不允從矣。雖以右相疏語觀之,其時罪人之招,不無說話,而光迪之疏,有若全無是事者然,殊甚無謂,不可與他參鞫諸臣,只施罷職之罰,而遠竄終涉太過,參酌削職。
鞫廳大臣以下請對入侍時,姜履相定配,呂必重邊遠定配,兪彦明·李聖肇削職放送事,榻前下敎。
上在昌德宮。停常參·經筵。
吏曹啓曰,臺諫有闕,政事,取稟。傳曰,明日爲之。
傳曰,史官一員待命,騎馬三匹立之,社稷大祭所內摘奸。
院啓,以大祭齋戒,今日姑待。
傳曰,陵幸,御營軍連爲留都,而上年與上上年間,御營軍有隨駕之事矣。卽爲考出此例,今番令禁衛大將,率領御營軍隨駕事,分付。兵曹啓曰,云云事,命下矣。考出前例,則壬子年敬陵陵〈幸〉時,御營大將率本營軍兵隨駕,禁衛軍兵則摠戎使率領留都,甲申年崇陵陵幸時,御營廳隨駕事定奪之後,訓鍊大將尹就商,以母病不得隨駕,故御營大將代察,而御營軍兵,令摠戎事領率留都,改以禁衛營隨駕事,自備局啓稟變通矣。前例中,無禁衛大將率御營軍兵隨駕之事,而今番則上敎如此,依此擧行乎?敢稟。傳曰,依壬午例爲之。以上禁衛營謄錄
上在昌德宮。停常參·經筵。
繕工奉事崔商鳳,康陵各處修理事出去。
下直,驪州牧使李周徵,坡州牧使李,長湍府使邊是泰。
政院啓曰,工曹參判李光迪削職事命下,而臺諫方以遠竄論啓,削職傳旨不得捧入之意,敢啓。傳曰,知道。
院啓,請還收義州充軍罪人李世禎放釋之命。請工曹參判李光迪遠竄。答曰,勿煩。
忠淸監司書目,連山呈,以正言權以鎭辭職上疏上送〈事〉。啓。答曰,省疏具悉。陳戒殊切,深用嘉尙,可不留心焉?爾其勿辭,從速上來察職。
又書目,尼山呈,以右贊成尹拯辭職上疏上送事。啓。答曰,省疏具悉卿懇。卿之所患,幸卽差可,忻幸曷已?須體至意,安心勿辭,益加善攝。
右副承旨朴弼明辭職上疏。入啓。答曰,省疏具悉。爾其勿辭察職。
兵曹口傳政事,以金錫衍爲副摠管,以密昌君樴爲副摠管。
京畿監司書目,果川呈,以左參贊鄭載禧病重上去不得事。啓。傳曰,此狀啓還出給。又書目,果川呈,以刑曹判書崔奎瑞辭職上疏上送事。啓。答曰,省疏具悉。卿其勿辭,亦勿待罪。又書目,楊州呈,以禮曹參判朴權辭職上疏上送事。啓。答曰,省疏具悉。卿其勿辭,從速上來察職。
右尹金演辭職上疏。入啓。傳曰,旣移他職,此上疏還出給。
有政。兵批,以密昌君樴爲副摠管,以金錫衍爲副摠管,以崔鼎鉉爲全羅右水使,以任震尹爲僉知,以朴泰成爲翊贊,以任堂爲五衛將,以崔瑋爲五衛將,以吳遂雄爲訓鍊院正,以趙脩爲洪州營將,以李蘷爲司僕將,以張鵬翼爲羽林將,副護軍林濩。
吏批,承文著作單金東弼,成均學錄單權萬樞,以朴彙登爲司僕正,以李晩堅爲吏曹正郞,以金演爲大司諫,以尹德駿爲禮曹參議,以尹志任爲典設別提,以李眞卿爲監察,以權斗紀爲持平,以趙泰一爲獻納,李熊徵爲弼善,以洪景濂爲右通禮。以上朝報
政院啓曰,親祭祭文,大提學例爲製進,大提學金正協在外,今此康陵親祭文,令藝文提學,撰進,何如?傳曰,允。
又以禮曹言啓曰,上年因本曹啓稟,大殿·中宮殿·世子宮所封全羅·慶尙·江原等道三名日物膳,自乙亥量減,咸鏡道三名日物膳,自丁丑停封,兩殿及世子宮所封江原道朔膳,自壬午量減。全羅·慶尙兩道朔膳及京畿三名日物膳,自上年因傳敎,限明秋量減矣。量減與缺名日物膳,則冬至爲始,朔膳則十月爲始,復進之意,分付,何如?傳曰,限明秋姑減。
又啓曰,上年因本曹啓稟,三名日諸道所進弓帒筒箇及大鹿皮等六種外,其餘各種有□減之命矣。今年冬至爲始,復舊封進之分付,何如?傳曰,限明秋姑減。
兵批啓曰,因都摠府草記,副摠官洪萬朝·洪時疇,身有重病,不得運動,前頭陵幸時,寶劍守宮望單子書入時,事甚苟艱,宜有變通之道,令該曹稟處事,命下矣。擧動時,侍衛諸將他無推移之道,卽爲改差,其代以在京無故人差出,何如?傳曰,允。
又啓曰,月串僉使金濬,人物及國穀拯救□□萬戶申附翼,閑良金興溟,惡虎捕捉,前武兼崔台及數字缺鄭繼聖,閑良白貴石·李義郁·方弘紀·柳偳□□賊人指捕,俱有加資之命,而金濬·申附翼·崔台及,雖已資窮,未經準職,金興溟·鄭繼聖·白貴石·柳偳·鄭哲基,係是閑良,何以爲之?傳曰,竝特爲加資。
又以兵曹言啓曰,今八月初七日康陵擧動時,各樣差備軍一千三十七名內,衛軍三百五十二名計除,不足六百八十五名,他無推移之路,依例給價次坊民調用之意,敢啓。傳曰,知道。
任舜元,以承文院官員,以都提調意啓曰,本院製述官金重兼遷轉之代,以新及第嚴漢重差下,付軍職冠帶常仕,何如?傳曰,允。
金相稷,以宗親簿郞廳,以有司堂上意啓曰,今此陵行時,隨駕宗班每品各一員,謹依定式,當爲塡差,而從五品·正六品,只有副令三員,監三員,或病廢,或貧窘,俱無成樣。陪從之勢,若無變通之擧,則實難備員。自今以後,勿拘每品,只限士一員,推移塡差,何如?傳曰,允。
朴弼明,以刑曹言啓曰,罪人安時常·崔世恒等受刑之後,杖處尙未完合,元氣大敗,自數日前,添得泄瀉,度數無算,食飮全廢,卽今症勢,十分危重云。依例獄門外,保放救療,何如?傳曰,允。
又以兵曹言啓曰,今此陵幸,侍衛禁軍,不可不點擇以行矣。各番禁軍中,新受馬病騫不能致遠之類,無馬人,今初五日替直之意,敢啓。傳曰,知道。
又啓曰,僉知中樞府事曺夏卿除授之後,在外老病,不得上來行公,今姑改差,何如?傳曰,允。
又以扈衛廳別將,以大將·判中樞府事·領敦寧府事意啓曰,平川君申琓,旣已罷職,其所帶軍官,今當有區處之事,何以爲之?敢稟。傳曰,領相爲大將。
右贊成尹拯疏曰,伏以賤臣,昨蒙史官傳諭,□達微忱,只俟處分。不料狗馬賤疾,猥徹□□有遣醫看病之命,玉候違豫之中,俯念至□□數無前,天恩罔極,惶恐猥濫,伏地感泣,至今□□隕越靡定。臣卽當以文字,仰申區區螻蟻之忱,而澌昏委伏,末由自力,今始喚醒精神,昧死陳達,臣罪萬死。嗚呼,君父,有不安節,臣子無以略效葵藿之誠,而臣子賤疾,反勤君命之下,慙恩負義,死有餘罪,跼蹐天地,何所措躬?矧今餘喘凜凜,朝不保夕,日夜至願,惟望未死之前,得還賤分,瞑目以就木。伏乞聖慈天地父母,特賜哀憐,亟命收還臣匪分職秩,以畢覆載生成之大恩,千萬幸甚。窮而呼天,疾而呼父母,臣情窮勢極,敢以將死之哀鳴,復溷宸嚴,臣罪到此,萬殞難贖。臣無任瞻望雲闕祈懇之至。疏批在上
正言權以鎭疏曰,伏以,臣於月前,上章自劾,冀蒙恩遞,伏蒙聖批諄諄,特賜假借,仍令上來察職,天地之仁,固無所不愛,日月之明,亦無所不照。如臣螻蟻之賤,滓穢之蹤,濫蒙天地之仁,曲荷日月之照,聖恩隆重,□□入肌,感激涕泣,只俟隕首。旋伏聞玉候違豫,□□憂遑,臣固當奔馳上道,豈忍一日自安於遠外?伏念臣本非隨例辭職,初旣自列請罪,則因缺闖然徑入,寔有乘時冒進之嫌,故瞻望缺終不敢以自進,區區進退之義,雖或有所數行缺縣道封章,席藁旅次,罪戾□□萬殞難贖。伏乞聖慈,特命削臣職名,仍治缺俟罪之章,敢進芻蕘之說,芹豈爲美所獻者,聖明留神焉。近來以來,玉體之違和,屢□天地所佑,神明所扶,旋致勿藥之慶,而臣民之憂,曷有其極?伏想調攝之宜,藥餌之良,無所不用其極,而先儒有曰,萬般補養皆虛僞,只有操心是要規,善爲醫者,以此爲治病之第一方,未有天君泰然,而五官不寧者,其理卽然,固無可疑。帝王之學,雖與韋布不同,經綸之業,固與章句有異,心體之妙用,則堯·舜與人同,又況人主,外困於酬酢,內困於奉養,此心無一時之暇,危動難安,倍蓰恒人。伏乞殿下於酬應萬機之外,別用存心一段工夫,須於逐日應接事物之中,必得一時辰寧靜,以養衛精神,整思慮,節視聽,要使事愈繁而心愈暇,彼不足而我有餘,聖心湛然澄靜,不容安排布置,以爲處事應物之本,以爲治病養氣之助,此朱子門人之說,而朱子之所以爲自試有效,而許之以周子之主靜者也。若夫屛玩好絶嗜欲遠聲色,則無處無時,不容少弛於聖慮,以爲寧靜此心之階梯焉。若夫應物,則勿於事物未至之前,先意其人之誠詐而臆料之,勿於事物旣過之後,不忘其事之利害而係着之,絶意必固,我□屛憧憧往來之思,只問其理之如何,而勿以左右□□之私,參錯於其間,雖萬事雲委,而常使缺然無撓,以爲發揮此心之大用焉。此因端本出□□而其於養病持氣之道,亦豈少補哉?以□缺
右副承旨朴弼明疏曰,伏以,臣於頃者,忝叨諫職,連□猝得眩症,罷歸私次,昏倒不省,欲起還仆,□□嚴召,而特蒙寬貸,得逭例罷,雖因他事引□□,私心悚懍,久猶未已。昨日筵中,憲臣以違牌兩缺事,論啓蒙允云,臣於此,尤不勝瞿然之至。顧臣伊日之自速違逋之罪者,旣緣實病之難强,且有私義之難便者,同朝之間,雖或見恕,到今陳暴,亦涉煩猥。而今者臺閣之上,公議峻發,同時違牌之人,旣被譴罰,何可以擧劾之不及臣身爲幸,而獨爲晏然仍冒於近密之地乎?伏願聖明,亟命鐫遞臣職,仍勘臣罪,以安私分,以謝臺議,不勝幸甚。答曰,省疏具悉。爾其勿辭,從速察職。
刑曹判書崔奎瑞疏曰,伏以臣,伏承日昨辭疏之批,□旨嚴峻,有非臣子所敢聞者,臣不勝惶怖震慄,不計生死。聞卽起程,以爲就命司敗之地,行到果川縣,伏聞臣所帶職名,尙今仍存,玆不敢冒入脩門,進伏縣獄之外,以俟嚴命。軍門重任,刑獄劇務,實如一日可曠之地,朝著之上,未有陳達變通之擧者,似或容臣自言,公務之緣臣癏廢,非但又添罪戾,負罪之身,虛帶職名,尤有一刻不敢安者。玆敢冒死陳籲,冀蒙處分,事極猥越,罪又萬死。臣無任惶恐竢罪之至。答曰,省疏具悉。勿辭,亦勿待罪。
禮曹參判朴權疏曰,伏以臣,情跡臲卼,旣無以抗顔,疾病沈劇,又無以自力,來伏畿郊,替納密符,跡涉偃蹇,罪積稽慢。論以邦憲,實所難赦,辭疏見却,微悃未暴,席藁旅次,恭竢斧鉞。不料金吾新命,又及於此際,驚惶震越,不知措躬之所也。竊伏〈念〉臣自遭昨年震薄以來,身名玷辱,爲世僇人,分作丘壑間棄物,向日西藩之除,斷無冒沒〈承當〉之理,而只因開釋之批,逈出尋常,關塞之任,有同往役,分義所壓,廉隅反輕,不得不黽勉承命,實非敢有因此爲階,沒齒冠帶之列計也。夫蒙不潔者,必求洗濯,被汚名者,亦□□脫,乃人之常情,欲免患失之目者,休官止仕之外,無他道理,區區匹夫之志,蓋□自盡,而前後疏中備□,伏想聖明,亦必俯記矣。今臣若以日月之稍久,□命所迫,不顧前言,揚揚復入,則是眞不識人間□□而言者之言,至今日而果驗矣。況此春曹佐貳缺。答曰,省疏具悉。卿其勿辭,從速上來察職。以上朝報
上在昌德宮。停常參·經筵。
宣惠廳啓目,粘連結城縣監蔡明胤上疏云云。旣已漢臣發倉之義,事體不侔,率爾擅貸,難免犯科之失,今姑罷黜,其許貸米八百石段,秋成卽爲徵捧,趁凍前上納之意分付,何如?啓依允。
院啓,請還收充軍罪人李世禎放釋之命。請工曹參判李光迪遠竄。新除授持平權斗紀,時在慶尙道安東地,請斯速乘馹上來事,下諭。答曰,不允。下諭事,依啓。
義禁府啓曰,辛巳十月二十四日,參鞫諸臣罷職事,命下矣。參鞫大臣以下,至問事郞廳,其時推案相考現告,而左議政李世白卒逝,同義禁柳之發亦爲身故。至於別刑房都事尹世綏·李箕明,文書都事徐宗積·申鐔,在前甲戌四月鞫廳諸臣削黜時,都事亦入其中,而前知事判府事柳尙運,晝講入侍時,以都事不但官微,鞫廳則自有問事郞廳,都事元無干預之事,混被罪罰,不當之意,有所啓稟,都事削黜傳旨,至於改付標以入,故今番都事,則不爲現告之意,敢啓。傳曰,知道。
辛巳十月二十四日推鞫時,參坐大臣以下罷職現告,卒左議政李世白,右議政申琓,判義禁李畬,知義禁金昌集,同義禁柳之發·李光迪,右副承旨李國芳,掌令尹憲柱,正言黃一夏,問事郞廳權尙游·姜履相·宋宅相·呂必重·李聖肇·兪彦明。
吏曹口傳政事,以姜銑爲右尹。
禁府啓目,前古阜郡守金萬胄元情云云。旣已遲晩,所當啓請照律,而漕轉事目,發船月日,若過定限,則當該守令,論以徒配亦爲白有置,上項金萬胄,依事目徒配,何如?啓依允。
又啓目,前縣監鄭世會矣,御史旣已廉問,有此書啓,則魚場戶鷄徵捧之際,致有民怨可知,擅斂之罪,有不可逃,而濫率一款,亦有遲晩,罪從重依事目,決杖一百,告身盡行追奪,私罪。啓功減一等。
又啓目,韓永徽更推云云。觀此所供,則其所發明,與前無異,而臣等意見,已悉於前後議啓中是白在果,所謂本主,旣書父職姓名及字,則勿論眞假,在永徽之道,固不當指謂木牌,而及其緘辭之出,而後以其主貌樣,始供於再招之時,人之疑惑,亦由於此是白如乎,逢變虛實,雖未可知,而泛稱木牌,初不直陳主形,誠有其罪是白乎旀,欲爲窮査,則終無覈實之路,伏惟上裁。啓議啓得宜,以泛稱木牌,初不直陳罪,照律。
禁府,金萬胄大興郡光時驛徒三年定配,呂必重安州牧邊遠定配,姜履相忠州牧定配。
有政。吏批,以姜銑爲漢城右尹。
朴弼明,以禁衛營言啓曰,今八月初七日康陵擧動時,本營軍兵留都事,自兵曹旣已節目啓下矣。建陽門西營兩處入直軍兵,來初五日,以訓鍊都監餘軍,前期替代後,本營五哨軍兵及入直別驍衛,專屬留都大將,而本營則千摠閔純,把摠丁敏道,哨官李再華,率領工匠牙兵五十名入直,火藥庫則哨官吳震熻,率領別破陣十五名守直之意,敢啓。傳曰,知道。
上在昌德宮。停常參·經筵。
政院啓曰,今日乃是賓廳日次,兩司當爲來待,而諫院無行公之員,除在外外,呈告未肅拜人員,竝牌招,以爲推移入侍之地,何如?傳曰,允。
謝恩,大司諫金演,獻納趙泰一,弼善李熊徵。
傳曰,大臣·備局堂上引見。引見時,前右參贊閔鎭厚,前判尹姜鋧,前參判李震休,竝敍用事,及冬至正使李寅燁改差事,榻前下敎。右尹姜銑改差,以無故人口傳差出事,及水原府使孟萬澤改差事,榻前定奪。
吏曹啓曰,來初九日都目政事爲之之意,敢啓。傳曰,知道。
府院啓,康陵親臨酌獻禮齋戒,自今日初七日至,姑停。
吏曹口傳政事,以洪萬朝爲右尹。
引見時,大司諫金演所啓,臣本譾劣,百不猶人,濫蒙洪造,致位卿列,居常愧懼,若隕淵谷。不意新除恩命,遽下於陳章俟罪之際,臣誠惶隕感激,不知置身之所。顧此薇垣長席,地望自別,有非無似如臣,所可濫竽,辭疏見阻,召牌降臨,怵分畏義,不得不冒昧出肅,而第臣待罪藩任,牽私犯科,臺啓旣發之後,諸道方伯,俱上請罪之章,得蒙恩遞,而臣則前此因瓜出代,獨免譴何?私心愧恧,靡所容措。矧今濫率査事,未盡了當,言責重地,有異庶官,在臣廉義,何可一時之倖免爲幸,而晏然仍冒於臺次乎?請命遞斥臣職。上曰,勿辭,退待物論。
兵曹判書趙相愚所啓,臣方待罪金吾,有所懷敢達矣。辛巳十月二十四日,鞫廳進參大臣以下,至問事郞廳,有考出罷職之命矣。第念其中承旨,則職責唯在持文案出入,未嘗與聞於獄事議讞之際,故在前如此之時,承旨則不入於論罪之中。問事中權尙游,以弘文校理,晝仕出參,趁夕還入禁直,昭載於玉堂謄錄,則不參於順命夜鞫供辭之時,事狀明白,揆以事體,不可混施罷職之罰。承旨李國芳及問事郞廳權尙游,似當有分揀之道,未知何如?領議政崔錫鼎曰,日昨因沈極所達,有十月二十四日座目考出現告之事矣。禁府座目,只書進字,無入直懸錄之事,故當初似不爲分別矣。臣等在賓廳,取考弘文館省記置簿,則權尙游之伊日晝仕出去,乘夕入直,明白。且賊招之發於夜鞫之狀,已著於諸人之招,則尙游之不干於此事,斷然可知。至於承旨,則在前鞫廳諸臣全數削職之時,承旨則分揀,卽今大司諫金演,曾於應先之獄,以承旨引嫌,自上以承旨無干涉於治獄之事,使之仍參。以此觀之,承旨亦不當竝論,判義禁所達,誠是矣。右副承旨朴弼明曰,臣亦考見玉堂日記,引權尙游自十八日,至二十四日,連爲晝仕出去,其不參涉於夜鞫時事,則明白無疑。雖以近日事見之,問事郞廳之入直者,例爲晝仕出去,趁門限入直,似有分揀之道矣。上曰,李國芳·權尙游分揀,可也。
吏曹判書李寅燁所啓,濟州試才御史,以李海朝累次啓下,而尙不發送矣。卽今風勢漸高,若過此時,則雖欲發送,決難涉海云。李海朝以爲使事,雖有往役之義,情勢決無冒往之理,尙不應命,今又坐罷,似有變通之道,故敢達。上曰,備局以此草記矣。崔錫鼎曰,果以草記稟達矣。李海朝所執,有二款事,一則以誣及先世爲言云,而此事聖批,旣以開釋,少無難安之端。至於科事,則當初論啓之人,重入臺閣,則一番疏陳,在所不已,何可以此,每每爲嫌乎?變通改差,則事體未安矣。上曰,李海朝敍用,催促發送,可也。戶曹判書趙泰采所啓,上年年分時,敬差官不爲發送,而使之比年,則實結比前稍加矣。今年則敬差官,自當循例差送,而敬差官踏驗〈時〉,坊坊曲曲不能遍見,則勢固然矣。或牽於民人之告訴,或拘於守令之顔面,給災濫觴,以致實結之減縮,則敬差官不能無罪。此後或有如此之弊,則敬差官亦爲論罪之意,事目中添入,何如?上曰,依爲之。
校理李師尙所啓,臣有區區所懷,敢此仰達。吳道一立朝本末,聖上任使之久,必已洞燭無遺矣。其文章直道及淸白之節,實有過人者,而以其事君無隱,遇事敢言,故積忤時議,科獄之出,欲爲連累,百計鍜鍊,一年經營,未得端緖。沈益昌·兪世基來見於試官望旣入之後云者,道一伊日入直摠府,故終歸於白地構誣,試官一員,變爲兩字之狀,亦已顯著。故判府事李濡爲判義禁,知其實狀,將欲議啓,則金鎭圭故因他事,陳疏迎擊,沮敗其事,此所以擧世稱冤,久而未已者也。至於罪人彦良之亂招,固無足取信,如使道一有一言參涉之事,則權重經受累次刑訊,有何一分顧惜於道一,而終不直招乎?且眞有緊出之事,則時議亦豈置而不問乎?道一所遭,不啻晻昧,而遽施遠竄之律,聖明則終始有持難之意,而時議持之甚急,終至於身死荒裔,不得生入脩門,誠可謂至冤極痛。蓋道一生時,際遇逈出臣隣,聖上至有賜詩勸戒之擧,實是千古盛事。卽今名在罪藉者,次第宥焉,而道一以旣骨之人,尙未洗丹書之冤,聖明若念及於此,則必有惻然於心者矣。大臣·諸臣,今方入侍,下詢而處之,何如?領議政崔錫鼎曰,科獄一款,臣旣有嫌,不敢參涉,而吳道一科獄事,則自下構罪,而終不能成其罪案,自上無允從之事矣。當初中途付處,因業同事也,遠竄,因彦良招辭,而道一與向時人,臭味懸別,豈有言語酬酢之事乎?若有疑似之迹,則權重經,寧有一毫顧藉,累次訊問之下,終始發明乎?儒臣陳達之言,是矣。身後職牒之與奪於死者,固無損益,而爵命自是朝家礪世之具,平日任使之臣,苟有一毫冤狀,而抱恨泉壤,終莫之伸,則恐有歉於聖世處分矣。上曰,諸臣各陳所見。戶曹判書趙泰采曰,臣於其時,只見臺啓,不知獄事顚末,故詢問之下,不能仰對也。兵曹判書趙相愚曰,吳道一初因科獄,累次待命,而終不能究得罪犯,末稍因彦良招辭曰,道一非我輩相知者,亦以爲可云云,故臺啓果發,初則中途付處,末乃遠竄,其後重經前後供辭以爲,與道一面目不知云,而身沒荒裔,丹書未洗,擧世稱冤,而無人陳白矣。師尙適從容入侍,故仰達矣。吏曹判書李寅燁曰,獄事年久未詳條件,而當初竄配,皆愍其誣枉,到今旣骨,尙靳死後之恩,追念平日倚任之眷,合有追復之典矣。禮曹判書徐文裕曰,吳道一獄事,臣亦未能記憶,而當初被竄時,知與不知,皆以文致爲言。到今身沒之後,尙在罪籍,假使道一在世,累經大赦,必不一向在罪籍中,玉堂復官之請,是矣。左尹金錫衍曰,臣在江都,不知獄事顚末,不敢仰對矣。上曰,臺諫亦陳之。大司諫金演曰,道一事,年久矣,臣未詳記得,而道一試官時事,則窮覈未得端緖,畢竟因彦良招辭,至被遠竄,而彦良之虛妄,可勝言哉?道一豈有干涉於彦良輩事,而乃以亦以爲可爲言,窮覈重經,而數三次嚴訊之下,爲道一終始發明,其遠竄時傳旨,臣在外職,未知如何,而兩件事,俱爲虛妄,則臣不知其可罪矣。道一立朝言議,淸白文章,自上亦必照燭,儒臣復官之請,似是矣。掌令李翊漢曰,道一文章淸節,儒臣旣已備達,當初因彦良虛罔之招,至被遠竄,人多冤之,身死荒裔,尙無復官之擧,誠爲愍惻矣。右副承旨朴弼明曰,常時言議酬酢,必在相親之間,而道一之於彦良,臭味不同,豈有相通之事乎?以此言之,則彦良之招,自歸於虛妄,歲月旣久,累經大霈,到今特施恩典,豈非盛德事乎,上曰,道一以兩款事被罪,末終所罹,尤爲緊重,而彦良招辭,胡亂不明甚矣。其時鞫廳,請拿權重經諸人,而道一則無擧論之事,且臺啓發後,予亦知道一之非干涉於重經輩疏議者,故初不允從,累日持難者,爲此也。到今歲月已久,雖使生存,屢經大霈,必當牽復,特爲復官,可也。
吏曹判書李寅燁所啓,臣亦有區區所懷敢達。朴世堂以思辨錄及故相臣李景奭碑文之故,辛巳被罪之後,尙未蒙恩典。思辨錄雖未得見,而蓋聞其崖略,未免失着,碑文文字,亦且過當,而俱非朝家用罰之事,至以家間祭禮,亦有陳白於榻前者,而此雖違於後世通行之制,古禮則然也。非其所創,尤無可罪,況其休退一節,無媿於古人,自上亦嘗累下褒奬之典。且念有子泰輔,節義炳炳,豈可使其父身沒之後,猶未免罪籍乎?領議政崔錫鼎曰,世堂初非儒家學問中人自來,科目出身搢紳大夫也。急流勇退,潛心書籍,其覽過經書之際,箚其章句間疑晦處者,自成數三冊子,設有違背於先儒訓釋者,非故爲立異,如陸九淵·王陽明者流也。其序跋中,亦有尊尙朱子之意,若夫異端,則楊·墨·陸·王之徒之謂也。其學識及治心之法,與儒者不同,其害至於無父無君,固當觝排之不暇,而此則與異端有不侔者矣。世堂雖絶意仕宦,而未嘗不係念宗國,居家行誼,淸白謹愼,卓絶一世,先正臣朴世采在世時,每曰,西溪兄所見,雖或有異於先儒,不必深斥,若是異端,吾當先斥云云,西溪卽世堂之自號也。其不可歸之於異端,此亦可見,而一時之論議峻激,終至於遠謫,雖因其年老,收還竄配之命,而身沒之後,歲月亦久,宜施追復之典矣。戶曹判書趙泰采曰,思辨錄,臣嘗覽之,其背馳於朱子之言者,非止一二,有非近吾道者之說也。若以儒者責之,則甚於陸學,但以搢紳大夫論之,則其所著論,不過無用一休紙也。至於弟子輩,轉相尊述,則在宜攻斥,而第其恬退之節,高人數等,身後特下霈澤,恐無所妨矣。兵曹判書趙相愚曰,思辨錄一事,上及朝廷,是非紛紜者久,而臣未取見其文字矣。毋論是非之如何,不過以章句拘儒,晩來讀書,略有所箚錄,作爲一故紙者,而門生輩互相傳說,自致如此,何必深罪乎?至於李景奭碑文事,臣亦對人,嘗言其文字失當處,而以此爲世堂罪案,則過矣。四十年恬退之節,有可以激勵頹俗者,其子泰輔之死,有光於國,古語曰,父敎之忠,能以忠君死國之義,敎子弟若是者,豈易得哉?文字間,雖有侵及先輩之事,不過狂簡之士而已,不當久置之罪籍矣。到今復爵,似不可已。禮曹判書徐文裕曰,思辨錄,臣未得見,而設有一時箚錄者,不過作一篋笥中物,門人輩私相傳說而已。因此而必歸之於異端,如莊·老·王·陸之誤了一世,則斷不然矣。此豈朝家論罪之事,而末稍被譴,不專在於此事,其恬退淸白之節,爲世標的,旣骨之後,追復官爵,寧不有光於聖德乎?左尹金錫衍曰,世堂恬退之節,文字未出之前,擧世莫不稱道矣。其事是非,臣固不知,而被罪旣久之後,特施霈澤,豈不美乎?大司諫金演曰,思辨錄,臣未得見,而不過文人抄錄文字,而家藏者,朝家之抉摘論罪,未知其得當,平生勇退固窮之節,足以振勵衰俗。況有子泰輔,樹立卓異,復爵,誠盛德事矣。掌令李翊漢曰,思辨錄,臣亦未見,而本意非欲行於世,箚疑而已。祭禮一款,雖曰駭俗,亦有古禮之可據者,朝家之以此爲罪,本非宜矣。上曰,非以祭禮罪之也。其時金萬謹疏論,而予意人家私事,非朝家所可擧論者,故置之矣。其後閔鎭厚以此陳達,而亦無論罪之事矣。翊漢曰,祭禮事,小臣未諳事實,雖有誤達,而到今年久之後,特恩復官,豈不有光於聖德乎?校理李師尙曰,經義辨釋,先儒不以爲不可。世堂雖箚記一時疑晦處,置諸巾笥中,有非朝家所可論罪者也。林下休退四十餘年,其成就後進者亦多,而其弟子,無一人涉於怪異之流,何可驅入於異端乎?大臣之言誠是,自上復爵,則盛德事也。寅燁曰,不必遠引古人,雖以我國先儒言之,李彦迪有大學補遺,刊行于世,世堂此事,不過箚記其疑晦者,而不無固執之病。雖或有失於辭語之間,只欲藏諸巾衍,聊以自娛而已,非欲謄播一世,傳示永久者也。入侍諸臣亦非一二,而多不得見,以此觀之,可知其自私箚錄者也。實非朝家用罰之事,碑文中侵及先正,雖未得當,身沒之後,已經累年,何可一向罪之乎?上曰,碑文侵及先正,固爲非矣。思辨錄,以朱子註釋,爲不然處,非止一二,尤爲大段誤着,故當初以此削黜,而旣示非斥之意,且其恬退之節,可尙,特爲復爵,可也。
備局薦,以韓配夏爲東萊府使。
大臣·諸宰,各陳禁蔘事。上曰,犯越之弊,尤甚之說,不無意見,潛商首譯輩論罪之說,亦有所執,而法太峻則難行,且窮則必變,依大臣言,特寬禁令,酌定其數,可也。以上備局謄錄
有政。吏批,以洪萬朝爲漢城右尹。
朴弼明,以兵曹言啓曰,今此康陵陵幸時,禁衛軍兵留都事,節目啓下矣。建陽門及西營入直,以訓局軍兵替直事,昨已定奪,而訓局軍兵,全數隨駕,他無餘軍,不得推移云。依甲申年例,訓局軍兵,以十六哨,改付標以入之意,敢啓。傳曰,知道。
金相稷啓曰,卽者日勢昏黑,而玉堂上番闕直,故省記尙未來呈,雖未知其間曲折之如何,而事之可駭,莫此爲甚。故該院掌吏,今方囚禁,而應入不入人員,推考警責,竝卽牌招入直,何如?傳曰,允。
巳時,上御熙政堂。大臣·備局堂上引見,入侍,領議政崔錫鼎,行戶曹判書趙泰采,行兵曹判書趙相愚,吏曹判書李寅燁,禮曹判書徐文裕,左尹金錫衍,右副承旨朴弼明,行大司諫金演,掌令李翊漢,校理李師尙,假注書尹明佐·宋成明,記事官李澤·洪致中,以次進伏。錫鼎曰,數日來,風日甚惡,聖體,若何?上曰,無事矣。錫鼎曰,今日乃親祭祭,且陵幸迫近,入對□□自前備局引見,則雖當國忌齋戒,亦無拘礙事□□數條時急事,而久未引對,故敢此來會。冬至使臣缺吏曹判書李寅燁見差,而寅燁名字犯諱缺事終若入呈,則當改名字,而職在卿列之人,改名未安,缺左相之意亦然,故敢達。缺判書趙泰采春間陳疏缺請別定差員,守狄踰嶺缺後,始撤把守。且開指告之路,苟有告者,以贓物賞之□□云云,回啓則欲待齋會共議,未及爲之,而在外有所□□矣。此事當初則不至如此。乙丑年有犯越之人,彼國官人缺傷者,監司朴泰尙,南兵使尹時達,至於被罪,故因此設禁,而南北兩路,一切禁防矣。事勢有所難便,故東萊蔘禁,則旣已許開,而西北則猶有禁令,蓋爲越採之慮也。第利之所在,奸僞日滋,設法雖嚴,而冒禁夥然,其傷於事體,則甚矣。蓋人蔘,不必越境採得,我國所産亦多,不必一向防塞。若開禁收稅,而赴京一行中,閑雜人則勿許帶入,員役商賈持去之數,亦以一稱的定,或有過限者,隨現重處,則必無濫雜之患。判府事李濡在朝時,亦以爲然,欲有陳白者,久矣。閔鎭厚亦爲不可永防云,事近新法,而南蔘旣開,則西北事勢雖異,到今許開,未爲不可。而尹趾仁以爲國綱漸弛,惟當守法,冒禁現發者,固有其罪,而首譯掌務譯等,亦論以一罪,臣意則不然。犯禁者死固當,許多商賈之流,首譯掌務譯,何能盡禁乎?梟示之律太嚴,諸議如此,下詢而入侍諸臣而處之,何如?上曰,各陳所見。戶曹判書趙泰采曰,臣於春間,以此陳疏矣。禮單人蔘,萊館收稅,足而繼用,故曾無自京覓送之事矣。近來萊館之稅,每患不足,輒自京中貿送,而卽今人蔘極貴,一斤之價,至於四十餘金,而亦無願受之人。況內局進排,亦甚艱貿,士夫藥用,尤無其路。他國材料,尙且覓用,而我國所産之蔘,盡入他國,內局及閭家,將不得覓用,事極寒心矣。每當八月,京中□□入往江界貿蔘,至月初,還到安州,隨節使行至義州,□□守者,先入柵門,故捉得潛商,其勢甚難,旣入彼境之後,缺犯禁者孰能現發乎?外議以爲,使臣渡江之後,若許缺蔘之路,則潛商之路,或可防禁,而亦有不然者,缺義州蔘稅,則國用庶乎有裕缺御供,下至閭閻士夫,將有難繼之患。凡事缺如有變通之道,則大臣·戶判所達之言,是矣。但戶判□□之差員,守狄踰嶺之議,則似不然。狄踰之外,又有他歧,何□防塞乎?朝家若開義州收稅之規,而的定彼中持往之數,則南北之需用均,而潛商之奸僞少息云,此言不無所見矣。寅燁曰,乙丑以後,嚴防蔘路,厥後爲慮禮單所用之不足,南蔘則通,而西路則不許矣。人心益狡,國綱漸弛,潛商之弊,日以益甚。寧許西蔘收稅之規,以補國家需用之費,則似或便宜。而但此路一開,則西北犯越之患,益似難防,至於廢四郡,則多産蔘料,西民托以拾橡,年年採取,而北路中三·甲則必越採,而後乃得人蔘,故嚴防之後,民皆離散云。禁令若弛,則奸弊必多,必須別樣嚴飭後許稅,似宜矣。文裕曰,乙丑大臣及備局諸臣,以禁蔘事陳達時,小臣忝在三司之列,而聞其議,則御供之外,切不可開路之意,定奪矣。奉使燕京時詳聞,則奸細之徒,買賣人蔘,以爲奇貨,入送彼國之數甚多,有難防塞,而旣已立法之後,到今許改,不知其十分穩當矣。弼明曰,小臣於辛巳年,以節使書狀,入去渡江時,與義州府尹,眼同搜檢禁物,則見捉人蔘,多至七十餘斤,而臣則其日渡江入去,故使義州府尹李三碩,報備局,仍爲輸送于地部,而入彼中後見之,則人蔘買賣,大利所在,故商賈輩抵死犯禁。大臣雖以酌定收稅陳達,而此輩必不一遵定式持去,其憑藉犯禁,弊反有倍於前日,此尤不可不預□□慮。臣意以爲,不如仍前嚴禁之爲愈也。錫鼎曰,宰臣缺防塞之言,是矣,而若禁之不得,則徒傷事體,今此缺若依前設禁,而不爲持往,則好矣。終若不能禁,則缺變通,以爲公私需用之地矣。缺
寅燁曰,理山郡守,以曾經侍從人擇差事,定奪矣。新除授郡守李宇謙,素有宿病,近來又喪其獨子,病勢添重,決難赴任云。累次呈狀,雖以調理赴任之意題送,而旣是邊倅,自本曹不敢擅遞,而實病如此,則亦難一向强迫,似當有變通之道矣。錫鼎曰,江邊諸邑,亦以文武交差定奪,則不可不擇送,而李宇謙病狀情理,果如此,則雖强令赴,何能着意官事乎?變通似可矣。上曰,果有實病,則不可無變通之道,罷黜〈可〉也。出擧條
錫鼎曰,前頭進宴大禮也。前例二品以上入參,而今則三品以上抄啓之意,陳達蒙允,而三品以上,其數甚少,殊涉埋沒,近來坐罷之人,有數三人云。參酌使之得參大禮,則似好,故敢達。上曰,幾人乎?錫鼎曰,以臣所記罷職者三四人,削職者數人。閔鎭厚·姜鋧·李震休三人中,鎭厚則有異處之敎,姜鋧·李震休,所坐亦輕矣。上曰,閔鎭厚所達,非矣,故量處之敎,蓋欲待數月後爲之,罰已行矣。鎭厚·姜鋧·李震休,竝敍用。
泰采曰,年分節目,當爲磨鍊頒布矣。今年農事,水災外別無大段災害,川反浦落,覆沙水沈及全不落種處,自當依例給災,而至於木花,則初頭頗有結實之望矣。浹月淫霖,花房盡落,無不摘取者,以臣所聞,遠近皆如此云矣。大抵旱田中木花□滿十分之一,而若有給災之令,則官吏不能奉法,旱田□□混同給災之弊,故結實頗縮,以此木花給災實難矣。在前如此之時,初頭雖不給災。或因臺官陳章,或因道臣缺末抄,終爲許給之歸,而每在十一二月之間,故時節缺之輩用奸之資而已。臣意則缺別爲趁早給之缺。錫鼎曰,今年禾穀缺莖葉雖茂,花房盡落云矣。前頭□□免給災,則寧依戶判所達,趁早預下,使實惠及民缺甚處外,不得混同濫給之意,事目及敬差官下去時,申飭似可矣。上曰,依爲之。出擧條
泰采曰,年年分時,敬差官□爲發送,而使之比年,則實結比前稍加矣。今年敬差官,自當循例差送,而敬差官踏驗時,坊坊曲曲不能遍見,則勢固然矣。或牽於民人之告訴,或拘於守令之顔面,給災濫觴,以致實結之減縮,則敬差官不能無罪,此後或有如此之弊,則敬差官亦可論罪之意,事目中添入,何如?上曰,依爲之。
文裕曰,宴禮時聞司饔院味數,以七巡磨鍊云。爵數亦當從味數爲七遍,而七爵之中,除獻壽二爵,則但當爲五爵,七味無所用矣。獻壽二爵外,別用七爵,合爲九爵,此乃五禮儀所載,以此磨鍊乎?敢稟。上曰,以七爵爲定,可也。泰采曰,若以七爵爲定,則獻壽二爵,旣不用味數,從其爵數,減爲五味,事體未安,依禮文以九爵行禮爲宜矣。寅燁曰,九爵,乃禮文所定,且是祖宗朝遵行之禮,恐非可減之節也。錫鼎曰,然則九爵,似可也。上曰,然則依禮文,定以九爵,可也。文裕曰,前日請對時,第一爵王世子進,第二爵王子進事,因下敎定奪矣。更考樂學軌範,則世宗朝進宴時,第二爵議政爲之矣。其時亦有王子大君,而必以議政爲之者,亦似有意矣。蓋議政率百官上壽,而無進爵致詞之擧,則情理似爲缺然矣。上曰,第二爵議政爲之,可也。文裕曰,內宴進爵豐呈,則內外命婦班首,各一人爲之,丁巳年進宴時,則合內外命婦班首一人進爵矣。今番則何以爲之乎?敢稟。上曰,依丁巳年謄錄爲之,可也。出擧條以上燼餘
上在昌德宮。停常參·經筵。
明日陵幸時,大駕出宮,初嚴寅初一刻,二嚴寅正初刻,三嚴寅正三刻,王世子出宮正時,寅初初刻,開門四更一點。
院啓,引嫌而退。査事未了,不必深嫌,身旣犯科,勢難在職。請大司諫金演遞差。答曰,依啓。
吏曹啓曰,臺諫有闕,政事,取稟。傳曰,都目政差出。以上朝報
朴弼明,以扈衛廳缺以留都大臣領議政意啓曰,臣承命留都,一缺啓下事目,率領扈衛三廳軍官,大駕出還宮時,結陣於備邊司前路,晝則移陣于敦化門外,扈衛之意,敢啓。傳曰,知道。
又啓曰,訓鍊都監·知彀官·御廳敎鍊官·禁軍陣敎鍊官來言,二嚴後結陣,仍爲懸燈。禁衛營敎鍊官來言,日暮後懸燈,人定後刁斗云矣,敢啓。傳曰,知道。
又啓曰,陵幸擧動時,留都軍兵,申時結陣事,本營敎鍊官來告本院,卽啓達例也,而今日禁衛營敎鍊官,酉時後始爲來言結陣之意,此必是敎鍊官稽緩之致,而當該留都大將,亦難免其責,推考,何如?傳曰,允。以上燼餘
上在昌德宮。停常參·經筵。
政院口傳啓曰,雨意如此,擧動時刻,姑爲差退,何如?傳曰,勿爲差退。又啓曰,雨勢如此,雷聲且發,雨若大注,則冒雨動駕,恐非愼重之道。陵所陪祭百官,冠服沾濕,則亦非莊敬將事之道,姑爲停止,以初定初九日退定,何如?傳曰,不但將來無空日,秋雨似不至大注,不必差退時刻,催促以入。三啓曰,雨意尙未止息,日氣蒸熱,若至大注,則雨中行幸,決非愼重之道。區區下情,不勝憂慮,惶恐更稟。傳曰,纔已下敎矣,更何煩瀆至此乎?斷無允從之理,時刻漸晩,更爲催促。
傳曰,百官雨具。
大駕·王世子,詣泰陵入齋室後,王世子問安。答曰,知道。大殿·世子宮,藥房·政院·玉堂問安。答曰,知道。大駕·王世子,仍詣康陵入齋室後,藥房·政院·玉堂·二品以上·六曹問安。答曰,知道。祭罷後,王世子問安。答曰,知道。藥房·政院·玉堂·二品以上·六曹問安。答曰,知道。大駕還宮時,初嚴未正一刻,二嚴未正二刻,三嚴未正三刻。傳曰,百官揷羽。
傳曰,自洞口至關王廟,捧上言。
大駕·王世子還宮後,藥房·政院·玉堂·二品以上·六曹問安。答曰,知道。
傳曰,內乘李基泰·蔡以章,拿推。以上朝報
朴弼明啓曰,內乘來言,捲窓,取稟。傳曰,捲三窓。
又啓曰,內乘來言,駕轎雨具,取稟。傳曰,知道。
假承旨韓世弼啓曰,禁衛營敎鍊官來言,移陣洞口內之意,敢啓。傳曰,知道。
備忘記,傳于朴弼明曰,京畿監司金□□,大虎皮一領賜給,楊州牧使鄭載恒處,弓子一長,箭一部賜給。
上至幕次詣拜位,望陵行禮,世子亦行禮。上將上陵奉審,李東郁啓曰,自上旣行望陵禮,冒雨奉審,恐有傷損之慮矣。上曰,雨雖如此,禮可廢乎?遂上陵,世子從。上曰,文定王后垂簾聽政,故封陵石物之制,與王后陵寢有異,此乃流傳之言也。諸承旨曰,然矣。上曰,此陵何坐向?許墀曰,坐壬向丙云矣。
大駕到康陵,自幕次進詣拜位,展謁,世子亦行禮。將奉審陵上,李東郁趨進曰,卽今雨勢如此,御服霑濕,必致聖躬之傷損。且以禮言之,則將祭雨沾濕,不成儀則止,乃禮記語也。姑停奉審,何如?藥房提調趙相愚進伏曰,禮記曰,臣有喪,及雨沾濕,則臨祭不行。聖上冒雨奉審,此雖出於追遠之誠,而亦不可自輕。臣忝在保護之列,不勝憂慮,惶恐敢達矣。上曰,先行祭禮,可也。仍詣丁字閣尊所,行初獻禮,降復位四拜,世子行亞獻禮,相禮引導失儀,世子趨進,徑過尊所。上曰,相禮推考。李東郁誤傳上敎,相禮及堂上執事竝推考。上曰,推考相禮事,下敎矣。堂上執事,何與焉?東平尉鄭載崙,行三獻禮。禮畢,上曰,缺數行大臣奉審,未或停廢,李東郁只嫌秋雨之霑濕,使予停廢奉審之禮,此何道理也?臣僚則皆呈辭掃墳,而人君則莫展追遠之誠,寧有是哉?若如其言,則奉審之禮,自此而其將廢却不行矣。予當奉審。仍冒雨上陵,令世子隨後。
大駕至宗廟前路,下駕轎,進御乘,內乘開轎前門欄遲延,上曰,內乘竝汰去。朴弼明曰,汰去之罰,不足以懲其罪矣。上曰,竝禁推,可也。出下敎
上在昌德宮。停常參·經筵。
禁府,李基泰·蔡以章拿囚。啓。
副校理李師尙上疏。大槪,臣昨叨陪從,垂及陵所,將欲下馬,所騎驚逸,一足罥鐙,倒曳於數十步之地,昏絶不省,擔舁徑歸,身差執禮之任,不克將事之列,及其還宮之時,亦未簉陪衛之班,顧念分義,惶隕罔措。伏乞聖慈,憐臣危喘,察臣哀懇,亟許鐫遞,俾得及時調治,以尋生路事。入啓。答曰,省疏具悉。爾其勿辭,調理察職。
都承旨李東郁上疏。大槪,臣只慮聖躬之或傷,不覺廢禮之未安,致勤嚴敎,惶恐罔措,乞遞臣職,以安愚分事。入啓。答曰,省疏具悉。卿其勿辭察職。
今此進宴時,進爵宰臣七望,延礽君·延齡君·李濡·臨昌君·鄭載崙·金柱臣·趙泰采落點。
左承旨任舜元,右承旨許墀,左副承旨沈極,右副承旨朴弼明,同副承旨金相稷上疏。大槪,臣等昨日康陵展省事,竊憂冒雨奉審,或致感傷,敢與諸僚,有所陳請矣。聖敎嚴切,惶懼無地,乞遞臣等之職,以安私分事。入啓。答曰,省疏具悉。爾等勿辭察職。
咸鏡監司書目,安邊府使尹弘离,濫率自首,罷黜事。
京畿監司書目,楊根呈,以判尹權是經辭職上疏上送事。啓。答曰,省疏具悉。卿辭至此,本職今姑勉副焉。
江原監司書目,淮陽府使洪重周,以其母病,受由歸家,累日曠官,罷黜事。
開城留守書目,辭職上疏上送事。啓。答曰,省疏具悉。卿其勿辭,調理察職。
大殿·世子宮,藥房·政院·玉堂·二品以上·六曹問安。答曰,知道。中宮·嬪宮,藥房·政院·玉堂問安。答曰,知道。
藥房啓曰,秋雨達宵,伏未審此時,聖體,若何?昨日冒雨動駕,展省先陵,霑濕勞動之餘,不瑕有傷乎?王世子氣候,亦何如?臣等不任區區之慮,敢來問安。答曰,知道。無事,世子氣候平穩矣。
備局薦,以尹星駿爲水原府使,以韓配夏爲東萊府使。以上朝報
任舜元啓曰,賓黃欽,贊,南迪明,延齡君冠□後復命云矣。敢啓,傳曰,知道。
沈極,以義禁府言啓曰,卽接平安監司報狀,則碧潼郡碧團鎭定配罪人鄭維錫,去六月二十五日,遭母喪云。依定式許令歸葬之意,分付道臣,何如?傳曰,允。
又以義禁府言啓曰,全羅道扶安縣蝟島鎭定配罪人崔宇泰,以其父歸葬事,依定式,啓稟給由矣。今聞已過葬事云,還發配所之意,敢啓。傳曰,知道。
又以禁府言啓曰,卽接月令醫員李觀夏手本內,本府罪人申渼,本以年老之人,咳嗽喘促,眩暈氣窒之餘,添得泄痢,度數無算,食飮全廢,方在苦劇中云。自前罪人病勢如此,則例有保放之規,敢此仰稟。傳曰,依爲之。
以嚴慶遂爲假注書。
任舜元,以司饔官員,以都提調意啓曰,卽接禮曹關文,今此進宴時,大殿進止,司饔院提調,王世子進止,副提調磨鍊矣。本院提調,除檢擧本廳堂上都承旨外,只餘二員,而應行節次差備,至於九員,有難周旋擧行,令吏曹,提調·副提調員數加出,俾無臨時窘急之患,何如?傳曰,允。
又以進宴廳言啓曰,今此進宴時,純用俗樂,及依五禮儀用九爵事,因諸臣前後陳達,纔有稟定矣。九爵所用樂節,略倣樂學軌範,宴享儀商確講究,分排磨鍊,以單子書入之意,敢啓。傳曰,知道。
又以侍講院言啓曰,昨日陵幸時,王世子衛扇差備一名,半途落後,自本院累度催促,而終不得□□所見,誠爲可駭,儀仗庫不能檢飭之失,在所難免,□□下吏,令攸司囚禁科罪。康陵罷祭後,王世子回缺相禮誤請降輿,以致泥濘之缺,當該相禮,從重推考,下吏缺。
都承旨李東郁疏曰,伏以臣昨日陪進山陵,大駕入幕次後,適値雨勢頗甚,仍念聖上侵晨動駕,冒雨作行,或慮玉體易致感傷,不勝區區之慮,敢以奉審停寢之意,有所仰達矣。逮至罷祭出次之際,特下嚴敎,天威咫尺,惶汗浹背。蓋臣資性愚鈍,見識昏昧,只慮聖躬之有傷,而不覺廢禮之未安,終未免姑息之愛,自顧慙恧,無地容措,以臣負犯,合被重誅,而聖度寬大,匪怒之敎,至於誨責,臣何敢以免罪爲幸,而晏然於榮次乎?伏乞聖慈,亟遞臣職,以安愚分。疏批在上
判尹權是經疏曰,伏以臣,垂死之中,精神昏瞀,症情危急狀,亦不能備陳於祈免之章,天鑑未燭,不許遞改,反以調理上來爲敎,臣誠惶感,罔知攸措。臣之所患,若出於一時所傷,則醫藥調治,待其小歇,固當趨詣應命,而今臣犬馬之齒,八十有二,些小精神□喪無餘。雖在不病之時,行必顚蹶,坐輒頹圮,垂頭合眼,朝夕難保者,況此半身不收之症,已至難醫之境。夏秋缺,飮啖日漸廢却,肌膚日漸消鑠,缺數行俱未祗肅,不但臣分義之惶悚,京兆重地,事務劇煩,決不宜應畀於濱死之殘喘,以致癏曠之弊也。伏乞聖明,特察臣病重實狀,亟賜遞免,以便公私,不勝幸甚。答曰,省疏具悉。卿辭至此,本職今姑勉副焉。
開城留守韓聖佑疏,伏以臣,以老敗之身,猥蒙分司之任。雖竭心思,而未副保釐之責,疾病素痼,而久招癏曠之哨,爲國報效之日,已無將來,鍾鳴漏盡之夜,不退何竢,惟是本府之財力蕩盡,營聚爲急,春夏之賑事亦興,呴嚅方設,强策駑鈍,不敢陳辭。而至於使一境之民,終無阽於死亡之域,則莫如君靈攸曁,感激天恩,徊徨淹留,歲已周矣。仍念不肖如臣,出身事君二十餘年,位竊金玉,職忝內外,蔑一報裨於國家,多積罪咎於此身。天之禍罰,反及私家,七年之間,兩子繼喪,自經窆葬以來,所鍾之精,旣難解結,已斷之腸,亦不復續。曾前怔忡眩瞀之症,一時俱劇,事至欲應,則精神錯亂,不成語脈,坐而欲起,則視聽怳惚,卽至顚倒,終日昏昏憒憒,如墜雲霧中人。抱如斯之疾,究竟此世,固知匪久,而貪其榮祿,戀其官府,終不得歸家,以盡餘日。則非但有負於委寄,亦必傷於廉隅,而況此府凡百需用之物,必趁冬前,拮据鳩聚,以爲支撑一年之計,而顧臣病狀,日漸增加,無路指使辦備,則此亦非在一日,則爲一日之害者乎?玆不避猥越,敢暴身病實狀,仰瀆於天地父母之前。伏乞聖慈,特垂憐察,亟許遞臣職名,俾得還家調治,則其於公私,不勝幸甚。答曰,省疏具悉。卿其勿辭,調理察職。
京畿監司,以大司成李晩成病重上去不得事狀啓。傳曰,爾其勿辭,從速上來事,回諭。以上燼餘
上在昌德宮。停常參·經筵。
京畿監司書目,高陽呈,以大司成李晩成病重上去不得事。啓。傳曰,爾其勿辭上來事,回諭。
左尹金錫衍上疏。大槪,敢陳兼帶摠管難便之狀,乞賜遞改事。入啓。答曰,省疏具悉。摠管之兼帶難便,誠如疏辭,今姑許遞焉。
禁府啓目,前持平韓永徽矣,所謂本主,旣書其父職姓名及字,則勿論眞假,在永徽之道,固不當指謂木牌,而及其緘辭之出,而後以其主貌樣,始供於再招之時,人之疑惑,亦由於此是白如乎,逢變虛實,雖未可知,而泛稱木牌,初不直陳主形,誠有其罪是白乎旀,欲爲窮覈,則終無覈實之道,上裁,何如?判付內,議啓得宜,以泛稱木牌,初不直陳之罪,決杖八十,徒二年,告身盡行追奪,三等私罪。啓功減一等。
又照目,前縣監宋儒龍矣,護喪監色輩,憑藉官賻,濫斂民錢,喪需償債之外,盡歸各人之偸食是白遣,擔持段,量入分定之外,亦歸監色面任之私用,此雖出於邑風之固然,事勢之不得已,而不能照檢之失,所在難免是白乎旀,戶柴收捧,雖出變通,亦遵舊例,結租所捧,雖不歸於賑資,移送大同,以補民役,則此不可爲罪是白乎乃,踏驗之時,初旣疎漏,現發之後,又不擧報,罪決杖一百,告身盡行追奪,私罪。啓功減一等。同府韓永徽,水原菁好驛,徒一年半定配。啓。
忠淸監司書目,忠州呈,以執義李夏源辭職上疏上送事。啓。答曰,省疏具悉。爾其勿辭,從速上來察職。
又書目,懷德呈,以大司憲宋相琦病重上去不得事。啓。傳曰,卿辭至此,本職許遞事,回諭。
院啓,請還收充軍罪人李世禎放釋之命。朝臣之在鄕,而受除命者,苟非有難進之義,難强之疾,則其不可稽留召命,偃伏私次也,明矣。應敎李觀命,司諫權,執義李夏源,副校理任守幹,副修撰金興慶,吏曹正郞李晩堅,身帶職名,或過數朔或至月餘,迄無應命之意,已極可訝。頃者玉候未寧,百僚憂遑,居在遠鄕者,固難趁時上來,而徘徊近郊者,亦無蒼黃就列,承問起居之人,今者拜陵之行,日期預定,而終不來參陪從,偃臥自如。雖未知疾病事故之如何,而揆以分義,殊涉未安。至於李觀命,上京數日,旋卽還歸,虛帶職名,尙今遲回,亦不可無警責之道。請應敎李觀命,司諫權,執義李夏源,副校理任守幹,副修撰金興慶,吏曹正郞李晩堅,竝命遞差。答曰,不允。末端事,依啓。前啓,前工曹參判李光迪遠竄事,停啓。
以嚴慶遂爲假注書。
忠淸監司書目,忠州牧使金盛最,身病深重,還任無期,不得已罷黜事。
持平李廷濟上疏。大槪,敢暴情悃,冀蒙恩遞。日昨冒雨行幸之餘,不勝憂慮,略貢愚忱,兼附姜世龜復官之請,以備裁幸事。入啓。答曰,省疏具悉。陳戒之言,可不留心?下款事,不可輕議也。勿辭察職。
金城縣令李宜顯上疏。大槪,先臣被罔極之誣,抱冤泉塗,雖知虛罔之言,終不能疑眩天聽,而顧臣私心,不勝痛迫,敢就必重·溥等之疏供,辨暴實狀,瀝血哀籲於天地父母之前。伏乞聖明,洞察誣枉,夬賜昭釋事。入啓。答曰,省疏具悉。疏辭,知道。
有政。兵批,以金洵爲僉知,以姜錫範爲曹司衛將,以李東榮爲同知,以吳斗相爲訓鍊院僉正,以安祉福爲景福宮假衛將,以趙囿春爲安興僉使,以李景膺爲慶尙右兵虞候,以金夏鼎爲訓鍊院副正,以安相漢爲都摠經歷,以李萬相爲城津僉使,以金錫保爲加里浦僉使,以鄭智爲淸州營將,以李溶爲南兵使,以盧省來爲全羅左水虞候,以朴琳爲都摠經歷,以吳遂雄爲內禁衛將,以柳濂爲都摠經歷以韓聖欽爲都摠都事,以許慶爲都摠經歷,以趙益徵爲礪山營將,以李弘肇爲忠淸兵使,以金斗彰爲許沙浦僉使,以申行楫爲柔院僉使,以韓相爲白峙僉使,以許榟爲白翎僉使,以宋繼商爲上土僉使,以柳胤興爲都摠經歷,以柳東起爲訓鍊院僉正,以姜鋧爲知中樞府事,以吳纘起爲文城僉使,以李森爲訓鍊院主簿,閔鎭斗爲訓鍊院主簿以黃鈺爲都摠都事,以閔挻柏爲五衛將,以權克升爲兼羽林衛將,以申命任爲兼內乘,以李森爲兼內乘,以趙愿爲鐵串僉使,以金演爲副摠管,以申潾爲都摠都事,以李箕燦爲中樞都事,以睦慶賢爲訓鍊院僉正,以卞爾玧爲群山萬戶,以李碩昌爲於蘭萬戶,以李宜錫爲會寧浦萬戶,以申英達爲唐浦萬戶,金天齡爲天城堡萬戶,以孫後俊爲蛇梁萬戶,以閔鎭斗爲魚面萬戶,李季吉爲安骨浦萬戶,以李延挺爲西平萬戶,以金應徽爲文山萬戶,以李之夏爲撫夷萬戶,以趙忠發爲方山萬戶,以韓在垕爲文兼,以吳盛載爲都摠都事,以林萬芳爲訓鍊院主簿,以趙儆爲訓鍊院判官,以金壽基爲都摠都事,以安夢齡爲龍媒梁僉使,以申起俊爲赤梁鎭僉使,以鄭以泰爲月串僉使,以尹濈鷹牌頭,以金竚漢爲彌助項僉使,以崔泰基爲防垣萬戶,以李能白吾乙足萬戶。
吏批,藝文待敎單李眞儉。以李玄祚爲安邊府使,以南宅夏爲淮陽府使,以李廷師爲歸厚別提,以洪萬恢豐德府使,以金命熙慶興府使,以尹以莘爲昆陽郡守,以具文漢爲咸安郡守,以曺漢遇爲古阜郡守,以李秀賢爲漢城參軍,以孫萬雄爲豐基郡守,以權尙游大司諫,以權以鎭爲修撰,以金演爲工曹參判,以李眞卿爲高靈縣監,以閔致龍爲交河縣監,以方震夔爲慶安察訪,以李遂大爲兵曹佐郞,以尹萬慶爲司畜別提,以李海朝爲吏曹正郞,以趙儀獻爲翼陵奉事,以李泂爲掌樂直長,以辛彙爲禮賓提調,以李喜相爲司饔奉事,以具後翼爲舒川郡守,以李廷周爲泗川縣監,以李景華爲遂安郡守,以張鵬翼爲定平府使,以南夏明爲參禮察訪,以姜楧爲全羅都事。成均館學正李顯徵。以林世儉爲正言,以李世德爲說書,以趙泰一爲修撰,以徐文澤爲廣興主簿,以李志洵爲司饔奉事,以洪可相爲宗廟直長,以洪好人爲平安都事,以李增華爲氷庫別提,以金演爲同義禁,以尹景績爲平市直長,以李喜涵爲內贍奉事,以閔鎭厚爲漢城判尹,以韓祉爲典籍,以都重鼎爲典籍。成均學諭單韓世郁。以李宜晩爲兵曹正郞,以洪九鼎爲氷庫別提,以崔重鼎爲司䆃直長,以申輔爲禮賓奉事,以韓祉爲禮曹佐郞,以李坦爲獻納,以沈壽賢爲高山縣監,以趙相槪爲廣興守,以李溶爲北靑府使。校書博士單陳斗柄。以崔星瑞爲尙衣直長,以羅星度爲典籍,以金栽爲理山郡守,以韓祉爲兵曹佐郞,以辛彙爲監察,以韓聖箕司宰監奉事,以金昌協爲大司憲,以柳載和爲掌苑別提,以徐宗積爲禮賓直長,以尹楡爲工曹正郞,李漢佐爲典牲主簿,以徐敬祖爲司宰監僉正,以李碩根爲通津府使,以尹濂爲社稷令,以徐文永爲義盈庫主簿,以金萬至爲廣興奉事,以李廷師禁府都事,以趙鳴鳳爲宗廟令,以徐命遇爲禮曹佐郞,以權爲司諫,以韓璛尙瑞直長,以梁濟商爲典獄奉事,以閔鎭厚爲惠民署提調,以白以成爲崇陵直長,以洪舜衍爲典籍,以李世弼爲工曹參議,以金夢翼爲軍器主簿,以李萬枝爲引儀,以朴泰道爲引儀,以柳榑爲尙瑞直長,以洪晥爲歸厚別提,以李台佐爲司書,以李坦爲吏曹正郞,以李國英爲宗廟奉事,以鄭致相爲義禁府都事,以南漢明爲濟用監奉事,以許墀爲黃海監司,以李師尙爲執義,以姜鋧爲司圃提調,以洪受瀗爲平市提調,以柳載遠爲典籍,以黃鏻爲齊陵直長,以崔栴爲禮賓別提,以韓世箕爲司䆃主簿,以劉大義爲監察,以尹夏敎爲工曹佐郞,以尹摛爲泰安府使,以李爲宗簿主簿,以尹東洙爲內侍敎官,以徐文裕爲繕工提調,以申弼賢爲兵曹正郞。
吏批,判書李寅燁·參判崔錫恒進,參議尹趾仁病,都承旨李東郁進。
兵批,行判書趙相愚進,參判南致熏病,參議申銋,參知呂必容進,右副承旨朴弼明進。
司饔院加出提調五,全山君深,錦川君榰,密□君檝,朴權·金演。副提調二,杞安都正構,昌寧都正樟。
金相稷,以進宴廳言啓曰,本廳郞廳禮曹佐郞李遂大,今日政移拜他職矣。本廳內外宴習儀,排日連行,郞廳所管之事甚多,不可以生手之人代察。兵曹佐郞李遂大,仍差本廳郞廳,以爲察任之地,如何?傳曰,允。
李東郁,以侍講院言啓曰,本院下番四員內,司書沈壽賢,說書李眞儉,移拜他職,兼司書李肇,政廳進去,兼說書李澤,春秋館入直,無推移入直之員,不得已以上番姑降。新除授司書李□□牌招察任,何如?傳曰,允。
金城縣監李宜顯疏曰,臣聞窮而呼天,疾痛而呼父母,人情之所不容已也。今臣亡父故左議政世白,被罔極之誣,抱至冤於泉塗,臣之叩心痛迫,又不止乎疾痛而已,則安得不呼號於天地父母之下,以冀其臨?臣伏見林溥等之疏,以爲辛巳鞫獄罪人尹姓人之招,有不道之語,而鞫廳掩慝不達,其所爲言,已極凶慘。而及其就拿納供也,言根歸於伊時問事郞呂必重。必重前後招辭,屢變其說,卒乃符合於溥之凶言,而推問多人,究覈累日者,終歸於半實半虛之間,使先臣被誣之狀,未有以暴白□痛矣。必重之招,有曰,順命推問時,以書與不書,問於同坐中都事尹□□傍,以爲問目外支辭,不必盡書云云。問答之際,委官問酬酢何十餘字缺委官曰,果是問目外則勿書,可也。竝十餘字缺間說話,雖父子固未必盡知缺出往山陵時,與諸大君參數字缺尹順命停刑旣久之後,一日同義禁柳之發來言曰,外間有□□順命之時,順命擧諺招中罔測之言,而鞫廳不爲書錄云,此是鞫廳所未聞之說云。蓋之發,伊日同參鞫坐之人,故其言如此。臣父聞極驚駭,以爲果有罔測之言,而不爲書錄,罪在問事郞廳,不可不啓請拿問,以覈其言之有無,然後更推於順明,坐中以爲順命尙在,若更問而得實,則可以登案上徹,何必拿問郞廳?臣父屈意從之。於更訊順命之時,前日罪問事郞廳呂必重,反覆鉤問,使之悉陳前日所言諺招之辭說,而金吾之長,亦再三申飭問郞,別爲詳問,而諦記之,俾無□□。順命乃一一申復前日之言,極其詳悉,至謂更無餘辭可達,故問事郞隨問隨錄,無一遺漏,悉登推案,而竟無半辭彷彿於前言者,始知中間樂禍輩之所揑造,而之發亦曰,吾於罪人訊問時,或有泛過不聞矣。今又反復鉤問,而終無他說,外言之虛罔乃爾,仍卽釋然,而臣父猶恨不能請拿明覈,鉤得言根,以爲後必有追思之悔遺者。今溥等之疏果發矣,人皆服臣父先見之明白。當時若從李相之言,豈有今日之事耶?以此觀之,臣父元不與於必重書與不書之事,亦較然。委官果聞其凶言,而有使之勿書之事,則初何發啓拿郞廳之議,亦何必爲更問順命之擧耶?更問之,在於至月十九日,已悉於多人之供辭中,則臣父之驚駭外,言必欲鉤出上問之意,於此可見矣。此必重之招曰,委官問酬酢何事云。則臣父之不聞其本語,可知矣。渠亦□答以問目外支辭云,則渠之不以本語對之者,亦可見矣。必重雖專欲語脈,以爲藉重自解之計,而猶不得謂臣父之與聞,則誣罔之中,實狀自著。以其前後招辭,互相參看,則當時之事,不難辨矣。凡罪人刑訊之時,若不承款,則例不錄其所言,故准杖之後,只以前招,無加減爲辭而已,則委數字缺稟議,泛聞其私相酬酢之語,先問者,何事,而使之勿書者,果□□乎?必重强引尹世綏,以爲其推委□□之證,而數行缺世綏面質之時,此等情刑十餘字缺何言哉?不逞之徒,創出謀害二字,缺釀以爲嫁禍之計。到今鞫問之初,雖以必重之無狀,猶不忍以二字缺二字,白地納招,及其迫於嚴刑,則乃變不好爲亦害,必不得免刑,則揣知承款之必生,始敢變亦害爲謀害,相機翻幻,無所不至。逮夫李聖肇供辭之出,情見謀敗,則又以爲履相,自謂聞謀害之言於渠,故無他證左,發明之無路,始乃承款,而猶不能自信云云。前後之言,隨意取辦,汨亂莫甚,率皆以似是非然爲言。夫似者,然疑之辭也。渠若實聞其言,則安有以似字承款之理乎?其怵迫杜撰之狀,觸處破綻,雖使暗中摸索,其間許多情僞,自可了然矣。且順命生時,旣經再問,明知其不出於供辭,則其於凶言有無,便是一査案,順命雖尙生存,有何更査之端?而今以順命已死,謂之無憑,則當日驚駭覆問之意,果歸虛套,豈不冤抑之甚哉?仍念臣父,遭遇聖明,致位三事,平生忠赤,可質神明。秉軸屢載,恩禮愈渥,身後隱卒之綸音,又足以感動臣僚,及至前春科啓之發,又有命官,非行私人之敎,其隆知深信,夐越常倫。今若虛罔之言,固知其不能疑眩於聖心,雖因筵奏,責罰諸臣,而日月之明,照燭幽隱,猶以本情不然爲敎,不但臣之闔門百口,銜恩攢祝而已,臣父不昧之靈,亦必感泣於九原矣。然臣之所恐者,事迹稍遠,天鑑或有所未悉,玆敢冒萬死,瀝血哀籲於宸嚴之下。伏願聖明,洞察誣枉,夬賜昭釋,使當日實狀,明著於一世之耳目,千萬幸甚。答曰,省疏具悉。疏辭,知道。
持平李廷濟疏曰,伏以臣於臺職,前遭僨敗,輒復冒沒,終無其理,天牌下降,不敢爲一向違慢之計,行幸臨迫,不得不出參陪從之末。至於因仍供職,固臣意想之外,而尋單未徹,爲日已多,曠癏職察,負罪實重,未嘗不臨臺□□撫笏多慙,不知所以自措也。伏乞聖慈,亟遞臣職,以全廉□以警尸職,不勝幸甚。抑臣有耿然於中者,敢此贅陳缺每當履霜之節,缺昨者喬山之幸缺玉趾登壠,而袞袍至缺其致傷於不覩之中,必將不輕缺憂迫之心,靡有所極,抑恐洋洋在上之靈,亦必有所□於此矣。噫,帝王之孝,貴在保嗇,動作之節,不宜自輕。伏況殿下,違豫連年,新當靜攝之中,節宣之切,宜無所不用其極,而其不致愼如此,喉司之啓,終未開允,輕犯雨露,易致損傷,此臣所以隱憂積中,終夜耿耿,不能成寐也。伏願繼自今,雖太廟展謁,禮典莫重,若臨期而有風雨寒暑,日候不佳,則儼裝已具,而卽令停止,更卜他日,其外興居動作之節,隨處隨事,竝宜十分加愼,毋容一毫固必之私,俾盡調攝之方,實宗社臣民幸也。伏聞日昨筵中,有兩重臣復官之擧云,臣於此,亦所不敢自隱於明主者。噫,人臣之職,不顧威福,盡言不諱,斯亦難矣。頃年姜世龜之疏,誠有不擇之語,其所引喩,妄率至深,而原其本情,則只出於宗國之憂,寧有他哉?深思過慮,無所不至,瀝血刳肝,未暇擇發,以致此耳。噫,世龜素有淸操,早辭爵祿,漂泊湖海,漠然無求,冒死封章,欲忠者主,至使流竄辛苦,竟死嶺海之外,丹書未伸,覆盆未照,生旣抱恨,鬼亦餒,而至今思之,有足悲者。伏惟聖朝,爲治寬大,幽枉得伸,若此之流,宜蒙憫念。伏願依兩臣例,追復官爵,以慰泉塗之冤,不勝萬幸。臣愚忠所激,言不知裁,有此煩瀆於辭疏之末,伏願聖明,少加留神焉。答曰,省疏具悉。陳戒之說,可不留心?而下款事,不可輕議也。勿辭察職。
執義李夏源疏曰,伏以臣,以積傷之人,又經今夏暑濕,宿患轉劇,百骸俱病,庭戶之間,亦不能如意行動,加以本月念前,家有痘患,六歲孫兒,終至夭殞,病裏情弱,悲疚添傷,奄奄在人鬼關者,殆數日矣。不意此際,除臣以柏府亞席,諭臣以斯速上來,臣於枕席涔涔中,聞命悸恐,不知所以自措也。分義□□當竭蹶趨承,少伸臣子之節,而卽今病狀,有加無減,復起爲人□□難期,自力登途,其勢末由,逋慢之誅,至此而無所逃矣。缺蒙被聖渥,忝竊踰涯,惶隕。伏乞聖慈,俯諒至懇,缺臣新除職名,仍治臣慢命之罪,以肅朝綱,千萬幸甚。答曰,省疏具悉。爾其勿辭,從速上來察職。
上在昌德宮。停常參·經筵。
下直,咸平縣監朴萬恒。
罪人金春澤拿來囚。
禁府,李挺柏·宋時雄拿囚。啓。
府啓,請還收炤等兄弟放歸田里之命,亟命絶島定配。請還收蔘貨行商之命,更加嚴禁事。靈巖郡守洪時九呈狀,吏曹以爲,前郡守李說,致疑於渠之捏造謗言,取代其職,多般詬辱於稠坐之中,有若相訟者然,事之可駭,莫此爲甚。若使時九,果如李說之言,則誠有造言害人之罪,而若無是事,則李說之怒其遞職,而反疑交代之人,作此悖妄之擧,則誠極駭然。風習所關,不可置而不論,請前郡守李說,新除授靈巖郡守洪時九,竝命拿問査治。新除授大司憲金昌協,時在京畿楊州地,請斯速乘馹上來事,下諭。答曰,不允。末端事及下諭事,依啓。
政院啓曰,卽者禁府郞廳,以大臣意來言,罪人拿來,今日當爲開坐,而判義禁趙相愚,以都目政,方在政廳,不得爲之云矣。敢啓。傳曰,知道。
謝恩,同副承旨趙泰老,司書李台佐,說書李世德,右承旨沈極,左副承旨朴弼明,右副承旨金相稷。
都目有政。兵批,以姜致榮爲美錢僉使,以宋德昌爲訓鍊院主簿,以羅俊伯爲老江鎭僉使,以柳胤興爲宣傳官,以張萬翔爲廣梁僉使,以金益城爲知世浦僉使,以金斗望爲德浦僉使,以李熙泰爲平山萬戶,以李尙純爲部將,以李世安爲武兼,以金鎣爲訓鍊院主簿,以兪得一爲知中樞府事,以李以濟爲武兼,以洪九疇爲忠翊衛將,以金善逸爲武兼,以金命錫爲彌串僉使,以李廷芳爲天水僉使,以宋光林爲南陽監牧官,以吳世周爲武兼,以申萬泰爲武兼,以朴時演爲武兼,以趙儐爲武兼,以柳就章爲都摠經歷,以鄭鴻賓爲宣傳官,以韓命斗爲宣傳官,以朴尙玄爲宣傳官,以尹就聘爲守門將,以李鼎夏爲守門將,以文世郁爲守門將,以柳斗應爲守門將,以文孝誠爲格浦別將,以李守泰爲三田渡別將,以黃鉥爲露梁別將,以白興祚爲龜山別將,以李光烱爲守門將,以鄭道元爲武兼,以申璲爲武兼,以申命擧爲武兼,以申績爲都摠都事,以金重錫爲古突山別將,以金興慶北評事,以李攀龍爲慶德宮假衛將,以鄭世徵爲保山萬戶,以李東望爲阿山萬戶,以金廷奭爲部將,以崔崙爲花梁僉使,以李廷信爲山羊會萬戶,以金厚明爲龍津萬戶,以李碩輔爲德池洞別將,以張世萬爲威鳳山城別將,以南重澤爲黔毛浦萬戶,以白弘道爲木浦萬戶,以朴慶應爲咸興監牧官,以李天翊爲江華監牧官,以趙東陽爲兼司僕,以鄭泰寧爲武兼,以李晦根爲武兼,以金三翼爲所斤浦僉使,以柳聖溥爲武兼,以柳重亨爲武兼,以高效元爲守門將,以姜汝遇爲守門將,以趙斗珍爲守門將,以金九齡爲部將。
吏批,以柳尙運爲司僕寺提調,以李濡爲社稷都提調,以徐宗泰爲御營都提調,以崔錫鼎爲訓鍊都提調,以崔錫鼎司譯院都提調,以李秉淵爲司圃奉事,以李海朝爲兼校書校理,以金夢翼爲監察,以趙之重爲直講,以洪泳爲平安都事,以鄭寅賓爲長興主簿,以李世雲爲獻陵奉事,以閔鎭東爲兵曹正郞,以趙泰老爲承旨,以元翊爲寧陵直長,以李師亮爲英陵奉事,以徐命遇爲兵曹佐郞,以李肇源爲工曹佐郞,以李東郁爲觀象監提調,以尹世紀爲尙衣院提調,以朴彙登爲獻納,以申思喆爲宣陵奉事,以李德英爲掌樂正,以李㙫爲弼善,以崔錫恒爲校書館提調,以李墪爲奉常提調,以鄭溫爲順陵奉事,以張梡爲金城縣令,以金錫衍爲同敦寧,以朴泰道爲監察,以金泰錫爲東部主簿,以李健命爲漢城左尹,以權爲輔德,以李喜茂爲刑曹參議,以崔宗周爲禮曹佐郞,以李肇爲兼校書校理,以金昌協爲知春秋,以姜鋧爲社稷提調,以徐宗悌爲明陵奉事,以柳鳳逸爲典牲直長,以李㙫爲中學敎授,以洪天敍爲典設別提,以宋相淹軍資監主簿,以成琓爲軍資監奉事。校書正字單金萬亨。以金錫文爲義盈庫奉事,以李秀英爲刑曹佐郞,以李眞望爲敬陵參奉,以具尙禎爲忠勳府都事,以李基漢爲通禮院引儀,以李濂爲敬寧殿參奉,以李秉常爲永昭殿參奉,以金養謙爲思陵參奉,以申達源爲長寧殿參奉,以洪重三爲明陵參奉,以崔涉爲恭陵參奉,以朴宗陽爲東部參奉,以崔沈爲濬源殿參奉,以鄭楷爲察訪,以李肇爲修撰。漢城參軍李秀賢,司饔直長張震煥相換,掌苑別提柳載和,禮賓主簿呂必咸相換,宗廟直長洪可相,內贍直長李老成相換。以李元慶爲北部參奉。校書著作朴命世。
沈極,以進宴廳言啓曰,三司分差監造官禮賓直長柳載和,移除掌院別提,內贍寺奉事洪可相,除宗廟署直長,而卽今三司分掌監造之役,極其緊重,不可付之生手之人。掌苑別提柳載和,宗廟直長洪可相,換差禮賓主簿·內贍直長,以爲專意察任之地,何如?傳曰,允。
開城留守,以薦新松茸,限內不得封進,待罪事,狀啓。傳于沈極曰,勿待〈罪〉事回諭。
沈極,以司饔院官員,以都提調意啓曰,秋等燔造日期已迫,不得等待都目,纔以准朔郞廳奉事李秀賢差送矣。昨日大政陞出漢城府參軍,已始之役,不可付之生手,依前例本院直長中相換仍察意,分付吏曹,何如?傳曰,允。
上在昌德宮。停常參·經筵。
政院啓曰,禁府郞廳以大臣意來言,鞫廳今日當爲開坐,而領·左相,皆有身病,不得開坐云矣,敢啓。傳曰,知道。
禁府,李說·洪時九拿囚。啓。
府啓,請還收炤兄弟放歸田里之命,亟命絶島定配。新除授司諫院司諫權,時在忠淸道連山地,正言林世儉,時在全羅道高山縣任所,請竝斯速乘馹上來事,下諭。答曰,不允。下諭事,依啓。
謝恩,修撰李肇。
忠淸監司李彦經上疏。大槪,乞蒙恩暇,往省先墓,以伸至情事。入啓。答曰,省疏具悉。卿其依疏辭往來焉。
修撰趙泰一上疏。大槪,臣承牌祗詣闕下,而顧此病狀,決難復廁於館職,瀝血陳懇,冀蒙遞罷,仍附頃日擧動時所見訝異之事,以備財幸事。入啓。答曰,省疏具悉。疏中所陳,依此擧行,爾其勿辭,從速察職。以上朝報
趙泰老啓曰,明日國忌齋戒,十三日十四日國忌正日,十五日誕日陳賀,此四日視事,頉稟。傳曰,知道。
又啓曰,來十五日,儒生殿講日次,而誕日相値,頉稟。傳曰,知道。
又啓曰,宗廟署郞廳,以都提調意啓曰,本署大謄錄修整之役,書寫浩繁,日月已久,完畢尙遠。頃者奉事洪九采,移拜濟用直長,而校正之役,不可付之生手,故除本司往來本署,與時郞廳,一體校正之意,敢啓擧行矣。今番大政次知郞廳副奉事柳搏,移拜尙瑞院直長,而本院異於濟用監,郞廳只有兩員,勢難除本司。且本署郞廳,無主管之人,而只令他司官,往來校正,亦似不便,柳搏與本署郞廳,相換察任,以爲從速完役之地,何如?傳曰,允。
朴弼明啓曰,監司遞來,例爲親納密符,而前全羅監司權尙游到城外,使軍官替納密符,事甚未安,推考,何如?傳曰,允。
又啓曰,兵曹郞廳來言,闕內各處,入直軍士夜巡檢云矣,敢啓。傳曰,知道。
忠淸監司李彦經疏曰,伏以猥以庸姿濫叨藩寄,控疏鄲免,未蒙允許,含恩怵義,遜避無路,揆分慙□,罔知攸處。仍竊伏念,臣賦命險釁,早歲孤露,決科從宦,□□逮親,倘來華貫,但榮臣身,半生含索,情理莫伸。每缺今日遽忝匪分,貤贈之典,延及缺焚黃,一展塋域,在所不已。缺聖明俯垂憐察,特許至願,臣無任怔營之至。答曰,省疏具悉。卿其依疏辭往來焉。
修撰趙泰一疏曰,伏以臣於館職,病妨講討,決無行公之勢,而或沐於分義,或迫於事會,間亦黽勉承命,旣不得入侍,則便爲廢闕職事之歸,而隨行逐隊,只充禁職,直是無異各司假官之替人守次而已。人雖至微,職是邇列,顧此去就,實駭聽聞,豈不辱淸華,而壞廉隅乎?臣雖自恕,赬赧常切,公議姍笑,當復何如?雖蒙曲庇,獲免大何,終宜斥退棄絶,使之閑住養病而銓司隨例,連次擧擬,聖明不諒,恩點頻煩,每蒙嚴召,五情爽失,徊徨煎迫,求死不得,實不知所以自謀也。到此地頭,惟有誠辭懇丐,自畫鏟迹而已。至於卽今病狀之危苦,有不敢更煩者,庚牌下臨,不得不祗詣闕下,而情病如右,咫尺淸禁,無路入謝,玆敢瀝血陳懇,仰叫天閽。伏乞聖慈,特諒臣危迫之悃,亟許遞罷臣職,仍命刊名朝籍,更勿檢擧,以卒生成之澤,千萬幸甚。臣於乞解之章,不宜贅以他說,而旣於今番陪從之時,目見訝異之事,不敢自隱,忘煩附陳焉。頃於丁丑年間,臣待罪史官,入侍前席,筵臣以擧動時雨傘嚴禁事,有所稟定,雖大臣擧動時,則勿許張傘之意,明白定式,尙能記得。而頃日大駕,自康陵還宮時,到興仁門外,望見西班高行,有數三張傘處,心甚驚怪,欲令禁止,事係侵官,趑趄中止,擬於數日內啓請,摘發問備,適遞臺職而不果矣。夫丁丑定式,事非久遠,西班高行,官非卑末,而輕犯朝禁於乘輿密邇之地,此亦紀綱解弛之致,良可駭然。宜令自首警責,更加申飭,□勿復踵前習,似合事宜。伏惟裁幸焉。以上燼餘
上在昌德宮。停常參·經筵。
院前啓,以國忌齋戒,自今日至十四日,姑停。
左議政徐宗泰箚子。大槪,敢陳鞫獄不當獨按之狀,乞賜處分事。入啓。答曰,省箚具悉卿懇。箚辭正合予意,領相同參鞫坐事,宜令政院,遣史官傳諭。仍傳曰,遣史官傳諭。
領議政崔錫鼎箚子。大槪,敢陳嫌難參鞫之狀,冀蒙睿察事。入啓。答曰,省箚具悉卿懇。所謂下一款,奎瑞事外,別無可嫌,卿其安心參鞫。仍傳曰,遣史官傳諭。
政院啓曰,卽者禁府郞廳來言,領議政方有身病,左議政陳箚,今日鞫廳不得開坐云矣,敢啓。傳曰,知道。
京畿監司書目,楊州呈,以判府事李濡上疏上送事。啓。答曰,省疏具悉卿懇。進爵之命,意非偶然,旣往之事,不必爲嫌。安心勿辭,從速就途。仍傳曰,遣史官傳諭。
以柳重亨爲備邊郞。
朴弼明啓曰,大司憲金昌協,掌令鄭齊斗,持平權斗紀在外,執義李師尙未肅拜,掌令李翊漢,持平李廷濟呈辭,今日以監察茶時之意,敢啓。傳曰,知道。
沈極啓〈曰〉,左議政箚子到院,而以國忌齋戒,留院之意,敢啓。
又啓曰,領議政箚子到院,而以國忌齋戒,留院之意,敢啓。
又啓曰,卽者禁府郞廳來言,領議政方有身病,左議政方欲陳箚,今日鞫廳不得開坐云矣,敢啓。傳曰,知道。
趙泰老啓曰,左議政箚批,以領相同參鞫事,宜令政院,遣史官傳諭事,命下,而領相箚子,今方入啓,待批下同傳乎,別遣史官傳諭乎?領相箚亦以安心參鞫爲批,不必更遣史官傳諭也。
沈極啓曰,卽者弼善李熊徵陳疏徑出,所當依定式,直捧禁推傳旨,而觀其疏語,以其老母病重爲辭。雖與無端徑出有間,而旣犯擅離之科,推考警責,何如?傳曰,允。
注書具萬理啓曰,敬奉聖批,傳諭議政府領議政崔錫鼎,則以爲,臣於金春澤鞫問之事,實有嫌礙之端,敢因僚相,箚陳同按之意,略以文字,有所申暴矣。伏承批旨,不賜省納,以奎瑞事外,別無可嫌爲敎,竊不勝惶悶之至。林溥招內,朴奎瑞疏辭,金春澤內外和應云云,則在臣自處之道,其敢曰,我無所嫌,而晏然出當乎?然則今番春澤按問一着,自與奎瑞事,一串貫來,何可謂之奎瑞疏事之外乎?臣之不敢參鞫,於是決矣。情勢旣如是難安,批諭之下,不克趨承,臣罪尤大,謹當更入文字,悉暴微衷云矣,敢啓。傳曰,知道。
左議政徐宗泰箚曰,伏以林溥所告不利之心一款,臣旣承按問之命。春澤卽被其指引之人,故臣於日昨鞫獄稟裁時,先爲發言更達,而請拿矣。春澤旣已拿來,今當鞫問,而聞領相病患之外,有所引嫌,不欲參坐云。臣伏念領相,特於朴奎瑞事,引嫌矣,而按問不利一款,則元無所嫌矣。春澤則林溥雖以爲奎瑞·春澤,相爲和應,而奎瑞今旣稟旨,而不問春澤處所當問者,語言之別,領相引嫌,恐不宜輾轉無已。鞫獄事體重大,首席有故,而□□冒昧承當,臣恐領相於此事,無所嫌礙。伏願聖明,亟賜缺進止。
領議政崔錫鼎箚曰,伏十餘字缺按治,而稟裁而酌處矣。缺前後箚辭,旣已備陳,此則缺春澤纔已拿囚,而林溥招辭,任朴活准疏內□應云云,奎瑞疏辭,旣與春澤相連,則便是一串貫來,臣何敢晏然當鞫乎?臣之不宜冒當於下一款,不伹微臣章奏筵白之已詳,聖明亦已鑑照而許,可矣。伏見左相箚本,以臣引嫌爲太過,且以獨自按治爲不敢,此臣之所未解也。臣自數日以來,感疾頗重,咳嗽失音,肢體疼痛,委廢床席,閉戶涔涔,積悴之餘,精力幾何?雖微他事,固無趨走參鞫之望,惟此所引之嫌,旣非輕些,揆以廉隅事體,斷無冒昧出當之理。玆不敢以病爲辭,謹具短章,仰暴危懇。伏乞聖明,深察事理,早有處分,俾鞫獄無滯,按事不苟,不勝幸甚。
答左相箚曰,省箚具悉卿懇。箚辭正合予意。領相同參鞫坐事,宜令政院遣史官傳諭焉。仍傳曰,遣史官傳諭。
答領相箚曰,省箚具悉卿懇。所謂下一款,奎瑞事外,別無可嫌,卿其安心參鞫。仍傳曰,遣史官傳諭。
行判中樞府事李濡疏曰,伏以幸免譴何,反紆恩數,天地生成之德,不可勝量,而在臣私義,實非所安,日夜懍惕,靡所容措。頃當玉候違豫之日,以此蹤跡,竟未能一造起居之班,少伸犬馬之悃,自訟罪戾,萬殞難贖。至於月廩輸送之敎,前後德義,不啻頗繁,而屢犯違拒之誅,及其勢窮理〈極〉,雖不敢猥將微懇,每干天威,而惶蹙益甚,氷炭交中,罔知所以爲計矣。此際又伏聞大禮時進爵之命,謬加於釁累之臣,尤不勝驚悚之至。顧此所叨之任,事體至重,而躬逢稀闊之盛擧,得以周旋於稱觴上壽之列者,亦臣子之至願,則其在分義情理,固當竭蹶趨承之不暇,而第臣負犯,旣非尋常,終不敢以聖慈寬大,而抗顔復進於朝端,以駭中外之觀聽也,決矣。且臣於日昨園陵行幸之時,□伏路左,瞻望羽旄,而冒雨往還,重致感傷,委頓床席,症□□苦,旬望之間,斷無差復運動之勢。若不及變通,則必缺。伏乞天地父母,俯諒危懇。缺疏批在上
上在昌德宮。停常參·經筵。
政院啓曰,禁府郞廳來言,領議政崔錫鼎以嫌難參鞫,今方更欲陳疏,左議政徐宗泰有身病,今日鞫廳不得開坐云矣,敢啓。傳曰,知道。
府啓,以國忌齋戒,今明日姑停。
以申靖夏爲假注書。
注書具萬理書啓,臣敬奉聖批,傳諭于領議政崔錫鼎,則以爲,臣於金春澤鞫問之事,實有嫌礙之端,敢因僚相,箚陳同按之意,以文字有所申暴矣。伏承批旨,不賜省納,以奎瑞事外,別無可嫌爲敎,竊不勝惶悶之至。林溥招內,奎瑞疏事,春澤內外和應云云。則在身自處之道,其敢曰,我無所嫌,而晏然出當乎?然則今番春澤按問一着,自與奎瑞事,一串貫來,何可謂之奎瑞疏辭之外乎?臣之不敢參鞫,於是決矣。情勢旣如是難安,批諭之下,不克趨承,臣罪尤大。謹當更入文字,盡暴危懇云矣,敢啓。傳曰,知道。
政院啓曰,今此啓下遠道上言一百九十張內,一百五十三張,分下各該司,猥濫十七張,違格二十張,啓字爻周,還入之意,敢啓。傳曰,知道。違格仍下各該司。
趙泰老啓曰,明陵忌辰祭所內摘奸單子,有頉處察推事,命下矣。敦義門軍士五名內二名,以小分軍出用懸頉,而其間虛實,有難的知,令該曹査處,何如?傳曰,允。
沈極,以禮曹言啓曰,頃因京畿監司各陵春奉審執頉書啓中,明陵陵上坤方莎草,不爲茂盛,間間稀疎處,不爲大段,故本曹覆啓,姑待前頭新抽葉出與否,令陵官更爲奉審牒報後稟處事,曾已啓下矣。前後連見本陵參奉所報,則陵上庚坤丁三方莎草,與前無異,而莎根之未盡枯死者,自經雨水之後,間有吐芽連茹,而不無土色露出處云,旣有莎根連茹之勢,則比當初奉審時有異,且以此陵上改莎,實爲重大,依前定奪,尤甚傷損處,播植莎種,更觀前頭稟處,何如?傳曰,允。
又以禮曹言啓曰,前因本曹郞廳書啓,獻陵香大路衝破處,本陵參奉兼監役,差定役軍四百名,限四日赴役事,曾已啓下矣。卽接本陵參奉牒報,則今此衝破處,連四日所築,僅至六十巴,下邊未築之處深廣,雖不如已築之處,必須加得數百名役軍,然後可以完役,而其餘未盡之處,則使陵軍從便修治云。陵內役處浩大,四百名之軍,未能完役,則旣始之役,不可中止,役軍二百名,令本道趁卽定送,仍爲赴役事,分付,何如?傳曰,允。
領議政崔錫鼎箚曰,伏以臣,昨將情勢之難安,敢陳一箚,冀垂睿察。伏奉聖批,以下一款奎瑞事外,別無一嫌,安心參鞫爲敎,臣不勝惶蹙悶鬱之至。臣之不敢參涉於下一款,向於筵奏及章箚,旣已備陳其委折矣。今此金春澤之按問,似與朴奎瑞事有異,而林溥招內,旣以爲春澤與任·朴諸人,內外和應云云,則便是同條之共貫也。春澤則奎瑞之本根也,奎瑞則春澤之枝葉也。今以有嫌於枝葉之人,按治其本根,而曰,我無所嫌云爾,則其於事理獄體,何如也?左相箚曰,領相特於朴奎瑞事,引嫌,而按問不利一款,則元無所嫌云,此有不然者。林溥旣以奎瑞輩疏,謂有不利之心,則春澤與奎瑞,其所指引,一也,何可謂元無所嫌乎?箚本又曰,林溥雖以爲奎瑞·春澤,相爲和應,而奎瑞今旣稟旨,而不問春澤處所當問者,語言有別,則領相引嫌,恐不宜輾轉無已,此又不然。頃日僚相之請勿問奎瑞等也,臣亦有所云云。此則其時無請拿春澤之事,故不欲其蔓延,有此勿問之請,而今則僚相,旣請拿春澤,則內外和應,何可不爲推問乎?今此春澤推問,本爲謀害二字,而溥招云,內外和應,有陳疏謀害之事。又曰,初無不利之心,則後豈有謀害之事云?左相之意,若以臣之引嫌,爲枝上生枝,而臣則以爲,春澤,乃其本幹,臣之引嫌骨子,與奎瑞無異,又何可謂之輾轉無已耶?箚本又曰,鞫獄事體重大,首席有故,而後臣當冒昧承當,臣恐領相於此,無所嫌礙,此又不然。今此鞫事,有兩款,上一款則旣已按治而稟處,下款則自初引嫌不敢當。聖明亦已允許,於申命於左相,惟其如是,故左相今箚曰,不利之心一款,旣承按問之命。金春澤則鞫獄稟裁時,先爲發言更達而請拿云。僚相旣承按問之命,而至於請拿春澤,則罪人拿來之後,卽當開鞫按問,他大臣二字缺當進參,或有疾患,或有引嫌,則不得進參而已。左相之參缺今乃曰,首席有故,而後臣當承十餘字缺尹趾仁之疏曰,首相固缺此義,諫長此言,豈非一時缺奎瑞當日之疏,其所以構誣臣身,罔有餘地,每一念至□戰悼。近因鞫獄事,提及奎瑞疏語,冤痛刺剟,若在目前,其何敢晏然赴坐,參涉於此獄乎?且臣於春澤家,積有嫌怨之狀,固擧世之所知,而其弟普澤之疏,詆陷臣身,尤極駭慘。凡有事關此家,不容恬然參涉,而初不敢以此爲言者,朴疏一着,已不可冒昧當鞫,不必爲蔓辭自陳,而頃箚所謂其他事端,亦多妨掣云者,卽指此也。噫,鞫獄之事體甚重,而一身之廉義亦大,臣之初自引嫌,而已爲上下之所已悉,其不敢冒當於此一款,自斷於心。今乃迫於僚相,怵於嚴命,强顔冒出,則又將爲半上落下,顚倒矛盾之歸,其於私義,又何如也?臣若一出,上以損獄體,下以傷私義,雖以是獲罪於朝廷,決不敢奉令承敎。微志已定,不容回撓。伏乞聖明,深察事理,曲諒情懇,亟命他大臣按鞫,俾無王獄淹延之弊,仍治臣違悞干瀆之罪,以幸私分。取進止。答曰,省箚具悉卿懇。卿之引嫌至此,有難强迫,左相按鞫,似無所妨,卿其安心焉。仍傳曰,遣史官傳諭。
行判中樞府事徐文重箚曰,伏以病伏江外,肢體不利,不得隨參於參鞫諸臣席藁之列,惶隕逆蟄,只俟嚴誅矣。伏蒙日月之明,再命査考文案,得逭重辟,實荷天地再造之恩,緘結心肝,不知死所。伏聞拜陵之期,曳疾入城,隨參於迎送之班,而筋力澌敗,不能行步於禁陛之間,將圖一箚乞解緊司提調等任矣。今者左議政臣宗泰,見差御營廳都提調,臣驚惶悚慄,不知置身之所。臣方待罪禁營,兩局俱是掌兵衙門,而一家叔侄,竝受摠領之任,大將或値有故,則領將代察,是亦一將也,親族不可俱帶對門竝峙也,決矣。臣之前後爲軍門之任,已有年所,固宜遞改。況臣所帶扈衛大將,俱不宜仍存,以致兵柄偏重之嫌,此不但臣家危怖,不敢一日冒處,其在朝家□□不可苟簡若是也。臣今七十有三歲,衰老已甚,亦無軍缺將臣所帶扈衛大將,禁衛營都提調缺臣於書箚臨上之缺西班高行數三張傘者□□云,臣不勝驚駭。臣於當日班行就列之時,禮吏問張傘與否,臣答以擧動時,不得張傘,朝有禁令,汝以禮吏,何得來稟,而斥退矣。今詰於所率下人,則班中不無張傘以待,聞禮吏之禁,一倂停止云,臣之從者,亦必然矣。臣於雨具中,不能顧察,未得先禁於未張之前,此乃臣之罪也。臣忝在大臣之列,不自謹飭,被人指斥,惶恐俟罪。伏乞聖明,亟命有司,勘臣罪名,不勝幸甚。答曰,省箚具悉卿懇。乞解兼任,殊涉太過,初旣斥退,尤無可嫌。卿其安心勿辭,亦勿待罪。仍傳曰,遣史官傳諭。
上在昌德宮。停常參·經筵。
政院啓曰,今日鞫廳,當爲開坐,而判義禁趙相愚再度呈辭,以國忌齋戒,留政院,同義禁南致熏陳疏,同義禁朴權在外,無以備員開坐。判義禁趙相愚,同義禁南致熏,竝卽牌招,以爲進參之地,何如?傳曰,允。
又啓曰,因禮曹草記,宣陵丁字閣重建之役,以參判朴權在外之故,尙未會同,似當有變通之道,令政院稟處事,命下矣。參判朴權,旣在郊外,不得請牌,無他變通之道,何以爲之?敢稟。傳曰,改差。
政院啓曰,卽者判義禁趙相愚,同義禁南致熏牌招不進,推考傳旨,今方捧入,而莫重鞫坐,遷就未安,竝更爲牌招,使之參鞫,何如?傳曰,允。
以李濟爲假注書。
政院啓曰,禮曹參判朴權改差事,命下矣。宣陵丁字閣重建之役緊重,令該曹口傳差出,仍卽牌招,以爲會同之地何如?傳曰,允。
注書具萬理書啓,臣承命馳往于楊州南面蘆原村行判府事李濡所住處,傳宣聖批,則以爲,臣之情迹,決不可徒恃聖恩之隆厚,而抗顔復進於周行,故猥陳危懇,方深悚懼。不意聖度終始涵容,批旨溫諄,特遣史官傳諭,臣誠惶感罔措,不覺汗淚交瀉。玆當國家稀有之慶,一域含生之類,擧切歡欣,臣雖跧伏草野,瞻望宸極,竊不勝區區忭祝之忱。況此進爵之命,謬及於釁累之賤臣者,實係非常之異數,則臣豈不欲亟趨天陛,少伸犬馬之誠,而自顧私義,終有所不敢冒進者。卽今病勢,亦無自力之望,狼狽悶蹙,莫知所以爲計云矣,敢啓。傳曰,知道。
左議政徐宗泰箚子。大槪,軍門兼帶,在國體私分,萬萬有不當冒承者,急於鞫事,不敢疊瀆,今始自列,益深兢隕。伏乞亟賜遞免事。入啓。答曰,省箚具悉卿懇。軍門提擧,殊異將任,須體予意,安心行公。仍傳曰,遣史官傳諭。
政院啓曰,禁府郞廳,以大臣意來言,莫重鞫獻,禁府堂上,不可不備員,而同義禁朴權在外,不可等待其上來,令政院稟旨變通云,何以爲之?敢稟。傳曰,改差,口傳差出。
又啓曰,同義禁南致熏再招不進,推考傳旨,今方捧入,而莫重鞫獄如是遷就,事甚未安。更爲牌招,何如?傳曰,允。
吏曹口傳政事,以黃欽爲同義禁,李震休爲禮曹參判。
政院啓曰,同義禁南致熏三牌不進,推考傳旨,今方捧入,而一日四牌,有傷事體,何以爲之?敢稟。傳曰,待明朝牌招。
政院啓曰,宣陵丁字閣重建始役緊急事,禮曹參判變通差出矣。新除授參判李震休,時在京畿水原地云,殊無口傳差出之意,何以爲之?敢稟。傳曰,改差。
有政。吏批,以黃欽爲同義禁,以李震休爲禮曹參判。以上朝報
沈極,以禮曹言啓曰,取考丙寅豐呈時儀注,則內命婦致詞曰,嬪妾等云云。嬪卽內命婦爵號也。今須預知應參班首爵號,然後致詞頭辭,可以磨鍊,敢此仰稟。傳曰,寧嬪當爲班首矣。
又以禮曹言啓曰,上年因本曹啓辭,殿庭軒架及前後皷吹,明秋更稟事,下敎矣。法殿用樂,一向廢却,事體未安,前頭進宴時,連有用樂之事,明日賀禮爲始,依例動樂之意,分付,何如?傳曰,允。
上在昌德宮。停常參·經筵。
大殿誕日,大殿·中殿·世子宮·嬪宮,政院·玉堂問安。答曰,知道。
政院啓曰,禮曹參判李震休改差事,命下矣。令該曹口傳差出,仍卽牌招察任,何如?傳曰,允。
又啓曰,卽者同義禁黃欽·南致熏,竝皆牌招不進,推考傳旨,今方捧入,而聞黃欽·南致熏,俱有實病,勢難起動云。一向請牌,雖傷事體,而鞫獄遷就,亦甚可慮,更卽牌招,何如?傳曰,竝改差。
吏曹口傳政事,以洪萬朝爲禮曹參判。
政院啓曰,同義禁黃欽·南致熏改差事,命下矣。令該曹,以在京無故人,口傳差出,仍卽牌招察任,何如?傳曰,允。
又啓曰,禁府郞廳來言,左議政徐宗泰身病,今日鞫廳,不得開坐云矣,敢啓。傳曰,知道。
院啓,請還收義州充軍罪人李世禎放釋之命。金城縣令張梡,行身不正,全無士夫模樣,固不宜置之衣冠之列,而其從前受謗之端,姑置勿論,造作浮言,濟其交構之計,詆謗善類,以爲獻諂之資,其陰譎之狀,賤汚之行,已不忍正視。而曾前南邑廨藏殆空,大起第舍,極其宏侈,十手所指,有難掩覆,如此貪鄙醜悖之人,不可畀之嶺路饒邑。請金城縣令張梡,削去仕版。答曰,不允。
吏曹口傳政事,以李墪爲同義禁,以南弼星爲同義禁。
府啓,請還收炤兄弟放歸田里之命,亟命絶島定配。
尙方郞僚,爲任不輕,而至於直長,專管衣襨之事,其爲職掌,尤甚緊重,而直長宋後錫,猥以賤孽,陞授本職,官方之紊亂,已不可言,而以其出於卑汚不正之類,故率多鄙瑣不法之事。供上物件捧納之際,虛張威喝,一竝點退,不計色品之善惡,只看賂物之多寡,致令市民。歸怨於國,本院貢物下人之家,憑藉奪入,因與其人,結爲心腹,作爲納賂之階梯,如此之事,不一而足,吏胥唾罵,物情駭訝。請尙衣直長宋後錫汰去。我國專以禮義設敎,喪葬之節,皆遵用家禮,至於閭巷輿儓之賤,亦不無模倣禮意而行之矣。不幸近年以來,人心不古,禮俗漸頹,常漢之送其親喪者,輒大張風樂於轊車之前,吉凶相雜,哀樂相參,習而爲常,恬不知怪。此雖出於無知妄作之致,其爲傷風壞敎,莫此爲大,而特以事在於曉夜之故,朝家未及聞知耳。此風漸長,關係不輕,懲治禁戢之擧,決不容亶已。請令五部,其送喪張樂之類,從實査報,囚禁科罪,自今以後,嚴立科禁,痛革此弊,而設禁之後,如有復踵前習者,而不爲報知者,當該部官,從重論罪。頃年金鎭龜,以知館事,作牌於泮宮,勒解儒罰,此實自有賢關以來所無之變怪。而獻陵奉事李世雲,本以狂悖之人,曾已被削齋任,而全喪廉隅,挺身自當,汲汲奉行,有同奴隷,擧世唾罵,不齒士子,因緣拔身,濫授齋郞,物情駭憤,久而愈激。請獻陵奉事李世雲,削去仕版。請各軍門大將,從重推考事。童蒙敎官梁處濟,地本卑微,行且賤汚,蝨附權宰,濫授本職,人皆嗤點,莫不爲駭。童蒙之類,亦恥問字,尸居兩年,戶無一屨,訓蒙之任,不可仍畀。請童蒙敎官梁處濟汰去。答曰,不允。第三件四件六件七件事,依啓。從今隨現科罪,勿爲査報。
謝恩,禮曹參判洪萬朝,同義禁李墪。
有政。吏批,以南弼星爲同義禁,以李墪爲同義禁,以洪萬朝爲禮曹參判。
上在昌德宮。停常參·經筵。
夜五更,有霧氣。
下直,杆城郡守崔錫弼,知禮縣監洪禹錫,熙川縣監許諧,蛇梁萬戶孫希俊。
黃海監司許墀上疏。大槪,今玆海臬新命,遽及於千萬夢寐之外,揣量才分,萬無承當之理。伏乞聖慈,亟命改正,以重方面,以安微分事。入啓。答曰,省疏具悉。卿其勿辭,速往欽哉。
院啓,請還收義州充軍罪人李世禎放釋之命。請金城縣令張梡,削去仕版。答曰,不允。張梡罷職。
府啓,請還收炤兄弟放歸田里之命,亟命絶島定配。請獻陵奉事李世雲,削去仕版。答曰,不允。末端事,依啓。
政院啓曰,今日鞫廳,當爲開坐,而禁府堂上,不可不進參,同義禁南弼星,卽爲牌招,使之參鞫,何如?傳曰,允。
禮曹參議尹德駿上疏。大槪,臣情勢病勢,不能卽趨於除命之下,冒上辭疏於縣道,而適値空官,下吏慢忽而曠日,不得已走家僮,直呈喉司。伏乞聖慈,亟命遞改臣職,仍治稽緩之罪事。入啓。答曰,省疏具悉。爾勿過辭,從速上來察職。
謝恩,同義禁南弼星。
弼善李熊徵辭職上疏。入啓。答曰,省疏具悉。爾其勿辭,救護母病。
臨昌君焜上疏。入啓。答曰,省疏具悉。卿無所失,安心行公。
大司諫權尙游辭職上疏。入啓。答曰,省疏具悉。爾其勿辭,從速察職。
京畿監司書目,楊州呈,以知事兪得一辭職上疏上送事。啓。答曰,省疏具悉。卿其勿辭,從速上來行公。
又書目,安山呈,以掌令鄭齊斗辭職上疏上送事。啓。答曰,省疏具悉。爾勿過辭,從速上來察職。
又書目,龍仁呈,以刑曹判書崔奎瑞病重上去不得事。啓。傳曰,卿辭至此,守禦使之任,今姑勉副,卿勿撕捱,作速上來行公。
又書目,驪州呈,以判尹閔鎭厚辭職上送事。啓。答曰,省疏具悉。卿其勿辭,上來行公。
鞫廳,罪人金春澤元情。傳曰,推鞫姑罷。以上朝報
沈極,以內醫院官員,以都提調提調意啓曰,今年冬至使貿易唐材中,遺儲有不緊而有裕者,有緊要而不足者,依前例,就其元數中,參酌加減,別單書入之意,敢啓。傳曰,知道。
兵曹,以安受謙爲捕盜從事官。
李東郁啓曰,今此啓下京畿上言一百九十六張內,一百三十四張分下各該司,猥濫三十二張,違格二十八張,疊呈以張,啓字爻周次還入之意,敢啓。傳曰,知道。違格仍下各該司。
又啓曰,京中上言二百八十一張內,分下各該司,猥濫六十張,違格三十九張,啓字爻周次還入之意,敢啓。傳曰,知道。
趙泰老,以宣陵丁字閣重建廳言啓曰,本陵丁字閣,今將重建,而臣萬朝,臣演,今日會同,依康陵丁字閣重建時例應行事目,別單書入,而臣等與監役官,帶率事知工匠,爲先進去奉審之意,敢啓。傳曰,知道。
傳于金相稷曰,推鞫姑罷。
任舜元,以戶曹言啓曰,昌慶宮十字閣及月廊等處修改木□□旣已措備,使之擇日始役,而別定監役官,與戶·兵曹郞廳,亦爲往來看檢,何如?傳曰,允。
黃海監司許墀疏曰,伏以臣極陋且劣,百無肖似,立朝三十年間,未有涓埃,報答洪造,而累玷匪據之榮,徒依日月之光,恩寵極矣,涯分踰矣,尋常慙慓,若集于木。不料玆者,銓曹謬擧,聖恩誤加,海西藩臬之命,遽及於千萬夢寐之外,臣聞命以來,益復震悚,不知所以容措也。才弱而授以重任,望□而付以隆寄,不特臣蚊山僬鼎之爲可懼,竊恐人將驚怪,世皆指笑,其所以累殿下惟簡之明者,爲不細也。況地隙關路,綰轂于西,責應調娛,百倍他路,而比歲告凶,民事□□,凋瘵困悴,莫如此時,苟非諳鍊之才,通敏之識,俱不至於僨事敗功者,幾希矣。此臣所以揣量才分,踧踖靡安,累日而愈益懍懍者也。且臣犬馬之齒,六十有一歲,羸脆之質,病與爲隣,神精已消亡矣,志慮已耗竭矣。在前强壯之日,屢叨郡寄,而常以不能少缺爲愧,況今病與日深,氣與年衰?比往年郡邑時,不翅別缺此臣之尤所怵惕,而終不敢承當者也。縮伏私次,以竢公議之發,而仄聽彌日,未有改正之擧,一日虛帶,此又重臣一日之罪也。今玆祈懇,實出於肝膈,非敢有一毫。伏乞聖明,俯察微忱,亟收新命,以重方面,以安愚分,千萬幸甚。臣無任祈懇之至。答曰,省疏具悉。卿其勿辭,速往欽哉。
臨昌君焜疏曰,伏以臣,伏見修撰趙泰一疏本,以爲頃日大駕,自康陵還宮時,興仁門外,望見西班高行,有數三張傘處,宜令自首警責,臣於此,不勝瞿然之至。臣於伊日進陪迎班時,帶得雨傘時,而及至出班,大駕臨過之際,自着笠帽,揮去雨傘矣。及見趙泰一疏,不勝驚訝,始問從人,則所持雨傘,張而不摺,退立班後云,臣之不能檢察之罪,無所逃免,敢此首實。伏乞聖明,亟命有司,勘臣罪名,以嚴朝綱,不勝幸甚。疏批在上
權尙游疏曰,伏以臣於交龜上來之路,伏聞罷職分揀缺不暇他顧,竭蹶趨承,以伸區區分義,而第臣情勢,有不可冒據言責者。臣之待罪南藩,違法濫率,致速臺訝,公議愈嚴,雖縣邑守宰,苟犯此科,無或宥貸,況居外臺風憲之地者,其罪郵宜重。頃日憲臣及昨者諫長,旣以此或罷或遞,則臣以同罪之人,何敢獨自冒沒,以重壞聖朝之法綱乎?且臣素嬰癃病,居常綴綴,又於長路,重觸暑濕,胸膈否塞,吐寫兼發,舁到城外,症情益劇,萬無詣闕,不得已使褊裨,替齎以呈,迹涉偃蹇,尤增死罪。昨以此冒死陳暴,見阻喉司,不獲上徹,臣之窘迫危蹙之情,至此尤切。玆敢疾聲仰籲於天地父母之前,伏乞聖慈,特賜俯察,亟命鐫削臣職,仍治臣負犯,以嚴朝綱,以延殘喘,不勝幸甚。答曰,省疏具悉。爾其勿辭,從速察職。
禮曹參議尹德駿疏曰,伏以螻蟻賤臣,曲蒙洪造,郡符藩節,次第解免,廉義粗安,優逸自適,雖以母病身疾,蓋少寧日,而救護調息,亦不失時,生成之恩,隕結爲期。玆者又伏承春曹佐貳之除,臣於是,益增感悚,不知置身之所也。臣本不才,百無一長,凡於職任,無非不稱,名途華貫,尤是濫竽,少而冒就,晩知愧悔,區區之心,切所自畫。至於諸曹列邑,未嘗不勉赴於恩命之下,此不但貪榮戀寵,不能知止。母老家貪,菽水切患,祿俸所資,得備滫瀡一時之供,卽臣至榮以幸,人或以擇官自便譏臣,而臣固不暇恤也。畢竟醜辱非常,有同垢膩,未行昭雪之前,卽臣難進之節。大凡人之處義,雖私室浮謗,旣有耳聞,則一切斂縮,毋失自靖之義。況臣向來防納之說,雖出於訟者之怨構,登於公案,徹於宸覽,事端易尋,虛實易辦,而未有究覈,終歸暗昩,則□此厭然揚揚於大夫之列,豈不爲朝廷之羞乎?臣誠庸短,心腸猶缺戀主之誠,犬馬亦有,臣以三十年宦蹤,缺新命,以伸叩謝,廁身於缺望玉色,然後退陳私義,以乞聽許,臣私自裁量,不害於雍容,而第臣重患暑痢,彌日困篤,坐積違慢之罪,只增隕越之忱,臣雖蒙恩獲遞,自非譴罷,應付散職。伏聞前頭進宴,當入陪從之班云,一旬調治,度得差度,其在情禮,不容不竭蹶祗詣,而今於床席之間,虛帶緊職,公私兩妨,義甚不安。伏乞聖慈,諒臣情勢病勢,亟命遞臣新授之職,以安微分,不勝大願。臣書疏送呈於縣道,適値空官,下吏昧例,擅報營門,往覆之際,慢弛曠日,不得已走家僮,直呈喉司,重添稽緩之罪矣。答曰,省疏具悉。爾勿過辭,從速上來察職。
掌令鄭齊斗疏曰,伏以臣於前日,以至陋,上瀆宸嚴,伏地以俟威命之加。及承聖批下宣,未賜斥罷,反加優旨,使之上來察職,臣惶隕戰悸,不知所以措身。夫以疎遠賤微,干冒罪大,而聖度包荒,□批至渥,臣雖極微,寧不感泣而知寵哉?然而寵私愈深,賤情愈迫,銜恩畏威,衷情震激,猶不知殊敎之爲至榮也。蓋以朝廷之所愼者,名器也。賤士之所審者,義分〈也〉。上不可以苟施,下不得以僭冒,猶隄防之不可虧也,如廉陛之不可踰也。微臣至愚,猶能自知如此,聖明明愼,可不深察而早處乎?臣竊伏下土,恭俟指揮,已有日月,而迄未有聞,不勝其窮蹙,欲有所申籲而哀懇,則朝令有嚴,不敢輒訴,若爲之泯默而虛度,則榮御在身,罪釁日積。臣於此,反覆思惟,與其虛紆恩命,而坐延時日,致妨於國體,無寧自列,受誅於臣身也。乃敢不避嚴威,更冒萬死,以爲仰首申呼於仁覆之計。又竊伏聞有臺議擧劾,在鄕諸臣,一倂譴免,若論居外辭命之罪,臣宜爲先,亦不可漏網之獨逭也,已明矣。伏乞聖明,特垂鑒察而矜許,先遞其冒濫之授,次正其干負之誅,無使朝命久辱,臣罪益深,則終始生成之澤,臣死且不朽。疏批在上
知事兪得一疏曰,缺聖世之僇人也。縱荷□□之恩,退伏丘壑,得全性命,而江漢之濯,難祛汚衊,曲木之驚,尙存心腑,盡褫餘銜,永作廢物,不敢復立於位著,以重辱淸朝者,是臣區區至願。伏見政報,以臣爲冬至正使,繼而有西樞之命,不知聖明,何由而濫加誤恩於衅累之臣也?前日兼帶所任,至今虛縻,夫豈一日安於心?而査事未究,控籲無路。玆者獲免刑章,反承恩除,臣於是,惶感窘蹙,益不知所以自措。噫,震薄抨彈之際,受人詬辱者,前後何限?而實未有如臣所遭。今若靦然應命,晏然趨列,則眞所謂無恥則匪人,雖耐彈之劉綿花,亦不爲此也。仍伏惟念,域外奉使,義同往役,圖便憚勞,固不敢生於心,而專對重寄,尤宜遴選於忠信可行之人,豈可使如臣滓穢之賤,承乏苟充於上价之任耶?此不可聞之於他國,臣竊爲聖朝執事者慨歎也。詩之小雅曰,謂天蓋高,不敢不跼,謂地蓋厚,不敢不蹐。詩人苦切之辭,特言行世之難,而今臣情界,又在於進退兩難間者,聖候違和,普深憂煼,而身在近畿,不得一參於起居之列。近又沐雨,添備於途左,瞻拜羽旄之日,病難自力於時月之□,途望宸極,精魂飛越,安得不跼天蹐地,哀呼懇諭於臨聽之下也?伏惟天地父母,庶可憐悶,知情地之決難冒進,念使行之□屆期,剋及時處分,俾無公私狼狽之患。將臣本兼知樞□經筵及籌司·惠局·槐院堂上·宗簿提擧等任,盡行鐫免,仍命刊名朝籍,使臣得以安分斂跡,以畢容覆生成之澤,則非臣隕結,所可上報。無任激切之至。答曰,省疏具悉。卿其勿辭,從速上來行公。
判尹閔鎭厚疏曰,伏以臣,頃入前席,妄出一言,致駭傍聽,上觸天威,而性拙語澁,無以自暴其衷情,蒼黃退出,恭俟斧鉞之加。乃蒙聖度包容,薄施譴罷,臣惶怖之餘,感戴冞深。伏以廢□之蹤,不敢偃息於輦轂之下,歸伏鄕里,歌詠聖德,庶將缺以畢餘生。曾未幾何,恩敍忽降,授以京兆之長,臣祗缺。噫,臣之所被罪名,非如微眚缺以有司之法,則流竄放逐,亦不足□□初止坐罷,已失之太寬,而未及三旬,爵秩依舊,其在王章,乖舛莫甚,傳之四方,寧不駭惑?況此所叨之職,卽是屢施蔑效之地,以臣病衰之身,尤無一分承當之望。竊想謬恩之下,大拂輿情,駁正之擧,不待自列,而聞命以來,心神驚爽,自不容頃刻晏然者,敢因縣道冒死陳懇。伏乞聖明,念三尺之有難撓屈,察重任之不宜虛曠,鐫臣職名,還臣罪籍,以嚴國法,以警朝紳,千萬幸甚。疏批在上
公州閑良尹弼殷疏曰,伏以臣,竊惟當今事勢,則國家不幸,連値大飢之歲,軍需漸竭,武備不完,民財蕩盡,兵民俱困,故殿下爲民惻怚之旨,無歲不下,至公無私之德,同仁一視之澤,至矣盡矣。其在下民之心,孰不攢祝感戴,欣欣若更生哉?然而臣竊觀民間,尙無奠居樂業之心,未免愁歎冤苦之聲,日甚一日,無望蘇息,此其故何哉?噫,土地有限,人民繁盛,而曩日儲水之畓,今則山川漸至涸枯,多成旱田,平日土厚之地,今則開墾已至久遠,變爲薄土,一人之所持食土,今分十餘人,一斗之所種禾穀,不滿數十斗,以此推之,人心薄惡,勢所固然。今夫有田土勤農之民,一年所穫,多不過數十斛,至於無田土竝作之民,一年所得,不過四五斛,而到今寸土如金,農家少,而食粟之家多,民間之赤立饑饉,勢所必至。至於商販取利之物,所自出者,無非一國土地之農利,而一自行錢之後,用度煩劇,奢侈已極,酒肉淋漓於途路,賈之家多,而資焉之家少,以此推之,富益富貪益貪,勢亦然矣。且夫諸色軍兵,色目多端,苦歇懸殊,故賄賂公行,虛費狼藉。以若干田土之利,一以爲軍役與賦役,一以爲煙戶與雜役,農利之餘,十不存一。至於無土之民,役則苦役,歲前生賴,猶患不足,東貸西乞,雇役資生,而兩役身布,公私負債,侵徵於鄰之鄰族之族,故人心散亂,不定厥居,或棄父母而奔竄,或賣子女而資賴,此何人心,此何景色?至於流離丐乞於他鄕,竟未免行盜賊之事,獄情之紛亂,漸次滋□□爲寒心哉?嗚呼,大小弊瘼,皆出於軍政·田政也。軍政·田政,如缺尤不可得也。臣敢以平日慨然□□以聞,雖若雜亂無統,而其實則未必不爲便民之良策,伏願殿下留神焉。試以今方軍卒之勢言之,則謂其爲京衙門騎·步兵與外方水·陸·騎·步者,全昧其軍法,只納米布而雇立者,無非朝聚暮散之徒,而至於行伍操鍊之軍,則鍊習之時,其或得中受賞,實是萬一之幸,而不中者乃其例事,烏在朝家鍊兵之意乎?凡技藝之道,常有試才之事,然後可無取拙之擧,而此則不然,當次點閱之時,粗免闕點而已,恒無一毫留意之事。常時不習若此,則設有不虞之變,安有死戰之心?而抑豈有勝捷之望乎?他國之兵,則不能耐寒耐暑,人與馬,俱不困於飢竭,惟所習長技者,兵法也,是豈非强兵乎?以壬辰·丙子時事言之,可知此兵之不足恃也。臣意文武出身士大夫子枝,曾經鄕任·品官外,其餘閑散以下,勿論公私賤良民,竝令合束大同軍役,而以其所願,馬·步軍區別,二十歲以上,無遺合束,然後每年春初定式,試其才藝定數,不中者參酌徵布,以爲國家需用之資,則此亦富國强兵之策也。用罰旣明,則雖無奬勸之道,必鍊其才,軍勢旣多,則雖外寇之强,不可懼也。苦歇旣均,則雖合家軍役,必無稱冤,軍役旣同,則雖逃散之民,必還舊土,徵布旣輕,則雖無土之民,少紓其心,居土旣安,則雖明火劇賊,庶幾不發,白骨不徵,則雖翳桑之餓,庶可得活,臣之愚計一也。以陸鎭騎步兵器械觀之,鳥銃則可謂要緊軍器,而至於弓矢,則以筋角交付,常時取其溫突點火,然後粗免折角之患,□□蒼黃中,點火溫突,何以得之?風雨霜雪,何能避之?反不若木弓蓬矢,馬兵之所騎,亦駑駘也。以駑駘赴戰場,其將奈何?且名雖馬兵,目今無馬者亦多,以此推之,且不如蹇卒疲兵,而況給兩保,此實有損無益之軍也。至於操鍊擧措,亦多有不齊之事,是豈可不爲寒心者哉?且見各色所在軍器,則或置於冷突,或藏於卑濕庫間,過夏數三朔,則箭羽破落,筋角相離,監兵使巡歷時,如不改修補,則便作無用之物,若有不意之變,其將奈何?臣意則大同軍役後,分給於加設軍兵,仍作持身之物,則似無□□至於鳥銃,則臣之淺慮,一穴銃亦不足也。二穴未可不可,三缺加設軍兵,使之習□,則此亦缺必倍勝於弓矢劍戟也。臣之□禁衛禦營軍,則遠途之軍立番時,裹糧往來,不但有弊,目覩其所爲,則遞番下去之時,賣其卜馬與軍裝服色,而居家閑遊之日,別無鍊習兵法之事,無異於凡民。其所不實,有甚於束伍軍兵,是豈有國家顧恤之意乎?臣意則以京城近道之軍,相換立番,限一旬輪回,則似無難支之端,而始可爲禁旅親兵也。其在應變之道,似涉便宜,其在恤民之政,除弊亦大矣,臣之愚計三也。以各鎭舟師言之,則所謂戰船形體極大,如非衆力,非但難制,至於士卒之類,亦皆無根着,朝聚暮散之徒,而平時雖以代布連命,當亂必先潰散之類也。前期定限春秋各操,猶不忍其苦,不無謀避之患,況何論交戰時乎?不緊於禦賊之具,而陸民之尤甚難堪者,水軍給代番布也。臣意則從附近以沿連居劃給,使之輪回立直,一依陸軍例,定式試才,不才者參酌徵布,以爲戰船雜備,則事極便當,其在應變之道,亦無疎虞之患,臣之愚計四也。以田政言之,國家恤民之政,反爲害民之端,而國無所利之事,豈不寒心哉?當初量案時,等第之區別,歉歲給災之差等,意有所在。奸民奸吏,不有其意,循私用奸之弊,罔有紀極。旱田薄畓及□災全不掛鎌之處,未免爲膏腴之稅,良田美畓全實之處,或以爲半稅,其爲不均,莫此爲甚。以此推之,則不利於國家殘民,而惟所利者,土豪奸民也。臣意則年事之實不實,使道臣隨所□分等啓聞後,以其元數,自朝家參酌加減,磨鍊徵稅,則似無不均之歎。朝家若依此處分,則牧民之官,似無偏護土民之理,旣無逐庫給災之事,則土豪奸吏,必不得用情於其間,賦稅旣均,則民間必不騷擾,臣之愚計五也。量案懸主陳荒處及受立案禁耕陳廢處,以起耕者爲主法,新頒事目,不啻申明,而强民不遵朝令,一向牢拒,使殘民不敢生意,空棄可惜處甚多,事極不當。臣意則行會嚴飭,毋踵前習,而或違拒朝令者,別樣處置,以杜放恣無忌之習,則無勢殘民,庶有食土望,臣之愚計六也。以堤堰之工,舊堤堰潰決缺爲守令者,全不致意,一無修築之擧,每當亢旱之缺舊堤堰之力綿未塞者,及新缺完役後,能不能論賞,則事必缺其在牧民之政,實爲勸奬蒙利之道,臣之愚計七也。近來乾畓附種之令,不啻嚴明,而農民厭其耘草之苦,不遵其令,以其天奉之畓,未免晩移秧全失之患,民皆可惡。臣意則嚴立科條,不遵事目者,斷不饒貸,俾無此患,則無土之民,亦似有資生之望,臣之愚計八也。各邑所在軍餉及還上各穀,每以民結分給,許多還上,皆歸於土豪官吏養戶之徒,而及其秋捧,許多還上,不但窮不能備納,冀其僥倖蕩減之令,延時不納,惟待歲飜,故公家多事,民間騷擾。而至於年久之後,已納爲未納,未納爲已納,官吏之因緣用奸,漸次滋甚,此實無益於國家,有損於生民也。臣意則難捧舊還上,竝皆蕩減,新還上分給時,一依帳籍大小戶區別,里里合束磨鍊,以給於各其里任,使之分食,而秋捧時,則以里任名,都合畢捧後,成給尺文,則雖升斗之穀,必無難捧之擧。而勿論豐凶,若當年准捧,則非但無患於國家,不必騷擾於民間,臣之愚計九也。凡諸國用及京各司需用雜物,分定於列邑,則各邑依例卜定工匠,而大同設立後,價本非不優足,而盡歸於官吏之囊槖,工匠白地備納,故工匠及紙役僧徒,不得支保,不無些少弊端。臣意則一依大同例,給價於京中市民,則雖希貴之物,可以易辦,而各廛市井輩,亦必樂從,擔當貿易,使京各司直納,則都人有生理之□,遠民無騷擾之端,而工匠則凡民一體,使之大同軍役後,公務使役,則準給手工,旣無大段被侵之事,則善手良工,必倍此時,而至於僧徒,則上納及各營各邑土豪給楮浮紙等事,一倂禁斷,□每名雖限一疋徵布,固不敢稱冤。且浮紙之事,於渠便是農業,必不爲廢却其所業也。臣之愚計十也。以進上藥材言之,則凡藥用之物,不特有名品,大小必精好可用,然後可以和劑責效。況御藥所需,何等重大,而各邑醫生輩,只欲免點退之患,備納之際,無不取色,反不如局房之精良,此豈不爲寒心哉?臣意則令該司直貿進排,則似無取色之擧,臣之愚計十一也。京外往來使客之行,路傍各邑絡繹,而前期發先文後,或因私故,或因身病,不無中間留滯之弊,而缺支應下人,預爲出待于他境,留延累日,缺站處,不計他境,使先到之邑,隨缺迎逢等事,必令相遞於官門,則似無預待之患,其爲各邑省弊,不亦大乎?臣之愚計十二也。凡草木中松木,最要於養生送死之具,而曩日松木茂密之處,無非赭山,一爲赭山之後,則溪澗漸至涸渴,閭里之間,柴木難繼,此豈非嚴禁者哉?近來外方松禁之規,斫一株一松者,謂之犯禁,斫稚松者,則雖至累百株,不謂之犯禁,此若犯網者小魚,漏網者呑舟然,誠可異也。臣意則別立科條,使之定界,分授於里里,各別嚴禁,至於稚松,一體禁斷,則材木不可勝用,養生送終之具,亦無艱乏之患,臣之愚計十三也。近來外方土豪擾民之端,有不可勝言者。其或造家,借其力於民,農務借其力於民,至於婚禮喪葬,無一不然。而如不順從,則托稱見辱於民,私施笞杖,以威劫吏民,小民無路支堪,豈不痛哉?臣意如許之類,廉問摘發,繩以重律,以杜豪强武斷之習,則疲氓庶有安保之道,臣之愚計十四也。此外弊瘼,尙多難遍而疏擧,而此其大者也。此弊若祛,則其餘便民之策,思過半矣。臣以草野微賤不學不方之臣,徒懷犬馬之悃,欲貢芻蕘之說,而趑趄囁嚅,爲日久矣。愚忠耿耿,終不能自已,不避煩猥,裹足遠來,仰瀆於宸嚴之下,臣誠死罪,且臣文辭短拙,語無倫次,尤不勝惶悚,而若其所言,則實出於爲國微誠,倘蒙聖明,或加採納,則雖死之日,猶生之年,臣無任戰慄之至。答曰,省疏具悉。疏辭令該曹稟處。
鞫廳草記,罪人呂必重·兪彦明·姜履相·李聖肇等,更爲推問,則必重·彦明兩人招辭,所謂順命云云之言,一如前招之各異,聖肇招辭,以爲全無所聞,亦如前招無異,至於順明納招日子,必重·聖肇之招,以爲雖未能的記其日子,罪人刑推次數,乃是第四次,而昏夜擧火之狀,尙能記得云。今以文案考之,則順命受刑三次四次,在於十月二十四日,而其日推鞫,始於巳時,四更乃罷。諸人前日之招,皆以夜鞫爲言,而姜履相亦以爲似在四次五次之間。以此觀之,則順命納招日子,明是此日,更無可疑。今此鞫獄,本爲謀害四字之驚心,逮繫多人,累朔推覈,必重承款之後,復有彦明之招,所言未免相違,而一時憑問之言,有難遽爾請刑。且念此獄根因,發於順命之招,而罪人今已誅死,更無憑覈之路,恐終不可以成獄。鞫問諸人,不無酌處之道,其他事情,亦議啓悉陳,明間仰請登對稟處,敢啓。缺以上燼餘
上在昌德宮。停常參·經筵。
自昧爽至辰時,有霧氣。未申時,日暈。
政院啓曰,金城縣令張梡罷職事,命下矣。臺諫方以削去仕版論啓,罷職傳旨不得捧之之意,敢啓。傳曰,知道。
注書具萬理受由,代以宋成明爲假注書。
傳曰,史官一員待命,騎馬三匹立之,崇陵忌辰祭所內摘奸。
府院啓,以國忌齋戒,今明日姑停。
禁府,宋後祥拿囚。啓。
左議政徐宗泰箚子。大槪,臣於憲司論梁處濟之啓,不勝駭怖,敢陳事實,乞被銓選謬誤之罪事。入啓。答曰,省箚具悉卿懇。當初擬望,旣出審愼,則一時臺論,不必深嫌。卿其安心勿辭,亦勿待罪。仍傳曰,遣史官傳諭。
政院啓曰,禁府郞廳來言,左議政徐宗泰,今方陳箚,今日鞫廳,不得開坐云矣,敢啓。傳曰,知道。
備忘記,前南溪君洪璛,前參議趙泰東,前大司諫任胤元,前奉敎李縡·洪禹瑞,竝敍用。
以閔鎭厚爲守禦使。以上朝報
左相徐宗泰箚曰,伏以日昨臺司,論童蒙敎官梁處濟,而以蝨附權宰,濫授本職爲辭,臣不勝怵然駭怖之至。昨年春,臣之在銓當大政也,意欲另擇敎官,廣加訪問,則士友多言處濟,卽仕宦家,而出入於儒林長者之門,苦行有執守,早嘗以私訓學子爲事,登生進者甚多。且見處濟名登別薦,曾擬初仕之望矣。臣詳問於僚貳,僚貳所聞,一與臣同,遂擧而末擬而受點矣。其後臣聞處濟毁譽相半,而末俗喜訿人,世間有純譽者,豈易得哉?臣意謂其人之必有長而可堪筮仕矣。臣平生不識處濟面貌,處濟不識臣門,此衆所知者。而今臺斥甚深,臣於是,安得晏然?臣不能有一言論事,而連有瀆擾,益深惶恐。伏乞聖明,遞臣職名,治臣銓選謬誤之罪,以謝臺言,不勝幸甚。
上在昌德宮。停常參·經筵。
執義李師尙,掌令李翊漢,持平李廷濟啓曰,臣等以童蒙敎官梁處濟,平生行己,無非卑微賤汚之事,決不可置諸訓蒙之任,故論啓蒙允矣。昨伏見大臣箚辭,以臺斥甚深,銓選謬誤等語,過自引咎,臣等不勝訝惑之至。所謂蝨附權宰一款,明有指的,初非有侵及銓地之意,則元非大臣之所可引嫌,而箚中所謂苦行有守,私訓學子之說,與臣等所聞,大相逕庭者。許多醜悖之狀,臣等不欲更汚筆端,而大臣箚中,亦有毁譽相半之語,則其人之無狀,擧世之相傳,大臣想亦有聞,尤不必更爲提說,以傷事體也。然大臣旣以此陳箚,則臣等何敢自謂無失,而晏然仍冒於臺次乎?請命遞斥臣等之職。答曰,勿辭,退待物論。
院啓,竝引嫌而退,當初下語,旣有所指,大臣陳箚,何必爲嫌?請執義李師尙,掌令李翊漢,持平李廷濟,竝命出仕。答曰,依啓。
禁府,具有望拿囚。啓。
鞫廳,罪人林溥更推。傳曰,推鞫姑罷。以上朝報
金相稷啓〈曰〉,執義李師尙,掌令李翊漢,持平李廷濟,再啓煩瀆,退待物論矣,敢啓。傳曰,知道。
鞫廳草記,今此罪人金春澤處,所當鞫問,是不利謀害等說,故以此發爲問目,而春澤今旣拿問。尹順命所招謀害之說,竝入於問目中,則一倂縷縷發明,殊多有支蔓之辭,而大槪以爲當初謀害二字,不出順命之口,林溥前後招辭,以謀害之春澤,果非不利之心者乎?任敞·朴奎瑞等凶慘之疏,豈非謀害之語乎?爲言,以爲前唱後和,內外相應,而只云,初旣無不利之心,則後豈有謀害之疏?春澤不利謀害之情節,未有某某事指的之言。今春澤招內,以爲其所唱和者,是何事?矣身之有謀害不利之心,溥果親見乎?其果指的某某事乎?以此極口發明,林溥之前後指引,或是傳聞,或是揣度,雖經累招,而今不可更加推問。請林溥處,以此更推。答曰,依允。以上燼餘
上在昌德宮。停常參·經筵。
夜一更,電光。
下直,長興府使朴星錫,龜城府使李漢珪,南平縣監成壽雄,德浦僉使金斗望,唐浦萬戶申英達。
兵曹參判南致熏再度呈辭。入啓。遞差。
判府事徐文重箚子。大槪,更申前懇,乞遞軍門之任,以重軍政,以安私悃事。入啓。答曰,省疏具悉卿懇。前箚之批,已諭予意,須勿固辭,安心行公。仍傳曰,遣史官傳諭。
東原君潗上疏。入啓。答曰,省疏具悉。卿無所失,安心行公。
京畿監司書目,臣有難安情勢,辭職上疏上送事。啓。答曰,省疏具悉。卿其勿辭,從速察職。
又書目,果川呈,以工曹參議李世弼辭職上疏上送事。啓。答曰,省疏具悉。爾其勿辭,從速上來察職。
又書目,高陽呈,以大司成李晩成辭職上疏上送事。啓。答曰,省疏具悉。爾勿過辭,從速上來察職。
院啓,請還收充軍罪人李世禎放釋之命。淸道郡守李秀實,以秀儁之弟,秀哲之兄,己卯科獄與謀之跡,人言藉藉,而幸而網漏,爲一世所棄,不齒於人類,久矣。廢置之餘,至授嶺南名邑,物情俱駭,久而愈激。到任以後,不思懲艾之道,專事肥己之政,闔境嗷嗷,謗言日騰,如此之人,不可仍畀字牧之任,以貽生民之害。請淸道郡守李秀實,罷職不敍。答曰,不允。前啓,金城縣令張梡削去仕版事,停啓。
府啓,請〈還收〉炤兄弟放歸田里之命,亟命絶島定配。答曰,勿煩。
禮曹參判洪萬朝,工曹參判金演,繕工監役李構,宣陵丁字閣奉審後入來。
鞫廳,罪人林溥刑問二次不服,三次第一度承服。傳曰,推鞫姑罷。
京畿監司書目,楊州呈,以大司憲金昌協辭職上疏上送事。啓。答曰,省疏具悉。卿其勿辭,從速上來行公。
又書目,楊州呈,以知事兪得一辭職上疏上送事。啓。答曰,省疏具悉。卿勿過辭,從速上來入參。
備邊司啓〈曰〉,才因忠淸監司朴泰恒狀啓,泰安郡守陞爲府使,仍兼防禦使之意,覆啓蒙允矣。新除授府使尹摛,今將辭朝云。節目爲先磨鍊以入,而其他設施之策,與道臣商確啓聞之意,分付,何如?答曰,允。以上朝報
宣陵丁字閣重建廳啓曰,臣萬朝,臣演,進詣本陵丁字閣奉審,則正殿三間,左右退各半間,與康陵丁字閣舊制一樣,而康陵丁字閣重建時,依近來各陵丁字閣制度,去其左右退,以正殿三間磨鍊改建之意,啓稟擧行矣。本陵丁字閣改建時,亦依此制,去其左右,退各半間,而正殿兩頭上,設風遮,下築壁磗,以防風雨宜當。水刺間,守僕房,當爲一時修改,而此則以丁字閣舊材瓦,移用無妨,而四面柱礎缺破者頗多,改鍊仍用,恐未可必。此卽當於毁撤後,可知其不用之數,階石亦多分麤疎不合者,似當有浮石之役,而事繫重難,臨時更稟之意,敢啓。傳曰,知道。
進宴廳啓曰,今此進宴時,京畿監司進參事,旣已定奪矣。他道監司及兵使未赴任之人,亦當一體進參之意分付,使之進參,何如?傳曰,允。
政院啓曰,因修撰趙泰一上疏,陵幸擧動還宮時,張傘人員自首警責事,命下矣。臨昌君焜,東原君潗,旣已陳疏自首,推考傳旨,當爲捧入乎?傳曰,勿推。
金相稷,以問事郞廳,以鞫廳大臣意啓曰,副司直洪重休,問事郞廳差下,則出在近畿,今至四日,累度催促,而尙不入來仕進,國綱所關,殊可寒心。洪重休推考,使之作速上來察任,何如?傳曰,允。
大司成李晩成疏曰,伏以臣,疾病沈淹,旣無以陳力,情勢危迫,缺冒上辭狀,冀賜處分,及承缺恩書除旨,首尾相望,□□聖德,河海莫量,臣非木石,粗有識知,豈不思感激奔走,仰承明旨?而第臣情地,實有萬萬窮蹙者。向來臺疏,卽一重劾,僇辱之言,延及泉壤,私心痛迫,直欲無生。蓋臣於前疏不敢以當初事實,有隱於君父,略有所陳暴,少無挨逼於臺官者。而乃反過自疑怒,持之太急,詬詆狼藉,殆無餘地,臣誠駭訝,莫曉厥故。本啓失實之狀,雖從以爲辭,亦不能全諱,則亦待臣言,可見其綻露,而猶且信口噴薄,惟恐罵詈之不快意,是欲使人有口,而莫敢言也。設令臣疏有可怒,攻臣斥臣,斯已足矣,又何至於僇死人耶?噫,亦甚矣。臣平日誠淺,旣不能暴其幽冤,一言自訟,適足以重其羞辱,無非臣不肖無狀,有以致之也。撫躬慙痛,夫復何言?自遭震薄以來,危厲熏心,踪跡愈蹙,廢瑟循省,乃分之宜。尙何望彯纓束帶,重入脩門乎?且伏聞諫院,以在外朝臣之久不應命,至於論遞,臣之前後辜犯,視諸臣較重,律以邦憲,合被顯誅,責罰刺擧,宜先於臣。及今公議峻發,臣何敢諉以情病,幸其見漏,而獨自晏然乎?伏乞聖慈,特賜諒察,將臣職名,亟命鐫削,仍付有司,勘身罪犯,不勝幸甚。答曰,爾勿過辭,從速上來察職。
京畿監司金宇杭疏曰,伏以,臣於昨年春,忝佐銓地,適當大政,及其敎官之差出也,首席之意,必欲審擇,披閱曾前別薦,而梁處濟之名,在於薦記中矣。臣固不識處濟面目,而嘗聞稱譽之說,皆曰可合於敎官,遂擧而有所酬酢,備擬於末望,而受點矣。今者臺府之論,語意深峻,大臣以其時政官,至於陳箚,而箚中所謂佐貳者,卽指臣身也。臣於注擬之際,旣已與議,則至今人言如此,何可以職在前官,而晏然而已乎?玆敢不避煩猥,冒昧仰籲於宸嚴之下。伏乞聖明,俯察臣情勢之難安,亟命遞臣職名,以謝臺言,不勝幸甚。
知事兪得一疏曰,缺天日知照,卽賜允許矣。伏奉道臣回諭,乃有勿辭上來之敎,在臣分義,固當奔趨,惟命是承。況臣彈擊之餘,名辱身汚,而猥蒙聖上終始眷紆,前帶兼銜,尙靳許遞。今以脫之罪罟,加以新命,欲令備數於執事之末,自惟無狀賤臣,何以得此於聖明也?隕結之外,更無所圖。而傳曰,君使臣以禮,臣事君以忠。今殿下知臣之素無持操,强令就列,臣亦銜恩戀寵,不識人間之有羞恥,則此正不可與事君者,何可責之以盡忠於國耶?如臣不貲之身,縱不足恤,其有傷於淸朝體使之化,誠非細故。臣於此,進退維谷,誠不知所以爲計耳。伏惟日月之明,無微不燭,臣之今日情迹,斷無一分仕宦之理。而至於赴燕使价,再易而歸於臣身,非但勢窮事迫,臣亦粗知人臣急病之義,殊邦往役,何敢有辭避之計?而專對任重,決非負累犯釁之人,所可承當。若不及時變通,則必多公私狼狽之患,不得不干冒鈇鉞,更瀆宸嚴,惟聖明垂察焉。且臣伏聞法宮吉日在邇,雖畎畝之人,亦皆欣忭,臣以久侍禁闥之身,躬逢盛禮,方欲不顧廉隅,趁日趨參於大庭上壽之列,而職名在身,使事未遞,玆不得冒進。伏乞聖明,曲加體諒,將臣燕价及本兼諸任,卽日鐫遞,入參大禮,退以跧伏溝壑,歌詠恩澤,千萬幸甚。答曰,省疏具悉。卿勿過辭,安心入參。
工曹參議李世弼疏曰,伏以臣,纔解藩任,少靖私義,而匪分資給,尙未收回,日夕惶懍,若負重憂。不自意水部新命,又降此際,臣益切驚愧隕蹙,殆不省措身之所。臣雖無狀,亦有知識,豈不知嚴命之不可累逋,聖恩之不可終辜,每煩辭疏之尤爲猥屑不敢?而顧念糞土之賤,庸常之品,實無尺寸之踰人者,而猝承殊擢,致身於大夫之後,南臬之重,湖堂之選,恩命調沓,夐越常□,有若簡拔材賢,超躐進用者,臣心慙慄,有不可言。而累缺今若不自揣量,冒沒承當,缺疾病交攻,居常懍然,若不保朝夕。復自月初,舊患風眩之症,猝然增劇,頭目暈痛,神精昏瞀,手足痲痺,運用殆廢,雜試治方,少無所效。今見沈委床簀,日就澌鑠,實無復起爲人之望,以此病狀,雖欲冒昧趨命,亦不可得,瞻望宸極,方自隕越流涕。伏惟天地至仁,曲垂萬物,如臣血懇,宜在矜納。若蒙聖慈,少垂諒察,命遞新除,兼收前資,俾臣得守賤分,以畢餘年,則生成之澤,臣敢不結草圖報?答上,省疏具悉。爾其勿辭,從速上來察職。
大司憲金昌協疏曰,伏以,臣於前月,伏蒙聖明,因大臣言,許遞宗伯之任,臣竊幸賤疾實狀,得被天鑑照燭,兼帶□□以次解免,未死之間,庶得少安私分矣。顧以澌綴日甚,未卽封上辭疏,而憲長之命,遽下於萬萬意慮之外,又兼有知春秋之除,臣伏奉有旨,驚隕惶惑,累日不定,豈聖於臣病狀,猶有未盡垂察者耶?臣之痼瘵垂死,通朝之所共知,向者大臣之言雖略,而其謂時月內,無路起動者,則乃據所聞實狀,仰達天聰耳。夫豈有私於臣,而爲臣地者耶?況臣月初,又經痢患,眞元益以大晩,雖一息,奄奄僅存,而頓無生人意思,父母葬山,只隔數里,而秋夕節祀,亦不得上塚,此豈有一分氣力,可以趨朝而供職耶?以臣自言臣病,聖上容有未信,而其所未信者,獨不在大臣之言乎?今去宗伯之褫,未及一月,而乃復有此除耶?竊意聖上,非不察臣病狀,而特以憲府之長,近來殆同冗官,雖垂死病臣,而不妨於一時虛帶耳。審如是,豈非未安之甚也?且臣新舊兼帶,莫非緊任,而文衡之職,尤不容久曠,今且未論其他,只如文臣月課之廢,亦非少事。日者因筵臣言,特令提學代行,此實出於大段不得已,而要非常有之擧,向使早褫臣文衡之任,何待如此變通哉?此尤不敢自安於虛冒其名矣。大抵自去秋以來,臣之病狀,逾進缺在公積癏官之弊,積此二字撕捱缺國事,亦何益焉?缺遞改,千萬幸甚。答曰,省疏具悉。卿其勿辭,從速上來行公。
同日鞫廳草記,觀此林溥所供,則金春澤謀害不利之心,與任·朴兩人唱和相應之事,一倂諉之於傳聞,而終無一辭明言的告之端,其爲辭□荒亂疎略,多不成說。以其前後疏招觀之,似有不盡□處,以前問目辭緣,更推金春澤,則與任·朴應和之事,只以內外相應,是何事等語,泛然自明,而全無痛辨其必相交涉之語。今此林溥之招,以春澤不赴慶科,謂出於不利之心,此兩款,春澤處更推,今此林溥之招,任敞·朴奎瑞之疏,雖不更爲緊擧,而溥之前日累招,以爲任敞·朴奎瑞之疏,豈非謀害之語云,則其所招告,亦極重大,春澤旣拿之後,不可不一體推問,任敞·朴奎瑞請拿問。答曰,今觀林溥所供,卽前日柳緯漢凶疏辭意也。其假托傳聞,嫁禍縉紳之狀,透露難掩,情狀絶痛,死有餘罪,各別嚴刑,期於得情,春澤勿爲更推,任敞·朴奎瑞,亦勿拿問。
上在昌德宮。停常參·經筵。
夜五更,流星出參星上,入南方天際,狀如鉢,尾長三四尺許,色赤。
下直,泰安府使尹摛,白峙僉使韓相,保山萬戶鄭世徵,砥平縣監嚴慶遇,平壤庶尹尹趾慶。
吏曹口傳政事,以尹以道爲兵曹參判。
鞫廳大臣以下請對入侍。入侍時,執義李師尙所啓,請還收炤兄弟放歸田里之命,亟命絶島定配。上曰,勿煩。
又所啓,請還收蔘貨行商之命,更加嚴禁事。上曰,勿煩。
獻納朴彙登所啓,請還收義州充軍罪人李世禎特令放釋之命。上曰,勿煩。
又所啓,請淸道郡守李秀實罷職不敍。上曰,依啓。
禁府啓目,前兵使睦天翊元情云云。旣以遲晩,照律,何如?啓依允。
又啓目,內乘李基泰·蔡以章元情云云。旣已遲晩,竝只照律,何如?啓罷職放送。
又啓目,朴乃貞擊錚元情云云。今雖再拿行査,其所爲說,必與前無異,竝只置之,何如?啓依允。
又啓目,前萬戶宋時雄,前郡守洪時九·李說元情云云,承服不冬。前萬戶宋後祥,前別將李挺栢,前權管具有望等元情云云,泛稱遲晩,竝只刑推得情,何如?啓姑停刑推,議處。
謝恩,兵曹參判尹以道。
吏曹口傳政事,檢閱單申靖夏。
吏曹判書李寅燁上疏。大槪,三度加由之命,出於千萬意外,茫然失圖,誠不知所出也。敢陳決不可久冒之狀,冀蒙恩遞事。入啓。答曰,省疏具悉。卿其安心勿辭,從速行公。
校理吳命峻上疏。大槪,敢陳區區所懷,以備澄省事。入啓。答曰,省疏具悉。上款事,令廟堂稟處,第二件事,宜令政院·該曹,依此擧行,下款收敍之請,未知其穩當也。
鞫廳,罪人林溥,仍傳敎加刑不服。傳曰,推鞫姑罷。
有政。吏批,以尹以道爲兵曹參判。以上朝報
沈極,以春秋館郞廳,以領事意啓曰,今日翰林取材坐起出令之後,應參堂上,旣已齊會,而應講人權知承文院副正字申靖夏,稱以身病,無意進來。新進怠慢之習,殊甚未便,推考,使之催促應講,何如?傳曰,允。
又以春秋館郞廳,以領事意啓曰,史官應講人申靖夏,旣已取才,而卽今左右史之外,無他員。在前如此之時,有口傳付職之例,申靖夏令該曹卽爲口傳付職,何如?傳曰,允。
又以禮曹言啓曰,卽接昌陵參奉所報,則本陵周圍闊大,有內外垓子,而京居朴斗漢·金益燦等兩人,外垓子近處入葬事,守護軍等來言,故參奉親自摘奸,則朴哥則東邊新村外垓子外二十步地入葬,金哥則□□軍竭味洞口外垓子外十七步地果爲入葬。故招問兩人,則朴哥□栗園民田,買得入葬,金哥以爲民田買得入葬,各項文記現納,俱有可執,而各人雖曰,垓子外有步數,元田久遠,垓子基址,有欠分明,莫重陵寢境界,有難的定,參商形勢,發遣郞廳摘奸,以爲定界之地云。陵內界限,不可不明査處之,兩人入葬處,依例發遣本曹郞廳,摘奸書啓後稟處,何如?傳曰,允。
又以進宴廳言啓曰,外宴中排設,必於缺排置之處,禁軍廳·武兼廳,姑令移接他所,使之推移排設,何如?傳曰,允。
又以內醫員,以都提調意啓曰,頃日提調閔鎭厚,以平安道祥原郡朱砂採取事,定奪於榻前,發遣本院醫官鄭斗俊矣。鄭斗俊今始還來,以爲下去看審,則前日硃穴,年久破落,巖石錯雜,大異於舊時所見,或不無黃土疑似之處,故多用鐵物,破其穴石,掘其黃土,始役十日,終無一點朱砂,不得已罷役上來云。虛費工役,極爲可惜,此後更勿採取之意,敢啓。傳曰,知道。
又以備邊司言啓曰,今此進宴時,二品以上及堂上三品,曾經承旨·參議人入參事,曾已定奪矣。堂上則時任三司·知製敎·侍講院入參事,當依謄錄擧行,而應參人中,或有新缺亦有知製敎無實職者,竝令該曹口傳付軍職,以爲進參演儀之地,何如?傳曰,允。
又以問事郞廳,以鞫廳大臣意啓曰,罪人林溥加刑缺則林溥自昨日殆廢飮食,今日受刑後,氣息益復危綴,水醬藥物,全不呑飮,昏然不省,或似頃刻難支,救療官等,以此連次來告,使本府加定軍人,另加救視矣。此際若復加刑,則必至於徑斃,姑爲停刑,更觀病勢而擧行似宜,敢稟。傳曰,依爲之。
吏曹判書李寅燁疏曰,伏以臣,才疎病痼,本不合於重任劇地,而因緣幸會,誤蒙隆渥,以萬萬無似之身,當萬萬不堪之職,苦辭力懇,前後非一,而終未免飾讓之歸,荏苒逡巡,幾周一年。而惟其鑑識缺於注錯進攘之間,罅漏百出,疵毁多端,此已缺奔騖者,只緣大政當缺昨者三度請急之章,復有加由之命,臣於是,茫然失圖,誠不知所以自措也。夫銓官之兩都目,俗謂之界滿,蓋言其據例當遞也。當遞不遞,則爲喪失廉隅,貪戀權勢之人,故前後居是職者,雖無不可堪之病,莫不牢關固拒,以必遞爲期者,誠以重任不可久據也。況臣抱濱死之病,有難安之嫌,一日在此,如坐針氈,其何可苟然仍冒於決不可苟冒之地乎?且臣疾病侵尋,精力衰邁,雖閑司漫局,尙難於管察,至於宣惠提擧,則已試蔑效,尤不可再誤恩命也。矧今累年主管之人,又已牽復,此正臣推才讓能之秋也。伏乞天地父母,曲賜諒察,將臣銓職及宣惠堂上之任,亟先遞改。至於經筵·籌司·承文·太僕等兼帶,一倂夬褫,俾臣得以優游聖渥,保全殘喘,不勝幸甚。答曰,省疏具悉。卿其安心勿辭,從速行公。
校理吳命俊疏曰,伏以,洪惟我聖上,光臨寶位,洽過三十餘稔,邦內乂安,民不知兵,實是國朝三百年來罕有之盛,而況此宴禮,貳極稱觴,百僚鰲抃,固亦八路臣庶莫大之慶也。第臣聞昔鄒孟子告於齊宣王曰,今王鼓樂於此,百姓聞王管籥之音,擧欣欣然有喜色而相告曰,吾王庶幾無疾病歟,何以能鼓樂也?缺賜天下大酺,或至於三日,而我國非但本無此盛規,國力亦不能以辦此,苟非有宣布德意,則無可與同樂之道矣。竊聞畿甸還上,今已出令,而竝與十五六年前未捧者,而一時徵督云,假令今秋穡事,雖使有年,荐飢餘民,公私債諸賦役,一時蝟起之中,久遠還上,又從而刻督,胥徒在門,枷捧在身,則萬死一生之民,何以堪之乎?其勢必視去鄕井,如脫弊屣,困苦流離,將無所不至。是以小民之情,至大願豐年,言念及此,誠亦慽矣。噫,漢之文帝,無他端而特賜天下田租之半,此誠盛德事。至於陳糶,終無可捧之勢,只益騷擾之端,與其徒擁虛簿,不若夬施實惠。伏願聖明,渙發德音,布告八域,特將十年□□今年則限三年以下,使之收捧,一以施子惠困缺本自難進,跡雖滯於田間,心實懸於北闕。噫,君臣猶父子也。今有人上壽其親,是何等盛禮,是何等至情。而其子塊然處於荒野之外,獨阻舞蹈之列,則其情豈不抑塞以悲乎?以情言之,則君臣無異父子,而至於去就,則君臣以義合者也。上不施以收召之恩,下豈敢冒沒以進乎?伏願聖明,特念簪履之舊,思同魚水之樂。原任大臣之遜荒者,則別遣近侍,以禮敦召,耆舊諸臣之在外者,亦令政院,另降別諭,俾得咸造鳴玉之班,與共擧國之懽焉。日昨坐罷諸臣,特下備忘,恩敍渙然,切想聖意之有在,而但從前侍從之臣,尙多罷散之人,亦願令疏曹,一體稟旨,俾得以軍銜,追參未班焉。況伏聞進宴時應參人員,除在外懸頉之外,厥數不多云,擧百年稀闊之典,與一國同慶之辰,鵷鷺班行,將不免缺避煩猥,有此仰陳者也。且臣切觀近日解澤傍流,缺死者亦多復官,而獨李命世當爛漫之春,爲負霜之□此由於左右諸臣,曾不以此仰達,以導我聖上一視之深仁矣。夫命世猝當倉猝之變故,未詳事情之委折,衝口率發,固是大錯,而第昨年銓臣之白尹趾仁也,上敎之曰,趾仁之進定,在於處分未定之前,是日月之明,無幽而不燭,顧命世缺不與趾仁同科乎?若無互發之說,誠亦妄發,而缺之人,安敢擬之於不敢擬之地乎?原其本情,斷無他□年前賜環,可見如天之至德,而第生逢聖明,將爲永棄之人,昔宋臣眞德秀有言曰,天道至仁,風霆無竟日之怒,聖君大度,山林鮮終棄之材,是故自古聖王之於群下,雖或有一時譴責,本不終身斥絶者,蓋所以體上天陰慘陽舒之德也。伏願聖明,特恢山藪之弘量,快施雷雨之霈澤,滌其舊過更加收敍,俾無一人向隅之歎焉。臣欲於今日賓廳引見時,入侍仰陳,而臣旣不得登對,不敢有懷終默,敢恃包荒之聖度,妄干鈇鉞之嚴威。惟聖明,恕其愚而察其忠焉。答曰,省疏具悉。疏陳上款事,令廟堂稟處,第二件事,宜令政院·該曹,依此擧行。下款收敍之請,未知其穩當也。
巳時,上御熙政堂,鞫廳大臣以下,請對入侍,左議政徐宗泰,判義禁趙相愚,同義禁李墪·金演·南弼星,缺執義李師尙,獻納朴彙登,假注書宋成明,缺洪致中。宗泰進伏曰,日氣陰濕,聖候,若何?上曰,無事矣。宗泰曰,秋雨支離,應害禾穀,甚可慮也。今則農形幾至判斷,連見外方狀聞,災害多端,諸道年事,已無豐登之望,似僅至於免凶云,前頭民役等事,似不可以稍稔之歲責之矣。上曰,當觀前頭,而參酌處之矣。宗泰曰,鞫廳事,議啓文字,未易詳悉,故臣等請對矣。昨日爲議啓,判府下,而別有處分,不善議啓之失著矣,不勝惶恐。林溥事略陳於議啓矣。加刑命下後,施刑之時,旣云承服,故止刑取招,則其辭草略,不言渠之如是而假托,如是而嫁禍,全無曲折,四字缺有非承服招辭貌樣,問事諸人,屢加盤問,殆至半十餘字缺啓矣。其爲形狀,殊極無形,十餘字缺加刑,亦不得擧行,旣云承服□形,不似實有隱情,而故不盡吐者矣。未知處之如何,敢請睿裁。上曰,諸臣各陳所見。相愚曰,大臣所達,事理誠然,而但見林溥供辭,自以爲鄕曲不文之人,假托傳聞,妄呈一疏云爾,則旣成承服矣。執法之臣,以此勘律之外,似無容貸之道矣。墪曰,林溥迷妄無形之狀,大臣旣已陳達,渠之承服,太無曲折。只以判府中八字,承服不成體段,故欲登對稟裁者此也。演曰,臣以重建廳事,累次不參於鞫廳,而聞以判府內辭緣遲晩云,勘律之外,無他道矣。弼星曰,溥以鄕曲無知之人,其所承服,旣無主意,又無曲折,未知其律當如何,而亦不審處分當如何,缺鞫時,小臣以問事郞進參,見溥招納之際缺不至甚迷矣。今則有同狂易喪性之人,語無倫脊四五字缺大臣所達不近事情之說,是矣。然罪人旣已承款,執法之外,寧有他意?彙登曰,林溥承款,招辭未瑩,不成體段,故大臣以此陳達,而遲晩二字,旣出於罪人之口,臣意則執法之外,無他道矣。相稷曰,林溥之疏,假托召還,挿入別語,而一篇精神,都在於此,□之後,今始上疏,其用意經營,至爲深密,而缺歸之於傳聞,無一指的之端。且以任·朴之疏缺疏中何語之爲謀害不利,其間情迹,已極可□□再昨招辭,則反以元子定號時,大臣禮官,不請爭執等語,爲不利之訂,語極凶慘,判付辭意,誠爲允當。且其承款,只憑聖敎中,假托傳聞嫁禍搢紳八字,而其間委折,全不吐實,以獄體言之,則似當加刑究問矣。墪曰,承服招辭,雖不成體段,上敎八字,旣已承款,則豈可謂之非承款乎?宗泰曰,招辭雖無曲折,似非有隱情,且渠以文字納供,故一依其所供書之,旣曰承服,則亦不可謂之非承款矣。小臣疎於刑獄,不能明白讞奏,極爲惶恐矣。上曰,林溥二十日納招,則下一款不利事,以任敞·朴奎瑞疏爲言矣。頃日缺又生別語,以元子定號時事,爲不利之十餘字缺如出一套,故特下刑推之十餘字缺泛然遲晩,全無曲折,情狀四五字缺不可徑先勘罪,更爲加刑,明白承款後處斷,可也。宗泰曰,未知其必有隱情,而承款招辭,全不成體段,上敎如此,當爲擧行矣。相愚曰,昨日下敎後加刑時,渠之供辭,首尾錯亂,多不成說,雖今日加刑,其所供不過如斯而已矣。宗泰曰,昨日所見,果如是矣。溥非必眞有隱情,而不盡吐款者,蓋其喪性若土木然,若是則從前屢次推詰時,文字納供,何以能爲耶?誠可怪矣。欲下刑杖,則輒曰遲晩,解而問之,則所供非眞承款也。如此之際,自至半日矣。上曰,承款措語,端緖畢露,而後可以處之,斷不可止此也。墪曰,然則加刑問目,以渠招中大臣禮官云云等語,拈出鞫問乎?上曰,今番原情中大臣·禮官,不請冊封六七字缺辭緣,更加盤問,則渠所謂嫁禍之說,必有五六字缺官,擧論於招中,實與柳緯漢凶疏一樣,而蓋七字缺。宗泰曰,判府內假托傳聞之敎,大臣禮官事乎,春澤事乎?上曰,非特此一款也。餘事皆諉之傳聞,故以此爲問矣。宗泰曰,溥之招辭,金春澤之不利謀害,只稱傳聞,而終無的指之事,原情中以爲元子誕生後,大臣禮官,未爲請封,爭執二字缺筵中,俱被罪罰,草野公論,至今以爲不利數字缺父兄爭執於引見時云,其爲誣罔無狀五六字缺之言與意,聖明旣已洞燭,甲戌年柳緯漢四五字缺備,至今溥全然不識,敢爲此虛罔,忽然挿入於行語之間,掇拾柳緯漢之凶論,誠極驚心。臣等議啓時,當爲論卞,而議啓,則獄事外不可贅陳別語,故欲於請對時仰建,而未及矣。上曰,伊日入侍,則金領府事·柳判府事·尹判府事·南龍翼·李彦綱·沈梓諸人,而春澤父兄,本無入侍之事,此皆虛罔之言也。當初以任敞·崔重泰等疏爲言,今番又生別語,情狀絶痛,故所以有刑推之敎矣。宗泰曰,春澤問目時,臣承命所按問,是不利一款,則只當以此爲問,諸議以爲尹順命所招謀害之語,罪人旣缺呂必重旣爲承款,雖無訂明,事體當爲請拿六七字缺頃日領相,以爲請拿之缺殊極驚痛。故臣更稟請拿缺之問,不當以前日謀害,混合爲問,而諸議旣如此,其言似亦成說,故臣從之,同入於問目,而其後春澤請更推議啓中,則順命謀害一款,不爲擧論矣。其初添入問目之時,事當稟達得命後,乃可爲之,而不及稟達,誠爲疎漏矣。將退,宗泰進伏曰,小臣旣已登對,私懇亦有所欲進者矣。軍門提調不當兼帶之意,頃敢箚陳,而聖批以殊異將任爲敎,臣近因鞫坐事,泯默以處,而伏念此在國體私分,終有不敢仍帶者,提調雖與將任有異,大綱總領,而軍門凡事,多所與聞,或有時代攝,則終是軍門職事也。叔姪如父子,一家之內,竝領軍衙門,實爲萬萬難安,在臣私分,必當辭避而後已,玆於前席,敢申切至之懇。缺上曰,頃日箚批,亦已下敎矣。終與將任有異,六七字缺可也。宗泰曰,下敎如此,煩陳惶恐,而前此缺軍門之任者矣。事體私情,俱極未安,小臣於此等事,亦素昧□主將之問,不能有對,其不能□任也,決矣。玆敢申請許遞。上曰,旣異將任,不必過辭矣。
鞫廳草記,罪人林溥依判府更加嚴刑,則第一度承服,而其所□□然草略,不近情實,多般盤問,使之備五六字缺他辭,其言雖不明白,旣稱承款,則事當缺所仰稟睿裁者,明日當爲請對缺依榻前下敎擧行。
又草記,罪人林溥處,以榻前下敎辭意,發爲問目,反覆窮詰,而言語迷錯,問目內指意,全無解聽之狀,嚴訊之下,終不直招,請加刑得情。答曰,依啓。
上在昌德宮。停常參·經筵。
夜一更,流星出天中淡雲,入北方天際,狀如鉢,尾長三四尺許,色赤,光照地。
府·院啓,以國忌齋戒,今明日姑停。
備邊司啓曰,今此進宴時,二品以上及堂上三品,曾經承旨·參議人員入參事,曾已定奪。堂下則時任三司·知製敎·侍講院入參事,當依謄錄擧行,而應參人中,或有新敍及遞職,而未及送西者,亦有知製敎無實職者,竝令該曹口傳付軍職,以爲進參演儀之地,何如?傳曰,允。
政院啓曰,卽者禁府郞廳,以大臣意來言,罪人林溥病勢,一向危綴,今日勢難加刑,不得開坐云矣,敢啓。傳曰,知道。
又啓曰,今此進宴習儀,只隔一日,吏曹多有及時擧行之事,吏曹判書李寅燁疏批已下,卽爲牌招察任,何如?傳曰,允。
又啓曰,校理吳命峻疏中,以今此進宴時,在外大臣處,遣近侍敦召,耆舊宰臣處,另降別諭,俾得咸造鳴玉之班爲請,而自上令政院擧行事,下批矣。領府事南九萬,在忠淸道結城地,判府事尹趾完,在京畿安山地,判府事柳尙運,在京畿廣州地,判府事李濡,在京畿楊州地,左贊成尹拯,在忠淸道尼山地,知中樞府事宋奎濂,在忠淸道懷德地,左參贊鄭載禧,在京畿果川地,護軍權是經,在京畿楊根地,大臣處則當爲遣史官,耆舊宰臣處則別爲下諭,而其中南九萬·尹拯·宋奎濂所在處,則道里頗遠,進宴日子且迫,勢難及期入參,何以爲之?敢稟。傳曰,依爲之。未及上來處,勿爲下諭。
禁府啓目,朴乃貞擊錚議處云云。旣無官文書留在者,又無前輩長者私記可信之處,實難模捉行査者,果如李頤命爲判義禁時,前席所達是白乎乃,其時無參疏需生之類,分輕重論罪三等,而知行則旣不在其中。且取考乃貞所證乙酉初試榜目之留在儀曹者,則其祖知行之名,果在其榜目中,此可爲其矣祖不參疏之一證,而此外更無行査之路是白遣。李弘逸段,原辭雖未登徹,而置在本府,則今雖再拿行査是白乎乃,其所爲說,必與前供無異,竝只置之,何如?啓依允。
吏曹口傳政事,南溪君洪璛。
兵曹口傳政事,護軍朴權·趙泰東·南致熏·李震休·任胤元·崔昌大·柳憲章·李浚·李東根,司果洪重鉉。
京畿監司書目,廣州呈,以判府事柳尙運上疏上送事。啓。答曰,省疏具悉卿懇。卿其體予虛佇之意,卽日就途,安心入參。仍傳曰,遣史官傳諭。
政院啓曰,在外大臣上來時給馬事,京畿監司處,下諭,何如?傳曰,允。以上朝報
沈極,以禮曹言啓曰,今此進宴時,內宴儀註,依丁巳年謄錄,大小饍不爲磨鍊,入啓矣。司饔院一依外宴例,大小饍旣已磨鍊云,內入內宴缺付標以入之意,敢啓。傳曰,知道。
判中樞府事柳尙運疏曰,伏以,天佑大東,王世子上壽上禮期日已至,此實曠世罕覯之盛擧。凡在含生之類,孰不欲與覩稱觴之儀,思聞管籥之音哉?此是人情之所同然,況臣庸陋,幸際聖朝,首尾三十年間,一毛一髮,無非造化。又自重陷大辟以來,特蒙聖上曲加寬貸,卒至於職秩如故,視遇無替,臣缺忱不在恒情之後,臣桑楡已晩,餘日數行缺伸山呼之悃,不惟分義之所當然,亦臣之大□至願也。臣之眩暈痿痺之症,最妨行步,宛轉床第,特一尸居□氣,致身京輦,已無其路,殿庭拜跪之節,尤無自力之勢,人生到此,不如無生,瞻望宸極,但有涕淚,臣之所帶西樞,雖以煩瀆爲懼,不敢輒上章疏,而今玆太僕提擧,職務緊重,有非濱死殘喘,所可虛帶者,玆敢披瀝旰血,竝此仰籲於仁覆之下。伏乞聖慈天地父母,特加諒察,將臣所有樞府·太僕兩任,竝許鐫免,仍治臣廢情闕禮之罪,則臣私分少安,死榮於生矣。答曰,省疏具悉卿懇。卿其體予虛佇之意,七八字缺安心入參。仍傳曰,遣史官傳諭。
上在昌德宮。停常參·經筵。
注書具萬理掃墳後入來。
問事郞廳,以鞫廳大臣意啓曰,同義禁南弼星,連日參坐,昨日以身病陳疏,今日鞫坐,不爲進參,莫重鞫廳之坐,本府堂上,不可不備員,南弼星請卽牌招,以爲參坐之地,何如?傳曰,允。
假注書李濟書啓,臣承命馳往于楊州南面蘆原村判府事李濡所住處,傳宣聖批,則以爲臣旣躬逢罕有之慶,又叨進爵之恩命,而踪地實無抗顔冒進之理,疾病亦難自力,日者猥進危懇,伏奉批旨溫諄,終不敢爲趨承之計,只切悶蹙罔措而已。不意今又特遣近侍,諭以不可不入參之意,臣誠益增惶惑,不知死所,到此地頭,區區情病,亦有所不暇恤者,謹當扶曳祗赴闕庭,少伸犬馬之悃云矣,敢啓。傳曰,知道。
鞫廳,罪人林溥刑問五次,施威次承服。
政院啓曰,以侍講院草記,明日進宴三度習儀時,輔德供花一節,不可使他員替行,輔德權尙不上來,令政院稟旨變通事,允下矣。輔德權似當有姑爲改差,政官卽爲牌招,開政差出,而今日乃國忌正日也。在前如此之時,雖値齋戒日,例有牌招開坐之例,而自下直請牌招,有所未安,何以爲之?敢稟。傳曰,輔德權改差,政官牌招開改。
鞫廳大臣以下請對入侍。
禮曹正郞鄭翊時,昌陵垓子入葬處摘奸後入來。
鞫廳大臣以下請對入侍時,罪人林溥絶島定配事及金春澤濟州定配事,榻前下敎。
有政。兵批,副護軍權·李徵海,副司果李大成,副司勇趙爾昌,副司果崔重泰。
吏批,以李漢宗爲活人署別提,以李㙫爲應敎,以李觀命爲輔德,以洪禹行爲獻陵奉事,以姜銑爲刑曹參判,以崔啓翁爲輔德,以任守幹爲校理,以李邦彦爲金城縣令,以尹殷瑞爲尙衣院直長,以林淨爲淸道郡守,以李思永爲漢城左尹,以李普赫爲思陵參奉,以李肇爲校理,以李煦爲和陵參奉。藝文館奉敎李縡,待敎洪禹瑞,軍器直長林昧成,奉事梁弼漢·李世興,承文正字趙聖復,校書副正字梁禹甸,尙瑞副直長柳搏,宗廟直長李老成相換。以上朝報
趙泰老啓曰,前奉敎李縡,前待敎洪禹瑞敍用事,命下有日,而無開政事,尙未付軍職,明日習儀,以應參之人,不可無職名,令該曹卽爲口傳付職,何如?傳曰,允。
又啓曰,進宴仁政殿親臨時,侍衛節目缺窄,勢難容接。其中不緊侍衛,量宜減省以入之意,敢啓。傳曰,知道。
吏曹啓曰,以校理吳命峻之疏,從前侍從缺請稟旨,俾得以軍銜入參事,有令缺取考禮曹啓下節目,則宗親·東西班文武實職堂上正三品以上及三司侍從·知製敎·侍講院官員,文臣曾經承旨·參議·知製敎有軍銜人員入參矣。今此儒臣疏請,雖出於同慶之意,當初節目,旣已依謄錄啓下,則卽今曾經侍從之人,或□職或無職者亦多,以非時任三司之故,不得入參於宴班。況此□□人員,今雖別爲請敍,以節目觀之,則不當入於應參之中,其中曾經承旨·參議·知製敎者,亦難區別變通,儒臣稟旨收缺何以爲之?敢稟。傳曰,然則置之。
假注書李承源書啓,臣承命馳往于廣州西面栗峴里行判中樞府事柳尙運所住處,傳宣聖諭及批旨,則以爲臣冒死封章,方俟威命矣。不意特遣史官,賜以溫批,且宣別諭□□勤懇,至令臣卽日就途,安心入參,臣奉讀以還,感懼交至,切以□□言之,則進□末席,此臣子所不可廢者。第臣宿患之外,添□方在委頓之中,卽今病勢,實無自力之望,臣於此,誠不或數日之間,喘息少定,則雖擔曳致身缺,敢啓。□□□□
申時,上御熙政堂。鞫廳大臣以下請對入侍,左議政徐宗泰,判義禁趙相愚,同義禁李墪·金演,右副承旨金相稷獻納朴彙登,假注書宋成命,記事官□□□。宗泰進伏曰,日氣涼冷,上候,何如?上曰,無事矣。宗泰曰,今日爲缺關鞫事爲重,且明日爲進宴習儀,臣等皆當進參矣,臣等敢爲請對矣。林溥昨日病少歇,則當開坐擧行加刑,而救療官等,連以不食勺飮,痛狀一樣來報,今日始爲開坐,鞫體嚴重,事涉未安矣。溥之招辭,視前稍備,略有曲折,今則當以承款施行,亦依律勘斷,啓以此爲言矣,臣等於法律之外,復何有所達乎?臣等於此□欲爲仰稟者,而議啓中,不當有他辭,玆敢請對四五字缺其樂禍幸亂之狀,頃日領相,已陳於請對時五六字缺推招中,定號時,大臣·禮官不利之心十餘字缺累次納招,而曾無此十餘字缺窮而然也。雖極誣罔,而六七字缺以當施之律,頃年柳緯漢之疏,語意凶慘,全缺間投疏□於嫁禍之計,其後以嫁禍搢紳爲罪目,而只□極邊定配,缺加以死律。今溥之言,雖甚凶駭,與上變之誣告者,不無差間,自上參酌,或以減死處分,未知如何也。上曰,諸臣各陳所見。相愚曰,臣於日昨登對,略陳意見矣。大明律誣告條,有已決者,反坐以死,未決者杖流之文,且柳緯漢之罪,亦止於定配,故欲有所仰達矣。今數字缺當初疏陳謀害,旣不□斷以誣告,中間問不利之說十餘字缺痛特甚,而第此罪人累次受刑,十餘字缺言挿入於供辭中,雖有錯對缺參酌處分好矣。宗泰曰,趙相愚十餘字缺非謂此也。墪曰,大臣所達該備,臣意亦然矣。柳緯漢則□□乘時嫁禍之人,而林溥則今此鞫問,只以不利二字,累次訊問□故語窮勢極,猝發耳剽不知事狀之言,此出於累次受刑,與柳緯漢用心有間,酌處似宜。缺
上在昌德宮。停常參·經筵。
下直,咸昌縣監李明觀,結城縣監吳守經。
工曹判書洪受瀗三度呈辭。入啓。遞差。
綾豐君純謙上疏。大槪,無狀如臣,幸蒙恩暇,下往信川,則邑倅朴俊蕃待之甚薄,致令病身,未免失時狼狽而還,臣之見侮,固不足惜,而其於貽羞國家則大矣。故敢陳厥由,以俟譴何,喉司不諒,終至退却,今日世俗之凌轢公族,雖曰常事,猶有一脈朝綱,則俊蕃之蔑待,喉司之庇護,豈如是狼藉乎?伏乞聖明,下臣司敗,先治臣貽辱朝家之罪,以肅朝綱事。入啓。傳曰,此上疏還出給。
大司諫權尙游啓曰,臣以無似,濫蒙鴻造,恩除洊降,惶感無地,其在分義,固當趨承之不暇,而臣之待罪南藩,冒法濫率,守令犯此,且不饒貸,職在方伯,其罪宜重,自速彈章,公議甚嚴。日昨臺臣,亦旣以此罷遞,則臣以同罪之人,何敢獨自倖免,揚揚於言責之地乎?臣旣犯科,宜卽自處,而上來之後,疾勢苦重,實無詣臺之望,泯嘿屢日,今始自列,臣之罪戾,至此尤大。以臣情勢,決不可晏然,請命遞斥臣職。答曰,勿辭,退待物論。
謝恩,輔德崔啓翁。
待敎李眞儉書啓,臣承命馳往于安山西面判府事尹趾完所住處,傳宣聖旨,則以爲老病垂死之臣,狀蒙聖上曲加想念,特遣史官,諭以入參進宴,辭旨隆重,有踰尋常,下情惑泣,曷有其極?今此春宮上壽之禮,實是曠世罕有之擧,一國臣民,莫不欣懽攢祝。況臣區區犬馬之誠,如得參觀盛儀而歸,則雖死之日,猶生之年,而四體不備之病人,萬無獲近天陛之望,撫躬自悼,不知所達云矣,敢啓。答曰,知道。
院啓,請還收義州充軍罪人李世禎放釋之命。向年任敞·朴奎瑞之疏,造意陰兇,遣辭絶悖,已經睿覽,不必縷陳。任敞之疏辭,實有人臣所不忍聞者,其所爲說,比之前日朴瀗之以議禮諸臣告廟之請,厥罪有浮,此豈臣子所敢發口者耶?至於朴奎瑞,則所引先儒之言,太后不食而死,一轉語,原其語意,尤有所不可測者,先儒之言,不過設辭於異代事,而今乃引以爲說,以證不可顧藉之意於不敢言之地,其爲負犯,誠有不可容貸者。伊時雖被編配薄罰,而不足以懲其罪。請任敞·朴奎瑞,極邊定配。引嫌而退。犯科之人,皆已見遞,嫌難在職,其勢固然。請大司諫權尙游遞差。答曰,不允。處置事,依啓。
府啓,請還收炤兄弟放歸田里之命,亟命絶島定配。僉知金洵,本以無識窮生,賣柴爲業,身殉利欲,甚於駔儈,憑藉形勢,濫廁仕籍,自爲齋郞,惡聲已騰,及典諸邑,饕餮轉甚,而壑慾難充,苟得無厭,間又購募死虎,攬爲己功,欺罔朝廷,濫竊緋玉,前後所莅,俱是名都大府,虐取巧斂,旣濫且黠,晝夜營度,歸必稇載,京第二區,價直千金,赤貧之人,何能辦此?喧沸穢聞,直欲掩耳。臣等不欲汚諸筆端,而試以海州時一事言之,廣開出闕之路,刻捧壯紙,而以其南邑所得之紙,高價出賣,除非其紙,點退不捧,旣納還出,循環不已,獲利無算,吏民笑罵,名之曰,金錢紙,擧一反三,其心術可知,墨汚可槪焉耳。不特此也。流涎婦家之財,謀逐多産子女之養娚,哆口虛罔之說,欲售交構搢紳之奸計,衆惡叢身,十手共知如此之人,不可仍置,以貽衣冠之羞。請僉知金洵削去仕版。答曰,不允。
京畿監司書目,驪州呈,以判尹閔鎭厚辭職上疏上送事。啓。答曰,省疏具悉。卿勿過辭,從速上來行公。
上在昌德宮。停常參·經筵。
下直,古阜郡守曺漢遇,旌義縣監沈益三,長連縣監朴始采,昌平縣令尹志源,通津府使李碩根,會寧萬戶李宜錫,淸安縣監金硏,舒川郡守具後翼,山陰縣監鄭纘輝,雲山郡守李歧,雲寵萬戶田始元,廣梁僉使張萬翔,彌助項僉使金竚漢,仁遮外萬戶洪禹平,柔遠僉使申行楫,交河縣監閔致龍,於蘭萬戶李碩昌,知世浦萬戶金益城。
吏曹參判崔錫恒兼帶辭免上疏。入啓。傳曰,此上疏還出給。
院啓,請任敞·朴奎瑞極邊定配。答曰,亟停勿煩。前啓,充軍罪人李世禎放釋之命還收事,停啓。
府啓,請還收蔘貨行商之命事,請僉知金洵削去仕版。答曰,勿煩。前啓,杭子炤等兄弟絶島定配事,停啓。
副提學李墪上疏。大槪,臣於金吾兼任,有不敢淟涊仍帶者,玆敢授據先輩故事,以俟處分事。入啓。答曰,省疏具悉。疏辭令該曹稟處。
護軍權是經上疏。大槪,臣於病廢垂死之中,伏承恩諭,使之進參盛禮,在臣分義,固當忍死趨詣,而百里之地,未由運動作行,瞻望宸極,只增下懷之缺然,縣道封章,亦有所不敢,謹令家僮,直呈喉司,有異常規,尤增罪戾事。入啓。答曰,省疏具悉。卿其勿辭,安心調理。
禁府照目,副司直洪重休矣,問事郞廳差出之後,往去果川地,已過累日,而稱有身病,終不仕進,事甚駭然。禁推,罪笞五十贖,解見任別敍,私罪。啓功減一等。
吏曹啓曰,臺諫有闕,政事,取稟。傳曰,過國忌後爲之。
益陽守檀上疏。大槪,臣有區區愚僭之忱,敢將二冊子,封進於冕旒之下,以備睿覽事。入啓。答曰,省疏具悉。所進列聖親製,再三欽玩,感慕冞增也。疏末所陳,當問于大臣而處之。
京畿監司書目,安山呈,以掌令鄭齊斗辭職上疏上送事。啓遞差。
備忘記,益陽守檀,封進仁廟親製冊子,其誠可嘉,熟馬一匹特爲面給。
御營大將金錫衍將材別薦,出身鄭之郁,膂力過人。缺
上在昌德宮。停常參·經筵。
夜自一更至四更,電光。五更,木星入軒轅星右角內。
政院啓曰,今此進宴時,應參人員中,或有才遞本職未付軍銜者,或有新授外任未及辭朝者,令該曹口傳付軍職,未赴任守令,亦令入參,何如?傳曰,允。
傳曰,史官一員待命,騎馬三匹立之,徽陵忌辰祭所內摘奸。
兵曹口傳政事,護軍洪受瀗·權尙游,司果丁時潤。
上在昌德宮。停常參·經筵。
夜五更,月入軒轅星,月暈廻木星。
明日仁政殿親臨進宴時殿座,初嚴卯初一刻,二嚴卯正初刻,三嚴卯正三刻,王世子出宮正時,卯正初刻,開門罷漏後。
政院啓曰,因吏曹稟政,過國忌後爲之事,命下矣,明日乃進宴正日,而正時乃卯正三刻也。殿座親臨之前,勢難開政,何以爲之?敢稟。傳曰,過進宴後爲之。
傳曰,柳判府事·李判事肅拜後,留待引見。
上在昌德宮。停常參·經筵。
禁府,罪人林溥羅州黑山島減死定配,金春澤濟州定配。啓。
府·院前啓,以進宴,今日姑停。
上在昌德宮。停常參·經筵。
夜五更,流星出畢星上,入北方天際,狀如鉢,尾長五六尺許,色赤。
大殿·中殿·世子宮,政院·玉堂二品以上問安。答曰,知道。嬪宮,政院·玉堂問安。答曰,知道。
備忘記,今番進宴時,受爵·進爵瀛昌君沈,加資。
戶曹啓曰,卽接廣興倉所報,則來九月朔頒料次,倉官進去于判府事柳尙運,判府事李濡處,請受祿牌,則判府事柳尙運,以爲今朔月廩,自本官旣已頒受,九月朔祿牌,不爲出給,判府事李濡,以爲過進宴後,當爲來告云,祿牌亦不出給,係是大臣祿俸,何以爲之?敢稟。傳曰,竝令倉官輸送。
備忘記,今玆進宴,予豈樂爲乎?蓋世子之三疏,公卿之陳請,終難牢拒故也。禮纔成於昨日,而事或近於豫大,自顧涼德,只增愧慄,第宴禮已過,宜有推恩施惠,用示慰悅之意,令廟堂稟處。
上在昌德宮。停常參·經筵。
下直,安州牧使丁道復,彌串僉使金命錫,龍津萬戶金厚明,群山萬戶卞爾玧。
大殿·中殿·世子宮·嬪宮,政院·玉堂問安。答曰,知道。
戶曹啓曰,依傳敎,來九月朔祿俸,判府事柳尙運,判府事李濡家,竝令倉官輸送,則判府事柳尙運,以爲旣受月廩之後,何敢受料?判府事李濡,以爲入城未久,而方欲呈疏,何敢受料云,俱不領受云,何以爲之?敢稟。傳曰,更爲輸送。
兵曹啓曰,判府事柳尙運,今已入城,故祿牌使本曹郞廳,依例持納,則以爲在鄕時,已受月廩,辭而不受矣,敢啓。傳曰,更爲持傳。
判府事柳尙運上疏。大槪,敢將前席未悉暴之微悃,冀蒙矜許,仍命鐫免所有職名,俾得以安意畢命於田間,以幸公私事。及判府事李濡上疏。大槪,臣之情迹,終不敢仍留京輦,不得不還出都門,孤負前席勤懇之旨,不勝惶隕,玆以一疏,略申危悃,冀蒙矜許事。入啓。答曰,省疏具悉卿懇。日昨面諭,不啻縷縷,而情志未孚,莫回遐心,愕然且慙,無以爲諭,卿其須念時事之多艱,安心勿辭,從速就途,毋孤至意。仍傳曰,遣史官傳諭。
京畿監司書目,龍仁呈,以刑曹判書崔奎瑞辭職上疏上送事。啓。答曰,省疏具悉。卿其勿辭,上來行公。
又書目,果川呈,以左參贊鄭載禧辭職上疏上送事。啓。答曰,省疏具悉。卿其勿辭,上來行公。
又書目,果川呈,以工曹參議李世弼辭職上疏上送事。啓。答曰,省疏具悉。爾其勿辭,上來察職。
又書目,交河呈,以兼輔德李觀命辭職上疏上送事。啓。答曰,省疏具悉。爾其勿辭,上來察職。
忠淸監司書目,懷德呈,以護軍宋相琦辭職上疏上送事。啓。答曰,省疏具悉。卿其勿辭,上來行公。
吏曹啓目,粘連觀此弘文館副提學李墪上疏,則金吾兼帶,有不敢晏然,至引故事之有的據者,請令該曹商量變通亦爲白有臥乎所,玉署與兩司無異,而朝家曾無定式,故長官之兼帶金吾,間或有之,其在事體,恐未得當,又有故事之可據,則似當依疏辭許遞是白乎矣。宰臣進退,臣曹不敢擅便,伏惟上裁,何如?啓依回啓施行。
禁衛大將趙相愚將才別薦,前虞侯李遂良,膂力過人。
有政。兵批,副護軍鄭齊斗。
吏批,以尹推爲掌令,以林象德爲兵曹正郞,以李健命爲兼春秋,以李禎爲判校,以權始經爲全羅都事,以黃翼再爲平安都事,以李聖佐爲敦寧奉事,以鄭祥龍爲新溪縣令,以朴權爲大司諫,以柳述爲靈光郡守,以李㙫爲舍人,承文副正字趙世垕,成均館學錄全聖臣·鄭夢海,兼漢學敎授李肇,兼養賢庫主簿羅星度,兼養賢庫直長姜載後,奉常直長金始鑌。
上在昌德宮。停常參·經筵。
下直,慶尙都事朴萬普,茂長縣監朴震圭,遂安郡守李景華,參禮察訪南夏明,山羊會萬戶李廷信,許沙僉使金斗彰,懷仁縣監梁得中,月串僉使鄭以泰。
傳曰,今番進宴時,司饔院都提調以下及造果監造官,竝書啓。
備邊司啓曰,傳曰,進宴已過,宜有推恩施惠,用示慰悅之意,令廟堂稟處事,命下矣。今日是賓廳日次,欲爲登對稟處,且本司公事,亦不無定奪之事,故賓廳坐起出令矣。諸宰多有故不進,將不得備員齊會,戶曹判書趙泰采,兵曹判書趙相愚,知事兪得一,禮曹判書徐文裕,皆稱病,而病勢似不至大段,工曹判書李基夏新除未肅拜,漢城右尹李健命兼帶未肅拜,竝卽牌招,使之來會開坐,何如?傳曰,允。
傳曰,明日晝講爲之。
護軍洪受瀗辭職上疏。入啓。答曰,省疏具悉。卿其勿辭察任。
修撰南就明辭職上疏。入啓。答曰,省疏具悉。爾其勿辭,調理察職。
戶曹啓曰,依傳敎判府事柳尙運·李濡,來九月朔祿俸,更令倉官輸送矣。卽接廣興倉所報,則判府事柳尙運,以爲今方陳疏,下去廣州地,何敢受料?判府事李濡,陳疏後亦已出去楊州地云,何以爲之?敢稟。傳曰,上來後輸送。
禁府照目,前別將李廷栢矣。御史書啓中,各樣罪狀,雖極自明,而其檢營米襲謬興利之事,山直處徵納錢兩之狀,渠亦不得全諱,罪杖一百,告身盡行追奪,私罪。啓依允。
又照目,前萬戶宋後祥矣。渠所發明,不啻縷縷,而居官三載,專事肥已,凡事無一修擧之狀,旣入於御史書啓,則其所自明之事,有不敢取信,罪杖一百,告身盡行追奪,私罪。啓依允。
又照目,前權管具有望矣。渠所發明,雖極縷縷,而與御史書啓,節節相左,以老昏之人,惡子貽害之事,渠亦不得自明,罪決杖一百,告身盡行追奪,私罪。啓依允。
又照目,前萬戶宋時雄矣。渠所發明,雖極縷縷,而碧浦占處邊山面禁松之責,非比他處,而稱以船隻造作,濫斫松木,捧錢發賣,不啻狼藉,則其抛棄職務,專事肥已之罪,在所難免,罪杖一百,邊遠充軍,告身盡行追奪,私罪。啓功減一等。
又照目,靈巖郡守洪時九,前郡守李說等議處云云,時九若無見辱之事,則必無呈狀之理,而李說供辭,乃反縷縷發明,則當初以僧免俗等說,時九構誣其矣身云者,其言之無實,可以揣知是白置,李說設有責詰之事是白乎乃,不過言出憤頭,擧措無□,則似非可罪之事是白乎旀,洪時九段,□□在卞謗,呈狀伸理,則尤無可罪之事,□只□上裁,何如?啓竝分揀。同府宋時雄,廣州府徒三年充軍。啓。
注書具萬理書啓,臣承命馳往于往十里村舍判府事柳尙運所到處,傳宣聖批,則以爲臣瀝血封章,徑出都門,臣情雖急於歸□,臣罪實深於逋命,史官踵臨,溫批下宣,責臣以情志未孚,諭以卽速就途,臣罪愈重,聖眷愈隆,惶隕感激之餘,繼之以抑塞,莫知所以仰對明命,如使臣之情勢病狀,有一分可以仍留輦下,則去慈母就荒野,亦豈臣之所樂爲者哉?區區私。
使李聖漢,仁同府使沈欞等段,旣濫率,時在任所,令本道依事目,竝只營門決杖爲白乎旀,尙州前牧使李光佐,寧海府使南至熏等段,濫率一欵,雖已自首,曾經臺侍之人,與凡官有異,一體施杖,有所不可,論以罷職,宜當,亦新有令甲敎是白昆,李光佐·南至熏,竝依新□□罷職,何如?啓依允。
晝講。入侍,知事李寅燁,特進官洪萬朝,承旨趙泰老,玉堂李肇·任守幹,假注書宋成明,史官洪致中·申靖夏,武臣金翼八。
政院啓曰,明日,卽王世子會講之禮,會講時,兩司當爲進參,而諫院則大司諫朴權未肅拜,司諫權燧,正言林世儉,獻納朴彙登,正言韓配周,受由下鄕,時無行公之員,大司諫朴權,卽爲牌招察任,何如?傳曰,允。
兵曹判書趙相愚辭職上疏。入啓。答曰,省疏具悉。卿其勿辭,安心行公。
司直金澋辭職上疏。入啓。答曰,省疏具悉。卿其勿辭,察職。
晝講時,弘文提學有闕之代,今日內政官牌招,開政差出,仍卽牌招察任事,榻前定奪。
明日王世子會講正時,辰正初刻。
府前啓,請僉知金洵削去仕版事。答曰,勿煩。
政院啓曰,大司諫朴權,牌不進,推考傳旨,今方捧入,而世子會講,不可不備員,大司諫朴權,更爲牌招,何如?傳曰,允。
政院啓曰,大司諫朴權,居在江外,日暮後始承再牌,比到城外,而城門已閉,不免違牌云,推考傳旨,今方捧入,而明曉更爲牌招,何如?傳曰,允。
晝講時,同知事李寅燁所啓,昨日入侍時,以舊還上蕩減,當年條及乙酉條收捧事,定奪矣。各邑有上年未收處,則固當捧之,而上年,或無未收,則其前一年條收捧,以準其數,宜當矣。上曰,依爲之。
副司直李海朝·李明浚,副司果洪重休·黃啓河。
傳曰,明日晝講爲之。
引見時,上曰,推恩一款,略倣甲子年例,士族則八十以上,常漢則九十以上,通京外特許加資,而婦女則無加資之事,賜以米肉,以示優老之意,耆老諸臣賜宴,雖有古例,不行已久,今不可遵行,而合有別樣優恤之典,二品以上,別賜衣資米肉,堂上三品,則文臣曾經實職者,武臣曾經牧·府使者,賜以米肉,可也。施惠一款,戊寅以上舊還上未捧者,通諸道一倂蕩減,身役則當年條及乙酉條上納,其餘則停捧,今年木花失稔,身役以錢代捧,而令廟堂酌定,分數分付,還上應捧者,亦以當年及乙酉條收捧,而其餘則停捧,以示德意。至於恤囚一款,獄事積滯,未有如近日之甚,外方尤甚,別遣御史之言,不無意見,而別星之留滯外方,亦涉有弊,申飭諸道監司,多定剛明官,聚各邑文書於營門,相議處決,而不可無定限,遠道則以四朔,近道則以三朔爲限,使之論列啓聞,京獄罪囚,待刑判行公,斯速稟決,可也。領議政崔錫鼎曰,罪籍中,或不無情犯可恕之類,或雖有罪犯,而年月稍久,可以疏釋者,令禁府及吏曹,抄啓稟旨,似可矣。上曰,依此擧行,可也。吏曹判書李寅燁曰,今番盛禮時,都民之奔走服役,非如外方之民,尤當優恤,而但施惠之道,都民與鄕民有異,旣無大段蠲減之物,雖賜米賜宴,亦不過一時之惠,卽今負持軍之役,數十年來所創行,而最爲都民難堪之弊,自前欲爲變通,而未得其方者也。若趁今變通,則不但爲一時之惠,可以流澤於永久,至於藏氷米,雖因荐飢,近年自戶曹賑廳代給,而本是都民之役,勿論兩班·常漢,定其年限,姑爲蠲減,則亦可以爲惠矣。錫鼎曰,負持軍,曾以上番軍不足,而京民閑歇,輪回使役,無妨,故使之防役,而初意則欲以雇立之價,移給矣。其後多有濫定之弊,應立五十名,或至於百名,三十名,或至於五六十名,而雇價,例爲中間花消之資,故弊端如此矣。負持軍則令兵曹與廟堂,相議變通,藏氷米則近年,例有變通之規,今若限年除減,則可以蒙惠矣。上曰,都下人民,常所優恤,藏氷米,限五年除減,負持軍,令該曹更議變通,可也。領議政崔錫鼎所啓,全羅監司洪重夏狀啓,以山郡身役,以錢代納,沿海則以米代納,綿田給災事,爲請,而作錢一款,才已定奪,至於作米,形勢有掣肘者,船價,旣難加徵於民,當於本米中除出,且民之居一二日程者,輸送出浦極難,此一款,似難施行,且以年分總數,勿爲比較庚辰爲言,而今年雖非豐登,三南則禾穀免凶云,庚辰年,亦有川反浦落之災,與今年給災相同,故旣以比較庚辰之意,分付諸道,今難獨許,玆以仰稟。上曰,然矣。
領議政崔錫鼎所啓,東萊府使黃一夏狀啓中,關伯旣定儲嗣,島主亦自江戶還島,慶賀與問慰二事,書啓中添入之意,館守倭,縷縷爲言云,槪以前例言之,則島主,往來江戶之後,自有問慰之例,至於慶賀一款,亦爲添入於書契中,似無不可,未知何如?上曰,問慰則似當爲之矣。慶賀一款,亦爲添入,可也。
又所啓,守禦使閔鎭厚,以南漢城操事,狀啓矣。城操停廢已久,戎務不可一向抛棄,今年則外方兵使巡歷,亦皆爲之,城操亦爲擧行,似可矣。上曰,依爲之。
又所啓,全羅兵使權詢狀啓以爲,營東數里許,有修仁山城舊址,地險天作,築役不至大段,附近僧軍,量宜赴役,則不過二三日,可以完役,會外米八百石,流來木三十餘同題給,則渠同料理改築,權詢,凡於國事,每欲盡心,故有此狀聞矣。入侍諸臣中,亦有往來湖南之人,下詢便宜,未知何如?上曰,不可以一人之言斷定,令本道監司,巡歷時,詳察形便,啓聞,可也。
訓鍊大將李基夏將才別薦,閑良崔道章,膂力過人,摠戎使金重器將才別薦,閑良申益愰,智慮超衆。以上備局謄錄
晝講入侍時,參贊官趙泰老所啓,臣纔經水原府使,欲有所達矣。水原乃畿輔重鎭,朝令夕發之軍,殆至六千名,竝計雜色軍,則八千軍馬所在處也。兵亂時,再次勤王,仁廟,特下奬諭之音,其後朝家之顧恤有倍,其所恃賴,亞於二軍門,而最爲踈虞者,卽還上中無米一節也。孔道巨邑,一年用度浩繁,至於軍官·中官之料,以會付還上耗會減,故耗米不足,則用其本穀,本耗俱罄之後,用常平米,常平米旣竭,而用賑廳米矣。賑廳米又盡,故昨年應下,亦患不足,臣以當年還上耗粗,作米捧置者,前留竝五百餘石,而若過一年,則亦不給矣。平時需用,則不過軍官中軍等料米,及直路放下,而脫有緩急,許多軍士,斷無裹糧之勢矣。金益勳,有別備穀物,名曰軍需,屢經凶荒,未捧者多,恒留不過五百餘石,此外亦有逐年所捧之穀,而軍器修補,將士賞格,全靠於此,緩急聚軍之時,則見糧不支數日,無糧之軍,何處用之乎?且當三南孔道,諸道勤王之兵,往來之際,饋餉亦難矣。金德基,以某樣米請得事,陳疏,三年後,備局始回啓,以更問本府穀物多少後稟處爲辭,臣臨遞,不得牒報矣。臣在任時,大同米二千石,移換賑廳所用,今秋當還納賑廳,此二千石,若捧留本官,常時一半留庫爲糶糴,則緩急可以得力矣。賑廳,累經凶年,毋有不足之患云,而水原至近,臨時取用,亦何難乎?上曰,水原軍兵,異於都監軍兵,儘是大處矣。泰老曰,連値凶歲,軍裝服色,殘弊莫甚,而大抵是服勞之軍,致遠則有愈於京師所養之兵矣。同知事李寅燁曰,國家有畿輔四處,楊州·長湍·廣州·水原等邑,夾輔王城,朝家設置,意非偶然,而至於水原,軍馬爲尤多,糧餉措置之言,誠是,而二千石移轉,盡數捧留,則形勢甚難,一千石捧留,一千石上納,似好矣。泰老曰,有司之臣,以經用爲慮,而一千石,甚爲零星,且一千石,若令上納,則一家之內,或納京中,或納本官,大爲民弊,若分面各納,則苦歇不均,必多稱冤矣。寅燁曰,二千石,盡許捧留,則豈不快哉?卽今形勢,難施快政矣。上曰,一千石先給,可也。
特進官洪萬朝所啓,臣嘗待罪北關,獨鎭軍制,有所變通事,而適値賑政,方歲抄停止之日,未暇啓聞矣。獨鎭之設,蓋慮賊兵之自三甲橫出,其在備豫之道,似不可已,但卒額太夥,其數至於一萬二千名,京軍門之兵,亦無若此之多者也。額數旣如是,則其不精抄,勢也。見今逃故甚多,摠計一邑人口,則男丁不過三萬餘名,除儒品及營府所屬內寺奴,則餘數無幾,塡補闕額,亦甚苟簡,軍制之變通未久,而將士民人,皆以爲不便,臣意量減元額,充補逃故,以其餘數,定給保人,則可無弊端,而亦有精鍊之效,査問本道,從長變通,何如?上曰,軍額太多,令廟堂稟處,可也。萬朝曰,南北道親騎衛,卽領府事南□□按道時,啓聞設立者也。毋論出身·閑良,公私賤,只以筋力技藝抄取,每於春秋試射,如都試之規,其優等者,則啓聞調用,故武士聳勸,兵技益精,緩急可用矣。近年以來,該曹取用,漸不如前,雖有承傳,多不見用,將士以此解體,精悍有用之才,反有謀免之計,誠爲可惜,各別調用,依當初節目擧行事,申飭該曹,何如?上曰,依爲之。
有政。吏批,以李宜晩爲寧海府使,以洪禹傳爲禮賓奉事,以黃啓河爲兵曹佐郞,以姜鋧爲弘文提學,以姜規爲同義禁。
朴弼明,以兵曹言啓曰,今日二所監軍宣傳官,李順慶,受點矣。卽者本廳書員來言,順慶,病親呈辭,京畿果川地下去,而草省記中,忘不懸頉,以致受點云,莫重監軍,初不懸頉,受點之後,始爲來告之狀,極爲可駭,當該書員,自本曹從重決棍,不得已原單子中,改付標以入之意,敢啓。傳曰,知道。
行司直金澋疏曰,伏以臣,本以虛弱之質,又當望八之年,而自前秋,重得缺危兆,疊見層出,出入人鬼關者,殆將數月,雜施針灸,缺更甦,而餘症尙苦,至今沈綿,眞元大脫,精神昏眩,床席缺前後起居之班,一未進參,人臣分義,到此掃地,松缺至於日昨上壽之禮,實是前所希有之慶,而百僚缺呼嵩之列,小伸慶祝之忱,臣雖老病,其歡欣缺病勢旣痼,無路轉動,欲起還仆,竟未缺罪實所難逃,伏乞聖明。缺
午時,上御宣政殿,座目見上上讀春秋文公下篇前受音,自秋公止自穀,止莒弑其君庶其。肇,進講,自宣公元年春王正月公卽位,止名與晏嬰等矣。上讀新受音訖。肇,陳文義曰,春秋,文公以上,只桓公,書卽位,文公以下,皆書卽缺宣公,爲弑君者所立,而書卽位,此則直書其事,而其惡自見者矣。缺春秋之義,宣公,在所當貶,而當時,周之威令,不及於天下,難望其正王缺不得已書以公卽位,其權時制宜,皆有微意矣。肇曰,凡例有異缺朱子之言曰,直書其事,善惡自見,不必强解,如宣公之不正者,備缺卽位之初,卽書如齊逆女,則喪未昏年,可知矣。缺弑逆,私自據立,而汲汲結昏於大國,其惡自見矣。缺皆出於自安之計,其汲汲缺二行君莫之行,有若短喪者然,缺守幹曰,其時喪期之如何,固未之知,而纂弑之賊,缺未周年,而喪娶文·宣同罪,宜乎受譏於後世矣。三月缺不書氏字者,貶辭也。守幹曰,春秋之筆,如化工,泛看則缺看則爲妙理,以字本下於敵國人,相迎而書曰,以夫人,則其不爲禮缺書曰,至自齊者,甚惡之之辭也。肇曰,冒喪逆女,不但敬嬴之罪也。責之缺引野有死麕及草蟲之詩,與易之歸妹言之,死麕,防其淫也。草蟲,思念其夫,而無邪思妄念也。歸妹,女子有剛陽貞靜之德者比之,以此觀之,敬嬴·宣公,俱有罪,而若使姜氏,如死麕草蟲歸妹之婦人,則豈爲之逆乎?又王之化旁被,則亦豈至此乎?其時王澤之熸降,可知矣。守幹曰,季文子,以貴戚之卿,君弑而不能討,況爲纂弑之賊,結援大國,納賂請會,而魯政,終歸於季孫,大抵小人乘時,操切權柄,擅弄君父,乃其常態也。論人當先其大節,畢竟同歸於纂逆之後,雖曰儉約,何異於王莾之恭儉乎?肇曰,論語所稱季文子缺者,譏之,非譽也。戰國時,不知有缺以季友之孫,赫世名卿之家,缺仕於其朝,非矣。守幹曰,季文子,畢竟同歸於亂逆,烏得免乎?上曰,然矣。
寅燁曰,比歲荐飢,諸道兵使,巡歷之廢閣已久,今年年事,比於上年,不無稍稔處矣。詰戎之政,不可一向曠廢,故各邑兵使,以今年巡歷之行否,論報備局,昨日入侍,欲以此仰達,而筵席說話甚繁,晷刻且久,未及陳達而退矣。今年穡事,雖爲不能免凶之處,而此等應行之事,許久擔閣,則戎政疎虞,亦甚可慮,兵使則巡歷習操等事,許令擧行,而營將缺則今姑停止,宜當,大臣之意亦然,故敢達。缺寅燁曰,昨日入侍時,以舊還上蕩減,而當年條及乙酉條收捧缺有上年未收處,則固當捧之,而上年,或無未收,則其前一年缺宜矣。
泰老曰,忠淸監司留待矣。肇曰,都堂新錄,尙今遷就,昨日弘文提學變通事有命,而不卽擧行,不但事體之未安,莫此爲甚,臣等鹵莾,以乏人之故,苟充備數,近日連開講席,弘文提學,數日內速爲差出事,分付,何如?上曰,旣有變通之意,不宜一向遷就,今日開政差出,牌招察任,可也。守幹曰,外朝侍宴,近代之所未行,而幸今缺觀之,聖上謙德至矣。無可缺戒懼之心或弛,逸豫之萠漸生,馴致禍亂者多,天道有否泰消長之理,人事亦易狃安忘危,故禹·湯·文·武之德,一心一日,克勤克儉,所其無逸,自上體以行之,則宗社之福也。肇曰,諸臣皆已陳達,臣無可陳之辭,而唐·虞之際,至治至安,而虞舜之都兪戒勅,有曰無敎逸欲有邦,一日二日萬幾,慄慄危懼,安不忘危,今此盛禮,實是勉從春宮之懇請,而外面觀之,亦近於豐侈豫大之擧,而上軫念于此,益加恭儉,則誠國家無彊之福也。上曰,諸臣勉戒之言,亶自憂愛中流出,予極嘉之,勉加留意焉。
守幹曰,自前缺到今遷就矣。光國志慶錄,有大段脫誤處,故敢達。其時辯誣之缺李山海製進謝表,有曰,無君父二百年,免爲獸者誠幸,有土地數千里,缺何慙,宣廟見之,以爲有土地數千里,語涉夸大,不切事缺山海,辭以才竭難改,故命一時有文望者五十餘人,齊缺出示本文,使之竄改,則諸臣,多不能下筆,或缺正倫紀十三世,群下莫不缺二行。
萬朝曰,臣遞歸時,得見備局關文,則安邊黃龍山及其間民戶田結,使之割屬於歙谷縣矣。考見輿地勝覽,則歙谷下之黃龍山,在縣西二十一里,安邊島鴨山,在府東六十里,一名黃龍山,雖未知一山東西,分屬於兩邑與否,而數百年來,爲安邊地方,元無分爭之端,到今猝然割屬於歙谷,且無査問北道之事,臣未知其故,而安邊,旣是北關都護府,且係嶺底要衝之邑,則較量形勢,輕重自別,令廟堂商確稟處,何如?上曰,纔見咸鏡監司狀啓,其所陳弊,果如卿言,還屬安邊,是矣,分付廟堂,回啓而處之。寅燁曰,黃龍山,決非割屬於歙谷之地,歙谷,只缺假使此地,本是歙谷所屬,數百年前事,今不可猝然割移,不必待□。上曰,此當仍屬安邊,不當割屬於歙谷也。
寅燁曰,咸興獨鎭,似是一營之制,卽今則雖好,而前頭逃故之弊,罔有紀極,頃者忠淸道,亦以民弊甚多,年額宜減事陳達,大抵軍兵,不患小修患不精,兵書亦曰,務精不務多,此亦一體分付,何如?經筵官,退出。上曰,史官出去。忠淸監司引入,假注書宋成明,出閤門外傳敎,忠淸監司李彦經,趨入進伏。上曰,缺今日辭朝,有稟定事乎?彦經曰,小臣,人微責重,無以堪承缺之地,未及赴任之前,姑難懸揣利鈍,而以前監司朴泰恒缺又不免水災所傷,近峽處及沿江各邑,尤甚失稔,民缺命之下,凡干身役及還上,或蠲或停,甚大惠缺近營之邑,似有別樣軫恤之道,缺二行因循謬例,無人不犯,而此非守令缺有犯者,若從數十年前,一倂査覈,則一邑守令缺出,則其數幾何,旣已査出,則不可無罪,人人而罪之,亦涉騷擾。缺上曰,缺後當觀勢,參酌處之,啓聞,可也。生民休戚,在於守令,守令黜陟,係於監司,惟懋嚴明,可也。忠淸監營,無牙兵,軍制浩大,朝家方欲變通而未果,卿下去後,狀聞變通,爲宜。彦經曰,軍制草創,額數過多,廟堂之議,亦如此,下去後,當商量狀聞矣。承旨,讀別諭後,退出。以上燼餘
上在昌德宮。停常參,只晝講。
謝恩,大司諫朴權,弘文提學姜鋧。
右尹李健命上疏。大槪,臣母,尙滯鄕廬,宿病添劇,症勢危篤,情理煎迫,急於歸省,投疏徑出,伏乞亟遞臣本職及兼帶,仍治臣罪,以警具僚事。入啓。答曰,省疏具悉。卿其勿辭,救護母病。
大司諫朴權避嫌。大槪,臣在西藩,有濫率之罪,前後諫長,以此引避,竝皆見遞,則臣以負犯一般之人,不可一刻冒據於臺席,請遞事,呈政院。政院啓曰,卽者大司諫朴權,以前在西藩時,濫率一款,引避自列,朝家有事之時,臺諫雖有應避之嫌,過後引避,亦有其例,故本院,以會講定時已迫,參過後引避之意,再三往復,終不回聽,臺諫避嫌,有難一向退却,若爲捧入,則諫院無入參之員,何以爲之?敢稟。傳曰,過後引嫌。
又啓曰,今日王世子會講時,兩司當爲進參,而憲府多官,或在外,或呈辭,或遭服制,無他行公之員,除在外人員外,竝卽牌招,以爲推移進參之地,何如?傳曰,允。
政院啓曰,大司諫朴權,過後引避事,命下之後,諉以情勢難安,不爲入參於會講,旋卽呈辭出去,事甚未安,更爲牌招,使之入參,何如?傳曰,允。又啓曰,大司諫朴權,又爲違牌,推考傳旨,今方捧入,而蓋其所引避者,旣在應遞之科,則雖有過後引避之命,決難冒沒入參,爲言云,所執如此,勢難强迫,此外無他在京之員,合有變通之道,何以爲之?敢稟。傳曰,今姑改差,卽爲開政差出,牌招入參。又啓曰,今日晝講時,同經筵李寅燁,過會講後,當爲入參矣。會講時刻差退,勢將與晝講相値,知事趙泰采·趙相愚,同知事兪得一,竝卽牌招,以爲推移入侍之地,何如?傳曰,允。
忠淸監司書目,連山呈,以司諫權辭職上疏上送事。啓。答曰,省疏具悉。爾勿過辭,俟母病間,上來察職。又書目,連山呈,副修撰權以鎭辭職上疏上送事。啓。答曰,省疏具悉。爾勿過辭,從速上來察職。
晝講。入侍,同知事李寅燁,特進官金演,承旨金相稷,玉堂李肇·任守幹,假注書宋成明,史官洪致中·申靖夏,武臣申命任。
掌令李翊漢啓曰,臣於病伏尋單之中,嚴召遽降,分義是懼,不得不强疾趨詣,而第臣有難晏然於職次者,日昨右僚,以金洵削版事,發論於完席,臣與之相議論列,而一啓二啓,未蒙允可,且於筵中,至以多不近理,爲批,臣誠慨然,固已不安矣。及見右僚改構之啓,則一與前草,頓改新面,而臣以當初聯名之人,不得與聞於改撰未入啓之前,此雖由於身在呈告中,循例簡問,不得拆見,私書消詳,臺體亦然,而傳啓之後,始乃得見,此無非臣之不能見重於同僚之致,何敢一刻仍冒於臺席乎?請命遞斥臣職。答曰,勿辭,退待物論。
執義李師尙啓曰,臣於昨日,以金洵之啓添刪之意,簡問於同僚,而適以在告,不爲拆見,臣以初旣相議論啓,則不宜循例簡問於同僚而止,故列書啓草送示,且以私書通意,而仍爲傳啓,揆以臺例,不可不謂之委曲,而今者同僚,以不得與聞,改撰未入啓之前,引以爲嫌,臣於此,固已慙恧,而且日昨筵中,臣承多不近理之批,臣謂金洵之事,實有人理之所不忍爲者,宜聖明之未及洞燭,而有此下敎也。不如退而直陳事實,冀蒙允兪,故只爲改構其啓,而不爲引避矣。今同僚,又引此,以爲不安之端,臣之情勢,尤有所不敢晏然於臺次者,請命遞斥臣職。答曰,勿辭。退待物論。
侍講院啓曰,今日會講事,命下矣,師傅·賓客本院兼實官,及憲府之官,一齊來會,而因諫院無行公之員,正時,旣已微稟差退,大司諫,亦有開政差出,牌招入參之命,而政事未畢,日勢已晡,新差諫官,待下批,出牌來詣,勢將昏暮,且會講儀節甚多,行禮之際,必致侵夜,莫重會講,不容如是苟簡,今日似難行禮,師傅之意如此,何以爲之?敢稟。傳曰,仍爲行禮。
都承旨李東郁,弼善李熊徵三度呈辭。入啓。遞差。
謝恩,大司諫趙泰東。
議政府舍人,以領·左相意啓曰,今日會講後都堂錄圈點事出令,吏曹判書李寅燁,以式暇不進云,都堂錄時,不可無銓長,在前雖有式暇,亦有參坐之時,李寅燁,牌招同參,何如?傳曰,允。
傳曰,明日晝講爲之。
工曹判書李基夏上疏。大槪,寵擢之命,遽下於千萬夢寐之外,驚惶爽惑,罔知攸措,劾正之論,縮伏恭俟,再昨召牌,不能趨承,至今累日,公議尙寂謬恩在身,一日難安,玆敢瀝血哀籲,伏乞特加矜察,亟收成命,以重名器,以安微分事。入啓。答曰,省疏具悉。今玆陞擢,意非偶然,卿其勿辭,從速行公。
有政,副護軍朴權·李熊徵,副司直李東郁,副司果趙泰一。以上朝報
忠淸兵使金錫命將才別薦,閑良成㰔,膂力過人。京畿水使洪以度將才別薦,閑良趙儼,膂力過人。
晝講入侍時,同知事李寅燁所啓,曾以諸道關隘處,預定信地事,筵臣有所陳達,而尙未有定算矣。蓋鳥嶺嶺隘,固天所以限南北,而壬辰之亂,終始失守,識者至今恨之,忠州在上游,內援京都,外應領南,而鳥嶺諸路,交會於邑底,實爲要害之地,宜設獨鎭,專防嶺隘之議,自前有之,而昇平日久,有未暇及於陰雨之計,誠可寒心,忠州雖不設獨鎭,自有鎭管諸邑,別有節目,使之領其屬邑,專防嶺路,而鳥嶺·竹嶺兩路之外,亦有數三間路,若令嶺底諸邑,定其信地,內外夾守,則庶無疏失之慮矣。至於秋風嶺,則亦湖嶺一大路也。兵使之移住淸州,蓋爲此路之防,而相去稍遠,有難接應,若使黃澗·永同與金山夾守,則亦似着實,八嶺峙則旣築蛟龍山城,又令雲峯專防,此則稍有措處矣。臣嘗以此事,商議於大臣,而不可草草稟處,更令廟堂,商確變通,及此閑暇,亟定防守之計,似合便當,特進官金演,纔經兩道方伯,必詳知其形便,下詢,何如?特進官金演曰,臣待罪嶺南時,以嶺南關隘事,已有論報於備局者矣。鳥嶺則聞慶最爲關緊,縣之南十五里,有所謂免瓚棧,道路絶險,其外又有狗灘,山水險惡,可合防守,棧道之傍,舊設山城,基址尙存,在昔之設防禦敵,可知矣。鳥嶺有三路,南有伊吾嶺,北有大院嶺,而其路皆由兔棧,若令修築舊基,以爲備禦之所,則好矣。而別設邊將,有難接濟,聞慶陞爲府使,仍兼防禦,使之專管,宜當,而聞慶縣主山之內,亦有御留山城,乃制敵之捷逕也。修治城池,遮截嶺路,以爲內外夾守之地,其爲得力,不比忠州矣。壬辰年則嶺路全無守備,聞其時聞慶縣監申吉元,只以官人數十名,猝當賊鋒,至於被執之境,罵賊不屈而死,其時說話,實多懍懍者,邑人,纔以立忠烈碑矣。其時聞慶,若有防備,則鳥嶺,何至於失守乎,且竹嶺之豐基,秋風嶺之金山,八嶺峙之咸陽,皆以地方官,別有防守之策,俾作專制控扼之地,則嶺阨,似不虛疏矣。寅燁曰,我國固多險阻,如北道關嶺,不可謂不險,而偏在一隅,鳥嶺則介在湖嶺之間,南北之虞,皆可得力云,蓋其處地旣得,而險隘,亦可以捍禦寇賊故也。當此平時,若不留意於防守之策,方猝當緩急,將何所措手乎,此不可不作速講定者也。上曰,此等事,平時不爲措置,則臨急之後,難於措手,廟堂商確稟定,可也。
又所啓,昨見平安監司狀啓中,各邑鎭會付穀數,則寧邊會付皮雜穀,僅至三萬餘石矣。蓋寧邊,以關防重地,自祖宗朝以來,致意於守備者久矣。今其措置,甚爲疏虞,至於糧餉,尤甚不敷,古人所謂,城池無兵則不守,兵無糧則不振者,不幸近之,大抵各邑,或有邑小而穀多者,反爲民弊,就其中穀數頗多者,量宜移送,且德池筒,雖許屬於慈母山城,餉穀,以寧邊稍裕,其屯穀,限數三年劃給於寧邊,而若以轉輸爲難,則以附近所儲之穀,次次換送,收合儲置,而可爲緩急之用矣。城池雖設,而糧餉乏儲,則脫有事變,何以得力,若儲置於此,則設有京司取用之事,旣通船路,亦不難於運致矣。分付本道監司,使之商量推移,斯速擧行,何如?上曰,有城池而無糧餉,則何以得力乎?吏判所達,儘是善思量矣。分付本道監司,使之量宜擧行,可也。
特進官金演所啓,各邑還穀,乃是軍餉,而凶歲救民,亦宜專靠於此,故臣待罪藩任,連値凶荒,必以實穀收捧之意,各別嚴飭,而守令,有不能一一奉行,尙州則上年,災荒特甚,而牧使李光佐,所捧穀物,皆務精實,故民皆賴活,且給種子,民蒙實惠,以此觀之,還上之實不實,都係於守令之能否矣。昨年還捧穀物,尤甚不實之類,欲用殿最,而遞易有弊,未免仍置矣。卽今年事稍優,八路還上,不可不擇捧,或遣京官,或令都事,別爲摘奸申飭,似當矣。同知事李寅燁曰,金演所達,誠是,還上之穀,盡平時斂散,以救民臨急,取爲糧餇而設也。不可不以實穀擇捧,畢捧後發遣都事,抽栍摘奸,尤甚不擇捧者,使之啓聞論罪,似當矣。上曰,惟在守令之能否,依所達爲之,可也。
吏批,有政,以趙泰東爲大司諫,以趙泰一爲兵曹正郞,以李寅燁爲知經筵,以李墪爲都承旨,以李墪爲同春秋。
副修撰權以鎭疏曰,伏以人臣事君之道,有分與義二者而已。分者,不敢有其躬,聞命奔走,孔子之不俟駕行,是也。義者,量才揣宜,進退視理,朱子之涉三年辭編修之除,是也。如臣螻蟻之微賤,鳧雁之去留,非敢自附於古人去就之義,特以愚騃無狀,不堪世用,出入臺閣,已是萬萬忝竊,使臣爲虞人之守,固將死不敢往,而生成之恩,自頂至踵,豚魚之蠢,亦思麋報,欲進則不敢,欲退則不忍,乍進乍退,如慢如僞,坐速逋慢,缺切犬馬之臣,況此經幄極選,豈有一毫僅可缺公議亦所不許,而嘗至大僨敗矣。今玆恩命,遽缺驚惶感激,汗淚俱下,罔知所以置身,而內量才具,外畏公議,不可以冒眛缺徊徨趑趄,則進宴之日期遂迫,竟不可以趁之矣。進宴,聖上所以俯循春宮至誠之愛,臣民喁望之情,簉末班而近耿光,以伸萬萬歲華封之祝者,固臣子之至榮與至願,而適値不敢當之新命,不敢以一身榮寵之私,慕望之誠,誤聖朝任人之政,壞昭世廉恥之防,解擔弛驂,班如不前,臣之罪戾,愈往愈深,雖以聖朝之寬大,亦不能以終逭矣。乃者臺臣,論遞玉候少寧及拜陵時在鄕不赴諸臣,而臣於伊時,亦帶侍從職名,獨致漏名,只緣臣之無狀,通朝之所共知,故難冒之勢,缺以見諒於臺臣,跡旣可責,豈可一一原情而恕之哉,臣亦論遞中缺何敢以見漏爲幸,而遂以無罪自處乎?伏乞天地父母,俯察缺削臣職名,仍治臣屢次違命之罪,以肅朝綱,以安私分,缺謹昩死以聞。批答缺
司諫權疏曰,伏以臣,祗受本月十一日有旨,以臣爲司諫院司諫,缺乘馹上來者,臣聞命惶惑,罔知措躬之所,缺善病,不得比於常人者久矣。命塗險釁,禍故荐仍,缺爲一天地閒窮毒之人,神精消亡,氣血澌竭,昏花翳眼,雪刺被顚,衰骨稜稜,奄成老醜,自分枯死窮山,絶意於霑春,不料召旨遠降,異數鼎至,抆拭棘欒之餘喘,縻以諫省之淸銜,臣誠感激恩私,不覺汗淚之交迸也。以臣癃穢濱死之蹤,顧無策蹇效勞之望,而所叨之職,又且薇坦亞席也。地望自別,本非人人所可冒居者,當今髦士盈庭,才彦林立,牽裾折檻之姿,未見乏人,而乃以樸樕,如臣苟然備數充位,使之濫竿竊吹,淸朝愼簡之意,不如是也。至於兄遞弟代,事異常規,國家名器,有若偏私,此尤賤分之萬萬不敢安者,徊徨悶蹙,直欲循墻而不可得也。國有盛宴,百僚咸造,雲樓彩仗,嵩呼已迫,臣之一身,缺暇顧,固當承命束裝,竭蹶以趨,得與祝聖之列,小伸缺望七偏母,夙疢沈綿之中,猝見臣數日內,荐遭殤慘,缺偶然傷感之疾,轉成似痁之病,乍寒缺難支之勢,臣以單子缺二行伏乞聖明,曲加矜諒,缺救護母病,則是亦天地生成之恩也。缺謹眛死以聞。答曰,省疏具悉。爾其勿辭,俟母病間,上來察職。
午時,上御宣政殿晝講,入侍座目見上上讀春秋前受音,自宣公元年,止名與晏嬰等矣。肇,進講,自晉放其大夫胥甲父于衛,止亂臣賊子孤立無徒而亂小弭矣。上讀新受音訖。肇,陳文義曰,晉放其大夫胥甲父,晉之刑政,可謂紊亂矣。河曲之戰,不用命之罪,胥甲父,與趙穿同,而只以軍門之呼,八年之後,放胥甲父,而罪不及於趙穿,此則政刑皆出於趙氏,而私庇其族子也。守幹曰,趙穿,不用命,而畢竟歸罪於胥甲父,晉國刑政,可謂倒置矣。趙盾,擅弄威福,護其私黨,其纂弑之禍,實萠於此,缺其流之害,一至於此,可不戒哉。肇曰,禮樂征伐,不自天子出,而自諸候出,缺在於大夫,生人殺人,而經,以晉放其大夫,書之,傳于後世,缺失德,不能摠攬權綱,受制於趙氏,一政令缺守幹曰,書以晉放其大夫者,槪缺二行一擧措一施爲直書某事,而缺之時,王澤不遠,文武之政,猶有存者,而亂賊之臣,缺此由於天下散亂,無統一之政,故人類盡爲禽獸,聖人缺惡者已矣。至於助惡者,尤嚴責絶,如聞遂如齊,必再書于策,以著缺主謀於弑主之罪矣。肇曰,上無明王,綱紀壞亂之後,人喪本天,陷溺晦冥,無所不至,中國爲夷秋,人類爲禽獸,弑君殺父,視爲常事,諸侯當請命于天子,而此時天子失權,大國爲伯,一參盟會,則雖有纂弑之惡,無有聲罪而致討者,雖無明王,伯主苟賢,則不至於此矣。齊惠公,無異於魯宣公,故同惡相濟,經書,公子遂如齊者,專著遂之罪也。下言齊人者,罪齊也。遂前此屢如齊,小國使价之連往大國,不必盡書,而至於公子遂之如齊,則書而不削者,宣公纂立,遂爲首惡,內交宮禁,以固其寵,外結隣國,以爲之援,故書此以深誅之,人主觀此,亦當留意焉。守幹曰,人臣無境外交,公子遂脅制其君,以成纂奪,擅弄威權,有若唐之崔胤·崔昭,締結王行瑜·李茂貞·朱全忠,以脅其帝,六國時,公缺議,外挾强秦之威,割地六國者,豈不痛哉?寅燁曰,缺弑之,終深著其罪,爲後世戒,可謂嚴切矣。上曰,然矣。肇曰,齊人,取濟西田,此所謂同惡相濟者也。弑君纂國,人道之所不容者,而不能聲罪致討,利其賂地,與爲黨助,人心陷溺,不自知非,魯宣之罪,固無可言,而齊亦有其罪矣。上曰,大學,論治國平天下,深戒以利爲利,孟子,論先利後義,不奪不饜,皆拔本塞源之論也。肇曰,春秋,於纂逆之君,討罪尤嚴,先治黨與,蓋弑君纂國,皆出於利,不利則何至於此乎,先治黨與,則亂臣賊子,孤立無徒之言,是矣。寅燁曰,春秋二百餘年纂弑之賊,不忍言者多矣。大抵陽九之會,諸侯相侵伐,見利不知義,故末流之禍,至此矣。上曰,此言最是。演曰,嶺南缺些少鳥銃,僅數千柄,弓不過四五千,而亦多傷破,臣於莅任時,欲爲改造,而適値賑政,物力難辦,故使臣所帶軍官李河,受出本錢,取殖料辦矣。黑角弓三百餘張,鳥銃一百柄,焰硝·鉛丸·錚鼓·旗幟等物,多所措備,舊軍器黑角校子弓竝六百餘張,亦且修補改樺皮,又於架山南倉,營建庫舍而藏置之,本錢則還納官家,官家旣無物力備給之事,而渠自取息,盡心辦備,不可無酬勞之典,故以此啓聞矣。疏曹,因年前定奪之事,終至防啓,而此則不特監造而已。其科理措辦,數旣不少,若勞而無賞,則終非激勸之道,故極知其惶恐,而敢此仰達。考出前例,更爲稟處,何如?上曰,令疏曹更爲稟處,可也。諸臣仍退出。出燼餘
上在昌德宮。停常參,只晝講。
以趙聖復爲假注書。
晝講。入侍,知事李寅燁,特進官崔錫恒,承旨沈極,玉堂李肇·柳鳳瑞,注書具萬理,史官洪致中·申靖夏,武臣李元命。
左議政徐宗泰,長湍地焚黃呈辭。入啓。給由馬,澆奠床備給。
黃海監司許墀上疏。大槪,臣旣猥膺謬命,且當遠離丘墓,而臣之父墳,在於驪州地,拜掃告行,情理攸切,伏乞特許恩暇,俾伸至情事。入啓。答曰,省疏具悉。卿其依疏辭往來焉。
今日晝講時,同春秋李健命改差,當日內開政差出事,及故判書朴世堂·吳道一致祭事,榻前下敎。
府啓,竝引嫌而退,私書早晩,初非大段,見輕之嫌,無已太過,旣有簡問,元無所失,不爲引避,意亦有在,請掌令李翊漢,執義李師尙竝命出仕。答曰,依啓。
政院啓曰,同春秋開政差出事,命下矣,吏曹堂郞,方以都堂錄圈點事,進參合坐,待畢圈入來,日勢將暮,兼帶之職,曾有口傳差出之例,今亦依近例口傳差出,何如?傳曰,允。
禮曹,冬至使拜表吉日,十月三十日,方物封裹,同月二十七日,推擇。啓。
都堂錄圈點,六點,李台佐·趙泰億,五點,崔啓翁·權忭·李萬選·權世恒·權詹·李夏源·鄭栻·李大成·李正臣·李世最·宋正明·洪重休·朴鳳齡·申鐔·沈壽賢。
吏曹口傳政事,以李墪爲同春秋。
京畿監司書目,楊州呈,以大司憲金昌協辭職上疏上送事。啓。答曰,省疏具悉。卿勿固辭,從速上來,安心行公。
沈極啓曰,因政府草記,都堂錄圈點時,吏曹判書李寅燁牌招進參事,命下之後,卽爲承牌,而昨緣會講後夜深,都堂錄,不得爲之,今日圈點事,大臣出令,而吏曹判書,以式暇不爲來參,以此大臣送言,使本院,使之稟旨請牌云,吏曹判書李寅燁,牌招,以爲進參之地,何如?傳曰,允。
以備忘記,傳于趙泰老曰,進宴廳堂上領敦寧金柱臣,判書趙泰采·徐文裕,各熟馬一匹賜給,郞廳僉正金昌國,正郞尹澤,佐郞李遂大,竝陞敍,造果監造官王簿柳載和,直長洪可相,奉事鄭壽期,別工作監役官申載,竝六品遷轉,已出六品者,陞敍,大小膳監造官別提尹萬慶,兒馬一匹賜給,執事典樂金壽延·宋善,權信,隊伍檢擧典樂金二星·申世興,令本衙門高品付祿,殿庭軌拍典樂李義賢,殿後軌拍典樂金允傑,及算員以下員役·工匠等,令該曹,米布分等磨鍊題給。
又傳于趙泰老曰,進宴時造果次知內官金起聲,熟馬一匹,排設次知內官申晐,半熟馬一匹,造果薛吏崔璟·金龜瑞,排設從事官缺周,各兒馬一匹賜給,造果次知別監金世興,缺授,排設次知別監馬世珍,司鑰除授,排設次知司鑰池碩昌·金鼎希·方震倜,各兒馬一匹,書房色司鑰孫貴說·李徹誠,各上弦弓一張,飯監以下,令該曹,米布分等磨鍊題給。
又傳于趙泰老曰,進宴時進爵宰臣延礽君□,延寧君昍,領議政崔錫鼎,判中樞府事李濡,領敦寧府事金柱臣,各鞍具馬一匹面給,臨昌君焜,東平尉鄭載崙,判書趙泰采,各熟馬一匹面給,都提調判中樞府事徐文重,熟馬一匹賜給,內外宴檢擧提調臨昌君焜,加資,進止提調臨陽君缺昌君沈,判書趙泰采,加出提調全山君深,錦缺昌君樴,參判金演,南溪君洪璛,奉花盤缺承旨沈極,各熟馬一匹,世子進止副提調缺濡川都正濎,缺二行景濂,各兒馬一匹缺兼引儀李德夏,各上弦弓一張,缺書吏以下,令該曹,米布分等磨鍊題給。
又傳于趙泰老曰,今此賞格中一人雖兼數事,毋缺疊授。
大司憲金昌協疏曰,伏以臣,篤病當死久矣。只以一息未泯之故,名姓尙掛於朝籍,虛縻重任,屢煩控辭,旣積慢命之辜,且深瀆尊之懼,是雖一飯之頃,不能自安于心,伏況日昨法筵之設,實缺擧,凡在一國臣民,莫不歡慶聳抃,雖在田間庶民之賤,亦皆瞻望雲天,願效華封之祝矣。臣雖久屛丘壑,犬馬微誠,尙不後人,其欲一致身於軒懸脀載之間,仰賭至尊貳極之觴,俯與群僚,獻中岳之呼者,其情豈有極哉,而尸居餘氣,終莫能自遂,以臣躬逢盛際,幸忝卿列,而曾不若虞庭率舞之獸,是豈獨私心恨結,甚於古人周南之歎,抑亦分義虧缺,難逃於有司者之議矣。竊伏床簀,且悲且懼,至于數日,猶不自釋然,而天日之明,亦何能俯燭此情實也。臣於前月,伏奉批旨,又以從速上來爲敎,以臣氣缺以時月之久,豈復有起身之望,而聖敎每以缺惶悶,不敢復有多言,只坐待刑誅之加。以下缺批答見上
午時,上御宣政殿晝講,入侍座目見上上讀前受音畢。肇,伏而讀之,自邾子來朝,止求成者非其道矣。上讀新受音一遍,旣訖。肇,釋之曰,書邾子來朝者,此時宣公,弑君纂立矣。桓公二年,書鄧子來朝,而不曰缺侯,以示貶意,其義同也。上曰,唯。肇曰,侵陳遂侵宋者,晉以盟主之餘業,不能缺楚子者,以見楚莊爭伯,而夷秋侵陵中國缺鄭人者,以其棄弱晉附强楚也。缺棄晉附楚,而宋有缺二行先代帝王之後缺晉失伯而楚侵陵,故書伐鄭缺不征伐也。鳳輝曰,伯主則專征伐,無害缺疑於君之疑字,或未知擬字之誤耶。錫恒曰,疑字,有互相錯雜之義也。肇曰,趙穿帥師,書趙氏過惡也。趙盾,爲晉上卿,用穿狂疏之謀,罪在趙盾,亦可見其君之失德也。鳳輝曰,趙穿用兵,出於私欲。肇曰,志同受惡句絶下,當以伊音懸吐矣。上曰伊音之吐,尤爲分明矣。肇曰,然則御覽冊,當改吐矣。上曰,依爲之。遂掩卷。沈極所啓,以實錄奉安事,五臺山則同春秋黃欽,已爲出去,太白山則李墪,當往,而昨日政,除拜都承旨,李健命在外,春秋館未差一員,當急速,故敢達矣。上曰,依爲之。李寅燁曰,知春秋有一窠,而當缺則老病人外,且有相避,無可差者矣。上曰,然則李健命改差,其代差出,可也。極曰,李健命改差之代,當日內開政差出,宜矣。上曰,依爲之。又所啓,故判書臣朴世堂·吳道一,復官爵後當致祭,而該曹以爲,以被罪之人而復官,不可循例致祭云,旣已復官,則似當有致祭之擧矣。上曰,致祭可也。出下敎李寅燁所啓,臣以賑廳事,敢此稟達矣。蓋賑廳之責應,甚浩大,反本無稅入,畿甸及海西移轉穀,累經荐飢,尙今未捧,故賑廳留在穀,甚些,事甚可悶矣。判尹閔鎭厚,爲提調時,貿穀缺拮据,而頃見御史書啓,則亦不無民弊,缺不至大段失稔,固當趁此時收合,而缺若令各官守令缺二行錢文之在兩南者,缺穀以充賑廳劃給之數,則似好矣。上曰,缺便好以此分付,可也。出擧條又所啓,頃年以科擧錄名割移事,其時主掌官鄭運亨·洪夏濟二人,皆被罪,而鄭運亨則卽爲收敍付職,洪夏濟則以其曾已分差於各學,故未得歸本館,到今經年,尙未付職,合有變通歸本館付職之道矣。上曰,同被罪罰,而一則付職,一未付職,事甚不均矣。依爲之。出擧條諸臣遂退。出燼餘
上在昌德宮。停常參·經筵。
未時,太白見於巳地。
繕工監役李構,宣陵丁字閣重建事,出去。
下直,龍媒僉使安夢齡。
傳曰,明日晝講爲之。
備邊司啓曰,漢城府判尹閔鎭厚,禮曹參判洪萬朝,都承旨李墪,護軍朴權,竝本司堂上差下,使之察任,而閔鎭厚則仍察有司之任,何如?傳曰,允。
備忘記,進宴廳堂上領敦寧金柱臣,判書趙參采·徐文裕,熟馬一匹賜給,郞廳僉正金昌國,正郞尹澤,佐郞李遂大,竝陞敍,造果監造官主簿柳載和,直長洪可相,奉事鄭壽期,別工作監役官申載,竝六品遷轉,已出六品者,陞敍,大小膳監造官別提尹萬慶,兒馬一匹賜給,執事典樂金壽延,宋善·權信,隊伍典樂金二星·申世興,令本衙門高品付祿,殿庭執拍典樂金允傑,及算員以下員役·工匠等,令該曹,米布分等磨鍊題給。
疊書備忘記,進宴時進爵宰臣延礽君□,延齡君昍,領議政崔錫鼎,判府事李濡,領敦寧金柱臣,各鞍具馬一匹面給,臨昌君焜,東平尉鄭載崙,判書趙泰采,各熟馬一匹面給,都提調判府事徐文重,熟馬一匹賜給,內外宴檢擧提調臨昌君焜,加資,進止提調臨陽君桓,瀛昌君沈,判書趙泰采,加出提調全山君深,錦川君榰,密昌君樴,參判金演,南溪君洪璛,奉花盤宣敎官右承旨沈極,各熟馬一匹賜給,世子進止副提調密豐都正坦,益寧都正梯,儒川都正濎,光山都正樟,杞安都正構,各半熟馬一匹賜給,內外宴造果監造官直長李鼎佐,六品遷轉,左通禮閔震元,右通禮洪景㾾,各兒馬一匹,相禮成瑍,贊儀趙彝重,兼引儀李得夏,各上弦弓一張賜給,造果次知色吏以下,令該曹,米布分等磨鍊題給。
備忘記,進宴時造果次知內官金起成,熟馬一匹,造果次知薛里·崔璟·金龜瑞,排設從事官具義峻·姜起周,各兒馬一匹賜給,造果次知別監金世興,書題除授,排設次知別監馬世珍,司鑰除授,排設司鑰池碩昌·金鼎希·方震倜,各兒馬一匹,書房色司鑰孫貴說,李徹成,各上弦弓一張賜給,飯監以下,令該曹,米布分等磨鍊題給。
備忘記,今此賞格中一人,雖兼數事,毋得疊授。
議政府司錄,以領·左相意啓曰,本府坐起三公入來時,東西壁舍·檢以下,例爲祗迎於階庭,而曾前謬例,舍人不爲折腰,只下庭平立,揆以事體,實涉乖謬,在前故大提學鄭弘溟,故相臣李端夏·呂聖齊諸人,爲舍人時,皆用折腰之例云,前輩故事,亦有可據,故辛巳年間,本府,以自今定式,使之勿循謬例,迎送如式事,陳啓蒙允矣。昨日政府合坐時,舍人李㙫,稱以流來舊規,下庭平立,不爲折腰,所見極爲可駭,凡舍·檢之凌轢諸司,任行驕習,恃其相府之郞廳也。今乃以此,欲施之於三公,固已無據,況旣有辛巳定式則不有新定之絜令,擅行無稽之謬擧,若無別樣論責之道,則年少名官驕謇之習,將無以少懲,舍人李㙫,罷職,何如?傳曰,允。
同副承旨趙泰老上疏。大槪,陳病乞遞事。入啓。遞差。
玉堂箚子。大槪,敢貢蕘說,以備裁幸事。入啓。答曰,省箚具悉。縷縷誡誨,出於愛國之誠,深用嘉歎,可不體念焉,可以議處事,令廟堂稟處。以上朝報
備邊司啓辭,濟州試才御史李海朝,今將發送矣。濟州,以海外絶區,御史之承命往來,甚爲間闊,從前以試才,兼視軍器,或以巡撫御史,兼行試才,而巡撫則自廟堂磨鍊節目,試才則自兵曹爲之,事面差別,今番試才之入往,不可不檢察軍政,雖不以巡撫啓下,以試才兼行巡撫,恐或便當,使之依此擧行,而節目,亦自本司,參酌磨鍊啓下,何如?答曰,允。
金相稷,以義禁府言啓曰,凡在罪籍,情犯可恕之類,及年月稍久,可以疏決者,令本府抄啓事,命下之後,因本府草記,待缺仕後,稟旨擧行事,允下矣。事異常例,依疏決例,入侍稟處乎,自本府別單書啓,以俟裁處乎?敢稟。傳曰,入侍稟處。
以備忘記,傳于朴弼明曰,今日西北別付科軍官等試射時,出身朴俊命,三十二分居首,加資,閑良張溟翰,二十八分居首,直付殿試。
校理李肇,副校理柳鳳輝等箚子曰,伏以惟天惟祖宗,眷佑我聖上,光臨寶位,三十有二年,而南北無警,邦內粗安,吾東邦億萬年無疆之休,實基於此,而伏況我王世子,誠孝出天,思盡至養,累疏陳請,幸蒙勉從,至于今日,克擧盛禮,親率百僚,奉觴上壽,朝野同慶,跛躄亦抃,此誠曠世罕有之盛擧,而此不過遵行國朝之故事,用副春宮之至情而已。曷嘗有豐盛侈大之意哉。然而人心之所易流者,逸遊,而苟開其一日之樂,缺一日二日,駸駸然必至於終身不返,此周公所以有缺殿下,乃於禮成翌日,時下備忘,予豈缺不敢遑暇之意,而至以推見缺優老之禮,蠲逋之惠,缺二行聲色,舜·湯缺惓惓至此者,同出於愛君憂國之缺如臣無狀,幸際休明,獲覩盛事,雖其識見謏淺,文缺誠不足以揄揚聖德之萬一,而若其憂愛之忱,缺恒情,玆敢略掇陳腐之說,以效芹曝之誠,惟聖明裁察焉。臣等竊觀,近年以來,天災地異,疊見層出,靑臺之報,四方之奏,史不絶書,某災之應於何事,某變之驗於幾時,或由於人事之失於下,或由於率氣之感於上,雖不可妄自附會,而桑林六責,竟致方千里之雨,景公三言,終有徙一度之驗,則其不可以深遠難見,而不爲之恐懼修省也明矣。今歲之四五月霜雪,江水色變流斷等災異,實是可怪可愕之甚者,而凡於政令施措之間,未聞有惕慮警動之意,而一任其悠悠泛泛若是,而其可望消弭災沴也耶。京外獄訟之久滯,未有如近日之甚,至如重囚,關稟上司之獄缺繫滿獄,屢閱寒暑,至或有近十年而未勘斷者,其人缺困迫,已不可言,而資養之費,害及隣族,一人被繫,百家破産,語曰,一人含冤,五月飛霜,矧玆含冤而呼痛,不止一人,則干傷和氣,感召災沴,亦安知不由於此耶。肆我聖明,幸加軫念,特降明命,令道臣定限論報,意甚盛也。第此只爲一時之申勅,非久遠定制,一番抄報,以應朝令之後,又復如前稽滯,朝家之別擧,亦難數行,臣等以爲,宜有別樣變通,以爲永久遵行之地矣。至於殺獄刑推,自是法典,而不但外邑守令,慢不擧行,且緣各有官缺期會未易,一年之內,同推無幾,近有一月三次定式之缺不聞其有實效,臣等謂殺獄之已始刑推者,使本道缺獨於刑訊,如有變辭承款等節次,則更缺或可救滯獄之弊,而此係法外事體,缺四行設置鎭保,名號缺有之,自備軍器,恩賞徒濫,而木蠧缺者幾希,若是而欲望得力於緩急者難矣。孟子曰,國家閑暇,及是時,明其政刑,雖大國,必畏之矣。及是時,若事怠敖,是自求禍也。所謂政刑,不但在於治城繕兵而綢繆牖戶之策,亦不可不講矣。天之警告旣如此,而民生之困悴,又未有甚於此時者,蓋自十數年間,春夏之旱,夏秋之水,無歲無之,八路穡事,未曾有一稔之歲,而至于今年,水田雖不至於全失,旱穀亦未免爲凶歉,言念民事,良可寒心,東民身役,最爲苦重,所賴而自資者,惟在於田役之差歇,而連歲飢荒,實有不免死亡之憂,其所制産,旣不足以仰事俯育,則亦何可責之以親上死長之義乎,頃日筵中,以推恩,施惠二條,有所定奪矣。夫推恩過則或不免於濫觴之譏,施恩廣則終不害爲益下之政,而今玆恩典,遍及缺無可論,至於施惠,不過蕩減指徵無處之舊糴而止,且臣等,非不知朝家恤經費之意,而其視前世賜今年田租米之政,亦不無歉然者矣。伏願殿下,更令廟堂,商議稟裁,或於田稅大同中,量宜減給,且內司各寺奴婢身貢,及諸般軍兵身布之舊未收,一依還穀例,限年蕩滌,則實惠可以及民,而亦足爲收拾人心之一助矣。生民休戚,係於守令,守令黜陟,責之監司,雖以各道繡衣之啓觀之,或以貪贓,或以不治,入於廉問中者,一道之內,非止一二,而監司則只於每年殿最時,以一二殘邑,置下考以塞責而已。未聞有別有論罪狀聞之擧,缺黜陟,亦不可謂嚴明矣。夫如是則其何以懷保小民乎,子惠困窮之政,殿下勤恤之意,覃被無壅耶。我國家,有沃野千里,而民不足於食,有桑麻之業,而民不足於衣者,此無他,奢侈缺半行上自貴戚近屬,公卿大夫缺四行織女之艱辛勤缺之蓋寡,況公卿大夫貴戚之屬乎,雖以日月之明,亦或未能盡燭於窮閭蔀屋之下矣。臣等,恐殿下躬率之化,反有歉於漢文帝身衣弋綈,而高䯻廣袖之風,不及於下者,至於如此,使我赤子,卒不免於塡壑散四之患,可勝歎哉,宋臣張栻,有言,詩之七月,書之無逸,欲其知稼穡之難與小人之依,帝王所傳心法之要,端在於此,栻之此言,最爲懇至,倘殿下,不忘小人之依,益懋克儉之德,先自聖躬始,于以行之宮中,于以責勵臣下,毋狃汰侈之習,勉爲勤儉之趨,而至於勸農,則毋妄興徭役,以奪其時,毋橫加賦斂,以困其力,亦必有實惠以將之,無徒爲空言虛文,以示聖朝重本之意,則民將爭趨南畝,衣食足而孝悌興矣。噫,今日可憂之端,可言之事,固非一二,而所仰恃而無恐者,以我聖明在上耳。恭惟殿下,以大德至善,而不敢遑寧,以缺有而未嘗自侈,以建極于上,訓率于下,臣等,無容更缺仰贊聖德,而然難持而易溢者,是心也。壃域乂安,民庶繁殖,人不知兵革,已近百年,殿下之心,恐或近於安泰,朝著淸明,百僚供職,一敎令之下,莫不奔走服事,殿下之心,或恐近於肆易,博覽經史,明習政史,裁決處斷,逈出群下之意表,殿下之心,或恐近於自大,臨御三紀,寶曆方長,歷數前古史冊,罕有其比,殿下之心,或恐近於自滿,至於王世子,以至誠純孝,主鬯震宮,亟擧稀闊之盛禮,以彰充美之盛德,恐殿下之心,嘉悅之極,或近奢侈,臣等,敢以小人之腹,妄度聖意,區區憂慮,竊在於缺憂治世,而危明主之忱,不能自已,臣等謹按,書舜典篇曰,克勤于邦,克儉于家,不自滿暇,解之者曰,惟勤儉缺滿則必不勤,暇則必不儉。又曰,常人恃功,而缺天下之患,莫大於缺二行安泰常生於昇平,缺雖欲勤而欲儉,終不可得矣。安危缺未嘗不在於此,可不懼哉,伏惟殿下,上而有缺托,下而爲生民之主,付畀之重,責任之大,爲如何哉,苟或一缺之間一擧措之際,或有一毫彷彿於所謂滿暇者,則此豈國家之福哉,臣等謹按,書曰,人心惟危,道心惟微,惟精惟一,允執厥中,宋臣眞德秀,推演其說曰,人心爲主,而無以裁制,則物慾日滋,其去桀·紂不遠矣。知富貴之不可恃,而將之以憂勤,知驕侈之不可肆,而節之以恭儉,此道心之發也。道心爲主,而無以汨喪,則理義日充,其去堯·舜不遠矣。夫以堯·舜·桀·紂之相去,其間不啻遼越,而若論其毫釐之差,則只在人心道心之分,人心道心之分者,又只在能憂勤恭儉與否之如何,所謂精以察之,一以守之者,亦惟在二者之分而已。臣等聞,道心難明而易昩,人心易私而難公,夫其發於義理者,缺著,暢達無所壅遏,流行於日用動靜,造次顚沛之間,則人欲之私將無隙而闖發,消沮按伏,不能爲病,然必精以察之,然後一念之發,一事之行,可知,此爲道心,此爲人心,必一以守之,然後發於道心者,必擴而充廣之,發於人心者,必裁而克治之,使心目之間,理義瞭然,危微之分,若白黑之易卞,勞勩乾惕,不知其爲疲,謙約朴素,不知其爲歉,宮室膳羞之美,觀逸遊畋之樂,不足以爲累,玩好服飾之供,鍾鼓管籥之音,不足以爲悅,此不待勉强而然也。蓋其所眞樂者在故耳。孟子所言理義之悅於心,如芻豢之悅於口者,正謂此也。由是論之,堯·舜之治,不過以十六字之訓,治是心能勤儉而已。此豈非今日聖上之所當體念者耶?嗚呼,殿下一念之憂勤,而治安之基缺恭儉,而生民之慶福,雖災異荐臻,而由是而可以消缺由是而可以奠安,國勢委靡,而由是而可以缺四行殿下春秋,若比武公,不啻鼎盛,學問之功,無少間斷,交戒之言,宜在左右,伏願殿下,留心焉。臣等,近日入侍講筵,密邇淸光,耿耿愚忱,欲有所陳達,而言語拙訥,咫尺天威,囁嚅不敢發,玆敢不揆妄率,仰貢芻蕘,以備財幸,亦望聖明恕諒焉。批答見上出燼餘
上在昌德宮。停常參,只晝講。
左承旨任舜元,修撰南就明三度呈辭。入啓。遞差。
吏曹啓曰,承旨有闕,政事,取稟。傳曰,明日爲之。
晝講。入侍,知事李寅燁,特進官金錫衍,承旨朴弼明,玉堂李肇·柳鳳輝,假注書尹聖時,史官洪致中·申靖夏,武臣趙以健。
校理吳命峻上疏。大槪,臣猝患危疾,症勢極重,敢陳實狀,冀蒙恩遞事。入啓。答曰,省疏具悉。爾其勿辭,調理察職。
持平李廷濟啓曰,臣於日昨,因兩僚引避,詣臺處置,掌令李翊漢之避,不過以私書早晩爲言,此未知其必爲應避之端,而至於請遞,殊似過重,措辭請出矣。今聞物議,皆以李翊漢之避,元無所據,而强爲出仕,大加非斥,至於論思之官,亦言於闕內稠坐之中云,臣之處置乖當之失,著矣。何敢一刻仍冒於臺次乎?請命遞斥臣職。答曰,勿辭。退待物論。
今日晝講時,後日賓廳引見時,禁府堂上亦爲入侍事,榻前下敎,江華留守閔鎭遠,請對入侍。
掌令李翊漢啓曰,臣於擊錚人金槹供辭,有不敢晏然者,金洵貪饕不法之狀,已悉於前後啓辭,臣亦不必更爲敷陳,而槹之爰辭中,至擧家舍一款,以臣家主至親,非不詳知爲言,而臣妹夫妻,相繼早歿,移寓他洞,亦有年所,則厥家之爲洵所買,臣何以聞知,而第其屋子甚巨,厥價之多,幾近千金,則金洵所買時價本,臣雖未能的知,而亦豈與當初本直,判然有異耶?僚議適發臺席,故臣果隨參矣。今槹之言,有若臣知其不然,而故爲構誣者然,至以誰欺之說,詬斥備至,誠可駭然也。噫,臺閣之臣,許以風聞者,將以糾正官邪也。若使被彈之類,隨事登聞,則言事之人,孰有得免於詬辱者耶?今者槹,敢於臺啓方張之日,肆然擊鼓,構誣臺地,罔有紀極,國家少有紀綱,安敢乃爾?臣以同參之人,旣被其斥,理難仍冒,而且伏見僚臺之避,旣有所難安者。日昨筵中,府啓之批,旣承未安之敎,右僚改啓之時,不早通議於臣,臣以當初聯名同參之人,終有所不安,引避自劾,而處置請出,出於意外,嚴召之下,黽勉就職,尋單縮伏矣。卽者同僚,因以處置乖當,見非於公議,引以爲嫌,則臣以處置中人,何可仍冒於職次乎?請命遞斥臣職。答曰,勿辭,退待物論。
右副承旨金相稷上疏。大槪,敢申私懇,冀蒙矜察事。入啓。答曰,省疏具悉。疏辭,令該曹稟處。
領議政崔錫鼎箚子。大槪,敢申前席未盡之意,仍乞還收賜馬之命事。入啓。答曰,省箚具悉卿懇。前後陳戒,亶出憂愛,可不服膺,而箚中所陳,依此施行,賜馬之典,不宜過辭,安心領受焉。仍傳曰,遣史官傳諭。
忠淸監司書目,結城呈,以領府事南九萬上疏上送事。啓。答曰,省疏具悉卿懇。日者別諭之時,適緣道里稍遠,不得一體敦召,缺然之懷,曷可云諭,卿其體予至意,安心勿待罪,從容就途,用副虛佇之望。仍傳曰,遣史官傳諭。又書目,懷德呈,以知事宋奎濂辭職上疏上送〈事〉。啓。答曰,省疏具悉。卿其勿辭,安心調理。
晝講時,知事李寅燁所啓,頃因大臣陳達,年久而未蒙甄敍者,有本曹及金吾稟處之命矣。今番事,有同歲抄,而罪罷之人,或有不入於年例歲抄者,如准期不敍,永勿除職,還上虛錄,褒貶居中居下之類,何以處之乎?上曰,竝書入。
未時,太白見於巳地。
金相稷,以長生殿郞廳,以都提調意啓曰,本殿所在內外梓宮板子,堂上·郞廳奉審,則內梓宮八部內,可用只有四部,外梓宮板子,只有二十立,莫重板子之遺在,如是零星,不可不趁速斫取以成,而內梓宮板子,則例爲斫取於關東·嶺南兩道,外梓宮板子,則例爲斫取於湖南矣。今年嶺西諸邑,水災頗甚,敬差之往來,不無弊端,待明秋擧行,外梓宮板子,則依例發送敬差官於全羅道黃腸所封處斫來,而敬差官,令該曹擇差以送,凡干擧行等事,依前例料理整待之道,一邊分付於該道,何如?傳曰,允。
以備忘記,傳于朴弼明曰,御營廳哨官金纘五,五射會畫紙中,柳葉箭十巡五十矢,令該曹別樣論賞。
領中樞府事南九萬疏曰,伏以聖明御極,福佑自天,在宥邦國,垂及三紀,燕賀鰲抃,擧切臣隣,法殿稱觴,大庭呼嵩,凡在含生,孰不踴躍,結情紫闥,馳心丹陛,然念滓穢賤臣,跧伏荒野,殘疾昏耄,致身無路,雨露之澤,雖得均沾,螻蟻之誠,無以自暴,分義虧缺,情理抑塞,有臣如此,不死何爲,臣旣干嚴誅,宜有常刑,身自鳴號,實甚缺而默然不言,爲若全無知覺者,亦有所千萬惶恐,謹此缺封疏,恭竢斧鉞之命,不勝涕泣兢惶之至。答曰,省疏具悉卿懇。日者別諭之時,適緣道里稍遠,不得一體敦召,缺然之望,曷可云喩,卿其體予至意,安心勿侍罪,從容就道,用副虛佇之望。仍傳曰,遣史官傳諭。
領議政崔錫鼎箚曰,伏以今玆進宴之擧,實爲我東方無前之盛事,大小臣僚,普切懽抃,而繼有□絲綸之降,推恩而優老,施惠而澤民,以至恤囚疏罪,無非所以導迎和氣,上下同樂之意,凡係瞻聆,孰不聳動欽歎,第念盈滿之會,恒思缺損,安樂之地,不忘危厲,先聖王之兢業保邦,寔在於是,易大有曰,有大者,不可以盈。越范蠡曰,持盈者與天,節事者與地,持盈節事者,同爲興衰撥亂之基本,若乃養無疆之福,垂燕翼之謨缺亦無出於此,伏願聖明,深留缺量,酌撙節爲主,以爲治。以下缺批答見上出燼餘
上在昌德宮。停常參·經筵。
下直,全羅右水使崔鼎鉉,所斤僉使金三翼,彦陽縣監金葵,順天府使鄭思孝,淮陽府使南宅夏,全羅左水虞侯盧省來,高山縣監沈壽賢。
判府事徐文重箚子。大槪,敢陳微懇,乞蒙收還賜馬之命事。入啓。答曰,省箚具悉卿懇。卿其勿辭,安心領受焉。仍傳曰,遣史官傳諭。
瀛昌君沈上疏。大槪,敢申私悃,冀蒙矜許事。入啓。答曰,省疏具悉。卿其安心往來焉。仍傳曰,給由馬,澆奠床備給。
政院啓曰,行大司憲金昌協,掌令尹推,持平權斗紀在外,掌令李翊漢,持平李廷濟引嫌退待,執義李師尙呈辭,無行公之員,連日監察茶時,處置經宿,俱涉未安,執義李師尙,牌招察任,何如?傳曰,允。又啓曰,今日晝講事,命下,而知經筵趙泰采同經筵兪得一受由在外,同經筵宋相琦在外,知經筵趙相愚·李寅燁以病不進,一員未差,他無入參之人,趙相愚·李寅燁,竝卽牌招,以爲推移入侍之地,何如?傳曰,允。
都承旨李墪上疏。大槪,臣於備局提調,萬萬有不敢承當者,實錄奉安之行,又隔在數日之後,出納之地,不可久曠,見任本職及籌司兼任,竝乞亟賜鐫遞,以幸公私事。入啓。答曰,省疏具悉。卿其勿辭,從速察職。
執義李師尙上疏。大槪,臣之所遭,實是無前變怪,情理痛迫,累日抑塞,文字自劾,尙此遲淹,而不意此際,以僚臺處直,遽有召命,分義所在,違慢是懼,不得不趨詣禁扃之外,而臣之情地,斷無晷刻冒居於臺次之勢,乞賜鐫罷,以安愚分事。入啓。答曰,省疏具悉。構誣之說,何足掛齒,爾其勿辭,從速察職。傳曰,今日晝講,停。
謝恩,右承旨朴弼明,左副承旨金相稷,右副承旨金弘楨,同副承旨李東馣。
禮曹判書徐文裕上疏。大槪,乞收賜馬之命,以安私分,且臣重被擊錚人誣詆,決難冒居職次,亟命遞斥臣職,仍治臣循私之罪,以嚴國綱事。入啓。答曰,省疏具悉。意外侵詆,不足爲嫌,卿其勿辭領收,安心行公。
副司直韓配夏,副護軍趙泰老,副司直任舜元,副司果南就明。
吏批,有政,以李夏源爲弼善,以金弘楨·李東馣爲承旨,韓祉爲全羅道黃腸木敬差官,以羅學川·洪重休單付兼持平,黃啓河單付兼監察,卒吏曹判書李敏敍諡號文簡,卒吏曹判書朴長遠諡號文孝,贈領議政丁應斗諡號忠靖,贈左參贊趙潝諡號景穆。
未時,太白見於巳地。
金相稷啓曰,今日晝講事,命下,而知經筵趙泰采,同知經筵兪得一受由在外,同知經筵宋相琦在外,知經筵趙相愚·李寅燁以病不進,一員未差,他無入參之人,趙相愚·李寅燁,竝卽牌招,以爲推移入侍之地,何如?傳曰,允。
判中樞府事徐文重箚曰,伏以國有大慶,法讌才擧,普土臣民,莫不歡抃鼓舞,咸切嵩呼之祝,此誠數百年來希覯之盛擧也。群工駿奔,以事爲榮,而臣雖待罪廚院,舊例,首相,未有同參執事之列,員數不備,則至請加設,而臣名不入於啓單中矣。賞格命下之日,特以職名居首,至有賜馬之命,臣驚惶震惕,無所容措也。大禮旣成之後,尤宜省懼節約,無蹈豐豫之習,而今番賞典,實近太濫,臣旣無可紀之勞,而猥蒙重典,濫賞之失,正自臣身,伏乞聖明,俯賜鑒照,還收臣賜馬之命,以重賞典,以安微分,不勝幸甚。取進止。批答見上
執義李師尙疏曰,伏以臣,卽見金洵子槹擊錚元情,則其設心,專在於醜辱,臣身受誣,固不暇恤,而汚衊之言,至及泉壤,臣五內如灼,寧欲溘死而不可得也。身居言地,論一墨吏,而遽遭此罔極之言,上以壞損臺閣,貽辱淸朝,下以貽禍先臣,酷被構捏,不忠不孝,孰有大於臣者乎,臣固宜杜門塞竇,屛迹朝端,不當抗顔騰舌,更煩章奏,而冤酷痛迫之情,何敢自隱於天地父母之前乎?伏念先臣,弱冠之年,釋褐登朝,歷敭內外,前後數十年之間,居官奉公,本末俱在,淸雅之操,謹勅之行,迄至今日,塗人耳目,而今槹,怨臣之論其父,乘忿反詈,加之以白地捏造之言,而詬辱狼藉,無小顧忌,古今天下,寧有是理?臣之所恃者,只是上有天鑑之孔昭,下有一世之公議,則槹之罔人,公肆傾陷之狀,不待臣一二卞明,而自可照燭,缺逐節劈破,以重陷瀆冒之罪,而至若構捏之缺臺閣彈劾人物缺二行有若與公議,兩造而角勝者然,今日朝綱,雖缺幺麼狐鼠,安敢乃爾,此誠衰世之一大變怪也。試以其自缺之辭言之,苟且湊合,不成倫理,誠不欲逐一卞破,而洵之贓汚,到底狼藉,眞所謂書罪無嚴,流惡難盡者也。臣於當初論啓時,不欲置人於死地,只提其綱,不擧其目,如使洵,小有人心,是宜畏罪戢惡,沮喪薾縮之不暇,而乃反敎誘其子,亟欲白脫,臣若因此,更爲暴揚其罪惡,則迹近忿,有傷事體,而其中京第二區之說,不得不略陳其實狀,洵,本以賣柴窮生,初無立錐,一經守宰,便成豪富,先買安國洞家,而今則假與他人,又買漢陽尉洞七十餘架之屋於通衢大道之傍,而猶嫌其狹小,又買傍近一舍,以附益之,屋子兩區,若是明的,而猶欲抵賴,他尙何說,至於李雲望事,渠敢引古相臣手書,以爲證明之端,此可見窘蹙矣。旣已立後,又復謀逐,此洵之所以爲洵,而利慾成性,全昧人理者也。臣之所論,正在謀逐一款,則當初定養時,相臣手書,其果爲此事之證援乎,其友壻之私相往復,卒乃崖異者,明有其人,則洵可自知,何待臣言,而乃欲窮詰於言官耶。林溥贐行時事,洵旣創造,公然倡言於大家稠坐者,專出於交構搢紳之計,傳說騰播,喧藉都下,渠雖有喙,實難自掩,故欲免其造言之惡,則乃反拖引別人,以爲淸脫之階,欲售脅持之謨,則又復幻弄辭說,以爲疑亂之資,其設心造意,巧慝若此,今玆讆言之出於其口,推此而益可驗矣。噫,臺閣之論人過惡,夫豈樂爲者哉,蓋欲不負其職責,而得免於尸素之譏也。今臣所劾,不過饑蝨之微,而毒螫之言,應機而至,如使被劾之類,皆踵此習,不計其人之事實,不問先故之行蹟,隨意粧撰,極口罵詈,惟以甘心修隙,缺意之資,則臣恐自今以後,居臺閣者,皆以臣爲戒,莫肯缺此不但臣之不幸也。噫,缺古人格言,臣固不缺二行不可參涉於立落,且臣情地,實無晷刻冒處於臺地,缺伏乞聖慈,俯賜諒察,亟命罷斥臣職名,以安愚分,不勝大幸,臣無任煎灼祈懇之至。批答見上
禮曹判書徐文裕疏曰,伏以臣,伏見備忘記,以進宴廳書啓,臣名亦在賜馬之中,臣誠驚愧隕越,不知所措也。今此宴禮,實我東方數百年曠典,在庭臣僚,莫不頌祝歡抃,而臣幸忝有司之列,目覩無前慶禮,榮莫大焉,未有奔走之勞,而猥蒙賞賚之典,臣心之不安,固不足言,而在朝家愛嚬笑之節,豈如是太濫也。亟命還收賜馬之命,以安私分也。且臣得見擊錚人睦重信爰辭,因其叔母金氏缺以其弟爲繼後事,構誣臣身極其悖妄,竊不勝駭愕之至,缺金氏上言之後,重信,果來見臣於私室,仍投呈狀,彼此相缺亦難取信,私室投狀,非所可論,故只以兩家父,俱缺依願立後之缺二行戶口,元非可考之事,臣於兩家,俱是素眛,則有何彼此愛惡之意乎?自上特命立後之後,不勝其傷倫敗常之心,無所發憤,恣意侵詆於回啓之禮官,若是無嚴,此實意慮之外,而前所未有之事也。臣旣被其無限詆辱,決不可仍冒於職次,伏乞聖明,特垂照察,遞斥臣職名,仍治臣循私聆囑之罪,以嚴國綱,不勝幸甚。批答見上出燼餘
上在昌德宮。停常參·經筵。
未時,太白見於巳地。自昩爽至卯時,有霧氣。
傳曰,史官五員待命,騎馬十五匹立之,津船等處內摘奸。
以李承源爲假注書。
判府事李濡上疏。大槪,賜馬之命,實非釁累賤臣所敢承當,而跧伏野外,未及陳暴衷懇,圉人已先來致,驚悚慚惕,晷刻靡寧,略搆一疏,直呈喉司,乞收誤恩,以安微分事。入啓。答曰,省疏具悉卿懇。卿其勿辭,安心領受焉。仍傳曰,遣史官傳諭。
政院啓曰,掌令李翊漢,持平李廷濟,引嫌退待,已至累日,而大司憲金昌協,掌令尹推,持平權斗紀皆在外,執義李師尙,今方呈辭,本府時無行公之員,尙未處置,連以監察茶時,俱甚未安,除在外,執義李師尙,卽爲牌招,以爲處置之地,何如?傳曰,允。
執義李師尙啓曰,臣於昨日,冒上一疏,敢陳痛迫之情矣。伏承聖批,以構誣之說何足掛齒,爲敎,日月之明,燭破無餘,臣誠感泣,不知死所,而顧臣情勢,決不可徒恃聖敎之開釋,而抗顔詣臺,方在病伏尋單之中,不意玆者,召牌又降,分義所在,不得不趨詣,而毋論臣情地之如何,同僚引避之端,初由於臣,則揆以臺例,宜不可有所參涉,以此以彼,俱難仍冒,請命遞斥臣職。答曰,勿辭。退待物論。
檢閱李澤牌不進,依承傳罷職。
以備忘記,傳于朴弼明曰,史官二員待命,騎馬六匹立之。朴弼明啓曰,史官二員待命事,命下矣。史官不備,以宣傳官一員代送之意,敢啓。傳曰,知道。
又以備忘記,傳于朴弼明曰,史官三員待命,騎馬九匹立之。朴弼明又啓曰,史官三員待命事,命下矣。史官不備以宣官二員代送之意敢啓。傳曰,知道。
李東馣啓曰,判府事李濡上疏到院,而以國忌齋戒,留院之意,敢啓。傳曰,入之。
世祖大王忌辰齋戒。出燼餘
上在昌德宮。停常參·經筵。
政院啓曰,憲府多官,引避退待,處置歸於諫院,而大司諫趙泰東呈辭,獻納朴彙登·正言林世儉未肅拜,竝卽牌招,以爲處置之地,何如?傳曰,允。
大殿,政院·玉堂問安。答曰,知道。勿爲問安。中殿·世子宮·嬪宮,藥房·政院·玉堂問安。答曰,知道。
藥房啓曰,秋序已深,伏未審此時,聖體,若何?伏聞昨日入侍醫官金有鉉·權聖徵等所傳之言,上候自數日前,左邊耳內作癢,微有浮氣,間或牽痛云,臣等不勝仰慮之至,卽與針藥醫,趁早入診,議定治療之劑,宜當,敢來問安,竝此仰稟。答曰,知道。不至大段,問于昨日入侍醫官議藥,勿爲入診,亦勿逐日問安。又啓曰,臣等承批之後,與昨日入侍醫官及鍼藥醫等商議,則皆以爲,今此症候,由於風熱上升之致,荊芥連翹湯,加蔓荊子七分,連用三貼,以爲趁卽發散之地,宜當云。此藥卽爲劑入之意,敢啓。答曰,知道。
注書具萬理書啓,臣承命馳往于楊州南面蘆原村舍判府事李濡所住處,傳諭聖批,則以爲,臣之前後所被恩數,已極隆厚,而今玆賜馬之典,尤非賤分之所可承當,故略暴微懇,以冀收還,伏奉聖批,未蒙開許,至遣史官,遠辱宣諭,臣於此,益增惶感,不敢更有所煩瀆云矣,敢啓。傳曰,知道。
檢閱洪致中,奉敎李縡·待敎洪禹瑞,牌招不進,依承傳罷職。
院啓,竝引嫌而退,處置失當,致有物議,揆以臺體,勢難仍在,囚人反詈,不足掛齒,當初起鬧,殊未妥當,同僚之避,初旣由我,嫌難參涉,其勢固然,請持平李廷濟,掌令李翊漢遞差,執義李師尙出仕。答曰,依啓。
正言林世儉謝恩後啓曰,臣以無似,待罪下邑,薇垣新命,遽出於千萬夢寐之外,驚惶震越,罔知攸措,諫諍之職,責任甚重,量才揣分,決無承當之望,而恩召遠降,逋慢是懼,黽勉就途,而適以先墓省掃,往在遠地,不但道里絶遠,宿患痰病,中路添劇,不得趲程前進,當國家罕有之盛禮,竟未及趨參於大庭嵩呼之班,分義掃地,罪合萬殞。且臣於在縣時,迫於病故私情之萬不獲已,冒犯濫率之科,雖未久還送,到今申嚴禁令之日,不可以事在令前,有所自恕,臣之負犯旣如此,何可一刻晏然於臺次乎?請命遞斥臣職。答曰,勿辭,退待物論。
謝恩,工曹判書李基夏。
吏曹啓曰,臺諫有闕,政事,取稟。傳曰,明日爲之。
朴弼明啓曰,上候方在未寧中,平復間視事,頉稟。傳曰,知道。
金弘楨啓曰,行大司憲金昌協,掌令尹推,持平權斗紀在外,執義李師尙,掌令李翊漢,持平李廷濟,避嫌退待,今日以監察茶時之意,敢啓。傳曰,知道。
世祖大王忌辰。出燼餘
上在昌德宮。停常參·經筵。
政院啓曰,卽者,吏曹郞廳來言,今日爲政事,命下,而判書李寅燁陳疏,參判崔錫恒,參議尹趾仁,俱以病不來,不得開政云,判書李寅燁,參判崔錫恒,參議尹趾仁,竝卽牌招開政,何如?傳曰,允。
大司諫趙泰東啓曰,引嫌而退,科旣冒犯,勢難仍在,請正言林世儉遞差。答曰,依啓。前啓,無城上所,姑停。
京畿監司書目,龍仁呈,以刑曹判書崔奎瑞辭職上疏上送事。啓。傳曰,此上疏,還爲下送。
成均館官員,以同知館事意啓曰,今九月初九日,儒生課製,當爲設行,而大提學金昌協,在外未肅拜,大司成李晩成,方在呈告中,限內不得爲之,今月內無故日,退行之意,敢啓。傳曰,知道。
春秋館郞廳,以領監事意啓曰,端宗大王實錄附錄,今當分藏於太白山史閣,開庫吉日,旣已推擇下送,本官堂上及史官,將以初十日下去矣。記事官李縡·洪禹瑞·李澤·洪致中,俱以違牌,罷職,下番翰林外,無他可往之人,不可無變通之道,罷職四人,別敍付職,以爲推移陪往之地,何如?傳曰,允。
判府事徐文重箚子。大槪,不能行步,不得進參於宗廟修改之列,乞遞都提調之任,備員進參,以重事體事。入啓。答曰,省箚具悉卿懇。宗廟署提調,改差,卽出其代,卿其安心勿辭焉。
檢閱洪致中上疏。大槪,昨聞母病危劇之報,蒼黃徑出,竟犯違慢之科,方深惶隕之私,不意恩敍特下,天牌繼臨,怵迫分義,謹詣闕外,而卽今母病,轉益危篤,顧臣情理,萬無離違供職之望,玆敢冒死哀籲,乞遞臣職,俾專救護事。入啓。答曰,省疏具悉。爾其勿辭,救護母病。
政院啓曰,明日宗廟修改時,戶曹堂上,當爲進參,而判書趙泰采,參判黃欽,俱在外,新除授參議朴泰恒,卽爲牌招,以爲明日進參之地,何如?傳曰,允。
傳,前府使崔元緖·黃震文·池日賓,李徵龜·吳重周·尹弘离·黃一夏·南至重·朴錫昌·柳必興·李善溥·黃再明·趙龜祥·成重三·洪夏臣·鄭翔周·郭基之·洪重周,郡守朴泰圭·李衡祥·李澤·李世俊·洪大猷·尹挺卿·李萬夏·李遇輝·沈玹·李宇謙·柳重茂·梁益茂·崔處大·李說,牧使李泰龜·尹憲柱·李光佐·李頤晩·具志禎·申必淸,平川君申琓,判府事李畲,右議政金昌集,參判李光迪,承旨兪命雄,東善君炳,別差韓重億,判官趙正萬,掌令李聖肇,正郞朴鳳齡,判官李明淵·金昌說·呂渭良,主簿吳遂協,僉正表膺瑞,主簿朴世寶·黃鐸·李星耉,縣監鄭斗平·柳以元,承旨任埅,內官金斗恒·崔景遠,縣監柳重碩·李碩亨·安相益·洪洵·金澥·崔熩·金致鳳·林薰·鄭洊·兪相基·洪楀·金時寶·宋世鼎·蔡明胤,縣令張梡·李夏成,察訪尹百齡·姜植·李濰·趙仲明·李命大,持平宋宅相,宋正明·鄭栻·李喬岳·兪彦明,參軍李澳,縣令李宜顯,掌令李喜朝,權世恒,副正字鄭來周,正字成起寅,都事李禎億,弼善沈得元,獻納李萬選,文學李明浚,竝敍用。前校書校理崔東濟,縣監李萬禎·李振海·崔休·鄭行百·申復奎·金坽·尹以徵·孟養浩·韓世謙·魚景亮·牟有秋·宋儒龍·鄭洊,牧使李文興·具志禎,府使郭基之·洪夏臣·成碩藎·梁聖揆·姜碩臣,參議安垕,參判李光迪,郡守權德廣·吳勣·李坽·金日省,判官丁道明·兪正基,判書李頤命等,竝職牒還授,去乙酉年秋冬等及丙戌年春夏等褒貶居中居下,竝勿論。
有政。兵批,副護軍李益壽·李震壽·李翊漢,副司直李廷濟,副司果任世儉·申鐔。
吏批,以趙永期爲慶基殿參奉,以洪得範爲永禧殿參奉,以李台佐爲副校理,以洪重休爲修撰,以柳鳳齡爲敬陵參奉,以李大成爲修撰,以閔鎭厚爲宗廟提調,以柳鳳采爲宗廟奉事,以閔承洙爲童蒙敎官,以南就明爲副應敎,以朴泰恒爲戶曹參議,以洪重禹爲正言,以李漢宗爲儀賓都事,以趙錫周爲掌令,以任守幹爲持平,以崔錫恒爲同經筵。成均博士單洪夏濟,奉敎單李縡,待敎單洪禹瑞,檢閱單李澤·洪致中,奉常副奉事單文德龜。
下直,豐基郡守孫萬雄,靈巖郡守洪時九,泗川縣監李廷周,花梁僉使崔崙,鐵串僉使趙愿,魚面萬戶閔鎭斗。
金弘楨啓曰,行大司憲金昌協,掌令尹推,持平權斗紀在外,執義李師尙呈辭,掌令一員,持平一員未差,今日以監察茶時之意,敢啓。傳曰,知道。
以備忘記,傳于金相稷曰,今下弓矢,魚面萬戶閔鎭斗處給送。
金相稷,以禁衛營言啓曰,本營無軍將官去八月試射時,哨官金鋏,未滿四中,依例汰去之意,敢啓。傳曰,知道。
又以兵曹言啓曰,西樞雖無時急職掌,僉知中樞府事任震尹,一番謝恩之後,還歸本土,老病不得上來云,如此老病在鄕之人,不可一任其虛帶,今姑改差,何如?傳曰,允。
又以兵曹言啓曰,今番都目政,新除授武臣兼宣傳官李世安·吳世周·李以濟·朴時演·金善逸等,以守門將仕滿,備擬受點矣。今觀本廳所報,則許參時可否,三次不順云,依例汰去,何如?傳曰,允。
缺以吏曹言啓曰,缺例自禁府移文本曹,然後書入於歲抄文書中,而前縣監李萬禎,奪告身照律之後,禁府不卽移文,今此別歲抄入啓之後,始爲移文,該府色吏慢不致察之狀,殊涉可駭,令攸司從重科罪,李萬禎奪告身罪目,別單書入之意,敢啓。傳曰,知道。
吏批,判書李寅燁進,參判崔錫恒進,參議尹趾仁進,右副承旨金弘楨進。
兵批,行判書趙相愚病,參判尹以道差祭,參議申銋進,參知呂必容病,左副承旨金相稷進。
李東馣啓曰,檢閱李澤·洪致中,今日政,旣已付職,竝爲牌招察任,何如?傳曰,允。
吏批啓曰,今番陵幸時啓下上言中,士夫之年八十以上,及常漢年九十以上竝七十三人,依榻前定奪,爲先加資下批之意,敢啓。傳曰,知道。出燼餘
上在昌德宮。停常參·經筵。
左承旨沈極三度呈辭。入啓。遞差。
自昧爽至卯時,有霧氣。三更,雷動電光,巽方·艮方,有氣如火光。午時,太白見於巳地。
政院啓曰,今日賓廳日次,兩司當爲入侍,而大司憲金昌協,掌令尹推·趙錫周,持平權斗紀在外,執義李師尙呈辭,持平任守幹未肅拜,時無行公之員,除在外外,呈告未肅人員,竝卽牌招,以爲推移入侍之地,何如?傳曰,允。
吏曹啓曰,大臣處置政事,取稟。傳曰,當日爲之。
吏曹啓目,粘連觀此右副承旨金相稷上疏,則親年俱過七秩,而家本貧餒,菽水難繼,孝理之下,特令待罪於近畿一小縣,稍待公務之暇,往來覲護,又分月廩之餘,隨便保養亦爲白有臥乎所,金相稷之家貧親老,衆所共知,其在體下之道,宜許乞養之請是白乎矣,近密之臣,出補外邑,臣曹不敢擅便,伏惟,上裁,何如?啓依回啓施行。
中殿·世子宮·嬪宮,藥房問安。答曰,知道。藥房啓曰,伏未審日間,聖體調攝,若何?再昨夕,伏聞入侍醫官金有鉉·崔聖任·權聖徵等所傳之言,耳部浮氣,消散,隱疼之候,亦爲減歇云,湯藥卽已進御,而昨今以來,已臻平復乎?臣等不任憂慮,敢來問安。答曰,知道。耳部浮氣,未盡消散,湯藥連進矣。再啓曰,卽伏承問安之批,以耳部浮氣,未盡消散爲敎,臣等伏不勝憂慮之至,仍與諸御醫等商議,則皆以爲,前劑入荊芥連翹湯三貼,當盡於今日,此藥三貼,加進,宜當云。卽爲劑入之意,敢啓。答曰,知道。
謝恩,持平任守幹。
都承旨李墪上疏。大槪,臣,今以實錄奉安事下去于奉化,見任本職,係是出納重地,不可久曠,乞賜鐫遞,以幸公私事。入啓。答曰,省疏具悉。卿辭如此,本職當許遞焉。
以金尙奎爲假注書。
傳曰,大臣·備局堂上引見。
修撰李大成,牌不進,依承傳罷職。
謝恩,修撰洪重休,副校理李台佐。
昨日歲抄中,前府使李震殷敍用。
引見時,今番別歲抄,亦令兵曹書入事,榻前下敎,大司諫趙泰東所啓,請任敞·朴奎瑞極邊定配。上曰,勿煩。又所啓,請僉知金洵,罷職。不鍊,上曰,依啓。依所取啓,新除授正言洪重禹,時在全羅道監營,請斯速乘馹上來事,下諭。上曰,依啓。持平任守幹所啓,請還收蔘貨行商之命事。上曰,勿煩。又所啓,請僉知金洵削去仕版。上曰,依啓。又所啓,新除授掌令趙錫周,時在京畿驪州地,請斯速乘馹上來事,下諭。上曰,依啓。
引見時,時囚罪人中,査啓已上來者,自該府議奏,未上來者,待其査啓上來議處事,榻前下敎。
引見時,領議政崔錫鼎所啓,臣見咸鏡道賑政狀啓,則三水郡守崔日陞,以賑政怠慢爲罪,該廳回啓,罷黜事蒙允,而第此人罪狀,不至大段,而三水,在北路絶遠之地,春秋差晩,且當潦節,狀報之或致稽滯,似非異事,而曾聞日陞莅他職,亦無疵政云,姑爲仍任,未知何如?吏曹判書李寅燁曰,日陞,今春都政,除拜是職,而旋居中考,則雖未知其政績之如何,而賑政文報之稽滯,似因潦水所致,今聞三·甲凶荒,又甚於上年,塞民迎送之弊,殊甚可慮,崔日陞,姑爲仍任,似合便好矣。錫鼎曰,若令勿罷,則當推考警責矣。上曰,勿罷仍仕,推考,可也。
吏曹判書李寅燁所啓,博川郡守李三碩,除拜已久,而以治疾今方下鄕,上來遲速,姑未可期,而秋事方急,不可一任其曠官,改差,何如?領議政崔錫鼎曰,罷職,宜矣。上曰,罷職,可也。
同義禁南弼星所啓,臣有區區所懷,敢此仰達矣。姜世龜一生,淸苦一節,擧世之所共稱道,至於仕宦,亦無進就之意,居常恬退,有同寒士,頃年朝家褒錄於廉謹者,亦以此也。辛巳一疏,雖有不擇發之言,不過爲國家深憂過慮,原其本情,斷無他意,而窮荒絶塞,竟至竄謫,身死配所,人所憐愍,今爲旣骨之人,已多年所,而昨年大霈,雖已蒙放,尙在罪籍之中,當此擧國同慶之日,合施復爵之典,下詢于入侍諸臣而處之,何如?上曰,大臣所見,如何?領議政崔錫鼎曰,世龜辛巳年間,以疏事獲罪,而臣於其時,亦是被譴之人,惶恐不敢仰達,而第雖有妄言之失,其人旣沒,人皆矜愍,則到今年久之後,牽復之典,似無不可矣。左議政徐宗泰曰,世龜,雖非中行,而淸苦一節,表著於世,頃年之疏,出於遠外,流聞之過誤,誠爲謬妄,而亦由於爲國家誠心而發也。身殞絶塞,誠爲矜憫矣。旣已被放,則數與全在罪籍有異,而當此曠蕩之日,參酌復官,似無不可矣。判義禁趙相愚曰,世龜,以世祿之臣,進退不苟,淸苦一節,爲世所重,退居鄕曲,過聽傳聞之贋說,誤引古事,誠爲妄着,而今則曠蕩之辰,世龜獨未蒙其澤,則不無稱冤之端矣。大司諫趙泰東曰,姜世龜之事,臣本欲一陳,亦嘗言及於判金吾趙相愚矣。頃者臺臣疏批,有未可輕議之敎,蓋世龜疏語,旣極妄率,宜聖上之有所持難,而臣則竊知其斷無他腸也。臣於其時,適在湖中,得聞流播之說,無所不至,鄕曲之人,莫不驚疑,而臣則以出入近班之故,深信殿下,爲宗社爲世子之敎,曾無一毫疑慮,而至於世龜,去朝已久,且其所居僻左,只聽訛言,有此陳疏之擧,亶出於老臣憂國之誠,其言之妄,有不足深罪也。當此大霈之日,渠雖生存,或可有甄敍之道,於旣骨之後,獨靳其牽復之典乎?今殿下,恕其罪而復其官,則庶慰中外之望矣。持平任守幹曰,姜世龜之疏,語雖顚妄,而蓋出於老臣眷眷憂愛之忱,衰暮之年,遠謫遐荒,死而不返,誠爲可憐,今行隱卒之典,似宜矣。校理李肇曰,世龜之疏語雖妄,陳疏之後,遠謫身歿,公議至今悲之,朝家用法,當原情定罪,世龜之疏,若察其本意,亶出爲國之誠,豈有他意哉?此則自上亦必下燭,及此曠蕩之辰,合推隱卒之典矣。上曰,當初備忘之下,豈不知予之本意,而姜世龜疏辭怪駭,故至於竄謫,而其後因臺臣之疏,以不可輕議爲敎矣。第罪人之非有他意,儒臣之言,然矣。今於已放之後,復官之典,不可終靳,特爲復官,可也。同義禁金演所啓,今玆疏釋之擧,實出於推恩蕩垢之至意,此足以伸幽鬱而導和氣,聽聞所及,孰不感祝?臣待罪議讞之地,竊有區區所懷,敢此仰達。前判書李彦綱,曾於辛巳冬,重被臺彈,至於削奪,蓋以希賊妻及罪人順命之招,有所云云故也,而鞫廳說話,非外人所可得聞者,故未詳其曲折之如何矣。頃於鞫廳時,考見其時文案,則希賊妻招辭中,以爲其姑生時,與權掌令家相親,李判書,乃權掌令之長壻也。仍以連信其夫,以此謂之交結西人云,蓋其意,專出於欲實見嫉其夫之事,以爲死中求生之計,其言固不足取信,順命之招,則以爲,希載諺書中,以爲此女,李判書婢子,接置吾家上房,以爲譏察吾家之計云,而所謂諺札,終不得現納,厥後希賊之招,亦以爲元無抵書順命之事云爾,則其所謂接置婢子,譏察吾家之說,自歸虛妄,以此爲罪,豈非冤枉之甚者乎?古語曰,知臣莫如君,彦綱,官至卿列,立朝已久,其平日處心行事,伏想日月之明,必有所鑑燭,身爲士夫者,苟非幽陰邪僻之人,則豈有與兇賊家連信之理乎,亦豈有送婢譏察之理乎?不幸遭此誣衊,公議之稱冤,久矣。到今恩敍之下,亦已有年,則與今方在罪籍者有異,似不必擧論於疏釋之日,而旣知其當初所遭之誣枉,故惶恐敢達。大臣及金吾堂上,亦見其文案,下詢則可知實狀矣。上曰,此事,何如?領議政崔錫鼎曰,李彦綱當時所遭,人皆怪訝矣。彦綱,文辭優餘,居官守拙,而歷職三司,處身異於凡流,豈有如此邪僻之事也?今則雖承敍命,而事未伸白,蓋所遭極爲冤枉矣。左議政徐宗泰曰,金演所達,已詳盡矣。伊時罪人之招,全不近理,故公議皆爲稱冤,且其被論,出於臺臣之抑勒爲辭,朝家一有伸理,宜矣。判義禁趙相愚曰,以尹順命之招,有彦綱名字,故外間,或是傳播,而今番鞫廳時,詳考文案,則與當時所論啓者,有異矣。同義禁亦詳知委折,故仰達矣。大司諫趙泰東曰,其時啓辭,極不是矣。設令希載之母,出入於彦綱妻家,彦綱婢子,往來希載之家,本非彦綱所可知者,況此皆出於希載妻及罪人順命誣罔之招乎?彦綱,立朝已久,行已本末,人所共知,而遽以此萬萬不近之說,構成罪案,至於削奪而後已,世道誠可寒心也。上曰,李彦綱,已下敍命,而當初所遭,大不近理,則此乃朝家之所知也。卽今雖在喪中,而前頭則依此收用,可也。
領議政崔錫鼎所啓,朝家於飢饉之年,捐穀賑恤,身役還上,亦有停捧之事,其於恤民之方,似無未盡,而卽今所患,賄賂通行,各處人情之弊,甚矣。一自錢貨流行之後,此習日痼,似當別爲禁令,隨現重治,請京中則自大臣句管衙門及兵·戶曹各司下吏,有此等事發覺,則別樣治罪,外而各官及監·兵營,統·水營,亦有人情債濫捧之事,一切禁斷,而此等事,諸宰及言官,或有所聞,則卽爲發覺治罪,監·兵營處,亦爲一體分付,何如?左議政徐宗泰曰,近來紀綱大壞,中外索賂之弊,極爲民弊,此等禁令,雖爲末務,不可不隨現重處,以爲懲畏之地矣。吏曹判書李寅燁曰,人情之弊,近來益甚,朝家非不申飭,而紀綱漸頹,人不畏法,情竇日廣,無以防塞,其弊必歸於小民,更爲申飭,隨現重究,似當矣。上曰,此弊有之,久矣。雖申飭而未易防,不可以難防而不爲申飭,以隨現科罪,重則梟示之意,別樣申飭,可矣。左議政徐宗泰所啓,近來紀綱墜壞,士大夫,不畏國法,濫率犯科,間有情理可恕者,而其爲犯法,一也。近日濫率決杖之罰,尙未畢完,而竊聞新差守令等,又復有濫率而去者,必有被杖之後,旋卽濫率之人云,其恬不畏法,極爲可駭,分付諸道,使之更加申飭,隨現啓聞,何如?被罪後又犯此科者,又當加律以處矣。上曰,纔爲治罪,又復濫率,事極駭然,各別申飭,此類,加律處之,可也。
有政。兵批,判中樞府事李畬·金昌集。以上朝報
大臣·備局堂上引見入侍時,領議政崔錫鼎所啓,松家島,曾屬勳臣,己巳以後,更屬太僕後,與宮家相換,島民呼冤之狀,已悉於前日臺啓中矣。聞此島與牧場相隣,潮退之時,馬或往來,故司僕,同是認爲牧場,而本營,屢爲狀啓,願爲出給民人,宮家則自當與太僕,相議處之,依臺啓出給,何如?吏曹判書李寅燁曰,頃年本守郞廳,以摘奸事,下往安眠之際,得聞泰安南面,爲古牧場之說,歸告本守,考諸輿地勝覽,則果以古牧場載錄,故自本守入啓,還推其田畓,而設場矣。今因防營之新設,若令還給,則當此海防申飭之日,雖本來牧場,尙不敢靳固,況此新設之場乎?至於松家島,則似是本寺牧場,而一自設場之後,本島民人,與太僕相爭,至遣京畿都事與本寺郞廳而摘奸,臣於其時,待罪江都,略聞其島中一二人,頗有隱情,致此爭端云,而蓋觀喬桐形勢,則水使所處之地,卽海口要衝,而甚爲狹小,人民樵爨之資,專辦於此,水營,亦以此島,多有資賴,自失此島,水營形勢,將不成貌樣,人民亦無樵蘇之路,在太僕則牧場漸至削縮,殊甚切憫,而以水營言之,海防重鎭,必將疲弊,不可不出給,以爲蘇殘之地,而今則與宮家相換,已非太僕所屬,朝家若出給此島於水營,則宮家所換田畓,自當復還宮家矣。上曰,出給,可也。吏曹參議尹趾仁曰,凡島峙國初皆屬太僕,而今此松家島事,儘有許多曲折,臣未知屬太僕必爲得當,槪聞京中士夫及無賴輩,多有願爲私莊者,必欲免太僕屯田,而歸之民結,故外間多有人言,不可不明査實狀而處之矣。崔錫鼎曰,尹趾仁之言,是矣。方今生理亦難,故京中人,或有如是之弊,十結之地,在民田則不少,在宮家則不足爲多矣。藉令太僕,捨此地,固無甚關係,而今雖更査,想必如前無異,恐無分柝之路矣。第水營形勢,則捨此島無以成樣矣。上曰,然矣。寅燁曰,臣所謂隱情云者,亦言之也。蓋聞京中人所築之堰,率多破壞云,此則虛實雖不可知,而臣之所達,蓋爲水營之地也。居民旣絶樵採,官家亦不成貌樣,則豈非可慮之甚者乎?左議政徐宗泰曰,朝家爲關防重地,旣已還給水營之後,則島中土田,決非京中人所可執持,而收其出者,皆當禁斷,而令島民耕食,得以資生,以爲永業,宜矣。寅燁曰,島中田土,不許京中人謀占,雖買賣之際,亦不使斥賣於島外之人,以此別爲節目,嚴加禁斷,則水營與島民庶可以俱便矣。上曰,此言誠然,本土人民,無得冒占事,作節目分付,可也。
禮曹啓曰,卽見東萊府使黃一夏報狀,則漂人領來差倭處,所贈本曹回答書契,紙品不好,書晝非正字,不爲受去,累次相爭,終不回聽,故書契及別幅,還爲上送,從速改書下送云,書契所寫之紙本,及是咨文行用之紙,所爭字劃,元非誤書之事,則倭人所欲,實爲無據,訓別等,不爲據理傳給,已極可駭,府使黃一夏,亦不能痛斥堅執,至有此還送書契之擧,此實前所未有之事,不可無警責之道,府使黃一夏,從重推考,訓別等罪狀,令廟堂稟處,而書契及別幅,所當還爲下送傳給,而上送之際,不善封裹外面,多有磨頗處,不得已今承文院改書下送之意,分付,何如?答曰,允。以上備局謄錄
吏批,以趙泰億爲副修撰,以黃啓河爲司書,以李鼎佐爲活人別提,以李震休爲承旨。兼春秋單李秀英,養賢主簿單宋思翊,東善君炳,平川君申琓。
吏批,判書李寅燁進,參判崔錫恒陳疏,參議尹趾仁進,右副承旨金弘楨進。
兵批,行判書趙相愚,疏決入侍進參,參判尹以道病,參議申銋進,參知呂必容病,右副承旨金弘楨進。
吏批啓曰,前判府事李畲,前右議政金昌集敍用事,命下矣。今當置處,而本曹無相當之窠,依例送西之意,敢啓。傳曰,知道。
藥房口傳啓曰,上候尙在未寧之中,今日雖有疏決入侍之命,終日殿坐,酬應文書,必有妨於調攝之方,姑觀一兩日,登對稟處乎?敢稟。答曰,病患不至大段,仍爲入侍。
李東馣啓曰,同副承旨,除授日,牌招察任,例也,而今日闕門已閉,新除授同副承旨南就明,明〈日〉待開門,牌招察任,何如?傳曰,允。
金弘楨,以備邊司言啓曰,本司武郞廳副司果南世興,武臣兼宣傳官李聖恒,奔走勤仕,已滿十五朔,依例陞敍或守令除授事,捧承傳施行,何如?傳曰,允。
黃海道文化幼學金世緯等疏曰,伏以,臣等生長鄕曲,未有知識,而若其尊賢慕義之誠,不後於人,頃年,以故賢臣柳寛書院請額事,裹足千里,封章陳籲,而其時禮曹回啓曰,柳寛,以國初儒臣,歷事四朝,言議學術,多傳於國乘,先正臣趙光祖,亦爲無私最正之稱,則此足取信於百世,此非疊設之比,誠宜崇奬前賢,以資一方之觀感云云,而自上有特爲賜額之命,臣等聚首歡慶,仰頌朝廷,行崇儒重道之典,俯喜遐陬,有藏修矜式之所矣。成命未行,該曹於今年三月引見時,忽變前說而啓曰,柳寛祀宇,本道啓聞中,以祠宇書之云云,而仍請改付標啓下。噫,士有一行一善,有稱於鄕中,沒而祠之,則所謂鄕賢之祠宇,是也。至於道學表著,蔚爲士林之宗仰,則建爲書院,以爲血食之所,而缺士子之景慕者,古今之通義也。該曹,乃以柳寛之學術,缺四行不敢覼縷,而請就其尤大者一陳焉,昔我世宗大王,以天縱之智,聖學高明,宜其斟酌人物,不可妄許,而柳寛之疏批有曰,惟卿,學旣造乎程·朱,才亦追乎班·馬,持心本乎忠直,制行適於安和,實是朝廷之規範,學者之宗師,文正公趙光祖,嘗於筵中,白上曰,人心本無二用,一心無私,若柳寛,可也。又私謂人曰,近來理學,圃隱·夏亭,最正云,夏亭,卽柳寛之號也。以其學行純篤,見重於聖祖如彼,以其門路正大,推許於後賢如此,則其涵養之盛,造詣之高,從可知矣。若此而不得設爲書院,以享俎豆之禮者,臣等未之聞焉,況此書院,創建於庚戌年,于今殆將四十年矣。久爲士林之依歸,籩豆之所陳,而特未得賜額之命,今乃未蒙書院之號,反爲祠宇之名,一方章甫之缺望,爲如何哉?本道當初所錄,未知如何,而不過道臣一時疎漏之失,則該曹,仍此藉口,輕改旣賜之院額,臣等實未知其由也。殿下旣有當初成命,則不因該曹謬啓,有此付標之擧,伏願聖明,俯軫先賢之正學,傍察多士之至望,特許仍前賜額之命,則其於聳動激勵於遐鄕末學,豈小補哉?臣等無任屛營祈懇之至。答曰,省疏具悉。疏辭,令該曹稟處。
午時,上御熙政堂。大臣·備局堂上引見,入侍,領議政崔錫鼎,左議政徐宗泰,行兵曹判書趙相愚,吏曹判書李寅燁,吏曹參議尹趾仁,左副承旨金相稷,大司諫趙泰東,持平任守幹,校理李肇,假注書尹聖時·金尙奎,記事官尹徵三·申靖夏,同義禁金演。南弼星,亦爲入侍。崔錫鼎進伏曰,臣於藥房啓辭中,旣已備達,而自上患候,今復如何?上曰,耳內癢痛,尙未快可,而體中,平善無事矣。錫鼎曰,金吾堂上,今方持文書入侍矣。備局文書,先爲定奪後疏釋,何如?上曰,依爲之。錫鼎曰,茂山府使鄭琳,亦因回啓,以拿問允下,此人所犯,多有不善者,買來彼國馬一款,亦宜拿問,而第遠地羅卒之發遣,多有弊端,不可不慮,鄭琳,先罷後推,以除遠地一分之弊,何如?徐宗泰曰,就其中馬事一款,其外亦非尋常,姑先推考,觀其緘辭而論罪,亦無不可矣。上曰,依爲之。
寅燁曰,北道春秋開市時,彼我馬貨易之際,爲弊甚多,故朝家設禁,意有所在,而每以御乘苟簡,或冀得其可合者,且以將士所騎,多賴於此,故曾有嚴防之議,而終不得行矣。蓋聞以我馬五六匹,換彼馬一匹,故北路馬牛,漸至衰縮,北關,以邊上重地,其所産馬牛,不許南出者,自是祖宗朝法禁,而漸至廢弛,此已不當,況其北入者,無有限數,尤極寒心,雖以御乘言之,不得可合者,徒貽無限弊端,近來北民之困於誅求,未必不由於此,北倅之以此被罪者,前後不知其數,至於牧場之馬,亦以此多見偸賣云,宜令嚴防此路,然後凡此數弊,可以矯革,而邊上馬牛,亦可以蕃息矣。錫鼎曰,小臣,曾欲一陳此弊,未及仰達,而凡事必從弊生處,可以防之,御乘則不必北路求之,潛賣之弊,所當嚴禁,令廟堂別爲移關,申勅北路,似可矣。上曰,依爲之。尹趾仁曰,小臣,亦曾往來北關,故稔知此弊矣。彼人,必求買雌馬,故北路雌馬,漸至稀少,馬畜之不蕃,職由於此,宜有各別嚴禁,而第在北路時,似聞朝廷,曾有守令。邊將等許買戰馬之令,故馬牛買賣之弊,其後益甚云,果有其令,而今欲禁其買賣,則亦宜論理申禁矣。宗泰曰,小臣,頃往被中見之,彼人求買我國缺我國武士,亦取淸馬之壯大,彼此交須,以此,其弊至於缺二行卽司僕牧場缺之防營設立,意非偶然,而太僕牧場,曾設數三處,亦有缺所斤劃給之事,而南面,又屬司僕,則勢難成樣,其在重防守之道,不可不還屬本邑矣。大抵他邑割屬,事係重難,頃日嶺南邑,連有割給事,而多有弊端,則今此洪州·瑞山之割給,亦難保其必無後弊,此不可容易擧論也。至於牧場事,則民人等,累度呈辨,今亦接訟於京司云,問議於太僕,則其意,亦以還給百姓,爲可云矣。上曰,依所達出給,可也。出擧行條
錫鼎曰,頃日推恩施惠等事定奪時,以徵布作錢事仰達,而戶判以爲,用木處尙多,不可盡爲捧錢云,故擧條中,亦略言之矣。三南尤甚邑,盡數作錢,而次邑則半錢半布,峽邑沿海邑,亦當一體爲之矣。頃者全羅監司狀啓,亦有作錢作米之語矣。問于沿海列邑,自願作米者,許令代捧,未知如何。宗泰曰,木有升品高下,一以前折定二兩五錢爲式,則各衙門受食之類,必以爲悶矣。如砲保布升細者,則雖徵捧參差之爲不便,而當於二兩五錢之外,稍加其數,此必有已行之例矣。趙相愚曰,錢布之用,貴賤隨時,以本曹事觀之,數月以前,則以布請納者,連有文報,以後則又請納錢,誠如左相之言矣。第本曹定式,以木一足,折錢二兩半,若以木匹之貴,加捧錢穀,則有非施惠之道,而以升數高下,加減捧錢,則亦非救民之道也。戊寅年,李世華爲戶判時,以錢代布,至於三四兩,則此固前規而今若加定,則必有弊矣。問于道臣,使之商量折定,似合便宜矣。寅燁曰,今年年事,雖稍勝於前年而旣非豐稔,木花爲尤失,故諸道,以作米作錢,陳請矣。蓋作錢增損,其來已久,木價若翔貴,大加於卽今所捧之數,則外方之民,固可撫恤,京司需用,亦不可不慮,至於軍兵,則尤不可減給,當參酌缺似當加之缺俱便,斯可矣。缺二行分付於諸道,似宜矣。缺許令以錢代捧,實出於爲民恤隱之意,而今若於常年定式之外,謂以木貴,加俸錢數,事甚不當,騎步兵價布,折錢二兩五錢,而至於砲保樂工等價布,當初折錢,比騎步兵,已有加數,各樣身役,依定式收捧,可也。豈可復有所增減?今者諸臣,以京衙門各樣應役之類,失木而受錢,爲慮,而此則有不然者,在前雖有木賤之時,二疋之價,竝以本木受食,尙不敢怨,且上年各樣身役,諸衙門,皆以木收捧,必不至全無餘儲,而今年,亦有以木收捧之處,各樣役價,可以推移,以錢木參半上下,如此則錢雖比今年木價稍減,木則於常時錢價有加,凡受役價之類,亦可以支堪矣。宗泰曰,若參半折給,則民亦不怨,而應役之類,亦不可不顧見,若干數,宜有增減矣。錫鼎曰,尹趾仁之言,是矣。京司需用,則以舊儲半錢半木,參酌折給,宜矣。今日姑定大體,退與諸臣,商議處之,何如?上曰,大體則吏判所達,是矣。更與諸宰,講定爲之,可矣。出擧條
寅燁曰,頃以推恩一款,士夫則八十以上,常漢則九十以上,加資事稟定,而缺二行才經四品者,缺之事,而甲子推恩缺加資,非頃日定奪之本意,以未陞通政者而言,嘉善以上,則不當擧論矣。上曰,此事,何如?宗泰曰,臣於頃日箚辭中,以推恩則不必過重,施惠則宜爲普加之意,略陳之矣。朝士之未經四品者,例不爲加資,而今若一倂加資,則爲惠已大矣。其或已經堂上以上官者,則混施加資之典,竊以爲過重矣。上曰,然矣。錫鼎曰,中庶之年八十以上,若醫·譯等官,雖異士夫,而旣是醫官之人,亦與常漢有別,若此類,似當一體加資,而稟定時,只稱兩班,故外人,或有不知而問之者矣。上曰,似此之類,一體加資,宜矣。趙泰東曰,凡事必節省而後,可無弊端,至於恩典,尤宜愼惜,諸葛亮之言曰,恩竭則慢,若恩典太煩,則無以繼之,而其流必至於慢人,亦不知其貴矣。當初士夫年八十,民庶年九十加資之令,已播京外,則今何必更改乎?從二品,乃命德之器,亦不當輕施也。寅燁曰,爵祿,所以勵世磨鈍,則諫臣之言,好矣。今臣所達,蓋欲講定節目矣。上曰,然則勿論,可也。趾仁曰,中庶年八十以上,若許加資,則不當只行於京中,事宜均施於外方,而其間慮有不便之事,中庶之類,多有不免於軍役者,若欲混施,則必有濫雜之弊,若令區別,則將有紛爭之端,其弊亦不可不慮矣。錫鼎曰,外方中庶之人,庶流中以儒生自處之類,當入於加資之中,若不文不武,而自守農業者,常時不敢與儒生齒列,惟在外方之善處,今不必更爲區別矣。上曰,然矣。出擧條上曰,軍門常用戚法,故習操時,每以一規爲之,似涉便僻矣。兵缺相愚曰,軍門習操時,缺二行上來者,固不當徑先放釋矣。上曰,何如?相愚曰,大臣所達,是矣。宗泰曰,時囚而久滯者,則怨鬱可慮,而此輩則待査覈上來,或脫或罪,虛實間自有區別之道,有異於審理,則不可徑放矣。泰東曰,左相之言,然矣。此固與審理不同,而囚人輩,或未元情,或査覈未到者,則姑置勿論,似可矣。任守幹曰,臣昨纔遷職,今朝始看各案,則罪人情犯,雖未詳究,而大凡慮囚之道,必在服念宿講,而今日之擧,異於赦令,赦令則已決折·未決折,渾有疏釋之道,而此則必待査覈之後,處之,宜矣。李肇曰,此因御史書啓,被罪而俱係贓汚不法等事,査啓未上來前,固不可勘處,而諸臣陳達,大抵略同,此則姑待査事,虛則伸辨,實則被罪,允合於明白處決之道矣。上曰,査覈未上來者,則適輕適重,姑未可知,待査覈處置,可也。榻前下敎至崔琥·李昌祉·沈逵·姜晦。上曰,此事,曾命判義禁,査覈後登對時稟處,而尙未及擧行矣。相愚曰,軍官輩,多有發明,故未卽勘斷,而曾有登對稟處之命,故今此仰達矣。上曰,何如?錫鼎曰,事係犯越,而罪狀未著,書曰,罪疑惟輕,或參酌定配,未知如何。宗泰曰,雖不必身自犯越,而不能禁斷之罪則有之,問其管下,則直招未期,領相罪疑惟輕之言,亦不欲全然放釋矣。第徒配似輕,遠地定配,宜矣。演曰,罪未顯著,參酌定罪,亦未知如何矣。上曰,査覈雖無顯著,而犯越之罪至重,則不可以事無顯著,全然放釋,其在懲戢之道,定配,可矣。錫鼎曰,當不限年定配。上曰,唯。査啓已上來者讀之,至盧世器,錫鼎曰,世器之招,與査啓有異矣。金相稷曰,査啓已上來者,則當更爲詳覈稟處,可矣。上曰,詳考査啓,更爲稟處。相愚曰,李勛岳·朴斗世事,亦竝爲缺四行禁府堂上之至今不捧元情,予以爲未安矣。錫鼎曰,禁府堂上之不捧元情,至今稽滯,極爲未安,推考,何如?上曰,推考。出擧條上曰,讀放歸田里秩,演,讀放歸田里秩,至睦林一,上曰,仍。至沈檀,上曰,此罪均矣。仍至李雲徵,上曰,此罪亦不輕矣。錫鼎曰,然,放歸田里,亦可謂蒙寬恕之典矣。宗泰曰,罪無指的,異於諸人,惟在自上處分,而比於諸竄配者,則有異矣。相愚曰,此罪雖與林一等有間,而其締結黨類,貪權樂禍之狀,至今輿人痛之,豈可容易減罪哉?泰東曰,此人負犯,旣云不輕,當時放歸,亦蒙寬典,則今何可容易疏釋哉?守幹曰,貪權樂禍等說,臣未知何樣指的,而別無顯著之罪,則臣在軌法之列,固不敢請釋,而惟在自上酌處云耳。演曰,放歸田里罪名,亦非大段,則自上酌處,無妨矣。南弼星曰,臣於己巳後,連在外,方未知雲徵罪狀,果如何,惟在自上參酌處之耳。上曰,仍。至李玄紀,上曰,此罪重矣。錫鼎曰,罪名甚重,乃庚申反獄事也。上曰,仍。宗泰曰,罪名雖重,而旣底於放歸田里,則已從輕典矣。此人異於李雲徵,本非深惡之人,未知其當如何處之矣。肇曰,罪名雖重,而天道十年一變,以古事觀之,歲月屢換,則待以不死者,有漸次收敍之規,此人罪廢已久,豈可使十餘年置之罪籍乎?宗泰曰,罪名深重,則固不可擧論,而巳至放歸,則亦可謂輕歇矣。相稷曰,此乃逆獄反案者,而已至於放歸田里,若降一節,便成無罪之人,不可輕釋矣。演曰,逆獄反案,罪非尋常,豈可容易議論乎?上無發落。至趙大壽,上曰,此罪,何如?錫鼎曰,臣於科獄罪人,有親嫌,不敢仰陳,趙大壽事,缺宗泰曰,大壽事,缺四行然則大壽似無用奸之狀,而名在丹書,已至六七年之久,則當此疏決之日,合有參酌之道矣。弼星曰,大壽被罪,未有情犯之明的者,故外間頗有稱冤者,況大壽,曾在侍從之列,則豈可爲如此無狀之事乎?才者首相,以雖有情犯,而事在可恕者,不入疏釋之中事,有所仰達,則放歸田里之後,到今疏釋,豈有不可乎?上曰,以次達之。泰東曰,大壽之事,關係科獄,有難輕議,而蓋沈益昌文頭,兪世基字號,大壽,初則以爲,如廁時,其廳直來傳,故卽爲叱退云矣。其後因金吾堂上之疏,更爲嚴問,則乃以展看納供,此所謂承款也。至於用情行私之迹,則以各人等招見之,終無現發處,且益昌,初不入格,世基,雖在選中,而其時上試官故相臣閔鎭長,疏陳其親自考取之狀,則大壽不爲行私之端,此尤可見,而李晩成疏中,有與吳道一,十日同在一院,獨無閑處之言,則此論,殆近於已甚矣。大凡科場,有傳簡圖囑之事,則理當卽爲發告捉治,而大壽,性本過柔,年來善病,不能自振,見此可駭之擧,終不發覺,此固大壽之罪也。論以國法,不能無辜,自上若以爲,已許放歸,年月稍久,欲施恩宥,則未知其如何,而臣則不敢輕議矣。守幹曰,大壽烏得無罪乎?然若直以科場用奸之罪,律之則過矣。今則放歸田里,歲月稍久,自上參酌處分,未知如何,而自下不敢直請矣。肇曰,身爲侍從臣,目見科場請囑之札,不爲發覺,豈可謂無罪?然而旣已放歸,則何獨於疏釋,而有所持難乎?上曰,放。至炤兄弟,上曰,仍。演又讀門黜罪人秩,至兪集一,上曰,集一之當初不爲直除,極爲非矣。錫鼎曰,集一,身居宰列,伊時徑先上疏,固爲非矣,而疏語亦不是矣。趙泰億疏中,以爲安圭與渠有酬酌之言,而集一不知安圭云,故其語蓋如是矣。而當時韓聖佑之言,亦涉率爾矣。集一之事,固爲非是,而臺啓亦似過重,則缺四行許久,不可無參酌之道矣。上曰,放。演,又讀徒配秩,至鄭澔,上曰,鄭澔之犯禁,亦非矣。錫鼎曰,犯禁入葬,及私田換公田之事,此固澔之罪也。然而徒配本輕典,似當參酌矣。宗泰曰,此事情罪,固非重律,而澔之元情,知之而以爲不知,此固不善爲也。然旣已被罰,徒罪本輕,似當施寬貸之典矣。相愚曰,臣有姻親之嫌,議獻時亦不敢參涉,則今何可仰達乎?演曰,鄭澔之事,固爲非矣。而今於大霈之日,固當有疏釋之道矣。弼星曰,非曰無罪,而罰已行矣。參酌,宜矣。泰東曰,臣之姻婭之嫌,不敢仰達。守幹曰,澔私換公田,固爲過矣。元情之辭,前後有異,豈曰無罪乎?自上處之則可矣。而臣不敢仰請矣。肇曰,徒配輕律,參酌減律,宜矣。上曰,放。至宋相曾,上曰,此當放歟?錫鼎曰,李惠疇諸人外,似當同釋。上曰,放。至金萬胄·卞爾賚·金致煥。金遇說,上曰,放。至柳德玉,上曰,此乃因李東彦事而被罪者也。放。至丁是翼,錫鼎曰,此則有關風敎矣。上曰,放。至李惠疇。上曰,此罪,何如?錫鼎曰,此卽賂馬事也。嚴問之下,多不實對,渠雖武人,身在閫任,則其何敢如是乎?徒配之律,纔已行矣。臣意則以爲仍置,宜矣。宗泰曰,惠疇有濫猾不謹之罪,徒配之律,亦云寬矣。相愚曰,以所坐觀之,徒配亦云寬典,姑勿擧論,可矣。演曰,判義禁之言,是矣。臣意亦以爲不可疏釋矣。上曰,仍。至洪受濂,上曰,此曾爲訓局郞廳,仍臺啓發配者也。錫鼎曰,事不大段矣。上曰,放。至閔聖基·趙命元,缺大同米虛錄事,缺四行錫鼎曰,缺不得當律,只施徒配,缺太輕,纔已發配,不宜輕釋。宗泰曰,領相之言,然矣。罪非尋常,不釋之,宜矣。相愚曰,所坐旣重,徒配屬耳,不容輕議。演曰,臣意不然。弼星曰,徒一年半,亦是末減,臣意亦與判金吾同矣。泰東曰,此乃臣之從弟泰億之所論也。嫌不敢言。守幹曰,木主眞假,旣已按問,則渠不從實納招,此罪可治,而徒年,本非重罪,雖蒙寬恕,似亦無妨。相稷曰,當初勘罪時,只以不稱主樣,託言木牌爲罪,則其所坐,亦似不大段矣。肇曰,臣與發論人,有姻婭之嫌,不敢仰達矣。上曰,仍。至宋時雄,錫鼎曰,此罪重矣。故施充軍之律,而禁松一款,若或緩治,則後弊所關,無以懲創,纔於金弘勣事,有所仰達矣。此則不容輕恕矣。上曰,然矣。仍。演,又讀定配秩,至李祥輝,上曰,此乃連次受刑者也。其罪,何如?錫鼎曰,我國贓法不嚴,故此輩得蒙寬典,於渠亦云幸矣。不可輕議。宗泰曰,事係贓汚,何可擧論?上曰,仍。至沈益昌,上曰,此係科獄事也。仍。至鄭維錫,上曰,此事同矣。仍。至權繼昌,上曰,仍。至金泰潤,錫鼎曰,此罪亦重矣。上曰,然矣。仍。至張天綱·天翮·天䎘·大維·聖維·斗維·文維·泰維,上曰,仍。至趙時炅·趙時華,上曰,仍。至徐瑱·洪錫龜·李彦明,上曰,此何如?錫鼎曰,所罹雖重,而臺啓或未的然,則減等,亦未知如何。宗泰曰,此罪重矣。相愚曰,罪旣重大,則不可以事在久遠,容易酌處矣。演·弼星,俱曰,罪重不可酌處。守幹曰,以文案觀之,則此不過一時誣告,而若無被捉情狀,則恐不至若是之重也。肇曰,以此案考之,則其罪固不可撓改,而凡罪名,或以歲月久遠,有減除之道矣。泰東曰,減等,雖與全減有異,而以罪名觀之,則負犯至重,有不可量減矣。缺四行不敢言。演曰,關係科獄,有難輕恕。弼星曰,以供辭觀之,被罪固當矣。守幹曰,渠旣以手筆書給,則無所逃罪矣。肇曰,事係科獄,何可擧論乎?上曰,仍。至李時夏·兪世基,上曰,此亦科獄事也。仍。至吳始復,上曰,仍。至權重經,上曰,仍。宗泰曰,臣於權重經事,竊有所懷,玆事所關,至重且大,不能詳知,而敢此仰達。極知惶悚矣。蓋重經當初所坐,罪不十分明白,只爲閔彦良所援引,而他無證左矣。彦良則言辭胡亂,不足取信,此人則天威至嚴,而所言皆有條理,無小撓屈,故伊時按獄大臣以下,皆爲憫然,至於請對,有所陳白之擧矣。若自上,祗以循例判下,則此人,必不保首領,而以其有酌處之命,故乃得有今日矣。臣雖不知此人,而擧國之人,莫不稱冤,至今矜憐,適有所聞,故惶恐敢達矣。泰東曰,臣亦不知是人,聞於伊時桁楊之下,擧措從容,而所供之辭,無有情犯之顯著,故人或稱冤矣。弼星曰,臣亦以事非久遠,故頗嘗槪聞矣。閔彦良,以亂招,援引重經,重經時方在喪,豈有身在苫塊,有唆人上疏者乎?且於面質之際,彦良,亦多語屈云,此可爲稱冤之端矣。守幹曰,重經之事,國人莫不稱冤,而受刑被罪,亦旣有年,若自上特加曠蕩之典,實合事宜矣。相愚曰,權重經事,自辛巳至于今日,人情擧皆稱冤,或施酌處,不害爲寬大之道矣。錫鼎曰,臣於伊時,方在謫所,此獄顚末,未克詳知,而追後略聞,則重經元情,及前後受刑時言辭,皆有次序,按獄之臣,近或有言及於臣者矣。當此大霈之日,或施從輕之典,似亦無妨。演曰,雖以當時傳旨辭意觀之,不過曰必無不知之理云爾,則其無見捉情迹,可知,似當別用寬貸之典矣。肇曰,臣雖未知其獄情,而罪名雖重,或以歲月久近,參酌降等,未爲不可矣。上曰,權重經所遭不輕,而諸臣,合辭稱冤,若果有不分明之事,則缺四行錫鼎曰,當缺未知,而故參判李世載,缺不見臣言及東萊時事,因謂朴有年·再興等,生事隣國,固當嚴治,而亦或有可恕之端,蓋當倭館修改時,有年則可用銀七八千兩云,而再興則云,當入二千兩,而其間實多委折,似是初則多數折定,後則漸次減除,欲爲徼功生色之地,其心誠爲可惡,而似不至重律云矣。其後臣弟錫恒,出按嶺南,亦頗廉得事狀,兩譯,若竝論其罪,則有年,差爲輕歇云,或有一分可恕之端,則減等,亦似無妨。泰東曰,此卽臣待罪東萊時事也。臣亦頗詳曲折,是乃再興之罪,非有年之罪也。有年,初則以八十兩折定,而臣於磨鍊時,數問應入之數,則渠云,倭送使出來後,多有減除之事云,而所用則不過二千兩,本色還爲捧入,則別無濫用之事矣。及至己卯八月拿來之後,再興,欲爲分罪有年之計,乃以倭人冊子二件取來,一則館守書也,而上寫朴僉知字,一則待館倭書也,而上寫朴僉知·同知,皆用庚辰年考字投書,僉知則有年也,同知則再興也。館守,乃其守館者,待館,乃其買賣者也。此蓋再興,與待館倭相約,詐爲文書,有若事在庚辰間,欲與有年分罪之計,臣後乃聞知,欲驗其眞僞,取考庚辰·己卯前後他文書,則竝無考字投書,再興和同用奸之狀,至此綻露矣。倭成冊,旣歸虛僞,則有年,別無可罪之事,而祗是倭館雨漏處,報之太多者,乃其罪也。宗泰曰,人或言此輩可斬,或言無可罪者,蓋譯舌之冒科犯禁者,往往有之,懲勵之道,固難撓貸,而此則罪名,容有可恕者,豈可以象胥人微,而不爲酌處乎?泰東曰,金鎭圭於其時,議論亦如此,而因判付被罪矣。然事有可恕,則雖在象胥之賤,豈可舍而不論哉?演曰,朴再興潛商罪亦重,而憑藉外人,欲爲分罪之計,此則不可輕釋矣。上曰,朴有年減等,朴再興則潛商罪亦重矣。仍至崔宇泰,上曰,崔宇泰事,其子屢次擊錚矣。此罪,如何?錫鼎曰,以文案所記事狀觀之,則奸贓狼藉,無復餘地,而以本道査覈觀之,則頗爲詳明,缺四行此亦可愍,南方人心,缺檢束下吏,而多致謗言,則亦不可不慮也。宗泰曰,年少文官,例欲飭勵自好,則豈可犯贓之如許乎?第觀其罪名,則甚重矣。上曰,此案則以啓辭及狀辭謄之矣。減等。至金砯,上曰,何如?錫鼎曰,事多不善,而鐵穀事重,固難輕議。上曰,仍。至田遇龍,錫鼎曰,此不關係贓汚,有難容議。肇曰,崔宇泰·田遇龍,所犯旣同,而一則減等,一則仍置,似或不均矣。上曰,仍。至具爀·申命相·柳澨·南弘璛·趙隨·申琔·李重昌·曺應斗,上曰,此如何?錫鼎曰,此乃科場用奸事也。具爀,以兵家子弟,犯此用奸之罪,誠可恨也。上曰,當初具爀,至告達筵中,特令勸武,則自家道理,宜自愼飭,而出身之初,心已誤入,至有用奸之事,設心如此,雖名家子弟,亦將何用乎?錫鼎曰,曾聞具爀,試射還家後,俄而傳言登第云,則爀訝曰,我射中幾矢,定不得爲之矣。若果和同用奸,則必不說出此等言,而第渠所登科,旣是不正,則知其用奸,而不卽發覺,因欲掩置者,此固爀之罪也。至於趙隨,則聞於三日前出來,日子相違,而以符同用奸,混被重律,則豈不冤枉乎?演曰,趙隨,只檢到四巡,而以其父爲安東營將,故卽爲出去,而具爀之事,出於七番,則隨之以此稱冤,亦或可也。守幹曰,上敎至當,凡係科場用奸之事,必別爲懲勵,可杜後日之弊矣。相愚曰,臺臣之言,是矣。錫鼎曰,左相亦觀試冊,則趙隨只有一處着名,似涉曖昩矣。雖未全釋,似當參酌減等矣。上曰,趙隨果如是,則同被罪罰,似涉冤枉,減等,可也。其餘竝仍。至李喜泰,上曰,凡用刑之道,鞫廳之外,無一日兩次之規,而喜泰則一日之內,連加三次,終致隕命,情狀極爲可惡。仍。至金鎭圭,上曰,發配有意,此果何如?錫鼎曰,臣於此事,不敢仰復矣。宗泰曰,此因玉堂箚論,重被罪名,以至定配矣。若人所犯,果如箚中缺所論者,則或不無稱冤缺四行所論,故纔已被罪缺臣意以爲不可也。肇曰,以備忘中辭旨觀之,不缺爲之,所以爲保全之道,則當初發配,聖意有在,今豈徑加放釋乎?上曰,當初放逐,予旣有意,則儒臣所達,誠是矣。仍。至金春澤,上曰,仍。至泰英,上曰,仍。至呂必重·姜履相,上曰,仍。至林溥,上曰,仍。錫鼎曰,臣頃於榻前,以疏釋事仰達,吏·兵曹,當同爲擧行,而當時,只論及禁府·吏曹,而兵曹則偶未擧論,故尙不得奉行云,似當更爲分付,歲抄文書,一體書入,故敢達矣。相愚曰,當時,李寅燁,祗陳吏曹及禁府疏決歲抄等事,而本曹則適爲見漏,故今難抄得文書,而未經稟處,尙未敢仰達矣。上曰,兵曹亦依吏曹例,一體書入,可也。出榻前定奪相愚曰,被罪未蒙放身沒之類,曾前亦或有陳達之事,今則此文書,何以爲之乎?上曰,竝爲陳達。演,又讀至柳命賢·李鳳徵·宋尙周·金鼎台·張燦,已上定配身死柳命天·李玄逸·睦來善·金德遠,已上放歸田里身死上曰,此何如?錫鼎曰,此輩名在罪籍,未蒙疏釋,其身已死,死者與生者有異,則今於大霈之日,雖施寬貰之典,似亦無妨,而第以文案中所錄罪名觀之,則負犯亦甚重矣。宗泰曰,被罪身歿之類,古者或加隱卒之典,亦或有復官之擧矣。今此輩則以文書觀之,罪名,或干係倫紀,負犯至重,雖未知所坐者果與此案無異,而亦不可輕貸矣。如或自上特念旣骨之人,庸推寬貰之典,則臣未知其如何也。相愚曰,死後與生前有異,則雖或有容恕之道,未爲不可也。演曰,減等則可,容易缺四行緣坐秩,缺者,又數十人,若此類,亦爲稟達乎?上曰,緣坐之類,勿爲擧論。錫鼎曰,尙州牧定配罪人吳始震,以緣坐被謫,而聞此人,年過七十,方在廢疾之中,而或傳盲廢云,此亦可爲矜念矣。宗泰曰,始震前後兩次被罪,已至數十年之久,而年邁七旬,病廢不能自運,此誠可矜矣。相愚曰,緣坐被罪,而或有廢疾,則亦有宥免者,於渠兄弟中,亦有可援之例矣。始震同生始泰,以靑盲,當初亦不爲被罪,今始震則再次竄謫,而身有廢疾,不能自運,亦與靑盲何殊乎?今於大霈之日,雖施疏釋之典,似不無害矣。上曰,然則吳始震,特令放釋,可也。上又曰,纔者所聞,乃謫死人等事也。其各悉陳。守幹曰,自上下詢者,卽柳命賢等事也。此人輩罪名輕重,今不必更論,而旣骨之人,洗名丹書,不害爲寬大之政矣。泰東曰,臣意亦然矣。肇曰,罪名則重矣。而第旣骨之人,名在円丹,寔爲可憫,特用寬大之典,似不害矣。錫鼎曰,雖不能盡數洗滌,而稍加寬典,則好矣。上曰,罪名則或有重大者,而此與復官有異,則旣歿之後,不必追究,一體放釋,可也。上又曰,謫死人文書,當付標以下,此案則留置,可也。相稷,捧進。
宗泰曰,今夏間,平安監司朴權狀啓,慈山産金處,西民,私自採取,商譯輩,以數百兩,齎往北京,取大利爲言,而不以査治爲請,事甚疏漏,因領相及諸臣筵中所達,自上有査出重治之敎,聞自戶曹,行會本邑,而今過數月,尙無査出啓聞之事,商譯等,豈不知金貨之爲禁物,而邦內,旣有産出之處,不告於國,私自持往異國,其爲情犯,十分痛駭,豈容不爲之依律乎?缺道臣之奉行,稽緩如此。以下缺四行
泰東曰,濫率守令之初不論罪,只令決杖者,爲慮遞易之弊,而近聞守令,皆以爲,決杖之後,不可臨民,擧欲棄官上來云,此非當初變通決杖之意也。宜令廟堂,嚴飭各道,如或有不遵朝令,棄歸圖遞之人,各別論罪,宜矣。錫鼎曰,淸州牧使金昌錫,亦因決杖,欲爲棄官,而以監司不爲許遞之故,不得上來云,諸邑守令,必多如此之類,別爲申飭,勿許遞職,宜矣。上曰,守令決杖,非但濫率,則自古決杖者何限,而今何獨棄官之多也。以決杖圖遞者,前後筵中陳聞,非止一再,則此乃紀綱不嚴之致,前所未有之事,若國有紀綱,則守令輩,豈敢如是乎?錫鼎曰,外方守宰,古無以此遞職者,而今則紛然棄官,此亦末世廉隅太勝,而紀綱不嚴之致也。分付諸道監司,各別申飭,何如?上曰,禁府與營門決杖,皆是朝令,而非監司私自爲之,則守令之以此圖遞,乃以罔有禁令之致也。各別申飭,此後則更勿許遞事,分付可也。出擧行條諸臣,方以次退出。上命承傳色,以謫死人文案,授相稷曰,此案亦爲受出,付籤以入。相稷曰,疏決文案,只於放字上,付籤以入之意,敢達矣。上曰,唯。遂退出。矣
上在昌德宮。停常參·經筵。
夜三更,火星入天高星。五更,木星犯軒轅大星。未時,太白,見於巳地。
謝恩,同副承旨南就明,兼春秋李秀英。
傳,時囚罪人崔琥·李昌祉·沈逵·姜晦·金履中以上定配。徒配罪人鄭澔·金萬胄·卞爾賚,宋相曾·金致煥·金遇說·柳德玉·丁是翼·洪受濂·閔聖基·趙明元·定配。未蒙放身死罪人柳命賢·李鳳徵·宋相周·金鼎台·張燦放歸田里。未蒙放身死罪人,柳命天·李玄逸·睦來善·金德遠放歸田里。罪人趙大壽,門外黜送。罪人兪集一,緣坐定配罪人吳始震以上放。定配罪人權重經·朴有年·崔宇泰·趙隨減等。
政院啓曰,新拜平川君申琓,判府事金昌集,時在京畿楊州地,判府事李畲,時在驪州地,斯速乘馹上來事,依例遣史官傳諭,京畿監司處,上來時給馬事,亦爲下諭,何如?傳曰,允。
都承旨李震休上疏。大槪,臣之前後負犯,合被重何,彈墨未乾,尤不容抗顔就列,伏乞亟遞臣職,仍治臣罪,使緊任毋曠,私分粗安事。入啓。答曰,省疏具悉。卿其勿辭,從〈速〉察職。
傳,前僉使金聖基·金盛節·崔鎭漢·李意錫,水使申燦·尹淑,討捕使成至重·李基亨,護軍李箕泰·蔡以章,萬戶李萬石·南碤·趙世行·金大亨·鄭世胄,別將具文恒·金澤南·李之夏,司果申鐔·沈宅賢·權詹,兵使張宇澤,權管崔會慶·徐後光·安廷瑞等,敍用。前僉使金盛節·李弘勣·柳星昌·朴紭·姜碩望,護軍李聃命,大將柳重起·羅弘佐,部將朴崑,萬戶金大亨·朴武賢·鄭時泰·金·金後申·李斗興,權管具有望·徐後光·崔會慶,僉使張宇澤,從事官楊宇漢·丁元燾·尹以就等,職牒還給,去乙酉年秋冬等,今丙戌年春夏等褒貶,居中居下,竝勿論。以上朝報
金弘楨啓曰,行大司憲金昌協,掌令尹推,趙錫周,持平權斗紀在外,執義李師尙,持平任守幹呈辭,今日以監察茶時之意,敢啓。傳曰,知道。
傳于李東馣曰,春間晝講時,罷三甲射,以騎槍代行事,其時兵曹判書尹世紀,親承傳敎,而無擧條書出之事,此後軍門,無以知之,追出擧條,可也。
南就明,以司饔院官員,以都提調意啓曰,廣州柴場摘奸事,發遣直長李鼎佐,纔已辭朝矣。今者移拜活人署別提,奉事李喜相,更爲發遣,代察摘奸之任,敢啓。傳曰,知道。以上燼餘
上在昌德宮。停常參·經筵。
中殿·世子宮·嬪宮,藥房問安。答曰,知道。藥房啓曰,數日來天氣涼冷。伏未審聖體調攝,若何?伏聞昨夕入侍醫官等之言,左邊耳內浮氣,時未消散,痛勢頗有減歇,而湯藥連爲進御云,夜間症候加減,何如?臣等不任憂慮,敢來問安。答曰,知道。湯藥連進,而耳部浮氣,猶未消散矣。
禁府,崔琥高靈縣,李昌祉宜寧縣,金履中安東府,沈逵免山縣,姜晦長連縣,定配。啓。
注書具萬理書啓,臣承命馳往于楊州南面平丘村舍判府事金昌集所住處,傳宣聖批,則以爲,臣之負犯至重,誅殛是甘,而聖度天大,罪止罷職,歸依先墓,偃息田廬,感恩祝聖,畢命爲期,乃於千萬夢寐之外,遽有敍復西樞之命,別遣近侍,辱宣聖旨於莾蒼之地,圭蓽生輝,閭里聳觀,此豈戾釁賤臣,所當得者哉?臣誠驚惶感激,繼以泣涕,不知死所,第臣當初所被罪罰,末減已甚,其在物情,固爲不快,況今時日未久,誤恩旋降,公議峻激,必不但已,臣雖甚頑,其何敢冒此而進耶?且臣賤疾方苦,尤無自力承命之勢,如得少間,謹當以一疏具暴云矣。敢啓。傳曰,知道。
假注書金尙奎書啓,臣承命馳往于楊州忘憂里平川君申琓所住處,傳宣聖旨,則以爲,臣自承譴罰以來,日夜呼天,抆血抱冤,以爲沒齒田廬,畢命松楸之地矣。玆者,纔過慶禮,將推恩典,收錄之命,亦及於罪累之賤臣,近侍遠臨,傳宣聖旨,臣誠惶恐感泣,不知所以自處也。噫,臣之所被者,是何等罔測之言耶?幸賴天日在上,凶人之變幻情節,前後構誣之計,幾盡發露,而惟其至冤極痛之狀,聖明之所未盡下燭,悶鬱抑塞之情,臣亦不得仰首哀鳴,則心事未能辨白之前,無非叩心泣血之日也。今何敢憑恃寵靈,晏然承當乎?從當以文字,仰申危悃云矣,敢啓。傳曰,知道。
開城留守書目,戶曹判書趙泰采辭職上疏上送事。啓。答曰,省疏具悉。度支之任,決難許改,卿其勿辭,安心往來焉。
謝恩,司書黃啓河。
禮曹參議尹德駿上疏。大槪,乞遞職名,往救母病事。入啓。答曰,省疏具悉。爾其勿辭,往救母病。以上朝報
下直,金城縣令李邦彦,上土僉使宋繼商,老江僉使羅俊伯,方山萬戶趙忠發。
李東馣啓曰,行大司憲金昌協,掌令尹推·趙錫周,持平權斗紀在外,執義李師尙,持平任守幹呈辭,今日以監察茶時之意,敢啓。傳曰,知道。
金弘楨,以都摠府言啓曰,副摠管金重元,以能麼兒坐起事,除標信,訓鍊院進去之意,敢啓。傳曰,知道。
金相稷,以侍講院言啓曰,卽今本院行公之官,通上下番,只有二員,司書黃啓河,除授累日,尙不出肅,卽爲牌招,以爲取移輪直之地,何如?傳曰,允。
李東馣,以義禁府言啓曰,以囚人李東彦元情累日稽滯事,昨承嚴敎,臣等不勝惶悚,事當卽爲捧招,而知事臣姜鋧,受由在外,同知臣金演,數日內連有式暇不進,同知事臣南弼星,嫌難參涉,無故之人,只有臣相愚而已,故今日坐,亦不得捧招,待同僚備員,擧行之意,敢啓。傳曰,知道。
又以義禁府言啓曰,卽接月令醫員李齊白手本內,保放罪人趙爾璧,病勢今已向差云,還囚之意,敢啓。傳曰,知道。以上燼餘
上在昌德宮。停常參·經筵。
左承旨朴弼明,校理柳鳳輝三度呈辭。入啓。遞差。
平安監司書目,江東縣監金鳴夏,今月初八日,遭父喪,其代擇差,急速下送事。
政院啓曰,行大司憲金昌協,掌令尹推,持平權斗紀,掌令趙錫周,俱在外,執義李師尙,呈辭受由,持平任守幹,呈辭,連日監察茶時,事甚未安,持平任守幹,卽爲牌招察任,何如?傳曰,允。
持平任守幹啓曰,臣於日昨,祗謝恩命,卽爲登對,適當恤囚之時,各人罪案,亦不能一番遍看,所坐淺深,茫然不曉,而前席諮詢之下,不能辨覈是非,草草仰對,私懷惶恐,無地自容,其中罪謫身死人等,初不知爲誰某,雖有傳示文書之敎,倉卒之間,未及繙閱,臣意則以爲,旣骨之人,放與未放,無甚所關,當此解澤流霈之時,特施寬典,不害於推廣之德意,有所仰達矣。今聞物議,則至於宋相周,罪狀絶痛,尤難輕施恩宥云,臣忝在法官,旣不能爭執,無所別白,請施曠蕩之典,其不職之責,無以自解,決不可一刻仍冒於臺次,請命遞斥臣職。答曰,勿辭,退待物論。
禁府啓目,金弘績更推云云,其所發明,與前無異,而左右道御史書啓,或出於廉問民間,或出於親往目擊,其駭憤痛惋之意,溢於言表,頃者,道臣査覈之啓,臚列罪狀,更無餘地,則今無更査未盡之事,刑推得情,何如?啓依允。又啓目,咸鏡監司啓本云云,前府使趙爾璧,當初御史廉問時,其所廉察,不啻明白,則到今官屬輩,爲舊官不能直陳,爲此顧藉之言是白乎乃,所謂穀物,則雖曰不至差爽,而至若馬匹事段,多出官穀,換布七同,仍爲買馬五匹,換得胡馬一匹,末乃以所買胡馬,不良而有病是如,還給於買來軍官石姓人處,究其馬價之所自出,則旣是公物,同馬匹還給於買來人,徵出其價本,則公穀之取用,將校之呼冤,俱難免其罪,而昨承囚人査啓之來到本府者,則自本府從輕重酌處之敎,上項趙爾璧,依監臨官吏求索所部內財物者,准不枉法贓律,決杖一百,徒三年定配,何如?啓依允。又啓目,慶尙監司査啓云云,前縣監盧世器別無可罪之事,分揀放送,何如?啓依允。又啓目,金琓更推云云,忍杖不服,加刑得情,何如?啓嚴刑得情。又照目,前府使朴斗世矣,所用錢穀,或公或私,俱有去處是如爲白有矣,考閱當初斗世元情,及本府下輩各人等所供,則所謂私用者,其數頗多,而其中其矣宗基已賣之地,給價還退是如爲白有臥乎所,此亦爲人子孫情理之似不可已者是白去乎,容有可恕之道是白乎矣,至於米二十石段,莫重待變之米,私自貸下,出給工匠料米是白乎所,許多國穀任意那移之罪,在所難免,罪杖一百,流三千里,免刺,告身盡行追奪,私罪啓,功減一等。又啓目,前縣監李勛岳矣,在任時大同木代錢加捧一款,相考文書,非但元無加捧之事。五錢之錢,及米·太各二斗減徵一款,亦有可據是如爲白乎旀,田結隱漏一款,可駭是如爲白乎乃,通融作結,減數出稅,以寬民役,則此與私自濫用,有間是白乎旀,二十兩屠贖錢三十七兩,巡場稅錢二十兩,冠帶債私用之說,各人招辭,元無發明之端,田結隱漏錢兩私用之罪,在所難免,罪杖七十,徒一年半,告身盡行追奪,私罪。啓功減一等。
吏曹啓曰,承旨有闕,政事,取稟。傳曰,當日爲之。
副司直朴弼明·柳鳳輝,副護軍尹淑。
有政。吏批,以趙泰億爲副校理,以李涵爲司饔直長,以全萬雄爲江東縣監,以金斗南爲博川郡守,以宋正明爲修撰,以崔敬中爲茂山府使,以趙之重爲兵曹佐郞,以朴鳳齡爲文學。以上朝報
南就明,以禮曹言啓曰,卽見東萊府使黃一夏報狀,則漂人領來差倭處,所贈本曹回答書啓,紙品不好,書畫非正字,不爲受去,累次相爭,終不回聽,故書契及別幅,還爲上送,從速改書下送云,書契所寫之紙本,乃咨文行用之紙,所爭字劃,元非誤書之字,則倭人所言,實爲無據,訓別等,不能據理傳給,且極可駭。府使黃一夏,亦不能痛斥堅執,至有此還送書契之擧,此實前所未有之事,不可無警責之道,府使黃一夏,從重推考,訓別等罪狀,令廟堂稟處,而書契及別幅,所當還爲下送,傳給上送之際,不善封裹,外面多有磨破處,不得已令承文院改書下送之意,分付,何如?傳曰,允。
以忠淸水使全百祿啓本,將才可合人不得薦進待罪事,傳于南就明曰,勿待罪事,回諭。
南就明,以賑恤廳言啓曰,因全羅左道暗行御史申鐔,右道暗行御史李喬岳書啓,備局覆啓,有令該廳稟處之命矣。今年帖價米,一半蕩減,一半還徵會錄之意,已及本道道臣狀啓覆奏之中,今不可三字缺各邑還上耗,限一年二行缺各邑賑餘穀,當四字缺計數留置,以備荒政三字缺之數,成冊上送于本廳之意,分付本道,何如?傳曰,允。以上燼餘
上在昌德宮。停常參·經筵。
夜五更,有霧氣。
執義李師尙三度呈辭。入啓。遞差。
中殿·世子宮·嬪宮,藥房問安。答曰,知道。藥房啓曰,伏未審數日來,聖體調攝,若何?左邊耳部浮氣,湯藥連進後,其有發散之效乎?前劑入荊芥連翹湯,已盡於昨日,臣等與諸御醫,趁早入診,議定繼進之藥,宜當,臣等憂慮未已,敢來問安,竝此仰稟。答曰,知道。耳內浮氣,幾盡消散矣。湯藥停止,勿爲問安,亦勿入診。
禁府,李勛岳,公州牧敬天驛,徒三年,趙爾璧,高陽郡碧蹄驛,徒三年定配。啓。
大司諫趙泰東啓曰,昨伏見憲臣避辭,以日昨疏決時,定配身歿人宋尙周,亦在蒙放之中,而未及爭執,致有物議,爲引嫌之端,臣於此,不勝瞿然之至。夫尙周凶悖之罪,萬萬絶痛,其終逭邦刑,而得死牖下,國人至今恨之,而臣於伊日,初未得見在謫身故,各人之罪目,雖有傳示之敎,日曛事遽,未及尋閱,終不省尙周之亦在其間,而泛以爲此與復官有異,則死者之放與不放,恐無關於刑章之得失,不得爭執矣。今聞物議,大以爲非,憲臣,先以此引避,則臣之當論不論之責,在所難免,而病劇於入侍之時,連日苦痛,無緣强起,詣臺自列,亦後於人,臣之所失,至此尤大,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,過齋戒後爲之。
禮曹,行司直金澋,當日卒逝云,弔祭致賻,依法列擧行,何如?啓依所啓施行。
政院啓曰,持平任守幹,引避退待,今已經宿,本府無行公之員,處置歸於諫院,而大司諫趙泰東,今又引避退待,司諫權,正言韓配周·洪重禹,俱在外,獻納朴彙登呈辭,除在外,獻納朴彙登卽爲牌招,使之處置,何如?傳曰,允。
院啓,請任敞·朴奎瑞極邊定配,今此疏釋之擧,雖是曠蕩之典,而其中罪關倫紀,負犯甚重者,不可以已死,而有所放宥也明矣。睦來善不恭之說,李玄逸自絶之語,俱係不道,在法罔赦,至於宋尙周之疏,侵逼先后,誣毁中壼,造意陰兇,遣辭絶悖,實有人臣不忍聞不忍道者,只以其疏之未徹,不得正刑,而論其罪狀,雖百世,不可宥者,豈可因一時之恤囚,而遽加放字,以示寬宥之意耶?王法至嚴,輿論益激,請還收身死罪人睦來善·李玄逸·宋尙周放宥之命。近緣年事荐饑,民無聊賴,竊發之患,無處無之,而至於京江上下,則村居櫛比,雖大饑之時,不曾有如此之患矣。露梁·墨石里及銅雀下村,七八月之間,明火賊三四十名,連次肆然突入,村民至有被傷於鋒忍者,聽聞所及,莫不驚駭,京城咫尺之地,有此作變之擧,苟不另加機捕,使奸黨散落,則前頭之憂,有不可勝言,請申飭當該討捕使,急速搜捕,亦令,捕盜廳,別加譏察,以爲嚴戢之地,竝引嫌而退,初不爭執,致有物議,揆以臺體,勢難仍在,請持平任守幹,大司諫趙泰東遞差。
謝恩,修撰宋正明。
答院曰,不允。第三件事,及處置事,依啓。以上朝報
南就明,以弘文館言啓曰,本館下番,無入直之員,以上番姑降入直,已至累日,事體未安,新除授修撰宋正明,卽爲牌招察任,何如?傳曰,允。
又以弘文館言啓曰,修撰宋正明,旣有只推之命,更爲牌招,以爲入直之地,何如?傳曰,允。
又啓曰,新除授同副承旨李世弼,時在京畿果川地,斯速乘馹上事,下諭,何如?傳曰,允。
以弘文館修撰宋正明牌不進罷職傳旨,傳于金弘楨曰,推考傳旨捧入。
李震休啓曰,吏曹郞廳來言,承旨及臺諫有闕,政事,何以爲之?敢稟。傳曰,過齋戒後爲之。
金弘楨,以侍講院言啓曰,今九月十六日,王世子行會講禮之意,敢啓。傳曰,知道。
南就明,以兵曹言啓曰,今九月十四日,幼學朴慶餘稱名人,自宣化門入來,差備門外擊錚,極爲駭愕,令攸司囚禁治罪,同門守門將柳碩祖,常時不能禁斷雜人,以致攔入,亦難免其責,推考,何如?傳曰,允。
又以兵曹言啓曰,新除授部將金廷奭,本廳許參時可否,三次不順,依例汰去,何如?傳曰,允。
南就明,以戶曹言啓曰,在外大臣月廩題給事,曾有定奪矣。平川君申琓,行判中樞府事李畬,行判中樞府事金昌集,旣已收敍,今朔爲始,月廩輸送之意,分付本道,何如?傳曰,允。
李東馣啓曰,凡臺啓之逐件列書,自是規例,而假注書尹聖時,新入生疎,有此誤書之失,而臣亦新到院中,未詳前例,矇然不察,直爲捧入,致勤聖敎,惶恐待罪。傳曰,勿待罪。
廣州府尹徐宗憲疏曰,伏以,無狀小臣,猥蒙洪造,濫叨保障之寄,任以軍民之責,惟當夙夜祗畏,竭心殫慮,思效萬一,而才具凡近,識慮淺短,無以仰報任使之意,心常惶懍,食息靡寧。目見軍民之弊端,其敢泯默,不一陳列,以俟朝廷之處分乎?臣竊觀本州頻年災荒之餘,人物凋弊,至如今夏水潦之害,實是近古所罕有,而旱田之被災居半,凋瘵民生,實無回蘇之望矣。目今宣·靖二陵,俱有重役,川橋二行全缺此時修擧,似是不可已者,帥臣之啓稟,廟堂之請行,乃出於此,第今民生之積困也,大役之稠疊也,而又有此操鍊之擧,民間一聞此令,擧皆驚惶,若將不堪支持之狀,則竊恐朝家,或未盡洞燭也。大率隷本州民籍者,幾盡爲兵,而營府所團束殆近二萬兵矣。二萬軍兵一時調發,裹糧持槖,屯聚一城之內,私點官閱,節目多端,大抵卒事往返之際,動費十四五日子矣。稇載而至,傾橐而歸,一人所費,不過數斛之糧,前此而習操也。必在歲稔無事之時者,蓋軫夫如此之弊也。假使今歲,雖甚登熟,連年阻飢之殘氓,必難責其煩費,而況田畝所收,災荒半之,羸瘁之民,無以自資者乎?且夫秋事殊晩,滿野皆靑,刈獲之畢功,尙云遠矣,而文移星火,期會甚嚴,民間莫不騷擾,擧懷蹙頞之憂,此固朝家之所宜軫念處也。嗚呼,豈但一州之弊爲然哉?至於列邑,則尤有甚焉,本州所領十五邑,各以其兵,前期來待,名色甚夥,道里不齊,各邑之聚會點名也,必經旬日而後,始會本州,資糧浮費,視諸本州之民,不啻倍蓰,方當收禾納稼,民事正殷之日,驅出凋殘之民,遠赴操鍊之場,其辛苦奔馳之狀,固不暇盡書,而一經赴操,杼柚枵然,卒歲衣食之資,更無餘儲,前頭生活,實無所賴,豈非憫惻之甚者乎?方今國家有慶,法殿進宴,實是千古希覯之盛禮,朝野聳抃,咸被惠鮮之澤,至於積年逋租,一倂蕩蠲,則凡爲殿下之赤子者,孰不歡欣鼓舞,涵囿聖澤之中,而顧此近畿十數邑之民,獨被騷驛之苦,不無向隅之歎,則此亦朝家之尤宜軫念處也。噫,國之大事在戎,凡所以治兵敎閱之道,是邦政之所重,每歲蒐鍊,以習坐作之節者,豈不誠長慮遠計哉?然而近歲以來,停廢有年者,亦豈非飢荒三行全缺守臣來莅,點視闕額,砲射之試,犒賞之頒,自有前例之可據,今亦依此爲之,則雖不行大操,操鍊之政,自行於其中,姑待年事稍稔,役民稍歇之時,擧而行之,軍民樂赴,自無難堪之憂矣。臣之所職,非唯守土,且關節制,則凡係軍情,固當一意修擧,無有廢墜,固是職責,而竊意事有緩急,時有便否,必兩適其宜,擧措得當,然後方可謂毋負責任,而只諉軍務之重大,不恤民隱之切已,恝然旁視,默無一言,則是豈受殿下委寄之意哉?不得不悉採目見之民情,仰備朝廷之財擇,伏願聖明,下臣此疏于廟堂,速賜處分,以爲軍民之俱便,不勝萬幸。答曰,省疏具悉。疏辭,令廟堂稟處。以上燼餘
上在昌德宮。停常參·經筵。
未時,太白見於巳地。夜一更,有霧氣。五更,月食。
政院啓曰,新除授同副承旨李世弼,時在京畿果川地,斯速乘馹上來事,下諭,何如?傳曰,允。
京畿監司書目,仁川府使魚史徽,今月十三日,身死事。
吏曹口傳政事,以沈枋爲咸鏡南道災傷敬差官。
假注書尹明佐書啓,臣承命馳往于忠淸道結城縣龍臥里領府事南九萬所住處,傳宣聖批,則以爲,臣負犯如山,涵恩如海,復叨爵秩,更受廩給,而年深疾痼,殘息如線,幸逢曠世之盛事,莫申在下之微誠,禮廢分虧,宜伏金木,席藁陳章,恭俟嚴命,不意反辱史官之遠臨,加賜溫批之慰諭,至以從容就途,用副虛佇爲敎。噫,謬恩及此,何以堪承?魂驚涕零,惶感惝怳,誠不知此身之所在也。臣雖愚頑,亦有知覺,豈不欲竭蹶登途,卽自趨謝於象魏之下哉?第臣病狀,日加一日,入秋以後,重以感傷泄痢,床席之間,亦方轉側須人,若得天幸,少有差勢,則徐當進詣近畿先壠之側,一以爲瞻望宸極,自展依慕之地,一以爲掃除墓地,取便掩埋之計,而未卽承命,益增死罪云矣。臣於今月初六日,承命起程,行到銅雀津東岸,逢着前忠淸監司朴泰恒遞來之行,臣前導驛卒,傳呼批旨在前,使之下馬,則泰恒,端坐轎中少不爲動,累次督迫之後,始乃斜驅轎馬,略作回避之勢,仍爲橫馳過去,臣不勝駭然,使驛卒送言,問何不下馬,則答謂吾旣已回馬首,此便是下馬云,其言尤涉無據矣。泰恒,名位不輕,而罔念事體,馳過批旨,慢不致敬,殊極寒心,而臣奉命無狀,不免貽辱君言,惶恐待罪之意,竝此敢啓,傳曰,知道。朴泰恒,推考。
戶曹啓曰,在外大臣月廩題給事,曾有定奪矣。平川君申琓·判府事李畬·金昌集,旣已收敍,今朔爲始,月廩輸送之意,分付本道,何如?傳曰,允。
政院啓曰,王世子會講,在於明日,兩司當爲進參,而明日政事,差出牌招之際,或不無臨時窘急之患,在前如此之時,雖値齋戒之日,亦有政官牌招開政之例,何以爲之?敢稟。傳曰,依爲之。
備邊司啓目,粘連咸鏡監司啓本云云,北關年事之失稔,比他道最甚,不可不趁早覆審,而評事金興慶,方以親病呈狀,都事之先審北關,實合事宜是在果,本道南北道,道里絶遠,三甲雖在南道,處於近北絶塞,都事一人,竝審南北,必有淹延後時之弊是白在如中,在前評事有故之時,北關則都事覆審,南關則別遣敬差官,已成規例是白在果,南道敬差官,令該曹口傳差出,不多日內發送,宜當,以此分付該曹,何如?傳曰,允。
政院啓曰,王世子會講時,兩司當爲進參,故兩司闕員,今日開政差出之意,纔已啓稟矣。明朝牌招,必有窘急之患,今日政,新除臺官,待下批,卽爲牌招察任,何如?傳曰,允。
明日會講正時,辰正初刻。
謝恩,大司諫朴弼明,執義李德英。
院前啓,無城上所,姑停。府前啓,月食齋戒,今日姑停。
有政。兵批,以李亨命爲訓鍊院僉正,以李熙齡爲訓鍊院主簿,以崔寅碩爲武兼,以李喜華爲武兼,以權倫爲武兼,以張萬里爲內禁御將,以閔挺栢爲僉知,以金時望爲僉知,以鄭是先爲五衛將,以韓世弼爲五衛將,以朴東亮爲訓鍊習讀,以金鍊剛爲訓鍊習讀,以高尙爲訓鍊習讀,〈以〉池重源爲訓鍊習讀,以李維漢爲翊贊,以李益壽爲知事,以金天益爲撫夷萬戶,以崔斗碩爲加背梁萬戶,以金鼎夏爲楸坡萬戶,副護軍趙泰東·崔元緖·李師尙,副司直任守幹,以洪以漢爲廟坡權管,以金振聲爲大吉號里權管,以河沃爲武兼。
吏批,以李震壽爲工曹參議,以李益壽爲司宰監提調,以李明浚爲持平,李海朝爲直講,以洪禹賢爲司饔奉事,以洪致中爲說書,以鄭栻爲副修撰,以李德英爲執義,以朴弼明爲大司諫,以兪命雄爲承旨。以上朝報
李東馣啓曰,行大司憲金昌協,掌令趙錫周·尹推,持平權斗紀在外,執義未差,持平一員未差,今日以監察茶時之意,敢啓。傳曰,知道。
南就明啓曰,備邊司郞廳,以大臣意來言,今日賓廳坐起日次,而別無時急稟定之事,本司開坐云。二行缺
李震休啓曰,濟州試才御史李海朝,明日辭朝,而大提學金昌協在外,藝文提學崔錫恒,明朝牌招,書題使之書入,且宣陵丁字閣,今月二十一日,當爲上樑云,上樑文趁期製進事,分付,何如?傳曰,允。
金弘楨,以侍講院言啓曰,明日王世子會講時,宮官不可不備員而兼輔德李觀命,弼善李夏源,兼文學李晩堅,俱在外,兼弼善·兼說書未差,文學朴鳳齡,除拜屢日,不爲出肅,會講盛禮,將無以備員,文學朴鳳齡,卽爲牌招察任,未差之代,令政院稟旨,變通差出,仍卽牌招察任,何如?傳曰,允。
李東馣啓曰,假注書尹聖時,莫重臺啓,違例誤書,難免疎漏之責,而臣亦有不察之失,故方爲待罪,不暇請推矣。此雖新入生疎之致,終不可無警責之道,假注書尹聖時,推考,何如?傳曰,允。
以持平李明浚牌不進罷職傳旨,傳于李東馣曰,推考傳旨捧入。
以備忘記,傳于南就明曰,史官一員待命。以上燼餘
上在昌德宮。停常參·經筵。
夜一更二更,有霧氣。午時至申時,日暈兩珥。
下直,忠淸兵使李弘肇,慶尙兵虞候李景膺,城津僉使李萬相,防垣萬戶崔泰基,豐德府使洪萬恢,高靈縣監李眞卿,保安察訪鄭楷。
注書具萬理病,代以黃龜河爲假注書。
政院啓曰,新除授左承旨李善溥,時在忠淸道海美地,斯速乘馹上來事,下諭,何如?傳曰,允。又啓曰,秋節已晩,災傷覆審,一日爲急,而因兩司不齊,未署經都事,辭朝無期,兩司除在外外,呈告未肅拜人員,竝牌招,以爲開坐署經之地,何如?傳曰,允。
記事官尹徵三書啓,臣承命馳往于驪州睡谷村判府事李畲所住處,傳宣聖旨,則以爲,臣之尙逭刑章,偸息田里,寔惟天地寬恩是荷,而顧其罪名,臣雖萬死,無以當其誅,何得以苟逭以爲幸,自同群物於覆育之下哉,臣方日夜惶怖,惟俟鈇鉞之加矣。不意所被薄罰,亦旋蒙收敍,乃復置之於舊臣之列,遠辱史官,臨宣召旨,臣聞命驚感,惝怳靡定,但有涕血交流而已。竊意人臣,負此罪名,國有常法,未宜終赦,聖明,雖以簪履之舊,曲加寬貰,公朝執法之論,不容但已,臣仰首自陳,亦有不敢,五情震錯,莫知所達云矣,敢啓。傳曰,知道。
傳曰,史官一員待命,騎馬三匹立之,老人賜宴所內摘奸。
濟州試才御史李海朝,出去。
吏曹口傳政事,以金克謙爲咸鏡南道災傷敬差官。
謝恩,持平李明浚。
院啓,請任敞·朴奎瑞極邊定配。請還收身死罪人睦來善·李玄逸·宋尙周等放宥之命。答曰,勿煩。
京畿監司書目,辭職上疏上送事。答曰,省疏具悉。侵詆之說,不足爲嫌,卿其勿辭,從速察職。
慶尙監司書目,安東呈,以持平權斗紀辭職上疏上送事。啓。答曰,省疏具悉。爾其勿辭,從速上來察職。
京畿監司書目,水原呈,以禮曹參議尹德駿辭職上疏上送事。啓。遞差。
侍講院啓曰,敬寧殿冬享大祭,王世子親行事,下令矣。分付該曹擧行,何如?傳曰,允。以上朝報
以備忘記,傳于南就明曰,今下弓矢,防垣萬戶崔泰基處給送。
金弘楨,以弘文館言啓曰,本館僚員,或在外,或有身病,輪直之際,事多苟簡,新除授副修撰鄭栻,卽爲牌招察任,副校理趙泰億,自鄕纔已入來,亦爲一體牌招察任,何如?傳曰,允。
又以內醫院官員,以都提調意啓曰,近來都下痘患,無歲無之,而治痘醫官,只有柳瑺一人,年且衰耄,趙錫孚則亦稱痘醫,而老病尤甚,方外學習之人絶少,委屬可慮,聞方外醫人中李燁爲名者,醫術頗精,且善於治痘云,若令入屬於議藥同參之列,以示勸奬之意,其於公私痘患,不無所益,令該曹付軍職,冠帶常仕,何如?傳曰,允。
李震休,以吏曹言啓曰,咸鏡南道災傷敬差官,因備局啓辭,口傳差出矣。今聞敬差官沈枋,以妻父歸葬事,方在江原道原州地,上來遲速,未可預料,檢田之行,一日爲急,敬差官沈枋,今姑改差,何如?傳曰。
以副校理趙泰億,副修撰鄭栻牌不進罷職傳旨,傳于金弘楨曰,推考傳旨捧入。
南就明啓曰,江床·永得·洪海宗·朴元賢·慶㝫·李泰彦拿問事,允下矣,江床·永得,囚禁典獄署,李泰彦,今方待命,卽爲拿收,洪海宗·朴遠賢,時在坡州地,依例府羅將拿來,而慶㝫,旣已作故云矣。敢啓。傳曰,知道。
以慶尙監司狀啓巨濟等官居沙工黃世云等十一名渰死事,傳于南就明曰,渰死人等,令本道恤典擧行。二行缺
持平權斗紀疏曰,伏以臣,衡茅賤品,濫竊科名,曾忝郞署,已踰涯分,自惟蹇鈍,敢守犂把,淸途顯班,夢想不到,乃於日昨,伏奉承政院本月初四日成貼有旨,以臣爲司憲府持平,令臣乘馹上來者,臣承命震駴,惶汗浹趾,臣之樸鄙,最出人下,雖閑司散官,猶懼不堪,矧此風憲之職,參斷國論,糾察官邪,自非識明脊硬,秉金矢抱鐵肝者,莫得以居,臣是何人,敢膺斯選,反顧慙懼,無所措躬,況今朝著多事,至尊獨憂之日,如臣無狀,濫廁臺端,其何能出意見論利害,以答聖明揀拔之恩,以塞言議繩弼之責哉?且臣從田野,有竊聽進宴盛禮,期在此月之內,凡爲殿下臣子者,擧皆歡忻蹈舞之恐後,傾陽物性,臣豈獨嗇?非不欲脫略廉義,趨進班行,少伸區區犬馬之忱,而臣自夏節,濕熱積傷,腹肚澎漲,風痺發作,肢節戰悼,迎醫試焫,遍體成瘡,末由跨馬,致身於半千里之外,瞻望雲霄,有淚沾襟,伏惟主上殿下,天地父母,察臣名論之所輕,矜臣疾病之實狀,特許遞斥,以重官方,以安私分,千萬幸甚。答曰,省疏具悉。爾其勿辭,從速上來察職。
禮曹參議尹德駿疏曰,伏以臣,敢以私懇,陳疏乞遞,乃蒙聖慈,特賜恩暇,臣母疾患,幸得差道,則實天地生成之德也。拜謝以來,感淚自零,第念臣母半生奇疾,年至篤老,一經微恙,傷敗輒深,今雖獲收醫藥之效,未有蘇完之望,而臣之離側還朝,未可以旬月爲期,春曹事務,入秋甚夥,右僚又以公幹出去,臣之帶職淹鄕,實多瘝曠之弊,玆敢不避煩猥,復此臚陳,伏乞聖明,曲賜鑑諒,亟許遞斥臣職,以幸公私,千萬幸甚。踏啓字三行缺以上燼餘
上在昌德宮。停常參·經筵。
京畿監司金宇杭,西道各陵奉審後入來。
忠淸左道災傷敬差官黃啓河,出去。
下直,全羅都事權始經,咸安郡守具文漢。
禁府啓目,前持平李東彦元情云云,江床·永得·洪海宗·朴遠賢,及行襲是如爲白在,慶㝫·李泰彦等,一體拿囚,嚴覈後稟處,何如?啓依允。
禁府,江床·永得·李泰彦拿囚。啓。
京畿幼學李潛上疏。大槪,請亟誅兇人春澤,謀危儲宮之罪,竄黜頤命,以安宗社,以正人心事。呈政院。
右副承旨南就明上疏。大槪,卽伏見儒生李潛之疏,有不敢晏然,不得不陳章仰籲,迸出禁門,伏乞聖明,俯諒情迹之難安,亟許鐫削臣職,俾安微分事入啓。
副校理趙泰億上疏。大槪,臣才分空疎,萬無稱塞之望,私門盛滿,益切戒懼之心,不敢爲冒進匪據之計,瀝血哀籲,未獲上徹,卒犯逋慢,恭竢誅罰,格外只推,召牌荐降,惶悶抑塞,不知所出。反覆揣量,終難强進,玆敢申暴衷懇,仰首哀鳴。且伏聞坡獄諸證,又有移送禁府之擧,査事有同更發,則臣之難安,又復如初,又何敢晏然冒進於邇列乎?乞命先遞臣職,仍令刊名新錄,以重榮選,以靖私義事。入啓。答曰,省疏具悉。爾其勿辭,從速察職。
謝恩,副修撰鄭栻。
政院啓曰,卽者京畿幼學李潛,來呈一疏,觀其措語,擧一國過半之人,歐入罔測之科,又以殿下前後左右,無非向刃於春宮等語,肆然筆之於疏中,其言之驚怖重大,爲何如哉?若不一經睿覽,明降處分,則將無以解中外之疑惑,不得已捧入之意,敢啓。傳曰,知道。
備忘記,今觀李潛之疏,盡驅在廷諸臣於惡逆之科,造意陰兇,遣辭叵測,決非一人之所自爲也。此而若不嚴鞫得情,快正典刑,則其流之禍,終必亡人國而後已,李潛,卽爲親鞫。
政院啓曰,今日親鞫事,命下矣。承旨不可不備員,而都承旨李震休,病不仕進,右副承旨南就明,陳疏未下批,左承旨李善溥,同副承旨李世弼在外,都承旨李震休,右副承旨南就明,卽爲牌招入侍,而在外人員,合有變通之道,何以爲之?敢稟。傳曰,依啓。在外承旨改差。又啓曰,命下矣。承旨不可不備員,在外承旨改差之代,政官卽爲牌招,以在京無故人差出,仍爲牌招,以爲入侍之地,何如?傳曰,前望單子入之。又啓曰,親鞫事,命下矣。禁府堂上,不可不備員,而知義禁姜鋧,受由在外,同義禁金演,以重建廳堂上,方往役所,合有變通之道,何以爲之?敢稟。傳曰,竝改差。又啓曰,知義禁·同義禁改差傳旨,今方捧入矣。令該曹口傳差出,何如?傳曰,知道。又啓曰,今日親鞫事,命下矣。領議政崔錫鼎,判府事徐文重,判義禁趙相愚,同義禁南弼星,執義李德英,持平李明浚,大司諫朴弼明,獻納朴彙登,左右捕盜大將李基夏·李弘述,卽爲牌招,左議政徐宗泰,領府事南九萬,判府事柳尙運·平川君申琓,判府事李畬·李濡·金昌集,大司憲金昌協,掌令趙錫周·尹推,持平權斗紀,司諫權,正言韓配周·洪重禹,俱在外,不得牌招之意,敢啓。傳曰,知道。
吏曹口傳政事,以徐文裕爲知義禁,李思永爲同義禁,落點承旨二,兪命雄·李晩成。
領議政崔錫鼎箚子。大槪,卽有親鞫之擧,天牌下臨,不得不祗詣闕外,而旣被陳疏人之侵斥,有不敢晏然趨承,伏乞亟治臣罪事。入啓。答曰,省箚具悉卿懇。卿無所嫌,安心勿待罪,從速入參。仍傳曰,遣史官傳諭。
禁府,柳長麟拿囚。啓。
親鞫問事郞廳趙泰億·李坦·申鐔·朴鳳齡·李翊漢。啓。
罪人李潛,刑問一次,不服。傳曰,親鞫姑罷。
明日親鞫殿座正時,辰正初刻,開門差早。
大殿,藥房·政院王堂問安。答曰,知道。
答右副承旨南就明疏曰,省疏具悉。爾其勿辭,從速察職。
禁府問事郞廳李夏源啓。
仁政門親鞫時,明日更爲親鞫,其後庭鞫事,下敎。
有政。吏批,以徐文裕,李思永爲知義禁,兼春秋單李會元。以上朝報
金弘楨啓曰,明日常參·經筵,取稟。傳曰,停。
又啓曰,來二十日,輪對日次,取稟。傳曰,爲之。
李東馣啓曰,行大司憲金昌協,掌令趙錫周,持平權斗紀在外,執義李德英,持平李明浚呈辭,今日以監察茶時之意,〈敢〉啓。傳曰,知道。
南就明,以都摠府言啓曰,副摠官崔錫恒,武臣堂上朔試射試官,除標信,訓鍊院進去之意,敢啓。傳曰,知道。二行缺
金弘楨啓曰,卽者下番翰林申靖夏,稱以情勢難安,陳疏徑出矣。上番翰林洪致中,以不能檢下,亦爲陳疏徑出,所當依定式,直捧禁推傳旨,而此與無端出去有異,旣犯擅離之科,推考警責,史局重地,不可暫曠,竝卽牌招察任,何如?傳曰,允。
李東馣啓曰,今日親鞫事,命下矣。自前親鞫時,例有扈衛之擧,今番則何以爲之?敢啓。傳曰,勿爲擧行。
傳于金弘楨曰,親鞫殿坐,以仁政殿爲之事,分付。
以尙瑞院寶啓請單子,傳于李震休曰,親鞫時,曾無寶啓請之例,此單子,還爲出給。
南就明啓曰,左副承旨李晩成,新除出牌之後,聞往江上,而不得的知其所在處,未及入參之意,敢啓。傳曰,知道。
李東馣啓曰,明日親鞫時,禁府堂上,不可不備員,同義禁李思永,明日待開門,更爲牌招入參,何如?傳曰,允。
李東馣,以義禁府言啓曰,以京畿監司狀啓,刑曹粘目,翼陵曲墻後土削處修改時,監董官繕工監直長柳長麟,移本府處置事,允下矣。柳長麟,今方待命,卽爲拿囚之意,敢啓。傳曰,知道。
又以義禁府言啓曰,今此親鞫時,假都事五員,令該曹䂊爲差出,何如?傳曰,允。
又以義禁府言啓曰,今此親鞫時,罪人往來時,當有軍兵衛護之事,令訓鍊都監擧行,何如?傳曰,允。
李震休口傳啓曰,判府事徐文重,初以病違牌矣。病勢小歇,來詣闕外,因爲入參之意,微稟。傳曰,知道。
副校理趙泰億疏曰,伏以,臣於館職新命,萬無承堪之勢,瀝血哀籲,冀蒙處分,而疏未獲徹,竟犯違慢,席藁私次,誅罰是竢,不料勿罷之命,出於格外,兩日之內,召牌荐降,臣誠惶憫抑塞,不知所出,含恩怵義,不敢不祗詣禁扃之外,反覆揣量,終難冒進於匪據,玆敢申暴衷懇,仰首哀鳴,以冀聖明之垂察焉,臣特是懜經蔑學之一孤蒙耳。少而偸惰,未甚讀書,不幸早年忝第,遂至抛放簡策,如科儒學子之尋常講習者,亦多不能通曉,只就卽今經筵所講春秋一書言之,諸傳文字,曾未一窺,經意箋解,實所昧昧,殆同瞽者之於丹靑,其何以抗顔稱講官,出入厦氈,以待顧問乎哉?噫,論思獻納,責任甚重,非若庶僚凡官之可以筋力志慮,勉强及之也。臣若不自揆度,徒戀華膴,不顧不稱之譏,惟以趨承爲恭,則是便自欺而欺天也。朝家亦何所取於臣哉?況臣之門戶,盛滿極矣。同堂五六兄弟,竝列通顯,無官不做,有選必與,天道忌盈,理宜稍損,一家胥憂,懍若淵氷,如臣譾劣,百不猶人,猶且憑藉門蔭,猥廁榮途,從前履歷,輒居人前,而騃不解事,毫無報答,三緘失戒,百鏑叢身,向來之十顚九踣,畢竟免爲虀粉,繄聖恩是賴,然而仇怨溢世,蹤跡奇危,誠無意於二行缺何敢晏進於邇列乎?伏乞聖慈,察臣危懇,亟命鐫遞臣職,仍令刊名新錄,以重榮選,以靖私義,不勝萬幸,謹昩死以聞。疏批在上
京居幼學李潛疏曰,伏以,有國家者,斯有宗社之重,爲人君者,旣居主祀之重,則儲於君者,亦因繼作而重者,古聖王大經常法也。記曰,一有元良,萬國以正,名義之正,孰有加於此者乎?古昔仁人君子之忠於國者,莫不惓惓於儲貳之正不正者,誠以爲私耶。其亦爲國家深長慮耶?苟及於此,莫非高斯之兇,乘變售奸之地,則瞰於是者,可不爲骨悚哉?天佑我邦家,往在戊辰,元良誕降,實萬世無彊之休,遵春秋立長之義,禮擧諭敎,宜無不盡,而宋時烈之以儒自名者,動稱春秋之義,而猶於此,乃有姑徐徐之言,何哉?其或好權之心,故見賣於人,而自不覺其同歸於爛熳乎。及乎坤殿有變,當事之臣,擧以不學之人,猝當處變之際,患失之心,畏威之瞻,自相顚倒於方寸之中,終不能多方陳善,遵道回天,遂使當當聖明之朝,乃有急遽過中之擧,其身不免於戮,其禍尙延于國,可勝痛哉?逮夫坤位旣復之後,則國無二辭,咸仰不吝之聖,而乃有一春澤者,敢自以爲功,公肆玷汙於日月之更,聖明雖貸螻蟻之命,國人皆曰可殺,爲春澤者,惟當思所以六字缺益自放恣,希載之妻三行缺殿下,亦豈當燭聞耶?希載妻諺書所達,雖未知何等臣子所不敢言,而亂臣賊子,窮兇不道,意向叵測,路人所知,則其時在廷諸臣,無一人論及於流言斯得之大刑者,殿下之國,可謂有忠臣乎?自此以後,假名義之說,以爲諸宰之罪者,踵起而爭功,其亦有一毫顧藉之意於春宮者乎?張氏賜盡,諸張繼族,則宜無更問,而猶曰名義,名義云爾者,是其心,將欲置限於何地耶?臣請爲殿下,略陳名義之說,可乎?君臣也,父子也,夫婦也。君父夫,綱也。臣子婦,紀也。上可以制命於下,而下不敢慢於上者,是名義也。國家大事,殿下自主經權,甲戌復位,名義已定矣。苟以時務言之,保護春宮,亦豈非今日之名義,今春澤之黨,不顧宗社之重,隱然與儲宮角立,至所謂市恩邀福等語出,而悖逆極矣。則亦可謂之名義乎?人臣之事君,每思守道,不可以市邀爲心,而苟有喜事之巫,而有市邀之念,則不於吾君之子,將於何求之哉?在殿下,不有愈於危殿下之子,而市邀於亂賊者乎?其曰爲春宮願死云者,未必皆出於周公之忠,其曰假名義而不顧春宮云者,亦必未皆出於高斯之兇,而特其所遭者異義,所與者異道,不無凾人矢人之分,矢人之惟恐不傷人,凾人之惟恐傷人者,豈其德之有高下哉?利之所在,自不得不爾者,必於其中一二奸兇,自作難赦之孽,轉成騎虎之勢,而以其世據公卿,秉權用事之故,其爲門生故舊者,拘於顔情,狃於見聞,姑爲慫惥,而取其利祿,不知其爲忘君負罪之歸而已。豈其徒人人春澤而然哉?兼之恃殿下包容之恩,恣行狐假之威,上以恐動君上,下以迫脅群下,必將覆人家國而後已,吁亦痛矣。臣聞去歲之秋,金鎭圭,疏論進宴之非,兇歲進宴,誠有如其言者,似出於公心者,然而一時輿情,不以爲者,豈無以哉?一自辛已之後,兇徒藉口,浮言胥動,春宮之所恃而安者,惟聖明之一心而已。臣民憂愛之誠,宜無不至,至於稱慶之日,仍行上壽之擧者,揆諸人情,旣不甚害義,而君臣父子,慶會一堂,怡怡融融,和氣可想,則臣民之必望其玉成者,豈徒爾哉?誠以春宮,經罔極之變,處畏約之地,適當千載三行缺鎭圭,賈勇務勝,不顧分義,三字缺公論乎?大風之變,成王遇之,而能釋流言之惑,殿下,獨不察夫流言之影乎?以爲鎭圭停宴之警乎?及乎前冬,自上有傳位之命,擧國臣民,莫知聖慮之所在者,誠以殿下,春秋鼎盛,一時微恙,必不遽至於倦勤,春宮誠孝,必有驚惶罔措之心,必不得已,而必取閒善攝而可,則所謂傳位,雖曰國朝古事,而禮無其文,有行則守,有守則從,從曰撫軍,守曰監國,古之制也。視膳之暇,參決庶訟,以佐宵旰之勞,固不違於禮意,而必有益於謹攝,竝行不悖,莫此之若也。意謂在廷諸臣,十分講明,從容獻議,務歸至當之地矣。及當伏閤之日,軍門之傳令,京兆之甘結,八道之行會,連夜紛攘,有若燃眉之急,迫在瞬息之間者,軍校民庶,充溢嚴密之地,恰似古所謂兵諫,向使殿下,不反汗旬日之間,則離合之機,從當何起,而果如頤命等所云云耶?人臣啓沃之道,固若是無禮乎?鎭圭而少知君臣之義,惟當大義滅親,法王導保家之美,丹心輔國,效周昌期期〈之〉忠,上而扶國本,下而顧家聲,可也,而不此之思,乃反挺身衝撞,不知笑罵,可哀而不可怒也。如頤命者,殿下不以其兄之故,而屢加寵擢,至于卿月,在渠之道,思蓋前愆,益殫誠力,報答聖德之萬一,而遂與匪人,結爲心腹,敢以離合等說,隱然恐動,惑亂民志,尙可謂殿下之臣乎?自甲戌來,臣見殿下,屢下責已之敎,以慰其死,不惜任賢之爵,以寵其生,此輩之集首聚圖,日以不忠於上爲心,敞·奎瑞之疏,又復闖發,乃假明大義討大逆爲柄,其意欲奈何於春宮者,春澤之黨,非徒不之問,掩護周遮之不暇,獨使姜世龜之忠,抱冤於窮荒者誰也?向也,護春宮者,竄黜之,黨春澤者,爵賞之,豈殿下愛春宮,不若愛亂賊而然哉?權戚之弄事也。借殿下之威福,脅殿下之臣庶,而莫之違,大小符同,疑亂熒惑而然也。其陰謀秘計,雖欲自隱,終有所顯於事,而不可掩者,或流言駭惑,動中外之心,或兇疏互試,亂名義之實,或案削罪人之缺或書詬相臣之失,至於兩台竝遷,三箚三行缺春澤之罪者,是畏殿下之威乎?畏春澤之威乎?事或有涉於春澤者,其黨又從而中之,臣恐免禍求福之路,不在殿下,而在春澤之手,畏威感德之人情,將何所趣舍哉?父子之間,人所難言,勢逼之地,易以疑惑,則導群臣使言利病,備陳調護之方,猶懼不至,何況自撤赤子之衣被,用利狼虎之爪牙者乎?乃者林溥之疏,實出宗社大計,語甚名正,而喉司之臣,專事壅蔽,已極無謂,至如趙泰采之名門世胄,義同休戚者,從前逆擊,公肆詆辱,閔鎭厚之戚聯肺腑,恩逾骨肉者,繼後請罪,不有國言,此皆蔽於私意,自棄其身者也。士夫廉恥,豈用如是?旣以林溥陳疏被鞫,而當時主獄諸臣,終無請拿之擧,是鞫廳事體當然者耶?擅削鞫案之罪,一問事,足以了當,國家設官之意,果安在哉?春澤陰兇之謀,旣出頤命之口,則昌集之箚,必重之招,雖少有,豈副謀害之殊?究其大意,固無異同,再度取招,初非將死之亂語,削不上案,亦豈一郞之所辦?則奸淫造言之迹,覆匿欺蔽之狀,昭不可掩,希載之妻,一夕猝斃,亦甚可疑,其中隱情,有不可盡測,而春澤謀危之罪,不待更問,可以直勘,陳疏之人,更無可問,執筆之臣,旣有其人,則次第審問,明正典刑,在所不已,而捨其大本,拘摘文字,三朔設鞫,一任避事,晩始議讞,草草彌縫,進言者,以護春宮,酷刑流島,問事者,以傳播掩匿之招,未究徑配,按獄者,以歸罪色郞,坐罷,敞·奎瑞,以兇疏和應,置不擧論,春澤,以謀危世子,緩緩請拿,旣曰無可憑問,則豈不有發明之道,而遽憑自解之招,遂許白脫,雖使春澤自爲之斷,而不若是之快活無滯也。臣未敢知誰執此論,而使國平低昂,若是之徧重也。林溥所謂誕降初不利云者,是皆殿下所已處分,臣庶所共見聞,而有非林溥鄕儒,泛聞輿人之誦者,所可詳者,當時在廷臣僚,被瞞於兇徒,妄議建儲之際者,非止一二,敢有强臣兇孽,動撓國本云者,是殿下甲戌繳出備忘中一段語,則殿下,亦必有下燭處矣。不可以此,遽此進言之士,以杜來諫之路,三行缺覆載之間,失刑之大,孰此若也?世道日喪,人心陷溺,縉紳尙專以死黨爲高節,不復知有忠孝之道矣久矣。其所謂有識者,亦復浸染而化於臭,每曰,明黨世痼,國不亡,不可破,非徒不之禁,又從而助其瀾,父詔其子,兄勉其弟,厥祖先之嘉言善行,或莫之思述,而殉私朋惡,視同經訓,豈其心誠,以爲宗社不可扶,亂賊不可誅,黨兇之爲不足恥耶?只以戚里作威,生殺在其掌握,主勢奪於上,人心危於下,其在位者,自視見遇之淺,不可以言深,差足之頃,禍網已及之故,昔之忠良,忽化爲侫臣,昔之君子,忽化爲鄙夫,觀望事幾,苟固寵祿,立視吾君之孤立於上,而亦莫敢顧,今日國勢,可謂岌岌殆哉,殿下,誠以此時,反省正心正朝廷之要,皇建有極,明示好惡,使斯民知所向背,則猶可爲也。前後一向因循,不思善後,則禍亂之興,恐不可言,夫犯上干紀之罪,天下之通惡也。人而一有此罪惡,人人得以誅之,君不得私於臣,父不得私於子者,亦天下之通義也。殿下旣知其罪,屛諸遐裔,又復持疑,尙靳天討,則彼必誅之賊,日夜所揣磨者,將甘心就刑而已乎?師命之弟頤命,旣於伏閤之際,敢用離合之說,熒惑天聽,非不容於誅,而又當設鞫之日,唐突獨對,請盡拿林溥疏下,是欲一倂甘心,私立己威,使無分於鹿馬者耶?書曰,眚災肆赦,怙終賊刑,昌集之自陳,猶有嚴畏之意,是可恕也。至如頤命,愈往愈甚,死不知悔,豈非所謂怙終者乎?春澤謀害之謀,畢露無餘,而兇徒之恣睢,尙有餘焰,大小臣民,莫不惴惴慄慄,敢怒而不敢言者,豈非春澤不死,則後必有難言之禍故耶?春澤,旣能威制一世,而頤命,實左右之,以今日觀之,殿下,亦可保其必盡忠於春宮,而不思所以求生者乎?春宮之於春澤,必無兩立之理,殿下,若猶䂊而不早爲之地,則春澤等之視殿下,亦何有哉?其將以爲薄於子而厚於人耶?臣愚竊以爲,春澤不誅,頤命不竄,國之不亡,未可幸也。夫討罪之擧,惟在於光明而正大,執義而能斷而已。伏願殿下,克體乾剛,善存哀矜,殲厥巨魁,而餘悉三行缺幸賜留神焉。
戌時,上御仁政門親鞫時,入侍座目見事變日記。上曰,人心世道,日益壞亂,怪駭之疏,前後相繼,林溥,纔已參酌定罪,曾未幾何,又有此李潛之凶疏,至以前後左右,罔非向刃春宮等語,肆然筆之於疏中,過半朝廷之人,一倂毆入於惡逆之科,其造意絶悖,有同變書,豈不痛哉?孝廟朝,有徐抃者,投進罔測之疏,故孝廟震怒,亦當設鞫處斷,予於此輩,若不嚴覈痛治,則將至於國不爲國,朝廷不爲朝廷,故予方親鞫矣。崔錫鼎曰,臣只聞李潛投疏,而未及得見其原疏,故不知語意之如何矣。今承上敎,豈料人心世道之至於此極也?請下原疏,以爲拈出問目之地,何如?上卽使承傳色出給原疏,仍下敎曰,禁府堂上,亦爲進來,相議爲之。南就明曰,問事郞廳單子,旣已啓下,出給禁府之意敢稟。上曰,唯。李東馣曰,以問事諸臣,未及入來之故,金虎門·丹鳳門,纔已啓請留門矣。今若盡爲來詣,卽當還閉矣意,敢達。上曰,唯。三行缺錫鼎曰,今日夜深,風露甚冷,待明日加刑,何如?上曰,加刑,明日爲之。東馣曰,加刑待明日爲之事,命下矣,處所定於何處乎?上曰,明日更爲親鞫,其後庭鞫爲之。榻前下敎大司諫朴弼明所啓,臣伏見罪人李潛之疏,則滿紙辭意,罔非陰凶之意,而至以不捧林溥之疏,謂之壅蔽,且以今番鞫獄按治,謂之低昂,臣於此,不勝驚駭危怖之至。夫林溥疏語,顯有樂禍之心,有不可率爾捧入者,故相與消詳,啓稟捧入,則其所壅蔽云者,豈非脅勒之甚者乎?臣於伊時,待罪喉司,以該房,初旣退却,亦嘗以承旨諫職,屢參鞫坐,則不可諉以其言之危險叵測,而有所晏然仍據於言地,故承牌詣臺之後,欲爲引避,則喉司不許捧入,親鞫事體嚴重,不得已入參,而其在臺體,終難冒沒參鞫,請命遞斥臣職。上曰,勿辭。勿爲退待。執義李德英所啓,臣於向年待罪臺職也。曾參兩大臣請罪之啓矣。今者罪人招辭,以當日臺啓,直歸之於惡逆之科,臣聞來,五情震惕,不能自定,當初論啓之意,聖敎洞燭無餘,更無所達,而罪人之言,至於如此,豈可諉以凶人之語,而晏然參鞫乎?請命遞斥臣職。上曰,勿辭。勿爲退待。趙相愚曰,明日更爲親鞫事下敎矣。殿坐正時,以何時爲之乎?上曰,辰時爲之。榻前定奪就明曰,入侍諸臣,當爲出去留門之意,敢達。上曰,唯。大臣以下,次第退出。以上燼餘
上在昌德宮。停常參·經筵。
午時,日暈兩珥。
下直,黃海都事李焌,昆陽郡守尹以莘。
親鞫問事郞廳李夏源在外,代鄭栻。啓。
傳曰,同義禁李思永改差,口傳差出。
大司諫朴弼明所啓,伏見罪人李潛之疏,則滿紙辭語,罔非陰兇之意,而至以不捧林溥之疏,謂之壅蔽,且以今番鞫獄按治,謂之低昂,臣於此,不勝危怖驚駭之至。夫林溥之疏語,顯有樂禍之心,有不可率爾捧入者,故相與消詳,啓稟捧入,則其所謂壅蔽云者,豈非脅勒之之甚者乎?臣於伊時,待罪喉司,以該房,初旣退却,亦嘗以承旨諫職,屢參鞫坐,則不可諉以其言之危險叵測,而有難晏然仍據於言地,故承牌詣臺之後,欲爲引嫌,則喉司不許捧入,親鞫事體嚴重,不得已入參,而其在臺體,終難冒沒參鞫,請命遞斥臣職。上曰,勿辭。亦勿退待。執義李德英所啓,臣於向年待罪臺職也。曾參兩大臣請罪之啓矣。今者罪人之招辭,以當日臺啓,直歸之於惡逆之科,臣聞來,五情震惕,不能自定,當初論啓之意,聖敎洞燭無餘,更無所達,而罪人之言,至於如此,豈可諉以兇人之語,而晏然參鞫乎?請命遞斥臣職。上曰,勿辭。亦勿退待。
政院啓曰,平川君申琓,今方待命於闕外云,係是大臣去就,敢啓。傳曰,當面諭。又啓曰,判府事金昌集,亦爲待命於闕外云,係是大臣去就,敢啓。傳曰,當面諭,與平川君同爲入來事,遣史官傳諭。
今日親鞫時,前檢閱洪致中·申靖夏敍用,口傳付職,仍爲牌招察任事,下敎。
吏曹口傳政事,檢閱二單,洪致中·申靖夏,以李東郁爲同義禁。
假注書金尙奎書啓,臣承命馳往于判府事金昌集處,傳宣聖旨,則以爲,臣在田廬,風聞儒疏,有罔測之說,心魂褫奪,罔知攸處,旋聞聖上,至有親鞫之擧,臣蒼黃入來,席藁俟罪於闕門之外,千萬意外,因喉司啓達,特遣史官,至宣面諭之命,臣惶感震越,只有涕血交迸也。臣之前日所遭,旣是人臣之極罪,而至於潛疏所論,則尤非溥疏之比,人臣負此罪名,固難容於覆載之間,何敢冒恃聖眷,晏然趨進於螭陞之下,自同無故之人哉?鞫事未竟之前,決不敢承命,伏地涕泣,不知所達云矣。敢啓。傳曰,卿少無引嫌待罪之事,卽爲入來之意,更遣史官傳諭。
假注書尹聖時書啓,臣承命馳往于闕門外平川君申琓待命處,傳諭聖敎,則以爲,臣誠不幸,不能滅死無知,又遭此罔極之兇言,魂驚魄奪,五內靡定之際,聞有親鞫之命,不敢一刻偃伏郊外,蒼黃入來,進伏闕下,恭竢鈇鉞之加矣。忽於千萬夢寐之外,因喉司之啓達,史官傳諭聖敎,至有入來百諭之命,臣誠惶感失措,不知處身之所也。噫,臣之前後所遭,罔非人臣之極罪,而至於潛之兇言,非特溥疏之比,則不但國法之所可容貸,實是人臣之所不忍聞,臣負此罪名,惟當一死而已。雖有入來之敎,鞫事未了當之前,決不敢承命,伏地涕泣,不知所達云矣。敢啓。傳曰,卿少無引嫌待罪之事,卽爲入來之意,更遣史官傳諭。
假注書金尙奎書啓,臣承命更往于判府事金昌集處,傳宣聖諭,則以爲,臣負罪席藁之中,猥荷聖恩,荐遣史官,至諭以少無待罪之事,使卽入對,臣隍隕感激,益不知所處,誠使臣之罪釁,有一分可進之勢,則咫尺禁扃之外,其何敢終始違拒,以益逋慢之誅?而今臣所遭,萬萬非常,鞫獄方張之時,決不敢承命,伏地震越,只增死罪云矣。敢啓。傳曰,知道。
假注書尹聖時書啓,臣承命更往于闕門外平川君申琓待罪處,傳宣聖旨,則以爲,臣方以情地窮蹙,不敢承命之意,仰瀆天聽,意謂聖上,俯燭此危衷,仍寢前命矣。不意史官,又傳聖旨,至以少無引嫌待罪之事爲敎,臣不卽滅死,至有寵命之煩繁,到此地頭,尤覺死罪之罔赦也。今臣所被,何等罪名,而當此鞫獄方張之時,憑恃異數,偃然進伏於天陛之下乎?雖被重誅,終不敢承當,惶恐隕越,只俟鈇鉞云矣。敢啓。傳曰,知道。
謝恩,同義禁李東郁,檢閱洪致中·申靖夏。
鞫廳罪人李潛,刑問二次,不服,三次,不服。傳曰,親鞫姑罷。親鞫罷後,大殿,藥房·政院·玉堂問安。答曰,知道。
今日親鞫時,傳曰,兩大臣處,更遣史官傳諭,而必卽入來,亦未可知,欲爲面諭,意非偶然,因誣告人陰兇之言,尤無待命之事,遣承旨傳諭此意,後與之偕來,使卽入侍。
右副承旨李東馣書啓,臣承命馳往于闕門外平川君申琓待命處,傳宣聖旨,則以爲,史官纔還,承宣又臨,聖諭諄諄,有若慈父之詔子,至有與之偕來之命,恩數隆重,逈越常倫,有非席藁賤臣,所敢得者,臣誠惶恐感泣,不知死所,到此地頭,區區情地,有不可論,而顧臣今日所遭,實是臣子之所不忍聞,覆載之所不可容,則臣何敢憑恃寵靈,晏然承命乎?雖被鈇鉞之誅,決不敢冒進,伏地涕泣,惟願速死云,而臣旣承偕來之命,姑爲仍留之意,敢啓。傳曰,親鞫雖罷,面諭後當復還宮,卿其斯速入來之意,使偕來承旨傳諭。
同副承旨南就明書啓,臣承命馳往于闕門外判府事金昌集待命處,傳宣聖旨,則以爲,頃刻之內,再遣史官,亟命入對,惶感罔極,而第臣遭,終不敢承命,纔以此意,付陳於史官之回矣。未及登徹,又遣承宣,至令偕來,而開釋辭旨,夐出尋常,臣奉讀未半,不覺涕血之交襟也。到此地頭,惟當竭蹶承命之不暇,而顧臣情迹,決不可冒恃寵靈,晏然趨進於天陛之下,致令近密之臣,相守於席藁之地,臣罪尤萬萬不知所達云,而臣旣承偕來之命,姑爲仍留之意,敢啓。傳曰,親鞫雖罷,面諭後當爲還宮,卿其斯速入來之意,使偕來承旨傳諭。
謝恩,平川君申琓,判府事金昌集。
今日親鞫時,明日庭鞫,內兵曹爲之事,下敎。黃海監司李濟,仍任事,定奪。
獻納朴彙登啓曰,伏見罪人李潛之疏,首尾語意,極爲兇慘,其中一款,提論按獄林溥時事,至以草草彌縫,低昂若是等語,張皇臚列,直驅鞫廳諸臣於罔測之科,臣看來,不勝危怖震駴之至。臣於伊時,或以問事,或以臺官,前後參鞫,非止一再,則豈可以聖鑑之俯燭,有所自恕,晏然仍冒於職次乎?昨日因親鞫,承牌詣臺,而殿座時刻臨迫,仍値夜深,不得引避自列,所失尤大,請命遞斥臣職。答曰,勿辭。亦勿退待。
兵曹判書趙相愚上疏。大槪,疏生李潛疏中,極言向日獄事,臚列罪狀,不遺餘力,而臣昨日,自西郊歸路,忽聞有疏儒親鞫之命,原疏未見,闕門垂閉,未及露章,蒼黃入來,經宿之後,今始自列,臣罪至此,益切惶悚,玆敢哀籲,伏乞聖明,亟削臣本職及兼帶金吾之任,仍治臣按獄不審之罪,以快輿情事。入啓。
同義禁南弼星上疏。大槪,昨者李潛疏中,有侵詆頃日鞫廳諸臣之語,而原疏旣未得見,且迫於嚴召,不敢不趨參於親鞫之時,及見其疏語之後,終有所不敢晏然者,伏乞亟遞臣所叨金吾之任,仍治臣按獄疎緩之罪,以安私分事。入啓。答曰,省疏具悉。卿無可嫌,從速察職。
答兵曹判書趙相愚疏曰,省疏具悉。卿無可嫌,安心行公。
左議政徐宗泰上疏。大槪,臣還到城外,得見李潛疏語,搆臣尤深,駭怖震慄,心膽俱寒,旣被人以縱逆爲罪,何敢容息而自安?席藁路次,祗俟誅殛,乞命攸司,勘處臣罪,以嚴邦憲事。入啓。答曰,省疏具悉卿懇。卿無可嫌,安心勿待罪,速出行公。仍傳曰,遣史官傳諭。
親鞫入侍時,領議政崔錫鼎所啓,伏見黃海監司李濟啓本,則論大同便否,其所條列,極爲詳盡,且其中勅需及驛路弊端,尤宜急先變通矣。新監司許墀,爲人精詳,居官多著治効,而第念新伯下去後,講究之際,又當費了半年,一年民弊,無蘇革之日,不如付之李濟,令在任熟講之人,速爲講行之爲便,大同節目磨鍊,則數月內可爲之,勅需及驛路雇稅,及復戶等事,已有條論,依此擧行,爲宜,新伯之纔授旋遞,亦涉重難,而此係大段救民之政,不可以此爲拘,李濟,使之仍任,何如?頃日備局之坐,與諸宰商議,則所見皆如此,左議政徐宗泰,及前右議政金昌集,前日以御史書啓商確時,亦以爲不可不行大同之法云矣。兵曹判書趙相愚曰,李濟仍任事,臣頃日,與領相相議矣。大同便否,前監司,旣以商量講究,今不可付諸他人,姑令仍任,以爲卒事之地,似宜矣。禮曹判書徐文裕曰,頃日筵中下詢時,臣則以大同設行之重難,爲達矣。卽見李濟狀啓,則其所條陳,極爲詳盡,若令仍任,則庶有責成之望矣。上曰,李濟仍任,可也。崔錫鼎曰,李濟瓜限已過,若令仍任,則必須兼牧使而後,可以專意責成,先正臣李珥之論,以爲諸道方伯,竝當兼帶州府,可有實效云,海西事力,亦無不贍之慮云,此亦曾所稟定者,使之兼牧,似宜矣。文裕曰,若以大同事,委諸李濟,則必兼牧久任而後,可以責效矣。相愚曰,李濟旣已遞職,新監司下去後,當更爲講究節目而後行之,故以兼牧久任而後,可見成效之意,縷縷論報于狀聞中,以此觀之,兼牧責成,似不可已矣。上曰,依爲之。以上朝報
崔錫鼎曰,李濟瓜限已過,若令仍任,則必須兼牧使而後,可以專意責成,先正臣李珥之論,以爲諸道方伯,竝當兼帶州府,可有實效云,海西事力,亦無不贍之慮云,此亦曾所稟定者,使之兼牧,似宜矣。文裕曰,若以大同事,委諸李濟,則必兼牧久任而後,可以責效矣。相愚曰,李濟旣已遞職,新監司下去後,當更爲講究節目而後行之,故以兼牧久任而後,可見成效之意,縷縷論報于狀聞中,以此觀之,兼牧責成,似不可已矣。上曰,依爲之。以上朝報
慶尙右兵使李天根將才別薦,閑良梁柱一,文·武備具,且有智慮。以上備局謄錄
有政。吏批,以李東郁爲知義禁,檢閱單,洪致中·申靖夏。以上朝報
金弘楨啓曰,明日常參·經筵,取稟。傳曰,停。
李東馣啓曰,入直軍士,當爲中日習射,而親鞫相値,不得爲之意,敢啓。傳曰,知道。
李晩成啓曰,同義禁口傳差出後,卽爲牌招,以爲參鞫之地,何如?傳曰,允。
李東馣,以侍講院官員意啓曰,九月十六日,王世子會講,文義說話,修正以入之意,敢啓。傳曰,知道。
南就明,以漢城言啓曰,卽接南道監役官趙正禮所報,則水口門南邊新築女墻堂甓之處,奸民吳俊三,六立,文破回,十立,偸取藏置於家中,故山直輩,直入搜出,則文破回家女人及家中諸人,一時出來,還爲奪去,只以文破回家搜得四立,及吳俊三家搜得六立,執捉現告,皆有塗灰之痕,而尹弼殷,則恐其見露,七塊埋置,而二塊則塗灰之迹,猶存云,自前城上磗石,日爲奸民偸竊,少無餘存,故改築未久,又有此患,事之痛駭,莫甚於此,若不痛治,無以懲後,令該曹依律科罪,何如?傳曰,允。
獻納朴彙登啓曰,伏見罪人李潛之疏,首尾語意,極爲凶慘,其中一款,提論按治林溥時事,至以草草彌縫,低昂若是等語,張皇臚列,直驅鞫廳諸臣於罔測之科,臣看來,不勝危怖震駭之至。臣於伊時,或以問郞,或以臺官,前後參鞫,非止一再,則豈可以聖鑑之俯燭,而有所自恕,晏然仍冒於職次乎?昨因親鞫,承牌詣臺,而殿坐時刻臨迫,仍値夜深,不得引避,今始自列,所失尤大,請命遞斥臣職。答曰,勿辭。勿爲退待。
辰時,上御仁政門親鞫時,入侍。座目見事變日記崔錫鼎曰,昨日親鞫,夜深後乃罷,未知聖體,若何?上曰,無事矣。錫鼎曰,昨日急遽之際,罪人問目,未免草略,今日更以數條添入,何如?上曰,依爲之。上曰,兩大臣處傳諭史官,入來否?李晩成曰,姑未入來矣。上曰,何許下人,乃敢喧鬧於至近之地乎?李東馣曰,使結束色,當爲査問之意,敢達。上曰,唯。東馣曰,喧鬧下人,招致結束色,使之査問,則乃政院使令云,令攸司囚禁科罪,禁喧郞廳,亦難免不能禁斷之失,推考,何如?上曰,依爲之。擧條上曰,翰林上下番洪致中·申請夏敍用,口傳付職,仍卽牌招入侍。榻前下敎假注書尹聖時,平川君申琓處,傳諭書啓。措語見上上曰,卿少無引嫌待罪,卽爲入來之意,更爲傳諭。假注書金尙奎,平川君申琓所住處,傳諭書啓。措語見上上還御殿坐。錫鼎曰,昨日親鞫,旣至深夜,今又向午,恐有損於玉體,小臣與諸臣,同爲處鞫,似好,敢達。上曰,此一番,予當親鞫矣。上曰,親鞫停止,庭鞫設行。錫鼎曰,庭鞫事,命下矣。自上還宮後,卽當開坐,而罪人,旣已連刑,昨日又有再明庭鞫之敎,明日設行,未知何如。上曰,明日爲之,可也。晩成曰,明日庭鞫處所,以內兵曹爲之乎?上曰,內兵曹爲之,可也。榻前下敎朴弼明啓曰,一行缺直欲驅半世於惡逆之科,缺諸臣保護春宮之說,缺矣。假借眩亂之嚆失,而其所爲言,全無倫脊,一篇精神,最在於前後左右,罔非向刃春宮一款,湊合變幻,都不成說,至於兵諫云云者,引喩尤極凶慘,此豈人臣所可萌於心,而發諸口者乎?直以此等文字,爲其斷案,少無可惜,頃日林溥疏供,情狀絶痛,朝家旣已嚴加懲治,則不逞之徒,冝有所畏戢,而李潛,又以京華世閥之子,有此絶悖之疏,世變至此,寧不寒心?若此不已,其流之害,將有不可勝言者,昨今聖敎,洞燭無餘,日月之明,孰不仰止,而區區所懷如此,故敢達。錫鼎曰,李潛,卽李夏鎭子也。其父雖已死,旣是宰相子弟也。草野悖妄之疏,古或有之,而豈料名家子,有此陰兇之疏乎?但李潛,近年來往鄕曲,久不與在京親戚相接云矣。上曰,大司諫之言,是矣。李潛疏語陰凶,設令不爲直招,論其罪狀,當被誣告之律,此而不爲嚴覈痛治,則他日之慮,誠不細矣。晩成曰,罪人陰兇情狀,聖明,旣已洞燭無餘,臣不敢更陳,而李潛之疏,與申浯·林溥之疏,同一關捩,造意叵測,必欲盡驅廷臣於惡逆之科,林溥則當初鞫問,非不嚴重,而不能覈得實情,明示典刑,及其末梢酌處,事無着落,中外人心,已不勝其疑惑,而如潛凶悖之徒,無所忌憚,接踵而起,可勝痛哉?聖上,今旣親鞫,又有庭鞫之命,如不究得情節,快正王法,則其流之害,有不可言,臣待罪該房,區區所懷,不敢不達。上曰,承旨之言,是矣。李潛情狀,予旣洞燭而親鞫,待命大臣被誣之狀,亦已快賜昭釋,而日後如此之輩,換面迭出,必將以此藉口,欲爲嫁禍朝廷而後己,無窮之憂,可勝言哉,予雖無明見,此事則決知其必然,況大臣而當之者,豈能自安乎?至以向刃之說,終始爲言,若自以爲直節者然,所謂向刃於春宮者,此是逆賊,而乃敢曰疏中,設有過激之言,豈爲是哉?又以林溥被罪,縷縷稱冤,豈有如是放恣者乎?情狀節節痛惡,初頭若不痛懲,則此後繼起者,不特此李潛一人而止,其爲日後搢紳者,明若觀火,故今日親鞫,欲使此輩,少有懲戢,而爲禍根則必矣。予非以今日四行缺晩成曰,兵諫之說,尤極陰凶,有非人臣所忍聞者,此非鄕生,乃宰相子弟也。此凶悖之疏,林溥亦云京居人,而前後相繼,亦一世變也。錫鼎曰,罪人情狀,自上洞燭無餘,昨今上敎,縷縷曉諭,在廷臣僚,孰不知聖意之攸存乎?至於連日親鞫,而姑未承款,然陰凶情節,已盡下燭,諸臣情地,亦已洞察,則人心疑惑,自可稍釋矣。古語曰,賞一人而千人勸,刑一人而千人懲,今此親鞫之下,豈無懲勵之道?魑魅魍魎,亦莫逃於日月之下矣。至若軍門傳令之事,臣於昨年詣闕之時,亦嘗目覩矣。將校輩,凡有事,必稟主將,乃軍門規例,故伊時亦以相率陳章之意,來告主將,豈有沮止之理哉?五部甘結之說,尤甚無據,其時又聞坊民等,坊坊谷谷,自相傳通,至有齊籲之擧云,以此爲搆害廷臣之一計,可勝痛哉,兵諫,乃左傳鬻拳事,而以兵懼之,脅諫其君者也。其言尤極凶慘矣。朴弼明啓曰,請還收身死罪人睦來善·李玄逸·宋尙周放宥之命。措辭見上上曰,不允。李德英曰,小臣,曾忝兩大臣論罪之啓矣。今者罪人,以其時論啓之人,直歸之於惡逆之科,臣聞來,不勝驚怖。昨今以此引避於榻前,則至以勿爲退待爲敎,且親鞫事體嚴重,故不得已入參,而驚魂未定,雖有所懷,諸臣旣已盡達,臣不容更陳,而昨今上敎,縷縷曉諭,可見聖上慮患之深意,臣隣孰不感泣乎?仍啓曰,頃日筵中,有許參貨行商彼中之令,臣竊以爲不可也。自前禁斷參貨,非不嚴截而大利所在,人不畏法,百計生奸,冒禁潛商,誠極痛惡,固宜更加申嚴,嚴其堤防,期於必止,而今若慮其禁令之難行,反開行商之路,則奸濫之徒,漸不畏戢,越犯之患,亦必益滋,其流之弊,可勝言哉?朝家變通之意,雖出於矯弊,適足以增其奸,蓋其弊,關係非細,終不可置之,請還收參貨行商之命,更加嚴禁。上曰,勿煩。李東馣,平川君申琓處,傳諭書啓。措語見上上曰,親鞫雖罷,面諭後當爲還宮,卿其斯速入來之意,使偕來承旨,更爲傳諭。南就明,判府事金昌集處,傳諭書啓。措語見上批答上同三行缺上曰,唯。南就明,判府事金昌集處,傳諭後所達。上曰,唯。
謝恩,平川君申琓,判府事金昌集。上曰,史官出去,以勿爲改服,仍卽入侍之意,言于兩大臣,平川君申琓,判府事金昌集入侍。上曰,兩大臣進前。上曰,林溥之獄,處分屬耳。又有此李潛之疏,語意凶慘,不特林溥之比,其時鞫廳諸臣,必欲盡驅於惡逆之科,情狀十分絶痛,故昨今連已親鞫,此不但卿等之不幸而已。在國家,亦豈非不幸乎?申琓曰,小臣,遭此不幸,不卽滅死,尙今容息於覆載之間,而聖恩過加,天日俯燭,當初旣被輕罪,旋蒙收敍,而罪累之臣,憫蹙度日,不敢一暴冤鬱之情狀矣。今者潛疏,百倍林溥,有非臣子所忍聞者,人臣負此罪名,何敢趨進天陛,而承旨史官替來,傳宣聖旨,乃有偕來之命,且有面諭後還宮之敎,累承聖旨,逃遁不得,故欲一承聖敎而退矣。金昌集曰,臣有天地難容之罪,而天恩罔極,止蒙薄罰,未久敍命又下,臣日夜感激洪造,自分沒齒於田廬間矣。今又遭此罔極之言,心神驚怖,不能自定,而旋聞有親鞫之擧,蒼黃入來,待罪闕門矣。千萬夢寐之外,史官承宣,相繼臨宣,至以面諭爲敎,以此罪名論之,咫尺天陛,何敢抗顔再入,而迫於嚴命,不敢違拒,欲一陳情而退,敢此入對矣。上曰,鞫廳諸臣本情之無他,予巳洞燭,而向日朝家處置,不過爲事體間事也。今者李潛凶疏,以向日鞫廳,不爲請拿卿等爲辭,必欲一倂驅之於罔測之地,世豈有如此凶慘之人乎?雖以古事言之,大臣之被誣者,有必令同參鞫坐,以爲按治之例,而以卿等在郊外之故,不得爲之,庸是未快於心矣。幸因卿等,待罪闕下,有此面諭,意非偶然,豈可如此凶人乘間構誣之說,過自引罪乎?琓曰,退伏田里,悶泣度日,以爲畢命之計矣。意外凶言,尤非林溥之比,聞來危怖,只恨不死而已。若非聖明在上,臣安得保有今日乎?昌集曰,向者林溥事,始發之初,或恐聖上,未燭其當初三行缺雖被重罪,亦何恨乎?琓曰,缺故其時事,雖未能詳記,判府事金昌集之疏,雖有何好之說,其時問事郞廳,或以爲聞,或以爲不聞,蓋以其夜鞫時,和發於痛楚之聲故也。伊後柳之發,以外間云云之說,來言於鞫坐,故始爲驚駭,故相臣李世白,將欲啓請拿問必重矣。諸議或以爲,罪人尙在,若更問之,則可以詳知其言之虛實,何必請拿必重云爾?故卽於大臣以下諸堂,問事郞廳齊坐之處,更問順命,一一詳錄,而終無彷彿於流傳之言,必重,亦在座,目見罪人之招如此,而外間傳播之說,乃如此者何耶?柳之發,亦言流傳之言,不可取信云云,此必不逞之徒,做出此言,以爲嫁禍之地也。以此見之,則此豈一毫近似於掩諱者,而初以何好,中變不好,不好翻來,謀害醞釀於六載之後,而所謂必重之承款者,不過似是云云,則以此論臣等以當錄不錄之罪,豈非冤甚者乎?今日聖明,旣已下燭,臣之冤狀,亦得略暴,今後則死無餘限矣。上曰,所謂希載諺札中,所謂者斤阿只與金春澤交奸之說,元無痕跡,不過希載,以淑正之故,慍惡其妻,乃發此言,而毋論不好與亦害,本非實有之事,而如彼李潛之輩,樂聞其言,以爲眞有是事,而伊時諸臣,有若掩匿者然,必欲實其心,而歸之於謀害,以爲嫁禍朝廷之計,情狀,萬萬絶痛矣。春澤之無狀,予豈不知,而者斤阿只之於春澤,年歲懸絶,淫奸之說,萬不近理,春澤,雖無狀,必不爲此,大臣之非逆,則不爲請拿之規,渠輩非不知之,而必欲竝拿鞫廳而後已,極爲痛惋矣。其根本則空中做出,萬萬無疑,必是疑怒之言,本非實狀,而樂禍之輩,藉此爲言,互相傳播,至登章疏,而又以爲張天漢·天維,亦爲此言云,增衍敷益,多般飾詐,尤豈非絶痛乎?琓曰,臣等,亦欲以此等語陳辨,而待罪中惶蹙不敢矣。今此聖敎,誠爲至當矣。順命,以者斤阿只所援引之故,順命,似是做出諸人交奸之說,以爲報復之地,聖敎所謂空中做出,萬萬無疑之敎,可謂之下燭其情狀矣。臣等待命時,固已聞希載諺札云者,自以爲元無諺札之事云,必是順命做出之說,而伊時方在三行缺。崔錫鼎曰,李潛陰凶情狀明白,果如所陳,而今以傳敎中辭旨觀之,鞫廳事體,雖曰嚴重,大臣事體,亦有非逆獄,則不爲請拿之事,渠豈不知,而如得奇貨,爲此凶險之說,臣以按鞫林溥之人,尙不能自安,況此兩大臣,豈有安於心者乎?林溥之獄,豈是大段?特以事體之重故耳。然日月之明,旣已燭破其心事,則不宜過自引嫌,而卽聞□口達之言,將欲陳情而退云,蓋所遭雖曰重大,前席面諭,若是勤摰,則大臣事體,有異庶官,何可每每引退乎?近來朝臣斂退,便成弊風,在臣子之道,雖不爲報國之圖,若能留在京邸,畫進善策,以補朝政,則豈不有益於國家?自上別爲勸諭兩大臣,安心在京,以爲共做國事,似好矣。上曰,然矣。予方慰諭開釋,善言在京之意,如是之後,豈有一毫不安之端?安心行公,是所望也。琓曰,爲臣子者,負此罪名,將何顔面,徒恃聖明開釋,而晏然仍在乎?昌集曰,屢次敦迫,有面諭後還宮之敎,故惶恐無地,不得已入來,而自上雖已洞燭,林溥之後,又有潛疏,安知無後日,又如潛者乎?旣有此等罪名,而何可晏然仍在乎?上曰,今日所遭,不但卿之不幸,實國家之不幸,卿等本情,予已洞燭無餘,李潛情狀,又爲親鞫痛治,則闕外待命,猶以爲過,況開釋之後,必欲退去,豈不過乎?前頭凶悖之言,必將接跡而起,若以此必欲引嫌而去,則必無一日安於朝之時,國事何可完□做乎?卿等勿以此爲嫌,可也。琓曰,下敎及此,不勝惶恐,卽今國事未收殺之前,固不敢徑退,而以此人心世道,豈有國事可做之理乎?身在大臣,每遭如此之境,唯有退塡溝壑而已。上曰,今日面諭,意非偶然,安心行公,是所望也。大臣以下,次第退出,上還宮。以上燼餘
上在昌德宮。停常參·經筵。
京畿監司金宇杭,東南道各陵奉審事,出去。
下直,淸道郡守林淨。新溪縣令鄭祥龍。
校理吳命峻三度呈辭。入啓。遞差。
中殿·世子宮·嬪宮,藥房問安。答曰,知道。藥房啓曰,伏未審夜來,聖體,若何?靜攝之餘,連日勞動,親臨按鞫,起居不瑕有傷乎?臣等不任區區仰慮,敢來問安。答曰,知道。無事矣。
政院啓曰,今日庭鞫時,兩司當爲進參,而大司諫朴弼明,獻納朴彙登,呈辭,竝卽牌招,以爲推移進參之地,何如?傳曰,允。
備忘記,前判書李頤命敍用。
政院啓曰,秋事已晩,檢田之政,一日爲忙,而未署經都事,辭陛無期,日昨請招兩司,使之開坐,諫院則雖署經,憲府則位甚不齊,一向遷就,覆審過時,委屬可慮,憲府,除在外外,呈告人員,卽爲牌招,以爲署經之地,何如?傳曰,允。
左承旨兪命雄上疏。大槪,臣於李潛之疏,有不可晏然者,乞削職名,以安私分事。入啓。答曰,省疏具悉。爾其勿辭,從速察職。
忠淸監司書目,尼山呈,以掌令尹推辭職上疏上送事。啓。答曰,省疏具悉。爾其勿辭,上來察職。
備忘記,纔罷親鞫,繼有庭鞫之命,則事體不輕,所當趁早齊會,嚴鞫得實,而日已向午,尙未開坐,極涉未安,該房承旨,推考。
傳曰,親鞫罷後,繼有庭鞫之命,則事體莫重,而日已向晩,猶不齊會開坐,若如此,則兇人情狀,無以得其實,卽爲親鞫事,分付。
仁政門親鞫殿坐正時,午正三刻。
傳曰,庭鞫事命下之後,日已向午,尙未開坐,該房承旨,推考,備忘,今方書下,而領·左相陳箚·疏,旣已下批,則更無引嫌之端矣。今又陳箚陳疏云,未知何事,而日勢已晩,惟事玩愒,若如是,則兇人情節,無可究得之路,極爲寒心,政院知悉。
政院啓曰,今日親鞫時,原任大臣,當爲進參,而俱以病不來,竝卽牌招,何如?傳曰,允。又啓曰,今日親鞫時,兩司長官,當爲入侍,而大司諫朴弼明,纔有只推之命,卽爲牌招,何如?傳曰,允。
吏曹口傳政事,以鄭翊時爲咸鏡南道災傷敬差官。
今日親鞫時,前執義李師尙削奪官爵事,及問事郞廳推考事,及罪人拿入,甚爲遲緩,當該都事從重推考事,及牌不進之弊,近來最甚,昨日大司諫朴弼明,纔已入侍,今朝無端違牌,殊甚未便,此後更加申飭,俾無如前紛紜之弊事,及禁府堂上推考訊問之際,各別申飭,期於輸情事,及親鞫姑罷,明日庭鞫爲之,而待開門設鞫,無如今日之稽緩事,榻前下敎。大司諫朴弼明所啓,請還收身死罪人睦來善·李玄逸·宋尙周放宥之命。上曰,依啓
罪人李潛,刑問四次,不服。五次,不服。六次,不服。親鞫罷後,大殿,藥房問安。答曰,知道。
平川君申琓,判府事金昌集,命招不進,更爲命招事,下敎。
判府事金昌集,再招不進後上疏。大槪,昨於前席,伏承勉留之命,臣之情迹,終不敢仍留京輦之下,屢違嚴召,徑出都門,乞蒙鐫罷臣職,仍治臣罪事。入啓。答曰,省疏具悉卿懇。卿之心事,予已洞察,反覆開釋,仍以留在京邸之意,縷縷面諭,而誠意未孚,留疏長往,缺然且慙,無以爲諭,卿其須體至意,安心勿辭,幡然就途,用副虛佇之望。仍傳曰,遣史官傳諭。
判尹閔鎭厚上疏。大槪,晩始得見兇人李潛之疏,則臣名,亦入於構陷之中,駴愕危怕,不覺渾身俱靑,玆敢冒死陳章,乞命攸司勘罪事。入啓。答曰,省疏具悉卿懇。凶人搆陷,何足掛齒?安心勿辭,從速行公。以上朝報
親鞫時,上曰,李潛,以謀害春宮,終始爲言,必欲爲嫁禍鞫廳諸臣之計,當初呂必重之招,初以不好爲言,終則以似是謀害,更爲納招,置之於疑似不明之地,故如此之輩,藉以爲言,呂必重,更爲拿來,各別嚴問其言虛實做出與否,必須明白劈破,然後可杜日後之患,定配罪人呂必重,卽爲拿來,各別嚴問。左副承旨李晩成曰,呂必重,當初設鞫拿來矣。依前設鞫乎?上曰,依爲之。
上曰,凡事根本誤,則末終轉誤,當初林溥之疏,所謂謀害云者,出於誤聞,非鄕生所爲做出,故初不謂之誣告,而及其再度更問時,別出他語,情狀絶痛,故有死有餘罪之敎矣。因大臣請對陳達,不能守初見,而有所參酌定罪矣。當初若於林溥,明白處斷,則今日,復豈有李潛之事乎?卽爲拿來,更加嚴鞫,亟正邦刑。
南就明,以內醫院官員,以都提調意啓曰,駞酪粥,自十月初十日,當爲封進,依前例擧行事,豫爲分付司僕寺之意,敢啓。傳曰,知道。
李震休啓曰,今日親鞫事,命下矣。承旨不可不備員入侍,左承旨兪命雄,右承旨金弘楨,卽爲牌招,何如?傳曰,允。
李晩成啓曰,今此親鞫時,原任大臣,當爲進參,而俱以病不來,卽爲命招,何如?傳曰,允。
李震休·兪命雄·金弘楨·李晩成·李東馣·南就明啓曰,今日親鞫事,命下矣。今方擧行,而第伏念兩日親鞫之後,又有此命,玉體纔已平復,連日勞動,不瑕有傷?依昨日下敎,缺似合事宜,臣等不勝憂慮,惶恐敢達。二行缺
政院啓曰,缺下送新案,而第此事,不能無弊,只憑軍門改定部伍,故湖南軍兵上番之後,多有請換之弊,諸道軍兵,若以新案頒降,則自京作隊之弊,想與湖南無異,前大將李頤命在任時,嶺南軍兵,依舊案上番事,定奪於榻前矣。嶺南軍兵,旣曰舊案,上番則他道軍兵,亦不可異同,所減之數,從便增減,而保人不足之代,依前以軍兵有裕之處,推移塡充後,成冊磨鍊,下送于諸道監·兵使,使各其邑守令,親自抄擇,以爲修正軍案之地,而此外各項擧行之事,自本營條列擧行,何如?傳曰,允。
李震休,以吏曹言啓曰,咸鏡道災傷敬差官金克謙呈狀內,八十歲病母宿患,遇寒添劇,人子情理,萬分悶迫,敬差之任,從速變通,以便公私云,母病旣重,則有難遠離,而檢田之行,不容少緩,敬差官之任,改差何如?傳曰,允。
南就明,以戶曹言啓曰,卽接廣興倉所報,則今九月朔,頒料倉官,進去于平川君申琓,行判中樞府事金昌集家,請受祿牌,則平川君以爲,雖迫於嚴命,黽勉祗肅,而今方出去郊外,終不敢冒受。判中樞府事金昌集以爲,迫於嚴命,雖爲黽勉祗肅,而仍留京輦,偃然受俸,終有所不敢,祿牌俱不出給云。係是大臣祿俸,何以爲之?敢稟。傳曰,更爲輸送。判府事祿俸,上來後輸送。
李東馣,以義禁府言啓曰,今此庭鞫時,本府都事,不可不備員,而都事韓宗揆·魚史衡,以罪人拿來事出去,其代,令該曹口傳,閑官換差,何如?傳曰,允。
又啓曰,仁政門殿坐時,陽繖扇,當爲來待,而累度催促,趁不擧行,事極可駭,當該儀仗庫郞廳,推考,次知下人,令攸司囚禁科罪,何如?傳曰,知道。
大駕還宮後,藥房·玉堂·政院問安。答曰,知道。
南就明啓曰,判府事金昌集疏批,遣史官傳諭事,命下,而今日夜深,城門閉矣。明日待開門,傳諭之意,敢啓。傳曰,知道。
左議政徐宗泰疏曰,伏以,臣伏蒙恩暇,往省丘墓,今方還到三行缺何敢一日容息,而自安缺伏乞聖明,亟賜勘處臣罪,以嚴邦憲,不勝幸甚,謹昩死以聞。答曰,省疏具悉卿懇。卿無可嫌,安心勿待罪。仍傳曰,遣史官傳諭。
同義禁南弼星疏曰,伏以,昨者,李潛親鞫之擧,出於倉卒,臣旣未見其疏語之如何,且迫於嚴命,不敢不趨承,連日參鞫矣。及見其疏,則有侵斥林溥議讞時鞫廳諸臣之語,至以草草彌縫爲說,臣於伊時,亦皆參坐,則終有不敢晏然者,今何敢以其言之怪妄爲諉,而冒沒入參於庭鞫之列乎?伏乞聖慈,俯察情勢之難安,亟遞臣所叨金吾之任,仍治臣按獄疎緩之失,以靖私義,千萬幸甚。答曰,省疏具悉。卿無可嫌,從速察職。
判義禁趙相愚疏曰,伏以臣,昨自慕華館犒饋所,向晩還歸,道間,忽聞疏生親鞫之命,馳詣闕下,繼而大臣及向者鞫廳諸臣,以李潛疏中,有侵斥之語,皆陳自列之章,臣亦伊時參鞫人之一也。所宜露章自劾,義無異同,而潛之元疏,旣未得見,闕門垂閉,鞫座將設,未及引咎,蒼黃徑赴,連參兩日之坐後,乃得見疏本,則其疏中他說話,姑不暇論,而至於林溥按獄時諸臣臚列,侵斥備至,以晩乃議讞,草草彌縫,爲結句,臣看來未半,毛骨竦然,伏念臣遭此疏生無限之斥,未與諸臣,同時請罪,經宿之後,今始陳章,臣於此,惶隕震惕之至,玆敢冒死哀籲於天地父母之前,伏乞聖明,亟遞臣本職,及兼帶金吾之任,以任臣按獄不審之罪,以快輿情,不勝幸甚。答曰,省疏具悉。卿無可嫌,安心行公。
判尹閔鎭厚疏,伏以臣,晩始得見凶人之疏,則臣名,亦入構陷之中,臣駴懼危迫,不知渾身俱靑也。蓋其疏意,與向日林溥之言一串貫來,而論臣一款,又甚虛罔,則此固不足多辯,伏況天鑑孔昭,處分快正,臣又何事乎申暴哉?然若諉以如此,而恬然無動,則是眞循私失身,亡廉喪恥者,臣雖有喙三尺,其何以自解於人言乎?念臣爵位過高,盛滿可戒,缺恩遇,當退不退,被人嘑蹴,無非自取,三行缺略陳危悃,伏乞聖慈,俯察情懇,臣本兼諸任,亟許鐫改,仍命有司,勘臣罪戾,永刊朝籍,許歸田廬,實天地父母生成之恩也。臣無任戰慄之至。答曰,省疏具悉。凶人構陷,何足掛齒?安心勿辭,從速行公。
左承旨兪命雄疏曰,伏以臣於辛巳忝在臺閣之時,兩大臣論罪之議,發於僚席,臣旣隨參於合啓,其年十一月旬,擢除承旨,以該房,往來參鞫矣。向因林溥疏,席藁待罪於金吾門外者,殆浹兩朔,其時問郞諸人,相繼被拿,辦覈其日子先後,故臣得免罪罰,而餘悸在心,尙未自定矣。今者李潛之疏,語意尤極危險,直驅合啓臺諫參鞫諸臣於惡逆之科,臣毛骨俱竦,五內如焚,罔知置身之所也。適當親鞫,除命遽降,不得不趨參於近密之地,而顧臣情地,決不可徒恃寵靈,晏然在職,玆敢冒死呼籲於天地父母之前,伏乞聖明,亟削臣職,以安私分,不勝幸甚。答曰,省疏具悉。爾其勿辭,從速察職。
掌令尹推疏曰,伏以螻蟻微臣,至庸至陋,年且衰老,病廢已久,千萬意外,伏蒙憲府新除,召旨遠降,臣聞命驚惶,愧懼交竝,分外恩榮,若無所容,臣竊念士之生於世也,孰不願砥礪名行,立身朝廷,得以自顯於當世,而可傳於後世也?唯其才有不逮,學有所達,終至於志業無成,老死而無聞者,蓋多矣。臣以世祿餘裔,人物駑下,自量無以自立,習擧子拙業,冀以科第自進,不幸夙嬰疾病,半生沈痼,四十之年,倐然虛過,遂爲自棄之人,晩以世蔭,得沾一命,繼叨薦章,猥陞六品,前後五邑,連受字牧之任,臣以爲報國之恩,豈有大小?苟存心於愛物,於人必有所濟,亦古訓也。遂竭誠奉職,盡心民事,庶或以此,爲少效涓埃之圖,然每爲情勢不便,輒未免不久罷歸,區區此誠,亦又不遂,遂復歸伏窮谷,依舊作老農夫,又將十載矣。臣之一生蹤迹,不過如此,學術本自空疎,見識亦未通透,衰敗之後,尤爲荒抛,有何足以發擢淸塗,置之於言責之地,上以補君上之闕遣,下以糾百僚之是非?缺笑罵,假令從他,獨不爲朝廷之羞辱二行缺答曰,省疏具悉。爾其勿辭,從速察職。
判中樞府事金昌集疏曰,伏以臣,幸逭刑章,偃息田里,旋蒙洪恩,援以西樞,天地父母之德,不可勝量,而在臣私義,終非所安,召旨之下,不敢趨承,而唯日夜懍惕而已。忽聞李潛者,投進一疏,其所論列諸臣之罪,無非惡逆之科,而以辛巳參鞫諸臣,以不以請拿,爲失獄體,其用意遣辭之際,危險凶慘,實有倍於溥疏者,臣心驚體粟,不能自定,俄聞聖上,赫然震怒,親自按鞫,臣不敢退在鄕里,趨伏闕門之外,以竢鈇鉞之誅矣。不意聖上,特垂異數,屢遣史官承旨於席藁之中,至以面諭後還宮爲敎,此實臨軒遣使之古事,臣子分義,不敢他恤,不得不冒死趨進於殿陛之下,則天語諄諄,反覆開諭,不啻如慈父之敎子,而其所以洞察臣等心事之無他,覷破前後奸情之叵測者,無復餘蘊,仍令留在京第,慰寵備至,此誠終古人臣,所不能得之於君父,而顧臣何人,何敢得此於聖明,其感戴銘鏤之私,寧有旣哉?臣固當仰承恩旨,以副聖上勤懇之至意,而第念世變無窮,人心愈險,溥之一疏,固已驚心痛骨,而潛又踵發,必欲魚肉縉紳而後已,此後接迹而起者,又不知有幾個溥·潛,則聖上,雖欲每每庇覆,使之保全性命,固不可得,而臣之蹤跡,亦豈自安於輦轂之下哉?仰惟天地之仁,必欲曲全微物,則唯當退之以禮,許令沒齒於松楸之下,斯可爲終始生成之惠矣。昨於筵席,平川君臣申琓,以鞫事未了之前,何敢退去爲達?揆以道理,事宜如此,而顧臣情勢,終有所難便於因仍濡滯者,玆敢再違嚴召,徑出都門,迹涉逃逋,臣罪萬萬矣。伏乞聖明,俯垂矜察,將臣本職,亟賜鐫免,仍治臣罪,以安私分,不勝幸甚。疏批見上
午時,上御仁政門親鞫時,入侍。座目見事變日記上曰,凶人情狀,萬萬絶痛,故纔罷親鞫,繼有庭鞫之命,則事體莫重,所當趁早開坐,嚴鞫得實,日已向午,尙不擧行,鞫獄事體,豈容如是?大臣,每於重大之事,不欲擔當,已極未安,而至於左相,疏批已下之後,更無引嫌之端,卽宜入參,而只以私嫌爲重,不顧鞫獄事體之至嚴,又以陳箚陳疏,必欲當事規避,寧有如許道理耶?庭鞫體例,固爲不輕,而趁不擧行,其在大臣之道,安敢乃爾?大臣如此,故如此之輩,每觀朝廷氣色,而有此凶悖之事,尤可痛也。今日罪人,若不承款,則禁府堂上及問事郞廳,亦難免其罪矣。徐宗泰曰,聖敎至此,欲死無地。崔錫鼎曰,小臣,昨日承命,故今朝藥房問安之後,卽欲開坐,而得聞左相,有再疏之擧,欲爲陳箚,勉出同參,而未及果矣。今承聖敎,不勝惶悚,三行缺因大臣請對陳達,缺而有所參酌缺初若於林溥,明白處斷,則今日,復有李潛疏乎?林溥,卽爲拿來,又加嚴鞫,亟正邦刑,出擧條上曰,鞫廳之規,罪人出入之際,羅將,多數列立,一時高聲齊呼,而今番則呼聲漸微,殊無古例,禁府堂上,難免不能檢飭之失,推考,各別申飭,可也。上曰,當初以林溥事,請對陳達時,前執義李師尙,身爲執法之官,至以任敞·朴奎瑞則不爲拿問,林溥獨爲鞫治,未免偏重爲言,其言,顯有營救之意,臺閣事體,豈容若是?前執義李師尙,削奪官爵。擧條上曰,平川君,金判府事,入來否?晩成曰,俱爲違牌矣。上曰,更爲命招,晩成曰,大司諫朴弼明,承牌來詣,以長官入侍之意,敢稟。上曰,唯。上曰,鞫廳罪人拿來,不可暫緩,禁府都事,急急待令,爲先發遣,擧行條件,追後書出,可也。晩成曰,平川君申琓,承牌來詣,判府事金昌集,又爲違牌矣。上曰,平川君入侍。上曰,違牌之弊,近來益甚,大司諫朴弼明,昨日入侍,今日無端違牌,事極不當,此後政院,各別申飭,可也。以上燼餘
上在昌德宮。停常參·經筵。
夜五更,月暈。
禁府,洪海宗·朴遠賢拿囚。啓。
吏曹口傳政事,禁府都事韓宗揆,氷庫別提洪九鼎,相換,禁府都事魚史衡,典牲主簿李漢佐,相換。
同春秋黃欽,實錄奉安後,入來。
謝恩,禁府都事洪九鼎。
昨日親鞫時,上曰,當初以林溥事,請對陳達時,前執義李師尙,身爲執法之官,至以任敞·朴奎瑞則不爲拿問,林溥獨爲鞫治,未免偏重爲言,其言,顯有營護之意,臺閣事體,豈容若是?前執義李師尙,削奪官爵。
備忘記,前執義李師尙削奪傳旨中,緊要結辭,公然拔去,其偏護私黨之狀,極爲無嚴,當該承旨,姑先罷職不敍。
罷職現告,當該承旨李東馣。
戶曹啓曰,卽接廣興倉所報,則九月朔頒料次,倉官,進去于平川君申琓,判府事金昌集家,請受祿牌,則平川君申琓以爲,迫於嚴命,雖爲祗肅,而今方出去郊外,終有所不敢冒受。判府事金昌集以爲,雖迫於嚴命,黽勉祗肅,而仍留京輦,偃息受俸,終有所不敢,祿牌俱不出給云,係是大臣祿俸,何以爲之?敢稟。傳曰,更爲輸送,判府事祿俸,上來後輸送。
同敦寧金錫衍上疏。大槪,臣於罪人李潛疏中,軍門傳令之語,有不敢晏然者,玆敢悉暴其時事狀,以冀覈處事。入啓。答曰,省疏具悉。兇人造意,極其陰慘,何足掛齒?卿其勿辭,安意察職。
罪人李潛,刑問七次,八次,九次,不服。傳曰,庭鞫姑罷。
吏曹啓曰,承旨有闕,政事,取稟。傳曰,當日爲之。
府前啓,日暮姑停。
都承旨李震休,左承旨兪命雄,右承旨金弘楨,同副承旨南就明上疏。大槪,臣等,於當該承旨特罷之命,有不敢晏然於職次者,伏乞聖慈,亟遞臣等之職,仍治臣等之罪事。入啓。答曰,省疏具悉。削奪傳旨,非推考之比,則刪繁之說,未可曉也。勿辭察職。
司直崔昌大,文臣朔試射時,稱病不進,依承傳罷職。
有政。兵批,副司直李頤命。
吏批,以任胤元爲承旨,以李濟爲黃海監司,以崔是翁爲宗簿主簿,以鄭來祥爲仁川府使,以李泰壽爲內侍敎官,以權〈尙〉游爲禮曹參議,以李德壽爲顯陵參奉,以崔啓翁爲掌樂正。
李東馣啓曰,備邊司郞廳,以大臣意來言,今日賓廳坐起日次,而庭鞫相値,不得來會之意,敢啓。傳曰,知道。
罪人李潛上闕單子。傳于李東馣曰,上之。
李震休啓,庭鞫旣已開坐矣。該房承旨李晩成,遭缺今方進去,而鞫廳應缺一行。
南就明,以兵曹言啓曰,今九月二十一日武臣賓廳講書日次,而中日相値,不得爲之之意,敢啓。傳曰,知道。
李晩成,以問事郞廳,以鞫廳大臣意啓曰,罪人捧招後,禁堂以下承旨兩司,移席會坐,完議後議啓,自是前例,而今日完議時,承旨不爲同會,而問其故,則頃日李國芳分揀之後,林溥鞫問時,承旨金相稷,不參於完議,引李國芳事爲言,伊時累次相爭,而終不同參云,今番承旨之言,亦有所執,而第念承旨,雖主管文書出納,旣爲同坐鞫廳,則事當參聞於議啓,且從前鞫獄時,例皆同參於完議,則流來舊規,不當以一人之見,遽爾撓改,李國芳之事,則雖參完議,自與按獄諸臣,事體差別,故以前日金演事陳達,有分揀之命,不當以此,逐廢自古遵行之例,今後使之依前同參於完席,何如?傳曰,允。
兪命雄,以戶曹言啓曰,平川君申琓,今九月朔祿俸,依傳敎,令倉官,更爲輸送,則以爲,今又不敢領收,不爲捧入云,係是大臣祿俸,何以爲之?敢稟。傳曰,更爲輸送。
假注書尹聖時書啓,臣承命馳往于楊州東面平丘村舍行判中樞府事金昌集所住處,傳宣缺以爲,臣於前席,旣承開釋勉留之音,在臣分義,固缺而第臣情迹,終不敢自安,缺數行臣之情實,亦旣略暴於前,到今豈復有一毫〈自〉阻於天地之大者,而聖敎及此,此無非臣平日誠意,不能上孚之致,反躬慙悼,尙復何言?且臣日昨,聞報蒼黃,冒夜作行,自在城裏,病勢作劇,僅僅曳還,仍復添苦,亦無自力趨承之路,虛辱恩命之罪,尤難自逭,席藁私次,祗增兢惶云矣,敢啓。傳曰,知道。疊出
都承旨李震休,左承旨兪命雄,右承旨金弘楨,同副承旨南就明疏曰,伏以臣等,卽伏承前執義李師尙削奪傳旨,捧入承旨特罷之命,臣等不勝惶悚震越之至,凡推考傳旨,雖不敢添辭,時或刪繁,亦有前例,故書出之後,臣等,皆得閱視捧入,則均有不察之失,而罷職之命,獨及於該房,揆以廉義,安得晏然於職次乎?伏乞聖慈,亟遞臣等之職,仍治臣等之罪,以安私分,千萬幸甚。答曰,省疏具悉。削奪傳旨,非推考之比,則刪繁之說,未可曉也。勿辭察職。
同敦寧金錫衍疏曰,伏以臣,伏見罪人李潛之疏,有曰,當伏閤之日,軍門傳令,連夜紛攘云,臣看來,毛骨俱竦,惟我聖上,春秋正富,未及帝堯倦勤之年,而遽下傳禪之敎,臣民慕戀之誠,固不可言,而春宮邸下,伏閤涕泣,連上手疏,其時見者,莫不感動揮淚,臣隨諸大夫之後,方參庭請之列,而臣所帶御營將校輩來言,吾等亦有秉彝之天,擬爲陳疏,不敢不告云,臣以爲,有懷陳疏,非所可問於主將爲答,而臣管下將校,終皆陳疏,此卽人情之所同然者,非由主將之指使而爲之者,而今者潛疏,乃以傳令爲語,語極危怖,臣誠驚駭,罔知所措,事有終不可默泯者,玆敢不避煩猥,略暴曲折,伏願聖明,先遞臣職,仍覈其時事,失以勘臣罪,不勝幸甚。疏批見上以上燼餘
上在昌德宮。停常參·經筵。
自卯時至巳時,日暈。
全羅左道災傷敬差官羅學川,出去。
下直,寧海府使李宜晩,平安都事黃翼再。
戶曹啓曰,平川君申琓,今九月朔祿俸,依傳敎,令倉官更爲輸送,則以爲,今又不敢領受,不爲捧入云,係是大臣祿俸,何以爲之?敢稟。傳曰,更爲輸送。
假注書尹聖時書啓,臣承命馳往于楊州東面平丘村舍判府事金昌集所住處,傳宣聖批,則以爲,臣於前席,旣承開釋勉留之音,在臣分義,固當感激,奉承之不暇,而第臣情迹,終不敢自安於京輦之下者。方爲治疏告歸之際,召牌至於再辱,而歸計已展,實難還縮,終不得承命,仍以出城,罪極逋慢,嚴誅是竢,不意史官遠臨,傳宣聖批,不惟不加之罪,十行綸音,反益勤摯,臣惶隕感篆,不知所措,臣之前後所被恩旨,開示無餘,區區情實,亦旣略暴於前,到今豈復有一毫自阻於天地之大者,而聖敎及此,此無非臣平日誠意,不能上孚之致,反躬慙悼,尙復何言?且臣日昨,聞報蒼黃,冒夜作行,自在城裏,病勢作劇,僅僅曳還,仍復添苦,亦無自力趨承之路,虛辱恩命之罪,尤難自逭,席藁私〈次〉,祗增兢惶云矣,敢啓。傳曰,知道。疊書
傳曰,詞訟之地,不宜久曠,判尹閔鎭厚,牌招察任。
工曹判書李基夏上疏。大槪,臣於罪人李潛之疏,有不敢泯默者,玆敢仰暴實狀,冀蒙覈處事。入啓。答曰,省疏具悉。已諭予意於御將疏批矣。安心勿待罪,從速行公。
備邊司啓曰,近來秋曹長官,久未行公,不但刑獄之稽滯,委屬可慮,頃日以恤囚一款,待刑判上來後,斯速議處事,命下,而判書崔奎瑞,身病苦重,未卽上來,辭疏,旣命還下送之後,欲爲進來近京之地,陳章待罪,而亦以病重,不能自力云,雖出於事勢之致,然揆以事體,殊涉未安,刑獄重地,不當一任其虛曠,刑曹判書崔奎瑞,今姑改差,何如?傳曰,允。
謝恩,禁府都事李漢佐。
罪人李潛,刑問十次,不服。十一次,不服。傳曰,推鞫姑罷。
府啓,日暮姑停。
戶曹參判黃欽上疏。大槪,臣於罪人李潛之疏語,有不敢晏然者,伏乞聖明,命勘臣罪,以安私分事。入啓。答曰,省疏具悉。卿無所嫌,從速察職。
以刑曹言啓曰,固城居幼學文就彬,與柒原人鄭尙相訟文案,頃自本曹査考,則鄭尙之外祖上山介之妻,乃是就彬外外傍親文記中所付婢子也。以此就彬,欲作奴婢,而本曹以爲,勿論其良賤眞僞之如何,外外傍親己物,於渠爲不當推之物,且鄭尙,自其父祖,至于其身,旣爲良役,則連三代良役,勿許聽理者,亦是法典,故決給於鄭尙,使之從良矣,山介,乃是於義宮奴也。其子孫,旣許從良,故本宮,又以良妻所産,作爲奴婢,而仍以內寺啓下公事,來到本曹,以就彬僞造文記,非理好訟,壓公爲賤之罪,爲先刑推後,依律定罪之意牒呈,而但念就彬,在本道時,與鄭尙等相訟,具訟體得決者二度,短訟得決者四度,而彼邊則無一度得決,及其更査於本曹也,雖以外外傍親已物不當推之事,與其連三代良役,勿許聽理之法,決給於鄭尙等,而至於僞造文記,非理好訟,壓公爲賤之罪,則實無顯著之端,以此定罪,不無呼冤之弊,且就彬之弟就煥,又爲擊錚,啓下本曹,見其供辭,則以累度得決之訟,本曹違法處決,爲執言之端,其他縷縷辭說,極口稱冤,必欲更訟,以決勝負,凡干訟事,雖爲見落,許其再訟,乃其國典,本曹長官出仕後,方可爲回啓,而定其更訟與否,不待回啓,徑先定罪,似涉輕遽,文就彬論罪一款,今姑安徐,何如?傳曰,允。燼餘
上在昌德宮。停常參·經筵。
夜五更,流星出華蓋星上,入北方天際,狀如鉢,尾長四五尺許,色白。
罪人李潛,刑問十二次,不服。十三次,不服。傳曰,庭鞫姑罷。
戶曹啓曰,平川君申琓,今九月朔祿俸,依傳敎,令倉官更爲輸送,則以爲,雖罷待命於闕外,今爲鞫獄結末間姑留,則勢難冒受云,又不領受,何以爲之?敢稟。傳曰,更爲輸送。又啓曰,判府事金昌集祿俸,有上來後輸送之命矣。判府事金昌集,今已還鄕,姑依前日定奪,月廩輸送之意,分付本道,何如?傳曰,允。
府前啓,國忌齋戒,今明日姑停。以上朝報
上在昌德宮。停常參·經筵。
政院啓曰,卽聞判府事李畬,來待城外待命云,敢啓。傳曰,予當面諭,卽爲入來之意,遣史官傳諭。
備忘記,前參判李光迪,敍用。
罪人李潛,刑問十四次,不服,十五次,不服,十六次,不服。傳曰,推鞫姑罷。
假注書尹聖時書啓,臣承命馳往于纛島村舍判府事李畲所住處,傳宣聖旨,則以爲,臣之宜死久矣。旣被林溥罔極之言,而不能刳腹示心,以明其冤,生全至今,又有李潛之疏,其所爲言,不啻有倍於溥疏矣。人臣負此罪名,生不如死,尙欲容息於天地之間乎?臣所居僻遠,潛疏之入,至有親鞫之擧,而二日之後,始得聞知,心驚骨寒,身不貼地,顚倒走來,本擬與二大臣,同待命於闕下矣。再昨僅達江郊,伏聞聖上,洞察諸臣痛冤之情,至於面諭二臣,開釋備至,日月之明,臨燭無餘,二臣,承命感激,或已還出郊外,或黽勉參鞫,臣與二臣,旣終始一體,則實與躬承聖諭,無異矣。臣雖卽日入地,亦何恨哉?然念鞫事方張,又有林溥更拿之命,臣之罪狀,苟有一毫彷彿於其言者,則國有典刑,聖明雖欲曲貸,而不可得矣。臣亟宜歸身司敗,以請處分,而舁載疾軀之餘,病勢頓劇,僵臥路次,更難前進,席藁郊村,祗俟鈇鉞之誅矣。不意史官辱臨,傳宣聖旨,敎以面諭之意,令卽入來,臣益增感激惶悸,不覺涕零如雨,臣誠荷天地之大德,雖得保有性命,何敢擧顔束帶,自同無故之人,以冒進於象魏之下乎?臣豈不知聖恩之罔極?虀粉莫酬,而咫尺脩門,末由承命冒入,臣罪益重,伏地飮泣,不知所達云矣,敢啓。傳曰,必欲面諭,意非偶然,矧卿去國,倐已兩載,益切思想之懷矣。須體此意,安心偕來事,明朝更往傳諭。以上朝報
上在昌德宮。停常參·經筵。
下直,水原府使尹星駿,安邊府使李玄祚。
傳曰,明日晝講爲之。
知事兪得一上疏。大槪,臣之情迹,實難來住於京輦之下,而出疆行期不遠,昨始入城,旣有受由過限之罪,且臣於李潛兇疏中軍門傳令之語,驚怖危蹙,玆不得還肅天陛,露章控籲於紸纊之聽,乞命將臣本兼諸任,盡行鐫罷,仍覈其時事實,以勘罪罰事。入啓。答曰,省疏具悉卿懇。臺論之過激,予已洞察,兇人之構誣,不足掛齒,安心勿辭,從速行公。
吏曹判書李寅燁上疏。大槪,敢陳所懷,以備裁處,仍乞解免,以幸公私事。入啓。答曰,省疏具悉。疏辭,令廟堂稟處,安心勿辭,調理行公。
咸平君泓上疏。大槪,臣父病勢甚重,人子至情,決難供職,伏乞聖明,亟遞臣摠管之任,俾得專意救護事。入啓。答曰,省疏具悉。卿其勿辭,救護父病。仍傳曰,遣御醫看病。
罪人李潛,刑問十七次,不服。十八次,不服。傳曰,庭鞫姑罷。
領議政崔錫鼎,禮曹判書徐文裕,佐郞崔宗周,繕工監役趙尙健,明陵陵上莎草枯損處奉審事,出去。
獻納朴彙登啓曰,日昨榻前,有前執義李師尙削奪官爵之命,頃於鞫廳諸臣請對之時,臣與師尙,同爲入侍,所達之言,無甚異同,師尙被譴之日,臣適爲入侍,宜卽引避,而臣素有耳病,司聽不明,前席下敎,多所聽瑩,倉卒之際,未及自列,退出之後,所患適苦,無計起動,日事尋單,久未詣臺矣。今聞物議,以當避不避,大加非斥,臣何可一刻仍冒於臺次乎?請命遞斥臣職。答曰,勿辭。退待物論。
府啓,請還收參貨行商之命事,正言韓配周,一生伎倆,專以好黨爲能事,及居臺職,危險之論,無不主張,向者鞫廳諸臣之請對也,以一臺官,不顧事體,汲汲請罪大臣,以爲證成之計,如此不靖之人,不可置之臺閣,請正言韓配周削奪官爵。答府曰,不允。末端事,依啓。
戶曹判書趙泰采辭職上疏。入啓。答曰,省疏具悉卿懇。兇疏侵斥,不足爲嫌,安心勿辭,從速行公。
傳曰,正言韓配周,辛巳參鞫大臣以下,或請遠竄,或請論罪,用意極爲不正,而予未覺悟,未免墮其術中,追思悔恨也,政院知悉。
傳曰,戶曹判書趙泰采,知事兪得一,疏批已下,竝卽牌招察任。
京畿監司書目,衿川呈,以知事李益壽辭職上疏上送事。啓。答曰,省疏具悉卿懇。構誣之言,何必爲嫌?安心勿辭,從速上來行公。以上朝報
上在昌德宮。停常參,只晝講。
政院啓曰,獻納朴彙登,引嫌退待,今已經宿,大司諫朴弼明,今又呈辭,不爲行公,卽爲牌招,以爲處置之地,何如?傳曰,允。又啓曰,今日晝講爲之事,命下矣。知經筵趙泰采,時在江外,趙相愚陳疏,同經筵崔錫恒·宋相琦俱在外,他無入侍之員云,知經筵李寅燁,同經筵兪得一,卽爲牌招,以爲推移入侍之地,何如?傳曰,允。
傳曰,明日晝講爲之。
禁府,鞫廳罪人李潛,去夜物故。啓。
吏曹啓曰,來二十六日,祿都目政事爲之之意,敢啓。傳曰,知道。又啓曰,臺諫有闕,政事,取稟。傳曰,祿都目政仍爲之。
戶曹啓曰,平川君申琓,今九月朔祿俸,依傳敎,令倉官更爲輸送,則以爲,待罪之餘,不得已出謝恩命,雖庶官,行公而後,可受祿俸,身在大臣之列,晏然受祿,有所不敢云,終不領受,何以爲之?敢稟。傳曰,更爲輸送。
兵曹判書趙相愚上疏。大槪,臣於林溥之獄,決不敢冒沒再按,而且昨日下政院之敎,尤有所萬萬惶懍者,玆敢露章自列,以俟嚴誅,伏乞聖明,先削臣本兼諸任,仍治臣前後誤事之罪事。入啓。答曰,省疏具悉卿懇。一時責勵之敎,不宜過自引嫌,兇人構陷,何足掛齒?卿其安心勿辭,從速行公。
左議政徐宗泰上疏。大槪,罪戾疊發,惶隕無地,不當一日冒居,而今始敢露章自列,伏乞罷削職名,仍勘其罪事。入啓。答曰,省疏具悉卿懇。一時責勵之敎,不宜過自引咎,卿其安心勿辭,亦勿待罪,速出視事,以副予望。仍傳曰,遣史官傳諭。
假注書尹聖時書啓,臣承命更往于纛島村舍判府事李畬所住處,傳宣聖旨,則以爲,臣之危悃,略已仰達於昨日書啓中,臣以居遠之故,雖未及與諸大臣,同待命於闕下,同承面諭,臣之情實,聖鑑已竝垂照燭矣。臣寧復自阻於父母之仁,日月之明哉?顧今鞫事方張,林溥·呂必重,又將拿還,則臣之罪名,方在按覈之中,臣進入都門,亦有不敢,況敢束帶冒詣於象魏之下乎?庶幾聖明於此,有以諒察,而不意史官跋來,恩旨愈勤,旣敎以必欲面諭,又敎以思想之懷,至令與之偕來,臣奉讀綸音,心肝欲裂,但有伏地血淚而已。鞫事未收殺之前,皆臣泥首待誅之日也。聖明哀憐賤臣,欲令保其性命,則恐不宜過施恩禮,以重其罪,臣何得但恃寵靈,自同無故之人,以損國家之憲章乎?臣惶恐萬死,終不敢承命,違逋之罪,益無所逃,席藁震越,鈇鉞是俟云,臣旣承偕來之命,姑爲仍留之意,敢啓。傳曰,虛佇之誠,不可終孤,況林溥拿來之命,意在明正處分,本非更覈其事,則以此爲難進之端,尤涉太過,宜體至意,作速偕來事,更爲傳諭。
晝講。入侍,知事李寅燁,特進官黃欽,承旨南就明,玉堂趙泰億·鄭栻,假注書黃龜河,史官洪致中·申靖夏,武臣李升來。
領議政崔錫鼎,禮曹判書徐文裕,佐郞崔宗周,繕工監役趙尙健,明陵莎草奉審後,入來。
禁府,金弘瑞拿囚。啓。
大司諫朴弼明啓曰,臣連參鞫坐,賤疾添劇,且遭殤慽,情理慘切,尋單縮伏,無計詣臺,卽以處置,召牌降臨,不敢坐違,强起趨承,而第臣有情勢之難冒者,臣於日昨,寢停任敞·朴奎瑞之啓,而得聞物議,以重發之論,遽爾徑停,大加非斥云,臣不勝瞿然之至,夫敞·奎瑞等之罪,誠有不可容貸者,頃年薄罰,不足懲礪,今日論啓,亦云後時,而頃因諫臣之筵奏,聖明,以所重有在,決難允從,爲敎,臣於伊時,職忝喉司,入侍前席,親聽聖敎,仰認聖意,非以敞等爲無罪,只以關係之重也。今雖爭執,恐無蒙兪之望,且上下相持,終爲無益之歸,而且林溥始倡於前,李潛又繼其後,欲爲假借公議,疑亂朝廷之計,與其不得準請,徒爲此輩藉口之資,不如趁今收殺之爲宜,故臣果有所停啓,而殊未覺其重論之不可遽停,今於物議之非斥,何可自以爲無失,而晏然於言地乎?鞫事嚴重,不敢引避,今始自列,所失尤大,請命遞斥臣職。答曰,勿辭。退待物論。
平川君申琓上疏。大槪,臣之情迹,固不敢留滯京輦之下,而以有前席之對,故遲徊屢日,今始留疏,徑出都門,臣罪萬死,乞垂矜察,先賜鐫免,仍治臣辜恩負義之罪事。入啓。答曰,省疏具悉卿懇。日昨前席開釋,不啻勤懇,而情志未孚,決意長往,缺然慙恧,無以爲諭,卿其體予至意,安心勿辭,作速就途,用副虛佇之望。仍傳曰,遣史官傳諭。
晝講時,知事李寅燁所啓,當初追恩命下之後,大臣,以耆舊諸臣二品以上及三品以上食物賜給之意,陳達擧行,今番施惠,有同大賚,大臣本意,元無區別於朝臣宗班,而今聞只以文·武官中年老者,依傳敎賜給食物,至於耆老宗班,獨未免落漏,似爲欠闕之典者,敢此仰達。上曰,宗班落漏,誠爲未安,一體爲之,可也。
上在昌德宮。停常參,只晝講。
下直,加背梁萬戶崔斗碩,白翎僉使許榟。
答平川君申琓疏曰,省疏具悉卿懇。日昨前席開釋,不啻勤懇,而情志未孚,決意長往,缺然慙恧,無以爲諭,卿其體予至意,安心勿辭,作速就途,用副虛佇之望。仍傳曰,遣史官傳諭。
政院啓曰,諫院多官,引避退待,處置歸於憲府,而大司憲金昌協,掌令尹推·趙錫周,持平權斗紀,俱在外,執義李德英,持平李明浚呈辭,無一行公之員,執義李德英,持平李明浚,竝卽牌招,以爲處置之地,何如?傳曰,允。又啓曰,吏曹郞廳來言,今日爲政事,命下,而判書李寅燁服制,參判崔錫恆受由在外,參議尹趾仁病不來,不得開政云。祿都目政事命下之後,兵曹判書趙相愚,亦爲呈辭不進,吏曹參議尹趾仁,兵曹判書趙相愚,竝卽牌招開政,何如?傳曰,允。
傳曰。明日晝講爲之。
晝講。入侍,知事李寅燁,特進官金錫衍,承旨金弘楨,玉堂趙泰億·宋正明,假注書黃龜河,史官洪致中·申靖夏,武臣趙東瑒。
戶曹啓曰,平川君申琓家,今九月朔祿俸,依傳敎,令倉官更爲輸送,則以爲,雖迫於嚴命,不得不肅謝入對,情迹方在悶蹙之中,何敢受常俸乎?雖是庶官,必待行公後受祿,則方在大臣之後,乃以未行公之人,偃然受祿,斷無是理,再三輸送,終至違拒,惶悚冞切云,不爲領受,而來十月朔祿牌,又爲請受,則竝不出給,何以爲之?敢稟。傳曰,竝令倉官輸送。
假注書尹聖時書啓,臣敬奉聖批,更爲傳諭于判府事李畬,則以爲,臣以萬死難容之罪,蒙此千古罕有之恩數,史官來守,聖旨荐降,催臣偕來,雖日月之燭容光,父母之護迷子,無以踰此,臣雖愚昧,尙有人事,固當感激奉承之不暇,何待於再三申敎,而臣與二大臣,終始同罪,二大臣,旣承面諭,開釋無餘,則臣雖不得與於其間,是臣已與躬聆玉音,無異矣。非常之恩,有關國體,而聖明,必欲一例竝施於旣諭兩大臣之後,臣之恐怖踧踖,尤在於此,臣之本意,寧敢自阻於君父之前乎?臣飮泣彌日,莫知所措,仰望聖明之垂諒矣。伏承書啓批答,辭旨益勤,懇惻丁寧,臣奉讀未半,不覺涕血交流,至於林溥等拿來,本非更覈其事之敎,臣心懍怖,又加一倍矣。聖明所以曲賜保全者,實非有私於賤臣也。國家論刑,與衆共之,臣之有罪無罪,必須明覈得實,使國人皆知之,然後可以昭王法而服衆心。若使臣,果有分毫情犯,則臣身就金木之誅,以嚴典憲,實所甘心,此其關係至重,聖明或未之深思耶?臣誠荷聖上生死肉骨之恩,而至於苟逭刑章,則不如死之爲安,今聖批所以諭臣者,乃所以重之罪也。臣尤不敢承命,冒進於闕下,伏地於悒,萬戮是俟云,臣則旣承偕來之命,姑爲仍留之意,敢啓。傳曰,再昨批旨中,益切思想等語,可想予意之不專在於面諭也。卿胡不念及於斯,而一向邁邁耶?心切愕然,無以爲諭,卿其亟遵前旨,安心入來,毋孤至望事,更爲傳諭。
左議政徐宗泰初度呈辭。入啓。傳曰,不允批答。
傳曰,日昨,判尹閔鎭厚,有牌招察任之命矣。今觀朝報,連呈辭疏,無意行公,殊涉未妥,更爲牌招。
吏曹參議尹趾仁上疏。大槪,臣曾忝諫職,適當溥獄,屢煩嫌避,而不得免,數次進參於推問之坐矣。今者大臣·金吾,皆以嚴敎,陳章引罪,臣旣有參鞫,同歸誤事,方擬自劾,實蒙譴罪,牌招之命,遽下此際,嚴畏分義,冒死趨詣於禁扃之外,而顧臣情地,有不可晏然於職次者,伏乞亟命鐫削臣職名,以安賤分事。及右副承旨李晩成辭職上疏。入啓。答曰,省疏具悉。爾其勿辭,從速察職。
領議政崔錫鼎箚子。大槪,累勤嚴敎,惶悚無地,庭鞫未畢,繼有審陵之行,未暇自陳,今始露章請罪,乞蒙勘治,以警具僚,仍鐫削職名,以靖私義事。入啓。答曰,省箚具悉卿懇。一時責勵,非有深意,事過之後,予不曾留滯胸中,則卿不宜過自引咎,須體此意,安心勿辭,亦勿待罪,速出視事,以副至望。仍傳曰,遣史官傳諭。
政院啓曰,吏曹參議尹趾仁,疏批已下,更爲牌招開政,何如?傳曰,允。又啓曰,吏曹郞廳來言,兵曹判書趙相愚,以身病不進,今日祿都目政事,不得爲之云矣,敢啓。傳曰,知道。
府啓,請還收蔘貨行商之命事,竝引嫌而退。身爲臺官,初不執法,嚴敎之下,又不卽避,揆以臺體,不可仍在,或啓或停,各有所見,意外人言,何必爲嫌?請獻納朴彙登遞差,大司諫朴弼明出仕。答曰,不允。處置事,依啓。
今日晝講時,兵曹判書趙相愚,更爲牌招開政事,榻前定奪。
謝恩,判府事李畬。傳曰,判府事李畬引見。
禁府,罪人呂必重拿來囚。
判尹閔鎭厚上疏。大槪,嚴召之下,祗詣闕外,而前疏未徹,情勢難安,又有見輕喉司之事,玆敢略陳委折,冀蒙譴黜事。及戶曹判書趙泰采上疏。大槪,昨承溫批,不敢退伏,今始舁疾入城,而所患諸症,觸風添劇,實無陳力趨走之望,且有難安情勢,乞賜鐫免,仍治臣不卽奉行朝令之罪,以振國綱,以安私分事。入啓。
政院啓曰,兵曹判書趙相愚,再招不進,推考傳旨,今方捧入,而祿都目政事命下之後,一向違牌,開政無期,所當更請牌招,而一日三牌,有傷事體,何以爲之?敢稟。傳曰,一日三牌,事體未安矣。又啓曰,罪人呂必重拿來後設鞫事,命下矣。呂必重,旣已拿來,處所何處爲之乎?敢稟。傳曰,本府爲之。
傳曰,明日設鞫開坐事,分付。
答戶曹判書趙泰采疏曰,省疏具悉卿懇。過當之言,不須爲嫌,安心勿辭,速出行公。
答判尹閔鎭厚疏曰,省疏具悉卿懇。初不提起,元非大段,意外阻搪,在我何嫌?安心勿辭,速出行公。
傳曰,日昨戶曹判書趙泰采,使之牌招察任,則時在江外之故,不得出牌云矣。今觀上疏,似已入城,明朝待開門,牌招察任。
有政。副護軍崔奎瑞·李光迪,副司直朴彙登,副司果李大成。
吏批,以李萬選爲輔德,以李廷濟爲持平,以李益壽爲刑曹判書,以李喬岳爲正言,以宋正明爲校理,以李縡爲說書,以柳鳳輝爲獻納。以上朝報
上在昌德宮。停常參,只晝講。
下直,南兵使李溶,理山郡守金栽。
傳曰,南兵使李溶,留待引見。
傳曰,明日晝講爲之。
大司諫朴弼明牌不進,依承傳罷職。
領議政崔錫鼎箚子。大槪,臣於呂必重更鞫之事,非但情勢難安,其子擊錚供辭中,構誣非常,有難晏然當鞫,乞蒙鐫遞,以幸公私事。入啓。答曰,省箚具悉卿懇。所陳兩件,不必深嫌,須體至意,安心勿辭,速出參鞫。仍傳曰,遣史官傳諭。
晝講。入侍,知事李寅燁,特進官閔鎭厚,承旨任胤元,玉堂李台佐·鄭栻,假注書黃龜河,史官洪致中·申靖夏,武臣李元命。
禁府,推鞫問事郞廳六,朴鳳齡·申鐔·李坦·宋正明·李翊漢·南迪明。啓。
政院啓曰,卽者禁府郞廳來言,今日設鞫事,命下矣。領議政崔錫鼎以爲,方以難安陳箚,未能趁卽開鞫,左議政徐宗泰,方在呈告中,不得開坐云矣,敢啓。傳曰,知道。
兵曹啓曰,判府事李畬祿牌,使本曹郞廳持納,則以爲,方在待罪中不敢領受云矣,敢啓。傳曰,更爲持傳。
政院啓曰,今日設鞫事,命下,而判義禁趙相愚,同義禁南弼星,執義李德英,或陳疏,或呈辭,正言李喬岳,未肅拜,竝卽牌招,以爲參鞫之地,何如?傳曰,允。
傳曰,延齡君夫人揀擇事,言于該曹。
吏曹啓曰,臺諫有闕,政事,取稟。傳曰,明日爲之。
左承旨兪命雄,右承旨任胤元,左副承旨金弘楨,右副承旨李晩成,同副承旨南就明上疏。大槪,臣等於臺臣之疏斥,有不敢晏然於職次者,乞遞臣等之職,以安私分事。入啓。答曰,省疏具悉。爾等勿辭職。
戶曹參議朴泰恆上疏。大槪,臣於傳諭史官書啓,旣被詆斥,又於江華留守閔鎭遠之啓本,有不敢晏然者,伏乞聖明,亟削臣職,以快人心,以安私分事。入啓。
假注書金尙奎書啓,臣承命馳往于東大門外彌沙里平川君申琓所寓處,傳宣聖批,則以爲,臣之情迹,豈是久留京輦之人哉?天威咫尺,旣承縷縷開釋之敎,臣之悶鬱冤狀,亦得仰暴於天日之下,臣誠惶恐感激之餘,旋承勉留之音,至於再三,乃以泥首請命之人,得此曠世異數,臣於此,不覺感淚之無從,敢以鞫獄未了之前,不敢退去爲對,臣之留滯至今者,誠不敢負聖明也。卽今罪人旣斃,則便是臣決退之日,何敢一刻遲回於城裏耶?伏想聖明,庶幾俯燭微臣前日仰對之苦心悲悃,而迺者史官遠來,傳宣聖批,辭旨懇惻,至以情志未孚,作速就途爲敎,臣奉讀未半,益覺涕血之交零也。噫,臣之今日情迹,實無一毫更進之勢,而聖敎至此,只恨不早滅死無知,屢勤此寵命也。惶隕悶縮,伏地俟譴之外,更無所達云矣,敢啓。傳曰,知道。
左議政徐宗泰初度呈辭不允批答,王若曰,引咎之疏纔上,予用諄諄,請急之章繼陳,卿胡邁邁,誠禮或者不足,君臣貴乎知心,惟卿,端凝之資,介潔其操,門館冷淡,平居勵儒素之風,紳笏雍容,擧世服淸脩之節,惟其有謙卑自牧之意,故每切逡巡固讓之誠,輿望允諧,表率旣著於廊廟,予眷冞篤,奬詡屢見於絲綸,素履恬沖,所賴者坐鎭雅俗,嘉猷密勿,庶幾其弘濟時艱,不圖仰成之辰,遽有釋負之請,雖言病猶未病也,豈可奉身而求閑,顧此時何等時耶?只宜鞠躬而盡瘁,惟凶人構捏之語,本不足過嫌,而前席責勵之辭,夫豈有深意?平昔之倚毗隆摯,非由恩禮之罔終,昨者之批旨諄勤,可想開釋之備盡,矧今艱虞之日,尤急匡濟之功,殿屎方深,疇克任民憂國計,鬼蜮繼起,亦可見世道人心,鞫事未完,詎緩王府之淑問?鼎席不備,無使首揆而獨賢,不宜袖手而傍觀,惟當叶心而共濟。於戱,安危實係於輔相,奚去就之自輕?休戚與同於國家,宜終始之無替,勉回若浼之志,用副如渴之誠,所辭宜不允。故玆敎示,想宜知悉。知製敎宋正明製進
政院啓曰,今此推鞫時,禁府堂上,不可不備員爲之,判義禁趙相愚,同義禁南弼星,竝牌不進,更爲牌招,以爲參鞫之地,何如?傳曰,允。
正言李喬岳上疏。大槪,臣之難冒之端,非止一二,決難抗顔於榮次,乞削臣新授職名,以安賤分事。入啓。答曰,省疏具悉。爾其勿辭,從速察職。
政院啓曰,正言李喬岳,疏批已下,更爲牌招,以爲參鞫之地,何如?傳曰,允。
判府事李畬上疏。大槪,臣不敢仍處於輦轂之下,出伏城外,以待鞫事之了當,孤負隆旨,罪是難逃,伏乞先正臣違命之誅,以嚴國體事。入啓。答曰,省疏具悉卿懇。前席勉留,不啻縷縷,謂卿體諒,必回遐心矣。今見卿疏,已出都門,是何情志之不孚,至此耶?愕然且慙,不知所以爲諭也。卿其安心勿辭,作速入城,毋孤回諭之意,遣史官傳諭。
政院啓曰,正言李喬岳,旣有只推勿罷之命,推鞫今方開坐,臺諫不可不進參,更爲牌招,以爲參鞫之地,何如?傳曰,允。
謝恩,正言李喬岳。
鞫廳罪人呂必重元情。傳曰,推鞫姑罷。以上朝報
上在昌德宮。停常參,只晝講。
夜一更,電光。二三更,雷動電光。
左議政徐宗泰再度呈辭。入啓。傳曰,不允批答。
司果李國芳上疏。大槪,罪人李潛鞫問之際,有提起臣名之事,鞫獄嚴祕,晩乃得聞,不勝驚怖,玆敢略暴其時事實,以備睿察事。入啓。答曰,省疏具悉。伊時事狀,予已知之,爾其勿辭焉。
兵曹啓曰,判府事李畬祿牌,依聖敎,使本曹郞官,更往傳授,則以爲,昨雖迫於嚴命,暫入祗肅,而方在待罪中,何敢冒受云,終不領受矣,敢啓。傳曰,姑待傳敎擧行。
禮曹啓曰,傳曰,延齡君夫人揀擇事,言于該曹事,傳敎矣,處女單子,自某歲至某歲捧入乎?且京中及外方,當爲一體知委,而京中則來十月二十日,外方近道則十月三十日,中道則十一月初十日,遠道則十一月二十日定限,捧單子上送事,發馬行移,何如?傳曰,依啓。自己卯生至丙子生捧單,中道定以十一月初六日,遠道定以十一月十五日,而各別申飭捧單,毋得如前日之欺隱,可也。
戶曹啓曰,卽接廣興倉所報,則九月十月兩朔頒料次,倉官,進去于往十里判府事李畬所住處,請受祿牌,則以爲,方在待罪中,旣不得祗受祿牌,不爲出給,係是大臣祿俸,何以爲之?敢稟。傳曰,令倉官輸送。
晝講。入侍,知事趙泰采,特進官金錫衍,承旨兪命雄,玉堂李台佐·鄭栻,假注書黃龜河,史官洪致中·申靖夏,武臣閔純。
今日晝講時,視事縕繹間頉稟事,榻前定奪。
禁府,罪人李聖肇拿來囚。
政院啓曰,卽者禁府郞廳,以大臣意來言,今日以鞫廳開坐事,大臣以下,皆來會本府,而執義李德英,病不得入參,故纔已草記允下,而卽今病勢轉劇,決難入參云,憲府多官,俱在外,獨執義李德英行公,而病狀如此,不得開坐,何以爲之?敢稟。傳曰,明日開坐。
黃海監司書目,臣前承大同便否詢問之命,經夏淹病,未及擧行,旣遞將歸之時,略以淺見,論列狀聞矣。兼牧仍任之命,遽下意外,其在廉隅,不可仍據冒當,而賤疾累朔沈綿,萬無酬應公務,擔當大事之望,伏乞亟遞臣職,回授可堪之人,俾無曠廢成命之患事,上疏上送事。啓。答曰,省疏具悉。卿勿過辭,從速察職。
有政。兵批,以鄭是先爲知事,以洪受瀗爲知事,以趙復漢爲五衛將,以李相殷爲五衛將,以金世龜爲武兼,以洪世普爲武兼,以鄭光羽爲武兼,以閔周憲爲武兼,以楊世徵爲武兼,以尹以經爲訓鍊院正,以柳重亨爲訓鍊院僉正,以張好德爲訓鍊院判官,以南泰徵爲訓鍊主簿,以任善初爲訓鍊主簿,以姜碩望爲羽林將。
吏批,以李頤命爲判敦寧,以洪可相爲司圃別提,以申鐔爲修撰,以申載爲廣興主簿,以權尙游爲大司諫,以尹德駿爲大司成。以上朝報
上在昌德宮。停常參·經筵。
校理李肇三度呈辭。入啓。遞差。
中殿誕日,大殿·中殿·世子宮·嬪宮,政院·玉堂問安。答曰,知道。
中殿,二品以上·六曹問安。答曰,知道。
政院啓曰,今日鞫廳,有開坐之命,而執義李德英,以身病陳疏入啓,行大司憲金昌協,掌令趙錫周·尹推,持平李廷濟·權斗紀,俱在外,他無進參之員,合有變通之道,何以爲之?敢稟。傳曰,有闕之代,卽爲開政差出。又啓曰,執義有闕之代,卽爲開政差出事,命下矣。鞫廳開坐,不容少緩,差出後卽爲牌招,以爲參鞫之地,何如?傳曰,允。
注書具萬理書啓,臣承命馳往于往十里判府事李畬所住處,傳宣聖批,則以爲,臣情迹危懍,不敢奉承勉留之旨,出伏城外,萬殞是甘,而伏承聖批,丁寧諄切,誨諭彌勤,史官臨宣,令臣作速入來,臣伏地感泣之餘,益增惶怖,莫知所以自措也。臣負此覆載難容之罪名,旣敢冒謝除命,入對前席,又未得走詣金吾之外,以請鈇鉞之誅者,誠以感激洪恩,不敢自顧其私義也。顧今罪人拿還,覈按前事,不知公朝之議,又將如何?臣渾臣之靑,至今未已,尙敢暫時自安於輦轂之下乎?庶幾聖明於此,有以垂諒,而乃以情志不孚爲敎,是臣罪尤萬萬矣。臣受恩罔極,虀粉以下缺
上在昌德宮。停常參·經筵。
夜一二更,雷動電光。
京畿監司書目,交河呈,以右尹李健命辭職上疏上送事。啓。答曰,省疏具悉。卿勿固辭,將母上來察職。
政院啓曰,藝文提學崔錫恒,牌不進,雖未知親病輕重之如何,而事甚未安,更爲牌招,何如?傳曰,允。
藝文提學崔錫恒再招不進後上疏。大槪,臣於昨日,入直摠府,伏聞母病猝重,蒼黃徑出,揆以邦憲,已難容貸。況以所帶兼任,有命招之擧,而夜來母病,小無差減之效,以此情理,萬無晷刻離側之路。召命之下,竟未祗赴,逋慢之誅,益無所逃,伏乞將臣本兼諸任,一倂遞改,仍治臣擅離直所,違傲君命之罪,以嚴國法,以肅朝綱事。入啓。答曰,省疏具悉。卿其勿辭,救護母病。
政院啓曰,藝文提學崔錫恒,親病方劇,而弘文提學姜鋧,才已入來云,牌招乎?敢稟。傳曰,弘文提學,卽爲牌招。又啓曰,禁府郞廳來言,領議政崔錫鼎,情勢不安,病狀亦劇,方欲陳章自列,今日鞫廳不得開坐云矣。敢啓。傳曰,知道。又啓曰,弘文提學姜鋧,才已出牌矣。今聞方在廣州地云,藝文提學崔錫恒,更爲牌招乎?敢啓。傳曰,今日日勢已晩,明朝,藝文提學,更爲牌招。
左議政徐宗泰三度呈辭不允批答,王若曰,蓋聞明王用賢,任則勿貳,大臣憂國,去不宜輕,予當佩服於斯言,卿必熟講乎此義。玆敷腎腸而申誥,豈假禮貌之隆文?看今日何等時耶?念國勢岌乎殆矣。外而民生困悴,怨咨方深,內而朝論橫分,腹心將潰。艱虞溢目,志士之涕堪流,災殄連年,上天之怒孔畏。誠不知稅駕於何地,茫然若涉川而無津,無樂爲君,予方切臨履淵氷之懼,有能熙載,疇克任調劑辛甘之功?惟卿風範端凝,志操貞慤,末節淸儉,允爲礪世之資。餘事文章,蔚有華國之譽,富貴自逼,初無進取之心,華要歷敡,每形逡巡之色。呂大防之素稱無黨,意在衡平,裵丞相之不敢干私,門絶刺謁,朝野之想望蓋久,寡昧之眷注冞隆。肆前冬爰立之音,寔出心簡,故至誠勉起之意,親賜手書,坐鎭浮囂,實藉卿簡靜之量,協贊機務,亦須卿密勿之猷。佇期拱手而仰成,反欲奉身而求退,予言已竭於再告,未諭意耶?卿辭遽至於三章,亦太過也。只爲鞫事之嚴重,雖下責勵之辭,顧以平日之倚毗,全忽禮待之義,不宜過自引咎,蓋嘗命之諄諄,若欲因此丐閑,無亦近於悻悻?至於榮衛之小損,自有神明之所扶,在私義則無情病之必可言,論國事則乃安危之所以係,須思休戚與共,勿以去就爲辭。於戱,君臣貴相知心,當保終始,行藏惟視適義,毋遽退休。所辭宜不允。故玆敎示,想宜知悉。知製敎李台佐製進
正言李喬岳啓曰,臣以前博川郡守李三碩削奪官爵,博川前郡守李濟冕拿問之事,有所論列矣。今聞物議,以前後官之私相交代,罪狀無甚異同,而擬律差殊,有所非斥,臣不勝瞿然之至。李三碩之不爲辭朝,公然赴任,其罪較重於濟冕,而事旣顯著,非可覈問而知之,故直請削奪矣。今者非議如此,臣之擬律乖當之失著矣,何可晏然於臺席乎?請命遞斥臣職。答曰,勿辭。
忠淸監司書目,公州呈,以司諫權辭職上疏上送事。啓遞差。
檢閱洪致中上疏。大槪,臣於直中,猝聞母病危劇,敢暴血懇,冀蒙恩遞,俾得專意救護事。入啓。答曰,省疏具悉。爾其勿辭,救護母病。
院啓,請前博川郡守李三碩拿問定罪,請前博川郡守李濟冕拿問定罪,請吏曹判書李寅燁,從重推考。答曰,依啓。
政院啓曰,以侍講院草記,王世子敬寧殿親祭不遠,宮官不可不備員。兼輔德李觀命,兼文學李萬堅,兼說書李縡,司書黃啓河,俱在外,令政院稟旨變通事,允下矣。大祭期日不遠,在外兼實官,事當有變通之道,何以爲之?敢稟。傳曰,竝改差。
領議政崔錫鼎箚子。大槪,情志窮蹙之中,以諫院新啓,又憑難安之端,乞削臣職,仍勘臣罪,以幸公私事。入啓。答曰,省箚具悉卿懇。已諭予意,更何多誥?矧今閉藏之節,雷電非常,憂懼方深,中夜無寐,此豈大臣引嫌祈免之秋耶?卿其須念國事,速出行公,以副至望。仍傳曰,遣史官傳諭。
上在昌德宮。停常參·經筵。
吏曹參判崔錫恒上疏。大槪,母病危篤,情理煎迫,冒上辭章,反承溫批。夜來母病,多般醫治,幸得一分之減,而昨因政院更稟,召牌又降,在臣分義,不得不來詣闕下,而臣於諫院論劾長官之啓,不勝悚慄。當此臺論方張之日,雖不敢擧實自辨,耐殫行公,斷無是理。伏乞聖慈,鐫削臣職,仍勘臣循私之罪,以謝公議,遞臣藝苑兼任,回授無故行公之人,以安微分事。入啓。答曰,省疏具悉。卿其勿辭,從速察職。
吏曹啓曰,臺諫有闕,政事,取稟。傳曰,明日爲之。
政院啓曰,禁府郞廳來言,領議政病患,一向苦劇,今日鞫廳,不得開坐云矣,敢啓。傳曰,知道。又啓曰,藝文提學來詣賓廳矣,敢啓。傳曰,書題書入。傳曰,都承旨持此書題,與提學,偕往泮宮,儒生等,試取以來。
戶曹啓曰,判府事李畲所住處,依傳敎,九月十月,兩朔祿俸,令倉官更爲輸送,則以爲朝命荐降,極知惶恐,而待罪城外,旣未供職,何敢冒受祿俸?又不領受云,何以爲之?敢稟。傳曰,姑待下敎輸送。
政院啓曰,近來純坤之月,雷電之變,無歲無之,而豈有如昨夜之虩虩燁燁,久而愈厲者也?臣等伏見答領相箚批,有憂懼方深,中夜無寐等敎,有以見殿下遇災驚惕之意,益切於丙枕之上矣。臣等聚首憂歎,不知殿下有何闕失,而仁愛之警告,若是其諄諄也。噫,慶壽之禮,纔易月矣,大賚之典,靡不擧矣。群生鼓舞,和氣藹然,而曾未幾何,又有此可愕之災,臣等實未曉所以致此之由也。夫天人一理,顯微無間,一念之差,一事之失,皆足以干陰陽之和,致災異之來,則今日之變,雖不可指爲某事之應,而竊恐殿下於修省之道,或有所未盡而然耶?伏覩殿下臨御三紀,憂勤如一日,而政令施爲之間,惟循文具,專無實效。待大臣非不敬矣,而倚毗之際,有欠誠信。接群下非不勤矣,而辭氣之間,或露聲色,朝著欲其寧靖,而寅協罔聞,民生盡其撫恤,而倒懸莫甚,蕩蠲之令頻下,而實惠未究,更張之政累講,而弊習猶痼。至於折受之弊,儘爲諸道之害,言者非一,而尙無矯革之命,竊發之患,實非尋常之憂,勦捕乖方,而終無止息之時。矧今鞫獄之設,經夏涉冬,了當難期,滯囚之弊,京外同然,疏滌無日。大小恬嬉,庶務叢脞,夫所謂人事失於下,天變應乎上者,不幸近之。伏願殿下,益加寅畏之心,克篤對越之誠,無事虛文,懋樹實德,本之於心,率之以身,警勅群工,使自勉勵,一洗舊套,以臻新化,則天心默佑,感應不忒,將見轉災爲祥,去危就安。臣等忝在近密,目覩非常之變,不勝憂愛之忱,區區所懷,惶恐敢啓。答曰,遇災陳戒,亶出憂愛,深用嘉尙,可不留心焉?
領議政崔錫鼎初度呈辭。入啓。傳曰,遣承旨敦諭。
左議政徐宗泰四度呈辭。入啓。傳曰,日前責勵之敎,蓋爲鞫事之嚴重,本無深意,參錯於其間也。故於疏批,已示予意,而情志未孚,辭單繼至,是豈君臣貴相知心之道乎?愕然失圖,無以爲諭。矧今災咎非常,倍切危懍,此時扶顚之責,深有望於輔弼之臣,而兩相引入,廊廟空虛。言念國事,罔知攸濟。以卿體國之誠,念及于此,則必惕然而悟,幡然而起矣。玆遣近侍,諭予至意,卿其亟斷來章,速出論道,毋孤如渴之望。仍傳曰,遣承旨傳諭。
上在昌德宮。停常參·經筵。
午未時,日暈。二更,有霧氣。
下直,江東縣監全萬雄。
政院啓曰,連日監察茶時,事甚未安。除在外呈告人員,卽爲牌招察任,何如?傳曰,允。又啓曰,禁府都事來言,領議政崔錫鼎,左議政徐宗泰,俱在呈告中,鞫廳坐起,不得爲之云矣,敢啓。傳曰,知道。又啓曰,卽者吏曹郞廳來言,今日爲政事,命下,而判書李寅燁,參議尹趾仁,俱以病不來,參判崔錫恒,以泮製試官,今方考試,故不得開政云。判書李寅燁,參議尹趾仁,竝卽牌招開政,何如?傳曰,允。
左副承旨金弘楨書啓,臣承命,馳往于領議政崔錫鼎處敦諭,則以爲臣情地兢危,疾病沈苦,決無强起之理,冒上辭單,祈釋重負,不意特遣近侍,敦宣聖旨,一札十行,詞意懇至,責其過自引咎,諭以遄出視事,臣稽首莊誦,心神隕越,不知措躬之所也。噫,時象之泮渙,國勢之岌嶪,豈待諭告而知之?鞫獄之了當無期,臣亦憂之。如使之情地筋力,有一分自强之勢,則何敢契視國事,自圖安便而已哉?矧今乾心仁愛,風雷示警,丙枕憂勞,至形於批旨,而其不敢爲承當冒出之計者,誠以心怵於嚴敎,迹困於臺章,區區私義,有不容昧然趨命。重以狗馬賤疾,積傷於勞悴,實無陳力就列之望,雖蒙聖諭之丁寧,未克奔走祗承,罪積逋慢,無以自解,伏地戰越,不知所達,當以文字,略暴衷款云矣,敢啓。傳曰,知道。
左承旨兪命雄書啓,臣承命,馳往于左議政徐宗泰處,傳宣聖批,則以爲,臣之誤事之罪,豈容一日冒處於周行?尋單請免,亦云緩矣,而聖明寬大,過加禮數,批諭屢下,職名尙在,席藁私次,靡所措躬。玆於夢寐之外,伏奉特諭又降,承宣臨宣,開釋責勉之旨,有踰尋常,至以貴相知心爲敎,臣伏地震越,不知死所。臣以匪才,罪積尸素,日昨參按重獄,而今鞫事再按,當事不明之罪,臣安得辭?至於末終鞫獄,承款當死之罪人,終至減死,此則專是臣謬誤之罪也。每伏聞備忘與前後筵敎,辭旨極嚴,臣於此,顧何異於身當之者?怵然省念,惶懍無地,固當泥首請勘於司敗之不暇,至今偃伏待譴,極知其猥越矣。日昨雷異非常,群情驚愕,變不虛生,危機可畏,伏承聖敎,不知所達。如臣無狀,亟賜策免,事體則然,況今負罪深重,豈有因仍優假之理哉?必當賜以重譴而後,可以嚴鞫體,而明邦憲。罪犯如此,狗馬病狀,有不暇言矣。嚴命之下,無由祗承,只自兢惶涕泣而已。臣心神悸懍,不敢陳對,敢欲以文字,復申危衷,以請嚴誅云矣,敢啓。傳曰,知道。
以吳命恒爲假注書,吳命恒在外,代以金東弼爲假注書。
政院啓曰,吏曹判書李寅燁,參議尹趾仁,牌不進,推考傳旨,今方捧入,而政事命下之後,尙不開政,事甚未安。竝更爲牌招,而參判崔錫恒,旣已畢考出榜,亦卽一體牌招,以爲開政之地,何如?傳曰,允。
同春秋李墪,實錄奉安後入來。
吏曹參議尹趾仁上疏。大槪,當罷之罪,歸於只推,荐召之命,及於俟譴,驚惶震越,罔知所措,不得不趨詣於禁門之外,而顧臣情迹,終不可晏然於職次。冒萬死,疾聲呼籲於天地父母之前,伏乞聖明,亟命鐫削職名,仍治臣違慢之罪事。入啓。答曰,省疏具悉。爾其勿辭,從速察職。
備忘記,居首進士李眞源,直赴會試,之次生員金命煥,進士尹基慶,生員趙遠命,進士李眞伋,幼學申錥·趙昌壽,各給二分。
政院啓曰,吏曹判書李寅燁,再招不進,參判崔錫恒,亦爲牌不進,參議尹趾仁,所當更爲牌招開政,而卽今日勢已暮,何以爲之?敢稟。傳曰,明日開政。
左議政徐宗泰箚子。大槪,賜諭之下,惶隕無地,冒死敢申至懇,深冀亟被重譴事。入啓。答曰,省箚具悉卿懇。昨者近侍宣傳之批,備悉至意,而誠意不孚,巽牘又上,引罪太過,益用愕然,繼以愧恧,不知所以爲諭也。卿其須體前後開釋之旨,安心勿辭,亦勿待罪,卽起視事,以副予望。仍傳曰,遣史官傳諭。
吏曹判書李寅燁上疏。大槪,久叨匪據,果速臺章,罪名狼藉,誅殛猶輕。乞削臣職,仍治臣罪,以爲懷私罔上者之戒事。入啓。答曰,省疏具悉卿懇。李三碩之私自赴任,卿若聞知,則必無故爲掩覆之理,而今見疏辭,益覺臺論之過當也。卿其安心勿辭,從速行公。
京畿監司書目,廣州呈,以獻納柳鳳輝辭職上疏上送事。啓。答曰,省疏具悉。臺啓中用意二字下語,未免過當,而李三碩之私自赴任,極可駭異,則請拿之論,未見其已甚也。疏末陳戒,予當留心,而兼官徐議事,令廟堂稟處,爾其勿辭,從速上來察職。
上在昌德宮。停常參·經筵。
左議政徐宗泰五度呈辭。入啓。傳曰,安心調理。
政院啓曰,卽者吏曹郞廳來言,今日爲政事,命下,而判書李寅燁,參判崔錫恒,參議尹趾仁,俱以病不來,不得開坐云,竝卽牌招,以爲開政之地,何如?傳曰,允。又啓曰,禁府郞廳來言,領·左相方在呈告中,鞫廳不得開坐云矣,敢啓。傳曰,知道。
領議政崔錫鼎箚子。大槪,承宣敦諭之下,未克趨承,冒死陳懇,冀蒙削罷,仍治臣前後罪犯,以嚴邦憲事。入啓。
府前啓,請還收蔘貨行商之命事,近來首善之地,禮讓掃地,士習壞敗,識者之寒心,固已久矣。頃在秋初,海西生員閔廷英稱名人,憤其不許齒坐,至欲倳刃於發論之人,拔刃搜索,隳突呼喝於東西齋舍,同泮諸儒,莫不惴恐,多定下人,徹夜守直,事之驚駭,孰甚於此?如使廷英,果有一毫稱冤之端,則退俟公議之齊許,可也。如其不然,則守分居末,在所當然,而作此三百年所未有之變怪,如此之類,若不別樣重治,則將無以正士子之風,而洗賢關之辱,請閔廷英,令攸司,從重科罪。閔廷英拔刃作拿於首善之地者,實是三百年所未有之變怪,伊時大司成,雖未行公,本館掌務官,旣已査稟,則身爲知館之任者,所當聞卽驚駭,啓請重治,而互相推諉,只施停擧之罰,至今泮中下輩,皆以爲恥。其在規警之道,不可以事在旣往而置之,請其時同知館事,竝從重推考。答曰,不允。末端兩件事,依啓。
傳,前舍人李㙫,修撰李大成·申鐔,持平李明浚,司直崔昌大竝敍用。
兵曹判書趙相愚辭職上疏。入啓。答曰,省疏具悉。卿勿過辭,安心行公。
京畿監司書目,楊州呈,以大司憲金昌協,病重上去不得事。啓。傳曰,卿辭至此,本職,今姑勉副事,回諭。
玉堂箚子。大槪,伏見非常之災,不勝憂懼之忱,敢貢瞽說,以備澄省事。入啓。
正言李喬岳啓曰,臣卽伏見吏曹判書李寅燁疏本,以李三碩事,費辭分疏,欲歸臺啓於不實之地,臣不勝慨然也。雖以其疏觀之,旣曰欲借一麾,以爲治療之計,臣所謂三碩力求者,果非實狀乎?旣曰,爲其治療,備擬受點,則臣所謂差送邊邑者,果非實狀乎?旣曰,旋聞三碩,在於畿甸,則臣所謂除目之下,卽出近畿者,此其實狀也。旣曰,或者言,除朝辭之意,又復得聞,徑先西下,以書申答。或者之說,則臣所謂潛圖除朝辭云者,此其實狀也。此則寅燁亦不敢不以實陳白,獨於赴任交印一款,乃以泛然不知爲言,臣竊訝惑焉。夫三碩帶率其邑夫馬,過博川而到昌城,前郡守李濟冕還京,亦且有日,一二臺臣,至欲擧劾,發言於公座,有口皆傳,有耳皆聞,則寅燁之獨不聞知,亦非恒情之所可料度,臣所謂知其赴任,沒其實狀者,皆是擧實之言,此果一毫近似於凌踏操切耶?初旣曲循求邑之計,中又酬酢於除朝辭之私請,末乃泛以曠官有弊等語,游辭陳達,只請改差,顯有偏護彌縫之態。雖自謂未嘗用意循私,人孰信之?臣之下語,可謂過於寬緩,而聖上亦以過當爲敎,伏想殿下,亦未及盡燭此等事狀也。至於獻納柳鳳輝之疏,未滿一哂也。三碩潛圖之說,寅燁之疏,亦不能自掩,而乃以訐揚加罪等語,隱然有掩覆私黨,脅持言者之計,何其無嚴之至此耶?自有此事以來,物情駭惋,久而愈激,三司之臣,無一人規劾者。臣適忝諫職,不敢不言,而亦不欲效尤於撓撼銓地之手端,十分斟量,只請問備之罰矣。鳳輝乃敢以用意二字,肆然侵侮,誠極駭惋也。如使臣果欲用意於撓撼銓地,則今日之可論者,似不止於一二,何憚乎明言正議,而乃反崎嶇用意於如此微細之事乎?臣一言纔發,侵斥四至,其何敢晏然於臺次乎?請命遞斥臣職。答曰,勿辭。退待物論。
答領議政崔錫鼎箚曰,省箚具悉卿懇。頃者處置林溥等獄事,終欠明白,故有拿還之命,則其後筵敎,亦不過不分明之意,別無深意,而卿之引嫌太過,辭單卽上,實非意慮之所及。此莫非情志不相流通之致,愕然之極,不知所以爲諭。允若玆罔或改圖,甚非所望於元輔,而增予之不安也。三碩之徑赴官次,未及聞知,則於卿,尤無不安之端,鞫事方張,不宜遷就,京外死囚之未決,于今三年,其中情有可恕者,若或瘦死獄中,則須非欽恤之意,故啓覆必欲趁孟冬爲之,此亦不可不念也。更遣承宣,申誥至意,卿毋困我,速出視事,少慰思想之懷。仍傳曰,遣承旨傳諭。
答玉堂箚曰,省箚具悉。天譴非常,憂畏方切,反覆陳戒,無非出於忠愛之誠,予甚嘉尙,可不服膺焉?
傳曰,玉堂箚子,留中不下。
有政。兵批,副護軍權,副司果黃啓河·申鐔。
吏批,以李㙫爲兼弼善,以李萬選爲副修撰,以李宜顯爲文學,以李㙫爲司諫,以宋相琦爲大司憲,以沈尙尹爲司書,以柳重茂爲弼善,以權世恒爲修撰,以吳命恒爲說書。
上在昌德宮。停常參·經筵。
二三更,有霧氣。
下直,東萊府使韓配夏。
謝恩,禮曹參議李震萬。
吏曹參判崔錫恒上疏。大槪,臣於長官被彈之事,有不敢自安者。昨今以開政事,召牌荐降,而竟未祗赴,玆敢畢陳情實。伏乞將臣本職,亟賜鐫削,兼帶諸任,一竝遞改,仍治臣前後逋慢之罪,以安私分,以肅朝綱事。入啓。
傳曰,明日晝講爲之。
左議政徐宗泰六度呈辭。入啓。傳曰,安心調理。
謝恩,兼說書吳命恒,司書沈尙尹。
執義李夏源啓曰,正言李喬岳處置,歸於本府,而觀其避辭,則以三司之臣,無一人糾劾爲言。臣之忝叨憲職,亦在喬岳未論啓之前,而李三碩之赴任與否,全不聞知,未能擧劾,則臣當自處之不暇,其何敢晏然臺席,冒當處置乎?請命遞斥臣職。答曰,勿辭,退待物論。
弼善柳重茂上疏。大槪,臣於蟄伏省愆中,忽聞有春坊新命,繼有庚牌辱臨,分義所在,不敢坐違,冒沒來伏於禁扃之外,而顧臣頃月所遭,御史書啓中三件事,罪名狼藉,臚列備至,今不可以敍命之已下,恩除之荐降,有所自恕而揚揚復入,祗肅寵命。玆不避煩瀆之誅,略暴當初事實,伏乞聖慈,先削臣所授職名,以爲人臣違慢者之戒,仍令下臣司敗,勘臣居官不法之罪,以慰民怨,以快人心事。入啓。
上在昌德宮。停常參,只晝講。
答吏曹參判崔錫恒疏曰,省疏具悉。卿其勿辭察職。答弼善柳重茂疏曰,省疏具悉。爾其勿辭察職。
謝恩,茂山府使崔敬中,兵曹佐郞趙之重,知事柳鏛,廣興主簿申載,儀賓都事李漢宗。
政院啓曰,今日晝講時刻不遠,而知事趙泰采陳疏,趙相愚·李寅燁,同知事兪得一呈辭,同知事宋相琦在外,崔錫恒病不來云。除在外竝卽牌招,以爲推移入侍之地,何如?傳曰,允。又啓曰,正言李□□,執義李夏源,引避退待,今已經宿。兩司多官,俱在外,司諫李㙫,旣有只推之命,持平李廷濟昨日上來云。司諫李㙫,持平李廷濟,竝卽牌招,以爲處置之地,何如?傳曰,允。又啓曰,禁府都事來言,領·左相,方在呈告中,鞫廳開坐,不得爲之云矣,敢啓。傳曰,知道。
晝講入侍時,特進官徐文裕,同知事崔錫恒,參贊官李晩成,侍讀官宋正明·趙泰億,假注書金東弼,記事官洪致中·申靖夏。講春秋集傳自七年春,止爲後世戒。
傳曰,明日晝講爲之。
左議政徐宗泰七度呈辭。入啓。傳曰,安心調理。
謝恩,司諫李㙫,持平李廷濟。
同義禁南弼星再度呈辭。入啓。遞差。
今日晝講時,明陵改莎草時,原任大臣進去事,榻前下敎。
謝恩,修撰權世恒,副修撰李萬選。
司諫李㙫謝恩後啓曰,同僚引避,臣當處置,而帶其避辭中,以自有此事以來,三司無一人糾劾爲言,憲臣至以此引避。臣於頃日,亦在論思之地,未曾論及此事,臣亦被斥中一人,嫌難可否,與憲臣無異。昨欲以此自列,而病狀猝劇,無以自力詣臺,再召之下,今始來避,罪戾尤增,何敢晏然於言地乎?請命遞斥臣職。答曰,勿辭。退待物論。
持平李廷濟謝恩後啓曰,臣奉命出疆,期日不遠,切有鄕外人事,下去畿甸,此際急有本職之除,召旨下辱,惶隕之餘,亦有所不敢自安者。身帶軍銜,不得任意下鄕,自有禁令,臣旣冒犯,固有不可晏然於臺次,況右僚以諫院處置,有所引嫌,難安之端,臣與一般。蓋臣於向間,連帶臺職,求遞未遞,爲日亦久,孤負言責,一味愧悚。至於李三碩之私自赴任,交印一款,固是常情之外,亦非耳目所逮,以此刺論,曾非臣意慮之可及,而諫臣之避,至於如此,有若人皆知非,而故爲掩覆者然,臣實異之,然在臣之道,惟當自處之不暇,何敢可否於處置之間乎?請命遞斥臣職。答曰,勿辭。退待物論。
領議政箚子。大槪,批旨別諭之下,未克趨承,惶隕罔措。更申危迫之懇,乞蒙鐫削臣職,仍治臣罪事。入啓。
上在昌德宮。停常參,只晝講。
左議政徐宗泰八度呈辭。入啓。傳曰,安心調理。
政院啓曰,來十一日,輪對日次,取稟。傳曰,爲之。又啓曰,來十一日,文臣殿講日次,取稟。傳曰,爲之。又啓曰,禁府郞廳來言,領·左相方在呈告中,鞫廳坐起,不得爲之云矣,敢啓。傳曰,知道。又啓曰,今日晝講事,命下,而知事·同知事,竝六員,或陳疏呈辭,或在外,而同知事崔錫恒病不來,卽爲牌招,何如?傳曰,允。又啓曰,侍講院草記宮官未差之代,以在京無故人差出,兼文學李宜顯,亦爲付軍職,竝卽牌招事,命下矣。政官卽爲牌招開政,何如?傳曰,允。
禁府,罪人林溥拿囚。啓。
晝講。入侍,同知事崔錫恒,特進官黃欽,承旨南就明,玉堂鄭栻·權世恒,假注書金東弼,史官洪致中·申靖夏,武臣張萬里。講春秋集傳,自壬午猶繹,止弑君而書卽位爾。
左副承旨金弘楨書啓,臣承命,馳往于領議政崔錫鼎處,敦諭聖旨,則以爲,臣之情地廉隅,斷無冒出之理,昨者繼上箚本,申暴懇款,冀蒙淵鑑之矜允矣。乃者近侍跋來,荐辱恩言,敦勉開釋,轉益勤切,數日之間,承宣之臨諭至三,臣奉讀以還,一倍兢隕,莫知所以措處也。臣之當事僨誤,罪戾旣重,見斥臺章,語意甚嚴,則其在私義國體,誠不容晏然冒進。反覆思惟,推去不得,情旣揑扤,病又綿綴,雖蒙天旨之累宣,末由奉命而趨承,坐積逋慢之誅,欲以文字更陳,而煩瀆是懼,惶猥不敢,跼天蹐地,不知所達,惟俟鈇鉞之加云矣,敢啓。傳曰,知道。
禁府,韓宗揆拿囚。啓。
今日晝講時,兩司處置,令玉堂下番權世恒,今日內爲之事,榻前定奪。
明日王世子敬寧殿親祭時,詣齋室正時,巳初初刻。
判尹閔鎭厚上疏。大槪,臣旣被上言人之侵斥,且於兩山訟,有不敢參涉之嫌,乞遞本職,以幸公私事。入啓。答曰,省疏具悉。卿其勿辭,安心行公。
領議政崔錫鼎再度呈辭。入啓。傳曰,前後批旨,開釋已盡,於卿更無引嫌之端,而巽牘繼上,棄予邁邁,愕然之極,寧欲無言?噫,卽今鼎席一空,機務之積滯,已不可言,鞫事嚴重,決不宜遷就,則罪人拿還之後,尙不開鞫,豈非未安之甚者乎?卿其體予虛佇之意,卽起視事,仍參鞫坐。仍傳曰,遣史官傳諭。
玉堂箚子。大槪,請正言李喬岳·執義李夏源,司諫李㙫,持平李廷濟,竝命出仕事。入啓。答曰,依啓。
江華留守書目,辭職上疏上送事。啓。答曰,省疏具悉。卿其勿辭察職。
有政。兵批,司直金昌協,副司果李宜顯。
吏批,以李德堇爲輔德,以李觀命爲應敎,以許策爲居山察訪,以閔鎭厚爲同義禁,以崔昌大爲兼輔德,以李龜齡爲兵曹正郞。
上在昌德宮。停常參·經筵。
左議政徐宗泰九度呈辭。入啓。傳曰,安心調理。
禁府,申應箕拿囚。啓。
正言李喬岳啓曰,大凡臺閣處置,是是非非,立落明白,然後進退可以無苟。臣之所論,旣曰固好,則何以謂之乖當?又曰,乖當,則亦何據而請出耶?苟且朦朧,殆不成樣,如許處置,曾未聞見。臣雖疲劣,決不可以見置立科爲幸,而苟然仍冒,請命遞斥臣職。答曰,勿辭。退待物論。
府前啓,大祭齋戒,今明日姑停。
謝恩,兼輔德崔昌大。
傳曰,史官二員待命,騎馬六匹立之。冬享大祭所內摘奸。
政院啓曰,禁府郞廳來言,領·左相,方在呈告中,今日鞫坐,不得爲之云矣,敢啓。傳曰,知道。
繕工副奉事鄭楗,靖陵禁川橋修改後入來。
以金啓煥爲假注書。
領議政崔錫鼎箚子。大槪,史官傳批,恩命荐降,而顧臣情地,終不敢晏然冒進,更煩呼籲,乞賜處分事。入啓。傳曰,遣承旨敦諭。
上在昌德宮。停常參·經筵。
夜二更,月暈兩珥,暈上有冠,氣如虹,出自右珥,逶迤暈北,長十餘丈,廣尺許,良久乃滅。
下直,仁川府使鄭來祥。
敬寧殿祭罷後,世子宮·嬪宮,藥房·政院·玉堂問安。答曰,知道。
左議政徐宗泰十度呈辭。入啓。傳曰,安心調理。
明日仁政殿文臣殿講時,考官二,趙泰采·尹以道,參考官四,尹趾仁·孟萬澤·鄭栻·李萬選,落點。
明日文臣殿講時,命官,何大臣進去乎?敢稟。傳曰,徐判府事進去。
傳曰,文臣殿講親臨事,分付。
慶尙監司書目,淸河縣監李揆一,莫重國穀,違法換作之後,不以實報,罷黜事。
左承旨兪命雄書啓,臣承命,馳往于領議政崔錫鼎處,敦諭聖旨,則以爲,臣於特批之下,未克欽承,冒陳箚本,敢暴已罄之餘懷,方深兢栗之忱矣。不意玆者,復有承宣之敦諭,深巷陋居,使華荐辱,天札詞旨,一向懃懇,罪之不及,恩則偏加,臣稽首莊誦,感涕橫集,不知,無狀賤臣,何以得此於聖明也?噫,微臣危臲之蹤,悶蹙之情,槪悉於前後箚單及書啓,聖鑑想已俯燭無餘,何敢每每覼縷於嚴聽之下哉?臣之不敢再當鞫獄,旣已自定於臣心,而竊聽輿人之誦,毋論大小官僚,咸以爲誤事之人,不可重按,斯乃擧朝之公議,殆非一人之私言。然則臣之今日身事,一則難進,二則難進,屛退之外,更無別樣道理。至於筋力之澌敗,疾病之沈頓,亦有所難强者。累濱於危疾,積傷於勞悴,精神銷竭,脚膝痿攣,其不敢陳力就列,自量已審。雖微情勢之窮蹙,只此病狀,固無一分强起之望,雖欲冒昧趨命,其道無由,震越惶悸,不知所云,惟有伏地俟譴而已云矣,敢啓。傳曰,知道。
政院啓曰,禁府郞廳來言,領·左相,方在呈告中,今日鞫廳坐起,不得爲之云矣,敢啓。傳曰,知道。
領議政崔錫鼎三度呈辭。入啓。傳曰,不允批答。
傳曰,領·左相,方在呈告中,雖使原任大臣參鞫,皆有嫌礙之端。鞫廳事體,極其重大,而時任·原任,俱不得參鞫,設鞫無期,自前如此之時,何以變通乎?相考以啓。
判府事徐文重,禮曹判書徐文裕,佐郞崔宗周,觀象監提調李東郁,繕工監役趙尙健,明陵莎草修補後入來。
修撰權世恒辭職上疏。入啓。答曰,省疏具悉。爾其勿辭,從速察職。
校理宋正明上疏。大槪,卽於直中,伏聞臣母宿患,挾感復發,昨自郊外,爲便醫藥,舁還京舍,觸風添傷,夜來症情,十分沈篤,情理煎迫,決難晷刻淹直,不得不陳疏徑出,乞蒙鐫遞,俾便救護,仍治臣擅離禁直之罪,以警具僚事。入啓。答曰,省疏具悉。爾其勿辭,救護母病。
明日宣政殿親臨文臣殿講時,出宮正時,辰正三刻。
明日親臨殿講時,開門差早。
京畿監司書目,高陽呈,以判敦寧李頤命辭職上疏上送事。啓。答曰,省疏具悉卿懇。凶人罔測之說,何足掛齒?卿其安心勿辭,從速上來行公。又書目,驪州呈,以掌令趙錫周辭職上疏上送事。啓。答曰,省疏具悉。爾其勿辭,上來察職。
傳曰,自前親臨殿講時,應參人員,其數雖多,臨時多有雜頉,事極未安。今番則衆所共知實病外,各別申飭,俾無臨時縣頉之弊。
上在昌德宮。停常參·經筵。
下直,慶源府使裵正徽,加里浦僉使金錫保。
左議政徐宗泰,十一度呈辭。入啓。傳曰,安心調理。
副校理李台佐三度呈辭。入啓。遞差。
藥房啓曰,夜來風寒猝緊,無異嚴冬,伏未審此時,聖候若何?親臨殿講,旣有成命,時刻將迫,而第伏念觸冒寒威,早御講殿,玉候想不無傷損之患,更待數日,日氣稍和之時,差退定行,恐合事宜,或令命官,依前替行,亦似便當,原任大臣之意亦如此,臣忝在保護之地,不勝憂慮,敢此仰稟。答曰,知道。無事,不必差退,便殿爲之。
傳曰,殿講處所,以熙政堂移設事,分付。
殿講時殿坐正時,以巳正初刻,改啓下。
政院啓曰,來十五日儒生殿講日次,取稟。傳曰,親臨爲之。
副校理趙泰億牌不進,依承傳罷職。
政院啓曰,命下矣。本院無可考文書,令禁府考出,曾在甲申年四月鞫獄時,時任大臣不進,只有原任大臣參鞫之事,未有時任·原任大臣,俱不進參,而設鞫開坐之例云,敢啓。傳曰,知道。
獻納柳鳳輝啓曰,臣於辭疏之末,略附草草數語矣。得見正言李喬岳避辭,則或曰肆然,或曰無嚴,是欲凌駕,而將以公議自居耶?李三碩千里求伸之計,若將其情,不至深惡,請削之啓,妄意以爲已甚,而若其私自赴任之說,初雖未聞,聖批之下,臣實瞿然,但臺閣論人之道,隨其措語之輕重,而謂之低昂其擬律者,例也。今臺啓,以其措語觀之,則不啻深重,而隱然擬之以一時警責之薄罰,則意在烹頭,迹涉閉門,傍觀疑惑之端,專在於此,雖自謂善於斟量,逕庭如此撓撼云云,不幾近於自鳴者乎?向使諫臣,明言正論,果如其避辭,則淸朝諫官,風采可觀,非議之言,何自而發,而竊見其所以論人者,大視微事,迤尋迂路,終有歉於明正二字,此臣所以不平於心,而不能守其三緘之戒者也。乃復以此外,可言不止一二等語,有若恐嚇者然,尤足以增臣之疑,而不足以解臣之惑也。臣誠不諒,妄觸鋒穎,備受侵詆,羞與爭辨,將何顔面,仍冒言地乎?請命遞斥臣職。答曰,勿辭。退待物論。
傳曰,日寒如此,宿衛軍士,空石題給。傳曰,日寒如此,薄衣軍士,襦衣題給。
備忘記,文臣殿講,居首正字洪尙賓,熟馬一匹賜給,副正字韓五章,半熟馬一匹賜給。
殿講時,上曰,文臣專經,乃專治一經之義也。癸未年親臨殿講時,背講事,使之定式,其意有在,而今此講員中,不通者居多,其不爲着念專治,可知矣。殊無激勸之意,事甚未安,竝從重推考。右副承旨李晩成所啓,啓覆之不得設行者,今已兩年,事甚未安,今年則趁孟冬擧行,而領·左相引入,刑判又在外,至於應行文書,亦不修正,似有臨時窘速之患,不可無催促之道,故敢達。上曰,刑判事,予欲問之而未果矣。前後辭疏,只陳病狀,其果有實病耶?晩成曰,病狀輕重,不得聞之,而上來遲速,有難預知,催促,宜矣。上曰,病勢若重,則當爲變通,不然則可以催促其上來矣。晩成曰,然則先爲催促乎?上曰,催促,可也。
入侍時,戶曹判書趙泰采所啓,嶺南·湖西兩道監司,以山郡大同·田稅作木邑,許令作錢事,頃已狀聞,自廟堂覆啓允下,而己卯年間,判府事徐文重爲右相時,湖西道臣,以作木事啓聞,循例覆啓,而故相臣閔鼎重,爲戶曹判書時,以爲大同或有間間作錢之事,而田稅則以經用木綿,他無出處,故在前無作錢之例,以此議于大臣,更爲定奪矣。廟堂今又循例回啓,若開作錢之路,則地部經費,無以支計,後弊所關,誠甚可慮,依己卯年例,還爲作木上納之意,分付,何如?上曰,依所達還作木,可也。以上備局謄錄
上在昌德宮。停常參·經筵。
下直,竹山府使張成漢。
領議政崔錫鼎三度呈辭不允批答,王若曰,溫諭屢降,旣注意之方深,巽辭繼來,胡引咎之太過,玆庸歷告,庶幾改圖,言念輔弼之臣,宜審進退之義,玄齡被譴以退,復見唐宗之載還,君奭告老而歸,終納周公之勸止,惟其分義之莫重,所以去就之不輕,惟卿,器度端凝,才猷敏達,立朝言行,溫然如珪璧之珍,經邦事功,允矣作棟樑之任,故大小之歷試,至於登庸,惟前後之倚毗,賴其區畫,當國事終始一節,在相者首尾十年,屬復入於中書,而益隆於上眷,令尹子文之三仕,喜慍不形,司馬溫公之重來,想望方切,雍容廊廟,百僚見矜式之休,吁咈夏氈,一人有仰成之望,夫何釋負之請,遽及委任之辰,顧日昨責勵之辭,元非有意,彼年少矯激之論,又何介懷,開釋無餘,謂遐心之或改,引嫌過重,愧誠意之未孚,近侍之宣諭亦多,可想禮遇之勤摯,僚相之引入旣久,須念機務之曠閑,矧今日此何等時,而國事可爲太息,下民咨怨,又不免今年之旱災,上天疾威,是何有前後之雷變?予所以爲君無樂,卿豈可在家不知?於戱,危不持顚不扶,安在輔相之責?進以禮,退以義,宜體眷待之誠,不在多言,庶可深量,所辭宜不允。故玆敎示,想宜知悉。知製敎李萬選製進
政院啓曰,正言李喬岳,獻納柳鳳輝,引避退待,今已有日,司諫李㙫,執義李夏源,持平李廷濟,竝卽牌招,以爲推移處置之地,何如?傳曰,允。
傳曰,明日晝講爲之。
領議政崔錫鼎四度呈辭。入啓。傳曰,不允批答。
左議政徐宗泰十二度呈辭。入啓。傳曰,安心調理。
吏曹判書李寅燁辭職上疏。入啓。答曰,省疏具悉。卿其勿辭行公。
吏曹參判崔錫恒辭職上疏。入啓。答曰,省疏具悉。卿其勿辭察職。
司諫李㙫牌不進,依承傳罷職。
傳曰,明朝領·左相命招,使之卜相。傳曰,明日仍爲開政事,分付。
持平李廷濟啓曰,臣誠疲劣,前後引避,或被儒臣之不察,處置疎漏,或被承宣之不捧,阻閡至甚,臣實駭訝,慙恧之至,處置疎漏,蓋是一時做錯,而身居臺閣,冒禁而引避,請出之人,旣已疎漏,自咎至於陳疏,則便在應遞之科,其可一刻安於職次乎?況當初處置,旣漏一款,而冒沒就職,不卽更避,亦增曚然之失,物議皆以爲非,應遞之端,不止一二,故儒臣疏批才下之後,卽入引避,則當該承旨,方將捧入之際,同副承旨南就明,忽生別見,橫加阻搪,累度往復,終至退却,臣實異之,臺閣之臣,專責廉義,則凡有應避之嫌,豈爲一承宣所掩蔽,終不得徹於天聽耶?其不省事體,從中操切之狀,聞者亦駭,而臣之見輕,殆無餘地,擬於昨間,更入引避,而賤疾適苦,無力詣臺,尋單未徹,一味恧蹙,不意以諫院處置,召牌來臨,不得不扶病入來,而臣於此,不敢可否之嫌,比他尤萬萬矣。以此以彼,何敢靦然冒處於言議之地乎?請命遞斥臣職。答曰,勿辭。退待物論。
校理鄭栻上疏。大槪,臣之老母,感傷風寒,症情苦劇,實無離側供仕之望,而受點考官,時刻已迫,未暴陳懇,黽勉進參,抑情就直矣,卽聞夜來,氣息綿綴,情理煎迫,疾聲呼籲,乞賜遞免,俾得專意救護事。入啓。答曰,省疏具悉。爾其勿辭,救護母病。
吏曹參議尹趾仁上疏。大槪,臣於日昨,伏見兼文學李宜顯之疏批,驚惶震悚,罔知所措,宜卽自列,以請嚴誅,而適以親臨殿講,試官恩點已下,未暇控免,不得不冒沒入侍,一倍惶懍,彌增罪隕,今始冒死仰籲。伏乞聖明,俯諒臣情迹之萬分危蹙,亟命鐫改臣本職,仍賜竝斥,以幸公私事。入啓。答曰,省疏具悉。爾其勿辭察職。
檢閱李眞儉,正字金尙奎·尹聖明,文官殿講時稱病不進,依承傳罷職。
上在昌德宮。停常參·經筵。
領議政崔錫鼎,左議政徐宗泰,命招不進。
政院啓曰,吏曹郞廳來言,今日爲政事,命下,而判書李寅燁,呈辭入啓。參判崔錫恒,參議尹趾仁,以病不來,不得開政云,參判崔錫恒,參議尹趾仁,卽爲牌招開政,何如?傳曰,允。
左議政徐宗泰十三度呈辭。入啓。傳曰,安心調理。
執義李夏源啓曰,諫臣處置,歸於本府,而觀其避辭,則正言李喬岳,以立落矇矓,反斥處置之人,臣初旣被斥於喬岳,又是處置請出中人,臣於是,固已難冒,而至於獻納柳鳳輝所爭是非,卽喬岳當初論啓之事,則臣之嫌不敢可否,與前無異,同僚以此爲引避之一端,其不可仍據臺席,晏然處置也,明矣。請命遞斥臣職。答曰,勿辭。退待物論。
傳曰,今日晝講停。
左議政徐宗泰箚子。大槪,俟譴之中,重犯違慢,益復惶懍,無地自容,伏乞亟賜鐫削,以嚴國體事。入啓。
領議政崔錫鼎箚子。大槪,未赴召命,惶恐待罪事。入啓。
領議政崔錫鼎四度呈辭不允批答,王若曰,渙諭之旨,昔旣屢宣,巽讓之章,今胡又至?卿毋邁邁,予庸申申,歷觀自古致理之盛時,必有委任責成之賢佐,上托以股肱心腹,所以眷倚者,密勿綢繆,下竭其志思忠謀,所以報效者委曲懇至,事功然後可議,治道由此而成,苟或因一時小嫌,輒思卷懷而去,惟其任百責所萃,孰能展布其才?蓋其關係不輕,所以去就甚重,念卿,以喬木舊室,爲予之柱石良臣,文章淹該,言行悉本於經籍,才猷敏達,剸決不滯於廟堂,惟平居不忘於君民,故當事必銳於施設,前後四入台府,注意豈徒然哉?大小一委卿身,倚任其亦隆矣。顧艱虞之溢目,庶君臣之協心,夫何仰成之辰,遽有乞免之計,昨者戒勵之敎,與夫筵席之辭,情志旣孚,予未暇禮貌之必飭,衷懷不隱,卿豈嫌責意之暫加,開釋無餘,可認纖毫之不介,敦勉亦至,足見眷遇之非常,至若矯激之言,不趐細瑣之故,雖以難進易退之意,輒欲丐身,其在體國奉公之誠,豈忍袖手?仍念相卿者十載,未嘗安位於一年,世變多端,國事無可爲之日,時艱漸甚,輔相非自便之時,卿固宜弼予有終,予豈欲用卿不卒?於戱,同休共戚,乃古人循國之忠,後樂先憂,亦君子濟時之義,須體至意,亟回遐心,所辭宜不允。故玆敎示,想宜知悉。知製敎李肇製進
禁府啓目,前郡守李濟冕,前府使申應箕,直長柳長麟,順陵參奉韓益達·李萬紀,都事韓宗揆,元情云云,泛稱遲晩,竝只以刑推得情,何如?啓除刑推議處。
政院啓曰,吏曹參判崔錫恒,參議尹趾仁,竝牌招不進,推考傳旨及罷職傳旨,今方捧入,而開政命下之後,尙不擧行,事甚未安,參判崔錫恒,更爲牌招開政,何如?傳曰,允。又啓曰,兩司多官處置,歸於玉堂,李喬岳再避,不過以玉堂處置中乖當二字,爲難冒之端,更不提論本事,而上番宋正明,復以前日三司中人,引而爲嫌,其所爲言,已涉苟簡,至於下番李萬選,元無可引之嫌,而互相推諉,亦自陳疏,原疏雖皆退却,處置無期,事甚未安,校理宋正明,副修撰李萬選,竝推考,使之今日內處置,何如?傳曰,允。
吏曹參議尹趾仁牌不進,依承傳罷職。
政院啓曰,吏曹參判崔錫恒,再招不進矣。今日政事,與循例開政有異,所當更請牌招,而一日三牌,有傷事體,何以爲之?敢稟。傳曰,更爲牌招。
禮曹判書徐文裕上疏。大槪,臣以秋曹時決訟事,重被鄕儒之疏詆,不敢冒當覆啓,不得不略暴構誣事狀,乞遞職名事。入啓。
校理宋正明上疏。大槪,臣於兩司處置,不敢參涉之嫌,與前無異,且於同僚之陳疏譏斥,喉司混請問備,尤不可晏然仍冒,乞蒙遞斥,以安私分事。入啓。
副修撰李萬選上疏。大槪,臣旣被同僚起鬧侵斥,不敢晏然仍冒於榮次,乞遞臣職,仍治臣罪,以安私分,以肅朝綱事。入啓。
同副承旨南就明上疏。大槪,臣於召牌之下,不得不趨詣於闕外,而重被臺臣之侵斥,有不敢晏然苟冒,乞蒙鐫遞,以謝臺議,以安愚分事。入啓。答曰,省疏具悉。爾其勿辭,從速察職。
答領議政崔錫鼎,左議政徐宗泰箚曰,省箚具悉卿懇。卿其安心,勿待罪。仍傳曰,遣史官傳諭。
答校理宋正明疏曰,省疏具悉。爾其勿辭察職。
答修撰李萬選疏曰,省疏具悉。爾其勿辭處置。
全羅監司書目,辭職上疏上送事。啓。答曰,省疏具悉。卿其勿辭,調理察職。
禁府,罪人林浣·林泓,拿來囚。
答禮曹判書徐文裕疏曰,省疏具悉。玆事令該曹,更考文案稟處,卿其勿辭行公。
有政。兵批,副司直李台佐,副司正金啓煥。
吏批,以李萬選爲司諫,以李頤命爲承文都提調。
上在昌德宮。停常參·經筵。
夜二更月暈。
注書具萬里病,代以洪尙賓爲假注書。
領議政崔錫鼎五度呈辭。入啓。傳曰,不允批答。
左議政徐宗泰十四度呈辭。入啓。傳曰,安心調理。
備忘記,噫,災殄之作,何代無之,而未有如今日之荐臻也。究厥所以,亶由否德,夙夜憂畏,不遑寧處矣。迺者雷電之變,疊見於純陰之月,而虩虩熚熚,無異盛夏,詩人所謂不寧不令者,不幸近之,未知何樣禍機,伏於不睹不聞之中,而天之警告若是其諄諄耶?一倍兢惕,罔知攸措,修省之方,予當自勉,而亦豈無勅勵群工,交相儆戒之道乎?咨爾大小臣僚,體予宵旰之憂,痛革朋比之習,務盡寅協之風,一乃心力,奉法率職,小答天譴。
政院啓曰,兩司多官,引避退待多日,而玉堂諸員,俱皆引嫌,他無處置之人,新除授司諫李萬選,卽爲牌招處置,何如?傳曰,允。又啓曰,新拜右議政李頤命,時在京畿高陽地,上來事,依例遣史官傳諭,上來時給馬事,京畿監司處,亦爲下諭,何如?傳曰,允。
明日熙政堂親臨儒生殿講時,考官三,徐宗泰·趙泰采·黃欽,參考官四,沈極·尹憲柱·朴行義·成碩夔落點,明日親臨儒生殿講時,殿座正時,辰正三刻,開門差早。
修撰權世恒牌不進,罷職傳旨。傳曰,只推勿罷。
謝恩,司諫李萬選。
院啓,竝引嫌而退,處置下語,不必深慍,因此再避,殊涉太過,隨事論列,各有所見,侵斥之言,何必爲嫌,張皇引避,雖欠稱停,帶職下鄕,元非大段,嫌難處置,其勢固然,不可以此,輕遞言官,請正言李喬岳,獻納柳鳳輝,持平李廷濟,執義李夏源,竝命出仕。新除授司憲府大司憲宋相騎,時在忠淸道懷德地,請斯速乘馹上來事,下諭。答曰,依啓。
修撰權世恒牌不進,罷職傳旨。傳曰,禁推。
政院啓曰,明日親臨儒生殿講時,左議政徐宗泰,以考官當爲進參,而卽者送言于本院,非但在呈告中,不得進參云,何以爲之?敢稟。傳曰,六員進參。
禁府,權世恒,罪人金柅,拿囚。啓。
上在昌德宮。停常參·經筵。
左議政徐宗泰十五度呈辭。入啓。傳曰,安心調理。
吏曹判書李寅燁再度呈辭。入啓。加給由。
兼文學李宜顯辭職上疏。入啓。答曰,省疏具悉。爾其勿辭,從速察職。
領議政崔錫鼎五度呈辭不允批答,王若曰,予意已竭於再諭,謂或改圖,卿辭遽至於屢煩,云胡不諒?不在多誥,庶冀深思,念國事固無可爲,而天譴亦孔之酷。乃者疾風震雷之變,荐發數旬,是何純陰閑藏之時,反同盛夏?仁愛之警至此,無樂爲君,感應之理不差,圖由否德。殆中夜惕然無寐,顧在朝疇與圖治,念卿有體國之純誠,足以挽回世道,知卿有經邦之博識,足以彌綸事功。謨猷密勿於廈氈,文章乃其餘緖,紳笏雍容於廊廟,士類有所瞻依。惟一心常篤於君民,故百爲多賴其區劃。中間之事變屢閱,未嘗終年在朝,前後之眷注冞隆,所以十載秉軸。衮舃重返,朝野係想望之心,案牘無稽,機務絶叢脞之歎。予方倚卿而委任,卿何棄予而求閑?念惟筵席責勵之辭,非有深意,若夫臺閣矯激之論,此特微文。若以此小芥于懷,殊有乖大臣之體。近侍陸續,可認恩禮之不衰。批旨諄勤,寧有開釋之未盡?輔相不責以奔走,何必疾病爲言?情志貴在於流通,庶幾終始無替,矧當國家之多事,尤切寡昧之仰成。惟王府訊囚之必辭,容有然者,顧孟冬審獄之方急,其可忽諸?綸綍纔頒,須念責己而求助,鼎鉉新卜,所期同寅而協恭。是豈乞退之辰?惟當盡瘁乃已。於戱,使一人憂勞於上,卿豈自安,而元輔燮理之功,予所深望,須體至意,亟回遐心。所辭宜不允。故玆敎示,想宜知悉。知製敎宋正明製進
假注書金啓煥書啓,臣承命馳往于高陽杏洲村右議政李頤命所住處,傳諭有旨,則以爲,臣魂亡驚悸,迹分屛廢,忽於夢寐之外,伏承萬萬不敢當之恩命,驚惶震駭,惘然不知所以爲言。顧臣之牽復特除,前後俱是誤恩,事非衆允,理宜駁正,臣則只俟公議之發而已云矣。敢啓。傳曰,知道。
正言李喬岳就職後啓曰,臣得見獻納柳鳳輝之避辭,譏斥臣身,殆無餘力,臣不勝駭惑之至。臣之不諒時勢,妄自論啓者,蓋以玆事所關非細,誠不可不論,而擬律當罪,則鳳輝乃以爲已甚,下語斟量,則鳳輝乃以爲有歉於明正,汲汲挺身,專事排遏,如此彰著難掩之事,尙且曲爲辭說,自不覺其陷於朋蔽之科,則況事涉隱伏,稍係利害者,將何所不至耶?臣之所論,實循輿誦,少無差爽,當之者,亦不能全然掩諱,則其間事實,鳳輝豈獨不聞,而乃曰初雖未聞,聖批之下,臣實瞿然。此眞所謂求此說而不得者,豈非誣飾之甚者乎?計設營護,意在狙擊,張皇巧詆之辭,以爲䝱持之資,而烹頭閉門等語,尤不成說,若其事係銓地之故,而周遮掩覆,一如鳳輝輩之爲,則自今以後,居銓地者,雖有罪過之加於此者,亦莫敢一言糾正耶?如臣初不稱量,擬之以稍重之律,則亦未知創出何樣操持之言,勒加臣身,又有甚於此者耶?鳳輝今日處身之道,似當與他人有間,而不顧是非之如何,惟以黨伐爲能事,凡於血戰公議,無不攘臂而擔當者,是平生伎倆耳。無其本來手段,已懸於敲撼之術,而今亦以是疑人耶?且其所謂迂路者,實未曉其指意之所在也。據事直陳者,爲迂路乎,相助匿非者,爲迂路乎?臣恐迤尋迂路之迹,不在他也。至於恐嚇之說,尤未滿一哂也。今日可論之事,非止一二,鳳輝亦豈不知,而有若以全無可言,而故爲恐嚇者然?至以疑惑爲言,未知何以則方可無鳳輝之疑惑耶?且臣於右僚請出之啓,尤有所難冒者,當初處置措語,極其矇矓,故臣之引避,只陳去就之不可苟,則有何慍意於其間,而今乃幻出別樣語,譏切至深,其急於偏護而不敢崖異之態,臣實羞之。臣之草草一啓,拳踢四至,誠不欲與之呶呶,而旣被其無限譏斥,前後請出,亦甚苟且,何可一刻仍據於臺次乎?請命遞斥臣職。答曰,勿辭,退待物論。
校理鄭栻上疏。大槪,母病危劇,私情煎迫,冒上辭章,幸蒙恩暇,歸侍病側,日夜攢祝,而惟是重發之症,有加無減,方此遑遑煎泣之中,因下番之闕直,召牌降臨,不敢坐違,來伏闕外,而母病日漸沈篤,喉痛已至成膿之境,食飮專廢,氣息如縷,卽今情理,實無離側就直之望,玆敢不避煩猥,更此申籲,乞賜遞改職名,以便救護,仍治臣瀆冒之罪,以肅朝綱事。入啓。答曰,省疏具悉。爾其勿辭,救護母病。
獻納柳鳳輝牌不進,依承傳罷職。
備忘記,儒生殿講時,居首進士南一明,直赴殿試,之次幼學金益謙·徐命珩·朴弼興,竝直赴會試,進士金漢錫,給二分,生員林聖儒,進士朴汝淳,幼學李碩賓·尹元甲·李齊松,各給一分。
京畿監司書目,衿川呈,以刑曹判書李益壽辭職上疏上送事。啓。答曰,省疏具悉。卿辭至此,本職,當勉副焉。
上在昌德宮。停常參·經筵。
左議政徐宗泰十六度呈辭。入啓。傳曰,安心調理。
禁府,李三碩拿囚。啓。
政院啓曰,以弘文館草記,本院下番無推移入直之員,令政院斯速稟旨變通事,允下矣。政官卽爲牌招,以在京無故人差出闕員,因卽牌招,使之入直,何如?傳曰,允。又啓曰,吏曹參判崔錫恒牌不進,推考傳旨,今方捧入,而開政命下之後,不卽擧行,事甚未安,更爲牌招,何如?傳曰,允。
兵曹判書趙相愚辭職上疏。入啓。答曰,省疏具悉。卿辭至此,判金吾之任,當勉副〈焉〉,卿其安心行公。
司諫李萬選啓曰,臣伏見正言李喬岳避辭,則噴薄餘氣,亦及於處置之人,而摘抉句語,甚加疑怒,許多譏侮,殆無餘地,臣不勝訝惑之至,夫僚臺前日避辭,全出於不平底意,則下一慍字,是果別樣語乎?其所謂偏護者,是指何人,而崖異者是指何事?捭闔爲辭,未曉其意。臣之今此處置,一循公議,是是非非,實無彼此於其間,而人之爲言,乃至於此,誠可笑而不可怒也。然臣不幸當其處置,受此意外侵詆,決不可苟然仍冒於臺次,請命遞斥臣職。答曰,勿辭,退待物論。
政院啓曰,吏曹參判崔錫恒再招不進,推考傳旨,今方捧入,而一日三牌,有傷事體,何以爲之?敢稟。傳曰,明日開政。
吏曹參判崔錫恒上疏。大槪,臣之情地,萬分窮蹙之中,以玉堂差出事,召牌又降,以此情勢,雖被重何,萬無復入政席之理,竟未祗赴,乞削臣本兼諸任,仍治臣前後違慢之罪,以安私分,以肅朝綱事。入啓。答曰,省疏具悉。卿其勿辭察職。
領議政崔錫鼎六度呈辭。入啓。傳曰,前後箚單之批,罄悉予意,復何多誥?第惟卿之今玆引入,豈不以重按獄事,有所不安耶?予旣知卿之祈免在此,故日昨新卜,實出於共濟國事,速完鞫獄之意,則於卿,更無可引之嫌,而辭單連上,造朝漠然,殊非所望於元輔者也。矧今災異荐疊,憂虞溢目,當此之時,予豈忍捨卿,卿豈忍棄予?予志已定,勉出乃已,須勿以責勵之辭,深自引咎,卽起視事,用副如渴之望。仍傳曰,遣承旨傳諭。
慶尙監司書目,河陽呈,以修撰洪重休辭職上疏上送事。啓。遞差。
上在昌德宮。停常參·經筵。
右承旨任胤元書啓,臣承命傳諭于領議政崔錫鼎,則以爲,臣情地危蹙,疾患且劇,連上辭單,實出於萬不獲已,荐蒙殊眷,而不敢有變計,日夕所顒祝,惟在矜憐而開許矣。乃於意想之外,特賜寵批,承宣臨諭,此又不常有之恩數,而詞旨委曲,若承面命,臣伏地莊誦,心神隕越,不覺感涕之橫迸也。至於重按鞫獄,實私義之所不敢,區區所引,蓋亦在此,而今聖敎,特加分釋,自此庶免再誤之罪,恩造曲成,天地莫量,然臣陳乞,不亶情勢也。當此衰邁之齡,疾病沈淹,發於勞悴之餘,傷於沍寒之候,精神筋力,凜然危綴,雖欲强起趨命,有不能自力瞻望天陛,寸心如結,謹當以文字,仰陳惶感之忱,仍請逋慢之誅云矣,敢啓。傳曰,知道。
政院啓曰,今日爲政事命下,而卽者吏曹郞廳來言,判書李寅燁呈辭,入啓,參判崔錫恒病不來,參議未差,不得開政云,參判崔錫恒,卽爲牌招開政,何如?傳曰,參議有闕之代,問于大臣差出。
又啓曰,命下矣。卽者吏曹郞廳來言,領議政崔錫鼎以爲方在呈告請急中,不得薦望云。左議政徐宗泰,亦以爲方在呈告蹙伏之中,不得薦望云。右議政李頤命,今方在外,亦不得薦望云矣。敢啓。傳曰,安心薦望,可也。
又啓曰,諫院多官,引避退待,處置歸於憲府,而大司憲宋相綺,掌令尹推·趙錫周,持平權斗紀竝在外,執義李夏源,持平李廷濟呈辭,尙未處置,連以監察茶時,事甚未安,執義李夏源,持平李廷濟,竝卽牌招,以爲推移處置之地,何如?傳曰,允。
左議政徐宗泰十七度呈辭。入啓。傳曰,安心調理。
吏曹判書李寅燁三度呈辭。入啓。只遞本職。
禁府啓目,前郡守李三碩元情云云,泛稱遲晩,刑推得情,何如?啓。除刑推議處。又照目,修撰權世恒矣。牌不進,罪笞五十贖,解見任別敍,私罪。啓依允。功議各減一等。
弼善柳重茂上疏。大槪,臣於直中,伏聞母病危篤,情理煎迫,急於歸見,留疏徑出,伏乞聖明,治臣擅離直次之罪,仍罷臣職,俾得專意救護事。入啓。答曰,省疏具悉。爾其勿辭,救護母病。
禮曹判書徐文裕,參議李震壽上疏。大槪,臣等於回啓文書中,有昏謬不察之失,乞治臣等之罪,以重事體事。入啓。答曰,省疏具悉。卿等勿待罪,付標以入。
修撰權世恒上疏。大槪,臣前後逋命之罪,合被重何,而該府勘律,職名自如,圓扉纔脫,召牌踵臨,臣含恩畏義,不得不趨詣闕下,而第正言李喬岳之避,復提前事,操切不舍。臣之被人侵困,愈往愈深。矧今臺臣處置,姑未及了當,則臣亦是非未分中人,踪地之難安,與前無異,其何敢晏然復廁於論思之地乎?玆敢自列徑退,乞賜譴斥事。入啓。
執義李夏源啓曰,宿患痰喘之症,觸寒添苦,無望供職,尋單見阻,一味悶蹙。卽者又以諫院處置,召牌下降,嚴畏分義,不得不力疾詣臺,而臣於正言李喬岳之避嫌,難於可否,前後無異,固不敢晏然冒當,而且臣忝叨言地,絲毫蔑效,輒因諫官處置,日以引避爲事,疲惱已極,而瀆擾之罪,亦無所逃,以此以彼,決不可一刻苟據於臺席,請命遞斥官職。答曰,勿辭退待。
持平李廷濟啓曰,行期迫頭,病事纏身,當遞未遞,拖過時日,虛帶職名,一味惶隕。況又以正言李喬岳前後屢避,處置歸於本府,輒請牌招,而喬岳前日之避,侵斥三司之不言,語甚緊重。今以一事,輾轉至此,旣以此被斥於喬岳之言,斷無參涉於處置之勢。隨召隨避,至再至三,疲惱可愧,姑置勿論,瀆擾宸嚴,罪實難逃,卽爲承牌來詣,而李喬岳之避,不可可否之嫌,與前無異,何敢一刻苟冒於臺次乎?請命遞斥臣職。答曰,勿辭,退待物論。
忠淸監司書目,淸風呈,以大司諫權尙游辭職上疏上送事。啓。答曰,省疏具悉。爾其勿辭,從速上來察職。
掌樂正崔啓翁上疏。大槪,目見雷變之慘,不勝憂慮之忱,竊附暬御之箴規,敢陳瞽說,以備裁擇事。入啓。答曰,省疏具悉。憂時進言之誠,予用嘉尙,可不留心焉?
答修撰權世恒疏曰,省疏具悉。爾其勿辭察職。
政院啓曰,吏曹郞廳來言,領議政崔錫鼎以爲官職薦望,乃行公大臣之事,方在縮伏俟罪之中,再問之下,不敢奉承,不勝惶恐,吏曹判書薦望,亦不敢爲之云。左議政徐宗泰以爲職名雖在,而方此縮伏俟譴之中,何敢與議於薦望之事?再敎之下,益深惶恐云矣,敢啓。傳曰,知道。
上在昌德宮。停常參·經筵。
左議政徐宗泰十八度呈辭。入啓。傳曰,安心調理。傳曰,明日晝講爲之。
政院啓曰,開政命下,已至累日,而尙不擧行,事甚未安。卽今銓曹,他無推移之員,參判崔錫恒,更爲牌招乎?敢稟。傳曰,吏曹判書前望單子,入之。
吏曹判書前望單子入之,趙泰采落點。吏曹參判崔錫恒初度呈辭。入啓。給由。
修撰權世恒牌不進,依承傳罷職。
領議政崔錫鼎箚子。大槪,特批之下,惶感罔措。顧臣情病,實無强起趨命之望,不得不更此陳籲,乞賜處分事。入啓。答曰,省箚具悉卿懇。昨者之批,纔諭至意,更何多誥?卿其須念國事,安心勿辭,速出視事,以副予望。仍傳曰,遣史官傳諭。
政院啓曰,新除授吏曹判書趙泰采,卽爲牌招開政,何如?傳曰,允。
又啓曰,吏曹判書趙泰采,牌招不進,推考傳旨,今方捧入,而開政命下,今已多日,事甚未安,更爲牌招開政,何如?傳曰,允。
承文提調黃欽,請對入侍。
政院啓曰,吏曹判書趙泰采,再牌不進,所當更請牌招,而一日三牌,有傷事體,何以爲之?敢稟。傳曰,明日牌招。
吏曹判書趙泰采上疏。大槪,天官長席之除,出於千萬夢寐之外,而驚惶踧踖,罔知容措。半日之內,召牌再降,而揣量才分,斷無冒當之理,終未免坐違嚴命,臣罪至此,萬殞猶輕。玆敢略陳肝膈之懇,仰瀆宸嚴之下,伏乞諒臣決難冒出之狀,亟收新命,以重名器,以安微分事。入啓。答曰,省疏具悉卿懇。卿其安心勿辭,從速行公。
京畿監司書目,高陽呈,以右議政李頤命上疏上送事。啓。答曰,省疏具悉卿懇。卿之才德,允合輔弼,今玆特下,夫豈偶然?至於年少乖激之論,不足介意,卿其須體至意,安心勿辭,速出論道,以副朝野之望。仍傳曰,遣史官傳諭。
上在昌德宮。停常參·經筵。
夜一更,流星出句陳星上,入北方天際。狀如盆,尾長四五尺許。色赤。光照地,有聲。
政院啓曰,吏曹判書趙泰采到闕外,復陳辭疏,而觀其措語,與前一樣,故還爲出給矣。昨旣承批,今又違牌,一向撕捱,開政無期,殊涉未安,更爲牌招,何如?傳曰,允。又啓曰,今日晝講事,命下矣。知事無無故入侍之員,知事趙泰采,纔以開政牌招,李寅燁,時未付軍職,同知事崔錫恒,呈辭入啓,宋相琦在外,知事趙相愚,同知事兪得一,竝牌招,以爲推移入侍之地,何如?傳曰,允。
領議政崔錫鼎七度呈辭。入啓。傳曰,安心調理。
左議政徐宗泰十九度呈辭。入啓。傳曰,卿之固辭至此,終難强迫。本職今姑勉副之意,遣史官傳諭。
傳曰,明日晝講爲之。
政院啓曰,知事趙相愚,同知事兪得一,皆牌招不進,晝講時刻已過,他無變通之道,更爲牌招乎?敢稟。傳曰,停。
領議政崔錫鼎箚子。大槪,因文書査對,敢陳愚見,仰請裁處事。入啓。答曰,省箚具悉。在前雖係國家緊重之事,籌司提調,就問于大臣,則表咨黑草,在家査對,未知其未安,而今以公座體例,有此陳箚,則箚中提調齊會査對後,使院官來示大臣之說,亦似無妨,令提調備三員,會于槐院,依此擧行焉。
謝恩,副校理申鐔。
有政。兵批,判中樞府事徐宗泰,副護軍李寅燁·李益壽·尹就商·崔文徵,副司果洪重休,副司正申弼誨。
謝恩,吏曹判書趙泰采。
吏批,以李輔臣爲司饔奉事,以金宇杭爲刑曹判書,以黃鍍爲淸河縣監,以朴鳳齡爲副修撰,以申鐔爲副校理,以李晩堅爲獻納,以權尙游爲吏曹參議,以洪受瀗爲判義禁。
上在昌德宮。停常參,只晝講。
晝講入侍時,知事趙泰采,特進官南弼星,承旨金弘楨,玉堂宋正明·申鐔,假注書申弼誨,記史官洪致中·申靖夏,武臣李光輔,講春秋集傳,自雨不克葬止,正月以表之也。
下直,楸坡萬戶金鼎夏。
政院啓曰,來二十一日輪對日次,取稟。傳曰,爲之。
領議政崔錫鼎八度呈辭。入啓。傳曰,安心調理。
吏曹參判崔錫恒再度呈辭。入啓。加給由。
傳曰,明日晝講爲之。
政院啓曰,以戶曹判書薦望事,吏曹郞廳,進去于領議政崔錫鼎家,則以爲,方在呈告縮伏中,不得薦望云矣,敢啓。傳曰,知道。
假注書洪尙賓書啓,臣承命馳往于高陽杏州村右議政李熙命所住處,傳宣聖批,則以爲,臣之萬萬無所似之實,不但自審,亦擧世所當知也,萬萬不敢當之情,不但自決,實天日所下臨矣。瀝血之懇,庶蒙矜諒,卽者史官,遠臨荒甸,傳宣聖旨隆重,誨諭勤摯,此豈無狀如臣所可堪承,而且豈臣夢寐所曾及者哉?莊誦稽首,淚流至地。臣以不肖之身,上累則哲之明,誠意淺薄,又不能感回聽卑之天,使四方之人,觀除目而竊笑,聽綸音而尤驚,何莫非臣之罪也?臣自被新命,彷徨中夜,繞壁不寐,獨語而焦心,忽忽如無所歸之人,今承批旨,感惶迷隕,近侍之歸,不能罄盡危悃,仰復明命,謹俟神識稍醒,當更陳籲,以請辜恩慢命之罪云矣,敢啓。傳曰,知道。
吏曹啓曰,臺諫有闕,政事,敢稟。傳曰,明日爲之。
明日輪對官落點,司饔直長李涵,都摠經歷朴琳,繕工副正李晩成,濟用直長洪九采,平市奉事李夢曄。
以申弼誨爲假注書。
弼善柳重茂上疏。大槪,臣於母病危篤之中,又遭同氣之慘慽,焦煎悲悼,五內如焚。忽於此際,因院直不備,恩牌又臨,在臣私情,固不忍離側承命,而臣以前旣有徑出之罪,又不敢坐犯違慢之誅,僅詣闕外,而卽今母日向病危懍,逆理之痛,又從以內爍,氣息奄奄,頃刻若盡,以此情理,決無違離就直之望。伏乞聖明,亟罷臣職,專意救護,仍治臣罪,以肅朝綱事。及校理宋正明上疏。大槪,臣於講筵退出之後,得聞家人所報,則臣母宿患,又添感傷,症情一倍沈劇,驚惶煎灼,不忍留在直次,玆敢投疏徑出,乞遞職名,俾得救護,治臣擅離之罪,以肅朝綱事。入啓。答曰,省疏具悉。爾其勿辭,救護母病。
今日晝講時,侍讀官申鐔所啓,竝引嫌而退,擧實論啓,旣循公議,費辭曲護,在我何損?處置措語,殊欠白直,揆以臺體,不可仍在,嫌難可否,前後無異,不可以此,輕遞言官,請正言李喬岳,持平李廷濟,執義李夏源,竝命出仕,司諫李萬選,遞差。上曰,依啓。
平安監司書目,安州等七邑呈,以本月初二日,辰時巳時未時申時,自西北方雷震虩燁,事係變異事。
江原監司書目,本月初二日·十三日雷震,事係變異事。
謝恩,輔德李德英。
副修撰朴鳳齡再招不進,罷職傳旨。傳曰,禁推。
兼文學李宜顯牌不進,罷職傳旨。傳曰,只推勿罷。
吏曹正郞李坦,校理鄭栻,文臣朔試射時,稱病不進,依承傳罷職。
京畿監司書目,廣州呈,以判尹閔鎭厚辭職上疏上送事。啓。答曰,省疏具悉。卿其勿辭,從速察任。又書目,交河呈,以應敎李觀命辭職上疏上送事。啓。答曰,省疏具悉。爾其勿辭,上來察職。
禁府,朴鳳齡拿囚。啓。
上在昌德宮。停常參·經筵。
夜一二更,有霧氣。五更,月暈廻木星。
持平李廷濟就職後,初度呈辭。入啓。給由。
正言李喬岳牌不進,依承傳罷職傳旨。傳曰,只推勿罷。
領議政崔錫鼎九度呈辭。入啓。傳曰,安心調理。
傳曰,明日晝講爲之。
政院啓曰,今日晝講命下,而玉堂下番不備,何以爲之?敢稟。傳曰,晝講停。
護軍尹就五,南兵使遞來。
政院啓曰,當此設鞫之時,金吾長席,不可久曠,判義禁洪受瀗,卽爲牌招察任,何如?傳曰,允。
禮曹參判洪萬朝,工曹參判金演,繕工監役李構,宣陵丁字閣重建後入來。
判府事徐文重箚子。大槪,敢陳私懇,乞遞司饔院都提調之任,以便公私事。入啓。答曰,省箚具悉卿懇。廚院提擧,不宜過辭,卿其安心行公。仍傳曰,遣史官傳諭。
校理李宜顯上疏。大槪,臣於昨者,伏承嚴召,而不但情勢萬分危蹙,兼且母病沈重,陳章未徹,竟犯違慢之科,惶悚震惕之中,遽有館職除命,天牌又復狎臨,嚴畏分義,不敢不趨詣闕外,而情勢之危蹙,母病之沈重,與昨無異。敢暴血懇,冀蒙矜察,亟賜鐫削本兼之職,俾得竝幸公私事。入啓。
謝恩,副校理李肇。
答校理李宜顯疏曰,省疏具悉。銓官疏語之乖當,予已知之,爾無可嫌,從速察職。
京畿監司書目,高陽呈,以右議政李頤命辭職上疏上送事。啓。答曰,省疏具悉卿懇。前疏之批,已諭予意,卿胡不諒,撝謙至此耶?心甚愕然,無以爲諭,卿其體寡昧之虛佇,念時事之多艱,作速就途,安心視事,勉副至望。仍傳曰,遣史官傳諭。
忠淸監司書目,洪州呈,以大司成尹德駿辭職上疏上送事。啓。答曰,省疏具悉。爾其勿辭,從速上來察職。
兵批,副護軍李萬選。
吏批,以李喜茂爲大司諫,以尹世綏爲文學,以李觀命爲司諫,以李宜顯爲校理,以李肇爲副敎理,以李寅燁爲知敦寧,以金昌國爲靑松府使,以崔重泰爲工曹參議,以朴權爲京畿監司,以朴鳳齡爲翼陵參奉,養賢主簿單鄭運亨。
上在昌德宮。停常參,只晝講。
未時,日暈。
領議政崔錫鼎十度呈辭。入啓。傳曰,安心調理。
吏曹參判崔錫恒三度呈辭。入啓。只遞本職。
傳曰,宣陵丁字閣重建堂上以下,竝書啓。
兵曹參判尹以道上疏。大槪,頃忝考官,終日觸冷,重得小便不通之症,癃廢已痼,點滴不出,委倒叫苦,今過一旬。莫重宿衛輪直之地,不可久曠,伏乞亟許鐫遞,以便調治事。入啓。答曰,省疏具悉。卿其勿辭,調理察職。
傳曰,明日晝講爲之。晝講。入侍,知事趙泰采,特進官金演,承旨任胤元,玉堂申鐔·李肇,假注書申弼誨,史官洪致中·申靖夏,武臣趙以健,講春秋集傳,自陳殺大夫洩治,止不泥不通矣。
判義禁洪受瀗上疏。大槪,金吾新命,忽及於病伏垂死之中,昨因政院啓辭,繼有牌召之擧,臣惶懼震駭,罔知所以措躬也。病狀沈痼,奄奄欲盡,無計强起,自速逋慢,臣罪萬死,玆敢略暴情實,仰干宸嚴。乞垂矜悶,亟賜鐫免,毋曠重務,小安微分,俾臣得以安意就盡事。入啓。答曰,省疏具悉。卿其勿辭,安心行公。
獻納李晩堅上疏。大槪,臣自速罪戾,重被臺參,縮伏循省,悚惕冞深,薇垣新命,遽及於千萬夢寐之外,驚惶感激,不省攸處。顧此情勢,萬萬危兀,決無冒昧趨承之望,敢暴微懇,冀蒙遞罷事。入啓。答曰,省疏具悉。爾其勿辭,從速察職。
備忘記,宣陵丁字閣重建,堂上參判洪萬朝·金演,各半熟馬一匹賜給,監役官監役李構,兼監役參奉李宜著,竝六品遷轉,相地官朴振門,不粧弓一張賜給,奏時官以下員役工匠等,令該曹米布分等磨鍊,題給。
上在昌德宮。停常參·經筵。
領議政崔錫鼎十一度呈辭。入啓。傳曰,安心調理。
傳曰,明日晝講爲之。
持平李廷濟三度呈辭。入啓。遞差。
晝講。入侍,知事趙泰采,特進官金錫衍,參贊官兪命雄,侍讀官李肇·申鐔,假注書申弼誨,記史官洪致中·申靖夏,講春秋集傳,自陳殺其大夫洩治,止不泥不通矣。
吏曹啓曰,臺諫有闕,政事,取稟。傳曰,當日爲之。
假注書洪尙賓書啓,臣承命馳往于高陽杏洲村右議政李頤命所住處,傳宣聖批,則以爲,數日以來,史官荐至,宣傳批旨,螻蟻微臣,蒙此恩數,本非夢寐所及,而諭臣速出,責勉備至,臣奉讀未半,心肝欲墜。聖上拔臣於萬死之中,置臣於巖廊之上,此今古之所未聞。臣雖爲糜爲粉,亦不當辭,豈敢不諒聖恩,矯情撝謙,以爲一身圖便之計也哉?此無非臣精誠淺薄,言語不切,父母之慈,不諒其至情,猶謂臣或可冒出也,亦臣之罪也。連章瀆擾,亦知惶恐,而冒死更籲之外,又無他道,分義掃地,衷情抑鬱,瞻望涕泣,不知所達云矣,敢啓。傳曰,知道。
今曰晝講時,全羅兵使權詢拿問定罪事,榻前下敎。
同義禁李東郁上疏。大槪,臣疾病危苦,尋單縮伏,晩始得見右僚疏本,情勢窮蹙,決不可仍冒職次,參按鞫獄,乞蒙譴斥事。
工曹參議崔重泰上疏。大槪,臣於危懍廢蟄之中,忽蒙恩除,惝怳震惕,不知所措。敢陳痛惋罔極之情,冀被天地父母之昭察,仍乞永刊仕籍,得保驅命,以卒生成之澤事。入啓。
副校理李肇上疏。大槪,冒死敢陳私懇,冀蒙矜照,以伸人子至情事。入啓。答曰,省疏具悉。疏辭,令該曹稟處。
京畿監司書目,秋官寵擢之命,出於萬萬意外,震悸惝怳,不知所措。反覆揣量,決無承當之望,瀝血仰籲,乞賜矜諒,新授職名資級,亟許改正,以重官方,以安賤分事上疏上送事。啓。答曰,省疏具悉。今玆擢陞司寇之長,意非偶然,安心勿辭,從速行公。
答工曹參議崔重泰疏曰,省疏具悉。兇人陷害之說,何足掛齒?爾其勿辭,從速察職。
答同義禁李東郁疏曰,省疏具悉。卿其勿辭,調理察職。
兵批,副司直崔錫恒·李廷濟。以上朝報
晝講入侍時,上曰,今觀全羅監司洪重夏狀啓,則兵使權詢所爲,殊甚駭愕矣。知事趙泰采曰,以狀啓措語觀之,則詢誠悖妄矣。上曰,詢,身爲閫任,如是崇飮,抛棄軍政,可謂放恣矣。泰采曰,詢之居官,不無廉謹之稱,且任龜城時,盡心國事,而至於閫任之際,頗有物議矣。聞暗行御史柳泰明之言,則詢,於金海交龜時,斥呼大臣·重臣之名,怨其防塞閫任,言辭絶悖云,而今其處事之狂悖如此,不可不懲治矣。守令之期會不逮,亦有其律,況身爲主將,酗酒失期,豈非可駭之甚者乎?上曰,近因凶歉,久廢詰戎之政,故今秋習操,使之擧行,意有所在,則爲帥臣者,排日知委之後,所當趁期行操,而兵使權詢,到處崇飮,因酒生病,敢以宿病添劇等語,欺罔馳啓,偃然還營,終至於失期,極可駭矣。平時若此,緩急焉用?權詢,拿問定罪,習操等事,依道臣狀啓擧行事,作速分付,毋至遷就,可也。泰采曰,監司洪重夏之初不請罪詢者,蓋出於不知,而至若習操事,兵使雖無故,監司例兼,節度間或參操矣。詢若以病不進,則監司自可爲之,何可使營將,苟然替行乎?監司亦爲非矣。上曰,吏判之言,是也。洪重夏推考。以上備局謄錄
有政。吏批,以李大成爲修撰,以閔鎭東爲持平,以魚史衡爲掌樂僉正,以李光佐爲刑曹參議,以崔錫恒爲戶曹參判,承文著作趙聖復,學諭單金遇秋。
上在昌德宮。停常參,只晝講。
京畿監司書目,衿川呈,以修撰權以鎭辭職上疏上送事。啓。遞差。
領議政崔錫鼎十二度呈辭。入啓。傳曰,安心調理。
晝講。入侍,知事趙泰采,特進官洪肅,承旨南就明,玉堂李肇·申鐔,假注書申弼誨,史官洪致中·申靖夏,武臣申命任。
今日晝講時,禁府堂上及玉堂呈告未肅拜人員,竝卽牌招察任事,榻前下敎。
謝恩,校理李宜顯,修撰李大成。
都承旨李震休上疏。大槪,重患寒疾,委頓度日,夙夜之任,不容久曠,乞蒙恩遞,以便公私事。入啓。答曰,省疏具悉。卿其勿辭,調理察職。
上在昌德宮。停常參·經筵。
昨日政院啓曰,判義禁洪受瀗,同義禁李東郁,牌不進,推考傳旨,今方捧入,而日勢已晩,明日待開門,更爲牌招,何如?傳曰,允。
政院啓曰,憲府無行公之員,連日監察茶時,事甚未安。除在外外,呈告未肅拜人員,竝卽牌招察任,何如?傳曰,允。又啓曰,判義禁洪受瀗,同義禁李東郁,牌不進,推考傳旨,今方捧入,而昨日下敎之後,今又違牌,事甚未安,更爲牌招,何如?傳曰,允。
領議政崔錫鼎十三度呈辭。入啓。傳曰,安心調理。
戶曹啓曰,卽接廣興倉所報,則來十一月朔頒料次,倉官,進去于領議政崔錫鼎家,請受祿牌,則以爲方在呈告請急中,祿牌不爲出給云。係是大臣祿俸,何以爲之?敢稟。傳曰,令倉官更爲輸送。
傳曰,史官一員待命,騎馬三匹立之,翼陵忌辰祭所內摘奸。
昨日晝講時,上曰,朝臣之受由下鄕,縣道陳疏者,方有勿捧之敎矣。知中樞姜鋧,本職旣是閑局,兼帶提學,亦非初授之比,而縣道陳章,汲汲祈免,殊無申飭之意,故其疏已命還爲下送矣,尙不上來,事甚未安。姜鋧從重推考。
謝恩,持平閔鎭東。
府前啓,國忌齋戒,今明日姑停。
政院啓曰,判義禁洪受瀗,同義禁李東郁,再牌不進矣。所當更請牌招,而一日三牌,有傷事體,何以爲之?敢稟。傳曰,明日牌招。
上在昌德宮。停常參·經筵。
京畿監司書目,高陽呈,以右議政李頤命上疏上送事。啓。答曰,省疏具悉卿懇。如渴之旨再宣,謂卿改圖,巽讓之章三上,由予誠淺,益用愧恧,無以爲諭。噫,特旨爰立,夫豈偶然哉?前冬筵敎,可想予志之已定矣。兇人,必驅卿於罔測之科,而予察其誣,置卿於具瞻之地。若非平日倚信之篤,必不如是也。惟當期回遐心,夾輔王室,予豈可舍卿,卿胡忍棄予耶?疏中所引李泌事,有所不然者,唐之代宗,知元戴之惡,而不能退,以載不容泌,匿泌於遠藩,非人君之道,則非今日之可法也。目今廊廟空虛,鞫獄遷就,決不可一向控免,恝視國事,卿毋困我,卽日登途,勉副至望。仍傳曰,遣史官傳諭。
政院啓曰,判義禁洪受瀗,今又違牌,所當更請牌招,而聞其實病沈重云,何以爲之?敢稟。傳曰,勿爲牌招。
領議政崔錫鼎箚子。大槪,請寢祿俸輸送之命,仍鐫削臣職,以安愚分事。入啓。答曰,省箚具悉卿懇。常廩不爲過辭,疏語不必深嫌,卿其安心領受,速出視事,以副予意。仍傳曰,遣史官傳諭。
上在昌德宮。停常參·經筵。
下直,撫夷萬戶金天益。
兵曹參議申銋再度呈辭。入啓。加給由。
領議政崔錫鼎十五度呈辭。入啓。傳曰,安心調理。
府前啓,請還收蔘貨行商之命事,新除授司諫李觀命,時在京畿交河地,請斯速乘馹上來事,下諭。答曰,不允。下諭事,依啓。
假注書洪尙賓書啓,臣承命馳往于高陽杏州村右議政李頤命所住處,傳宣聖批,則以爲,臣三陳血懇,輒蒙恩諭。今日之敎,益復隆重,十行辭旨,丁寧款曲,是則古昔明王之所以待賢輔者,又若家人慈父之所以曉迷子者,臣奉讀惶感,一字一淚。臣久蒙聖明特達之知者如此,而出身幾三十年,徒積罪過,蔑有酬報,萬死之罪,到今益著,慙顧平生,不敢叨承誤恩者,正在於此,不但爲一身危迫之私而已。噫,臣何忍忘此大恩也?至於按獄之事,臣之不可冒當者,又有甚於近日諸大臣,日月之明,又有未盡俯燭者,乃以鞫獄遷就,責臣恝視,謹當更以文字,備陳事情,以冀天地父母曲加諒察云矣,敢啓。傳曰,知道。
戶曹啓曰,領議政崔錫鼎來十一月朔頒料,依傳敎令倉官輸送,則以爲方在呈辭中,辭而不受云,何以爲之?敢稟。傳曰,更爲輸送。
吏曹參判黃欽辭職上疏。入啓。答曰,省疏具悉。卿其勿辭,從速察職。
刑曹參議李光佐辭職上疏。入啓。答曰,省疏具悉。爾其勿辭,從速察職。
知事姜鋧辭職上疏。入啓。答曰,省疏具悉。卿其勿辭,調理行公。
吏曹啓曰,臺諫有闕,政事,取稟。傳曰,明日爲之。
判義禁洪受瀗辭職上疏。入啓。答曰,省疏具悉。卿之疾患如此,判金吾之任,當勉副焉。
京畿監司書目,水原呈,以大司成尹德駿辭職上疏上送事。啓。遞差。
禁府照目,修撰朴鳳齡矣,牌不進罪,笞五十贖,解見任別敍,私罪。啓。議減一等。以上朝報
漢城府啓曰,推恩一款,略倣甲子年例,士族八十以上,常漢九十以上加資事,傳敎矣。分付各部,從實査出,別單書入,而其中中庶輩,則曾因大臣所達,有一體加資之命,而諸臣繼陳其太煩,又有勿煩之敎,厥後更無明白定奪之事,此輩似當以常漢例施行,而出身及曾經東西班職者,亦不可無區別之道,何以爲之?敢稟。傳曰,依爲之。以上備局謄錄
忠淸監司書目,尼山呈,以掌令尹推辭職上疏,及丹陽呈,以持平權斗紀辭職上疏上送事。啓遞差。
上在昌德宮。停常參·經筵。
王世子生辰日,大殿·中殿·嬪宮,政院·玉堂問安。答曰,知道。世子宮,政院·玉堂·二品以上·六曹問安。答曰,知道。
文學尹世綏上疏。大槪,臣於杜門縮蟄之中,遽叨春坊之除,繼有嚴召之命,不敢冒進,坐犯違慢,只推之恩,又出格外,感激徊徨,益無所措。顧臣情地萬分窮縮,終無抗顔邇列之理,乞賜鐫改,以安微分事。入啓。答曰,省疏具悉。爾其勿辭,從速察職。
領議政崔錫鼎十六度呈辭。入啓。傳曰,予意已竭,而卿辭愈懇,與其一向相持,造朝無期,寧姑許釋負本職,不得已勉副焉。仍傳曰,遣史官傳喩。
政院啓曰,凡聖廟之重建·移建,事體重大,苟有傾圮之慮,則儒生齊訴本官,本官奉審報道臣,道臣奉審後,始許狀聞,自是流來令甲,而奉審時,若不至大段頹傷,則不許移改,亦所以重民力也。近日鄕儒,不待道臣之啓聞,輒先疏請,殊涉不當。自今以後,聖廟改建·移建,必待道臣狀請後許之,儒生私籲之疏,一切勿捧事,定式施行,以絶紛紜之弊,如何?傳曰,允。
吏曹啓目,粘連觀此校理李肇上疏,則母病綿綴,歲加月增,反哺之情,一日爲急,年前蒙恩,得遂全城之願,數月之間,旋被收召,目今病勢之危迫,私情之悶急,尤非前日之比,特許外補殘邑,以遂至情亦爲白臥乎所,李肇母病沈痼,家計寒薄之狀,實同朝所共知,而年前湖邑之除,坐席未暖,旋卽內遷,其情理之矜惻,誠如疏內辭意,揆以錫類之政,宜許便養之願是白乎矣,經幄之臣,出補外邑,事體不輕,上裁,如何?啓依回啓施行。
謝恩,副修撰朴鳳齡。
京畿監司書目,高陽呈,以右議政李頤命上疏上送事。啓。答曰,省疏具悉卿懇。三疏之批,罄悉至意,更何多誥?疏末所陳凶潛之構陷,臺論之矯激,小無嫌礙於按鞫,須體前後之旨,安心勿辭,速出視事,毋孤日夕思想之心。仍傳曰,遣史官傳諭。
有政。兵批,判中樞府事崔錫鼎,副護軍尹就五·尹推,副司直尹德駿·權斗紀,副司果權以鎭。
吏批,以李遂大爲兵曹正郞,以韓永祚爲持平,以沈極爲三和府使。學錄單申世雄,奉敎單洪禹敍。以閔鎭厚爲判義禁。
上在昌德宮。停常參·經筵。
司圃奉事李秉淵,位田收稅後入來。
兵曹參議申銋三度呈辭。入啓。遞差。
明日拜表時,開門差早。
政院啓曰,全羅兵使權詢拿問之代,不可不趁速差出,催促發送,而兵曹判書趙相愚,累日呈辭,無意行公,卽爲牌招察任,何如?傳曰,允。
政院啓曰,明日拜表時,兩司當爲進參,而時無行公之員,除受由在外外,呈告未肅拜人員,竝待開門牌招,以爲推移進參之地,何如?傳曰,允。
上在昌德宮。停常參·經筵。
冬至正使兪得一,副使朴泰恒,書狀官李廷濟出去。
執義李夏源,校理李宜顯三度呈辭。入啓。遞差。
忠淸都事書目,結城縣監吳守經,災傷差錯,罷黜事。
謝恩,大司諫李喜茂。
假注書金啓煥書啓,臣承命馳往于高陽杏洲村右議政李頤命所住處,傳宣聖批,則以爲,臣冒死屢懇,罪宜萬殞,史官續來,恩批又勤。天眷冞隆,而臣情日窮,撕捱許久,而臣罪日深,瀝血之辭,今且竭矣。只恨臣素無定力,從前不顧廉義,無命不承,微誠不孚於天心,至悃每歸於例讓,以聖上體下之深仁,終不察此疾痛之哀號,必謂臣多被敦迫,冒沒承當,今又如前日也。臣之樹立使然,慙恐蹙恧,求死不得而已。至於按鞫之不敢當,特臣許多難冒中一事,其在國體私義,臣之不可干涉,事理甚明,而小無嫌礙之敎,實出於萬萬意念之外。更宜申暴危衷,冀垂矜諒,而臣自昨夕,重感風寒,瘴痰塡胸,氣喘聲啞,頭暈肢疼,不能自力爲文字。當俟小間,追上一疏,瀆冒不已,伏俟譴誅云矣,敢啓。傳曰,知道。
掌令尹世綏,獻納李晩堅,持平韓永祚牌不進,罷職傳旨。傳曰,只推勿罷。
京畿監司書目,陽根郡守丁道徽,砥平縣監嚴慶遇,延齡君夫人揀擇處女有無單子,定限內終不上送,竝只罷黜事。
兵曹判書趙相愚上疏。大槪,情勢病狀,萬無行公之望,被人非斥,一倍難安,昨日召牌之下,終未祗赴,臣罪至此,萬殞猶輕。玆將血懇,冒死仰籲,乞削臣本兼諸任,仍治臣違慢之罪,以肅朝綱,以謝人言事。入啓。答曰,省疏具悉。旣遞兼任,則乞解本兵,殊涉太過,須勿撕捱,從速行公。
吏曹啓曰,臺諫有闕,政事,取稟。傳曰,明日爲之。
慶尙左道災傷敬差官書目,興海郡守南澤,災傷差錯,罷黜事。
京畿監司書目,交河呈,以右尹李健命辭職上疏上送事。啓。答曰,省疏具悉。卿勿過辭,上來察職。
忠淸監司書目,報恩呈,以正言洪重禹辭職上疏上送事。啓遞差。
卒行司直金澋致祭文。傳曰,頃者金相稷乞郡之疏,以依願施行,判下矣。未久遽見金澋卒逝單子,心甚愕然。今於祭文中,親製兩句添書以下,而與本文上句,意義不聯,此一句刪去,下款更添一句然後,可以成韻,以此製進,付標以入之意,分付。日記廳郞廳鄭漢奎書。崔大潤校正。
上在昌德宮。停常參·經筵。
傳曰,明日晝講爲之。
正言李喬岳三度呈辭。入啓。遞差。
政院啓曰,今日爲政事命下,而吏曹郞廳來言,判書趙泰采病不來,參判黃欽未肅拜,參議權尙游在外,不得開政云。判書趙泰采,參判黃欽,竝牌招開政,何如?傳曰,允。又啓曰,本兵之長,閱月引入,事務多滯,委屬可慮。昨日陳疏,旣已承批,兵曹判書趙相愚,卽爲牌招察任,何如?傳曰,允。
弼善柳重茂辭職上疏。入啓。答曰,省疏具悉。爾其勿辭察職。
謝恩,兵曹參議呂必容。
京畿監司書目,高陽呈,以冬至正使兪得一辭職上疏上送事。啓。答曰,省疏具悉。卿其勿辭,安心往來焉。又書目,高陽呈,以副使戶曹參議朴泰恒辭職上疏上送事。啓遞差。
刑曹參判姜銑上疏。大槪,敢陳按獄體例,以俟處分事。入啓。答曰,省疏具悉。依疏辭施行。
傳曰,日寒如此,薄衣軍士,襦衣題給。
辰時,日暈兩珥,暈上有背,色內赤外靑。啓。
有政。吏批,以李邦彦爲正言,以金鏜爲楊根郡守,以李益壽爲知義禁,以沈宅賢爲正言,以李縡爲兵曹佐郞,以李喬岳爲文學,以李晩成爲大司成,以崔鼎來爲結城縣監,以李德英爲執義,以李世維爲兵曹參議,以成瑍爲興海郡守,權琝爲砥平縣監,以尹憲柱爲承旨。承文博士金始鑌,成均學正全聖臣,成均學錄權大恒,左通禮閔震元,今加通政。
兵批。有政,副護軍李夏源,副司直申銋·李宜顯,副司果李喬岳·洪重禹·尹德駿。
上在昌德宮。停常參,只晝講。
以權熀爲假注書。
晝講入侍時,同知事崔錫恒,特進官李益壽,參贊官金弘楨,侍讀官李肇,檢討官朴鳳齡,假注書申弼誨,記事官李澤·申靖夏,講春秋集傳,自公孫歸父,止可謂深切著明矣。
京畿監司書目,高陽呈,以右議政李頤命上疏上送事。啓。傳曰,遣承旨敦諭。
今日晝講時,京畿監司朴權,催促上來事,及判義禁閔鎭厚牌招察任事,榻前定奪。
京畿監司書目,衿川呈,以知敦寧李寅燁辭職上疏上送事。啓。答曰,省疏具悉卿懇。予之任使卿,久矣。循私罔上,予知其必不然,而日昨勉副,蓋欲使卿心安,而他務不至於曠廢也。卿不可因一時過激之言,遽爾決退,予亦終不可捨卿。須體此意,安心勿辭,作速上來行公。
右副承旨尹憲柱牌不進,罷職傳旨。傳曰,只推勿罷。
右副承旨尹憲柱上疏。大槪,臣於向者,因辛巳問郞日子究覈之事,橫罹鞫獄置對之厄,幸賴聖鑑孔昭,旋卽淸脫,及其斷定日子之後,以臣爲參鞫,臺諫亦被罷職之罰。曾未幾何,又蒙恩敍,天地生成之德,河海莫量,而追思當日之所遭,尙有餘悸之熏心,杜門斂跡,永絶當世之念,千萬夢寐之外,忽叨新命,驚惶震惕,不覺感涕之涔淫也。召牌之下,不得不趨詣闕外,而顧臣情地,萬分危蹙,玆敢陳章徑退,違慢之罪,實無所逃。伏乞亟遞臣職,以安微分事。入啓。答曰,省疏具悉。伊時曲折,予已知之。旣往之事,不必爲嫌,爾其勿辭,從速察職。
晝講入侍時,檢討官朴鳳齡所啓,臣於日昨就理時,有所目見,故惶恐敢達矣。王府罪囚,近甚積滯,東南間重囚,姑置勿論,至於西間罪人之因暗行御史書啓,尙今被囚者,其數亦多。他道皆已畢査勘罪,大霈時或有旋蒙赦宥之典,而獨全羅一道,則道臣之行査啓聞者,不過二三邑,而其餘六七邑,則尙無査啓之擧,故累月繫獄,勘罪無期,其中遠外之人,則衣薄糧絶,不免凍餒。今若延過數月,不爲査處,則必多有瘦死之患,事甚可慮。道臣尙不査報者,雖未知有何事故,而其在事體,殊涉稽緩,似當有警責申飭之道矣。上曰,迄今累朔,尙不査啓,難免稽緩之責。監司洪重夏推考,使之作速査啓,可也。以上禁府謄錄
上在昌德宮。停常參,只晝講。
晝講入侍時,知事趙泰采,特進官姜銑,參贊官金弘楨,侍讀官李肇,檢討官朴鳳齡,假注書申弼誨,記事官洪致中·申靖夏,講春秋集傳,自公孫歸父止其庶幾乎。
右承旨兪命雄再度呈辭。入啓。加給由。
校理宋正明三度呈辭。入啓。遞差。
工曹判書李基夏辭職上疏。入啓。答曰,省疏具悉。卿其安心勿辭,調理行公。仍傳曰,遣內醫看病。
判義禁閔鎭厚上疏。大槪,臣於千萬夢寐之外,忽被金吾寵擢之命,驚惶震越,罔知攸措。反覆思惟,決難承當,召牌降臨,竟未祗赴。伏乞聖明,亟賜改正,仍治臣違慢之罪事。入啓。答曰,省疏具悉卿懇。今玆陞擢,意非偶然,安心勿辭,從速行公。
全羅監司書目,昌平縣令尹志源,十月二十四日身死事。
今日晝講時,視事縕繹間頉稟事,榻前定奪。
右副承旨尹憲柱牌不進,依承傳罷職傳旨。傳曰,只推勿罷。
謝恩,右副承旨尹憲柱。
忠淸監司書目,懷德呈,以大司憲宋相琦辭職上疏上〈送〉事。啓。答曰,省疏具悉。卿其勿辭,俟父病間,上來察職。
晝講入侍時,知事趙泰采所啓,臣於春間陳疏,請禁赴燕蔘貨,有令廟堂稟處之命,八月備局堂上引見時,大臣以與其不可禁,寧弛禁收稅之意,陳達,小臣亦以參貨,固宜痛禁,而旣不能禁斷,則收稅補用,未爲不可之意,爲達矣。厥後臺諫,以更加嚴禁事,閱月論執,收稅無期,今當使行之渡江,收稅與否,尙未決定,似當姑爲嚴禁,以竢臺啓之結末,必有明白定奪之道矣。上曰,臺啓未收殺之前,禁之,誠是矣。泰采曰,使臣及義州府尹處,以嚴禁之意,分付乎?上曰,依爲之。
又所啓,頃者儒臣疏論海西兼牧一款,有稟處之命矣。臣於大同事,妄有區區所懷,敢此仰達。大臣曾以大同設行事陳達,而小臣,則以爲決不可行矣。厥後臣之受由往平山也,大臣以兼牧事,已爲定奪,故臣以徐後熟講之意,抵書于李寅燁,則寅燁亦不以臣言爲不是。夫天下之事,必慮其終而後,可以創其始,故先正臣李珥及朴世采,皆欲行大同之法,而終未果,大凡大同之法,必量田而後,方可設行,而海西量田之不便,不但臣言,諸臣亦以爲不可行,量田旣不得爲之,則大同亦不可行矣。海西民結,常年則五萬結,而凶歲則僅四萬結,以道臣啓本言,則儲置米一年所捧者六千石,而凶歲則不及此數,一勅所費,當爲一萬二千石,比年以來,幸無勅行,而若不幸每年有勅行,則一萬二千石之米,豈能逐年辦出乎?李濟抵李寅燁書以爲,若以三南米三四千石,限數三年許給,則可以支過云,而此則不然。其欲設行大同者,蓋爲久長之計也,豈有貸用於他道,而能至久長者乎?五斗收米,卽海西貢物價也,今若行十二斗大同之法,而罷五斗收米規,則貢物之價,當自惠廳上下。臣以例兼堂上,稔知本廳事勢,以三南餘米,劃給海西大同之價,則三南應下之數,尙患不足,何能有羡餘可及於海西者乎?所謂勅需,皆自民間責出,而道臣啓聞中以爲,各邑勅需逋欠,竝爲還徵,料理其不足者,劃給管餉穀物云云。各邑勅需遺在,一經乙丙以後,徒存虛簿,無處可徵,管餉穀物,曾前則多至數十萬石,年年逋欠,今至七萬石,而皆是皮稷,以半計之,其數幾何?本營用度甚繁,尙患不贍,則勅行所需,豈可專責於管餉,而以致主客之俱困乎?況管餉,係是軍需,不當用之於不當用之處矣。且海西田結,非如三南,間起間陳,不常厥耕,此亦有妨於恒定大同之法矣。至若兼牧之弊,自上亦必下燭矣。平安兵營,以柴穀草不足,分定於价川等四邑,而輸納之際,大爲弊端,四邑之民,有萬分難支之勢,前後道臣,以此啓聞,而尙未變通矣。今此海西兼牧,亦以雉鷄·柴炭等物,分定於傍近諸邑,則其爲民弊,反有甚於大同未行之時矣。乙卯年間,有海西·湖西兼牧之議,李溟翼爲湖伯時,才兼旋罷,兼牧之不可行,於此亦可見矣。大同之設,若非一二年內可爲之事,則兼牧之設,雖利小而弊多,容或可爲,而卽今外議,多以爲大同,必不可行,雖至決定行之,此不過一二朔了當之事,旣行之後,則兼牧少無所利益於大同,而弊則巨矣。臣意以爲,大同決不可行,兼牧決不可爲,而此係大段變通,今不可以小臣之言,有所還寢,然旣有所懷,惶恐敢達。上曰,兼牧一款,因儒臣之疏,更令稟定矣。大同事,蓋出於軫念民生之意,而立法之初,雖無弊,終未免爲法久弊生之歸,況以所達觀之,則弊端不止一二,與其不成而後罷之,顚倒莫甚,不如當初之熟講。徐待大臣之出仕,稟處,可也。以上備局謄錄
上在昌德宮。停常參·經筵。
左承旨兪命雄三度呈辭。入啓。遞差。
傳曰,典獄摘奸,輕囚放釋。
政院啓曰,憲府無行公之員,連日監察茶時,事甚未安,除在外外呈告未肅拜人員,竝卽牌招察任,何如?傳曰,允。又啓曰,判義禁閔鎭厚,疏批已下,更爲牌招察任,何如?傳曰,允。
謝恩,判義禁閔鎭厚,掌令尹世綏。
同副承旨南就明書啓,臣承命馳往于高陽杏洲村右議政李頤命所住處,敦諭聖旨,則以爲,臣干冒嚴威,違負深恩,其在典憲,允合誅譴,聖度如天,尙加寬假。又命承宣之臣,遠諭敦勉之旨,恩數過分,罪戾增深,感悸欲死,何可堪承?臣披瀝肝血,祈天請命之懇,煩蔓重複,辭旣竭矣。聖上屢賜誨諭,丁寧奬勗,禮亦至矣,臣尙不敢仰遵明命,自欲固守迷見者,豈專爲一身故也?輔相之任,係國家安危,去就之際,關朝廷重輕,誠不敢以有靦之顔,汚辱廊廟,疑嫌之跡,重誤刑政,臣所敢自輕者哉?今臣則以勢窮理極,自失辭受之義,上累日月之明,惟當竭誠哀號,以冀天地父母之終垂憫憐,積此逋慢,恭竢萬殞云矣,敢啓。傳曰,知道。
右副承旨尹憲柱上疏。大槪,臣冒陳血懇,未蒙恩遞,坐違嚴召,恭俟譴罷,再度只推之命,出於常格之外,兩日之內,天牌四降,銜恩感激,他不暇顧,不得不趨詣於玉陛之下,只欲一謝恩命,小伸分義,而第曩者鞫廳斷定日子,末梢勘罪之時,以臣爲參坐,臺諫與按獄諸臣,同被責罰。卽今三大臣,尙皆席藁郊外,伊時問郞,方被拿覈,則臣安得獨爲晏然而已乎?臣雖重被大何,決難一刻盤礴於職次,玆敢逬出闕外,冒死哀籲,伏乞亟罷臣職,仍治臣罪事。入啓。遞。
兵曹判書趙相愚上疏。大槪,日昨批旨,開釋備至,臣誠感泣,竭蹶趨承之不暇,而第臣情跡之捏扤,病狀之危綴,不可以金吾之釋免爲幸,而冒沒承命,按職如舊也,決矣。玆將血懇,仰瀆宸嚴,伏乞聖明,俯察危悃,亟削臣本兼諸任,以謝公議,以安微分事。入啓。
吏曹啓曰,臺諫有闕,政事,取稟。傳曰,當日爲之。
執義李德英上疏。大槪,臣之宿病,一向沈淹,決無冒寒供仕之望,而召牌之下,不敢坐違,來伏闕外,而疾病之外,又有情勢之萬分捏扤,玆敢畢暴情實,仰請譴責,乞命鐫削臣職,以爲人臣不職者之戒事。入啓。答曰,省疏具悉。今番鞫獄,大抵不嚴,此所以有拿還之命也。自當明白處斷,以嚴國體,而疏中以因傳敎加刑,出於朝報云者,曾所未有,已極怪駭,而密匣未下,議啓先播。請拿之人,待命門外,至於累日,則尤可寒心,此而置之,日後之慮,何可勝言?爾居言地,隨聞論列,繩以重律,斷不可已也。爾其勿辭,從速察職。
持平韓永祚上疏。大槪,臣情地捏扤,病狀危苦,坐違嚴召,罪合萬殞,而只推之恩,及下格外,臣驚惶震越,不知所出。冒死陳章,冀賜處分,喉司不諒,一向退却,方切悶蹙之際,庚牌又降,分義所在,不敢不力疾來詣於禁扃之外,而顧臣情地病狀,終無祗肅天陛之望。伏乞亟許遞改臣職,以安微分事。入啓。答曰,省疏具悉。玆事處分已定,則追提務勝之論,不必爲嫌,爾其勿辭,從速察職。
答兵曹判書趙相愚疏曰,省疏具悉。卿辭至此,本職勉副焉。
有政。吏批,以金興慶爲校理,以朴尙淳爲工曹正郞,以李鼎佐爲典牲主簿,以盧光協爲相禮,以李肇爲金城縣令,以李肇源爲昌平縣令,以趙泰東爲戶曹參議,以權宇亨爲左通禮,以崔啓翁爲輔德,以金晉來爲成歡察訪,以李徵龜·崔重泰爲承旨。
兵批。有政,以金之衡爲習讀。副護軍尹憲柱·朴泰恒,副司直兪命雄·宋正明,副司果洪重禹,副司正權熀。
上在昌德宮。停常參·經筵。
未時,太白見於巳地。啓。
左承旨任胤元初度呈辭。入啓。給由。
判尹閔鎭厚請對時所啓,延齡君夫人揀擇單子,捧入之數頗多,似是朝家申飭之效,而卽到闕中聞之,則其中有特命還下者云,臣於此,竊有所欲陳者矣。外方未知法例,稱以兩班,則率皆捧單,雖其四祖,有所謂顯官,顯官,則東西班五品職,監察·守令·宣傳官也。如此之類,雖在京,亦似入於拔去之中,而當此嚴寒,遠地往來,其弊不貲云。臣意則時任守令及出入三司生存之女與孫女外,竝勿捧單,則恐合於除弊之道,故惶恐敢達。上曰,旣來之後,亦必爲不入之歸,所達誠是矣。依此分付,可也。
判尹閔鎭厚請對時所啓,此卽忠淸監司李彦經狀啓也。亦請楊津·貢津·安興三倉還上,捧留本邑,而不願仍留之邑,從自願輸納爲言矣。此亦依兩南例,只許尤甚邑折半捧留,自願輸納者,許令應施恐好矣。上曰,與兩南一體施行,而不願仍留之邑,則使之輸納本倉,可也。又所啓,此卽慶尙監司李壄狀啓也。亦陳道內年事不實之狀,尤甚被災邑,還穀請許代捧,山倉還上,請許捧留矣。山倉軍餉,依湖南例,只許尤甚邑折半捧留,似爲得宜,還上代捧,固有弊端,而尤甚邑必不數多,依狀請許令代捧,恐無所妨矣。上曰,山倉還上,依湖南例,只許尤甚邑折半捧留,代捧事,亦爲特施,可也。
謝恩,參知李世維,右副承旨李徵龜。
全羅左道災傷京差官書目,寶城縣監李思晟,災傷差錯,罷黜事。
判尹閔鎭厚請對時所啓,伏見知敦寧李寅燁疏批,在他人亦可感泣,況身自當之者乎?寅燁,世受國恩,當官盡職,朝紳中罕有其儔矣。李三碩之交印,寅燁苟知之,則豈敢有隱於殿下者哉?寅燁之元未聞知,臣請證之。蓋其交印之說,播行稍久,而臣亦晩始得聞,與寅燁同坐備局時,以此言及,則寅燁大驚曰,此必眞是失性矣。仍曰李三碩,自前冬累度送札,請得一邑,而吾聞其身抱痼疾,終不許之,及博川有窠,同僚以爲親往見之,則四肢不善運用,而精神則不爽,如得僻邑,可以臥治,故信其言而擬差矣,豈料至此乎云云。以此一言,可知其實情也。今之論者,以寅燁筵奏中,下鄕療病之說爲非,而此是泛然說過者,若謂之不能詳審則可也,寧有用意循私之事哉?臣聞寅燁,出往江外,移書責之,則答以臺避中以爲可論者不止一二云,故不敢留在京裏,卽爲出來云,而論以進退之義,終涉太過,如寅燁者決不可任其去朝也。況今年年事,不免凶歉,嶺西尤酷,明春似不無設賑之擧,海西大同,寅燁主之,而將未免踰時延拖,釐整廳事,臣必欲與寅燁協議,收殺前日,極知惶恐,而請以差下備局有司堂上者,專爲是也。此等事,皆甚緊急,今宜令政院別爲分付,使之從速入來,盡心國事也。上曰,當初臺論中用意循私云者,誠爲過當,而見其疏章,始知其出去江外,日者批旨,實不尋常,可見予意矣。予任使已久,稔知李寅燁之盡心國事,不易得之人也,豈爲李三碩而欺罔者哉?自政院催促,使之趁速入來,可也。右副承旨李徵龜曰,政院無他催促之道,當爲下諭乎?上曰,下諭,可也。
又所啓,諸道狀啓下備局者甚多,而鼎席一空,回啓無期。其中有關係賑廳·戶兵曹者,而賑廳堂上,無一行公之人,戶兵判,亦未及差出,臣待罪備局有司堂上,故敢此請對,仰稟睿裁。此卽江原監司金萬埰狀啓也。蓋論道內農形,而嶺西被災特甚,請依上年嶺東例,諸般徭役,或追捧或蠲減,嶺東耗穀,亦依上年例,移給嶺西災邑,襄陽等三邑耗穀,留置本邑,使給其近峽被災之面,嶺西移轉之穀,特令劃給等事也。此不可不急速定奪,未知何以爲之乎,上年嶺東諸般身役,當年條皆減半云矣。上曰,依上年嶺東例減半,可也。鎭厚曰,耗穀劃給之規,自上年始爲創開,此非每每援引之事,而嶺西凶荒,果爲最甚云,亦依上年例劃給,似無所妨矣。上曰,耗穀劃給事,亦爲依施,可也。鎭厚曰,嶺西移轉一款,非卽今可爲之事,令賑廳商量稟處,何如?上曰,依爲之。
又所啓,今番施惠時,士夫婦女年八十以上,有食物題給之敎矣。堂上官夫人年七十以上,每年有題給歲饌之事,則當此慶澤旁流之時,未免落漏,誠爲欠典矣。上曰,歲饌題給之人,不宜見漏於施惠之中,一體題給食物事,分付,可也。
判尹閔鎭厚請對時所啓,臣以至愚極陋,待罪卿列已久,而無報效,尋常惶愧矣。今又猥被恩擢,至陞崇班,臣尤增悚蹙,無所措躬,冒陳血懇,未蒙矜許,召牌荐降,不得不出謝,而臣於金吾事,多有嫌礙,鞫獄則開坐無期,姑不敢煩瀆,而至於李東彦獄事,許多囚繫之人,緣臣而將無勘決之日,誠甚可慮。或遞臣判義禁之任,或令次官擧行,似當有變通之道,故惶恐敢達。上曰,鞫獄則小無可嫌,不必提起,而李東彦事,如是累次力辭,令次官備員按治,可也。
又所啓,此卽咸鏡監司李廷謙災邑分等狀啓也。鏡城等六邑及三·甲,被災尤酷,請以今春嶺南移轉之穀,捧留各邑,趁春推移,以爲八邑賙活之資云,其勢自當如此爲先,使之準數督捧,何如?上曰,依爲之。鎭厚曰,其一條,以爲三·甲鹽貴如金,戶曹稅鹽,淸差需用之外,餘數當爲一百二十石零,請以此劃給兩官云。三·甲形勢,實爲可矜。稅鹽餘數,亦甚零星,依狀請劃給之意,分付戶曹,何如?上曰,依爲之。鎭厚曰,其一條,以爲兩邑堡鎭土卒,逃避相續,軍伍漸縮,邊鎭日虛,請自今別爲立法,各樣男丁,除老弱抄出成冊,付之邊將,專管檢束,購以重賞,許其密告,現露則犯者,邊將梟示事,嚴立科條後,停罷頻點之弊云,前日立法,非不嚴重,則更加其律,未知穩當,且頻點之弊,言者頗多,而尙未變通,意有所在,此事恐難輕議矣。上曰,所謂頻點,似指五日點考,則此事猝難變通。且凡立法太過,則難行,邊將梟示,亦甚過重,一依前例擧行事,分付,可也。鎭厚曰,其一條,卽公私鳥銃收藏之弊也。曾於壬午年間,臣隨諸臣之後,以此事仰達,自上特命還給私銃,其中無私銃者,亦給官銃,時時打圍事,發關知委,則北路守令輩,恐或生變,不爲擧行云,故頃於北兵使鄭弘佐辭朝時,出示其擧行條件矣。今道臣狀啓又如此,殊未知其故,才已行關,査問其曲折,而似當以依前朝命擧行之意,更爲申飭矣。上曰,雖非鳥銃,亦可持杖而犯越,鳥銃收藏之後,猶有犯越者,此不係於鳥銃之有無,故曾令出給矣。今無更爲定式之事,依前日朝令擧行之意,分付,可也。鎭厚曰,其一條,以爲尤甚八邑,田賦·身役,似當蠲減,之次邑,亦當一體蠲減云,北路田賦身役,雖不大段,每請蠲減,似爲未安矣。伹連歲飢荒如此,宜有別樣顧恤之道,尤甚邑,則特許減半,未知,何如?上曰,北路連値凶荒,尤甚邑田賦·身役,特爲減半,可也。
又所啓,此卽全羅監司洪重夏狀啓也。盛陳本道年事不實之狀,而茂朱等十一邑爲尤甚,道內各邑當年條外,舊未捧軍餉,只捧最初一年條,各衙門還上,則乙酉一年條徵捧,而乙酉無未收者,其前一年條收捧事,特爲停寢,尤甚十一邑,則當年條徵捧,而徵未捧一倂停止,身役賦役,亦可量減,十一邑中興陽等四邑,尤爲赤地,賑廳錢文留在四邑者,姑停作米之令,許令貸下賑廳錢所無之處,則取用於傍近邑所在處云云矣。朝令旣頒,有難續續變改,而所謂尤甚邑,則不可無顧恤之道,乙酉條無未收者,其前一年條勿捧,及軍餉只捧最初一年條兩款,許施於尤甚邑,恐爲無妨。賑廳形勢,旣未知其如何,而道內當賑之處,只是四邑,則與通一道設賑時有間,本道,亦可以周旋,四邑所在錢文,使之許貸,似宜,而傍近邑取用之請,似難許施矣。上曰,依此分付,可也。鎭厚曰,此亦全羅監司洪重夏狀啓也。以三山城軍餉穀,折半捧留,似宜矣。上曰,軍餉重大,何可每每不爲輸納耶?尤甚邑,則許令折半捧留,而其他各邑,竝爲輸納本所事,分付,可也。
又所啓,此卽平安監司趙泰耉狀啓也。以本道今年稅收米作錢上納事,爲請矣。頃伏聞前領議政崔錫鼎,爲慮戶曹經用之不足,啓請取來關西稅米云,今此狀啓,似指此事,而田稅作錢,曾已防塞,且戶曹所切緊者,在於米穀,則勢難許施,然本道農事,亦未登稔,若減米數,則恐或無妨矣。上曰,若許作錢,則非當初定奪本意,而本道形勢,亦不可不慮,似當有參酌之道,上納米數中,特爲減半事,分付,可也。
又所啓,此卽江華留守閔鎭遠狀啓也。本府各鎭堡防軍給代布,例自兵曹上下,而兵曹餘丁木,常患不足,不得趁時下送,故先以本府會付木腐傷者,啓稟上下,而其代亦至今不爲下送,再報備局,則以分付兵曹題送,兵曹又以待朝令變通回啓,請令廟堂稟旨分付矣。問於兵曹,則卽今餘儲之木乏盡,待新捧充償之外,實無他策,至於七月以後給代,則曾因前判書兪得一所啓,自備局上下事,已爲定奪云,蓋校生罰布之法旣行,則兵曹無落講·餘丁加得之路,而舊餘丁,又不無物故·年滿者,自備局參酌劃給罰布,所不可已,而江都給代,何可盡自備局上下乎?備局覆啓,似不免疏漏矣。況上年校生講,因年荒,只行於數三道,故卽今罰布所捧,只是數同,決無準數上下之勢,姑以二朔所用,自備局上下,而其餘,則依前自兵曹上下,今後逐年參酌加給,待兵曹餘丁盡無然後,皆自備局上下事,更爲分付,至於會付木先下之代,則新捧後,必須卽卽還償,報于備局宜當,以此申飭兵曹,何如?上曰,依所達施行,可也。
又所啓,今因忠淸監司狀啓,臣有平日區區所懷,敢此竝陳。楊津等三倉,設立之初,不無異議,而卽今朝家之有賴於此三倉者甚大,其效可見矣。但連因凶荒,移轉未收者數多,頃又劃給千石於公州山城,臣竊慨然。今年收租,似勝於上年,以傍近邑儲置米,移充其劃給之數,如可容力,則別爲加送尤好,令宣惠廳加意擧行,何如?上曰,依爲之。
又所啓,淸債不報人張后齡,稱冤納招,故使行時入送憑覈事,大臣曾已定奪矣。義州亦以此事,囚推之人,一體入送憑覈之意,分付使臣及本道,何如?上曰,依爲之。
又所啓,臣因江都給代布事,竊有區區所懷,敢此竝陳。江都各鎭堡軍卒,初因未卽充定,遂有姑給代布之擧,而至今仍成規例,兵曹每患難繼,此非永久可行之道,中間有給牧場,令土卒耕食之議,亦未見施。似聞本府方有初頭巖築堰之事,亦未知果能成就與否矣。臣意,則江都土田,他地人無得私占事,曾有禁令,而禁令前設莊者亦多,且各衙門貸用江都米穀者,非一二處,朝家每每督償,而難以本邑還充,至今遷就云。今若令本府訪問私莊之主,每結每卜價本幾許,從公論折定後,自備局分付貸債衙門,毋論銀錢木布,計給莊主後,仍爲計減所貸之米,則本米不至全失,而稅入可以增加,且以其土田,劃給各鎭堡,俾爲土卒耕食之資,而革罷給代布下送之規,則其爲利益誠大矣。至於今春戶曹貸米來一萬石,則本曹決難還充本邑,而曹儲綿布頗裕云,若以木折價,償其所貸之半,則亦似便好,未知,何如?上曰,此事,令廟堂稟處,可也。
又所啓,此卽開城留守韓聖佑狀啓也。大興山城移轉之穀,所屬八邑,各有分排,而近來各官,不謹奉行,須趁未凍前,輸納本倉事,請令廟堂分付矣。畿邑軍餉,皆許折半捧留,則大興移轉穀,固當一體施行,其中雖有海西數邑,而海西農事,亦未登稔云,何可分而二之乎?竝爲折半移納本所之意,分付,何如?上曰,依爲之。鎭厚曰,此狀啓,又以爲豐德移轉米千餘石,自上年,任自不爲受去云,當此荐飢之時,移轉米不爲受去之說,誠甚可怪,未知其故矣。聞入侍承旨李徵龜之言,則頗爲詳知曲折矣。徵龜曰,臣待罪長湍時,聞知此事矣。玄化倉,在於長湍境內,而附近各邑,俱有分受之穀,上年春,豐德府使朴昌漢,以本邑分受穀受去之意,報于開城府,則其時留守嚴緝,諉以無書目,事體不當,退其報狀,昌漢以爲,旣非管下,則無有書目牒呈之規,仍不受去矣。今春則凶荒特甚,望哺之民,必欲受食,故不得已具書目牒呈,則留守韓聖佑,題以後時,不許移轉,豐德之民,擧皆稱冤,此與任自不爲受去,有異矣。鎭厚曰,以體例相爭,而不爲受米救民,已甚駭然,而守令之於留守,事體自別,具書目牒呈,有何厭憚之事乎?尤極不當矣。承旨旣已詳陳實狀,而狀啓措語矇朧,更爲査問於本府或本道乎?上曰,承旨在長湍時,知曲折,別無更問之事矣。鎭厚曰,自明年依事目受去事,申飭豐德府,而具書目牒呈事,亦爲定式分付。韓聖佑矇朧馳啓,亦有其失,推考,何如?上曰,依爲之。
又所啓,三和防禦使,以老江鎭秋巡審行否,稟報備局矣。老江巡審,元不大段,且不無貽弊之端云,今秋則停止無妨云矣。上曰,依爲之。
又所啓,江原監司以原州營所屬邑營將巡歷行否,稟報備局矣。軍政疏虞,雖甚可慮,嶺西被災最酷,不可無變通之道,使之停止,何如?上曰,依爲之。以上備局謄錄
又所啓,右議政李頤命爲兵判時,與知敦寧李寅燁,陳達榻前,軍門餘軍,必令充定於本軍門,闕額勿爲出給各邑事,定奪云,臣追後聞之,極言其不當,則李頤命以爲,吾不必堅執,惟當更加商議,李寅燁以爲,吾則旣已定奪,有難遽變前見,君須更爲陳達云,臣欲與寅燁,同時登對,而連有事故,竟未果焉。大抵欲仍屬本軍門者有二說,一則父子兄弟,或以不得完聚爲怨也,一則軍兵移定之後,必以由歇入苦爲怨也。若自軍門改作隊之際,使其父子兄弟,毋得相離,則元無難支之端,朝家旣令平均身役,則苦歇,又非所可論也。當初自上,深軫白骨徵布·鄰族被侵之弊,特命廟堂,設廳釐正,而畢竟所減餘額,但爲收布之歸,而白骨鄰族之弊,猶夫如前也,此豈殿下恤民之本意哉?今以其餘軍,劃給於摠戎廳·掌樂院·司僕寺等處,未充之代,其餘則屬之備局,許令各邑,移定於逃故之闕,而未及移定之前,則自備局,依餘丁例收布,實合於大體矣。上曰,才經定奪,有難續續變改,而非設廳釐正之本意云者,誠是矣。依所達爲之。
備局薦,以尹就商爲水原府使。以上備局謄錄
判尹閔鎭厚請對入侍時,判尹閔鎭厚所啓,鞫廳罪人在囚者頗多,而開坐姑無其期,當此嚴寒,不無凍病致斃之慮,近來有入給衣服之謬規云,而此則事體未安,故只給空石及戶曹襦衣,以此必難支堪。若令戶曹覓給毛物,待鞫廳罷後,還下本曹,則恐無所妨,故敢達。上曰,依爲之。
判尹閔鎭厚所啓,臣以至愚極陋,待罪卿列已久,而無一報效,尋常惶愧矣。今又猥被恩擢,至陞崇班,臣尤增悚蹙,無所措躬。冒陳血懇,未蒙矜許,召牌荐降,不得不出謝,而臣於金吾事,多有嫌礙,鞫獄則開坐無期,姑不敢煩瀆,而至於李東彦獄事,許多囚繫之人,緣臣而將無勘決之日,誠甚可慮。或遞臣判義禁之任,或令次官擧行,似當有變通之道,故惶恐敢達。上曰,鞫獄則少無可嫌,不必提起,而李東彦事,如是累次力辭,令次官備員按治,可也。
判尹閔鎭厚所啓,禁府時囚罪人金弘績,刑推允下,而臣於此事,竊有所懷,惶恐敢達。當初弘績之差送監官,實由於判府事李濡之言,而臣亦其時待罪賑廳,則不善任人之罪,烏得免乎?但其時水使,累次馳報,以爲葛頭山松木,沒數蟲損,故廟堂以爲空棄可惜,遂有自賑廳煮鹽之議,一山盡枯之中,沒有稍存靑氣者,其終必不免於枯死,可知矣。似聞其近處居民,見其蟲損,意以爲一任渠輩之斫取,而終作賑廳煮鹽之資,渠輩不得下手,則無所歸咎,乃反嫉怨弘績,行査之際,亦皆構成弘績之罪云,而此等傳聞,有不足信取。本道査啓,旣曰濫斫生松,則惟當以此照律矣。臣曾爲知義禁時,判義趙相愚,論其罪甚峻,及聞臣言亦以爲然,其後竟至請刑,實未可知,設令弘績,有貪濫之事,則其罪固不容誅,今乃不然,雖以本道査啓見之,別無入己之跡。且聞湖南御史李喬岳之言,則弘績,以擧職見稱,土民,至有追思涕泣者云,今所當議罪者,只在於混斫生松一款,刑推之後,渠雖承款,所擬之律,亦不過此,有何別樣訊問之事耶?臣意則勿爲刑推,以本道査啓,直用混斫生松之律,恐或得宜矣。上曰,斫松之罪,終必不至於死,以査啓直爲照律,可也。以上禁府謄錄
上在昌德宮。停常參·經筵。
夜一二更,月暈廻金星。啓。
以李景說爲假注書。
左副承旨金弘楨上疏。大槪,臣於重臣之典獄罪囚放釋定式事,有不敢晏然者,伏乞聖明,亟遞臣職,以安微分事。入啓。答曰,省疏具悉。爾其勿辭,從速察職。
謝恩,右承旨崔重泰。
府啓,今六月十六日鞫廳大臣請對之時,入侍承旨及注書,截去筵奏緊要句語於擧行條件,有若以待命大臣,眞有掩匿凶言之罪者然,無論用意與否,事極無嚴。雖因奏事大臣之追後送言,改標啓下,而關係鞫獄,後弊宜防。請其日當該承旨·注書,竝罷職不敍。前參議尹趾仁,頃當林溥設鞫之時,身在諫職,連參鞫坐,而猝稱辭免,投進一疏。或曰只係虛實,以示不欲深治之意,或請考出參坐日子,以爲區別傾陷之計。其眩幻巧密之狀,誠有所不可掩者。至於待命大臣,得見擧條驚怕之語,傳諭書啓,略暴弸中冤鬱之懷者,此是理勢之當然,人情之不容已,而趾仁盛氣侵詆,恣意脅持,必欲箝制人口,惟恐實狀之上聞,其心所在,尤極彰露無餘,不可以事在旣往而置之。請前參議尹趾仁,削奪官職,新除授司諫院正言李邦彦,時在江原道金城縣任所,請斯速乘馹上來事,下諭。答曰,不允。第二件事及下諭事,依啓。
京畿監司朴權辭職上疏。入啓。答曰,省疏具悉。卿其勿辭,從速察職。
正言沈宅賢辭職上疏。入啓。答曰,省疏具悉。爾其從速察職。
罷職不敍現告,當該承旨李彦經,注書宋成明。
上在昌德宮。停常參·經筵。
左承旨任胤元再度呈辭。入啓。加給由。
假注書權熀書啓,臣承命馳往于高陽杏洲村右議政李頤命所住處,傳宣聖批,則以爲臣情迫於危苦,冒瀆不已,辭窮於煩複,罄竭無餘,猶謂區區至誠,庶可以上格於慈覆之天,方竚待恩許,亦恭俟嚴誅。史官來宣聖批,非惟不允所辭,又以情志未孚爲敎,臣奉讀惶汗,不知死所。非常之恩曠世,而勤懇之旨相續,誠意之孚,金石可透,報效之誠,犬馬亦知,縱臣冥頑無狀,寧不知銘肝鏤骨,而故犯此慢命辜恩之誅哉?誠以危厲之蹤,一出而顚沛,上累於王明,貽害於國事,辜負大恩,反甚於今日之罪故耳。不然何敢不承,而何忍乃爾?更事呼籲,極知其萬分惶恐,悶默俟罪,尤覺私義之不敢安,徊徨罔措,瞻望涕泣,尙冀天地之仁,曲察矜憐云矣,敢啓。傳曰,知道。
京畿監司書目,平川君申琓,判府事李濡·金昌集,月廩辭而不受事。啓。傳曰,竝更爲輸送。
府啓,請還收參貨行商之命事。前參議尹趾仁,頃當林溥設鞫之時,身在諫職,連參鞫坐,而猝稱辭免,投進一疏,或曰只係言語虛實,以示不欲深治之意,或請考出參坐日子,以爲區別傾陷之計,其眩幻巧密之狀,誠有不可掩者。至於待命大臣,得見擧條驚怕之語,傳諭書啓,略暴弸中冤鬱之懷,自是理勢之當然,人情之不容而已,而趾仁,又復盛氣侵詆,恣意脅持,必欲箝制人口,惟恐實狀之上聞,其心所在,尤極彰露無餘,不可以事在旣往而置之。請前參議尹趾仁,削奪官職。答曰,勿煩。
吏曹參判黃欽上疏。大槪,臣於憲臣之疏,又有所不敢晏然者,冒萬死陳章請譴,伏乞聖明,亟許遞改臣職名,仍令攸司勘臣不職之罪,以嚴邦憲,以安私分事。入啓。答曰,省疏具悉。卿其勿辭,宜速察職。
執義李德英上疏。大槪,冒上請譴之章,反承溫諭之寵,以罪爲榮,益增惶隕。且於日昨筵敎,有不敢晏然者,玆敢更暴事實,仍陳病難供職之狀,亟命鐫遞,以幸公私事。入啓。
黃海監司書目,旣承辭疏還送之命,不敢更有所煩控,縮伏經月,而臺章之覆啓難期,本道之狼狽轉甚,玆敢冒死申籲,冀蒙恩許,兼附愚見,以備裁處事,上疏上送事。啓。答曰,省疏具悉。疏辭,令廟堂稟處,卿其勿辭察職。
京畿監司書〈目〉,交河呈,以司諫李觀命辭職上疏上送事。啓。答曰,省疏具悉。爾其勿辭,從速上來察職。
政院啓曰,判府事崔錫鼎·徐宗泰,俱出往江上云。係是大臣去就,敢啓。傳曰,卿因臺疏,昨旣待命,今又出城云,不覺愕然也。大臣去就,不宜自輕,相繼決歸,誰與爲國?卿其須體予意,安心入來事,遣史官傳諭于崔判府事·徐判府事。
答執義李德英疏曰,省疏具悉。爾其勿辭,宜速察職。
上在昌德宮。停常參·經筵。
夜二更,有霧氣。啓。
左承旨任胤元三度呈辭。入啓。遞差。
吏曹啓目,粘連。觀此忠淸監司李彦經狀啓,則林川郡守尹世緯呈狀內,以爲其老母將來任所,未及半途,忽得眩昏之症,不得前進,仍還京第,專廢起居,委頓牀枕,斷無離側還任之望是如,令該曹照例稟處亦爲白有臥乎所,世緯母病,尙未向差,將往任所,旣無其路,則勿敍三百里外之法典,雖不可擧論是白乎乃,情理所在,有難强迫,曠官之弊,亦甚可慮,林川郡守尹世緯,罷黜,何如?啓依允。
注書具萬理書啓,臣承命馳往于龍山村舍判府事崔錫鼎所住處,傳宣聖批,則以爲臣於日昨,伏見臺臣疏本,歷擧向日鞫獄時事,罪狀案治之臣,語意切峻,不敢一刻晏然待命於金吾,旋承勿待命之敎,旣不可仍留草次,又難於安住私室,卽出城外,轉至江上,屛跡縮伏,恭俟臺議之勘劾矣。不意玆者,史官遠辱,傳宣恩旨,諭以去就不宜自輕,仍令安心入來,詞意懇至,有踰常格,臣跪奉莊誦,怳如天威之不違咫尺,驚惶感隕,五情震惕,不覺涕淚之交逬也。臣頃忝相職,冒當重獄,雖緣智慮昏淺,卒未能明覈其本情之無他,竊想天日之明,有所俯燭,而今臺疏之臚列成罪,至於此極,臣實危慄,繼之以悼傷也。夫鞫獄,何等重大,而當事之臣,罪狀如此,則固宜身被重何,以嚴朝憲,其何敢徒恃眷遇,偃然自如,有若無故之人哉?叨蒙恩召,未克祗承,雖有自辨之端,亦所不敢,臣之情事,可謂戚矣。伏地戰越,不知所達云矣,敢啓。傳曰,知道。
假注書權熀書啓,臣承命馳往于豆毛浦判府事徐宗泰所住處,傳宣聖旨,則以爲,臣於悚蹙待譴之中,日昨伏覩臺疏批旨極嚴已極,震越無地,晩而得見原疏,如私意低昂,强施刑訊,祖宗治獄之法蕩然無餘,不可不使明主一知等語,其所臚列,極其危怖,泥首金吾之外,以請嚴誅,勿待命之聖敎,感戴雖深,而不敢身留輦下,出伏野外,席藁以俟,玆於夢寐之外,史官遠臨,傳宣綸音,至有安心入來之敎,臣奉讀惶懍,涕汗交迸。臣當事謬誤,身負重戾,臺言至深,本情難暴,揆以國體·私分,何敢爲重入修門之計?恩命之下,無以祗承,伏地兢隕,惟日俟罪名之論勘云矣,敢啓。傳曰,知道。
府啓,前參議尹趾仁,當林溥設鞫之時,職在諫官,身參鞫坐,而猝稱辭免,投進一疏,欲陰救林溥,則謂之只係言語虛實,以示不必深治之意,欲專陷三大臣,則至請考啓參坐日子,以爲强加區別之計,其眩幻巧密之狀,誠有所不可掩者。且於其時待命大臣,得見截去之擧條,不勝痛迫之心,乃於傳諭之回啓,略陳冤鬱之懷,此固人情之不容已者,有何徑斥按獄之大臣之意,而趾仁,乃盛氣侵詆,恣意脅持,使不得吐一辭自辨,惟恐聖上之或燭,其心所在,尤可駭惋,不可以事在旣往而置之。請前參議尹趾仁,削奪官職。答曰,勿煩。
吏曹啓曰,承旨有闕,政事,取稟。傳曰,明日爲之。
判尹閔鎭厚上疏。大槪,敢陳前席未畢之辭,冀蒙譴罷事。入啓。答曰,省疏具悉。卿其勿辭,從速行公。
奉敎洪禹瑞牌不進,罷職傳旨。傳曰,只推勿罷。
上在昌德宮。停常參·經筵。
夜一二更,月暈。啓。
政院啓曰,卽者吏曹郞廳來言,判書趙泰采病不來,參判黃欽未肅拜,參議權尙游在外,不得開政云。判書趙泰采,參判黃欽,竝卽牌招開政,何如?傳曰,允。
謝恩,吏曹參判黃欽。
校理金興慶辭職上疏。入啓。答曰,省疏具悉。爾其勿辭,從速察職。
京畿監司書目,高陽呈,以右議政李頤命上疏上送事。啓。答曰,省疏具悉卿懇。臺疏所論,元非介嫌,卿其體寡昧之思想,念鼎席之一空,毋執撝謙,卽日就途,用副如渴之望。仍傳曰,遣史官傳諭。
有政。吏批,以尹星駿爲忠淸監司,以李湛爲林川郡守,以李衡輔爲內侍敎官,以李宜顯爲獻納,以任胤元爲工曹參議,以金鎭泰爲工曹佐郞,以李觀命爲西學敎授,以權爲司僕正,以崔燾中爲寶城郡守,以李挺晳爲工曹佐郞,以李善溥爲承旨,成均典籍洪夏濟,成均學諭崔仁垕。
有政。兵批,副護軍趙相愚·閔震元,副司直任胤元。
上在昌德宮。停常參·經筵。
政院啓曰,新除授左承旨李善溥,時在忠淸道海美地,斯速乘馹上來事,下諭,何如?傳曰,允。
又啓曰,秋曹長席,累月曠官,詞訟積滯,未有甚於近日。判書金宇杭昨日交龜之後,不出肅,卽爲牌招,使之察任,何如?傳曰,允。
刑曹參議李光佐上疏。大槪,臣之情理,決不堪供劇仕,而陳情未徹,黽勉就列,每當赴衙,臣母獨寄寓舍,無人將護,臣私心悶迫,不能自持。臣母自昨,又重添寒感,症情非細,驚憂焦煎,萬無赴公治事之望,玆敢疾聲仰籲,乞蒙遞解職名,專意救護事。入啓。答曰,省疏具悉。爾其勿辭,救護母病。
禮曹判書徐文裕上疏。大槪,臣疾病危苦,連日不得進參於書筵,陳章乞免,見阻喉司,方此伏枕惶悚之中,伏聞日昨筵中,有李東彦獄事,令次官備員擧行之命。臣旣被罪人之侵攻,決不可復按獄事,兼帶賓客及金吾之任,竝許遞免,以延殘喘,以重獄體事。入啓。答曰,省疏具悉。卿其勿辭,從速行公。
謝恩,校理金興慶。
上在昌德宮。停常參·經筵。
工曹參判金演上疏。大槪,臣伏蒙恩暇,歸掃先壠,由限垂盡,方欲復路之際,得伏聞臺臣,以頃日鞫獄事,抗章臚列,語意深峻,參鞫大臣以下,席藁於金吾門外,臣亦伊時獄官之一也。不勝惶怖,奔到城外,待罪諸臣,因聖敎皆逬退郊埛。臣以同罪之人,不敢爲徑入祗肅之計,跧伏門外,恭俟罪律,側聽累日,迄無處分,職名尙在身上,不容一日虛帶,以益瘝曠之罪。伏乞聖慈,俯諒危悃,先削臣職,仍勘罪名,以嚴邦憲,以謝人言事。入啓。答曰,省疏具悉。卿其勿辭察職。
政院啓曰,憲府無行公之員,連日監察茶時,事甚未安,除在外外呈告未肅拜人員,竝卽牌招察任,何如?傳曰,允。
又啓曰,刑曹判書金宇杭,昨日違牌之後,今日又不出肅。詞訟積滯,極甚可慮,更爲牌招察任,何如?傳曰,允。
弼善柳重茂上疏。大槪,老母宿患沈綿之中,又添寒疾,症甚危惡,在臣情理,決無離側供仕之望。伏乞亟遞臣職,俾得專意救護事。入啓。答曰,省疏具悉。爾其勿辭,救護母病。
注書具萬理書啓,臣承命馳往于高陽杏洲村右議政李頤命所住處,傳諭聖批,則以爲臣萬萬難冒之外,臺疏所言,亦甚瞿然,冒死號籲於席藁俟譴之中,史官又來傳宣聖批,謂無可嫌,諭令就途,而思想之敎,亦已再矣,臣瞻望宸極,感涕如雨。誤恩日加,臣罪日深,惟有至誠,可以自達,而事勢旣窮,辭意亦竭,申暴悃懇,且甚惶恐,豈敢一向違慢,不念分義,而臣宿患痰症,危劇已久,塡胸而氣喘,流脚而行艱,決無冒寒起動之勢。從前不敢以疾病爲辭,蓋以情跡之危苦,甚於疾病耳。今雖欲稍進數十里,請罪於城外,實無以自力,嚴命之下,又未祗承,萬死之罪,益無所逃,唯願遄蒙鈇鉞之誅,安此微分而已云矣,敢啓。傳曰,知道。
謝恩,刑曹判書金宇杭。
刑曹判書金宇杭上疏。大槪,荐承召命,嚴畏分義,不得不黽勉祗肅,而旣被擊錚人之構誣,今不可參涉其議處,乞賜遞改,以便公私事。入啓。答曰,省疏具悉。卿無可嫌,勿辭行公。
傳曰,郡守金潚女子,郡守趙泰果女子,進士申義集女子,通德郞洪九章女子,通德郞金彦熙女子,著作金東弼女子,及初揀擇未參女子,竝禁婚,其餘許婚。
有政。吏批,以鄭棟隆爲結城縣監。
上在昌德宮。停常參·經筵。
傳曰,明日晝講爲之。
全羅道都事書目,興德縣監柳星河災傷差錯,罷黜事。
謝恩,奉敎洪禹瑞。
禮曹佐郞尹徵三,穆陵曲墻後枯松木摘奸後入來。
備忘記,時事多艱,鼎席空虛,中夜以思,丙枕何安?此時望卿造朝,不啻大旱雲霓,不宜一向恝視,以孤予虛竚之誠也,決矣。卿其亟斷巽牘,幡然來思,勉副至意事,遣史官傳諭于右相。
上在昌德宮。停常參,只晝講。
夜二更,月犯火星。啓。
政院啓曰,金吾滯囚,近來尤甚,判義禁閔鎭厚服制單子,今方入之,當爲開坐,而本府堂上,或呈告或陳疏,俱不行公。知義禁李益壽·徐文裕,同義禁李東郁,竝卽牌招,以爲參坐之地,何如?傳曰,允。
知義禁李益壽·徐文裕,同義禁李東郁,牌不進。
晝講入侍時,知事趙泰采,特進官金錫衍,承旨崔重泰,玉堂金興慶·朴鳳齡,假注書李景說,史官洪致中·申靖夏,講春秋集傳,自十有二年止主之也。
江原監司書目,麟蹄縣監金盛大,前後差使員之任,每每圖遞,一不馳進,不得已罷黜事。啓。傳曰,只推勿罷。
政院啓曰,知義禁李益壽·徐文裕,同義禁李同郁,牌不進,推考傳旨,今方捧入,而金吾滯囚,極甚可慮,更爲牌招,何如?傳曰,允。
知義禁李益壽,再招不進後上疏。大槪,臣之情勢,有難冒沒承命,荐召之下,坐犯逋慢,分義掃地,惶隕靡容。亟遞臣職,仍治臣罪,以肅朝綱,〈以〉安私分事。入啓。答曰,省疏具悉。卿其勿辭,安心行公。
晝講時,知事趙泰采所啓,守令之以善賑善治,直捧準職承傳者多矣,而陞擬之際,不無掣肘之事,故欲一稟定矣。守令中如縣監·縣令之類,或有四品陞敍者,或有準職陞敍者,而六品之於四品,其間不遠,故四品陞,則移擬於郡守之窠,準職陞,則直擬州牧,殊涉太驟,故銓曹多不用承傳,或至年滿,而終未得陞擬,拘於政體,又不得降擬四品,反不如之次陞敍者,臣意則以準職承傳,懸於四品之窠,姑責來效,又著治績,則仍陞州牧,似無濫驟之弊。臣曾忝佐貳,以此議于長席,亦以臣言爲可,而未果陳白,今又忝叨銓地,敢此仰達矣。上曰,直授準職,似涉太驟,所達誠是,依此爲之,可也。以上朝報
晝講入侍時,知事趙泰采所啓,今番陵行時兩醫司貢物主人等,以內局加定牛黃價本,依元貢例上下事,呈上言下地部,而未及回啓,臣亦遞任,以臣待罪醫司提擧,貢物主人等,逐日呼訴,故敢此仰達。大槪御藥所用牛黃,亂前優數卜定,亂後裁減之後,尙未復古,而臘劑牛黃七十八部,則自戶曹給價矣。壬午年間,內局提調,以元貢牛黃,常患不足,加定四十部,使之進排,自是以後,該曹逐年給價,有若元貢者所給之價,依臘劑牛黃,以銀子八兩定式,而元貢則價米十五石,均是御供,而價本如是懸殊,貢物人等,以此呼冤,元貢與加卜定,少無異同,此後則一依元貢例,自宣惠廳上下價本,似或便當矣。上曰,依爲之。戶曹覆啓內云云事,命下矣。上項元貢不足,御藥所用牛黃四十部,丁亥條爲始,加定別單書入之意,敢啓。傳曰,知道。以上惠廳謄錄
上在昌德宮。停常參·經筵。
注書具萬理書啓,臣承命馳往于高陽杏洲村舍右議政李頤命所住處,傳宣聖旨,則以爲,臣徒積逋慢,若忘大恩,申籲不敢,賤疾且苦,悶默惶蹙,以嚴誅責,不意史官,來宣聖諭,責勉之旨,實踰尋常,俟罪之中,益不勝感泣。無狀賤臣,叨受謬恩於國事多艱之日,不能仰承明命,獨使至尊憂勞,丙枕不安,顧此罪戾,萬死難逭。區區廉義,疾病有不敢顧,卽宜趨走請命,以伸分義,而流痰滿身,脚膝尤甚,日夜酸痛,行立方艱,稍加調治,可以作行,謹當進伏城外,不敢抗顔周行,更瀝肝血,以伸萬萬難冒之悃,仍請辜恩違命之罪云矣,敢啓。傳曰,知道。
上在昌德宮。停常參·經筵。
禁府,强以敏拿囚。啓。
上在昌德宮。停常參·經筵。
下直,成歡察訪金晉來。
傳曰,明日晝講爲之。
都承旨李震休上疏。大槪,臣於重臣之疏,有不容泯默者,敢陳難冒之狀,冀蒙恩遞,以安微分事。入啓。答曰,省疏具悉。卿其勿辭,從速察職。
持平閔鎭東啓曰,臣之庸懦拙劣,本不合於言地,而迫於嚴命,黽勉就列,已有日矣,絲毫莫補,虛負職責,賤疾且苦,徒事尋單,一味愧懼,尤增悶縮。此際得見幼學李棖上言,則其前日山訟事,擧臣姓名,誣詆臣身,罔有紀極,臣不勝駭惋之至。蓋棖之父國馨,曾與忠州人洪信益,爭其葬妻之地,就訟於京兆,臣於其時,以該色郞廳,承命摘奸之後,本府入啓,決給於信益處矣。今棖,謂臣以與洪信益連姻之故,用意偏護,滿紙臚列,無非搆捏,臣之摘奸書啓,不過一循所見而已,有何扶抑彼此之事,而況與信益,影響不相及,則連姻之說,尤極虛罔。渠雖含忿於落訟,其肆然欺罔,何敢至此?臣不宜呶呶辨明,以傷事體,而旣被訟者之侵詆,則秋曹未及回啓之前,不可自謂無失,而晏然仍冒於臺次。請命遞斥臣職。答曰,勿辭,退待物論。
工曹判書李基夏辭職上疏。入啓。答曰,省疏具悉。卿辭如此,捕盜大將之任,今姑許遞,卿其更加調理。
左副承旨金弘楨,右副承旨李徵龜,同副承旨南就明上疏。大槪,臣等於重臣之疏,有不敢晏然者,請遞事。入啓。答曰,省疏具悉。爾等勿辭察職。
上在昌德宮。停常參,只晝講。
政院啓曰,金吾堂上,連次違牌之後,或陳疏,或呈告,判義禁閔鎭厚,獨爲行公,無以備員開坐。當此酷寒,決囚無期,知義禁徐文裕·李益壽,同義禁李東郁,竝卽牌招察任,何如?傳曰,允。
又啓曰,持平閔鎭東引避退待,今已經宿,監察茶時,亦甚未安。除在外外呈告人員,竝卽牌招,以爲推移處置之地,何如?傳曰,允。
傳曰,明日晝講爲之。
晝講入侍時,知事趙泰采,特進官黃欽,參贊官金弘楨,侍讀官申鐔,檢討官朴鳳齡,假注書李景說,記事官洪致中·申靖夏,〈講〉春秋集傳,自秋七月止惡自見。
持平韓永祚上疏。大槪,嚴召之下,不敢不承詣闕外,而臣母宿患添感,情理煎迫,斷無離捨供職之望。伏乞聖慈,亟遞臣職,俾得專意救護,以伸至情事。入啓。答曰,省疏具悉。爾其勿辭,救護母病。
同義禁李東郁,牌不進後上疏。大槪,臣疾病困篤,委頓牀席,昨犯違慢之科,方切悚惕之至,乃於玆者,天牌荐降,聞命驚惶,欲起還仆,分義虧損,臣罪萬死。伏乞嚴誅,少安私分事。入啓。
今日晝講時,近來呈告違牌,甚爲紛紜,自政院各別申飭事,及帶職在鄕人催促上來事,榻前下敎。
右副承旨李徵龜牌不進,依承傳罷職傳旨。傳曰,只推勿罷。
執義李德英,掌令尹世綏牌不進,依承傳罷職傳旨。傳曰,只推勿罷。
答同義禁李東郁疏曰,省疏具悉。卿辭如此,金吾之任,當許遞焉。
禮曹啓曰,癸未年揀擇時,三揀擇後,夫人直詣別宮矣。今亦依前例,夫人別宮,令漢城府閭閻士夫家可合處,預爲擇執,別定監役官,修理之意,分付該府該監,何如?傳曰,允。以上禮曹謄錄
宗親府啓曰,本府折受忠淸道沃川安邑面加耕火粟田,及恩津江景浦,舒川莊巖音漁箭有頉代,全羅道務安一二西面加耕火田,及江原道通川庫本,高城南江,黃海道甕津默馬巖,籠漁灘漁箭,代受收稅之意,令該曹分付本道,何如?傳曰,允。以上宗親府謄錄
上在昌德宮。停常參,只晝講。
夜,自一更至五更,有霧氣。啓。
大殿·中殿·世子宮,政院·玉堂·二品以上·六曹冬至問安。答曰,知道。
嬪宮,政院·玉堂冬至問安。答曰,知道。
政院啓曰,持平閔鎭東,引避退待,已至累日,而執義李德英,掌令尹世綏,只推命下之後,今又呈辭。竝卽牌招,以爲處置之地,何如?傳曰,允。
晝講入侍時,知事趙泰采,特進官金宇杭,參贊官崔重泰,侍讀官申鐔,檢討官朴鳳齡,假注書李景說,記事官洪致中·申靖夏,講春秋集傳,自十有三年止可謂深切著明矣。
右副承旨李徵龜上疏。大槪,臣於直廬,重患寒疾,數日調治,終未得汗,昨於替直還家之際,再感風寒,症情一倍添劇,達宵叫苦,方在涔涔之中,適於此際,召牌臨門,臣誠驚惶罔措。今臣所患,決無自力之望,竟未祗赴。臣罪至此,萬殞難贖,只推之命,出於格外,惶感之極,感淚交零。如使臣病,小有差減之勢,則所當卽起供職,而卽今病情,一向沈重,不得不陳章乞遞,亟許遞改,仍治臣罪,以警具僚事。入啓。遞差。
吏曹啓曰,承旨有闕,政事,敢稟。傳曰,明日爲之。
府啓,請前參議尹趾仁削奪官爵。引嫌而退。構訟官,近來弊習,以此引嫌,殊涉太過。請持平閔鎭東出仕。答曰,不允。處置事,依啓。
校理金興慶上疏。大槪,日昨出謝,祗爲小伸分義之計,而臣母宿患,累朔沈淹之餘,挾寒添劇,卽今情理,斷無離側從官之勢,乞命遞臣職名,俾得專意救護事。入啓。答曰,省疏具悉。爾其勿辭,救護母病。
京畿監司書目,楊根呈,以掌令趙錫周辭職上疏上送事。啓遞。
又書目,果川呈,以知敦掌李寅燁辭職上疏上送事。啓。答曰,省疏具悉卿懇。日昨辭疏之批,別諭之旨,實非偶然,則在卿同休戚之義,不當復以情勢爲言,須勿固辭,作速上來行公。
漢城府啓曰,因禮曹啓辭,王子婚禮時,閭閻士夫家可合處,令漢城府擇執事,命下矣。南部宜山尉契具守禎家,最爲可合,前春婚禮,亦用此家,從速修理事,分付戶曹,何如?傳曰,允。以上朝報
崔重泰,以禮曹意啓,以義州進士金德頀等上疏覆啓,議大臣稟處事,命下矣。發遣本曹郞廳,議于大臣,則行判中樞府事徐文重,病不收議,行判中樞府事崔錫鼎,行判中樞府事徐宗泰,以方在病伏竢罪之中,不敢獻議,平川君申琓,行判中樞府事金昌集以爲方在郊外竢罪之中,不敢獻議,領中樞府事南九萬,行判中樞府事尹趾完,行判中樞府事李濡,右議政李頤命,俱在外,不得收議。傳曰,更爲問議。
右副承旨李徵龜疏曰,伏以臣年紀衰耗,病又沈深,入冬以後,閉門縮伏,自分爲癃廢之人,千萬意外,新命謬加,分義是懼,不得不黽勉出〈仕〉,未及數日,重患感冒,頭疼而身熱,痰滯而胸塞,僵臥直廬,晝宵叫痛,昨於替直還家之時,所觸風寒,症情一倍添劇,急試和解之劑,終未得汗,加以咳喘兼發。缺
掌令趙錫周疏,伏以臣痰厥·頭痛之症,始於己卯,每年一再作,而或彌年·半年,幾死者數矣。自今九月,此病復作,叫痛欲死,伏枕度日。加以休息之痢,遇冬尤劇,所處便成溷廁,所着盡是汚臭。兼此兩病,有加無減,六歲之殘喘,幾何不一夕溘然也。吟呻之餘,屈指計日,違逋恩命,已逾數月,環顧分義,怵惕驚蹶,乃於本月十二日,作氣登程,纔到楊根地,怕寒之病,冒風觸冷,一倍添重,扶頭呼痛,遺矢連續,頹倒旅店,進固不得,退亦不得,萬不獲已。敢此申籲於天地父母之前,伏乞聖慈,察臣愚樸所懇,由於中心,憐臣衰朽,所患濱死□□罷免,俾尋生路,不勝幸甚。
晝講。入侍,座目見上上御熙政堂,讀前受音一遍訖。申譚進講,自宣公十有三年春齊師伐莒至于公孫歸會齊侯于穀。大文訖。泰采曰,夫禮別嫌明,徵治于未亂之吐,以爲旀之吐誤着也,以文理見之,爲旀之吐極非矣。上曰,然矣。上讀新受音一遍訖。譚曰,春齊伐陳,楚子伐宋者,言其徒然□大,不恤同盟,不知屈伸消長之理,而欲以區區之力,伐人之國,□譏啓致兵之罪,失保國之策也。譚曰,秋螽爲災,特書者,缺又曰,晉殺其大夫先縠云者,先縠,以晉中軍違命,缺聞,不能用鉞,已失刑矣。四行缺。鳳齡曰,用將之道,與用人之道無異,如用剛愎不仁者,缺敗國,爲人君可不戒哉?又曰,衛殺大夫孔達者,先盟後缺,以危社稷,蓋謀國不臧也。孔達雖自殺,稱國以殺,示其衛君之□也。泰采曰,孔達雖有罪自殺,其棄國僨事之罪難赦,故以殺書之,示貶意也。先縠雖有罪可殺,以先軫之孫也。先軫之功,與子文無異,子越椒攻王,莊王思子文之功,復克黃之所,至今稱楚王之□,而先縠以先軫之孫,終滅其族,則晉之德刑,皆不足以敵楚矣,先儒多以爲貶非論之矣。至易〈坤〉之初六曰,馴致之道,至堅氷也之註,缺。易於坤之初六曰,履霜堅氷至,以小事戒大事之意也。缺陽初動之日也。天地生物之心,發萌於一陽初生之日,若言缺君子道長,小人道消,循環不易之理,以君德論之,則缺正大公明,則陽也。缺,故先王亦以至日閉關缺意有存焉耳。今日亦以春秋進講,誠有扶陽抑陰之意也。缺凡於政令事爲之間,君臣上下之分,賢邪進退之理,必澄心□察,以示扶陽抑陰之義矣。上曰,儒臣所達,誠是,可不留心焉?
上在昌德宮。停常參·經筵。
夜三更,月入軒轅星。啓。
禮曹參判洪萬朝高陽地掃墳呈辭,及大司諫李喜茂初度呈〈辭〉。入啓。給由。
知義禁李益壽上疏。大槪,力疾承命,擬伸抃祝之誠,而病情猝劇,竟闕起居之禮,分義掃地,惶惕靡容。乞賜遞斥,以延殘喘,以安微分事。及副司果黃啓河上疏。大槪,敢陳沿路民瘼,以備裁處。入啓。
府啓,請還收蔘貨行商之命事,前參議尹趾仁削奪官職事。答曰,勿煩。
副修撰朴鳳齡上疏。大槪,臣於直中,得聞偏母宿病,感寒添劇,曉來病情,十分危重,臣方寸煎灼,不能自定,急於省護,留疏徑出,乞賜鐫遞,俾得專意救護事。入啓。答曰,省疏具悉。爾其勿辭,救護母病。
謝恩,右副承旨南就明,成均博士李景說。
同副承旨宋廷奎牌不進,依承傳罷職傳旨。傳曰,只推勿罷。
前判敦寧李頤命上疏。大槪,舁疾,來伏城外,更申危苦煎迫之情,乞蒙矜諒,改正臣新授官資,以幸國事事。入啓。答曰,省覽卿疏,知卿來住城外,欣慰良深。予之心腹之辭,前後批旨,罄悉無餘,而至於參鞫,少無嫌端之意,亦已言之矣。何用過自控免,以孤至〈意〉乎?須勿以情病爲辭,速出視事,勉副虛竚之望。仍傳曰,遣史官傳諭。
答知義李益壽疏曰,省疏具悉。卿其安心勿辭,亦勿待罪。
答司果黃啓河疏曰,省疏具悉。疏辭,令廟堂稟處。
政院啓曰,禁府郞廳來言,右議政方到城外,而姑未出仕,鞫廳開坐,不得爲之云矣,敢啓。傳曰,知道。
修撰李大成牌不進,依承傳罷職傳旨。傳禁推。
禁府,趙爾璧·李大成拿囚。啓。
有政。以李台佐爲東學敎授,以金宇杭爲掌苑提調,以李增華爲義禁府都事,以徐文渙爲掌隷院司評,以鄭壽期爲宗簿主簿,以洪璛爲同義禁,以宋正明爲修撰,以李尙說爲司藝,以李世晟爲靑松府使,以李夏源爲修撰,以洪重範爲軍資判官,以李宜顯爲中學敎授,以林再茂爲興德縣監,以朴行義爲掌令,以丁時潤爲掌樂正,以宋廷奎爲承旨。成均博士李景說,兼監察黃啓河·鄭翊時。
有政。兵批,副護軍趙錫周·林再茂·南巘,副司直李徵龜。
政院,以禮曹意啓曰,今二十日,延齡君夫人再揀擇,當進處女及新揀擇時未及上來處女,別單書入,而唐津幼學尹熻女子,尼山幼學尹惠敎女子,茂朱府使權持女子,或未及上來,或病不得上來云。再揀擇定日之後,未及上來,至於三人之多,雖未知病勢之如何,事甚未安。更爲催促進詣,三揀擇事,分付本道之意,敢啓。傳曰,知道。
前判敦寧李頤命疏曰,伏以臣,蔑棄廉偶,舁曳殘病,來伏於近城之地,非敢爲漸次□□也,誠以曠絶之恩,糜粉莫酬,偃蹇之罪,義分可懼,亦欲瞻近□,更訴危悃,而乞退而徑進,殆似却步而求前,逕庭可羞,臣豈不自知?臣竊嘗見古今人臣,係懸於爵祿·恩遇,終喪其所守,多不能自全於進退之節,未嘗不嗟咄而非之,豈謂今日,乃反躬駕而隨之也?然而區區之心,尙不能無望於天地之仁者,仰恃聖明推誠體下之仁,夐出千古,今又不免冒死煩瀆,萬殞之罪,何可以辭?臣風波積畏,慮悸在心,水土所傷,痼疾嬰身,些少精神,已消亡矣。縱使情迹,不至此危厲,實無策勵駑鈍,粗效奔勞之勢,而危迫之情,甚於疾病,故雖不敢以賤疾,縷縷煩浼,而蓋其沈篤之形,醫人之所共憂者,脚膝之痛,日甚一日,缺雖無故行公之人,有病如此,則可以辭遞。缺批答在上
校理金興慶疏曰,伏以臣情地危苦,誠難冒進,而向日北幕之恩遞,亶出體下之深仁,孝理之化,有足以感動臣隣,況微末如臣,躬承殊渥,一心鏤感,萬死難酬。肆於日前除目之下,不敢復議辭受之節,隨召膺命,仍又淹直,以伸區區叩謝之忱,而亦非敢爲仍因蹲冒之計也。至誠有所不獲已者,念臣老母,一經前冬大病以後,淹淹有難保之慮,而缺苦歇無常,差復無期,近因日寒感傷,不解缺臣之情理,實無離側從宦之勢,今日起居之班,不能趨參,於是尤萬萬矣。伏乞天地父母,俯諒血懇,鐫臣職名,以警具僚,千萬幸甚。
副修撰朴鳳齡疏曰,伏以臣宿病在身,五六年來,轉至沈痼,元氣澌敗,肌肉皆脫,□闥之間,不能任意起動,亦已久矣。居常懍愉,怕抱深憂,近因日寒,將攝失宜,添傷感冒,未卽和解,而臣方在禁直,輪替無人,不得及時歸省,臣之情理,已不勝其煎迫矣。朝者得聞家信,則母病,夜來尤劇,宿患諸症,乘時疊發,粥飮近口,輒卽吐嘔,便爲直泄,卽今症情。以下缺
李寅燁疏曰,別諭,隆摯鄭重,開釋備至,無異家人父子,而因又催臣上來,所以開示聖心,慰寵微臣者,迥出尋常,其丁寧懇惻之意,眞可以感豚魚而泣鬼神矣。不審糞土賤臣,何以得此曠世殊數於聖明也?拜稽莊誦,涕泗交逬,不覺臣精之交爽也。昔在孝廟朝,臣之先臣慶億,觀察湖西也,因一守令仍任事,備局以失體請推,則孝廟至有不必循私之敎。今臣又被不世之恩諭,聖明亦敎以循私罔上,予知其必不然。大哉綸音,同符聖祖之臣父子,偏蒙知照於前後者,實千古所罕。在臣分義,缺仍念臣家,世受國恩甚厚,臣復沐天地生成之澤,缺尤數異渥,糜身粉骨,是所自期。赴湯蹈火,亦缺。第臣向來所達,實非微文細過,缺擬以末減之科者,亦出斟量之意,則雖勤聖敎,缺靡自遺蘊,而釁戾已露,名義已喪,臣固不厭然掩匿缺無罪之人,而殿下雖欲置臣於無罪之地,亦安得也?臣本□百無肖似,而厚誤特達之知遇,卅載之間,躐躋卿月,惟思彈誠竭智,隨地效力,不以死生夷險異致者,卽臣之素蓄積,而顧卽才魯識劣,觸處憒憒,職守隳廢,了無一事自效,以小酬恩渥之萬一,而及至今日,又陷於重辜,雖欲抆拭湔秡,以圖補效,適足以自虧廉愧,增人笑罵,反顧初心,且恐且慙,中夜彷徨,無以爲懷。噫,旣失怙恃,又無兄弟,日夜之所仰戴而懸情者,惟是聖明之在上,含恩懸寵,濡忍未夬,荏苒遲回,以至于今,而目今□□日就參商,時事日益決裂,訾謫多端,或無完人,數行缺之仁,得至今日,而每當寒燠之交,輒致增劇,頃於奔逬□□之後,重感風寒,不良將理,漸入難醫之域,夜不能交睫,晝□□於鬱冒,火升氣厥,往往昏窒,懍然有朝夕溘然之憂,竊恐未報涓埃,遽塡丘壑,終爲孤恩負國之鬼也。縱無情迹之臲卼,卽今病狀,實無陳力就列之望矣。苟非然者,隆恩異渥,河海難量,蟲豕蠢微,尙且知感,臣雖無狀,亦非木石,何敢頑然不知,偃然牢拒,以自速嚴誅哉?臣於恩命之後,卽擬仰首□□,病伏淹涔之中,神思荒落,數行文字,亦不能營構,今始更暴肝膈之私義,伏乞天地父母,諒臣情勢,□收臣職名,不勝幸甚。
李益壽疏曰,伏以臣之陳病,亦已支離矣。雖在等敵之間,猶不勝其煩數字缺然君之於臣,猶父之於子也。子有疾病,必呼父母,則數字缺之呼,安得不仰浼於紸纊之聽哉?念臣宿患疝症,雖與危□之疾,朝夕垂盡者有間,而或乘榮衛之有損,或因寒冷之外襲,一日之內,發作無常,撑亘衝逆,幾乎昏窒者數矣。草土之餘,根柢轉苦,較視數年,輕重懸別,少失將攝之宜,輒有難支之慮,證形之危惡,此可知矣。頃忝刑官之命,屢竭肝膈之私,殿下亦已察臣之懇,而憐臣之病,垂體下之仁,而准釋負之請,是卽殿下愛欲其生之盛□也。曾未多日,旋叨金吾,以此病而供此職,豈不知其決無是望,而恩除之下,輒卽祈免,迹涉偃蹇,心甚懍懼,且値開講之日,惟以一□前席,少伸微悃爲急,不得不强扶出肅,而數行缺必辭乃已之義乎?聖明於此,想或諒其由中之懇矣。秋曹,固是劇地,而坐衙疏數,伸縮在我,猶患難堪,竭誠祈免,況今所帶之任,迫促之,局束之,進退呼吸,有不容自由者乎?近來金吾,人皆規避,章牘紛紜,作一厭避之地,雖有難强之勢,同歸形迹之嫌,向臣請暇之見阻,亦未必不由於此也。賤疾危苦之狀,喉院之臣,亦多有目見而矜憫者,其在同朝之義,固當上聞實狀,劃卽變通,而不相憐恕,一例請牌,積逋是懼,忍死趨命,適當陽復之期,擬效華祝之誠,而又於昨夕,猝然關塞,雜施諸方,良久回甦,左臂麻木,冷汗遍體,轉動不利,恰似風漸,宛轉牀席,達宵叫苦,欲起還仆,起居之禮,終至廢閣,分義掃地,罪戾如山,數字缺危迫之懇,亟遞金吾之任,以延殘喘,缺尹惠敎之女,卽臣外孫女也。缺年稚之兒,當寒遠行,中路缺以朝令至嚴,不得不扶護入來之意,伻督絡續,缺調治,病勢彌留,終未能及期上京云,臣旣不目見其病狀,未知輕重之如何,而朝家之申明此令,不啻再三,在外士夫家處子,莫不齊赴,而惠敎之女,適犯慢命之科,臣心瞿然,當復,如何?臣雖與其親祖有間,旣在京中,似當有與聞指揮之事,而不幸致此,誠甚惶隕,敢此冒昧自列,恭竢罪罰,伏願聖明,先治臣罪,以警他人,不勝幸甚。疏批在上
副司果黃啓河疏,伏以臣,譾劣無能,最居人下,而策名聖世,濫仄邇列,聖恩隆重,糜粉是期,一路檢田,亦豈臣所可堪任,而其在往役之義,不敢爲□避之計,恭承聖旨,出沒原野,算其周行,千有餘里,數字缺祗復,莫非王靈攸曁,數行缺之方哉?玆不避猥越,略陳其缺舊還上蕩滌之令,實出於深軫,不惜倉儲之盛意□□也。厚澤旁流,普土均歡,老羸跛躄,莫不感泣我聖上德意之□然,而列邑所在各營門糶糴之穀,不入於會付之秩,故獨未擧□□隅之歎,已不暇言,其在一視之道,豈不有歉?會付,卽軍資之重,而殿下特推如傷之仁,旣有蠲祛之命,則獨於營穀舊逋,一任其徵督,殊非均一推惠之道,一體竝蠲,恐不可已也。向來釐正設廳,專爲減省軍保,以除一分之弊也。側聽之道路,守禦牙兵,先減其額,歸于本邑,將以塡逃故之代,設局釐正之效,今始見矣。朝令纔頒,歡聲未息,旋因道臣之狀請,歸屬監營,收納身布,一如前套,民□駭落莫,固不足言,是何朝家擧措,顚倒若此?臣父臣數字缺營屬軍伍,臣亦略知其梗槪,當初朝家之設置,蓋數字缺親兵,脫有緩急,可無轉身之所,數行缺移五邑之軍,增益其數,則此數字缺爲事,臣未知其計之果得,而廟堂之始慮軍民,數字缺至設廳之稟講究,以其所汰之丁,不補軍役,乃於一落數字缺請許令移屬,不少留難亦何也?所謂守禦牙兵,素稱歇後,無論良賤,爭相投入,今忽移屬於營門,不但駭懼莫可鎭定,況一係營門之後,隨其闕額,迫令代定,必先於京按之簿,此又添一良役也,烏在其當初減額之意也?如不釐革則已矣,旣云釐革,而旋復前日樣子,此可謂有其名而無其實,倘使八方軍民,怨嗷愁苦之狀,有以聞于殿下之前,伏惟丙枕不安,玉食失味,發慮轉移,痛去其弊,固非容易可辦,卽此一事,亦乖釐革之本意,終使朝令顚倒,德意壅閼,臣恐前日之扶杖聽詔者,今反有疾首蹙額之歎也。臣之愚意,減額新屬營門者,亟令聽去,盡歸其數於各其本邑,愼充選之缺軍民顒若之望,除一時搜括之數行缺色矣。且臣於各樣身布數字缺大無,鄕廛之間,販貿之路旣絶,蓬戶之下,紡織之手且閑,數字缺不得掩體,身役之布,從何出也?此朝家之所以俯恤其急迫之狀,有此□代錢之令也。及見折定關文,則比前日定式,加二戔錢焉,旣軫民隱,許令代錢,則今年木丁之價,雖曰踊貴,其在損上益下之政,一依前日定式之數,事理當然,不此之爲,今乃區區計其分數,與民爭數錢之剩縮,堂堂千乘之國,豈爲此細屑之事,以取譏於四方,而受怨於小民也哉?況前日定式之數,可敵卽今京市一疋木之價,則似或不縮於周度,而今乃不恤窮民,臣未〈知〉此必不可已之事耶?處處民人,擁馬呼訴,悶其加數,冀請上聞,其情亦可哀矜,以國家言之,數錢剩,不趐若九牛之一毛,而若其窮民徵納之弊,則所費不貲,竝命有缺其加數,一從前日之定式而收捧焉。凡臣所條陳數件事,最是道內切至缺痛之民情,縱其文字拙蕪,言辭短淺,不能明白尊達。伏乞聖明,不以缺乾斷,特賜裁處,一道倒懸之民,庶有息肩蘇。以下缺
上在昌德宮。停常參·經筵。
下直,楊根郡守金鏜。
大司諫李喜茂再度呈辭。入啓。加給由。
謝恩,同副承旨宋廷奎。
檢閱申靖夏書啓,臣承命馳往于新門外鵝峴村右議政李頤命所住處,傳宣聖批,則以爲臣瀆冒之罪,亦已多矣。今旣來城外,何敢更事陳籲,而千思萬量,終有所不敢冒當者,冒死請命,誅責是俟,伏承聖批丁寧,誨勉又復勤摰,臣惶感悶塞,尤不知所措。臣苟有一分可冒者,恩敎至此,何敢更犯違慢之罪也?苦心危病,日月之明,似有未盡下燭者,謹當更入文字,以請前後違命之罪云矣,敢啓。傳曰,知道。
右副承旨崔重泰上疏。大槪,疾病急迫,救治無效,冒死煩控,乞蒙恩遞,以延須臾之命事。入啓。遞差。
前判敦寧李頤命上疏。大槪,更申危迫之懇,乞蒙改正官資,仍治逋慢之罪事。入啓。傳曰,遣承旨敦諭。
修撰李夏源牌不進,罷職傳旨。傳曰,只推勿罷。
傳曰,著作金東弼女子,郡守金潚女子,進士申義集女子,竝禁婚,前日禁婚女子,再揀擇未參處女,竝許婚。
禮曹啓曰,取考甲申年延礽君嘉禮時謄錄,則嘉禮日子,三揀擇定婚後推擇,而嘉禮凡事,則再揀擇後,卽爲擧行矣。延齡君夫人,再揀擇已行,今亦依此例設廳,嘉禮時所入諸具,預爲分付各該司,擧行,何如?傳曰,允。
上在昌德宮。停常參·經筵。
大司諫李喜茂三度呈辭。入啓。遞差。
政院啓,禁府堂上,連請牌招,而迄無備員開坐之事,當此極寒,獄囚之一向多滯,委屬可慮,知義禁李益壽·徐文裕,新除授同義禁洪璛,竝卽牌招,以爲趁卽開坐之地,何如?傳曰,允。
吏曹啓曰,承旨及臺諫有闕,政事,取稟。傳曰,當日爲之。
司正鄭纘先,文臣朔試射,稱病不進,依承傳罷職。
府啓,請還收蔘貨行商之命事,請前參議尹趾仁削奪官爵事。答曰,勿煩。
文學李喬岳上疏。大槪,臣於書筵退出之後,病情猝劇,有若頃刻垂盡者然,乞賜鐫遞,以尋生路事。入啓。
政院啓曰,知義禁李益壽·徐文裕,同義禁洪璛,牌招不進,推考傳旨,今方捧入,而當此極寒,決囚無期,且於鞫獄之時,獄官一向違牌,事甚未安,更爲牌招,何如?傳曰,允。
謝恩,修撰李夏源。
答文學李喬岳疏曰,省疏具悉。爾其勿辭,調理察職。
同義禁洪璛上疏再呈。入啓。答曰,省疏具悉。卿其勿辭,從速察任。
忠淸監司書目,海美呈,以左承旨李善溥辭職上疏上送事。啓。答曰,省疏具悉。行査在於受由之後,則終始欺隱,可知其非實狀矣。爾其勿辭,從速上來察職。
又書目,淸風呈,以吏曹參議權尙游辭職上疏上送事。啓。答曰,省疏具悉。爾其勿辭,從速上來察職。
京畿監司書目,楊州呈,以大提學金昌協辭職上疏上送事。啓。答曰,省疏具悉。卿勿固辭,作速上來行公。
有政。吏批,以金胄賢爲內資寺奉事,以柳載遠爲迎曙察訪,以鄭弼周爲司宰監主簿,以任胤元爲大司諫,以申聖夏爲掌隷院司評,以申銋爲承旨。
禮曹啓曰,延齡君夫人,三揀擇取稟草記,傳曰,開月旬後推擇,可也事,命下矣。三揀擇吉日,令日官推擇,則來十二月初十日午時,十六日午時爲吉,而其間無他吉日云,此兩日中,以何日定行乎?敢稟。傳曰,以初十日定行。以上禮曹謄錄
有政。兵批,副護軍崔重泰·李喜茂,副司勇吳錫厚。
上在昌德宮。停常參·經筵。
未時,太白見於巳地。啓。
下直,三和府使沈極。
弼善柳重茂再度呈辭。入啓。加給由。
以金聖重爲假注書。
傳曰,明日晝講爲之。
以嚴慶遂爲假注書。
謝恩,右承旨金弘楨,左副承旨申銋。
同副承旨宋廷奎書啓,臣承命馳往于城外鵝峴右議政李頤命所住處,敦諭聖旨,則以爲臣,昏迷固塞,積此罪負,而嚴誅不加,敦諭又降,惶恐感泣,繼以抑塞。到此窮迫之境,區區私義賤疾,有不敢言者,而臣之進伏城外,一身廉義疾病,已不暇顧矣。今所以籲呼不已者,只在於傷日月之明,敗國家之事,則聖明庶可俯察其非爲身計,而恩諭未已,責勉愈加,悶迫煎灼,求死不得,夜來痛勢尤苦,謹俟小間,當更申危悃,而分義掃地,伏俟譴何云矣,敢啓。傳曰,知道。
掌令朴行義上疏。大槪,千萬夢寐之外,又叨臺憲新命,敢陳情病難强之狀,冀蒙鐫削職名,俾得及時調治,以尋生路,仍令銓曹,勿復檢擧,以安私分事。入啓。答曰,省疏具悉。爾其勿辭,從速察職。
府啓,請前參議尹趾仁削奪官爵事。答曰,勿煩。
兼文學李宜顯牌不進,罷職傳旨。傳曰,只推勿罷。
前判敦寧李頤命上疏。大槪,冒死更申危懇,冀蒙改正官資,治臣罪戾,以幸國事,以振頹綱事。入啓。答曰,省疏具悉卿懇。前後敦勉,亶出至懇,而緣予誠淺,巽牘至於十上之多,予實愕然,繼以慙恧,不知所以爲諭也。卿其念君臣之大義,毋執撝謙,卽日造朝,用副予如渴之望。仍傳曰,遣史官傳諭,仍與偕來。
兼文學李宜顯再招不進,罷職傳旨。傳曰,只推勿罷。
上在昌德宮。停常參,只晝講。
傳曰,明日晝講爲之。
弼善柳重茂三度呈辭。入啓。遞差。
晝講。入侍,知事趙泰采,特進官閔鎭厚,參贊官金弘楨,侍讀官申鐔,檢討官李夏源,假注書嚴慶遂,記事官李澤·申靖夏,講春秋集傳,自十五年春止知春秋之法矣。
假注書權熀書啓,臣承命馳往于新門外鍮店洞右議政李頤命所住處,傳宣聖批,則以爲臣連章瀆冒,雖出至誠,辜恩負義,有罪難赦。聖慈寬容,溫批又宣,責之以君臣之義,辭旨隆重。又有與史官偕來之命,敦迫冞加,無狀賤臣,何可堪承?臣旣積此罪戾,又若坐邀恩數,在臣分義,惶恐欲死,事理窮盡,辭意亦竭,到此地頭,一身不敢自有,謹當俟病小間,仰承明命云矣。大臣姑俟病間,欲爲入謝,臣則旣承偕來之命,姑爲仍留之意,敢啓。傳曰,知道。先爲入來。
京畿監司狀啓,平川君申琓,判府事金昌集月廩米太,辭而不受事。啓。傳曰,姑待下敎輸送。
今日晝講時,禁府三堂上及大司成李晩成,牌招察任事,榻前下敎。
謝恩,同義禁洪璛。
咸鏡監司書目,德源府使元始亨,安邊代將金俊明,以禮數不恭,決棍致斃,爲先罷黜事。
府啓,請還收蔘貨行商之事命事,請參議尹趾仁削奪官爵事,請德源府使元始亨拿問定罪事。入啓。答曰,不允。末端事,依啓。
兼文學李宜顯上疏。大槪,臣情跡窮蹙,無一分冒出之勢,昨日荐召之下,俱不得趨承,雖出於萬萬不獲已,律以邦憲,罪合萬殞,而勿罷之命,輒復下降,至於再蒙寬貰,只從例勘,又是千萬意慮之所不到,惶悚感隕,汗淚交瀉。今於三牌,不敢在家偃謇,祗詣闕門之外,畢暴難進之實狀。伏乞聖明,曲垂諒察,亟遞臣本兼之任,仍治臣屢拒嚴命之罪,以礪臣工事。入啓。答曰,省疏具悉。爾其勿辭,從速察職。
大司成李晩成牌不進,依承傳罷職傳旨。傳曰,只推勿罷。
晝講時,知事趙泰采所啓,臣待罪知館事之任,有所稟定事矣。儒生接待館中擧行事,必有有司堂上然後,可以主管,而近來大司成,久不行公,至於通讀,必於當年內完畢事,旣有定式,而今年則被抄之後,連値大司成有故,尙未擧行。今冬又將垂盡,歲前若未及完畢,則不但空棄可惜,終有乖於激勸之道。且外方儒生之被抄,而留京等待者,其數頗多,當此劇寒,不免凍餒之患,而其中數人,至有殞命者云,誠極矜慘矣。卽今大司成,無故在京,牌招察任,使之趁歲前試取,何如?上曰,依爲之。
又所啓,四學製,必於當年內畢製事,定式矣。近來雖至過限,追後設行,蓋出於一時變通,而亦不無窘束之弊矣。卽今四學,多未試製,而兼官亦多有故者,曾前以他學兼官,有代行試取之例,今亦依此擧行,何如?上曰,依爲之。
上在昌德宮。停常參,只晝講。
傳曰,右議政留待引見。
傳曰,明日晝講爲之。
晝講。入侍,知事趙泰采,特進官金錫衍,參贊官宋廷奎,侍讀官金興慶,檢討官李夏源,假注書嚴慶遂,記事官李澤·申靖夏,講春秋集傳,自六月癸卯,止會齊高固于無患。
吏曹啓曰,兵曹判書有闕,政事,取稟。傳曰,當日爲之。
政院啓曰,近來兩司或呈告,或未肅謝,以致不得備員開坐,守令未署經,至於四員。卽今公務方殷,夫馬留滯之弊,亦甚可慮。除在外及受由外,呈告未肅拜人員,竝卽牌招,以爲開坐署經之地,何如?傳曰,允。
今日右議政李頤命留待引見時,問事郞廳之規避不進者,依定式直捧禁推事,及知義禁李益壽·徐文裕牌招事,榻前定奪。
府啓,請前參議尹趾仁削奪官爵事。答曰,勿煩。
謝恩,大司諫任胤元,獻納李宜顯。
今日晝講時,大司成李晩成推考,更爲牌招察任事,榻前下敎。
大司諫任胤元啓曰,臣於秋間,忝叨本職,迫於嚴召,黽勉出肅,仍參於鞫坐矣。日昨憲臣疏中,盛陳鞫獄之不遵法例,而語意甚峻,臣於是不勝瞿然之至。臣旣以諫職,進詣鞫廳,至於三日,而完議之際,亦皆同參,則當此參鞫諸臣待罪之日,不可晏然於言地,而況今鞫獄再設之時,臣以旣參初鞫之人,自以爲我無所失,而冒沒隨參,寧有是理?士夫廉隅爲重,雖被重譴,斷不可參鞫。請命遞斥臣職。答曰,勿辭,退待物論。
正言沈宅賢,牌不進。
禁府,鞫廳問事郞廳李坦罷職,代洪景濂,宋正明病,代黃啓河,申鐔病,代權詹。啓。
政院啓曰,鞫廳將爲開坐,而兩司不可不備員,而諫院之官,正言沈宅賢牌不進,罷職傳旨,才已捧入,大司諫任胤元,以當初參鞫,重被憲臣疏斥,亦爲引避。獻納李宜顯,承牌後旋卽呈辭出去。他無在京推移之員。獻納李宜顯,更卽牌招,以爲進參之地,何如?傳曰,允。
謝恩,大司成李晩成。
獻納李宜顯啓曰,臣之情地,萬無冒出之勢,屢違恩召,誠非得已,罪譴不加,溫批反降,臣含恩畏義,不敢一向撕捱,不得已隨牌出謝,而至於因仍冒沒,斷無是理,呈辭單,惶蹙冞深,卽又以參鞫事,召牌荐下,臣之捏扤狼狽,轉加一層矣。今此鞫事,乃是更鞫凶溥等之獄,則臣之不可參涉,較然甚明。且大司諫任胤元,引避退待,處置歸於臣身,而其所引嫌,亦以頃日傳獄按問時事,則臣尤何敢可否於其間乎?踪跡之罥礙,觸處如許,其不可冒據也,於是乎決矣。請命遞斥臣職。答曰,勿辭,退待物論。
政院啓曰,卽者禁府郞廳,以大臣意來言,知義禁徐文裕承牌之後,卽出鞫坐之令矣,諫院之官,或引避,或違牌,日已昏黑,不得開坐云矣,敢啓。傳曰,知道。
黃海監司書目,臣當遞不遞,情病俱急,且重臣筵奏中所引私書一款,旣多差爽,冞增悚恧,決不可一日冒據於職次,不得不冒死申籲,乞蒙恩遞事,上疏上送事。啓。答曰,省疏具悉。卿其勿辭察職。
有政。吏批,以尹就商爲水原府使,以李世俊爲德原府使,以李構爲氷庫別提,以趙泰老爲工曹參議,以李萬選爲弼善,以金泳爲孝陵參奉。
弼善李萬選,掌令朴行義,正言沈宅賢,牌不進,依承傳罷職。
判尹閔鎭厚所啓,此卽京畿監司朴權狀啓也。敗船拯米,例自地方官,分給改色,而或多臭腐不可食而勒分之弊矣。今因戊寅以上舊還上蕩減之令,民情亦以還上例,望其蕩減。今年年事,旣非豐稔,畿內之民,理宜優恤,其中軍餉,則有難許施,而其餘各衙門上納者,依戊寅以上還上蕩減例,竝許蕩減,何如?上曰,拯米中軍餉,則待明年徵捧,其餘蕩減,可也。
晝講入侍時,參贊官宋廷奎所啓,敗船米軍餉外蕩減事,大臣才已定奪矣。第念敗船所載,不無各樣兼載之米,而斗升分給於民間之後,到今區別,事涉擁腫,朝家如不蕩減則已,旣許蕩減,則似當一體施行矣。知事趙泰采曰,承旨之言,是矣。拯米戊寅以上未收之數,想必無多矣,何可區別於軍餉與他米乎?上曰,大臣區別之言,蓋有意見,而承旨所達,亦然矣,一體蕩減,可也。
備邊司郞廳,以右議政意啓曰,昨日引對時,臣以京畿各邑戊寅以上拯米軍餉外蕩減事,引達蒙允,晝講時,又因承旨所啓,有竝與軍餉許減之命矣。今當以此知委本道,而戊寅以後拯米,則不可不區別分付,戊寅以後未收,勿論軍餉及各衙門穀物,竝許待明秋徵納,以示朝家軫恤之意,何如?答曰,允。
晝講入侍時,參贊官宋廷奎所啓,臣新自海外來,島中弊瘼之稍涉緊重者,則在任時,旣已連續啓聞,而其中歲貢馬變通載運,及輦杠木尺數,依舊例定式等事,則必於歲前分付,然後可以趁春擧行,而今聞備局,尙未回啓云,別爲申飭,使之劃卽回啓,何如?上曰,速爲回啓之意,申飭,可也。
又所啓,今番進宴時,自上布德施惠,舊年逋糴,悉爲蕩減,一國之民,無不懽忻感祝,而濟州三邑,則元會付還穀,本來零星,戊寅以上未收,皆是移轉賑穀,而移轉穀,則不入於蕩減中,故島民獨未霑恩,濟州則異於他處,移轉賑穀,別爲蕩減,恐無所妨,下詢而處之,何如?上曰,此事,如何?知事趙泰采曰,各邑元會則數小,而未收,皆是軍餉及賑廳移轉,如關西則管餉,係是軍需,雖有蕩滌之令,元會無多,民不得蒙惠云矣。濟州則旣是絶島,而屢經年凶,年舊未收移轉穀,竝許蕩減,似可矣。上曰,移轉賑穀則蕩減,軍餉則問于廟堂而稟處,可也。以上備局謄錄
有政。兵批,副司果柳重茂。
上在昌德宮。停常參·經筵。
傳曰,今日晝講停。
吏曹啓曰,臺諫有闕,政事,取稟。傳曰,當日爲之。
兵曹參判尹以道辭職上疏。入啓。答曰,省疏具悉。卿辭如此,本職,當許遞焉。
府啓,請還收蔘貨行商之命事。竝引嫌而退,憲臣疏語,旣出泛論,因此引避,殊涉太過,嫌難參涉,其勢固然,請大司諫任胤元,獻納李宜顯,竝命出仕事。入啓。不允。處置事,依啓。前啓,前參議尹趾仁削奪官爵事,停啓。
右副承旨南就明上疏。大槪,臣於該房之任,有不可晏然參鞫者,乞削臣職,以重鞫事,以安微分事。入啓。答曰,省疏具悉。爾其勿辭,從速察職。
政院啓曰,右副承旨南就明同姓五寸叔母,故學生羅尙絅妻孺人南氏身死,服制出繼降等,已行四日,出仕,何如?傳曰,允。
又啓曰,今日鞫廳,以諫院無行公之員,尙未開坐云,大司諫任胤元,獻納李宜顯,才已出牌,而新除授正言李喬岳,亦爲牌招,以爲推移參鞫之地,何如?傳曰,允。
大司諫任胤元,獻納李宜顯牌不進,依承傳罷職傳旨。傳曰,只推勿罷。
謝恩,正言李喬岳。
弼善洪景濂牌不進,依承傳罷職傳旨。傳曰,只推勿罷。
禁府,鞫廳問事郞廳朴鳳齡親病,代朴台東,權詹在外,代沈尙尹。啓。
有政。吏批,以李喬岳爲正言,以李健命爲兵曹參判,以徐宗穉爲繕工監役,以洪景濂爲弼善,以柳重茂爲掌令。
有政。兵批,副司直尹以道,副護軍韓又良·李纘元。
上在昌德宮。停常參·經筵。
夜一更,流星出室星上,入婁星下,狀如拳,尾長三四尺許,色赤,光照地。啓。
問事郞廳,以大臣意啓曰,臺諫出肅後,臣等方齊會開坐,而問事郞廳新舊差出六員中,朴鳳齡以親病陳疏受由,權詹出往外方云。其代,今方付標以入,而李翊漢,以前任問事郞廳,引嫌呈狀,旣不參涉完議,則不必深嫌,與稱頉不進者有異,亦不宜直捧禁推,使之從速進參,洪景廉新除未肅拜云,令政院催促出謝,使之進參。且本府堂上,不可不備員,知義禁李益壽,亦令政院,待明朝牌招,使之進參,何如?傳曰,允。
謝恩,弼善洪景濂。
掌令尹世綏三度呈辭。入啓。遞差。
禮曹,丙戌重試對擧別試吉日,文武科初試,二月初十日,文武科講經,三月初三日,文武科殿試,同月二十日,文武重試,同月二十六日,別試及重試放榜,四月初二日辰時,推擇。啓。
鞫廳,罪人呂必重更推,林溥·金柅·林浣·姜履相·兪彦明·李聖肇,元情。
政院啓曰,度支之長,曠闕已久,曹務多滯,委屬可慮,新除授戶曹判書尹世紀,卽爲牌招察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
傳曰,知義禁李益壽今又違牌,雖未知病勢輕重,鞫獄事體重大,而日事違牌,極爲未安。更爲牌招,以爲參鞫之地。
吏曹判書趙泰采上疏。大槪,臣情勢有難安者,病狀亦無自力之理,乞賜遞免,以便公私事。入啓。
戶曹判書尹世紀牌不進後上疏。大槪,新授職名,決非譾劣如臣所可堪承。且臣情勢之外,病勢危苦,召命之下,竟未祗赴,逋慢之罪,益無所逃。伏乞亟遞臣職,仍刊臣名於朝籍,以肅朝綱,以安微分事。入啓。答曰,省疏具悉。民部劇務,不宜久曠,一時不察,本非循私過當之論,何必深嫌?安心勿辭,從速行公。
答吏曹判書趙泰采疏曰,省疏具悉。日者筵奏,小無率爾之失,卿其勿辭,安心行公。
鞫廳罪人林溥,刑問一次不服,金柅·林浣更推,姜履相·呂必重面質。
平安監司書目,辭職上疏上送事。啓。答曰,省疏具悉。卿之引嫌,元非大段,疏中所陳,已令廟堂稟處,須勿過辭,從速察職。
知義禁李益壽,再招不進。
御營廳啓曰,今此下番馬步軍兵別破陣,及京案標下軍,去秋等賞中日時,因公故未參別牙兵等,射砲用劍試才賞格,從分數多寡,以本廳所儲木綿面給後,別單書入之意,敢啓。知道。又啓,本廳屬海西別馬隊五十六名,已爲逢點整齊,來十二月初一日,與東營入直別馬隊替代後,舊軍放送之意,敢啓。知道。以上御營廳謄錄
上在昌德宮。停常參·經筵。
未時,太白見於巳地。啓。
掌令柳重茂啓曰,臣於病蟄中,忽承霜臺新命,稽謝是懼,不得不忍疾祗肅,而第臣於右僚頃日疏論夏秋間林溥鞫問時事,有萬萬難安者,臣與右僚,同爲問郞,進參鞫坐,不止一二日矣。問郞爲任,不過持紙筆掌書記而已,則獄事之得失,法例之遵否,固不宜妄自擔當,引爲己責。而至於議啓先播一款,右僚本意,固已致疑於或者之有所傳洩而發,則豈可自謂我無是事,而晏然而已乎?臣之進參鞫坐之日,亦有諸罪人拿入之事,而皆於獄門外至近之地被執,臣未知此人等緣何先知,預爲來待,而右僚疏中,曾不斥言某罪人聽某傳,先知囫圇爲言,使人人不自安,臣於是,實不勝其泄泄也。況伊時參鞫諸臣,多因右僚疏,出郊待罪,而右僚亦以前事自列,引入已久,臣以同任共事之人,其何敢獨冒官次乎?日者呈遞春坊之職,蓋出於情勢之不安,則今於臺閣新除,尤不可一刻遵冒。請命遞斥臣職。答曰,勿辭,退待物論。
禁府照目,修撰李大成矣,牌不進罪,笞五十贖,解見任別敍,私罪。啓功減一等。又啓目,前僉使金弘績依事目,決杖一百,徒三年,告身盡行追奪,私罪。啓依允。
修撰李大成上疏。大槪,嚴召之下,宿病方在沈苦中,跬步之間,不能運動,不得已坐犯違慢,自速置對,惶悚震駴,誅罰是俟,聖度天大,特從寬典,圓扉才脫,華貫如舊。臣含恩畏義,固當奔走供職之不暇,而累日牢狴,寒疾越添,卽今症情,十分危惡,擔舁歸家,氣息綿綴,不得不干冒鈇鉞,悉暴病情沈痼之狀,疾聲呼籲於天地父母之前,伏乞聖慈,察臣疾痛之呼,憐臣肝膈之懇,亟遞臣本職,以尋生路事。入啓。答曰,省疏具悉。爾其勿辭,調理察職。
禁府,問事郞廳朴台東·洪景濂·沈尙尹病,代李夏源·李㙫·李縡。啓。
政院啓曰,戶曹判書尹世紀,昨已陳疏批下,而今日不爲出肅,更爲牌招察任,何如?傳曰,允。
慶尙監司書目,晉州牧使李翼年,今月十九日身死事。
問事郞廳,以鞫廳大臣意啓曰,禁府堂上,不可不備員於鞫坐,而知義禁李益壽,屢度違牌,若無實病,必不如此,知義禁徐文裕,近日强疾行公,病勢添劇,決難參鞫,竝姑改差,其代卽速差出,牌招察任,何如?傳曰,允。
又啓曰,禁府堂上變通事,才已草記矣。堂上不得備員,姑未開坐之意,敢啓。傳曰,知道。
傳曰,連日設鞫,每致夜深,徹夜待推案入來,因而寢睡不安,氣不如常。今日則推鞫姑罷,待明日開坐,而啓辭中有罪人請拿之事,故只下密匣,此則今日內擧行。此獄情狀,則雖甚絶痛,與謀叛大逆,變在呼吸者,有間矣。自早設鞫,因致夜深,則其勢固然,而今後則勿爲當夜開坐事,分付。
政院啓曰,知義禁尹世紀,同義禁金錫衍,牌不進,推考傳旨,今方捧入矣。莫重鞫坐,不得備員,殊無變通差出之意,所當更爲牌招,而今日日勢已暮,明日待開門牌招,以爲參鞫之,何如?傳曰,允。
禁府,罪人金益光拿囚。啓。
正言李邦彦上疏。大槪,臣待罪下邑,猥叨新除,含恩赴召,來伏私次,而念臣前遭按事失實之斥,後著參鞫不言之咎,難冒之勢,固非一端。伏乞聖慈,亟許遞改臣職,以安微分事。入啓。答曰,省疏具悉。爾其勿辭,從速察職。
右議政李頤命箚子。大槪,敢陳當事疏誤之失,請蒙不審之罪事。入啓。答曰,省箚具悉。卿懇偶未覺得,何至引嫌?安心勿辭,亦勿待罪。仍傳曰,遣史官傳諭。
有政。吏批,以尹世紀爲知義禁,以金錫衍爲知義禁,以尹世綏爲獻納,以李寅燁爲軍器提調,以李裕民爲掌令,以李宜顯爲吏曹正郞,以黃啓河爲文學,以李基漢爲掌樂主簿,以洪璛爲漢城右尹,以成儁爲晉州牧使,以蔡成胤爲右通禮,以申鍴爲繕工監役。學正權萬樞。
兵批,以姜楧爲宣傳官,以沈仲良爲僉知中樞府事,以柳漢明爲內禁衛將,李象隨爲馬梁僉使,以金宇杭爲副摠管,以朴泰恒爲僉知中樞府事,以李喜茂爲同知中樞府事,以李宇恒爲全羅兵使,以李徵海爲五衛將。
上在昌德宮。停常參·經筵。
自昧爽至辰時,有霧氣。未時,太白見於巳地。啓。
禁府照目,前郡守喪人朴東相矣,分定試官,供饋於八結,雖襲前例,旣違於大同事目罪,喪前所犯,杖一百贖,告身盡行追奪,私罪。啓依允。又照目,前參奉韓益達·李萬紀等矣,陵寢樹木之斫伐,若是狼藉,而勿論入直之先後,其不謹守護之罪,在所難免,罪各杖一百·徒三年,竝只告身盡行追奪,私罪。啓依允,功減一等。又照目,前府使李世祥矣,各項罪犯,雖皆淸脫,隱結之罪,難免其責,不可以終歸賑民,有所容貸,罪杖一百,告身盡行追奪,私罪。啓功議各減一等。又照目,別提韓宗揆矣,前任禁府都事,罪人拿來時,其間形勢,實出適然,初非故爲稽緩是白乎乃,羅州是八日程,則回程四日,可以復命,而差之半餉,難免其責,罪笞五十贖,解見任別敍,私罪。啓功議各減一等。又照目,前郡守李濟冕·李三碩等矣,李濟冕段,渠雖自稱依例是白乎乃,本道監司,使之還赴官次,而托以受由,仍爲上來者,難免其責,罪笞四十,付遇還職,李三碩段,傳授印信之事,旣不能自明,罪杖一百徒三年,告身盡行追奪,私罪。啓功減一等。又照目,直長柳長麟矣,下吏防納,雖非自犯,尸居不察,難免其責,罪杖一百贖,告身盡行追奪,私罪。啓功減一等。又啓目,李德華査本云云,錄名官之子與壻,臨場入籍,仍爲參榜,事甚可駭,依科場事目,以用情之律,邊遠充軍,何如?啓依允。
執義李德英啓曰,臣之情病,實無供職之勢,不得不尋單蹙伏,一味惶悶矣。昨伏見同僚避辭,則提臣前疏中一句語,引以爲嫌,而辭氣之間,殊欠平穩,臣竊訝惑焉。臣疏中議啓先播之語,蓋擧其事,以證獄事不嚴之狀,若其不知議啓之先播,則何以有罪人之待命耶?議啓先播,至有罪人之待命,則獄事之不嚴,從可知矣。原其所以致此之由,則實出於延拖不坐之致,臣之疏論之意,蓋專在此。至於宣播之所從出,則不但難於指的,亦非臣疏之本意,故頃於筵敎之下,略有所陳暴者,同僚亦豈不知,而今乃以囫圇泄泄等語,顯加譏斥,臣於此,亦有所可言者矣。今同僚旣曰,自家參鞫之日,亦有獄門外被執之罪人,而未知此人等,緣何先知云爾,則某罪人之聽某傳先知,同僚亦未知也。同僚之所未知,臣豈有獨知之理,而在己則直曰未知,在人則責其必知,有若以臣爲知而不爲斥言者然,此果平心之言乎?且勿論其言之如何,其所引避,旣緣臣疏,則臣不敢可否於其間,以此以彼,俱不可仍冒。請命遞斥臣職。答曰,勿辭,退待物論。
同義禁金錫衍牌不進後上疏。大槪,新授金吾之任,有萬萬不敢承當者,身病且劇,再犯違牌之科,罪合萬死。乞遞臣職,仍治臣罪,以嚴邦憲事。入啓。答曰,省疏具悉。卿其勿辭,安心察任。
禁府,李三碩楊州絲楊驛,韓益達定平峯臺驛,徒二年半,李萬紀定平草原驛,金弘績臨陂蘇安驛,徒三年定配,李德華光陽蟾津驛邊遠充軍。啓。
戶曹判書尹世紀上疏。大槪,臣之情勢捏扤,病勢危篤,地部恩除未謝,金吾新命繼降,數日之內,屢犯違慢之科,分義惶隕,忍死來詣闕外,而臣於鞫獄,有不敢參涉之嫌,不但通朝之所共知,伏想聖明,亦庶俯燭,不得不陳疏徑退。伏乞聖慈,亟遞臣本職及兼帶,仍治臣前後慢命之罪,以肅朝綱,以安微分事。入啓。答曰,省疏具悉。罪人誣引,元非可嫌,安心行公。
政院啓曰,知義禁尹世紀,同義禁金錫衍,疏批已下,竝卽牌招,以爲鞫坐備員之地,何如?傳曰,允。
又啓曰,憲府之官,或在外,或引避退待,或呈告,除在外及引避外,呈告人員,竝卽牌招,使之處置後,推移進參於鞫坐之地,何如?傳曰,允。
文學黃啓河上疏。大槪,已試蔑效之地,決不宜復叨,且臣老母宿病,遇寒添重,一向沈綿,若將難支,情理煎迫,萬無離捨供仕之望。玆冒萬死疾聲哀籲於天地父母之前,伏乞特垂矜憐,亟賜遞改臣新授職名,俾得專意救護,以伸至情事。入啓。答曰,省疏具悉。爾其勿辭,救護母病。
政院啓曰,知義禁尹世紀,同義禁金錫衍,再違召牌,推考傳旨,今方捧入,而莫重鞫獄,遷就可慮,一日三牌,有傷事體,何以爲之?敢稟。傳曰,更爲牌招。
府啓,請還收蔘貨行商之命事。竝引嫌而退。右僚疏論,旣非指斥,强自引嫌,無已太過,當初疏語,出於泛論,僚臺引嫌,在我何嫌?請掌令柳重茂,執義李德英,竝命出仕。新除授掌令李裕民,時在忠淸道洪州牧任所,請斯速乘馹上來事,下諭。答曰,不允。處置及下諭事,依啓。
政院啓曰,知義禁尹世紀,同義禁金錫衍,一日之內,三違召命,一向請牌,徒損事體。明日鞫坐,不得備員,何以爲之?敢稟。傳曰,竝改差,卽爲口傳差出。
又啓曰,禁府郞廳,以大臣意來言,禁府堂上二員,再牌不進,日勢向晩,今日鞫廳,不得開坐云矣,敢啓。傳曰,知道。
吏曹口傳政事,以姜鋧爲知義禁,以黃欽爲同義禁。
京畿監司書目,果川呈,以兵曹判書李寅燁辭職上疏上送事。啓。答曰,省疏具悉卿懇。今玆新命,意非偶然,卿其安心勿辭,從速上來行公。
上在昌德宮。停常參·經筵。
午未時,日暈兩珥。啓。
執義李德英,掌令柳重茂,就職。
政院啓曰,近來守令未署經者多,夫馬留滯,委屬可慮,兩司纔已請牌,而諫院則尙未開坐,除在外外,呈告未肅拜人員,竝卽牌招,以爲趁卽開坐署經之地,何如?傳曰,允。
又啓曰,知義禁姜鋧,同義禁黃欽,旣已口傳差出,竝卽牌招,以爲鞫坐備員之地,何如?傳曰,允。
掌令柳重茂啓曰,臣之日昨引避,蓋不獲已,非所强爲,而處置請出,於意外。分義所在,不敢坐違嚴召,黽勉就職,而昨伏見正言李邦彦疏,緣臣向日陳章,復提其書啓中語,操切愈緊,臣不勝愧懍焉。臣疏旣經聖覽,伏想有以俯燭其委折矣。校材斫運,臣則以爲隨便措置,而彼則以役民興怨爲言,邑民決笞,臣則以爲從輕處置,而彼則以用刑過濫爲言,此則毋論民怨之有無,懲治輕重,皆臣在任時事,有罪無,罪責固在臣大同一款,逐年捧錢,自是營定節目,而臣在官三年,不捧二年之應捧,只捧一次支用。三年再徵之說,全無苗脈。臣果有多取之計,何必不捧應捧,而科外再徵,自取一境之衆怨乎,鄭休之爲庫監,欠縮錢財之說,係是十年前事,臣以十年後到任之官,何能逆泝十年之前,而有所致察乎?臣之始到官也,休以前官所差監官在任,臣果任使,及臣遞歸時,使鄕任諸人,公同會計,少無縮欠矣。曾前以鄕戰受罪於臣者,牽合舊事,倡爲虛說,來訴於過去之御史,爲中毒臣身,仍陷鄭休之計,御史之不顧親誼,隨聞論列,直則直矣,臣之被誣邑民,名入廉問,不亦羞愧乎?旣有所聞,則當初啓論,無甚異事,而稍知曲折之後,猶復不肯快釋,此臣之所未曉也。玆二事,已經官査,旣歸虛妄,臣不必費辭自列,而邦彦,以前日御史,卽今諫官,更有所論斥若此,而臣之所帶,亦是臺職,則臣何敢泯默蹲冒,不思所以自處之道乎?其在廉隅事體,決不可晏然在職,請命遞斥臣職。答曰,勿辭,退待物論。
同義禁黃欽上疏。大槪,金吾兼任,前旣有不職之罪,今此新除,實出意外。召牌之下,來詣闕外,而顧臣情迹,斷無冒出按獄之理,玆敢陳章徑退,亟許遞改臣本兼諸任,以肅朝綱事。入啓。答曰,省疏具悉。卿其勿辭,從速察任。
判府事徐文重箚子。大槪,乞遞兼帶禁衛提調之任,以便公私事。入啓。答曰,省箚具悉。箚辭,令該曹稟處。
知義禁姜鋧牌不進後上疏。大槪,奄奄垂死之中,遽有金吾新命,而曾參鞫獄,旣有不遵法例之罪,已不敢冒沒再按。且以頃日違牌,重被臺彈,其所凌踏詬辱,無復餘地,揆以廉隅,決不可復參於僨敗之地。加以所患寒疾,累月危篤,委頓牀席,朝夕待盡,雖欲不顧嫌礙,忍死起動,亦不可得。嚴召之下,竟未祗赴,罪合萬死,乞賜譴罷,以警具僚事。入啓。答曰,省疏具悉。卿其勿辭,從速行公。
謝恩,獻納尹世綏,正言李邦彦。
吏曹,晉州牧使李翼年身死,曾經臺侍。啓別致賻。
正言李邦彦啓曰,臣難冒之勢,固非一端,而露章控免,未蒙恩遞,今以守令署經,庚牌遽降,臣惶隕感激,不得不黽勉出肅,而臣伏見掌令柳重茂避辭,誠不勝瞿然也。朝家之以侍從差問郞,豈但使持筆墨掌書記而已?苟見其違法例,而乖獄體,恐不但瑟縮鉗默,一任其壞弄,故臣之曾與李德英,欲陳一疏者,蓋以此也。今重茂以不宜妄自擔當爲言,顯有譏切之意,此雖非專指臣身而發,而臣與德英,前旣酬酢,繼又以此陳疏引咎,則其被譏斥,與德英無異。且以西邑按廉時事,略陳於辭疏中,而今復費辭自明,至以操切愈緊爲言,臣竊訝焉。斫材濫刑,彼旣自當,其責不必更提,而至於大同營錢,臣之書啓中所云,而蓋歷陳設廳後民間難支之弊端,非獨指重茂在任時事爲言,而今乃過自替當,張皇辨明者,抑何意也?鄭休耗財,誠有民謗,則豈可諉之於前事,視之尋常,而仍爲任使乎?受罪誣訢,行査得脫,俱非臣所曾聞知者,而乃謂之稍知曲折,不肯快釋,此尤臣之所不曉也。日昨臣疏,只陳其時事狀而已,有何一毫操切底意思,而反斥之言,若是深緊?此無非臣疲軟見輕之致,以此以彼,俱不可抗顔臺次,請命遞斥臣職。答曰,勿辭,退待物論。
兼文學李宜顯上疏。大槪,臣於卽者,又伏奉牌召,而情地悶蹙,終不可因仍就列。且今所叨本職,卽臣已僨之轍,其他難冒之端,非止一二,決不可靦然入肅,母病又方危苦,尤無一刻離違之勢。冒暴血懇,冀蒙矜察,亟賜鐫遞,俾得專意救護,以伸至情。入啓。
政院啓曰,知義禁姜鋧,同義禁黃欽,疏批已下,卽爲牌招,以爲參鞫之地,何如?傳曰,允。
謝恩,同義禁黃欽。
政院啓曰,禁府郞廳,以大臣意來言,禁府堂上,又不備員,今已日暮,今日鞫坐,不得爲之云矣,敢啓。傳曰,知道。
答兼文學李宜顯疏曰,省疏具悉。爾其勿辭,救護母病。
政院啓曰,死囚啓覆,例於立春前擇日爲之,而今則累年未行之餘,季冬已迫,若過旬望,則又將停廢,京外重囚之積滯,委屬可慮,以來十二月初六日初覆,初七日再覆,十六日三覆推擇爲之之意,分付該曹,何如?傳曰,允。
都提調徐文重箚子,伏以臣,頃以一家叔侄,不可俱帶軍門之意,陳情乞解禁衛提調之任,累上辭本,而誠未格天,恩許尙靳。又因本營大將之遞易,至有令臣摠察之命,已將一月,臣誠惶霣蹜蹙,不知容措矣。及今新除大將臣李寅燁,卽臣內弟也。法有回避之嫌,臣當遞改,而特以大將,方在江外,印章無所傳授,至今猶帶應遞之任,仍行無名之務,軍門事體,殊覺損失。伏乞聖明,亟許解遞臣所兼禁衛都提調之任,以便公私,不勝幸甚。答曰,省箚具悉卿懇。箚辭,令該曹稟處。以上禁衛營謄錄
上在昌德宮。停常參·經筵。
修撰李大成初度呈辭。入啓。給由。
政院啓曰,今日鞫坐,憲府無進參之員,除在外引避外,呈告人員,竝卽牌招,以爲推移參鞫之地,何如?傳曰,允。
又啓曰,近以地部無長官,曹務之積滯久矣。戶曹判書尹世紀,除拜多日,連違召命,尙不出肅,更爲牌招,俾速察任,何如?傳曰,允。
平安監司書目,冬至使一行,本月二十五日渡江入去事。
黃海監司書目,都事李焌,旣著科犯之失,又有棄官之擧,罷黜事。
忠淸監司書目,懷德兼任鎭岑呈,以大司憲宋相琦辭職上疏上送事。啓。答曰,省疏具悉。卿勿固辭,上來察職。
修撰朴鳳齡牌不進,依承傳罷職。
府啓,請還收蔘貨行商之命事,引嫌而退。諫臣疏論,旣擧廉問,費辭相較,殊損事體,請掌令柳重茂遞差。答曰,不允。處置事,依啓。
謝恩,戶曹判書尹世紀。
問事郞廳,以鞫廳大臣意啓曰,鞫廳之坐,禁府堂上,不可備員,而知義禁姜鋧,今日不爲出肅,卽爲牌招參鞫。問事郞廳,前日申飭之後,亦或有稱頉不進之員,司果李㙫稱在山所,屢令本家催促,且墓山去京十數里之地,而啓下數日,尙不入來,極爲稽緩。令政院依前定奪,直捧禁推,何如?傳曰,允。
吏曹啓曰,臺諫有闕,政事,取稟。傳曰,明明日爲之。
司書沈尙尹牌不進,罷職傳旨。傳曰,禁推。
鞫廳,罪人林溥,刑問二次不服,林浣,刑問一次不服,金益光元情,呂必重·姜履相更推。傳曰,有拿問罪人,故下此密匣,卽爲擧行,推鞫姑罷。
鞫廳,罪人林演·姜以徵,拿來囚。
推鞫問郞廳黃啓河親病,代金興慶。啓。
禁府,沈尙尹拿囚。啓。
吏曹啓曰,因行判中樞府事徐文重陳箚,禁衛都提調之任,令該曹稟處事,命下矣。大臣以其應避之嫌,有所不安於心,至於辭免,而大臣兼帶之遞仍當否,臣曹不敢擅便,令廟堂稟處,何如?傳曰,允。以上禁衛營謄錄日記廳郞廳鄭漢奎書。崔大潤校正。添書燼餘
上在昌德宮。停常參·經筵。
修撰李大成再度呈辭。入啓。加給由。
政院啓曰,啓覆旣已涓吉,日子漸迫,承旨不可不備員,而左承旨李善溥在外,斷無上來之期云,合有變通之道,何以爲之?敢稟。傳曰,改差。又啓曰,禁府郞廳,以大臣意來言,判義禁閔鎭厚,連日參鞫,寒疾猝劇,今日鞫坐,不得爲之云矣,敢啓。傳曰,知道。
備邊司啓曰,因行判府事徐文重禁衛營都提調辭免陳箚,吏曹覆啓,大臣兼帶遞仍當否,不敢擅便,令廟堂稟處事,允下矣。法典內軍官·學官無相避,各軍門,又是權設衙門,提調·大將之相避,亦無定式。以此言之,似無必辭之義,而取考前例,禁衛都提調睦來善,以其五寸姪昌明爲大將,陳箚辭免,則其時廟堂以爲五寸無相避,而前後辭免至此,一向强迫,恐欠禮遇,仍有勉副之敎矣。此出於一時特敎,不可援以爲例,係是大臣兼帶,自下不敢擅便,上裁,何如?啓今姑勉副。
傳,前兵使柳星彩,討捕使李守長,護軍崔昌大·李尙游,權管金益大,主簿宋德昌,司正鄭鑽先,萬戶金後申,僉知金洵,判官兪正基,縣監宋儒龍·宋儒龍·鄭洊,牧使具志禎,府使郭基之·金昌國,承旨李東馣,郡守丁道徽·尹世緯,縣監嚴慶遇,校理趙泰億,待敎李眞儉,正字金尙奎·尹聖時,司諫李㙫,獻納柳鳳輝,修撰權世恒,正郞李坦,校理鄭栻,掌令朴行義,正言沈宅賢,弼善李萬選,縣監鄭以雲,府使洪夏臣,大司諫朴弼明等敍用,水使申璨,郞廳洪受濂,萬戶趙明元,僉知金洵等職牒還授事,下吏兵曹。
府啓,請還收蔘貨行商之命事。入啓。答曰,勿煩。
院啓,引嫌而退,鞫廳酬酢,姑置勿論,反斥之言,尤無所嫌,請正言李邦彦出仕。答曰,依啓。
知義禁姜鋧上疏。大槪,情勢萬分窮蹙之外,病狀危篤,委席奄奄,朝夕待盡,二日之內,三違召命,罪合萬殞,冒死哀籲,乞蒙譴罷事。入啓。答曰,省疏具悉。卿辭至此,金吾之任,勉副焉。
慶尙監司書目,尙州牧使洪萬選,親病受由上京,還任無期,不得已罷黜事。
禁府,罪人張斗行,拿來囚。
禁府,李㙫拿囚。啓。
謝恩,文學黃啓河。
左副承旨申銋上疏。大槪,臣於直廬,重得寒疾,宿患痛風之症交發,醫藥無效,鬼事日急,不得不舁還私次,疾聲仰籲,伏乞天地父母,特許矜諒,亟賜鐫改,以便公私事。入啓。遞差。
上在昌德宮。停常參·經筵。
未時,太白見於巳地。
修撰李大成三度呈辭。入啓。遞差。
禁府照目,司果李㙫矣。問事郞廳啓下已數日,而在十數里之地,屢令催促,尙不入來,極爲稽緩,罪笞四十收贖,付過還職,私罪。啓功減一等。又照目,司書沈尙尹矣。牌不進,罪笞五十贖,解見任別敍,私罪。啓依允。
修撰李夏源上疏。大槪,敢陳煎迫私情,冀蒙恩遞,歸護母病事。入啓。答曰,省疏具悉。爾其勿辭往省焉。
問事郞廳,以鞫廳大臣意啓曰,鞫廳之坐,禁府堂上,不可不備員,而新除授知義禁嚴緝,卽爲牌招參鞫,何如?傳曰,允。
謝恩,左副承旨金弘楨,知義禁嚴緝,左承旨兪命雄,禁府都事李構·洪可相。
京畿監司書目,交河呈,以兵曹參判李健命辭職上疏上送事。啓。答曰,省疏具悉。卿其勿辭,從速上來察職。
工曹判書李基夏上疏。大槪,臣癃病垂死之中,召命遽降,而卽今症情,萬無作氣動身之勢,未免坐違嚴命,臣罪至此,萬殞難贖。玆敢仰號宸嚴,冀伏刑章,伏乞聖明,先遞臣職,仍治臣罪,以肅朝綱事。入啓。答曰,省疏具悉。卿其勿辭,調理行公。
政院啓曰,啓覆,只隔數日,承旨有闕之代,請以在京無故人差出牌招矣。今聞左承旨朴弼明,方在漣川地,勢未及上來云。似當有變通之道,何以爲之?敢稟。傳曰,改差。又啓曰,啓覆,只隔數日,承旨有闕之代,不可不趁速差出。政官,明日待開門,牌招開政,以在京無故人差出,仍卽牌招察任,何如?傳曰,允。
鞫廳,罪人林溥,刑問三次不服,林浣,刑問二次不服,呂必重更推,林演·張斗行·强以徵元情。傳曰,罪人有請拿之事,故下此密匣,卽爲擧行,推鞫姑罷。
有政。吏批,以申爲黃海都事,以任守幹爲校理,以沈樘爲洪州牧使,以權爲掌令,以李坦爲校理,以金定五爲繕工直長,以申奎爲晉州牧使,以韓世讓爲尙州牧使,以韓配義爲戶曹正郞,以洪重休爲修撰,以嚴緝爲知義禁,以李頤命爲禁衛營都提調,以兪命雄爲左承旨,以朴弼明爲右承旨,以金弘楨爲左副承旨。
有政。兵批,副司直柳重茂·李善溥·申銋,司果李東馣,副司果朴弼明·尹世綏。
上在昌德宮。停常參·經筵。
申時,日暈兩珥,暈上有背,色內赤外靑。
大司諫任胤元三度呈辭。入啓。遞差。
說書李世德上疏。大槪,母病猝劇,無望供職,乞蒙鐫遞,俾專救護事。入啓。答曰,省疏具悉。爾其勿辭,救護母病。
禁府郞廳,以大臣意啓曰,今日鞫坐出令之後,判義禁閔鎭厚,又以病不進矣。卽今囚繫滿獄,鞫事遷就,委屬可慮,卽爲牌招參鞫,何如?傳曰,允。
鞫廳,罪人申潽,拿來囚。
以李濟爲假注書。
謝恩,右承旨崔重泰。
判義禁閔鎭厚箚子。大槪,纔遭姑喪,情理摧慘,有召未赴,惶隕罔措。乞遞金吾之任,仍治違命之罪事。入啓。答曰,省箚具悉。卿其勿辭,安心行公。
京畿監司書目,楊根呈,以修撰宋正明辭職上疏上送事。啓。答曰,省疏具悉。爾其勿辭,從速上來察職。
政院啓曰,禁府郞廳,以大臣意來言,判義禁閔鎭厚,牌不進,日勢已暮,今日鞫坐,不得爲之云矣,敢啓。傳曰,知道。
有政。吏批,以李喜茂爲大司諫,以尹植爲監察,以宋炳翼爲潭陽府使,以李縡爲司書,以尹志大爲掌苑奉事,以南迪明爲宗簿正,以李宜相爲戶曹佐郞,以崔重泰爲右承旨。
有政。兵批,副護軍朴弼明,副司果李大成·尹澤·李㙫。
上在昌德宮。停常參·經筵。
辰時,日暈兩珥。夜一更,有霧氣。
以金始鑌爲假注書。
傳曰,史官一員待命,騎馬三匹立之,崇陵忌辰祭所內摘奸。
禁府郞廳,以大臣意啓曰,判義禁閔鎭厚,昨日陳箚,今日又爲不進,私情雖慽,鞫事亦重,服制·式暇,俱不可顧,判義禁閔鎭厚,卽爲牌招參鞫,何如?傳曰,允。
問事郞廳,以大臣意啓曰,判義禁閔鎭厚,承牌之後,臣等方來會禁府,而日勢已暮,今若開坐,則將未免徹夜推案,出納之際,恐或未安,何以爲之?敢稟。傳曰,開坐。
鞫廳,罪人金斗明,拿來元情,呂必重·姜履相面質,金柅·林演面質,林泓·申潽元情,林溥停刑,林浣物故。以上朝報
傳曰,延齡君吉禮時,臨昌君爲主婚。以上禮曹謄錄
上在昌德宮。停常參·經筵。
夜二更,有霧氣。
政院啓曰,明日啓覆時,政府西壁及六曹堂上,不可不入參,而政府則左參贊鄭載禧在外,右參贊嚴緝,日昨參鞫之後,宿病復作,症勢危重。工曹則判書李基夏,風病彌留,參判金演,待命門外,參議趙泰老,脚病猝重,不得行步。竝陳疏到院,以國忌不得捧入,而嚴緝之老病,趙泰老之脚疾,俱是實狀,衆所共知。啓覆隔宵,似當及時變通,何以爲之?敢稟。傳曰,右參贊嚴緝,工曹參議趙泰老,竝改差。
明日親臨啓覆時,殿坐正時,巳初初刻。
政院啓曰,右參贊嚴緝,工曹參議趙泰老,竝改差事,命下矣。所當政官牌招,以在京無故人,趁卽差出,以爲啓覆入參之地,而今日是國忌,若待明朝,則勢甚窘迫。自前或有國忌,而變通開政之例,何以爲之?敢稟。傳曰,開政差出。又啓曰,今此啓覆時,日晷短促,文案浩多,恐有臨時窘急之弊,今日政新除授右參贊·工曹參議,竝待開門牌招,使卽肅謝入參,何如?傳曰,允。
鞫廳,罪人呂必重,刑問一次不服,姜履相,刑問施威次承服,申潽·强以徵·金益光更推。傳曰,推鞫姑罷。
有政。吏批,以沈漢柱爲韓山郡守,以元聖兪爲工曹參議,以閔鎭厚爲右參贊。
政院啓曰,皇曆䝴咨文書,昨日入啓後,夜深還下,而其中唐紙三張,卽者搜覓不得,査問其夜間受授之狀,則別監,初不照件詳給,該吏,亦不計數傳受,莫重文書,終致閪失,事甚怪駭,當該別監及本院書吏,俱不無其罪,令攸司査覈處置,何如?傳曰,允。以上備局謄錄
有政。兵批,副護軍趙泰老,副司直嚴緝·任胤元。
上在昌德宮。停常參·經筵。
夜一更,有霧氣,月暈。
以尹聖時爲假注書,尹聖時病,代以黃龜河爲假注書。
全羅監司書目,金提郡守黃爾明,犯屠販賣,卽已現捉,依法例罷黜事。
政院啓曰,禁府郞廳,以大臣意來言,啓覆相値,今日鞫廳,不得開坐云矣,敢啓。傳曰,知道。
今日啓覆時,弼善洪景濂,兼文學李宜顯,明日待開門,牌招察任事,榻前定奪。
啓覆時,執義李德英所啓,請還收蔘貨行商之命事。上曰,勿煩。又所啓,武臣乘轎,明有禁令,而定平府使張鵬翼,以年少無病之人,今番冬至箋文差員上來之時,偃然便服而乘轎,其驕傲自便之習,殊甚可駭,請定平府使張鵬翼罷職。上曰,依啓。又所啓,新除授掌令權,時在忠淸道韓山地,請斯速乘馹上來事,下諭。上曰,依啓。正言李邦彦所啓,洪原縣監鄭文翼,卽殺妻罪人文孚之兄也。遭其同氣倫常之變,且其子婦同在囚推之中,而視同行路,殊無驚慘惻怛之意,晏然在官,自同平人,如此無識蔑義之人,不可置之衣冠之列,請洪原縣監鄭文翼,削去仕版。上曰,依啓。以上朝報
禮曹判書閔鎭厚,兵曹判書兪得一,江華留守閔鎭遠,請對入侍時,禮曹判書閔鎭厚所啓,瓦署提調李頤命,曾以本署變通事陳達,有令該廳·該曹相議稟處之命,臣欲與戶曹判書趙泰采,同時入侍定奪,而至今不得爲之矣。近年瓦子用處甚多,貢物人之呼冤,勢所必至,而但以戶曹貢案言之,則卽今所給貢物,雖似減少,宣惠設廳後,則元無減省之事,今何可以復舊爲言乎?年來公廨漸多,以瓦子別燔之數,可推鐵物木之亦如此矣。若以其比前增加,而輒許加定貢物,則各司必將竝皆效尤,其弊何可勝言耶?臣之愚意,若自戶曹,參酌一年別燔之數,或於前歲,或於歲初,預給貢物,俾得料理拮据,則可以少除貢物人呼冤之弊,曾以此議於趙泰采,亦以臣言爲然,而但以經費每患不足,有難預給爲慮矣。若果難於一時盡給,雖春秋分兩等給之,其於貢物人,猶有所益,以此分付該曹,似爲得宜,故敢此仰達。兵曹判書兪得一曰,國用別燔之價,米出於戶曹,布出於兵曹,年例應給之物,非不欲前期上下,而兵曹一朔用度言之,錢或五六千兩,布則八九十同,此皆逐朔例下之數,此外別下者,又不知幾許。近因連歲災荒,外方各邑災減之外,應捧之物,絶不來納,卽今經費,實患難繼,勢將隨得隨給矣。閔鎭厚曰,若如兪得一之言,隨得隨給,則便是前套,烏在其提調陳達變通之意耶?貢物人呼冤之弊,誠是實狀,不可不預先給價矣。上曰,依所達,或於前歲,或於歲初,或春秋分兩等給價事,分付戶曹,可也。以上戶曹謄錄
上在昌德宮。停常參·經筵。
巳時,日暈。
下直,水原府使尹就商,茂山府使崔敬中,興海郡守成瑍,金城縣令李肇,居山察訪許策。
慶尙監司書目,陜川郡守沈潗,十一月二十八日身死事。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候若何?昨日出御寒殿,竟夕慮囚,入夜乃罷,不瑕有勞傷之患乎?臣無任憂慮,敢來問安。答曰,知道。無事矣。
司書李縡上疏。大槪,母病猝重,情理煎迫,乞蒙恩遞,俾專救護事。入啓。答曰,省疏具悉。爾其勿辭,救護母病。
文學黃啓河辭職上疏。入啓。答曰,爾其勿辭,救護父母。
傳曰,史官一員待命,騎馬三匹,卜馬二匹立之,長陵忌辰祭所內摘奸。
右議政李頤命箚子。大槪,敢陳危迫之懇,乞蒙斥退,俾無重誤鞫事事。入啓。答曰,省箚具悉卿懇。昨於前席,已示開釋之意,則今又祈免,不亦太過乎?卿其安心勿辭,速出行公。仍傳曰,遣史官傳諭。
政院啓曰,左副承旨金弘楨,異姓四寸弟通德郞鄭潭身死,服制已行四日,出仕,何如?傳曰,允。又啓曰,禁府郞廳來言,大臣以情勢難安陳箚,今日鞫廳,不得開坐云矣,敢啓。傳曰,知道。
知義禁嚴緝上疏。大槪,臣病勢沈痼,前後鞫坐,俱不得進參,已極惶悚,而顧此所患泄痢,源委旣深,決非時月間可瘳。當此逐日開鞫之日,豈敢虛帶職名,只益癏曠之罪乎?私情悶迫,固不可言,而事體傷損,亦甚不微,玆敢冒萬死,疾呼於天地父母之前,伏乞亟遞臣兼帶知義禁之任,以幸公私事。及右副承旨南就明上疏。大槪,臣於累朔供職之餘,重得寒疾,僵仆直廬,漸至危綴,乞蒙鐫遞,以便調治,以尋生路事。及右參贊閔鎭厚,右尹洪璛上疏。大槪,臣等於大臣陳箚之事,亦有所不敢晏然者,冒死上章,乞被誅譴事。入啓。
禮曹判書徐文裕辭職上疏。入啓。答曰,省疏具悉卿懇。構誣之說,不必爲嫌,安心勿辭,從速行公。
吏曹,前郡守羅身死,曾經臺侍。啓別致賻。
京畿監司書目,果川呈,以兵曹判書李寅燁辭職上疏上送事。啓。答曰,省疏具悉卿懇。下款引嫌,殊涉太過,宜勿固辭,從速入來行公,毋曠重務。
答知義禁嚴緝疏曰,省疏具悉。卿之疾患如此,金吾之任,勉副焉。
答右副承旨南就明疏曰,省疏具悉。爾其勿辭,調理察職。
答右參贊閔鎭厚,右尹洪璛疏曰,省疏具悉。卿等,勿辭行公。
上在昌德宮。停常參·經筵。
未申時,日暈。夜一更,有霧氣,月暈。二三更,月暈。
以金啓煥爲假注書。
政院啓曰,今日鞫坐,兩司不可不進參,而或呈辭,或在外,或未肅拜,無一行公之員,除在外外,呈告未肅拜人員,竝卽牌招,以爲推移進參之地,何如?傳曰,允。又啓曰,今日鞫坐,旣已出令,金吾堂上,不可不備員開坐,而知義禁一員未差,同義禁黃欽,以身病陳疏,知義禁有闕,之代,令該曹口傳差出,仍卽牌招察任,同義禁黃欽,亦爲牌招,以爲參鞫之地,何如?傳曰,允。
政院啓曰,同義禁黃欽牌不進,推考傳旨,今方捧入,而鞫事遷就,委屬可慮,更爲牌招,以爲趁卽參鞫之地,何如?傳曰,允。
謝恩,大司諫李喜茂。
吏曹口傳政事,以崔錫恒爲知義禁。
正言李喬岳啓曰,臣伏聞,再昨筵中,有以獄事,下敎於大臣者,前席語祕,不得其詳,方切惶懍,伏見右相箚本,臣於是不勝瞿然之至。今此諸囚更鞫之擧,蓋出審覈情實之意,隱其事端,一一憑問,自是獄體之當然。況旣緊出罪人之招,則請拿究覈,有不可已,故議啓之際,臣亦隨參矣。今者大臣諸臣,相繼陳章引咎,臣以同參之人,何可獨爲晏然於臺次乎?請命遞斥臣職。答曰,勿辭。退待物論。
持平閔鎭東啓曰,臣新入臺閣,全昧法例,而適緣右僚之引入,不得不連赴鞫坐矣。伏聞大臣以鞫事,猝承未安之敎,至於陳箚引罪,臣於是不勝惶悚之至。前席語祕,旣不得其詳,鞫事至嚴,亦不敢索言,而究覈獄情,務在盤詰,旣出緊招,宜卽請拿,故臣於初頭發問,及前後議啓之際,無不隨參,竊意因此而庶得端緖矣。今忽致勤聖敎,諸臣相繼請譴,則臣以執法之官,何敢獨爲晏然於職次乎?請命遞臣職。答曰,勿辭。退待物論。
持平韓永祚啓曰,臣於病伏中,聞大臣於再昨筵中,以鞫事,猝承未安之敎,至於陳箚引罪,臣於此不勝惶懍之至。前席語祕,雖不得其詳,而大抵今此更鞫之擧,出於覈得奸人情狀,則其出於緊招者,嚴加盤詰,一一究覈,斷不可已,故臣於兩日鞫坐,亦嘗同參於究問·議啓之際矣。今於聖敎之下,大臣諸臣,相繼請譴,則臣以前後同參之人,何敢獨爲晏然於職次?請命遞斥臣職。答曰,勿辭。退待物論。
江華留守書目,本府境內,去月三十日夜,再次地震,事係變異事。
政院啓曰,去十一月三十日三更量,有聲如雷,室屋動搖,雖蹔時而止,人多有知之者,臣在直廬,亦覺其然。翌早聞外言,果皆相符,及見江華留守閔鎭遠狀啓,則益驗其無疑矣。昨日招問觀象監官員,則對以不知,雖云地震有方所,闕下咫尺之地,豈有異同,而直候之官,矇未覺察,都內有此莫大之變異,而不以上聞,不職甚矣。不可無懲警之道,本監該官,令攸司推治,何如?傳曰,允。
政院啓曰,同義禁黃欽,再招不進,一日三牌,有傷事體。新除授同義禁崔錫恒,亦牌不進,推考傳旨,今方捧入,而今日日勢已暮,明日待開門,竝更爲牌招參鞫,何如?傳曰,允。
鞫廳,罪人朴明俊,拿來囚。
吏曹啓曰,守令多闕,政事,取稟。
政院啓曰,禁府郞廳,以大臣意來言,禁府堂上二員牌不進,日勢已暮,今日鞫廳,不得開坐云矣。敢啓。傳曰,知道。
有政。吏批,以崔錫恒爲知義禁。
上在昌德宮。停常參·經筵。
夜一二更,有霧氣,月暈廻火星·土星。自三更至五更,有霧氣。
政院啓曰,同義禁黃欽·崔錫恒,今又違牌,推考傳旨,今方捧入,而以此之故,連日停鞫,事極未安,所當更爲請牌,而黃欽,則本以老病之人,添劇於鞫坐,其子啓河,旣承救護之命。崔錫恒,則今日陳疏到院,而以其兄判府事崔錫鼎,以按此獄,方在被論中,決不可冒嫌參鞫爲辭,兩臣之實病嫌礙,果皆如此,則每每請牌,徒損事體,鞫事一向遷就,何以爲之?敢稟。傳曰,竝改差。又啓曰,同義禁黃欽·崔錫恒改差事,命下矣。以在京無故人,趁卽口傳差出,以爲牌招參鞫之地,何如?傳曰,允。
京畿監司書目,喬桐等官呈,以去月三十日地震,事係變異事。
執義李德英啓曰,日昨臣之入侍前席也,自上深軫欽恤之念,有溥疏書寫人,不必鉤問之敎,按獄諸臣,因請放釋,而臣未諳委折,不敢論執矣。今聞物議以爲,申潽則雖以當日諸臣所達之言觀之,寫疏一款之外,以林溥之至親,爲其居停主人,參涉疏事之狀,緊出於罪人之招云爾,則寫疏一款,固當置而勿問,而至於同情指嗾之端,仍囚究問,獄體當然。不卽爭執,大失臺例云,臣不勝瞿然之至。身居臺職,厚招不言之誚,何敢一刻因冒於臺席乎?請命遞斥臣職。答曰,勿辭。退待物論。
正言李邦彦啓曰,日昨筵中,因鞫廳諸臣陳稟,有罪人申潽放送之擧,而臣旣不參鞫坐,未諳獄情,故未果爭論矣。今聞物議皆以爲,潽以林溥至親,參涉疏事之狀,大臣諸臣,相繼備陳,則寫疏人一款,雖不必鉤問,此外可問之事,非止一端,而徑稟放釋,殊乖獄體,故入侍承宣,至請因囚,而身居言地,不能有所論執,大失臺例云,臣以伊日參聞之人,誠有當論不論之失,今何可諉之於初不詳其顚末,而有所自解,晏然於臺次乎?請命遞斥臣職。答曰,勿辭。退待物論。
傳曰,政事,明明日爲之。
吏曹口傳政事,以徐文裕爲知義禁,尹以道爲同義禁。
政院啓曰,禁府郞廳,以大臣意來言,禁府堂上二員,尙未差出,日勢已暮,今日鞫廳,不得開坐云矣,敢啓。傳曰,知道。
上在昌德宮。停常參·經筵。
下直,寶城郡守崔燾中。
政院啓曰,知義禁徐文裕,同義禁尹以道,牌不進,推考傳旨,今方捧入,而鞫事如是遷就,事甚未便,知義禁徐文裕,同義禁尹以道,更爲牌招,卽爲開坐,何如?傳曰,允。
忠淸監司尹星駿辭職上疏。入啓。答曰,省疏具悉。卿其勿辭,速往欽哉。
傳曰,延齡君夫人,定於著作金東弼女子,言于該曹。
傳曰,三揀擇詣闕處女二人,竝許婚。
平安監司書目,甑山呈,以去月三十日,雷聲自乾方隱隱,乃止於坤方云。冬月雷動,事係變異事。
大司諫李喜茂啓曰,竝引嫌而退,責諭之敎,固慮蔓及,而究問之擧,自是獄體,則以此引嫌,殊涉太過。獄事顚末,旣未詳知,而前席請放,蓋爲欽恤,則未能爭執,不必爲咎,請正言李喬岳·持平閔鎭東·韓永祚,執義李德英,正言李邦彦,竝命出仕。答曰,依啓。
政院啓曰,知義禁徐文裕,同義禁尹以道,再牌不進矣。鞫事一向遷就,開坐無期,所當更請牌招,而一日三牌,有傷事體,何以爲之?敢稟。傳曰,明日牌招。
知義禁徐文裕上疏。大槪,金吾新命,又出意外,而賤疾一向危苦,決無自力之望,且難冒之嫌,實與已遞之人一般,情地危蹙,坐違召命,臣罪萬死。乞賜一例遞免,以重事體,以安微分事。入啓。
同義禁尹以道上疏。大槪,臣於奄奄垂死之中,特承金吾新命,一日之內,天牌再降,而顧臣澌綴之軀,萬無趨承之望,不得不坐違嚴召,臣罪至此,萬殞猶輕。伏乞聖慈,亟許遞改,仍治臣逋慢之罪,俾得安意就盡事。入啓。
政院啓曰,禁府郞廳,以大臣意來言,禁府堂上二員,再招不進,日勢向暮,今日鞫廳,不得開坐云矣。敢啓。傳曰,知道。
右副承旨南就明上疏。大槪,臣於病伏中,天牌降臨,嚴畏分義,不得不忍死趨詣於禁門之外,而顧臣情病,終有所難强者,乞賜鐫削臣職,以安愚分,以延殘喘事。入啓。答曰,省疏具悉。爾其勿辭察職。
答知義禁徐文裕,同義禁尹以道疏曰,省疏具悉。卿辭如此,金吾之任,許遞焉。
傳曰,禁府堂上,連爲差出,而無無故之人,每以前任還差,不可無變通之道。今此遞改,之代,問于大臣,明日以正三品中,每望通瀜備擬事,分付。
傳曰,三覆,定於十六日,而當日則暮罷,翌日行會,自至費日。啓覆罪人處斷,例於季冬之內,則立春雖在正月,其間季冬日字,不過十餘日。遠邑知會之際,不無未及之慮,趁明日該房承旨,更爲察稟。
慶尙左水使李泓,將才別薦,閑良金世鳴,膂力過人,居大丘。以上朝報
禮曹啓曰,延齡君吉禮日字,三揀擇定婚後推擇事,曾已啓下矣。嘉禮親迎等吉日,以何間推擇乎?敢稟。傳曰,以二月旬前推擇,可也。又啓曰,延齡君嘉禮吉日取稟草記。傳曰,以二月旬前推擇可也事。命下矣。聚會日官,排日推擇,則來二月初六日平吉,而此外旬前無純吉之日云,以此日定行乎?敢稟。傳曰,依爲之。以上禮曹謄錄
上在昌德宮。停常參·經筵。
以趙聖復爲假注書。
政院啓曰,三覆日字稟察禀事,命下矣。卽招日官,更爲排日詳問,則十六日最吉,故當初擇入,而其前無吉日,十二·十三日,有些少拘忌,而不至大段云。遠方知會之窘迫,誠如聖敎,不可進定,十二日·十三日中,以何日定行乎?敢稟。傳曰,以十三日定行。
院啓,日昨啓覆時,有鞫廳罪人申潽放送之命,寫疏之人,雖或依聖敎勿問,而潽以林溥至親,爲其接主,參知其凶疏,圖給其寫手,情迹綢繆,端緖綻露,今因書寫一款,輕加放釋,竝與當問者而不問,則其在獄體,極涉輕遽,且有乖於窮覈指嗾者之嚴敎,請還收鞫廳罪人申潽放送之命,仍令鞫廳,嚴鞫得情。雲觀提擧之任,與他司有異,從前或以亞卿兼帶,而必擇曾經銓部者,蓋以重其任而淸其選也。提調李東郁,地望素輕,且負重累。向者銀臺長席之除,已極濫竽,而今此所叨,尤駭物情,公議所在,不可仍置,請觀象監提調李東郁,遞差。
謝恩,氷庫別提柳載和。
政院啓曰,新除授同義禁李晩成,本職大司成,例爲仍帶,而同義禁李喜茂,本職大司諫,法當改差,令該曹口傳付軍職,竝卽牌招,以爲參鞫之地,何如?傳曰,允。
右副承旨南就明牌不進,依承傳罷職。
右議政李頤命箚子。大槪,昨者臺臣之避,有不敢晏然者,乞蒙斥退,以重鞫事事。及江華留守閔鎭遠上疏。大槪,臣以廟堂稟議事,頃才入城,伏聞擊錚人崔昌寯之供辭,詆誣臣身甚力,臣不勝駭然之至。在臣自處之道,不可以其言之誣罔,而晏然於職次,玆敢略陳伊時委折,冀蒙誅譴,以重藩任,以肅朝綱事。及右參贊閔鎭厚上疏。大槪,情勢難安非一二,乞命鐫改職名,仍勘罪戾事。入啓。
答院啓曰,勿煩。
政院啓曰,禁府郞廳來言,大臣方以情勢難安陳箚,判義禁閔鎭厚陳疏,新除授同義禁二員,尙未肅拜,今日鞫廳,不得爲之云矣,敢啓。傳曰,知道。又啓曰,同義禁李晩成·李喜茂,牌不進,推考傳旨,今方捧入,而以此鞫事漸至稽延,殊無變通差出之意,所當更爲請牌,而日勢已暮,明日待開門,牌招參鞫,何如?傳曰,允。
答右議政李頤命箚曰,省箚具悉卿懇。引嫌之事,元非大段,卿其安心行公。仍傳曰,遣史官傳諭。答右參贊閔鎭厚疏曰,省疏具悉。日昨筵中,適因言端,有林泓不當刑推之敎,予意非以泓謂有可恕也。溥雖陰兇,旣異大逆,則一番鞫獄,兄弟三人,竝死桁楊,非王者之政所可爲故也。卿亦以予意爲至當矣,筵席未罷,請刑之言,旋發於與洪璛酬酢之際,是予言不足爲有無,而始知至當之說,專出假飾,心甚駭惋,而姑且隱忍不發矣。今觀辭疏,一則曰,不必以枝葉而捨置,一則曰,寫疏一款,旣爲勿問,則仍囚不放,果何所益?顯有不平底意。所謂枝葉與勿問,俱是下敎中辭意,則因臺避自列之外,何敢以此措語,肆然揷入,有若相較者然耶?尤極寒心也。
答江華留守閔鎭遠疏曰,省疏具悉。卿其勿辭察職。
有政。吏批,以郭柄爲定平府使,以李晩成爲知義禁,以李斗齡爲金堤郡守,以李益壽爲漢城判尹,以崔宗周爲兵曹佐郞,以許混爲刑曹佐郞,以李喜茂爲同義禁,以權益隆爲義城縣令,以崔啓翁爲司成,以李弘廷爲陜川郡守,以成晪爲洪原縣監,以任堂爲判決事,以韓世億爲禮曹佐郞,以朴重龜爲唐津縣監,以元命龜爲敦寧判官,以趙鳴鳳爲刑曹正郞,以孟萬澤爲大司諫,以朴行義爲輔德,以李㙫爲應敎,以李震壽爲承旨。高坪副正澈,高城副正,高陵副正濈,校書博士金正龜,成均典籍孫景翼,藝文館奉敎金相元,成均學正鄭夢海。
有政。兵批,副護軍李喜茂,副司果沈尙尹。
上在昌德宮。停常參·經筵。
夜自二更至四更,月暈。
下直,林川郡守李湛,淸河縣監黃鍍,砥平縣監權琝。
禁府,元始亨拿囚。啓。
謝恩,左副承旨李震壽。
明日三覆時,殿坐正時,巳初初刻。
同義禁李喜茂上疏。大槪,金吾寵擢之命,出於千萬夢寐之外,臣誠驚惶震駭,罔知攸措。恩召荐降,不敢坐違,來伏禁扄之外,而揣量才分,決難承當,乞命改正,以重名器,以安賤分事。及大司成李晩成上疏。大槪,金吾寵擢之命,出於意外,驚惶震越,罔知攸措。兩日之內,召牌押至,分義是懼,不得不趨詣闕外,而自量才分,萬無堪承之望,乞命將臣新授資級,亟行改正,以重官方,以安微分事。入啓。
政院啓曰,明日三覆時,入參人員座目圖形,今日例當預爲入啓,故各司擧案,今方督呈,而政府下吏來言,右參贊閔鎭厚,方待命于金吾門外,左參贊鄭載禧在外,擧案不得書呈云,莫重啓覆,政府西壁,不可不備員,何以爲之?敢稟。傳曰,閔鎭厚本職兼帶,一倂遞差。
右議政李頤命箚子。大槪,更申危苦之懇,乞蒙斥退事。入啓。
政院啓曰,右參贊閔鎭厚本職兼帶,一倂遞差事,命下矣。三覆隔宵,鞫獄延滯,政府西壁,金吾首任,不可不急速差出,政官牌招,開政差出,其代仍卽牌招察任,何如?傳曰,允。
謝恩,輔德朴行義。
右尹洪璛上疏。大槪,臣有前席妄言之罪,今於判金吾閔鎭厚辭疏之批,不敢晏然,席藁請譴,乞蒙鐫削本兼職名,以警具僚,以安私分事。入啓。答曰,省疏具悉。卿其勿辭察職。答同義禁李喜茂·李晩成疏曰,省疏。今玆陞擢,實循公議,卿其勿辭,從速察職。
政院啓曰,禁府郞廳來言,大臣陳箚,判義禁未差,同義禁二員未肅拜,日勢向暮,今日鞫廳,不得開坐云矣。敢啓。傳曰,知道。
答右議政李頤命箚曰,省疏具悉。鎭厚平日論議,本非和平底人,實不料無狀之至此也。榻前咫尺之地,渠才親承下敎,而外示將順之色,內懷違拒之心,旋以請刑之意,發於酬酢之間。惟意所欲,略無忌憚,事之痛惋,孰甚於此乎?疏中辭氣之不平,猶是第二件事耳。如此縱恣之人,雖抱臥龍之才,將焉用哉?予固已牢定于心,斷不可復置朝廷之上也。卿於前席,旣無參涉之事,昨於箚中,只陳不安之意,則引以自當,實是意外也。卿其須體予意,安心勿辭,速出行公。仍傳曰,遣史官傳諭。
有政。吏批,以徐文裕爲右參贊,以尹萬慶爲禁府都事,以李徵龜爲禮曹參議,以趙泰壽爲宗廟令,以李寅燁爲判義禁。
有政。兵批,副護軍閔鎭厚。
上在昌德宮。停常參·經筵。
吏曹口傳政事,以李寅燁爲判義禁,趙泰采爲守禦使。
政院啓曰,同義禁李喜茂·李晩成,疏批已下,更卽牌招,何如?傳曰,允。
謝恩,右參贊徐文裕,同義禁李晩成·李喜茂。
政院啓曰,禁府郞廳來言,今日啓覆相値,鞫廳不得開坐云矣,敢啓。傳曰,知道。
京畿監司書目,果川呈,以兵曹判書李寅燁辭職上疏上送事。啓。答曰,省疏具悉。已諭於前後之疏批矣,須勿撕捱,作速上來行公。又書目,楊州呈,以校理李坦辭職上疏上送事。啓。答曰,省疏具悉。爾其勿辭,上來察職。
三覆時,右副承旨金弘楨所啓,判義禁差出之後,仍卽牌招察任之意,啓稟蒙允矣。新除授判義禁李寅燁,今方在外,不得請牌之意,敢啓。上曰,本職,旣是本兵重任,不可久曠,而再疏批下之後,尙不上來,今此兼帶金吾首任,當鞫事方張之日,尤爲緊重,從速上來察任之意,別爲下諭,可也。
三覆入侍時,正言李邦彦所啓,臣纔從嶺邑還朝,有所懷敢達矣。壬午·癸未兩年,淮陽·金城兩邑,凶歉特甚,許多民命,濟活無策,不得已京倉移轉穀,三次受食,金城段,所食各穀,大都一千三百餘石,而厥後連値凶荒,死亡流散,幾至太半,故散在民間,尙未收捧矣。今年段,本邑誤以稍實被抄,所當一倂收合,還納京倉,而卽今形勢言之,指懲無處之外,雖受食之民,方在赤立之中,誠難一一收捧。且絶京都幾至三百里,數多穀物,尤無運納之路,民情以爲切憫矣。今若待稍豐收捧,仍留本邑,以爲逐年糶糴之資,則誠爲幸甚。且本邑,元無水田,大米則尤難徵捧,以小米代捧,則似好矣,宜令廟堂,從速變通,故敢達。上曰,令廟堂稟處。
上在昌德宮。停常參·經筵。
執義李德英所啓,請還收蔘貨行商之命事。上曰,勿煩。正言李邦彦所啓,請還收鞫廳罪人申潽放送之命,仍令鞫廳嚴覈得情。上曰,令鞫廳稟處。又所啓,請觀象監提調李東郁遞差。上曰,勿煩。
政院啓曰,禁府郞廳,以大臣意來言,今日鞫廳,判義禁在外,不得開坐云矣,敢啓。傳曰,知道。
吏曹判書趙泰采上疏。大槪,守禦除命,又及於已試僨敗之人,驚惶恧蹙,罔知攸措。顧臣情地,決無復叨匪據之理,乞賜遞免,以重國事,以安私分事。入啓。答曰,省疏具悉。卿勿過辭,安心行公。
大司諫孟萬澤辭職上疏。入啓。答曰,省疏具悉。爾其勿辭,從速察職。以上朝報
賑廳啓曰,東西氷庫藏氷價米,自是都下坊市民應行之役,而近因連歲荐飢,自賑廳及戶曹,分半上下矣。秋間進宴之後,藏氷米有限五年減除之命,依傳敎,賑廳及戶曹分半上下之意,敢啓。傳曰,知道。以上戶曹謄錄
上在昌德宮。停常參·經筵。
持平韓永祚上疏。大槪,臣之老母,宿患之中,添得別症,昨今以來,漸就危篤之境,臣之情理煎迫,決無離側從宦之勢,而虛帶職名,亦甚惶悶,玆敢冒死陳懇。伏乞聖明,亟許遞改,俾得專意救護,以伸至情事。入啓。答曰,省疏具悉。爾其勿辭,救護母病。
政院啓曰,禁府郞廳,以大臣意來言,判義禁在外未肅拜,今日鞫廳,不得開坐云矣,敢啓。傳曰,知道。
執義李德英啓曰,伏見校理李坦之疏,以臣前日疏論事,盛加嘲詆,臣安得默然而已乎?今坦,不以臣言爲不是,只曰後時無益。夫是非之分,只係其言之如何,後時與否,非所論也。況臣疏之後時,儘有委折,前疏已陳暴,則不復相諒,必以此爲言者何也?若臣之不以後時而終默者,誠以鞫獄法例,至嚴且重,一或壞弄,後弊無窮。雖不能救正於旣往,猶可懲毖於方來,則臣之一疏,恐不可但已,豈臣樂爲此後言哉?況追論於事過之後者,從古何限,而未聞以無益詆之者也。問郞之任,異於參讞之臺官,則隨事矯正,本非其責。若果其職,則坦,何無一言矯正於其時,而到今責之於臣耶?臣若登時陳疏,則固欲通議諸僚,得其可否,而適會事機差池,有意未果。果使昌言於同僚,則未知同僚,皆能無所適莫,爛熳同歸耶?不然則臣之獨與私議,恐未可咎也。當此好惡背馳之時,非不知括囊之無咎,而其所以犯一世之怒而妄有所論者,只是爲國家慮後弊也。寧有一毫私意於其間,而不平之言,前後繼至,莫非臣不量時勢之致,何敢自謂無失,而晏然於職次乎?請命遞斥臣職。答曰,勿辭。退待物論。
正言李喬岳上疏。大槪,臣之病狀,萬無供職之望,乞蒙恩遞,以尋生路,兼陳區區所懷,以備裁察事。及正言李邦彦上疏。大槪,略陳病狀,乞蒙遞解,兼附愚見,以備裁察事。入啓。答曰,省疏具悉。人臣縱恣之罪,非細故之比,而不加譴罰,只遞諸務,實出寬大之意,則決不當救解若是也。爾其勿辭察職。
京畿監司書目,果川呈,以兵曹判書李寅燁辭職上疏上送事。啓。答曰,省疏具悉卿懇。今玆金吾超擢之命,實循公議,卿其須念本兼諸務之俱係緊重,不可久曠,安心勿辭,卽日入來行公。
上在昌德宮。停常參·經筵。
未時,日有兩珥。申時,日有重暈,內暈有兩珥,珥上有冠,外暈上有冠,色皆內赤外靑。夜一更,月暈兩珥。五更,月暈。
下直,結城縣監鄭棟隆。
中殿·世子宮·嬪宮,藥房問安。答曰,知道。
藥房啓曰,節屆隆寒,伏未審聖候若何?中宮殿氣候及王世子嬪宮氣候,亦何如?臣無任仰慮,敢來問安。答曰,知道。無事。內殿氣候無事,世子嬪宮氣候平穩矣。
政院啓曰,伏見諸道褒貶啓本,則京畿監司朴權,咸鏡監司李廷謙,江原監司金萬埰,京畿水使洪以度,全羅左水使尹遇進,右水使崔鼎鉉,慶尙左水使李泓啓本中,守令·邊將,無一人居下者,殊無嚴明殿最之意。且崔鼎鉉,以蝟島僉使李道膺,爲政平平,可責來效,旣示貶意,而反置上考。木浦萬戶白弘道,旣以松禁不嚴爲目,則置之中考,有違申禁之意。李泓則釜山僉使洪以徵上考,以才多任少,人器不稱爲目,言與意乖,致勤點下。全羅監司洪重夏,則雲峯縣監元泰龜以暫兼雄府,亦豎頌碑,爲上考之目。要譽立碑,旣有申禁,而不擧本邑治否,乃以兼任頌碑,有所褒稱,殊失事體。南兵使李溶則兼德源府使元始亨,以別無疵謗爲目,道臣纔以濫杖殺人啓罷,則兵使之謂無疵謗,而置之上考,殊極乖當。俱不可無警責之道,竝推考,何如?傳曰,允。又啓曰,執義李德英,昨日引避,處置經宿,連日監察茶時,亦甚未安,除在外及陳疏受由人外,呈告人員,卽爲牌招,以爲處置之地,何如?傳曰,允。又啓曰,禁府郞廳,以大臣意來言,判義禁在外,今日鞫廳不得開坐云矣,敢啓。傳曰,知道。
府啓,請還收蔘貨行商之命事。引嫌而退。前日疏論,旣有意見,後時之斥,不必爲嫌,請執義李德英出仕。答曰,不允。處置事,依啓。
刑曹,殺人罪人非令,當日堂古介行刑。啓。
傳曰,外各司內摘奸。
判尹李益壽辭職上疏。入啓。答曰,省疏具悉。卿其勿辭,調理行公。
京畿監司書目,果川呈,以左參贊鄭載禧辭職上疏上送事。啓。答曰,省疏具悉。卿其勿辭,上來行公。
忠淸監司書目,尼山呈,以左贊成尹拯辭職上疏上送事。啓。答曰,省疏具悉卿懇。今玆恩命,意非偶然,卿其安心,勿辭領受,稍待春和,幡然就道,以副至望。仍傳曰,遣史官傳諭。
上在昌德宮。停常參·經筵。
下直,興德縣監林再茂,昌平縣令李肇源。
傳曰,召對爲之。入侍,承旨宋廷奎,玉堂李㙫·金興慶,注書具萬理,史官洪致中·申靖夏。
京畿監司書目,廣州呈,以校理任守幹辭職上疏上送事。啓。答曰,省疏具悉。爾其勿辭,從速上來察職。
兵曹判書李寅燁上疏。大槪,屢竭血懇,終未獲命,理窮勢極,不敢一向退伏,今始擔舁,來伏城外,而第於金吾兼任,有決不可冒當之嫌,敢此申控於仁覆之下,亟賜遞改,回授無嫌之人,仍命收還新授資級,俾鞫事無滯,私分少安事。入啓。答曰,省疏具悉。卿之引嫌,實涉太過,安心勿辭,速出行公。
上在昌德宮。停常參·經筵。
以尹鳳朝爲假注書。
政院啓曰,本兵之曠任,今已數朔,鞫廳之停輟,亦且經旬,委屬可慮。兵曹判書李寅燁,昨到城外,陳疏承批,卽爲牌招。同義禁洪璛,方在呈告中,一體牌招,以爲開坐參鞫之地,何如?傳曰,允。
政院啓曰,兵曹判書李寅燁,牌招不進,推考傳旨,今方捧入,而鞫事一向遷就,事體極爲未安。更爲牌招,何如?傳曰,允。
政院啓曰,兵曹判書李寅燁,再招不進,推考傳旨,今方捧入,而非但一日三牌,有傷事體,日勢已晩,似未及開坐,明日待開門牌招,何如?傳曰,允。
右議政李頤命箚子。大槪,臣於重臣之疏,有不敢安者,乞蒙恩遞事。入啓。答曰,省箚具悉卿懇。金吾之擬,蓋有意見,則兵判疏語,不必深嫌,卿其安心行公。仍傳曰,遣史官傳諭。
上在昌德宮。停常參·經筵。
右承旨崔重泰上疏。大槪,臣於東邑獄事,不得不悉陳其始根,仍於按治糢糊之斥,兼暴不敢晏然之勢,以俟處分事。入啓。答曰,省疏具悉。疏辭,令該曹參考稟處。
政院啓曰,判義禁李寅燁,今又牌不進,推考傳旨,今方捧入,而鞫獄事體甚重,不可一任其延拖。更卽牌招,以爲趁速開坐之地,何如?傳曰,允。
以尹聖時爲假注書。
備邊司粘目,江原都事啓本云云,道內各邑儒·校生落講者,只是六人,考見本司上送成冊,則以三人懸錄,啓本後錄,則以一人書塡,其慢不致察之狀,尤極駭然。都事金昌錫,先罷後推,何如?啓依允。
京畿監司書目,楊根呈,以副修撰宋正明辭職上疏上送事。啓。傳曰,此上疏,還爲下送。
政院啓曰,判義禁李寅燁,再招不進,推考傳旨,今方捧入矣。所當更請牌招,而連違召命,尙不出肅。一日三牌,徒損事體,何以爲之?敢稟。傳曰,明日牌招。
上在昌德宮。停常參·經筵。
下直,德源府使李世俊。
正言李邦彦三度呈辭。入啓。遞差。
謝恩,副修撰洪重休。
兵曹判書李寅燁辭職上疏。入啓。答曰,省疏具悉。引嫌差輕,祈免太過,卿其作速行公,毋使鞫事延拖。
政院啓曰,判義禁李寅燁,五牌不進,三疏承批,而尙不出肅,不但鞫事之一向延拖,本兵之久曠,重務積滯,極爲可慮。更爲牌招,俾速察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
司書李縡,文臣朔試射時,稱病不進,依承傳罷職。
政院啓曰,判義禁李寅燁,再招不進,今日鞫廳,不得開坐云矣,敢啓。傳曰,知道。又啓曰,判義禁李寅燁,再招不進,推考傳旨,今方捧入,而日已暮矣。不可更招。且前後六牌,迄不承命,則本院之每每煩請,徒損事體,何以爲之?敢稟。傳曰,判義禁所引之嫌差輕,不宜許遞,故再度疏批,已示予意,而一向違牌,無意行公,其在事體,殊甚未安,推考。明朝更爲牌招,俾速開鞫。
吏曹啓曰,今日本曹開坼坐起時,考見諸道褒貶等第,則巨濟縣令鄭恪,連二次居中,漣川縣監李昌謙,軍威縣監李仁壽,殷栗縣監李汲,三次居中。中間雖有因赦令蕩滌之事,五考二中·十考三中,非但不治可知,其在法例,不可仍置,竝罷黜,何如?傳曰,允。
上在昌德宮。停常參·經筵。
下直,靑松府使李世晟。
備邊司郞廳,以右議政意啓曰,兵曹判書李寅燁,連日違牌,不但鞫事延拖,本兵久曠,事多可慮。政院必已更請牌招,而其所引嫌至此者,實無意義。原任大臣,亦曾承命,再按必重,其後出城。只因憲臣之言,則凡有親嫌於大臣者,今以進參再設之鞫爲嫌,誠無可據。況聖批再以太過爲敎,而荐違嚴命,尙不出肅,事體至爲未安。兵曹判書李寅燁,從重推考,何如?傳曰,允。
傳曰,召對爲之。入侍,承旨兪命雄,玉堂申鐔·洪重休,假注書尹鳳朝,史官洪致中·申靖夏。
右副承旨金弘楨上疏。大槪,頃於直廬,重得寒疾,舁還私次,累日調治,差復無期。乃於昨者,召牌遽下,嚴畏分義,不得不趨詣直所,而往來之際,重觸風寒,一倍添劇,方在奄奄中,伏乞亟許遞改,以尋生路事。入啓。傳曰,還出給。
今秋冬等褒貶,吏曹正郞李宜顯,中。
政院啓曰,禁府郞廳,以大臣意來言,判義禁李寅燁,牌不進,後待命於金吾門外,今日鞫廳,不得開坐云矣。敢啓。傳曰,知道。勿待命事,分付。
有政。吏批,以李宜顯爲修撰,以沈宅賢爲正言,以李明俊爲司書,以金宇杭爲宗廟署提調,以徐文裕爲惠民署提調,以金楙爲尙衣別提,以李㙫爲輔德,洛春守培,夏雲守榜,礪昌副守柙,琅堤副守燂,齊昌令㯙,原陽令桅,完昌監柲,成均學正文德龜。
有政。兵批,副司果李邦彦·丁道徽·洪泳,副司正尹鳳朝。
上在昌德宮。停常參·經筵。
政院啓曰,判義禁李寅燁,旣已七度違牌矣。前後責諭開釋備至,昨又承勿待命之敎,則雖有些少嫌礙,其不可一向撕捱。傷事體而廢國務明矣。更爲牌招,使卽察任,何如?傳曰,允。
傳曰,史官四員待命,騎馬十二匹立之,臘享大祭等所內摘奸。
禁府,白世傳拿囚。啓。
政院啓曰,判義禁李寅燁,今日又違牌,陳疏到院,而以齋戒退却,而聞其所爲,出牌則詣闕投疏,疏却則退伏金吾,以抵罪爲限,而了無承命之意。上下相持,虧損事體,未有如此之時。本院則請牌之外,他無道理,而今已日暮,明朝更爲牌招,何如?傳曰,令廟堂稟處。又啓曰,禁府郞廳,以大臣意來言,判義禁李寅燁,牌不進,日勢已暮,今日鞫廳,不得開坐云矣,敢啓。傳曰,知道。以上朝報
備局啓曰,咸鏡道惠山等五鎭堡邊將,以越邊取柴之跡,不能禁斷,已自禁府,榻前定奪,參酌定配,而五鎭堡兵房軍官·首土兵等,尙今囚繫於甲山府,本道監司不能直自勘罪,稟報本司矣。犯越元犯,旣未捉得,邊將之罪,又已末減,則軍官以下各人,終年在囚,又受五次之刑,亦足以懲其不謹之罪,竝分揀放送之意,分付,何如?答曰,允。
上在昌德宮。停常參·經筵。
備邊司啓曰,因政院判義禁牌招啓辭,令廟堂稟處事,命下矣。正二品中,資望無出於寅燁之右者,雖與原任大臣有親嫌,亦異於親兄弟,今日鞫事之再擧,本非按覈前事之臧否,則元無可避之嫌,臣與政官,相議擬入矣。寅燁之强引其嫌,荐違嚴召,實是意外。當初旣有無嫌礙人備擬之敎,而終使鞫事延拖,國體虧損,臣亦不勝其惶恐,而嫌礙之路太廣,當品中無故可擬者絶少,一時陞擢之命,亦甚未安,故不敢徑請變通。昨者請推警責,謂可以出而承命矣。到今再受問備之責,屢蒙開釋之敎,而八度違牌,待命金吾,自此而强迫,尤傷事體。今姑許遞其兼帶金吾之任,俾於本職,安意行公,毋曠兵務,何如?傳曰,允。
政院啓曰,判義禁改差事,旣已命下矣。鞫事延滯,誠甚可慮,雖値齋戒,依近例口傳差出其代,仍卽牌招,以爲趁速開鞫之地,何如?傳曰,允。又啓曰,本兵久曠,事務積滯,委屬可慮,而兵曹判書李寅燁,兼帶金吾之任,旣已許遞,則今無引嫌之事,卽爲牌招察任,何如?傳曰,允。
謝恩,兵曹判書李寅燁。
吏曹口傳政事,判義禁,洪受瀗·鄭載禧·趙相愚。傳曰,判義禁,問于大臣,正二品中加望。
以金重器爲左邊捕盜大將。
政院啓曰,禁府郞廳,以大臣意來言,判義禁今方差出,而日勢已暮,今日鞫廳,不得開坐云矣,敢啓。傳曰,知道。
判義禁加望,以姜鋧爲判義禁。
上在昌德宮。停常參·經筵。
傳曰,明朝,藝文提學命招。
政院啓曰,判義禁姜鋧,牌不進,推考傳旨,今方捧入,而莫重鞫獄,不可一向延拖,更爲牌招,何如?傳曰,允。
政院啓曰,判義禁姜鋧,再招不進,推考傳旨,今方捧入,而非但日勢已暮,一日三牌,有傷事體,明日待開門,更爲牌招,何如?傳曰,允。又啓曰,禁府郞廳,以大臣意來言,判義禁姜鋧,再招不進。日勢已暮,今日鞫廳,不得開坐云矣,敢啓。傳曰,知道。
京畿監司書目,都事金一鏡,以慘被詬辱於楊州儒生,廉義所在,不可晏然於官次,累度呈狀,有難强令察任,不得已罷黜事。
上在昌德宮。停常參·經筵。
政院啓曰,憲府無行公之員,大司憲宋相琦,掌令李裕民·權在外,執義李德英,持平閔鎭東呈辭,持平韓永祚以親病陳疏入啓,連以監察茶時,事甚未安。除在外及親病外,呈告人員,竝卽牌招察任,何如?傳曰,允。又啓曰,今日刑曹罪人疏決時,本曹堂上及兩司玉堂,當爲入參,而卽今兩司,無行公之員。刑曹參判姜銑,參議李光佐,俱以病不來,憲府則旣以茶時牌招,諫院呈告未肅拜人員及刑曹堂上,竝卽牌招,何如?傳曰,允。
刑曹參判姜銑辭職上疏。入啓。答曰,省疏具悉。卿其勿辭,從速察職。
左副承旨李震壽上疏。大槪,臣於日昨,大段跌傷,痛勢苦劇,差勝未易。當此僚員不齊之日,不容一日瘝曠,伏乞聖慈,亟遞臣職,俾得專意調治事。及兵曹判書李寅燁加資辭免上疏。及持平韓永祚辭職上疏。及判義禁姜鋧牌不進後辭職上疏。入啓。
修撰李宜顯,副修撰宋正明,校理李坦牌不進,依承傳罷職傳旨。傳曰,禁推。
政院啓曰,藝文提學崔錫恒,承牌來詣賓廳矣,敢啓。傳曰,都承旨持此御題,與藝文提學,偕往泮宮,儒生等試取以來。又啓曰,右議政李頤命以疏決事,與刑曹堂上,來詣請對矣,敢啓。傳曰,引見。
引見時,判義禁姜鋧,明日待開門牌招察任事,及兵曹判書李寅燁辭疏批下後牌招察任事,榻前定奪。
答兵曹判書李寅燁疏曰,省疏具悉。卿之乞收資級,不惟太過,亦無還收之例,安心勿辭,速出行公。
答判義禁姜鋧疏曰,省疏具悉。今玆陞擢,實循公議,雖參初鞫,到今參坐,少無嫌端,安心勿辭,速出行公,毋使鞫事,一向延拖。
答左副承旨李震壽疏曰,省疏具悉。爾其勿辭,調理察職。
持平韓永祚上疏。入啓。遞差。
忠淸監司書目,韓山呈,以掌令權辭職上疏上送事。啓。答曰,省疏具悉。爾其勿辭,上來察職。又書目,懷德呈,以大司憲宋相琦,病重上去不得事。啓。傳曰,卿辭至此,本職許遞事,回諭。
禁府,宋正明·李坦·李宜顯拿囚。啓。
大司諫孟萬澤牌不進,依承傳罷職傳旨。傳曰,只推勿罷。
疏決時,右議政李頤命所啓,今番進宴後推恩一節,方自漢城府,依甲子年例,査出士夫則八十以上,常漢則九十以上,許令加資,而中庶輩,則大臣之意以爲,亦當依士夫例施行,而諸臣則或以爲太煩,故以漢城府草記,有令廟堂稟處之敎矣。中庶出身者,及曾經東西班正職者,則與無職名士大夫,無甚差別,一體推恩,何如?上曰,依爲之。又所啓,此則江原監司金萬埰狀啓,以淮陽·金城還上事也。且正言李邦彦,亦以金城京倉移轉事,有所陳達,亦有令廟堂稟處之命矣。蓋此兩邑,壬·癸兩年,慘遭飢凶,民不聊生,故國家憫恤備至,特令移轉賙給者甚多矣。卽今淮陽,則元還上未捧四千餘石,京倉移轉,則一千三百石,李邦彦之言以爲,京倉移轉,亦一千餘石云矣。兩邑連遭無前之慘凶,壬癸舊還上,皆入於流亡絶戶中,實難收捧,故今此狀啓中,以今年條外舊還上,則皆爲停捧爲請,而京倉移轉,則亦欲停留本邑,以爲還上事也。兩邑以路傍殘邑,人民十室九空,似當依此狀啓及李邦彦所陳,施行,何如?上曰,兩邑事勢誠難,竝依此施行,可也。以上朝報
右議政李頤命又所啓,頃因刑曹參判姜銑榻前所啓,以全家徙邊之類,多至一千餘人,不可不變通事,有待大臣稟處之敎矣。全家徙邊,去死一等,其罪甚重,祖宗朝意在實邊,故尤重其律,逃亡之類,論以極罪矣。近來則用律漸滋,多有罪輕而冤入者,故取考大典續錄·受敎輯錄及事目中所載,全家徙邊罪目,合九十餘條,罪目甚廣,故犯之者亦多,此不可猝然變通,而姜銑之所達,則是矣。全家徙邊之類,元不擧論於赦令者,法意雖嚴,今當疏釋之日,輕罪者則不可無酌處之道。令刑曹堂上取各道到配狀啓,會同開坐,分等稟處,何如?上曰,曾聞刑官之言,則全家徙邊,至於千餘人者,其數太多。使刑官考其輕重酌處爲可,而但凡事,宜治其根本。祖宗朝以全家徙邊之人,永爲其地居民,而逃亡者論以斬罪。蓋當初則罪目不多,故使之實邊者,本意如是,而其後罪目,添一添二,漸至滋廣,故犯罪者自致數多,其勢然也。本以法典應徙者外,考其事目,詳議刪減,則犯者似不至若是之多也。李頤命曰,聖意旣欲變通,則法典所載,雖不可擧論,使刑曹抄出事目,來會備局,詳議而刪定,似好矣。上曰,刑官會議其輕重,輕者更爲稟處,而事目滋多者,亦爲議定變通,可也。刑曹判書金宇杭曰,各道全家定配者,多至一千二百餘人,而徒流案罪目,略其不詳,今雖會議,實難區別。且有減等移配之類,必令各道抄啓然後,可以稟處,故敢達矣。上曰,徒流案本來不詳,罪犯輕重,難以此知之矣。李頤命曰,然則依金宇杭之言,行會各道,全家罪人,使之啓聞宜矣。上曰,依爲之。刑曹參判姜銑曰,今於稟處時,若只憑單抄文書,則所錄罪名未詳,無以覈得其情犯輕重。宜令諸道監司啓聞,而第觀外方啓本,則考律之際,誤勘頗多,受敎中漏籍者,初以全家勘律,而中間更爲定式,或充定騎·步兵·漕·水軍等役,而卽今漏籍之類,仍用全家之律者,亦或有之。至於徒年,年數亦不無錯用之類矣。李頤命曰,徒流案之不詳,旣如此,更令各道詳考以啓,則可知其輕重矣,以此回啓,似可矣。金宇杭曰,上言回啓時觀之,則誠甚不詳,使各道一番詳啓,則似好矣。上曰,令各道斯速詳査上送事,分付可也。承旨宋廷奎曰,罪不至全家,而誤被其律者,査出疏釋,固無不可,而至於事目之刪約,則實涉重大。當宁受敎外,亦多列朝流來,而京外之承用已久,則何可草草刪定乎?似當廣詢諸臣而處之。李頤命曰,宋廷奎所達亦是,事當詳審,詢問于諸大臣,稟處,何如?上曰,承旨言是矣。問于諸大臣,詳議稟定,可也。刑曹參議李光佐曰,姜銑之前日所達,則雖依憑條目決遣者,其中不善擬律,罪輕律重之類,欲爲釐正也,聖敎則法典外事目中,全家條目太廣,故欲爲釐正也。此則列朝所定行,到今變改,有若新立法條者然,擧措甚重,不可容易處之。上曰,如此,故使之問于諸大臣矣。李頤命曰,問于諸大臣者,當問釐正便否矣。上曰,以如此爲之何如之意,先問可也。中缺置,請觀象監提調李東郁遞差。上曰,勿煩。又所啓,新除授正言沈宅賢,時在慶尙道陜川地,請斯速乘馹上來事,下諭。上曰,依啓。前啓,申潽嚴鞫得情事,鞫廳稟處間,姑停。
禁府郞廳,以大臣意啓曰,判義禁姜鋧今已出謝,所當開鞫,而日勢已暮。多官請來開坐之際,文書出入,勢將犯夜,事甚未安,待明朝開坐之意,敢啓。傳曰,知道。
政院啓曰,延祥詩製述官,旣已啓下,藝文提學崔錫恒,明日待開門牌招,以爲出韻課次,何如?傳曰,允。又啓,判義禁姜鋧,今又出仕,明早似當開鞫,而諫院無行公之員,呈告未肅拜人員,明日待開門牌招,以爲推移參鞫之地,何如?傳曰,允。
左副承旨李震壽牌不進,依承傳罷職。
備忘記,居首進士趙錫命,直赴殿試,之次進士崔致誠,直赴會試,生員李蓍明·金泰壽,進士李楫,生員黃有牧,幼學尹敬龜·黃瑞河,各給二分。
全羅監司書目,南原呈,以輔德崔啓翁辭職上疏上送事。啓。答曰,省疏具悉。上款所陳,予當留意,而疏中指斥吏判之說,大不近理,決知其孟浪也。第三件·四件事,令該司稟處。
置,請觀象監提調李東郁遞差。上曰,勿煩。又所啓,新除授正言沈宅賢,時在慶尙道陜川地,請斯速乘馹上來事,下諭。上曰,依啓。前啓,申潽嚴鞫得情事,鞫廳稟處間,姑停。
禁府郞廳,以大臣意啓曰,判義禁姜鋧,今已出謝,所當開鞫,而日勢已暮,多官請來開坐之際,文書出入,勢將犯夜,事甚未安,待明朝開坐之意,敢啓。傳曰,知道。
政院啓曰,延祥詩製述官,旣已啓下,藝文提學崔錫恒,明日待開門牌招,以爲出韻課次,何如?傳曰,允。又啓,判義禁姜鋧,今又出仕,明早似當開鞫,而諫院無行公之員,呈告未肅拜人員,明日待開門牌招,以爲推移參鞫之地,何如?傳曰,允。
左副承旨李震壽,牌不進,依承傳罷職。
備忘記,居首進士趙錫命,直赴殿試,之次進士崔致誠,直赴會試,生員李蓍明·金泰壽,進士李楫,生員黃有牧,幼學尹敬龜·黃瑞河,各給二分。
全羅監司書目,南原呈,以輔德崔啓翁辭職上疏上送事。啓。答曰,省疏具悉。上款所陳,予當留意,而疏中指斥吏判之說,大不近理,決知其孟浪也。第三件·四件事,令該司稟處。
上在昌德宮。停常參·經筵。
下直,金堤郡守李斗齡。
謝恩,大司諫孟萬澤。
院前啓,無城上所,姑停。
司諫李觀命牌不進,依承傳罷職。
禁府,推鞫問事郞廳李縡罷職,代趙泰一。啓。
禁府照目,校理李坦,修撰李宜顯,副修撰宋正明等矣牌不進,罪各笞五十,贖,解見任別敍,私罪。啓功減一等。又啓目,前府使元始亨原情云云。泛稱遲晩,刑推得情,何如?啓除刑推議處。又啓目,前府使白世傳原情云云。泛稱遲晩,刑推得情,何如?啓除刑推議處。
修撰洪重休上疏。大槪,卽聞臣母夙患沈綿之中,重得胸脅牽痛之症,飮啖全廢,委頓牀席,驚魂未定,情理切急,不得不冒進血懇,徑出禁門之外。伏乞聖慈,亟遞臣職,俾得專意救護,仍治臣擅離直次之罪,以警具僚事。入啓。答曰,省疏具悉。爾其勿辭,救護母病。
兵曹判書李寅燁上疏。大槪,更暴血懇,冀收新資,且於前輔德崔啓翁之疏,有不敢晏然者,乞賜譴斥事。入啓。
吏曹判書趙泰采上疏。大槪,臣於三邑守令仍任之事,已有不可晏然者,且於司成崔啓翁之疏,猝被誣辱,決不可以其言之虛罔,一刻仍冒,乞削臣職,以快人心,以安私分事。入啓。
鞫廳,罪人朴泰春拿來囚。
兵曹,丙戌重試武科對擧別試初試規矩,六兩三矢,百十步,柳葉箭一巡二中,落點。
謝恩,右承旨任舜元,左副承旨崔重泰,右副承旨李徵龜。
謝恩,校理李坦,副修撰宋正明。
修撰李宜顯上疏。大槪,臣才脫圓扉,遽有恩召,不敢不祗詣闕外,而數日以來,母病沈劇,決難離捨就列,冒控血懇,冀蒙鐫遞,俾伸人子至情事。入啓。答曰,省疏具悉。爾其勿辭,救護母病。
答吏曹判書趙泰采疏曰,省疏具悉卿懇。啓翁虛罔之言,不必介懷,卿其安心勿辭,從速行公。
答兵曹判書李寅燁疏曰,省疏具悉。卿勿過辭,從速行公。
鞫廳,罪人兪彦明·李聖肇·張斗行放送,林溥,刑問四次,不服,姜以徵·林泓面質,金益光·姜以徵面質,朴明俊·朴泰春元情。傳曰,推鞫姑罷。
禁府,申渼拿囚。啓。
有政。吏批,以林象德爲持平,以李明俊爲京畿都事,以申載爲監察,以權爲尙州牧使,以崔錫恒爲大司憲,以徐文裕爲禮曹判書,以方濈爲銀溪察訪,以任舜元·李徵龜·崔重泰爲承旨,以李萬選爲司諫。
兵批,以沈仲良爲僉知中樞府事,以申命尹爲安興僉使,以柳漢明爲內禁衛將,以李象隨爲馬梁僉使,以金宇杭爲副摠管,以朴泰恒爲僉知中樞府事,以李喜茂爲同知中樞府事,以李宇恒爲全羅兵使,以李徵海爲五衛將,以姜瑛爲宣傳官,江華中軍閔泳,副護軍柳漢明,副司直宋相琦,副護軍辛㬘,副司直韓永祚。
上在昌德宮。停常參·經筵。
傳曰,史官一員待命,騎馬三匹卜馬二匹立之。
領敦寧金柱臣上疏。大槪,臣於前輔德崔啓翁之論斥銓官事,有不可獨爲晏然者,敢陳當時事實,冀蒙照察事。入啓。答曰,省疏具悉卿懇。啓翁疏語之虛罔,予已知之,卿其安心焉。
假注書趙聖復書啓,臣承命馳往于忠淸道尼山西面酉峯村左贊成尹拯所住處,傳宣聖批,則以爲,草莽賤臣之冒據職名,冒霑恩澤,其在賤分,萬萬猥濫,不得不冒死仰籲,冀蒙鐫削,而聖批加溫,近侍又臨,伏不勝驚恐震越之至。臣以溝壑微物,今在垂死之境,僭竊匪分,一日難安。螻蟻情狀,天日下燭,而恩數之降,一向勤摯,臣誠惶恐,措躬無所。前者懼於煩瀆,不敢連章乞免,今則仍循匪據之罪,反有甚於煩瀆,從當冒死,更暴微忱,以祈聖慈之哀憐,伏地戰慄,不知所喩云矣,敢啓。傳曰,知道。
鞫廳,罪人金斗明·朴明俊,移送刑曹,姜以徵,刑問一次,不服,林溥,刑問五次,不服,朴泰春·申潽更推。傳曰,推鞫姑罷。
政院啓曰,春帖子製述官,旣已抄啓,藝文提學崔錫恒,明日待開門牌招,使之出韻科次,何如?傳曰,允。
上在昌德宮。停常參·經筵。
謝恩,大司憲崔錫恒。
判義禁姜鋧箚子。大槪,敢陳愚見,冀蒙裁處事。入啓。
禁府郞廳,以大臣意啓曰,判義禁姜鋧,以病不進,今日鞫廳,不得開坐,而除日·元朝,俱有問安慶賀之禮。辛巳設鞫時,曾有冬至日停鞫之例,今則何以爲之?敢稟。傳曰,姑停。
答判義禁姜鋧箚曰,省箚具悉。上款所陳,決難容貸。下款所陳,當觀獄情而處之也。
大司憲崔錫恒啓曰,臺憲之職,孰非華要,而至於長官,地望尤別,本非如臣庸懦無似,所可冒□,矧當鞫事再按之日,職當進參,而臣於此,有大段嫌礙之端。前任金吾,已蒙恩遞,到今身居憲席之首,旣不得參鞫,而因仍蹲據,揆以國體,斷無是理。昨上一疏,略陳危懇,而見阻喉司,未及登徹。今以藝苑兼任,召牌辱臨,嚴畏分義,黽勉出肅,而以此情勢,決不可晏然於臺席,請命遞斥臣職。答曰,勿辭。退待物論。
章陵忌辰祭所內摘奸。
