以上缺壬辰正月初二日巳時,上御集慶堂。藥房入診入侍時,藥房都提調金陽澤,提調蔡濟恭,副提調李碩載,假注書金峙默,記事官李在學·申禹相,醫官方泰輿·鄭允協·吳道炯·鄭允說·徐命緯·金孝儉·李以材·金光國,以次進伏訖。陽澤曰,昨日終日勞動,展拜行禮,夜間聖體,若何?上曰,一樣矣。寢睡·水刺之節,亦若何?上曰,一樣矣。陽澤進湯劑,上進御,陽澤請診候,上許之,泰輿等診候後,退伏奏曰,左右三部度數調均,滑體一樣矣。上曰,提調更煎以來。命碩載讀奏公事,上曰,今聞慶尙左水使狀聞,海民九名漂風,莫知去處云,此亦吾民,歲首何聞此報?聞其生然後,此心少弛,申飭沿海諸郡,若有飄住處,卽爲狀聞事,分付嶺營。出傳敎以江華留守狀聞,上曰,勿待罪事回諭。出傳敎上曰,今日崇政殿命官殿講,試官左相·吏參尹得養·林鼎遠·尹勉升,入直兩儒臣·承旨·左副進參,畢講後,純通儒生,率入四學儒生,一體應講。出傳敎上曰,歲已更,此時當有勸課之政,夫馬已來處,其令明朝辭朝,雖未到處,待其來卽爲辭朝。陽澤曰,臣誠惶恐,而昨日還宮之時,爲稟湯劑,攀轎仰達之際,翻身落傷,達夜刺痛,爲參起居,今日不得不入來,而誠難强策矣。上曰,已知之矣。命書傳敎曰,內局都提調許副,金領府事爲都提調。上曰,藥房提調,持湯劑更爲入侍,濟恭持湯劑入侍,陽澤再進湯劑。上進御,命退去,諸臣以次退出。
壬辰正月初二日三更,上御集慶堂。儒生殿講科次入侍時,試官金相福·金峙默·尹得養·林鼎遠·尹勉升·趙宗鉉·趙載俊,左副承旨徐命善,假注書吳載紹,記事官李普天·申禹相以次進伏訖。上曰,純通比較儒生幾人耶?相福曰,純通儒生,合五人矣。上曰,今番則多矣。上曰,以詩傳比較可矣。儒生金士晦五通二略,鄭來成五通二略,池德斌純不,洪聖淵純不,柳頤玄純通,諸生以次進講訖·上曰,純通儒生,何處人乎?頤玄對曰,居京也。上曰,誰某之子孫與一家耶?頤玄曰,至親今無立朝者,而綾原大君外裔也,今明陵參奉李德鉉之外從姪也。上命承宣書傳敎曰,居首幼學柳頤玄直赴殿試,之次幼學金士晦·鄭來成·池德斌,洪聖淵直赴會試,生員洪光胤,幼學金理簡·姜栳·文躍淵·裵聖喆·李·金文瑞各給二分,幼學閔鎭衡·鄭允一·金履遂·李敬裕·朴顯輔·朴宗漢·全性直·趙思濂各給一分。出傳敎上命承宣書傳敎曰,伯夷云,文王善養老者,況入耆社者乎?且明日干支卽己亥,其年何年?予心萬倍,欲臨耆社召見,而須看昨日,予氣誠難而然,豈忍循例以過?當於此處召見,諸耆耉頒賞相値,明日午後,其可以入來者來待。出傳敎試官率純通儒生入侍事,下敎。出榻敎上命承宣書傳敎曰,今番試射時,駕前駕後遺漏,明日中日廳·摠府·兵曹眼同試射,單子書入下敎時,今日中日相値,有中日試射放一體爲之已命,何不擧行乎?其涉矇然,該堂從重推考,今試射放者安徐,其餘內三廳武兼扈衛軍官有廳軍,依例習射,都監砲殺手應試不參人,一體試放事,分付。出傳敎上命承宣書傳敎曰,今番射砲試射人,明日德游堂,當親臨頒賞,開門後,其令待令武藝廳,挾輦挾輿軍,戶曹木待令,禁·御兩營軍,皆自其營待令。出傳敎試官以下以次退出。
上御慶熙宮。停常參·經筵。
藥房都提調金相福,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜長雖悶,氣則一樣,耆社臣入侍時,入侍焉。
中宮殿,惠嬪宮,藥房口傳問安。答曰,知道。
傳于徐命善曰,駕前駕後,蛟龍旗差備,標旗差備,月力差備遺漏,中日前先爲試射,使之入參於頒賞,近杖軍,中日一體試放,頒賞時待令。
傳于李碩載曰,內局入侍,諸承旨,耆堂同爲入侍。
備忘記,今下弓矢,峙寨僉使申萬熙處給送。
兵曹口傳政事,同知作闕望,知事李山斗·宋徵啓·金振夏·李湛。
備忘記,今問豈特年同,今日入侍,其亦奇矣。其子金尙集,特爲加資,令榮親。
傳于李碩載曰,金尙集今日內加資,口傳下批。
吏曹口傳政事,副司果金尙集,今加通政加資事承傳。
兵曹口傳政事,知事單趙榮進。
備忘記,通政金尙集爲禮曹參議。
徐命善以都摠府言啓曰,因傳敎,駕前駕後,內三廳武兼扈衛軍官,守廳軍,都監砲殺手試射放,請出標信。傳曰,知道。
又以禁衛營·一·二所巡廳·左右捕廳言啓曰,去夜犯夜人無所捉之意,敢啓。傳曰,知道。
吏曹判書趙曮疏曰,伏以歲籥載新,寶算冞隆,太廟展謁,誠禮克伸,臣民攅祝,曷有其極?仍念臣於銓任,固萬萬不稱,而自西移東,因仍盤礴者,只爲挨過都政,以作瓜熟之限,三度加由,忽下格外,臣誠狼狽失圖,不知攸爲,臣鑑識甚昏,旣未能甄別人品,神精漸耗,又未能周思格例,初當大政,艱辛了畢。自知瘡疣之多出,有愧素心之孤負,雖荷聖明寬恕,不以爲罪,公議之非斥,必無倖矣。都政後銓官一遞,便成不易之近例,他人已蒙之恩,臣獨不望於仁覆之天也,況臣十年貞疾?通朝之所共知,自秋至冬,迭掌兩銓,夙夜奔走,迨無數日之暇,眞元大脫,癖氣益肆。或終日而未喫一粒米,或達宵而未交息眠,呻痛之聲,不絶於口,按摩之手,不離於腹,凜凜有頃刻難保之狀,其雖欲苟且支吾,久據劇地,勢同弩末,未由也已,如得及今解務調治,俾延危喘,則燥溫緩急,豈無他日之效力乎?向者辭章,謹徹於再度呈告之前,以致還給之命,私忱切悚惶,適値歲時,遽下特敎,爲參候班,雖不得不黽勉承膺,而陪班之徑退,試役之頉稟,實由病劇,諒不獲已,仍冒重任,決無是望,玆敢仰籲於天地父母之下。伏乞聖明,曲加諒察,亟許鐫遞臣本兼諸任,以安私分,不勝幸甚。答曰,省疏具悉。今者冢宰,予則曰,得人,一政爲瓜,於卿初聞,卿勿過辭,從速行公。
左承旨尹坊疏曰,伏以歲籥載新,天休益臻,禮成拜廟,聖孝彌彰。臣適叩邇班,獲陪盛像,區區慶祝,曷有其極?仍念臣猥以賤品,濫蒙洪造,前後近密,每出特簡,恩敎鄭重,屢及先故,感結幽明,有隕無從,唯思筋力之彈竭,粗勉涓埃之酬報,臣雖有切摯之懇,豈敢爲瀆撓之計。而天地之大,無物不遂,君父之前,有懷必陳,今若徒知嚴畏,囁嚅不言,則是自阻於孝理之化,非臣心之所敢安也。臣有偏母,素患風瘁之症,爲三十年痼疾,加以荐經喪威,悲懷柴削,況淹床褥?氣息凜綴,少失調護,證形輒〈甚〉臣本家世貧窶,菽水之供,旣不免屢空,藥餌之扶,亦無以盡情。臣每念古人備哉之歎,未嘗不惕然而自恕。幸逢聖明在上,以孝爲治,凡有近臣之爲親丐養者,無不曲從。臣旣名參近列,則隨例陳懇,冀蒙一視之澤者,庶不爲罪,且臣之通籍旣久,竊祿亦多,恩重丘山,效蔑絲毫。今若幸得一縣,早夜自身奔走,期欲庶可爲一分報效之圖,玆敢不避猥越,疾聲鳴號。伏乞聖明,俯賜矜愍,特命選府,畀臣以偏近一小邑,將母赴官,以恩爲養,幸以序俸之餘,稍洽刀圭之奉,則烏鳥私情,千萬滿足,造化生成之澤,臣敢不隕結。答曰,省疏具悉。爲親乞郡,人子至情,今當歲初,宜副其願,令該曹依施焉。
行副司直南泰著疏曰,伏以令節載屆於三陽,聖算將躋於八旬,頌騰岡阜,勸均率普,仍念臣之立朝事殿下,今二十有一年矣。竊料雖晩,叨榮已極,前後踐歷,有踰涯分,頂踵毛髮,皆歸陶甄。伏況臣之兄弟三人,偏蒙我聖上不世之恩遇,仲兄臣泰耆,四兄臣泰會,俱躋正卿,臣之無似,亦得備位宰列,山恩海渥,絲毫莫報,而兩兄相繼淪逝。臣獨寄在世間,每出入朝班,隻影獨悲,暗淚先滋,臣之情私,寧不慽哉?若其追兩兄未卒之報,欲圖酬其萬一者,惟在筋力奔走,而不幸眇福生災,䈬質先衰,眼視暴暗,不辨字畫,肢體無氣,行動須入,杜門調息,不以恒人自處,乍出戶庭,神識昏眩,殆無陽界上意思,以此雖欲陳力就列,尙安可得哉?臣嘗待罪峽邑,見峽民之帶軍役而年未滿老除者,挈其子丁壯者來訴曰,民之年雖未及除役,願以民之子,代民之役,臣憐其志而輒許之,臣之子柱老,年踰强仕,已叨從班之志願,亦類于彼。臣竊觀比來朝臣,多蒙格外之恩數,或有年未六十而致仕者,或有纔過六十而休退者,至若重臣洪重孝,齒長於臣一年,而昨冬以休致爲請,聖批特賜允許,夫致仕之以七十爲限者,雖載禮經,而宜視其筋力之衰旺,以爲闊狹,不當以一槪論之,苟其强旺也,則雖過七十,可以仕矣。苟其癃衰也,則雖未七十,迄可休矣。此例斑斑,古亦有之,賤臣去就,不關乘雁之有無,明主體下,宜同鳲鳩之均哺,倘許臣納官于朝,憑依京輦,歌詠聖澤,以畢餘生,則明時便訣,雖切耿結之忱,時節朝請,亦多伸分之日,而與其有時縻職,徒犯違傲之罪,曷若優遊聖世,以圖塵刹之報哉?大化方暢,無物不遂,上天至仁,從人所欲,玆敢披瀝肝血,仰瀆宸嚴。伏乞聖慈,天地父母,察臣癃病之難强,憐臣情理之絶悲,特推同仁之澤,俾遂謝事之願,千萬切祝。答曰,省疏具悉。今覽卿章,可謂誠款,峽邑民人之請誦而引喩,意可尙也,豈特此也?噫,卿之祖叔行事,昔年遍於朝端,卿兄二人,其用幾年,俱登八座,近二十年前,卿爲儒臣,今至宰列,可謂三兄弟用於一時,古人云,法語之欲,能無從乎?於此等處,予心不無動,況卿乎?今當歲初其嘉者,幾年任卿,果嘉其無査滓,噫,今暮年,豈不遂一臣之願?且朴弼琦下大夫猶致仕,豈卿乎?按戶特允所請,其文若成,予當宣麻,噫,此心四字缺之兄弟曲保之意也。
壬辰正月初三日巳時,上御德游堂。親臨頒賞入侍時,行都承旨李徽之,左承旨尹坊,右承旨李碩載,左副承旨徐命善,右副承旨李世澤,同副承旨閔百順,假注書金峙默·吳載紹,記事官李普天·申禹相以次侍立。上曰,注書出去。耆老堂上幾人入來知入。載紹出去,持擧案以入射砲試射人以次頒賞後,上還入大內,諸臣以次退出。
壬辰正月初三日午時,上御集慶堂。諸承旨,耆社堂上入侍時,行都承旨李徽之,左承旨尹坊,右承旨李碩載,左副承旨徐命善,右副承旨李世澤,同副承旨閔百順,假注書金時默·吳載紹,記事官李普天·申禹相,耆社堂上韓翼謩·李益炡·南泰齊·安允行·沈星鎭·金始煐·邊致明·趙榮進以次進伏訖。翼謩曰,日間聖候,何如?上曰,一樣矣。水刺之節,亦何如?上曰,一樣矣。上命取注書鍮硯,書下御製一句,仍命入侍諸臣賡進,諸臣以次賡進後,仍命賜饌,上命命善,讀大提學徐命膺所撰耆相佩印賡載錄跋文讀訖。上命承宣書傳敎曰,行司直趙榮進,知中樞除授,若無窠,作窠單付,今日內擧行。出傳敎上命承宣書傳敎曰,噫,今予一心,一則追慕,一則爲民,況今歲乎?爲民祈年,莫能親行,令元輔替攝,若此而何望其效?明日當爲祗迎,且再昨旣奏於殿,當宿憶昔窩,聞祭畢回入,凡諸等事,一依前例擧行事,該房知悉。出傳敎,諸臣以次退出。
壬辰正月初三日未時,上御集慶堂。藥房入診入侍時,都提調金相福,提調蔡濟恭,副提調李碩載,假注書金峙默,記事官李普天·申禹相,醫官方泰輿·鄭允協·吳道炯·鄭允說·徐命緯·李以材·金孝儉·金光國以次進伏訖。相福曰,歲後日寒,聖體,若何?上曰,一樣矣。寢睡·水刺之節,亦何如?上曰,一樣矣。中宮殿氣候,若何?上曰,一樣矣。王世孫氣候,何如?上曰,一樣矣。相福進湯劑,上進御,命耆堂進前,上命諸耆堂·諸承旨·藥房提調·翰注設饌訖,竝命先退,上曰,提調出去,更煎以入。命碩載讀奏公事,上曰,今聞江華留守狀聞,同知中樞府事崔俊命,以保障人,年今百一歲云,可謂稀有。令該曹,今日內特爲加資下批,一依昔年金相愼例,其欲見焉。其若果來,登道事回諭。出傳敎上曰,禴祠烝嘗,其曠幾年,況僅禮回數日內?當春享,予心萬倍,初六日當祗迎,亦宿憶昔窩,聞祭畢入來,儀注安徐,該房知悉,明日·三明日大祭時犧牲看稟,着實爲之事,分付儀曹,諸執事齋宿,亦飭吏曹。出傳敎上曰,南泰著位至宰列,能辦得乎?此予庸嘉之,其文若成,當臨門宣麻,禮房知悉。出傳敎上曰,此則無他,心與兩兄異矣。且其爲人無楂滓,於此等事,似不能振起,而今乃辦此,誠可尙也,此事極難矣,比諸洪重孝先爲之矣,能上來云乎?濟恭曰,旣蒙上來後宣麻之敎,若有一分可强之勢,則豈敢不來,而實難起動云矣。上曰,其意予豈可不遂耶?命書傳敎曰,今仍南泰著下敎,下問行司直洪重孝,其時下敎之後,欲爲登道,而誠難而然云,豈特此也?不然,今歲豈不來耶?若此其遂願,何後於南泰著?特許所請,頒下敎書,卿若其來,體此意登道以謝事,使政院,竝與敎書而下諭。上曰,藥房提調,持湯劑更爲入侍,濟恭持湯劑入侍,相福進湯劑。上進御,命退出,諸臣以次退出。
上在慶熙宮。停常參,經筵。
辰時巳時,日暈。
藥房都提調金相福,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予一心,惟在祝有年,氣何暇諭?待敎入侍,噫,庚子干支,憶昔萬倍矣。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
徐命善以都摠府言啓曰,今日入直內三廳武兼禁軍及軍兵等,當爲中日習射,而社稷祈穀祭齋戒相値,不得爲之之意,敢啓。
備忘記,雖有自嘆勉世下敎,餘意猶憧憧,噫,末世浮如春雪而其消,怠惰風習,亦和陽萌其新乎?予聞幾十年,予見幾十年,今年農事宜勤,另飭諸道,堰堤亦爲申飭,冬雪消爲春水,雪旣多水豈小?儲水等事,一體申飭,勸婚助婚勤慢,予當知矣,以此通飭。
備忘記,今日心在右社,而初宿憶昔窩,加一年今年氣候,誠然。令中官替奏,武德門內只俯伏,待奉審承旨復命,呼寫祝有年,而入於溫室氣少舒,此曰,誠乎,此爲民乎?嗚呼,今年其衰益判。噫,今當歲初,能誦小學立敎,大學一章而尙今杳然,其氣可知。明日崇政門,宜思予心,次對必將爲矣。將臥酬應,自嘆益衰,亦笑苟且,予年七十三此月今日,臥於賢周,只有六年,今月此日,初欲宿憶昔窩,而若此勢固然矣,笑哉?大小臣工,悶其君衰,視國如家,恪勤其職,聞此若是恬然怡然,豈曰朝鮮臣子,亦何顔見其祖先歟?
備忘記,君心憧憧,而中官睡中人,深字書心,心字書深,更賡以入。
備忘記,便臥堂中,初更已踰,是豈爲民誠?每年此日,日寒特甚,其於今日暮年,見初爲輔相,此則心弛,身雖在此,心在壝門,豈云親攝?惟在其誠,另飭諸執事,恪勤其誠事,令入直注書,將此敎傳于獻官,亦飭臺監與諸執事,另加虔誠。
備忘記,三更一點,其必起掃耶,時刻與此同乎?令院隷,申飭奏時官,知其處更點而來。
徐命善,以御營廳·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
壬辰正月初四日辰時,上御延和門。香祗迎入侍時,行都承旨李徽之,左承旨尹坊,右承旨李碩載,左副承旨徐命善,右副承旨李世澤,同副承旨閔百順,假注書金時默·吳載紹,記事官李普天·申禹相以次侍立。上具翼善冠·袞龍袍,乘輿出通陽門,仍詣延和門外,祗迎後,上命碩載,詣社稷奉審,祭官·進排官摘奸以來,上還入憶昔窩良久,上命承史待令於麗春門,上自大內乘輿,出御麗春門,碩載復命曰,無頉矣。上命讀祭官擧案,碩載讀訖。上命碩載執筆,呼寫御製,仍命碩載讀之,碩載讀訖上還入大內,諸臣以次退出。
壬辰正月初四日未時,上御集慶堂。藥房入診入侍時,都提調金相福,提調蔡濟恭,副提調李碩載,假注書金峙默,記事官李普天·申禹相,醫官方泰輿·鄭允協·吳道炯·鄭允說·徐命緯·李以材·金孝儉·李養善以次進伏訖。相福曰,夜間聖體,若何?上曰,一樣矣。寢睡·水刺之節,亦何如?上曰,一樣矣。相福進湯劑,上進御,相福請診候,上曰,置之。相福曰,闕診已久,且新歲以後,亦不得一診,今日則不可不診矣。上曰,然乎?仍命診候,泰輿等以次診脈候,退伏奏曰,左右三部度數調均,而胃脈似不足矣。上曰,似然矣。濟恭曰,以此觀之,湯劑決不可一日闕之,三百六十日,若學問之勉强工夫,無一日間斷好矣。相福曰,朝廷雖有某事,聖心雖或追慕,湯劑視若茶飯,勿爲間斷,千萬伏望。上曰,提調先退,更煎以入可也。相福曰,昨下御製首題,而作帖以入好矣。上曰,依爲之。碩載曰,賡進帖,諸臣亦當頒賜乎?上曰,依爲之。碩載曰,昨日盛擧,前古所無,八耆堂之宣饌賡韻,此實曠世之事,不可泯滅。請令詞臣作序,以爲鋪張盛事,何如?上曰,其止之。碩載曰,古亦有此事,洛社耆英,亦爲圖繪,留傳後世,如此盛擧,尤何可泯滅也?上曰,亦涉太康,其勿爲之。命碩載讀奏公事,上曰,昨日憶一人其誰,卽承旨洪檢也。事重而不覺,故雖若此,究其心則何過飭,前承旨洪檢,給牒敍用。出傳敎上曰,注書,誰也?相福曰,金峙默也。上曰,其貌,何如,三兄弟同乎?相福曰,大體則同矣。上曰,持湯劑更爲入侍。濟恭持湯劑入侍,上曰,提調之勸湯,誠苦矣。若使進湯時,每進一詩,則提調必苦而不勸矣。相福曰,雖使每每爲之,彼提調不以爲難矣。相福進湯劑,上遂停湯椀,命書一句御製,仍命內局及入侍承史卽席賡進,上仍進御,諸臣以次賡進。上命諸醫一體賡進,而若不能者,罰直十日,諸醫亦皆賡進,而鄭允說三次違簾,上命入罰番,而若復校正以進,則當爲赦過,卽爲更製以進可也。允說更爲賡進,上笑曰,今則快免矣。上曰,當年雖愈凡事闕,今春此擧更何默?特賜魚物於內局,賡韻偏鵲各自受。出傳敎上又命書一句,仍命諸臣賡進如前,上曰,李以材,以李以楷之兄,頃者特爲陞資,今入侍乃見,爲人勤實,令西銓,善地僉使待窠調用。出傳敎命退去,諸臣以次退出。
上在慶熙宮。停常參·經筵。
藥房都提調金相福,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。徹夜憧憧,心在祈年,氣何暇諭?同入次對。
傳于李世澤曰,次對爲之,旣已下敎,單子置之。
李世澤啓曰,大臣·備局堂上,依下敎來待矣。傳曰,引見,內局同爲入侍。
傳于李世澤曰,差員及其他上來守令,使之入侍。
李徽之啓曰,假注書金峙默,身病卒重,勢難察任,今姑改差,何如?傳曰,允。
假注書望金峙默改差,代以沈豐之爲假注書。
傳于徐命善曰,吏曹入直郞廳各司齋宿,摘奸以奏。
傳于閔百順曰,旣下敎,申聞鼓卽爲更懸事,分付。
傳于李徽之曰,政官牌招開政。
李徽之啓曰,吏曹判書趙曮,參判鄭存謙牌不進推考傳旨,今方捧入,而開政命下之後,如是違牌,不卽擧行,誠甚未安。竝更爲牌招,何如?傳曰,允。
李徽之,以吏曹言啓曰,殷山縣監李商岳呈狀內,矣身素患痰癖之症,當寒添劇,委頓床席,以此病狀,時月之內,萬無起動赴任之望云,身病旣如是危重,則不可等待其差歇,依例罷黜,何如?傳曰,允。
有政。吏批,判書趙曮牌不進,參判鄭存謙進,參議金致讓陳疏在外,行都承李徽之進,啓曰,判書趙曮牌招不進,參議金致讓陳疏在外,小臣獨政未安,何以爲之?敢稟。傳曰,仍爲之。又啓曰,曾經承旨·參議年八十者,每於歲初抄啓加資事,曾有定式矣。曾經承旨·參議,別單書入之意,敢啓。傳曰,知道。以嚴琦爲大司憲,沈鑧爲大司諫,李邦榮爲吏曹正郞,田文顯爲監察,尹坊爲安邊府使,李學祚爲信川郡守,沈煥之爲履山縣監,田益彬爲咸平縣監,李昌壽爲知春秋,朴相德爲內資提調,元仁孫爲同經筵,趙重晦爲同春秋。
兵批,判書尹東暹病,參判李在協病,參議洪鑰病,參知沈頤之進,以李宅胄·李翼鎭·李敍中·盧彦益·金鎭庚·安聖希爲副護軍,鄭光漢·鄭象仁·金相翊·趙德成·金龜柱·洪檢爲副司直,同知二單兪世基·趙元益,奉朝賀二單洪重孝·南泰著,僉知單尹衡。
傳于徐命善曰,承旨儒臣,持問答入侍。
傳于李碩載曰,明日傳香,禮房承旨當爲齋宿,右承旨徐命善,卽爲牌招入直。
備忘記,前參議金龜柱,爲禮曹參議。
假注書望沈豐之在外,代以金履正爲假注書。
李徽之以吏曹言啓曰,吏曹正郞洪彬,通禮院相禮池應龍,俱以身病甚重,勢難察任云。竝今姑改差,何如?傳曰,允。
李世澤以禁衛營·一·二所巡廳·左·右捕廳言啓曰,去夜犯夜人無所捉之意,敢啓。傳曰,知道。
兵曹判書尹東暹疏曰,伏以歲律更新,天休滋至,籌添海屋,孝伸展廟,臣民慶祝,曷有其已?仍念臣之叨冒見任,月已屢矣,歲已易矣。義所必遞,病尤難强,而一味蹲仍,未蒙罷退,公私兩妨,惶隘冞切。噫,臣是何人,而誤蒙隆知,拔之才望之外,措諸顯要之塗,旬月之間,歷塵二銓,寵祿過分,懍焉有集木之懼?夫其力免于前而勉膺于後者,豈獨此職,有一分可堪而然哉?誠以隨除輒逋,分所不敢,區區犬馬之疾,亦聖鑑之所俯燭,故姑且承命,以俟處分,因循時日,輥及大政,則銓家此事,便同瓜限,副急了事,謂當自解,而三告未遞,至今苟縻,實非始料所及,私計狼狽,莫知所處,此不特任重事劇,自量才力之不勝而已。蓋其病狀,元由失血之多,形殼徒存,精華已脫,平居酬接,忘失過半,少有動作,喘息莫定,向者崇政衛班,暴眩徑退之狀,實在列諸人所目見,而大政之日,不能及反覆疏滯,事未免短拙之歸者,亦其自廢運措之難以及此故也。大僚筵推,窘狀莫掩,臣亦何辭而自解哉?況方重添寒疾?証形忒苦,負玆昏呻,不省四到,昨日殿座,未克趨造,明日祗迎,亦末由蠢動,病裏惶隕,誅譴是俟,今日臣之計,唯有亟解重任,仍蒙長暇,專意藥物,任便調息,然後上可免尸瘝之罪,下可無顚仆之患,日夜祈望,惟此而已,玆敢不避煩猥,畢暴哀懇於天地父母之前。伏惟聖明,諒臣本情,非有飾辭,憐臣實病,難容自力,速賜變通,以幸公私,千萬至願。答曰,省疏具悉。卿意陳懇,予亦諒卿,故頃者相奏亦諭,而今者此任,非比前任,冢宰旣諭,一政爲瓜,今予初聞,卿勿過辭,從速行公。
刑曹參議李海重疏曰,伏以歲籥更新,寶算彌隆,元朝展拜,聖孝載伸,八域含生之類,莫不歡欣鼓舞,而顧臣名忝諸曹之列,跡阻起居之班,其於臣分,曷勝隕越?仍念臣獲罪神明,禍延偏母,頑忍不滅,倏已終制,苫塊餘喘,無復當世之念,而不意朝廷,尙存記錄,夏官天曹,除旨聯翩,禮制所拘,雖得變通,致煩稟啓,祗增罪戾,曾未數日,又有此秋曹佐貳之命,誤恩薦加,惶感冞切,臣冠衣復吉,便作平人,俯仰廓然,徒切移孝之願,則今於除命之下,尤當竭蹶趨承之不暇,而第臣䈬柳之質,經歷禍變,摧敗之形,無異癃廢,軀殼徒存,神精已消,閑司漫職,猶無以自力,況此詞訟劇地,尤豈有供仕之望乎?玆不得不干冒尊威,仰暴情懇,伏乞聖慈,俯諒微忱,特許鐫改,以便公私幸甚。答曰,省疏具悉。爾其勿辭察職。
禮曹參議金尙集疏曰,伏以歲籥肇新,寶算彌隆,祗謁太廟,聖孝克伸,臣民攅祝,朝野同情,仍伏念臣於昨日夜中,忽伏承春曹特擢之命,恩出夢寐,有隕自天,驚惶震惕,莫省厥由,繼伏見傳敎下者,字字恩言,委曲懇惻,奉讀以還,感淚被面。噫,前後朝臣之蒙被恩渥,亦豈有若臣之今日所叨者乎?感結銘鏤,義重叩謝,他不暇顧,祗肅寵命,緋袍頂玉,歸見臣父,闔家攅手,感祝鴻私,非臣殞結·所能仰報,第臣本庸愚,百不猶人,遭遇明時,濫被洪造,一身頂踵,罔非陶甄,而曾未有尺寸之勞,以少效涓埃之報,每自循省,愧悚交切。今玆恩命,又出常格之外,懼深集木,戒在濫竽,章皇趨膺,雖伸感惶之私忱,因仍蹲冒,有非廉義之所容,玆敢披露情實,仰瀆震嚴。伏乞聖明,俯賜諒察,亟命收還臣新授資秩,以重官方,以安私分,不勝幸甚。答曰,省疏具悉。昨者特資之命,非私爲爾父子也,意蓋深矣。爾勿辭仍察職。
執義金和中疏曰,伏以歲籥載新,寶算無彊,日吉辰良,廟謁禮成,臣民慶忭,曷有其極?仍念臣譾劣無能,百不如人,閑司漫局,猶懼不稱,言責重任,非所可論,前後臺銜,一皆逡巡者,誠以量才揣分,不能者止耳。日前柏府之除,何敢爲承當之計,而署經有命,義同往役,歲除不遠,誠切承候,冒沒出肅,爲伸微分,因蹲據,有愧素志。且臣八耋老父,素多疾病,氣力凜綴,如日下山,近又本病之外,重添泄痢,登溷無算,眞元大陷,目下症形,若不保朝夕,臣無他兄弟可以救護,左右扶將,惟臣一身,懇迫情理,不敢瀆屑,而離捨供職,實無其勢,妄恃天地父母之仁,敢伸疾痛之呼?伏乞聖明,察臣之言,非出飾讓,念臣之情,不可强迫,亟許鐫免,俾救父病,千萬幸甚。答曰,省疏具悉。爾其勿辭護焉。
壬辰正月初五日辰時,上御集慶堂。藥房入診入侍時,都提調金相福,提調蔡濟恭,副提調李碩載,假注書金峙默,記事官李普天·申禹相,醫官方泰輿·鄭允協·吳道炯·鄭允說·徐命緯·李以材·金孝儉·金光國以次進伏訖。相福曰,夜間,聖體,若何?上曰,一樣矣。寢睡·水刺之節,亦何如?上曰,一樣矣。相福進湯劑,上進御,相福請診候,上曰,置之。命提調先退,更煎以入,濟恭·碩載·峙默先退。上曰,藥房提調,持湯劑更爲入侍。濟恭持湯劑入侍,相福進湯劑,上進御,命藥院先退,諸臣以次退出。
壬辰正月初五日午時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,左參贊申晦,行戶曹判書趙雲逵,行工曹判書金時默,司直鄭弘淳,開城留守洪名漢,知敦寧徐命膺,行副司直具善復·李章吾·尹得養,吏曹參判鄭存謙,江華留守兪彦民,副司直李重祜,大司憲鄭光漢,大司諫鄭象仁,應敎趙宗鉉,左副承旨徐命善,假注書吳載紹,事變假注書朴聖鉉,記事官李普天·申禹相以次進伏訖。致仁曰,日間,聖候,何如?上曰,一樣矣。水刺之節,亦何如?上曰,一樣矣。翼謩曰,日間,聖候,何如?上曰,一樣矣。尙喆曰,日間,聖候,何如?上曰,一樣矣。致仁曰,我朝褒忠奬節之典,殆無不擧,寧有餘憾,而歲甲重回,復値此年,像想當時事,人心倍切激感,許多殉國之人。雖不敢一一歷奏,若其中最卓異者,宜有致祭錄後,永樹風聲之道,故敢達矣。上曰,誰也?致仁曰,先正臣文烈公趙憲·忠武公李舜臣·忠烈公宋象賢·忠烈公高敬命,此其最卓異者也。上曰,今予一心,追慕昔年,褒忠奬節,非卿所奏,今年幾乎忘也。奉祀孫,令該曹特爲錄用,祭文當製下,特令遣禮官致祭,致仁曰,高敬命奉祀孫,昨冬已以特旨除職,李舜臣·宋象賢奉祀孫,銓曹自當卽爲擧行,而趙憲奉祀孫,似聞姑無以仕宦,支孫方有在職者,特爲出六,循次除邑,俾得以官供祭之,似好矣。出擧條上曰,依爲之。致仁曰,昨冬與歲首,連以京外婚葬勸助事,特下絲綸,辭旨諄勤,此固王政攸先,臣實欽仰,而但自前外邑所謂助給者,薄略太甚,近於塞責,如是而安得爲實惠乎?特敎頒示,事面尤異,今番則另加申飭,使之從厚顧助,過婚過葬月日,竝令馳聞,以爲憑考勤慢之地,何如?出擧條上曰,所奏誠是,依爲之。致仁曰,此摠戎使具善行·守禦使金漢耆·京畿水使金範魯·黃海水使李漢昌·永宗防禦使許任今春水陸操取稟狀啓也。喬桐方始賑政,固不可遽議戎事,其他諸營,亦旣特停秋操,則當此窮春,尤宜軫念,今春水陸操,一體許停,俾紓民力,何如?出擧條上曰,依爲之。致仁曰,此江華留守兪彦民,春操設行當否取稟狀啓也。昨年穡事,海島偏歉,秋旣停操,春宜加恤,今春合操,亦許停止,何如?出擧條上曰,依爲之。時默曰,陵幸時畿內用儲置米之規,輒因傳敎,或有植炬治道用儲置米之敎,或有凡諸等事皆用儲置米之敎,隨其時所下傳敎會減,自是古例,而近來一二次,勿論傳敎有無,凡諸等事,皆用儲置,亦非古例,有違聖上軫念民隱隨時施惠之德意,毌得違越古例,一依傳敎所下會減之意,定式施行,何如?出擧條上曰,所奏誠是,依爲之。雲逵曰,漕轉事目,今將頒下,而近來外邑,視若文具,全不警惕,無面之弊,臭載之患,無歲無之,事極寒心。此專由於裝發晩時,監色代騎之致。今年若又如前,則該邑守令,摘發論罪,而至於作錢作木布處,自是由陸上來者,尤無愆期之理,依前定奪,必於四月內準數畢納之意,豫爲嚴飭諸道,何如?出擧條上曰,依爲之。凡飭不過一二年擧行者多,氣雖衰,豈可謂一時觀瞻?今年亦依昨年例嚴飭,以此一體申飭。時默曰,漕運申飭事,戶判俄已陳達,大同亦一體申飭,而昨年大同上納外,均賑廳軍保作米等未收者夥然,今年則覓船之難,必不如昨年,趁早裝發,無遺畢納之意,申飭三南諸道,何如?出擧條上曰,一體嚴飭。大司憲鄭光漢所啓,請還寢東呂·址淳等還配之命,更令王府,嚴鞫得情。上曰,勿煩。請還寢罪人金柱泰減等之命,上曰,處分意在,今已歲翻,勿復更煩。請黑山島爲奴罪人五得,依律處斷。上曰,勿煩。請巨濟府充軍罪人吳益祥,依律處斷。上曰,此業已諭,初不可施以一律者,而因下敎,至此停此啓,今當歲首亦何難,其勿復煩。以下一行刀割上曰,所坐雖非輕,瞻彼東郊,予心愴焉,豈可經年爭也?亟停勿煩,又所懷,聖算八旬,史牒所罕,此實祖宗積德之慶,宗社臣民之幸也。殿下旣膺無彊之休,則亦宜軫無彊之恤,上以迓休命,下以答民望也,昔衛武公,年九十有五,猶箴儆於國,此豈非今日之所可監法者乎?詩曰,淑愼爾止,不愆于儀,竊覸近來,行幸太頻,而節宣或乖於宴息,動作太遽,而鑾衛未及於成列,則恐有欠於淑愼之道矣。詩曰,訏謨定命,遠猷辰告,竊覸近來,人人救過不給,而朝著乏舒泰之象,事事仰承獨斷,而廟堂無吁咈之美,則恐有違於辰告之美矣。以言乎處幽獨之時,若臣隣之列侍,無一念之偏係,則不愧屋漏之訓,自可法矣。以言乎出號令之際,務詞令之簡重,戒恩數之屑越,則無易由言之什,宜反省矣。不待暬御之箴戒,克致德行之有覺,以至於萬民靡不承之域,則武公未必專美於古,聖德可以有光於後,敢演抑抑之詩,略效勉勉之悃。伏願殿下,毋懷退託之念,益篤進修之工,是臣區區之望也。上曰,末梢不爲退託之請,於予可謂頂門一針。昔先正趙光祖,爲都憲時,有異路之效。吁嗟,後人,雖不敢望前人,才不借於異代,古人所云,故傳啓前已諭,鐵中錚錚,拭目以待,聞其起頭,意謂其若頃者,此豈飭勸之意乎?淑愼威儀四字,其涉殊常,發號施令,亦何意乎?曾或有無時動駕,而寔非游衍,或因追慕,或因慷慨,昔漢高祖,聞婁敬之言,行焉,紫陽以卽日車駕都關中,特書綱目,此固然矣。況追慕者乎?昨日已諭,略飭臣隣者,今日官師相規,其豈無也,而以發號施令,反勉于君,董子所云,正心爲正朝廷,君若正心,世豈若此?今當歲首,不覺靦然,而今都憲,全以谷永爲師,無一言勉群下,衰中一哂然,此亦漫說話。自今年,氣日下衰益甚,雖欲復爲昨年事,其難其難,中夜拊心自歎,何暇復諭焉?又所啓,臣言議巽懦,情地惶蹙,豈有出膺言官之勢,而旣承特飭,又當歲首,不得不冒沒登筵,略效憂愛之悃矣。及奉批旨,以全師谷永不勉群下爲敎,臣之巽軟不職之罪,於是益著,何敢晏然於臺次乎?請命遞斥臣職。上曰,旣不能擧職,辭豈不靦顔?今當歲初,景像雖不佳,其欲飭勵,捨都憲其誰,依啓,大司諫鄭象仁所啓,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,此則孤雛腐鼠暮年歲首,其何汚啓?勿復强煩。以下一行刀割請黑山島爲奴罪人五得,依律處斷。上曰,勿煩。又所啓,臣識見鹵莽,言議巽軟,本不合於淸朝耳目之任,而爲參元朝候班,冒沒出肅矣。今於前席,只謄故紙,自顧慙恧,及見傳敎下者,以臣不言,責敎截嚴,臣何敢一刻抗顔於臺次乎?請命遞斥臣職。上曰,歲首巽軟,其何例批?予則曰,今日兩司,可謂亡矣,依啓。上命承宣書傳敎曰,噫,其君雖衰,歲律其新,而朝參代次對,兩司長官入侍,其何糾正?歲初若此,今年何言?長官若此,他臺亦言。近者風俗,非傾軋則官師相規,糾正風俗,若聾若啞,噫,今日臥酬應,而次對雖無可論,頒布朝紙,豈可異哉?噫,今日其若朝參,可羞衛士,良可寒心,其誰其誰?君日益衰,昨日數行下敎,其亦石投於水而然也,對屋漏而亦不覺靦然也。出傳敎上命承宣書傳敎曰,今聞畿伯歲饌啓本,年踰一百人,至有四人,昨年其若加資,今年加給歲饌,不然,特加一資,加給歲饌,而其中有夫妻過九十者,可謂稀有,亦爲加給歲饌。出傳敎上命承宣書傳敎曰,再昨耆耉之會,非爲予也。憶,昔年旣以下敎弁於首,文衡跋於下,則亦豈泯於後世?名曰,便殿耆耉同會錄,與頒印賡載錄,活字同印,內入與入于世孫宮,頒賜入侍諸臣,一體爲之。出傳敎三大臣入侍事下敎。出榻敎上命承宣書傳敎曰,承旨有闕,代禮曹參議金尙集除授,牌招察任,房順房。出傳敎藥房提調,持湯劑更爲入侍事下敎。出榻敎諸臣以次退出。
壬辰正月初五日申時,上御集慶堂。儒臣入侍時,同副承旨閔百順,應敎趙宗鉉,副修撰李得臣,假注書吳載紹,記事官李普天·申禹相以次進伏訖。上命注書出外,壬辰日記冊,事物類聚壽字卷入來,臣載紹出去持入,上命承宣讀日記,百順讀訖,上又命儒臣,讀事物類聚,白樂天耆老會序及他詩文,宗鉉·得臣以次讀畢,諸臣以次退出。
上在慶熙宮。停常參·經筵。
藥房都提調金相福,提調蔡濟恭,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。再昨日爲民憧憧,今日追慕憧憧,其皆親享,豈若此乎?日亦若是,解此心益何抑?氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
徐命善啓曰,卽伏見全羅左水使閔範洙辛卯年秋冬等褒貶啓本,則邊將中,無一人居下,殊無嚴明殿最之意,推考警責,何如?傳曰,允。
李徽之啓曰,假注書金履正,時無職名,令該曹依例付軍職,冠帶常仕,何如?傳曰,允。
備忘記,噫,今予益衰,歲初已判,再昨只祗迎,今日亦然,是豈誠也,亦豈孝也?昨聞昔年此歲日記,其時爲朝參,而予代次對,是豈暮年繼述?明日當朝參此門,時刻,待下敎只入正時,禁軍只入直,侍衛只備堂,將臣久任郞廳進參,儒臣·柏府·薇垣皆進參,餘皆安徐,其時柏府·薇垣擧職,而昨日豈特謄傳古紙?因下敎以懷,欲彌縫只效若永,噫,欲宿憶窩,而其莫能敬愼,衛像何足道哉?噫,雖睡莫知睡,雖食莫欲食,而昨聞今年日記於來月十二日,此心何抑,而二十七日庚子,初受勳管,予懷萬倍,讀承旨祖,在政目中付軍職,而此承旨,亦年踰六旬,以此觀也,曷勝冥然?且中官欲爲奉審,今將詣沁都追憶明年癸巳,以宗簿提調奉安事,此懷益何耐乎?只誦其年朱明遲遲八日度如年御詩,此心萬隕矣。
噫,今年益知氣衰,今日益知誠淺,歲初展禮,微忱何伸?兩日欲宿,數步莫能,今當人日,此何人哉?今年益衰,今日益歉,助婚誰製,讀猶依稀,孝悌名編,命讀心隕,徹漏已久,報曙漠然,自此丹門,幾將計里,昔年此時,庶見禮畢,嗚呼,夏禴,其能後待,興懷及此,此心憧憧,曉星將昇,院隷將來,呼寫纔畢,院隷已來,甚矣誠淺矣,一何冥然?
吏曹口傳政事,高晢爲長興主簿。
傳于徐命善曰,明日侍衛,只入直擧行。
徐命善啓曰,大提學徐命膺來待矣。傳曰,內局·文任,同爲入侍。
又傳于曰,儒臣持孝悌·祖訓入侍。
又傳于曰,宣傳官一員待令,騎馬四匹立之。
李世澤以訓鍊都監·一·二所巡廳·左·右捕廳言啓曰,去夜犯夜人無所捉之意,敢啓。傳曰,知道。
壬辰正月初六日辰時,上御延和門外。香祗迎入侍時,行都承旨李徽之,左承旨李碩載,右承旨徐命善,左副承旨李世澤,右副承旨閔百順,同副承旨金尙集,假注書吳載紹,記事官李普天·申禹相以次侍立。上具翼善冠·降紗袍,乘輿出通陽門,祗迎于延和門外,仍起立,步行至司饔院前,乘輿入司饔院,禮房承旨,馳詣太廟奉審以奏事下敎。出榻敎藥房提調,持湯劑入侍事下敎。出榻敎上曰,入直郞廳入侍。奉事高晢進伏,上曰,姓名爲誰?徽之曰,奉事高晢也。上曰,何處人也?徽之曰,居則光州,而高敬命奉祀孫矣。上曰,昨有殉節人致祭之敎,今日來此處,得見此人,事不偶然矣。上命承宣書傳敎曰,噫,今逢此年,欲待奉審留廚院,入直郞廳,卽故忠臣高敬命奉祀孫,頃者特命調用者也。昨日有諸忠臣致祭之命,今日見此人,是豈偶然?今日內,特爲口傳陞六調用。出傳敎上曰,六品窠有無。問于吏曹知入,碩載入曰,問于吏曹,則方有長興庫主簿云矣。上曰,以高晢,口傳擬望以入。吏曹單子入來,上落點,仍命仗前謝恩,上命取提調先生案及完議奉安者,命都承旨讀,徽之讀訖,上命承宣書傳敎曰,今日坐廚院,取聞先生案,因聞完議,其中一節聞,此不可不另飭,何?卽水刺間所屬也。晝夜待令差備之人,若用於欠潔之處,是豈臣子道理?況奉衰耗其君者乎?此後若有犯者,勿論副提調郞廳,本院草記,從重勘處,貢人侵漁,亦爲嚴飭,則況此類乎?噫,古人云人存政擧,今聞諸完議,花押雖藏,本文宜謄付,爲今日臣子,見此若無聲動之人,豈曰臣子,一體嚴飭。出傳敎上命內局二掌務官入侍,使之賡進昨日御,製掌務官朴明奎·邊致翰,卽爲製進。上命承宣書傳敎曰,今日賡韻兩掌務官,一則朴聖瑞孫,追憶前此年,予心一倍,一則頃年節製壯元邊翼老從孫,亦豈偶然?掌務官朴明奎,令該曹先望京職,待窠察訪,懸註調用,邊致翰京職調用。出傳敎上命承宣書傳敎曰,左右通禮,自歲初至今入侍,特賜熟馬一匹。出傳敎上命承宣書傳敎曰,旣命書帖,豈無潤筆之賞乎?況此人此擧?可謂千載一時,賡韻諸華扁,各賜熟馬一匹。噫,今日坐此院,於予亦料表,本院吏隷令該曹特爲賞給。出傳敎內局賡載帖,作帖頒賜事下敎。出榻敎諸臣以次退出。
壬辰正月初六日午時,上御集慶堂。藥房入診,大提學同爲入侍時,都提調金相福,提調蔡濟恭,副提調李碩載,假注書吳載紹,記事官李度默·申禹相,大提學徐命膺,醫官方泰輿·鄭允協·吳道炯·鄭允說·徐命緯·柳光翼·李以材·金孝儉·李養吾以次進伏訖。上命濟恭讀命膺所製耆耉同會錄跋文,濟恭讀訖。上曰,可謂太康矣,上進御湯劑後,相福請診脈,上曰,今日置之,可也。上又命命膺讀跋文,命膺讀畢,上曰,注書出去。持事物類聚壽字卷入來,臣載紹出去持入,上命命膺讀之,命膺讀畢,上命賜乾飣于入侍諸臣曰,聞大提學善食此,故今日欲見之矣。命膺及諸臣食訖,上命掇出曰,歸與命善·浩修分喫,可也。藥房提調持湯劑入侍事下敎。出榻敎聞慶縣監韓泰裕入侍事下敎。出榻敎諸臣以次退出。
壬辰正月初六日初更三點,上御集慶堂。儒臣入侍時,右副承旨李世澤,副校理趙英鎭,副修撰李得臣,假注書吳載紹,記事官李普天·申禹相以次進伏訖。上命承宣書傳敎曰,昨日領相所奏誠是,其雖勸婚,斗米尺布,其何能也?依所奏加給其需,必也成婚,形止卽爲狀聞之意,另飭京中·兩府·八道。出傳敎上命英鎭讀祖訓,英鎭讀訖,上命得臣讀之,得臣讀訖,上命世澤讀之,世澤讀訖,上命臣載紹讀之,載紹讀訖,上命普天讀之,普天讀訖,上命禹相讀之,禹相讀訖,上命儒臣讀孝悌編,英鎭·得臣以次讀訖。上命承宣書傳敎曰,嗚呼,再昨與今夜,其果爲民誠深,亦果追慕昔年,昨夜臥北溫堗而徹宵,今夜臥南溫堗而亦然,特召儒臣,令先讀,卽予所製祖訓,次讀,亦予所製孝悌編,讀畢,更鼓報三,噫,昨日近此闕,闕漏可聞而隨點,今夜此闕更點丹門,何可聞也?噫,此時其果或起寢乎,尙未耶?此豈孝哉,此豈孝哉?雖今讀孝悌編,莫能孝莫能悌,因追慕命爲朝參,而其亦儀文。嗚呼,追慕繼述,豈專在於儀文末節乎,且于今予氣,豈徒效抑篇?俶愼威儀,兩日宿此,可見其衰,明日朝參,特命停焉,命會不過備堂,虞人期獵,不可欺也,況股肱卿宰?噫,一朔六對,復政後一不爲,初十日次對,進定於明日。出傳敎上曰,使院隷,待令于太廟門外,行祭後卽爲來奏,可也。諸臣以次退出,夜已三鼓矣。
上在慶熙宮。停常參·經筵。
下直,開城留守洪名漢,巨濟府使尹守仁,定平府使南志博,廣梁僉使朴道文,牛峴僉使朴萬齡,楸坡萬戶李栭漢,德津萬戶張彦緖,仇寧萬戶金鳴絃。
藥房都提調金相福,提調蔡濟恭,副提調李碩載啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
李世澤以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李世澤啓曰,大臣·備局堂上,依下敎來待矣。傳曰,引見,內局同爲入侍。
備忘記,聞其奉安,東方欲曙,心憧憧中,且報開門,慕年追慕,一何其懇?
傳于徐命善曰,戒康銘代昔儒生人日製命題,銀臺·玉署·春坊,入直騎省堂郞,入直承文院官員,諸翰林上下注書應製。
備忘記,今下弓矢,牛峴僉使朴萬齡,廣梁僉使朴道文,仇寧萬戶金鳴鉉,楸坡萬戶李栭漢處給送。
李世澤以禁衛營言啓曰,去夜無犯夜人所捉之意,敢啓。傳曰,知道。
李世澤以一二所巡廳言啓曰,去夜犯夜人無所捉之意,敢啓。傳曰,知道。
李世澤以左右捕廳言啓曰,去夜犯夜人無所捉之意,敢啓。傳曰,知道。
左議政韓翼謩箚曰,伏以歲籥載新,寶算彌高,乃於月正元日,展禮太廟,歷謁殿宮,孝思備伸,聖體愈康,萬億年無彊之祝,八域惟均,仍念臣七十之年,於今始滿矣。臣本脆質菲才,初何嘗以年位自期,而立朝四十年,生成於陶甄之化,涵濡於仁壽之澤,居然廁崇班而躡耆社,此豈臣夢寐之所到哉?頂踵毛髮,罔非聖造,天地高厚,若爲報答,而今則年及謝事,禮防截然,雖欲一味蹲滯,有不可得。夫人臣服勤,宜若畢命爲期,聖人制禮,必以七旬定限者,蓋人之精力,過此則不復堪任使,而强而使之,又非所以養廉之道也。是以,君之使臣,臣之事君,從古以來,率由是限,其請也不嫌於圖便,其許也未嘗爲小恩,自歷代蓋莫不然。伏惟我殿下,以禮使臣,尤重是防,凡於年至之廷臣,雖其去就有關,膂力無愆,必皆許其自伸,未或靳持,矧臣之無甚輕重,已極衰疲者,其所曲副,宜不待臣言之畢矣。今旣歲獻,固宜卽日陳龥,而瞻天之誠,逢新更切,數日來一再登筵,少伸下懷,則輒將援禮之請,仰冀體下之仁,倘蒙聖慈,曲垂哀憐,察臣至懇,允臣所請,則終始生成之澤,與天無極,臣不勝伏地祈懇之至。取進止。答曰,省箚具悉卿懇。歲初伸禮,豈予爲乎?陟降攸賜,雖然,禮雖伸情多缺,其踰六日,心切憧憧,噫,何待今日卿箚?卿之此心,昨歲已知,雖然,豈特大官?雖卿宰,今當暮年,方將用焉,雖許其請,況卿等,旣諭筵中,於卿雖一時邂逅免相,當召歲初,許解猶難,況請休乎?年雖七旬,筋力尙旺,事爲之詳密,予知熟矣,予倚深矣。噫,其君將八,何心請休?雖日上百箚,予志定矣。嗚呼,今予憊苶,日益甚焉,今倚三公,若依三杖,卿何忍有此請?卿須體此至意,安心視事,慰予益衰之心,仍傳曰,遣史官傳諭。
獻納李世奭疏曰,伏以歲籥載新,寶算冞高,太廟展禮,聖孝克伸,臣民慶祝,曷有其極?仍念臣天賦至鈍極拙,加以口呿舌强,動止處變,駭人耳目,尋常言語,全不能續成,其於近密之職,尤不可周旋出入也決矣,而釋褐不滿數年,恩除聯翩,柏府薇垣,雷肆玉署,次第濫竽,而尙未聞有駁正之論,此何故也?噫,臣家之一門忠孝廉貞,偏蒙聖朝之前後嘉奬,臣在布衣,特旨除蔭,恩敎卓絶,榮寵至及於五世,臣閤門感泣,不知死所,每以圖報聖恩,不墜家聲,日夜自飭之不暇,而奈臣品性,若是鹵下,平居杜門,與世相絶,朝廷得失,一世物議,殆有甚於聾瞽。蓋臣自知甚明,而世之人,亦必不足數矣,聖明在上,臣豈敢爲例飾虛讓,從俗學套也哉?臣之此心,神鬼傍質,擧世難誣,而獨異夫收擬如例,誤恩薦降,人不能任其責,殆同蚊蜹之負泰山,以此之故,有除則輒陷罪戾,北塞流竄,江外放逐,踵頂相隨,躑躅顚沛,號于道塗。噫,酬報萬一之計,已無可售之日,而愆尤去而愈積,自贖無路,臣實涕泣彷徨,罔知所以措躬也。乃於千萬夢想之外,又伏承昨冬納言之除旨,怵分畏義,冒沒出肅於署經有命之日,而歲律已暮,又値太廟動駕,陪班義重,不敢言私,因仍蹲冒,以至于今,而亦不敢出一言論一事,以補新元聖治之萬一,臣罪至此,斧銊猶甘,臣自來情地,已無一半分冒膺之勢,言論風采,尤不可以臺閣備數,上所陳自劾之語,實出於斷斷血忱,此乃一世之所共憫憐者,而柳亦聖明之所俯燭,臣之私悃,吁亦窮且慽矣。伏乞天地父母,察臣難强之勢,諒臣無用之實,亟命選部,永拔三司之望,俾得歌詠聖德,終老蓬華,不勝幸甚。臣今自訟之不暇,則何敢以言責自處,而昨伏見傳敎下者,以若聾若啞,誨責備至,臣方愧懍交集,而又伏承明日朝參之敎,臣於是顚倒狼狽,莫省所爲也。臣欲登筵奏語,則顧臣舌鈍之病,愈往愈甚,平居酬酢,全不成樣,此乃通朝之所共知也。以此形狀,咫尺前席,萬無周章陳達之望,玆不得不略入文字,冒死仰陳,惟聖明矜察焉。噫,申聞鼓特設,聖意出尋常萬萬,欲其至冤者之必伸,而前丹陽郡守趙靖世之子,乃敢褒張其父治績,至瀆天聽,希望滌宥之恩。噫,靖世之居官貪鄙,民稱木賊之狀,萬口難掩,而旣有臺論,至蒙允可,則其子,安敢不有公議之至嚴,肆然干恩乎?苟如是則人孰顧畏國法,而前後被彈者,亦孰不縱子訴冤也。其子之如此悖擧,其父其敢曰,在家不知,事未前聞,關係非常,臣謂前郡守趙靖世,亟施削版之典可也。陞學試士之法,卽朝家培養靑襟之美意,而近來國子長·四學敎授,恬嬉度日,不卽設行,每當歲末極寒時擧行,以此之故,年少儒生,無不崇成奇疾,其素病者,間多因以致死,臣亦目見耳聞者夥然矣,況且全廢三餘之工?奔走彷徨於閉門讀書之時,人才之牿喪,文學之難進,未必不由於此,此豈細故也哉?臣謂博議廷臣,永作金石之典,自仲春至孟夏,設行春夏等試,自仲秋至孟冬,設行秋冬等試,使遠道之士,皆得趁期來赴,使在京之士,亦得好做工夫,無失士子三冬讀書之業,則豈不美哉?如或不有法意,不卽差出國子四學之官,則當該銓官,自喉院草記論罪,其或差出而不卽擧行,則當該館學之長,亦施重勘,母得如前延拖,俾有實效可也。答曰,省疏具悉。噫,孝子三世之褒,猗歟昔年,每於道傍,不覺聳焉,其況淸白吏孫乎?晩年登科,當君暮年,正宜報效之秋,其何費辭?趙靖世事,予意亦然,欲飭何則?不然,子之申聞,父豈不知?蔑法肆然,其將接迹而起故也。誠得臺體,依施,陞補事,其請誠是,今聞果然,惻傷曷諭,特允,而雖然令之行否,惟在紀綱,以此另飭,一以樹暮年申飭,一以祛靑襟宿弊,爾其勿辭,從速察職,亦登筵席。
壬辰正月初七日午時,上御集慶堂。藥房入診入侍時,都提調金相福,提調蔡濟恭,副提調李碩載,假注書吳載紹,記事官李普天·申禹相,醫官方泰輿·鄭允協·吳道炯·鄭允說·徐命緯·柳光翼·李以材·金孝儉·李養吾以次進伏訖。相福曰,夜間聖候,何如?上曰,一樣矣。寢睡·水刺之節,何如?上曰,一樣矣。上進御湯劑後,諸醫官以次診脈訖,退出,藥房提調持湯劑,更爲入侍事,下敎。出榻敎理中建功湯前方中,加鹿茸一錢,自明日煎入事下敎。出榻敎上進御湯劑後,諸臣以次退出。
壬辰正月初七日午時,上御集慶堂。大臣·備局堂上引見入侍時,領議政金致仁,左參贊申晦,行司直鄭弘淳,行副司直具善復·李章吾,吏曹參判鄭存謙,大司憲嚴璹,大司諫沈鑧,副校理趙英鎭,左副承旨李世澤,假注書金復正,事變假注書朴聖鉉,記事官李普天·申禹相諸臣以次進伏訖。致仁曰,日寒無前,聖體調攝,若何?上曰,盡爲入來乎?致仁曰,左右相不入來矣。上曰,其有故而然耶?致仁曰,左相則陳箚云矣。上曰,近有不如前之候矣。上曰,噫,以予氣豈爲朝參·常參者,而興懷日記,暮年欲飭下敎,而夜而靜思,以予氣,非特强起臨門之誠難,臨門若再昨,衛士豈不愧乎?故有此命,而吏·兵判,卽兩銓之首,吏判三度加由,初章特給,再章承批,特敎之下,次對不來,朝參可知,兵判雖不知其果實,旣承批後,侍衛雖命入直,兵判豈漏而不參,故次對亦不入,今日欲飭,捨二人而誰,吏曹判書趙曮,兵曹判書尹東暹,一竝從重推考,暮年欲勵,豈可問備而止,令政院,卽爲一體牌招入侍。出傳敎上曰,近者嫌路太廣,道臣殿最,爲其子弟者,莫敢爲嫌,而近者勿論巨細,不嫌爲非,若此爲方伯,孰不敢下筆?關係非細,嚴飭此習。出傳敎上曰,昨因勸義指路歌,頃年李世泰,偶來京中,故於太學令修呈,因此憶其人,而已作故人,聞其子孫,於今日筵中果有,噫,予今不諭,何以甄用?令該曹,隨窠懸注調用。出傳敎上曰,今日因此下問,意謂承旨不過參議,而因其作故不宣云,聞甚惻然,令該曹,今日內更書其時官敎,安寶下送,其令李世泰子祗受。出傳敎上曰,昨年李仁海事,予臥而知其奸,卽爲臨門,先令騎判,嚴問治匠,初則諉於中官,末又曰,仁海在曹司間請囑云,故處分,而本事其涉荒唐,故特效矣。再昨聞有其時渠欲伏地之事云,果然,噫,今於此年,是誰之孫?其時旣特敎,予不下敎,更待何時?渠若用情,其時豈有欲爲伏地之事乎?不可不審察,故今日下問諸將臣,一廳皆知云,於渠可謂毛將焉傳者,當該冶匠,兼爲欺君,其所充軍,雖不可諭,於仁海則旣白脫,特爲敍用調用。出傳敎上曰,凡章奏云,悠悠萬事,不過聖躬,予則其衰無餘,可謂此時者,而曰,此猶於予第二件事,目今國之興替,係於耳目,先諭古事,次諭今弊可乎?予幼時,見一侍從,初一入臺地,一詣臺十餘啓。故掌令鄭東後,有一中官澤水齋看役時,令一下人吹笛,而風聞彈劾,有一常人,於婚娶,紬帳爲羅帳彈劾,予之陪吏,因毛帽一臺臣科治,壬子年後因一都尉,推治巡羅牌將,其時臺臣彈劾,故豐原爲臺時,以一老中官,乘藍輿賞花彈劾,此不過擧其一二。嗚呼,於昔臺風若此,聞喝導之聲,人皆動色,噫,彼近年,非其中浮囂躁競者流,則雖見合眼,雖聞掩耳。甚至於跟隨不嚴,而略無警飭,故其君,有下行耳目之事,耳果聰目果明,其豈有此?嗚呼,若此不已,國不亡而何?今予朝參之命,仍以次對,意蓋深矣。慷慨亘中,先諭此意焉。出傳敎致仁啓曰,今番齎咨官之回,三水犯越罪人金順丁等,九次緩決,及江界犯越罪人朴厚贊等,八次緩決,咨問帶來矣。兩事回咨,分付依例撰出,正書安寶,定禁軍下送灣府,以爲次次轉送北京之地,何如?上曰,依爲之。出擧條上曰,昨冬奉審爲之乎?善復曰,昨年秋奉審後,今春水道疏鑿事,已承下敎,而所餘財力不足,須有數三百兩錢,然後可以畢役矣。上曰,領相之意,何如?致仁曰,賑廳錢二百兩,特爲劃送,使之趁時完役,俾爲永久之圖,宜矣。上曰,依所奏劃送,可也。出擧條章吾啓曰,外方軍政,七事之一,停操之歲,隨闕代定未易,且軍餉軍器緩急所需,竝申飭之意敢達。上曰,所奏誠是,另加嚴飭。出擧條善復啓曰,各道所在上番軍下番後,則無所告訴處,故雜役侵責,不一其端,間或疊役未頉之弊,前後筵稟申飭,非一非再,而亦無其效云,今番則使各道監兵營,一一査實疊役,卽爲頉下,雜役橫侵,亦爲嚴禁事,申飭,何如?上曰,所奏誠是,另加嚴飭。出擧條善復曰,今已開春,不久解氷,各道軍保米,趁早裝載,風和時上納事。出擧條嚴飭知委,何如?上曰,依爲之。御將雖不入,一體申飭。出擧條嚴璹啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。嚴璹啓曰,請還寢定配罪人金柱泰減等之命。措辭見上上曰,勿煩。嚴璹啓曰,請黑山島爲奴人五得,依律處斷。措辭見上上曰,勿煩。嚴璹啓曰,請巨濟府充軍罪人吳益祥,依律處斷。措辭見上上曰,纔者下敎,此啓歲飜爭執,其涉太過,亟停勿煩。以下一行刀割嚴璹啓曰,享官申飭,前後非一,而今番正朝香祗迎時,自上出臨板位,獻官猶不及整待,事之未安,莫此爲甚,蓋自再昨年井間立法之後,大有其效,行之不過一年,而旋復紛亂,以至於此,此實該曹不善擧行之致,請昨年後差祭銓堂,一竝罷職。上曰,依啓。嚴璹啓曰,日昨傳敎,董飭群工,辭旨懇惻,孰不感激?在位之臣,惟當奔走率職,以答聖意,而今日賓筵,在京無故備堂,俄者特推兩重臣外,亦有多人,事甚慨然,請不參備堂,一竝從重推考。上曰,依啓。出擧條嚴璹啓曰,李廷重人地之不合選職,卽一世公論,曾爲掌通,亦被改正,則銀臺地部,實非其任,物情未允,不可仍置,請戶曹參議李廷重遞差。上曰,非爲此人也。意有頃者所奏以然,且此人,以彤弓銘登科者,年近八十,豈可以一時深處,而臺體則然,不過一遞,依啓。沈鑧啓曰,請還寢鍾城府爲奴罪人天大酌處之命,依律處斷。措辭見上上曰,勿煩。沈鑧啓曰,請大靜縣爲奴罪人仲義,依律處斷。措辭見上上曰,勿煩。沈鑧啓曰,請崔百男邊遠定配。措辭見上上曰,善善惡惡,王政之常也。此啓尙今爭執,予則過矣。近聞昔壬辰日記,雖有所執,有數月卽停者,況經年乎?亟停勿煩。以下一行刀割沈鑧啓曰,請黑山島爲奴罪人五得,依律處斷。措辭見上上曰,勿煩。沈鑧啓曰,軍餉儲置,事體甚嚴,而至於西路,比他道尤重,日前關西帥臣,以前兵使軍餉發賣立本事,有論報備局之擧,前帥犯禁,果如是,則不卽狀聞,只爲稟報,未免苟艱,本事終不可掩置,請平安兵使具顯謙,從重推考,前兵使李殷春,拿問重勘。上曰,所請得體,果有其事。此豈只報備局者,臺臣方請前兵使重勘?故雖參酌,暮年欲飭,捨此人誰,前帥臣事依啓,令該府,持供登對以奏,時帥臣,不可推考而止,特施不敍之典。沈鑧啓曰,臣自來情勢,不敢以言官自處,而適當新正次對之日,爲覲耿光,冒沒出肅,至登筵席,草草一啓,殊甚愧惶,帥臣論罪之際,有擬律不審之失,臣何敢一刻蹲冒於臺次乎?請命遞斥臣職。上曰,旣能擧職,其何過嫌?勿辭亦勿退待。沈鑧啓曰,密陽,嶺南雄府,又當災年,芻牧之任,不可委之於病昏之人,而時府使黃仁謙,有風痺之疾,政多憒憒,全不事事,前後殿最,兩次居中,則其所不治,推此可知,請密陽府使黃仁謙罷職。上曰,依啓。沈鑧啓曰,監察,卽古之察院御史,與大臣抗禮,其爲任不輕而重,另加擇差,曾有飭敎,而近來銓曹,多不愼擇,武窠中副未薦畀微之類,間多猥廁,僚員羞與等列,今政新差之人,至有越署見汰者,官方之淸雜,寧不寒心,請另飭銓曹,自今以後,各別擇差。上曰,依啓。初不擇擬,以致于此,當該銓官,從重推考。沈鑧啓曰,臣一登筵席,瘡疣百出,只論監察之不擇,不請銓曹之推考,臣之生疏昏謬之失,於是著矣,臣何敢晏然於臺次乎?請命遞斥臣職。上曰,所心其公,其何過嫌?勿辭亦勿退待。上曰,奏事盡爲之乎?致仁曰,果盡矣。上命諸臣退出。
上在慶熙宮。停常參·經筵。
下直,漆谷府使沈錡,嘉山郡守趙毅鎭,珍島郡守朴載大,鎭海縣監梁益祚,龍媒僉使李元龜。
閔百順啓曰,大司憲嚴璹,執義金和中呈辭,掌令成胤儉·李重海,持平丁範祖在外,持平李得華呈辭,今日以監察茶時之意,敢啓。傳曰,知道。
藥房都提調金相福,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。懷日深慕日倍,氣何暇諭?待敎入侍。
中宮殿,惠嬪宮,藥房口傳問安。答曰,知道。
李徽之啓曰,卽伏見全羅監司洪樂性去秋冬等褒貶啓本,則守令無一人居下,殊無嚴明殿最之意,推考,何如?傳曰,允。又啓曰,卽者司書李春輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李徽之曰,二月初四日肇慶廟祭享時,當爲香祗迎,禮房知悉。
備忘記,傳于李世澤曰,今夜長倍於前,誠悶悶,呼寫乎此,東已曙矣,門亦開矣。
備忘記,傳于李世澤曰,春等試射時敎鍊官閑良田雨浹,片箭二中,直赴殿試。
備忘記,傳于李碩載曰,今日寧嬪生辰,咫尺此闕,予懷何抑,令該曹,今日內米太輸納草記。
傳于李徽之曰,內局入侍。
閔百順啓曰,假注書吳載紹,身病卒重,勢難察任,今姑改差,何如?傳曰,允。
黃昇源爲假注書。
閔百順啓曰,前開城府留守趙重晦,遞來後,使其偏裨,替納密符,依定式推考傳旨捧入之意,敢啓。傳曰,知道。
兵曹口傳政事,李漢膺爲禁軍別將。
備忘記,傳于李徽之曰,今當暮年,一則追慕,二則爲民,其若追慕,修明舊典,其若爲民,此亦追慕,歲首旣下勸農敎,爲道臣守令,其若忽焉。此曰,以君暮泛忽飭敎,豈曰,朝鮮臣子,文武兩用,卽長久術,學敎興文,軍政修武,以勤慢,於予着繡衣人,子曰,旣富且庶,是謂戶也。賦役均然後,吾民可安,旣有昔漢古事,予雖衰耗其八,御史在予掌中,何待其抄?嗟哉,三百六十州守令,三百八十日其宿其食,若對眼前,繡衣其何敢造次怠也,亦何敢須曳忽也?噫,烹鼎雖戒,禁錮卽生鼎,一時便復何知也?永入鼎中,其苦,若何?今予此敎,代昔周歲初象魏懸法,莫曰,君衰,各終猛愓事,下諭八道道臣·兩都留守。
金尙集以侍講院言啓曰,本院司書李春輔,連日入直矣。以其親病,陳疏徑出,兼司書李得臣入直玉堂,說書宋煥億在外,兼說書未差,下番他無推移之員,不得已上番姑降入直之意,敢啓。傳曰,知道。
李徽之以成均館言啓曰,今正月初七日儒生上旬輪次,當爲設行,而大提學徐命膺身病,同知館事李最中未肅拜,大司成洪樂命身病,限內不得爲之之意,敢啓。傳曰,知道。
閔百順以備邊司言啓曰,本司武郞廳田文顯,日昨政,除拜司憲府監察矣。郞廳旣是劇任,監察異於他職,不可仍爲兼帶,依他例以閑司換差之意,分付該曹,何如?傳曰,允。
李碩載以戶曹言啓曰,壬辰正月初八日備忘記,今日寧嬪生辰,咫尺此闕,予懷何抑?令該曹,今日內米太輸納草記事傳敎,據米二十石,太十石,參考前例,磨鍊輸納之意,敢啓。傳曰,知道。
閔百順以兵曹言啓曰,禁軍別將李殷春,因臺啓拿處,領軍重任,不宜暫曠,改差,何如?傳曰,允。
李世澤以兵曹言啓曰,去冬三朔能麽兒考講時,訓鍊院副正具八柱,僉正金聖和,監察車萬圭,宣傳官李商五二次不通,宣傳官朴光迪,守門將孫澤一次不通,依定式竝從重推考,何如?傳曰,允。
李世澤以禁衛營言啓曰,去夜犯夜人無所捉之意,敢啓。傳曰,知道。
李世澤以一二所巡廳言啓曰,去夜犯夜人無所捉之意,敢啓。傳曰,知道。
李世澤以左右捕廳言啓曰,去夜犯夜人無所捉之意,敢啓。傳曰,知道。
司書李春輔疏曰,伏以臣之老母病狀,自客冬彌篤,實無離側供仕之望,而臣以下番無他推移之員。抑情持被,歲改已久,尙不得歸省,情理焦迫,度日如年,臣母宿恙之外,自昨夜又添毒感,氣息奄奄,症情危㞃,雜試刀圭,少無動靜,家僮踵至,促臣歸視,臣聞此報,心神飛越,臣非不知瀆擾之罪,實萬萬悚惶,而情私所迫,按住不得,玆敢投章徑出。伏乞聖慈,天地父母,俯垂矜憐,亟削臣職名,俾臣專意救護,仍治臣擅離之罪,以肅朝綱,以安微分,千萬幸甚。答曰,省疏具悉。爾其勿辭護焉。
壬辰正月初八日午時,上御集慶堂。藥房入診入侍時,都提調金相福,副提調李碩載,假注書金履正,記事官李普天·申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國以次進伏訖。相福曰,夜間聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,諸醫官診候,何如?上許之,方泰輿進前診候而退伏奏曰,脈候左右三部度數均矣,胃脈滑體一樣好矣。鄭允協進前診候而退伏奏曰,脈候左右三部度數均矣,胃脈滑體一樣好矣。吳道炯進前診候,而退伏奏曰,脈候左右三部度數均矣,胃脈滑體一樣好矣。鄭允說進前診候而退伏奏曰,脈候左右三部度數均矣,胃脈滑體一樣好矣。徐命緯進前診候而退伏奏曰,脈候左右三部度數均矣,胃脈滑體一樣好矣。柳天翼進前診候而退伏奏曰,脈候左右三部度數均矣,胃脈滑體一樣好矣。丁志泰進前診候而退伏奏曰,脈候左右三部度數均矣,胃脈滑體一樣好矣。金孝儉進候而退伏奏曰,脈候左右三部度數均矣,胃脈滑體一樣好矣。李以材進前診候而退伏奏曰,脈候左右三部度數均矣,胃脈滑體一樣好矣。金光國進前診候而退伏奏曰,脈候左右三部度數均矣,胃脈滑體一樣好矣。相福曰,提調蔡濟恭,以身病不爲入來矣。上曰,提調許遞,其代李翼元除授。出榻敎上曰,提調入來與否知入。履正承命出來,問于藥院而入奏曰,提調謂有情勢,不入來云矣。上曰,今聞提調謂有情勢云,以騎判一時事,豈可撕捱於莫重內局?其令卽爲入來監煎,上命都提調,考戒康銘應製軸,相福取三中以下七人以進之。上曰,居首承旨李碩載,虎皮一令。之次承旨李徽之·金尙集,各大鹿皮一令,副校理李,文學李衍祥,檢閱李普天,兼弼善金基大,各紙二卷·筆五枝·墨三笏賜給。上曰,玉堂上下番,持周禮入侍事。出榻敎履正承命出來,副校理趙英鎭,副修撰李得臣召入進前,上命趙英鎭,讀周禮膳夫篇,讀至六大文,上命李得臣繼讀之,至五大文,上命履正讀其下,至七大文,上命李普天繼讀之,至四大文,上命申禹相讀其下,至八大文,上命止之,同副承旨入侍事。出榻敎履正承命出來,金尙集召入進前,上命書李春輔疏批。上曰,藥房提調,持湯劑入侍事。出榻敎提調李翼元持湯劑入侍進伏,相福請進湯劑,上進御之,明日湯劑,依今日例煎進之意,敢稟。上曰,依爲之。仍命退出。
上在慶熙宮。停常參·經筵。
藥房都提調金相福,提調李翼元,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其欲年例試射,因春寒而其命更待下敎,其衰已判,鹿茸六錢,其果功乎?予自一哂,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于沈頤之曰,前大提學蔡濟恭頃者奏文,旣有功焉。今番內局文可見誠,大提學徐命膺兩次序文,皆金石文,亦流傳乎後者,皆賜虎皮一令。
備忘記,傳于金尙集曰,特敎牌招,其敢違牌,暮年申飭,何敢若此?聞其風色,卽停試射,卽此一事,其衰可知,此時臣子,焉敢若此?誦講開乎?夙宵貼身,曰,慶曰悶,予自寒心。茶時監察,臺廳長鎖,嗟哉?暮年,此何景像?銓長牌招,亦招諸臺,其令承命,以開臺門。唐詩云,片時春夢,江南數千,今予若此,以徹漏後,以此睡夢,其曙猶寞,呼寫勉飭,其亦苟且。
傳于閔百順曰,今日臺諫牌招入來後,雖揷申牌,勿爲傳草,內局入侍時,使之同爲入侍。
洪鳴漢,爲假注書。
金尙集啓曰,假注書洪鳴漢,時無職名,令該曹依例付軍職,冠帶常仕,何如?傳曰,允。
傳于李徽之曰,奉朝賀南泰著宣麻,明日當於延和門爲之,侍衛入直擧行,禁軍儀註安徐。
傳于李世澤曰,賡韻錄入來云,賡韻諸臣,循例頒賜,大提學內局,同爲入侍,童蒙歲初,當爲勸奬,敎官率訓下明日待令。
傳于李徽之曰,內局入侍,大提學同爲入侍。
傳于金尙集曰,明日宣麻,德游堂爲之,待下敎只入正時。
沈頤之,以御營廳言啓曰,去夜犯夜人無所捉,敢啓。傳曰,知道。
沈頤之,以一二所巡廳言啓曰,去夜犯夜人無所捉,敢啓。傳曰,知道。
沈頤之,以左右捕廳言啓曰,去夜犯夜人無所捉,敢啓。傳曰,知道。
敎奉朝賀洪重孝書。王若曰,餘齡尙早於休官,乞骸之志可尙。苦懇勉副於謝事,敷心之敎特宣,肆畀格外朝請之銜,俾全林下暮境之樂。惟卿,難進易退,視國如家,立朝著而正直無偏私,其操則賁育難奪,處宰列而寒素如韋布,其心則爵祿可辭,未及韋賢懸車之期。乃有歐陽歸穎之情,刑禮風憲之是畀,每幸倚重之有人,疾病衰謝之轉深,遽欲得閑於未老,惟謙挹可見於求退,故禮遇特加於許休,宿望爲一世之所標,豈欲便捨?遐心非六丁之可挽,是以曲循。於戲,採薪之憂未瘳,遙憐卿子之焦迫,宣麻之命莫遂,益切予心之悵歎。故玆敎示,想宜知悉。知製敎金蓍耉製進。
敎奉朝賀南泰著書。王若曰,忠實乃卿家本色,深嘉卄載之效勤,休退是淸朝美風,庸副一疏之陳懇,雖未及古經之常眼,寧不遂此臣之雅心?惟卿,喬木餘庥,丹柱重跗,處之經幄,長于臺閣,文華才望之俱優,貳於諸曹,畀以喉司,雌黃毁譽之不到,領原接武,共事予者幾年,鵷列興懷,獨見卿於今日,何意景仁移疾之悃?遽上歐陽乞退之章,異古人引年之規,惜其用之未究,授近例謝事之典,宜所欲之必從,爰推體下之仁,勉循遂初之願,臨門宣誥,進退皆雨露之私,休官就閒,終始得覆燾之惠。於戲,宜同世臣休戚之義,豈若退士畎畝之情?記舊日之履簪,俾也可忘,奉名節之朝請,庶無我遐。故玆敎示,想宜知悉。知製敎任希敎製進
持平金和中疏曰,伏以臣,猥陳私懇,幸得救護之暇,闔門榮感,惟期殞結之報,而第臣父病,非一時感傷之所崇,年衰而氣力凜綴,疾痼而症形奇危,雖在日氣和暖,病情稍安之時,尙不離枕席,矧値交節,又添新症,泄變爲痢,眞元大脫,設令數日之內,稍得分減,老人蘇健,實非時日可望。臣方晝宵焦煎,左右挾將,略刻離捨,斷無其路,抑情供職,尤非可論。仍竊念大明太祖高皇帝,一見林烏,特許廷臣之歸養,此非盛世之美事乎?臣之目下情理,他不暇言,而顧臣之通藉二十年,不敢進身於臺職者,亦不無區區所執,知識昏庸,言議巽軟,固不合於言責之任,而重以年未六旬,衰形已著,目不能遠視,耳不能細聽。邵康節詩曰,耳目聰明男子身,洪勻賦予不爲貧。臣則身雖男子,耳目旣不聰明,尤何可以備任使之末乎?量已揣分,自甘爲聖世之棄物。伏乞聖慈,察臣私情之難强,諒臣自劃之有素,特許鐫遞臣職,仍命勿復檢擬,俾得扶護父病,永作編氓,則聖上體下之恩,臣當沒身而圖報矣。臣於控急乞身之章,不宜贅急他說,而目今陽德孔昭,聖化竝新,臣適忝言地,有不容泯默·以負我殿下十行懇惻之敎。玆敢略付蕘說,惟聖明裁察焉。考績之法,有國所重,雖因公不參,必置中考,此是三百年金石之典,有不可以私意低仰,而今番地部殿最也,兩郞引嫌不赴,則爲堂上者,不顧國典,阿其私好,苟且彌縫,竝置上等,壤損國體,無復餘地,此以不論,有關後弊,臣謂該堂,宜施譴罷之典,該郞,竝宜以中考施行也。朝廷官職,孰非難愼,而至於文衡,與他尤別,在前薦望也,雖以次點受點,猶不敢承當者,蓋以其任至重,若非一世公議,則不可苟據故耳。如有人言,尤不敢冒膺,雖非知者,亦可知矣。大提學徐命膺,年前臺疏,至請拔圈,則苟有一分廉愧者,宜不敢冒當,而雖緣製進跋文之有命,不得已一肅恩命,及其竣事,宜卽因義,期於遞解,而揚揚承膺,若已固有,不顧人言,不有公議,此眞所謂不識人間羞恥事者也。臣謂大提學徐命膺,宜施譴削之典,以勵廉防也。兵權之重,非比他任,雖於各道藩閫,有相避者,不得竝據,蓋有深意,非但爲其私義之難安而已。具氏兄弟同堂之間,分掌重任,其在當之者,固何敢晏然,而最是禁衛大將具善復,平生伎倆,惟在於諂諛,晝夜料度,專出於患失,安東·三陟之松板,必請於營將歷辭之時,西北開市之㺚馬,每奪於守令還朝之日,家有數隻大船,則乞得載運之書,殆遍於西南,其籠利善事,爲人唾罵者,固已久矣。至於軍門財貨,視作已物,向者御營廳之以鑄錢所用,請貸禁營錢,則不給所請之營錢。惟以富校之貿銅,高價折給,與之分利,其貪饕無厭,放恣不法之狀,實爲軍校之所嗤點,臣謂禁衛大將具善復,宜施永刊仕版之典也。臣方治疏將上之際,天牌儼臨,隨詣闕外,拜章徑退,臣罪至此,鈇銊猶輕。伏乞天地父母,遞臣之職,治臣之罪,以肅朝綱,以安私分,千萬幸甚。答曰,省疏具悉。戶判事,莫知本事之,如何?果然等第,非故下問,誠有是事,此可謂官師相規,依施。文衡事,引古譏斥,雖非無風生浪。噫,此人此任,予則曰,得人,公然被彈,何累於己,而其深撕捱,至於及其竣事,宜卽引義四字,何以此等沒把捉文字?論人斥人乎?此等風習,予不取也,況一將臣事?此何此何,何緣何緣?噫,此人用之久矣。況具門,義兼休慽,人豈可此等目浮囂?臺亦何信風聞,而一筆句斷乎?況數朔之內,兩將被斥,暮年景像何?雖因浮囂而然,予之期爾,決不然。噫,君親一也。以扶護篤老其父之心,何不思衰年用心之君乎?非特本事,爾心不精矣,旣諭予意,有何例批?
壬辰正月初九日未時,上御集慶堂。藥房入診,詣臺臺臣同爲入侍時,都提調金相福,提調李翼元,副提調李碩載,持平李得華,假注書金履正,記事官柳雲羽·申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國以次進伏訖。相福曰,夜間,聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,諸醫官診候,何如?上曰,今日其停之。上曰,頃年登登旗,嚴瑀之辛苦矣。再昨因都憲,乃覺其弟嚴球亦知之,而欲知其子有無,今日筵中下問,聞承宣所奏果有,而一今爲縣令,一今爲金吾郞,今無下敎者,而仍問曾經道臣,故二品例已推榮云,而噫,暮年思其人,豈無表意?其長子,令該曹特爲懸注,右職納用,以示予暮年憶昔之意。上曰,理中建功湯前方中,自明日更加鹿茸一錢煎入事。出榻敎相福曰,湯劑中鹿茸,甚合於聖躬,而錢數不多,更爲加入誠好矣。上曰,更加一錢可也。上曰,承旨有闕,代參知沈頤之除授,牌招察任,房順房。參知代洪檢除授,牌招察任。上曰,今聞湖西歲饌啓聞,有年百歲者,有過百歲者,其涉稀矣。依他道例加給歲饌,昨年若無陞資,特資今日口傳下批。上曰,今聞海西歲饌啓本,九十九歲者,若是夥然,其過今年,將爲百歲,一何多也?亦甚異常,而本道婦人甚少,未能詳知,亦不報知而然乎?令本道詳問果有,一體題給事,分付。上曰,藥房提調,持湯劑更爲入侍事。出榻敎提調李翼元持湯劑進伏,相福請進湯劑,上進御之,翼元先退。上曰,唐柚子,尙今寥寥故以待,今聞本道狀聞,處處飄風,今到全州,而於此萬億興懷者,何則?嗚呼。幾百年後,此果,薦新於肇慶廟,憶六日晨省事,予懷萬倍,不覺涕沾于枕,此則必也今明來到,而聞狀聞,末梢所來,此果與掌苑署所封酸橘皆來,而乳柑·洞庭橘無聞,飄風可知,貢人來後當問,而申飭南沿海邑,探問某處若有來到,卽爲狀聞,以紓予島民之意事,令備局卽爲分付。上曰,特敎之下,推諉判金吾,尙不求對,事體寒心,諸禁堂從重推考。李殷春草供,卽爲持入,上曰,此時該府,豈無首堂?判金吾減下代,以鄭弘淳除授,今有田泰祥口供之命,卽爲牌招察任。其令來朝,捧供以奏,上命注書,持來關西前帥臣報狀,履正承命出去持入,上命承旨讀奏訖。上曰,下番儒臣入侍事。出榻敎履正承命出來,副修撰李昌任召入進前,上曰,關西事,其涉異常,取覽全本報狀,以此觀也,用人豈不難乎?頃年具明謙,爲此人有三字之敎,故今番果有是事,其何循例報備局,而不爲狀聞,有處分而靜而思之,關係交承,故不無遽然之意,而已參酌,今聞報辭。噫,予於此人,幾乎莫察,其所條別,其有渠父之風,非徒本事,予則喜矣。不狀聞而只報司,其有料量,於今問備猶過矣。特寢不敍之命,今聞報辭,爲民關係甚重,不可尋常處之,修撰李昌任,爲安州按査御史,先見相臣,其令明朝辭朝,與道臣詳査以來,以祛本州民人巨弊,上曰,金吾郞諸堂,持草供入侍事。出榻敎履正承命出去,知義禁黃景源,同義禁沈墢·權噵,召入進前,上命承旨讀奏李殷春供辭訖,上曰,玆事關係民事,故特命御史,申飭草供,今聞供辭,節節相左,非餉穀,卽耗穀,亦涉殊常,況報備局者,卽雖捧云,李殷春供辭皆捧云,此則道臣按査,然後新舊帥臣誤君瞞報,自可立辦,若此則雖新帥,本事未決之前,焉敢自在?今日參酌下敎勿施,以待其査,果若報辭,李殷春供,何免欺君?亦不可輕踰囹圄,此供下備局,令御史知悉,李得華啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。李得華啓曰,請還寢定配罪人金柱泰減等之命。措辭見上上曰,勿煩。李得華啓曰,請黑山島爲奴罪人五得,依律處斷。措辭見上上曰,勿煩。李得華啓曰,請巨濟府充軍罪人吳益祥,依律處斷。措辭見上上曰,旣諭,亟停勿煩。以下二行刀割李得華啓曰,黃海兵使李漢昌,慶尙右兵使安宗奎,向遭臺言之後,固當引咎自處,而恬不知愧,蹲冒經年,廉隅大防,何足深責,而閫任自別,物情有駭,請竝施削職之典。上曰,律名雖過,其彈得體,依啓。李得華啓曰,臣於兩帥臣論啓之際,有做錯不審之失,臣何敢晏然於臺次乎?請命遞斥臣職。上曰,一時錯了,一時不審,何過撕捱?勿辭亦勿退待。李得華啓曰,凡臺閣之規正人,固當指某事論其失,以眎警責之意,而近年以來。浮囂曰,甚,排擊成風,論人必斷平生,勘律直請刊改,混圇說去,專事詬辱,使不復自容,此豈隨事相規之意哉?雖使當之者改悟而勉,其道末由,請自今以後,論律刊正之請,竝命勿施,以爲定式。上曰,所請由慨,定式之請,若因噎而闕食,果若此,雖有其人,因定制而媕娿乎?不允,李得華啓曰,臣於定式不允之敎,實有所自損之失,尤不勝惶愧之忱,其何可晏然仍冒於臺次乎?請命遞斥臣職。上曰,有懷無隱,其何撕捱?勿辭亦勿退待。上曰,洪重孝宣麻文下送時,入此手書事。出榻敎上以手書,書于草紙曰,今以手書,代其臨宣八字。上命諸臣退出。
上在慶熙宮。停常參·經筵。
藥房都提調金相福,提調李翼元,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
建明門殿座罷後,政院·玉堂·藥房口傳問安。答曰,知道。
沈頤之以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
任希敎以弘文館言啓曰,本館下番李昌任奉命出去,下番將未免闕直,事甚未安。副修撰趙載俊·李得臣,竝卽牌招入直,何如?傳曰,允。
傳于金尙集曰,日寒,宣麻欲於便殿爲之,待下敎只入正時,童蒙亦待下敎待令。
以承傳色口傳下敎曰,宣麻便殿爲之,只禮房承旨入侍,只讀宣麻,奉箋依例爲之,而讀箋安徐。
傳于金尙集曰,繖扇侍衛安徐,御史入侍時,三公同爲入侍。
傳于任希敎曰,三公·奉朝賀·承旨來待。
傳于金尙集曰,御史·內局,同爲入侍。
傳于任希敎曰,貢果薦於莫重,而初五日旣薦新於肇慶廟,尙今不來,刷馬遲滯而然,畿甸·湖西·湖南,自其營申飭,所經沿路守令知名,內局持入。
任希敎啓曰,領議政金致仁,左議政韓翼謩,右議政金尙喆,依下敎來待矣。傳曰,竝入侍。
傳于金尙集曰,濟州貢果領來人,建明門待令。
備忘記,傳于左副承旨沈頤之曰,軍餉乎,耗穀乎,果捧乎,未捧乎?前帥誣招乎,今帥欺瞞乎?今於暮年,關係國體,今命御史,倍道馳詣,嚴加詳覈。
備忘記,傳于李徽之曰,噫,今日予心,追慕而已,旣薦新之後,今已六日,尙今渺然,此必刷馬稽滯而然,全州以後三道守令,令道臣決杖,其中若陞資人·侍從人,令金吾勘處。
備忘記,傳于沈頤之曰,子曰,爾愛其羊,我愛其禮。摠府請番錄事,其本爲大君王子而然也。有若此者,古有大君王子有尊親,此則若聽朝參時,與師傳陞堂,動駕時闕內守宮摠管祗迎處,鳳頭呼摠府官立,此亦依師傳祗迎處回立敎而然,其後雖副摠管呼此,此後特命安徐下敎,予仰聞乎昔,此則然矣。摠府錄事請番,卽三百年流來古規,豈可闕也?其若有大君王子,雖有摠管,將以吏胥請番乎?其理皎然,以此故莫重親臨,錄事其若此,然則奉朝賀自負乎,吏胥代爲乎?萬萬寒心,此後摠府請番錄事,依古復舊事,分付。一以遵古例,一以飭驕蹇習,何謂驕蹇?其忽傳諭重,曰以此豈大臣重臣乎然也?今日景像,萬萬駭然,今於暮年,宜乎飭故也。亦愛禮意,噫,此後若有屬尊大君王子爲摠管,以守宮時鳳頭呼奏,其亦若前矣。
備忘記,傳于李徽之曰,近八其君,嘉其心許其請,古豈有焉?臨門臨堂,三爲便殿,於君雖苟且,於臣心何,而宣敎官·奉諭書錄事,俱皆寥寥,令承旨替讀,是何景像?慨然歉然,當該中樞府吏房錄事,旣下敎,而鄕闇承旨,當該吏堂,亟施免職,下吏,令該郞決棍,雖旣差,若晩忽,當該宣敎官特遞,大吉號里權管差下,其令倍道赴任,以存暮年君綱。
傳忘記,又傳于曰,前承旨任希敎爲承旨,牌招察任,房順房。
李碩載啓曰,殿座時,承旨當爲備員,而都承旨李徽之,右承旨任希敎,左副承旨沈頤之,纔已申退,所當牌招,而拘於廳規,不得請牌,何以爲之?敢稟。傳曰,牌招。
金尙集,以奉常寺都提調·提調意啓曰,東籍親耕田所種九穀,先農大祭後,卽爲起墾付種之意,敢啓。傳曰,知道。
李徽之,以吏曹言啓曰,典獄署參奉崔聖集呈狀內,身病甚重,勢難察任云,依例改差,何如?傳曰,允。
沈頤之,以兵曹言啓曰,新差廟洞權管安漢乎?身病猝重,時月之內,萬無赴任之望,呈狀乞遞,依例罷黜,準期不敍,何如?傳曰,允。
又以兵曹言啓曰,禁衛營哨官,禁軍遞兒二窠,今方有闕矣,依節目,禁軍別將與該營中軍,眼同取才,以其居首者塡差之意,分付,何如?傳曰,允。
又以兵曹言啓曰,依傳敎。政院書吏太明喆,吏曹書吏金文欽,各決棍十度之意,敢啓。傳曰,知道。
閔百順,以刑曹言啓曰,罪人禹敍疇,稷山充軍事,命下矣。依傳敎,罪人禹敍疇,忠淸道稷山縣充軍,卽爲發配之意,敢啓。傳曰,知道。
沈頤之,以禦營廳一二巡廳·左右捕盜廳言啓曰,去夜犯夜人無所捉,敢啓。傳曰,知道。
閔百順,以義禁府言啓曰,張志恒特放事,命下矣。永宗鎭充軍,罪人張志恒放送事,分付該道道臣之意,敢啓。傳曰,知道。
又以義禁府言啓曰,田泰祥濫殺律勘處事,判下矣。取考律文,則大典濫刑條云,官吏濫刑致死者,杖一百永不敍用,同典推斷條云,犯私罪杖一百,盡行追奪告身載錄矣。田泰祥,依律文杖一百收贖,盡行追奪告身,永不敍用,放送之意,敢啓。傳曰,知道。
司直鄭光忠疏曰,伏以歲籥載新,三陽回泰,寶算將躋於八旬,誠禮克展於元朝,臣民慶祝,曷有其極?仍念臣性本庸愚,脫通朝籍,幸値不世之會,偏蒙特進之知,數朔之內,驟躋宰列。又從以親賜嘉名,光寵赫然,遭逢之盛,在古罕聞,山海之恩,欲報無涯,區區所自勉者,惟在於殫竭心力,不擇夷險,以爲萬一之酬,而只緣才疏識淺,年衰病深,徒費稟祿之厚,實蔑絲毫之補,中夜思惟,愧極而涕,今臣生際壽域,年滿七耋,形殼徒存,精力全消,雖欲驅策於任使之末,奔走於班行之間,誠有不可得者矣。夫七十年致仕,禮經所載,不能者止,先民攸訓,顧臣狗馬之疾,已屬癃痼,鳧雁之微,無關去來,而乃於懸車之年,尙犯聽漏之譏,則眞所謂費芻之牛,戀棧之駕耳。非但臣心之自愧,豈不爲淸朝之羞乎?近日朝臣之乞休者,年雖未至,病或難强,則殿下,莫不曲察而俯許,以奬廉退之之風,克盡禮待之道,臣雖無似,旣忝大夫之後,又滿謝事之期,則以殿下體下之仁,亦豈靳一時之恩哉?若其賤疾醜惡之形,雖不敢猥陳,而乍動跬步,喘急欲絶之狀,前秋入對之時,已蒙聖鑑之俯燭,至於收還竄謪之命,寔出憫憐癃病之眷,而惟其幾年事予之敎,臣奉讀未半,淸血交逬,含恩感結,當復如何?噫,生逢堯·舜,未忍便訣,固是臣子之常情,況今寶齡彌邵?邦慶益癃,凡在臣隣,擧切愛日之誠,若臣者,所被寵渥,前後罔極,此時此身,何敢爲占便之計,而病情已痼,仕限已滿,筋力自效,非朽質之可强,涓埃仰報,判此生之永休,玆不得不齋沐哀籲於仁覆之下。伏乞聖慈,天地父母,俯察血懇,亟賜允許,俾得以歌詠聖澤,優遊餘年,則微爝之補,雖無望於斯世,結草之報,庶可卜於他生,臣無任屛營祈懇之至,謹昧死以聞。答曰,省疏具悉。引年休致,予雖尙也,近者奉朝賀洪重孝,奉朝賀南泰著,一則居鄕苦心,一則能樹晩節,此可謂歲寒知松柏,故一時雖許,此亦人君一弛一張之道,果若卿章,吁嗟,朝鮮,奉朝賀其將幾百,若此而能曰,貴乎?卿須抑心焉。
壬辰正月初十日辰時,上御集慶堂。奉朝賀宣麻入侍時,右承旨李世澤,假注書洪鳴漢,記事官柳雲羽·申禹相以次進伏訖。上曰,宣麻斯速擧行。奉朝賀南泰著,入庭先四拜後,上命讀敎文,李世澤奏曰,宣敎官未及待令矣。上曰,催促。賤臣承命出去,連爲催促,率宣敎官李入侍,上曰,承旨讀敎文。世澤讀敎文,奉朝賀四拜訖,進箋文,上曰,吏曹郞廳入侍,當下敎中樞府吏房錄事,該房承旨,閤外決棍十度。榻前下敎上曰,內局入侍,奉朝賀同爲入侍。榻前下敎諸臣以次退出。
壬辰正月初十日午時,上御集慶堂。藥房入診,大臣·奉朝賀·金吾堂上·關西御史同爲入侍時,藥房都提調金相福,提調李翼元,副提調李碩載,假注書金履正,記事官柳雲羽·申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,領議政金致仁,左議政韓翼謩,右議政金尙喆,判義禁鄭弘淳,知義禁黃景源,同義禁沈墢·權噵,奉朝賀南泰著,副修撰李昌任以次進伏訖。相福曰,夜間,聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,醫官診候,何如?上曰,自首醫,至吳道炯診之。泰輿等進前診候,而退伏奏曰,脈候左右三部度數均矣,胃脈滑體一樣好矣。致仁曰,日寒若此,聖候諸節,何如?上曰,一樣矣。翼謩曰,久未承候,近日,聖體調攝,若何?上曰,一樣矣。尙喆曰,此時聖上氣候,若何?上曰,一樣矣。承旨讀奏統制使元重會春操設行取稟狀啓。上曰,卿其覆奏。致仁曰,昨年嶺南,被歉窮甚,多有設賑之邑,此時民弊,尤宜軫念,今春合操與各操,停止,何如?上曰,依爲之。致仁曰,關西帥臣,亦以淸南各邑鎭巡操事,伏請稟旨分付,而關西諸邑,亦方設賑,民事可悶,無異嶺南,一體許停,以示軫恤之意,何如?上曰,依爲之。出擧條翼謩曰,武將乏望,罰亦行矣。張志恒處分,合有參酌之道矣。上曰,旣已歲翻,欲下敎而未果,左相旣奏,莫云咫尺,是誰之孫,張志恒特放。出傳敎上曰,南泰著進前。下敎曰,卿兄弟事予幾年,今已作故,卿又休退,殊甚悵然,泰著曰,聖恩罔極,圖報無地矣。上命泰著先退,上曰,藥房提調,持湯劑更爲入侍事。出榻敎翼元持湯劑入侍進伏,上進御之,上曰,詣臺臺臣入侍事。出榻敎履正承命出去,金和中召入進前,和中啓曰,臣本無氣力言議可備耳目之任,近者一出,只有粗伸義分,豈敢以言官自處,而適會歲初,來諫之至意,藹然於十行絲綸,臣於請急乞身之章,略附寂寥數語,粗效一日之責矣。及承聖批,雖蒙一事之採施,至於兩事,不惟不賜允可,敎之以予不取也。又敎以因於浮囂,末乃以爾心不精爲敎,臣奉讀隕越,不知措躬之所也。噫,臣於數臣者,本無恩怨,且臣與世齟齬,專昧時樣,浮囂之習,非但不欲爲,實所不能也。至於不精之敎,臣不知聖意的在於何,而尤不勝慙恧悚蹙之至,蓋大提學徐命膺之人器相稱與否,臣未知其如何,而旣有臺論,則其人望之不愜,從可知矣,而一二例讓,旋卽冒膺者,是果十分道理耶?文衡是何等任也?雖使韓愈當之,一國之人,皆稱得人,必無初命卽膺之理,今者徐命膺之一二例讓,猶曰,以謝人之言耶?古判書臣李秉常,初當是任也。雖無人言,猶且自引,物情之不洽,四十牌不進,竟止遞免而止,及爲博士也。不得已膺命,竣事卽遞,今者徐命膺之不有臺言,若已固有,得得揚揚者,此果穩當底道理耶?國無臺閣則已,旣有臺閣,則臺閣上,此事不言而何事相規耶?此以不論,將置殿下朝廷於何地也。禁衛大將具善復,則貪饕不法之狀,有耳皆聞,有口皆言,此不可委之於風聞而終無一言一事之相規,有若四十年立朝·少無瑕疵之可言,爲國藎臣者然,臣常慨然,擬欲一論矣。旣入言地,此言先播,則彼將臣,不顧事體,左右求解,甚至於威脅恐喝,罔有紀極,臣雖疲劣,職是言官,則身爲將臣者,計出於威制臺閣,其爲關係,誠非細慮,雖以狄靑之權寵,歐陽修之劇論也。未聞如此風習,雖云世降俗末,人心之不淑,何至此極,臣若以威脅恐喝,是畏是懼,終無一言,則臣之自爲之計,可謂得矣。其於孤負殿下何,臣不忍爲此,略路梗槪,以懲日後貪鄙不法者之誡,而且臣愛君如父,臣父病時,每厭苦口之藥,則臣多方懇勸,必進乃已,今於殿下之前,何敢惟事含默?不以事臣父者,以事殿下也,此皆亶出於爲國之誠矣。天地之大,不燭臣心,斷斷無他,誨責備至,至嚴且重,臣惶隕懍愓,無地自容,此固由於臣人微言輕,不能見孚於君父之致也。臣何敢一刻抗顔於臺次乎?昨緣日暮,且因臣父所患,一倍添劇,今始來避,所失尤大,請命遞斥臣職。上曰,本事眞僞,其舍勿論,爲將臣若有威喝臺臣,國之存亡,一言可判,故問其本事,若頃者申光履,其不以陳云,可謂臺臣骨鯁,亦不愧於朱溪君深源乎?其在國體,不可循例賜答,執義金和中,先施削職之典,放逐門外,噫,予雖衰,將臣果桀黠而不問,不知稅駕何,關係甚重,雖衰,豈付之該府?當臨門,金吾諸堂來待,禁衛大將具善復拿來。出擧條上曰,以拿推例爲之。出榻敎上曰,殿座時承旨,時服爲之事。出榻敎上曰,御史關西査事,問議於大臣而往査之。仍命諸臣退出,藥院諸臣以次退出。
壬辰正月初十日申時,上詣建明門。殿座入侍時,行都承旨李徽之,左承旨李碩載,右承旨任希敎,左副承旨沈頤之,右副承旨閔百順,同副承旨金尙集,假注書金履正·洪鳴漢,記事官柳雲羽·申禹相,判義禁鄭弘淳,知義禁黃景源,同義禁沈墢·權噵以次侍立。上具翼善冠·袞龍袍,乘輿出通陽門,詣建明門降輿,仍詣殿座後,上命判義禁羅卒入之,具善復拿入,上下敎曰,將臣之恐喝臺臣,關係國綱,汝從何聞而◆有恐喝之事乎?善復奏曰,矣身旣無子姪,又無至親之文官,何以威䝱臺臣乎?上曰,漢之周應夫,名將也。猶恥對吏,汝以將臣,非軍務而入於此庭,若直告則自可脫也,何如是隱諱乎?善復奏曰,都監敎鍊官禹敍疇,來傳云云,故略聞之矣。拿入禹敍疇,上下敎曰,汝從何得聞臺疏云云,傳於善復乎?敍疇供曰,矣身正月初二日,以歲拜,往見申晦,則申晦曰,汝之舊將,有臺彈云云,矣身以舊將幕之誼,不勝驚心,果傳於善復矣。上曰,善復聞之,其心驚動乎,不驚動乎?敍疇曰,驚動矣。上曰,善復聞之後,有何他語乎?敍疇供曰,雖然,亦柰何云,而無他語矣。上曰,善復,旣聞彈駁云云,豈可無他語乎?若然則汝爲恐喝遲晩。敍疇,刑問一次後更問,敍疇供曰,申晦旣聞之,若拿問則當知之。上曰,汝以一將校,敢援引重臣乎?仍命敍疇出付訓局,善復出置門外,退羅卒,入都監旗鼓,訓將入侍,敍疇更爲拿入,回示一帀後,拿入善復,上下敎曰,今日是汝得言之秋,何不直告,得以自明乎?善復奏曰,臺臣甥姪兪漢蕭子在洞內,故臣子往見聞之,則答以不知故止矣。上笑曰,汝子往見,故固執臺臣,必以哀乞,作爲恐喝矣。汝杜門屛伏,則吾豈不洞燭乎?又敎曰,汝是將臣,馬則不是異事,而船則將用何處,汝爲水使乎?善復奏曰,矣身宗家,有世傳江亭,而初無一小艇,遍問五江,若有一船,則請伏沙場之律,泣涕作嗚咽聲。上笑曰,初何模糊,今始慷慨乎?今番事,敎鍊官亂之本也。若非敎鍊官作俑,則何有此事,汝子不往見,則亦何有此事?非吾今日,則汝將爲恐喝臺臣之人也。桀黠之將臣,將焉用之,善復泣告曰,矣身無狀不肖,致有冒寒殿座,死有餘罪矣。仍命復授前任,給命召出送,上曰,今者葛藤,專由於申晦之不愼口,禹敍疇從中以傳者,白首重臣,何不愼口?特施不敍之典,敍疇耳可聞口不可言者,而稱以歲謁,聞於被而傳於此,造言之律,渠何免也?其在懲後,旣回示,一律何惜,而今當歲初,特爲參酌,稷山縣充軍。出傳敎上曰,濟州領來人,今當歲初,回糧米,該廳加數題給,貢來木船,泊於仁川云,故貢人,其令下去,亦令本廳,給回糧,貢木,解凍後,自本府載船以來,分付。出傳敎上曰,今聞乳柑·洞庭橘,十一月冬至日,乘船漂風云,予心奚弛,其令諸道,一體訪問,果來卽爲狀聞。出傳敎上還內,入通陽門,諸臣以次退出。
上在慶熙宮。只常參,晝講。
午時未時,日暈。
自初昏,至夜一更,有霧氣。
藥房都提調金相福,提調李翼元,副提調李碩載啓曰,昨日臨門,侵夜還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。以予氣,雖爲國殿座,其亦料表,氣則一樣,待下敎入侍。
中宮殿·惠嬪宮,藥房口傳問安。答曰,知道。
任希敎,以侍講院言啓曰,本院上番,連日姑降入直,事甚未安。司書李春輔,由限已過,卽爲牌招入直,何如?傳曰,允。
備忘記,今諭慷慨者,於金和中,亦有參酌者,夜已臨門盡旣,內殿且欲踐其殿,今日爲常參,侍衛只入直,禁軍安徐,待下敎只入正時。
李徽之啓曰,今日常參,承旨不可不備員,而右副承旨閔百順,才已出去,卽爲牌招,何如?傳曰,允。
任希敎啓曰,今日常參,大曹長官當爲進參,而禮曹判書元仁孫,兵曹判書尹東暹,刑曹判書具善行,漢城府判尹李景祜,戶曹參判李彦衡,俱以病不進,卽爲牌招,以爲進參之地,何如?傳曰,允。
有政。吏批,判書李最中,參判李徽之牌不進,參議李海重進,右承旨任希敎進,啓曰,判書李最中,參判李徽之牌不進,小臣獨政未安,何以爲之?敢稟。傳曰,只出緊任。
備忘記,傳于任希敎曰,歲已新,今點下銓長牌招,同參政事。
以李最中爲吏曹判書,李思觀爲戶曹判書,李昌壽爲兵曹判書,姜游爲持平,盧聖中爲獻納,李得臣爲校理,金文淳爲副校理,鄭存謙爲刑曹判書,尹東昇爲刑曹參判,李亨逵爲刑曹參議,金龜柱爲右尹,金相茂爲密陽府使,監察田文顯,訓鍊判官申大億相換,金時默爲知經筵,徐命膺爲同經筵,行副司直李長夏·高夢聖今加嘉義,年八十曾經承旨·參議加資事承傳,折衝沈泰郁今加嘉善,捉虎五頭之功·加資事承傳。兵批,行判書李昌壽未肅拜,參判李在協病,參議洪鑰入直進,參知洪檢病,右承旨任希敎進,以趙世逑爲護軍,具善行·趙曮·趙重晦·成天柱·尹得聖·李廷重·申光緝爲司直,金履正·洪鳴漢爲司正。
李世澤啓曰,臣依定式進詣崇政殿月臺,入直禁軍等戎器服色點考則無頉,仍以傳敎內辭意勞問,則好在云矣,敢啓。答曰,知道。
金尙集啓曰,新除授兵曹判書李昌壽,卽爲牌招,傳授命召,何如?傳曰,允。
李世澤,以兵曹言啓曰,武臣賓廳武經講書望單子,才已入啓,而常參殿座相値,不得爲之之意,敢啓。傳曰,知道。
以全羅監司洪樂性狀啓,順天府安之洞居院生丁連伊等渰死事。傳曰,令本道恤典擧行,傳于李碩載。
以咸鏡監司宋文載狀啓,咸興官上社里武學林萬億母李召史等燒死·囕死·渰死等事。傳曰,令本道,恤典擧行,傳于李碩載。
李世澤,以訓鍊都監·一二巡廳·左右捕廳言啓曰,去夜犯夜人無被捉之意,敢啓。傳曰,知道。
壬辰正月十一日午時,上御資政殿。常參入侍,晝講同爲入侍時,行都承旨李徽之,左承旨李碩載,右承旨任希敎,左副承旨沈頤之,右副承旨閔百順,同副承旨金尙集,假注書金履正,領議政金致仁,右議政金尙喆,大司憲嚴璹,大司諫沈鑧,知事金時默,特進官趙明鼎,參贊官任希敎,侍讀官李命彬,檢討官李得臣,假注書洪鳴漢,記事官李普天·申禹相,藥房都提調金相福,提調李翼元,醫官方泰輿·鄭允協·吳道炯·鄭允說·徐命緯·柳光翼·李以材·金孝儉·李養善以次進伏訖。上曰,晝講爲之。命書傳敎曰,知經筵趙曮,代工曹判書金時默除授。先入侍後謝恩,上講大學經一章,儒臣繼讀,陳文義訖,相福問候訖,進湯劑,上進御,上曰,威喝二字,似唐時武將之事,國體所關,不可置之。故自爲親問,則親問時秘不直告,迫問之後,始爲吐實,非爲禹敍疇而然,卽涉於申晦故也。至於船事,則果爲發明,人無所犯,則其言痛快矣。其子往見則爲父悶迫之時,其所恐喝,亦非異事,臺臣之執言,勢亦然矣。仍命書傳敎曰,古人云,人非堯舜,每事焉得盡善?此言予常欽誦。噫,以周公之聖,一沐三握髮,一飯三吐哺,猶遭管·蔡之流言。噫,管·蔡於周公其誰?此猶然矣。噫,彼其時,可謂聖世而猶若此,況世降俗末之時,浮囂躁競之世乎?彼將臣所遭,今初當之者,雖悶迫,爲君者自可量也。今者所遭,亦何足道也?當今世逢此彈,其豈異也?此則不過物來順應,爲武將恐喝威脅臺臣,則此國之存亡係焉者,故不憚其憊,侵夜臨門矣。事已妥帖,此非初料,而今爲慷慨者,大抵本事,百人雖鬧耳,予自默靜,何有鬧端?臺臣雖有是事,耳亦聞也。於此而止,豈有昨日臨門?噫,以白首重臣,雖聞乎此,於具善復,其猶不可言,禹敍疇亦非具善復,當今幕下,則捧歲謁可也,何言臺臣彈劾事於此輩乎?此其本非矣。禹敍疇,則幺麽行伍發身之人,而三代其任,意高志大,不能守分,聞此言從容傳說,猶爲不可,況忌祭時稠坐中乎?若無敍疇,禁將何以聞之?此正耳可聞口不可言者,而放恣莫甚。昨日處分,其亦末勘,因此具以謙,爲其子而聞此,不耐爲父之心,問於兪漢蕭子,爲父冤悶,言豈恭乎?非特此也。漢蕭子曰,無是事云,非泛然說道,其亦不知,一則不愼樞機,一則因此要功,一則因此往問,脈絡相貫,非申晦,其誰傳也?非敍疇,將臣何以聞之?此所謂脈絡相貫者也。嗚呼,歲首,有此不美光景,豈非四境不治?非武將直陳,昨夜臨門,其亦一哂,此所謂慷慨者也。於臺臣則昨日親見,非傾軋喜事之類,卽一固執之人,有具以謙之往問甥姪,語雖過中,非架虛鑿空,事係甥姪,不能以奏云者,與申光履非問於矣身者判異,其所處分,已爲過也。其在惜爲卵招鳳凰之道,近者耳目,雖溫言慰之,習俗成風,謇謇諤諤,未可期也。噫,頃者飭勵之敎,若何?其墨未乾,有此處分,非汲黯在世則豈不暗哂乎?本事洞知之後,宜有參酌,徹宵憧憧,有此常參之命,此何憧憧者,而其亦爲宗國世道而然也。處分過中,其何泯默?且昨日命讀朴致遠故事,意已深也。崇文堂此人所對,其亦猶記,亟寢削職放逐之命,以示予暮年爲言官之意,致仁曰,臣等在外相議,願有所奏矣。亞卿下大夫中,如鄭存謙·金龜柱,資歷人望,俱合陞擢矣。上曰,好矣。致仁曰,臣非以他言之,其文華才猷,無處不可矣。上曰,其才果可用矣。致仁曰,秋曹·京兆,是詞訟劇地,不宜久曠,而秋判具善行有實恙,判尹李景祜呈告,右尹趙重晦昔疾猶未盡差,竝姑許遞,何如?上曰,依爲之。出擧條致仁曰,近日位著不備,歲首朝參,六卿之長只有一人,雖緣於或未差·或實恙,而事面則誠可寒心矣。至於禮判元仁孫,雖有向來所遭,其後累次遞職,今則又已歲翻,而尙今引義,未免太過,今日不進,尤爲未安,從重推考,另飭行公,何如?上曰,所奏誠是,依爲之。今日此殿常參,豈有循例?卽爲牌招,牌去來勿爲呼望。出擧條上曰,刑曹判書具善行,漢城判尹李景祜,右尹趙重晦,竝許遞。榻前下敎上曰,禮曹判書元仁孫,更爲牌招。榻前下敎上曰,吏議前望中,有可用者乎?致仁曰,前望中,有沈履之·洪樂命·李海重矣。上曰,好矣。仍命沈履之除授,致仁曰,沈履之,則以吏議改正之故,不爲行公矣。上曰,本事今已消融乎?致仁曰,本事已消,而特以改正引嫌矣。上曰,然乎?致仁曰,此是久勤也。竝與洪樂命陞擬,何如?上曰,依爲之。又下敎曰,吏參誰爲之耶?致仁曰,如李徽之·閔百興,俱可矣。上曰,好矣。仍命書傳敎曰,吏·戶·兵三曹,國之重任,受由參判許遞,其代都承旨李徽之除授,參議有闕,代李海重除授,卽爲牌招開政。上曰,都承旨銓官,代閔百興除授,牌招察任,房順房。三院副提調例兼。出傳敎上曰,秋判·右尹望,問于大臣備擬。出傳敎上曰,此人此任,其亦晩矣。噫,彼此人,何辭此職?頃者特解,其亦曲循,則今日違牌,事體寒心,從重推考,牌招察任。出傳敎上曰,特敎之下,其猶違牌,昨日臨門不來,今日其亦違牌,事體寒心。初意其欲曲循,於今坐此殿,國體所在,兵判尹東暹,特施不敍之典。出傳敎嚴璹曰,請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,勿煩。請黑山島爲奴罪人五得,依律處斷。上曰,勿煩。請巨濟府充軍罪人吳益祥,依律處斷。上曰,尙今謄傳,古豈若此太過?亟停勿煩。以下一行刀割又所啓,改正之律,自古有之,便成國典,爲臺臣者,如有不當改正而請改正者,則從以是非可也。官師相規之外,欲罷改正之律,永爲定式者,自損臺體大矣。請持平李得華罷職。上曰,予已殊常,今啓得體,依啓。又所啓,俄者臺臣處分還寢之敎,實仰再言之聖德。臺臣旣許風聞論事,豈可以所言之不中罪之乎?至於重臣,則得聞將臣,將遭意外之彈,爲之憐惜可也,豈可私傳於軍校,自損重臣之體乎?不可罷職而止,請前左參贊申晦削職。上曰,今日始見臺風,依啓。沈鑧曰,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,比諸益男,不可以比,帳前已知,歲翻爭執。予則曰,過矣,亟停勿煩。請黑山島爲奴罪人五得,依律處斷。上曰,勿煩。以下一行刀割又所啓,臺閣事體至重,則疏啓未發之前,雖朝士,不可輕泄。禹敍疇以幺麽軍校,出入重臣之門,豫探疏奇,往傳將臣,事極痛駭。渠雖微賤,關係則重,不可薄勘而止。請稷山縣充軍罪人禹敍疇,邊還充軍。上曰,昨日末勘,欲待臺體,所啓誠是依啓,又所啓,臣於傳啓之際,有一字不讀之失,做錯大矣,何可仍於臺次?請命遞斥臣職。上曰,此非爲嫌者,勿辭亦勿退待。出擧條上曰,今當歲初,布政尹豈曠,予思其兄判尹,領相旣奏許遞,其代行司直李翼元除授,牌招察任。出傳敎上曰,判尹李翼元往事,業已勘矣。身在闕中,特除之下,尙不謝恩,持湯劑入,此亦國體,從重推考,卽令謝恩,進湯劑,上曰,右承旨閔百順與都承旨,其宜必遞,今適有窠,此人豈可只遞?戶曹參議除授,牌招察任,其代前承旨李世澤亦豈可?此人此時,復尋鄕路,且飭已施,除授牌招察任,房順房。出傳敎諸人以次退出。
上在慶熙宮。只晝講。
夜四更,月暈。
藥房都提調金相福,提調李翼元,副提調閔百興啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍,。
中宮殿·惠嬪宮,藥房口傳問安。答曰,知道。
任希敎啓曰,卽者修撰趙載俊,謂有情病,陳疏徑出,原疏才已退却矣。所當直捧禁推傳旨,而此與無端徑出有異,推考警責,何如?傳曰,允。
李世澤啓曰,兵曹判書李昌壽,卽爲牌招,傳授命召,何如?傳曰,允。
傳于任希敎曰,內局入侍。
又傳于曰,今日晝講爲之,童蒙敎官,率童蒙待令。
傳于沈頤之曰,童蒙比昨年尤少,其間盡長成而然乎?自政院申飭,如有入來者,使之卽爲入來,如遲滯,則敎官當下敎矣。
傳于任希敎曰,入侍單子先入之,入侍時,持小學以入。
備忘記,傳于任希敎曰,昨年特敎意重,裕昆錄今年復授,意亦在焉,則昨政下敎,若何?而焉敢尋章,政院捧納,已涉寒心,此章若答,朝鮮曰有其君,特給其章,牌招察任,同參此政。
閔百興啓曰,吏曹判書李最中,參判李徽之,參議李海重牌不進推考傳旨及罷職傳旨,今方捧入,而再政命下之後,如是違牌,不卽擧行,事甚未安。判書參判,更卽牌招開政,何如?傳曰,允。
傳于任希敎曰,判書入來開政,然後雖五更,當進水刺,政院催促。
任希敎,以弘文館言啓曰,本館下番修撰趙載俊,卽爲牌招,今日政新除授玉堂,待下批一體牌招,以爲推移入直,何如?傳曰,允。
又以弘文館言啓曰,新除授副校理金文淳,卽爲牌招察任,何如?傳曰,允。
又以吏曹言啓曰,本曹正郞李邦榮呈狀內,身病甚重,勢難察任云,依例改差,何如?傳曰,允。
又以吏批言啓曰,光陽縣監白泰源,以三年窠守令,兩次居中,其不治可知,依例罷黜,何如?傳曰,允。
又以吏曹言啓曰,年九十婦人,每於歲初抄啓封爵事,載在法典矣。年九十婦人,別單書入之意,敢啓。傳曰,知道。
有政。吏批啓曰,春坊闕員,今當差出,而擬望之人乏少,相避竝擬,何如?傳曰,允。
判書李最中,參判李徽之,參議李海重進,右承旨任希敎進,以閔恒烈爲司書,金龜柱爲戶曹參判,李復祥爲禮曹參議,趙德成爲工曹參議,李命楫爲司宰僉正,鄭存中爲海州判官,尹勉矩爲寶城郡守,李昌壽爲軍器提調,金普淳爲副修撰,李翼鎭爲敦寧都正,李溵爲左參贊,趙明鼎爲左副賓客,申思顯爲司饔奉事,金益重爲靑丹察訪,承文著作單朴趾慶,內資奉事金謙柱,廣興奉事金觀行相換,金思穆爲戶曹佐郞,左參贊趙明謙,右參贊李溵。兵批,行判書李昌壽病,參判李在協病,參議洪鑰病,參知洪檢入直進,右承旨任希敎進,奉朝賀單洪鳳漢,以李彦衡爲司直。
李世澤以禁衛營言啓曰,去夜犯夜人無所捉之意,敢啓。傳曰,知道。
又以一二巡廳言啓曰,去夜犯夜人無所捉之意,敢啓。傳曰,知道。
又以左右捕廳言啓曰,去夜犯夜人無所捉,敢啓。傳曰,知道。
吏曹判書李最中疏曰,伏以臣孼由自作,罪犯罔赦,而特蒙我聖上好生之恩,付之末議,罰至屛裔,雖九死窮荒,有不足惜,而纔及半年,遽被恩宥,收敍繼降,爵秩如舊,是豈臣夢寐之所能及哉?攢手感祝,不覺涕淚之被面。噫,臣之得有今日,莫非仁天之所賜,欲報之德,隕結是期,寧有一半分餘念更及彯結,而不意天官除命,忽下於杜門訟愆之日,臣於是五情戰掉,實不知措躬之所。噫,帷此銓任,卽臣僨誤之地,才短權衡,初不量已,臣罪也,徒怵嚴命,趨承爲恭,臣罪也,臨事顚錯,自陷重僇,累聖簡而羞搢紳,亦臣之罪也。論其負犯,誅戮猶輕,尙何去就之可論,況今宿病?三朔沈頓,左邊不仁,運動不得,天牌儼臨,未效叩謝之忱,臣罪至此,尤無所逃。伏乞聖慈,特諒危苦之情,亟勘逋慢之罪,俾爲人臣事君不忠者之戒焉,臣無任屛營祈懇之至。
戶曹參判李彦衡疏曰,伏以歲籥載新,寶算彌高,元朝展禮,聖孝克伸,臣民慶忭,曷有其極?仍伏念臣於憲臣之疏,有不敢晏然者,考績之嚴重,臣亦知之,而伊日兩郞,竝爲來待,以病雖除其禮數,此有異於全然不進,或不無他司已行之例云,故一依首堂之可否,臣果隨參於磨勘矣。今此臺言竣發,首堂譴罷,臣誠瞿然慙悚,不知所措,苟論其責,兩堂惟均,臣何可諉之長席,幸其獨免,昧然仍冒乎?今因常參有命,召牌儼臨,而情勢悶蹙,末由祗承,臣罪至此,益無所逃,玆控短章,敢稟情實。伏乞聖明,亟命同勘,兼治臣違傲之罪,以振頹綱,以安私分,不勝萬幸。臣無任屛營祈懇之至。
壬辰正月十二日辰時,上御集慶堂。藥房入診入侍時,都提調金相福,提調李翼元,副提調閔百興,假注書洪鳴漢,記事官李普天·申禹相,醫官方泰輿·鄭允說·徐命緯·李以材以次進伏訖。相福曰,聖體,何如?上曰,一樣矣。寢睡,何如?上曰,長臥甚難而小睡矣。請進湯劑,上進御,診候訖。上曰,昨日處分,吾善爲之矣。相福曰,處分果好矣。昨日臨門殿座酬應時見之,下情悅矣。上曰,副提爲人好矣,與卿洞內矣。其年幾何?相福曰,五十八矣。上曰,尙少矣。上命書傳敎曰,歲已更矣,予亦暮矣。於今豈有在鄕之理?其在京然後,惠嬪之心可依,體此意,洪鳳漢頃者削職,亦令蕩滌,令該曹仍付奉朝賀,其令入城內,又命書傳敎曰,奉朝賀多岐,曾經大官人,豈可口傳以付乎?政官開政以付,又命書傳敎曰,國之所存,其惟體貌,旣命開政以付,豈可若例臣?令政院分付下批後,令史官傳諭。上曰,藥房提調,持湯劑更爲入侍。上曰,關西程道,比關東雖異焉。有騎便則莫重勸農狀聞,十餘日有祗受狀聞,其遲滯可知,西道豈若此乎?道臣推考,其令申飭。出傳敎上曰,守禦廳其令停操,中官巡點,依願以首將官擧行事,令備局卽爲,分付。出傳敎上曰,首堂旣已處分,臣堂焉敢晏然,昨聞大臣所奏,欲下敎而未果,李彦衡該堂特遞,此章亦給。出傳敎上曰,今覽慶尙右兵使安宗奎狀聞,其涉模糊,登歲可謂歉歲矣。亦爲勿論二字,已涉矇矓,旣曰,依例擧行,亦何令廟堂稟處乎?此亦首尾矛盾,而無前舊規乎?然其遞其職,今無可論,新帥臣下去後,其若擧行,自致過時,且當農節,此狀聞下送,春操特令停止,令備局分付。出傳敎上曰,貢果旣到,故堂上守令傳旨,欲令分揀置之。今聞啓聞,竝分揀事分付,而其中果川縣監吳道炯,有留鄕所,雖稅船去來,卽爲狀聞,則刷馬整立,何待其令,而若是一日遲滯,萬萬可駭,當該庭首與道臣,從重決棍,以歲謁來,其何尙今遲滯?敢稱差備待令,亦深駭然,方欲下敎,卽聞都提擧所奏,非渠之過,雖參酌,差備待令之稱,不可不飭,從重推考,其令卽日回官。此後其無命留者,爲守令者,經一入侍,卽爲回官事定式,且聞僉使亦有留者,一體下送。出傳敎上曰,濟州牧使放未放啓本,特敎中李克生,已經年沈恒之,此等之人,今旣分揀,竝特放事,分付。出傳敎閔百興曰,卽伏見全羅右水使趙圭鎭辛卯年秋冬等褒貶啓本,則邊將無一人居下,梨津萬戶金商燁題目,宜置下考,而置於中考,致勤點下,殊無嚴明殿最之意,推考警責,何如?上曰,依爲之。諸臣以次退出。
壬辰正月十二日午時,上御德游堂。晝講入侍時,知事元仁孫,特進官黃景源,參贊官沈頤之,侍讀官李命彬,檢討官趙載俊,假注書洪鳴漢,記事官李普天·申禹相以次進伏訖。上講小學立敎篇,儒臣繼讀陳文義訖,上曰,童蒙敎官入侍事。榻前下敎上曰,政官違牌,勿爲呼望事。榻前下敎沈頤之讀奏海西褒貶狀啓訖,上曰,海伯新到,殿最亦善爲之矣。仁孫曰,頗剛明云矣。上曰,然乎?李在協爲人頗順矣。仁孫曰,然矣。仁孫曰,昨冬肇慶廟神位牌奉安時輦輿,留在全州矣。慶基殿旣有輦輿,則肇慶廟亦當有輦輿,而此非自下擅便者,一經筵稟然後,方可知委,故敢達矣。上曰,留置可也。沈頤之曰,卽伏見黃海兵使李漢昌,黃海水使李性默去辛卯年秋冬等褒貶啓本,則邊將無一人居下,殊無嚴明殿最之意,竝推考警責,何如?上曰,依爲之。上曰,判書李最中頃者下敎,不過飭勵,歲更調用,一弛一張,皆由乎君矣,何敢撕捱?李徽之頃者特遞,可謂曲循,于今特授,焉敢若此?從重推考,其令申飭膺命,參議只推,一體牌招開政。上曰,純通童蒙宋應甲·李漢得·李達胤·申曾壽·具孝孫·李胄慶,各紙三卷,筆三枝,墨三笏賜給,通柳宗福·洪圭祥·李一源·尹億孫·尹大東,名紙二卷·筆二枝,墨二笏,略權碩得·金雙甲,各紙一卷,筆一枝,墨一笏,粗洪壬童,閔興世·安彪彬·尹夢伊·趙耆曾,各紙一卷賜給。上曰,噫,故判書趙正萬曾孫,歲首親見,追憶昔年,予心萬懷。令該曹特賜紬一疋,以表予意。上曰,應製童蒙,各紙三卷·筆二枝·墨二笏賜給。上曰,今於歲初,講製童蒙,是豈攸料?其皆如此,爲沖子心喜,入侍敎官,各賜鹿皮一令,以示予意。出傳敎諸臣以次退出。
上在慶熙宮。停常參·經筵。
夜自一更至五更,有霧氣。
藥房都提調金相福,提調李翼元,副提調閔百興啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。明將八旬,歲初講十三歲小學,仍殿講諸童蒙,若先正稱小學童子,回雖一哂,此亦太康,氣則一樣,待敎入侍。
中宮殿·惠嬪宮,藥房口傳問安。答曰,知道。
傳于任希敎曰,明日東月臺,當爲香祗迎,禮房知悉,升補學製入格人,亦爲待令。
又傳于曰,明日侍衛,以入直擧行,時刻,待下敎只入正時。
又傳于曰,內局入侍。
又傳于曰,已下敎,令次堂擧行。
傳于金尙集曰,再明日次對,定於明日。
任希敎,以副校理金文淳,修撰趙載俊牌不進罷職傳旨,傳曰,只推。
任希敎,以弘文館言啓曰,下番闕直,事甚未安。應敎趙宗鉉,校理李得臣,副校理趙英鎭,竝卽牌招,以爲推移姑降入直之地,何如?傳曰,允。
又以侍講院言啓曰,本院新除授閔恒烈,時在京畿廣州地,書筵入番事緊,斯速乘馹上來事,下諭,何如?傳曰,允。
沈頤之,以刑曹言啓曰,稷山縣充軍罪人禹敍疇,因臺臣所啓,邊遠充軍事,命下矣。罪人禹敍疇,全羅道康津縣邊遠充軍,卽爲發配事,分付該道道臣之意,敢啓。傳曰,知道。
有政。吏批,判書李最中式暇,參判李徽之進,參議李海重進,右承旨任希敎進,以宋鍈爲司諫,安兼濟爲執義,柳薰爲掌令,金復休爲掌令,鄭好仁爲獻納,宋樂·洪樂恒爲持平,李漢一爲正言,柳焵爲正言,李顯喆爲戶曹正郞,辛應三爲光陽縣監,李璨爲瑞興縣監,李最中爲司僕提調,金在鎭爲昌陵參奉。
兵批,行判書李昌壽,參判李在協,參議洪錀病,參知洪檢入直進,右承旨任希敎進,以申大顯·金和中·成胤儉·李重海·金樂洙爲護軍,盧聖中·姜游·丁範祖爲司直,申大升·李趾承爲司果。
李世澤,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以一·二巡廳·禦營廳·左·右捕廳言啓曰,去夜犯夜人無所捉,敢啓。傳曰,知道。
知敦寧徐命膺疏曰,伏以臣身遠機關而每入於機關,心厭忌嫉而每入於忌嫉,無他焉,匪才濫吹也。乃者執義金和中,又引年前臺疏,責臣曰何不知羞恥也?夫所謂年前臺疏,卽臣所請改通之人之疏也。臣若於此,引以爲義,則是乃自壤其執守,故前後對章,一無較辨之語,只申休致之請者,固有微意在耳。至於文衡,不待人言,自顧才分,初非與議於此任。故其不以此冒居則決矣。惟是璿譜跋,事體至重,當初文衡之差出,以跋文也,中間飭敎之敦迫,以跋文也。臣若自顧一身之去就,不念重事之延拖。實非先公後私之道,而前輩爲文衡者,或當緊重之文字製進之時,再疏出膺,前後相望。故臣遂黽勉一謝,以效鋪揚之微悃,而凡春試月課選制誥等,爲文衡職掌者,則一不行焉。人臣出處,或微或顯,或久或速,其歸一而已。故曰,殊塗而同歸,百慮而一致,豈必以一人之出處,盡槪千萬人哉?雖然,人方以去就,規切於臣,臣雖量狹,亦何必費辭分疏,而若臣之所自傷悼則有之。臣生際聖明,立朝十九年,其爲遭逢,亦可謂盛且久矣。乃不能爲國家效一策建一事,徒竊淸要之名,出入舁彀之中。臣每見古人有時無成奉身歸休,未嘗不三復發歎,不謂臣身,眞踐斯境也。人曰苟據,臣不可淟涊,故敢陳短章,仍尋鄕路。伏乞聖慈,俯垂鑑諒,將臣所帶本兼諸任,竝行刊改以快人心,以全微諒,不勝幸甚。臣無任屛營祈懇之至。答曰,省疏具悉。今者臺章,誠是千千萬萬料表。卿之處義,亦有卿之所執,何累於卿,而投章尋鄕,初何量而今何過乎?況今予最悶者,莫重纂輯也。卿勿過辭,豈云京鄕?因前纂輯,莫替予暮年夙宵用心焉。
壬辰正月十三日午時,上御集慶堂。藥房入診時,都提調金相福,提調李翼元,副提調閔百興,假注書金履正,記事官李普天·申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國以次進伏訖。相福曰,日寒若此,聖體調攝,若何?上曰,一樣矣。寢睡·水刺之節,亦何如?上曰,一樣矣。上曰,俄於隆武堂內試射親臨時,親爲放矢,二巡中一矢,是謂鹿茸之功耶?相福曰,藥效未能的知,而聖候筋力,甚盛矣,相福請進湯劑,上進御之,相福曰,明日湯劑,依今日例煎進之意,敢稟。上曰,依爲之。上曰,頃者旣有飭敎,則年少武弁,全不其工。噫,於昔年則南宣居首,皆過十分,以至於十六分者,予嗣服後,過十者鮮少,雖遵古例,不可若此。故若未過十則不爲賜第,內試射南行宣傳,未滿十矢,遵宣陵受敎。今無其酒,鵝黃竹葉,其無可論,本廳行首,龍頭鳳尾進呈本廳事下敎。今番兩南行,一人僅八矢加一分,一人單八矢,只施居首賞遵受敎事,下敎行首,而以此觀也。噫,武臣立身揚名,惟在乎此,而以南宣工怠若此,此體君乎,爲親乎?其涉駭然,嗚呼,駭然二字,亦爲年少武弁之意,而此後其若是孟浪,當騎判予當申飭,而身爲武弁,不尋其巡,其猶懈怠,況無分乎?事當騎省決棍,而今當歲初,雖參酌,不可無飭,無分宣傳官,問于本廳,從重推考。出傳敎上曰,今聞貢果來數未來者貢十二運,其中乳柑·洞庭橘薦新者,而若是踰年,予心,若何?其如諸果,豈云爲果?意在貢人,今十二運中幾船裝載,雖欲知也,決非一二船。噫,彼多船,貢人幾乘,因此以問,頃者只乳柑·洞庭橘下敎,今聞其運,豈特貢果?十二運在處,令沿海着實探問。若有來到處,卽爲狀聞事,一體申飭。出傳敎上曰,昨日下敎,噫意深而無傳諭書啓,故下問史官,可謂擧職,而其當之人,若此雖固然,然予於暮年,豈爲假借?亦近聲音笑貌,何忍爲此?雖然,只爲敦迫,此亦文具。噫,每事焉得盡善?古人旣云,往事勿說,孔聖攸訓,此非相職,入處城內,其何難也?亦豈特爲惠嬪?暮年意深,卿須體此意,卽日安心入城事。更令史官,傳諭于洪奉朝賀,亦令知入城而回奏。出傳敎上曰,今日監察茶時,政院請牌,而兩司長官雖有,此非城上所人,非常參次對自呈辭人,柏府在外四人,薇院亦同,此何歲初氣像,況執義以政院稟聞之?再昨下敎後,入城可知,只有此人,其雖牌招,只此人而已,爲親不忍便去,聞敎入城可知。理義俱當,此人豈可職名羈縻?興兩司在外人,一竝許遞,政官牌招,皆以在京無故人備擬,今當歲初。一次對一常參外,闕啓多日,亦豈美事?待下批牌招察任。出傳敎上曰,今聞都承旨與銓長,有親査應嫌云,吏·戶房換房。出傳敎上曰,坐直承旨入侍事。出榻敎事現廳注日記。
壬辰正月十三日酉時,上御集慶堂。坐直承旨入侍時,同副承旨金尙集,假注書洪鳴漢,記事官李普天·申禹相以次進伏訖。上命讀去壬辰正月日記,尙集讀奏訖,上曰,金尙重子,已闋服乎?尙集奏曰,已闋服矣。上仍命書傳敎曰,噫,暮年猶憶其,人況耆社臣乎?今聞其子闋服云,令銓曹,依承傳懸注調用,若有窠,今政備擬。諸臣以次退出。
上在慶熙宮。只晝講。
夜二更三更,月暈。五更,月暈,暈上有冠。
藥房都提調金相福,提調李翼元,副提調閔百興啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則益衰,夜夢異常,次對入侍。
中宮殿·惠嬪宮,藥房口傳問安。答曰,知道。
李碩載啓曰,戶曹判書李思觀,除拜後過三日不爲出肅,依定式推考警責,仍卽牌招,何如?傳曰,允。
任希敎,以弘文館言啓曰,本館上番姑降入直,事甚未安。副校理金文淳,修撰趙載俊,旣有只推之命,修撰趙載俊,卽爲牌招入直,副校理金文淳,一體牌招察任,何如?傳曰,允。
傳于任希敎曰,東月臺祗迎後,當爲晝講,晝講後召見儒生,經筵特進官,以備堂入來人塡入。
李世澤啓曰,大臣·備局堂上,依下敎來待矣。傳曰,內局,次對竝入侍。
傳于李世澤曰,明日當駕轎動駕,副駕轎安徐。
傳于任希敎曰,明日世孫隨駕,安徐。
李世澤啓曰,禁衛大將具善復,罷職事,命下矣。將兵之任,不可無一刻摠察之人,何以爲之?敢稟。傳曰,訓將兼佩兼察。
又啓曰,禁衛大將,以訓鍊大將兼察事,命下矣。訓鍊大將李章吾,卽爲牌招,以爲聽傳敎之地,何如?傳曰,允。
以具善行爲禁將。
又啓曰,新除授禁衛大將具善行,卽爲牌招,命召傳授,何如?傳曰,允。
備忘記,前御將張志恒爲摠戎使,牌招以前摠使密符,傳授命召。
傳于李世澤曰,卽令牌招,何其遲也?
事變假注書朴聖鉉偕來,代玄在默。
沈頤之,以漢城府言啓曰,依下敎,李師曾·申大修·朴奎壽·金光岳·李弘稷·蔡建夏·南冑寬·趙榮弼免爲庶人,一竝蕩滌之意,敢啓。傳曰,知道。
李世澤,以訓鍊都監·一二巡廳·左右捕廳言啓曰,去夜犯夜人被捉之意,敢啓。傳曰,知道。
任希敎啓曰,大司成洪樂命,率儒生依下敎來待矣。傳曰,入侍。
右議政韓翼謩箚曰,伏以臣年數已至,大防難越,短箚乞休,實出悃憶,尙庶幾天心垂矜,人欲必從,及奉批旨,不惟不準所請,慰藉之隆,有逾尋常,已非駑劣如臣所當得者,至於忍請之敎,慰心之諭,奉讀未半,不覺感涕之盈襟。噫,臣雖無狀,亦具秉彝,今者之請,臣豈得已而不已哉?仰惟寶算,非臣子言老之日,俯念禮防,有古人一切之限,將欲引退,則犬馬之情難抑,如更磐礴,則鍾漏之戒可畏,行止之間,氷炭交中,而其終出於此者,誠以戀軒之誠雖切,猶是私悃,懸車之限有截,實屬公議故耳。此非臣取辦於一時者,昨年以來,思之爛熟,講之有素,謀及僚席,僚席知之,言于同朝,同朝聞之,歲改之後,莫不曰彼相之當休。今於恩批之下,徒懷感激之私,罔恤顚倒之嫌,改圖易慮,因仍不去,則難明者心,易見者跡,人將以言行去就議臣,其辱朝廷而羞當世,爲如何哉?伏惟日月之明,無微不照,天地之大,無物不遂。今臣情實,倘蒙諒察,庶燭其出於萬不獲已,而亦有裁處之道,臣何敢屢瀆是懼?不自陳暴,以冀我聖上終始之澤乎?日者筵懇,嚴不敢畢辭,一日二日,悶隘轉甚,輒又瀝血爲箚,復申前說。伏乞聖慈,察臣懇之由中,念臣言之非飾,特允所請,俾伸賤分,千萬至祝。取進止。答曰,省箚具悉卿懇。噫,此豈輔相請休之時,亦豈其君許休之日?千不近萬不當,此豈他哉?頃者之批,文不若意,常參次對,其皆不進,今又尋箚,此豈他哉?卽予誠淺,亦予誠淺,欲諭面騂,呼寫自恧,卿若體予意,少抑固心,於予豈不愈於日三建功湯乎?所請斷斷不允,卿須體小子之意,顧今日之國事,其勿復請,安心視事,少安其君暮年之心,仍傳曰,遣史官傳諭。
戶曹判書李思觀疏曰,伏以臣自數年來,杜門養痾,無復當世之念,不意聖明,尙煩記識,復加甄錄,乃有地部除命,臣誠以惶以感,不知無似如臣,何得此於君父?若謂臣年未甚衰,猶堪驅使,則蒲柳之先秋也。若謂臣才雖滅裂,曾經試可,則鉛刀之再割也。於斯數者,無一可焉,而乃其難進之義,不止一二,夫以千乘治賦之任,當此一年無蓄之時,苟非通才練識,莫可彌綸,而臣本迂拙,全昧運用,其何以裕財源而贍國用,無負簡毗之聖意哉?年前忝叨,亦自以承乏副急,未敢一日忘其求遞之心,顧今群彦彙進,才望蔚然,代斲汗顔,人謂斯何,況臣向遭人言?引義伸廉,尙感曲遂之恩,蓋其譏切之語,雖異相規,冒濫之戒,實自警省,外至之言,固已遣諸胸中,而至於官職去就,有關廉愧,諉之以時移事宿,晏然冒膺於從前引免之地,實非私分之所敢出,量之於才,有萬不稱,揆之於義,無一可冒,此臣所以徊徨踧踖,矢心自劃者也。感激圖報之志,非不耿結於平素,而向前必辭之義,竊自參倚於前衡,實無以强策衰鈍,少效涓埃,則雖有早蒙卸解,庶幾不至於上誤國事,下玷身名而已,嚴召之下,坐犯違傲,一向泯伏,亦所不敢,玆不得不瀝血控籲。伏乞聖明,諒臣至懇,遞臣見職,得以還臣本分,優游冗散,實天地生成之仁也。臣無任屛營祈懇之至。答曰,省疏具悉。復授度支,予則曰,得人,幾年養閑,於卿其亦便矣。卿勿過辭,從速行公。
副司直具善行疏曰,伏以臣有至切至悲之懇,久欲嗚呼於天地父母之前,而嚴畏囁嚅,引日延月,有若自阻於仁覆之下,是臣之罪也。戎符在身,如坐針氈,私門過盛,若隕淵谷,每念擔負之未卸,自覺寢夢之俱愕,乃者惠文之彈,爲言至深,私心之萬萬懍悚,固不暇言。其在朝廷事體,固宜早有區處,更無待於臣之控籲,此則臣之厚幸也。念臣愚下,實無才長,徒以先臣之故,猥蒙聖上曠絶之恩,久掌戎柄,濫躋崇秩,居常兢兢,有負乘之懼,器滿易溢,薄質先衰,筋骸精力,無一可恃,幸荷仁恩下逮,釋務就閑,已有年所,不意摠戎重任,遽又承之,臣誠狼狽失圖,惶悶罔措,非不知力辭必解於受命之初,而飭數之下,不敢輒事偃蹇,姑且黽勉,殆同副急,實非有因仍冒居之計,耿耿此心,未嘗頃刻忘遞者,卽通朝所知,而一日二日,淟涊至此,固無望於傍觀之見諒,則今玆糾切之言。臣固受而無卞,而獨其竝據以下數轉語,辭意嚴重,讀之未竟,毛骨俱悚,永刊之請,雖歸於同堂,仍帶之罪,亦切於賤臣,以將臣而得此,足爲湛滅之案,闔門惶縮,不知所出,最臣所自悼者,盈滿之災,脫益奇舋,未及周歲,連哭一子兩孫,積衰況疾之中,羅此酷毒,五內失守,百證交攻,平居閉戶,忽忽忘生,眼昏脚痺,便一籧篨,此蓋不待人非,先有鬼責,其不可復齒恒人決矣。雖微情跡之危臬,無望行陳之效力,惟有亟解職任,優遊冗散,杜門養痾,補以醫藥,則庶全桑楡之景,敢忘隕結之報。伏惟聖上,至仁至明,無物不遂,倘蒙憫平日任使之久,念終始全安之道,遞臣將任,許臣優閑,則山恩海渥,與天無極。雖枯木復春,朽骨再肉,不足以喩。玆敢瀝血拜章,冒犯瀆擾,伏地涕淚,顒俟兪音焉。臣無任膽天仰聖激切懇迫之至。答曰,省疏具悉。滿紙陳懇,予則曰,過矣。其於今日,可謂毛將焉傳,事當命給,而待其資品例批,卿勿辭而察任。
壬辰正月十四日辰時,上詣崇政殿殿庭。香祗迎入侍,晝講同爲入侍時,行都承旨閔百興,左承旨李碩載,右承旨任希敎,左副承旨李世澤,右副承旨沈頤之,同副承旨金尙集,假注書金履正·洪鳴漢,記事官李普天·申禹相以次侍立訖。上具翼善冠·絳紗袍,出資政門外降輿,任希敎讀奏祭報府訖,上仍詣版位,祗迎後,步詣崇政門乘輿,還詣東月臺殿座後,上命經筵進前,知事韓光會,特進官尹得養,參贊官李世澤,侍講官趙宗鉉,侍讀官李命彬以次進伏訖。上講大學補忘章,自間嘗竊取,止至也。儒臣繼讀,陳文義後,經筵官·特進官·參贊官以次陳文義訖,參贊官李世澤奏曰,臣之先祖先正臣李滉,與先正臣李彦迪,有補忘章論難,在於文集中。臣嘗欲仰奏,而今因言端,敢此仰達矣。上曰,後入侍持入,可也。上命任希敎,馳往太廟,諸執事進排官,摘奸以來事下敎。上曰,嗚呼,歲初展謁展拜,今日廟殿·文廟園,近三十次祗迎,微忱少伸。嗚呼,來月何月?誦其日,年來十九在宮闈,自此郡堪得見稀,忙登北苑家何遠?使我增悵欲奮飛御詩,此心萬懷。歲初回駕時,只過門望見,予心何抑?孝章孝婦孝孫之心亦,若何?餘懷猶憧憧,初則來月十二日卽就邸日也,於其日欲臨,靜而思之,以予日復一日之心,何待來月?其若十二月,亦將今月以侍乎?今日起予心,明日當詣影義宮,奠爵孝章孝婦孝孫,仍坐舊邸,卽豐沛故老,賜米而回,路由夜晝介,而百官祗迎,百官行禮皆安徐,只備堂,三間石橋祗迎,正宗統後,世孫依例隨駕。出傳敎又命書傳敎曰,明日臨舊邸時,侍衛春坊只入直,隨駕挾輦軍六十名,挾轝軍二十名,以內營入直軍,侍衛陪衛前後廂軍,禁·禦兩營·外營入直軍一百名分半,訓將都領,只令入直標下軍隨駕,三嚴,卯正三刻單嚴,禁軍只入直隨駕,其餘軍留營留陳,皆安徐。上曰,噫,以予氣三次晝講,初豈攸料?意亦在焉,今日次對後,便殿當試。大司成率箴銘頌講生,其亦令來待。上曰,大司成洪樂命,三度呈辭還給,牌招率儒生入侍事。榻前下敎上曰,見陞補學製儒生,一則欲見故人孫,一則慰靑襟,其中尹致性,能誦其詩可嘉,特賜紙三卷·筆五枝·墨三笏。出傳敎任希敎復命進前,讀奏祭物單子時,上降交椅俯伏,讀訖,上還御交椅後,又讀奏諸執事進排官單子,上呼寫孝章廟·懿昭廟奠酌祭文,上命召入濟州貢果領來人,其中丁丑赴役人孫,令該曹給送布木,又令本牧,使助婚需,以爲及期成婚,可也。仍命書傳敎曰,夫世信助給婚需後,令牧使狀聞事。榻前下敎上由資政門還內,諸臣以次退出。
壬辰正月十四日辰時,上御集慶堂。藥房入診時,都提調金相福,提調李翼元,副提調閔百興,假注書金履正,記事官李普天·申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國以次進伏訖。相福曰,夜間,聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,諸醫診候,何如?上曰,今日姑置之。上曰,藥房提調持湯劑入侍事。出榻敎翼元持湯劑進前,相福請診湯劑,上進御之,上曰,木伍疋·布伍疋,濟州民人·夫世信處題給事。出榻敎相福曰,明日湯劑,依今日例煎進之意,敢啓。上曰,依爲之。仍命退出。
壬辰正月十四日午時,上御集慶堂。大臣·備局堂上引見入侍時,領議政金致仁,右議政金尙喆,行兵曹判書李昌壽,行副司直韓光會·李章吾·趙曮,吏曹判書李最中,行副司直尹得養,大司憲嚴璹,大司諫沈鑧,應敎趙宗鉉,左副承旨李世澤,假注書洪鳴漢,事變假注書朴聖鉉,記事官李普天·申禹相以次進伏訖。致仁曰,聖敎每靳,故臣等之情,尤爲抑鬱。俄伏見明日幸行之敎,今年邦慶稠疊,臣等雖不敢以復樂爲煩,今則來月不遠,來朔以後,凡事何所不可?上曰,無所不可則我將爲冥乎?世孫隨駕,亦爲安徐,世孫之心,必有意思,故姑爲止之,歲初丹門,已有所奏矣。致仁曰,雖復奏丹門,亦無不可,群下之抑鬱,豈不下諒也?尙喆曰,明日幸行,異於他時,世孫情理,必將缺然,寧不可許?致仁曰,曾於附廟之後,亦有復樂之慶,今此月朔旣盡之後,亦豈不念禮經之應行者乎?尙喆曰,當此邦慶稠疊之年,殿下何爲一向靳持乎?上曰,有何稠疊也?尙喆曰,無往而非慶矣。上曰,明年卿等,必將困我,而明年若有所請,則予必在北漢矣。致仁曰,明年之事,豈可以臣等之私情,以爲形容乎?上曰,其可爲典禮乎?致仁曰,非但典禮,前者所無,若使國家,無宴賀則已,有則不於明年而更待何年乎?上曰,今年爲之,明年爲之,何年不可爲之乎?致仁曰,非但年年爲之,若是應行之典,則雖四時爲之,有何不可?尙喆曰,自來月以後,使臣分得伸,國體得正,在所不已也。上曰,昨見童蒙,今爲次對,是亦太康矣。致仁曰,有何康耶?尙喆曰,然則南風五鉉,明良賡載,亦可謂太康乎?上曰,此則自然之理也。致仁曰,皇天陟降之有此吉慶,亦是自然之理也。俄奏未果,而乙酉今已十年,乙酉已行之禮,今何不許乎?上曰,然則宴乎?致仁曰,非但群情之抑鬱,國體所關,亦不可不念矣。上曰,此等國體,有何關係?如此之事,勿置念頭可也。若欲爲賀,則其名云何?致仁曰,今年之慶,倍於前年,前年已定之名,今何有異?來月以後,決不可已,豈可終始牢拒乎?尙喆曰,明日豐沛父老召見之節,亦是盛擧。上曰,初欲賜饌,如此則必有意思,故姑止之,只將賜米歸矣。尙喆曰,此有勝於賜饌矣。上曰,來月之後,則必將困我,若無此心,則亦豈曰有臣乎?致仁曰,旣知如此,則何爲不許?上曰,卿等雖如此,予心則益困矣。尙喆曰,亦有繼述也。上曰,是豈繼述也?昔年則旣因慈敎受之,追憶此事,其何以爲心耶?來月之後,自內當行吉禮矣。致仁曰,此則前古典禮之所無,吉月之後,每事從吉,豈有如此之禮乎?尙喆曰,雖以閭閻言之,飮食宴樂,親心自悅,殿下若許則內殿·世孫之心,其爲悅豫如何哉?殿下若軫體下之念,必有回心之道矣。上曰,親戚耆耉,卽與同歡,則釀酒可也,而此亦近康,故明日只欲賜米而歸矣。致仁曰,餉上宴下,天理人情,俱得其伸,此實爲導迪和氣之道矣。以此以彼,來月之後則斷不可已也。上誦昔年御詩曰,誦此之時,其心若何?卿勿復言,仍爲國事可也。致仁曰,禁衛大將具善復,固是可杖之將臣,而若其當飭之處,何可無飭乎?旣有其子之往探,敢曰,在家而不知,重臣申晦,薦被譴罪,則其在國體,不可仍置,罷職,何如?上曰,予欲下敎而未果,所奏誠是,依爲之。又所啓,瑞興爲邑,物衆地大,本是都護府,而昔年趙大立事後,特命百年降縣矣。今則百年之限已過,大邑不可仍作縣窠,昨日政新除縣監李璨,仍任前職,本縣還陞府使,待開政,另擇差出,何如?上曰,依爲之。又所啓,此開城留守洪名漢狀啓也。以爲本營習操,或間五年,間三年,元無逐年擧行之事,而昨年春操,旣已設行,而今春操鍊,請令廟堂稟旨分付矣。自前松都操鍊之不得逐年設行者,蓋以一操所費甚多,難於責應故也。昨年旣已行操,今春依他道例,一體許停,何如?上曰,依爲之。又所啓,此是全羅兵使尹禧東,忠淸兵使李永輔,慶尙左兵虞候鄭胄新等巡操巡點取稟,狀啓也。湖南纔經大役,嶺南方設賑事,誠難遽議戎政,湖西則昨年失稔,比兩南雖似差勝,窮春民事,亦多可悶云。今春三道巡操巡點,竝停止,以示軫恤之意,何如?上曰,依爲之。趙曮曰,歲初次對大臣,以壬辰死節之卓然者,陳達筵中,竝蒙致祭之典,褒忠奬節之聖意,孰不欽仰?臣當待罪東萊府,故素知壬辰年多大浦僉使尹興信死節之事矣。其事蹟,竝載於懲毖錄·藩邦誌·弔亡錄等冊子,而曾在先朝,旌閭贈兵曹參判矣。東萊府有忠節祠,卽壬辰本州府使宋象賢,釜山僉使鄭橃腏享之所,而其時殉節諸人,亦皆從而享之。獨尹興信,則以境內官長之死節者,不得與焉,本州士民之嗟惜,固已久矣。適當壬辰年之重回,若命忠烈祠之竝享,則實爲樹風聲之道,下詢大臣處之,何如?相福曰,臣則未詳本事,而今聞重臣所奏,竝享似好矣。致仁曰,此重臣曾經東萊伯,故屢以此言於臣矣。本州殉節諸人,竝享一祠,而獨尹興信之見漏,誠係欠典,興信,卽故贊成任之子,其祠之不得同享,抑有以歟,當今年許其請,亦足爲樹風聲之道矣。尙喆曰,尹興信殉節之實蹟,多有文字之可徵,而重臣,以曾經萊伯之故,熟知其享祠獨漏之爲欠?第今當歲星之重回,有此狀請,此非張大事,不過一祠竝享而已,許之好矣。上曰,予則今聞,其令一體追享。出擧條嚴璹曰,請還寢東呂·址淳等還配之命,更令王府嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請巨濟府充軍罪人吳益祥,依律處斷。上曰,業喩,其何一向相持?亟停勿煩。以下一行刀割又所啓,因大臣筵奏,禁將雖已論罷,而聞其父遭彈之奇,爲人子者,安得無憂悶之心,而往來於臺臣至親之家,欲挽臺論,終至罪及其父,揆以國體,亦不可置之,請前府使具以謙罷職。上曰,以一事飭父子,王政若何,而旣請之後,亦何靳持,依啓。又所啓,新除授掌令金復休,時在京畿抱川地,持平宋樂,時在利川地,請竝斯速乘馹上來事下諭。上曰,依啓。以在京無故人備擬事下敎,則以此人首擬,不可無飭,當該銓官,從重推考。沈鑧曰,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,旣諭,此人靳持,豈不有歉於臺閣乎?亟停勿煩,請黑山島爲奴罪人五得,依律處斷。上曰,勿煩。以下一行刀割又所啓,新除授司諫宋鏷,時在京畿富平地,正言柳焵,時在楊州地,正言李漢一,時在忠淸道牙山地,請竝斯速乘馹上來事下諭。上曰,銓官特推,已諭府啓,而今聞院啓,非政官之故,李漢一在外,其涉殊常,今聞果元居鄕云,依啓,柳焵楊州,故稱可知,至於宋鍈,其居已知,其子昨日入童蒙,其父其何富平?旣曰,非銓官之過,則擧直錯枉,王政之宜先,其況歲初?先遞差後禁推,過今朝後勘律。嚴璹·沈鑧啓曰,具以謙,雖曰。爲父情急,莫重臺疏,欲爲緩頰,事體寒心。其子之事,其父敢曰在家不知,日昨常參時,所當一體請罪,而臣等所伏處稍遠,傳敎未能詳聞。退始伏見,臣等相議,欲於今日發啓矣。大臣已奏論罷,臣等之當論不論之失,於是著矣,何敢晏然於一刻臺次乎?請命遞斥臣等之職。上曰,坐席稍遠未及聞,其勢固然,豈可以此?過以爲嫌,卿等勿辭,亦勿退待。上曰,禁衛大將具善復罷職。榻前下敎上曰,前將臣張志恒,給牒敍用。上曰,欲下敎而未果,相臣旣奏,且聞年過六十,權震應特放事,卽爲分付。上曰,昨年免爲庶人之類,一竝蕩滌。上曰,此時度支,豈可久曠?戶判批下,牌招察任。上曰,高山察訪朴相老,令該曹卽爲遞付京職。出傳敎上曰,昨年諸儒臣,初有越俸之敎,其後嚴處,則越俸可謂自消,而今聞其人,皆無月稟而行公云,其何今聞?忠信重錄,九經攸載,諸儒臣勿論實職軍銜,自九月至今朔,在削職時勿論,一竝計日,依例頒給事,卽爲分付該曹。上曰,昨已諭,今亦然。噫,下敎循例,故卿若此乎?今卿所遭,古牒豈有?豈特往事?勿說。噫,卿悃愊,予知熟矣。旣命蕩滌,此政毛將焉傳,噫,君年加年,豈云奉朝請?其本前相,莫云近畿,卿夢便乎?卿心若何?以此之故,諸弟諸子,皆處江郊,中夜興思,予心愴然。此非職名,亦不過入處京第,嗚呼此敎,暮年意深,雖不詳諭,卿豈不諒?再此若此,誠過矣,亦過矣。卿入來然後,豈特慰君心?惠嬪之眠,庶可便矣。大抵,爲卿一言可乎?幾年任使大臣,料表遭此,父子兄弟因此而八人顧京莫知,此何景像?卿須體予意,安心入城事,令史官更爲傳諭于洪奉朝賀,期於偕來。以持平洪樂恒,牌不進,罷職傳旨。上曰,歲前特敎之下,焉敢若此?先遞差後禁推,諸臣以次退出。
壬辰正月十四日酉時,上御集慶堂。大司成·儒生同爲入侍時,大司成洪樂命,右承旨任希敎,假注書洪鳴漢,記事官李普天·申禹相以次進伏訖。上曰,儒生入來乎?樂命奏曰,已來待矣。上曰,各以年齒進伏。奏居住姓名後,以次誦奏夙興夜寐箴訖,上命賜果就食,命書傳敎曰,噫。今予暮年,昨日召見童蒙,今夜令誦泮儒,此正顧賢關勸童蒙之意,歲初召見,豈可只見而已乎?入來八儒,各賜紙二卷,其中一人,能誦二箴一章,文義精詳,其涉可嘉,紙一卷·筆五枝·墨三笏加給。今番試講,南北皆來,此已異也,而北道二千里儒生,兩年食堂,其亦可奇。生員朴再春,噫北關之人,只知麻布,何服此衣?令該曹,儒衣次苧布特給,以示予豐沛故鄕人意。其中七旬儒生二人,一則年近八旬,一則纔踰七耋,昔漢文帝,豈不云乎?此正非肉不飽,非帛不暖之義也。明日亦何日?令該曹特給肉帛,以示予意。噫,旣諭,明日亦令該曹,都給其肉,亦上下齋生同食焉。又命書傳敎曰,昔唐陽城,爲國子司業,有諭諸生者,太學·四學·鄕儒中,若有奉親者,其心若何?噫,一陽城猶然,況爲其君以孝勸諸生者乎?今當歲初,其親倚閭而望京,其子望鄕而憶親,興懷及此,予心一倍。其若請覲者,卽爲許施事,分付太學。又命書傳敎曰,因飭內豎禁,請由旣許焉。於此人,予當謂曰,其何堪焉?雖許,曰以非時,必不無咨且者,其禁久其心鬱,若有兼請由者,政院捧入。又命書傳敎曰,更鼓以下,令典僕,持此敎率去,雖逢夜巡,以此示頉,本館典僕,自明日,限三日勿捧贖錢事,分付。又命書傳敎曰,旣賜肉於泮儒,今朝亦召見升補被抄人而給之,度令入侍,其無表意,國子長特賜鹿皮一令。噫,來月卽就邸月也。辛丑八月,卽建儲年也,壬寅年,卽予與靑衿齒養國學歲也。今於暮年,朝夜見靑衿於月臺便殿,意豈偶然?予則猶曰太康,今者此擧,誦大雅文王以寧之訓,亦體昔年愛恤賢關之聖意,豈予意乎?今國子長,略記今日顚末,書揭於明倫堂,垂此意於來世。上命賤臣,持入親祭奠酌祭文草,希敎讀奏訖,諸臣以次退出。
上在慶熙宮。停常參·經筵。
夜一更二更,有霧氣。自三更至五更,月暈。辰時,日有右珥。
大殿·中宮殿·惠嬪宮,藥房口傳問安。答曰,知道。
大駕詣彰義宮後,政院·玉堂·藥房口傳問安。答曰,知道。
遣宮官問安。答曰,知道。
茶禮後,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
任希敎啓曰,昌陵參奉金在鎭,肅拜單子入啓之後,不爲入來,事甚未安,推考警責,何如?傳曰,允。
李碩載啓曰,禮曹參議李復祥,除拜後過三日不爲出肅,依定式推考警責,何如?傳曰,允。
沈頤之啓曰,大司憲嚴璹呈辭,執義安兼濟呈辭,掌令柳薰呈辭·金復休在外,持平宋樂在外,一員未差,以監察茶時之意,敢啓。傳曰,知道。
任希敎啓曰,檢閱李普天呈辭入啓,待敎柳雲羽陳疏入啓,待敎李度默牌招入直,何如?傳曰,允。
李世澤啓曰,新除授摠戎使張志恒,時無職名,令該曹付軍職,何如?傳曰,允。
又啓曰,事變假注書玄在默,時無職名,令該曹依例付軍職,冠帶常仕,何如?傳曰,允。
李碩載啓曰,戶曹判書李思觀,昨日特敎之下,今日又不出肅,事甚未安,卽爲牌招察任,何如?傳曰,允。
傳于任希敎曰,入侍儒臣,持陟岵章入侍。
兵曹口傳政事,以張志恒爲副護軍。
傳于李世澤曰,時原任大臣·禮堂入侍,承史儒臣竝入侍。
又傳于曰,諸司豫備。
又傳于曰,今明之朝廷問安,勿爲之。
備忘記,曾聞有貂尾不足,代以狗尾譏,內局人蔘,其君皆食,其將加卜定,而鄕鹿茸不足,兼用唐鹿茸,若是多服,必將有取獐茸境,狗尾獐茸,古今將譏同,鹿茸加入,令內局特寢。
備忘記,古聞月歲昏十五明,翫月占豐,今年此日,一何昏乎?其君衰暮,此日亦同,理雖常也,竊自歎矣。其孰下敎,孰能翫月踏橋?慷慨枕中,仍爲却食,兩次僅爲伸禮,初則建功效,再則鹿茸效。建功其果功,展禮何苟且,鹿茸其果功?申牌旋回駕,今年事爲,大小苟且,爲予諭諸扁鵲,今後何信建功,何信鹿茸?臥以自歎,予意定矣。
傳于李世澤曰,今日夜禁勿備。
李世澤,以兵曹言啓曰,卽伏見金羅右水使趙圭鎭去辛卯年秋冬等褒貶啓本,則梨津萬戶李商燁,以難恕疎忽爲目,則宜置下考而置諸中考,致勤點下,殊無嚴明殿最之意,當該帥臣,推考警責,李商燁,以下考施行,何如?傳曰,允。
又以兵曹言啓曰,景福宮衛將李承元·韓光敾,俱以病難供職,呈狀乞遞,輪番之任,不宜久曠,竝今姑改差,何如?傳曰,允。
沈頤之,以義禁府言啓曰,全羅道濟州牧大靜縣荐棘罪人權震應特放,承傳啓下矣。卽爲放送事,分付該道道臣及該牧使之意,敢啓。傳曰,知道。
李世澤,以御營廳一二巡廳·左右捕廳言啓曰,去夜犯夜人無所捉之意,敢啓。傳曰,知道。
壬辰正月十五日辰時,上詣彰義宮。擧動入侍時,行都承旨閔百興,左承旨李碩載,右承旨任希敎,左副承旨李世澤,右副承旨沈頤之,同副承旨金尙集,假注書金履正·洪鳴漢,記事官李度默·申禹相以次侍立訖。上具翼善冠·袞龍袍,乘輿出通陽門,至延和門外,降輿乘駕轎,都提調金相福曰,聖體,何如?上曰,一樣矣。寢睡·水刺,何如?上曰,一樣矣。相福請進湯劑,上進御,仍詣彰義宮後,行孝章廟奠酌禮,次行懿昭廟奠酌禮訖。諸臣行四拜禮,先退,上御廟殿月臺,親書御製詩一句,命承史賡進,諸臣以次誦奏。命書傳敎曰,御製賡韻,作帖內入,仍爲頒賜。又命書傳敎曰,今來奠酌,誠是料表,入侍諸承旨,各半熟馬一匹,贊禮熟馬一匹,入侍翰注兒馬一匹,大祝準職·已準職者兒馬,奠祀官陞敍者兒馬一匹,執禮各兒馬一匹,引儀各弦弓一張賜給,兩廟守僕米布題給。又命書傳敎曰,宮衛令中官·挾侍中官,各半熟馬一匹賜給。又命書傳敎曰,粤昔漢高,遊於豐沛,東漢光武,亦游南頓,高帝·光武,一則創業,一則中興。嗟哉,涼德,卽阼近五十年,亦近八,何事繼志,何事述事?今者此禮,其亦儀文,莫云儀文。孔聖愛禮,初則只賜米於豐沛故老而回,此是千千萬萬料表,豈無表意?仍坐賡韻,示我幼孫,其坐賜名軒殿,與入侍諸人食果,仍爲賜米,其況股肱,時原任一體入侍,諸臣以次退出。
壬辰正月十五日午時,上御彰義宮。時原任大臣·諸承旨·儒臣同爲入侍時,領府事金相福,領議政金致仁,右議政金尙喆,判府事李昌誼,應敎趙宗鉉,校理李命彬,行都承旨閔百興,左承旨李碩載,右承旨任希敎,左副承旨李世澤,右副承旨沈頤之,同副承旨金尙集,假注書金履正·洪鳴漢,記事官李度默·申禹相以次進伏訖。上命進油果一盤,親受後,又命以次頒給於諸臣。上曰,兵曹判書李昌壽入侍事。榻前下敎上親書御製七言詩一句以下,命諸臣賡進,諸臣以次誦奏。上命召入老人,頒給米斗以次。上命藥房入侍,賤臣承命出去,率藥房入侍,相福進湯劑,上進御,諸臣以次退出。
壬辰正月十五日申時,上還宮入侍時,行都承旨閔百興,左承旨李碩載,右承旨任希敎,左副承旨李世澤,右副承旨沈頤之,同副承旨金尙集,假注書金履正·洪鳴漢,記事官李度默·申禹相以次侍立訖。上具翼善冠·袞龍袍,乘駕轎出宮門,仍詣入資政門後,諸臣以次退出。
上在慶熙宮。停常參·經筵。
夜自一更至五更,月暈。
藥房都提調金相福,提調李翼元,副提調閔百興啓曰,昨日動駕,向晩還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖伸予懷,氣衰忽忽,與卿等食果,其亦太康,此猶若此,豈云他乎?建功有功,月初豈悤悤,鹿茸果效,昨日亦然旣諭,待敎入侍,其或靜休,頓勝建功矣。
中宮殿·惠嬪宮,藥房口傳問安。答曰,知道。
沈頤之啓曰,大司憲嚴璹,執義安兼濟呈辭,掌令柳薰呈辭,金復休在外,持平宋樂在外,一員未差,以監察茶時之意,敢啓。傳曰,知道。
以承傳色口傳下敎曰,雖中官下敎者,孝理之意下敎之後,尙無開絃者,三日內,雖一人,若不開絃,限今年勿捧,分付于內班院掌務·內侍郞廳。
備忘記,傳于任希敎曰,噫,五倫中父子爲先,今日下敎後,下問少豎一人,五歲來京,今爲十年,長在螟蛉家,莫知其母年,世間豈有此等彝倫?此豈渠也,其父久來京中,使其得來子,十年莫知,造手而然。此莫知烏鳥意者,予心惻然,韓景會,令惠廳給其糧,其令今日下鄕尋母,其養父李夢良忠恕道,豈可謂此人,其迷暗特甚,令內府,此人長在京中,以示予暮年勸懲之意。
備忘記,傳于李碩載曰,昨夜下敎內局,則曰予過乎?誠理道言也。其有三建功猶欠足,更加鹿茸,歉然暮年者一也。今旣幾兩立,而奠酌僅爲,是果效乎?歉然暮年者二也。日服二錢,若狗尾續貂尾·獐茸將繼鹿茸,此歉然暮年者三也。月初悤悤,昨日亦然,回臥憧憧,乃覺其理,令內局知悉。
備忘記,嗟哉,暮年,一何衰乎?今何服建功,將近八旬,是此功乎,有功一何衰乎?兩次忽忽,亦何效乎?甚矣冥然,自恧苟且,其於今年,就邸回甲,亦於此歲,宗正周年,今歲耆耉,皆受其榮,惟予一人。嗟哉,慕昔,豈云蔘功?寔予冥然,亦云鹿茸,苟且特甚,莫非命三字,曾聞於鄒聖,是皆命也。建功何功?昔諸葛,借睡草堂,曰醒呼詩,其詩惟何,大夢誰先覺,平生我自知,此寔予自唱其末句,今予更呼,其曰回堂夜睡足,夕日猶遲遲,建功浮雲,鹿茸一哂,今日臣工,咸知予心。
備忘記,傳于李碩載曰,特敎下其能先呈,人君飭勵卽勸懲,先呈中官二人,特加給十日。
備忘記,又傳于曰,聞此予心何耐,來京十年莫尋鄕者,令內府草記錄案。
備忘記,又傳于曰,昨初賡韻書帖,一件入于予,一件內入,一件入于東宮,皆成樻,各賜一件於賡韻諸臣。再次賡韻,御筆首尾入侍當書下,此印藏板本,留置舊邸,一件入于予,一件內入,一件入于東宮,此則皆成樻,仍頒賡韻諸臣。
備忘記,又傳于曰,昨夜雖弛禁,士民見月光,雖然深悶下雨,此則倖免,而夜聞人聲,昏夜能踏橋,暮年心倍矣。
備忘記,又傳于曰,嗚呼,今年何年?十九重逢,今年三逢。嗚呼,海東群臣,至于今日,是皆皇恩,前歲月晦,已拜敬奉閣,今年元朝,朝宗門內伸禮,今朝起惟,微忱萬憶,當講風泉章,入直儒臣持兩章,內局同入,憶其祖嗣服三年御苑一詩,其孫今日宗正。且此年,卽予都提擧年,隨事興懷,密昌子卽耆社臣,鶴城付職,昔年至於今年,其誠可奇,兩宗臣密昌子,今爲耆社堂,亦令一體入侍。勿出朝報。
備忘記,傳于李世澤曰,一年一覲,予則曰爲人子難堪,況今已十年乎?噫,昔朱壽昌同其貌,猶若同氣,況親生乎?有若此者,卽西北付料人也,館學居齋人也,儒生旣下敎。噫,西北武士,以待試射與久勤者乎?明日隆武堂,西北付料軍官試射,仍問留京之年,試官騎判·禁御兩將·入直騎郞,摠府宣廳首入直人,時刻安徐,待下敎詣閤。
李世澤,以武臣堂上朔試射試官望筒。傳曰,安徐。
傳于李碩載曰,儒臣持風泉章,先爲入侍,兩宗臣李益炡,亦來待近處。
吏曹口傳政事,以李周憲爲懿陵參奉,趙重國爲瓦署別提,金載億爲司宰奉事。
閔百興啓曰,戶曹判書李思觀,連違召命,事甚未安,卽爲牌招察任,何如?傳曰,允。
李世澤,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
沈頤之,以義禁府言啓曰,前司諫宋鍈,前正言柳焵等禁推,過今朔後勘律事,傳旨啓下矣。宋鍈下去京畿富平地,柳焵下去楊州地云,依例發遣府羅將,竝拿來,何如?傳曰,允。
掌令柳薰疏曰,伏以臣跡甚孤踦,姿又鈍拙,自知見棄於明時,而聖恩天大,每荷曲庇於顚沛之地,感激一念,只思隕結,而竊自悼處世昧方,硬舌莫捫,輒犯妄觸之戒,自歸陷身之科,罔非滄浪,尙誰怨尤?臣於年前,不勝疾惡之腸,略論洪相直之貪饕浮囂,蓋出一世之公議,而臣非有意於其間也。噫,彼狼怒,久而不釋,必欲陰中而後已,果然挺身報復之斥,出於相直同閈棋酒之伴,臣雖疲軟,豈忍與此輩,交口呶呶也哉?但其措語,全無倫脊,猜疑所及,暗地驅人。噫,何其明於勒人而暗於自反也?臣實痛之,繼之駭懼也。念臣性本疎懶,不喜交游,只能杜門謝世,遠避駭機,而柏府除命,忽下於千萬夢想之外,臣於是且感且惶,罔知攸措,夫豈有一半分冒膺之勢?而新元飭敎,申懇鄭重,繼以天牌儼臨,臣未暇他顧,只爲一伸分義,章皇出肅,而自來情地,極其危蹙,揚揚蹲仍,斷無是理,況臣三朔待罪於鴻臚之職,冒寒奔走,素患痰疾,一倍添劇,以此病狀,尤無自力供職之望。伏乞天地父母,諒臣情地之難冒,察臣病勢之難强,亟命鐫削,以謝人言,俾延殘喘,千萬幸甚。臣方乞免,不宜贅他,而事在目下,略效一日之責,惟聖明垂察焉。噫,君命出納,臺閣去就,何等至重,而頃因前正言鄭景仁違牌傳旨之留滯,使臺臣兩朔虛縻,致勤聖敎,惟允之義,顧安在哉?臣謂其時當該承宣,亟施譴罷之典,可也。噫,民之本,在於農,農之本,在於牛,朝家禁屠之令,寔出重農之意,而近來紀綱解弛,人心滑濫,豪富之家,無賴之民,狼藉宰殺,專事牟利,豈不大可寒心哉?臣伏見歲末傳敎下者,以歲時前三日後三日,特命禁牌,而頑民不遵朝令,一向恣意屠賣,街路之上,便開肉市,而未聞秋曹京兆之禁抑,何故也?臣謂秋曹京兆堂上,竝從重推考,另加禁飭,俾重農本,可也。向者嶺南金女之千里裹足,爲父鳴冤,實是緹縈後一人,誠孝所格,聖心驚憐,處分隨下,聽聞有光,臣實欽仰之不暇,而第一自此事之後,聽之輿人之言。又憑嶺人之來往者,細聞其委折,則前後本道道臣之屢査結給,不啻四五,而亦有春曹覆啓蒙允者,皆與金女之言,一切相反,事端出於爭財,立落亦關倫常,山南一路,莫不齎嗟曰,罪如萬銈而終售奸僞之計,冤如昌濬而遽被刑配之典云。臣於是,實不無疑訝於其間者,金女雖孝,不可以其孝而置其本事,本事雖不然,亦不當以此而掩金女之孝,事則微細,關係甚大。臣謂特命該曹,詳考其文案,亦不可不一番嚴査於本道而處之,一以示愼罰之聖德,一以慰嶺人之輿望,可也。臣無任屛營祈懇之至。答曰,省疏具悉。當該承宣事推考事依施,末端事,令道臣,嚴査狀聞後,稟處。
待敎柳雲羽疏曰,伏以臣於檢閱臣李普天之病親呈告也。卽當竭蹶就直,而臣之情理,有萬萬焦迫者,臣之承重祖母,以九耋之齡,抱積年之痾,居常筋力,綿惙度日,當此交換之節,重得感冒之疾,宿恙新症,一時交發,飮啖專廢,轉側須人,雜試藥餌,少無效應,今已屢日矣。氣息奄奄,臣以孤孑之身,左右扶將,朝夕難捨,故近日豫備,不得仕進,煎悶之中,惶懍俟罪,而今此替直,以此情境,萬無一時離側之勢,玆敢略入文字,悉暴至懇。伏乞天地父母,俯垂矜憐,亟削臣職,以便救護,仍治臣罪,以明法紀,千萬幸甚,臣無任屛營祈懇之至。答曰,省疏具悉。爾懇予諒,勿辭護焉。
壬辰正月十六日巳時,上御集慶堂。藥房入診時,都提調金相福,提調李翼元,副提調閔百興,假注書金履正,記事官李度默,記事官申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國以次進伏訖。相福曰,夜來聖體調攝,若何?上曰,一樣矣。寢睡·水刺之節,亦何如?上曰,一樣矣。相福曰,朝下聖敎,有鹿茸拔去之命,而臣不敢承奉,一貼則依前煎之,一貼則依下敎煎待,而鹿茸旣有補益之功,則決不可遽拔,請進鹿茸入煎之湯劑也。上乃許之,仍進御。相福曰,夕湯劑,入鹿茸煎進之意,敢啓。上乃允之,上曰,藥房提調,持湯劑入侍事。出榻敎翼元持湯劑入侍進前,上進御之。相福曰,明日湯劑,亦依今日湯劑例,煎進之意,敢啓。上曰,依爲之。上曰,今聞史官狀啓,卿來到江郊云,心用欣矣。今予下敎,豈爲此也?咫尺都門,一何相持,須體此意,卽日入城,聞來處京第,然後予心爲弛,宜體宜體,卽爲入城事,更爲傳諭,期於偕來。出傳敎上曰,昨日夜昏,其嗟下敎,今日聞都提擧因領相言所奏,今日誠望日,果然其若月明,一體弛禁事,分付于左右廳巡羅當次軍門。出傳敎上曰,領相旣奏,其猶未詳,欲問未果,今聞都提調所奏,乃覺旣甄復其孫,道各致祭宜也。依初下敎擧行,義僧靈圭七百義塚,亦令本官,依前例致祭事,分付。出傳敎上曰,禮房承旨牌招齋宿事。出榻敎命藥院諸臣退出。
壬辰月十六日巳時,上御集慶堂。儒臣入侍,宗臣·耆社臣追後入侍時,應敎趙宗鉉,修撰趙英鎭,左承旨李碩載,假注書洪鳴漢,記事官李度默·申禹相以次進伏訖。上誦風泉章,命儒臣繼讀,趙宗鉉·趙英鎭以次繼讀訖。上呼寫宣武祠致祭祭文,仍命書傳敎曰,祭文製下,宣武祠,明日遣大司馬致祭,征東官軍祠,令入直應敎致祭。上曰,宗臣入侍,賤臣承命出去,率海運君·鶴城君·李益炡入侍。上呼寫檜原君·密昌君家致祭祭文,仍命書傳敎曰,祭文製下,其何踰日?今日檜原君家,密昌君家,遣禮官致祭。上曰,噫,往事浮雲,于今致祭,予不甄錄,更待何時?於今致祭于祖,其況特除館錄人乎?前儒臣李命勳,特爲調用,今聞遭故,予懷愴然,待闋服,卽爲先擬館職。又命書傳敎曰,昔漢明帝,以東平王賢,特賜關內候,印能拜者令佩,史官稱美。嗚呼,檜原,卽漢東平,祭文旣諭,其孫六人,今有一人,予庸愴深,李命勳欲爲甄錄,今適遭故,何以瀉懷?檜原君奉祀孫李周憲,令該曹特爲口傳備擬,若無窠,陞付備擬,以表予暮年追思賢宗之意。海運君奏曰,臣等有區區所懷,敢此,仰達矣。今月則藏樂雖未敢請,而來月則臣等當請進宴矣。上曰,如此則不以宗臣待之矣。上命賤臣出去,持入豹皮一令,賤臣持入,上命鶴城君,誦奏小學指南後,面給豹皮。仍命書傳敎曰,今日諸宗,與我同庚者,鶴城君一人,故特召,而憶昔年宗講,見此人。故命誦其詩講章,萬萬料表,能誦小學指南,豈特嘉其精强?誦此者意可尙也。皐比面賜,特賜紬十丁,肉十斤,以示予暮年待同庚之意。上曰,今番御筆,度支主人,一體印頒。賡韻錄,九卿兩司長官·八道道臣兩都留守,於京武將亞卿,一體印頒。昨日入侍諸臣,御筆一體頒給,五件作慞內入,一件入于東宮。出傳敎諸臣以次退出。
上在慶熙宮。停常參·經筵。
藥房都提調金相福,副提調閔百興啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。曉夜長其誠悶,雖弛禁昨亦然,待敎入侍。
中宮殿·惠嬪宮,藥房口傳問安。答曰,知道。
沈頤之啓曰,大司憲嚴璹呈辭,執義安兼濟呈辭,掌令柳薰呈辭,金復休在外,持平宋樂在外,一員未差,監察茶時之意,敢啓。傳曰,知道。
備忘記,傳于李世澤曰,今下弓矢,昌洲僉使姜翼濟處給送。
傳于李世澤曰,今日試官,可謂乏醬辭羹,下雪試才停。
傳于任希敎曰,李世澤持冊子入侍,儒臣持文章正宗,同爲入侍,如無,持小學指南以入。
傳于李碩載曰,內局入侍,觀象官員率入。
傳于李世澤曰,兩陵官入侍,參知安兼濟亦爲入侍。
沈頤之,以侍講院言啓曰,本院兼司書李得臣入直矣。移直玉堂閔恒烈,說書宋煥億在外,兼說書未差,下番闕直,事甚未安,弼善安廻修,卽爲牌招,姑降入直,何如?傳曰,允。
閔百興啓曰,戶曹判書李思觀,日事違牌,無意膺命,其在事體,誠極未安,卽爲牌招察任,何如?傳曰,允。
又啓曰,同副承旨金尙集,今日不爲仕進,卽爲牌招,何如?傳曰,允。
沈頤之,以義禁府言啓曰,黃道揆張機縣投畀,待城門開押付事,命下矣。以傳敎內辭意,具罪目,依例發遣府羅將,押送配所之意,敢啓。傳曰,知道。
又以刑曹言啓曰,當該首任掌,決杖一百,放送都門外,無令入城事,命下矣。依傳敎,當該首任掌崔重賢,決杖一百,放逐都門外,無令入城之意,敢啓。傳曰,知道。
又以義禁府言啓曰,乘草轎中官李世太,楊州牧投畀,當日押配事,命下矣。以傳敎內辭意,具罪目,依例發遣府書吏,當日押配配所之意,敢啓。傳曰,知道。
又以義禁府言啓曰,中官金商彦,以幅巾律,甲山府投畀,當日押付事,命下矣。以傳敎內辭意,具罪目,依例發遣府羅將,當日押付配所之意,敢啓。傳曰,知道。
又以成均館言啓曰,傳敎內,下齋學儒三年不歸覲者,限三年停擧事,命下矣。十四日許由事命下後,受由下鄕者,下齋十三人,四學十人,而時無三年不歸覲幼學之意,敢啓。傳曰,知道。
又以漢城府言啓曰,依傳敎,吳命來仍逐本鄕之意,敢啓。傳曰,知道。
李世澤,以訓鍊都監一二巡廳·左右捕廳言啓曰,依傳敎,去夜犯夜人弛禁之意,敢啓。傳曰,知道。
兵曹口傳政事,以秦必復爲同知。
假注書朴聖鉉狀啓,臣敬奉聖敎,馳往傳諭于高陽沙里大面文峯里奉朝賀洪鳳漢所住處,則以爲數日之內,三奉恩諭,罪累賤臣,何以得此?驚惶之極,感祝而已。冒入城闉,雖非可論,仍處鄕外,亦所不敢,他未暇顧,進伏近郊,以爲粗伸分義之地云。大臣方前進江郊,臣旣承偕來之命,故仍爲隨往之意,先爲馳啓爲白臥乎事。
假注書朴聖鉉書啓,臣敬奉聖批,傳諭于西部龍山坊三浦契奉朝賀洪鳳漢所住處,則以爲臣之身,臣不敢自有,屢次恩敎之下,冒沒登途,纔到近城之地,京闕密邇,微衷倍激,而罪累之蹤,轉進無路。自犯慢蹇,只切兢悚,卽者傳諭又降,而辭旨之間,德意藹然,雨露之滋枯卉,慈母之保嬰兒,有未足以諭臣今日所被之至恩至渥也。雙擎奉讀,一字一涕,臣之苦忱危悃,苟可以一分自恕,則承此懇摯之敎,豈敢不爲變動之計?而以臣舋纍,以臣情事,來此江郊,猶不勝其萬萬惶愧,況可以猥恃寵靈,冒入都門,以招其無恥無憚之罪也哉?聖旨愈勤,臣情愈隘,百爾思量,無以祗承,臣罪至此,尤不任惶恐隕越之至云矣,敢啓。
奉朝賀洪鳳漢,方在西部龍山坊三浦契書啓,昨又違命,達宵惶悚,卽者史官來臨,又宣聖諭,十行溫音,字字懇惻,奉讀未半,感淚先逬。噫,臣之危苦情事,雖未敢仰首提陳,若其命途之奇險,遭罹之罔測,求諸往牒,孰有如臣?俯仰穹壤,徒增跼蹐,惟殿下,曲察無所告之衷,深惟欲其生之仁,前後辭旨,匪怒伊敎,畢竟處分,匪罪伊榮,以臣舋孽,獲延殘喘,一則聖恩,二則聖恩。跧伏田間,苟度時月,只有泣血追愆,攢手頌德而已。千萬夢想之外,曠蕩之典,次第連下,至付奉朝之舊銜,薦降入城之別諭。臣於是感激怵畏,進伏江郊,而跡涉放肆,冞切愧恧,至於轉入都門,偃處京第,便是無故恒人之事,臣之踪地,豈敢擬議於此哉?此所以屢奉傳敎,末由仰承者,而今下恩諭,丁寧反復,愈勤而愈隆。臣承此曠絶之異渥,無所變動,則非臣分之所敢出,將此汚衊之蹤,冒入城裏,則亦非臣義之所可忍,到此地頭,迫隘罔措。玆不得不走伏城門之外,席藁胥命,恭俟鈇鉞之誅云。答曰,業已諭復何諭,非今年非若此之衰則豈此乎?噫,卿今不入城,更待何時,此非隨史官入侍者,則聞此敎猶若此,卿心,若何?自初至今,因臥于此,待卿入城,卿須體此意,安心勿待命入城事,更爲傳諭,期於至入城而回奏。
奉朝賀洪鳳漢,方在西部巡廳洞書啓,臣之苦忱危跡,萬無擧顔入城之理,故進伏門外,恭竢違命之誅矣。不惟不加之罪,別諭又下,辭旨益懇,至使勿待命卽入城,固已感泣無地,而且伏承史官之口傳下敎,則尤不勝驚惶罔措,到此地頭,他不暇顧,謹當姑爲入城,粗伸分義云。傳曰,知道。
兵曹判書李昌壽疏曰,伏以臣畸人耳,中權之任,更何擬議,而夕除朝膺,視若固有,不但命召祗受,事體嚴重而已。亶以昨冬難冒之銓任,特許遞解,向日匪怒之威譴,旋命甄敍,體諒涵容之恩,感惶交極,一伸叩謝,臣分當然,而亦豈出於因仍苟據之計哉?噫,臣之邇來危辱,都是權要爲祟,象齒鳥翠,未足以諭其招禍,時或追思,寢夢猶驚,惟有優遊散局,依近耿光,爲餘生塵刹之報,間嘗以此屢控於前席,備陳於辭疏。仰惟日月之明,亦旣照燭焉,則顧玆所叨,雖曰臣屢試之職,而在今日便作永謝之地,其何可拚棄矢心之畵,踰越艮限之嚴,致使積誠之懇,全歸飾讓,已僨之蹤,重陷駭機也哉?嗚呼,以臣綦危,至今保全,莫非我聖上攸賜,宋人體膚再造之語,未嘗不三復流涕。若復徒貪權寵,罔知懲艾,則一身顚沛,固不足恤,而竊恐終有傷於天地曲遂之仁,此臣所以徊徨悶阨,晷刻靡寧,期於必免而後已者也。臣治此疏未及上,適値祗迎動駕連有命,新年之瞻覲情急,舊邸之陪扈義重,未遑他顧,倒顚趨簉,今則瀝血之籲,始可以陳矣。敢將未撤之章,冒瀆崇聽。伏乞聖慈,曲垂矜察,亟賜鐫改臣職名,以卒生成之澤,千萬幸甚,臣無任屛營祈懇之至。答曰,省疏具悉。噫,任卿兄弟久矣。再昨卿兄所賜手書,已諭卿祖昔年恩眷,向者之事,其脫無餘,非特往事勿說,於卿可謂浮雲,今者此任,意蓋有在,若是章皇,無乃過乎?卿勿過辭行公。
刑書判書趙明謙疏曰,伏以三陽回泰,寶算彌隆,元朝展禮,玉體愈康,臣民慶祝,曷有其旣?念臣獲蒙恩暇,歸省先壟,不意擢長李官之命,遽下此際,榮動桑梓,感徹幽明,而臣心驚惶兢惕,歷屢日而靡定。噫,國家官爵,孰非可以愼簡者,而自宰執以上,乃所以命德,至於六官之長,位尊任專,苟非人地資器,爲輿論所歸者,莫宜居之,況凡陞秩授官,政體尤重,必其望實俱著。然後施之不濫,受之不僭,如臣庸陋短拙,最居人下,猥處顯塗,推躋宰列,絲毫莫裨,甕盎已溢,得免誅責,亦薦寬假,豈宜復辱簡擢,有若循序陞進者哉?臣尤有所踧踖者,臣之應擧求祿,只爲親老,華貫膴仕,元非初心之所期,守分居卑,自是傳家之遺訓,臣立朝二十二年,偏蒙我聖上簡拔之恩,且前後踐歷,皆出始望之外,而頂踵毛髮,咸囿陶甄之中,不敢自遂己意,力辭乃已,其違素心而墜先誡者,亦已多矣。今又冥升不已,更進一步,廁之於九卿之列,而晏然爲承當之計,則四方譏議,已不可言,而私心之懍恧,當復如何?至若以臣之故,而玷名器之重,累則哲之明,則臣之罪尤大矣,此又臣之所大恐也。側聽多日,公議尙寂,虛縻劇務,私分愈㥻,不敢久淹鄕廬,纔已來伏私次,略暴危懇,仰干崇聽。伏乞天地父母,特垂諒察,亟命收還臣新授職秩,以重公器,以安賤分,不勝幸甚。答曰,省疏具悉。噫,卿是誰孫?任卿兩從祖於嗣服初與中年,今陞擢卿於暮年歲初,俱登八座,可謂稀有。雖八座之首,於卿非過,況今司寇,卿勿過辭,從速行公。傳曰,秋判批下,此時此任豈曠?牌招察任。
弼善金基大疏曰,伏以臣父,氣稟虛脆,素多疾病,而重以年來,添得痰眩之症,每當日候之乖常,輒必發作,而近因冬春之交,寒暖不調。又復加劇,痰氣有時上衝,則幾乎昏窒不省,飮啖全却,轉側須人,藥餌爲事,少無動靜。臣旣無他兄弟可以調護者,則左右扶將,惟臣一人,目今情理,時月之內,萬無離捨供職之望。玆敢略陳短章,仰暴血懇。伏乞聖慈,俯垂諒察,亟賜遞改,以便救護,千萬幸甚。答曰,省疏具悉。爾其勿辭護焉。
壬辰正月十七日辰時,上御集慶堂。儒臣入侍,詣臺臺臣追後入侍時,校理李得臣,修撰趙英鎭,左副承旨李世澤,假注書洪鳴漢,記事官李度默·申禹相以次進伏訖。上曰,儒臣持入小學指南乎?得臣奏曰,持入矣。上曰,承旨持入兩文集乎?世澤奏曰,持入矣。上曰,讀之。世澤讀奏晦齋集·退溪集·補忘章序文訖,上曰,諸儒俱是朱子後人,而朱子·二程之論,反欲立異,此是宋·明諸儒欲爲背馳之意也。上曰,儒臣小學指南置之,持入名世文宗,可也。得臣持入,命儒臣·承史輪讀訖,仍命儒臣退出。上曰,有公事乎?奉朝賀書啓入來,先讀,可也。世澤讀奏,上曰,書啓乎,狀啓乎?世澤曰,狀啓規式也,非書啓也。上曰,今則具規例矣。仍命書傳敎曰,噫,當怪歲聞怪擧,使卿至此,卽此也,使予念卿,亦此也。雖然,往事勿說,聖人攸訓,滌舊敦卿,卽予意也。噫,今予有一諭卿者,此豈卿亦豈予乎?値此怪運,逢此怪事,欲諭心先酸,欲釋先掩抑,若此若此,於今之道,其宜忘其過·勉今世。噫,使予數十年前,卿爲昔相,不忍若此,況予年近八,卿亦六十,其雖後待,更待何時?噫,卿不致仕,予亦敦召,其於原任,君不忍捨,臣不忍說。噫,今卿卽一休致臣,於予亦不過召一休致臣,其所去就,何甚關緊?使今年益衰之君,若是費心乎?非今年,予豈爲此?聞卿入城,若見卿心可弛,呼寫及此,予心愴然,以卿恒日爲國之誠,何不思不思?噫,旣爲奉朝賀,入處城內,亦一奉朝,人孰謂卿,人孰非卿?若踰都門,予則曰頃年任使大臣,其誰爲奉朝請,今居安國洞,心可弛亦可慰,聞此敎卿亦不感動,幾年倚杖之意焉在?呼寫及此,不覺愴然,以卿恒心,豈忍凂凂?須體此意,其卽入城,方召儒臣,令讀臥次,聞卿入城,然後當處內室,卿體卿體事,更爲傳諭,期於偕入,見入處舊洞,然後入侍復命。又命書傳敎曰,噫,昨年以後,其子弟姪,非特不仕,今番吏判望外,俱不檢擬,若此而當之者撕捱,勢固然矣。況於今無一毫撕捱之端,予先開道,提調洪麟漢又差備堂,其令察任,奉朝賀子姪,令銓曹檢擬,堂後注書亦然。命書傳敎曰,副提調與提調,親査應嫌云,內局副提調許遞,以左承旨爲副提調,李世澤讀奏江原道歲饌單子。上曰,百歲爲幾人乎?世澤曰,五人矣。上曰,四人加資而表裏加給,仍命今日內口傳下批,其中偕老人秦必復,表裏各二疋賜給,而果是何許人也,子孫幾人也,回婚禮與否,一體狀聞,可也。上又下敎曰,百二歲兩主,古豈有哉?誠奇矣。仍命書傳敎曰,今聞江原道歲饌啓聞,年百歲者五人,而一則夫妻皆百二歲,此萬古初聞,四人竝特爲加資,今日內口傳下批,表裏加給,歲饌比諸八九十人,亦爲加給,有夫妻者,表裏各二疋以給,而宴需管絃以給,令其子孫,來月設酌。秦必復是何人,子孫其幾人,回婚禮亦何年?其令道臣,卽爲狀聞,觀象監員進前。上曰,曾見月中有點矣。近見月中有豎劃,怪矣,汝等見之乎?奏曰,似是桂影也,以雲氣之故如是矣。又下敎曰,汝等之不告,有所不敢而然乎?仍命退出,上命賤臣,知入堂上實職窠有無。仍命書傳敎曰,誰爲承旨耶?酉何能云,而其猶直宿,故爲異常,今問莫然穩睡,曉坐以待云,此其人勸其子供仕而然也。其父在東村,其子直西闕,父雖勸子,心若何?同副承旨金尙集,特解卯酉之任,聞適有窠云。口傳以付僉中樞,以父子兩祿,其使惠養焉。又命書傳敎曰,承旨有闕代,參知洪檢除授,牌招察任,吏戶房外,房順房。上命賤臣,知入左右尹闕有無。上曰,尹東晢,加資後靜處已久矣。仍命書傳敎曰,右尹適有闕,尹東晢除授。世澤奏曰,藥房待令矣。上曰,入侍。都提調金相福進伏,請進湯劑,上進御訖,仍命退出。上命書傳敎曰,今予夙宵心,卽慕古也。偶然以思故相鄭琢,幾百年後,其孫登科爲下大夫,可謂異事,雖他人,宜然,況此人。故承旨鄭玉子,令該曹問名,懸注錄用,因此以思故知事權相一。噫,彼此人,頃年都政特除參議者,而其人特除,莫知其子若孫在於何處,此豈九經之義乎?令銓曹問其子若孫,其中一體懸注調用。上曰,昌陵參奉金在鎭,懿陵參奉李周憲入侍事。榻前下敎世澤奏曰,臺臣詣臺矣。上命賤臣出去,率入執義安兼濟,進伏啓曰,請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請巨濟府充軍罪人吳益祥,依律處斷。上曰,此啓停啓,其何難也?而歲初特敎,一何相持,亟停勿煩。以下一行刀割又所啓,歲籥已新,寶算彌高,凡在臣隣,擧切蹈忭之忱,雖是在鄕之人,固當竭蹶上來,以遂一覲之願,而下諭經旬,寂無動靜,殊非古人不遠遊之義,不可已遞而不論,請兩司諸臺歲後不卽上來者,一竝罷職。上曰,依啓。又所啓,聖意所重,在於典祀,祭官申飭,前後非一,今番正朝各陵差祭時報府,旣經御覽,而任自換拔,太半以疲殘末官,臨急苟充,揆以事體,已極未安,而至於廟殿春享,則過隷儀二日之後,始出名帖於各衙門,徵索紛紜,其成給空帖,縱吏橫恣,尤極寒心,請當該享色郞廳,拿問嚴處。上曰,聞極寒心,依啓。又所啓,朝廷官爵,孰不爲重,而臺閣之職尤別焉。正言李漢一,曾於年前政席三銓齊會之時,旣有人地卑微之說,則旋卽濫通,有違物情,前持平李得華,地處寒微,見拔翰圈,及通臺職,物情未允,而日前論啓,殆不成說,雖被僚臺之駁罷,終不可置而不論,請正言李漢一,持平李得華,竝刋改臺望。上曰,依啓。又所啓,綾城尉具敏和,縱其隷屬,徵索生免於京畿貢人,爲弊多端,自本營,雖已推治其下隷,而其不能檢下之失,不可事細而不論,請綾城尉具敏和罷職。上曰,聞極駭然,特施不敍之典,下人,令該曹從重決杖。又所啓,身章所以表貴賤,等級截嚴,不可紊亂,內寺持身,尤宜守分,而近來法綱解弛,服飾多濫,或着儒者之巾,或乘朝士之輿,雖不知姓名之爲誰某,而往往有見而傳說者,近習之不能謹愼,不可不飭。請令內寺府,使之自首,從重勘處,從今以後,申飭嚴禁。上曰,聞甚可駭,令內府當日自現,特施投畀之典。又所啓,三代盛時,一人以一官,有終其身者,久任之法,自古而然。苟不久任,無以責其成效,今當壽考作人之會,尤宜久任責成。近來京外諸職,率多數遞之弊,坐席未暖,規例不習,生疎姑息,職事未擧,請自今凡諸緊任,必以準期爲期,俾有實效。上曰,此乃嗣服後申飭者,而其請誠是,依啓。又所啓,傳曰,與其有聚斂之臣,寧有盜臣,凡諸料利興販之事,無非與小民生利者,前後禁令,非不嚴截,而近來京外各衙門,不能仰體聖意,財利多端,雖不以料販爲名,而貿遷出入之際,怨謗之來,理所難免,財民聚散之義,不可不念,請內而各軍門,外而監兵水營,各別申飭,凡係近於料販之事,一切嚴禁,如有犯者,繩以重律。上曰。依啓,臺臣仍退出,上曰,國將亡矣。閹豎豈可乘藍輿乎?臺臣能擧職,極佳矣。兼濟爲兄乎,寬濟爲兄乎?世澤奏曰,兼濟爲其弟矣。上曰,其時予以登科事我,言之矣,未久兄弟俱登科,誠貴矣。至於數遞事,雖依啓,而似行不得矣。仍命書傳敎曰,飭勵之下,能擧都尉近習,其涉可尙,近者兩司亞長,無陞資之道,況例差乎?執義安兼濟,今適有窠,兵曹參知除授,牌招謝恩。命書傳敎曰,閹豎放恣,國之興替係焉,可勝寒心,頃年昔豈有是事?因謬風,內侍學徒十小閹,着儒巾闌入場中,故已嚴禁,而幅巾浩然巾,非閹豎所着。今聞臺啓,豈特錚錚,予庸嘉之,頃年嗣服初,一老豎乘藍輿賞花,故豐原爲臺請,頃者下敎。今聞又有乘藍輿者云,若此不已,漢之十常,其豈遠乎,何待元啓啓下?令內府卽爲現告,令該府該曹以聞。命書傳敎曰,聞甚駭然。先自內査問許多少豎,至於幅巾,豈特年幼,意涉工巧,當該府有司李景聃,亟施刋版之典。當該府掌令金商彦,令該府嚴處,得乘轎閹豎,笠下幅巾人自現然後以放。無現,李景聃·金商彦,以此律施行。又命書傳敎曰,乘轎者,今聞卽草轎,而中官李世太云,依臺批施行,而此人其年可顧,楊州牧投畀,當日押付。又命書傳敎曰,草轎久旣處分,而笠下幅巾人,尙無皂白,渠必也爲此故若此,若此等閹豎,豈可踰日?中官金商彦,以幅巾律,甲山府投畀,當日押付。命書傳敎曰,家有賢父兄,雖年少子弟,自可檢束,況近者申飭,若何?而爲都尉,求索生免,若此不已,將求獐鹿,此豈美事?予聞寒心,其祖亦不聞乎?此人,予之所望豈於此乎?欲飭先宜此人,具善行越俸一等。又命書傳敎曰,年少都尉,其雖若此,人事任長,其若挽止,豈有是事?此任長無異黃哥,分付該曹,當該首任長,決杖一百,放逐都門外,無令入城。命書傳敎曰,雖許其由,昨日一人承傳色,只有一人,不敢遽然以稟,故特許更差承傳色,則今日只現身尋鄕,此人其常驕縱者,今日擧措,萬萬可駭,吳命來呈辭勿施,刋名內府,今日內仍逐本鄕。命書傳敎曰,奉朝賀旣入城,偕來史官,其令入來,諸臣以次退出。
壬辰正月十七日申時,上御集慶堂。藥房入診時,都提調金相福,副提調閔百興,假注書金履正,記事官李度默·申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國以次進伏訖。相福曰,夜間聖體調攝,若何?寢睡·水刺之節,亦何如?上曰,一樣矣。相福曰,請進湯劑,上進御之,相福曰,中宮殿氣候,若何?上曰,一樣矣。相福曰,王世孫氣候,亦何如?上曰,一樣矣。相福曰,中宮殿湯劑,今日爲日次,當爲製進乎?上曰,姑觀製進,可也。相福曰,醫官診候,何如?上曰,自首醫方泰輿,至吳道炯診之。泰輿等進前診候而退伏奏曰,脈候左右三部度數均矣,胃脈滑體一樣好矣。上曰,提調何不入來?相福曰,有病云矣。上曰,提調許遞,其代洪麟漢除授。出榻敎上曰,藥房提調持湯劑入侍事。出榻敎麟漢持湯劑進前,相福請診湯劑,上進御之。上曰,自近習至靑衿下敎者,若諸葛表一體之意,亦絜矩之道也。今聞生進受由者,十三人之多,而下齋學儒,其無意謂,其若下鄕,作闕而然也。今聞不然云,若此小科者思親,幼學不思親乎?昔唐陽城,以三年不歸覲者斥之。噫,師道者,我心常竊嘆,而於此亦無飭道乎?于今三年,若有親而不歸覲者,以儒道宜飭,限三年停擧,其令草記。出傳敎上命藥院諸臣退出。
壬辰正月十七日戌時,上御集慶堂。坐直承旨入侍,騎堂·兩陵官追後入侍時,右承旨沈頤之,假注書洪鳴漢,記事官李度默·申禹相以次進伏訖。上曰,陵官待令乎?頤之奏曰,陵官今日待令矣。門限已迫,故俄纔退去矣。上命賤臣催促,又下敎曰,安兼濟家何在?頤之奏曰,在新門外云矣。更命賤臣催促,參知安兼濟進伏,上曰,參知已爲堂上服色乎?頤之奏曰,已爲之而似借着矣。上曰,今番事,嗣服後初也,幅巾人吾已得之,而藍輿果是草轎云矣。是乃風聞乎,果見之乎?兼濟奏曰,幅巾則有見之者,輿則今見現告,似是草轎矣。上曰,幅果親見之乎?兼濟奏曰,臣非目見,而搢紳間有憂歎之說,故臣果論之矣。上曰,是矣是矣,吾皆得之矣。仍命書傳敎曰,今日安兼濟事,豈特鐵中錚錚?語及都尉,彈劾閹豎。噫,往者皆有,此豈有該擧?乘轎者雖得此草轎,其或有若昔年乘藍輿者復召者,蓋此也。今聞其無他人可知,肉重閹豎,乘大草轎而來,而卽闕門傍道,莫辨草木,覽者豈不爲駭?是其果此人,而着幅巾者猶未得,以不禁中官代處,而今猶不快,兼爲下問。安兼濟入侍前,旣査得,果中官黃道揆,而居在洞口內,則初處分中官,同在其洞焉,旣不知而欺君,甲山投畀。渠何逭也?道揆以元犯遺漏,係是時仕官,令該府,待水口門開,機張縣投畀。噫,嗣服三年有是事,旣嚴飭,則于今暮年復聞乎?此若無今日臺臣,予何聞之?因一免貽弊畿營貢人,其若懲畏,昨年特敎跟隨處分,嚴處黃哥,則豈有是事?此政胡傳所謂以此堤坊者也,不可不敍而止。具敏和特施削職之典,使中外,示予暮年嚴近習操貴近之意,仍命騎堂退出。又命書傳敎曰,因其子悶迫所爲,亦飭將臣,況幺麽小豎,不過一薛里子,若是放恣洞內,承傳色中官,若是勉飭,今此臺請,焉可無也?今日特敎之下,黃道揆身爲差備中官,不爲自現,已涉萬萬可駭,業已處分。前薛里申益祥,不能敎子,亦至於隱諱,是有倍於道揆,分付內侍府,永刋其名。又命書傳敎曰,特敎之下,欺隱放恣黃道揆,待城門開押付事,分付。上曰,噫,年雖百歲,夫妻偕老何以養?噫,夫妻皆百二歲,若無推榮,此其子其婦,徒老於今世者,已推榮無可論,或不然,同中樞口傳啓下,仍爲推榮,以示予尊年之意。出傳敎懿陵參奉李周憲,昌陵參奉金在鎭進伏。上命各誦奏小科試券訖,命退出。上命書傳敎曰,下敎意在,西北付料軍官試射,明日爲之,試官騎判·訓將·摠戎使,堂下試官,依前下敎承旨只左承旨入侍。又命書傳敎曰,西北付料軍官試射前例十巡取居首,一人直赴·一人加資古規,近者此試射,久未設行,亦有下敎者,今番西北,各取二人以十巡擧行事,分付。東貫革關西人,西貫革關北人呼名事,亦爲分付,諸臣以次退出。
上在慶熙宮。停常參·經筵。
藥房都提調金相福,提調洪麟漢,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,殿座後入侍。
中宮殿·惠嬪宮,藥房口傳問安。答曰,知道。
沈頤之啓曰,大司憲嚴璹呈辭,執義未差,掌令柳薰呈辭,金復休未肅拜,持平宋樂在外,一員未差,今日以監察茶時之意,敢啓。傳曰,知道。
閔百興啓曰,戶曹判書李思觀,日事違召,終不出肅,其在事體,誠極未安,卽爲牌招察任,何如?傳曰,允。傳于李世澤曰,試官兵判承批,則不須稟矣。入侍承旨,禮房承旨爲之。
傳于任希敎曰,西北付料試射,騎判豈闕乎?又傳于曰,暮年令豈不立,於騎判乎催促。
傳曰,內局入侍。
洪檢,以禮曹言啓曰,濟州牧使封進,去十二月令宗廟·徽寧殿薦新乳柑·洞庭橘等,今十九日薦進,而卽接濟州牧使狀啓謄本,則薦新乳柑·洞庭橘,去十一月十六日封進裝載矣。意外漂流,致此愆期,各果園更爲摘取,不過爲乳柑五十箇,洞庭橘六十五個,減數封稟旨,推移薦進云。在前如此不足之時,多有減數封進之規,今亦依前例,乳柑四十八個,洞庭橘六十五個,則薦進於宗廟,而乳柑二個,洞庭橘五個,則薦進於徽寧殿,何如?傳曰,允。
又以內醫院言啓曰,前議藥同參李翊臣,以德積僉使見罷,許溫,以砥平縣監居下考矣。在前醫官之居下者請付軍職,已有其例,竝還屬本院,令該曹,付軍職冠帶常仕,前鍼醫白文昌,今已闋服,曾經差備待令之人,則雖過額數,有還屬後有闕勿補之例,今亦依前例,還屬付軍職常仕,何如?傳曰,允。
李世澤,以禁衛營一二巡廳·左右捕廳言啓曰,去夜巡羅,依傳敎弛禁之意,敢啓。傳曰,知道。
壬辰正月十八日辰時,上御隆武堂。西北付料軍官親臨試射入侍時,右承旨任希敎,假注書洪鳴漢,記事官李度默·申禹相,兵曹判書李昌壽,訓鍊大將李章吾,摠戎使張志恒,兵曹佐郞趙貞相,都摠經歷李元萬,宣傳官李寬周,以次進伏訖,上命宣傳官打鼓訖。下敎曰,西貫革屬於北付料,東貫革屬於西付料。上曰,摠管誰也?昌壽奏曰,具㢞·閔趾烈矣。上命擧子以次進前,告其居住姓名訖。命付料兵房李聖師入侍。上曰,汝年幾何?聖師奏曰,六十五矣。上曰,此人之子登科乎?昌壽奏曰,其子泰賢爲文科,而又有武科人矣。上曰,聖師爲邊地防禦使乎?昌壽曰,俱爲之矣。上曰,聖師之沈滯久矣,可合閫帥矣。顧謂李章吾·張志恒曰,聖師,何如?章吾·志恒奏曰,沈滯久矣,爲人好矣。上曰,有閫帥窠乎?昌壽曰,無之矣。上曰,後日政待窠擬望,可也。上曰,中官從重推考事,當該承旨推考事。榻前下敎上曰,西付料軍官閑良金大一,北付料軍官閑良廉翊趙,竝直付殿試。出傳敎上曰,今下賡韻,模寫作帖,一本內入,賡進諸臣,亦爲一體作帖頒給事。榻前下敎命書傳敎曰,今聞平安道臣歲饌狀啓,前承旨辛受采,尙今生存,其涉異也。予懷萬倍,紬苧肉斤,特爲加給,以示予意。鄭德鳴·鄭德載妻尙在,亦令本道,加給歲饌。鄭智世所坐雖重,今聞此豈無闊狹?其若未放,特放事,分付該府。命書傳敎曰,今日西北人試射,一則體昔年,一則暮年意深,直付二人,一則借着衣裳藍縷云,衣資次各靑苧布二疋。路資次惠廳量宜上下加資,二人回糧,令惠廳一體上下,其中一人尹光雲,其祖父母年踰七旬云,令本官,宴需加數題給,令養兩祖兩親。噫,旣爲其親,奚謂尹光雲,直赴二人,令本官給宴需,復樂後,其令設宴養親而亦給樂具,鄭興恒一體題給。諸臣以次退出。
壬辰正月十八日未時,上御集慶堂。藥房入診時,都提調金相福,提調洪麟漢,副提調李碩載,假注書金履正,記事官李度默·申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,以次進伏訖。相福曰,夜間聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,諸醫官診候,何如?上曰,只兩廳首醫診之。方泰輿進前診候而退伏奏曰,脈候左右三部度數均矣,胃脈滑體一樣好矣。金光國進前診候而退伏奏曰,脈候左右三部度數均矣,胃脈滑體一樣好矣。上曰,注書實薦,申飭擧行事。出榻敎碩載啓曰,注書實薦,久未爲之,而今則實官,幾盡陞六,實薦申飭擧行,何如?上曰,申飭爲之,可也。上曰,藥房提調,持湯劑更爲入侍事。出榻敎麟漢持湯劑進前,相福請進湯劑,上進御之。相福曰,明日湯劑,依今日煎進之意,敢稟。上曰,依爲之。仍命退出。
上在慶熙宮。停常參·經筵。
藥房都提調金相福,提調洪麟漢,副提調李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,待敎入侍宜矣。
中宮殿·惠嬪宮,藥房口傳問安。答曰,知道。
以承傳色口傳下敎曰,建功二貼入之,密棗二封入之。
沈頤之啓曰,大司憲嚴璹呈辭,執義未差,掌令柳薰·金復休未肅拜,持平宋樂在外,一員未差,今日以監察茶時之意,敢啓。傳曰,知道。
任希敎啓曰,卽者待敎李度默,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招。奉敎李在學一體牌招,推移入直之地,何如?傳曰,允。
洪檢啓曰,戶曹判書李思觀,鎭日違召,終不膺命,其在事體,極涉未安,卽爲牌招察任,何如?傳曰,允。
任希敎啓曰,待敎柳雲羽,由限已過,卽爲牌招入直,何如?傳曰,允。
備忘記,傳于李碩載曰,昨聞舊邸揭板,今聞舊邸印賡韻,予懷萬億,心在彰義,入建功,明日入侍。
任希敎啓曰,假注書洪鳴漢,身病猝重,勢難察任,今姑改差,何如?傳曰,允。
以鄭元始爲假注書。
李世澤,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
沈頤之,以刑曹言啓曰,因臺臣所啓,徵索生免下人,令該曹從重決杖事,命下矣。依傳敎,當該下人奴大成·枝成等,各決杖一百之意,敢啓。傳曰,知道。
又以義禁府言啓曰,前吏曹佐郞李邦榮拿問嚴處事,傳旨啓下矣。李邦榮下去忠淸道牙山云,依例發遣府羅將拿來,何如?傳曰,允。
李世澤,以御營廳一二巡廳·左右捕廳言啓曰,去夜犯夜人無所捉,敢啓。傳曰,知道。
上在慶熙宮。停常參·經筵。
藥房都提調臣金相福,提調臣洪麟漢,副提調臣李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今當祗迎,憶六日晨省,心在全州,氣何暇諭,待敎入侍。
中宮殿·惠嬪宮,藥房口傳問安。答曰,知道。
具㢞啓曰,戶曹判書李思觀,連日違召,無意膺命,其在事體,極爲未安,牌招察任,何如?傳曰,允。
傳于李碩載曰,承旨傳諭,左相入來後,次對爲之。
備忘記,傳于洪檢曰,承旨有闕代,參判具㢞爲都承旨,牌招察任,三院副提調例兼,房順房,其代鄭運維爲摠管。
假注書鄭元始在外,代朴相來爲假注書。
備忘記,傳于李碩載曰,中官金完碩,承傳色差下,政院知悉。
傳于任希敎曰,內局次對入侍。
洪檢,以侍講院言啓曰,本院弼善金基大,由限已過,卽爲牌招察任,何如?傳曰,允。
李世澤,以訓鍊都監一二所巡廳·左右捕廳言啓曰,去夜犯夜人無所捉,敢啓。傳曰,知道。
左議政韓翼謩箚曰,伏以臣兩次控籲,悉暴衷懇,忱誠淺薄,未蒙準許,進退維谷,公私兩病,臣情到此,其亦窮且蹙矣。臣伏奉前後批旨,辭敎懇惻,責勉備至,何莫非不敢當不敢承者,而第詳聖意所存,蓋以臣備數輔相,未忍遽舍,臣之苦心祈懇,亦惟在於備數輔相,不容自輕,何者?古人以士大夫出處,占世道之汚隆,至於相職,百僚儀刑之在是,庶民具瞻之在是,關係之重,有如此者,臣固無似,雖不敢與議於斯,乃今年至之後,冒大防而犯聖訓,知進而不知退,則臣心自恕,容或有說,傍人執跡,將謂斯何?顧臣許多年忝竊匪據,雖不能措一事建一策,以有補於國家,然亦何敢以一已之出處,重貽世道之羞,以累我聖上淸明之治哉?噫,臣之通朝籍事殿下,四十年于玆,一毛一髮,罔非恩造,欲報之德,昊天罔極,其欲以此生餘年,自效於塵露者,豈有量哉?大防不可逾越,衰筋不可自强,則一箚二箚,至于三而不知止,自甘於瀆擾之科,此豈臣之情也哉?顧今寶算彌隆,聖志彌厲,常參賓對,毋或一闕,而緣臣引伏,三公之不得備員者,凡幾遭矣。瀆冒之誅,罪止一身,瘝曠之弊,害歸公家,等是罪也。無寧捨重而就輕,玆不得不復申前日之餘懇,冀幸仁天之曲遂。伏乞聖慈,曲賜憐察,亟允所請,俾臣克遵禮經,得遂至願,千萬幸甚。取進止。答曰,省箚具悉卿懇。於國三公,若鼎三足,嗟予今於鼎足亦闕一,暮年恃誰?初箚二箚,其猶可也。隨次對而陳懇,暮年其君,何柰何柰?大臣重宰若此,而來年八十,其猶强忍,代卿等面騂,卿雖一二年前爲奉朝賀,於今年當爲司馬光,古例復召,此猶若此,況許休乎?聞卿入來,然後當爲次對,若此若此,一朔六日,予何堪乎?六帖呼寫,意亦在也。卿須宜體此意,安心卽爲入來,備員入侍。
大提學徐命膺疏曰,伏以臣留章經歸,罪大擅便,乃蒙聖度涵容,批旨溫醇,諭人言之匪意,飭編輯之無替。臣於是以罪爲榮,感極而涕,第臣前章,急於自辨,未及悉暴處義,今荷上天之指導,庸敢以情悃,自阻於崇聽哉?蓋臣前日之遲徊,跡雖微婉,心有執守,而今者之人言,外假舊說,內售新彈,惟必於此快解職名,不少苟且,然後始終有据,彼此一時,臣可以無愧,人可以無言。伏惟聖上,君師於臣,隨其處義,曲加陶鎔,實爲上天隨物賦與之一端,此臣所以嗚呼而不知止也。至於編輯,臣匪其人,當初承命,豈不知自引?而前席陳白,旣拘格例,章牘辭免,亦近屑越,因循遷就,以至于今,則毋寧姑試一二,知其終不可强,然後據實祈免,義分當然,故臣果先試略干編,則補東闕西,掛一漏萬,凡其區區綴緝,無異衲彼之絺繡裳,藉令僥倖成書,後有具眼者,必當笑朝廷之無人,況以臣之弊精短視,夙宵勘硏,僅了却十數行,所謂頭白可期者。不幸近之,顧今三長之才,何患無人,而乃以臣苟充獨任,徒淹延其時月哉?此又臣所以控籲而不憚煩也,言出肝膈,毫無緣飾。伏乞聖慈,俯賜鑑諒,刊臣文衡之任,勿復檢擬,移臣編摩之役,改授他人,俾臣得免於包羞汗顔之譏,千萬幸甚,臣無任屛營祈懇之至。答曰,省疏具悉。往事雖無可論,一欲伸廉隅,其亦四維,況有莫重撰輯者。文衡特爲許遞,今有命下者,卽日入城,與此人等,聚精撰述,俾無暮年懸望之心。
壬辰正月二十日辰時,上御延和門。香祗迎入侍時,行都承旨閔百興,左承旨李碩載,右承旨任希敎,左副承旨李世澤,右副承旨沈頤之,同副承旨洪檢,假注書金履正·洪鳴漢,記注官許鍒,記事官申禹相,以次侍立訖。上具翼善冠·絳紗袍,乘輿出通陽門,詣延和門外降輿,就板位,上肇慶廟香祝祗迎後,乘輿由通陽門還內,諸臣以次退出。
壬辰正月二十日午時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,兵曹判書李昌壽,行副司直韓光會·李景祜·李章吾,刑曹判書鄭存謙,行副司直尹得養,行副護軍張志恒,大司憲嚴璹,大司諫沈鑧,校理李得臣,左副承旨李世澤,假注書洪鳴漢,事變假注書玄在默,記注官許鍒,記事官申禹相,以次進伏訖。領議政金致仁曰,今日甚寒而早爲勞動,聖候,何如?上曰,一樣矣。致仁曰,臣等頃日有所仰達,而來月則果有所望矣。西北人,有令道臣給宴需之敎,在渠輩則爲之,而於國家,豈不稱慶乎?韓翼謩曰,來月則豈可不慰悅群情乎?上曰,置之。雖享武王之年,不當受矣。致仁曰,人心豈可不順之乎?上曰,君心亦豈可不順之乎?金尙喆曰,年年當爲之事,今年不爲,則其可謂之國事乎?上曰,宴賀豈可謂之臣道乎?致仁曰,西北人則旣給宴需,而於臣等,若是浼浼,其在絜矩之道,何可不許乎?尙喆曰,禮樂非別件物,雖至愚下賤,爲老親不獻酒餠,其洞人當爲之,如何?上曰,其父其祖當不受矣。此說都不緊,第爲國事,可也。尙喆曰,許其請遂其情,是天地交泰導迎和氣之道也。上曰,無是心則戊申類也。致仁曰,然則何不許之乎?上曰,年前之許,尙今悔之矣。宴賀何足爲遂人情乎?致仁曰,若有於此者,則當次次爲之矣。上曰,卿等退矣,吾奏丹門矣。今已屢請,明年亦如此乎?翼謩曰,物來順應,似好矣。上曰,今年已如此,則況明年乎?致仁曰,不當若是下敎矣,來月則臣等不可不力請矣。上曰,若然則藏樂當退定矣,其止之。翼謩曰,順應群情好矣。上曰,廑存之君,雖率老人伏於差備門而請之,予當不受矣。尙喆曰,書諸冊子,豈不有光乎?上曰,徐命膺一伸廉隅,可也。致仁曰,使之一伸似好矣。尙喆曰,明史綱目,尙不爲之。與南有容·黃景源同爲,則似速成矣。致仁曰,南有容則老矣,鄭存謙似好矣。上曰,鄭存謙之爲人潔矣。致仁曰,非但潔矣,其才華無處不可矣。上曰,南有容年幾何?致仁曰,七十五矣。上曰,此人豈期如此乎?尙喆曰,時時送議爲之好矣。上曰,李思觀,於戶判有所遭乎?致仁曰,守禦使時,有所遭矣。上曰,白守禦使乎?尙喆曰,然矣。上曰,其年幾何?致仁曰,五十八矣。上曰,閔恒烈,誰之子也?致仁曰,閔通洙之孫也。上曰,呈告人誰也?世澤曰,李衍祥·李命彬矣。上命書傳敎曰,近者呈告之捧太頉,豈頃者臺臣陳情者乎?況其君飭勵之時,政院何爲,曲循世界,覲親雖勸,偃便宜抑,此單皆給,當該承旨遞差,此後嚴飭。又命書傳敎曰,文衡批答旣諭,莫重此事,豈可若是曠日?奉朝賀南有容,前文衡黃景源,判書鄭存謙,其令聚精撰輯,徐命膺文衡許遞,意蓋此也。其令卽日入城,同爲一番入侍後擧行。又命書傳敎曰,莫重度支,日事違牌,其欲下敎,領相旣奏,常時不然,況其君暮年乎?予雖衰矣,一度支其猶飭勵,從重推考,卽爲牌招入侍。上曰,戶判牌去來勿爲呼望事。榻前下敎上曰,徐命膺付軍職乎?致仁曰,知敦寧矣。上曰,撰輯,集于公廨而爲之乎?致仁曰,雖集于公廨,而不可開局也,若開局則當差郞廳矣。可拔者拔之,可存者存之,年條相左者刪定而已。致仁曰,近來文參下積滯者多,殊非疎通之道,十年以前未出六者,依例陞六事,分付,何如?上曰,依爲之。又所啓,全州慶基殿春秋修改時進排各種,例皆分定各邑,爲弊多端。故臣於昨冬復命後仰請,今後循例修改時,則竝令本州,擔當進排而蒙允矣。近聞此擧條,元無知委之事,考之政院日記,亦不見載,此必伊時注書疎漏之致,臣亦未記其何筵仰達,故雖不請罪承史,而今臣所達。卽爲出擧條知委,肇慶廟奉審修改時,一體令本州進排事,分付道臣,何如?上曰,依爲之。又所啓,此京畿監司沈鏽狀啓,而枚擧麻田郡守尹得霖牒報,仰請客舍修改物力,令廟堂稟處事也。客舍所重在焉,異於凡他公廨。故自前因道臣狀請,劃給穀物,已成近例,今亦於常賑儲置米中,限二十石許劃,俾卽完役爲宜,以此諸廳一體分付,何如?上曰,依爲之。大司憲嚴璹所啓,請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請巨濟府充軍罪人吳益祥,依律處斷。上曰,此啓特敎之下,尙今連啓,予甚槪然,亟停勿煩。以下一行刀割又所啓,臣於吳益祥事,屢承前後特敎,豈不欲仰體聖意,而當初所坐不輕,經年爭執之啓,有難遽然停止,今又連啓矣。伏承聖批,至以槪然爲敎,臣不勝惶悚之至,其何敢晏然於臺次乎?請命遞斥臣職。上曰,速停者宜停,無使君勞,其亦臣道,過爲撕捱,亦非飭意,勿辭亦勿退待。大司諫沈鑧所啓,請還寢鍾城府爲奴罪人天大,酌處之命,依律處斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,此啓爭執,無異吳益祥,亟停勿煩。請黑山島爲奴罪人五得,依律處斷。上曰,勿煩。以下一行刀割諸臣以次退出。
壬辰正月二十日申時,上御集慶堂。藥房入診時,都提調金相福,提調洪麟漢,副提調李碩載,假注書金履正,記注官許鍒,記事官申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,以次進伏訖。相福曰,夜來聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,諸醫官診候,何如?上曰,置之。上曰,藥房提調持湯劑入侍事。出榻敎麟漢持湯劑進前,上進御之。相福曰,明日湯劑,依今日例煎入之意,敢稟。上曰,依爲之。仍命退出。
上在彰義宮,停常參·經筵。
藥房都提調臣金相福,提調臣洪麟漢,副提調臣具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。初雖曰賀,予已知矣。於今果曰宴,聞此食何甘而寢何便乎?聞其由卽建功,今予一心,追慕而已。聞此只誦戊戌·庚子·甲辰·庚戌·丁丑懷千百慕萬億,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于任希敎曰,今日當詣舊邸,過六朔後回駕,侍衛凡諸,一依十五日奠酌安徐。
備忘記,傳于任希敎曰,昨聞懷萬,特資內豎,其惟甲戌,諸臣可欺,聖慈何欺?今予一心,惟在舊邸,予志固定,孰敢勤我?問候安徐,該房整待。
傳于李世澤曰,駕轎待令,副駕轎安徐。
傳于任希敎曰,初嚴待下敎。
具㢞啓曰,今日動駕時,承旨當爲備員,而左承旨李碩載,不爲仕進,卽爲牌招,何如?傳曰,允。
李碩載啓曰,諸承旨有稟達事,來詣請對矣。
任希敎啓曰,玉堂上下番,來詣請對矣。
任希敎啓曰,藥房三提調,有稟達事,來詣請對矣。
具㢞啓曰,左議政韓翼謩,有稟達事,來詣請對矣。
具㢞啓曰,右議政金尙喆,有稟達事,來詣請對矣。
李世澤啓曰,判府事李昌誼,有稟達事,來詣請對矣。
任希敎曰,諸玉堂來詣請對矣。
沈頤之啓曰,大司憲嚴璹,大司諫沈鑧,獻納鄭好仁,掌令柳薰,來詣請對矣。
傳于李世澤曰,司僕內乘,竝記過。
以承傳色口傳下敎曰,新舊軍職試射,南宣傳·南軍職皆駭然,懈怠可知,一竝記過,延和門待令,前排待令。
大駕詣彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
李碩載啓曰,諸承旨更爲來詣請對矣。
具㢞啓曰,時原任大臣,更爲來詣請對矣,諸玉堂更爲來詣請對矣。
任希敎啓曰,藥房三提調,更爲求對矣。
傳于任希敎曰,建功封入。
沈頤之啓曰,大司憲嚴璹,大司諫沈鑧,獻納鄭好仁,掌令柳薰,更爲來詣請對矣。
以承傳色口傳下敎曰,如是則當詣鍊戎臺,須安予心,可也。
備忘記,傳于具㢞曰,復召甄用,聞其初入,卽癸酉年長番中官金聖曄,特爲加資。
備忘記,傳于任希敎曰,今宿舊邸,於予得矣。於諸臣道,令君暮年飮建功,從容調補可乎,若是用心可乎?今年已若此,明年請可知,今年固守,然後明年可謂,以予日復一日心,豈云明年?憶五歲曰近八,受賀受宴,是豈子道,是豈弟道?見機而作,予聞于昔,予志定矣。內局何局,政院何院,儒臣何臣?卿等休請,以安予心。
備忘記,傳于任希敎曰,人生於世,五倫而已。嗟,五倫中,惟有孝惟有悌,賀何賀宴何宴?自春若此,今歲何耐?今年若此,明年勝言,雖負諸臣,敢欺丹門,今予得處,卿等休請。
藥房口傳啓曰,冒寒動駕,下情不勝焦迫,再煩求對之請,未蒙召接之命,而日勢已晩矣,日再進御之湯劑,不可暫時間斷。伏乞亟許入侍,俾得以仰承聖候,奉進湯劑,千萬幸甚,惶恐敢啓。
藥房口傳再啓曰,臣等俄陳所啓,尙未下答,而鍾漏將下矣。湯劑之日再進御者,終日而未得一進,則臣等焦迫,固勿言,殿下亦豈不念及於調護之節,不容少忽,而邈然無所開許,乃至於此哉?臣等轉益罔措,玆敢冒罪更籲,暫命入侍,亟進湯劑,千萬懇祝,惶恐敢啓。
備忘記,傳于任希敎曰,建功何功,扁鵲何人?令予若此,皆由於此,何待入侍?皆令休待。
傳于任希敎曰,今日苦予悶予,時原任何異?其於在家,予自一哂,其雖衰耗,何爲庸碌?
藥房口傳三啓曰,臣等連伏見所下傳敎,焦迫罔措之際,伏承湯劑封入之命,不勝欣幸。一貼已爲封入,而聖體移次勞動,寒氣入夜轉甚,此時承候,奉進餘貼,實是臣等之顒祝,暫許入侍,千萬伏望,惶恐敢啓。
以承傳色口傳下敎曰,此下敎,內局與原任·政院三司同見。
備忘記,傳于李世澤曰,頃者憧憧,今日遂心,然來此,令中官,諭予來於我子我婦我孫,臥此予心雖見,是豈慈乎?嗚呼,領右相莫知予心,是豈輔相矣。況左相先以請休,召來請此,予知矣予知矣,心無二用,曾聞古人,予心固定,禁軍與三營入直軍,皆令依前入直,其代,皆令令休軍替代。
備忘記,傳于任希敎曰,其賀其宴,歲初旣奏於予,孰敢請也,而賀則權停禮停,方物物膳,於予其何太康?旣有定意,而宴則當爲權停禮乎,停酌停饌乎?內局問候批答將諭,而況憶五歲乎?追慕懇雖一歲,曰以近八受宴,此豈孝而況五乎?然則以來月十二日受宴,同月初授摠管亦然,初夏侍衛北漢亦然,同年初授宗正亦然,若然則幾次受宴,豈有是理,亦豈有此理,而且今年猶若此,況明年乎?曰以八旬,曰以五十,其請,若何?其將年年受賀,歲歲受宴,山呼聲連於庭,御酒御饌,相連廚院,選上妓生,長留京中,此何景像,亦何擧措?見機而作,予聞古人,須看今日,何云機乎?以此徹宵,曙前呼寫,大小臣工,咸知予意。
任希敎,以侍講院言啓曰,本院文學李衍祥辭單,旣有還給之命,卽爲牌招察任,何如?傳曰,允。
李世澤,以兵曹言啓曰,今正月二十日文臣朔試射日次,而親臨香祗迎相値,不得爲之之意,敢啓。傳曰,知道。
傳于沈頤之曰,明日若朝廷問安當爲,鍊戎臺安徐。
李世澤,以司僕寺正,以一二提調意言啓曰,兼內乘元厚鎭·李潤彬·李德賢,竝汰去事,命下矣。其代卽令該曹口傳差出,以爲隨駕之地,何如?傳曰,允。
兵曹口傳政事,兼內乘鄭克濟·具敍五·卞至健·李仁海·尹守儉·南燁·具翼遠·權璹·閔百恒。
以內乘望筒,傳于李世澤曰,前內乘勿汰,此望安徐。
傳于李世澤曰,軍兵饋粥。
傳于李世澤曰,宮門·闕門皆下鑰。
李世澤,以禁衛營一二所巡廳·左右捕廳言啓曰,去夜犯夜人無所捉之意,敢啓。傳曰,知道。
上在彰義宮。
金泰淵啓曰,都摠府郞廳·兵曹來言,闕內各處入直軍兵,夜巡檢之意,敢啓。傳曰,知道。
壬辰正月二十一日午時,上詣彰義宮。擧動入侍時,行都承旨具㢞,左承旨李碩載,右承旨任希敎,左副承旨李世澤,右副承旨沈頤之,同副承旨洪檢,假注書金履正·朴相來,記注官許鍒,記事官申禹相,以次隨駕。上具翼善冠·袞龍袍,以駕轎,自資政門出崇政門,上命拿入記過內乘宣傳官南軍職敎曰,內乘三人,則以莫重動駕時駕轎捲窓,極爲駭然,各決棍三度竝汰去。南宣傳軍職,則以莫重試射,不能中的,各決棍三度後拿出。至延和門前,命龍虎營前排入之,司僕判官拿入,問姓名。對曰洪益喆也。上曰,今日此豈好事,而駕轎馬不卽待令,所當決棍,而今姑斟酌矣。仍命拿出後,仍詣彰義宮後,諸臣以次退出。
上在慶熙宮。停常參·經筵。
經宿翌日,王世孫遣宮官問安。答曰,知道。
政院·玉堂·藥房口傳問安。答曰,知道。
傳于任希敎曰,今日若朝廷問安當爲,鍊戎臺其止之。
以承傳色口傳下敎曰,予則曰君心便,勝於問安知道。
備忘記,傳于具㢞曰,萬古豈有若夜長,萬古豈有此君心?若齊楚時,楚人問於齊曰,此國君心,一何相持?齊人答曰,臣則誠也,而君果固執若此矣。楚人曰,此正徒知其一者,其君意爲先誠,其果諒也。何至此而莫知君心?只自曰誠,一何便乎?諸臣守門,衆軍徹宵,其宴重乎,君心重乎?幸以日暖,諸臣衆軍免凍矣。萬古豈有此等君臣,宴何宴賀何賀?呼寫乎此,日將曙矣,今夜長,有倍於前矣。
李碩載啓曰,諸承旨有稟達事,來詣請對矣。
任希敎啓曰,諸玉堂來詣請對矣。
具㢞啓曰,時原任大臣,雖伏承止之之敎,而尙逭誅譴,轉益惶隘,又敢冒罪求對矣。
沈頤之啓曰,大司憲嚴璹,大司諫沈鑧,掌令柳薰·金復休,持平宋樂,獻納鄭好仁,來詣請對矣。
藥房口傳啓曰,昨日臣等未得入侍湯劑,只入一貼,下情不勝憂慮萬萬,動駕經宿,日氣甚寒,今日早許入侍,仰承聖候,奉進湯劑,千萬伏望,惶恐敢啓。
以承傳色口傳下敎曰,一則賀,一則宴,予心旣定,內局止之,然後當進水刺矣。
以承傳色口傳下敎曰,此下敎,諸臣同見之,其止之。
藥房口傳再啓曰,掩窓回駕,未承聖候,今日湯劑,尤宜早進,而臣等恭俟半日,尙無召命,悶迫之極,玆又詣閤求對。伏乞卽許入侍,以爲承候進湯之地,千萬幸甚。答曰,甲戌年已見,今者予心可知,夢中雖有慈敎,當依甲戌年例,垂涕以奏,孰敢勸予,於今豈特機也?將二品亦庭籲,雖百二品萬庭籲,予則當固執,而若此時,君若何,國若何?且纔回乎此,心在舊邸,何心酬應,雖徹宵守閤,其苦而已。明日入侍,使其君便休。
以承傳色口傳下敎曰,若此則明日亦宜闕之,其止之,然後當進水刺。
藥房口傳三啓曰,伏承批答,有明日入侍之敎,臣在顒俟之餘,伏不勝焦迫之至,冒寒動駕,經宿還宮,則入侍診候,不可已也。昨日湯劑,只入一貼,則今日繼進,不可緩也。臣等職在保護,今日不得入侍進湯,而退待明日,則安有如許內局哉?伏乞俯垂諒察,暫許入對,千萬懇祝,惶恐,敢啓。答曰,雖爲三軍輿儓而回,暮年心在舊邸,建功浮雲,卿等速休,以便君心。
以承傳色口傳下敎曰,昨日守閤,故闕水刺矣。止請然後當水刺,其止之。
傳于任希敎曰,粤昔甲戌正月十日,予已奏我慈聖,而飮涕許焉,此追憶庚子而然也。此猶若此,況今年,且憶乙亥,亦已十八年,憶其時予年雖八十,若甲戌回甲。嗚呼,甲戌,庶守子道,今年若忽,豈云孫道?嗚呼,此理,雖質諸聖賢,必也許予心。亦問諸輿儓,亦必曰吾君言是矣。讀書諸君子,其何莫諒?噫,人君回甲,漢唐豈有,而其時爲臣子者,咸一西舍,聞予言其猶勉承,其時領相誰?卽領相先相,承旨誰?卽時重臣鄭弘淳也。豈云慶而罕牒,於予慕萬倍,以此心以此懷,賀何賀宴何宴?其誠浮雲,抑亦千萬,來月來日故先詣,先詣宿一夜而回。嗚呼,昔年仲春十二,此邸侍奉三日,雖三日內,予朝詣內闕·夕回邸。嗚呼,其時,雖數匙間,聞回來聲,則倚門而望。嗚呼,昨日,一宿而回,心若何心若何?我雖詣邸,只令中官,謂咫尺來,回時亦然,我子我婦,必也相謂曰,十五日來此親酌,今日只聞來敎,惟聞徹宵刁斗聲,叔姪相與飮涕,此時憶此,心豈木石?雖若此,今予一心,惟宴與賀,此請快止然後,心可舒而食可便,掩窓而回,只聞長興庫·奉常寺回到集慶,開明窓見此堂,食粥靜臥,心切追慕,御饌何饌,建功何功?臥而呼寫,日將午矣。大少臣工,咸俸君意。
備忘記,傳于任希敎曰,嗚呼,甲戌年,憶辛丑心以萬倍,亦踰十八年,而嗚呼,年近八旬,五十年前思,微忱,若何?噫,甲戌年固志而遂其心,於八旬若揚揚,是豈曰孫,亦豈一歲藏樂意乎?若是苦予,豈特六朔,踰八旬後當復樂,此可乎,隨予心可乎?於今諸臣,今明年若欲聞循例鼓吹,體予意體予意。聞此後今雖三日,心隕則百,咸須知悉,此爲朝鮮祝太平萬歲意也。
備忘記,傳于洪檢曰,須看今日軍號書下,賀猶固心,況宴乎?回此而臥,爲三軍輿儓也。
備忘記,傳于任希敎曰,古孝子·忠臣,見李密表·諸葛表,其猶興懷,今日諸臣若此,由予誠淺,由予誠淺,只自歉然,只自歉然矣。
李世澤,以兵曹言啓曰,依下敎,隨駕入直禁軍將沈禧鎭,率禁軍,還爲入直本處,一兼將洪允中,率一番禁軍,陣上替代之意,敢啓。傳曰,知道。
李世澤,以訓鍊都監言啓曰,依傳敎,三營入直軍,依前入直,其代,以休軍替代之意,敢啓。傳曰,知道。
洪檢,以兵曹言啓曰,依傳敎,隨駕禁軍與駕後禁軍及標下軍兵等處,設粥以饋之意,敢啓。傳曰,知道。
洪檢,以訓鍊都監·御營廳·禁衛營言啓曰,依傳敎,隨駕將校軍兵等處,設粥分饋之意,敢啓。傳曰,知道。
傳于李世澤曰,旣示固意,回駕靜臥,諸司豫備。
還宮後,政院·玉堂·藥房口傳問安。答曰,知道。
藥房口傳啓曰,屢啓祈懇,方俟召命,伏承批答,乃以速休爲敎,臣等誠不勝抑鬱之至,聖候診察,湯劑進御,何等重大,而今日之內,不可或停,則殿下何不念及於此,而只令臣等退休乎?未得準請之前,雖欲承敎而退去,有非臣分之所敢出,日勢向暮,焦迫轉甚,玆敢更此仰籲,亟許持湯劑入侍承候,千萬伏望。答曰,已定予心,雖如是而若此,則明日不許建功,卿等速休。
以承傳色口傳下敎曰,水刺闕之,內局之道乎?坐于南月廊,聞開陽門下鑰之聲,然後當入次,其止之。
李世澤,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
壬辰正月二十二日辰時,上還宮入侍時。行都承旨具㢞,左承旨李碩載,右承旨任希敎,左副承旨李世澤,右副承旨沈頤之,同副承旨洪檢,假注書金履正·朴相來,記注官許鍒,記事官申禹相。上以駕轎掩窓而回,至資政門,具㢞進曰,內局持湯劑來詣矣。上不答,直還內。
上在慶熙宮。停常參·經筵。
藥房都提調臣金相福,提調臣洪麟漢,同副承旨臣洪檢啓曰,冒寒動駕,經宿還宮,伏未審夜間,聖體調攝,若何,痰候,何如?寢睡·水刺之節,亦何如?臣等依下敎,率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則氣何諭,待敎入侍。
中宮殿·惠嬪宮,藥房口傳問安。答曰,知道。
備忘記,傳于洪檢曰,諸承旨今番擧措曚然,皆先免其職。前承旨具庠·鄭象仁·李命植·徐有隣·安兼濟,應敎趙宗鉉爲承旨,牌招察任,房順房。三院副提調例兼。
安兼濟啓曰,新除授右承旨徐有隣,方在罷散中,何以爲之?敢稟。傳曰,敍用。
傳于趙宗鉉曰,此何景像,此何景像?三公納召,承旨被章,於承宣則予自謂曰,隨內局而來,必因六朔,再昨晩後寥寥,六朔下敎何以處云,今聞鄭好仁章,此人此章,於今亦豈偶然?此則承旨果曚然,而於三公,予意雖若此,專由愛君,命召,令史官傳授,安心勿待命事,傳諭。
傳于趙宗鉉曰,編輯堂上,先爲入侍。
傳于趙宗鉉曰,前判書趙雲逵·具善復敍用。
傳于安兼濟曰,建明門當殿座,侍衛入直擧行。
備忘記,傳于趙宗鉉曰,暮年當遵文王政,臨門恤民,況今歲初乎?令京兆待令。
傳于趙宗鉉曰,今日勸婚人,婚需加給後,草記事下敎,而何至今不爲耶?知入。
傳于安兼濟曰,婚姻何時下敎,而尙今寥寥?漢城府官員·五部官員記過,建明門待令,前排亦爲待令。
傳于安兼濟曰,五部官員擧行,然後漢城府當爲擧行,京兆官員,以三令五申之意參酌,只五部官員待令。
傳于趙宗鉉曰,曾有恤饋之例,卽爲待令。
殿座罷後,政院·玉堂·藥房口傳問安。答曰,知道。
備忘記,傳于趙宗鉉曰,編輯堂上徐命膺·南有容·黃景源·鄭存謙入侍。
兵曹口傳政事,鄭存謙·具庠爲副司直。
傳于徐有隣曰,編輯堂上,先爲入侍。
備邊司薦望,李柱國爲平安兵使。
以兼弼善金基大牌不進罷職傳旨,傳于安兼濟曰,只推。
有政。吏批,判書李最中牌不進,參判李徽之式暇,參議李重海進,右副承旨安兼濟進。
吏批啓曰,判書李最中牌招不進,參判李徽之式暇,小臣獨政未安,何以爲之?敢稟。傳曰,只出緊任。又啓曰,瑞興府使,今當差出,而本邑地廣,他道有聲績守令,竝擬,何如?傳曰,允。
朴相老爲執義,申大脩爲司諫,任觀周爲持平,蔡廷夏爲正言,李東遇爲正言,李爲副校理,兪漢謹爲修撰,韓光會爲刑曹判書,趙曮爲工曹判書,朴志源爲兵曹參知,尹錫周爲右通禮,金致九爲吏曹正郞,李福徽爲吏曹佐郞,徐命敏爲戶曹正郞,趙榮進爲知義禁,成天柱爲刑曹參判,李正模爲工曹正郞,尹得欽爲東部都事,鄭錫達爲瑞興府使,廣興奉事金謙柱,司宰奉事金載億相換,注書單李鼎揆,贈吏參鄭文祥贈吏判例兼,贈吏議鄭亨運贈吏參例兼,副應敎鄭纘先贈吏議,前刑曹判書鄭存謙三代追榮,濟用主簿李瓚,仍任事承傳。
兵批,行判書李昌壽病,參判李在協病,參議洪錀進入直,參知朴志源未肅拜,右副承旨安兼濟進。
李溵爲都摠管,金龜柱爲副摠管,具善行爲知訓鍊,宋載岳爲內禁將,李蓍廷爲五衛將,李斗煥爲五衛將,申大顯爲黃海兵使,李廷壽爲慶尙右兵使,李廷默爲阿耳僉使,權時規爲景福衛將,同知李奉燁,副司直趙雲逵·具善復·閔百興·具㢞·李碩載·任希敎·李世澤·沈頤之·洪檢,副司正玄在默,部將單金若訥,管城將李思運,臨津別將單金景洙,赴戰嶺別將李萬億,副護單李翊臣·白文昌·許溫·安聖希,大吉號里權管柳枝萬,仍任事承傳。
趙宗鉉,以弘文館言啓曰,今日政新除授玉堂,待下批,仍卽牌招察任,何如?傳曰,允,。
趙宗鉉,以吏批言啓曰,新除授宗簿寺主簿吳鼎源,敬陵參奉李濟甫,除授後過限未肅拜,竝依例改差,何如?傳曰,允。
趙宗鉉,以吏批言啓曰,年九十婦人,每於歲初,抄啓封爵事,載在法典矣。年九十婦人,別單書入之意,敢啓。傳曰,知道。
吏曹口傳政事,奉敎單李在學,待敎二單李度默·柳雲羽。
安兼濟,以兵曹言啓曰,今正月二十日,長湍居業儒洪述性稱名人,自興化門入來,鳴申聞鼓,依定式下該曹推問,當該守門將安國民,推考,何如?傳曰,允。
鄭象仁,以兵曹言啓曰,昌德宮衛將千起聖,昌慶宮衛將李春燁,俱以除授過限未上來,竝依法典改差,何如?傳曰,允。
安兼濟,以義禁府言啓曰,時囚罪人李殷春,安邊府投畀事,命下矣。以傳敎內辭意,具罪目,依例發遣府書吏,押送配所之意,敢啓。傳曰,知道。
鄭象仁,以訓鍊都監一二所巡廳·左右捕廳言啓曰,去夜犯夜人無所捉之意,敢啓。傳曰,知道。
獻納鄭好仁疏曰,伏以駕行舊邸,在廷群工,莫不焦遑罔措,雖幸祖宗垂祐,天心克回,而掩窓還內,湯劑尙不進御,臣僚尙未引接·噫嘻,以殿下聖明,何爲而有此擧也?當請而請,臣分然也。雖聖心過於追慕,聖德過於撝謙,惟當以情與理,兩分說去,慰諭諸臣可也。却湯,何與於此乎?此誠過矣。殿下縱自輕,奈祖宗臣民何?卽許引接藥院,克軫調攝之方,是臣區區之祝,聖敎繳還,雖是不常有之事,亦臣職之所當然。昨日傳敎中,有過六朔之敎,則臣民憂迫,曷敢奉承,而出納之地,視若尋常,不少覆難,雖似恭巽,實欠憂愛,其爲溺職,孰大於此?臣謂竝施譴罷之典,以勵群工,斷不可已也,臣無任屛營祈懇之至。答曰,省疏具悉。嗚呼,今予苦心,彼蒼照臨,撝謙二字,於予千不近萬不當,政院所爲,殊涉矇矓,旣遞其職,今何架疊焉?
行都承旨具㢞,左承旨李碩載,同副承旨洪檢聯名疏曰,伏以臣等卽伏見獻納鄭好仁到院之疏,以臣等不能繳還,過六朔下敎,至請譴罷之典,臣等於是,實不勝慙恧之至,臣等忝居近密,不善周旋,自速人言,在臣等自處之義,何敢一刻晏然於職次乎?相率陳章,徑出禁扃。伏乞聖明,亟命鐫削臣等之職,重勘臣等之罪,以謝臺議,以靖私義,千萬幸甚。臣等無任屛營祈懇之至。
壬辰正月二十三日辰時,上御建明門。殿座入侍時,行都承旨具庠,左承旨李命植,右承旨徐有隣,左副承旨鄭象仁,右副承旨安兼濟,同副承旨趙宗鉉,假注書朴相來,事變假注書玄在默,記注官許鍒,記事官申禹相,以次侍立訖。上具翼善冠·袞龍袍,乘輿出通陽門,詣建明門降輿,殿座後,上命拿入五部首官。上曰,歲初窮民助婚事,尙不草記,是何事也?具允斌對曰,歲初以十三人成冊矣。趙懋曰,以六人成冊矣。上曰,汝等已報,故分揀矣。上曰,此後得壻取婦,皆草記,可也。上命拿入宣惠廳郞廳,問姓名,對曰,李昌中也。上曰,歲初眷恤者,乃有深意,而以木一疋,錢三兩賜之,存於五禮儀乎,出於續大典乎?對曰,此非郞廳所可定矣。上曰,今者勸婚,暮年有意,況頃者領相旣奏亦下敎,則今給木錢,極涉駭然,若此而亦不草記,此何事體?當該首堂,特施不敍之典,其令加給後,士夫某人·常漢某人,皆擧姓名草記。出傳敎上曰,御將,以首堂下敎,令訓將兼佩察任,牌招聽傳敎。出傳敎上命恤四民。命植曰,女人則不得入闕內,故自前賜之於門外矣,敢達。上曰,賜之於闕外,可也。上曰,七十以上,十歲以下各幾何?知入。命植曰,七十以上,二十四人,十歲以下,二十九人也。上曰,雨勢若此,待令四民,沾濕可慮,使入於月廊,可也。雨少止,上命賜米,年八十人賜米五斗,餘皆賜三斗,上命同副承旨趙宗鉉出坐闕外,賜四民中之女人,而八十以上賜米五斗,餘皆賜三斗。上曰,十餘運貢果,更貢於今初,聞牧使其誠可嘉,特賜熟馬一匹,許多貢人,令該廳加給糧米,其若下去,令本道,依加給題給。出傳敎上曰,欲爲飭勵而雖下敎,其祖越俸,古豈有之?旣示予意,其敎安徐。出傳敎金相福進曰,日氣甚寒,湯劑進御乎?上曰,氷可消,予心不消,仍不進湯劑。上曰,旣下敎,時原任·內局詣閤。出傳敎上還入大內,諸臣退出。
壬辰正月二十三日午時,上御集慶堂。編輯堂上入侍時,行副司直黃景源,刑曹判書鄭存謙,同副承旨趙宗鉉,假注書朴相來,記注官許鍒,記事官申禹相,以次進伏訖。上曰,編輯之役,何以爲之?景源曰,臣姑未見徐命膺矣,見命膺然後,可以相議爲之矣。上曰,許解文衡下敎,專爲纂輯,則尙無動靜,此何事體?知敦寧徐命膺,其令卽爲入來,同爲入侍。出傳敎上命注書出去,內局·時原任入侍,編輯堂上·承旨·注書先退。
壬辰正月二十三日未時,上御集慶堂。藥房入診,時原任大臣·編輯堂上同爲入侍時,都提調金相福,提調洪麟漢,副提調具庠,假注書金履正,記注官許鍒,記事官申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,領議政金致仁,右議政金尙喆,判府事李昌誼,知義禁黃景源,刑曹判書鄭存謙,以次進伏訖。上曰,卿等之心似然,而予志固定。甲戌垂涕不從,今年藏樂之餘,又復此請,明年必將加請,八十之算,相符於太祖,予豈忍受之乎?致仁曰,焦鬱之極,自陷罪戾。上曰,今年如是,明年必將至請上號,是可爲之之事耶?尙喆曰,忱誠不能回天,而聖敎至此,實爲臣罪。相福請進湯劑,上曰,限今日置之。相福等曰,以群下之罪,至於勞動聖躬,連停湯劑,不勝悚悶,以其罪繩之,湯劑則特爲進御。上命進湯劑,相福進湯劑,上進御之。相福請診候,上曰,置之。昌誼曰,李益炡,不有筵體嚴重,莫重宮號,輕易改名,敢作詼諧之資,不可無譴責。上命書不敍傳旨。上曰,持筆承旨,何如於纂輯?致仁曰,臣業欲仰請,聖敎得當矣。上曰,今者纂輯,事體莫重,何可各家抄輯?前大提學徐命膺,行司直黃景源,判書鄭存謙,都承旨具庠,會公廨纂輯,而此非新書,就本冊去者去·添者添,校正而已。而本事重焉,劇務誠難,秋判知申許遞,其令專意校正,而於南有容,則今聞有成書者,其亦取來,參互校正,能書書吏,勿論某司,量宜使用,而紙筆墨,依前下敎擧行。出傳敎上曰,畿甸旣勿論,分揀事,回諭。出傳敎上曰,藥房提調,持湯劑入侍。出榻敎麟漢持湯劑,入侍進伏,相福請湯劑,上進御之。相福曰,明日湯劑,依今日例煎進之意,敢稟。上曰,依爲之。仍命退出。
壬辰正月二十三日未時,上御集慶堂。時原任·大臣入侍,他承旨追後入侍時,領議政金致仁,右議政金尙喆,判府事李昌誼,同副承旨趙宗鉉,假注書朴相來,記注官許鍒,記事官申禹相,以次進伏訖。上曰,都承旨許遞代,參判尹東昇除授,牌招察任,房順房。三院副提調例兼,若此司寇闕二堂,政官牌招開政,待下批牌招察任。鄭存謙·具庠,令該曹,卽爲口傳付軍職。出傳敎上曰,左右史不備,違牌翰林竝敍用,口傳付職,牌招入直。出傳敎上曰,昨冬文科榜,尙未分館云,申飭本館,其令明日內分館。出傳敎昌誼曰,向來判敦寧李益炡所奏一段語,雖由於年老疎率,且喜諧謔之致,事旣無根,言亦欠敬。伊後筵中大臣,已陳其全不近理之狀,而揆以筵體,終涉未安,宜有警飭之道矣。上曰,今卿所奏,予則曰料表,然旣奏之後,亦不可不一處分,以消其事,李益炡特施不敍之典。出擧條上曰,意在申飭,憶其祖大吉號里權管李,遞其職更擬京職,前權管其令仍任。出傳敎上曰,藥房提調,持湯劑更爲入侍。出榻敎上曰,御將姑勿出代。出榻敎上曰,編輯堂上黃景源·鄭存謙·具庠入侍。出榻敎上曰,按査御史入侍,御史李昌任進伏,讀書啓訖。上曰,聞御史書啓,當初不善,卽李殷春,而聞具顯謙之以他穀充補,曰已畢捧云者,雖非入已,亦非欺隱,苟且則莫甚,不善已露,事當嚴處,而噫是誰之子?十分參酌,安邊府投畀。具顯謙,初日未捧中,以苟充入庫,故李殷春,以此籍口畢捧,聞西岐下敎,御史及到之後,呈牒未捧,已涉駭也,而處分之帥臣,焉敢稱號?亦涉矇矓,一人三換其說,渠安敢仍坐雄閫,特施削職之律,勿論本米與否,本庫旣充,他穀欠縮者,令新帥臣,待秋畢捧後狀聞,聞此裨將輩,非渠作俑,特放事,分付。李鼎秀事,萬萬可駭,儱侗可知,特施刋版之典。出傳敎上曰,南塘城役正緊,具顯謙代,今日內擬薦,不多日內辭朝。出傳敎宗鉉曰,卽伏見行副司直尹泰淵守令薦單中,有誤書之失,推考警責,何如?上曰,依爲之。出擧條上曰,特敎之下,以今予心,竟夕以待,尙無消息,國之維持,卽紀綱也。事體寒心,前文衡徐命膺,下義禁府推考。出傳敎諸臣以次退出。
上在慶熙宮。停常參,只朝講。
藥房都提調臣金相福,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則曾諭一心字也。自今年歲初,用心於年,聞請賀加用心,至於請宴,用心萬倍,昨已妥帖,心以舒氣亦差勝,此與甲戌年一也。十九年來,一則甲戌,二則今年,一夜三更便睡,豈特今月,近年初也。誠百勝於賀,萬勝於宴,命朝講次對,其可見矣。講對同入。
中宮殿·惠嬪宮,藥房口傳問安。答曰,知道。
李命植啓曰,新除授承政院注書李鼎揆,時在慶尙道慶州地,斯速乘馹上來事,下諭,何如?傳曰,允。
李命植啓曰,注書李鼎揆在外,假注書金履正,姑令仍察,何如?傳曰,允。
徐有隣啓曰,奉敎李在學,時在慶尙道安義地,待敎李度默,時在京畿廣州地,待敎柳雲羽,時在京畿仁川地,竝斯速乘馹上來事,下諭,何如?傳曰,允。
備忘記,傳于安兼濟曰,長番中官金聖曄爲承傳色,政院知悉。
備忘記,傳于安兼濟曰,前御將張志恒,復授前任,牌招傳授命召。
傳于安兼濟曰,今日資政殿,當爲朝講次對,禮房知悉。
鄭象仁啓曰,大臣·備局堂上,依下敎來待矣。
傳于安兼濟曰,朝講,待下敎只入正時。
傳于徐有隣曰,詣閤只入正時。
以兼弼善金基大牌不進罷職傳旨,傳于趙宗鉉曰,只推。
徐有隣,以侍講院言啓曰,本院兼弼善金基大,旣有只推之命,卽爲牌招察任,何如?傳曰,允。
傳于徐有隣曰,禮房承旨·詣閤儒臣,持風泉章及陟岵章入侍,徐命膺旣飭蕩滌,四堂上同爲入侍。
有政。吏批,判書李最中,參判李徽之牌招不進,參議李海重進,同副承旨趙宗鉉進。
吏批啓曰,判書李最中,參判李徽之,竝牌招不進,小臣獨政未安,何以爲之?敢稟。傳曰,只出緊任。
又啓曰,大丘判官,今當差出,而本府以營下劇邑,物衆地大,素稱難治,不可不擇差,他道有聲績未準限守令,竝擬,何如?傳曰,允。
以申應顯爲執義,李命彬爲司諫,洪彬爲正言,蔡弘履爲吏曹佐郞,李商進爲大丘判官,韓文弘爲工曹佐郞。
兵批,行判書李昌壽病,參判李在協病,參義洪錀入直進,參知朴志源未肅拜,同副承旨趙宗鉉進。
以申大脩·申思運爲副護軍,蔡廷夏爲司果。
趙宗鉉,以弘文館言啓曰,新除授副校理李,時在平安道大吉號里權管任所,經筵入番事緊,請斯速乘馹上來事,下諭,何如?傳曰,依啓。
安兼濟,以義禁府言啓曰,徐命膺蕩滌事,傳旨啓下矣。卽爲放送之意,敢啓。傳曰,知道。
傳于安兼濟曰,近來監察茶時駭然,明日申飭,使之早爲謝恩。
趙宗鉉啓曰,新除授摠戎使金時默,時無職名,令該曹口傳付軍職,何如?傳曰,允。
兵曹口傳政事,副司直金時默。
傳于安兼濟曰,入直宣傳官二員待令。
徐有隣,以賑恤廳言啓曰,漢城府成冊據,過期未婚東部居士人金光礪·韓光泰·尹得衡·崔昌顯·李氏女·崔元濟女·常人金成周女·朴鳳三·西部居士人徐拓修女·尹徽祚女·李潝女·申女·金雲慶女·沈琨妹·許氏女·金壽泰姪女·金聖熀女·徐氏女·鄭氏女·李景彬女·常人鄭希聃妹·趙聖遇女·崔召史女·南部居士人許女·申集女·柳光瑞女·李宗大子·申重權子·常人洪召史女·盧召史女·金光輝子·李世興女·李召史女·姜召史女·金世泰女·呂召史女,北部居士人李女·朴益勳女·趙義尙子·梁益濟女·常人李召史女·申世衡女·朴召史女·姜碩期女·任重煥女·中部居常人鄭守恒·李召史女·朴召史女·黃召史女·金召史女·金召史女等五十一人,各木一疋·錢三兩式前已上下矣。今因傳敎,各木一疋·錢三兩式,加數題給之意,敢啓。傳曰,知道。
備忘記,傳于趙宗鉉曰,今者五十一人得夫得妻後,夫姓名,妻姓氏,皆令書聞,以示予成咸恒意。
徐有隣,以禮曹言啓曰,大報壇祭,每年三月上旬擇日擧行事,曾已定式矣。吉日,令日官推擇,則來三月初四日爲吉云。初雖以親祭磨鍊,多有攝行之例,今番則何以爲之?敢稟。傳曰,今聞草記,風泉之心萬倍,此月命攝,來月命攝,忠乎孝乎?然量筋力而行,禮經所載,其令命攝,予懷萬倍矣。
趙宗鉉,以吏曹言啓曰,今此社稷大祭大祝,前縣監安廷鉉塡差,而時無職名,令該曹口傳付軍職,何如?傳曰,允。
兵曹口傳政事,副司果安廷鉉。
趙宗鉉,以漢城府言啓曰,因傳敎,京中各部過期未婚人,中部常漢鄭守恒獨女·李召史女·朴召史女·黃召史女·金召史女·金召史女·東部士夫幼學韓光泰·金光礪·尹得衡寡女·李氏女·故學生崔元濟女·幼學崔昌顯·常漢出身金成周女·朴鳳三·西部士夫幼學徐拓修女·尹徽祚女·忠義李潝女·故學生申女·幼學金雲慶姪女·通德郞沈琨妹·寡女許氏女·幼學金壽泰姪女·金聖熀女·寡女徐氏女·鄭氏女·幼學李景彬女·常漢鄭希聃女·趙聖遇女·獨女崔召史女·南部士夫前別提申集女·故學生徐女·故幼學柳光瑞女·李宗大子·幼學申重權子·常漢獨女洪召史女·盧召史女·故金光輝子·李世興女·獨女李召史女·姜召史女·金世泰女·獨女呂召史女·北部士夫幼學李女·朴益勳女·趙義尙女,故學生梁益濟女·常漢獨女李召史女·申世衡女·獨女朴召史女·姜碩期女·任重煥女合五十一人,依各部成冊,抄報賑廳·助婚錢三兩·木一疋,前已分給,而今因傳敎,錢三兩·木一疋加數上下矣。申飭五部,一一分給後,卽爲斯速成婚事,更爲嚴明分付之意,爲先,敢啓。傳曰,知道。
安兼濟,以義禁府言啓曰,前文衡徐命膺推考事,傳旨啓下矣。徐命膺家在城外,待城門開拿囚之意,敢啓。傳曰,知道。
鄭象仁,以禁衛營一二所巡廳·左右捕廳言啓曰,去夜犯夜人無所捉,敢啓。傳曰,知道。
同義禁權噵疏曰,伏以臣所帶同義禁之任,與新除授知義禁臣趙榮進,有妹兄應避之嫌,敢將短章,援例陳懇。伏乞聖慈,俯賜鑑察,特令遞改,以存公格,不勝幸甚,臣無任屛營祈懇之至。批答出傳敎
壬辰正月二十四日辰時,上御資政殿朝講。大臣·備局堂上引見入侍時,領事金致仁,特進官李思觀,知事韓光會,特進官李重祜,大司憲嚴璹,大司諫沈鑧,參贊官安兼濟,侍讀官李命彬,檢討官李昌任,假注書朴相來,記注官許鍒,記事官申禹相,領議政金致仁,右議政金尙喆,戶曹判書李思觀,刑曹判書韓光會,行副司直李章吾,吏曹判書李最中,行副司直鄭存謙,行副護軍張志恒,行副司直李重祜,左副承旨鄭象仁,事變假注書玄在默,以次進伏訖。上講小學立敎篇,命彬曰,婦人妊子章大義,不出於敎之一字矣。以其效言之,則其子形容端正,語其極工則正朝廷·正萬民,皆自妊子敎之而後如此矣。上曰,然則堯之子不肖何也?命彬曰,此由氣化之適然,而語其正理則如是矣。昌任曰,人之有道,飽食暖衣,本文以爲五穀熟·民人育,論語以爲旣庶矣。又當加之以富,旣富矣。又當加之以敎,以今言之,庶字之效,可謂極矣。願聖上,留意於敎字之義焉。上曰,好矣。堯之時,尙有不親之百姓·不遜之五品,況季世乎?當體念矣。致仁及光會,以寬字仰勉。思觀曰,文義則儒臣及諸臣,旣奏矣。第念立敎篇,乃小學之第一篇也。今當歲初,講第一篇,便當一初矣。伏願聖上,亦以第一篇,爲一初之政,以盡立敎之道焉。上曰,最好矣。重祜與璹,則以此敷演以奏。兼濟曰,篇中說禮樂處多矣。樂不但爲造士之要,亦爲治國之道,以功效言之,則必義精仁熟而後,可庶幾也。故導揚和氣,充滿天地之化,自此而生矣。上曰,好矣,有微意矣。鑧曰,諸臣旣奏,臣無更達者矣。講罷,儒臣先退。上曰,都承旨更爲入侍。出傳敎上曰,藥房提調,持湯劑更爲入侍。出傳敎上曰,禮房承旨,持各道孝行狀聞,待下敎入侍。出榻敎承旨讀奏慶尙監司李潭狀啓。上曰,大臣之意,如何?致仁曰,今此道臣之請得空名帖,似出於不敢加請穀物之意,而然非通一道大賑,一切勿許,卽法典所載也。本道設賑,不過十餘邑,則此固不可輕議,而第聞前劃賑穀三萬石,較量飢口,頗似不足云,自備帖價等穀中,限七千石,更爲加劃補賑,俾無一民損瘠之患,似宜矣。上曰,依爲之。尙喆曰,以道臣狀聞觀之,可想民事之可悶。本道營賑帖價備荒等穀,專爲災歲賑飢之資,則今此加劃者,雖準萬數,賑後餘穀,自當還錄,似不必靳惜矣。上曰,特給一萬石。出擧條致仁曰,禁衛大將具善行,頃旣陳疏承批,而其後累次賓對,一不進參,將臣事體,殊涉未安,從重推考,申飭行公,何如?上曰,依爲之。出擧條大司憲嚴璹所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,每年歲首,各道方伯,採取道內孝烈卓異之人啓聞者,此是國家美典,近年以來,雖有狀聞啓下,該曹一不覆啓,使聖朝敦風勵俗之政,廢閣不行,事極慨然。請申飭該曹,從其年次,斯速覆啓,俾無如前之弊。上曰,聞甚寒心,曾前若此之類,歲前政府回啓,亦有古例而若是稽滯。噫,堯舜之道,孝悌而已。今於歲初聞此,豈可例答?先欲知多少,先令禮房,取來以奏後,令本曹依前例署經,就議大臣後回啓,大司諫沈鑧所啓。請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,吳益祥柏府旣停,此啓亦何相持耶?亟停勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,刑曹正郞朴應煥曰,前因一微事,捽曳律官,律官雖卑微,亦衣冠之人,若有罪過,治之自有其例,而作此駭擧,固妄矣。律官自裂冠服,對面詈辱,罔有紀極,郞官與律官,等級自別,彼雖先失其道,渠安敢乃爾?事未前聞,有關體統,請刑曹正郞朴應煥汰去,律官,令該曹從重科治。上曰,聞甚該然,依啓。上曰,今日講對,於予一初,何謂一初?昨日以後,孝悌之道可訟。雖然,此殿何殿?追憶庚子,且憶昨冬,予懷萬倍。嗟哉,大小臣工,體予今日此意,精白一心,輔我邦家。出傳敎諸臣以次退出。
壬辰正月二十四日未時,上御集慶堂。禮房承旨儒臣入侍時,右承旨徐有隣,假注書朴相來,記注官許鍒,記事官申禹相,校理李命彬,修撰李昌任以次進伏訖。上命儒臣,讀詩傳匪風·下泉二章。上曰,皇明通史外國卷入之,賤臣持入,命儒臣讀日本·琉球兩國誌後,儒臣先退,命承旨讀奏孝烈單子。上曰,凡此等事,眞贋相雜者多,今番許多中雖無氷魚水魚,王祥·王延只二人,近者稱此者多,雖當之者,若冒濫或旌門·或復戶,渠若有知識,能不愧乎?近者甚至於子孫稱道者,故此則已有禁令,非獨謂此,於國其濫,可勝言哉?今聞都憲所奏,幾十年多滯云,濫者雖不可惜,應褒者此豈王政?故有是命,今聞若是夥然,而非春曹遲滯,卽署經稽滯,其果皆若此,古有三綱行實,亦有續行實,而今復抄集,其將百卷,豈有是理哉?署經詳審,其果是也,而其中雖非氷魚冬筍,因其偶然,盛稱其孝,其中湯之解三網,一網其猶捉禽,旣設網,日日得五六雀,未滿一哂,此等類皆劃下,皆拔其中,夫妻兄弟一門五男妹,可謂稀有,以知者言之,金勉行父故同知鄭敾,其中有表者,先抄,入侍時以奏,且莫云卑微。予則曰,此人立節,尤可貴也。其中卑微者數人,先爲抄來以奏,雖不令讀,其中有戊申效節人云,此卽近世人也。噫,後豈有南延年,亦豈復有洪霖?其若濫也。先宜拔之,果有其功,卽五十年內事,一番登聞,其何濫乎?其令一體抄來。噫,京中諸道,其皆多也,而北道只有三人,無乃王化遐遠而然乎,亦無乃未能擧聞而然乎?予則曰,比諸太濫處誠貴。噫,豐沛故鄕人乎。此亦一體抄奏,以示予柔遠之意。出傳敎上曰,在鄕臺臣皆許遞,政官牌招,以在京無故人備擬,旣有此敎,下諭擧條安徐。出傳敎上曰,徐命膺旣下敎蕩滌,與黃景源·鄭存謙·具庠卽爲入侍。出傳敎上曰,左右史何等重也,而身爲小官,焉敢一遞而尋鄕?予雖衰矣,此習宜抑,在鄕翰林,竝令該府處之,過今朔後勘律。出傳敎上曰,宜尋舊將,飭亦施,摠戎使有闕代,前御將金時默敍用,復授前任,牌招傳授命召。出傳敎上曰,今聞權噵章,旣有應嫌,在下當遞,給其章,遞兼帶。出傳敎上曰,初授此任,予意深矣,亦豈可臨陣易將?此章下送,其令銳意察任。出傳敎上曰,鄭彦忠爲國之誠·固執之心,予素詳知,今於本府,竭意陳章,予庸感歎,豈特謂其人?聞其章讀之未半,此心何耐,豈特此也?嗚呼,追慕用心之餘,昨少心弛,今聞此章,元元景像若見,元元呼冤若聞,聞此食何甘寢何更?嗚呼,國依於民,民依於食,本固邦寧,尙書旣云,吾民若此,而其君恬然,是豈體昔年愛恤德意之意哉?講定後當下敎,此章下備局,與曾經道臣人講確後,明日求對以奏。午前許其講確,皆詣備局,十分消詳詣闕,其中中山·三·甲加定,莫云甚尠。嗚呼,暮年無前之事,定於吾民,心誠不忍,其令消詳。嗚呼,前府使李漢泰,此等吾民骨冤,此等景像不以聞,令該府處之,口供以奏,其於度支蔘七斤·監兵營五斤·本府蔘五斤,雖不能盡革,何持難乎減數?予當先下乎貢蔘五分之一先減,若此然後,其何有惜?噫,聞此章,吾民若見,其歌若聞,嗚呼,夢裏,必將見此,必將聞此·詳細消詳,俾有實效事,一體令備局知悉。出傳敎上曰,編輯堂上入侍。出榻敎知敦寧徐命膺,行副司直黃景源·鄭存謙·具庠以次進伏訖。上曰,編輯之役,何以爲之?命膺曰,臣與諸堂,當於闕下近處公廨中稍寬處,相會而校正矣。上曰,何處可乎?命膺曰,臣等姑未有定,而於繕工監爲之,則似好矣。退出後當相議,後日入侍,當仰稟矣。右承旨徐有隣所啓,分館今日擧行事命下,而承文上博士成彦檝,方罷散在外,敍用付職,催促上來,然後可以擧行云,故敢達。出擧條上曰,依爲之。又所啓,前摠戎使張志恒敎文製述官,以知製敎申應顯,啓下矣。未卽及期製進,而張志恒,今已移職,當該知製敎申應顯,推考,何如?上曰,依爲之。有隣曰,然則敎文何以爲之乎?上曰,勿施。出擧條諸臣以次退出。
上在慶熙宮。停常參·經筵。
自午時至酉時,日暈。
藥房都提調臣金相福,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今予夙宵此心,一則追慕,一則爲民,追慕心纔少弛,爲民心昨夕更加,此亦予意。噫,聞鄭彦忠章,江界民對眼,其歌若聞,氣何暇諭?時任入侍,同入焉。
中宮殿·惠嬪宮,藥房口傳問安。答曰,知道。
安兼濟,以都摠府言啓曰,今日入直內三廳武兼禁軍及軍兵等,中日習射,請出標信。
安兼濟啓曰,昨日飭敎之下,兩司多臺,不爲謝恩,司諫李命彬,正言李東遇·洪彬,執義申應顯,持平任觀周,竝卽牌招何如?
傳于安兼濟曰,今日延和門當見,大臣·備堂曾經關西伯來待,江界付料軍官,或民人中,有上來者,使之待令。
傳于安兼濟曰,俄者知入前前江界府使,延和門外,一體待令。
尹東昇啓曰,今日殿座時,承旨不可不備員,左副承旨鄭象仁,卽爲牌招,何如?傳曰,允。
傳于安兼濟曰,君雖老矣,牌亦老乎?昨已下敎,何至今無一人謝恩乎?申飭使之帳前謝恩,昨日廳傳敎承旨,特遞。
以李漢泰拿處傳旨,傳于安兼濟曰,此傳旨安徐記過,延和門外待令。
傳于徐有隣曰,承旨以時服爲之。
傳于安兼濟曰,江界武官·軍官及民人中,有上來者,皆令待令。
以臺諫牌招啓辭,傳于安兼濟曰,君雖衰矣,何可牌招?卽爲申飭,使之帳殿謝恩。
兵曹口傳政事,韓應齡爲西北僉使,洪靑行爲武兼。
殿座罷後,藥房·政院·玉堂口傳問安。答曰,知道。
傳于趙宗鉉曰,趙方在外方,置之。
徐有隣啓曰,編輯堂上徐命膺·黃景源·鄭存謙·具庠,依下敎來待矣。
傳于徐有隣曰,竝入侍。
徐有隣,以侍講院言啓曰,本院兼司書李得臣入直矣,移直玉堂,司書閔恒烈,說書宋煥億在外,兼說書未差,下番闕直,事甚未安,弼善徐迥修,卽爲牌招,姑降入直,何如?傳曰,允。
趙宗鉉,以禮曹言啓曰,皇壇壇上及祭器等物,每年孟春,戶·禮曹堂上奉審事定式矣。今正月二十八日,臣曹與戶曹堂上奉審後,稟處,何如?傳曰,允。
安兼濟,以兵曹言啓曰,卽接東道參軍牒報,則御營廳所授光熙門南邊體城三間許頹落云,依例令繕工監,爲先把子圍排後,分授軍門,急速修築,而把守軍兵,亦令該軍門,量宜定送,修築間各別守直之意,分付,何如?傳曰,允。
安兼濟,以御營廳言啓曰,光熙門南邊體城三間許頹毁處,令分授軍門,急速修築,把守軍,亦令該軍門量宜定送,嚴加守直事,自兵曹草記矣。修築則卽當擧行,而今日爲始,本廳將校,率領鄕軍二十名,限修築間,輪回守直之意,敢啓。傳曰,知道。
玄在默啓曰,臣敬奉聖敎,馳往傳諭于北部觀光坊安國洞契奉朝賀洪鳳漢所住處,則以爲臣之至今偃息於天壤之間者,莫非我聖上曲保之恩。攢祝含戴,沒齒田間,在臣賤分,固已滿足,而千萬匪意,恩諭荐降,旣命蕩滌,繼以收敍,至使入處城闉。臣惶隕之極,冒沒承命,以爲姑爲遲留,少伸分義之地矣。卽者史官,臨宣別諭,特命入侍,而辭旨懇惻,愈往愈隆。臣惝惶感泣,益不知置身之地也。臣之逖違宸陛,歲籥已更,區區祝聖之忱,豈無仰瞻天顔之願,而顧臣滓穢之蹤,偃處私第,猶不勝其愧恧,況可以自同恒人,冒入禁扃,以益其罪戾也哉?反覆思惟,末由承膺,跡涉違慢,惶悚無地云,臣旣承偕來之命,故姑爲仍留之意,敢啓。
安兼濟,以義禁府言啓曰,京畿楊州牧投畀罪人李世太特放事,命下矣。放送事,分付道臣之意,敢啓。傳曰,知道。
安兼濟,以義禁府言啓曰,待敎柳雲羽·李度默,奉敎李在學等,令該府處之,過今朔後勘律事,傳旨啓下矣。柳雲羽,下去京畿仁川地,李度默,下去廣州地,李在學,下去慶尙道安義地云,依例發遣府羅將,竝拿來,何如?傳曰,允。
安兼濟,以義禁府言啓曰,李命彬三水府投畀,倍三道押付事,命下矣。以傳敎內辭意,具罪目,卽爲發遣府羅將,倍三道押送配所之意,敢啓。傳曰,知道。
玄在默啓曰,臣敬奉聖批,更爲傳諭于奉朝賀洪鳳漢處,則以爲臣之不敢進身者,實出於萬不獲已,而其爲惶悚,尤無自措。又伏奉聖諭,辭旨愈益鄭重,臣亦有一分人心,豈不知感激承膺之義,而情事窮蹙,有不容唐突冒進,不得不趨伏禁扃之外,恭俟違命之誅云。大臣今方進詣闕外待命,臣亦隨來之意,敢啓。
安兼濟,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
江界府使鄭彦忠疏曰,伏以歲聿更新,聖算彌隆,臣民慶忭,曷有其極?仍念臣猥以無似,濫荷洪造,拔之疎逖之中,而置之貳卿之列,居常愧懼,若殞淵谷。又於千萬夢外,畀以西垣重任,已於去年十一月二十日赴任,而入府境二百餘里,路見短簷板屋,兩三作隣,或十里一落,或五里一落,而無十家之聚,鳴吠不聞,人烟絶稀,問之則蔘戶而空也。路見垂髫戴白荷擔而去者,問之則曰,蔘戶而逃也。路見叫號里閭斗會箕斂者,問之則曰,蔘戶而徵其隣族也。及夫到任之日,鶉衣鵠面,日訴盈庭,率皆以蔘役而號籲者也。臣於是廢食累日,失睡終宵,耿耿不能定情也。始乃延訪父老,博詢民隱,則皆以爲廢四郡七百里地,爲産蔘之地,而介於關西·關北兩道之境,古屬三·甲,後屬本府,歲貢蔘十六斤,大爲民弊,天啓三年,因邑民陳訴,自備局覆啓革罷矣。未幾而有三十五斤之稅蔘,又未幾而有六十斤例貿之蔘,又未幾而有種種別貿之蔘,逐年入採,而蔘種絶稀,比年加定,而蔘役日重,以絶稀之蔘種,供日重之蔘役,江州之民,於是大困矣。歲分丹黃兩節,丹把則六月入山·七月下山,黃把則七月入山·九月下山,掃境內棄農業,捨性命探虎穴,幾危者數,而及其下山也,徒手空還,十居八九,空還者或賣田賣廬,或鬻身鬻子,於是乎哭聲載路,而隣里相弔矣。於是乎携負盈路,而逃散相繼矣。以至蔘戶日縮,十年前二萬餘戶,今爲九千餘戶,而所納稅蔘,爲二十六斤八兩,東萊府所送例貿體蔘,爲三十五斤,尾蔘爲二十五斤,本府納藥蔘爲五斤,通計爲九十一斤半,體蔘一斤時價,爲一千六百兩,尾蔘一斤時價,爲四百八十兩,合爲十一萬八千四百兩,而除會減本錢二萬五千八百九十六兩,則爲九萬二千五百四兩。噫,以九千之戶,應九萬二千五百四兩之役,此通國所無也。三代役民,歲不過三日,而江民山役,一歲爲九十日,此又古今所無也。噫,八路二疋之役,猶云過重,減爲一疋,此實聖世霈澤,而獨此江民,一戶所納,殆至十二兩,各州邑,凡有大工役,必用募軍,不以役民,而獨此江民,每歲爲九十日之役,日就糜爛。噫,當此陽春布澤之日,何獨有此陰崖幽谷耶?本府雖云邊地一邑,而隔一衣帶鴨水,北隣大國,歲輸蔘幣萊府,南交倭國,以一邑而係南北之邊計,爲國家之輕重,而十年之內,民戶半縮,又過十年則無此民矣,無此民則無此蔘矣。無民以禦北邊,無蔘以交南隣,於是乎有南北之憂矣,此臣所以中夜撫膺而長歎者也。噫,本府爲南北關係重地,決不可一任其就亡,爲國家之憂,而就亡之端,唯在蔘弊,捄此弊則可爲扶持之道,而捄弊之道,實無其策,欲準時價以給,則地部之財,不可支也。欲減貢進名額,則藥院上供,不可闕也,上司封進,不可闕也,萊府幣蔘,不可闕也。就其中可省可闕者,惟戶曹納七斤·監營納四斤·兵營納一斤·本府納五斤合爲十七斤,此旣無損益於國家,而可使斯民,小解塗炭之急,可使本府,永爲保障之地,而內外諸臣,俱以體國之心,必無異議,臣以爲亟命停罷,斷不可已也。且中山各邑及北關三·甲,俱是産蔘之地,而獨不爲公家之用,專爲細民輩牟利之資,一視之民,宜無異同,而或咷或笑,苦樂懸殊,臣所未曉者也。今除本府例貿,體蔘十五六斤,分定于中山各邑及三·甲兩邑,則各邑所納,不過斤兩,不至甚弊,而本府所納九十一斤中減下之數。竝前請罷十七斤·合爲三十餘斤,其於江民,爲莫大之惠,而西關重地,自此可以支保,爲萬世國家之利,臣以爲亟命分定,斷不可已也。議者以爲北路蔘禁,專爲邊禁,三·甲之禁,今不可輕開云,而臣則以爲不然也。廢郡之蔘,西北共採,爲民利久矣。康熙乙丑,有北關三水人犯越之變,康熙甲戌,又有本府滿浦人犯越之變,自其後,無論兩道,蔘貂禁令,至嚴且密,不知何年,獨弛西關之禁,雖以邊疆言之,鴨江上流界三·甲,下流界本府,俱與彼地相接,則邊禁之嚴,西北何間,而一弛一張,甚無謂也。議者又以爲,本府方以蔘弊垂亡,又復分定他邑,則必將同歸一轍云,而臣則又以爲不然也。如以蔘弊爲慮,分定爲難,則前日稅貿蔘九十斤之專定本府,一何容易也?今日蔘斤之分定各邑,一何持難也?且民猶子也,一子飽一子飢,爲父母者,必使之飢飽均等,然後可以兩全。一子勞一子逸,爲父母者,必使之勞逸均等,然後可以兩完。不然而任其飢而斃勞而斃,則是豈爲父母之道耶?是則有不然者矣。噫,今日江民,是亦子而陷於水火者也。爲父母者,救之當如救焚拯溺,不容小緩也,而君門有九重之邃,蔀屋隔千里之遠,哀彼民隱,無路上達,雖日月之明,其何能俯燭耶?俯燭則玉食必不忍御,丙枕必不能安,而亦子之陷於水火者,必將有拯捄之道矣。臣到任以後,目擊心傷,而不以上聞,則負殿下大矣。玆敢不避猥越,垂涕以陳。伏願殿下,斷自宸衷,亟賜處分,則不特爲微臣之幸,實爲江民之幸,不特爲江民之幸,實爲國家之幸。伏願聖明,垂察焉。臣於詢訪之暇,得閭巷所傳江民曲一篇,卽蔘政冤苦之辭也。三代盛時,遣使觀風,街謠巷吟,採以上聞編之爲十五國之風,今此江民之曲,亦詩之鴻雁萇楚之類也。臣竊附古義,欲謄寫封進,而閭巷俚語,不敢上瀆,謹採其悲苦之意,兼附一二迷見,敢此封章仰籲。伏願聖明,垂察焉,臣無任屛營祈懇之至。答曰,省疏具悉。以亞卿宰百里,爲民障章,予庸嘉之,豈特嘉焉?爲江界民用心,昨已下敎,今日臨門,莫云其減,予則曰,此卽鳥足血也。至於三·甲·中山事,昨已諭,僉意詢同,誠難誠難矣。噫,若古人言,不遇盤根,何以知利器?予則曰,今卿此任,可謂得人,體此意着意撫摩,至誠祛弊,今予望於卿矣。
壬辰正月二十五日辰時,上御延和門。殿座入侍時,行都承旨尹東昇,左承旨李命植,右承旨徐有隣,左副承旨鄭象仁,右副承旨安兼濟,同副承旨趙宗鉉,假注書金履正·朴相來,編修官康文祥,記事官申禹相,以次侍立訖。上具翼善冠·袞龍袍,乘輿出通陽門,至延和門降輿,仍殿座訖。上命拿入文江界府使,宣傳官李亨默曰,拿入文臣江界府使。上曰,帳前敢稱文臣,駭然矣。宣傳官決棍十度汰去事。榻前下敎拿入洪檍,上問曰,文臣則一也。鄭彦忠則奏民弊,汝則不爲之,是何事也?對曰,臣待罪江界,以丁亥二月赴任,五月遞來,而大段弊事,則未及釐革,而臣遞來後,因入侍,略將數三民弊仰奏,而蒙許施矣。上曰,然則退去。又命拿入李漢泰,上曰,汝則爲宰豈不久矣,而無一民弊之捄正,只耽於妓樂何也?仍命決棍三度後,上曰,李漢泰,分付銓曹軍門,限三年勿爲檢擬。出傳敎上命招入西北付料軍官,問江界蔘弊。李應福不以實對,上命決棍二度後,上曰,噫,聞鄭彦忠之章,暮年予心,若何?雖命消詳,心不耐臨門,西武士李應福,雖萬萬可駭儱侗可知。故參酌決棍,而守門將洪靑行,所奏詳備,可謂人才,以二十年把守立身,今纔爲末薦守門將,擧直措枉,王者之政,特爲武兼陞六,若無窠,次次陞付事,分付。出傳敎上命大臣·備堂入侍,領議政金致仁,右議政金尙喆,行兵曹判書李昌壽,行司直鄭弘淳,仁陽君李景祜,工曹判書趙曮進伏訖。上曰,鄭彦忠疏請事,卿等何以消詳耶?致仁曰,鄭彦忠,以宰臣出宰是邑,目見民弊,有此陳章,可謂不負分憂之責矣。臣等俄會備局,詳見其疏,一則請減戶曹·監兵營·本府稅蔘,一則請分定於中山·三·甲等邑,而分定事。聖上旣已俯燭,臣等何敢多言?第以事理言之,本府以近千里廢四郡産蔘之地,尙不能覓充稅納,民弊至此云,毋論多寡,今若移定於曾不納蔘之他邑,則其爲民弊,必將倍蓰。且聞萊府單蔘,則中山所産,例不得用云,以此以彼,俱非可論,至於京外稅蔘,戊子年,因道臣鄭宲狀請,內局以下諸上司監兵營本府減捧之數,殆近二十斤,今雖所餘無多,爲民除弊,此何足惜?昨日貢蔘五分一先減之敎,實出於若恫之聖意,而內局所納,不但前已見減,事體至重,宜亟還寢。戶曹所納,此係單蔘及勅使所需,其爲緊重,非比等閑,而聖敎若是懇惻,就其元納中減其一斤,其餘監兵營·本府所捧,則特許折半除減,使累萬江民,咸知朝家德意之出尋常萬萬,爲好矣。尙喆曰,廢四郡近千里,處於彼我兩界之間,爲天下産蔘之地,而若以江界言之,則每年萊府所送體尾蔘外,如內局所納,連因特減,今不過六斤而已。事體甚重,有不宜一向減給,至於中山·三·甲之不當移定,聖敎旣已俯燭,戶曹·監兵營·本府所納之量宜減數,首相方有所奏,臣亦別無他見矣。曮曰,江界蔘弊,其來已久矣。戊子年所減,殆近二十斤,而纔及四年,又復請減,此誠難繼之道,而本倅今旣陳章,民情極爲可矜,就其中商量除減,似宜矣。上曰,昨聞讀奏,內局蔘謂以十六斤,而靜夜以思,年前已減,今此卽餘蔘云爾,聞所奏,非內局蔘可知,且所餘者只六斤云,依所請以減,而噫聞鄭彦忠陳章,其若只爲頷可,是豈體予暮年爲民之心乎?彼請全減,其雖難也,今請其半,意亦不足,特減三分二。夫子曰,人無信不立,初雖誤聽而若此,內局豈闕,六斤中特減一斤,以示予暮年爲民之意。至於三·甲·中山蔘,予已下敎,卿等之意亦若此,今無可論矣。出擧條上曰,昨日入直兩承旨,竝從重推考。出榻敎上曰,通滯成婚,豈媒妁之過?特敎之下,諸臺稽謝,雖萬萬可駭,偃蹇者,該房何知?況此人陞資特授,意蓋深矣。今聞卽安兼濟云,陞資特授之人,其何遽遞?其敎安徐。出傳敎上曰,予雖衰矣,君綱不衰,司諫李命彬,昨已入侍,特敎之下,不爲謝恩,事之寒心,莫此爲甚。先遞差,高山察訪除授,其令倍三道赴任,時任察訪,遞付京職,赴任日字,令道臣狀聞。出傳敎上曰,不能敎其弟,兄豈無過,而乃敢晏然入侍乎?左承旨李命植特遞,頃者之事,於今詳諭可乎?加三朔藏樂之敎,承宣已繳納,而當該中官無據,循例捧置,然今已若此,更復何諭?鄭好仁之請,卽六朔仍留云,此則下敎莫重,先爲頒布,其勢固然,況飭已行者乎?且非該房,承旨有闕代,李碩載爲承旨,牌招察任,房順房。出傳敎上曰,李命彬已處分,昨日在直儒臣,不爲謝恩,任自徑走,尤萬萬可駭,豈可補外?直狀啓處入直承旨旣已重推,察訪下敎勿施,三水府投畀,倍三道押付。出傳敎上曰,翰林禁推,昨已下敎,則今乃呈草記,若此而國有紀綱乎?該堂特施不敍之典,遲滯回公金吾郞汰去。出傳敎上曰,當該中官,施以不敍之典,金吾該堂下敎勿施。出榻敎上曰,頃者處分,豈至於此?而意在嚴近習,三人中二人,雖萬萬駭然,一人思其年,今年八十一,卽昔年近侍人也。李世泰特放事,分付該府。出傳敎上命詣臺臺臣竝入侍,執義申應顯,持平任觀周,正言李東遇·洪彬進伏訖。執義申應顯,持平任觀周所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。又所啓,臣等於臺職,各有情勢,且所居稍遠,未免遲滯入肅,卽伏聞以諸臺之稽謝,飭敎至嚴。臣等惶悚震越,莫省攸措,其何敢一刻仍冒於臺次乎?請命遞斥臣等之職。上曰,飭勵之下,何稱情勢,旣已謝恩,亦何撕捱?且兩臺豈可一心,予莫知也,勿辭亦勿退待。正言李東遇·洪彬所啓,請還寢鍾城府爲奴罪人天大,酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,旣諭何爭?亟停勿煩。又所啓,請黑山島爲奴罪人五得,依律處斷。措辭見上上曰,勿煩。正言李東遇所啓,臣於飭敎之下,煎迫情私,有不暇顧,章皇入肅之際,所居稍遠,未免遲滯,致勤嚴敎,惶隕之極,靡所容措,其何敢晏然於職次乎?請命遞斥臣職。上曰,其所撕捱,萬萬不當,勿辭亦勿退待。藥房都提調金相福,提調洪麟漢,副提調尹東昇持湯劑進伏。相福問候,上曰,一樣矣。仍進御湯劑。上曰,大臣旣親承下敎,禮判同爲入侍。出傳敎仍乘輿還內,諸臣退出。
壬辰正月二十五日未時,上御集慶堂。藥房入診時,都提調金相福,提調洪麟漢,副提調尹東昇,假注書金履正,編修官康文祥,記事官申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,以次進伏訖。相福曰,午間聖候,若何?上曰,一樣矣。相福請進湯劑,上進御之,相福曰,明日湯劑,依今日例煎進之意,敢稟。上曰,依爲之。仍命退出。
壬辰正月二十五日未時,上御集慶堂。大臣·禮判入侍時,領議政金致仁,右議政金尙喆,禮曹判書元仁孫,右承旨徐有隣,假注書朴相來,編修官康文祥,記事官申禹相,以次進伏訖。上曰,明日編輯堂上入侍。出榻敎上命承旨讀奏孝烈單子,上曰,昨已下敎,北靑劉哥,一門五人,可謂稀有。今聞讀奏,無他表異之事,皆安徐,其中虎彬,道臣旣見,幼稚所執可尙,特爲復戶。靈光丁元徵子漢起,其涉異常,復戶。加平幼學鄭箕祚子於仁老味,聞甚惻然,給復其家。出傳敎上曰,今聞周宰成所爲,旣贈職已無可論,果有其子,豈可徒老鄕村?令該曹錄用。故縣監權瑜妻鄭氏,聞甚殘忍,其子特爲懸註調用。折衝金珪,其涉可矜,令軍門調用其子。出傳敎上曰,金時敏於今令讀,子道可謂盡矣。予則常曰,子之事親,卽職分內事,豈可以此?輕加旌孝之典云爾。今聞此亦然,棹楔之典,雖難輕許,贈職之典,焉可惜乎,況當今宰臣之父乎?贈參議,金時敏已追榮,特贈正卿,以表予意。噫,此人猶然,況他乎?許多請孝中,若此者參酌,俾不至於濫,故同知鄭敾,予只知其筆法,豈知有此孝行?況丁丑再次蔬食,非特孝也,而然因金太奉妻,欲聞諸人。噫,此人旌閭,許多人亦難取捨。噫,此人若踰十數年,自當超資,特爲亞卿贈職。出傳敎上曰,噫,因此思一人是誰?卽平壤女人,雖忘其姓氏。嗚呼,丁丑春來京,因山時望予景像,若今覩焉,因何而然?爲其夫酌處若此者,本道必也知,其若尙今生存,令道臣,衣資食物,特爲題給後狀聞。出傳敎上曰,平壤折衝盧正由妻鄭召史,江東鄕人劉夢澄妻尹氏,价川士人李瑩喆妻崔氏,故司成鄭廣運妻趙氏,忠贊衛金淵妻金氏,故正言任希孝妻鄭氏,長淵幼學丁愼謙妻李氏,谷山將校姜純弼妻高氏,谷山士人裵擎來妻林氏,安岳故同知李敏華,載寧幼學閔宗伯妻崔氏,瑞興鄕人任國佐妻白氏,豐川士人趙穡妻金氏,麻田士人鄭璃妻韓氏,錦山士人李希賢妻趙氏,西部故都事南德寬妻李氏,故參奉安獻曾,龜城故學生金亨國妻金氏,泰川故學生李隆赫妻吳氏,龍川故營將安壽長妻桂氏,中和士人李邦龍妻李氏,忠原故通德郞李得晉妻白氏,公州士人李宗錫妻鄭氏,文義士人吳大善妻權氏,恩津出身朴有徵子婦李召史,舒川士人羅斗經妻李氏,宜寧士人李義振妻姜氏,晉州士人金有信妻權氏,茂長士人吳以和妻李氏,錦山士人李希哲妻金氏,海州士人柳東茂妻安氏,南部假注書申暹妻金氏,尼山士人金檖妻李氏,沃川士人梁漢臣妻任氏,藍浦士人李基崇妻吳氏,梁山御保鄭以三妻安召史,南部金國輔妻朴氏,宣川士人桂徵秋妻白氏,宣川校生金重器妻金召史,淸道學生李潁妻許氏,河東學生徐翊彙妻崔氏,永川士人金洙德妻朴氏,慶州士人崔亨國妻李氏,安東學生柳弼休妻金氏,善山幼學崔光澈妻金氏,竝特爲旌閭。出傳敎上曰,中和士人李邦龍妻李氏,其所節義,無愧古人,特爲旌閭。順義君女趙胄源妻,生長此家,其能至此,予深矜惻,特爲旌閭。安岳校婢嘉次娘,聞其讀奏,不覺起坐。嗚呼,此等微賤之人,事其母守其節,一何若此?特爲旌閭,復戶其子,以表此意。林命浩事,爲親盡節,其他何言?特爲旌閭,若有其子,令該曹懸註調用。谷山常漢金太奉妻張召史,嗚呼,今於暮年,又聞一揚香免而尙存,其宜旌表,況因一事,夫妻俱殞命,其尤殘忍者,卽胎中兒也。以此觀之,三人殞命,此等之類,何惜棹楔之典,亦何施復戶之恩?特爲旌閭,若有子若孫,終身免役,以示予意,擧行形止,令道臣卽爲狀聞。北靑故學生李亨植妻林氏,此等烈婦,予今初聞,雖登三綱行實,其何愧乎?特爲旌閭,其有子若孫,亦爲復戶。木川良人金命三妻金召史,與金太奉妻無異,一猶異也,況二乎?一體旌閭。開城府民人金俊光妻梁召史,其節義卓然,從本府風,今該府樹石表節,旌義千香,無異烈婦,特爲旌閭。義州免役官奴夢德妻,與子樹立,可謂卓異,令本道一體旌門,給復其家。大丘童蒙許初興事,雖載三綱,其不愧矣,特爲旌閭。盈德下吏金連三妻朴召史,節義卓然,特爲旌閭,聞甚惻然。李彦燁與吳氏,俱施旌褒之典,一家樹兩門,其祖母,令本道恤典擧行。南部居金道煌女金氏,特爲旌閭,若有子,待長調用。黃州良人羅作難妻李召史,事涉矜惻,特爲旌閭。舒川金元石,聞甚慘然,特爲旌閭。漣川幼學姜斗煥長女季女,此可謂不忍者,兩女一體旌門給復。燕岐士人金五福妻成氏,其弟五倫妻張氏,聞甚慘然,竝施旌褒之典。開城府故學生金光潭妻白氏,其涉卓異,白氏特爲旌閭,其婢德今,特爲復戶。延日良人姜德石,特爲旌閭,其女特爲復戶。昌寧士人李安世妻盧氏,此無愧古人,特爲旌閭,仍爲復戶。蔚山士人朴宗奎妻李氏,以先正之孫,其涉可嘉,特爲旌閭。書以先正七代孫烈婦李氏,令本倅親書。安邊良女金美娥,此萬古所無者,特爲旌閭,仍復其家。玄風學生郭乃鎔妻李氏,此中極涉殘忍,特爲旌閭,復其家。出傳敎上曰,故進士尹斗燦,故孝子具常五贈職。出傳敎上曰,淸州士人崔爀,海州士人尹商鼎,驪州幼學沈觀海,泰安私婢貞梅,永同良人金順光子婦梁召史,西部良人韓箕錫妻文召史,鳳山士人田光秀,公州私婢甲辰,舒川私奴段金妻尙花,寧邊將校崔顯光妻朴召史,孟山校生李貴奉妻金召史,永柔士人金鼎和,東部成均館典僕山東妻金女,海州幼學李東爀子必起,竝給復。出傳敎上曰,噫,人之事親,子道當然,其雖氷鯉冬筍,予則不信。子爲子道,其皆旌表旌閭,其家家復戶,人人當受,果若此,孝可貴也,忠可奇也。今抄中尹學東事,便是諡狀,豈可以此,輕易贈諡,然賜諡猶可爲,棹楔予何輕許,事當弁於其條,而爲其人參酌,以示予意。代撰王言,禁其張大,請其棹楔,何敢誇張?且氷鯉冬筍今無云者,因頃日下敎,有若自辨者然,已涉駭然。棹楔之典,亦敢稱孝子某人,無嚴莫甚,不憚其衰,竟夕若此,意欲末世沮此,敢抄旌閭,此可見朝鮮士夫之形勢,當該禮堂,施以不敍之典。出傳敎上曰,人子之事親,理之常也。許多之抄,庾黔婁陸績血指之類遍滿,何異於氷鯉冬筍?海西之人,何稱其橘?吁嗟,茅屋,有何其香?已涉無據,亦極孟浪,此等之類,其若旌表復戶,有愧王政,貽笑八方,凡事宜簡而不宜濫,況表節乎?此後申飭諸道,雖有鄕薦,必也詳審,以示予竟夕用心之意。至於京中,有職士夫,自古有焉。大臣必也擧奏,士人外部官所奏,一切嚴禁。至於壬丙年事,稱於今者,萬萬駭然,一倂勿施,亦爲嚴飭,旣無表異,亦有若諡狀,爲表表士夫,則抄於旌表,無勢小民,則雖有卓異之節,抄於賞物。嗚呼,旌表何隨其人乎?良可駭也。今者此擧,烏可已哉?另飭該曹,此後只每年歲首,京鄕捧此,孟春朔末,次對大臣入侍時,宗伯持奏,以爲取捨事定式。出傳敎上曰,頃者下敎,非爲卿也,予意深矣。今已入城,心雖弛也。噫,卿幾年事予?君臣俱老,至於今年,欲一見卿者切矣。噫,以予之氣,其何復待?卿順體此意偕來。噫,卿之爲國丹忱,予知熟矣。於君今年,卿何固執?況此非職名矣。不過欲見,安心偕來事,遣史官傳諭于洪奉朝賀,仍與偕來。出傳敎上曰,予何多諭?今予欲見卿,卽暮年憶舊相之意也。噫,予意若此,卿亦無此意?此不過君臣一見而已。且有一諭,今卿爲朝鮮平人,雖無今召,國若有事,卿豈臥於卿第?況今已三載,以卿恒日之心,雖夢裏,豈莫見予乎?無此夢,卿不思予,有此夢聞此敎,豈忍若此?宜體此意,安心偕來事,更爲傳諭,期於偕入。出傳敎上曰,奉朝賀胥命闕門云,安心勿待命事,承旨傳諭,仍爲偕入。出傳敎上曰,編輯堂上竝入侍,洪奉朝賀及偕來承旨入侍。出榻敎行副司直黃景源,知敦寧徐命膺,行副司直鄭存謙·具庠入侍先退,奉朝賀洪鳳漢,偕來承旨趙宗鉉進伏。鳳漢涕泣起伏曰,臣今日復見天日,莫非聖恩之萬萬隆重,臣雖隕結,難報其萬一矣。上曰,此正古人勿說之訓也,不見卿倏爾三年矣。鳳漢曰,臣今日,豈有可進之勢,而俄者傳諭中,有爲平人之敎,臣聞來不勝感泣,他不暇顧,而入來矣。臣今欲爲問候,而惶悚不敢矣。上曰,豈有如是之理乎?問候,可也。鳳漢問候訖,上曰,久不相見,仰瞻,可也。鳳漢曰,惶恐不敢矣。上曰,不可如此,仰瞻,可也。鳳漢仰瞻訖,退伏曰,玉色敷腴,顯勝於前日,臣不勝喜幸矣。仍涕泣起伏曰,臣仰君父,有如父母矣。上曰,今則卿爲平人,從此可得相見,卿之父子兄弟,皆無自阻之端矣。鳳漢曰,連進建功,無闕好矣。上曰,非但建功,都提又勸鹿茸矣。鳳漢曰,都提素知醫理,鹿茸連爲進御,則可責大效矣。上曰,卿見惠嬪而去,可也。仍退出。
上在慶熙宮。停常參·經筵。
藥房都提調臣金相福,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。國中諸孝子,自晝至夕飽聞,夜亦夢焉,只自一哂,氣則一樣,待敎入侍。
中宮殿·惠嬪宮,藥房口傳問安。答曰,知道。
安兼濟啓曰,大司憲嚴璹,執義申應顯,掌令柳薰·金復休,持平任觀周呈辭,宋樂式暇,今日以監察茶時之意,敢啓。傳曰,知道。
備忘記,傳于徐有隣曰,忠字孝字,豈可輕加人乎?昨聞春曹署經單子,竟夕慨然。若此王延將百,三忠將六,近世予憫時體,忠孝若此,常稱追慕,自今誡焉。噫,人之事親,五倫常也,昏定曰孝,晨省曰孝。若比屋可封,當隨里旌表,一何濫也,一何浮張?旌褒若諡狀,昨日初聞,稱以北斗,古豈有哉?開門納虎,令人胡盧,道臣京鄕宜愼,若是泛濫,昨予初聞,等次宜定。曰以兩班則皆請旌表,其若卑賤則請以賞物,果公乎私乎?慷慨亘中,若是下敎矣。
傳于尹東昇曰,時任入來,先見編輯堂上後入侍事,令史官,傳諭。
以承傳色口傳下敎曰,諭於南有容,使之今日內卽爲洗草後以奏。
安兼濟啓曰,編輯堂上徐命膺·黃景源·鄭存謙·具庠,依下敎來待矣。傳曰,竝入侍。
傳于徐有隣曰,藥房大臣·編輯堂上竝入侍。
徐有隣,以弘文館言啓曰,新除授修撰金普淳,卽爲牌招察任,何如?傳曰,允。
傳于安兼濟曰,校正諸臣及儒臣入侍。
傳于安兼濟曰,儒臣,持皇明正史·明記編年末卷,校正堂上,持明史綱目末卷入侍。
徐有隣,以禮曹言啓曰,卽接宗親府移文,則今此淸謹縣主吉禮時,主婚廣陵副守烻妻辛氏,方在遭故中,不得擧行云矣,主婚望單子,更爲入啓之意,敢啓。傳曰,知道。
趙宗鉉,以兵曹言啓曰,同知中樞府事李以材,身病孔劇,旬月之內,勢難起動供職,呈狀乞遞,西樞雖是閑局,不可一向虛帶,今姑改差,何如?傳曰,允。
安兼濟,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
知中樞趙榮進疏曰,伏以臣無似,幸逢聖世,莫效涓埃之報,偏荷雨露之澤,前後踐歷,罔非踰涯,而無一不出於特恩。至於昨冬,復念犬馬之齒,已至七十,屢勤聖敎,特侈異渥,旣令恩資之先頒,復命壽閣之卽肅,恩榮所及,聽聞俱聳,螻蟻賤臣,何以得此於君父之前也?臣惶霣之極,不覺感淚之被面,歲初耆臣之入侍也。臣則拘於格例,雖未及列名於耆社,而私義旣殊於冒職,愚衷只急於瞻天,不念在傍之指笑,只知隨後而入參,不意知樞新除。又下於前席,臣不遑他顧,章皇肅謝,而臣是何人?偏被優渥,若是之厚也。擬卽引章,以伸叩謝之忱,而猥越是懼,咨且未敢,中夜無寐,只自感結而已。忽於昨日,伏奉金吾新除,尤宜竭蹶承膺,以謝恩命,而第念以臣衰竭之精力,雖處以冗司之尠事務者,猶懼其不堪,則況王府議讞之最緊嚴者乎?且年過七十,勿任獄官,頃年聖敎,已成定制,前後一二臣,輒皆引例求解,今臣鞶帶之遞,亦可以不俟終日矣。惶感雖深,格例難越,玆敢陳章呼籲。伏乞聖慈,亟解金吾兼任,不勝幸甚,臣無任屛營祈懇之至。批答出傳敎
司書閔恒烈疏曰,伏以臣向來一疏,自愧荒拙,而愚迷之言,重陷罪戾,譴削之罰,未足贖愆,退伏窮鄕,日夕悚惕,不意寬假之天,特垂滌垢之恩,宥敍旋降,除書聯翩,宮銜新命。又出望外,馹召恩旨,繼以遠辱,榮光所被,蓬蓽生輝。臣非木石,寧不知感,第念离筵勸講,關係甚重,非比等閑責任,選部之所難愼,先輩之所逡巡,況臣謏淺,加以瘡疣已著,滿心惶忸,當復如何?臣若不思名器之玷辱,情跡之懍蹙,徒懷嚴畏,昧然冒進,則唐突之罪,尤無所逃,臣豈敢爲此哉?且臣之祖母,年迫八耋,衰病轉甚,近又重觸寒感,宿疾兼作,氣息澟綴,轉側須人,臣方左右扶將,日事焦煎,目下情私,實無以頃刻離側,玆從縣道,略控微懇。伏乞天地父母,察臣難進之義,諒臣難抑之情,亟賜鐫削,仍降威罰,以爲人臣慢傲者之戒焉,臣無任屛營祈懇之至。批答出傳敎
兼弼善金基大疏曰,伏以臣頃陳情懇,獲蒙恩由,將護病父,已有日矣,而臣父病情,一向彌留,加減無常,由限已過,就直無路再違天牌,恭俟嚴譴,只推連下,官銜尙帶,臣於是惶蹙憫迫,不知所以爲計也。臣父以此病勢,昨又承摠戎之命,受符體重,不敢言病,擔舁赴闕,冒夜往來,如是之際,重添寒感,宿症新恙,一時竝作,達夜叫苦,症勢倍加,目今情理,實無頃刻離捨之望。玆不得不更伸前懇,仰瀆崇聽。伏乞聖慈,俯賜鑑諒,亟許遞改,以便救護,以安私分,不勝幸甚,臣無任屛營祈懇之至。批答出傳敎
執義申應顯疏曰,伏以臣於臺職,實有難强之情勢,而迫於嚴命,章皇出肅,放倒廉隅,無復餘地,前席引避,未蒙許遞,只得謄傳而退,臣方滿心慙恧,無地自容,顧何敢開口論事?而第於目下事,有終難泯默者,玆敢冒進焉。噫,李命彬投畀之命,亶出於飭勵群工之聖意,而命彬,昨以儒臣,橫經而登講筵,今爲纍囚,倍道而投絶塞,而問其罪,則祇是移除臺職,稽謝恩命而已。當此元春布澤之時,其景色之不佳,聽聞之俱驚,倘如何哉?臣非爲命彬地也,所惜者聖朝過中之擧耳。伏願深軫轉圜之度,亟寢李命彬投畀之命,以光聖德焉。臣於此,又有所恧縮不安者,若論稽謝之罪,臣與命彬一也,而命彬則以此被重罪,臣則晏然在職,朝家刑政,恐不宜若是斑駁也。臣嚴畏囁嚅,不能以此引避於入侍之時,此尤臣之罪,實無抗顔仍冒之勢,敢入文字,略伸自劾之義。伏乞聖明,亟命鐫削臣職名,以靖私義,以勵廉防焉,臣無任屛營祈懇之至。答曰,省疏具悉。噫,予雖衰,豈可以一時辭氣處分乎,聞爾章答可乎?以昨日儒臣今日投畀,爲君之過,則昨夜入侍,亦旣在直,則聞命宜謝,而公然號令守門將以走,此何分義?況飭敎之下,朝亦無端不謝,此分義亦掃矣。噫,今者國綱之大墜,專由於侍從,察訪補外可乎,三水投畀可乎?況高山,卽直狀啓處,於國體何?且爾則與命彬有異,在直而徑走乎?不過稽謝一事而已。以此撕捱,其何義也?況其若此撕捱不可之時。何心此請?此皆由於今日朝臣傲慢而然也。昨於帳殿所奏,意謂有何撕捱,其果有撕捱之端,則陳章而不擧,只擧目下事,亦涉駭也。
壬辰正月二十六日辰時,上御集慶堂。藥房入診,大臣·編輯堂上同爲入侍時,都提調金相福,提調洪麟漢,副提調尹東昇,假注書金履正,編修官康文祥,記事官申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,領議政金致仁,左議政韓翼謩,右議政金尙喆,知敦寧徐命膺,知義禁黃景源,行司直鄭存謙,司直具庠,以次進伏訖。相福曰,夜間聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,醫官診候,何如?上曰,自首醫,至吳道炯診之。泰輿等進前診候而退伏奏曰,脈候左右三部度數均矣,胃脈滑體一樣好矣。致仁曰,日寒如此,聖候諸節,何如?上曰,一樣矣。翼謩曰,久未承候,近日聖體調攝,若何?上曰,一樣矣。尙喆曰,此時聖上氣候,若何?上曰,一樣矣。上曰,昨聞南有容所纂明書正綱,語甚蘊籍,豈特此也?吳三桂事,與此相反云,故今日入侍之命,蓋此也。今聞大書其綱,與紫陽綱目同,初則開聞於點下一網,非夫子春秋,不可。於吳三桂事,大異其聞,而於末梢甚不審,十餘年工夫,何忽於此?於今守初下敎外無他。雖然今不禁,末世其弊勝言,令其人,卽令洗草,依前下敎擧行,若不洗草而留一字,餘本當重繩,以此嚴飭。出傳敎上曰,於今若皇明通紀,名何校正?明史綱目之名仍存,依下敎校正後,卽爲活印。出傳敎上曰,今此校正,事半功倍,校正後卽令芸閣提調,仍詣本館監印,一件內入,一件入于東宮,五處史庫,各藏一件,政院·弘文館·侍講院,亦藏一件,時原任大臣·九卿·時任六曹京兆堂·諸承旨·兩司長官·校正諸臣·時任儒臣·春坊翰注,各賜一件。噫,其人雖無,其本誰乎?序文旣擧姓名,故奉朝賀洪啓禧子洪趾海,亦賜一件。嗚呼,旣用舊本,豈比於今校正之臣?李玄錫奉祀孫,特賜一件。出傳敎上曰,今番奏請,關係莫重,豈可泯於後?奏文·呈文·回咨十三省申禁文,輯爲一冊活印,一件內入,政院·承文院,各置一件。出傳敎上曰,頃者許解卽喉院,則今者此請,其涉過矣。本院自有須資,摠戎使亦已受牌,則呈告旣飭,章奏何異?趙榮進·金基大章,皆特給,今聞閔恒烈章,亦在政院云,雖許由,今已過限,亦給。出傳敎上曰,藥房提調,持湯劑更爲入侍事。出榻敎麟漢持湯劑入侍進伏,相福請進湯劑,上進御之,上命諸臣退出。相福曰,明日湯劑,依今日例煎進之意,敢稟。上曰,依爲之。藥院諸臣以次退出。
壬辰正月二十六日申時,上御集慶堂。校正諸臣·儒臣入侍時,知敦寧徐命膺,行副司直黃景源·鄭存謙·具庠,校理李得臣,修撰李昌任,左副承旨鄭象仁,假注書朴相來,編修官康文祥,記事官申禹相,以次進伏訖。上命儒臣讀弇州集及皇明馬皇后傳。命膺曰,編輯者當從近監印,而若有監印官則好矣。上曰,亦有例乎?命膺曰,頃者黃景源編輯時,洪檢爲監印官矣。上曰,明史綱目活印時,以副修撰李昌任爲監印官。出傳敎上曰,噫,皇朝國初,其法嚴正,君羊竝書設禁,設或有可書者,其在尊周之義,事當諱也。其人旣畢命於牖下,則陪臣,何敢特書一字於其綱乎?以夫子之聖,春秋愼焉,焉敢若此?其書雖命洗草,予旣聞焉,則其在尊周之義,何敢默也?奉朝賀南有容,特施不敍之典。出傳敎上曰,今謂莫重,故雖不諭,敢依夫子紫陽筆法,書於末端,幾乎無限弊,而況名以正經,其亦僭猥,槪此等文字,其弊熟知,豈比於補編源流?此後關係史記者,不敢私自纂輯事,定爲令甲,或有犯者,耳目劾奏嚴繩。出傳敎上曰,近者廉恥都虧,昨緣日暮之稱無聞,心常慨然。今日申應顯批答,若何?而竟夕仄聽無聞,四維不張,國將,若何?予雖衰矣,其何强待?執義申應顯,特施不敍之典。出傳敎上曰,甲申二月,卽予吉禮之月,今年二月,卽就邸之月,以此月擇日,該曹不審,淸謹縣主吉禮,以次月擇入事,分付該曹。今年十五,其將仍爲就第,其家,令該曹買給而其勿務廣,所乘有屋轎,亦令該曹造給,凡諸等事,務從省約,而況今年乎?亦禁揷花油蜜果。出傳敎諸臣以次退出。
上在慶熙宮。停常參·經筵。
藥房都提調臣金相福,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。何云建功?於予甚苦,暮年若肥何堪乎?下敎時入侍焉。
中宮殿·惠嬪宮,藥房口傳問安。答曰,知道。鄭象仁啓曰,掌令柳薰,今日詣臺矣。因持平任觀周疏不爲傳啓,還爲出去,連日監察茶時,諫院之多日闕啓,俱涉未安,兩司諸臺,竝卽牌招,何如?傳曰,不知牌招,此啓辭還給。
備忘記,傳于尹東昇曰,噫,須看十字閣,予已目覩,況此處,卽甲戌排辦處,此處旌門,可謂美也,而予猶固執,以今番立節婦皆旌表,可見予心也。意可垂於百世,一古都尉,一古宗臣,一古判書,特許旌門,予諒而然矣。京中有職人雖下敎,然餘皆宜飭,每年呈此,其濫自然。噫,人君御國卽三綱,三綱紊能爲國,此後則於京鄕,三綱皆立節然後以聞事定式,以飭其濫。
備忘記,傳于尹東昇曰,靜以惟焉,其文宗伯勸乎?人君擧措宜平,禮判下敎安徐,敍用。
鄭象仁啓曰,卽者校理李得臣,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
以校理李得臣,副校理趙英鎭牌不進罷職傳旨,傳于鄭象仁曰,只推。
備忘記,傳于尹東昇曰,予見署經單子後,尙今歉然,若爲予請若此,比屋可封,暮年何聞,其於節婦,其皆許者,古相雖云,予意則若程子意,臥以思焉。雖靳旌表,旣示其美,則一則贈正卿,一則本職贈職,人皆曰,於其子旌烈者,正卿贈職,其寒微者,以本資贈職云,予何答乎?其正卿贈職人,自可爲判書。噫,請於鄭敾者有何,其爲鄭敾,一體判尹贈職,皆令今日下批。
尹東昇,以弘文館言啓曰,本館上番校理李得臣,謂有情勢,陳疏徑出,上番將未免闕直,校理李得臣,仍卽牌招,副校理趙英鎭,一體牌招,以爲推移入直,何如?傳曰,允。
鄭象仁啓曰,憲府多臺,屢度催促,謂有情勢,終不入來,日勢已暮,不得已監察茶時之意,敢啓。傳曰,知道。
吏曹口傳政事,贈吏曹參判金時敏,贈左參贊嘉善鄭敾,贈判尹例兼,以上孝行卓異贈職事承傳。
傳于鄭象仁曰,內局入侍,儒臣持文集,同爲入侍。
備忘記,傳于鄭象仁曰,豈爲其人,寔貴其年,辛受采,令本州月給其米,以示予意。
安兼濟,以禮曹言啓曰,淸謹縣主吉禮,以次月擇入事,命下矣。卽令日官推擇,則納采來三月十七日午時,親迎同月二十日午時爲吉,而此外無他吉日云,以此日擧行乎?敢稟。傳曰,依爲之。
傳于安兼濟曰,政官雖一人不來,則政事當勿施,明日崇政殿月臺,當親政申飭。
傳于安兼濟曰,吏曹第三堂,獨暮年人君之臣乎?已晩矣,政色書吏,爲先懸之而申飭。
有政。吏批,判書李最中進,參判李徽之進,參議李海重進,同副承旨安兼濟進。
權噵爲大司憲,洪良漢爲大司諫,李台鼎爲執義,李蓍廷爲司諫,洪九瑞爲掌令,李惠祚爲掌令,李衍祥爲持平,李亨元爲獻納,李秉鼎爲校理,金載祿爲副校理,李澤遂爲輔德,兪彦鎬爲兼司書,趙重晦爲同義禁,徐命膺爲左賓客,李普行爲奉常正,李彦光爲司宰主簿,宋煥九爲活人別提,鄭一祥爲引儀,沈澥爲安山郡守,沈重奎爲扶安縣監,徐魯修爲刑曹正郞,宋煥周爲敬陵參奉,李溍爲典獄參奉,仁陽君單李景祜,學錄單李熙福,右賓客徐命膺,左賓客鄭弘淳。
兵批,行判書李昌壽病,參判李在協進入直,參議洪錀病,參知朴志源未肅拜,同副承旨安兼濟進。
副護軍李以材,副司直李命植,副司果權炳·權世規·李泰宇·許湜·朱萬离·任玉·李甲龍·朴趾慶·崔鈺·宋東胤·金憲球·金漢宗·成檝。
趙宗鉉,以弘文館言啓曰,本館上番闕直,事甚未安,今日政新除授玉堂,待下批仍卽牌招,以爲入直,何如?傳曰,允。
傳于鄭象仁曰,今日政新除授儒臣及薇垣·柏府,明日使之盡爲謝恩。
傳于安兼濟曰,今日儒疏中列名人,明日盡爲待令。
傳于安兼濟曰,儒疏中列名人中,明日若有一人闕者,當充軍,申飭待令。
林鼎遠,以禁衛營·一二所巡廳·左右捕廳言啓曰,去夜無犯夜人所捉之意,敢啓。傳曰,知道。
持平任觀周疏曰,伏以臣直一狂愚人也。向來一疏,妄觸時諱,獲罪明時,竄伏窮海,追訟愆尤,無望生還,聖恩如天,念臣老親,特解栫棘,歸見老父於生前,而憐臣遭故,放還鄕里,得以無憾於喪制。嗚呼,霜雪雨露,罔非造化,而惟其保全終始之恩,有若慈父之於赤子,負罪賤臣,何以得此於君父哉?感結幽明,闔門攢祝,臣雖粉骨糜身,何以報聖恩之萬一也哉?三霜已遒,萬念都灰,榮塗一步,若隔前生,乃者柏府新命,忽下於夢想之外,臣手奉除旨,感淚被面,顧臣情踪,豈有一分冒膺之勢,而日昨臨門殿座,飭敎連下,逃遁不得,冒沒出肅,而前席引避,未蒙許遞,惶隕慙恧,無地自容。噫,臣以孤根弱植,積忤當路,衆怒群猜,飽經危禍,苟非我聖上曲垂生成之澤,則臣之得有今日,難矣。自今以後,惟當永謝仕路,退伏田里,以歌詠聖澤而已。且臣自來情勢之外,有目下難安者,以稽謝之罪,諫臣被竄,僚臺引嫌,則臣豈可獨爲晏然於是職哉?伏乞聖慈,深察危懇,鐫削臣職名,以安私分,以存廉防焉。臣雖不以言責自居,而竊有所區區憂慨於中者,敢此附陳焉。向日大臣筵請,實出於擧國同慶之意,則此非貽惱於聖衷者,而舊邸六朔之敎,萬萬非常,其時承宣,不卽徼還,昧然頒布,雖因獻納鄭好仁之疏,已有處分,而論其失職之罪,不可遞差而止,臣謂竝施譴削之典可矣。舊邸經夜之時,三司諸臣,固當伏閤爭執,期於回天,而各歸私次,寥寥無聞,倘非我聖上,飜然覺悟,翌日回鑾,則其將相顧默默,坐待六朔耶?事極可駭,不可無飭,伊時三司諸臣,亦施譴罷,斷不可已也。臣無任屛營祈懇之至。答曰,省疏具悉。往事已忘,何復提起?所陳事,今爾之言,可謂臺體,依施,爾其勿辭,從速察職。
壬辰正月二十七日午時,上御集慶堂。藥房入診時,都提調金相福,提調洪麟漢,副提謂尹東昇,假注書金履正,編修官康文祥,記事官申禹相,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,副修撰金普淳,以次進伏訖。相福曰,夜間聖體調攝,若何?上曰,一樣矣。寢睡·水刺之節,亦何如?上曰,一樣矣。相福請進湯劑,上進御之,相福曰,諸醫官診候,何如?上曰,置之。上曰,近者無睡思其人,今日下問,頃年因鄭宲沁都留守時陳章已下敎,而尙不調用云,今有此敎,宜尋奉祀孫,令該曹,今日內問其奉祀孫,卽爲口傳擬望,若無窠,依前例次次陞付,其代懸註備擬。出傳敎上命注書,率疏頭儒生入侍事。出榻敎履正承命出來,疏頭李義寬召入進伏,上命義寬讀奏原疏訖。上曰,噫,自古迂闊限章者多,而今則亦無,尋常慨然,今日聞儒疏,無乃造物乎?雖然,於中官,全不問措語,入侍時召見令讀,卽昨年臨門時入侍者,而初頭事雖重難,旣曰儒關係莫重,故尋笠以坐聞讀,下款添付,其涉殊常?故下問,則所對三字,萬萬無狀,着儒巾衣儒衣,立於朝鮮,何心萌此,何心說道?事當嚴處,而首陳事莫重,故只逐,其在嚴堤防·謝本祠宇之道,不可上此,疏頭雖無形,抱此心隨從者,亦涉可駭。疏頭限十年停擧,疏色製疏寫疏,限五年停擧,隨從諸儒,限三年停擧,使中外,曉然知今日處分。出傳敎上曰,藥房提調,持湯劑入侍事。出榻敎麟漢持湯劑進前,相福請進湯劑,上進御之,相福曰,明日湯劑,依今日例煎進之意,敢稟。上曰,依爲之。上曰,坐直承旨入侍事。出榻敎,事見廳注日記上命藥院諸臣退出。
壬辰正月二十七日申時,上御集慶堂。坐直承旨儒臣入侍時,修撰金普淳,右副承旨安兼濟,假注書朴相來,編修官康文祥,記事官申禹相,以次進伏訖。上命儒臣讀陽明集·弇州集詩卷及文選。上曰,三司無人,政官牌招開政。出傳敎上曰,承旨有闕代,前承旨邊得讓·林鼎遠除授,牌招察任,房順房。出傳敎諸臣以次退出。
上在慶熙宮。停常參·經筵。
藥房都提調臣金相福,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。爲莫重欲臨門,氣何暇諭,待敎入侍。
中宮殿,惠嬪宮,藥房口傳問安。答曰,知道。
尹勉升,以都摠府言啓曰,今日入直內三廳武兼禁軍及軍兵等,當爲中日習射,而殿座相値,不得爲之之意,敢啓。傳曰,知道。
傳于安兼濟曰,當於門見儒生,時任同爲入侍事,待開門,遣史官傳諭。
以左副承旨林鼎遠牌不進罷職傳旨,傳于徐有隣曰,違牌過矣,卽爲牌招謝恩。
殿座罷後,政院·玉堂·藥房口傳問安。答曰,知道。
尹東昇啓曰,卽者檢閱申禹相,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹勉升,以都摠府言啓曰,都摠管安昌君燝,以社稷春享祭初獻官肄儀事,議政府晝仕出去之意,敢啓。傳曰,知道。
傳于安兼濟曰,大臣旣已入來,次對進定於今日。
備忘記,傳于尹東昇日,一時飭勵,前國子長,一體敍用。
尹勉升啓曰,大臣·備局堂上,依下敎來待矣。傳曰,竝入侍。
尹東昇,以侍講院言啓曰,本院文學李衍祥,連日姑降入直矣。移拜持平,司書閔恒烈,說書宋煥億在外,兼說書未差,下番闕直,事甚未安。新除授輔德李澤遂,兼弼善金基大,竝卽牌招,推移姑降入直。新除授兼司書兪彦鎬,時在京畿安城地,書筵入番事緊,斯速乘馹上來事,下諭,何如?傳曰,允。
吏曹口傳政事,兪漢緯爲軍資奉事,李邦賢爲敦寧主簿,李玄圭爲禧陵直長,瑞興縣監鄭錫達,延安府使李相換。
安兼濟,以吏曹言啓曰,通禮院右通禮尹錫周呈狀內,身病甚重,勢難察任云,依例改差,何如?傳曰,允。
傳于安兼濟曰,承旨入侍,儒臣持問答入侍。
傳于徐有隣曰,明日崇政殿庭祗迎後,東月臺仍爲晝講,禮房知悉,儀注安徐。
安兼濟,以吏曹言啓曰,昨日政新除授典獄參奉李璡之璡字,誤以瑨字,書塡受點,不勝惶恐待罪,而原單子中,改付標以入之意,敢啓。傳曰,知道。勿待罪。
邊得讓,以戶曹言啓曰,觀察使·節度使薦,每於歲首爲之,而堂上有故,限內不得擧行之意,敢啓。傳曰,知道。
尹東昇,以禮曹言啓曰,臣仁孫,與戶曹判書李思觀,進詣大報壇奉審,則奉室樽卓巾二件,黃木乼三件,黃木褓一件,壇上床巾一件竝渝色,東壝門柱根朽傷,瓦登瓦九坐,曲水油芚三浮竝破傷,黃綿絲乼二艮衣,白布遮日三浮,油遮日一浮竝間間破傷,大束乼六艮衣,中束乼六艮衣,工人所着紅紬衣五件,皀紬衣七件,白紬中單三件,白紬裙四件,白紬帶五件,幞頭一件,价幘冠五件,進賢冠二件,金銅革帶五件,烏皮履六件,罄懸索二件,于一介竝破傷,卽爲改備修補之意,分付各該司,何如?傳曰,允。
安兼濟,以工曹言啓曰,本曹每於歲首,觀察使薦·節度使薦爲之,而堂上有故,限內不得議薦之意,敢啓。傳曰,知道。
徐有隣,以成均館官員,以大司成意言啓曰,依聖敎,疏頭兼製疏李義寬,限十年停擧,疏色李景祖,限五年停擧,隨從諸儒尹燮·李致龍·李義成·尹鉉東·朴世彬·李光郁·李重爀·李致鳳·李致龜·李偉·李命倫·李萬根·李義宗·李厚幹·李有夏,竝限三年停擧之意,敢啓。
尹東昇,以刑曹言啓曰,觀察使·節度使薦,每於歲首擧行,而堂上有故,限內不得爲之之意,敢啓。傳曰,知道。
安兼濟,以義禁府言啓曰,罪人李義寬,大靜縣勿限年定配,當日押付事,命下矣。以傳敎內辭意,具罪目,卽爲發遣府羅將,押送配所之意,敢啓。傳曰,此非鞫囚,王府,若何?亦顧其弊,令該曹,倍道押付。
尹勉升,以刑曹言啓曰,李義寬大靜縣勿限年定配,令該曹倍道押付事,命下矣。依傳敎,罪人李義寬,全羅道濟州牧大靜縣,勿限年定配,卽爲倍道押送之意,敢啓。傳曰,知道。
邊得讓,以漢城府言啓曰,依下敎,罪人李義寬家所藏疑禮問解小註,使部官馳往搜得,爲先洗草之意,敢啓。傳曰,知道。
安兼濟,以漢城府言啓曰,依下敎,疑禮問解小註洗草事,分付五部,使之知委坊曲,而都事尹得欽,主簿金履鉉,都正沈廷最,參判趙重晦,判官朴師錫,知事趙榮進,幼學金斗光·趙儀逵,郡守趙載得,進士兪洪柱,都事元羽孫,承旨尹得燻,進士宋文輅,判書金時默,庶尹金峙默,注書金峙默,牧使尹象厚,令閔台烈,承旨金致讓,參判李彦衡·李宜哲,幼學朴綏源·朴來源,直長鄭養善,都事兪彦銻,進士李箕采,判書申晦,參判金器大,承旨徐有隣,幼學李書九·李素·洪采漢·閔峙恒·趙重岱,參判洪趾海,判書黃景源,正金用謙,引儀鄭一祥,判官李山重,幼學洪冕漢,別提申鉐,縣監沈國賢,郡守金載岳,幼學李裕,主簿李衡弼,佐郞閔濟烈,參奉沈廷鎭,幼學崔棛,僉正李珪輔,幼學李觀源·李永源,進士金養直,承旨申尙權,府使李敏輔,進士李健源,司諫李行源,牧使宋宅休,參奉兪漢容,進士兪彦錥,幼學韓聖度,縣監吳載純,判書洪麟漢·元仁孫,參議洪錀,進士金斗德,監司洪樂性,大司成洪樂命,副校理李,府使李徽遠,判書徐命膺,前左尹鄭基安,幼學黃仁燾,判府事金陽澤,參判成天柱,承旨李興宗,正郞李敬倫,參奉徐退修所藏冊子小註,一竝洗草,更加嚴飭各部,連爲知委之意,敢啓。傳曰,知道。
安兼濟,以漢城府言啓曰,依傳敎,私家所藏疑禮問解小註者,卽爲洗草,以他紙褙焉,隱而仍置,當以李義寬例嚴繩事,嚴飭知委五部之意,敢啓。傳曰,知道。
尹勉升,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
領議政金致仁,左議政韓翼謩,右議政金尙喆箚曰,伏以臣等,於憲疏之請罷三司諸臣,有不勝恧蹙者,伊夜閤外,未能達曙守班,以自盡其忱誠,則董率之地,尤有罪焉。雖臺言不及臣等,臣等廉義,何敢晏然而已乎?臨門特召,義難違慢,旋有賓對之命,又不得不冒沒入參,而夤緣事會,遂自泯默,實非私分之所敢出,玆從筵退,聯箚自列。伏乞亟降威譴,以勵群工焉。取進止。答曰,省箚具悉卿懇。伊時之事,因予固執,豈卿等過乎?況竟夕留次求對,今者同箚,予則曰過矣,此豈輔相若此之時乎,卿等體予此意,安心其勿引咎,其卽視事焉。仍傳曰,遣史官,傳諭。
檢閱申禹相疏曰,伏以臣父,年逾六十,素患寒痰之疾,而臣身縻職次,歲新以後,尙未歸覲矣。卽接鄕信,則臣父病狀,觸寒添劇,腰脚痿痺,轉側須人,臣自聞此報,心神飛越,按住不得,玆敢忙陳短章,徑尋鄕路。伏乞聖慈,亟命鐫削臣職,以便救護,仍治臣擅離之罪,以肅朝綱,千萬幸甚,臣無任屛營祈懇之至。答曰,省疏具悉。爾其勿辭護焉。
壬辰正月二十八日辰時,上御延和門。殿座入侍時,行都承旨尹東昇,左承旨邊得讓,右承旨徐有隣,左副承旨林鼎遠,右副承旨鄭象仁,同副承旨安兼濟,假注書金履正·朴相來,編修官康文祥,記事官申禹相,以次侍立訖。上具翼善冠·袞龍袍,乘輿出通陽門,至延和門降輿,仍殿座訖,上命招入待令疏儒五人李義寬·朴世振·李厚幹·尹顯東·尹燮等,上命除疏頭外進前。上曰,此乃所係莫重,汝等何敢輕議乎?若事關儒賢,則或有陳疏之事,而汝何敢於此等事輕議乎?厚幹曰,臣則誠不知入於疏中矣。臣與李義寬,略有面分,而始聞義寬,有陳疏意云,而未知其疏意之云何,亦未知臣名之入於疏中矣。今朝忽聞部吏,以陳疏事訪問臣名,使之待令,臣誠驚愕,莫知其由,今承聖敎,不勝惶恐矣。上曰,孟浪矣。以此推之,則所謂疏下,俱是冒錄矣。世振曰,臣則以功臣嫡長孫,方行忠義,則元不得干涉於此等疏矣。顯東及燮,亦以不知之意,一般仰達。上曰,士可殺,不可辱。今者非不欲從容,而其在分玉石之道,不可仍置,故今者臨門矣,果然如予所料矣。義寬曰,此人等未見製疏時矣。上勵聲曰,汝何敢於帳殿分疏乎?仍命厚幹等四人曰,汝等無罪,其皆退去。義寬則以拿推例,待令於建明門外,金吾堂上竝待令,上曰,藥房提調,持湯劑入侍。出傳敎承旨讀奏疑禮問解小註,論昌嬪事,上曰,私家疑禮問答,何敢懸註莫重事?此非先正事,其後印刊時迂闊者,疑禮問解小註者,令玉堂·春坊,卽爲洗草,以他紙褙焉。私家所藏者,皆若此而仍而隱置者,當以李義寬例嚴繩,卽爲分付京鄕。出傳敎上曰,凡諸文字莫重莫大,非特敎芸閣活印者,筵奏以獻者,藏置藏經閣,藏於史庫,事理當然,而近者私家文字,藏於玉署,甚至於私家文集,藏於諸處史庫金櫃石室,謄諸形止案,故頃者下問,爲其深守,付諸曝曬行云,其時泛聽,今日乃覺,諸臣私集,焉敢藏於莫重史庫?況史官陪往時,儀仗鼓吹前導,以近者言之,嚴隄防裕昆祿·臣僚文集,同載一輿乎?其涉駭然,固欲下敎,今聞此則不然云,而肆然莫甚,以孔聖遂事勿說之意,前者雖不追論,此後嚴禁,復踵前習,其若事見,授者受者,竝施重律事,捧承傳施行。出傳敎上仍乘輿至建明門,推鞫入侍時,領議政金致仁,左議政韓翼謩,右議政金尙喆,判義禁鄭弘淳,知義禁趙榮進,同義禁沈墢·趙重晦以次進伏。上命拿入李義寬,上曰,莫重之事,敢生意陳章,末梢語極叵測,罪一也,巧作名目,罪二也,帳殿分疏,罪三也,汝當依法矣。今日重治然後,可以正士習,朝鮮亦無如此之人矣,速自服。義寬供曰,誣罔天聽,當自服矣。上曰,士可殺而不可辱,汝則可殺,故刑推矣。疏下無一生進,而必以幼學爲之何也?必有所望而爲之,直招,可也。汝見他人之調用,必希覬守奉官而爲之矣。義寬供曰,然矣,誠有所望而然矣。上曰,予昨夜靜思,渠必有意而爲之,今果然矣。今若不問,則昨日許多士,幾乎暖昧停擧矣。刑推準次後,上曰,汝罪誠死而不惜,而十分參酌矣。上曰,噫,莫重玆事,以朝鮮臣子,孰敢復議,而李義寬事,初已萬萬駭然,末梢亦涉叵測,雖處分,夜而靜思,冒以幼學,非啗利則必也冒錄,奚取幼學,其意可見。此不過頃者爲此事,於渠無功,一則貪功,一則浮張,若見肝肺,果若此,許多儒生停擧,豈綜核之政,關係非細,今日皆令待令之命,意蓋深也。意亦五六人充數,其果然十七人中,只得四人下問,則其皆孟浪,不此之爲,十六人差等停擧,豈不冤乎?靜夜思之,今者此意,焉可已也?然旣見欺於義寬,四人所對,亦難準信,故嚴問義寬,其欲恐動浮張諸儒之名,旣已自服,頃者無功,他人受賞,其敢欽羨,敢生匪分之望,箇箇自服,若不嚴懲,何以勵末世?大靜縣勿限年定配,當日押付,十六人停擧,特爲勿施,以示暮年辨黑白之意。出傳敎上曰,李景祖·李義寬供辭聞之,其亦孟浪可知,特爲分揀,停擧一體蕩滌。出傳敎上曰,該房承旨,施以不敍之典。出傳敎上曰,其初所奏,因他下敎而然,其欲參酌留置,傳旨纔下,豈諭日字?飭已行,亦是耆社臣,前判敦寧李益炡,特爲敍用。出傳敎上曰,中官乏人,金聖完敍用。出傳敎上曰,詣臺臺臣,內局入侍,同爲入侍。出榻敎上仍乘輿還內,諸臣退出。
壬辰正月二十八日申時,上御集慶堂。大臣·備局堂上引見入侍時,領議政金致仁,左議政韓翼謩,右議政金尙喆,行兵曹判書李昌壽,行司直具善行·鄭弘淳,戶曹判書李思觀,刑曹判書李光會,禮曹判書元仁孫,知敦寧徐命膺,行副司直李章吾,吏曹判書李最中,行副司直李景祜,行副護軍張志恒,大司憲權噵,大司諫洪良漢,左副承旨林鼎遠,假注書朴相來,事變假注書玄在默,編修官康文祥,記注官許鍒以次進伏訖。上命入遲川集,命承旨讀奏後,上曰,承旨有闕代,前承旨李壽鳳除授,牌招察任,房順房。出傳敎上曰,左右史不備,禁推翰林竝放,牌招入直。出傳敎領議政金致仁所啓,昨日前禮判下敎安徐敍用事命下,而安徐,卽寢前敎也。敍用,乃旣罷後收敍也。更承指一下敎,然後當爲擧行矣。上曰,以安徐擧行,可也。禮曹判書元仁孫所啓,今番淸謹縣主吉禮,依傳敎皆以私家禮擧行,而采書節目,已爲啓下矣。使者,曾前則皆付職冠帶常仕,而今依私家例,則使者,亦當爲儒生服色乎?一經筵稟然後可以擧行,故敢達。上曰,付職,可也。判義禁鄭弘淳所啓,赦典後外方徒流罪人放未放狀聞,必後分秩具罪目以啓。自是事例,而濟州牧使梁世絢狀啓中,該府所管罪人放未放,不爲區別後錄,直以係是特罪定配者不敢擧論之意,措辭於原啓本,事異常格,亦關後弊,當該牧使推考,狀啓還下送,使之更爲依例修正上送,何如?上曰,依爲之。行兵曹判書李昌壽所啓,副摠管李昌運,以摠戎中軍,長在北漢管城所,宿衛重任,似不可兼察矣。上曰,摠管改差,可也。昌壽曰,摠管番次苟艱,而都摠管李溵,方在外,合有變通之道矣。上曰,許遞。又所啓,日前動駕時,有一金吾羅卒,歐打駕後禁軍宋齊兼,至於重傷,事極驚駭,自臣曹捉來羅卒,嚴棍五十度,而其罪狀,不可棍治而止,故敢此仰達矣。上曰,聞甚駭然,島配。以上出擧條大司憲權噵所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。一行刀割大司諫洪良漢所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,一何相持?亟停勿煩。一行刀割又所啓,請黑山島爲奴罪人五得,依律處斷。措辭見上上曰,勿煩。上曰,承旨李壽鳳尙未敍用云,初下敎勿施,尹勉升除授,牌招察任,房順房。出傳敎上曰,奏文·呈文·回咨申禁文活印事,旣已下敎,令校書提調,董飭活印後進獻之事,其令依前下敎擧行。出傳敎上曰,此時瑞興曠官可悶,本道府使中相換,其令除朝辭赴任。出傳敎上曰,昨日下敎人年幼云,以鄭宲沁都狀聞人錄用,若無窠,亦依昨日下敎擧行事,分付銓曹。出傳敎上曰,儒臣持文選入侍。出榻敎校理李秉鼎,修撰金普淳進伏,上命輪讀訖,諸臣以次退出。
壬辰正月二十八日未時,上御集慶堂。藥房入診時,都提調金相福,提調洪麟漢,副提調尹東昇,假注書金履正,編修官康文祥,記注官許鍒,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國以次進伏訖。相福曰,午間聖候,若何?上曰,一樣矣。相福請進湯劑,上進御之,相福曰,明日湯劑,依今日例煎進之意,敢稟。上曰,依爲之。仍命退出。
壬辰正月二十八日初更,上御集慶堂。坐直承旨儒臣入侍時,同副承旨安兼濟,假注書朴相來,記事官李在學·李度默,校理李秉鼎,修撰金普淳以次進伏。上命儒臣輪讀警世問答訖,上曰,凡諸儒章堂后記注,雖書一人,自內記草書錄數,自古皆書,其爲支蔓,心常慨然曰,果若其數云爾。昨日李義寬章列錄,亦涉殊常,雖臨門召見,若是孟浪,八旬初聞。子曰,人無信不立,於民信當愼,況告君者乎?自古京鄕通文,只捧謹悉受名帖,雖例,若今番孟浪,古今初聞,此後勿論緊不緊,於儒章寫製人,政院同見知面後捧納。若無,一切勿捧事定式,以杜末世可駭之習。出傳敎上曰,今朝初意,先諭本事之莫重莫大,亦諭旣有此請而末端有叵測之說,此豈爲本事而然?況北望社洞,與太室將流於百世豈不休,而有此請云爾。次則將諭其集幼學之異常錄中之人,若無聞者,雖一年,豈忍停擧?宜辨玉石,不然,非啗利而誘者,必脅制而聯名,宜乎令該堂査問。而古人旣云,士可殺不可辱,以此意臨門召問,而欲先呼寫一通,令承宣書先諭後欲問,廑來者只五人,故此非張大者,且皆進前,先問一人,孟浪已綻,何暇書諭,甚矣風俗之若此乎?初陳章而莫有其功,故末乃以一人,浮張十六人,自名姓名,亦署其名,恐動喉院,眩惑其君,滿腔利慾,雖衰若見,不曰士習,直斥風俗,意蓋在也,何不曰士習?此爲朝鮮章甫,恐或累焉。且義寬,亦豈以士目之乎?然旣稱璿派,若然,豈爲渠庶人之名猶惜?令宗簿,考加現錄,無其名,此亦假稱。噫,近八暮年,有此萬古所無駭擧,近者恐造物之來,此非特造物也,卽怪物也。帳殿亦諭,頭雖一也,卽兼三也。嗚呼,風俗若此是誰,怪物闖生亦是誰?其雖處分,竟夕歉然。噫,於今無他加請之端,亦無希覬之道,此後勿以洪檢爲戒,此等之章,切勿呼望事,政院捧承傳。噫,一義寬,末世一怪,豈可再也,而今者此敎,意蓋深,政院知悉。出傳敎上曰,東萊府使左水使倭船去來狀,初則稱僉使姓名,其後只稱同僉使例也。大抵此去來狀,浩繁忒甚,則東萊府使狀聞,依前左水使狀聞,節節皆稱姓名,甚至於末梢,俱職姓名馳報云,此是前例乎,今或詳備乎?其涉支蔓,聞亦眩亂,此後勿論前例與否,一依萊伯狀聞事,政院下諭。出傳敎上曰,頃者擧措,不愼樞機,不過不審,飭亦施矣。左參贊申晦,特爲給牒敍用。出傳敎上曰,咸恒之理,義理所在,過婚造成,王政之大者,旣下敎朔已暮,有過成者乎?其欲下問,五部官員詳問洞人,晝講時同爲入侍。出傳敎諸臣以次退出。
上在慶熙宮。停常參,只晝講。
藥房都提調金相福,提調洪麟漢,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,待敎入侍。
安兼濟啓曰,大院君廟奉審後,來待矣。傳曰,入侍。
傳于邊得讓曰,同副承旨入侍。
吏曹口傳政事,黃運祚爲禧陵參奉。
安兼濟啓曰,京畿監司沈鏽,率守令,依下敎來待矣。傳曰,入侍。
傳于徐有隣曰,承旨入侍。
安兼濟,以侍講院言啓曰,逐日開講之時,下番闕直,事甚未安。兼文學李宅鎭赴燕,司書閔恒烈,兼司書兪彦鎬,說書宋煥億在外,輔德·兼輔德·兼弼善·文學·說書俱未差,院中只有臣徐迥修一人,在外人員,令政院稟旨變通,與未差之代,以在京無故人一體差出,待下批仍卽牌招,以爲備員推移入直之地,何如?傳曰,噫,國之先務,輔導沖子,而近者侍從慢蹇,心常慨然。今聞草記,其涉寒心,在外人先遞差,竝令該府處之,令政院,政官牌招,以在京無故人備擬,待下批牌招察任。
香祗迎罷後,政院·玉堂·藥房口傳問安。答曰,知道。
備忘記,傳于尹東昇曰,李最中今番事,若頃者諮議最中,旣已處分,則李衍祥,何敢晏然?特施刋名之典,昨夜之風,其涉爲駭,可謂措敎衍祥·最中而然也。
傳于尹勉升曰,李最中萬萬可駭,稷山縣投畀。
傳于安兼濟曰,此標信,仍爲西小門留門,使其君不得寢睡,李最中卽爲出送,倍道押送。
安兼濟,以兵曹言啓曰,前判敦寧李益炡,自吏曹送西矣。資級係是輔國,知中樞當爲下批,而時無見窠,依例作闕下批之意,敢啓。傳曰,知道。
尹東昇,以吏曹言啓曰,今此宗廟徽寧殿朔祭大祝,以侍從塡差,而時無職名人員,令該曹口傳付軍職,何如?傳曰,允。
安兼濟,以兵曹言啓曰,今正月二十八日,京居保人李盛蕃,自興化門入來,鳴申聞鼓,依定式下該曹推問,當該守門將金錫彬,推考,何如?傳曰,允。
安兼濟,以義禁府言啓曰,李最中稷山縣投畀,倍道押送事,命下矣。以傳敎內辭意,具罪目,依例發遣府都事,押送配所之意,敢啓。傳曰,知道。
林鼎遠,以訓鍊都監言啓曰,去夜無犯夜人被捉之意,敢啓。傳曰,知道。
林鼎遠,以一二所巡廳言啓曰,去夜犯夜人無所捉之意,敢啓。傳曰,知道。
林鼎遠,以左右邊捕廳言啓曰,去夜犯夜人無所捉之意,敢啓。傳曰,知道。
安兼濟,以兵曹言啓曰,今正月二十八日,全義居幼學金載燦,自興化門入來,鳴申聞鼓,依定式下該曹推問,當該守門將金錫彬,推考,何如?傳曰,允。
壬辰正月二十九日辰時,上御崇政殿庭。香祗迎入侍時,行都承旨尹東昇,左承旨邊得讓,右承旨徐有隣,左副承旨林鼎遠,右副承旨尹勉升,同副承旨安兼濟,假注書金履正·朴相來,記事官李在學,李度默以次侍立訖。上具翼善冠·絳紗袍,乘輿出資政門,至崇政殿東庭,仍降輿行,香祗迎後,隨香步出崇政門,上命禮房承旨奉審以來。上曰,明日何日?卽穆陵忌辰也。祗迎時聞呼望,予懷萬倍,雖常年猶然,況憶再昨日請,予懷何抑?本陵,禮房承旨,旣已進詣奉審,德興大院君祠宇,同副承旨進詣奉審,一年祭物數爻,皆知來,昌嬪祭日器數,亦爲知來,而河原君位版下敎旣奉來,祝文頭辭,亦爲知來,大院君,河東府夫人諱日,昌嬪諱日,亦爲知來。出傳敎上曰,藥房提調持湯劑入侍。出傳敎上仍乘輿至東月臺,晝講入侍時,知事元仁孫,特進官鄭光漢,參贊官尹勉升,侍讀官李秉鼎,檢討官金普淳進伏。上講大學經一章,秉鼎曰,物有本末,事有終始,不曰始終而曰終始云者,有循環不窮之意,書傳念終始典于學,周易大明終始,俱有循環不窮之意,伏願體念於終始之義焉。普淳曰,上番所奏終始二字好矣。世間萬事,易於有始無終,以聖學言之,少有間斷,則有功虧一簣之歎,伏願念終始典于學焉。仁孫曰,大凡世間事千頭萬緖,莫非終起於始,故傳曰,靡不有初,鮮克有終,聖人本末終始,俱宜體念處也。上曰,然矣。光漢及勉升俱曰,諸臣旣有達,臣無更達者矣。晝講先罷後,上命五部官員入侍,中部奉事權楗,南部奉事鄭德濟,西部都事元羽孫,北部奉事朴質,東部都事尹得欽進伏。上曰,部內過婚人幾何?楗曰,未婚六人中二人,則定婚處稍遠,故未及擇日,其餘四人,定行於二月三月間矣,德濟曰,未婚十三人,皆定於二月三月矣。羽孫曰,未婚十五人中十二人,則定行於二月三月,其餘三人則姑未擇日矣。質曰,未婚人兩班四人,常漢五人,皆定行二月三月間矣。得欽曰,部中未婚者八人,皆定行於二月或三月間矣。兵曹判書李昌壽所啓,昨冬慕華館親臨,禁旅馳試後傳敎中,有旣有己卯下敎今何新法之敎,而己卯下敎,臣曹元無奉承傳之事,前兵判尹東暹,欲筵稟擧行,而遞職未果矣。旣有飭敎,不可一向遷就,依各軍門中日私習例,別將出令馳試後,仍習坐作之節事,成節目啓下,以爲遵行之地,何如?上曰,節目入啓,可也。出擧條諸臣以次退出。
壬辰正月二十九日未時,上御集慶堂。藥房入診時,都提調金相福,提調洪麟漢,副提調尹東昇,假注書金履正,記事官柳雲羽·李普天,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,以次進伏訖。相福曰,午間聖候,若何?上曰,一樣矣。相福請進湯劑,上進御之,相福曰,明日湯劑,依今日例煎進之意,敢稟。上曰,依爲之。仍命退出。
以上缺
壬辰二月初一日卯時,進伏訖門外。香祗迎入侍時,行都承旨尹東昇,左承旨邊得讓,右承旨徐有隣,左副承旨林鼎遠,右副承旨尹勉升,同副承旨安兼濟,假注書金履正·沈豐之,記事官柳雲羽·李普天,以次□□□。上具翼善冠·黑圓領袍,以乘輿出通陽門,詣板位祗迎後,上曰,禮房□□□奉審後,仍爲奉審垂恩廟,可也。仍命書傳敎,□□□與靑衿齒于學四十七歲,追遵宣陵故事,親□□□夢想外,今祗迎于春釋菜,予心何抑,□□□亦豈偶然?□□令奉審承旨取來□□□望故以紙筆□□□。嗚呼,今日亦□□□會試於節製會□□□者,亦非孟浪,明日□□□禮房承旨擧文來時,以此諭□□□橘已薦新乎?同副承旨安兼濟對曰,已於今日朔祭,兼行薦新云矣。上命書傳敎曰,莫重薦新單子,不奏以下,當該中官,越俸十等,旣有下敎,薦新,本牧莫知,旣不封,則前後何異,而循例以狀,不爲薦新,其涉疏忽,當該道臣,從重推考。又命書之曰,人君□爲□□泄泄,三朔藏樂,關係何等,而泛而謂與減膳撤樂有□□□爲草記者不爲,已依六朔停樂不稟乎?事體寒心,當該承旨,從重推考。噫,冢宰不開政,宗伯不擧職,此可謂能□□□二乎?不覺慨然,人君擧措,宜乎正大,今月,卽復樂之□也□□日,當正門朝參,以此分付儀曹,侍衛與禁軍□□□。噫,今日何日?其雖爲先師祗迎,予懷萬倍,故回駕時,自□□□輿將詣處,豈云昨命承宣而奉審,且今日亦何日?先詣□□望大院君祠宇。嗚呼,此月辭緝熙慶善,詣舊邸時,頃見二堂將回,此時其於樂,心若楚越,而有此下敎者,亦爲國體,而亦頃年奏樂丹門之意,何以然乎?此門卽昔今年正月受朝參之門故也。又命書之曰,萬古豈有若昨日事?已諭,此雖由於難□氣質而然,李最中可駭者,有三,一則嗚呼其君,將當今日,□□□問可知,況爲沖子,輔導開政,則焉敢若此?此一也。旣已承牌,□□□心無二用,其當專意政事,何心取來政院已退却原本乎?此□□□難伸辨,此不過此人此語,則强爲撕捱,已涉過矣,而試或□□□政廳,政畢後尋章,亦何不可,而其君臥待其望,而政官莫□□處,政院請牌,初則有何光景,動心召承宣?及其聞也,於予□□□於萬萬駭然,此三也。豈徒其三?權震應諮議,殷鑑不遠,則侍從予雖不知,最中,豈不知而强以備擬,有此駭擧?稷山投畀,可□□勘,然伊後思之,後世若復有一南有容,將纂朝鮮史記,必也特書其綱曰,竄冢宰,嗟今暮年,予何足諱,而其人雖無據,官則周冢宰,特寢投畀之命,噫,今予慷慨者,一隅朝鮮,八十其君,若干沖子,則暮年爲沖子輔導,直命開政,時誠有撕捱者,畢其政,若臺臣昨緣日暮,追後陳章,亦何不可,而有此擧措,可駭之□□□而世豈有此等國體,十分末勘,特□□□享,可謂毛將焉傅者,政官牌招,卽爲開政。今予欲存國體,違牌望,政院嚴飭,切勿呼望。上命召入濟州貢人。下敎曰,本州方當賑恤,實心救濟,俾無捐瘠之意,言諭于爾之牧使,可也。上曰,濟州貢人,令該廳回糧加給。出榻敎上曰,兵曹參議洪錀許遞,其代今日政備擬,牌招察任。出榻敎上還入大內,諸臣以次退出。
壬辰二月初一日戌時,上御集慶堂。藥房入診時,都提調韓翼謩,提調洪麟漢,副提調尹東昇,假注書金履正,記事官李普天·李正薰,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,以次進伏訖。翼謩曰,午聞聖候,若何?上曰,一樣矣。翼謩請進湯劑,上進御之。翼謩曰,明日湯劑,依今日例,煎進之意,敢稟。上曰,依爲之。仍命退出。
壬辰二月初一日夜初更,上御集慶堂。右承旨入侍時,右承旨徐有隣,假注書沈豐之,記事官李普天·李正薰,以次進伏訖。上命讀釋菜執事儒生擧案。上曰,旣奉審,而祭物及進排官,不爲摘奸,承旨失職矣。仍命坐直承旨入侍,同副承旨安兼濟進伏。上命書之曰,命禮房詣太學意,豈只爲取來分排乎?旣奉審,則祭物看檢進排官摘好,自是次第事,而只奉審取擧案而來,其涉疎忽,豈親祗迎命禮房之意乎?當該承旨,遞差,應爲禮房者,卽爲牌招,齋宿承旨有闕代,參議閔百順除授,牌招察任,房順房。又命書之曰,吏判望,無尹東暹故,其果拔望,國體所在,有政院察啓之命,今聞尙未敍用云,其勢固然,而因此乃覺,尙未敍用,由於不覺,旣聞前判書尹東暹敍用。又命書之曰,明日試官金領府事,戶判鄭運維·洪梓·徐命善,入直兩儒臣·禮房承旨。爲試所承旨,其數過百,祗迎後詣崇政月臺,當受拜懸題,回內捧券後,入便殿科次,儀註時刻安徐。上曰,內局使之入侍,可也。內局入侍後,諸臣以次退出。
上在慶熙宮。停常參·經筵。
藥房都提調臣金相福,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。夜夢若春謁而徹宵奉審,朝來微忱萬倍,氣何暇諭?月臺入侍,中宮殿·惠嬪宮,藥房口傳問安。答曰,知道。
備忘記,量狹人弊,胡至乎此?比諸開國承家小人,誠有愧矣。
備忘記,予於今月,此心萬倍,昔漢宣,雖重問其年,予則曰於予今初,此昔爲人子者常道也。若曰以此有誠,其於將來,予何顔拜?且今歲亦何顔對臣庶?此下敎令翰注,特書於時政記與日記,使後世爲臣子者,咸知予意。予則守常道而已,此猶餘事,須看朝鮮有君乎,有臣乎?有紀綱乎,有國體乎?良可寒心也,此世界,此等下敎,其孰體焉?亦若勸肉於僧也。
傳于右副承旨林鼎遠曰,明日時刻,待下敎以單嚴擧行。
備忘記,周成王時,須看越裳氏獻貢,昨今日風調乎?述編旣云,今日以此用心,科次後起動,聞風聲猶然,夜來止息,則明當殿座,若一樣,當有下敎者,政院以待下敎。
傳于右承旨李命植曰,先捧軸,坐直承旨,先爲持入,未捧軸,試所承旨持入。
右副承旨邊得讓,以都摠府言啓曰,今日入直內三廳武兼禁軍及軍兵等,當爲中日習射,而社稷春享祭齋戒相値,不得爲之之意,敢啓。傳曰,知道。
左副承旨邊得讓,以禁衛營一二所巡廳左右捕盜廳言啓曰,去夜無犯夜人所捉之意,敢啓。傳曰,知道。
右副承旨林鼎遠,以義禁府言啓曰,咸鏡道三水府投畀罪人李命彬,特放承傳,啓下矣。放送事,分付該道道臣之意,敢啓。傳曰,知道。
香祗迎罷後,政院·玉堂·藥房口傳問安。答曰,知道。
壬辰二月初二日辰時,上詣崇政殿庭。香祗迎入侍時,行都承旨尹東昇,左承旨邊得讓,右承旨林鼎遠,右副承旨尹勉升,同副承旨安兼濟,假注書金履正·沈豐之,記事官李普天·李正薰,以次侍立訖。上具翼善冠·袞龍袍,以乘輿出資政門,詣板位,祗迎後,御崇政殿月臺。上曰,儒生輩皆入來乎?安兼濟對曰,皆已入庭矣。上曰,試官,先爲上臺進前,可也。試官領府事金相福,戶曹判書李思觀,司直鄭運維·洪梓·徐命善,校理李秉鼎,修撰兪漢謹,以次進伏。上曰,儒生使之次次上臺,各陳姓名居住及祭享差備,可也。張志顯進伏。領府事金相福曰,此儒生,臣熟知之,以新豐從孫,前有承傳,而尙未得官矣。上曰,然乎?上命持入湯劑。上下問首醫方泰輿曰,次心尙今生存乎?泰輿對曰,已作故矣。上曰,其年幾何?泰輿曰,若今生存,則爲八十一矣。上命林鼎遠書之曰,渠雖卑微,今日忽憶甲辰八月,近者差備無形影云故下問,雖尙在,年今八十一云,此內局次心也,令該曹米布特爲題給。又命書之曰,在鄕承旨許遞,其代前承旨李命植除授,牌招察任,房順房。又命書之曰,雖殿庭軒架,總角着幞頭,例也,而莫重大祭,曾已申飭,則非徒總角,無牌之人,苟充以差,其涉駭然,該院提調,從重推考。協律郞,事當汰去,而十分參酌,使明日至晦日入直,二六坐起樂與舞,其令着實勸課,懸題後,上曰,春寒惻惻掩重門,是唐詩耶?金相福對曰,此句甚熟於口,而未能的知矣。上曰,其內句云何?李秉鼎對曰,春寒惻惻掩重門一句,則果熟於口,而其內句,則未能記得矣。上曰,儒生輩有知之者乎?問之,可也。林鼎遠曰,問于場中,亦無知者矣。上曰,若然則儒生不知解題,必難著述矣。仍命改書書題。上曰,此題果如何?金相福對曰,誠好矣,實合大科題也。上曰,當該承旨遞差。出榻敎遞差現告同副承旨安兼濟,仍命林鼎遠書之曰,噫,須看今日懸題,其猶掩重門,況北塞乎?頃者申應顯,其雖飭批,予意已無深意,才者挾冊登筵之儒臣,若韓愈雪擁藍關,此豈體下之道乎?今日承旨特授,意蓋此也,三水投畀李命彬特放事,卽爲分付該府。上還入大內,諸臣以次退出。
壬辰二月初二日申時,上御集慶堂。科次入侍時,試官領府事金相福,戶曹判書李思觀,司直鄭運維·洪梓·徐命善,校理李秉鼎,修撰兪漢謹,右副承旨尹勉升,假注書沈豐之,記事官李普天·李正薰,以次進伏訖。上曰,騎堂誰也?領府事金相福對曰,臣之族弟,卽頃科壯元矣。上曰,年多乎?相福曰,五十一矣。上曰,下試官,遞讀試券,可也。上,下問鄭運維曰,淨業院有守直者乎?運維對曰,庫直姑未差矣。上曰,駭然矣。仍命書之曰,見斯人而憶其事,淨業院今誰守?尙今寥寥云,聞甚寒心,撤對讀而下敎,右副承旨卽爲馳詣奉審碑閣開金,何人逢授乎?問而來奏。又命書之曰,徐命善承旨除授,房順房。試券合考後,金相福曰,當書等,而二張皆善作,各書三中,而取幾人乎?上曰,取四人拆封,可也。徐命善,拆封讀奏。上命書之曰,居首尹在義三中,一李台漢三中,竝直赴會試,之次安櫟·尹覺東三下,各給二分。又命書之曰,新豐從孫張志顯兄弟,調用事,下敎,而因領府事左相時所奏,其父承傳已久云,故前爲調用下敎,於今三父子承傳,今日未見張志顯,何以知之?令該曹依黃運祚例,次次陞付,卽爲調用,其兩子,旣奉承傳,以其承傳日後調用事,一體分付。上曰,內局使之入侍,可也。諸臣以次退出。
壬辰二月初二日戌時,上御集慶堂。藥房入診時,都提調韓翼謩,提調洪麟漢,副提調尹東昇,假注書金履正,記事官李普天·李正薰,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,以次進伏訖。翼謩曰,午間聖候,若何?上曰,一樣矣。翼謩請進湯劑,上進御之。翼謩曰,明日湯劑,依今日例,煎進之意,敢稟。上曰,依爲之。仍命退出。
上在慶熙宮。停常參·經筵。
藥房提調臣洪麟漢,副提臣尹東昇啓曰,昨日親臨試士,侵夜酬應,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。於予用心者多,朝來風勢止,當殿座,令政院知悉,待下敎初嚴,人君擧措,其宜正大,此門殿座,意亦深也,而昨因風勢,意恐此亦太康,今日若然,豈特停此?御供其猶兼減,風止雖座,於猶憧憧,氣何暇諭?此亦有是心,再强飮,一夕若此,豈云執心?因予則曰,此予爲予五成也。殿座時問候,中宮殿·惠嬪宮,藥房口傳問安。答曰,知道。
備忘記,金領府內局都提擧許副,左相爲提調。
傳于右承旨徐命善曰,承旨先拜,安徐。
備忘記,今班宗臣武軍職人部官安徐,其於下大夫,有實職郞廳參班者,皆書奏,侍衛內三廳中居鄕人,一體書奏,於今日雖無故闕班,此問備,亦安徐。
備忘記,朝鮮有君乎有臣乎?予則曰,只有君,故只有股肱,二品與承宣,其常爲國事於職事,豈若視楚越?鄕武於本鄕,豈若是矇然?當時惟祿莅一縣,恒日惟食祿恐墜職,此等百僚,將何用也?此等鄕武,予何恃乎?予雖衰耗,豈爲銜枚世界君乎?今月何月?予詣舊邸畢其朔,而惟爲三軍其默,何顔對今臣?雖然,猶其服守其處,擧措異常,雖答問安,咸須知悉。
備忘記,視國如家,曾已下敎,則果若此,豈有今擧措?其臣若此,君何曰君?卽爲書奏。
傳于同副承旨尹勉升曰,今日朝參,在鄕人及闕參人,皆書入。
備忘記,嗚呼君將八旬,此等爲其臣者,視若尋常,抑何心?居年多世界,故於耆耉,視若尋常,然於國雖若此,於家亦然乎?噫,憶昔此年,今立於庭者,皆子若孫,而蔭官揮套署而驕重,武郞趨政官,莫知職掌何事,亦莫知本鄕何鄕,日日汨汨,卽此事,禮記將適公所,史進象笏書事,豈可諭於此等持祿人,而雖睡者醒而起例也。此類問而猶啞,此類給祿而只耗國穀,是豈道理?卽爲書奏。
備忘記,於今世界,驕縱世界,慢蹇世界,奇怪世界,時體世界,今見擧皆喑啞,擧皆銜枚,此等世界,君何謂乎?何云大小精白一新然後,予將爲君?政院知悉。
傳于右承旨徐命善曰,通禮院書員,思㤼官員,決棍。
傳于同副承旨尹勉升曰,今日朝參,在鄕人及闕參人,皆書入。
傳于同副承旨尹勉升曰,俄者書入,混因以書,兩曹書吏,令騎曹堂上決棍。
傳于同副承旨尹勉升曰,承旨在此而騎郞尙不擧行,兵房承旨,坐延和門前,排入之騎郞,決棍十度。
傳于左承旨洪良漢曰,留院公事出給時,大臣箚子混下,當該中官,記過,箚子,承旨循例敦諭。
以承傳色口傳下敎曰,已諭政院,回駕時,鼓吹亦當停止,而南望肇慶廟,雖爲之,而何顔對朝鮮臣子乎?其退去。
以承傳色口傳下敎曰,然猶勝於銜枚之班列,禁軍二人,各弓一張,鄕軍二名,各木一疋賜給事,分付騎曹。
以承傳色口傳下敎曰,只內局,朝鮮臣乎?俄者其下敎之後,政院,詣閤門求對,可也。偃坐政院,請司謁繳納乎?繳納承旨,爲先遞差。
行都承旨尹東昇啓曰,左副承旨李命植,有稟達事,來詣請對矣。
左副承旨李命植啓曰,玉堂上下番,有稟達事,來詣請對矣。
左副承旨李命植啓曰,右議政金尙喆,判府事李昌誼,有稟達事,來詣請對矣。
左副承旨李命植啓曰,臣與同副承旨尹勉升,伴直矣。纔已遞差出去,伴直無人,右副承旨林鼎遠,卽爲牌招入直,何如?傳曰,聞今日下敎而承旨牌招乎?予則不知矣。
傳于左副承旨李命植曰,坐直當備,坐直承旨牌招。
傳于左副承旨李命植曰,竝入侍。
朝參罷後,政院·玉堂·藥房口傳問安。答曰,知道。
右副承旨林鼎遠,以禮曹言啓曰,觀察使·節度使薦,正月內當爲議薦,而堂上有故,不得爲之之意,敢啓。傳曰,知道。
左副承旨李命植,以兵曹言啓曰,依傳敎,通禮院書員尹得秀,決棍十度之意,敢啓。傳曰,知道。
左副承旨李命植,以兵曹言啓曰,今二月初二日,淸州居私奴順伊稱名漢,自興化門入來,鳴申聞鼓,依定式下該曹推問,當該守門將金斗升,推考,何如?傳曰,允。
左副承旨李命植,以備邊司言啓曰,本司武郞廳金致五,奔走勤仕,已滿十五朔,依例六品遷轉事,捧承傳施行,何如?傳曰,允。
左副承旨李命植,以漢城府言啓曰,疑禮問解,小註洗草,速爲知委坊曲事,嚴飭五部之由,已爲啓達矣。幼學李彦祜,正李謙鎭,副摠管鄭運維,敎官趙宗喆,參奉尹光心,參判李應協,參議朴道源,校理尹弘烈,參議洪樂純,兵使李邦綏,僉正洪相殷,縣監朴相珪,進士金寧,幼學吳泰魯,幼學尹得愚,幼學尹得範,縣監趙載福,進士趙雲紀,幼學趙弼鎭,府使趙載選,縣監張學龍,前奉朝賀南有容,進士李師中,幼學宋文鼎,幼學吳命久,幼學金啓濂,幼學金友行,參奉金龜運,進士辛鼎三,幼學李衍僖,直長宋翼漢,幼學成一柱家所藏冊子,又爲洗草之意,敢啓。傳曰,知道。
左副承旨李命植,以漢城府言啓曰,南部居寡女盧氏之女金氏,今月初二日,與李貴得,成婚行禮事,該部報來之意,爲先敢啓。傳曰,知道。
左副承旨李命植,以御營廳言啓曰,本廳分授光熙門南邊體城,今方改築,而所入石子,浮出然後,可以始役矣。東郊蘆原近處所在石子,浮出以用之意,敢啓。傳曰,知道。
右副承旨林鼎遠,以義禁府言啓曰,前司書閔恒烈,前兼司書兪彦鎬,前說書宋煥億等,竝令該府處之事,傳旨啓下矣。閔恒烈,下去京畿廣州地,兪彦鎬下去安城地,宋煥億下去水原地云,依例發遣府羅將,竝拿來,何如?傳曰,允。
左副承旨李命植,以刑曹言啓曰,任掌崔重賢,勿逐事,分付事,命下矣。依傳敎,崔重賢勿逐都門外,分付當部之意,敢啓。傳曰,知道。
右副承旨林鼎遠,以刑曹言啓曰,因兵曹判書李昌壽所啓,金吾羅卒,歐打駕後禁軍宋齊義,至於重傷,島配事,命下矣。依傳敎當該羅卒李春良,全羅道珍島郡金甲島定配所,發配之意,敢啓。傳曰,知道。
左副承旨李命植,以訓鍊都監,左右捕盜廳一二所巡廳言啓曰,去夜犯夜人,無所捉之意,敢啓。傳曰,知道。
藥房口傳啓曰,早朝臨門,向午還內,聖體之勞動已多,下情憂悶方切,而俄者問候之批,遽承非常之敎,尤不勝悚蹙罔措之至,新春正門,特命朝參,寔是我聖上進昔之盛擧,郡下無狀,誠有其罪,而亦何至貽惱聖衷,有此過中之辭敎乎?酬應之餘,湯劑進御,不容少緩,而日已向晩,尙斳召命,玆敢敬奉詣閤,冒罪瀆擾。伏乞暫許入侍,俾卽奉進承候之地,千萬伏望。
藥房口傳再啓曰,臣等,冒控血懇,恭俟召命,而日已向暮,尙未奉一字之批,下情焦悶,尤益萬萬。今日湯劑之不進,似由聖衷之煩惱,聖衷煩惱,實緣群下之有罪,而事應旣已,我則如故,殿下旣心得躬行,以至於揭示諸生,則今於日再常進之湯劑,因此斳許,終恐有違於八字工夫,此莫非臣等誠意之淺薄,而亦不能無憾於天地之大也。臣等,憂迫之極,不待賜答,輒又申聒。伏乞亟許持湯劑入侍,不勝萬幸。
以掌令洪九瑞,同義禁趙重晦上疏,傳于尹勉升曰,當下批,給之。
掌令洪九瑞疏曰,伏以臣於病伏涔涔之中,忽伏承柏府除命,驚惶感激,罔知攸措,臣待罪西郵,瓜遞屬耳,積違天陛,已過三載,犬馬之戀,不能自已,一瞻淸光,今有其路,則竭蹶趨承,分義固然,而臣本晩弱善病,寧日常少,又於數昨,添得毒感,痰升膈痞,寢食俱廢,神精昏瞀,視聽聾暗,以此病狀,萬無束帶趨造之勢,飭敎之下,未卽出肅,傲慢之罪,無所自逃。若其疲軟庸祿,不合言責之任,聖明庶已俯燭,臣不敢支蔓爲說,以重犯瀆擾之誅也。伏乞天地父母,俯垂諒察,亟命鐫削臣職名,以勵群工,以安微分,不勝大願。臣方引疾乞免,不宜挽及他說,而竊有憂愛之忱,敢此附陳焉。嗚呼,顧今悠悠萬事,莫如保嗇聖躬,廷臣之以是進言者,前後何限,而臣愚,竊以爲保嗇之方,不但在於起居節宣而已,必須悅豫和平,不大聲色,物各付物,無所濡滯然後,聖心有安泰之休,榮衛無欠損之節,董子所謂心和則氣和,范浚所稱天君泰然,百體從令者,有不可誣矣。竊覸近日,宸衷少有觸激,辭敎過於嚴急,接下之時,或欠禮使之方,處事之際,不免過中之歸,每當煩惱,罔念聖躬之自輕,而輿衛未備,率多顚倒之歎,凡有罪過,宜付有司之勘處,而殿庭親問,終欠貽燕之謨,大臣筵奏,擧國同情,而牢拒之不足,至煩動駕,臺閣出牌,古例則然,而飭勵之太過,還給院稟,雖典禮之應行者而不敢力請,雖情勢之難强者而不得自伸,似此規模氣象,恐非治世之所有,而亦豈大聖人雍容舒泰,滋養天和之道哉?伏願繼自今,體思傳中和之義,服南軒主一之箴,機務之煩,御以簡約,事物之來,處之怡閑,萬般保養之中,得此至要之劑,則聖體自臻於康和,而億萬年無疆之休,實基於斯矣。臣以疎逖之蹤,惟切芹曝之誠,區區保嗇之祝,同於諸臣,而其所以爲說,則又有異乎諸臣之言也,愚衷所激,言不知裁,惟聖上少垂察焉,臣無任屛營祈懇之至。答曰,省疏具悉。觀爾章嘉爾誠,雖然,當此末世,若無此擧,何以飭勵?予之固執,所重在焉,何可已也?近者侍從,焉可無飭?此三件事有國,憶昔年樹紀綱,良可已也,爾其勿辭,從速察職。
同義禁趙重晦疏曰,伏以臣所帶春秋兼銜,與領事臣金致仁,有友壻應避之嫌,揆以法例,自在當遞。伏乞亟令該曹照例遞改,以存公格焉,臣無任屛營祈懇之至。答曰。省疏具悉。其在法例,在下當遞,同春秋之任,令該曹減下焉。
戶曹參判金龜柱疏曰,伏以歲籥載新,寶算彌隆,忭祝之忱,中外惟均,仍伏念臣,罪深惡積,有負神明,禍不自罹,延及臣父,號呼罔極,痛澈穹壤,然猶不能卽地滅死,苟全視息,忍終先王之制,奄作平人之樣,有子如此,生亦何爲?廼惟我聖上,深知先臣之忠誠,始喪之日,特降震憚之敎,成殯之初,卽擧貤贈之典,煌煌寶墨,有賁於墓道之刻,眷眷恩言,屢發於諭祭之文,哀榮所拖,感結幽明,而若臣頑喘之得至今日者,亦莫非聖明之攸賜也。瞻望雲天,有淚如瀉,不自意春曹特除,遽下於禫制纔闋之後,亞卿寵擢,繼降於先壠歸省之日,臣誠惝怳懍惕,莫省措躬之所也。嗚呼,先臣至誠盡瘁,事我殿下,酬答未卒,奄訣明時,病裏諄諄,無非戀主憂國之言,每一追思,五內如割,今臣旣不死矣,移孝之地,惟在於國,畢忠之願,豈後於人?惟是三年苫塊,悲哀纏繞,煢煢忽忽,萬念都灰,鞲馬聽漏,若隔前生,結綬飄纓,更無餘想,尙何忍復襲先人之跡,翺翔周行之間乎?臣之情事,到此亦慽矣。至若所叨之職,乃是命德之器,其位責之重,非下大夫之比,必擇老成厚德望實俱著者,俾居之然後,朝廷尊而百度貞,若臣則齒尙少也,姿至愚也,抑何所取,而大臣薦之,聖主許之,不少持難也。噫,戚里驟用,元非國家之美事,名塗速化,卽是少年之不幸,則假使臣,才器有足取者,計商年歷,稍示難愼,亦何不可之有哉?今聖上之所以處臣者,殊異乎漢文之於竇廣國,而大臣之所以待臣者,不及乎韓魏公之於蘇軾,臣於此,旣不能無憾於天地之大,而重竊有慨於廟堂綜核之政也。臣若不自量度,徒侍寵靈,腰金乘軒,揚揚冒進,則名器之汚,臣實啓之,滿盈之災,理所必至,以公以私,豈曰細故?此臣所以徊徨踧踖,不敢爲承膺之計者。伏乞聖慈,憐臣悲苦之情,察臣危蹙之悃,亟命收臣新授職秩,以重官方,以安私分,不勝大願,臣無任屛營祈懇之至。答曰,省卿章。憶己丑,心何抑?誠料表,今陛擢,循公請,卿何辭?速察任。
領議政金致仁箚曰,伏以臣以積瘁之餘,當換節之際,中氣暴虛,受感忒重,僵臥叫苦,不窺戶外一步者,已多日矣。今日臨門朝參,乃在復樂之初,禮擧踐行,事面尤異,在庭群工,孰不奔走相告?願聞管籥之音,而臣則忝居百僚之首,獨未免以病闕禮,有臣如此,生不如死,伏枕兢惶,敢入文字。伏乞聖明,亟降威譴,以勵臣分,不勝幸甚。遣承旨敦諭曰,覽卿之箚,知卿有疾,心甚悶焉。以病未參,其何所傷?一時之恙,自可差愈,卿須安心調理,俟問造朝,庸副予望。
領府事金相福箚曰,伏以內局保護之任,卽臣子所當竭才盡分,以效其區區之忱誠者,顧何敢爲便身遞解之計哉?而臣昨夜退歸之時,重被感傷,素患痰癖,從以闖肆,咳嗽甚劇,頭疼嘔食,胸腹作痛,汗流氣喘,宛轉叫苦,昏悶不省,以此症狀,萬無起身赴闕之望。內局問候,事體至重,而緣臣未進,不得備員,伏枕惶隕,合被譴何。伏乞亟降威命,以安私心焉。遣承旨敦諭曰,覽卿之箚,知卿有疾,心甚悶焉。內局之任,纔已許解,一時之恙,自可差愈,卿須安心善攝,俟間造朝,以副予望。
壬辰二月初三日辰時,上御崇政門。朝參入侍時,行都承旨尹東昇,左承旨徐命善,右承旨李命植,左副承旨邊得讓,右副承旨林鼎遠,同副承旨尹勉升,假注書金履正·沈豐之,記事官李普天·李正薰,以次侍立訖。上具翼善冠·袞龍袍,以乘輿出資政門,御崇政門。上曰,喧譁如此,騎堂若擧職,則豈不能禁乎?仍命林鼎遠書之曰,臨門喧譁特甚,禁喧郞廳從重推考。又命書之曰,騎判從重推考,入直堂上解見任,禁喧郞廳汰去,百官行禮後,左議政韓翼謩,右議政金尙喆進伏。上曰,豈意壬辰今年,此門聞軒架乎?韓翼謩曰,殿下何事不繼述乎?金尙喆曰,殿下聖躬,豈有一毫豫大乎?臣等區區之誠,未能仰伸,豈不抑鬱乎?上曰,卿等如此,予固執然後,可以拒之矣。上命戶判進前,李思觀進伏。上曰,濟州自歲前開賑,二合糧,民可爲生乎?韓翼謩曰,壯丁則給三合,兒弱則給二合,足可食矣。金尙喆曰,以此足以過矣。李思觀曰,亦給鹽醬矣。韓翼謩曰,方當二月矣,各色害民之事,不可不嚴飭,而其中糶糴設法,專爲養民,而今反爲厲民之具,爲守令者,一不致察,則秋捧大斗,春給小斗,民納精穀,官分荒祖,計其前後出納,民之消費,殆過倍稱之息,故爲細民者,寧受富戶之私債,不願官倉之公穀,其情亦慽矣。如是而民安得不固?古禮春秋二分,必令較整斗斛,古先王作法之意,豈偶然哉?申飭各道道臣·兩都留守,嚴飭列邑,或摘奸或廉問,如有如右之弊,則隨其發覺,這這論罪,斷不饒貸,則各邑庶幾懲戢,而民受其實惠矣。上曰,今卿所奏,切中時弊,以此嚴飭八道兩都,今日朝參,意亦深矣,其若不飭道臣,當終身嚴處,守令限己身禁錮,而其子弟勿許淸顯要職,當該座首充軍諸島。噫,莫云口飭,予有繡衣,自當廉問,令備局先爲抄啓,依漢古例,當遣八道,以此預爲嚴飭,可也。噫,莫云九重深邃,若此之類,其將何顔,拜其先祭其先?一體嚴飭,亦令政院,將此擧條,下諭八道兩都。右議政金尙喆曰,左相所奏誠好,而諸道各邑,若當秋事不稔,春直差踊之時,則或反作料理,或數外加分,如是之際,吏緣爲好,民受其病,國穀之耗失,邑弊之層生,專由於此,臣非曰邑邑皆然,今以懸法象魏之意,另飭諸道,使不得犯科者,此固大善,而若其隨現論罪之責,在於道臣,一體嚴飭,好矣。上曰,所奏誠是,感歎輔相,關西帥臣,亦有殷鑑,令政院以此一體下諭。戶曹判書李思觀曰,今當歲初,各道稅納,宜有申飭之道矣。稅穀則前判書,纔已關飭,解凍後,當觀其勤慢處之,至於木錢,乃是陸運,政當流伊上納之時,自前外方之擧行,比稅穀,尤多慢忽愆期之弊,事體誠極不當,此後不爲趁限準納之守令,這這草記論責之意,行關諸道,使之嚴飭擧行,何如?上曰,依爲之。禮曹判書元仁孫曰,再昨以肇慶靑橘薦新之不爲狀聞,有湖南道臣重推之命矣。上曰,有定式矣。仁孫曰,昨冬肇慶廟薦新物種圈下時,靑橘則不入於圈下中矣。上曰,禮判道臣推考,安徐,可也。大司憲權噵,執義李台鼎,掌令李惠祚,持平李長老。任觀周所啓,請還寢東呂·址淳等還配之命,更令王府嚴鞫得情。措語見上上曰,勿煩。又所啓,請還寢定配罪人金柱泰減等之命。措語見上上曰,勿復煩。又所啓,請黑山島爲奴罪人五得,依律處斷。措語見上上曰,勿煩。以下一行刀削又所啓,朝參大朝會,事體嚴重,而今日班行,甚不整齊,又或有越班往來者,此實押班監察,不能檢飭之致,殊涉駭然,請東西班當該監察拿處。上曰,依啓。又所啓,今此朝參,卽新年初行之禮也。凡在臣工,固當濟濟入參,而二品之班,或有不追者,事甚未安,衆所共知情病實故外不參人,請竝從重推考。上曰,依啓。大司諫洪良漢,司諫李蓍廷,獻納李亨元,正言李東遇·洪彬所啓,請還寢鍾城府爲奴罪人天大酌處之命,依律處斷。措語見上上曰,勿煩。又所啓,請大靜縣爲奴罪人仲義,依律處斷。措語見上上曰,勿煩。又所啓,請崔百男邊遠定配。措語見上上曰,業已諭,亟停勿煩。以下一行刀削又所啓,請黑山島爲奴罪人五得,依律處斷。措語見上上曰,勿煩。大司諫洪良漢所啓,臣待罪海藩時,竊有一二事可合設施者,而未及狀請矣。今當可言之會,敢此仰陳。海西一路,田政最爲紊亂,量田年久,川野變遷,田案不明,有難憑驗,實爲巨弊,而其中有初未量田之邑,每當年分之時,旣無官府之案,一委書員之手,執卜之際,隨意低昻,循私存削,地無定結,民無常稅,而守令無以逐畝身履,故例以某年比摠,硬定稅額,吏緣爲好,民受其弊,孟子言,仁政必自經界始,有國之所重有如是矣。曾前道臣,亦有狀請改量者,而初蒙允許,旋因歲歉未果,民情至今惜之云,量田一款,事係張大,雖難輕議,姑令道臣抄出未量邑,分付地方官,從實踏驗,分等定結,作爲成案,以爲逐年憑據之地,則庶防官吏幻弄之弊,請令廟堂商確施行。上曰,仁政必自經界始,鄒聖旣訓,今者所請,其弊若覩,雖然今日朝參,領相因恙不參,下此擧條於備局,其令登對時稟處。又所啓,臣旣以田政一事仰陳,而至於陳田起墾,乃是闢土利民之大政,前後朝家勸飭,非止一再,而民之不樂從令者,蓋開荒起陳,多費人力,州縣從以稅之,所得不償所費故也。新起之田,三年免稅,照載事目,而守令不能恪守,官吏居間操縱,民不信法,澤未下究,誠甚慨然,方當頒綸勸農之時,尤係先務,自今春爲始,申明舊制,勸民起墾,別爲成冊,限三年蠲其稅,明示約束,毋或變改之意,請令備局分付八道兩都,另飭擧行。上曰,政當其時,所奏誠是,令備局依此申飭,而其若前怠忽,道臣焉可無飭?當該守令,當禁錮字牧之任,一體嚴飭,俾有實效。又所啓,耕牛者,農家之所重,禁屠之令,本自至嚴,而方當東作之節,尤宜申明,至於鄕曲農民,有牛者少,無牛者多,雖有土地,無以耕作,每致愆期之歎,自各邑,知委境內,抄出各面里有牛者,使同里之家,有無相資,輪回借耕,則無牛之民,可得及時耕作,不但爲勸農之要道,實爲厚俗之美政。請令備局分付八道兩都,另加申飭。上曰,所奏誠是,依啓。又所啓,諸路閫帥,無論兵水營,皆有虞候,作爲中軍者,法意有在,而至於黃海水營,則以新設之故,凡事草創,未及設置虞候,乃以帶率軍官,假以中軍之號,替行虞候之事,固已苟艱,而每當水操之時,付以亞將之權,所謂中軍,多有卑微之人,無以諳練戎務,彈壓守令,事體誠甚未安,況有行營留防之事,責任旣別,方當海防變通之時,事權尤重,宜如他水營例,設置虞候,以今中軍之廩料吏卒,移屬虞候,則官方旣正,經費無損,恐合便宜,而事係新創,請令廟堂分付道帥臣,商確稟處。上曰,依啓。持平任觀周所啓,今日臨門朝參,求言於東西班及衛士之傳敎,不卽通暢知委,至有入庭諸人退出之命,景色愁沮,當該承史,從重推考。上曰,依爲之。又所啓,日昨臨門殿座入侍也,以江界蔘弊,下詢民瘼,至誠惻怛之德意,溢於辭敎之間,臣實欽仰,而關西,關防重地,荐被凶荒,民不安堵,流散載路,固已可悶,而以賑政言之,有賑穀然後,可以濟活生民,得聞西來之言,被災諸邑,折米作錢代捧之弊,其來已久,穀簿太半無實,雖已捧之穀,非空殼則乃陳土也,徵族侵隣,以農器釜鼎之屬代捧云,以此分賑,則徒有設賑之名,而流離顚壑,勢所必至,請分付道臣,申飭列邑,爲先安集稍實邑還穀,量宜移劃,分俵於尤甚災邑,而空殼及器皿代捧守令,摘發論罪。上曰,聞甚寒心,依爲之。又所啓,八道都事,外臺也,曾以侍從差遣,與道臣相可否,佐理宣化者,責任不輕,近來則全不擇送,便作冗官,監司不與論政,守令無所顧忌,徒有迎送之弊,請分付銓曹,各遁都事,以侍從各別擇差,使之疎論邑宰之臧否。上曰,其請大旨是,依爲之。至於陳章,有關末弊,不可創始矣。又所啓,近來紀綱不嚴,等級紊亂,郞廳官之詬辱郞廳事,向仍臺啓,雖已處分,秋曹,執法之司也,本曹有此驚駭之事,書吏,至有請罪律官之等訴,而堂上視若尋常,不卽推治,事雖微細,有關紀綱,不可無飭,請當該堂上,從重推考。上曰,依啓。上曰,兩司傳啓之後,以所懷陳之,可也,而任觀周,以所啓陳之,是亦有例乎?大司諫洪良漢啓曰,持平任觀周,乃於兩司傳啓之後,獨自發啓,有違臺格,請推考警責。上曰,大關國體,遞差。上曰,東西班,旣無奏事者,雖禁軍鄕軍,有所懷者,使之來奏,可也。禁軍二人,鄕軍二名,進伏階下。上曰,有何所懷乎?對曰,別無所懷矣。上曰,然則胡爲而來?退去,可也。上曰,該房承旨遞差。出榻敎遞差現告左副承旨邊得讓。上曰,兵曹堂郞下敎,安徐。仍命林鼎遠書之曰,承旨下敎代,薇垣長洪良漢除授,牌招入侍,房順房。又命書之曰,噫,今日朝參,嗚呼,三朔藏樂之餘,人君擧措,其豈循例?噫此門何門?追憶昔此年爲此擧,而於明年朝參時,予以寶劍,近侍于東者也。予懷何抑,予心何耐?莫云踐其位行其禮,不過踐位而已。禮已壞綱已墜,嗚呼,君雖八旬,八道元元,其皆倒懸,興惟及此,食豈甘寢豈便?欲飭諸道,左右輔相所奏,詳悉無餘,業已飭勵,今何架疊?爲其聽聞,予雖衰矣,決不爲。昔此壬辰年會祥殿東溫堗,仰聞朝參擧條,翌年癸巳春朝參,亦以侍衛仰覩,故嗚呼今日,豈伈伈而來,泄泄而回乎?侍衛東西遍問者,卽吾民之苦,各司之弊,而皆學於今日侍從,聽若聾口亦啞,幾次詢問,其皆默默,國之興亡,于今可判,故一倂特逐,使侍衛武士樂工,須少知有君,而是誰是誰?卽予卽予,羞其門羞其庭,雖然,今日復樂,望慰南州,復撤而回,嗚呼,百里如咫尺,欲慰陟降,何敢乃及貽戚乎?雖循例而回,予志定,今何諭乎?嗚呼今日,大官卿宰,入侍承宣翰注,莫云其君若此,仰惟三百年宗國,輔朝鮮邦國。又命書之曰,再昨夜夢,春謁時綾城尉隨予,夢覺,欲爲下敎,因風色其忘矣,稚子何顧?其先卽勳戚,飭亦行,特爲給牒敍用,幼子作俑,渠何勸也?且與白徒任掌有異,旣決杖一百,崔重賢,勿逐事,分付。上還至資政門,命尹東昇書之曰,回入後,其當下敎,而噫,今日有國乎,有朝鮮乎?望全州億昔年,臨門問民弊,問官師,而人皆銜枚,此何景像,此何紀綱?欲命停樂回駕,而旣已下敎,仰惟者昔也。今雖循例入資政門,此等世界,可勝歉然也哉?以此觀也,任觀周雖違格例,勝於喑啞,其遞過矣,勿遞仍任。上還入大內後,諸臣以次退出。
壬辰二月初三日戌時,上御集慶堂。藥房入診入侍時,都提調韓翼謩,提調洪麟漢,副提調尹東昇,假注書金履正,記事官李普天·李正薰,醫官方泰輿·鄭允協·吳道炯·鄭允說·徐命緯·柳天翼·丁志泰·金孝儉·李以材·金光國,以次進伏訖。翼謩曰,臨門朝參之餘,聖體調攝,若何?上曰,一樣矣。翼謩請進湯劑,上進御之。翼謩曰,明日湯劑,依今日例煎進之意,敢稟。上曰,依爲之。仍命退出。
壬辰二月初三日夜二更,上御集慶堂。時原任大臣,承旨·玉堂請對入侍時,右議政金尙喆,判府事李昌誼,校理李秉鼎,修撰兪漢謹,左副承旨李命植,假注書沈豐之,記事官李普天·李正薰,以次進伏訖。上曰,今日事,豈不慨然乎?歲初復樂,爲此朝參,而幾次詢問,終無一人奏事者,豈不歉然乎?予志定矣。金尙喆曰,此實群下之罪,亦臣等不能董率之致,臣等,方惶悚俟罪,而以此至有不進湯劑,出給公事之擧,豈不過重乎?卽今更鼓已深,亟許進御湯劑,伏望。上曰,坐直承旨,使之持公事入侍,可也。左副承旨林鼎遠進伏。上曰,兩承旨,迭讀諸公事,可也。林鼎遠,讀掌令洪九瑞疏。上曰,此人曾經何郵官?鼎遠對曰,纔經大同察訪矣。仍命書批答,又命李命植書傳敎曰,今日下敎,卽下問不對者,而混同傳敎,以致錯亂,當該中官,越俸一等,以此觀之,今日朝參班不少,依其後下敎,問備傳旨安徐。又命書之曰,一時未能周旋,尹勉升下敎安徐。又命林鼎遠書之曰,因此以聞,李堯八年過八十人,亦參朝參,其亦異也,明日內局入侍,其令待令。上曰,內局使之入侍。諸臣以次退出。
上在慶熙宮。停常參·經筵。
藥房都提調臣韓翼謩,提調臣洪麟漢,副提調臣尹東昇啓曰,昨日臨門朝參,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。心則倍氣則憊,其何諭乎?待敎入侍。中宮殿·惠嬪宮,藥房口傳問安。答曰,知道。
備忘記,明日資政殿晝講,兼爲次對,各司郞廳有懷者,內三廳居鄕人有懷者,皆令來待,以洗昨日默默。
傳于右承者徐命善曰,內局入侍,李堯八,同爲入侍。
備忘記,明日晝講,經筵官·特進官,以次對人兼爲。
行都承旨尹東昇啓曰,守令邊將薦擧單子捧入,而其中應薦不薦人員,令該曹察推,何如?傳曰,允。
兵曹口傳政事,僉知單李堯八。
右副承旨林鼎遠,以議政府意啓曰,每於歲首,例薦觀察使·節度使,而臣等有故,限內不得議薦之意,敢啓。傳曰,知道。
左副承旨李命植,以兵曹言啓曰,依傳敎,吏曹書吏朴聖浹,兵曹書吏林德謙,各決棍十度之意,敢啓。傳曰,知道。
又以兵曹言啓曰,依下敎禁軍二人,各賜弓一張,鄕軍二名,各木一疋施賞之意,敢啓。傳曰,知道。
左副承旨李命植,以御營廳一二所巡廳,左右捕廳言啓曰,去夜犯夜人,無所捉之意,敢啓。傳曰,知道。
壬辰二月初四日辰時,上御集慶堂。藥房入診入侍時,都提調韓翼謩,提調洪麟漢,副提調尹東昇,假注書沈豐之,記事官李普天·李正薰,醫官方泰輿·鄭允協·鄭允說·徐命緯·金孝儉·李以材,以次進伏訖。韓翼謩曰,夜間聖體,若何?上曰,一樣矣。寢睡·水刺之節,何如?上曰,如前矣。韓翼謩曰,中宮殿氣候,若何?上曰,如前,而太和湯五貼製入,而自明日爲日次,可也。出榻敎韓翼謩曰,王世孫氣候,若何?上曰,好在矣。方泰輿進伏,診脈候奏曰,脈候左右三部調均,脾胃脈候亦勝,活體好矣。鄭允協·鄭允說·徐命緯·金孝儉·李以材,以次進伏,診脈候奏曰,脈候左右三部調均,脾胃脈候亦勝,滑體好矣。上進御湯劑。韓翼謩曰,湯劑一貼,當依前奉進乎?上曰,少間持入,可也。上命李堯八進前,堯八進伏。上曰,汝年幾何?堯八對曰,八十五矣。上曰,汝食幾許?對曰,少時亦不能多食,而今亦喫一升飯矣。上笑曰,其果少乎?上曰,汝有所懷,則陳之,可也。堯八對曰,民以食爲天,而今之人人,皆飮南草,故膏腴之田,太半種南草,若禁南草,使不得耕種,則可爲益穀之道矣。上曰,誠然矣。仍命書傳敎曰,昨聞擧條案,有李堯八名,故莫知來京,聞甚奇異,其令今日入侍。予意初曰,此人八十已過云,其年何年,無乃挑予心者乎?昨年見辛受采,嗚呼問年丁卯,故陞資其有更加之擧,嗚呼李堯八,年今戊辰云,此堂何堂?憶辛卯年憶戊戌年,夙宵此心憧憧,其猶異者,再昨干支,卽丁卯,昨日干支卽戊戌,而前命辛受采每朔給米,今日見李堯八,一何異哉?且雖一命之官,旣非曰徒,則此年應爲加資者,而旣有子若孫,何不陳聞云,則對曰,爲科而然,初對以此,正帝堯所云壽則多辱云矣。再問,爲親心不忍捨科云,聞不覺愴心,噫,李堯八之心,雖若此,以予心聞此年,何諭今日乎?李堯八特除僉中樞,若無窠作窠,今日口傳單付,其心可尙,所重在焉,故雖不竝諭,問曰,昨已入參,其何默默?對曰,有懷欲陳,層階高未能云,問其所懷,卽禁南草也。噫,玆事,頃年一鄕儒陳章,幼時見,於今李堯八再聞,此非目下杜撰者,果有懷未能可知,噫,年已九十人,其猶常時經營者,許多東西班人,豈不若一八耋李堯八乎?不能終默,兼勉世道焉。上曰,知敦寧徐命膺,使之入侍。出榻敎坐直承旨,內局同爲入侍。出榻敎徐命膺進伏。上曰,法例何以爲之耶?命膺對曰,法例自下有不能爲者,欲一稟定而爲之矣。上曰,依本文爲之,可也。命膺曰,題目何以爲之乎?上曰,名以辛卯重光錄,可也。仍命書傳敎曰,明史綱目,辛卯重光錄陪進時,皆以細仗鼓吹陪進,予將月臺親受,以此分付。命膺曰,御製序文,弁於卷首,事體尊重事,當有跋文矣。上命坐直承旨尹勉升書之曰,辛卯重光錄跋文,令黃景源製進。又命書之曰,監印官李昌任,除本司,其令專意此任。上曰,辛卯重光錄跋文撰出,明日持入。出榻敎尹勉升曰,有詣臺臺臣矣。上曰,使之入侍。持平任觀周入侍。啓曰,請還寢定配罪人金柱泰減等之命。措語見上上曰,其勿復煩。又所啓,諸黑山島爲奴罪人五得,依律處斷。措語見上上曰,勿煩。以下一行刀削又所啓,請還寢東呂·址淳等還配之命,更令王府嚴鞫得情。措語見上上曰,勿煩。又所啓,臣於臺體生疎,昨日入侍,所懷陳達之際,末端所懷,誤陳請字,至有諫長之請推及承特遞之批,惶愧退出,縮伏訟罪,旋伏承仍任之命,臣於是,惝怳踧踖,不知攸措,旣違格例,已遞旋仍,臣雖欲銜恩膺命,其於臺體之虧損何哉?昨緣日暮,今始來避,所失尤大,臣何敢一刻仍冒於臺次乎?請命遞斥臣職。上曰,一時做錯,不是異事,特命旋仍,意亦在焉。今者引嫌,無乃太過乎?勿辭,亦勿退待。藥房都提調韓翼謩,提調洪麟漢,副提調尹東昇,持湯劑更爲入侍。上進御湯劑,諸臣以次退出。
上在慶熙宮。停常參,只晝講。
藥房都提調臣韓翼謩,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。正當仲春,風寒猶峭緊,是用悶焉。昨年見辛受采,今年見李堯八,追憶昔年,予懷何抑?氣則一樣。入侍資政。中宮殿·惠嬪宮,藥房口傳問安。答曰,知道。
左副承旨李命植啓曰,今日次對,憲府無進參之員,未肅拜不爲行公人員,竝卽牌招,以爲推移入侍之地,何如?傳曰,允。
傳于左副承旨李命植曰,李堯八謝恩後,次對同爲入侍。
傳于右承旨徐命善曰,今日兼爲文臣製述,試官待下敎擧行。
備忘記,今日文臣製述時,試官左相安允行·趙榮進·趙德成·金相定·趙·高夢聖,承旨禮房承旨,儀註安徐,懸題後,因爲講對,講對入侍人,時服時刻,待下敎,只入正時。
右承旨徐命善啓曰,試官趙榮進,時無職名,令該曹口傳付軍職,何如?傳曰,允。
傳于右承旨徐命善曰,此時驕重文臣,何可盡待?隨其來捧擧案詣閤,只入正時。
備忘記,書題中,撰集二字,更以校正。
傳于右副承旨林鼎遠曰,大臣·備局堂上引見,各司官員,竝入侍。
右副承旨林鼎遠,以都摠府言啓曰,今日入直內三廳武兼禁軍及軍兵等,中日習射事,請出標信,啓請矣。殿座相値,不得爲之之意,敢啓。傳曰,知道。又以持平任觀周牌不進罷職傳旨。傳曰,只推。
左副承旨李命植,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言啓曰,入直軍兵等,中日習射事,標信命下矣。親臨文臣製述相値,不得爲之之意,敢啓。傳曰,知道。
又以兵曹言啓曰,五衛將李弘逵,素患痰癖之症,近又添劇,旬月之內,無望供職,呈狀乞遞,宿衛輪番之任,不宜久曠,今姑改差,何如?傳曰,允。
又以御營廳·左右捕盜廳一二所巡廳言啓曰,去夜犯夜人,無所捉之意,敢啓。傳曰,知道。
右承旨徐命善,以禮曹言啓曰,今此唐恩僉尉吉禮時,使者付職事,筵稟定奪矣。本家以洪益烈望呈,令該曹依例卽爲口傳付軍職,冠帶常仕,何如?傳曰,允。
兵曹知中樞作闕,一望趙榮進。
兵曹口傳政事,知事單高夢聖。
執義李台鼎疏曰,伏以我聖上,重逢今歲,又當此月,親臨正門,特命朝參,求助之志藹然,飭工之訓丁寧,凡在群下,孰不欽仰,而無一人進前,以副詢蕘之盛意,以致聖心激惱,責敎屢降,此莫非諸臣之罪。如臣無似,忝在言地,雖愧截直之風,非無陳腐之見,而年衰病痼,進止旣艱,耳聾口澁,奏對不利,隨衆俯仰,泯默而退,追思惶愧,無地自容,顧何敢以言責自居,以貽淸朝之羞乎?賓對有命,賤疾添苦,無以進身,臣罪至此,益無所逃。伏乞亟削臣職,以警具僚焉。第臣有區區所懷,雖未能陳達於前席,而終有所不能自已者,敢此附陳焉。猗我殿下,當大堯倦勤之年,體文王不遑之德,化無不被,恩無不治,而風俗日以下,紀綱日以頹,朝廷之上,未見恬靖之風,搢紳之間,率多躁競之習,生靈刷懸,惠澤未究,事多玩愒,矯捄無策,識者之憂歎,久矣。嗚呼,治道之成,政事之擧,亶在於人材之各得其職,至於我朝,則仕路有文武蔭三岐,而取人之道,最重科目,故文統武蔭,法意然也。近來入仕多岐,官方有限,文武積滯,抱紅紙老牗下者,不知爲幾百數矣。窮年讀書,艱辛做第,勤力隷習,幸而出身,而除非稍有勢力者,至死未得一通之告身,不沾斗升之廩俸,白首窮餓,抱冤以終,其仰于天和,當如何哉?殿下每軫疎滯之道,前後臨政,申飭兩銓,旣勤且懇,爲銓官者,孰不欲奉揚德意,而每當大政應薦之人,常患窠窄,雖欲行振淹之政,其勢末由也已。古語云琴瑟不調,甚者必解而更張之,今之仕路,不調甚矣,宜有更張之道,而廊廟之臣,恬不爲憂,掌銓之人,曾未留意,臣竊慨然也。夫三載考績,見於虞史,三年報政,載於周書,顧今內而庶官百職,外而方伯連帥,皆用三十朔之制,而獨於堂下守宰,限以六載之瓜者,抑何故也?此必由於久任責成之義,立法之意,非不美矣,而腴郡善地,每歸有力之人,薄縣殘邑,盡歸無勢之類,苟有勢力,則纔滿朔限,轉轉升遷,曾不待瓜,苟其無勢,則疵釁易生,未幾罷遞,反爲數遞之歸,是豈爲官擇人之意哉?況所謂文窠,則多以待從出,去故未久內擬,不專吏事,武窠,則專尙威猛,過於剛克,蔭窠,則只循資格,率多苟充,職雖分憂,民多受害,是豈不寒心哉?今若以八路郡縣,定爲三年之窠,使文武蔭,通融差送,則不失於群才竝試之道,而亦可爲今日疎通之政,伏願下詢廟堂,博採群議,議定政例,以爲永久遵行之地。向者臺臣,以邊邑守令,文武交差事陳章,得蒙允許,而銓曹格而不行,成命之下,事甚慨然。臣謂前後銓官,竝從重推考,隨窠擧行,斷不可已也,臣無任屛營祈懇之至。答曰,省疏具悉。職在亞長,若是條陳,予庸尙矣,其於守令三年窠事,頃者一臺臣,以久任爲請,今於此章,欲減其朔,予於暮年,將終於何?然久任之請,於今先務,雖不能加年,亦何必減年?非特此也,其雖若然,沈滯何益?銓官問備事,莫知緊務,而尙今寥然者,焉可無飭?依施,爾其勿辭察職。
摠戎使金時默敎書。王若曰,中宸勞鼓鼙之想,固難其人,北城畀鈇鉞之權,允協宿望,非一非再,汝往汝諧。惟卿文武材兼,休戚義共,守本色於謹愼,濟之以寬和之姿,篤世德於忠貞,蔚乎爲詩書之帥。惟前後權要之輒避,卿雖退然若無能,顧內外歷試之咸宜,予曰非此則莫可。眷玆摠戎一局,實掌畿甸重兵,規模稍變於曩時,北厥南堞之所兼轄,體統自別於諸閫,軍機廟籌之所相參。咨厥任重若此焉,當是時屬之誰也?玆授卿以摠戎使,卿其祗服寵命,克恢壯猷。鈴轄摠歸於宿趼,恰滿嚴僕射之三掌,旌旗一變於舊彩,想喜李節度之重來。莫謂時平而或忽桑土綢繆之謨,毋曰平練而益勤錢穀甲兵之務。於戱追先卿未卒之續,應有別於他人,畀昔日已試之權,復何庸於多誥?故玆敎示,想宜知悉。副修撰金普淳製進
壬辰二月初五日辰時,上御資政殿。晝講,文臣製述入侍時,行都承旨尹東昇,左承旨洪良漢,右承旨徐命善,左副承旨李命植,右副承旨林鼎遠,同副承旨尹勉升,假注書金履正·沈豐之,記事官李普天·李正薰,以次進伏。上曰,大臣及備局堂上,文臣製述試官,竝入侍,可也。左議政韓翼謩,右議政金尙喆,行兵曹判書李昌壽,刑曹判書韓光會,禮曹判書元仁孫,行司直具善行,行副司直李章吾,仁陽君李景祜,行副司直李重祜·尹得養,行副護軍張志恒,司諫李蓍廷,掌令李惠祚,僉知李堯八,事變假注書玄在默,以次進伏。上曰,先行晝講,可也。知事李景祜,特進官具善行,參贊官李命植,侍讀官李秉鼎,檢討官金普淳,進伏。上講大學,自大學之道在明明德,止此謂物格此謂知至也。李秉鼎讀一遍,金普淳讀一遍。上曰,下番誰也?秉鼎對曰,金普淳矣。上曰,上番陳文義,可也。秉鼎曰,周雖舊邦,其命維新。又曰,維天之命,於穆不已,天道不已,無一時或息,文王緝熙之工,純亦不已,以致維新之命。伏願殿下,益加緝熙之工,以臻邦命之新。上曰,所陳好矣。上曰,下番陳文義。普淳曰,康誥曰作新民,傳曰君子無所不用其極,作字好矣。作而新之,則民孰不作興乎?伏願殿下,益勉於無所不用其極之工也。上曰,當體念矣。李景祜曰,儒臣所達無所不用其極者,甚好矣。伏願益勉於用極新民之化。上曰,當體念矣。上曰,特進官亦陳文義。具善行曰,臣武臣也,無可達之文義矣。李命植曰,文王壽而作人,今殿下壽孝作人之化,豈讓於文王乎?伏願體念於緝熙敬止之工焉。上曰,所陳好矣。上命徐命善書之曰,試官趙德成代,李海重爲試官。又命書之曰,試官李海重代,朴志源爲試官。又命書之曰,今講大學,物有本末,孔聖攸訓,人君擧措,其宜規矩,人子事親,追憶其昔,嗚呼,今月何月?此月伈伈而諭,豈曰子道?朝來已興,惟十二日,當先詣舊闕,設鼓吹於舊庭,當設耆耉科於勤政殿庭。次詣毓祥宮展拜,仍詣舊邸,科次唱榜,令耆耉臣文東武西,先導當入資政門,試官當臨時皆以耆耉臣下敎,嗚呼,此豈一毫豐亨,一毫豫大?一則憶者,一則嗚呼,諸耆耉,此日無此擧,其將以儒生耆耉,豈文王善養老之意,亦何顔以拜?意亦深焉,而懷則冞切矣。且有餘意,何則,嗚呼此日,卽就邸日也,其日唱榜耆耉於舊邸,回入此闕,此何異於新恩榮墓之義乎?然於賀一字,卽予固心,唱榜曰致詞當製下,以此用焉。耆耉科,初欲定年七十,豈特有前例?嗚呼,憶庚子於文於武,六十以上許赴。仍命書耆耉唱榜曰致詞曰,重値此日,耆耉登庸,今日廷臣,其宜伸禮。金尙喆曰,事有本末,耆耉科,卽末也,就邸之日重回,於此日受賀於舊邸然後,國體尊矣。元仁孫曰,此日豈伈伈而過乎?李昌壽曰,今年此日不賀,而更用何日乎?韓翼謩曰,考之古牒,豈有如此之日乎?上曰,今日如是苦請,若然則當竝與耆耉科而停之矣。昌壽曰,耆耉科,猶可停也,此則不可不從矣。李堯八曰,家與國一體也,臣今年老,若不受子若孫之宴,則臣之子若孫,必見棄於一鄕矣。上曰,李堯八,每提機栝,鼓動朝廷,可憎矣。予有固執,若鐵甕矣,諸臣須退去也。洪良漢曰,臣等不得請,則不敢退矣。上曰,姑置之,爲國事,可也。李昌壽·徐命善曰,何事更有大於此者乎?上曰,左相卽試官也,改服入來,可也。上曰,次對當於便殿爲之,大臣·備堂,姑爲退去,諸試官行禮陞殿,可也。試官韓翼謩·安允行·趙榮進·朴志源·金相定·趙·高夢聖,進伏。上命書書題,仍命徐命善書之曰,今者倍予心,一何多也?昨日李堯八特資,今日試官高夢聖,嗚呼,頃年耆老科參榜者,問年卽癸酉生,昨日憶皇元,今日忽光元,其曰弟道?特爲加資,知中樞口傳以付,若無窠,作闕單付。上還入大內,諸臣以次退出。
壬辰二月初五日未時,上御集慶堂。大臣·備局堂上引見入侍時,左議政韓翼謩,右議政金尙喆,行兵曹判書李昌壽,行司直具善行,行刑曹判書韓光會,禮曹判書元仁孫,行副司直李章吾,仁陽君李景祜,行副司直李重祜·尹得養,行副護軍張志恒,司諫李蓍廷,掌令李惠祚,校理李秉鼎,左副承旨李命植,假注書沈豐之,事變假注書玄在默,記事官李普天·李正薰,以次進伏訖。上曰,各司官員,使之先爲進前。司僕僉正洪益喆進伏。上曰,有所懷則陳之,可也。益喆曰,本寺所掌,卽馬政而各軍門軍兵馬,專以牧場分養馬用之,至於封進馬,則用於賞賜,而近年以來,各牧場,不善牧養,每每苟充來納軍兵馬,尙不能充數以給,雖自本寺,發關申飭,各牧官擧行,漸至緩忽,此皆由於久不點馬之故也。兩南則點馬摘好,爲四十年之久,京畿亦近三十年故,牧場馬政之生弊,至於如此,敢達。上曰,所奏誠是,令本寺待秋分遣點馬官,若有不勤者,本寺草記重勘,戶曹佐郞趙載述進伏。上曰,陳所懷,可也。載述曰,小臣職掌版籍司,次知米木捧下,而田稅木直納邑,則各其邑民人運納,故米色不至太劣,至若漕倉所納,則各邑程途,或距百餘里近二百里之間,故民人多不得自納。戶首與防納之輩,捧價貿納之際,米色甚爲麤劣,而上來到倉之後,數多穀物,難以點退,以至於所捧,不得精白,若又嚴飭,則似爲宜矣。上曰,聞甚擧職,申飭三南,復有此弊,當該守令,當禁錮,以此嚴飭。載述曰,至於木棉,近來所納,漸不如前,而上京捧納之時,爲其有弊,不得多退,參酌捧上,改木品自至甚麤,此亦申飭,似好矣。上曰,此亦勸者善者,該堂該郞,常時若嚴飭,豈有此弊?此後本曹,先爲着心,俾無此弊。禮曹佐郞鄭基煥進伏。上曰,陳所懷,可也。基煥曰,同律度量衡,固是王政之急務,而挽近以來,各邑之斛,大小不均,自民間納穀之際,不但吏緣爲奸,民有加納之弊,自今以後,嚴飭八道道臣及兩都留守,各邑之斛,使之一依戶曹鍮斛樣,則官吏不得弄奸,而實爲惠民綜核之政矣。上曰,同律度量衡之言,是矣,申飭諸道。均役廳郞廳兪漢葛進伏。上曰,誰之族也?李命植日,故北伯兪漢蕭之弟也。上曰,其貌與兪漢蕭,何如?韓翼謩曰,尤似實矣。上曰,汝陳所懷也。漢葛曰,均役廳上納,自是軍兵給代者,而近來或有愆期之弊,依大同例,申飭,何如?上曰,所奏是,嚴飭,可也。漢城庶尹趙載履進伏。上曰,陳所懷,可也。載履曰,生魚,乃是都民之生涯,而魚商輩,締結私氷者類,都庫貿魚,屯聚江心,互相和應,略略卸下,倍價發賣於一處,故價直日漸登踊,爲害民間,誠不貲,部屬京江,則自臣府,嚴飭禁斷,而至於下江中流處,則皆是畿境,亦爲一體嚴飭之意,分付畿營,使魚船分泊各江,一時散賣,毋至有中流操縱之弊,何如?上曰,所奏是,以此分付畿營,嚴禁此弊。南部都事具允斌進伏。上曰,陳所懷,可也。允斌曰,本部直所頹圮,入直處所,甚苟艱,而自戶曹,無前例不得修改之道,故敢達矣。上曰,戶曹不爲修改乎?左議政韓翼謩曰,部官亦以此報于備局矣,當部果無修改之力,則戶曹宜有顧助之道,判尹與戶判相議,修補,似好矣。上曰,依左相所達,分付,可也。吏曹佐郞李福徽進伏。上曰,陳所懷,可也。福徽曰,臣待罪享色,故敢達矣。近來侍從,多在罷散中,或有元在外者,五祭亨大祝分排之時,未免苟艱,從今以後,元在外外,無故侍從人,自本曹抄送兵曹,實付軍職數十窠,輪次排定,則似無臨時紛紜之弊矣。上曰,堂堂朝鮮,豈若是苟艱,以開無前之事乎?上曰,此則勿出擧條。刑曹正郞李東植進伏。上曰,陳所懷,可也。東植曰,小臣居在長湍,以目下所見,敢達矣。長湍境內,堤堰頗多,有水根處則固有實利,而至於乾涸處,則有名無實,本邑,人多地狹,田畓極貴,從民願許民耕食,似有實惠矣。上曰,旣名坊築,則其豈無水?設坊築之意,爲萬民矣,豈爲一時牟利輩,棄此坊築乎?堤堰司,其若嚴飭,豈有此請?此弊深知,此等牟利之類,或呈堤堰司,則有許耕之弊,故莫重堤堰,在於有水無水之間,堤堰司該堂,從重推考,春水今足,遺備遣郞,時時摘奸,若有不勤者,當該守令,草記令營門決杖,其不爲決杖者,堤堰疏鑿間越俸,俾使許多元元蒙惠焉。奉常僉正金守咸進伏。上曰,陳所懷。守咸曰,北道曾無名分紊亂之事,十餘年來驛卒及內奴免賤之輩,娶妻及女妹出嫁時,以華驕載來連送,此實名分所關,不可不仰陳矣。交濟倉,卽朝家關係重且大矣,自設倉以來,安邊·德源·文川·高原四邑,萬餘石納糴,以備他道漕運者也,必三年一改色矣。十餘年來,年年改色,故民不及堪者,民人等,各其色盡力納糴,家計蕩盡之中,又督納此穀於每年至月晦間,故逃散者多,旣困於彼,又疲於此,自今以後,三年一改色,定式,似好,故敢陳矣。上曰,首陳事,聞極寒心,令道臣嚴飭,次陳事,令備局分付本道,消詳狀聞。守咸曰,北道馬兵及束伍軍,國家所恃者也,而每當習操時,馬兵百名,有馬者不過二三十人,步兵亦然,各面任掌,未能充數,或於似道貰馬,其價多矣,或誘致流乞輩,兩次點名時,亦多給價,邑邑騷擾,何可勝陳乎?此則非道臣及守令之罪也。各邑各面仁掌輩,自外充數彌縫至此,則豈可恃緩急乎?兵馬及束伍者,太半虛錄,而非但本邑而一路皆然也,邑邑校生元額外,又有別置簿校生百餘名案者,以待元額補缺之地也,又軍官元額外,亦有別軍官置簿百餘名者,亦待補元額之地也。自今以後,各邑守令,年年別軍官中,抄擇三人,以補馬軍,而額外校生中,又擇三人,以充步軍,如是者限十年,然後可見其成效也。上曰,聞甚駭然,令備局問于道臣帥臣稟處。守咸曰,本邑民戶,六千九百餘矣,以一邑推之,他邑弊端,亦可驗矣。第火耕之民,無寸土隻牛者也,本邑六千餘戶中,火耕者亦過千餘人矣。前則三年然後,自官收稅矣,十五年來,逐年督稅,則火耕者,不能支當,逃散殆盡,又今年所耕二三日耕,則明年又倍徵,而又明年又徵倍,則民何以支乎?謬規如此,一路皆然,此亦各邑任掌輩,自外幼弄之致也,甚至於里徵族徵而不知止焉,民情所見,極爲慘惜,敢此仰陳矣。上曰,聞極寒心,若此吾民,何以賴活?亦令備局問于道臣,其有釐正之道,一體狀聞。東部奉事李昇海進伏。上曰,陳所懷,可也。昇海曰,臣待罪郵官,以職掌內事奏達矣。昌慶宮掃雪時,勿論大雪殘雪,皆以坊民掃之,一依時御所例,大雪時,以坊民掃之之意,敢達。上曰,聞甚駭然,此不過衛持守直中官,愛其軍苦其民者也。事當嚴處,而事在令前,雖參酌,此後下雪時摘奸,非大雪而用坊民者,衛將當棍汰,守直中官,令該府處之,施以三等之律,此亦爲吾民之事,以此嚴飭。因此以思,雖大雪,不過掃其道而已,此下敎之後,必也惡其坊民,應掃道之外,必皆苦民,若有此弊,則當一體嚴處申飭,可也。中部奉事權揵進伏。上曰,誰之族也?李命植曰,故副提學權忭之孫也?上曰,陳所懷也。權揵曰,昌德宮掃雪一節,爲坊民之弊,時御所雪,與瓦齊然後,入坊軍空闕,雖殘雪,輒入坊軍,當部字內,五部中最少,故坊役頻數,倍於他部,民狀可憐矣,一依時御所例,似好矣。上曰,今聞昌德·昌慶一也,昌慶旣下敎,依此例嚴飭,可也。北部奉事朴質進伏。上曰,誰之族也?李命植曰,故判書朴權之從孫也。上曰,陳所懷,可也。朴質曰,部內修掃處,至於九所之多,大雪小雪,每每調發坊民,故民願大雪則雖出坊內,小雪則合有變通之道矣。上曰,昌德·昌慶,旣下敎,大雪外,勿侵坊民事,嚴飭,此後不遵中官,當嚴處,一體申飭。直講邊聖遇進伏。上曰,陳所懷,可也。聖遇曰,莫重軍丁充定爲難矣。因年前下敎嚴飭,今則似爲無弊,而歲月旣久,民習漸惡,充定之難,或不無知前之弊,而僧徒之剃頭,昭在法典,此後若有願爲緇徒者,一依國法,納丁錢給度牒,則似有軍丁充定萬一之效,故敢此仰達。上曰,減疋之後,爲僧者漸少云矣,今則何故如此?左副承旨李命植曰,減疋之後,爲僧者果少,近來良丁之難,非以投入緇徒之故也,人心漸不如古,當入軍役者,皆欲兩班,軍額之難充,職由於此矣。上曰,噫,減一疋時已下敎,今近三十年,吁嗟其後,一疋亦難堪,專由乎此,噫,此後亦將減半乎?此政孟子所訓民無恒心也。因此以聞,前嶺南道臣之言,其本誠此也。予則曰,院生之弊,甚於緇徒也,爲道臣爲守令者,體予意,善爲導率,亦豈無比屋可封之效乎?所陳僧牒,何隨箭立的乎?亦非瑣屑下敎施行者,令備局申飭諸道。典籍盧天祜進伏。上曰,陳所懷,可也。天祜曰,殿下臨御五十年,行文王之政,善養老均賦役,百姓各得其所,別無民弊,而懶農遊民閑雜之類,流入都下,逐利資生,而渠之身役及還上,徵族徵里徵洞,可謂民弊,使各道各官刷還,則農民多矣。上曰,今乃初聞,聞甚駭然,往者雖難盡飭,來者亦宜嚴飭,此後今年以後,投入京中者,道臣守令,焉可無飭?令備局嚴飭諸道。宣傳官鄭宇明進伏。上曰,陳所懷,可也。宇明曰,百姓以農爲本,農事以牛爲本,近來牛隻極貴,十家之內,有牛者不過二三家,而勿論京鄕,私屠狼藉,農牛之貴,未有甚於近年,京鄕私屠,各別嚴禁,則似無無牛廢農陳田之弊矣。上曰,所奏誠是,令備局嚴飭京外。訓鍊院主簿李禹鉉進伏。上曰,陳所懷,可也。禹鉉曰,選武軍官之當初設置,自有朝家之定式,以曾經將官及閑散輩,免軍保者募屬,設行都試,許通科路,法意有在,而近年以來,法久解弛,可合軍保之類,避苦投歇,冒屬選武軍官之名,反爲良丁逋逃之藪,而希望科擧者,常時則厭避不入,及其都試,冒錄應射,只爲圖占科第之堦,弊習誠爲駭痛,自今以後,申飭諸道,勿墜當初設置之成規,以杜軍保耗失之弊,似好矣。上曰,所奏切中其弊,令備局嚴飭諸道,若復有此弊,道臣守令,焉可無飭?一體申飭。聞甚駭然,此後,若復有此弊,守令當禁錮,以此一體嚴飭。禹鉉曰,凡於節省之方,自上有前後飭敎,而至於內三廳各處所謂免新之資,因循漸加,糜費無節,遐方武士,以其貧難貢應,或有不敢生意於從宦者,事極矜憐,古規雖難全然革祛,至於浪費之節,一竝省減,似好,故敢此仰達矣。上曰,此則業已備局申飭者,而此等細事,非陳於紸纊者。上曰,如此者勿出擧條也。宣傳官南正周進伏。上曰,誰之族也?兵曹判書李昌壽曰,南益祥之族矣。上曰,南益祥,方在何處耶?昌壽曰,未知其在京與否矣。上曰,尙有罪名乎?昌壽曰,曾聞已蒙收敍之典云矣。上曰,此後則勿礙,依前調用,可也。上曰,南正周,陳所懷,可也。正周曰,田政之規,畓庫則隨起隨稅,隨陳給災,故可以作畓處,若非下品之地,則已盡起墾,至於田庫,則與畓不同,一起付稅之後,雖至陳廢無田形之境,而終無給災之規,故目今畿內·三南,平原廣野,可以作田種穀處,比比有之,而民㥘於日後永永徵稅,相戒不墾,至爲永棄閑地,伏願元帳付田庫,則依前規不變,自今年爲始,令民起墾陳田,而若或更陳,則以爲給災之規,與畓稅一樣,則民無白地應稅之弊,國有化陳爲起之效,民樂墾陳,國無棄地矣。上曰,申飭,可也。南正周曰,沿海邑,有戰船處能櫓軍乃行船,以備不虞者,而能櫓軍,皆以陵地農民充定,故名雖能櫓,而至於行船之時,不習水性,故非徒不知搖櫓之法,輒發水疾,有若廢人,有名無實,莫此爲甚,沿海捕漁之人,自少習於行船,又識水性,而汎海自在。伏願自今以後,能櫓軍中善手者,依前置之,而其中生手者,移充陸軍之役,以浦人換役充定,則可爲水路之精兵矣。上曰,此等處申飭,可也。武兼李明奎進伏。上曰,陳所懷,可也。明奎曰,臣上年二月,適往江原道嶺西習陳時觀光,則五次連放銃聲不快,問其故,則火藥漏濕之故云,而其他軍器弓矢,不實軍物亦然,心常慨然,故敢此仰達。上曰,令備局申飭該道。守門將李光澤進伏。上曰,陳所懷,可也。光澤曰,水原府別驍士,當初設立,法意蓋甚嚴矣。精選二哨,故其軍裝戰馬及騎射之才,及有勝於京軍門矣。近年以來,馬兵六哨,革爲別驍士,奴隷下賤不知弓馬之類,盡充於別驍士,自是以後,軍裝戰馬與騎射之才,專不成樣,更無當初設立之意矣,使本邑別驍士,如前復舊,馬兵亦爲依前仍置,則似好矣。上命具善行進前曰,卿爲水原時釐整矣,今何如此?善行對曰,年久之故,其弊似如許矣。上曰,令道臣問于府使,日後大臣登對時,同入稟處。部將黃益弼進伏。上曰,陳所懷,可也。益弼曰,臣居在金川本道,通西路嶺隘而有礪峴·靑石洞·白峙三處,礪峴·白峙兩處,已爲設鎭,獨靑石一路,以長谷狹隘之故,尙無設險把守之事,若於此處,築城設關,則不過百步而可成萬夫莫開之地,用力甚少而得力甚大,本郡,以山郡之故,磽确之地過半,而己巳量田時,田無下於六等者,若其近山最薄之田,則一歲所收,僅給結役而無餘,故至於大南·小南·合灘·九耳四面,則民不敢起耕,間多荒廢之地,若令本郡詳審踏驗,隨其厚薄,增減結卜,則宜有耕墾之民,自無陳棄之田,論以公私,俱有所利矣。上曰,首陳迂闊,下款,前道臣已達。武兼洪靑行進伏。上曰,陳所懷,可也。靑行曰,臣於頃日入侍時,以江界蔘弊,有所陳達,旣有減十斤之敎,此實一邑之惠而本邑江邊把守軍千餘名戶蔘,亦爲痼弊,以頃日所減蔘十斤,就其中五斤,減給千餘名把守軍之戶蔘,則疲殘邊卒,可以保存矣。上曰,令道臣問于府使狀聞。瓦署別提李日新進伏。上曰,陳所懷,可也。日新曰,高陽田稅大同納米十二斗,楊州則納米六斗,事甚斑駁,高陽田稅大同,一依楊州例,以六斗作米,似好,故敢此仰達。上曰,噫,楊州·高陽,予視一也,而一則六斗,一則十二斗,問甚疑也,令備局消詳以問,登對時稟處。守門將丁志說進伏。上曰,陳所懷,可也。志說曰,京鄕無賴之輩,圖出諸宮家圖署,作堰於外邑非山非野之地,請囑營邑,發民丁赴役,近地民人,則略略赴役,遠地民人,則以錢防役,留滯民間,或至五六朔,旣不能成事,徒貽巨弊於作農之時,小民之受困,姑舍之,或多失農之患,故如是敢達矣。上曰,勿論可起與否,大抵此等牟利之輩,京鄕作黨,若是侵民,尋常爲駭,若可墾,民將日墾,何與於京?此後此處,雖呈手本之事,若捧,當該中官嚴處,雖欲混下,當該道臣指囑人京差,一竝嚴刑,海島定配事,分付。豈特此也?此等弊,曾已嚴飭,則今聞若前,事之可駭,莫此爲甚。此後勿論諸道,有若此之弊,當該差人本道指囑人,皆以此勘律事,定式施行。李命植曰,各司官員,已盡爲入侍矣。上曰,然乎?上曰,予二日不進夕水刺,只進粥矣。金尙喆曰,以臣等瀆擾之故,致此,皆臣等之罪也。韓翼謩曰,當賀而不賀,當宴而不宴,則請治臣等之罪。上曰,姑置之也。今日不飮建功,然後有自悔之道矣。上曰,高夢聖,精精矣,其貌今則,何如?韓翼謩曰,勝於前矣。金尙喆曰,殿下之心,雖常時,豈一毫豫大乎?今之賀宴,實非豫大矣。上曰,賀豈好也?於予反苦也。世孫之誠,豈少於卿等,而亦不敢一言者,受予意,故不敢請矣。翼謩曰,臣等之心,如是抑鬱,以此王世孫之心,可以仰想矣。李昌壽曰,殿下試觀往牒,豈有如今日之慶乎?如此而殿下牢拒之,豈不抑鬱乎?具善行曰,雖以私家言之,上有八十老親,而不得爲慶宴,則其曰有子乎?韓光會曰,今日之慶,卽往牒所未聞,亟回聖心,快從群下之請,伏望。元仁孫曰,今日之牢拒,雖出撝謙之聖德,而群情豈不抑鬱乎?李章吾曰,今日之慶,卽往牒所未聞,亟從群下之請,伏望。李重祜曰,殿下之如是牢拒,或慮其遠大,而如此之慶,豈可伈伈過乎?伏望亟許允從。尹得養曰,今日之慶,古所未有矣,亟許允從,伏望。張志恒曰,諸臣旣已盡達,亟從群下之請,伏望。上曰,姑置之,可也。予決無允從之理矣。上曰,予預出耆老科之令,老人必多來矣。金尙喆曰,七十以上,則雖難上來,六十以上,必多來矣。上曰,臺臣進前,可也。司諫李蓍廷進伏啓,請還寢鍾城府爲奴罪人天大酌處之命,依律處斷。措語見上上曰,勿煩。又所啓,請大靜縣爲奴罪人仲義,依律處斷。措語見上上曰,勿煩。又所啓,請崔百男邊遠定配。措語見上上曰,業諭亟停勿煩。以下一行刀削又所啓,請黑山島爲奴罪人五得,依律處斷。措語見上上曰,勿煩。又所啓,向來四守令,重被臺臣之所論,其中一人,過限卽遞,三邑守令,冒沒赴任,一人雖已貶罷,而二人尙今晏然,終無自處之道,廉愧一節,何必深責於此輩,而其輕視臺閣之習,不可置而不論,請竹山府使姜啓周,興陽縣監金履準,竝施削版之典。上曰,律名雖過,處義駭然,依啓。又所啓,近來詗察之法漸弛,京外竊發之患滋蔓,而前後捕將,視若尋常,專不惕念,事之寒心,莫此爲甚。請前後兩局捕將,竝從重推考,嚴飭中外,另加譏捕。上曰,捕將推考事,依啓,而另飭,可也。以捕得爲言,則玉石必也混同,此深察處也。掌令李惠作進伏。啓曰,請還寢東呂·址淳還配之命。更令王府嚴鞫得情。措語見上上曰,勿煩。又所啓,請還寢定配罪人金柱泰減等之命。措語見上上曰,勿復煩。又所啓,請黑山島爲奴罪人五得,依律處斷。措語見上上曰,勿煩。以下一行刀削又所懷,人主耳目之寄,專在臺閣,臺閣之能否,而世道之汚隆係焉。雖以祖宗朝盛時言之,遴選臺閣,必以一時人望勁直有風棱者爲先,其任顧不重歟?近來則臺端一窠,便作厭避之所,人地稍優,則薄而不爲,甚至於一番通望,更不議擬,間有一除,則若將凂焉,疑怒輒生,爲銓官者,亦豈不難哉?且兩司長官,尤有任世道格君心之責,而一經銓堂,則不復檢擬,揆以國體,寧有是哉?如是之故,常常不入臺望者,亦自有其人,如是而尙何望其臺風之振言路之恢也哉?殿下,試於日後政注之間,留神省察,苟臣言之無驗,則是世道之幸也,如臣所陳,則豈非大可憂者乎?此則責在政官,臣謂各別嚴飭,俾勿復踵前習,然念惜鳥卵來鳳凰之道,亦在於上,殿下優奬之假借之,致使入臺閣者,以臺銜爲榮,敢言爲任,則亦豈有厭薄規避之弊哉?此亦殿下深留聖念處,是臣區區望也。上曰,首陳銓官事,意亦莫知若此,聞甚駭然若此,都憲·薇垣長,一任銓官,將爲永謝之人乎?決無是理,以此嚴飭。下款事,惜鳥卵三字,予亦有意,而不然,其何嘉奬安兼濟而金和中·任觀周,豈皆顧惜?然無則加勉,予聞於古,所懷誠是,可不其勉焉?上命讀金再贊申聞鼓供辭。上曰,道臣極非矣。韓翼謩曰,向來權噵,亦以如此事被罪,而査狀來後,始知民習之無狀矣。上命書之曰,該曹判付,雖處分,自下更思,設或若此,摘奸後處決,有何晩也,而噫,尹德淵恐唱之時,若無其勢,其豈若此?崔躍之時,勢亦可知,嗚呼雖其君之尊,摘奸圖形後處決,意蓋審愼,則旣承其助過葬之論,十餘歲兒塚,歲初覆棺,此何景像?問其本,卽道臣不審之致,噫,今雖衰矣,旣知之後,止於問備曰,有君綱,數遞雖悶,君綱奚弛?德淵旣已刑推,則道臣,亦焉敢晏然?忠淸監司閔百奮,特施不敍之典。上曰,黃景源,使之入侍,可也。景源趨入進伏。上曰,辛卯重光錄跋文製來乎?景源對曰,製而持入矣。上曰,讀之,可也。景源讀奏後,諸臣以次退出。
壬辰二月初五日酉時,上御集慶堂。科次入侍時,試官左議政韓翼謩,行司直安允行,司直趙榮進·高夢聖,兵曹參議朴志源,司直趙,兵曹參知金相定,右承旨徐命善,假注書沈豐之,記事官李普天·李正薰,以次進伏訖。上曰,試券讀之,可也。韓翼謩曰,試券中違廉者甚多,此下試券,若皆如此,則無以出榜矣。上曰,第觀其下。合考後,翼謩曰,此文稍勝,當書三下乎?上曰,可也。命善,拆封讀奏。上命書之曰,居首待敎李度默,半熟馬一匹賜給。上命諸臣退出,諸臣以次退出。
上在慶熙宮,停常參,只晝講。
藥房都提調臣韓翼謩,提調臣洪麟漢,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。因其興懷,命耆耉科,靜以惟焉,亦何太康?卽命停止,而政院固執,日已竟夕,若此,後欲其信,雖默孰敢?因此生意,氣則一樣,待敎入侍。中宮殿·惠嬪宮,藥房口傳問安。答曰,知道。
傳于右承旨徐命善曰,今日祗迎爲之,禮房知悉。
行都承旨尹東昇啓曰,假注書金履正,身病猝重,勢難察任,今姑改差,何如?傳曰,允。
假注書金履正改差,代以宋養鼎爲假注書。
右副承旨林鼎遠啓曰,假注書宋養鼎,時無職名,令該曹依例付軍職,官帶常仕,何如?傳曰,允。
備忘記,今日侍衛,只入直,只入正時,徐命膺,持承文院謄錄待令。
傳于行都承旨尹東昇曰,時原任大臣入侍,同副承旨,持政府印入侍。
右副承旨林鼎遠啓曰,左邊捕盜大將李泰祥,右邊捕盜大將尹泰淵,持草供,依下敎,來待矣。
傳于右副承旨林鼎遠曰,明日開陽門,下敎後開門。
行都承旨尹東昇,以吏曹言啓曰,今此惠陵忌辰祭大祝南柱老塡差,而時無職名,令該曹口傳付軍職,何如?傳曰,允。
右副承旨林鼎遠,以左右捕盜廳言啓曰,依傳敎罪人丁潤愼,移送秋曹之意,敢啓。傳曰,知道。
又以刑曹言啓曰,丁潤愼,大靜縣島旣事,命下矣。依傳敎罪人丁潤愼,全羅道濟州牧大靜縣定配所,卽爲發配之意,敢啓。傳曰,知道。
左副承旨李命植,以訓鍊都監一二所巡廳,左右捕盜廳言啓曰,去夜犯夜人無所捉之意,敢啓。傳曰,知道。
壬辰二月初六日辰時,上御延和門。香祗迎入侍時,行都承旨尹東昇,左承旨洪良漢,右承旨徐命善,左副承旨李命植,右副承旨林鼎遠,同副承旨尹勉升,假注書沈豐之,事變假注書玄在默,記事官李普天·李正薰,以次侍立訖。上具翼善冠·黑團領袍,以乘輿出通陽門,詣板位。命徐命善讀奏祭報府,仍命尹東昇書之曰,噫,予於懿陵雖異,奉太后於惠陵,莫云異焉,須觀太室,其事一也。嗚呼,憶昔戊戌明日,怳然若今,豈只云皇嫂,雖不前期下敎,宜差二品,而循例以下大夫塡差,其涉懞然,該堂從重推考,以入直副摠管鄭運維爲獻官,其令受香。又命書之曰,因此下敎憶昔,嗚呼,戊戌內局提調,卽前忠淸道臣祖也,今番事,其可無飭,而以前後伏聞聞之,其遞可惜,特爲勿遞仍任。上祗迎後,又命尹東昇書之曰,噫,舊邸耆耉科,抑何意乎?今日其欲惠陵香祗迎,旣起動,嗚呼,此月何月?卽摠管初授月也。予當詣摠府,今當講小學次例,噫,五月初十日皇朝忌辰,亦晝講,舊都摠府,當爲晝講,其令弘文館知悉。因此下敎乃聞,嗚呼,光廟曾見兵將圖說,曾經大司馬,雖知其於拜相,莫之聞也,只恨冥然,冥然故聞此,噫,頃年以予曾任故,臨宗親府宗簿聞,此若不臨,光廟謂不肖何?當詣政府踐舊府,仍問銀印有無而來,挾輦六十名,以內入直擧行,前後廂六十名,以禁御兩營軍,訓將只領標下軍都領,只備堂隨駕,以駕轎當詣,副駕轎安徐,單嚴初嚴,待下敎擧行,世孫祗迎,留營留陣安徐。又命書之曰,晝講入侍單子安徐。上曰,今日擧動時,禁軍以入直擧行。出榻敎上仍詣都摠府,諸臣以次陪住。
壬辰二月初六日巳時,上詣都摠府。殿坐入侍時,行都承旨尹東昇,左承旨洪良漢,右承旨徐命善,左副承旨李命植,右副承旨林鼎遠,同副承旨尹勉升,假注書沈豐之·宋養鼎,記事官李普天·李正薰,以此侍立訖。上具翼善冠·袞龍袍,乘輿詣都摠府,仍殿坐。上命禮房承旨馳詣惠陵,奉審五陵,懿陵一體奉審。出榻敎上命晝講入侍,特進官尹得養,同知事金漢耆,參贊官洪良漢,侍讀官李秉鼎,檢討官金普淳,假注書宋養鼎,記事官李普天·李正薰,以次進伏訖。上講小學立敎篇,秉鼎·普淳,各陳文義訖。良漢曰,小學卽忠孝之道,群下當請之請,伏望允許矣。上笑曰,以卽景爲之矣。諸臣,皆以此意,推衍縷縷訖。取摠府先生案,命考光廟曾任年月後,左議政韓翼謩曰,光廟曾爲兵判,而又爲右相矣。上曰,然乎?吾則初聞矣。領議政金致仁曰,亦爲領相,而政府,有其時所用銀印矣。上曰,詣政府後取覽矣。上曰,摠府吏隷,令該曹施賞。上命政府動駕事。出榻敎上乘輿,出建明門,仍乘輦出興化門。上命騎曹先爲歷臨事。出駕前下敎上命騎曹歷臨時,前後廂軍,依前路上留住事。出駕前下敎上下輦騎曹小坐廳事後,命承旨書下憶昔入臨四字,命刊掲,仍詣政府。上命時原任參贊入侍,領府事金相福,領議政金致仁,左議政韓翼謩,右議政金尙喆,判府事李昌誼,左參贊趙明鼎,以次進伏訖。上書下七言詩一句,命入侍諸臣賡進。上命取來舍人先生案,承旨讀奏訖。上命政府內居民,特給一年復事。出榻敎上命政府下人,自戶曹給賞。出榻敎上乘輦還宮時,駕前有犯蹕罪人,上於建明門,仍爲殿坐。上命金吾堂上,率羅卒待令,左右考喧都事拿入,拿出。上命都事張鴻汰去。出榻敎上曰,此是造物。下敎騎判曰,卿出去,棍問厥漢而來奏,可也。騎判李昌壽入奏曰,問之則,謂以無他情寃云,而終不直陳,誠殊常矣。上命捕將入侍。出榻敎上命捕將嚴門取招以奏,可也。上命時原任大臣入侍。出榻敎上還入大內,諸臣退出。
壬辰二月初六日申時,上御集慶堂。時原任大臣入侍時,領府事金相福,領議政金致仁,左議政韓翼謩,右議政金尙喆,判府事李昌誼,同副承旨尹勉升,假注書宋養鼎,記事官李普天·李正薰,以次進伏訖。上命入政府銀印,考其刻字,卽宣德八年癸丑,卽令還出,翼謩請進湯劑,致仁·尙喆,相繼懇請。上曰,十二日前,予當不飮矣。上命左右捕將入侍,養鼎,出與左右捕將入侍,左捕將李泰祥,右捕將尹泰淵,進伏訖,持草供以奏。上曰,是其爲兄之事而呼冤云乎?上曰,今者丁潤愼所爲,萬萬無據而騎判棍問時,終不直招,故令㧊廳嚴問矣。今聞供辭,雖爲兄者,所爲萬萬叵測,此等末世,不可不嚴徵,令該曹大靜縣島配。出傳敎上命知敦寧徐命膺入侍,養鼎出去,與徐命膺入侍。命膺持奏文謄錄,進伏訖。上命先退,諸大臣,縷縷以賀陳請。上終不允許,命入皇明正史,承旨眼昏未詳處,問于下番。上曰,下番誰也?致仁曰,翰林李正薰,卽光翼孫矣。上曰,令下番讀之,吾欲聞其聲矣。正薰,讀過七八丈,上命止之。上曰,奉審承旨入侍。養鼎出去,與徐命善進伏。命善奏臣馳詣各陵奉審,則無頉矣。仍進湯劑二貼後,諸臣以次退出。
壬辰二月初六日酉時,上御集慶堂。藥房入診時,原任大臣同爲入侍時,都提調韓翼謩,提調洪麟漢,副提調尹東昇,假注書沈豐之,記事官李普天·李正薰,領府事金相福,領議政金致仁,右議政金尙喆,判府事李昌誼,醫官方泰輿,以次進伏訖。韓翼謩曰,今日勞動旣多,日候且寒,進御湯劑伏望。上曰,其止之,卿等勸予飮此後,必將困予矣。金致仁曰,臣則近日無一言仰請,豈可若是固拒耶?翼謩曰,臣等有罪則治之,可也,豈於湯劑,如是牢拒耶?致仁曰,湯劑之比於臣等所請,豈可同言耶?臣則以爲臣等所請,雖不得俯從,湯劑則進御伏望。上曰,此言是矣,予將見欺於卿等矣。仍命進湯劑,進御。翼謩曰,一貼更爲進御,伏望。上曰,其止之。致仁曰,數年前則動駕時,必進三貼,今者二貼,何可已乎?上曰,然則一貼更爲持來,可也。湯劑更爲進御。致仁曰,近日筵請之事,實是一國同情,伏望亟許允從。翼謩曰,慶莫大於今日,而臣則以待罪藥院之故,不敢力請,下情不勝抑鬱矣。金相福·金尙喆·李昌誼齊奏曰,當此往牒所無慶,何可伈伈而度乎?伏望快賜俯從焉。上曰,予不爲鍊戎臺北漢而只不進建功,則卿等必止之矣。諸臣以次退出。
上在慶熙宮。停常參,只晝講。
藥房都提調韓翼謩,提調洪麟漢,副提調尹東昇啓曰,昨日動駕,移時還宮,伏未審夜間,聖候調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。軍號,以示予意回來乎?此豈待其請而來?時原任,竟夕入侍,故雖强飮,意亦飮而欲見卿等擧措而然,卿等止請,予當飮也,若有復請,已喩何許入侍?予志固定,氣何喩乎?卿等自休焉。
中宮殿·惠嬪宮,藥房口傳問安。答曰,知道。
備忘記,傳于尹勉升曰,政府門內居民,豈可一年給復?仍爲給復,雖後來,一體給復。
備忘記,須看開陽門,予意若此門。
林鼎遠啓曰,坐直承旨,有稟達事,來詣閤外請對矣。
傳于林鼎遠曰,開陽門開之,藥房及承旨,入來。
傳于徐命善曰,今日晝講爲之,只經筵特進官入來,持衍義入侍。
傳于徐命善,承旨入侍。
傳于徐命善曰,高夢聖若來,謝恩于靈壽閣,則使之先爲謝恩,後來待政院。
傳于徐命善曰,徐命膺持昨日領相所奏書,使之入來。
徐命善啓曰,知事高夢聖,依下敎來待矣。
又啓曰,知敦寧徐命膺,依下敎來待矣。
傳曰,竝入侍。
尹勉升啓曰,以文臣製述時,入進不作人禁推傳旨。
傳曰,安徐。
傳于林鼎遠曰,辛卯重光錄時,原任大臣蔡濟恭,本館提調,今番監印堂郎,一體賜給。
藥房口傳啓曰,卽伏承下批,有止請當飮之敎,臣等下情,曷勝抑鬱?昨日諸臣,竟夕入侍,親承固定之聖意,至以陳請與否,以爲陽劑之進退,到此地頭,群情雖甚抑鬱,宜不欲復事煩聒,貽惱聖衷。伏乞亟下入侍之命,進御湯劑,千萬幸甚,惶恐敢啓。
無批答
以承傳色口傳下敎曰,御製令書李判府事年,此則置之,末端年月,以此本改書,其下,只書奉敎書。
徐命善啓曰,卽者弘文館校理李秉鼎,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
尹勉升,以弘文館言啓曰,本館上番校理李秉鼎,以親病,陳疏徑出,今方闕直,應敎副應敎未差,校理李晉圭,副校理趙瑍·李,俱在外,上番無他推移之員,下番姑陞入直之意,敢啓。傳曰,知道。
又以禮曹言啓曰,今二十二日,親臨勤政殿耆耉科擧動,王世孫祗迎隨駕等節,何以爲之乎?敢稟。傳曰,皆安徐。
李命植,以兵曹言啓曰,依下敎,都摠府吏隷等處,木綿施賞之意,敢啓。傳曰,知道。
又以禁衛營一二巡廳·左右捕盜廳言啓曰,去夜犯夜人,無所捉之〈意〉,敢啓。傳曰,知道。
壬辰二月初七日巳時,上御德游堂。晝講入侍時,知事韓光會,參贊官徐命善,侍讀官李秉鼎,檢討官兪漢謹,假注書宋養鼎,記事官李普天·李正薰,以次進伏訖。上書下御製,敎曰,令李判府書之,揭于政府,可也。上命注書出去摠府,入直堂上入侍,養鼎,與都摠管安昌君燝,副摠管雲山君楢,入侍。上降御筆敎曰,此筆摹寫,揭于摠管府,可也。上命注書出去,特進官入侍。養鼎傳命回奏曰,未及來待矣。上曰,特進閔百興,家近必入來,今無撕捱之端乎?都提調韓翼謩曰,然矣。命入三次耆老文武榜,讀奏訖,敎特進官如未及來,藥房提調入來,可也。洪麟漢進伏。上笑曰,吾固不召卿,卿幸聽召而來矣。上講衍義,上下番知事·特進,繼陳文義。命善曰,諸臣文義,數衍奏建,而有未盡矣。上下不能相孚,豈曰格于上下乎?依法當請之事,一向不從,殊無和氣,豈曰協和萬邦乎?上曰,二品以上爲特進者,將爲三十人,而閉開陽門,故潛縮矣。上曰,昨日命題若詼諧,豈敢中書堂記文?題名曰,述盛事。出傳敎翼謩,繼請陳賀縷縷。上曰,曾子養志,君父一也,卿等養予志,可也。上命耆社新入人高夢聖入侍。出傳敎請臣以次退出。
壬辰二月初七日巳時,上御德游堂。藥房入診入侍時,都提調韓翼謩,提調洪麟漢,副提調尹東昇,假注書沈豐之,記事官李普天·李正薰,醫官方泰輿,以次進伏訖。韓翼謩曰,寢睡·水刺之節,若何?上曰,近日則少勝,似是鹿茸之功矣。上進御湯劑曰,事應旣已,我則如故,故予進湯劑矣。然今日則只進一貼,卿等退休,可也。曾子曰,養志爲大,臣之於君,亦豈不然乎?翼謩曰,豈可於湯劑如是耶?洪麟漢曰,若不進御湯劑,則輿儓皆知爲憂矣。上曰,豈有是耶?此言過矣。尹東昇曰,非但輿儓,闕下近處百姓,亦皆爲悶矣。上曰,過矣過矣。仍命更進湯劑,進御。翼謩曰,水刺必勿過時,多寡亦有定限,伏望。諸臣以次退出。
壬辰二月初七日申時,上御集慶堂。知敦寧·蓍社堂上入侍時,知敦寧徐命膺,知事高夢聖,左副承旨李命植,假注書宋養鼎,記事官李普天·李正薰,以次進伏訖。夢聖進伏。上曰,乘驕乎?對曰,未也。上曰,靈壽閣肅拜乎?對曰,今日肅拜而來矣。上命先退,命膺入侍。上曰,序文製來乎?命膺曰,未及爲之矣。命膺曰,今番賡韻,名以中書省述盛事乎?上曰,依,命入草紙,書述盛事三字以下。上曰,十二日動駕,三嚴卯初初刻單嚴,世孫隨駕,禮曹草記,命安徐,直爲同牌。軍隨駕侍衛與春桂坊,只入直,雲寶劍歲初受點人仍,挾輦軍六十名,挾輿軍二十名,以內入直,前後廂軍六十名,禁禦兩營,分半隨駕,訓將只領新營標下軍都領,留營·留陣安徐,舞童賜馬,文科全榜,武科只乙科以賜,觀勢試官不足,讀券官八人,對讀官十人,皆以二望備擬,而對讀官,勿論堂上堂下,觀勢備擬,而武試官,亦年六十以上,二望備擬。出傳敎上曰,世孫旣不得賀,又不祗近,則必抑鬱矣。命植曰,臣昨日還內後,不得入侍,故今始敢達矣。犯蹕人所爲,難容覆載,雖以好生之德酌處,臺閣必有言,臣請宜更査其食主人及借軍服人矣。上曰,旣已島配,置之,可也。上曰,昨日欲諭而未果,入番鄕軍,何等重也?於鄕軍,雖食代之時,凡請器械,持去持來例也,則何敢許借軍服?丁潤借軍服鄕軍,令該營西小門外嚴問,以軍服換道袍,決無是理,嚴問曖昧,卽爲草記分揀,果然,決棍五十度,北道充軍事,分付。出傳敎上命注書出去,儒臣持漢魏叢書。坐直承旨入侍,養鼎,與修撰兪漢謹·金普淳,同副承旨尹勉升,進伏訖。讀奏漢魏叢書文選各篇。上曰,明日辛卯重光錄,崇政月臺親受時,侍衛,只入直,時刻待下敎,只入正時。出傳敎諸臣以次退出。
上在慶熙宮。停常參,只晝講。
藥房都提調韓翼謩,提調洪麟漢,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。
答曰,知道。建功果有功,因憶昔雖耆耉科命此,亦自謂太康,聞此敎復生心,建功有,於今從容,此亦建功功也,然玆事猶謂太康,十二日後,心可弛,氣何暇諭?待敎入侍。
中宮殿·惠嬪宮,藥房口傳問安。答曰,知道。
徐有隣,以都摠府言啓曰,今日入直內三廳武兼禁軍及軍兵等,當爲中日習射,而殿坐相値,不得爲之之意,敢啓。傳曰,知道。
傳于徐有隣曰,祗迎後,受重光錄,東月臺晝講,次對爲之。
徐有隣啓曰,今日次對,兩司長官,當爲進參,大司憲權噵卽爲牌招,以爲入侍之地,何如?傳曰,允。
以承傳色口傳下敎曰,重光亦皇恩,先拜敬奉閣後,當爲祗迎,禮房知悉,二處奉安件,待下敎入之。
備忘記,頃者下敎,政院奉承,其猶飭也,今番下敎若此,其涉駭然,飭宜同,當該承旨,施以三等典,諸承旨皆解見任,李在協·徐有隣·金相定·任希敎·崔台衡,李海重爲承旨,牌招察任,房順房。三院副提調例兼。
行都承旨李在協,左承旨任希敎,右承旨李海重,左副承旨崔台衡,右副承旨徐有隣,同副承旨金相定。
傳于李在協曰,謝恩,催促詣闕。
以承傳色口傳下敎曰,舊闕異於舊邸,風流一也,諸承旨吸醋一升,禮房承旨吸醋二升,分付,盡爲擧行後當祗迎,中官無狀,今始奏焉,當該中官,當日下敎。
下敎曰,三承旨牌望,卽爲之。
殿坐罷後,政院·玉堂·藥房口傳問安。答曰,知道。
徐有隣啓曰,行判中樞府事李昌誼,依下敎,來待矣。
又啓曰,大臣·備局堂上,依下敎,來待矣。傳曰,引見,李判府事,同爲入侍。
傳于徐有隣曰,捧稟司謁記過。
備忘記,耆耉唱榜時,軒架朝服儀注安徐,以隨駕服色成禮,只前後鼓吹,代軒架,東西奏焉。
傳于徐有隣曰,雲寶劍安徐,前已多爲之,豈稟乎?當該承旨遞差,卽爲頒布。
傳于金相定曰,雲寶劍置之。
徐有隣啓曰,臣與右承旨金致讓伴直矣。纔已遞差出去,伴直無人,同副承旨金相定,卽爲牌招入直,何如?傳曰,允。
李在協啓曰,吏曹判書鄭存謙,參判李徽之,參議李海重,牌不進推考及罷職傳旨,今方捧入,而開政命下之後,如是違牌,不卽擧行,事甚未安,判書·參判,更卽牌招開政,何如?傳曰,於老君若是乎?欲爲李最中忠臣乎?豈爲此牌啓辭乎?
藥房口傳啓曰,臣於前席入侍,請進湯劑,而忱誠淺薄,未蒙允許,日再進御之餘,尙未進一貼,下情悶迫,不勝萬萬,臨御月臺,勞動旣多,晉接臣僚,酬應亦久,此時湯劑,尤不容少緩,而旣承少退之命,趨出閤門之外,移時恭俟,召命尙斳,相顧憂悶,罔知所措,玆不得不冒罪仰懇。伏乞暫借方寸之地,俾得以湯劑進御,承候千萬顒祝。批答無
再啓曰,臣等,仰陳衷懇,顒俟兪音,更鼓已深,尙未承批,相顧失圖,轉益焦迫,臣等今夜之請,聖明豈以爲可已而不已者乎?深夜强昤,寧犯瀆擾之罪,不忍伈伈泄泄,以自陷於不盡分之科,玆敢冒煩申籲。伏乞特加體諒,亟許入侍,奉進湯劑,不勝萬幸,惶恐敢啓。批答無
三啓曰,臣等,前席陳請,不許一貼之進,再次口啓,未蒙數字之批,三鼓已動,猶此煩聒而不知止,一則臣等之罪,二則臣等之罪也。目今悠悠萬事,莫過於連進湯劑,保護聖躬,而臣等忝居嘗藥之任,不能盡職於此,則臣等之抑塞憂遑,姑勿論,其有違於我聖上愼攝之方,當如何哉?此時丙枕之瀆擾,極知萬萬惶恐,遽然退歸,亦非臣分之所敢安者,臣等於此,進退路窮,只自罔措,不敢泯默,煩複冒控。伏乞亟召臣等,進御湯劑,少伸臣等區區情悃,千萬祈祝,惶恐敢啓。
備忘記,於今有何相持者,而只守予心而已。卿等徹宵,予心苦矣,宜速止請,令君便休。
金相定,以戶曹言啓曰,故益陽君檀,惠陵守陵官時,恩賜田結,尙未準受矣。忠淸道天安郡數升官屯,自本家望呈願受,故査問本官,則田二結五十八卜五束,畓四結四十一卜五束,打量成冊,今已上來,依例折給,何如?傳曰,知道。
安兼濟,以禮曹言啓曰,今二月十二日擧動時,王世孫隨駕事,命下矣。同日親臨舊邸,耆耉文武科唱榜時,王世孫行禮之節,依例磨鍊乎?敢稟。傳曰,依例。
徐有隣,以兵曹言啓曰,今二月初七日,忠州居童蒙金阿只稱名漢,自興化門入來,鳴申聞鼓,依定式下該曹推問,當該守門將金命峻,推考,何如?傳曰,允。
徐有隣,以兵曹言啓曰,羽林衛將沈禧鎭,身病猝劇,勢難供職,呈狀乞遞,宿衛領軍之將,不宜久曠,今姑改差,何如?傳曰,允。
徐有隣,以禁衛營言啓曰,因傳敎,鄕軍朴厚是,於丁潤身處,軍服許借與否,嚴問口招,則其矣身所供內,矣身,以哨官伺候,下去主人家之際,有一着道袍之人,忽然執持矣身曰,我在尙州,欲爲觀光,軍服暫借爲言,故矣身於渠,初非相識之間,故終不許之,則隨往矣身主人家內,脫給裏衣與道袍典當,懇乞借之,故矣身以迷劣所致,旣執渠衣,則失之無疑,果然許借,到今思之,矣身之罪,萬死無惜。此外無他所供之意,納招矣。所供如此,依傳敎,朴厚是決棍五十度後,出付該曹,北道充軍之意,敢啓。傳曰,今聞草記,見欺可知。且聞初到鄕軍,年亦幼,旣決棍,此可徵也,勿爲充軍。
金相定,以漢城府言啓曰,中部居獨女金召史之女李召史,今二月初六日,與朴億伊成婚行禮事,該部報來之意,敢啓。答曰,知道。
徐有隣,以御營廳一二所巡廳,左右捕廳言啓曰,去夜犯夜人,無所捉,敢啓。答曰,知道。
沈豐之啓曰,臣敬奉聖敎,馳往傳諭于議政府領議政金致仁,左議政韓翼謩,右議政金尙喆處,則以爲今方造朝云,故臣先爲入來之意,敢啓。
吏曹判書鄭存謙疏曰,伏以臣,自陞新秩,憂悸未定,不多日而又有此長銓除命,驚惶之極,益不知措躬之所也。噫,臣之區區所自勉,只在於恪恭奉職,夷險燥濕,進退惟命,未嘗爲趨讓之計,此則聖鑑之所俯燭也。至於今玆之職,卽古之冢宰,而非此佐貳之隨參政席,與聞末議,則臣於此,決然有不敢當者,人器之不稱,責任之難副,臣不可猥煩,而惟是守分謙退,不處權要,本有世守之誡,若論權要,此職爲旨,臣母年迫八耋,臣又獨子無兄弟,自臣拜此職以來,臣母慮臣之過分爲災,勉臣之積誠祈解,臣若貪榮恃寵,知進而不知止,則有違家庭之訓,徒貽老母之憂,將何所藉手而爲忠也哉?粤在先朝,故判書臣申,引先誡力辭銓長,特蒙恩許,至今傳誦,以爲昭代之盛事。今臣情懇,尤有切焉,臣安得不有望於我聖上體下曲遂之仁乎?日前違召,誠非獲已,蹙伏待勘,罪戾層積,玆敢薰沐齋誠,仰首號籲於玆覆之下。伏乞天地父母,察臣言之非飾,矜臣情之悲切,亟命遞改臣新授職名,以安賤分,以全微諒,公私幸甚。答曰,省疏具悉。今於冢宰,予則曰得人,今乃陳章,亦涉太過,卿勿過辭,從速行公。
慶尙監司李潭疏曰,伏以臣陳章控籲,蹙伏俟譴之中,伏見禮曹關文,以尙州金女事,因臺臣疏請,有令道臣嚴査狀聞之命,而竊念玆事,實闕於右參贊臣李溵兄弟,以臣而當此按査,私義固已不安,而況其始訟,在於前道臣金應淳在營時,屢度勘斷,往復該曹,臣於應淳,法有應避之,言出臣口,人孰曰公?伏乞聖明,特賜處分焉。臣旣引義不敢當,則宜卽仰陳,而前疏見格喉院,事勢自致稍遲,臣尤不勝兢惶。第臣目下情地,終有所不可泯默者,蓋臣於昨年,待罪亞銓者屢,而行公時少,一因參議之在外未及來,崇品享官,循例代差,忽被鄭煥猷架虛之侵詆,今見人論及差祭,安得無曲木之驚也?憲臣旨意,雖未知其何所指的,而在臣之道,其敢以僥免爲幸,厭然爲自揜之計哉?見今賑政伊始,接濟方殷,一日廢務,實有一日之害。惟願殿下,特命同罪,以謝臺議,亟將臣所帶之職,移授無故之人,以紓災邑窮民之急,千萬幸甚。答曰,省疏具悉。首陳事,不無所據,今命御史,下款撕捱,苶中不覺一哂,卿勿過辭,察任。
工曹參議趙德成疏曰,伏以歲鑰載新,寶算彌隆,臣民慶幸,曷有其極?臣罪盈惡積,禍延偏母,頑不死減,奄經終例,悲泣窮廬,忽忽無當世之念矣。不自意聖明尙煩記錄,水府新除,遽下於三年不呼之餘,臣祗奉恩旨,益不勝感激摧咽。臣本慵陋,百無肖似,而特以先臣之故,猥袠殊遇,累叨近密,涓埃莫報,兢惶冞切,況今孤露餘生,無所依庇,其欲移孝於聖明之主者,寸忱如丹。第臣喪故之中,重經奇疾,綿延時月,幾殊僅甦,形骸徒存,精力俱愆,雖欲强策朽鈍,以備驅使,其勢末由,忠孝都缺,報答無路,俯仰穹壤,此何人哉?恩命之下,不敢久淹鄕舍,今始擔舁病軀,來伏私次,而情私之悲苦,疾樣之沈痼,如右所陳,玆不得不冒陳短章,仰瀆宸嚴。伏乞聖慈,俯賜矜諒,亟許鐫遞臣職名,俾得以退塡丘壑,保延殘喘,以卒天地生成之澤,千萬幸甚。答曰,省疏具悉。今聞爾章,若見爾父,爾其勿辭,從速察職。
正言洪彬疏曰,伏以臣於見職,自是僨敗之地,豈有堪承之望,而恩除遽降,飭敎又嚴,他不暇顧,章皇出肅,雖幸義分之粗伸,益覺尸素之爲愧,日昨臨門朝參,迺在復藥之初,臣猥隨諸臣之後,獲近日月之光,區區寸忱,倍切欣忭,而顧臣姿性鈍劣,見識空疎,正當可言之會,莫體詢蕘之盛意,咫尺前席,泯默而退,反顧循省,愧汗浹背,其何敢一味淟認,以益瘝曠之罪也哉?玆敢仰陳必遞之義,冒瀆崇嚴之聽。伏乞聖明,亟降威罰,以爲不職者之戒焉。臣不敢以言責自居,而愚衷耿耿,敢此附陳,惟殿下澄省焉。噫,上補袞闕,下規官邪,俱是言官之責,而若論其所重,則袞闕爲先,而官邪次之,蓋袞職無闕於上,則官邪自定於下矣。近年以來,論事之臣,語及陳戒,則輒下谷永之敎,事關權要,則率歸浮囂之科,是以居臺閣者,必求左右無磚,一切陳腐之說,彌縫塞責,自以爲妙方,以致大小恬嬉,姑息爲事,人心之日渝,世道之日卑,未必不由於斯,此莫非群下之咎,而臣愚死罪,竊以爲我殿下,有來諫之名,而無來諫之實也。苟有其實,則雖無求言之敎,而忠言讜論,日陳於前矣。伏願殿下,惕然深念,求所以來諫之實,則其爲光聖德而賁世敎,孰大於此哉?且臣於目下事,有不容終默焉。前吏曹判書李最中,旣入政廳,陳章徑出,深夜瀆擾,誠有罪焉,而第伏見伊日備忘下者,有開國承家小人之敎,噫彼重臣,苟有其罪,則嶺海竄逐,固無不可,而今以二字下敎,則誠爲過中,在聖朝體下之道,終有欠於包容之德,臣謂其時下敎,亟命還收,宜矣。日前朝參殿坐時,有通禮院下隷,令騎曹決棍之命,該房承宣,所當卽使騎郞廳,傳敎擧行,而矇然忘却,不卽傳命,致使專然不知之騎郞,至被棍罰,臣謂當該承旨,宜罷其職也。答曰,省疏具悉。噫,近者,臺閣欲傾軋,則其君禁,欲官師相觀,則無滋味,不必欲四方無弊,不緊者爲補闕,比谷永之諭,焉可已乎?頃者李最中,萬萬爲駭,難化氣質之諭,可見予意,然不忍斥言不逮,譬諭開國承家之文,於下端亦不諭,則身爲臺臣,爲一駭政官,乃有此請,巽軟莫甚,良可美也,當該承旨事,依施焉。
掌令李惠祚疏曰,伏以耆科有命,期日已定,此月此科,甚盛擧也。日昨講筵,有唱榜致詞製下之擧,凡賀日致詞,卽群下所以贊頌休揚者也,初非自上可以製下者,而況御製中,今日廷臣其宜伸禮八字,卽是自上諭下之語,終有違於以臣告君之辭,賀禮未成,前例有乖,臣謂特命收還,俾遵古規,宜矣。昨日傳敎中,有開陽門待下敎以開之命,臣誠不知聖意何居,禁門開閉,自有定時,日晏始開,有惑聽聞,雖出一時之敎,豈不有欠於命令必愼之乎?伏願殿下,穆然深思,勿以細微而放忽,克軫動遵規度之方焉。答曰,省疏具悉。頃者下敎,非爲命闕禮,不遇措語,此不然,何奏於舊闕?其將受弊,開陽門事,今爾所陳,可謂補闕,然予豈樂爲而然乎哉,夫豈再爲?
吏曹參判李徽之,參議李海重等疏曰,伏以臣等區區自處之道,復豈有揚揚赴政之理哉?日昨嚴敎累下,至承開政後見藥院之命,臣等於此,惶悶阨塞,不遑他顧,抱羞任譏,顚倒趨膺,而今因冒出,敢據依蹲,則其爲傷廉而害義者,當復如何哉?蓋臣等與判書李最中,臨政徑出,其罪一也,而後以長官之故,獨被重譴,處分嚴正,臣等則得蒙包容,職銜依舊,若有可恕者然,一席周旋之餘,一飭一否,恩威懸殊,臣等,雖感聖念之曲庇,而同罪苟免,心竊自恥,玆敢短章自創,冒瀆崇嚴,伏乞聖明,俯諒必遞之義,亟降同罰之命,以安私分,以肅朝綱,不勝幸甚。批答出傳敎。
正言李東遇疏曰,伏以臣於見職,豈有堪承之勢,而除旨纔下,飭敎繼降,臣他不暇顧,章皇出肅,只爲分義之粗伸,非敢以臺閣自居也。日前臨門朝參,乃在服藥之初,臣猥隨詣臣之後,幸近日月之光,區區寸忱,倍切欣忭,顧緣姿性鈍劣,見識空疎,不能出一言論一事,仰體飭勵之聖意,反顧慙悚,無他自容。且伏覩所下傳敎,以擧皆媕啞,誨責嚴截,若論其罪,臣實爲首,其何敢晏然蹲冒,以重其尸素之睾也哉?玆敢略暴微懇,仰瀆宸嚴。伏乞聖明,亟命鐫削,以爲不職者之戒焉。臣方縮伏俟譴之不暇,而竊不勝憂愛之忱,敢此附陳焉。伏念我聖上,五紀典學,萬理畢照,凡於動靜云爲之間,固宜無不中節,而只緣群下之不善對揚,或致淵衷之煩惱,雖以頃日事言之,朝儀纔罷,遽下非常之敎,百僚焦迫,擧國驚惑,以殿下之明聖,何爲此過中之擧也?雖天心克回,旋卽反汗,而其在大聖人不踰矩之道,猶不若初無是事。伏願殿下,察羲經頻復之戒,體文王無斁之德,雖或事有不槪,務主平恕之道,意有所拂,毋失寬泰之象,不大聲色,物各付物,使方寸之地,神明之舍,常於淸通和樂之域,則非但做成治象之雍熙,抑亦爲保嗇聖躬之要訣,惟殿下留神焉。臣於今日,諸承宣一竝譴遞之命,竊有所訝惑者,今此親詣舊闕,特設耆科,固是曠絶之盛擧,凡在群下之情,莫不欣欣然有喜思聽鍾鼓管籥之音,而乃者動駕時,細伏鼓吹,勿爲之敎,臣誠莫曉其故,喉院之繳還,事理當然,而威罰遽加,景色愁沮,臣謂俄者下敎,亟許還收,諸承宣竝遞之命,亦爲特寢,宜矣。答曰,省疏具悉。噫,憶昔臨門,欲聞官師與民瘼,意蓋深矣,則幾番下問,無一人舊,追憶昔壬辰癸巳,焉可無飭?只有此命,焉可已乎?爲其耳目爲喑啞,百僚分疏,自不覺歉然乎?末端,噫,舊邸舊闕,於予輕重異焉,命隨駕服色參禮者,意亦在焉,故命以前後部鼓左右以奏者,一則在其樂,一則戒張大,有何繳納之事,而近者喉院之臣,刦於任觀周之譏斥,不當相持而相持,誠可笑,而國體則不然,故其命解見任,亦參酌也,聞其章誤聽,一何甚乎?亦哂也。事件雖異,鼓吹不奏之敎,亦近抑揚,本事雖異,特寢此敎,今者所請,本事差誤,予何答焉?此中猶有慨然者,特敎次對之時,欲免入侍,不緊所懷,一二沓至,其亦可謂治成制定乎哉?勿辭察職。
壬辰二月初八日巳時,上詣敬奉閣。拜禮入侍時,行都承旨李在協,右副承旨徐有隣,同副承旨金相定,假注書沈豐之·宋養鼎,記事官李普天·李正薰,以次侍立訖。上具翼善冠,乘輿出資政門,詣敬奉閣行禮訖。上俯伏階下,口奏良久,起而乘輿。敎曰,今日口奏,大臣愧也。仍御月臺殿坐。上命晝講入侍,知事徐命膺,特進官李章吾,參贊徐有隣,檢討官兪漢謹·金普淳,進伏訖。上講小學,儒臣各陳文義訖。命膺曰,臣等誠意淺薄,不能爲當請之請矣。上曰,世無兩是兩非,然請與不受,兩是矣,予之固守,而卿等之請,好矣。命膺曰,殿下固拒,亦過矣。上曰,二品以上,何所聞而來,何所聞而去也?上曰,訓將之兄,見今科乎?章吾曰,入來矣。重光錄祗迎後,還御月臺,命典樂升陛上,奏樂章節次訖。政府錄事,來納三相命召。上曰,噫,今者口奏,雖慷慨而然,此豈卿等之過?由予固執而然,以此納召胥命,無乃過乎?噫,其雖慷慨而奏,此予意,決無他意,況次對有命,而諸臣公然退去,何異於再昨景像?決無是理。噫,卿等之心,予已知矣,安心勿辭,亦勿胥命,卽爲偕來,聽我面諭事,遣史官傳諭于三相。仍授命召。出傳敎上曰,辛卯重光錄刊印時,校書館提調,虎皮一令,監印官修撰李昌誼,大鹿皮一令賜給,唱竿以下工匠,令該曹米布題給。出傳敎上曰,三承旨許遞,沈頤之·金致讓·安兼濟,除授牌招察任,房順房。出傳敎上曰,徐命膺,同春秋除授。出傳敎上曰,贊儀及先退去引儀,竝汰去。出榻敎上曰,安載福,陞六爲贊儀。出傳敎上曰,今日重光錄陪進時,鼓吹樂工,令該曹米布題給。出傳敎上曰,李判府事,持中書堂記入侍事,遣史官傳諭。出傳敎諸臣以次退出。
壬辰二月初八日未時,上御集慶堂。大臣·備局堂上,引見入侍,李判府事同爲入侍時,領議政金致仁,左議政韓翼謩,右議政金尙喆,判府事李昌誼,行兵曹判書李昌壽,行司直具善行,刑曹判書韓光會,知敦寧徐命膺,仁陽君李景祜,行副司直李章吾,行副護軍張志恒,行副司直李重祜,司諫李蓍廷,掌令洪九瑞,修撰兪漢謹,左副承旨徐有隣,假注書宋養鼎,事變假注書玄在默,記事官李普天·李正薰,以次進伏訖。致仁曰,伏未審午間,聖體調攝,若何?上曰,氣何諭乎?致仁曰,無非小臣之罪。尙喆曰,臣衰而臣長時怯先出,故不敢力請應行之典,終歸不誠之科,若不被罪,敢立於覆載間乎?翼謩曰,臣儱侗不善周旋,無非臣罪矣。上曰,吾口奏後,卿等胥命,亦是矣,往事勿說,可也。上曰,請謹縣主吉禮,在於來月,而第宅給價,尙無消息,令該曹卽爲擇定後草記,奠雁處宗臣家,令宗親府定焉。草記吉禮處,已給價處,當爲唐恩僉尉家,以此分付。奠雁處,只大廳塗排鋪陳,本家皆修理,而正室,只塗排鋪陳事,分付。出傳敎尙喆曰,臣惶恐更達矣,千古豈易逢如此時乎?臣等,豈敢不請賀,而緣此却湯劑,誠不勝憂悶矣。上曰,每當好時,卿等用心矣。上曰,今番耆耉科規矩,柳葉箭貫革百步,取一中,動駕時,只入直禁軍隨駕,其餘皆安徐,擧子列立處,平地東向,設四貫革。出傳敎上曰,摠管鄭運維·閔趾烈許遞。出榻敎上曰,假典樂崔宗恒,實典樂差下。出榻敎昌誼曰,大臣之言皆好,入侍諸人,擧國含生,孰不好之,而不能感回,臣願被罪矣。上曰,吾豈不知孫心與臣心,而是吾固心也。尙喆曰,臣豈敢言史官之事乎?然史官,必書就邸年設耆科之事,而臣等不請陳賀,則當何如也?元仁孫曰,此非上下相持之事矣。上曰,吾旣已口奏,卿等之請,其止之,可也。諸備堂,齊聲縷縷仰請。上曰,人皆有欲賀之心,而吾則不欲受之矣,當入臥矣。翼謩,請進湯劑。上曰,此亦潛潛而在,彼亦潛潛而在,可也,吾不知也。承旨讀諸疏訖。上曰,其時擧措,專由於李最中,雖因前律,亞堂撕捱,其涉過矣。因飭勵,旣已參政,何敢若此?李徽之等章特給,捧納承旨特施不敍之典,非特精神索寞,前職行公之人,其何違牌?於承宣,欲爲下問處分,今聞中官無狀,只李徽之以奏而聯名云,設或聯名,以吏堂事違牌,承旨亦涉無謂,而然與無端有間,李海重只推,仍任前職,當該中官,越捧一等,旣越捧,父子不可竝施,金壽光越捧安徐。出傳敎上曰,吏曹參議李海重罷職傳旨,以休紙下。出榻敎上曰,吏判批下,三堂上牌招開政。出榻敎上曰,尙丹査事,以儒臣兪漢謹,爲按覈御史,其令明日辭朝。出榻敎上曰,莫重下敎,不卽擧行,當該中官,施以不敍之典。出榻敎李昌壽所啓,動駕時侍衛,不可不備員,而副摠管鄭運維,身病云重,閔趾烈,方帶守禦中軍,以巡點出去,合有變通之道矣。上曰,竝許遞。出擧條洪九瑞所懷,臣伏見昨日藥房啓辭,至以宜有不敢復事煩聒爲言,而以爲進御湯劑之計,此雖出於嘗藥大臣焦迫之忱,以此質言,謄諸文字,揆以事面,殊涉未安,臣竊爲之慨然也,此莫非殿下固拒群情,上下相持之故也。夫湯劑與陳請,事件各異,豈可以陳請與否,爲湯劑之進退乎?自今以後,深留聖意,物來順應,亟軫交泰之義,毋爲胥失之歸,是臣區區之望也。上曰,問候啓辭,若此,專由其君固執過中而然,臺臣亦讀書,於爲先事,勿論事之當否,皆以物來順應,當者其可也,於否者,豈曰子道乎?予則曰此四字,比擬萬萬不當也。出擧條又所啓,請還寢定配罪人金柱泰減等之命。上曰,其勿復煩。措辭見上又所啓,闕門開閉,何等重也,而昨日有開陽門待敎以開之命矣。及當開門之時,政院固當仰稟後放鑰,而他闕門先開之後,晩時求對,禁鑰之或開或閉,大關後弊,而出納之地,未卽覆難,不可無飭,請伊日坐直承旨竝罷職。上曰,依啓。伊日開門下敎之後,求對以二品誤奏,當該中官,越捧一等。出擧條又所啓,大靜縣定配罪人丁潤愼,亟命依律處斷。上曰,不允。措辭見上又所啓,臣言議風釆,本不合於言責之任,而愚衷所激,所陳所懷,惟我聖上之固拒群情,竝却湯劑,終不免爲過中之歸,以物來順應之意,仰陳,而及承聖批,有萬萬不當之敎,此莫非臣忱誠淺薄,不能見孚於君父之致,其何可一刻晏然乎?請命斥遞臣職。上曰,以萬萬不當引之引,引之,何可例批?依啓。出擧條又所啓,請黑山島爲奴罪人五得,依律處斷。上曰,勿煩。措辭見上以下一行刀削又所啓,請還寢東呂·址淳還配之命,更令王府嚴鞫得情。上曰,勿煩。措辭見上李蓍廷所啓,請崔百男邊遠定配。上曰,一何相持?亟停勿煩。措辭見上又所啓,請黑山島爲奴罪人五得,依律處斷。上曰,勿煩。措辭見上又所啓,請大靜縣爲奴罪人仲義,依律處斷。上曰,勿煩。措辭見上以下一行刀削又所啓,請還寢鍾城縣爲奴罪人天大酌處之命,依律處斷。上曰,勿煩。措辭見上翼謩,請進湯劑。上曰,其止之。諸臣以次退出。
壬辰二月初八日酉時,上御集慶堂。藥房入診,大臣·禮判同爲入侍時,都提調韓翼謩,提調洪麟漢,副提調李在協,假注書沈豐之,記事官李普天·李正薰,領議政金致仁,右議政金尙喆,禮曹判書元仁孫,醫官方泰輿,以次進伏。上曰,今日不進建功,然後卿等可以止之矣。韓翼謩曰,湯劑,豈可一日闕進乎?金致仁曰,殿下每每牢拒,臣等不敢一日安於心矣。金尙喆曰,請治臣等之罪,以爲不忠者之戒。元仁孫曰,此非上下相持之事矣。翼謩曰,湯劑漸冷,進御伏望。上却湯劑,諸臣以次退出。
上在慶熙宮。停常參,只晝講。
申時酉時,日暈。
自初昏至夜二更,月暈。
藥房提調洪麟漢,副提調李在協啓曰,伏未審夜間,聖體調攝,若何,痰候,如何?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。批答無
中宮殿·惠嬪宮,藥房口傳問安。答曰,知道。
傳曰,大臣勿待命,遣史官傳諭,命召仍爲傳授。
傳于金相定曰,今日當香祗迎待下敎,只入正時。
傳于金相定曰,延和門祗迎後,當爲晝講,正時入侍單子,置之。
備忘記,今予爲此者,示予於百世。
傳于金相定曰,祗迎後晝講,便殿爲之。
安兼濟啓曰,領議政金致仁,左議政韓翼謩,右議政金尙喆,雖伏承勿待命之敎,而負罪未勘,進退窮隘,不得不仍留胥命,恭俟嚴誅。
傳于閔百順曰,守禦使代,前北伯金器大爲之。
傳于閔百順曰,親政命下之後,牌去來無之,政院都書吏,懸之。
香祗迎罷後,政院·玉堂·藥房口傳問安。答曰,知道。
藥房口傳啓曰,湯劑關係,何等重大,而自昨至今,尙不御一貼,此莫非臣等無狀,未能仰格之致,而何聖朝不合保嗇之道,自輕之至此乎?臣等,祗詣閤外,日已向晡,而尙無召命,憂遑進退之極,敢此冒罪求對。伏乞卽許臣等持湯劑入侍,千萬幸甚。無批答。
再啓曰,臣等,守閤求對,日已向曛,尙未進一貼湯劑,此莫非臣等之罪,卽伏奉批旨,無非出於追感之聖懷,臣等,雖甚愚迷,豈不知感動,而湯劑奉進,一時爲急,輒又冒罪申籲。伏乞暫許入侍,因進湯劑,千萬幸甚,惶恐敢啓。無批答
李在協啓曰,藥房都提調·副提調,來詣請對矣。
又啓曰,時原任大臣,有稟達事,來詣請對矣。
備忘記,憶昔此年此月,雖靜臥此堂,噫此心,若何?今者耆耉科,予意深也,而聞武科錄名,今至六百,一何多也?以此比文科,必也同合以計焉,過千幾百,且有三日,將近二千,豈今朝鮮,耆耉世界?雖將此耆耉,設一增廣,亦將爲矣,寧有是理?期日在近,予懷萬倍,復覩此日,有此設科,噫後兩事,於予已判決,雖此事,誠太康太康,若受宴若受賀,過此日然後,此心少定,是何月是何日?況此月且十一歲婚禮月,且此日,十一歲與貞聖諸闕朝見日也,一猶萬倍,況疊乎?今者若此,建功故若此,今日此心,其勢固然,令其君便心,可乎,用心,可乎?有此其何默?惟願卿等,諒予諒予,可謂一字一涕也。欲奮何奮,欲走何走?須看此一句,其寫予心內爲楚越,建功浮雲。
傳于徐有隣曰,徐命膺,如已撰文,使之呈焉。
傳于徐有隣曰,童蒙如已捧供,入侍,如未及捧來,坐直房,捧供入侍。
傳于李在協曰,提調下敎安徐,其令入來。
徐有隣啓曰,知敦寧徐命膺,持所撰文,依下敎,來待矣。
徐有隣啓曰,刑曹參議李亨逵,持童蒙供辭,依下敎,來待矣。
傳于徐有隣曰,徐命膺,持所撰文入侍。
傳于徐有隣日,竝入侍。
金相定,以戶曹言啓曰,今此先農壇祭執禮,前正言李邦榮,塡差而時無職名,令該曹口傳付軍職,何如?傳曰,允。
徐有隣,以宗親府郞廳,以有司堂上言啓曰,今此請謹縣主吉禮時,尊雁處,宗臣家,令宗親府定焉,草記事,命下矣。宗親順義君臣烜家定焉之意,敢啓。答曰,知道。
安兼濟,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。答曰,知道。
廣州府尹趙㻐疏曰,伏以臣,猥以慵姿,濫蒙洪造,通籍立朝,滿十年而迭次推遷,歷遍華顯,又於夢想之外,遽叨陞資之恩,畀以保障重任,臣驚惶踧踖,罔知所以自措也。噫,臣書生也,素昧軍旅,且乏吏才,自夫受命以來,至于今日,無非臣懍惕待罪之時,而況邑弊孔劇,民瘼已固,臣雖欲殫誠竭慮,以報聖眷之萬一,而形格勢禁,事與心違,只煩仰屋之吁,欲發檣牆之走而已,卽於此際,伏見本月初三日朝參時所下傳敎,有曰八道元元,其時倒懸,詢問疾苦,辭旨惻怛,臣旣身爲官長,目見民瘼而不以一言仰陳於黈䌙之下,則是負殿下也,不但臣之有愧,殿下亦安用此等臣哉?蓋本色還穀,皆積久之軍餉也,其數至多,旣不能半分半留,如三百六十冊之例,則其爲弊,三百六十冊之所無也,故糴分之多而虐民於秋斂之際,斛量之縮而罔民於春發之時,是皆不忍之政,而若夫舊逋之遺,則其害滋甚也,民安得支保乎?京闕咫尺,仁天俯臨,而生靈顚連,號籲無路,不亦哀痛之甚乎?玆以三條之弊,附奏於疏末,而其矯救之道,則有續大典已定之式焉,有北漢已行之例焉,有仁川已頒布之公文焉。事皆有據,言非無稽,豈敢於朝家法例之外,妄爲論別哉?伏乞聖慈,俯加諒察,下詢廟堂,而亟賜處分,則一邑之幸,不亦與焉。一曰,糴多之弊,本邑軍餉,歲常以二萬石,則糶所謂二萬石者,乃折米之謂也,若以各穀計之,則至於二萬六七千石,而軍餉之外,有戶曹穀常賑穀,及巡營守禦廳之穀,或半分或盡分,而僧倉之穀,別有在焉。每戶所受,下六七八石,或至十餘石之多,徵捧之際,民不支堪,離散者,相續,是皆糴多之故也。臣謹按續大典,有廣州軍餉糶糴限一萬石之文,則惟此二萬石分給者,乃一時變通之事,而實非續大典定式也。今若依定式,歲給一萬,則糶分旣少,糴捧不難,民弊亦將稍減矣。然臣之仰請,亦非長用一切之法也,如或値饑荒,民願加分,則許令本府報于守禦廳,而量宜請得,添其分糶,又何心拘礙也哉?二曰,量縮之弊,還分之時,斛量所縮錄之會案,每年徵捧,是皆本府流來之規,一自甲申以後,新有定式,量縮之數,不許載錄於會案,有若分給者然,而到秋升耗徵納,此雖出於穀無逋欠之意,而其弊則罔有其極矣。以五六年陳久之穀,而無一升減縮者,是誠萬萬必無之理,而令甲已後,必準捧於當年之內,故當該邑庫,欲其無縮,奸僞百出,其害都歸於殘民,今以會案溯考,則甲申以前,年年量縮,多至六七百石,而伊後常不過數十石,或全然無縮,是豈眞無所縮而然哉?特罔民而勤授而已,民安得無怨乎?伏聞北漢糶糴,乃是半留半分者,元無累年陳久之弊,而每一石每年許減鼠縮二升,況此年久之穀,不許減縮,實非一視之政也。臣願一依北漢之例,每石量縮,許減二升,若其四五年六七年久陳者,則其所縮,亦令參酌加許然後,量縮之弊,庶不全歸於窮民矣。三曰,舊逋之弊,本邑有丙子未捧各穀五千二百九十四石四斗三升,每秋徵督,所捧則至少,民弊則孔劇,蓋近二十年斗斗升升未納之餘穀,民不詳知,吏緣爲奸,其勢固然。乃於昨秋,朝家特減畿內舊逋,恩澤所及,民間均霑,本邑丙子之穀,獨未蒙惠者,以軍餉故也。卽接守禦廳行會,則本邑軍餉之移轉於仁川,而爲丙子未捧者,許令蕩減,其爲南漢軍餉一也。又均是丙子未捧,而仁川則許減,在廣州則不許,臣誠算曉其所以,爲廣州之民,安得不向隅之歎乎?亦宜一體蕩減焉。答曰,省疏具悉。纔到本府,條陳弊瘼,予庸尙矣,其令廟堂消詳稟處,使吾民俾有實效焉。
禮曹參判金漢耆疏曰,伏以窮而呼天,疾痛呼父,人之常情也。今殿下,於臣天也父也,臣有至切至苦之情,而畏愼趑趄,欲吐未吐,有年于玆矣。與其因循泯默,而自歸狼狽之科,無寧一番陳暴,而退伏瀆擾之誅也,輒敢仰首而哀鳴,惟殿下垂憐焉。竊念臣家,跡本孤寒,世守儒素,謹拙規模,惟傳忠孝之訓,燀爀冠冕,初非夢想攸到。粤自己卯以後,戚聯王室,身托肺腑,門闌顯矣,榮寵極矣,臣兄在世之時,每怵然有循牆之戒,懍然有臨淵之懼,未幾臣姪,早登科第,臣亦聯翩通籍,於是,臣兄面無喜容,眉帶憂色,常對臣叔姪而言曰,自古居戚里者,鮮有能全保其門戶,今吾家之盛滿如此,豈不懼哉?平日所常勉勖者,惟是報效國家逡巡名途八字而已,不幸臣兄淹忽於臣在嶺藩之日,臣之名位益顯於臣兄旣沒之後,淸要之職,次第通擬,鞱靲之權無不兜攬,臣每想臣兄平昔之訓,益增危懼,未嘗一日安於其位也。祗緣聖算彌高,連在靜攝,當此之時,如臣地處者,承問起居,職所當爲,昵近耿光,情不可已,而臣兄不在,臣姪居憂,當此任者,捨臣無他,欲免而不忍免,欲辭而不忍辭,遂乃竭誠盡瘁,有進無退,晨夕奔走,粗伸義分,邇來三四年間,凡有除命,一例承膺,而若固有之者,蓋誠不獲已也。伏惟聖明,亦庶幾俯察其萬一矣。今則臣姪復出世路,新拜寵資,於是乎兩鬚金色,煇煌一時,六曹佐貳,分據其二,顧視輩類,無與爲儔,叔姪相對,惴惴慄慄,殆若過福之災,迫在朝夕,臣若不乘此之時,知止求退,而憑恃寵靈,飄結馳逐,則畢境顚沛,理所必至,此不獨臣身之不幸,抑恐非國家之美事也。臣嘗讀漢書外戚前,至鄧騭等叨頭讓位,乃竝奉朝請,未嘗不三復咨歎曰,此騭等之賢,乃漢帝之明也。今臣,豈不以騭等之得於漢帝者,望於殿下,殿下亦豈不以漢帝之許騭等者,許臣乎?議者或以謂臣年未至休致太早,此亦有說焉。昔宋臣錢若水,纔四十一,而上章乞休,其時宋君,不以爲早而卽許其請,以成其美,載諸史籍,後世稱之,豈不盛哉?今臣志已決矣。惟願盡卸官銜,永謝榮途,進則以時趨承聖候,退則只有歌詠聖澤,非欲明時之便訣,惟作太平之逸民,願畢分足,更無餘慽。伏乞聖慈,曲察由中之懇,特垂體下之仁,亟命遄解臣所帶之職,仍許休致之請,以卒生成之澤,千萬幸甚。手書答曰,省卿章嘉卿意。欲手答更思暮年予懷,惟卿叔姪,億昔允請,何畢將任?經筵備堂,特許,卿體予意,安心予焉。
壬辰二月初九日辰時,上御延和門外。香祗迎入侍時,行都承旨李在協,左副承旨徐有隣,右副承旨安兼濟,同副承旨金相定,注書沈豐之·宋養鼎,記事官李普天·李正薰,以次侍立訖。上具翼善冠·袞龍袍,乘輿出通陽門,詣延和門外,降輿板位,祗迎後,還內時,提調洪麟漢,拚轎右力請進湯劑。上曰,諸臣不非而予非矣。上曰,前北伯爲守禦使者,可知予意矣。上曰,今日世界,浮囂躁競,奇怪時體矣。麟漢曰,人孰無忠君之心,而至於臣,情勢豈復抗顔,而特以嘗藥之重,冒昧在列,敢此煩聒,何不聽臣乎?請進御湯劑。上曰,於卿言,豈無動意,而終有不可飮者,當於便殿,見卿矣。上曰,承旨有闕代,前承旨閔百順除授,其令乘馹上來事,下諭,房順房。出傳敎上曰,在鄕承旨許遞,其代前承旨沈頤之除授,牌招察任,房順房。出傳敎上曰,守禦使金器大,過禫事後,牌招察任。出榻敎上曰,守禦使金器大,予意索漠,以今月謂禫月,卽來月云,此亦關係國體,今固許遞,以待禫月啓下,其前,令禁將兼珮察任,而牌招聽傳敎。出傳敎上曰,其君雖暮,此何國體?今日晝講,當兼爲親政,三銓官,卽爲牌招,入侍開政。出傳敎上曰,今日晝講,藥房提調,以特進官入侍。出榻敎諸臣以次退出。
壬辰二月初九日巳時,上御集慶堂。藥房入診入侍時,提調洪麟漢,副提調李在協,假注書沈豐之,記事官李普天·李正薰,醫官方泰輿,以次進伏訖。洪麟漢曰,臣若不得奉進湯劑,則臣之待罪藥院,何所籍重乎?上曰,只今日不進,爲好矣。麟漢曰,君父一也,臣之移孝事君之道,豈過於此乎?上曰,聞此言,予心感動矣。麟漢曰,湯劑漸冷,進御伏望。上曰,冷暖何擇焉?上曰,鹿茸以後,寢睡似勝,若定時善飮,則必有效矣。今則臣下亦無過,而以明年之故,予固拒矣。仍却湯劑,諸臣以次退出。
壬辰二月初九日巳時,上御集慶堂。晝講入侍時,知事李景祜,特進官洪麟漢,參贊官安兼濟,侍讀官李晉圭,檢討官金普淳,假注書宋養鼎,記事官李普天·李正薰,以次進伏訖。上講大學,儒臣經筵〈官〉各奏文義訖。上曰,大臣胥命,極非矣。上曰,命召傳授,安心勿待命事,遣史官傳諭三相。出傳敎麟漢奉湯劑,力請進御。上持藥器敎曰,飮之,可乎,不飮,可乎?此輩必笑予矣。仍卽覆之。麟漢曰,一貼更待於外,臣請更進矣。上曰,卿之提調許解矣。上曰,藥房提調洪麟漢遞差。出榻敎麟漢曰,臣雖退去,伏望進湯劑矣。上曰,詣臺臺臣入侍。出榻敎持平李長老,正言李東遇·洪彬,以次進伏訖。長老所懷,喉院自是出納之職,凡係大小事,或有有懷繳還者,自是院規,昨日諸承宣所奏,亦不是大咈聖意之科,則一倂被譴,有欠轉環之德,而出納之跡,或恐因此而有妨,繼自今,必思寬假之道焉。上曰,擧直錯枉,王政之大者,其猶若此,舍喉院何先?頃者喉院,萬萬爲駭,焉可無飭?此亦末勘也。出擧條又所啓,臣才識蔑劣,每於見職,不敢以言責自居矣。臣於病伏鄕廬之中,除旨遽下,臣於是嚴畏義分,章皇出肅,繼之于朝參之命,不得不趨造登筵,第臣自鄕上來,聞見聾喑,只得隨長僚後,謄傳故紙,無一言仰副我聖上廣詢樂聞之盛意,臣不職之失,於是著矣,固不敢因冒於臺次,請命遞斥臣職。上曰,以朝參時事撕捱,其涉太過,勿辭,亦勿退待。出擧條又所啓,請大靜縣定配罪人丁潤愼,亟命依律處斷。上曰,勿煩。措辭見上又啓曰,請還寢定配罪人金柱泰減等之命。上曰,其勿復煩。措辭見上又所啓,請還寢東呂·址淳等還配之命,更令王府嚴鞫得情。上曰,勿煩。措辭見上以下一行刀削又所啓,請黑山島爲奴罪人五得,依律處斷。上曰,勿煩。措辭見上又所懷,寶算方屆於八旬,目今悠悠萬事,惟在調護聖躬,則藥院諸臣,持湯劑入侍,有不容一日所曠,而殿下或有貽惱之端,則每下止湯退休之敎,此不但藥院之臣,焦迫罔措,實是群情之窮悶抑塞者也。朝者藥院所下之敎,又有卿等速休,以便君心之敎,其爲惶悶焦迫,爲如何哉?伏願亟思恢聽,俾得隨時診察,極盡調護之責,是臣區區之望。上曰,於今無固執之端,亦無强拒之事,而其猶若此者,以有藥院,其何多諭?出擧條東遇所啓,臣猥叨見職,一味尸素,愧懼之極,陳章自列,適以目下一事,敢效無隱之忱,及承聖批,誨責備至,臣於是,不勝萬萬惶蹙。且緣臣昏憒疎率,軒架安徐之下敎,誤認以鼓吹,自陷謬錯之科,古人之於奏御文字,點劃之差,猶稱死罪,況臣差謬之甚,非比尋常,驚凜悚恧,無所逃罪,其何敢一刻晏然於職次乎?請命遞斥臣職。上曰,古人只緣日暮,亦以爲咎,而近者其涉太忽,故曾已申飭,一時做錯,固非異事,卽此一事,焉可例批?依啓。出擧條彬所啓,臣於見職,自知不稱,而曠日虛帶,愧懼冞切,昨於辭疏之末,敢以草草數語,粗效一日之責,及承批旨,誨責備至,臣固不勝悚蹙,而至於李最中事,至於巽軟莫甚爲敎,臣於是,惶懍愧恧,尤無以自措也。臣雖無狀,豈爲李最中地,而所惜者,聖朝過中之敎也。只緣臣言行無素,不能見孚於君父之致,其何敢一刻晏然於職次乎?昨緣日暮,今始來避,所失尤大,請命遞斥臣職。上曰,頃者爲臺,以營護大臣,其猶非斥,況駭然李最中乎?然初職卽冢宰也,事已可駭,爲臺何護?於李東遇旣諭,今日開陽門,亦因閉而然乎?於昨旣曰日暮,於今亦何晩乎?以此以彼,其何例答?擧直錯枉,王府所先,其若假借,將枉者直,直者枉,予雖衰暮,忍爲此乎?依啓。出擧條諸臣以次退出。
壬辰二月初九日酉時,上御集慶堂。時原任大臣入侍時,領府事金相福,領議政金致仁,左議政韓翼謩,右議政金尙喆,判府事李冒誼,同副承旨金相定,假注書宋養鼎,記事官李普天·李正薰,以次進伏訖。致仁曰,臣於昨夜,豈不知守閤,而進退窮阨,不得已惶恐胥命矣。上曰,卿等居依幕則少休,此實爲卿。上命注書出去知敦寧徐命膺入侍,養鼎,與命膺入侍,養鼎與命膺進伏訖。命膺,讀奏中書堂記。上曰,善作有豪氣,無非古談矣。仍命承旨書中書堂記續跋御製訖。上曰,予於古文,信筆而作,則不讓諸臣矣。上曰,飮湯時,小便達夜忍之,而二日不飮,故今日遺小水矣。僉曰,能忍小便,可謂盛矣。上曰,卿等以建功爲靈丹,而吾之老而無意,如耆科挾名紙之老儒矣。翼謩曰,臣之所祝,惟在湯劑之不間斷矣。上曰,明日必有造物來矣。又進一貼,上命注書出去,刑曹參議李亨逵入侍,養鼎,與亨逵進伏訖,讀擊鼓人草供。上曰,十六日春享受香,當祗迎,該房知悉,入直侍衛儀注安徐,待下敎,只入正時,亦依前,三月皇壇與初八日祗迎先蠶壇受香時祗迎,亦依此例,朝報安徐,只該房知悉。出傳敎上曰,隨從之禁,凡科皆然,而況此科,老幼相雜,其禁雖難於此科,幼者雜入,則此闌入也,禁亂官其何不知?今科若有此弊,犯者與禁亂官,當一竝施以科場之律,以此意預爲嚴飭。出傳敎左承旨沈頤之牌不進。上曰,本事不過飭厲,特敎給牒敍用,則又何過爲撕捱乎?只惟待開門,更爲牌招察任。出傳敎刑曹參議李亨逵,命先退。上曰,兵曹參議朴志源入侍。出榻敎養鼎出去,與志源進伏訖。上命承旨讀廣州府尹趙㻐疏中條件,仍賜批。上曰,藥房提調,持湯劑,更爲入侍。上曰,頃者之事,業已諒矣,因臺請,處分諸承旨,一竝給牒敍用,其時三司諸臣,一體敍用。出傳敎上曰,親政下敎之後,爲臣子者,焉敢若此?吏判旣承批,何敢違牌?佐貳兩人,心頭若有嚴畏之心,亦焉敢若此?予雖衰矣,決不爲苟且之君,判書特施不敍之典,兩佐貳,特施告身三等之律,使今日自貴其身,慢蹇諸臣,小知有君焉。出傳敎諸臣以次退出。
壬辰二月初九日戌時,上御集慶堂。藥房入診入侍時,都提調韓翼謩,提調洪麟漢,副提調李在協,假注書沈豐之,記事官李普天·李正薰,醫官方泰輿,以次進伏訖。韓翼謩曰,寢睡·水刺之節,若何?上曰,一樣矣。仍進御湯劑。上曰,氣度似如何矣?翼謩曰,日再進御之湯劑,闕進已二日矣,聖候豈不如此乎?一貼更爲進御,伏望。上曰,持入,可也。湯劑更爲奉入,上進御曰,今番則鹿茸之味似減矣。翼謩曰,此是新産,故然矣。諸臣以次退出。
上在彰義宮。停常參·經筵。
藥房都提調韓翼謩,提調洪麟漢,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率詣御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。重逢此年,以是料表逢此月,此心一倍,再明何日?予懷萬倍,憶昔年心何抑?深慕千百,雖定庭試,其亦太康,過此然後,庶可小舒,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于安兼濟曰,文武科錄名單子,禮房·兵房持來,下敎時入侍。
備忘記,昔此年後三日,今年豈二日?今日將當前三日,請從容以對,初嚴,待下敎,副輦安徐。
備忘記,於再明日,以予氣何能周旋?明日,先詣展拜,回舊邸,與世孫若昔年侍奉例,宿於舊邸,翌朝當詣舊闕,懸題開場後,回舊邸,唱榜,文試官,只取合考人來舊邸拆封,武試官,領入格人待令舊邸,挾輦挾輿前後廂軍與留營留陣安徐,皆依前下敎展拜時,百官隨禮亦安徐,只待令鼓吹軒架一體安徐,時刻初嚴,待下敎,只三嚴,皆單嚴。
備忘記,嗟予衰一何此?噫,丁丑夢裏猶嗚咽,再明干支其何?卽丁丑也,其日鼓吹,曰孝乎?明日依例鼓吹,先詣展拜後,回舊邸留宿,此若昔此年此日侍奉留宿,自舊邸詣舊闕,設耆耉懸題,開場後,復爲舊邸唱榜,文東武西,入崇政門,入門當奏鼓吹若昔此年,禁遊街時,只舊邸設棚,以此知悉,於此日,舊闕舊邸,皆停鼓吹,致詞亦停。
大駕·王世孫〈詣〉毓祥宮後,政院·玉堂口傳問安。答曰,知道。
大殿,藥房口傳問安。答曰,知道。
徐有隣啓曰,領議政金致仁,左議政韓翼謩,右議政金尙喆,有稟定後擧行事,與禮曹判書元仁孫,來詣請對矣。
傳于安兼濟曰,試官出牌云,宮門留門,其君來在此處,躬爲牌去來乎?若違脾,令都監當決棍申飭。
傳于李在協曰,都承旨入侍。
又傳于曰,藥房提調,持湯劑更爲入侍。
傳于安兼濟曰,軍兵百官雨具。
又傳于曰,諸司預備。
大駕王世孫,詣彰義宮後,政院·玉堂口傳問安。答曰,知道。
傳于安兼濟曰,闕門待下敎下鑰。
又傳于曰,隨駕軍兵饋粥。
徐有隣,以侍講院言啓曰,本院新除授兼司書李顯永,自鄕上來云,卽爲牌招察任,何如?傳曰,允。
安兼濟,以兵曹言啓曰,今此耆耉科試官望中,時無職名人,依例口傳付軍職之意,敢啓。傳曰,知道。
又以兵曹言啓曰,隨駕內入直二羽將李軾,率禁軍還爲入直本處,一內將田光說,率禁軍一番,陣上替代之意,敢啓。傳曰,知道。
又以訓鍊都監一二所巡廳。左右捕廳言啓曰,去夜無犯夜人被捉之意,敢啓。傳曰,知道。
又以義禁府言啓曰,今日擧動時,大駕各差備都事九員,王世孫考喧左右都事二員,本府入直都事一員及再明日勤政殿親臨耆耉科時,光化門禁亂都事,呈券作軸處禁亂都事,合以十五員,當爲分差,而無以推移,都事張鴻汰去之代,令該曹口傳差出,假都事五員,亦令差出,以爲分排之地,何如?傳曰,允。
金相定,以義禁府言啓曰,吏曹參判李徽之,參議李海重等,特施告身三等之律事,傳旨啓下,而特敎定律名者,勿捧原情,直爲草記勘處,曾有定式矣。李徽之·李海重等,今已拿囚,依法典杖八十收贖,奪告身三等,放送之意,敢啓。傳曰,知道。
王世孫疏曰,伏以臣卽伏見傳敎下者,有舊闕舊邸,皆停鼓吹,致詞亦停之命,臣不勝抑鬱訝惑之至。夫樂,所以導和也,致詞,所以志喜也,不可闕,今日典禮也。今當臨舊殿試耆耉之月,軒懸之不能如儀,已切群情之觖歎,而又有此停鼓吹停致詞之敎,鼓吹旣作於動駕之際,又奏於入門之後,而迺於設科放榜之時,寢而不作,又竝與致詞而停之,固知聖意之所在,而亦豈不爲闕禮之甚者乎?伏願聖上,更加三思,特寢成命,俾典禮擧而群情伸,不勝幸甚。且臣竊嘗有區區之懷,思欲一陳而未果矣。賢俊登庸,是國之重而賀之大者也,而不能與諸臣,同擧致詞之節,此臣所以耿結于心者也。矧以耆科之設,不比他科,就邸之甲日重回,善養之盛事斯行,則以臣愛日之心,其欲躬致賀辭,以伸微忱之萬一者,自是情禮之所不容已者,玆敢手寫短疏,仰瀆崇嚴。伏乞俯察臣至情,特允臣所請焉。答曰,省爾章嘉爾忱。而於此予有美者,何則?於今諸臣,莫諒予心,幾次困我,而嗟予沖子,深諒其祖之苦心,雖抱抑鬱,其惟順志,於此事,有此懷有此章,而其於致詞一節,群莫諒予有請,噫,今者下敎,雖因憧憧,而然以干支比其年,意雖在過於禮,嗟哉沖子,其能辦此?爾已能體祖心,予何心抑其請?爾須持此心,能體乃祖意,予將以有孫,奏於陟降,特以六字親書兼傳,爾宜銘珮焉。仍傳曰,此批答,都承旨傳諭。
上在毓祥宮。
鄭順采啓曰,都摠府郞廳來言,闕內各處入直軍兵,夜巡檢之意,敢啓。傳曰,知道。
壬辰二月初十日未時,上御集慶堂。都承旨入侍時,行都承旨李在協,假注書宋養鼎,記事官李普天·李正薰,以次進伏訖。上命在協讀王世孫疏後,手書聞爾章嘉爾誠六字,以下命在協書批傳諭。上曰,春坊官,持疏來者,誰也?在協曰,洪相簡·朴相甲矣。仍下賜鹿皮傳敎。敎曰,給此,非爲春坊也,如此然後,國如盤石,予有孫矣。周公則爲成王撻伯禽,而吾則爲沖子豈惜鹿皮二丈乎?春坊官,得鞍匣次矣。上曰,體祖心於不敢者,雖抱抑鬱,只自默也。聞今下敎於此日,其將泄泄,故聞者皆默,而猶能辦此,予有孫,庶可倚也,何以表意?呈書春坊,各特賜大鹿皮一令。出傳敎上命注書出去,禮·兵房承旨入侍,養鼎與徐有隣·安兼濟進伏訖。命有隣讀奏文武科擧案訖。上曰,今番耆耉科唱榜,專爲再明日,今聞捧單,已一千,陸續捧單者,將近半千,若此,雖設十貫革,何以卽日唱榜?於戊申年,射銃前期先射放,文科卽日取士,頃於濬川慕華館試射時,夜則宿於此闕,畢射後回駕,若此,必將夜射,其日過三更,亦非爲此日之意,今日先爲下敎,怳若指導,今日展拜後宿舊邸,翌曉詣舊闕,設十貫革,十人立射試取,雖未畢射,耆耉儒生入場後,貫革數減半,畢射,以此先爲分付。明朝未明時,待令試官,今日詣舊邸後,書入受點文科,依戊申年例,再明日入進,而依謁聖春塘臺例,翌曉殿坐前許入,殿坐後,報入門單子,試官,以三十人一望二人式,備擬,於對讀官,勿論堂上堂下,從其數量擬入門時,雖禁隨從,耆耉宜待畢呈券後,七十以上子孫許入。出傳敎上曰,內局入侍。出榻敎上曰,大臣·禮判入侍。出榻敎領議政金致仁,左議政韓翼謩,右議政金尙喆,禮曹判書元仁孫,以次進伏訖。上曰,武科旣命先射,試射後,呈單將禁,明日日暮前,依例呈單事,分付,文武科試官及試官中,曾經文任有兄弟叔姪入場者,勿擬。出傳敎致仁曰,臣伏覽王世孫疏,則儀文節次,得以盡備,不勝慶幸矣。上曰,今日建功,爲世孫與耆耉科老人而進之矣。世孫,以吾之不飮建功,時時廢食矣,今則舒心而食矣。世孫善修人事,且善作文矣,雖使我作之,恐不如矣。致仁曰,文法懇至,故能回聖心矣。近來伏聞文義下問時,春坊官,多不能對,反有學之者云矣。上曰,豈其然乎?致仁曰,春坊率多尋章摘句之類矣。仁孫曰,有儀節可奏者矣。上曰,太康心切懍然。致仁曰,非太康矣。仁孫請陳賀時致詞,自下製進。上曰,吾何以賀爲?仁孫曰,是乃得耆耉之賀矣。上曰,吾於耆耉爲行首,豈可以得耆耉而爲賀哉?上曰,其疏文頗善矣。尙喆曰,以文字觀之,可知睿學之高明,且應製文,亦多有詩學矣。上於臥曰,招問東宮曰,致詞何以則爲好乎?汝高聲以奏,使諸臣聽之,可也。世孫對曰,親蠶致詞,亦以歡騰登八域爲之矣。諸臣皆聽,以此爲之。上曰,依。諸臣以次退出。
壬辰二月初十日申時,上御集慶堂。藥房入診大臣·禮判同爲入侍時,都提調韓翼謩,提調洪麟漢,副提調李在協,假注書沈豐之,記事官李普天·李正薰,領議政金致仁,右議政金尙喆,禮曹判書元仁孫,醫官方泰輿,以次進伏訖。翼謩曰,寢睡·水刺之節,若何?上曰,一樣矣。上進御湯劑。上曰,命官有相避乎?翼謩曰,古人則親臨科,兄弟叔侄,亦不避矣。金致仁曰,久未承候,進御之道,如何?上曰,自昨夕少勝矣。致仁曰,誠幸矣。中宮殿氣候,若何?上曰,平安矣。致仁曰,王世孫睿孝出天,儀文將畢擧,實不勝慶忭矣。上曰,其疏善作矣。致仁·翼謩·尙喆,齊對曰,辭旨懇至,略而盡,臣等,不勝欽歎矣。上曰,設此科亦太康矣。致仁曰,此豈康乎?上曰,前則以六十人設耆科,而不至如此之多,今番則尤多於前,畢捧券後,許入其子弟,然後老人,可以堪矣。致仁曰,似必得六十人爲隨從矣。致仁曰,儀節有可稟事,禮判使之進前,何如?上曰,進前,可也。元仁孫進伏曰,東宮致詞,自下製進,而百官致詞,亦依前爲之乎?致仁曰,百官致詞,則以耆耉登庸爲辭乎?上曰,世孫致詞,則予當自製矣。仍命書致詞曰,重逢此日,舊邸唱第,耆耉登庸,禮宜其賀。仁孫曰,王世孫服色,依前爲之乎?上曰,依爲之。仁孫曰,以前後鼓吹爲之乎?上曰,依爲之。致仁曰,持合考科次乎?上曰,只持合考試券,詣舊邸科次,可也。諸臣以次退出。
壬辰二月初十日申時,上詣毓祥宮。擧動入侍時,行都承旨李在協,左承旨沈頤之,右承旨徐有隣,右副承旨安兼濟,同副承旨金相定,假注書沈豐之·宋養鼎,記事官李普天·李正薰,以次隨駕。上具翼善冠·袞龍袍,乘輿出通陽門,詣延和門外,降輿仍乘輦時,藥房都提調韓翼謩,提調洪麟漢,進前,請進湯劑,上進御湯劑後,詣毓祥宮,諸臣退出。
壬辰二月初十日酉時,上詣彰義宮。擧動入侍時,行都承旨李在協,左承旨沈頤之,右承旨徐有隣,右副承旨安兼濟,同副承旨金相定,假注書沈豐之·宋養鼎,記事官李普天·李正薰,以次隨駕。上具翼善冠·袞龍袍,乘輿出宮門外,降輿仍乘輦時,藥房都提調韓翼謩,提調洪麟漢,進前,請進湯劑,上進御湯劑後,詣彰義宮,諸臣退出。
上在彰義宮。停常參·經筵。
經宿翌日,大殿,世孫宮,政院·玉堂口傳問安。答曰,知道。
大殿,藥房口傳問安。答曰,知道。
大殿,朝廷二品以上·六曹堂上,單子問安。答曰,知道。
以兼司書李顯永,牌不進罷職傳旨,傳于徐有隣曰,只推。
傳于徐有隣曰,諸司預備。
大駕王世孫,詣景福宮,開場,還詣彰義宮後,政院·玉堂口傳問安。答曰,知道。
大殿,藥房口傳問安。答曰,知道。
備忘記,前判書鄭在謙敍用爲吏判,尹得養爲參判,李命植爲參議,牌招察任。
備忘記,李重祜·李興宗,爲騎堂,牌招侍衛。
傳于金相定曰,承旨騎判,率入格人入侍。
安兼濟啓曰,明日慕華館耆耉武科時,兩司城上所,牌招言送,何如?傳曰,允。
安兼濟啓曰,明日慕華館試所,何承旨進去乎?敢稟。傳曰,同副承旨進去。
傳于安兼濟曰,軍兵饋粥,早爲之。
金相定啓承旨騎判,率入格人來待矣。傳曰,入侍。
傳于金相定曰,今日入格人,今夕使之退休,明日唱榜時待令。
傳于安兼濟曰,雨具。
徐有隣啓曰,今此試官中,時無職名人,令該曹口傳付軍職,何如?傳曰,允。
傳于安兼濟曰,該房承旨,兵判入侍。
李在協啓曰,左副承首閔百順,自鄕上來云,卽爲牌招察任,何如?傳曰,允。
李在協,以吏曹言啓曰,明日唱榜時,通禮及相禮,不可不備員,右通〈禮〉及相禮未差之代,竝口傳備擬以入之意,敢啓。傳曰,知道。
吏曹口傳政事,鄭煥猷爲右通禮,金煊爲相禮。
安兼濟,以義禁府言啓曰,明日慕華館武科設場時,南北門禁亂都事,無以推移,假都事二員,令該曹差出,以爲分排之地,何如?傳曰,允。
吏曹口傳政事,李濟鵬爲禁府都事。
閔百順,以兵曹言啓曰,依傳敎隨駕禁軍與標下軍兵等處,設粥以饋之意,敢啓。傳曰,知道。
又以訓鍊都監言啓曰,依傳敎隨駕將校軍兵等處,設粥分饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。傳曰,知道。
金相定,以御營廳·一二所巡廳·左右捕廳言啓曰,去夜犯夜人,無所捉,敢啓。傳曰,知道。
沈頤之,以漢城府言啓曰,南部居洪氏之女尹召史,與朴福東成婚,北部居申世衡之女申召史,與全繼興成婚,李氏之女金召史,與楊福興成婚,俱以今月初九日行禮事,各該部報來之意,敢啓。傳曰,知道。
金相定,以義禁府言啓曰,吏曹判書鄭存謙,下義禁府推考事,傳旨啓下矣。鄭存謙下去京畿楊州地云,依例發遣府都事,拿來,何如?傳曰,允。
又以義禁府言啓曰,攔入人,出付該府處之事,下敎矣。攔入罪人前萬戶車翼道,依下敎拿囚之意,敢啓。傳曰,知道。
安兼濟,以義禁府言啓曰,鄭存謙下義禁府推考之命特寢事,命下矣。時囚罪人鄭存謙,依傳敎放送之意,敢啓。傳曰,知道。
刑曹參判成大柱疏曰,伏以歲鑰載新,寶算彌隆,拚祝之忱,中外惟均,仍伏念臣蓼莪微命,苴麻甫闋,秋曹新除,迺在中月,手奉命書,但有摧咽,噫,如臣不肖,蒙被曠絶之殊私,臣母在時,恩言至及於祈壽,聖敎特垂於錫齡,臣九頓祗承,退傳臣母,母子相對,感泣攢祝,臣母之得延餘日,皆聖主賜也。只緣臣不孝無狀,獲戾神明,未卒菽水之養,遽罹含索之哀,永負我聖上錫類錫福之至仁盛德,號呼穹壤,靡所逮及,今當寵除,告榮無所,鮮民之情,觸境增疚,只自俯仰摧隕而已,噫,臣之離違闕庭,已及三年,戀係一念,秉彝未泯,則重登文陛,復覲耿光,以少伸犬馬微誠,豈非至願,而酷罰在躬,餘哀摧心,情私之悲絶,昔賢有先獲者,朱子於母喪除禫之後,屢辭召命,其疏有曰,頃希微祿,徒以爲親,今不忍虛冒榮寵,以增不洎之悲,又曰,僅及免喪,遽起趨宦,情旣不忍,義亦難安,聖賢之言至切,而窮毒之情易感,每讀至此,未嘗不三復而流涕,臣雖頑冥,外除纔有日矣。顧以何心,彯纓結綬,翶翔班聯,不思夫痛甚愈遲之訓哉?且臣年衰禍酷,疾病乘凌,齒髮之凋缺,顔貌之毁變,便同篤老之人,最是胃氣積敗,痰眩頻作,少有勞動,吐血無算,種種症形,轉益危惡,凶苫餘喘,雖切移孝之願,床笫殘骸,實無陳力之望。況見叨之職,係是詞訟劇地,有不容曠日虛帶,玆不得不略控哀籲。伏乞聖慈,由垂矜愍,亟行鐫遞,俾殘喘少延,私分粗安,不勝幸甚。答曰,省疏具悉。噫,予於靜時,其猶思卿,今已服闋,見其卿章矣。此誠於卿事予之秋,卿其勿辭,從速察職。
校理趙瓊疏曰,伏以歲鑰載新,寶算彌隆,懽之忱,中外惟均,仍念臣,蔭路從官,遲暯一第,已極僥濫,而亦不過爲親祿仕之計也。經幄之職,是豈臣夢想之所到也哉?前後忝叨,輒犯違逋,蓋其職名,萬不近似故耳。迺者恩除,又下於歸省病母之日,臣誠惝怳感激,莫知措躬之所也。宜卽竭蹶趨朝,以伸叩謝之忱,而非分之任,理難冒進,自劃之地,義在必辭,又況目下情私,有萬分懇迫者。臣之八耋偏母,月前下來臣仲弟臣㻐任所,撼頓之餘,將攝失宜,病勢添劇,委身床席,氣息凜綴,臣方左右扶護,焦灼罔措,實無離捨之勢,而官銜虛縻,臣罪滋大,惟願遄被威罰,以安賤分焉。且臣竊稽法典,親年七十,則一子歸養,八十,則二子歸養,我聖朝敦孝之治,有如此者,今臣母年恰當二子歸養之典,而又於歲初,殿下引陽城古事,使館學儒生有親者,皆令歸覲,擧國含生,莫不興感於孝理之化,而臣之乞養之懇,庶可以蒙恩準請,玆敢瀝血陳章,徒縣道上聞。伏乞聖慈,曲察由中之懇,特降體下之恩,亟賜快許,俾伸至願,仍治臣罪,以肅朝綱,千萬幸甚。答曰,省疏具悉。聞爾章到,意謂有何固執,今命讀,噫,爾等其若登第,玉署何言?果有此心,有何挾名紀而入場,旣登科,何此章?不覺一哂,況縣道陳章乎?亦涉異也。爾勿辭,俟少間上來焉。
獻納李亨元疏曰,伏以臣百無肖似,最居人下,幸値明時,濫叨科第,前後踐歷,罔非踰分,迺於千萬意外,又伏奉納言除旨,義不顧他,章皇出肅,隨衆進參於臨門大會,恭瞻日月之光,欣聽管籥之音,逖違之餘,私分萬幸。第伏念臣,從前忝叨臺端,非止一再,一味含默,罪積違傲,況此陽春布德,聖心勵精,首下求言之敎,連降不言之飭,如臣愚迷,官以諫名,竟不能出一言論一事,徒竊榮寵,貽羞臺閣,惶愧悚蹙,靡所容措。且臣老母,三十年負病枕席間,妄顧,當此換節之時,又添挾疾之症,臣方左右扶將,焦煎度日,人子之情,決難離捨,忝帶之職,係是言責,仍叨久曠,罪戾尤重,玆敢疾聲仰籲於仁覆之天。伏乞聖慈,亟許遞免,仍治臣瀆擾之罪,以肅朝綱,千萬幸甚。臣方丐免,不宜贅他,而惟其愛君憂國之心,憂治危國之忱,根於秉彝,不在人後。況今殿下,聖不自聖,求助臣隣,前後絲綸,丁寧懇惻,臣於此時,竟若默默,則是上負聖意,下孤臣心,玆敢刳瀝肺肝,以效芹曝之誠。伏惟殿下,試垂察焉。臣伏覩近年以來,世道日汚,國事日非,言路日狹,生民日困,兵政日疎,文敎日渝,名器日紊,以言乎天災,則無歲而無之,以言乎穡事,則頻年而告歉,噫嘻,我殿下,近五紀臨御,如一日寅畏,敬天而愛民,充勤而克儉,以大堯倦勤之齡,體周文不遑之工,六對無間,三講頻御,是宜措世於郅隆,囿民於熙皞,而環顧斯世,逕庭若是,噫,民懷克誠,天不容僞,致泰之道,只在殿下方寸間矣。惟我殿下,體禹謨精一之訓,典商宗終始之學,已臻於緝熙光明之域,而第於寬綽厥心,接下思恭,有言逆于心,求諸道,遜于心,求諸非道,欽哉恤刑等語,臣愚死罪,竊以謂亦似有歉於與治同道之義,天地之大,日月之明,安得不有憾乎?儻殿下,益懋中和之工,克贊位育之化,則天休可以迓續,災沴庶乎消弭矣。惟我王世孫,天姿夙成,睿學日進,尤宜親近正士,薰陶德性,近來宮僚,非不極選,遞易頻數,無以效其久任之責,臣謂申飭銓曹,俾勿移擬,以盡補導之方,至於左右內使,必擇謹厚,起居節宣,常如愼嗇,居處服用,務從朴素,使儉德之愼,習與成性焉。夫人君,臨兆民之上,接萬機之煩,雖聰明睿智,首出庶物,非明目達聰,則視聽有所蔽,無以正己而圖治,此必然之理也,故以重華之聖而舍己從人,成湯之德,從諫弗咈,古之聖人,何嘗以聖智自居而狹人乎?三代以後,數千餘年,治難非一,而從諫則治,拒諫則亂,昭載史籍,非可誣也。後之人辟,非不知從諫之爲美,拒諫之爲惡,而從諫而治者少,拒諫而亂者多,何也?人情常悅於順己而常不悅於逆耳之言,或爲己私之誘,或爲喜怒之動,此忠臣直士,常不見容而國隨而亂者也。今我殿下,聰明冠古,睿智出天,在廷群臣,孰敢希望萬一?宜殿下藐視之也,然而旣皆無忠君愛國之心哉?殿下旣付以耳目之任,論思之責,則隨事論列,是其職耳,言有可採,卽宜快從,如或不中,亦當優容,而殿下未恢虛受之量,先施厭聞之色,言及乘輿,則疑其不敬,糾劾官邪,則疑其傾軋排擊,論列得失,則疑其失實構虛,事涉忌諱,則怒其直而斥,係關廊廟,則慮其動搖,不察言論之是非,不亮本心之無他,非但不用其言,或嚴譴而責之,或特命而遞之,或竄出嶺海,或廢棄散地,或詰其言根,或於除拜之際,顯示好惡之私,孰肯犯顔抗威,以自壓於千勻之重哉?是以群下承風,以言爲戒,以忠直爲狂妄,含默爲淳謹,榮身持祿,自爲得計,君擧國政,視同秦瘠,少有崖異,輒以沽名喜事目之,俾不容於朝端,尙何望裨補聖德,振肅頹綱乎?伏願殿下,亟恢山藪之量,樂取諸人,雖邇言而必察,雖逆耳而求道,惟恐過之不聞,言之不盡,使之悉心求正,極論無隱,和顔而待之,虛心而受之,期於下濟而道光,回否而成泰焉。竊謂君使臣以禮,臣使君以忠,自是天經地緯,君臣之名分雖嚴,而上下之交際,不可無禮,豈可以爵祿威刑,奔走其臣,使堂隅日卑,廉恥日喪乎?竊覸近年以來,縲絏之罰,上於卿宰,杖罵之威,加諸大夫,郞官庶僚,前後無限,忌器之義,恐不若是矣。且念近日大臣之陳請,不徒典禮之應行,實循擧國之同情,而殿下牢拒之不已,却湯而不御,辭敎非常,處分切嚴,臣固知出於撝謙,戒存豐豫,而非但有妨於保嗇,實有歉於不踰矩之聖德。伏願殿下,深留聖意,克體思傳體群臣敬大臣之義焉。惟我殿下,懷保之仁,惠鮮之澤,無遜於姬文之治岐,而第今民窮日甚,愁怨載路,此不但年年水旱之相仍,實緣守宰之不能仰體聖意,克軫撫摩之政,而所以爲民難支之,弊曰有三焉,漕稅之濫捧也,糶糴之不精也,豪富之兼竝也。量衡之同,王政攸先,而近來斛量,邑各不同,比前加入者,幾爲一斗餘,年前因大臣陳白,雖有新造烙給,而或加鐵於斛面,或故破而闊之,庫色之弄奸不一,而小民之受害無限,宜令各道監營,鑄頒鐵斛,以爲捧稅時所用,則庶爲惠民之一端矣。及夫漕船,到泊京江,則京倉浮費,逐歲有加,故監色沙格,夤緣圖倉,求免無面之患,而終如不免,以至逋欠,則出債防納,還歸本邑,更徵於民,此其爲害,邑邑皆然,臣謂宜令掌賦之臣,嚴飭各倉倉官,當其捧納之時,科外之人情,無前之浮費,一切禁斷,斷不可已矣。倉廪之積,是爲糶糴,豐斂凶散,法意至矣,而昏官奸吏,不察操弄,當秋所捧,十分精準,及春分糶,稱以用舊,取其不完舊包,不量而分給,使之分去,一斛改量,僅爲十餘斗,一斗舂正,僅爲數升米,以其所納,較諸所受,不過爲三分之壹,奈之何民不捐且瘠哉?其他虛戶冒受,殘民隣徵之弊,更僕難悉,此等弊端,如不痛革,則㷀獨之小民,無以支保,臣謂宜令各道道臣,嚴立科條,各別申飭,一竝矯革,尤不可已矣。豪而不放,富而能仁者,從古鮮矣,況玆季世,此輩惟知弁利,不恤害人,耕作則田連阡陌,而貧者不得立錐之地矣,貨殖則用錢料理,而出者終賞甲利之息矣。是以鄕邑民村,在在衰敗,杜子詩千家今有百家存之句,不幸近之,此杜子傷歎天寶亂離之語,而昇平世界,民病若此,豈不重可爲之哀痛而急思所以矯板之策耶?臣謂別飭道臣,先之以曉諭,繼之以刑章,痛加懲治,則庶爲實效矣。臣嘗按漢帝有言曰,與我共理者,其惟良二千名乎?近民之官,莫如守令,而生民休戚,專在於是,臣嘗覩列邑守宰之間,中者三十朔後,或有陞差者,十考居上者,僅得遞付,臣未知政例之如何,而恐非銓衡平施之義,臣謂宜命銓曹,守宰間中者,勿許陞遷,十考純褒者,必令陞拜,以爲定式,惟我國家,聖繼神承,文敎治化,伯仲三代,式至今休,殿下之所以申明之者,尤有至焉。內以芹官,外以校學,培養勸課,靡不用極,是宜草上風偃,化行俗美,而環瞻遠近,大有不然,首善之地,不見有繩行尺步之士,鄕學之官,未聞有春禮冬詩之聲,至於外方小學之講,尤爲備數而止,鄕無善俗,世乏良材,未必不由於此,則尙何望敎立而化行耶?臣謂宜必以文學著稱,行誼端方之人,久任師儒之長,以盡導率之方焉。以今番春菜時所聞言之,撤籩豆分餕餘之時,無識首僕輩,爲爭餕餘之多寡,莫重殿廡之內,互相歐打云,其在善終如始之餕其是已之義,豈不萬萬寒心哉?此專由於執綱之地,無所忌憚而然矣。諸道都事,亦宜使之周行列邑,勸課兩學,有如皇明之篤學御史,畀以外臺之號,付以斛正民俗之任,則亦合於承流宣化之佐矣。竊以安不忘危,聖人攸戒,克詰戎兵,有國良謨,我國昇平日久,軍政戎器,俱甚疎虞,束伍爲有制之軍而擧皆疲殘羸弱之類,至於馬軍,無馬過半,每當巡操,借貰逢點,所齎器械,朽鈍無用,以言乎弓矢,則筋角膠槊,內而蠧傷,滿控則折,矢亦如之,以言乎銃藥,則只穴繡澁,藥又不猛,丸多不適,脫有警急,實無所恃。且諸道營將,設置有意,爲任不輕,而近來遞易甚煩,纔滿十朔,輒爲遷便,爲堂上遞見之職,其於軍政戎備,何暇蕫飭?臣謂宜飭帥臣,束伍則汰冗而揀精,馬兵則給保而責立,軍器則不待巡操,無時摘奸,隨其勤慢,以爲啓聞懲賞之地,諸般軍器,非但舊件之修補,亦使新備,而所入之資,山兩營耗敷,量宜劃給,營將則另飭西銓,別擇以送,三十朔前,無或校擬,似合事宜矣。臣嘗聞西路關防,俱有設施,至於鳥·竹兩嶺,俱是南要害而蕩然無備,其所陰雨之備,尤宜存戒矣。兩嶺南北嶺底邑,軍器凡需,亟令帥臣一一摘奸,無論時任前任,能有留意,而修補之事,考其多寡,條列陳聞,以爲論賞激勸,而如有專不致念,無所經紀者,亦宜嚴處,以礪他邑焉。夫人君之所維持鼓舞,以馭一世者,惟名器是已,名器重,則升斗之祿,可以顚倒豪傑,名器輕則雖日拜美職而人不知勸矣,此天子所以惜繁纓也。本朝素號貧國,凡有賞齎,以靑紫代金帛,僭猥日甚,人視金玉,不甚貴也。爵加而人不爲榮,則礪世磨鈍,將用何物?臣嘗聞祖宗盛際,最重資給,通德舍人,至今稱之,今則雖初筮之官,皆帶銀之秩,而橫金之列,亦不知其數,冒濫如此,寧不寒心?臣愚以謂一任前爲,不思所以限節,則官方難淸,而名器漸輕,朝廷不尊,職由於此,惟聖明留神焉。凡此所陳,皆不可緩,而其本在於殿下之一心,而所以行之者,只在於一箇誠字,蓋殿下中和之工,苟有一息之間斷,則其於久懲悠遠,博厚高明,天地同用之化,不能無少歉焉。惟殿下,深留聖意,誠之爲貴,以是推行,則非但所陳之弊,自底於消融,將見庶績之熙,匹休於勛·華,斯豈非國家無疆之休耶?答曰,省疏具悉。噫,近來耳目寥寥之時,克陳萬言疏,其尤尙者,能設弊而亦能捄弊也,可以自勉者自勉,可以勵下者下備局,或飭勵或講究,而於爾之道,豈可徒美觀瞻,豈不端笏立廷乎?爾其勿辭,從速察職。
上在毓祥宮。
鄭順采啓曰,都摠府郞廳,兵曹郞廳來言,闕內各處,入直軍兵,夜巡檢之意,敢啓。傳曰,知道。
壬辰二月十一日卯時,上詣景福宮。耆老武科擧動入侍時,行都承旨李在協,左承旨沈頤之,右承旨徐有隣,右副承旨安兼濟,同副承旨金相定,假注書沈豐之·宋養鼎,記事官李普天·李正薰,以次隨駕。上具翼善冠·袞龍袍,乘輿出宮門外,降輿,仍乘輦,詣勤政門外,降輦,仍殿坐訖。上曰,命官李判府事爲之。出榻敎上命開場後,還詣彰義宮後,諸臣退出。
壬辰二月十一日午時,上御彰義宮齋室。兵判同副承旨,率武科入格人入侍時,行兵曹判書李昌壽,同副承旨金相定,假注書宋養鼎,記事官李普天·李正薰,以次進伏訖。上曰,老老興孝,傳旣云,條列啓聞,乃是其例,則今者咸鏡道臣歲饍狀啓,摠而言之,予何知年?或因舊例,其涉㲹忽,啓字爻周,此狀聞下送,依他道例,更爲修啓。出傳敎上曰,象魏懸法,所以刑期無刑也。噫,今者耆耉科,豈他科比?若有代射者,若有用奸者,當該入門官·監的官,當限己身充軍,以此嚴飭慕華館。出傳敎上曰,今聞明日唱榜誠難,武科慕華館設場,且有前例,慕華館,亦設一場,命官安允行,試官金始煐·李邦綏·具秉勳,參試官李廷烈·金龜瑞·安相喆,設十二貫革,每貫革,射十人事,分付。出傳敎上曰,今覽嶺南道臣歲饍狀聞,李世師·武呂攀,尙今生存,其涉異也,況世師,先直孫乎?且今者耆耉科時,聞此,皆特加一資,今日內口傳下批。出傳敎上曰,新恩人,次第呼新來以入。上曰,明日,唱榜,似難矣。昌壽曰,多設貫革,日晷差長,恐無處矣。上命宣傳官,馳往慕華館,催促放射以來。上至甲戌生新恩二人,問其飮食起居,上又問顔貌如何。昌壽曰,未甚衰矣。上曰,異矣可憎矣。至戊辰生新恩,縷下愴昔之敎,仍命書傳敎。上曰,今番耆耉科,意蓋深矣。甲戌生二人,其亦料表,況八十五歲人乎?遙望懿陵,此心萬倍,特爲面賜玉圜,賜太僕馬,給三絃,僉中夜,令該曹卽爲加設,口傳單付,以表此意。出傳敎上曰,吏曹判書鄭存謙,旣承批,無他撕捱,則公然違牌,況兼纂緝,以一時解職退鄕,此何事體,此何分義?其在國體,不可循例下諭,下義禁府推考。出傳敎上曰,帶軍職下鄕者,一竝禁推。出榻敎上曰,內局入侍。出榻敎上曰,䦨入人,出付該府處之。出榻敎上曰,贊儀及引儀下敎,竝置之。出榻敎上曰,噫,尙其人而莫用其言,豈人君之道乎?近者侍從,元居雖不足道,於正卿亦然,前者李最中後,有鄭存謙,焉可無飭,而然正卿對吏,予不欲爲,故雖敎旋寢,豈特正卿?於今塚宰,或竄或下囹圄,是豈美事,而蓋由不獲已。今者李亨元之章,誠是,吏判鄭存謙下義禁府推考之命特寢,以示予雖一事,示尙之意。出傳敎諸臣,以次退出。
壬辰二月十一日午時,上御彰義宮寢室。藥房入診入待時,都提調韓翼謩,提調洪麟漢,副提調李在協,假注書沈豐之,記事官李普天·李正薰,醫官方泰輿,以次進伏訖。韓翼謩曰,勞動多矣,聖體,若何?上曰,早歸臥便矣。上進御湯劑。翼謩曰,明日則出宮時,奉進一貼,懸題後奉進一貼,科次時奉進一貼乎?上曰,明日可爲之事,盡爲之然後,當進湯劑矣。翼謩曰,然則臣等退出矣。上曰,依。諸臣以次退出。
上在彰義宮。停常參,只晝講。
夜一更二更,月暈。
經宿翌日,大殿·世孫宮,政院·玉堂問安。答曰,知道。
大殿,藥房口傳問安。答曰,知道。
大殿,朝廷二品以上·六曹堂上單字問安。答曰,知道。
傳于閔百順曰,諸司豫備。
大駕·王世孫,詣景福宮懸題,還詣彰義宮後,政院·玉堂口傳問安。答曰,知道。
大殿,藥房口傳問安。答曰,知道。
傳于沈頤之曰,承旨,率入格人來待。
又傳于沈頤之曰,入侍,騎判同爲入侍。
又傳于曰,晝講入侍,騎判同爲入侍。
傳于閔百順曰,禮房承旨,與騎判入侍。
兵曹口傳政事,同知單具明勳。
兵曹口傳政事,典設別提金世昌,武科甲科第一人。
有政。吏批,判書鄭存謙未肅拜,參判尹得養未肅拜,參議李命植進,行都承旨李在協進。吏批啓曰,判書鄭存謙,參判尹得養俱未肅拜,小臣獨政未安,何以爲之?敢稟。傳曰,只出緊任。
以李普觀爲大司諫,李仁默爲掌令,姜游爲正言,兪恒柱爲正言,具秉勳爲會寧府使,姜百能爲通津府使,李殷福爲竹山府使,金載天爲興陽縣監,禧陵直長李玄圭,義盈直長鄭養善相換,軍資奉事兪漢緯,廣興奉事金載億相換,綾城尉具敏和仍任承傳,忠淸監司閔百奮,仍任事,承傳,縣監申光休,文科甲科第一人,登科前準職,依法典加資,前牧使宋載禧,文科乙科第二人,府使宋淳明,文科丙科第三人,以上登科前資窮準職,依法典加資,持平任觀周,仍任事,承傳。
兵批,行判書李昌壽進,參判李重祜進,參議李興宗進,參判朴志源守宮,左副承旨閔百順進。
副護軍洪九瑞·宋鍈,副司直嚴璹·具㢞·沈鑧·任希敎·李世澤·李碩載·趙宗鉉·洪檢·沈履之·金致讓·崔台衡,副司果李顯永·柳焵·洪彬·李東遇,副司正宋養鼎,及第金處升,登科前上護軍,依法典堂上,具善復爲都摠管,尹得雨爲副摠管,尹昌東爲同知,南正五爲訓鍊都正,張志恒爲兼都正,李光瀷·尹東哲爲副摠管,李漢豐爲宣傳官,李愼默爲羽林將,金永綬爲五衛將,洪慶運爲景福將,金興佐爲昌慶將,朴就煥爲守門將,金光泰爲平安兵虞候,金尙玉爲梨津萬戶,金成蕃爲大峴別將,架永萬洞權管單金德升,廟泂權管單金行一。
閔百順,以備邊司言啓曰,會寧府使沈義希,曾經閫帥,返柩時,依法典,擔軍題給之意,分付所經各道,何如?傳曰,允。
又以兵曹言啓曰,依傳敎,隨駕禁軍及駕後禁軍與標下軍兵等處,設粥以饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。傳曰,知道。
又以禦營廳言啓曰,依傳敎,隨駕將校軍兵等處,設粥以饋之意,敢啓。傳曰,知道。
大駕王世孫還宮後,政院·玉堂口傳問安。答曰,知道。
大殿,藥房口傳問安。答曰,知道。
閔百順,以御營廳一二所巡廳,左右捕廳言啓曰,去夜犯夜人,無所,捉敢啓。傳曰,知道。
壬辰二月十二日卯時,上詣景福宮。耆老文科擧動入侍時,行都承旨李在協,左承旨沈頤之,右承旨徐有隣,左副承旨閔百順,右副承旨安兼濟,同副承旨金相定,假注書沈豐之·宋養鼎,記事官李普天·李正薰,以次隨駕。上具翼善冠·袞龍袍,乘輿出宮門外,降輿乘輦時,藥房都提調韓翼謩,提調洪麟漢進前。翼謩曰,夜間聖體調攝,若何?上曰,一樣矣。寢睡·水刺之節,亦何如?上曰,亦一樣矣。請進湯劑,上進御湯劑後,仍詣景福宮,仍殿坐訖。上命試官入侍,讀券右議政金尙喆,知事南泰濟,行司直趙明鼎·沈星鎭·李思觀·趙榮進·趙重晦·李應協·安·李廷喆,對讀官行副司直洪榟·朴師海·沈鑧·李普觀·金朝潤·李河述·柳思欽·趙重明·洪啓遠·黃晙·李奎應·李台奭·金霔,副司果金載天·任希曾·張泛·柳薰·鄭景瑞,進伏訖。上命書御題。命官尙喆曰,題極平順而難作,可惜於試耆耉矣。領議政金致仁曰,題極好矣。上命改書他題。致仁曰,題旣好,恐不必改矣。上仍命以初題揭之,上題七言詩一句,平書以下,命入侍諸臣賡進。上曰,安載福陞六,依前下敎擧行事。出榻敎上曰,養性軒晝講爲之。出榻敎上曰,若有等劃,則比較,依前以柳葉箭爲之。榻前下敎上命藥房提調,持湯劑入侍。進御湯劑後,乘輿出勤政門外,降輿乘輦,還詣彰義宮後,諸臣退出。
壬辰二月十二日巳時,上御彰義宮養性軒。晝講入侍時,知事元仁孫,特進官李重祜,參贊官安兼濟,侍讀官李晉圭,檢討官金普淳,假注書宋養鼎,記事官李普天·李正薰,以次進伏訖。上講大學,儒臣各陳文義訖。上曰,用力之久,一朝豁然貫通,則表裏精粗無不到,予則已晩用力之地矣。諸臣以次退出。
壬辰二月十二日午時,上御彰義宮日閑齋。兵判·同副承旨,率武科入格人入侍時,行兵曹判書李昌壽,同副承旨金相定,假注書宋養鼎,記事官李普天·李正薰,以次進伏訖。上命武科新恩,連爲入侍,至丁卯生新恩,命賜超資傳旨,上仍爲嗚咽。昌壽曰,聖心恐未必如是矣。上曰,具明勳追榮,今日政下批。出傳敎上曰,昨見戊辰生,今見丁卯生,予心安得不如此乎?至東萊新恩。上曰,遠道之人,何以來乎?昌壽曰,似於科前來京,仍留見科矣。上命書傳敎曰,今榜金行健,東萊人,其雖偶然登科,可謂稀有,且聞曾經將官云,今該軍門,相當窠調用,此亦憶昔此年之意也,卽爲哨官啓下。出傳敎上曰,頃命汰宣傳官分揀。出榻敎上命注書馳往景福宮,儒生先呈及場中早晩知來。養鼎,承命出來,仍爲回奏,先呈已入,而受券,亦至五百丈,而未受券者不多,餘且已盡考矣。上曰,速作矣。昌壽曰,今日唱榜無慮矣。上命試官持合考來到與否知入,養鼎,承命出來,回奏以已來待。上曰,諸試官入侍。讀券官右議政金尙喆,知事南泰濟,行司直趙明鼎,行司直李思觀,行司直沈星鎭,行司直趙榮進,行司直趙重晦,行司直李應協,行司直安,行司直李廷喆,對讀官行副司直洪榟,行副司直朴師海,行副司直沈鑧,行副司直李普觀,行副司直金朝潤,行副司直李河述,行副司直柳思欽,行副司直趙重明,行副司直洪啓遠,行副司直黃晙,行副司直李奎應,行副司直李台奭,行副司直金霔,副司果金載天,副司果任希曾,副司果張泛,副司果柳薰,副司果鄭景瑞,右承旨徐有隣,以次進伏訖。上命諸試官,次第進讀試券。至金霔,上曰,此誰聲乎?尙喆曰,金霔矣。上笑曰,其聲不老矣。命連讀三四丈。上曰,今科異他,依丁丑年例,特用六人。上聞趙榮進聲,此誰也?尙喆曰,榮進矣。上笑曰,可憎矣。命進前讀券。上曰,幾盡考乎?尙喆曰,已盡考而合考至六丈矣。上命有隣拆榜後,普天,承命呼新來入侍。命宋載禧進前。上問容貌何如。昌壽曰,與臣少時同接,而容貌尙今不衰矣。上曰,故人之孫,今爲此科,予心愴然矣。上命諸新恩進前,上問壯元是誰也。昌壽曰,翰林申禹相之父也。上問宋淳明,昌壽曰,故左相寅明之從弟,而少時亦與臣同接,寃屈矣,今始爲之矣。上命徐晦修進前。上曰,故相之孫可貴,容貌,何如?昌壽曰,有精力不老,而面小縛矣。上笑曰,與徐有隣,何如?對曰,少異矣。上命諸新恩,出待唱榜,命注書催促紅牌安寶。上曰,朝鮮無能書書吏而然乎?使君與新恩,其將徹宵,申飭。出傳敎上曰,今番耆耉科,與他有異,況耆耉乎?一竝除坊。出傳敎上曰,嗚呼,今遵沖子請,豈爲予乎?卽謝陟降,旣許,依例爲之焉。出傳敎上曰,榜目次知郞廳,記過。出榻敎上曰,新恩政事,當日爲之。出榻敎上曰,禮判入侍,禮曹判書元仁孫進伏訖。仁孫曰,旣命致詞,依例爲之,則侍臣朝服,何以爲之?上曰,置之。上曰,持平任觀周,仍任單子置之,以安徐擧行。出榻敎上曰,今科何科,此處何處?昨日戊辰生,予懷萬倍,而千千萬萬夢想之外,今日丁卯生乎?予懷益萬倍,況此人綾城六代孫,爲此榜乎?特爲超資,同中樞加設單付,昨日戊辰生,今日丁卯生,唱榜勿爲,唱名直爲,入進,受牌後勿拜,此二人,一體賜舞童,依昨日例給馬。出傳敎諸臣以次退出。
壬辰二月十二日三更,上御彰義宮正門。親臨唱榜入侍時,行都承旨李在協,左承旨沈頤之,右承旨徐有隣,左副承旨閔百順,右副承旨安兼濟,同副承旨金相定,假注書沈豐之·宋養鼎,記事官李普天·李正薰,以次侍立訖。上具翼善冠·袞龍袍,乘輿出正門外,降輿仍殿坐訖。領府事金相福,領議政金致仁,都提調韓翼謩,右議政金尙喆,判府事李昌誼,提調洪麟漢,以次進伏訖。相福曰,多日勞攘之餘,聖體,若何?値此良辰,大禮順成,臣等,不勝慶忭之忱矣。上曰,此於予已足矣,太康矣。命承旨入草紙,手書御製七言詩一句,命入侍侍衛諸臣賡進。王世孫,率百官,山呼致詞,行禮訖。上命文東武西,率榜回駕。上曰,嗚呼,今者此擧,卽陟降攸賜,豈伈伈而來,泄泄而回乎?延秋門契人,旣復戶之民,明當賜米,都門內諸洞之民已復者外,給復一年,貢人舊遺在,蕩滌,市民,減徭役,依昨年例施行。出傳敎上曰,諸司預備。乘輿時,藥房都提調韓翼謩,提調洪麟漢,請進湯劑,上進御後,乘輿出宮門外,降輿乘輦,詣崇政門外,下輦乘輿,崇政東月臺,仍爲殿坐。上曰,明日受新恩謝,舊邸民人,當賜米,分付惠廳當部。出傳敎上曰,大殿·世孫宮隨駕長番,各熟馬一匹,薛里以下,景福宮守宮,彰義宮守宮,景福宮衛將,各兒馬一匹賜給。出傳敎上曰,今日耆耉科唱榜時,入侍承旨·堂上侍衛,各熟馬一匹,左右通禮·相禮·春坊官員,各半熟馬一匹,翰注·堂下侍衛·贊儀以下引儀,各兒馬一匹賜給,繖扇忠義·司謁·司鑰,各弦弓一張賜給,執拍典樂,兒馬一匹,前後部鼓吹樂工,大殿世孫宮轎子陪彰義宮守僕,通禮院書員,政院下人,令該曹米布賞給,入庭禁軍·挾輦·挾輿軍,武藝廳道路事知,日傘事知,蛟龍旗差備,標旗差備,內吹隨駕近仗軍,其於再明,都摠府·騎曹眼同,射砲試取,單子書入,駕前駕後,令兵判,再明日慕華館柳葉箭試射,禁御兩營隨駕軍·訓局標下軍,令訓將訓鍊院試放,隨駕將校,一體試射,大殿世孫宮扈輦隊,令兵曹賞給木綿。出傳敎上還內後,諸臣退出。
上在慶熙宮。停常參,只晝講。
午時未時,日暈。夜一更二更,月暈。
藥房提調洪麟漢,提調李在協啓曰,昨日舊邸信宿,勤政試耉,親臨放榜,深夜回鑾,伏未審夜間,聖體調攝,若何,痰候,何如?寢睡水刺之節,亦何如?臣等,率諸御醫,趁早入診,詳察聖候爲宜,王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。此月踰此日,予懷萬倍,此一太康,兩日宿舊邸,追憶昔此年,予懷萬倍,此二太康,見兩人回呼,予懷萬倍,此三太康,氣何暇諭?待敎入侍,世孫氣候一樣矣。
中宮殿·惠嬪宮,藥房口傳問安。答曰,知道。
徐有隣啓曰,吏曹判書鄭存謙,飭敎之後,尙不出肅,事甚未安,卽爲牌招察任,何如?傳曰,允。
沈頤之啓曰,假注書沈豐之,身病猝重,勢難察任,今姑改差,何如?傳曰,允。
以尹行修爲假注書。
傳于徐有隣曰,受新恩謝恩後,崇政殿東月臺,仍爲晝講,單子正時安徐。
傳于徐有隣曰,新恩如未及入來,當先爲晝講,持大學衍義入侍。
傳于徐有隣曰,新恩再明日,姑不得張樂,謝恩時坡明。
傳于沈頤之曰,本洞人及米待令。
傳于安兼濟曰,明日當香祗迎,儀注安徐,侍衛依前以入直擧行,時刻待下敎,只入正時。
傳于閔百順曰,承旨竝入侍。
徐有隣,以禮曹言啓曰,卽接康陵別檢所報,則本陵紅箭門東西柱塗柱根,年久朽傷,解凍以來,漸爲向側,必有不時顚仆之患,卽爲修改云,依定式發遣本曹郞廳,奉審後稟處,何如?傳曰,允。
閔百順,以兵曹言啓曰,今二月十七日,武臣堂上朔試射日次,而國忌正日相値,不得爲之之意,敢啓。傳曰,知道。
閔百順,以兵曹言啓曰,依傳敎,扈輦隊等處,木綿施賞之意,敢啓。傳曰,知道。
閔百順,以兵曹言啓曰,今二月十三日,京居良人申孝元稱名人,自興化門入來,鳴申聞鼓,依定式,下該曹推問,當該守門將安國民推考,何如?傳曰,依允。
閔百順,以訓鍊都監一二巡廳·左右捕盜廳言啓曰,去夜無犯夜人被捉之意,敢啓。傳曰,知道。
行判中樞府事金陽澤箚曰,伏以寶籌彌隆,邦籙無疆,舊甲重回於就邸,親試特設於耆科,曠世盛典,擧國同慶,而臣獨淹疾床笫,未覩賀儀,祗自瞻天祝聖,有懷耿耿。仍念臣衰殘日甚,形貌羸悴,近因風氣所傷,左邊半面,浮高剌痛,唇門喎斜,閉開不便,語言而艱澁,食飮而流歠,雜試鍼藥,一向彌留,旬月之間,責效未易,杜門畏風,跬步難動,將不免爲癃癈之人,一身之困苦,不足煩言,而貼席昏倒,不省外事,前後公會,未得參班,虧分闕職,人理都絶,病裏兢惶,如添一疾,呻囈涔涔之中,收拾神氣,僅構數行,仰瀆宸嚴。乞垂鑑諒,亟治臣廢禮之罪,俾朝綱振肅,殘喘調息,不勝大願。取進止。答曰,省箚具悉卿懇。見今亦焉,思卿切矣。昨日此擧,於予太康,于今廷臣,皆曰爲慶,心竊歉然,其亦一哂,豈特此日?凡諸等節,爲卿悶焉。今晩卿箚,一何若此?神明所相,自爲差愈,卿其安心勿辭,須體予意,益加善攝焉。
左議政韓翼謩箚曰,伏以重回就第之前甲,親試耆耉於舊闕,禮成呼嵩,歡祝倍切,念臣蒲柳之質,近尤衰疲,入春以來,脚攣膝疼,多試艾焫,幸不至甚。又自數昨,一倍作苦,跬步之間,猶難運用,蹣跚勃窣,見者爲駭,昨日陪扈,未免徑還,今朝起居,亦未進參,職忝保護,無以自致於秤水嘗藥之節,有臣如此,罪合萬殞。伏乞亟降威譴,以勵臣分焉。取進止。答曰,省箚具悉卿懇。昨日耆科,於予太康,幸而僅過,心猶憧憧,世云隨年氣衰,今卿年已七耋,旣登耆閣,一時微恙,豈可已哉?然爲卿亦焉者,拒卿休致,特命此任,而且因造物,幾次用心,使卿若此,非卿卽予也。問居闕焉,已知其恙,先解兼帶,便卿調攝,則卿筋力尙强,卿須體予意,安心善攝,竣間造朝焉。
壬辰二月十三日辰時,上御崇政東月臺。新恩謝恩晝講入侍時,行都承旨李在協,左承旨沈頤之,右承旨徐有隣,左副承旨閔百順,右副承旨金相定,同副承旨安兼濟,假注書沈豐之·宋養鼎,記事官申禹相·李正薰,以次侍立訖。上具翼善冠·袞龍袍,以乘輿出資政門,御崇政東月臺。上曰,新恩謝恩後,使之進前,可也。申光洙進伏。上曰,聞汝有老母,故特賜三絃,又命爾子翰林出去,爾其同歸爾家,悅爾之親,可也。宋載禧進伏。上曰,今見爾,思爾祖,貴矣。爾亦率爾壻,張三鉉同歸爾家,可也。仍命徐有隣曰,扶爾丈人而出去,可也。兵曹判書李昌壽曰,注書宋養鼎,亦以載禧之姪,方入侍矣。上曰,然乎?仍命宋養鼎曰,爾亦與汝叔,同爲出去,可也。徐晦修進伏。上曰,爾以故相之從弟,登此科,貴矣。爾能誦爾文乎?晦修誦奏一句。上笑曰,能誦之矣。上曰,武出身則以五人,次次入侍,可也。李昌壽曰,試放傳敎中,標下軍見漏矣。上曰,龍虎營標下軍,一體試放,可也。出榻敎仍命安兼濟書之曰,左相兼帶內局許副,其代李判府事爲都提調。上曰,晝講入侍人,使之入侍,可也。知事韓光會,特進官沈墢,參贊官閔百順,侍讀官李晉圭,檢討官金普淳,進伏。上講大學衍義,自堯典曰,止所薄者厚未之有也。李晉圭,讀一遍,金普淳讀一遍。上曰,上番陳文義,可也。晉圭曰,帝典曰,克明峻德,蓋明德之易蔽者,人欲梏喪而然也,惟聖人能修而明之,此體念處也。上曰,然矣。上曰,下番陳文義,可也。普淳曰,帝王爲治之序,在於保其心神,保其心神,以至於於變時雍,心實爲帝王爲治之本矣。上曰,好矣。韓光會曰,大學之工,在於格物致知,意誠然後,可以格物致知,而亦可以爲治矣。上曰,然矣。沈墢曰,堯典爲大學祖宗,大學之道,不過修己治人兩件事而已。本末先後,燦然而明,伏願益加體念焉。上曰,好矣。上曰,參贊官陳文義,可也。閔百順曰,儒臣上下番,所達已詳,臣則別無可達之語矣。安兼濟曰,有詣臺臺臣矣。上曰,使之入侍,可也。掌令李惠祚進伏啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,日前丁潤愼事,誠萬萬驚駭矣。渠無大段抱寃之事,而只以謀陷嫡侄之計,乃敢借着軍服,放聲於駕前,犯蹕當誅,法意甚嚴。如此無嚴叵測之類,不可容貸於覆載之間,而酌處之命,未免太寬,請大靜縣定配罪人丁潤愼,亟命依律處斷。上曰,勿煩。又所啓,新除授掌令李仁默,時在黃海道海州地,請斯速乘馹上來事下諭。上曰,依啓。上曰,戶房承旨進前。沈頤之進伏。上曰,舊邸廊底居民,使之招入臺下,賜米,可也。民人進伏臺下。上曰,其中有名好郞者乎?頤之曰,入來矣。上曰,好郞,尙能行步乎?頤之曰,能善步矣。上曰,其中最年多者幾人乎?頤之曰,九十者一人,七十者二人矣。上曰,九十者賜米七斗,七十者賜米六斗,餘皆賜米五斗,可也。安兼濟曰,內局待令矣。上曰,入侍,可也。提調洪麟漢,副提調李在協,醫官方泰輿,以次進伏。奉進湯劑,上進御湯劑。麟漢曰,一貼差晩,當更奉進乎?上曰,持入,可也。湯劑更爲奉入,上進御後,還入大內,諸臣以次退出。
壬辰二月十三日申時,上御集慶堂。坐直承旨入侍時,左副承旨閔百順,右副承旨安兼濟,事變假注書玄在默,記事官李普天·李正薰,進伏訖。上命兼濟,書孝章廟祭文及徽寧殿祭文後,上曰,過昨日心一倍,祭文製下,令海運君爲獻官,徽寧殿望祭,其用此文。出傳敎上曰,閔養烈,與徐有隣爲同壻耶?百順曰,然矣。上曰,同壻只此乎?百順曰,又有洪龍漢矣。上命賤臣,持入賡韻,命兼濟讀之。上曰,昨日賡韻,印札成卷,一件內入,一件入于東宮,賡韻諸臣,各賜一件。出傳敎答判府事金陽澤箚及左議政韓翼謩箚曰,遣史官傳諭。兼濟奏曰,注書一人宋養鼎,依下敎往其叔新恩處,而一人則新差未入,兩處傳諭,何以爲之?上曰,一則以預備翰林爲之,一則催促新差注書而送之,可也。上仍下問賤臣曰,居在何處,而姓名爲誰?兼濟曰,居在關西,而姓名則玄在默矣。諸臣以次退出。
上在慶熙宮。停常參·經筵。
藥房都提調李昌誼,提調洪麟漢,副提調李在協啓曰,昨日親臨月臺,酬應耆耉新恩,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。心猶在於舊邸,只憶昔而懷萬。嗟,彼耆耉新恩,今將準三乎?氣則一樣,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
左副承旨宋載禧,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
徐晦修啓曰,卽者,文學閔養烈,以其親病,陳疏徑出,原疏才已退却矣。所當直捧禁推傳旨,而此與無端徑出有異,推考警責,何如?傳曰,允。
李在協啓曰,左承旨沈頤之,同副承旨金相定,今日不爲仕進,牌招,何如?傳曰,允。
又啓曰,吏曹判書鄭存謙,昨日違召,今日又不出肅,事甚未安,卽爲牌招察任,何如?傳曰,允。
又啓曰,假注書尹行修,時無職名,令該曹,卽爲依例付軍職,冠帶常仕,何如?傳曰,允。
傳于宋載禧曰,今日次對爲之。
宋載禧啓曰,今日次對,兩司長官,當爲進參,大司憲權噵,卽爲牌招,諫院無進參之員,除在外外,未肅拜不爲行公人員,一體牌招,以爲推移入侍之地,何如?傳曰,允。
又啓曰,大臣·備局堂上,依下敎來待矣。傳曰,引見,新恩承旨,竝同爲入侍。
傳于宋載禧曰,新恩承旨三人,先爲入侍。
以京畿監司沈鏽狀啓,長湍等邑居束伍軍李二贊女十五歲兒等,爲虎囕死事,傳于徐晦修曰,令本道,恤典擧行。
宋載禧,以都摠府言啓曰,因傳敎隨駕禁軍及挾輦軍·挾輿軍,武藝別監·道路事知·日傘事知·蛟龍旗差備·標旗差備·內吹近仗軍,試射放,請出標信。傳曰,知道。
徐晦修,以侍講院言啓曰,本院文學閔養烈入直矣。以其親病,陳疏徑出,上番闕直,事甚未安。弼善徐逈修,兼弼善李秉鼎,竝卽牌招,推移入直,何如?傳曰,允。
李在協,以吏曹言啓曰,今此宗廟徽寧殿望祭及孝章廟致祭大祝,皆以侍從塡差,而時無職名人員,令該曹,口傳付軍職,何如?傳曰,允。
宋載禧,以兵曹言啓曰,隨駕將校軍兵等試射放時,入格之類,單子中懸註以入之意,敢啓。傳曰,知道。
又以兵曹言啓曰,卽接東道參軍牒報,則御營廳所授惠化門北邊鷹峯近處,體城三間許頹落云。依例令繕工監,爲先把子圍排後,分授軍門,急速修築,而把守軍兵,亦令該軍門,量宜定送,修築間各別守直之意,分付,何如?傳曰,允。
又以御營廳言啓曰,本廳字內鷹峯南邊體城三間許頹毁處,分授軍門,急速修築,把守軍兵,亦令該軍門,量宜定送,嚴加守直事,自兵曹草記矣。修築則卽當擧行,而今日爲始,本廳將校,率領鄕軍二十名,限修築間晝夜輪回守直之意,敢啓。傳曰,知道。
又以訓鍊都監一二所巡廳,左右捕盜廳言啓曰,去夜犯夜人,無所捉之意,敢啓。傳曰,知道。
壬辰二月十四日辰時,上御延和門外,香祇迎入侍時,行都承旨李在協,右承旨徐有隣,左副承旨閔百順,右副承旨安兼濟,假注書宋養鼎·尹行修,記事官李普天·李正薰,以次侍立。上具翼善冠·袞龍袍,乘輿出通陽門,詣延和門外,降輿詣板位,祗迎訖。上曰,左副承旨,馳詣太廟,奉審以來。出榻敎上曰,宿咫尺而回,只一廟而奠酌,懿昭之心,若何?祭文製下,特令光恩副尉,隨詣同禮而來。出傳敎上曰,藥房提調,持湯劑入侍。出榻敎藥房都提調李昌誼,提調洪麟漢進前。昌誼曰,夜間聖體,若何?上曰,一樣矣。昌誼曰,王世孫氣候,若何?上曰,一樣矣。昌誼進湯劑,上進御。昌誼曰,屢日不得診候矣。上曰,止之。昌誼曰,然則當於便殿入侍乎?上曰,宋載禧之壻,爲幾人乎?昌誼曰,三也。上曰,聞一則提調之弟也。洪麟漢曰,然矣。上曰,壯元只通政乎?李在協曰,然矣。上曰,左承旨·同副承旨許遞,其代通政申光洙·宋載禧爲承旨,牌招察任,房順房,而卽三日內,依閔百奮例,以新恩服色,謝恩後入侍。出傳敎上曰,今榜中當爲注書者,只洪亮輔一人乎?在協曰,然矣。上曰,注書望,卽爲擬入。上曰,洪亮輔年幾何?在協曰,七十二歲矣。上曰,今日初欲爲翰林召試矣。其年已過於見召試矣。李澤身年幾何?在協曰,七十六矣。上曰,其病何如云耶?誰有見其貌者乎?在協曰,罷散已數十年,故今日入侍諸臣,無知其面者矣。上曰,今科六人,三則堂上,三則堂下矣。徐晦修年幾何?安兼濟曰,年今六十矣。上曰,僅見耆老科矣。與故相爲幾寸乎?在協曰,四寸矣。上曰,如此家甚罕矣。上曰,今番耆耉科,其豈偶然?年五十參榜,其猶陞六,況七十乎?年七十六人前縣監李澤身,年七十二人洪亮輔,特爲加資。嗚呼,今科,誠千千萬萬料表,且於兩日微雨,爲耆耉用心,幸而成禮,豈予始料?此誠蒼蒼。嗚呼,陟降攸賜,今榜角圈,可謂欠典,五十陞六,況六十?況故相孫·故相侄·故相從弟?吁嗟,此人,豈惜一資?徐晦修一體加資,今日口傳下批。出傳敎上曰,宋載禧,當爲同副耶?在協曰,然矣而今雖入來,當卽遞云矣。上曰,何也?安兼濟曰,與閔百順爲親査,與徐有隣爲翁壻矣。上曰,同副承旨,有二親嫌云。右承旨徐有隣,左副承旨閔百順許遞,其代,新恩宋淳明·徐晦修爲承旨,以新恩服色,牌招謝恩,次對時,以時服入侍,房順房。出傳敎上曰,日已晩矣。騎堂·摠管,先爲出去,試射,可也。宋載禧,榻前謝恩,仍爲入侍。上曰,政院都使令懸之,新恩三承旨,催促謝恩,閔百順,奉審後入來。奏曰,祭物奉審無頉,諸執事進排官,亦爲無頉矣。上曰,承旨則已出代,當休息矣。上曰,藥房提調,持湯劑更爲入侍。出榻敎麟漢退出,更煎湯劑以入。昌誼進之,上進御。上曰,新恩承旨,何尙不入來乎?宋載禧曰,今日當謁聖,臣則未及入去而在家,故先爲入來。他新恩則想已入泮中,似姑未及入來矣。昌誼曰,泮中幾爲十里,新恩似姑未可入來,今朝風日不好矣。上曰,未及謝恩承旨,以新恩服色,謝恩于便殿,可也。上乘輿,還入大內後,諸臣退出。
壬辰二月十四日巳時,上御集慶堂。三承旨先爲入侍時,右承旨申光洙,右副承旨宋淳明,同副承旨徐晦修,假注書宋養鼎,記事官李普天·李正薰以次進伏訖。上各問三承旨姓名後,上曰,右承旨,誦批點一句,可也。光洙誦訖。上曰,母年幾何?淳明對曰,七十一矣。上曰,初命右承旨坐直矣,聞侍下云。勿爲入直,同副代爲禮房而入直,先爲退出,可也。又命宋淳明·徐晦修,各誦一句。上曰,晦修,三代相國貴矣。三承旨先退出。上命注書出去,大臣·備局堂上入侍。養鼎,承命出去,與領議政金致仁,右議政金尙喆,行司直鄭弘淳,刑曹判書韓光會,仁陽君李景祜,行副護軍張志恒,兵曹參判李重祜,持平李長老,正言兪恒柱,校理李晉圭,左副承旨宋載禧,事變假注書玄在默,以次進伏訖。致仁進前曰,夜間聖體調攝,若何?上曰,一樣矣。寢睡·水刺之節,亦何如?上曰,亦一樣矣。上曰,三日聽樂,雖設宴,豈可聽三日之樂乎?此誠太康,於吾足矣盡矣。尤貴者,禮房之侍下也。令揷花遊三日矣。尙喆曰,御花下,先導聲,尤好矣。致仁曰,四耆耉,皆可用之人矣。臣與宋載禧,少時同接,而蹉跎,今始爲之矣。上笑曰,是可謂接長矣。尙喆曰,誠得人矣。上曰,今則吾足,卿等亦足矣。仍笑敎曰,未足乎?致仁曰,由中所出之心,豈可禁乎?上曰,今二十七日,卽予爲摠管之日也。今則雖爲勉循,而明年卿等,又必困予,而予則料表,卿等隱然有所待矣。致仁曰,雖憶昔而然,以皇天陟降所降之福,豈可用心乎?致仁,奏前大司諫洪良漢請量田事。上曰,良漢可佳矣。非特爲道臣,自翰林時知之矣。致仁,請戶曹參判金龜柱備堂差下。上不許。敎曰,吾爲國舅,內殿之心,而如是矣,卽漢文·唐太宗之意也。吾亦知其同經筵之擬矣。致仁又曰,今番賡韻,亦令徐命膺,製跋文,何如?上命書傳敎曰,今番賡韻,都尉·副尉,一體賡進,今者耆耉科,意蓋深矣。且命活印,令知敦寧徐命膺製跋文,一體活印,上曰,今番賡韻,以活字印頒。出榻敎尙喆進伏曰,臣有所懷而非其時故,惶恐未及達矣。中書一席,有若非臣莫可者然。殿下試觀臣之所叨,何如而無筋力可以强策,奉朝,臣雖不敢望,而惟望本兼諸任之皆許解免,得以一時便休,某時時,以原任授某事,則臣當爲之矣。上曰,以卿心爲此請,卿請便是奉朝賀,暮年所依,其惟三公,爲此而其於國事何哉?豈特卿也?領亦多奏此言矣。領之父子,幾年事予乎?卿若如此,則領亦豈不請乎?致仁,縷縷繼請免許。上曰,心則皆好,而非觀卿等,實觀國事矣。致仁曰,臣家本寒疎,而四十年來,父子叔侄,居重任矣。上笑曰,諸臣非釋心之時,朱子亦有感覺非昔時之語,安心止之,可矣。上曰,今者帶軍銜下鄕人,禁推傳旨中,有元在鄕者,數亦不多,特爲分揀。出傳敎致仁所啓,前大司諫洪良漢所啓,海西田政,最爲紊亂,而其中有初未量田之邑,地無定結,民無常稅,姑令道臣,抄出未量邑,從實踏驗,分等定結,以防官吏幻弄之弊事,有令備局,登對稟處之命矣。海西諸邑之尙多未量,蓋如關東事勢而然矣。諫長雖以量田事重,有此抄出踏驗分等定結之請,臣意踏驗定結之際,其爲民弊,無甚異同,不如直爲改量之爲名正。山峽諸邑,固難輕議,若其沿野未量之邑,則令道臣,商量緩急,待秋成,先就一二邑始量,俾得以防奸弊而收實效,似宜矣。上曰,所奏誠是,依爲之。出擧條又所啓,日前瓦署別提李日新所懷,以高陽田稅大同納米十二斗,楊州納米六斗,事甚斑駁。高陽田大同,依楊州例,六斗作米事,有令備局,登對稟處之命矣。高陽·楊州,以異於他邑,自前竝減田稅,至於大同米十二斗,則兩邑所納,亦無異同。其所謂或十二斗,或六斗云者,似未諳稟面而仰達矣。上曰,勿施。出擧條又所啓,日前廣州府尹趙㻐,疏陳三條之弊,有令廟堂稟處之命矣。其一本府餉還每年糶糴之數,至於二萬石之多,故徵捧之際,民不支堪,依續大典定式,限一萬石分給,如値饑歲,量宜加分事也。餉穀,本自體重,而在南漢則尤別,續典一萬石定式,蓋出於多蓄少分,以備不憂之意,而耗上生耗,元數歲增,腐傷之患,隨而益甚,則中間二萬石,變通分糶,實亦不得已也。聞卽今元餉,不過八萬餘石云。若限每年一萬五千石分給,俾爲五年一次換色入庫,則其於腐傷之患,徵捧之弊,庶得以兩便,而若値饑歲民願加分,則守禦使,自當量宜狀請,如是處之,恐似得宜矣。上曰,僉議,何如?志恒曰,雖減五千石,廣州之民,蒙惠亦多,而若只以一萬石糶糴,則八九年陳腐之米,似無所用矣。弘淳分糶定數,臣亦別無他見,最是糶糴之法,當以用舊蓄新爲務,而一庫之中,混雜新舊之穀,卽外方通患,於此而不有綜核之政,則新穀未必不爲翌年之分,舊穀必多過五年之限,愈久愈陳,轉成糴弊,非少慮也。今當定式之初,宜有別般變通之道矣。上曰,右相之意,何如?尙喆曰,領相所奏,以一萬五千石爲限者,爲卽今捄弊之道,臣亦以爲好矣。上曰,依爲之。致仁曰,其二,還分時量縮,甲申定式後,不許載錄,故色庫輩,欲其無縮,奸僞百出,害歸殘民,依北漢糶糴鼠縮許減之例,每石量縮,許減二升,累年陳久者,參酌加許事也。大抵諸道還穀,例皆半留半分,則一年之陳,勢所不免,而北漢餉穀,亦是逐年分留者,則鼠縮二升之獨爲許減,實他處所無之法也。至於南漢,自前分數糶糴,留庫陳久,動經累年,則量縮之弊,勢亦無怪,然不分久陳與否,一遵北漢之謬例,竝許量縮,亦非綜核之道。只就三年陳以上穀,始許二升量縮,雖至有六七年陳久者,今許二升之外,毋得加許事,永爲定式,而若是之後,又或利歸庫色,民不受惠,則當該府尹,難逭重繩,以此嚴飭,何如?上曰,右相之意,何如?尙喆曰,北漢旣有量縮之許減,則同是保障,有不可異同矣。上曰,依爲之。致仁曰,其三,舊逋徵督,大爲民弊。昨秋畿內舊逋蕩減時,以軍餉故,獨未蒙惠,而本府軍餉之仁川移轉者,旣許蕩減,丙子未捧五千二百九十四石零,亦宜一例蕩減事也。南漢軍餉,是守禦廳所管故,自前雖有舊逋蕩減之朝令,道臣不得同入於蕩減狀聞之中,惠澤雖下,未能均霑,廣州民之稱寃,誠無怪矣。許多餉穀之一時蕩減,雖重難,自上特爲下敎,俾示一視之惠,則臣等何敢靳持乎?上曰,今聞廣州民人,奚時同慶乎?遵皇朝仁宗皇帝德意,多寡何可較量?一竝蕩滌,此後廣州,亦依他邑例,道臣一體狀聞。尙喆曰,餉穀腐傷之患,專由地氣之熏濕,蓋聞設廳板處,其所傷,顯有所勝,而許多倉庫,或鋪板或鋪石,不能盡設廳板云。此必守禦廳,無物力而然矣。若使廳板有無,大有關於穀物傷不傷之利害,則何惜一時之費,而不思未久之效乎?今於無廳板之處,劃給耗米,次第改設,則此似爲救本之一道矣。致仁曰,臣亦聞之,鋪板與廳板之間,穀物之傷不傷懸殊云。今爲永久儲蓄之圖,數百石米,顧何足惜乎?餉耗三百石,特爲劃給,自今爲始,一倂改以廳板,而令守禦廳,檢飭擧行,好矣。上曰,所奏,誠是矣。且聞領相所奏,爲儲穀豈惜數百石穀,予意則許餉穀五百石,然耕織皆有當問,時廣州府尹入來,其令後次對,入侍後稟定,可也。出擧條長老所懷,臣於詣臺時,見畿甸武擧子,多聚闕下,馬頭呼訴,問其委折,則謂以漏單未赴試者,而所呈單子,公然見漏者,將近十餘字,以至見漏於入試云。臣未知有何事端,而果如其言,則渠輩之稱寃呼訴,亦所無怪。當該捧單入門官,莫重科單,如是遺失,萬萬駭慢,拿問正罪,斷不可已也。上曰,噫,今番此科,意蓋深矣。果有此弊,豈不寒心?雖然,申飭,若何?豈有是理?此不過無他稱寃,以此籍口者,旣知乎此?有此處分,渠雖早微,亦不殘忍乎?勿論何傷?不允。出擧條又所啓,臣見識淺短,適於闕外,果有目下所見,猥陳一微事矣。及承聖批,至蒙不論,何傷之敎?臣於是,自知謬妄之失矣,其何敢晏然於臺次乎?請命遞斥臣職。上曰,旣無深意,則以四字爲嫌,其涉太過,勿辭,亦勿退待。出擧條上曰,宣傳官一人入侍。出榻敎上曰,今此頒賞人,該房承旨,差備門外頒賞。出傳敎上曰,新除授承旨,追省入直。出傳數諸臣以次退出
壬辰二月十四日酉時,上御集慶堂。他承旨入侍時,同副承旨徐晦修,假注書尹行修,記事官李普天·李正薰,以次進伏訖。上命書傳敎曰,今番木綿施賞,武藝廳·訓局·戶曹內吹·近仗軍·兵曹,禁御兩營·本營布待令。上曰,此傳敎,卽爲出給,待令與否問之。諸臣仍退出。
上在慶熙宮。停常參·經筵。
藥房都提調李昌誼,提調洪麟漢,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。追憶丁丑,予懷一倍,氣則一樣,待敎入侍。
中宮殿·惠嬪宮,藥房口傳問安。答曰,知道。
李在協啓曰,吏曹判書鄭存謙,連日違召,不爲出肅,誠極未安。卽爲牌招察任,何如?傳曰,允。
備忘記,貞聖同己妻,年踰七旬尙存,予用惟昔。令該曹,衣資米布,特給以奏。
又備忘記,經三昨逢今日,予豈心金腸石?今日何日?長子初度,何心酬應?建功入之。
又備忘記,大享皆闕,春享將攝,是豈子道?亦曰孝乎?建功命入,意亦此也。
傳于申光洙曰,明日當祗迎,儀注安徐,禮房知悉。
備忘記,憶,昔甲申六十八年,其年十一,今何八旬?嗟哉,丁丑,六旬幾年。嗟哉,貞聖,加予二年,六十六歲,三昨爲耆耉科,今日逢此夕,瞻彼西郊,予懷曷諭?宗臣替酌,予臥此堂,豈爲貞聖?猶憶昔年,來月何月?予懷萬倍。貞聖今侍,予則冥然,只誦順矣。自歎欠孝,今雖欲孝,其能何及?追憶甲申,只自流涕,瞻彼安國,怳然若昨。內局何局,建功何功?豈有扁鵲,豈有暮年?予自一哂,欽此彭祖,予見多矣,予見熟矣。爲予謂扁鵲,其令低頭羞,日雖晴,予心沓沓。
又備忘記,予曾見唐詩,枕上片時春夢中,行盡江南數千里,今晝入夢,詣舊邸,道見儒生,與儒生回。問其姓名,昧然應者。仍爲睡覺,果是春夢,此何由乎?耆耉科後,勸勸靑衿而然矣。三日製,當進定於明日,而殿庭祗迎後,當殿座東月臺,試官李判府事·南泰齊·趙榮進·徐有隣·徐命善·入直兩儒臣,只禮房承旨入侍,侍衛入直儀注安徐,時刻,待下敎,只入正時。
宋淳明啓曰,試官徐有隣,時無職名,令該曹,口傳付軍職,何如?傳曰,允。
兵曹口傳政事,徐有隣爲司直。
宋載禧,以御營廳一二所巡廳,左右邊捕盜廳言啓曰,去夜無犯夜人所捉之意,敢啓。傳曰,知道。
上在慶熙宮。停常參·經筵。
藥房都提調李昌誼,提調洪麟漢,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日只祗迎,豈曰孝乎?氣則一樣,待敎入侍。
中宮殿·惠嬪宮,藥房口傳問安。答曰,知道。
申光洙啓曰,吏曹判書鄭存謙,鎭日違召,無意應命,其在事體,誠極未安。卽爲牌招察任,如何?傳曰,允。
傳于申光洙曰,今日當親傳禮房知悉。
申光洙啓曰,試官徐命善,方在三等之典中,何以爲之?敢稟。傳曰,徐命膺·任希敎爲之。
殿座罷後,政院·玉堂·藥房問安。答曰,知道。
傳于徐晦修曰,試所承旨,捧券,先捧者,他承旨持入。
備忘記,來朝今番三日侍衛,五衛都摠府內三廳武兼守門將·訓鍊院官員柳葉箭一巡,隆武堂試射試官,騎禁御兩將·入直騎郞,其時守官摠郞,宣傳官,侍衛安徐,待下敎,只入正時。
李在協,以吏曹言啓曰,今此宗廟各殿大祝,皆以侍從塡差,而時無職名人員,令該曹,口傳付軍職,何如?傳曰,允。
宋淳明,以義禁府言啓曰,今日親臨三日製時,本府都事,皆爲赴擧,武都事一員,本府入直,而崇政門·麗春門·宜秋門禁亂都事及當直入直公事回公都事,無推移,假都事五員,卽令該曹,依例差出,以爲分排之地,何如?傳曰,允。
宋載禧,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
又以禁衛營一二所巡廳,左右邊捕盜廳言啓曰,去夜無犯夜人所捉之意,敢啓。傳曰,知道。
壬辰二月十六日辰時,上御崇政殿月臺。親傳香入侍時,行都承旨李在協,左承旨安兼濟,右承旨申光洙,左副承旨宋載禧,右副承旨宋淳明,同副承首徐晦修,假注書宋養鼎·尹行修,記事官申禹相·李正薰,以次侍立。上具翼善冠·袞龍袍,乘輿出資政門,詣月臺降輿,詣板位親傳香。上曰,孝章廟·垂恩廟·懿昭廟,亦爲親傳,親傳香罷後,上乘輿詣東月臺,降輿仍爲殿坐。上曰,儒生入之。上曰,今日收券,右承旨當爲之矣。昨日着儒巾入場,今日收券,豈不貴乎?其貌亦似少矣。兵曹判書李昌壽曰,今榜名曰耆科,而皆不甚老,六十元非老年,例爲承旨,而禮房則鬚髮尤不衰矣。上曰,四耆科,同處政院甚貴矣。在協曰,如此故,院中稱之曰,四皓矣。上曰,六仙樓,今爲四皓閣矣。仍以御筆,書下四皓閣三字。敎曰,此下,年月及御筆二字,承旨爲之。仍令徐命膺,作跋文,可也。上曰,右承旨之親,方在何處耶?在協曰,方在漣川云矣。上曰,右承旨,今日禮房後,今聞其親在鄕云。捧券後許遞,其令將來,令本道,給三絃榮親,三日後,其令將來。出傳敎上曰,香室官員召之。上曰,嗚呼,甲申年後,今復親傳,予懷曷諭?祭文旣添書下,令香室官員,詣垂恩廟,其令添補。出傳敎上曰,試官徐命膺許遞,成天柱爲之。出傳敎上曰,右副·同副,馳詣太廟,永禧殿,祭官摘奸以來,藥房提調持湯劑入侍。出榻敎提調洪麟漢,進湯劑,上進御。兵判李昌壽曰,今番武科中安進周紅牌,以韓進周誤書云。故原榜目相考,則果是安進周矣。以安進周改書,安寶以給,恐不可已,而紅牌書寫之際,有誤書數十張,令政院,竝安進周初授紅牌,水洗,何如?上曰,依爲之。出擧條試官判府事李昌誼,行司直趙榮進,副司直徐有隣·任希敎·副修撰李晉圭,校理金魯淳,肅拜後,進伏。昌誼曰,夜間聖體,若何?上曰,一樣矣。昌誼曰,昨日則只入湯劑,而不得入侍診候,下情尤不勝憂慮矣。上曰,今日又爲三日製,可謂太康矣。上曰,見今番耆老科儒生,今日如有入庭者,竝召入,凡五十餘人入侍。上命各陳姓名年歲退出。上曰,兩儒臣,進前書之,命表題,擬虞朝八元八凱賀詠南風詩彈五絃琴,賦題,一任和風拂面吹。上曰,題好矣。昌誼曰,氣像極好矣。上曰,今日初欲於京鄕各取矣。見耆科儒生,今日入庭者多。以耆老後庭試例,當爲之矣。仍下敎曰,六十以上,以賦見之,五十九以下,以表見之,而大書揭之,使儒生皆見之。上曰,藥房提調,持湯劑更爲入侍。出榻敎麟漢退出,更煎湯劑,持入進伏。昌誼進之,上進御。上乘輿入資政門,諸臣退出。
壬辰二月十六日午時,上御集慶堂。科次入侍時,試官判府事李昌誼,行司直趙榮進,刑曹參議成天柱,副司直徐有隣,副司直任希敎,副修撰李晉圭·校理金普淳,右副承旨宋淳明,假注書尹行修,記事官申禹相·李正薰,以次進伏。上曰,承旨之子,爲故左相子者,年幾何?淳明日,年今四十三矣。上曰,見今科乎?淳明日,方在外邑矣。李昌誼曰,當依例分考,而先捧數三軸,則當合考耶?上曰,依爲之。成天柱曰,節製異於庭謁聖,分考未安,雖有近例,依舊例合考,恐合試體矣。上曰,所奏者誰也?昌誼曰,成天柱也。上曰,見卿久矣,卿入來矣。昔者德游堂,爲卿母祝年,豈意卿已過三年,復爲入侍乎?仍敎曰,爲人甚好,孝子也。昌誼曰,然矣。申光洙入來奏曰,限前收券,爲八百七十五張矣。合考二十張賦表,各取四人。上命光洙拆榜。上曰,尹在德誰也?光洙曰,居漣川矣。上曰,今番節製,耆耉賦居首三上進士尹在德,直赴殿試,之次三中幼學吳珽,直赴會試,三下一幼學柳亨春,三下幼學柳明謂,各給二分。出傳敎上曰,噫,今番節製,意蓋在矣。耆耉人應擧人,近六十故,依後庭試例,懸賦題試取。居首漣川進士尹在德乃年六十三,命御批直赴,可謂奇矣。嗚呼,來式年殿試,於今渺然,況此人乎?唱榜代,先爲調用寢郞,以示予意,若無窠,依近例次次隆敍以付。出傳敎上曰,閔慶世誰也?光洙曰,居瑞山矣。上曰,尹行儒誰也?昌誼曰,注書尹行修之弟也,故相臣尹趾完之玄孫也。上曰,李守鎭誰也?昌誼曰,故牧使臣李埉之子也。上曰,任希沆誰也,光洙曰,任珣之子也。昌誼曰,試官任希敎之再從也。上命拆見合考軸,至拆李謇名,上曰,今日入庭近六十,香耉人中年踰七十者二人,進士李謇,其年七十一歲,三日內,挾試紙再入場,能被合考,其誠異事。其若皆坼封後下敎,宜先此人,而尹在德旣下敎,今何更乎?然人生七十古來稀,況已小科者乎?亦令該曹,勿論寢郞·監役·金吾郞敎官,待窠,雖散政,卽爲懸註調用,以示予待年之意。出傳敎上曰,右承旨許遞代,新恩通政洪亮輔除授,待開門牌招察任,房順房。出傳敎上曰,今節製表賦入格人,其令明日待令。出傳敎諸臣退出。
上在慶熙宮。停常參,只晝講。
藥房都提調李昌誼,提調洪麟漢,副提調李在協啓曰,昨日親臨試士,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
傳于李亨逵曰,今日晝講爲之。
傳于宋淳明日,今日試射,晝講後爲之,而侍衛只入直擧行,軍職宣傳官,訓鍊院官員,以本服色爲之。
安兼濟啓曰,假注書宋養鼎身病猝重,勢難察任,今姑改差,何如?傳曰,允。
宋載禧啓曰,吏曹判書鄭存謙,連違召命,終不行公,其在事體,誠極未安,卽爲牌招察任,何如?傳曰,允。
傳于宋載禧曰,文科入格儒生,竝待令。
傳于宋淳明曰,今日試射,只該房入侍。
宋淳明,以御營廳,左右捕盜廳,一二所巡廳言啓曰,去夜犯夜人,無所捉之意,敢啓。傳曰,知道。
壬辰二月十七日辰時,上御集慶堂。藥房入診入侍時,都提調李昌誼,提調洪麟漢,副提調李在協,假注書宋養鼎,記事官申禹相·李正薰,醫官方泰輿·鄭允協·徐命緯·鄭允說·李以材·金孝儉·李養善,以次進伏訖。翼謩進前,請進湯劑。上進御湯劑後,諸臣以次退出。
壬辰二月十七日辰時,上御集慶堂。晝講入侍時,知事李景祜,特進官安,參贊官徐晦修,侍讀官李晉圭,檢討官金普淳,假注書尹行修,記事官申禹相·李正薰,以次進伏訖。上講小學書題·題辭。上下番輪讀。上曰,陳文義,可也。上番起伏奏曰,凡民皆有天賦之性,而自暴自棄,故不能全其性分之固有,惟聖斯則之語,可見藹然之意,成德之要,自有次第矣。若其庶覺來裔,亶在導率之如何。伏望聖上,於此益勉。上曰,所奏,好矣。下番曰,殿下五紀典學,萬善俱足,而緝熙之工,益望留念焉。知事曰,題辭起語,卽元亨利貞,而元屬仁,且元者,歲之元,方當歲序之始,體天建極之道,益加體念伏望。上曰,所奏,好矣。特進官曰,浩浩其天,卽聖人與天爲一之意也。願聖上,益加省察,與天同德,是臣之望也。參贊官曰,請臣皆已陳達,臣則別無可奏者矣。上曰,內局入侍。出榻敎上曰,注書出去,儒生待令與否知來。賤臣還奏曰,表賦居首儒生,則皆未及,入格儒生五人,方待令矣。上曰,入格儒生,先爲入侍。出榻敎居首儒生,如入來,注書,使政院使令,呼新來以入,可也。入格儒生柳亨春·柳明渭·尹行儒·李守鎭·任希沆,以次進伏。上命各誦所作數句,先爲退出。上曰,三日製居首進士閔慶世三中,直赴殿試,幼學尹行儒,進士李守鎭,幼學任希沆,各給二分。出傳敎上曰,藥房提調,持湯劑更爲入侍。出榻敎居首儒生尹在德入來。賤臣,承命呼新來,進退於殿庭後,上命在德,進伏誦所作數句。仍敎曰,漣川守漣川民,皆登耆老科,誠貴矣。命晦修墨面。上曰,表居首儒生,隆武堂殿坐時,待令,可也。諸臣退出。
壬辰二月十七日巳時,上御隆武堂。試射入侍時,左副承旨宋淳明,假注書尹行修,記事官申禹相·李正薰,試官兵曹判書李昌壽,行司直具善行,副護軍張志恒,兵曹佐郞趙貞相,都摠經歷趙心泰,宣傳官李潤河,以次進伏訖。上曰,侍衛雨具。上曰,表居首儒生,尙不入來,極爲可怪,連爲催促,可也。上曰,同副承旨入侍。出榻敎上曰,已有前例,同副承旨洪亮輔許遞,其代參議李亨逵除授,牌招察任,房順房。年七十人,豈可只遞?李亨逵代,參議除授,其令謝恩。出傳敎淳明曰,直赴儒生閔慶世,今始待令矣。依朝者尹在德例,當使注書,呼新來入來乎?上曰,可也。賤臣,承命出去,呼新來入來。進退於殿庭後,上命慶世進前,誦所作數句。上曰,新來晩到,甚倨慢,史官呼韻,受進退詩,可也,上曰,下句之意甚倨慢,史官,招藝文館廳直,受古風,可也。仍命史官墨面。諸臣退出。
上在慶熙宮。停常參·經筵。
藥房都提調李昌誼,提調洪麟漢,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。十二日心萬倍,旣踰六日,嗟哉歲月,一何速乎?瞻彼政院,六十餘歲,居半,其亦異也。且昨日昔年,初受摠管也,予懷曷諭?因此復宿闕中矣。氣則一樣,待敎入侍。
中宮殿·惠嬪宮,藥房口傳問安。答曰,知道。
假注書望,宋養鼎改差代,以尹東晩爲假注書。
傳于宋載禧曰,廣州府尹若入來,則今日次對爲之。
李在協啓曰,吏曹判書鄭存謙,連日違召,尙不出肅,事甚未安。卽爲牌招察任,何如?傳曰,允。
宋載禧啓曰,今日次對,兩司長官,當爲進參。大司憲權噵,卽爲牌招,以爲入侍之地,何如?傳曰,允。
又啓曰,大臣·備局堂上,依下敎來待矣。傳曰,次對內局,同爲入侍。
以弼善徐逈修,牌不進罷職傳旨,傳于宋載禧曰,只推。
李亨逵,以侍講院言啓曰,本院兼司書李顯永,旣有只推之命,卽爲牌招察任,何如?傳曰,允。
李在協,以禮曹言啓曰,圖畵署司果祿遞兒窠有闕,則自前,以國役効勞,曾經正職者,次次許付矣。付祿人金德夏,今已身故,其代畵員金厚臣,前後國役,多有功勞,而曾經實職,且取才居首,使之依前永爲許付,何如?傳曰,允。
李亨逵,以春秋館郞廳,以領監事意啓曰,全羅道茂朱府赤裳山城,史庫曝曬,今年當次,依例發遣郞廳,使之擇日擧行,何如?傳曰,允。
安兼濟,以戶曹言啓曰,淸瑾縣主第宅,令該曹擇定草記事,命下矣。墨寺洞幼學閔景淶家舍願賣云,故發遣郞廳,基址間架,看審後,依監考折價銀子八百八十兩,上下定給之意,敢啓。傳曰,知道。
宋載禧,以兵曹都摠府言啓曰,昨日別中日時,內禁衛折衝朴尙采,柳葉箭貫貳中邊壹中,明白載錄於試記,而原單正書之際,未免落漏,臣等不察之失,在所難免,惶恐待罪,而原單子中,改付標以入之意,惶恐敢啓。傳曰,知道。卿等勿待罪。
又以都摠府言啓曰,副摠管尹東晳,以漢城府右尹,本府坐起,今日晝仕出去,而逐日赴坐,煩稟未安。入番間除草記往來之意,敢啓。傳曰,知道。
又以備邊司言啓曰,會寧·慶源開市,旣已完畢,令承文院,撰出回咨,別定禁軍騎撥,下送于義州府,使之傳給鳳凰城將處,以爲轉送北京之地,何如?傳曰,允。
又以兵曹言啓曰,今二月十六日,江界居幼學金壽一稱名人,自興化門入來,鳴申聞鼓,依定式下該曹推問,當該守門將孫澤,推考,何如?傳曰,允。
李亨逵,以漢城府言啓曰,京帳籍二件內,一件則藏於江都後,舊籍曝曬事,曾已命下矣。辛卯式年帳籍,歲前已爲磨勘,今當發遣郞廳,持往江都,而帳籍結裹雜物,令各該司進排,領去官吏所騎馬及帳籍載運馬,依前例,令該曹題給,何如?傳曰,允。
又以漢城府言啓曰,東部居韓光泰與趙氏,今月十一日成婚,西部居李潝女李氏,與金夢祥成婚,故金世熀女金召史,與宋大順成婚,俱以今月十二日行禮。中部居故金老未女金召史,與李英得成婚,南部居故李宗大子仁儒,與申氏咸婚,俱以今月十三日行禮。中府居故李英起女李召史,與金弼萬成婚,南部居故崔振輝女崔召史,與金成大成婚,俱以今月十四日行禮。東部居金光礪,與李氏成婚,金成柱女金召史,與盧良集成婚,俱以今月十五日行禮事,各該部報來之意,敢啓。傳曰,知道。
又以吏曹言啓曰,通禮院左通禮李恒祚,司僕司正金魯淳,本曹佐郞蔡弘履,呈狀內,俱以身病甚重,勢難察任云。竝今姑改差,何如?傳曰,允。
宋載禧,以兵曹言啓曰,新除授順天營將李廷老,老母今年八十七歲,法不當遠離赴任,呈狀乞遞。邊將遞倅之親年七十五歲以上者,許遞其任,已有定式,依法典改差,何如?傳曰,允。
又以刑曹言啓曰,李基敬特放事,命下矣。依傳敎,全羅道羅州牧黑山島定配罪人李基敬,卽爲放送後,依例啓聞事,發關分付于該道道臣之意,敢啓。傳曰,知道。
又以刑曹言啓曰,諸道徒三年以下及前後儒生以特敎竄配充軍者,一竝特放事,命下矣。依傳敎,各道徒年定配罪人等及因特敎定配儒生,咸鏡道三水府梁鳳周,江原道三陟府洪亮海,全羅道左水營申大順,右水營安景濂,靈巖郡楸子道韓振喆,海南縣崔瑞根,順天府尹忸,羅州牧黑山島李逢源,靈巖郡楸子島趙象鉉,海南縣尹相翼,羅州牧黑山島李道燦,濟州牧大靜縣李義寬,慶尙道晉州牧朴柱觀,南海縣李聖臣,忠淸道唐津縣李商美等,竝卽放送後,啓聞事,發關分付于諸道道臣之意,敢啓。傳曰,知道。
又以義禁府言啓曰,時囚罪人車翼道,依下敎決杖六十度後,放送之意,敢啓。傳曰,知道。
李亨逵,以漢城府言啓曰,依傳敎李基敬·權震應·金瑞應·成岱柱·金峋·趙浹·郭守範·趙象鉉,爲庶民蕩滌之意,敢啓。傳曰,知道。
宋載禧,以義禁府言啓曰,前前帥臣李殷春,康津前縣監李得駿,中官黃道揆·金商彦,前掌令金瑞應·李一曾等,特放,以守令,或竄或配充軍者,一體以放,前後儒生,以特敎竄配充軍者,一竝特放事,命下矣。安邊府投畀罪人李殷春,康津縣充軍罪人李得駿,機張縣投畀罪人黃道揆,甲山府投畀罪人金商彦,甲山府定配罪人金瑞應,靈巖郡楸子島荐棘罪人李一曾,巨濟府充軍罪人李哲培,南海定配罪人沈銗,瑞川府定配罪人李奎瞻等,依傳敎,竝放送事,分付各該道道臣之意,敢啓。傳曰,知道。
司藝魏興祖疏曰,伏以寶算益隆,聖德彌邵,在神堯倦勤之日,體大禹惜陰之工,懸鼓設鐸,猶慮不及。臨門御殿,廣求進言,暬御可以備箴,芻蕘可以獻忠,太平萬歲之祝,與天無極。洪惟我太祖康獻大王,肇基北方,誕膺鴻休,追王四代,崇奉八陵,而二殿兩宮,次第建設,國初典禮,靡不用極。兵火以來,文獻散落,年代愈邈,尤無徵信。列朝聖神,隨缺修擧,地旣遐遠,事自因循,凡百儀節,尙多遺闕,而惟我殿下,以大舜之孝,兼元聖之文,臨御五十年,畢擧大小儀章,咸秩上下祀典,而凡於祖宗肇開之蹟,陵殿尊奉之禮,追慕之感,不以久遠而少間,有所曠闕,輒加增修,豳岐舊民,咸仰聖孝,歌詠稷劉之業,灑掃園廟之側,以爲萬億年報答之願,而臣於數三次欠缺之典,竊有區區愚迷之見,敢冒猥悚,謹此條陳,惟聖明裁察焉。竊伏惟念我聖桓大王定陵,懿惠王后和陵,象設毁傷於兵燹,文武石之缺弁頭,長明臺之折四柱,久矣而未遑改豎,用灰粘付,莫重之地,瞻仰不安。臣於未釋褐之前,待罪和陵參奉,面議監管,以請啓聞,而其時道臣,以事在久遠,持難而不敢以聞。其後故判書臣李鼎輔爲監司也,始奉審馳啓,而其時筵中,以塗灰落剝故,傷痕分明,而新塗稍久,則自當同色,因一二石之改豎,興動大役於咫尺之內,殊甚重難,仍舊塗灰似好之意,判下矣。蓋奏御文字,不敢率遽,以慽聖心,道臣,泛以傷痕爲啓故,雖有因舊塗灰之命,而其缺折於搶攘之中者矣。豈傷痕之可論也哉?凡石物塗灰,蓋論於屛石罅隙,而非象設之謂也。況此已缺之弁,旣折之柱,雖裹灰而粘之,亦豈有色同痕合之理哉?多年塗灰,全失石面,諸脚傾側,久無臺樣,事體道理,不可仍置。噫,一時動役之有難,百世瞻仰之不安,其輕重,何如而己卯宗伯之還稟,旋爲道臣之防啓。壬午改封時,又未聞有一體新備之命,臣竊恨之。殿下於列朝未遑之儀,次第繼述,園陵欠闕之典,無不擧。假如近畿諸陵,有此大不安之節,則儀曹,其可以久遠而仍置,廷議其可以重難而稽擧耶?惟此寢園,隔遠千里,因循百年,登聞固晩,旣經改築,而又遺此虧傷數石於月出之所,玆豈非欠缺之甚者乎?臣愚死罪,以爲兩陵文武石·長明臺毁傷者,亟令改豎,斷不可已也。仍竊伏念,咸興之慶興殿,卽我聖翼大王舊第,而四聖世居之宅,二聖誕降之基也。臣謹按穆淸殿碑陰記曰,翼祖,自赤島再遷,至咸興松頭里。又曰,度祖自咸興,還居赤田。又謹按龍飛御天歌曰,太祖世長咸州,恩威素積,又謹按璿源譜略曰,神懿王后,以至正十七年丁酉七月朔日,誕定宗于咸興歸州洞私邸,二十七年丁未五月十六日辛卯,誕太宗于咸興歸州私邸。猗歟休哉,水丘桑榟,皆被雨露之天光,風雲日月,宛帶胚胎之餘輝,其萃吉之長,毓慶之遠,有多於黑石舊里,而非一時潛邸之比也。胥宇之初,南北歸市之民,咸曰慶興宅,蓋謂聿來之爰自慶興也。惟其積累之久,家化而國,室變而殿,故開國之後,始揭宮號,而仍以慶興殿而尊仰之也。聖祖衣冠之藏,密邇南岡,東沿虎溪而有讀書舊堂,西接龍山而對馳馬遺臺,斗樞瑤竈,瑞彩如流,土宇陶穴,故老猶傳,文武優游之跡,神人拱湊之休,莫此地若也。玆惟我肅宗大王,寓慕於宸詩,追述肇鴻業之源,永示祈天命之意。於休大哉,祥雲瑞靄,蔥鬱於松楡之間,玉律瓊章,玲瓏於軒壁之上,而但其三架小宇,蕭條於短墻之內,有歉於觀瞻,無可以表識,此實一邦臣庶之所常咨嗟而缺歎者也。蓋累經兵火,殿基荒廢,六十餘年之後,至孝廟戊戌,自本道始重建而節文未備,例度草率,有其名而無其儀,其亦可恨之甚矣。中間因崔姓邑民之上官,有該曹之行關,而其時道臣,論以改建之,卽其舊礎,仍陳處勢之極其深儼,而旋卽防啓矣。噫,凡亂後儀典之復古者,僅存千百之十一,則安知此殿之獨不失舊制而旣無可據之文,道臣又質言之,則臣亦不敢知其非舊礎,而至若深儼二字,大不相近。顧彼愚民,亦能仰陳,則豐鄕父老之情,從可知矣。臣愚死罪,以爲改建殿宇,稍存儀貌,特豎碑石,昭揭功烈,而前面鐫刻先王御製詩二十八字,仍命詞臣,讚揚鴻休,記之碑陰,如穆淸殿敬德宮,以備萬世慕仰之所,恐合事,宜也。仍竊伏念,咸興·永興,皆有聖祖本宮,而咸宮則始奉安四大王及王后位版後,以遺敎,奉安太祖大王·神懿王后位版,永宮亦奉安太祖大王·神懿王后位版,而貞陵復位後,我肅宗大王,興感於筵臣之陳達。又擧神德王后追祔之儀,而兩宮同焉,實與中陽之原廟,興聖之寢室比隆,上以寓列聖朝追遠溯本之孝思,下以慰桑鄕民攀髥泣兮之餘慕,而其神休之眄蠁,遺蹟之靈異,則咸宮尤多焉。蒼松老榦,猶帶手植之澤,彤弧大箭,尙傳寶匣之藏。於戲,不忘之思,歷千歲而曷有旣乎?此乃龍潛時舊邸,臨御後行官,而漢祖之精神,沛土是樂,岐原之陟降,添魚斯嗜,則卽其地而奉妥之,用土物而蒸衍之者,厥初情文,至矣盡矣。蓋其事體之嚴,與太廟·永寧殿無間,故國初則重臣往守之,中古則禮官替行之,壬辰亂後設置分內司,大小祀典,任之以別差一人,別差卽一內班微官,其職,不過守護灑掃,而若其薦獻之禮,則誠涉猥越。蓋兵火之中,舊宮盡燬,祀典久闕,故遣官之制,自至停罷,而一路南北,內奴身貢,關係內司進上物種,亦出其中,故分司之攸設,別差之所管,只爲其收貢供上之節也。重建之後,儀未復古,莫重祀典,至今替行,旣闕齋祝,又無儀軌,僕隷將事,饌品多欠,程式鍾鼓,在庭聲樂,未成節奏,揆以禮貌,終甚未安,鄕里土民,莫解其惑,往來縉紳,亦多疑難,而因循旣久,考證無文,稟裁變通,有難輕議,何幸肇慶廟追崇之後,節文有據,則祝號祭式,不可異同,臣愚死罪。又以爲兩本宮儀典,亟依肇慶廟成規,且稽遣重臣古事,斷自宸衷,渙掲廟號,參酌禮意,擇置官司,俾供殿內薦獻之職,而其祈神祭星,禮文不載之祀,供需進上,內司應行之節,則依前使別差擧行,竝存設分司之本意,仍令採出龍飛歌曲中讚美列聖之章,習兒童而歌舞之,被管鉉而登奏之,則又豈非歌天作誦大風之餘意哉?夫如是而後,廟貌益尊,祀事孔明,而聖孝愈往而愈伸矣。且伏念北道諸陵官制,與京各陵有異,各置參奉二窠,以本道塡差,而道臣自辟,吏曹單付,間月而給祿,濬源殿則曾以京洛人,差送參奉兩窠,仕滿十五朔,則移京陵如慶基殿例者久矣。自己酉·戊午等年,因禮堂之還奏道臣之論啓,竝爲本道諸陵官,多仕者遷轉之階,蓋出於朝家恩優北士,許開蔭路之盛意,而曾未卄年,又復解弛,始限以十五朔者,遽變爲三十朔,或至七八年而不得調遷,一路士民,自懷歉菀。己丑秋,因宗伯奉審歸奏之言,特下釐改之新命,八陵改置六參奉·王奉事,別檢直長各一窠,而濬源殿,則改置文蔭二令,用北人而榮其官銜,坐本道而爲陞六之梯,仍制其逐朔給錄之規,頒節目而刊行之,蓬蓽韋布,奄厠簪紳之列,寒陰崖谷,渾被春陽之澤,誠三百年曠絶之殊渥也。視諸北士之從前淹滯,殊極聳動,而朝廷官職,爲八路公器,陵殿之典禮,爲一國重事,則宜其均平其制,以備百世之遵奉。今其立規制祿,又異他例,臣竊惑焉。今夫慶基殿,在湖南而不專爲湖人之窠,莊陵,在關東而不專爲東人之窠,皆通計公座簿於東西道諸陵官,以爲遷轉之路,則何獨北關之陵殿,而必以北人差之?自其參奉而陞奉事,自其奉事而陞直長,自其直長而陞其令之爲秩五品也。官在眞殿,則其品尤不可降也。今爲北人之陞六,而遽降等而稱之耶?朝家以北人,爲豐沛舊臣之雲仍,而不以鄙逖而捨之,謂其舊規之不廣,而旣許釐改,則惟當制其共公之官祿,上不失尊所重之義,下以存博一視之恩,而不須區別之若是相懸矣。況今肇慶廟官制新設之後,則事體尤難異同。臣謂北道陵殿官制,一依他陵殿釐正,亦以京鄕人通擬,而隨品給祿之規,亦如京各司施行,以尊體貌,永垂成憲,可也。且伏念濬源殿祀享,永興府使,例爲獻官,文官守令察訪,爲典祀官,而永興自中古,便爲不易之武窠,武倅,間多粗率,不知所重,或未免有儀不及物之歎,且兼討捕使,推治盜賊,時用刑殺,莫重享官,尤涉未妥,而典祀官,例兼大祝,則非文臣而不可苟充也,明矣。是故,故相臣閔鼎重,爲監司也,以應差大祝之邑郵有頉,則道內作散文臣,冠帶常仕之意,論啓定式,蓋其禮典之難越也。數十年來,或値苟干,則輒以武倅差送,塡冊讀祝,多不成儀,此尤國中所無之事也。夫豈我殿下每當祀享,另擇祭官之聖意哉?臣謂自今爲始,永興府管討捕,移付他邑,而本府使,必以文臣通政·嘉善擇送,以重祀典,如或有頉,以安邊等邑堂上文倅替行事定式,而典祀官,更勿以武倅差送之意,嚴加申飭,各陵寒食祭官,亦以列邑所居文蔭,極擇差送事,分付該曹,行關另飭,俾本道營邑,益加所重,愈加敬謹,可也。噫,園陵宮殿,自是至尊至重之地,則其儀典之擧廢,象設之補缺,官制之釐誤,豈可以南北遠近而有所異同哉?中古以來,鐵峽以北地,便爲荒絶人,自視疎逖。雖國家所重之典而以其地而不得其重,朝廷所同之職而以其人而不得其同,道臣知其所當然而難於煩稟,禮官知其不可已而靳於詳奏。經亂以後,因循姑息,式至數百年而率多曠儀。吁,亦可慨也已。我殿下追慕之孝,八耋冞篤,時對關北臣子,則敎以故鄕而恩數過中,或値重回年甲,則蠲其租而撫綏出常,格外殊渥,山輕海淺,非聖明私我北人也。誠以肇創之地,陵殿之鄕,不可以遐遠而遺之也。豳老沛童,涵恩沐澤,瞻陵仰殿,呼嵩祝天,而今此四五條未盡之儀,所關有大,以殿下無窮之孝思,若深究而遠察焉,則寧不惕然而增感也哉?臣以蟣蝨賤蹤,職非其任,敢論典禮,極知愚妄,而臣兄故參議臣昌祖,裒輯北道殿陵誌,以爲巾衍私藏,偶塵睿覽,猥荷殊眷,仍命續錄而刊進之。又親製弁卷之文,仰以寓追遠之感,俯以垂振滯之恩,衣食優老之澤,至及於在鄕之父母,一州聳觀,闔門感泣,此臣兄所以榮極而命促者也。當其始終編摩之際,臣亦追隨京鄕,有所見聞,深識其彙條記載之餘意,而今此五事,皆臣兄之所嘗憂慨而耿耿者也。嗚呼,臣兄樸直之性,叨曠之渥,自成書進御之後,尤以陵殿儀節之隨事輯錄爲報效,而且以本道典禮之因地疎漏爲歉歎,就其諸條中同異疑難處,惟竣早晩敷陳,而未畢涓埃之酬,先遂殞結之願。臣以孑然終鮮之身,追臣兄耿耿之餘意,抱此丹悃,願披彤陛,而僭猥是懼,囁嚅度日。迺者完山廟儀,克成於三百年之後,睿斷天啓,懿典孔彰,達天地而有不悖者,俟聖人而有不惑者,煥乎儀文,益有可據。今臣徒畏胥越之誅,不效狂瞽之忱,則環顧朝野,誰復以臣言而進之?歸見泉臺,將無對臣兄之顔也。日前朝參,絲綸懇惻,各令陳懷,臣旣有數十年積中之蘊,而幸逢千一時得言之會,則豈不欲竭蹶登墀,罄竭仰奏,而事係重大,語涉支蔓,春寒黼座,恐致日晩,嚴敎之下,泯默而退,悚蹙數日,瀝腔裁章,上不孤無言不採之聖意,下以慰雖死不昧之兄心,自忘遐賤,冒瀆宸嚴,跡涉僭妄,罪合誅殛。伏乞天地父母,先治臣在庭緘啞之罪,以警百僚之不言者,仍察臣之亶出愚忠,典禮有關至重,將臣所陳五事,博詢廟堂,亟加釐正,特降明旨,以光聖孝,不勝千萬幸甚。臣無任激切屛營悚惶祈懇之至。答曰,省疏具悉。頃者特敎之下,敢陳此章,其誠雖尙,首陳數件事,關係莫重。旣有咸永本宮,復何輕議?其內司差官事,昔年仰觀,雖有此陳章者,未能受許,予當所體于此,至於御筆二十八字請鐫事,事近屑越,予何批乎?此則爲所重無隱,意亦尙也,而心竊殊常,末梢張皇,其心已露,果由無隱乎?抑由其私乎?予莫知也,非特此也。莫重官制,幺麽小官,焉敢定制而條列乎?噫,可用可置,唯在於君,而人君御世,不過國綱,雖不飭也,焉可不論?良可異也。籍其所重,挾雜私意,末梢張皇,勝於首陳,非禮勿廳,載於四勿,故特命止讀,尤可駭也。
宋載禧,以訓鍊都監一二所巡廳,左右捕盜廳言啓曰,去夜犯夜人,無所捉之意,敢啓。傳曰,知道。
壬辰二月十八日午時,上御集慶堂。藥房入診入侍時,都提調李昌誼,提調洪麟漢,副提調李在協,假注書尹行修,記事官申禹相·李正薰,醫官方泰輿·鄭允協·慶絢·吳道炯·鄭允說·柳光翼·李以材·金孝儉·金光國,以次進伏。上曰,備堂皆入來乎?李昌誼曰,皆入來矣。昌誼曰,連日勞動,昨又親臨試射,聖體不暇有損節耶?上曰,非樂爲此,此月則欲如此,以過矣。昌誼進湯劑,上進御。仍請診候,上許之。泰輿,診候退伏奏曰,脈度左右三部調均,滑體分明,與前一樣平善矣。諸醫,以次診脈,所奏略同。上曰,慶絢入來乎?領相金致仁曰,最稱知脈法矣。上曰,建功湯,入鹿茸,好耶?絢曰,鹿茸最潤血,添入極好矣。上敎吳道炯曰,開倉而來乎?道炯曰,然矣。上曰,助婚者幾人而果過婚耶?道炯曰,助婚爲五人而三則已過婚,二則姑未及矣。麟漢退出,更煎湯劑以入。昌誼進之,上進御。麟漢·在協,先爲退出。
壬辰二月十八日午時,上御集慶堂。大臣·備局堂上·畿伯·水原府使·廣州府尹,同爲入侍時,領議政金致仁,右議政金尙喆,行司直元仁孫,刑曹判書韓光會,行司直李景祜,工曹判書趙曮,行副誰軍張志恒,兵曹參判李重祜,京畿監司沈鏞,水原府使金尙默,廣州府尹趙㻐,右副承旨宋淳明,校理李秉鼎,執義李台鼎,正言兪恒柱,假注書尹東晩,事變假注書玄在默,記事官申禹相·李正薰,以次進伏訖。致仁曰,聖體,若何?上曰,一樣矣。致仁曰,廣州倉庫設廳事,旣有稟處之命,而廣尹方入來,下詢,何如?上曰,廣尹果入來乎?㻐進伏。上曰,設廳,何以爲之耶?㻐曰,臣詳知其弊故,今方始役矣。上曰,然則庫中所存,皆出儲外處乎?致仁曰,以此爲難矣。尙喆曰,許多諸庫,不可一時盡設矣。致仁曰,一出物力大變通,則可無年年腐傷之患矣。尙喆曰,自今年爲之,則不過五年工夫,而將盡爲矣。致仁曰,若變通,則庫亦多有修葺處矣。上曰,然則當盡爲新役耶?致仁曰,仍舊次次修補,似好矣。聞千餘間內,已設三分之二云,亦多設矣。上曰,萬里倉甚好云矣。尙喆曰,京倉則,無虛疎處矣。致仁曰,一時爲之誠難,使守禦使,次次爲之,則似不難矣,今則守禦使之責,非廣尹所知矣。命志恒進前。上曰,入鹹錫然後,可以爲錢乎?志恒曰,然矣。致仁曰,古之錫錢色好,故兒輩多有佩之者,近來新造,不如是之好矣。志恒曰,先來出來後,卽當起鑄,不可不先爲設施矣。命書傳敎曰,七旬老將,豈任劇務?況今方鑄錢,其宜兼管,左邊捕將李泰祥許遞,其代時御將爲捕將,牌招傳授命召大將牌傳令牌。上曰,傳令牌,予不知其意矣。志恒曰,佩御牌而巡檢,則凡五上司下人,皆不爲進來而治之矣。致仁曰,順天府使崔台衡,承旨處分後,更無下敎矣。因命書傳敎曰,頃者承旨旣許遞,崔台衡,前職其全仍任。又命書傳敎曰,飭已行,與前帥有異。前關西帥臣具顯謙,特爲給牒敍用。前帥旣下敎。噫,前前帥臣李殷春,是誰之子?丹書鐵券咸春之子也。暮年宜思,且初處分不若此,因相臣所奏,有此處分,何云不遠將下敎之時?且聞相臣所奏,若金吾議讞,將免于此云。前前帥臣李殷春,特放事分付。上曰,竄配中,誰有未放者乎?致仁曰,旣皆蒙宥,而李基敬獨未蒙放矣。上曰,可憎矣。予見欺矣。予之待渠若何而見欺矣。致仁曰,自上愛太過而福過災生矣。上曰,爲人精則精矣。致仁曰,文華則果難矣。上曰,年幾何?致仁曰,幾六十矣。上曰,渠年豈至六十乎?上曰,又有未放者,陳達,可也。尙喆曰,李一曾,亦未蒙放矣。上曰,何事乎?尙喆曰,李基敬一事矣。上曰,然乎?光會曰,又有尹蓍東矣。尙喆曰,似在罪中矣。臣於燕行歸路見之,則在於長湍矣。致仁曰,尹氏之家,皆在長湍矣。上曰,爲大司成乎?致仁曰,已爲副學矣。上曰,然矣。致仁曰,承旨中,亦有坐罷之人,儒生中,似或有竄配充軍者,而前康津縣監李得駿矣。命書傳敎曰,昔諸葛表,豈不云乎?小豎猶酌處,況廷臣乎?彼李基敬,前者下敎,若何?而基敬此擧,萬萬可駭。非予處分也,是渠自取,今欲下敎,問此等人首揆首提,而初意則邁邁,忽思焉。渠雖無狀,昨日特加,今日海島,而且本事關係甚重,非今特釋,孰敢復議?噫,於予心雖萬倍,値此月,其無闊狹若此,權震應卽一而二,二而一者,而此人旣放,宜無斑駁。李基敬曰雖小赦,宜施蕩典,特放。金瑞應,究其心,其雖不精,比諸基敬,薄物細故,亦爲特放。基敬旣放,況李一曾乎?一體以放,此猶若此,況抑其下者乎?凡免爲庶人永刋仕版付籤之類,一竝蕩滌。嗚呼,於此等人,可謂大蕩滌,於予處分,其亦太康。噫,於近朝臣內豎,只若此。嗚呼,徵細之類,必將曰吾君,其於內豎,朝臣雖若此,而何不及於吾輩乎?嗟,其妻孥,必將處處聚首恨歎。思及於此,暮年予心自酸矣。噫,其日若行賀禮,此輩自當皆放。嗚呼,其君千千萬萬夢想外,過此日,事雖異焉,旣受其呼,諸道徒三年以下,一竝特放後,只啓聞事,分付。因此下敎,乃聞前康津縣監李得駿,比諸特放者,可謂太輕,而今遺,爲先特放事,分付。雖此外,以守令或竄配或充軍者,令該府,條列以啓,一體以放事,分付。承旨請傳敎。上曰,彼李基敬之彼字有意矣。今番處分,雖不賀,可謂大赦典矣。致仁曰,在下之事,未盡爲之者多矣。上曰,盡爲之矣。山呼之外,更何爲之乎?更勿生意也。尙喆曰,自上處分如此,而在下之事,未盡爲之者多矣。上曰,其止之,不必爲賀而後好矣。命書傳敎曰,渠雖微,本非重事,中官黃道揆·金尙彦,竝特放,此而若此,況其時府有司乎?中官李景聃,一體蕩滌,今番事,其宜少赦,越俸人皆蕩滌。又命書傳敎曰,前後儒生,以特敎竄配充軍者,一竝特放事,分付。又命書傳敎曰,侍從違牌人道臣狀聞守令,一體敍用。凡越捧時推人居中居下人,竝蕩滌,以承旨處分者皆敍用,給牒者,給縣敍用。又命書傳敎曰,照律後,徵贖,例也而曾前中官推考,則未囚前憲吏徵贖錢,故已嚴禁。今因申聞鼓,乃覺守門將尙有此弊,則遐方人,何以支堪?且近者興化一門外,無他門,尤涉可矜。此後照律前徵贖,一切嚴禁,不遵者,令該曹隨現依本律數決杖。致仁曰,行司直金時默,惠廳堂上還差,使之察任,何如?上曰,依爲之。致仁又啓曰,京畿監司沈鏽,水原府使金尙默,方今入侍,水原別驍士事,下詢而處之,好矣。上曰,府使奏之。水原府使金尙默曰,水原兵馬,本是六哨,而乙亥減其二哨,創出別驍士二百,每年一次都試,居首直赴,其次分等施賞,將士樂屬,故軍容頗精矣。丁亥,又以餘存馬兵四哨,換作別驍士,額數過多,募得極弊,至於苟充勒定之境,則軍裝戰馬,多不能完健。以兵法言之,貴精不須多矣。致仁曰,本府馬兵,本是六哨,而領府事金相福爲府使時,以士夫閑良及將校子支之無屬處可惜。依古重臣宋眞明之言,諸減馬兵二哨,而加設別驍士二哨,以弓馬有才者,精擇而屬之。伊後別驍士之勝於馬兵,蓋以此也。丁亥變通時,盡罷馬兵名色,竝稱以別驍士,而額數過多,充定極難,非但無效,害反甚焉。至於遭喪頉下,又是馬兵時所無之事也。目下捄弊之道,莫如仍舊之爲愈。如是則都試施賞等事,亦當以前用之節目用之矣。上曰,右相之意,何如?尙喆曰,變通而弊反如此,無他可救之策,則領相仍舊之請,誠得宜矣。上曰,若此則仍舊貫爲之,可也。承旨,讀奏魏興祖上疏。上曰,怪矣。必有勸之者而然矣。命書批答。致仁曰,吏判承批之後,尙不行公,申飭,何如?上曰,吏判誰之子乎?致仁曰,古應敎纘先之孫也。上曰,其父則士耶?致仁曰,然矣。上曰,旣承批,似無撕捱矣。致仁曰,參判則頃旣一遞,尤無撕捱之端矣。上曰,然矣。命書傳敎曰,吏判特擇之後,尙未謝恩,將欲下敎,今聞相奏,其涉過矣。旣仕佐貳,何云長席?參判撕捱,亦涉太過,竝待開門牌招開政。上曰,坐直承旨入侍。出榻敎同副承旨李亨逵進伏。命書傳敎曰,請由承旨許遞,其代前承旨林鼎遠除授,牌招察任,房順房。上曰,金召史,令該堂,嚴問口招,登對以奏。出榻敎上曰,當該中官推考。出榻敎執義李台鼎所啓,請還寢定配罪人金柱泰減等之命。上曰,其勿復煩。請黑山島爲奴罪人五得,依律處斷。上曰,勿煩。請還寢東呂·址淳等還配之命,更令王府,嚴鞫得情。上曰,勿煩。以下一行刀削請大靜縣定配罪人丁潤愼,亟命依律處斷。上曰,勿煩。出擧條正言兪恒柱所啓,請還寢鍾城府爲奴罪人天大酌處之命,依律處斷。上曰,勿煩。請黑山島爲奴罪人五得,依律肅斷。上曰,勿煩。請大靜縣爲奴罪人仲義,依律處斷。上曰,勿煩。請崔百男邊遠定配。上曰,何若是相持?亟停勿煩。以下一行刀削又啓曰,司藝魏興祖,本以遐方微品,濫厠朝籍,不有知分之念,敢陳籍重之疏,顯有媒恩之訴,誠極無嚴,而臣之所伏處稍遠,雖未得其詳,至於立碑遷轉等語,極涉猥屑。請司藝魏興祖罷職。上曰,以置之之意不諭,臺體則然,依啓。諸臣以次退出。
上在慶熙宮。停常參·經筵。
藥房都提調李昌誼,提調洪麟漢,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。千千萬萬料表,於今月踰十二日,豈特太康?予懷冞切,昨日施廣蕩典,是豈予意?寔爲體昔,六日憧憧餘心,此夕少弛,氣則一樣,待敎入侍。
中宮殿·惠嬪宮,藥房口傳問安。答曰,知道。
李亨逵啓曰,大司憲權噵呈辭,執義李台鼎式暇,掌令李仁默在外,李惠祚呈辭,持平李長老,任觀周呈辭,今日以監察茶時之意,敢啓。傳曰,知道。
傳于安兼濟曰,今聞右副承旨不爲仕進云。其勢固然許遞,其代前承旨金相定除授,牌招察任,房順房。
傳于沈頤之曰,各司久任郞廳,五部官員,食後待令。
傳于安兼濟曰,內局入侍,各司久任郞廳,五部官員,同爲入侍。
李亨逵啓曰,刑曹判書韓光會,持金女草供,依下敎來待矣。
領府事金相福淸州地父母墳掃墳呈辭。傳于金相定曰,給由馬,澆奠床備給。
備忘記,二十一日當祗迎,儀注安徐,只八員侍衛待下敎,只入正時,皆依前。
有政。吏批,判書鄭存謙,參判李徽之未肅拜,參議李海重。以朴志源爲大司諫,姜趾煥爲司諫,趙瑍爲獻納,金致讓爲戶曹參議,金履休爲左通禮,李得臣爲司僕正,李東郁爲吏曹佐郞,金安默爲造紙別提,李喜永爲仁川府使,鄭允說爲漣川縣監,朴鎭宇爲承文副正字,朴聖鎭爲學諭。兵批,以金世九爲同知,朴尙復爲僉知,具顯謙爲副護軍,以尹得養·尹東昇·李普觀·尹蓍東·李仁培·洪良漢·徐命善·閔百順·申光洙·宋載禧·宋淳明·徐晦修·李壽鳳·尹勉升·邊得讓·鄭象仁爲副司直,以尹行修爲副司正。
吏曹口傳政事,以朴星源爲宗廟直長,以柳明謂爲濟用奉事。
沈頤之,以戶曹言啓曰,各司貢人舊遺在蕩滌,市民減徭役,依昨年例施行事,命下矣。取考文書,則戊寅以上遺在,曾已蕩減,己卯餘遺在蕩減實數,別單書入之意,敢啓。傳曰,知道。
安兼濟,以成均館官員,以同知館事意啓曰,今日食後,聞居齋儒生,有捲堂之擧,而大司成臣洪樂命,謂有情勢,不爲入來,故臣馳詣泮宮,問其捲堂之由,則諸生等,書進所懷,以爲臣等忝居首善之重地,素蔑操履之可稱,常居愧恧,亦已多矣。晩始得伏見獻納臣李亨元疏本,有曰首善之地,未見有繩行尺步之士,臣等自顧鹵莽,未有濟濟之風。只資章甫,未見正正之效,有識之歎,誠亦有之者,有如臺臣之言。然惟其爲士者之心,安得不靦然乎?至若執綱,乃一齋之領袖,責任自別,而又論以無忌憚,以此以彼,臣等不敢晏然入堂云云。臣以聖廟食堂,事體至重,揆以道理,不可不卽速還入之意,反覆勸諭,而諸生等,終不回聽,何以爲之?敢啓。傳曰,李亨逵之章,無他深意,到今臺閣寥寥之時,予庸嘉之,諸坐之捲堂,其亦古風,本事旣若此,諸生修古風,於今事已釋然。莫重聖廟,其何若此?暮年聞此,亦一用心,卽速入來食堂事,善爲開諭,期於其入,可也。
安兼濟,以成均館官員,以同知館事意啓曰,臣伏承本館草記批答,招致諸生,傳宣聖旨,仍又勸入,則諸生等,以爲非不知瀆擾之爲罪,而其在自處之道,不得不相率捲堂矣。聖敎諄諄誨諭,臣等雖愚昧,敢不奉膺,謹當還入云。故仍設食堂,臣則退去之意,敢啓。傳曰,知道。
林鼎遠,以禁衛營一二所巡廳,左右邊捕盜廳言啓曰,去夜無犯夜人所捉之意,敢啓。傳曰,知道。
副司直具善復疏曰,伏以臣有罪而倖逭王章,蒙恩而得解將符,聖念旣軫於曲保,微諒幸遂於釋擔,臣仰戴殊溢,俯省愆尤,分爲聖世之棄物,以少塞其平日冥之罪矣。曾未幾何,特敍有命,繼以蒙摠府除旨,霜雪雨露,無非至敎。顧臣滓穢之賤,罪愈積而恩愈厚,惶隕抑塞,不省措躬之所。噫,臣之事殿下,凡幾年所,本末長短,宜莫逃於淵鑑之明,而前後拔擢,輒居人先,屢長師垣,濫躋卿班。臣乃巽辭不力,盤礴不去,則滿而招損,理之常也。靜言思惟,罔非滄浪,一則臣罪。向者臺臣之隨聞論列,固是惠文之美事,臣雖愚迷,豈不知有則改之,無則加勉之義,而惟是威脅恐喝四字之目,實爲人臣之極罪。臣家累世爲將,而淸愼謙謹,自有家傳,人未嘗加之以此等之言,而及至臣身,行己無素,卒陷此罔測之科,是負國家也,負祖先也。俯仰慙悼,寧欲無吪,受恩罔極,曾無涓埃之報,爲世大僇,難厠任使之末,有臣如此,生不如死。伏惟殿下,日月於臣,父母於臣,不待臣疾痛之號,而必有以體諒者矣,玆敢冒萬死仰暴血懇。伏乞聖慈,俯賜矜察,鐫臣之職,勘臣之罪,以爲孤恩負德者之戒焉,不勝幸甚。臣無任屛營祈懇之至。答曰,省疏具悉。旣帶劇務,其所謗言,古亦有之,業皆洞察,卿何介滯?其於四字,卿子悶迫尋訪而乃有此題目,尤何若此?予於卿,所屬者重,且當此時,一日豈可遲滯,將欲下敎而泯默?旣已賜批,卿勿過辭察任,卽諸監蕫焉。
林鼎遠,以禁衛營,一二所巡廳,左右邊捕盜廳言啓曰,去夜無犯夜人所捉之意,敢啓。傳曰,知道。
壬辰二月十九日巳時,上御集慶堂。藥房入診入侍時,都提調李昌誼,提調洪麟漢,副提調李在協,假注書尹行修,記事官申禹相·李正薰,以次進伏。昌誼曰,夜間寢睡·水刺之節,若何?上曰,一樣矣。昌誼進湯劑,上進御。上曰,久任郞廳皆入來乎?在協曰,皆入來矣。麟漢·在協,先爲退出,更煎湯劑以入。上曰,藥房提調,持湯劑更爲入侍。出榻敎麟漢,持湯劑進伏。昌誼請進御,上進之。上曰,此人勤苦,予已知矣。且此人尙今遲滯,一欲下敎,而未果,今聞其母年近八十云。鄭允說,令該曹卽爲待窠調用。出榻敎上曰,政官皆入來乎?在協曰,皆違牌矣。上曰,政官違牌,甚支離矣。昌誼曰,提調洪麟漢,近甚憊矣。上曰,已衰乎?昌誼曰,筋力則甚好,不爲衰老,而入來藥房,已過月餘矣。上曰,提調洪麟漢,仕進已久,特爲許遞,其代吏判鄭存謙除授。出傳敎上曰,如此然後可出矣。鄭存謙爲人難矣。今番撕捱過矣。上曰,政官牌勿爲呼望。出榻敎諸臣退出。
壬辰二月十九日午時,上御集慶堂。各司久任郞廳,五部官員入侍時,禮判·秋判,追後入侍。同副承旨李亨逵,假注書尹東晩,記事官申禹相·李正薰·兵曹正郞韓光近·姜彛正,戶曹正郞徐命敏,佐郞趙載述,成均館學錄李熙福,養賢庫主簿白光澤,司僕寺僉正洪益喆,判官李龍中,掌樂主簿金鍾卨,漢城府主簿金履鉉,宣惠廳郞廳兪漢葛·李元祥,廣興奉事南眉老,軍資監主簿卞光瑀,中部奉事權揵,東部奉事李昇海,西部奉事安錫佺,都事元羽孫,南部奉事鄭臣濟,都事具允斌,北部奉事朴質,都事柳凝之,以次進伏。命五部官員,次次進前,各告姓名及戶口過婚幾許與否,先退。久任郞廳,以次進前,各告職姓名錢木留在後,退出。上曰,政官入來乎?因命書傳敎曰,特敎之下,政官今又違牌,此何分義,此何事體?從重推考,更爲牌招,參議只推,一體牌招開政。又命書傳敎曰,左副承旨許遞,其代前承旨沈頤之除授,牌招察任,房順房。禮判入侍,上曰,秋判入侍。出榻敎命書傳敎曰,因洪述聖申聞鼓,一時讀奏,未能領略,然玆事關係倫紀,故有令禮判問于大臣稟處之命。非特相臣,禮官之意若此,今乃大覺,觀錫非履錫之同生弟而從弟,則不受立案,輕先傍題,大違規例,此是法外,其宜勿施,依問議,以昌發主祀,上曰,政官牌望勿爲呼望之意,注書出去分付。上曰,秋判進前。金召史打破神主事,極爲無狀,卽爲出去,各別嚴刑,發問持草供以奏。亨逵,讀奏徐命膺所撰賡韻跋文。上曰,此豈敷張之語乎?爲古談故入臥矣。此文則爲之中,尤爲古談。承旨曰,文則善作矣。上曰,文果善而古談猶未盡爲矣。亨逵曰,文善故頭語別機軸而皆無錯誤而符合矣。上曰,讀書人故如是矣,豈有乾木生水之理乎?命出給藝閣活印。上曰,秋判,持草供更爲入侍。出榻敎亨逵,讀奏草供。因命書傳敎曰,今聞該堂持草供來,李運成,忍杖不服云,萬萬陰慘。予意若此,問其律則亦無云,此非他者,豈有是事?故無其律也。以此推之,殺之無惜可知。勿拘日次,逐日除尋常加刑取服,以礪末世風敎。上曰,出去政官牌去來知入。判書·參議,則承牌入闕,而參判則旣有牌望勿爲之敎,故方詣闕下待勘之意仰達。命書傳敎曰,判書昨日違牌,其涉無義,故已申飭,旣行公而至於參判,則大臣所奏,以一遞爲言,更思其時臺章,當之者撕捱,不是異事,以此相持,國體,若何?而然政事有命,故其令一體牌招,今聞申飭牌望,故只來闕外云,許遞。頃者處分,不過申飭,飭已行,於今捨此人其誰?參判李徽之,前參議李海重,竝給牒敍用,而李徽之,吏曹參判除授,牌招察任。
上在慶熙宮。停常參·經筵。
藥房都提調李昌誼,提調鄭存謙,副提調李在協啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。須看昨干支,只誦風泉章,氣則一樣,待敎入侍。
中宮殿·惠嬪宮,藥房口傳問安。答曰,知道。
李亨逵啓曰,大司憲權噵呈辭,執義李台鼎呈辭,掌令李惠祚呈辭,李仁默在外,持平李長老·任觀周呈辭,今日以監察茶時之意,敢啓。傳曰,知道。
林鼎遠,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
李在協啓曰,假注書尹行修,身病猝重,勢難察任,今如改差,何如?傳曰,允。
傳于林鼎遠曰,自內莫重日記,多有駭然之事,其時中官記過,當殿座於門,前排待令。
傳于安兼濟曰,承旨以時服來待。
延和門殿座罷後,政院·玉堂·藥房口傳問安。答曰,知道。
李亨逵,以都摠府言啓曰,入直軍兵等,中日習射事,標信命下矣。殿座相値,不得爲之之意,敢啓。傳曰,知道。
林鼎遠,以備邊司言啓曰,御史抄啓事,命下矣。臣等相議抄出可合人,別單書入之意,敢啓。傳曰,知道。
以兼司書李顯永牌不進罷職傳旨,傳于安兼濟曰,只推。
沈頤之,以漢城府言啓曰,依傳敎,田宗成黑山島永爲土民,邊安國楸子島永爲鄕民,洪益海海南縣爲鄕民,金海采康津縣爲鄕民,林鳳休機張縣爲鄕民,倍道押送之意,敢啓。傳曰,知道。
李亨逵,以刑曹言啓曰,李運成妻,嚴刑一次,巨濟府勿限年定配事,判下矣。判下罪人金召史,當日嚴刑一次,慶尙道巨濟府,勿限年定配,卽爲發配之意,敢啓。傳曰,知道。
建明門殿座罷後,政院·玉堂·藥房口傳問安。答曰,知道。
假注書尹行修改差代,以金孝直爲假注書。
以承傳色。口傳下敎曰,果然憊甚,湯劑入之,其止之。
藥房口傳啓曰,臣等俄者轎前,力請湯劑之進御,而忱誠淺薄,未蒙允許,衷情焦隘,計無所出,不得已以便殿持入之意,仰陳而退矣。漏鼓旣下,迄無召命,峭寒勞動之餘,日再湯劑,尙未一進,相率詣閤,轉益罔措。此際雖伏承入湯劑止之之敎,其在保護之道,有不敢承,玆敢冒罪申請,暫許入侍,千萬顒祝,惶恐敢啓。
李在協啓曰,領議政金致仁,左議政韓翼謩,右議政金尙喆,來請對矣。
以承傳色口傳下敎曰,只今日不進爲敎,則何如是固請耶?聞內局尙在云。故尙今坐廊,若一向如此,則今當詣舊邸,推尋日記然後,當進湯劑矣。
林鼎益,以御管廳,一二所巡廳,左右邊捕盜廳言啓曰,去夜無犯夜人所捉之意,敢啓。傳曰,知道。
吏曹口傳政事,以張晉煜爲齊陵參奉。
壬辰二月二十日辰時,上延和門殿座入侍時,都承旨李在協,左承旨沈頤之,右承旨安兼濟,左副承旨林鼎遠,右副承旨李亨逵,同副承旨金尙定,假注書尹行修·尹東晩,記事官申禹相·李正薰,以次侍立。上具翼善冠·袞龍袍,乘輿出通陽門,詣延和門外降輿,因詣板位。在協曰,李亨逵,因臺疏陳疏出去矣。命書傳敎曰,右副承旨其涉過矣,卽爲牌招。上命宣傳官,拿入掌務中官。上曰,近來雖有萬古所無之事,莫重日記,不知去處,雖當宁日記,不敢泛忽,況昔年日記乎?向者御衣事,因守卒之達始知,而若不直告,則當殿座太僕,以實直告,此闕移御時日記有無,豈不知乎?以不知仰達。上曰,府掌務拿入,承傳色中官韓聖裕拿入。上曰,莫重殿座,有咳唾聲,申飭。上曰,日記考出有命,而以不知爲答,其可成說乎?甲申年在上闕時,見傷於雨露云者,汝之所達耶?甲申年,異於他年,而數朔日記閪失,則必無不知之理,從實直告。以不知仰達。上曰,邊安國拿入。上曰,宣傳官鄭駿采汰去。出榻敎上曰,邊安國拿入乎?汝旣甲申年燈燭房,則日記冊衣之閪失知之乎?以不知仰達。上曰,中官金壽崗拿入。上曰,汝旣無罪,則當在家而何以入闕拿入乎?對曰,聞殿座之命,不敢偃然在家入來矣。上曰,欲見汝子後陪而入來乎?因汝子而有此殿座,故拿入而此後善爲敎子。因命拿出。上曰,中官田宗成拿入。上曰,汝甲申年至月長番乎?對曰,然矣。上曰,然則移御時,日記輸來事知之乎?對曰,雖見之,未得記憶矣。上曰,中官曺壽喆拿入。日記閪失汝不知乎?對曰,有無果不知矣。上曰,郞廳二人,一則在上闕,一則在此闕,輸運時,若有與受文書,則豈不知乎?對曰,只爲捧置,而文書未及爲之矣。上曰,此事則然矣,而汝有八十老父而請由,故許由矣。只留二十日而返,事件雖異,以孝爲治之道,不可無飭,除名內侍府,命拿出。上曰,內侍府書員,極爲駭然,令騎郞決棍十度。上曰,當該中官,越俸十等。上曰,邊安國及至月以後掌番中官,出付金吾。命書傳敎曰,日記記草見偸者,令捕廳,窺伺得納。上曰,餘皆拿出。上還入大內後,諸臣皆退出。
壬辰二月二十日未時,上建明門殿坐入侍時,行都承旨李在協,左承旨沈頤之,右承旨安兼濟,左副承旨林鼎遠,右副承旨李亨逵,同副承旨金尙定,假注書尹行修·尹東晩,記事官申禹相·李正薰,以次侍立。上具翼善冠·袞龍袍,乘輿出通陽門,詣建明門外降輿,因詣板位。上命金吾堂上入侍。判義禁鄭弘淳,知義禁趙榮進,同義禁沈撥·具善復進前。上曰,罪人邊安國上之。上曰,莫重日記,必無無端閪失之患。且十三年日記,全數見失,則汝無不知之理,其時何不言於郞廳中官,以爲自脫之計乎?從實直招。以不知仰達。刑問一次。上曰,此時何等之時乎?才用廣蕩之典,而終不直招,乃至此境耶?汝之本鄕何處乎?對曰,在於安峽矣。刑問二次準次,不服。上曰,罪人洪益海上之。上曰,許多日記藏置之時,雖不知閪失,此闕輸運之時,豈有不知之理乎?若直招則庶有參酌之道,而若不直招,則汝豈生出闕門乎?汝之本鄕何處?對曰,長連矣。上曰,其時出送郞廳誰也?對曰,田宗成矣。上曰,受冊時卷數,若計捧,則必無不知之理,而此則姑捨,冊衣上,以壬辰五月書之者誰也?從實直告。刑問準次,以不知仰達。上曰,罪人金海采上之。上曰,莫重日記,不善傳授,至於閪失。且汝在京中,而稱在鄕,欺罔何也?邊安國,稱以不知文字云,其果不知耶?對曰,不知矣。上曰,旣作同官,汝豈不知乎?其時輸運軍,燈燭房軍耶?衛軍耶?對曰,燈燭房軍士矣。上曰,十三卷全無,十三卷似爲一負,或中間輸運軍所爲,而壬辰五月卷,則非汝輩所爲而何?汝父曾被刑推乎?對曰,然矣。上曰,汝父刑推後,幾年汝入屬內府耶?五月卷閪失,萬萬無狀,汝必怨國而然矣。汝之本鄕何處?對曰,龍川矣。上曰,曾有龍川人正法者,汝莫非厥漢之族耶?對曰,居在龍川,而正法者,不知誰某矣。上曰,旣是同鄕,則必無不知之理,極爲巧詐矣。刑問準次不服。上曰,罪人林鳳休上之。上曰,莫重日記之閪失,多至十三卷,事極痛駿,其時不善傳授之罪,其可赦乎?其時負來者何軍?負來者傳於何處乎?對曰,燈燭房軍士矣。上曰,十三卷見失,雖委之於軍士,而以壬辰五月書之者誰也?邊安國稱以無識,不知文字云,果然否?對曰,不知矣。上曰,汝旣作同官則,豈敢曰不知耶?對曰,非同番故不知。上曰,傳授時,計數捧置耶?對曰,未能計捧矣。上曰,此罪可以刑推矣。在彼闕中官書送卷數,在此中官照錄受置,而若不相左,則閪失之罪,在於彼闕,出給中官無疑,而何不直告乎?對曰,初無文字去來矣。刑問準次不服。上曰,罪人田宗成上之。上曰,當初閪夫,汝果不知乎?對曰,其時非盡爲移來,只數十年日記持來,而餘在下闕云矣。上曰,在於下闕何處乎?汝之所奏極殊常,從實直陳,若不直陳,則汝之乘草轎之祖,當刑推,無隱直陳。對曰,矣身旣無所知,別無可達之事矣。上曰,汝不過不善檢飭之罪,有此親問,而所陳極爲無狀,今者刑推,汝之目取矣。所對若是妖惡,今此刑推,非人也乃妖物也。汝其知之也。刑問一次不服。上曰,罪人金光泰上之。上曰,今日下敎,若何而不善擧行,使無罪者多入,雖不刑推,卽爲下鄕也。上曰,罪人朴良德上之。上曰,此事在於甲申三月,而汝旣不當三月,別無可問之事,特爲放送。上曰,刑推五罪人,竝更爲拿入。上曰,田宗成所告內,其時初不盡爲輸來云,果然否?安國對曰,果未的知矣。上曰,汝文字雖不知,若盡爲輸來,則庫必盡空,而不盡輸來,則庫中必有餘存,有何難知乎?安國曰,其時泛然看過,不得記憶矣。上曰,依法更爲勸杖。上曰,時原任大臣入侍事,遣史官傳諭。鼎遠曰,注書方入侍,使事變傳諭乎?上曰,使入侍注書傳諭。賤臣承命出去。事變注書玄在默,替代入侍。上曰,邊安國,汝奏以不文,而聞田宗成之言,卽刻變辭,汝豈不知冊之有無乎?速爲勸杖,羅卒,令騎郞決棍,可也。上曰,田宗成,初問汝以不能檢擧,而所供若是妖惡,冊張書以壬辰年者,必汝所爲,以此遲晩,可也。予欲酌處,而汝敢欺君乎?安國·宗成,準二次後,上曰,五人卽爲出置於西小門外,待下敎。命書傳敎曰,莫重日記記草,彼此闕輸運時,日記見偸者,十三卷,壬辰日記四朔偸去,記草見偸者近五十卷,此萬古所無。今日因尋壬辰日記乃覺,可見乾道之昭昭。田宗成,萬古異怪,刋名內府,黑山島永爲土民。邊安國稱以莫知五字,陰譎莫甚,楸子島永爲鄕民。洪益海,海南縣爲鄕民。金海采康津縣爲鄕民。林鳳休機張縣爲鄕民,其令倍道押送。上曰,此後則政院日記輸運時,以架子爲之。出榻敎上曰,昨日精神索漠,下敎校正事重,吏判內局提調,許遞,其代行司直趙雲逵爲提調。出傳敎上曰,羅卒退出,前排入之。上曰,令左右捕廳從事官,卽爲窺伺,而使之先搜紙廛,可也。上曰,府掌務及中官池好明拿入,命拿入內侍府書員。上曰,數中官之拿入,有何難事,而如是遲緩,不卽侍令耶?內侍府書員拿出,令騎郞,決棍事,下敎。鄭弘淳曰,俄者中官拿入時,羅卒爲推尋內侍府書員,高聲入去于廣達門近處,極爲驚悚矣。上曰,羅將幾名入去乎?弘淳曰,一名入去云矣。上曰,羅卒,令騎曹決棍也。府掌務及中官池好明拿入。上曰,冊子移此闕時,中官盡爲持來,汝時守官,必知之矣。好明供曰,盡來矣。上曰,田宗成云,置於下闕云,然否?府掌務供曰,豈有留置下闕之事乎?上曰,然矣。命特放。上曰,大臣入來乎?在協曰,皆入來矣。領議政金致仁,左議政韓翼謩,右議政金尙喆,藥房都提調李昌誼竝入侍。上曰,意外有前者所無之事,欲見壬辰北漢日記考出,則日記十三卷無之,記草尤多見失,豈有如此之事?致仁曰,臣等自外聞之,極爲驚心矣。上曰,金召史事,何以處置則爲好耶?命亨逵,讀奏供辭。上曰,此是萬古初有之事也,殺之少無惜矣。致仁曰,殺之果無惜矣。上曰,以法則無可殺之律,以情實言之,則無可生之理矣。致仁曰,聖敎至當,其情狀則極惡,而以法則無可殺之文矣。上曰,處置爲難矣。致仁曰,此事大體極怪,不可形言,而律無當施之文,自上參酌,似好矣。上曰,左右相之意,何如?翼謩·尙喆曰,臣等之意,亦與領相無異矣。命書判下傳旨。昌誼曰,日氣尙峭寒,而臨門殿坐,終日訊囚,臣等極爲悶切,而湯劑尙未進一貼,進御伏望。上曰,莫重日記皆見失,無心服湯劑矣。上乘輿。昌誼又力請於轎前。上曰,得冊然後,當進湯劑矣。昌誼曰,臣忱誠淺薄,不能仰格天心,殿下豈不暫許進湯劑耶?臣等勢將入侍於便殿矣。致仁·翼謩·尙喆,又齊聲力請。上不許,乘輿還入大內,諸臣退出。
上在慶熙宮。停常參·經筵。
藥房都提調李昌誼,提調趙雲逵,左承旨安兼濟啓曰,昨日臨門酬應,抵暮還內,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今者日記記草事,萬古初聞。昔以西伯聖,爭田兩國,相讓爲閑田。予若修德,此等小豎,焉可泛忽?公然飭詐,雖置此輩,噫,昔年莫重日記,見偸於負持軍,可勝寒心。其中亦有題目御筆者,興惟及此,良欲溘然,氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·王堂·藥房口傳問安。答曰,知道。
傳于沈頤之曰,三公·前北伯入來。
沈頤之啓曰,領議政金致仁,左議政韓翼謩,右議政金尙喆,前北伯趙雲逵,依下敎來待矣。
傳于沈頤之曰,內局入侍。
又傳于沈頤之曰,儒臣入侍置之。
沈頤之啓曰,假注書金孝直,時無職名,令該曹,依例付軍職,冠帶常仕,何如?傳曰,允。
傳于林鼎遠曰,該房承旨入侍。
林鼎遠,以備邊司言啓曰,海西長山南北分操節目,經筵中定奪,道帥臣相議,添書以入之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉之意,敢啓。傳曰,知道。
持平李長老啓曰,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈。請還寢東呂·址淳等還配之命,更令王府,嚴鞫得情。金柱泰,卽賊潤之子,只施定配之律,在渠亦云幸矣。今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子而猶爲無故平人,使之晏然行世,寧有如許道理?請還寢定配罪人金柱泰減等之命。罪人五得,所犯實是前古所無,變偸取情節,萬萬凶獰,酌處之命,雖出於我聖上好生之德意,論以國法,不可容貸。請黑山島爲奴罪人五得,依律處斷。以下二行刀削日前丁潤愼事,誠萬萬驚駭矣。渠無大段抱冤之事,而只以謀陷嫡侄之計,乃敢借着軍服,放聲於駕前,犯蹕當誅,法意甚嚴。如此無嚴叵測之類,不可容貸於覆載之間,而酌處之命,未免太寬。請大靜縣定配罪人丁潤愼,亟命依律處斷。禮曹佐郞金樂熙,自來爲人,頗有誚謗,曾任郵丞,殺人被謫,再爲湖郞,犯松編配,及叨見職,謂與一僚員,有難回周旋,累次呈辭該堂,至欲草記改差,則末乃出彌縫出仕之計,還拔呈單,蹲冒行公,其苟且無恥之狀,人皆嗤點。廉防一節,雖不足責於此輩,而其在勵廉隅之道,不可置而不論。請禮曹佐郞金樂熙刋改。新除授司諫院司課鄭枋,時在全羅道昌平地,獻納趙瑍,時在京畿廣州地,請竝斯速乘馹上來事,下諭。答曰,不允。末端事及下諭事,依啓。
行都承旨李在協疏曰,伏以臣於持平任觀周重擬之請,有不敢晏然者,安徐之敎,矇然掩置,還給之單,播謄政目,苟如其言,則溺職之失,莫此爲甚。豈但止於問備而已哉?政目謄出,固是銓曹之事,朝報落書,宜飭府吏之慢,況臺臣引避,旣在於榻敎未下之前,則其徑先詣臺之失,恐不得辭,而今忽以此,獨歸咎於喉院,良亦異矣。雖然被人譏斥,蒙難仍冒,玆敢露章徑出,仰請譴何。伏乞聖慈,亟賜鐫削,以謝臺議,千萬幸甚。臣無任屛營祈懇之至。批答無
持平任觀周疏曰,伏以臣向於朝參入侍也,諫長,以臣新啓,至有請推之擧,批旨特遞之餘,旋下仍任之命。凡臺閣,與他職有別,曾無仍在行公之例,故臣急於引避,詣臺自列矣。追聞古規,且探衆議,則諸臺之詣臺前啓外,苟有意見,各自發啓,毋論長官下僚,一日之內,至於十啓二十啓之例。然則諫長請推,旣出於前規未詣之致,臣之以此引避,亦未免損失臺體之歸,而且日昨開政時,吏曹書入仍任單子,而至有單子置之,初下敎改以安徐之命,此實出於優待臺閣之聖意也,而喉院不爲頒布,矇然掩置,只以仍任承傳,書出政目,物議譁然,以仍任單子未啓下之前,往先引避,莫不爲怪。榻敎丁寧,處分得正,則喉院之不爲頒布,臣莫曉其意也。事雖旣往,所關非細,臣謂當該承旨,宜施重推之典也。噫,臺閣之任,非比庶官,而至於臣身,壞損體例,無復餘地,一日仍冒,有關廉隅,而虛帶職名,徒招嗤點,昨陳辭疏,見阻喉院,臣之情勢,誠窮且阨矣。出納之地,不少見諒,使不得一暴自劾之義,此莫非臣疲軟之致,而亦恐非惟允之道,玆敢更入文字,仰瀆宸嚴。伏乞聖慈,俯諒臣難冒之狀,亟命鐫遞臣職名,千萬幸甚。臣無任屛營祈懇之至。批答無
開城府留守洪名漢疏曰,伏以聖算彌隆,邦籙無强,舊甲重回於就邸,盛儀載擧於試耈,禮成呼嵩,歡均率土。念臣父母墳山,在於忠淸道忠州地,而係官于朝,久曠省掃,居留未赴之前,適値元朝起居之辰,末敢爲請由往省之計,霜露之感,益切于中,所叨之職,旣異外藩,故雖於赴任之後,他道之受暇往來,自多已行之近例,公格旣無所拘,私情庶可少伸,玆敢不避猥屑,援例陳懇。伏乞聖慈,俯賜諒察,特許恩暇,俾伸人子至情,不勝大願。臣無任屛營祈懇之至。答曰,省疏具悉。卿其依所請,往省焉。
壬辰二月二十一日辰時,上詣延和門外。香祗迎入侍時,左承旨沈頤之,右承旨安兼濟,左副承旨林鼎遠,右副承旨李亨逵,同副承旨金相定,假注書尹東晩·金孝直,記事官申禹相·李正薰,以次侍立。上具翼善冠·袞龍袍,乘輿出通陽門,詣延和門外版位祗迎後,上曰,都承旨何不入來乎?安兼濟對曰,以任觀周事,陳疏往出矣。上曰,在藥院則於政院不相干矣。安兼濟曰,旣爲一院之長故如是矣。上曰,上疏持入。命讀,金相定,進前仰奏。上曰,持平任觀周,昨聞陳章,今又聞此,其涉訝之。及聞其章,事非無端,其欲下批見知申章,溺職則溺職。大抵其章十啓二十啓之說,暮年初聞。雖伏閤,不至於此。況旣傳原啓,則同入侍之人,雖有所陳,曰以所懷,卽三百年舊例,一啓十人二十人,其猶可也,一人十啓二十啓,今乃初聞。頃者陳章,自謂狂人,其習未息而然乎?憊中不覺一哂,本事雖重,無論,臺臣旣陳章,則相抗陳章,已壞國體。承旨李亨逵,昨日擧措,予則曰過矣。捧納之前,旣若此,則捧納之後,事面異也,而視其捧納,其無動意,欠於四維。持平任觀周,都承旨李在協,右副承旨李亨逵,竝遞差,以存國體。出傳敎上曰,承旨有闕代,參判金龜柱,前承旨任希敎爲承旨,牌招察任,房順房。三院副提調例兼,追後入侍。出傳敎上曰,予於凡事,非不矇然,自有執心。頃者田宗成之招,雖萬萬巧詐,不可不一番査實,而此與本事有異,故昌德宮其時守直,依朝考例,有拿入之命。此則欲知其時餘存與否而已。中官池好溟曰,以莊門皆開,其無餘存云。其詐亦綻露,而靜而思之,昨年詣昌德宮時,猶有莊門封處亦聞,故令政院考奏日記,欲知臨熙政堂,亦令中官往審,果有一處猶封處,而開見,尙有數卷日記,亦有許多記草云。取來則十八件果存,下敎中題目御筆云者,果指記草也。於記草題目,有御筆處,皆古干支故,尙今仰惟。今若皆存,此心庶弛,而未取來前,其猶憧憧。田宗成,雖至詐,留置之說,亦非孟浪。然其後五年之內,終不持來曰,以己丑持來,推諉於他人,雖不惜也,中官曺壽哲,其時郞廳,袖手傍觀,昨日下問,其答昏闒,其涉無狀,而此外有可駭者。頃者因興懷依唐陽城故事,令中官其令歸覲。其時曺壽哲·宋好一,當日次第呈辭,其涉可嘉,故本由限外,如給十日,壽哲由限,卽五十日而今加十日爲六十日,三十日而來。與陽城時不歸覲者,何甚相遠?聞昨日帳前所對,本鄕飢饉而然云。此隨螟蛉而飽食,不思其本,已涉無狀,旣來則今月十二日,人孰不知而隱居于京,欲準六十日,此不思其君,不思其親,若此而爲近侍,不亦陋乎?噫,王者,以孝爲治,其宜勸也。令內府刋名,卽日復逐本鄕,以示予正不遜王品之意,以此觀也。池好溟所對,其亦欺君,而年七十,劫於帳前,倉黃以對,其可恕也。且今無職名,飭亦何施?勿論今日記草,皆得來,此心少弛,而此中有萬萬可駭者,彼此旣不照數。頃者亦有偸竊藏經閣書冊者,無識扶支軍,負來之際,潛偸數幅,勢必固然,而壬辰年一卷四朔竊取,非特殊常。其中正月,卽予稱慶月,二月卽予就邸月,四月卽臨北漢月,工巧偸取,萬萬叵測。甚至於書其年月於五月編,莫知本事者,其年何知?國無法則已,奸狀綻露,其作俑者,必是中官,亦非燈燭房帳設所爲,其若自現,雖一律可貸,不然當重繩,分付內侍府,其令自現,不然,當該府有司府掌務,當施此律,以此嚴飭。頃年禁紙鞋,因官府文書偸竊而然云。頃者藏經閣偸書冊,意不過給冊儈捧價之意,而今者玆事,無異於偸竊京兆帳籍,宜端其本,靜而思之,此書若爲此,屑慢勝焉。今日問候批答,意蓋此也。令法曹法司法府申禁紙鞋,禁此一節,令該府,諺書曉諭,以示予刑期無刑之意。出侍敎都承旨金龜柱,進前奏曰,湯劑待令矣。上曰,入之。都提調李昌誼,提調趙雲逵,副提調金龜柱,御醫方泰輿,以次進伏。進湯劑訖。上自通陽門,還入大內,諸臣退出。
壬辰二月二十一日巳時,上御集慶堂。藥房入診,三大臣·儒臣·前北伯,追後入侍時,都提調李昌誼,提調趙雲逵,副提調金龜柱,假注書尹東晩,記事官申禹相·李正薰,醫官方泰輿·鄭允協·鄭允說·徐命緯·李以材·金孝儉,以次進伏訖。昌誼曰,聖候,若何?上曰,一樣矣。寢睡·水刺之節,若何?上曰,少勝矣。昌誼請診候,上許之。泰輿·允協,以次診脈候,皆以一樣仰達。上曰,記草得矣。昌誼曰,自此聖心少弛矣。上曰,曝曬何日爲之耶?禹相曰,擇日爲之,故姑未知的在何日矣。上曰,畿伯入來乎?欲問北道石物事矣。命三相入侍。賤臣承命出去,與領議政金致仁,左議政韓翼謩,右議政金尙喆,偕入進伏。致仁曰,聖體,若何,寢睡·水刺之節,若何?上曰,寢睡則小勝於前,似是鹿茸之效矣。一日二次入睡而覺幸矣。水刺則甚厭矣。致仁曰,俄伏見傳敎下者,始知記草之得,誠幸矣。翼謩曰,御筆關係莫重,而自此聖心少弛,極萬幸矣。致仁曰,捕將,俄者送言,而不得冊書矣。上曰,前北伯沈鏽入侍。出榻敎致仁曰,都提調與提調,曾經北伯矣。上下詢石物缺折與否。昌誼曰,臣則見其石物塗灰處,而不知其所由矣。雲逵曰,長明燈有四柱,雖有缺落處,無甚關緊矣。上促畿伯入侍。鏽進伏。上曰,定和陵石人,冠落而復加云,果然否?鏽曰,不然而石物或有塗灰處矣。上曰,藥房提調,持湯劑更爲入侍。出榻敎上曰,玉堂上下番,持問答入侍。出榻敎雲逵,持湯劑入侍。昌誼再進湯劑,上進御。命書傳敎曰,內局與廚院,都承旨例兼,尙房,左承旨爲副提調。上曰,鄭允說旣爲守令,徐命緯·金孝儉,爲當差矣。此後以次調用。上曰,諸臣姑爲退出。以次退出。
壬辰二月二十一日酉時,上御集慶堂。承旨入侍時,右承旨林鼎遠,假注書金孝眞,記事官申禹相·李正薰,以次進伏訖。上命承旨,讀掌令李長老所啓。賜批後,上曰,今聞同副承旨,以任觀周事撕捱云。不可事同而飭異,許遞,其代前承旨徐有隣除授,牌招入直,房順房。出傳敎上曰,儒臣持問答入侍。出傳敎校理李秉鼎,修撰金普淳入侍。上命諸臣,輪讀警世問答訖。命退,諸臣退出。
上在慶熙宮。停常參·經筵。
午時未時,日暈。酉時,日有左珥。
藥房都提調李昌誼,提調趙雲逵,副提調金龜柱啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察爲宜。臣等不任區區憂慮,敢來問安,竝此仰稟。答曰,知道。予則一樣,待敎入待。
中宮殿·惠嬪宮,藥房口傳問安。答曰,知道。
大駕,詣彰義宮後,王世孫,遣宮官問安。答曰,知道。
政院·玉堂·藥房口傳問安。答曰,知道。
大駕還宮後,政院·藥房口傳問安。答曰,知道。
林鼎遠啓曰,大司憲權噵呈辭,執義李台鼎呈辭,掌令李仁默在外,李惠祚式暇,持平李長老呈辭,一員未差,今日以監察茶時之意,敢啓。傳曰,知道。
以承傳色傳于徐有隣曰,該房承旨推考,安徐。
傳于沈頤之曰,海運君槤,給由馬,澆奠床備給。
以備忘記,傳于沈頤之曰,今予一心,憶昔而已。今聞賡韻錄,今日陪進云。受錄當詣舊邸,若昔年見諸宗而回,世孫祗迎·留營·留陳·副輦安徐,挾輦軍以內入直六十名,前後廂軍六十名,禁營三十,御營三十,訓將,新管標下軍都領入直,禁軍一百名隨駕,餘入直軍儀注皆安徐,時刻,待下敎只入正時,只備堂,三間石橋祗迎,同副承旨有日記考奏,命守宮,道由夜晝古介,諸宗舊邸待令。
金龜柱啓曰,今日動駕時,承旨不可不備員,而右副承旨徐有隣,以式暇,才已出去,卽爲牌招,何如?傳曰,允。
傳于徐有隣曰,侍衛入直擧行。
傳于沈頤之曰,同副承旨,自今年至己亥晝講次對日字考出,以待於本院。
以守宮史官望筒,傳于沈頤之曰,以首爲之。
傳于金龜柱曰,宗親及儀賓,入來者書入。
傳于沈頤之曰,時任如入來,內局,同爲入侍。
傳于徐有隣曰,諸司豫備。
以備忘記,傳于沈頤之曰,頃者因耆耉科,有料表請,今日仍此擧,聞相奏與予猶異,故竝樞府而許矣。回臥靜思,若此則五上司中,亦有三,必皆生心,若此,太康勝言?亦何異於五上司?進宴敎,若稽滯,政府必先豫備,竝皆停止事,卽爲分付。
金龜柱,以吏曹言啓曰,宗簿寺正兪彦鎬,除拜後過限未肅拜,依例改差,何如?傳曰,允。
林鼎遠,以御營廳言啓曰,本廳分授光熙門南邊體城頹毁處,修築事,前已啓下矣。明日爲始,修築之意,敢啓。傳曰,知道。
徐有隣,以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
壬辰二月二十二日巳時,上詣彰義宮擧動時,行都承旨金龜柱,左承旨任希敎,右承旨沈頤之,右副承旨徐有隣,同副承旨林鼎遠,記事官李鼎揆,假注書金孝眞,記事官申禹相·李正薰,以次隨駕。上具翼善冠·袞龍袍,乘輿出通陽門,詣延和門外乘輦。龜柱,請進湯劑。上曰,持入。都提調李昌誼,提調趙雲逵,醫官方泰輿,以次進伏。上進湯劑後,諸臣退出。大駕,遂詣彰義宮。
壬辰二月二十二日申時,上御彰義宮。藥房入診,時原任大臣·諸承旨,進後入侍時,都提調李昌誼,提調趙雲逵,副提調金龜柱,左承旨任希敎,右承旨沈頤之,右副承旨徐有隣,記事官李鼎揆,假注書金孝眞,記事官申禹相·李正薰,以次進伏訖。上曰,時原任大臣,隨駕承旨,竝入侍。出榻敎領議政金致仁,左議政韓翼謩,右議政金尙喆,領府事金相福,趨以進。上曰,今日來此,召見諸宗室,且有數器饌,誠太康矣。宮中·府中,俱爲一體,欲與卿等同食,故特召之耳。致仁等曰,臣等每被飮食之恩,而下情未得一伸,豈勝抑鬱?每欲一奏,而惶恐未果矣。上曰,抑將爲宴乎?致仁曰,非敢然也。向日政府臨幸,旣蒙曠世之恩,豈可無識喜之道乎?且有典禮,自政府,略備小饌,仰表微忱則幸耳。上曰,是非太康乎?致仁曰,此非康也。上曰,當於東月臺受之矣。致仁曰,惟在上爲之耳。上仍命就坐,內侍,以三器小卓,各致于大臣·承史之前。致仁曰,此是龍潛舊邸,今日此會,誠曠世之異數也。上製下一句詩,命諸臣賡進。上曰,耆科賡載錄,右承旨任希敎,一體頒給。出榻敎上親誦詩陟岵三章。命退諸臣,以次退出。回駕出門外,命駐乘輿,又製下二句詩,令諸臣,還宮後賡奏。上曰,知敦寧徐命膺入侍。駕前下敎命膺進伏。上特賜一句,亦令賡奏。還詣延和門。上曰,左右通禮及宣傳官李仁默·李潤河汰去。出榻敎上曰,人君乘輦動駕,則侍臣上馬下馬,卽次第事,而動駕時皆稟,回駕時直入,故此亦關係紀綱,下問則,尤爲可駭者,無嚴節次故若此云。於動駕時,亦有嚴節次乎?濟濟侍臣,公然乘馬,公然下馬,此何國體?通禮,雖下敎,於侍臣,其宜愛禮而不直,則不直,一倂解見任,當該承旨,亦不點檢,從重推考。出傳敎上自通陽門,還入大內,承史隨入。上曰,都承旨入侍。都承旨金龜柱進伏。上曰,賡韻乎?龜柱口奏二句詩。上曰,舊邸宗臣都尉賡韻,令永城尉,繕寫懸揭,時原任·承史賡韻,令都承旨,繕寫懸揭,而皆令度支鐫成,令次知中官,以揭兩賡韻,乘輦時,編次人承史賡韻,合而繕寫,作帖以入。出傳敎
上在慶熙宮。停常參·經筵。
仁宣王后忌辰齋戒。
自午時至酉時,或灑雨或下雨,測雨器水深四分。自初昏至夜五更,或灑雨或下雨,測雨器水深五分。
藥房都提調李昌誼,提調趙雲逵,副提調金龜柱啓曰,昨日動駕,抵暮還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。憶前此年此月,則十二日,而其日多事,故昨卄二日爲此,古則養性,昨則咸一,諸宗爲此,輔相·承宣豈遺?古則排盤,昨則三器,雖然此亦於予太康,因此鼓動政府·樞府,此亦予也。噫,太康自召,是豈憶昔?氣何暇諭?待敎入侍。
中宮殿·惠嬪宮,藥房口傳問安。答曰,知道。
徐有隣啓曰,大司憲權噵呈辭,執義未差,掌令李仁默在外,李惠祚疏批未下,持平二員未差,今日以監察茶時之意,敢啓。傳曰,知道。
徐有隣,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于沈頤之曰,知敦寧徐命膺,監印官李昌任,內局同爲入侍。
傳于沈頤之曰,內局入侍。
備忘記,傳于林鼎遠曰,昨日舊邸入侍時,原任正一品·宗臣·都尉,各賜豹皮一領,從一品·二品宗臣·都尉·副尉·諸承宣,各賜虎皮一令,翰注,各賜大鹿皮一令。
徐有隣啓曰,侍講院司書李文源,禮曹佐郞朴道翔,今二月二十日文臣朔試射時,無緣不參,依定式禁推傳旨,捧入之意,敢啓。傳曰,知道。
備忘記,傳于林鼎遠曰,政府·樞府,今此擧,所重在矣。雖許,其餘有何據切難受?以此分付,莫敢生意。
林鼎遠啓曰,玉堂上下番俱空,事甚未安,政官卽爲牌招開政差出,待下批仍卽牌招入直,何如?傳曰,當日爲之。
有政。吏批,判書鄭存謙進,參判李徽之牌不進,參議李命植進,同副承旨林鼎遠進。以朴相老爲執義,以金悌行爲持平,以李商建爲持平,以閔養烈爲正言,以金魯淳·趙載俊爲校理,以鄭好仁爲副修撰,以尹得養爲戶曹參判,以李海重爲兵曹參知,以申光緝爲宗簿正,以徐逈修爲軍資正,以金鍾卨爲司饔僉正,以宋鍈爲司成,以鄭澤孚爲禮曹正郞,以金鎔爲孝陵別檢,以洪思默爲翼陵別檢,以申晦爲司僕提調,以趙雲逵爲司饔提調,以金時默爲平市提調,以李昌壽爲繕工提調,以李溵爲奉常提調,以尹東暹爲宗簿提調,以閔弘烈爲瓦署提調,以金龜柱爲掌樂提調,以李夔爲宗簿主簿,以權噵爲同經筵,以盧緝·李東龜爲順懷墓守衛官,順天府使崔台衡,仍任事承傳。
兵批,判書李昌壽病,參判李重祜入直進,參議李海重在外未肅拜,參知李興宗病,同副承旨林鼎遠進。以李絅爲長山別將,以李華源爲興陽監收官,以丁昌宗爲珍島監牧官,以姜啓周爲護軍,以李在協·李海重·李亨逵·金相定·任觀周爲副護軍,以金魯淳·金鳴魯·宋翼洙爲副司果,以金孝眞爲副司正。
徐有隣,以兵曹言啓曰,今二月二十二日,晉州居幼學鄭復臣稱名人,自興化門入來,鳴申聞鼓,依定式,下該曹,推問。當該守門將安國民,推考,何如?傳曰,允。
徐有隣,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
掌令李惠祚疏曰,伏以臣之父病,經年淹篤,已成貞疾,臣之情私,長時焦迫,實無離捨供職之勢,而月前除命,適下於特敎申飭之餘,臣他不假顧,聞命卽謝,繼以正門朝參,舊邸陪班,竭蹶趨參,尙今低徊,未敢言私,而若其煼灼之情,蓋未嘗一日弛也。癃老氣息,又當換節,少失將攝,忽添毒感,臣左右扶護,暫不離側,逐日詣臺之役,萬無抑情奔奏之路,玆敢疾聲呼籲於天地父母之前。伏乞聖慈,諒臣至情,亟許鐫改,俾便救護,以安私分,千萬幸甚。答曰,省疏具悉。爾其勿辭,護焉。
壬辰二月二十三日巳時,上御集慶堂。藥房入診入侍時,藥房都提調李昌誼,提調趙雲逵,副提調金龜柱,記事官李鼎揆,記事官申遇相·李正薰,醫官方泰輿·鄭允協·徐命緯·李以材·金孝儉,以次進伏訖。上進湯劑,仍命兩廳首醫入診。泰輿等,退伏奏曰,脈道左右三部度數調均,滑體與脾胃脈候一樣矣。龜柱曰,時原任大臣,方來待矣。上曰,時原任大臣入侍事。出榻敎鼎揆,承命出來,領府事金相福,領議政金致仁,左議政韓翼謩,右議政金尙喆,知敦寧徐命膺,監印郞李昌·任與,進伏。致仁曰,夜間聖體,若何?寢睡·水刺之節,亦若何?上曰,寢則勝而食則甚厭矣。致仁曰,昨日進饌,事雖小而略伸下情矣。伏見夜下備忘,不勝落莫矣。受宗親儀賓府一床,有何傷乎?敢請以今卄五日設行矣。上曰,若以卄七日爲之,則當於摠府爲之,予雖固執,此則不當固執而誠太康矣。然在所不已,則設補階,使君臣同一堂之意,如何?龜柱曰,聖敎旣曰敬大臣,請設補階。上曰,當然而亦涉張大矣。翼謩曰,臣有區區下情,而欲達未果矣。他雖不許,耆社進饌,不可不許矣。致仁曰,殿下旣入耆社,豈可固拒乎?上笑曰,卿等將以耆社待我乎?雖三處爲之,將至五日,豈不太康乎?五上司若一時爲之,則予當受之矣。致仁曰,其勢難矣。龜柱曰,中樞·議政府,則一日合設無妨,故自外相議矣。上曰,此則無妨,而雨麥登場後,爲之,何如?致仁曰,此則不然矣。上曰,六日進饌,飮食必若流矣。致仁曰,異於流連矣。上曰,觀其氣像,恐或張大,昨夜有敎,時原任大臣之請若此,當固執而固執,不當固執而不固執,曾已下敎,旣無樂,何異宣醞?雖强許,頃見宗親府有此事,尙今戒康,器數勿爲豐備事分付,當受於德游堂庭,只政府堂上承旨入侍,以時服入侍,徹扇侍衛時刻安徐。出傳敎上曰,藥房提調,持湯劑更爲入侍。出榻敎雲逵,持陽劑進伏。上進御後,命注書出去,守廳承旨入侍。賤臣鼎揆出來,召同副承旨林鼎遠入侍後,藥房先退。
壬辰二月二十三日午時,上御集慶堂。隨廳承旨入侍時,同副承旨林鼎遠,假注書金孝眞,記事官申禹相·李正薰,以次進伏訖。上問于承旨曰,日記詳考乎?林鼎遠對曰,詳考矣。上曰,自何年至何年?鼎遠曰,自壬辰至己亥謄出矣。命讀訖。上曰,凡乘輦時,有侍臣上馬下馬節次,駕轎時無此,卽是故例,而今者通禮院書員無形,以昨日觀之,雖其若異焉,動駕時,旣無嚴節次,則何請小駐?此時旣若此,則回駕時,宜無異同,而初則導駕,回時其隨駕乎?萬萬駭然,故下敎而更思,此日其宜分揀,而侍臣旣命旋仍,事體,若何而亦不過解見任,故雖不諭,假通禮,其宜參酌,勿汰去仍任事分付。出傳敎鼎遠,讀奏右議政金尙喆掃墳呈辭。上曰,給由馬,澆奠床備給。出傳敎命退,承史退出。
上在慶熙宮。停常參·經筵。
仁宣王后忌辰。
午時未時,日暈。酉時,日暈。
藥房都提調李昌誼,提調趙雲逵,副提調金龜柱啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。喜雨徹宵,爲民心喜,氣則一樣,待敎入侍。
中宮殿·惠嬪宮,藥房口傳問安。答曰,知道。
徐有隣啓曰,大司憲權噵呈辭,執義朴相老在外,掌令李仁默在外,李惠祚受由,持平李邦榮未肅拜,金悌行在外,今日以監察茶時之意,敢啓。傳曰,知道。
以備忘記,傳于徐有隣曰,惟明日先用心,今日其欲從容,兩次建功入焉。
又以備忘記,傳于徐有隣曰,人君擧措,其宜正大。且中書府,其坐舍人蓮亭,明日宜有實郞廳檢祥,口傳備擬,仍爲陞付舍人,領來其饌,予雖暮矣,豈受司錄領來饌?其令卽爲書入。
吏曹口傳政事,以洪相簡爲檢祥。
同日,吏曹口傳政事,以洪相簡爲舍人。
安兼濟,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
上在慶熙宮。停常參·經筵。
藥房都提調李昌誼,提調趙雲逵,副提調金龜柱啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日政府臣,其誠雖可嘉,此豈體君心?亦豈順其美?雖然欲彰盛事,强受此饌,其誠太康,心竊歉然,氣何暇諭?待敎入侍。
中宮殿·惠嬪宮,藥房口傳問安。答曰,知道。
都摠府殿坐罷後,政院·王堂·藥房口傳問安。答曰,知道。
世孫宮,政院·玉堂口傳問安。答曰,知道。
藥房口傳啓曰,今日湯劑,雖幸一貼之進御,而有更進之敎,未承入侍之命,日勢向暮,下情悶鬱。伏乞卽許召接,千萬幸甚顒祝,惶恐敢啓。答曰,湯劑入之,退去。
以御製,傳于沈頤之曰,須看今予德游堂服色,講筵衣乎,次對衣乎?是次對服色也。且見沖子服色,祗迎衣乎,常侍衣乎?是常侍服色也。强受饌,故强着笠着道服,而於予誠太康,若踰大關嶺矣。嗟哉,若此翁,進饌抑何意?予自哂予自哂。今日追憶昔年,故强受此饌,一猶過矣,況再乎?且時原任皆入侍,此與政府·樞府同進饌一也。然其肉旣熟,何復生肉?明日當受臥內,若此然後,今予誠二太康,可示於來歲問此,餘三府,亦何敢生意?朝來示予意,將此令知悉。
沈頤之,以侍講院言啓曰,本院輔德洪相簡入直矣。移拜舍人出去,上番闕直,事甚未安。兼弼善李秉鼎,兼文學金普淳,時無職名,令該曹,口傳付軍職,竝卽牌招,以爲推移入直之地,何如?傳曰,允。
傳于安兼濟曰,竝入侍。
又傳于安兼濟曰,昌德宮,當遣中官,敦化正門及東挾,竝開之事,分付衛將。
傳于金龜柱曰,分付該院,笛二雙待令。
兵曹口傳政事,以金漢耆爲副摠管,以金普淳爲司果。
沈頤之,以侍講院言啓曰,本院上番闕直,事甚未安,輔德·弼善·文學,俱未差,兼弼善金魯淳,入直玉堂,兼文學金普淳牌不進傳旨未下,兼司書李顯永,卽爲牌招,以爲始陞入直,何如?傳曰,允。
金龜柱,以吏曹言啓曰,新除授全羅道都事尹弼秉呈狀內,身病甚重,勢難察任云。今姑改差,何如?傳曰,允。
又以吏曹言啓曰,新除授會寧府使具秉勳,戶奴呈狀內,矣上典,落馬致傷,百般醫治,終不差減,旬月內萬無起動往赴之望云。身病旣如是危重,則不可等待其差歇,依例罷黜,何如?傳曰,允。
安兼濟,以兵曹言啓曰,內禁將宋載岳,猝得身病,症形孔劇,旬月之內,勢難供職,呈狀乞遞,宿衛輪直之任,不宜久曠,今姑改差,何如?傳曰,允。
又以兵曹言啓曰,昌德宮衛將金世九,身病孔劇,勢難供職,呈狀乞遞,不可等待其差復,今姑改差,何如?傳曰,允。
又以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
壬辰二月二十五日辰時,上御德游堂。進饌入侍時,行都承旨金龜柱,左承旨任希敎,右承旨沈頤之,左副承旨安兼濟,右副承旨徐有隣,同副承旨林鼎遠,記事官李鼎揆,假注書金孝眞,記事官申禹相·李正薰,領府事金相福,領議政金致仁,左議政韓翼謩,右議政金尙喆,判府事李昌誼,司直沈星鎭,兵曹判書李昌壽,司直趙雲逵,司直鄭弘淳,左參贊趙明鼎,刑曹判書韓光會,禮曹判書元仁孫,知敦寧徐命膺,司直李景祜,以次進伏訖。金相福,趨而進曰,所可幸者,今日日氣之稍和也。上曰,是等漢劉昆之言偶然耳。金龜柱,請進湯劑,上命持入。都提調李昌誼,提調趙雲逵,醫官方泰輿進伏。進湯劑訖。致仁,請進饌,上命入。又命取一架子,盛以六器饌,以一雙笛先導,送詣于昌德宮。又一架子,盛六器饌,一雙笛先導,送詣于毓祥宮,上遂下榻以送。致仁曰,再明二十七日,有異於他時,摠管在外者,俾出其代則似好矣。上曰,在外摠管許遞與有闕代,口傳擧行,仍卽牌招察任。出榻敎龜柱,進奏摠管望。上曰,都摠管望代鄭厚謙爲副管,先入侍後謝恩。出傳敎上曰,新除摠管,倂牌招先入侍後謝恩。出榻敎致仁曰,春坊官員及戶判,方在外矣。上曰,春坊官員,戶曹判書,舍人入參。出榻敎龜柱曰,春坊一員不備矣。上曰,李秉鼎兼弼善許遞,其代以金魯淳爲兼弼善,先入侍後謝恩。出傳敎戶曹判書李思觀,副摠管金漢耆·鄭厚謙,兼弼善金魯淳,檢祥洪相簡,說書朴相甲,追後入侍。遂進饌,大朝三卓,小朝亦三卓,王世孫進爵,降階呼嵩,時原任大臣及諸臣,以次進爵。上命奏二雙管及嵇琴,少間,又命掌樂提調曰,管則除之,只奏嵇琴。仍製下七言一句詩,命諸臣賡進。諸臣各以其所作之詩口達訖。仁陽君李景祜,知敦寧徐命膺進前奏曰,臣等待罪五上司,一伸下情,固不可已也。龜柱曰,此非猥事,乃是應行之事矣。上曰,仁陽,是元勳之子,予實愴焉。其特許之矣。龜柱曰,宗臣都尉來待矣。上曰,諸宗臣·諸都尉入侍。出榻敎海運君槤,全恩君墩,永城尉申光綏,綾城尉具敏和,靑城尉沈能建,光恩副尉金斗性,興恩副尉鄭致和,進伏。海運君槤曰,今日之擧,此固臣子當然之道,而臣等,尙未得一伸下情,惶愧靡極。上曰,二十八日當受矣。申光綏等曰,臣等忝在儀賓,當此喜會,一伸下情,是所願也。上曰,爲之而無過五器。金漢耆曰,臣等亦有所仰達者矣。今二十七日,乃是希有之慶,豈可無識喜之節乎?上曰,摠府則吾當受之矣。韓翼謩曰,耆社則當初一日爲之矣。上曰,耆社吾當先受矣。上曰,二十九日,耆老所宗親府進饌時,該所該府親臨矣。出榻敎龜柱,請進湯劑,上命持入。都提調李昌誼,提調趙雲逵,醫官方泰輿進伏。進陽劑訖,上命撤床。仍下摠府殿座之命。上具平服,以乘輿出通陽門,詣摠府,御于廳中。上曰,新除授摠管竝入侍。出榻敎副摠管金漢耆·鄭厚謙入侍。上曰,再明日其可能乎?漢耆曰,優優矣。上乘輿自通陽門,還入大內,諸臣退出。
上在慶熙宮。停常參·經筵。
午時未時,日暈。
藥房都提調李昌誼,提調趙雲逵,副提諸金龜柱啓曰,禮成受饌,歡騰祝崗,移時酬應,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫侍坐餘,氣候,何如?臣等不任區區憂慮,敢來問安,竝此仰稟。答曰,知道。名雖受饌,實則受宴,回來靜臥,予懷何耐?身雖在於今歲,心則在於前歲,氣何暇諭?待敎入侍焉。沖子氣候亦一樣矣。
中宮殿·惠嬪宮,藥房口傳問安。答曰,知道。
殿坐罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
安兼濟,以都摠府言啓曰,今日入直內三廳武兼禁軍及軍兵等,當爲中日習射,而殿座相値,不得爲之之意,敢啓。傳曰,知道。
傳于沈頤之曰,受於便殿,若何?崇政東月臺擧行,以蜜水待令。
傳于安兼濟曰,竝入侍。
徐有隣啓曰,憲府連日監察茶時,諫院許久闕啓,俱涉未安。除在外外,未肅拜不爲行公人員,竝卽牌招,何如?傳曰,允。
傳于徐有隣曰,同副承旨,與御史,待敎入侍。
傳于安兼濟曰,御使入侍時,同副承旨,持咸鏡道帥臣狀聞及漢城府草記,入侍。
以掌令李惠祚牌不進罷職傳旨,傳于安兼濟曰,只推。
傳于林鼎遠曰,準事雖可駭,準祖有功於庚子年,曺守哲下敎,安徐。
兵曹口傳政事,以金命行爲柔遠僉使。
以北兵使趙收啓,柔遠僉使兵符見失,已至三年,今始摘發,惶悚待罪事,傳于林鼎遠曰,勿待罪事,回諭。
承文院官員,以都提調意啓曰,製述官李華源遷轉代,前別提李旭祥差下,付軍職冠帶常仕,何如?傳于沈頤之曰,允。
安兼濟,以兵曹言啓曰,今二月二十五日,咸昌居御營保人金辰龜稱名人,自興化門入來,鳴申聞鼓,依定式下該曹推問,守門將孫澤,推考,何如?傳曰,允。
又以兵曹言啓曰,新差梁永萬,洞權管金德升,猝得身病,差復無期,時月之內,勢難登途赴任之望,呈辭乞遞,依例罷黜,準期不敍,何如?傳曰,允。
沈頤之,以漢城府言啓曰,北部居李伸女李氏,與金壽大子景鎭成婚,姜碩期女姜召史,與梁善興子遠柱成婚,而俱以今二月十八日行禮。南部居柳光瑞女柳氏,與金啓漢子興孫成婚,西部居李景彬女李召史,與李雲祥成婚,俱以今二月十九日行禮。西部居金聖熀女金召史,與沈壽宅成婚,沈琨妹沈氏,與鄭允祥成婚,而俱以今二月二十日行禮。金雲慶姪女金召史,與李枝盛成婚,金時泰女金召史,與權道祥成婚,中部居鄭守恒,與金起三女金召史成婚,南部居申㠍女申氏,與朴聖欽子時雨成婚,而俱以今二月二十一日行禮。李世興女李召史,與田龍碩子成特,今二月二十二日成婚。中部居金世建女金召史,與柳貴三今二月二十四日成婚行禮事,各該部報來之意,敢啓。傳曰,知道。
安兼濟,以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
忠淸監司閔百奮疏曰,伏以歲籥載新,聖算彌隆,臣民慶忭,中外惟均。仍念臣,以譾劣,猥叨重藩,辭不獲命,終至冒膺。識淺才短,瘡疣百出,今玆顚沛,亦云晩矣。薄勘旋仍,除旨重頒,追提先故,恩言鄭重。臣雙擎九頓,感淚交零。噫,此特一獄吏事耳,臣之昏謬,尙不能辨別曲直,致煩朝聽,其何承流宣化,少效分憂之萬一哉?是不惟負我殿下委寄之重,下以添辱先烈,亦莫大焉。聖恩雖出於曲庇,臣罪不敢以自恕也。至於本事委折,固宜有一二仰暴者,而臣雖無似,尙縻見職,其又何敢與道內士民,交辨得失?上瀆宸嚴,自隳藩宣之體,而重貽朝廷之羞哉?抑臣之所自慙恨者則有之。向使臣,明足以剖析,威足以彈壓,誠信足以孚於一方,則初寧有是事?籍使有之,其所疑侮張皇,豈至如是?是臣之不容苟冒於此任,卽此一事,而事面已較然矣。今若徒恃寵靈,諉以匪恕之敎,不知自處,晏然蹲仍,則不獨臣之自愧於心,瞻聆所及,人謂斯何?此又臣之所大懼也。況臣水土之祟,已成貞痼之疾,而最失血過多,眩喘感甚,臨事顚錯,不省回到。雖無目下情勢,顧此病狀,決難自力,今當載陽之節,省耕聞俗,一日爲急,若不早自爲圖,是將重誤民事,罪上添罪,玆敢冒死哀籲,冀蒙矜察。伏乞聖慈,諒臣苦懇,亟遞臣職,以幸公私,實天地生成之澤也。臣無任瞻望雲天頌恩俟命之至。批答見上
壬辰二月二十六日巳時,上御崇政殿東月臺。進饌入侍時,行都承旨金龜柱,左承旨任希敎,右承旨沈頤之,左副承旨安兼濟,右副承旨徐有隣,同副承旨林鼎遠,記事官李鼎揆,假注書金孝眞,記事官申禹相·李正薰,以次侍立。上具翼善冠·袞龍袍,乘輿出資政門,詣崇政殿東月臺殿座。領府事金相福,領議政金致仁,左議政韓翼謩,右議政金尙喆,判府事李昌誼,知事高夢聖,僉知金朝潤·金尙集,都事李基采進伏訖。龜柱,請進湯劑。上命持入。都提調李昌誼,提調趙雲逵,醫官方泰輿進伏。進湯劑訖。兵曹判書李昌壽曰,二十九日動駕時,軍兵去就仰稟矣。上曰,二十九日,詣耆社宗親府時,挾輦軍六十名,挾輿軍二十名,內營入直軍侍衛,陪衛前後廂軍六十名,訓將領新營入直標下軍都領入直,禁軍隨駕,餘皆安徐,三嚴,以辰正三刻單嚴,留營·留陣,亦安徐,侍衛只入直侍衛,事有先後,耆社宗親府,以二十八日進定,儀賓府,以二十九日爲之,而此依家人例,當自內以受,承史侍衛安徐。出傳敎上曰,再明動駕時,前後廂軍,以禁御兩營軍爲之。出榻敎上曰,明日臨摠府,意蓋追昔。噫,明日受點摠管,翌年八月,自差備去直摠府,其雖瓜滿月,不敢遽報,三十日始報就邸,此日,若丙戌年受宴,明日詣摠府時,鼓吹依例陳設。出傳敎上曰,侍從僉中樞,一體入參。出榻敎上曰,賡韻帖持入。金龜柱進前讀奏,讀訖。上曰,賡進詩作帖,一件入啓,一件入達,諸臣一體頒賜。出榻敎上曰,僉知李堯八,一體入參。出榻敎金致仁曰,李堯八已入來矣。上命就坐飮食,金相福,請進饌。上曰,依爲之。遂進床,大朝三卓,小朝三卓,王世孫進爵呼嵩,時原任大臣,以次進爵。上曰,入侍中有善飮者,各給三杯,以示禮成於三之意。上曰,曾已申飭,則於此月,無端違牌,此何分義,此何事體?若此故春坊只一人入直,亦涉駭然,只推,玉堂春坊,更爲牌招入直,此時近畿未來者,一竝禁推,以存國體。出傳敎上曰,無嚴節次一也,而通禮院書員無形,以無嚴節次以奏,故下敎,今聞以諸司預備然矣。此正毛將傅者,豈可有同去就之義乎?只推,牌招察任。出傳敎上曰,東·西郊禁軍,有入來者乎?安兼濟曰,入來矣。上曰,竝來待,留一雙待令。出傳敎旣掇床。上曰,藥房提調,持湯劑更爲入侍。出傳敎都提調李昌誼,提調趙雲逵,醫官方泰輿,以次進伏。進湯劑訖。上製下一句詩,命諸臣賡進。乘輿後,命林鼎遠,讀奏諸道狀聞及上疏。鼎遠奏咸鏡監司宋文載狀啓。上曰,今聞北伯狀聞,兩參奉所爲,萬萬可駭。其所定判者,若何?而尤焉敢若此?刋名仕版事,分付。出傳敎又奏忠淸監司閔百奮上疏,上曰,藩臣體重,復仍意深,其在事體,何若是張皇此章下送?其令察任。出傳敎上乘輿,自資政門還入大內,諸臣退出。
壬辰二月二十六日申時,上御集慶堂。御使入侍時,按覈御使兪漢謹,同副承旨林鼎遠,假注書金孝眞,記事官申禹相·李正薰,以次進伏訖。上命御史進前,又命讀其書啓。兪漢謹進伏讀書啓,讀訖。上曰,御使書啓,下該曹,竝與其時判付,過今朔後,問于大臣稟處。出傳敎御使先退,林鼎遠讀奏北兵使趙狀聞。上曰,柔遠僉使代,令該曹,口傳擇擬,兵符,亦今政院,卽造以下。出傳敎鼎遠奏曰,狀啓末端,有惶恐待罪之語矣。上命書下諭,命退,承史退出。
上在都摠府。停常參·經筵。
藥房都提調李昌誼,提調趙雲逵,副提調金龜柱啓曰,連日受饌,誠切祝崗。移時酬應,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫侍坐之餘,氣候,何如?臣等不任區區憂慮,敢來問安,竝此仰稟。答曰,知道。予與沖子,氣候一樣,下敎時入侍。
中宮殿·惠嬪宮,藥房口傳問安。答曰,知道。
都摠府殿坐罷後,政院·玉堂·藥房口傳問安。答曰,知道。
上詣都摠府後,政院·玉堂·藥房口傳問安。答曰,知道。
以承傳色,傳于沈頤之曰,今日追慕而爲之,鼓吹依例待令,黑團領亦依例爲之。
以承傳色,傳于徐有隣曰,欲見昔年日記,問於世孫宮,則皆無云,該房承旨坐門外,令騎曹,問於世孫宮郞廳。
又以承傳色,傳于徐有隣曰,中官金壽光,不能敎子失日記,拿入。
又以承傳色,傳于徐有隣曰,中官金得呂·姜得賢,刊名內侍府。
又以承傳色,傳于徐有隣曰,中官崔孟得·金仁健,下捕廳拘留。
以備忘記,傳于沈頤之曰,於今政院稟,其涉駭然,此時豈爲在鄕者?予今宿憶昔窩,明朝當動駕,皆待令。
又傳于沈頤之曰,耆社進饌外,竝停,敦寧府,明日爲之。
又傳于沈頤之曰,當宿摠府而動駕,以此擧行。
傳于徐有隣曰,若有軍號,磨鍊以入之,堂上豈爲軍號以入乎?當下敎置之。
又傳于徐有隣曰,騎判,傳授命召後,入侍。
又傳于徐有隣曰,騎判入侍。
沈頤之啓曰,藥房三提調,爲承候來詣請對矣。
安兼濟,以兵曹言啓曰,明日動駕時,本曹堂上·守宮及侍衛·陪衛,不可不備員,而參議李海重,在外未肅拜,令政院稟旨變通,亦令該曹以在京無故人,口傳差出,仍卽待下批牌招,以爲侍衛備員之地,何如?傳曰,允。
安兼濟啓曰,因兵曹草記,明日動駕時,本曹堂上·守宮及侍衛·陪衛,不可不備員,參議李海重在外,令政院稟旨變通事,允下矣。參議李海重,合有變通之道,何以爲之?敢稟。
安兼濟,以兵曹言啓曰,本曹正郞韓光近,身病猝重,勢難供職,呈狀乞遞,今姑改差,動駕隔宵,侍衛不可不備員,令該曹卽爲口傳差出,何如?
以備忘記,傳于徐有隣曰,大殿日記記草,其猶負持軍偸竊,今因相考,令春郞日記取來,則自昔年至今甲戌,許多日記皆無,事之寒心,莫此爲甚。乙酉承儲時日記,辛丑健儲時日記,皆在見偸中。且敢乙亥以後命置事,非下敎者,敢書於彼闕曹司間,萬萬可駭,而中官已作故,問于誰?頃者下敎,該廳尙未伺得,今又若此,設捕廳意焉在?此非比他文書,雖賣,人孰不知,而若是欺隱乎?左右捕將從重推考,從事官一倂汰去,其令刻期伺得,雖廛人,其若自現,予當參酌。今者見偸,必是中官所爲,用意叵測,甲申年傳守中官崔孟得·金仁健,令該廳回駕後,嚴問持草供以奏。
徐有隣,以義禁府言啓曰,校理趙載俊禁推傳旨,啓下矣。趙載俊,下去京畿廣州地云,依例發遣府羅將,拿來,何如?傳曰,允。
又以義禁府言啓曰,在鄕騎堂,卽其投畀,倍道押付事,命下矣。參議李海重,京畿廣州地下去云,以傳敎內辭意,具罪目,依例發遣府書吏,卽爲押付之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
壬辰二月二十七日辰時,上御都摠府。進饌入侍時,行都承旨金龜柱,左承旨任希敎,右承旨沈頤之,左副承旨安兼濟,右副承旨徐有隣,同副承旨林鼎遠,記事官李鼎揆,假注書金孝眞,記事官申禹相·李正薰,以次侍立。上具翼善冠·袞龍袍,以乘輿出通陽門,詣都摠府殿坐。都摠管密安君焍·順義君煊·安昌君燝·具善復·雲山君楢,副摠管尹得雨·金漢耆·鄭厚謙·尹東晳·李光瀷,進伏。上特命漢耆·東晳·厚謙,先爲進爵。下敎曰,作樂舞童,依例爲之。龜柱,請進湯劑。上命藥房,持湯劑入侍。都提調李昌誼,提調趙雲逵,醫官方泰輿,進伏。進湯劑訖。上曰,嗚呼,不肖,前後承除,同入先案,已是千千萬萬料表。況此日,卽予初投摠管之日,如政府·樞府皆令吹笛,今何爲此?豈爲予?卽慕昔也,而於予亦太康,今辰,亦追思此壬午後七回甲也,微忱益切,將此樂具德游堂庭,復爲此追憶壬午揀擇時事也。嗚呼,其時,予年纔九歲,重逢七甲,微忱萬憶,故雖爲此,摠府東坐,德游堂庭西,坐於摠府,亦不設倚,意蓋深矣。曾聞實錄奉考,昔年英廟朝,設養老宴,明日內宴時,亦若此爲敎。嗚呼,今日,予雖爲此,明日耆英館,亦同此,而然摠府一府德游堂,今闕堂故,雖爲此,明日靈壽閣,體貌尊重,何敢若此?然追憶己亥·甲子,予亦同請先展禮靈壽閣,後坐館受饌時,宜上尉陟降,只鼓次凡節皆除。宗親府受饌時,依兩昨例,吹笛事,分付。動駕時,當由景福洞口,回駕時當由夜晝介,百官,只景福洞口祗迎,該房知悉。出傳敎遂進饌,大朝三卓,小朝三卓,王世孫進爵,降階呼嵩,諸臣以次進爵。旣撤床,上乘輿鼓吹先導,還詣德游堂西庭殿坐。上命都承旨入侍。龜柱進伏。上曰,又命諸承旨入侍。諸承旨以次進伏。上曰,今日逢此月爲此擧,誠千千萬萬料表。傳豈不云乎?上老老而民興孝,莫云宴與饌,其受此,若無興孝之道。嗚呼,鮐背黃耉,皆昔年舊臣舊民也。勿論士庶,年七十·八十奉親者,令該曹特賜饌需,皆令奠酌其親,八道兩都,亦依此擧行事,分付。出傳敎上製下七言一句詩,命諸臣賡進。龜柱請進湯劑。上命持入。都提調李昌誼,提調趙雲逵,醫官方泰輿,進伏。進湯劑訖。上曰,三日入侍大殿世孫宮長番,各熟馬一匹賜給,薛里以下,各兒馬一匹,飯監弦弓一張賜給,傳杯人·水刺間下人待令者,令該曹米布題給。出傳敎上曰,嗚呼,今日此擧,豈爲予也?所重在矣,故頒賞便殿月臺,亦豈異同?再昨政府設饌時,昨日樞府設饌時,大臣熟馬一匹面給,重宰各熟馬一匹,舍人兒馬一匹賜給,政府·樞府員役熟手以下,一體施賞。出傳敎龜柱曰,仁陽君李景祜及知敦寧徐命膺等,來詣矣。上曰,勳府堂上李景祜,敦府堂上徐命膺·李瀁入侍。出榻敎李景祜·徐命膺·李瀁,進伏。命膺曰,今此盛禮,實爲稀有之慶,諸司皆蒙允許之恩,而獨於臣尙靳允音,臣竊慨然。上曰,追憶領敦寧,予深愴焉,其特許之矣。明日於宗親府,當受之矣。命退,諸臣退出。
壬辰二月二十七日申時,上詣都摠府。殿座入侍時,右承旨沈頤之,左副承旨徐有隣,記事官李鼎揆,假注書金孝眞,記事官李在學·李正薰,以次侍立。上具翼善冠·袞龍袍,以乘輿出通陽門,詣延和門外住輿。上曰,中官曺壽哲·金聖燁,竝刊命內侍府。出榻敎上曰,其於耆社,所重在焉,敦府予心興懷,皆令當日雖依敎爲之,其餘設饌,皆令停止,以示今日君君臣臣之意。出傳敎上曰,今日朝鮮,有君乎,有臣乎?予則曰,只有臣,今日有臣分,焉敢稱在鄕?政院何稟?其雖不備,予不爲苟且君,在鄕騎堂,卽其地投畀,倍道押付,慢稟該房,特施不敍之典,少存君綱。出傳敎上曰,騎判,特施刊版之典。出傳敎上曰,宣傳官吳載重·李寬胄汰去。出榻敎上曰,騎判處分,代行司直李景祜除授,牌招傳授命召。出傳敎上曰,其弟已下敎,勢難行公,判中樞李昌誼,內局都提擧許遞,其代,領相爲都提擧。出傳敎上詣摠府後,諸臣退出。
壬辰二月二十七日酉時,上御都摠府。兵判入侍時,兵曹判書李景祜,右承旨沈頤之,假注書金孝眞,記事官李在學·李正薰,以次進伏訖。上曰,雖因慨然,下敎於勳府,追憶仁平,於儀賓府,亦不過內受,於宗親府,何心不受?此則於宗親府與敦府,一體待令,耆社與諸司,以薑茶待令。出傳敎景祜曰,本曹參議,不可不備員,而參判李重祜,則臣之弟,亦有應避之嫌,改差則似好矣。上曰,參判許遞,其代以副摠管尹得雨除授,其代前參判李重祜除授,牌招察任,參議前承旨沈履之除授,牌招察任。出傳敎命退,以次退出。
上在慶熙宮。停常參·經筵。
自卯時至申時,或灑雨或下雨,測雨器水深五分。
夜四更五更,南方天際,有氣如火光,巽方天際,有氣如火光。
藥房都提調金致仁,提調趙雲逵,副提調金龜柱啓曰,連日受饌,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
以備忘記,傳于金龜柱曰,昨已諭矣。南衙北寺,果有造物,而然於六十年前摠管初授日,與沖子,同宿舊府一房中,亦豈古有?誠非偶然也。且此月,必也直宿,而其日雖莫知,是日宿此,此若侍宿先生案也,忱亦少伸矣。
大殿·世孫宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
中宮殿·惠嬪宮,王世孫遣宮官問安。答曰,知道。
大駕,王世孫還宮後,政院·玉堂口傳問安。答曰,知道。
大駕還宮後,藥房口傳問安。答曰,如道。
以承傳色,傳于徐有隣曰,此非承旨所知,前下敎安徐,卽爲牌招隨駕。
傳于徐有隣曰,副輦安徐。
又傳于徐有隣曰,輦輿·交龍旗,雨具。
又傳于徐有隣曰,諸司預備。
又傳于徐有隣曰,諸司預備。
傳于安兼濟曰,百官軍兵雨具。
徐有隣啓曰,右邊捕盜大將尹泰淵,持罪人崔孟得·金仁健草供,依下敎來待矣。
傳于任希敎曰,隨廳承旨入侍。
安兼濟啓曰,柔遠僉使兵符,令本院改造下送事,命下矣。兵符旣已改造,左二隻則監管及所管該營分上,右隻則傳給該鎭事,定禁軍下送,舊兵符收聚上送,以爲燒火事,咸鏡監司處,下諭,何如?傳曰,允。
又以兵曹言啓曰,依傳敎,承政院書吏尹宅濟,決棍十度之意,敢啓。傳曰,知道。
以全羅道監司洪樂性狀啓,三月朔進上洗鱗石首魚,節候尙早,未及産出,莫重進上,限內不得封進,惶恐待罪事,傳于安兼濟曰,勿待罪事,回諭。
又以慶尙左兵使崔東岳狀啓,東萊府左水使倭船去來狀,初則稱僉使姓名,其後,只稱同僉使事,不善擧行,致勤聖敎,惶恐待罪事,傳于安兼濟曰,勿待罪事,回諭。
又以咸鏡監司宋文載啓本歲饌狀啓,當初封啓之時,只循舊例,不能詳審,致有還下之命,惶恐待罪事,傳于安兼濟曰,勿待罪事,回諭。
徐有隣,以兵曹言啓曰,今二月二十七日,蔚珍居良人房業男稱名人,自興化門入來,鳴申聞鼓,依定式下該曹推問,當該守門將孫澤,推考,何如?傳曰,允。
又以義禁府言啓曰,明日擧動時,大駕各差備都事九員,王世孫左右考喧都事二員,本府入直都事一員,合以十二員分差,而無以推移,假都事二員,令該曹依例差出,以爲分排之地,何如?傳曰,允。
安兼濟,以御營廳言啓曰,去夜犯夜人,無所捉,敢啓。傳曰,知道。
又以二二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道
壬辰二月二十八日卯時,上詣耆老所擧動時,行都承旨金龜柱,左承旨任希敎,右承旨沈頤之,左副承旨安兼濟,右副承旨徐有隣,同副承旨林鼎遠,記事官李鼎揆,假注書金孝眞,記事官申禹相·李正薰,以次隨駕。上具翼善冠·袞龍袍,乘輿出都摠府。乘輿時,龜柱請進湯劑。上曰,藥房提調,持湯劑入侍。出榻敎都提調金致仁,提調趙雲逵,醫官方泰輿,以次進伏。進湯劑訖。上曰,城堭發告祭獻官,以判尹爲之。出榻敎上詣耆老所,展禮于靈壽閣,仍詣廳軒殿座。左議政韓翼謩,行司直安允行·沈星鎭·金始煥·邊致明·李光溥·趙榮進,知事高夢聖,以次進伏。翼謩請進饌。上命持入。又命吹笛,大朝三卓,小朝三卓。王世孫進爵,諸臣以次進爵。旣掇床,上曰,今日耆社諸堂中,大臣廐馬一匹面給,其餘諸耆堂,各熟馬一匹面給,知中樞李益炡不參,予心悵然,一體熟馬一匹面給,以表予意。今日入直郞廳陞敍,本所藥房兒馬一匹賜給,員役熟手,令該曹米布題給。出傳敎上乘輦,仍詣宗親府殿坐。海運君槤·密安君焍·鶴城君楡·全恩君墩·順義君烜·順悌君炟·原溪君㷸·令春君堦·河南君垙·安川君烓·鶴林君焴·雲南君榗·銀溪君楔·安春君烿·密安君焍·安恩君·西春君爗·西溪君熠·雲山君楢·西淸君煋·光春君捲·安原君烠·雲峰君杺·行廣陵副守梃,以次進伏。海運君槤,請進饌。上命持入,又命吹笛。大朝三卓,小朝三卓。王世孫進爵,諸宗臣,以次進爵。旣掇床,敦寧府堂上,知敦寧徐命膺,行都正李瀁,進伏。命膺,請進饌。上命持入,大朝三卓,小朝三卓。王世孫進爵,諸臣亦爲進爵,床退。上曰,淸恩君韓必壽,一體入參。出榻敎忠勳府堂上仁陽君李景祜,淸恩君韓必壽進伏。景祜請進饌,上命持入,大朝三卓,小朝三卓。王世孫進爵,諸臣亦爲進爵。床旣撤,上曰,宗親府有司堂上全恩君宗正,海運君,帶礪勳臣子,仁陽君,各熟馬一匹面給,其餘宗親正從一品熟馬一匹,正從二品各半熟馬一匹,知敦寧徐命膺,豈特此也?今番製述多功,熟馬一匹面給,淸恩君韓必壽,敦寧都正李瀁,半熟馬一匹賜給,宗親府·敦寧府·忠勳府郞廳,各兒馬一匹,錄事弦弓一張賜給,員役熟手,令該曹米布題給。出傳敎上製下七言四句,命諸臣賡進。乘輿詣宗親府門外,乘輦,命內局入侍。都提調金致仁,提調趙雲逵,醫官方泰輿進伏。進湯劑訖。上曰,今日勳府,可謂寒心,此辰豈無闊狹?前完恩君李殷春,特爲給牒敍用。出傳敎上曰,百官軍兵雨具。出榻敎上還入大內,諸臣退出。
壬辰二月二十入日酉時,上御集慶堂。坐直承旨入侍時,右副承旨徐有隣,假注書金孝眞,記事官申禹相·李正薰,以次進伏訖。上曰,近連仍太康,用心之中,騎房草記,其涉駭然,故處分。卽聞該府單子,李海重在近畿可知。噫,此時逗留近畿,所非在彼,雖因慨然,而於騎判乃覺其敎之過中,昨日下敎安徐,若此於內局下敎,亦踰一層。噫,若因慷槪之事,予雖衰,不無辭令過分者,雖悔何追?本事旣下敎於原任,豈有毫分難安之端乎?兼示予意。出傳敎上曰,中官所封無形,意謂許多日記見偸,靜而思之,乙亥以前,皆果無而非見偸者,旣覺之後,中官無咎,其令卽放,該廳堂上入侍之命安徐。出傳敎上曰,儒臣持文選入侍。出榻敎校理金魯淳,修撰鄭好仁入侍。上命上下番輪讀數篇詩。讀訖命退,諸臣退出。
上在慶熙宮。停常參·經筵。
未時,日暈。
藥房都提調金致仁,提調趙雲逵,副提調金龜柱啓曰,昨日早朝動駕,臨御耆司·宗府,次第受饌,小大均歡,過午回鑾,勞動旣多。伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,太康太康,憶昔憶昔,氣何暇諭?待敎入侍,沖子氣候一樣。
中宮殿·惠嬪宮,藥房口傳問安。答曰,知道。
安兼濟,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。金龜柱啓曰,明日傳香,禮房承旨,當爲齋宿,而右承旨沈頤之,今日不爲仕進,牌招,何如?傳曰,允。
以備忘記,傳于任希敎曰,明日當爲祗迎,儀註安徐,入直侍衛,只入正時,皆依前。
又以備忘記,傳于徐有隣曰,祗迎有命,次對,其令今日爲之。
安兼濟啓曰,今日次對,憲府無進參之員,除在升外,不爲行公人員,竝卽牌招,以爲推移入侍。大司諫朴志源,一體牌招,何如?傳曰,允。
以備忘記,傳于安兼濟曰,今進饌時,入侍都尉·僉尉,一品熟馬,二品都尉·副尉,各賜熟馬一匹,本府郞廳,依宗親府郞廳例施賞,其雖未參,憶其人,昌城尉亦面給熟馬一匹,唐恩僉尉,吉禮在近,特加一資,令玉圈成婚,今日口傳下批,錄事以下員役熟手,令該曹一體施賞,而停其樂,自內同受,怳若己丑,亦予太康,亦予太康。
安兼濟啓曰,垂恩廟,遣右副承旨致祭事,命下矣。右副承旨徐有隣,纔已出去,牌招,何如?傳曰,允。
傳于安兼濟曰,唐恩僉尉旣加資,馬則安徐。
安兼濟啓曰,大臣·備局堂上,依下敎來待矣。
傳于安兼濟曰,都承旨·禮房承旨竝入侍。
任希敎啓曰,前司書金頤柱,時無職名,不得入闕受香,何以爲之?敢稟。傳曰,付軍職。
兵曹口傳政事,以南有容爲奉朝賀,以金頤柱爲副司果。
吏曹口傳政事,唐恩僉尉洪益惇,今加奉順,加資事承傳。
安兼濟,以漢城府言啓曰,南部居朴弘基女朴召史,與姜有得成婚,今二月二十四日行禮。金福源與李春老女李召史成婚,西部居金廷宅女,與柳景逸成婚,北部居趙章源,與金都女金氏成婚,梁益濟女梁氏,與李焯成婚,任重煥女任召史,與池命哲成婚,俱以今二月二十五日行禮。西部居鄭興彬女鄭召史,與姜世柱成婚,趙聖遇女趙召史,與張及璧成婚,俱以今二月二十六日行禮事,各該部報來之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
永城尉申光綏,靑城尉沈能建,綾城尉具敏和,光恩副尉金斗性,興恩副尉鄭在和等疏曰,伏以寶算靈長,玉體康安,擧國含生,莫不歡欣蹈舞。況在臣等之心,其所慶祝,尤當如何?每緣聖德持謙,輿情未伸。臣等居常抑鬱,一欲仰暴於仁天之下,而事近瀆擾,不敢擅爲,乃看大臣筵請,有政府·樞府進饌之命。此雖未成禮者,亦可謂盛世之美事也。顧臣等,忝別儀賓,當此嘉會,區區忱誠,亦豈後於人哉?玆敢冒入文字,相率齊籲。伏乞聖慈,俯察至懇,特許一例進饌,俾伸微忱,千萬幸甚。臣等無任屛營祈懇之至。無批答還下
領中樞府事金相福,議府領議政金致仁,議政府右議政金尙喆,判中府事李昌誼等箚曰,伏以聖算彌高,聖德愈謙,邦運實屬無前,宴賀俱闕當行,微誠莫效,群情胥鬱,迺於政府光臨之餘,又値舊郞賜對之會,曲軫體下之念,勉循進饌之請,愛日之忱,縱幸略伸,率土之心,曷副同歡?不意玆者,錫馬之典,行以盛眷,遍及臣等,相顧惝怳,莫省所以。夫臣子之獻壽於君父,不過自盡其誠,本非可賞之事,而況臣等未能盡其所當爲者乎?竊自循省,悚怍冞深,玆陳短箚,仰瀆崇聽。伏乞聖明,俯諒微懇,收還誤恩,以安私分,不勝幸甚。取進止。答曰,省箚具悉。卿等之懇,今者此命,意蓋深矣。卿等何辭焉?安心領受焉。仍傳曰,遣史官傳諭。
議政府左議政韓翼謩箚曰,伏以寶算恰屆於八旬,熙運政屬於千一,雖日稱萬年之觸,月擧千歲之賀,猶未見其過。乃聖明崇執謙德,固拒群情,宴旣不許,賀又莫行,從古以來,爲臣子生値盛會,端達吉慶者,孰有如臣等,而長懷鬱抑,莫伸誠禮者,亦未有如臣等,玆者進饌之擧,雖出顒望之餘,至若臣等之忱誠,何足自致其萬一,而不意賞典遽下,寵齎頻繁,以臣方忝相職,又參耆社,兩日之中,再叨康候之錫,臣誠惝怳愧恧,莫省所措。夫一時進饌,不過略效臣子之微誠,則何嘗有纖芥可記之勞,而荐施寵典,無小難愼?不惟臣心之惶蹙,實恐恩數之屑越,玆陳短箚,仰暴微懇。伏乞聖明,亟收誤恩,俾賞典重而私分安,千萬幸甚。取進止。答曰,省箚具悉卿懇。今於耆社,與他司自異,錫馬之典,亦云末減,卿何過辭?然賞不疊受,卽是古例,其令只循耆社賜,卿須安心領受焉。仍傳曰,遺史官傳諭。
壬辰二月二十九日巳時,上御集慶堂。都承旨入侍時,行都承旨金龜柱,假注書金孝眞,記事官申禹相·李正薰以次進伏。上特命都承旨進前。上曰,慶恩府院君·鰲興府院家,月城尉·日城尉·和平房·和協房致祭,今日爲之。出榻敎上曰,今者致祭於三處,只備祭物,令本家備執事焉。出傳敎上曰,祭文製下,皆依下敎擧行。出傳敎上曰,內局入侍,以代房承旨入侍。出榻敎上曰,內局入侍,次對同爲入侍。出榻敎領議政金致仁,左議政韓翼謩,右議政金尙喆,行司直鄭弘淳,戶曹判書李思觀,刑曹判書韓光會,禮曹判書元仁孫,知敦寧府事徐命膺,兵曹判書李景祜,行司直李章吾,戶曹參判尹得養,行副護軍張志恒,掌令李惠祚,正言姜游,校理金魯淳,左承旨任希敎,事變假注書玄在默,以次進伏。上曰,皆下敎猶漏,是豈五止之義乎?孝章廟·垂恩廟·懿昭廟,今日遣承旨致祭。出傳敎上曰,右副承旨安兼濟,孝章廟·懿昭廟致祭,右副承旨徐有隣,垂恩廟致祭,皆今日受香。出傳敎上曰,皇壇隷儀,明日祗迎後,依太室例,親審,崇政殿月臺爲焉。出傳敎上曰,隷儀當審,奉朝賀與內局,便殿同爲入侍。出傳敎上始進湯劑,內局先退。上命承旨讀賡韻帖,賡韻諸臣,一體頒賜。出傳敎上曰,右承旨沈頤之許遞,其代參議沈履之除授,牌招察任,房順房。騎曹參議代,徐命善除授。出傳敎上曰,噫,彼何人?今辰皆闕,豈特其人悵觖,吁嗟,予心冞切,明日祗迎後,東月臺當見洪奉朝賀與在近諸奉朝賀,皆令入侍,南有容敍用,一體入侍。出傳敎上曰,前奉朝賀南有容,令該曹口傳啓下。出傳敎上曰,秋曹輕囚特放。出傳敎金致仁曰,頃因前大司諫洪良漢所啓,黃海水營設置虞候便否,令道帥臣商確狀聞事,分付矣。卽伏見黃海監司李在簡伏啓,則水使李性默,以爲以今中軍之廩料吏卒,設置虞候,別無難便。道臣則以爲水營之不置虞候,蓋倣喬桐,而該營之兼府使,旣與喬桐相同,則當初設施,不無所據,請令廟堂稟處矣。該營之只置中軍而不置虞候,蓋出於依倣喬桐,而當初陞營變通之時,亦嘗議及於此,則今於行之已久之後,不必更爲設置該營,喬桐同兼府使,則亦不當一置而一否,姑令仍前置之,自辟中軍,必以有履歷諸軍務者帶去,俾爲彈壓之地爲宜。以此,喬桐一體分付,何如?上曰,依爲之。出擧條致仁曰,前者勿論士庶,年七十·八十奉親者,特賜饌需之命矣。此有界限然後,設曹可以擧行。朝官年七十以上,士庶年八十以上,以歲饌例擧行,曾有乙酉下敎,今亦依此爲之乎?上曰,依爲之。今番掛畵像設宴嚴禁。出擧條致仁曰,聞今番曠蕩之典,宋樂休獨未蒙放云矣。上曰,特放,可也。致仁曰,有以擊鼓而特命竄配者,事係爲親,宜有參恕之道矣。上曰,誰也?致仁曰,卽尹九淵之子,而此外又有東夏之兩子矣。上曰,一體放送,可也。出擧條韓光會曰,頃者儒生,以特敎竄配者,竝爲放送之命,而其中一人,該府該曹,眩於擧行,漏於草記,玆敢仰達矣。上曰,一體放送。出擧條李思觀曰,僉尉家,自本曹,日昨買給後草記矣。聞厥家價雖廉,而間架則多,本家之意,亦以小家爲便,故更欲移買駱洞前縣監李定鎭家以給,而已經草記,不敢擅便故敢達。上曰,依爲之。出擧條思觀曰,縣主吉禮後,仍爲就第事,命下矣。出閤時定例所載物種,近來皆稟旨擧行,故敢達。上曰,此則勿論。出擧條思觀曰,水刺間所屬賜給傳敎中,前陪人五字,未能領會故敢達。上曰,卽其日傳杯人也。依例擧行,已受者勿爲疊授。致仁曰,頃日海西長山南北分操節目中,十巡一次合操事,有日後次對將臣入侍時,更爲消詳分付之命矣。將臣,今方入侍,下詢處之,何如?上曰,將臣之意,何如?行副司直李章吾曰,有合操之名,而不行則不如無之。雖十年一次定式,旣有稟啓,停與行,惟在朝家處分之如何矣。行副護軍張志恒,旣慮水路而分操,則雖十年一次,未必無慮。第以全不合操定式,事面如何,惟在臨時闊狹,師期若遠,足可候風往赴無妨矣。上曰,一體勿爲赴操。出擧條致仁曰,此北兵使趙狀啓也。以爲柔遠僉使張宅夏,庚寅十月,見失兵符,潛造他囊,盛一木片印符見失,自有其罪,而累年掩諱,終不自首,依軍律處斷事,請令廟堂稟旨分付矣。邊上符信,何等關係,而旣失終掩,以至累年,此實前所未有之變怪,帥臣,請施軍律,誠不爲過。第以律文論之,遺失符驗,詐不以實,不可擬議於此等重犯,惟僞造符驗,稍似槪當,而又有造而未成者,減一等之文,今此宅夏潛造之木片,旣不正斲,又無書刻,則傍照於造未成之文,亦似爲說,事關一律,所宜審愼,下詢他大臣及諸臣而處之,宜矣。上曰,僉意,何如?韓翼謩曰,邊上符驗,何等關係,見失三年,不卽自首,有此發覺,其爲情狀,萬萬叵測。施以一律,小無可惜,渠亦何敢稱冤乎?金尙喆曰,兵符見失,自有本律,則宅夏之初不首實,三年掩置者,苟究其心,一律何惜,而以其無明白可據之律文故,領相所奏亦如此矣。上曰,僉議,何如?鄭弘淳曰,觀其所爲,不足爲責,而關係旣重,宜以法處之矣。李思觀曰,空囊木片,三年掩置,情狀絶痛,宜用極律,而但其所謂木片,未知其果爲何樣,則直斷以僞造之律,區區之見,不能無疑矣。韓光會曰,宅夏罪狀有三,失符一也,僞造木片二也,三年欺隱三也。旣犯三罪,當用一律矣。元仁孫曰,論其情狀,一律固無所惜,而領相所奏,亦不無意見矣。徐命膺曰,符信重矣。雖用軍律,少無所惜,而若論情法,則恐與僞造稍間矣。李景祜曰,兵符是師期,罪旣犯此,則宜用軍律,僞造與否,不必論矣。李章吾曰,究其情狀,一律固難容貸矣。尹得養曰,領相所奏,似好矣。張志恒曰,罪犯固難容貸,而平時照律,則似有間矣。若値合符,安得免一律乎?金魯淳曰,邊上符信,何等重也,而見失之後,初不首實,以空囊木片,爲三年彌縫之計,究其罪犯,恐難容貸矣。李惠祚曰,以木片爲彌縫姑息之計,其心所在,萬萬叵測,不可容貸矣。姜游曰,罪固難貸,而兵符則無御押,與御押僞造之律,似有間矣。惟在自上處分矣。上曰,本事雖萬萬叵測,與御押有異,令該帥臣,回示三匝後,加決棍六十度,海島限己身水軍充定。出擧條李惠祚曰,請還寢東呂·址淳等還配之命,更令王府嚴鞫得情。措語見上上曰,勿煩。請還寢定配罪人金柱泰減等之命。措語見上上曰,其勿復煩。請黑山島爲奴罪人五得,依律處斷。措語見上上曰,勿煩。以下一行刀削請大靜縣定配罪人丁潤愼,亟命依律處斷。措辭見上上曰,勿煩。以上出擧措惠祚曰,新除授執義朴相老,時在咸鏡道高山察訪任所,持平金悌行,時在忠淸道結城地,請竝斯速乘馹上來事,下諭。上曰,依啓。出擧條惠祚曰,臣於張宅夏酌處下敎,竊有所憂慨者。宅夏,僞以木片,稱以兵符,佩之至於三年,則此與無情見欺之事,絶異,其心所在,誠萬萬叵測,及其發覺也,當以軍律施行,而聖上好生之德意,雖有海島酌處之命,此而容貸,則極邊之人心,無以懲勵,大有關於後弊,其不可附之生議決矣。請海島充軍罪人張宅夏,依律施行。上曰,旣請下諭,此等莫重,曰以所懷,其涉不愼,末稍請律,徒二年乎?强以爲請,雖欠臺體,其請則是,其令帥臣,加四十度決棍百度後,依下敎施行,可也。出擧措惠祚曰,臣於臺地,言辭拙訥,當以啓請者,以所懷論之,新啓之發,又在於下諭之後,其爲壞損,非止一再。若其議律之際,原啓本中,旣有軍律施行四字,致有此矇然不審之失,致勤聖敎,臣滿心慚惶,靡所容措,何可一刻抗顔於臺次乎?請命遞斥臣職。上曰,旣得臺體,一時不審,有何所傷?勿辭,亦勿退待。出擧措姜游曰,請還寢鍾城府爲奴罪人天大酌處之命,依律處斷。措語見上上曰,勿煩。請大靜縣爲奴罪人仲義,依律處斷。措語見上上曰,勿煩。以下一行刀削請黑山島爲奴罪人五得,依律處斷。措語見上上曰,勿煩。請崔百男邊遠定配。措語見上上曰,此何相持?亟停勿煩。以上出擧措姜游曰,新除授正言閔養烈,時在京畿驪州地,請斯速乘馹上來事,下諭。上曰,此時侍從,焉敢若此?不可循例下諭,先遞差後禁推。出擧措游曰,雇立軍之守直闕內各處者,其事不輕,而或以無根着之人,苟然充數,此非審愼之道,且下隷之出入闕門者,必有名色之可憑者,然後方可許入,請申飭騎曹,雇立軍必以有根着之人,考覈充塡,申飭守門將,必考其名色而嚴禁雜人之欄入焉。上曰,此是新啓,其何下諭後乎?所請旣是,依啓。出擧措游曰,初登筵席,未諳臺規,新啓在於下諭之後,壞損臺體極矣。聖批之下,有不敢晏然者,請命遞斥臣職。上曰,事由生疏,其何過嫌?勿辭,亦勿退待。出擧措游曰,國家宮闕之必嚴九重之制者,不但以堂陛之尊而已,蓋以人君處所,不可不深嚴也。我聖上誠孝出天,尤重祀典,或於祗迎後,仍爲齋宿典設司,孰不仰聖上奉先之誠,而第典設司,旣該司官員所處者也。處地淺露,惟周阻一重,僅隔外路,則有非人君經宿之所也。宮禁肅淸,何處非齋宿之所,則必離大內,然後方可謂之齋宿耶?況摠府,比之典設司,尤爲淺露。日前摠府經宿之擧,雖知聖慈之有在,終非愼重之道,而此則猶闕內也。舊郞,處於閭閻之間,而及其行幸之時,或至累日留宿,殿下一身,卽宗社臣民之所托,而奈之何若是自輕,不思所以審愼者乎?繼自今,雖或臨幸各處,而必勿經宿,是臣望也。上曰,今者此請,可謂格言,其於典設,雖非可論於摠府,予意有在於舊邸,卽漢高之豐沛,豈可一時竝言?所請雖得臺體,予則曰,莫審君意也。出擧條游曰,臣之所懷,亶出於憂愛之忱,而及承批旨,以摠府舊邸之混稱爲敎,臣於聖敎之下,有不敢晏然者,請命遞斥臣職。上曰,其旣無隱,有何過嫌?勿辭,亦勿退待。出擧條游曰,臣僻在深巷,莫聞張宅夏本事,俄者筵中,始聞其兵符僞造事,而第念兵符,旣非御押,則與御押僞造之律,似有間焉,故臣果於下詢時,敢陳愚見矣。今聞憲臣所請,若其罪犯,不可容貸,而臣不能嚴辭請罪,臣矇然不察之失,於是乎著矣,臣何敢一刻晏然於臺次乎?請命遞斥臣職。上曰,未詳本事,率爾所對,其何有傷?今者引嫌,予則曰得體,勿辭,亦勿退待。出擧條上命退,諸臣退出。
上在慶熙宮。停常參·經筵。
卯時辰時,日暈,暈上有冠。午時未時,日暈。
藥房都提調金致仁,副提調金龜柱啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今月今日,此朔已訖,此心何抑?氣則一樣,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥方口傳問安。答曰,知道。
傳于任希敎曰,內局入侍,諸奉朝賀,同爲入侍。
又傳于任希敎曰,殿庭祗迎隷儀後,奉安,一體爲之,知悉。
以大司諫朴志源牌不進罷職傳旨,傳于安兼濟曰,只推。
又傳于任希敎曰,承旨入侍。
內醫院官員,以都提調言啓曰,提調趙雲逵,謂有身病,今日問安,不爲仕進,事體未安,卽爲牌招,備員入侍,何如?傳于任希敎曰,非實恙,豈若此?許遞,其代以知敦寧徐命膺爲提調。
金龜柱,以吏曹言啓曰,奉常寺正李普行,懿陵參奉黃運祚,呈狀內,以身病甚重,勢難察任云,竝今姑改差,何如?傳曰,允。
又以吏曹言啓曰,今此大報壇,遣大臣攝行祭,捧紙住官前正李亨元,前持平李東顯塡差,而時無職名,令該曹口傳付軍職,何如?傳曰,允。
又以吏曹言啓曰,今此宗廟朔祭及大報壇祭大祝,皆以侍從塡差,而時無職名人員,令該曹口傳付軍職,何如?傳曰,允。
安兼濟,以兵曹言啓曰,禁軍等四仲朔私習節次,謹依筵稟定奪,成節目以入之意,敢啓。傳曰,知道。若是定式之後,其月若終不擧行,當該龍虎將,令兵判慕華館大張威儀決棍,而噫,昔年七番禁軍,設置若何,而若此者,專由於昇平日久,專忘陰雨而然也。當其時,若有實恙,遞其任代他人,而任其偃便,若踰其月。噫,三十日內,豈無一日無故日乎?此非龍虎將之過,若有此弊,則當該大將·中軍,亦何敢免親臨申飭乎?以此着實擧行,俾無稽滯之弊。
宗簿寺官員,以提調言啓曰,璿源譜略,昨今修正而頒賜件,今皆改張矣。初中草及改張濃墨紙,依例洗草,舊板子,亦爲燒火之意,敢啓。傳于任希敎曰,知道。
安兼濟,以義禁府言啓曰,前正言閔養烈,禁推事,傳旨啓下矣。閔養烈,時在京畿驪州地云,依例發遣羅將,拿來,何如?傳曰,允。
又以刑曹言啓曰,秋曹輕囚,特放事,命下矣。依傳敎,輕囚金德成·鄭復臣·金辰龜·房業男·婢玉分·朴千才,竝卽放送之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右邊捕盜廳言啓曰,去夜犯夜人,無所捉,敢啓。傳曰,知道。
待敎李度默疏曰,伏以聖算彌隆,邦慶滋至,就邸之舊甲重回,進饌之盛禮載行,臣民歡忭,曷有其極?仍竊伏念臣,方以實錄曝曬事,辭陛出去矣。臣父墳山,在於忠淸道公州地,距臣所經官路,不過十數里,松楸入望,雨露增感,倘蒙錫類之深恩,獲遂歷省之至願,幽明之感,當復如何?從前史官之作此行者,路過先壟,不其迂回,則陳情蒙許,非止一再,玆敢援例陳籲於孝理之下。伏乞聖慈,俯垂諒察,特許臣竣事歸路,歷掃先塋,俾伸人子至情,千萬幸甚。臣無任屛營祈懇之至。答曰,省疏具悉。爾其依所請歷省焉。
崇政大夫行龍驪衛司直安允行,正憲大夫行龍驤尉副司直沈星鎭,正憲大夫行龍驤衛副司直金始煥,正憲大夫行龍驤衛副司直李光溥,正憲大夫行龍驤衛副司直邊致明,資憲大夫行龍驤衛副司直趙榮進,資憲大夫知中樞府事高夢聖等疏曰,伏以邦運彌亨,天休滋至,海屋迓添籌之慶,華封騰祝聖之謠,何幸臣等獲逢斯會?囿仁壽之域,厠耆耉之列,區區攢頌,有倍他人。乃者進饌之擧,寔從諸司之例,重荷光臨之盛恩,曷云小伸其微忱?繹湛露之義而尙蘊未罄之餘歡,循愛日之誠而竊祈無强之景福,誠不自意聖恩誤加,至降錫馬之命,相顧惝怳,且感且愧。顧以臣等慶忭之悃,雖値大庭宴賀之禮,耳聆南薰之舜樂,手擎北斗之堯樽,此乃臣子盡分之事,寧有朝家施賞之典,而又況臣等,未能效其悅誠之萬一者乎?玆敢相率陳章,仰瀆崇聽。伏乞聖明,俯察微懇,亟收成命,俾重賞典,不勝幸甚。臣等無任屛營祈懇之至。答曰,省疏具悉。今受此饌,豈予攸料?錫馬之典,亦豈已乎?卿等安意領受焉。
掌令李仁默疏曰,臣賦性拙迂,言議巽軟,本不合於淸朝任事之列,前後忝叨,罔非踰分,至於言責重任,尤不宜冒據,而累入臺地,一味尸素,上不能拾遺袞職,以答委寄之意,下不能彈劾官邪,以效一日之責,非但臣心之自量已審,抑亦聖鑑之俯燭無餘矣。退伏鄕廬,自分爲聖世之棄物,不意柏府除旨,遽下於夢想之外,而繼以有馹召之命,臣始而惝怳,終而憂悶,不知所以自措也。然召命難宿,慢蹇是懼,蒼黃登途,來伏旅邸,而仍伏聞盛禮載擧,法駕將動,不敢一向偃伏,黽勉出肅,隨參陪班,仰贍羽旄之美邇來逖違之餘,私心欣幸,志願滿足,雖退塡丘壑,亦無所憾。但念行役之餘,舊病頓加,言責之地,職名猶縻,病裏悶阨,如添一病,玆敢疾聲呼籲於仁覆之下。伏乞俯諒情病,亟許遞免,以安私分幸甚。臣旣不敢以臺職自居,則亦不宜贅及他說,而事在目前,略此附陳。臣於在鄕時,伏聞殿下,特命有司,致祭壬辰殉義四臣,猗歟盛哉。褒忠奬節,自是有國之先務,殿下於重回之甲,首下愍恤之敎,以慰泉臺之幽鬱,甚盛擧也。凡在血氣含生之類,孰不欽仰頌祝?臣於是,竊有所感激者。嗚呼,壬辰之變,尙忍言哉?島夷陸梁,八路魚肉,當時忠臣志士之捐驅效命者,指不勝屈,惟彼四臣之外,節義之表表可紀者,宜有褒奬之典,亟令該曹博考事實,竝命賜祭,以爲慰幽冤樹風聲之圖,而如皇朝諸將之東征有功者,亦宜一體祭社,以光聖德焉。臣又伏聞日昨舍人之政府開坐也,大臣亦以先追進往云,大臣之參舍人坐,亦有古例否?舍人之坐,雖是古風,不過戲劇而止,則皇皇赤芾,屈己隨參,無已重傷體貌乎?假使自上有敎,在大臣之道,亦宜導達其不可之由,而遽然進往,曾不復難,臣實未曉也。以此之故,宣惠郞宋翼洙,敢生侵侮之心,始云非大臣不拜,及夫大臣之出坐也,乃以駭眼薄物,塞責應副,事近譏嘲,跡涉不恭,臣以爲宣惠郞廳宋翼洙刊汰之典,斷不可已也。臣治疏將上之際,賓對有命,庚牌儼臨,固當竭蹶趨承,而其不敢冒進之實,如右所陳,未免違逋,臣罪至此,尤無所逃。伏乞天地父母,亟許鐫遞臣職,仍治臣慢命之罪焉,臣無任屛營祈懇之至。答曰,省疏具悉。首陳事,大臣筵奏,予亦有量,旣皆施焉。今者此請,無乃近於干恩乎?噫,頃者此擧,予意深焉。其亦風流古事,況下敎者乎?其謂皇皇赤芾,語涉抑揚,自古雖有慨然之稱,然未曉二字,亦豈九經敬大臣之意乎?況今者此擧,曰君好勝乎?予雖戒太康,臣庶幾稱慶,而語不及此,反嘲本事,良可駭也。宋翼洙事,此等微細,不可聞於朝者,而瑣細則瑣細,予何累筆瑞而處分乎?噫,以戒太康才飭,而爲今臣子,莫云處鄕。嗚呼,海州何處,而章頭佯若不知,中間揷入例語,嗚呼,今日臣子之心,豈忍若此乎?君亦何末梢例批焉?
假注書玄在默啓曰,臣敬奉聖敎,馳往傳諭于西部地下契盤松坊行判中樞府事李昌誼所住處,則以爲臣頃遞保護之任,旋蒙開釋之恩,莊誦德音,祗切攢祝,此際臺章忽發,以臣參坐事,盛加詆斥,情踪危蹙,送出城外,不意史官儼臨,傳宣聖諭,辭旨鄭重,昭晣備至。臣擎讀未半,以首頓地,自不覺感涕之汍闌也。噫,日前舍人坐,乃在進饌之後,臣之承命往參,亦有故事之可徵,而今者憲疏,斷之以重傷體貌,譏之以曾不覆難,遣辭峻嚴,指意深緊,此莫非臣不審行止,自取侵詆,反顧循省,愧悔交極,出郭詔愆,亶非獲已,縱荷淵鑑洞照,開誨諄懇,而以此踪地,何敢爲重入脩門之計哉?恩召之下,末由祗承,伏地惶隕,惟俟嚴譴之遄降云矣,臣旣承偕來之命,姑爲仍留之意,敢啓。
壬辰二月三十日辰時,上御崇政殿東庭。香祗迎入侍時,行都承旨金龜柱,左承旨沈履之,右承旨任希敎,左副承旨安兼濟,右副承旨徐有隣,同副承旨林鼎遠,記事官李鼎揆,假注書金孝眞,記事官申禹相·李正薰,以次侍立。上具翼善冠·袞龍袍,乘輿出資政門,御崇政殿東月臺,親臨隷儀時,金龜柱,請進湯劑。上命內局入侍。都提調金致仁,提調徐命膺,副提調金龜柱,醫官方泰輿,以次進伏。進湯劑訖。上命捧俎官·祝史·齋郞入侍,漢城主簿金履鉉,司宰主簿李彦光,造紙別提金安黙,尙衣主簿金聖規,司圃別提李脩亨,掌樂主簿徐日輔,宗簿直長金景澤,東部都事尹得欽,典牲奉事金克行,工曹正郞鄭日煥,軍資判官李應重,工曹佐郞金魯永,敦寧判官韓用和,平市令柳正養,司僕主簿金恕行,以次入侍,各奏其職與姓名而退。上以小輿,詣崇政殿東庭板位。祗迎時,上曰,壇上執禮金煊推考。出榻敎上曰,壇上執禮,以入直儒臣爲之。出榻敎上曰,當該享色郞廳,事過後,令該府處之。出榻敎祗迎罷後,上以小輿,復詣東月臺殿座,命內局入侍。都提調金致仁,提調徐命膺,副提調金龜柱,御醫方泰輿,以次進伏。進湯劑訖。上曰,初一日,當香祗迎,凡事,禮房依前例知悉。出傳敎上自資政門,還入大內,詣臣退出。
壬辰二月三十日未時,上御集慶堂。藥房入診,奉朝駕同爲入侍時,藥房都提調金致仁,副提調金龜柱,記事官李鼎揆·申禹相·李正薰,奉朝賀洪鳳漢,奉朝賀南有容·南泰著,醫官方泰輿·鄭允協·慶絢·鄭允說·徐命緯·李以材·金孝儉,以次進伏訖。上進湯劑。致仁曰,夜間聖體,若何?寢睡·水刺之節,亦若何?上曰,一樣矣。致仁曰,請入診。上曰,兩廳首醫入診。泰輿等診脈,退伏奏曰,脈道左右三部度數調均,滑體與脾胃脈候,亦一樣矣。致仁曰,首醫泰輿云,中宮殿湯劑,加材以進,似好云矣。上曰,症情何如,而欲試他藥乎?泰輿曰,當此換節之時,旣有痰候,又多滯氣,若用蔘苓養胃湯,則必好矣。上曰,前此汝等不言此藥,而今欲用之者,何也?泰輿曰,此藥與太和湯,大同小異矣。上曰,中宮殿進御太和湯,今始停止,蔘苓養胃湯,加猪苓澤瀉檳榔各一錢,丁香五分,爲先服十貼,五貼式,日次製入。出榻敎致仁曰,三奉賀入侍矣。上曰,進前。鳳漢進伏曰,近間聖體,若何?寢睡·水刺之節,亦何如?上曰,睡則穩而食則厭矣。因握手曰,頃者與沖子,遊於各司,萬古所無之事。鳳漢曰,聖算彌高,而有此盛擧,其在下情,不勝幸喜矣。上曰,此太康矣。上曰,卿尙今在外,不入,子侄與內眷,亦率去云,其不過乎?鳳漢曰,臣之至今生全,莫非殿下之賜,非不知聖恩之感激,而旣出之後,自難入來,故如是矣。且臣獨去,則糊口之道極難矣。上曰,此言誠是矣。有容·泰著進伏。上曰,卿等年幾何?致仁曰,有容則八十,泰著六十矣。上曰,少年矣。因命退出。上曰,藥房提調,持湯劑更爲入侍。出榻敎龜柱,持湯劑入侍。上進御。上命注書出去,同副承旨及監印郞入侍事下敎。鼎揆,承命出來,同副承旨林鼎遠,監印卽李昌任,召入進前。致仁曰,提調趙雲逵,病劇徑出矣。上曰,許遞,以徐命膺爲提調。出傳敎上曰,曾亦下敎,若此其日,邦慶,陳章者將十朔皆然乎?以予戒太康,聞輒蹙眉,此後稱此章勿捧。出傳敎上曰,人君擧措,其宜正大,爲臺臣干恩,乘其時譏嘲大臣,微細之事,欲徹黈纊,卽此三事,懷臺風無餘,下敎中,旣云於一着,於今日臣子心,若何?心雖勉强,國體宜遵。且禁前禁後,臣分何逃?循例賜批,其招張皇,亦虧道理,惜鳥卵雖不深治,何敢晏然其職?李仁黙特遞臺職。出傳敎上曰,再昨下敎,雖因慷慨,其後追悔,以爲凡事無穴豈受風?李仁黙赤芾等語,其涉異常。竊以未曉體貌不然,故纔已下敎,而卿固此有此擧,此則誠萬萬過矣。是豈他哉?因予不戒康,其亦鑽穴受風,一則予,二則予,卿須安心勿辭,卽爲入城事,遣史官傳諭于李判府事,因爲偕來,入城中後復命。出傳敎
以上缺人無所捉,敢啓。傳曰,知道。
尹得雨,以吏曹言啓曰,今此頒赦時,別歲抄書入事,命下矣。永不敍用者稟旨書入事,載在法典,何以爲之?敢稟。傳曰,知道。
林鼎遠,以義禁府言啓曰,頒赦事,命下矣。本府時囚罪人及未□拿來·門黜·定配·身死·未蒙放罪人等,判義禁開坐,分秩書入,而判義禁·知義禁俱未差,同義禁沈履之受由在外,只有臣墢,今日內不得備員書入之意,敢啓。傳曰,卽命判義禁,卽爲擧行。
又以義禁府言啓,言罪人張宅夏,初雖參酌,執法難抑,到海後卽其地正法事,承傳啓下矣。當初下敎中罪人張宅夏,令帥臣決棍百度後,海島限己身水軍充定事,命下,而因臺啓發配一款,姑不得擧行之意,草記蒙允,故罪人張宅夏,不爲海島發配,方在北兵營囚禁中,依下敎押去配所後,當卽擧行。配所則定以慶尙道巨濟府,而此與尋常罪人有異,卽爲發遣府都事,罪人張宅夏,押送配所後,與地方官眼同,卽其地因爲正法,何如?傳曰,允。
又以刑曹言啓曰,因李碩文擊鼓原情回啓,遂其□□分揀特放,勿論士庶,以畜妓竄配者,一竝放釋事,判下矣。依判下,忠州牧定配罪人李厚坤卽爲放送事,發關分付於該道道臣,而士庶之以畜妓竄配之類,則因傳敎竝以放送之意,敢啓。傳曰,知道。
壬辰四月初一日午時,上御集慶堂。該房承旨·三司同爲入侍時,大司憲宋瑩中,司諫宋鍈,校理鄭好仁,副校理朴相老,正言任希雨,副修撰朴相岳,左副承旨林鼎遠,假注書李永穆,記事官申禹相·李基崧,以次進伏訖。大司憲宋瑩中,司諫宋鍈,校理鄭存仁,副校理朴相老,正言任希雨,副修撰朴相岳曰,安置罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道,負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。上曰,旣諭何煩?亟停勿煩。宋瑩中曰,請還寢東呂·址淳等還配之命,更令王府嚴鞫得情。措辭見上上曰,勿煩。又曰,請還寢定配罪人金柱泰減等之命。措辭見上上曰,其勿復煩。又曰,請黑山島爲奴罪人五得依律處斷。措辭見上上曰,勿煩。一行刀割又曰,請大靜縣定配罪人丁潤愼亟命依律處斷。措辭見上上曰,勿煩。又曰,請黑山島定配罪人鄭世柱依律處斷。措辭見上上曰,勿煩。又曰,新除授執義申思運,時在忠淸道洪州地,斯速乘馹上來事,下諭。上曰,依啓。宋鍈·任希雨曰,請還寢鍾城府爲奴罪人天大酌處之命,依律處斷。措辭見上上曰,勿煩。又曰,請大靜縣爲奴罪人仲義依律處斷。措辭見上上曰,勿煩。又曰,請崔百男邊遠定配。措辭見上上曰,旣已諭,何强爭?況百男,若柳下惠·盜跖,非特此也,其雖嚴處,以邊景鎭招聞之,元輔家冢宰子,互相綢繆,旣已綻露。再昨問諸臺者,非爲本事,予意在也,而只對本事,餘皆活看,比諸百男,輕重奚似?心自慨然者,亟停勿煩。一行刀割又曰,請黑山島爲奴罪人五得依律處斷。措辭見上上曰,勿煩。宋瑩中·宋鍈·任希雨曰,臣等昏憒愚迷,旣有闊看之失,致煩慨然之敎,臣等其何敢晏然仍居於臺次乎?請命遞斥臣等之職。上曰,只示予意,何過撕捱?勿辭,亦勿退待。三司先退。上曰,吏兵房承旨持歲抄入侍。出榻敎尹得雨持歲抄進伏。上曰,兵房何不入來耶?鼎遠曰,今日適爲須資矣。上曰,今日當爲歲抄,則該房承旨不在,事體不可無飭。承旨朴師海遞差,其代前承旨李碩載除授,牌招察任,房順房。出傳敎上曰,靜而思之,此非諸儒臣之過,處分其過,歲抄劃下,刊版下敎,特爲勿施。出傳敎上曰,翰林拿處下敎,卽在京者,而在鄕人同爲捧傳旨,其涉不察,承旨施以不敍之典。出傳敎上曰,赦典當擧行,而該府無長官,具善行爲判義禁,牌招察任。出傳敎上曰,具庠已經同義禁乎?韓翼謩曰,臣亦未能詳知矣。上曰,該府寒心,在外人許遞,趙榮順爲同義禁,一體牌招察任。出傳敎上曰,編輯廳賞典,時有遺漏者,具庠半熟馬一匹賜給,鄭存謙·黃景源,方在處分中,勿論。出傳敎上曰,黃最彦歲抄,不爲點下,更思此非大過,數遞可悶,敍用,傳旨一體捧入,旣已敍用,仍任灣尹,灣尹若此旣示勵,亦値赦典,書狀官金吾處之之命,安徐。出傳敎上曰,事體雖寒心,於義不無所執,而數昨關西道臣,今補忠牧,予用嗟惜,雖慷慨而下敎,宜顧惜乎重臣,特寢三倍道命,其令依例赴任。出傳敎上曰,領府事金相福爲扈衛大將。出傳敎上曰,稅舡指路申飭之後,果有其效,而今日因狀聞,忽覺指路雖若此,裝舡若未聞,雖報該曹,該廳何以知也?遲滯亦何飭也?此後裝舡處,其令一體報巡營狀聞事,令備局卽爲分付諸道。出傳敎上曰,今番歲抄中點下者,皆捧傳旨,居中居下蕩滌。出傳敎蔡濟恭曰,北漢動駕時,摠戎使多有擧行之事,而聞金峙默之病,不可論以隨加矣。上曰,何如云耶?濟恭曰,苦歇無常,近亦一樣矣。上曰,金器大今日吉朔乎?鼎遠曰,然矣。上曰,今已此月,金器大爲守禦使牌招入侍,於前席傳授前密符。出傳敎上曰,摠戎使勢難隨駕,守禦使旣已命下,動駕前仍爲兼察,亦令導駕。出傳敎上曰,守禦使入侍。出榻敎器大進伏。上曰,三年易矣。明日欲爲私適矣。今日有事,故使卿入侍矣。仍命進前。上曰,予不得見卿,卿其見予退出。上曰,儒臣持文選入侍。出榻敎朴相老·朴相岳進伏。相老讀奏西都賦訖。命相岳讀奏東都賦訖。命賤臣讀奏西京賦訖。命翰林上下番讀奏東京賦後,儒臣先退。上曰,昨日予見貴矣。蔡濟恭讀勅書時,與趙榮順酬酢,而似無如何之意矣。上曰,因金守咸所奏,有此下敎,今聞道臣·帥臣狀聞,軍政陳弊守咸所奏,其涉誤矣,今何稟處?勿論加設一倉事,令備局稟處。出傳敎上曰,立馬吳山第一峯之敎,仰聞于昔,予亦下敎,而大抵以八包言之,燕貿得來,直付對馬島,得許多八星,又以全數赴燕,所得來者不過助奢,不可食不可衣而已,而於度支俱乏,於南北年年以此轉賣,可勝嘆哉?雖然萊銀北絲,其亦循環之理,頃年聞一使臣所奏,礦銀入北京者居半云,故聞極寒心,申飭。今聞來使所奏,入彼中,見冠帽外,俱是礦銀云,而曰以多銀,其價年年高騰云。若此之際,其價滲漏,一倍于前,其欲捄弊,莫若端本若此,故求銀甚多。一種貪利無衣無食之類,採銀爲事,山成穴山,無賴成黨,此豈爲國深計,而雖然此亦民也,究其心則可矜,其採雖不可禁,其得宜留國中,此可謂一號令而禁者。自今番節使,其有萊銀,八包何禁?只礦銀充八包持去者,此非難知者,到灣書狀官·府尹搜驗時,犯禁者,卽其地梟示猶可也,而卽初令可禁而行,負役雖縮,卽其地嚴刑一次後,令道臣定配所,限己身海島充軍狀聞事之定式施行,亦非難掩者,而其若挾私不聞當該書狀官·灣尹邊遠定配,其子弟勿許淸路事,奉承傳永爲定式。噫,周之懸法象魏,卽刑期無刑,今者此敎,非爲求得,欲期無也,若是下敎之後,甘心以犯,江邊梟示,亦何惜也,令備局一體嚴飭。出傳敎上曰,禁軍一番馬軍二哨隨駕事,分付。出傳敎
上在慶熙宮。停常參·經筵。
藥房都提調李昌誼,提調蔡濟恭,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心在于昔,意倍乎今,昏睡特甚,氣何暇諭?漏已撤,預呼批,待敎入侍。
中宮殿·惠嬪宮,藥房口傳問安。答曰,知道。
尹得雨啓曰,左副承旨宋載禧,今日不爲仕進,卽爲牌招,何如?傳曰,允。
尹勉升啓曰,判義禁具善行,持鄭弼臣口供,依下敎來待矣。
安兼濟啓曰,玉堂上下番俱空,事甚未安,校理鄭好仁,副校理李,副修撰申光緝,竝卽牌招,以爲推移入直之地,何如?傳曰,允。
傳于安兼濟曰,內局入侍。
備忘記,新舊軍職試射時,新差軍職李繼興,年前此堂登科,已經僉萬戶,以經西班京職,柳葉箭居首可嘉,令東銓善地守令錄用。
備忘記,新舊軍職試射時,徐好進小布四中,依例加資。
備忘記,訓鍊主簿李繼興,軍職差下。
吏曹口傳政事,以嚴璹爲兵曹參判,李昌任爲參知。
尹勉升,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
安兼濟,以侍講院言啓曰,本院新除授輔德閔鍾烈,時在京畿驪州地,書筵入番事緊,斯速乘馹上來事,下諭,何如?傳曰,允。
尹勉升,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以兵曹言啓曰,去春三朔能麽兒考講時,都摠府都事崔孝達·尹範衡,軍器寺僉正沈寬鎭,判官徐命亮,主簿鄭如淵·申光業,宣傳官李寬胄,武臣兼宣傳官李榮逵,部將金翊烈·黃處垕,守門將張漢翼·李憲述·安國民,二次不通,訓鍊院副正柳大源,主簿申㫻·崔遠·李禹鉉,都摠府經歷趙心泰,宣傳官李喆遂·南正周·李商五,武臣兼宣傳官柳載成·黃璉·金聖獜·金衡一·慶來運,守門將丁錫相,一次不通,依定式竝從重推考,何如?傳曰,允。
安兼濟,以兵曹言啓曰,今四月初十日北漢山城擧動王世孫隨駕時,各殿問安馬,各差備入把本曹驛馬及京畿驛馬補把之數,依前例別單書入,而今初八日京中逢點,司僕寺添補京畿驛馬,則從本寺啓下數,直爲入把之意,分付本道,何如?傳曰,知道。單子減數以下,遠道驛馬,隨此以減。
尹勉升,以義禁府言啓曰,時囚罪人鄭弼臣,巨濟府定配,禁錮十年事,判下矣。以判付內辭意,具罪目依例發遣府書吏,押送配所之意,敢啓。傳曰,知道。
前判尹申晦疏曰,伏以臣,謹按易鼎之九四曰,鼎折足覆公餗,言器重而人輕,債敗其事,猶鼎之折足也,臣之釋褐事殿下,今已三十年矣,猥以無似,藉父兄遺餘之蔭,荷聖上特達之遇,致位隆顯,絲毫莫補,尸素之愧,履滿之戒,居常凜惕,未嘗自安,不自意議政特授,遽下於夢想之外,追提先兄,恩敎鄭重。臣於是,惝怳感激,不覺淸涕之被面,四體之投地,噫輔相之職,其責任何如哉?係一國之安危,存四方之儀刑,具僚資焉,庶事華焉,自古以來,居是任者,苟非德望度量,公議所歸,則輒加難愼,未或濫授,顧今朝廷之上,人才雖眇然,豈有若臣之蔑如也哉?殿下所以拔之人望之外,置之鼎席之間者,特以先兄之故也。嗚呼,先兄受知殿下,位至上相,國耳忘家,公耳忘私,終始一節,至死未渝,不激不隨,無適無莫,此臣先兄所以報殿下,而臣所以受戒於先兄者也。念臣邇來,氣力衰邁,言議遜愿,不與世相合,若圓鑿而方枘,閉門自居,萬念灰冷,惟爲國之憂耿耿而已。噫,方今世道偏陂,人心浮囂,朝著泮渙,寅協無望,若涉大川,茫無涯岸,雖使先兄當之,難期必濟,而況臣於先兄,不啻持蠡而測海,則不待臣言,而日月之明,庶幾其照燭無餘,顧臣有何才德,居然處具瞻之位,仰贊我殿下五十年達極之治化哉?臣之去就,固無可論,而假令臣徒感聖上特界之殊渥,不念古人循墻之義,則非但易所謂折足覆餗,理所必至,其爲累聖簡而羞當世,豈細故哉?司直之地,宜有駁正之論,而屢日靜俟,寂然無聞,情迫勢窘,終不得泯默,冒昧自列,伏乞聖明,念置相之不可輕,察微臣之無可取,亟收職名,改卜賢德,以幸國事,以安微分,千萬顒祝,臣無任跼蹐惶隕俟命之至。答曰,省疏具悉卿懇。噫此何等朝鮮,亦何等國勢,謂以朝鮮,卽黨習世界,謂以國勢,衰君沖子,於戲,蕩蕩平平,早聞於洪範,恒予苦心,近五十載若一,噫,豈云無黨?意謂事半功倍,千千萬萬夢想外,兩代幾十年事,予之元輔,見欺於能滑,不思乎其先,淸何來名何至,而只慕其名,不料眞贋,動於時體,甘心領袖,此正是可忍孰不可忍者也。於戲,其衰日甚,世念已冷之中,逢此景象,良欲無言,誠歇後語也,自此以後,深慨近五十載功虧,憤駭幾十載輔相之一朝負予,而於戲今予耳目,耳聾眼瞽,漠然無聞,乾道昭昭,何敢倖倖?一政三通,已無可論,而肆然彌縫,其狀自綻,莫云其衰,靈臺不衰,因一周遮,百怪皆見,環顧國中,予將恃誰?第彝倫幸不泯,今則得三司,乃扶已頹之紀綱,此豈其人,卽予誠淺,古人云,國亂思良相,其若思焉,捨卿誰矣?曾已幾諭,頃年文政一對,尙今嘆服,其對由誠,今豈負予?觀今時像,金甌欲卜,將幾加卜,昔漢蕭·曹其誰校卜?況於此時,豈拘常例?命卿爲予左肱,而欲期協贊,豈闕右肱?奧昔殷湯,伊尹一人,難兼鹽梅,古今異,左鹽右梅,勢不可已,一紙新卜,鹽梅二俱。噫昔曹參豈不云漢惠,於戲涼德,何敢望昔?嗟哉,今相亦何比古,而才不借於異代,古人亦云永垂錄卿,已見乎作不已而乃成,其亦孔訓,予已不愧否德,暮年其猶强爲,卿等亦若至誠挾贊,甚事不做,於戲,卿之兄弟氷心丹忠,予知熟矣,與共鹽梅,挽回已頹之世,今予夙宵望也。噫,墻垣雖頹,傳嚴板築,庶可全矣,同恭協贊,亦何難也?夫子曰,繪事後素,辭免,繪也,竭誠,素也,其況君暮,亦値此歲,不彈其煩,儘予心腹,卿須體小子之至意,顧國勢之板蕩,安心勿辭,卽起視事,共濟國事,庸副慇勤。仍傳曰,遣史官傳諭。
前吏曹判書李溵疏曰,伏以,臣之罪可勝言哉?日昨嚴敎荐降,而臣乃頑如木石,迷不變動,以貽聖上酬應之煩,竟又萬不獲已,包差冒膺,雖荐被鈇鉞之誅,不足塞通慢之罪,纔自筵退,未出禁門,忽伏承萬萬不敢當之新命,於戲,此何爲也?臣誠惝怳驚惑,五內失守,罔知所以自措也,竊念輔相之職,有國所重,治道之汚隆,生民之休慼,實係於置相之賢否,是以金甌之枚卜,必取德望焉器量焉學術焉,足以儀表百僚,厭服一世者,注意而登庸,然猶謨之卿士而僉從,採之輿誦而翕然,然後爰立而不疑也。藉曰,世級暫降,人才不古,曷嘗有倥侗鈍滯,百無一能如臣者,拔之人望之外,厠諸具瞻之位也哉?噫,達極之治,卽我聖上五十年苦心,則今玆之命,非謂臣尺寸之長,萬一近似於是任,特以臣祖臣父之故,或意臣少襲家庭之緖餘,仰裨平明之至治,而顧今世道之潰裂轉甚,人心之浮躁日加,回思臣父祖遭際盛時,不啻落幾層,況如臣不肖,又萬不及於臣祖臣父,則雖欲追先臣未卒之志,報殿下罔極之恩,只見才力之不逮,徒累聖鑑之則哲而已。且臣擈愚之性,信心直行,孤弱之植,與世寡合,虛舟屢驚於風波,冥墑幾陷於阬坎,倘非我聖明父母於臣,日月於臣,必無幸矣,目下自靖之義,惟思斂退田野,歌咏聖澤,以圖塵刹之報,而一步要地,視猶曲木,若其進於此者,初非夢想之攸到,矧今鼎席一空,至尊獨憂,國事泮渙,無所止泊。臣自聞命以來,夙夜憂兢,如窮人之無歸,神魂飛越,歷屢日而靡定,在微臣覆餗之憂,姑不暇論,其於駭四方之聽聞,非細故,恭俟駁正,尙未有聞,一向泯伏,益增惶恐,始敢收召精爽,略具文字,疾聲呼籲於仁覆之下,伏乞聖慈,念重任之不容虛縻,量臣情之非出飾讓,亟命收還臣議政職秩,以幸國事,不勝大願,臣無任瞻天祈祝伏地屛營之地。答曰,省疏具悉卿懇,於戲,國勢板蕩,衰君孤立,詳諭左揆之批,於卿其何疊?噫,卿是誰孫是誰子?三代輔予,國人共知,卿祖卜相,予意已諭,戊申年仁政門慨歎,尙今在耳。於戲,卿父爲國血心質實,其祖雖衰,豈忘頃年笠洞?目覩紅門,猶今在眼,此正體卿祖思卿父,暮年協贊之一大機會也。何不曰先而曰父?此可見予心陋,此時不以此加卿也,昔漢曹參之言,亦諭左揆,嗟哉,永垂錄,卿亦見矣,志伊尹學顔子,過則聖及則賢,古亦諭,此豈茶飯?卽二字,二字維何?指蕩平也,何以蕩平?至誠調劑,可期其功。惜哉?幾十年倚仗之元輔,負君負先,自此以後,雖顧左右,誠難信也,左右若此,其況輔相,今予特卜,予則曰,以卿恒日心,決不負予,昔殷伊尹,雖一人調鹽梅,於今之世,不可缺一,豈見欺於衰世,忍何捨乎古例,興惟及此,予竊悵然。嗟哉卿心,其亦何似?昨聞東西都賦,今日答左右相,是豈偶然?頃者冢宰雖過亦有事,今於輔相,怳若前後世感,衰君思卿祖,何忍曠日?觀今鼎席,只有其席若此,而君將何倚,民將何付?目今國事罔涯,欲仰籲而高高,欲俯訴而漠漠,此何景像,亦何世界?卿須體小子之至意,思卿父之竭忠,安心勿辭,卽起視事,共位協贊,洪濟時艱。仍傳曰,遣史官傳諭。
壬辰四月初一日巳時,上御集慶堂。藥房入診入侍時,都提調韓翼謩,提調蔡濟恭,副提調尹得雨,記事官李鼎揆·申禹相·李基崧,醫官慶絢·徐命緯·金孝儉·金光國·白文昌,以次進伏訖。翼謩曰,聖體,若何?上曰,一樣矣。寢睡·水刺之節,何如?上曰,食則甚厭矣。翼謩請進湯劑,上進御後,翼謩請診候,慶絢等入診。退伏奏曰,脈候左右三部度數調均,滑體與脾胃脈候亦一樣矣。翼謩曰,近日使聖上憂惱,無非臣等之罪。上曰,豈獨卿等乎?翼謩曰,論其罪狀則臣誠萬萬無似,而聖敎嚴至,故臣冒昧入來,然不勝惶恐矣。上曰,往事勿說可也。翼謩曰,聖度寬弘,每以往事勿說爲敎,尤不勝汗惶之至矣。濟恭曰,今此擧動時,各差備應把驛馬,數甚夥然,而無路推移,依近例京畿驛馬限五千匹添補取用事,分付,何如?上曰,依爲之。濟恭曰,庚辰年禁御兩營留陣,雖安徐,守宮大將則差出,宿衛於闕內矣,今番則何以爲之乎?上曰,守宮大將,置之。濟恭曰,庚辰年北漢留營軍與前廂軍,一體環衛於行宮矣,今亦依此擧行事,分付,何如?上曰,今番則只以前廂軍環衛。濟恭曰,前排當以五雙磨鍊乎?上曰,依爲之。濟恭曰,當下侍衛服色,以紅天翼爲之乎?上曰,靑天翼爲之。出擧條翼謩請進湯劑,上進御後,以次退出。
壬辰四月初二日申時,上御集慶堂。藥房入診,判義禁同爲入侍時,都提調韓翼謩,提調蔡濟恭,副提調尹得雨,記事官李鼎揆·申禹相·李基崧,判義禁具善行,醫官方泰輿·鄭允協·慶絢·徐命緯·金孝儉·李以材·李養善,以次進伏訖。翼謩曰,夜間聖體,若何?上曰,一樣。翼謩請進湯劑,上進御,翼謩請診候。上曰,置之。善行奏曰,前溫陽郡守尹煜·洪載淵,依本律勘處事命下,故考之律文,則當施定配之律矣。上曰,勘律可也。善行曰,李範中則在慶尙道慶州,而未及拿來,拿來後取口供勘律,何如?上曰,是誰也?翼謩曰,故先正臣李彦迪之六代孫云矣。上曰,文臣乎,蔭仕乎?翼謩曰,蔭仕也。上曰,注書亦先正子孫矣。仍問臣鼎揆曰,汝於先正爲幾代孫乎?臣鼎揆曰,八代孫矣。上曰,然則汝於範中,爲祖孫間矣,拿來後取供勘處可也。前溫陽郡守李範中前下敎,勿施,拿囚後直爲勘律。出榻敎坐直承旨及三司諸臣入侍事。出榻敎鼎揆承命出來,右承旨安兼濟,大司憲宋瑩中,司諫宋鍈,校理鄭好仁·金基大,副校理朴相老,正言任希雨,副修撰朴相岳進伏訖。啓曰,安置罪人金致仁,以兩世元輔,倚毗,何如?而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道,負國忘先之罪,不可安置而止,日前荐棘之命,實出於嚴處分之意,而曾未幾何,遽命還收,公議益激,輿情愈拂,請南海縣安置罪人金致仁依前旌義縣荐棘。上曰,旣諭,亟停勿煩。瑩中啓曰,請大靜縣定配罪人丁潤愼,亟命依律處斷。措辭見上上曰,勿煩。瑩中又啓曰,請還寢東呂·址淳等還配之命,更令王府嚴鞫得情。措辭見上上曰,勿煩。瑩中又啓曰,請黑山島爲奴罪人五得,依律處斷。措辭見上上曰,勿煩。一行刀割瑩中又啓曰,請還寢定配罪人金柱泰減等之命。措辭見上上曰,其勿復煩。瑩中又啓曰,請黑山島定配罪人鄭世柱,依律處斷。措辭見上上曰,勿煩。鍈·希雨啓曰,請還寢鍾城府爲奴罪人天大酌處之命,依律處斷。措辭見上上曰,勿煩。又啓曰,請大靜縣爲奴罪人仲義,依律處斷。措辭見上上曰,勿煩。又啓曰,請崔百男邊遠定配。措辭見上上曰,昨已諭,亟停勿煩。一行刀割又啓曰,請黑山島爲奴罪人五得,依律處斷。措辭見上上曰,勿煩。上曰,噫,予雖衰,君綱不衰,借間世人觀今擧措,義理雖不泯,若今衰世,何以然乎?昔時帝與皐陶相持,決不若今,與兩司爲傳啓有異。噫,予於嗣服初,受困於黨人,稱三司,雖夢裡欲掩耳,頃者苦予,予何望於此日,而雖然關係,若何?而豈可一傳啓而退伏乎?嗟哉,三司不讀周昌期期不奉招之文,予對今世人,亦對當之者,亦對時體人,言之可乎?今世人則若曰,莫重大論,旣詣臺廳,何不求對,而再昨君召而入,昨日循例書傳,亦召而入,故今日留臺廳,以待九重,其君,何知其來?此等之論,其豈可默默,而若此而其無入侍,申牌報後,亦將日暮姑停乎?雖勝於前,若此若此,今何聳聽云,而當之者臥枕而笑曰,奉君命而雖請討,日事文具,其中一人無慷慨直言者,其將何畏乎?尋飯而恣食,回首耽睡,其時體者兩兩三三,世道若此,其豈密語,鼓掌相笑曰,觀此氣像,吾輩雖街路浮囂,孰敢斥言於領袖猶若此,其趨附者何論,不畏國法,相聚倍前,豈特寒心,興惟無語,俄者相臣批答,雖稱其倖,猶望刮目相對,今復若此,頒命銓曹其官案於三司,特書權減二字,令侍從之臣皆抱子美孫而便休猶若此,日後覽國乘者,庶可謂有君矣。呼寫旣畢,亦有慷慨者,何則,頃者臥家,視國事楚越時,其猶不可,況連日詣臺合辭外,皆謄傳其由於焉問狐狸之義乎?果然則何不效張綱埋輪闕門,尤可駭者,此等之時,憲府只有都憲一人,薇垣多臺,亦有二人,意謂玉署連日二人意謂此入直而然矣。今日僅添一人,若是苟且,於憲府其欲强而備員,依鄙諺都吏書吏於合辭啓目下,其將添書乎?果若此,可勝寒心,可勝寒心,雖文具,若存紀綱,予何貼身而無飭,亦何待苟且爲嫌?入侍三司之臣,爲先遞差,在外人,此時在外,萬萬可駭,遠道只遞,近道先遞差,下金吾處之。出傳敎上曰,動駕旣定,該曹之人,參判許遞,與參知代,口傳備擬,待下批牌招察任。出傳敎上曰,承旨宋載禧許遞,其代參議沈頤之除授,牌招察任,房順房。出傳敎上曰,承旨以沈頤之下敎。今聞祭報府,爲薦俎官,仍任前職,其代閔百順除授,牌招察任,房順房。出傳敎上曰,今番詣北漢時,以夜晝介司宰監前路爲之,以此分付該曹。出傳敎得雨啓曰,昨日歲抄書入命下之後,其中一單漏落,夕後始爲追呈,事甚未安,當該堂上推考單子,何以爲之?敢稟。上曰,依爲之,單子入之。出擧條翼謩更進湯劑,上進御,仍命退去,諸臣皆退出。
上在慶熙宮。停常參·經筵。
藥房都提調李昌誼,提調蔡濟恭,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。乙酉前夏禴,其皆親享,其命攝,今已八年,此心萬倍,須看肄儀,其曰益乎?體昔詣北漢,今只有六日,此心憧憧,其況朝鮮,有其君有沖子而已,氣何暇諭?待敎入侍。
中宮殿·惠嬪宮,藥房口傳問安。答曰,知道。
尹勉升啓曰,大司憲·執義,掌令二員,持平二員未差,今日以監察茶時之意,敢啓。傳曰,知道。
備忘記,三月肄儀旣見明日崇政殿東月臺,當見肄儀以代親禮侍衛只入直,儀注安徐,時刻待下敎,只入正時。
備忘記,今日北漢動駕前例試射時,駕後全弼箕柳葉箭四中,加資,南宣傳李東植片箭二中,駕後閑良張敬相柳葉箭三中,直赴殿試,駕後廉天耉,駕後卞德基片箭二中,依例加資。
備忘記,北漢行宮修理安徐,鋪陳登每,皆令仍舊。
傳于安兼濟曰,內局入侍。
傳于李碩載曰,坐直承旨入侍。
安兼濟啓曰,卽者兼輔德金文淳,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
安兼濟,以侍講院言啓曰,本院兼輔德金文淳,連日入直矣,以其親病,陳疏徑出,上番闕直,事甚未安,弼善洪相簡,兼弼善李得臣,竝卽牌招,以爲推移入直,何如?傳曰,允。
林鼎遠,以禁衛營·一二所巡廳·左右捕廳言啓曰,去夜犯夜人無所捉,敢啓。傳曰,知道。
安兼濟,以禮曹言啓曰,卽接順康園守奉官所報,則本園紅箭門,年久朽傷,去夜向外頹仆云,依定式發遣本曹郞廳奉審後,稟處,何如?傳曰,允。
尹勉升,以司僕寺言啓曰,今此北漢擧動敎是時,各差備入把馬及王世孫隨駕時,各差備入把馬磨鍊,別單書入,而其中驛馬則令兵曹依例知委各驛,使之直爲入把,何如?傳曰,知道。減數以下以此擧行。
尹勉升,以義禁府言啓曰,前大司諫李普觀,前獻納金普淳,前正言李商建,前執義申思運,前掌令李澤徵·崔,前持平李思祚·李範濟等下金吾處之事,傳旨啓下,而李普觀時在忠淸道忠州地,金普淳·崔等時在淸州地,李商建·申思運等時在洪州地,李範濟時在尼山地,李澤徵時在江原道原州地,李思祚時在京畿通津地云,依例發遣府書吏羅將,竝拿來,何如?傳曰,允。
輔德金文淳疏曰,伏以,臣母素抱貞疾,居常懍懍,若不保朝夕者,殆十年于玆矣,臣以孑然單身,豈有一時離捨供仕之望,而向叨見職,召牌嚴臨,黽勉出肅,只爲一伸義分之計矣,卽於直中,得接家信,則臣母自去夜,猝添重感,寒熱交作而食飮專廢,眩暈兼發而氣息綿綴,連試藥餌,終無分效,臣自聞此報,心神飛越,按住不得,非不知此時瀆擾之爲萬萬悚惶,而疾痛之呼,未暇緩聲,玆敢忙陳短章,經出禁門,伏乞聖慈,天地父母,特垂矜諒,亟削臣職,以便救護,仍治臣罪,以昭法紀,千萬幸甚,臣無任屛營祈懇之至。
壬辰四月初三日午時,上御集慶堂。藥房入診入侍時,都提調韓翼謩,提調蔡濟恭,副提調尹得雨,記事官李鼎揆·申禹相·李基崧,醫官方泰輿·鄭允協·慶絢·徐命緯·李以材·金孝儉·李養賢,以次進伏訖。翼謩曰,夜間聖體,若何?上曰,一樣矣。翼謩曰,寢睡·水刺之節,亦何如?上曰,皆一樣矣。翼謩請進湯劑,上進御,翼謩請診候。上曰,止之。持湯劑更爲入侍事。出榻敎濟恭持湯劑更進,上進御後,以次退出。
壬辰四月初三日未時,上御集慶堂。坐直承旨·原任大臣同爲入侍時,領府事金相福,判府事韓翼謩·金尙喆,右副承旨尹勉升,假注書李永穆,記事官申禹相·李基崧,以次進伏訖。相福曰,近日聖候,若何?上曰,一樣矣。寢睡·水刺之節,亦何如?上曰,一樣矣。相福曰,臣等之罪,萬死猶輕,而只是薄勘,惟願速被大何,恩敍遽降,動駕不遠,故臣等承候入來,而伏乞更賜處分。上曰,往事勿說。尙喆曰,近日聖心之煩惱,莫非群下之罪,而臣等以負罪之人,今日謝命,尤爲惶悚矣。上曰,頃日卿等,默無一言,予故默察其氣色,而終無一言,故至有免相之擧矣。欲使自現,而無一人自現,予爲章閣古事而慨然者多矣,臺臣事九極慨然矣。向時姜必愼,於閔·柳兩家事無餘,故古相趙顯命言如是者,亦可云南人耶,予非謂必效此也。上曰,古人云百口保之,而至洪奉朝賀,無一人言之者,此無黨而然矣。上曰,到今思之,洪奉朝賀處分過矣,但以其地處然矣。上曰,金致仁事,豈不可怪乎?地位不足耶,際遇不足耶?實能滑其姪輩所動而致此矣,予甚惜焉。予則曰,當今有啓辭措語矣,三司之批,亟停勿煩,則三司宜先諫予,而只一次傳啓而退伏,此豈應文之日乎?幾十年苦心,一朝蕩然,安兼濟之先呈外,餘皆用東人,豈爲苟且事也?向日黨論,一日三爭,而玉堂之無簡通,則初不得入,不怪矣。尙喆曰,數十日前元輔,上之所倚,臣等所恃如何,而豈意今日,有此三司之論乎?此莫非當之者,天奪其魄,而自承傳下恩威竝行之敎,可見君臣之際矣,臣等亦不勝感歎矣。翼謩曰,金判府則以爲數十日前,而臣則同周旋於鼎席之間者,已六七年矣,實爲燈下不明矣。近日每以袖手傍觀爲敎,臣等惶汗浹背矣。上曰,不然。領相所爲,左右相何可面駁乎?翼謩曰,小事容或知,而勿論大事,豈可袖手乎?上曰,此言是矣。然如此則其流之弊無窮矣,雖直若使權奸逐直臣,亦用此法則將奈何?尙喆曰,僚相如見其割斷處,則雖是僚相,何可不言,而不然則相對勤攻,箚切可也,若有疵摘於君前,則其爲弊當如何?上曰,然矣。上曰,今日卜相,果出抑揚,是誰之子?司馬光入來,都人加額,殷用一伊尹矣。尙喆曰,新卜之人,自有立朝本領,其秉心公平,自上洞燭,必不偏黨,以負聖上矣,左則甚練達,右則甚誠慤矣。相福曰,右相甚忠厚矣。上曰,然矣。上曰,右相兄弟規模,何如?尙喆曰,兄弟規模何異,而兄則遇事而寬,弟則遇事而猛,此則略相不同矣。上曰,予將爲詼諧矣。韓判府方今休時,必有所思矣。翼謩曰,向日儻蒙恩許,豈有頃日之事乎?金領府事,金判府事入侍事。出榻敎藥房提調持湯劑更爲入侍事。出榻敎上曰,動駕有日,則諸儒臣·諸春坊,若是違牌,此何分義,此何事體?皆命只推,牌招察任。出傳敎上曰,再昨聞湖西·江華狀聞,何時來到京江云,而聞風聲心動,今聞陽川縣所報,諸舡果到,心用欣矣,令該曹該廳,或分倉或捧納,而若有點舡者,卽爲點舡,舡人卽放,俾無稽滯之弊。出傳敎上曰,儒臣持史記評林入侍。出榻敎李持齊世家卷進伏。上曰,景公記讀奏。讀訖,諸臣退出
上在慶熙宮。停常參,只晝講。
藥房都提調韓翼謩,提調蔡濟恭,副提調尹得雨啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。復今年曠禮,其於此日,微忱憧憧,且遙瞻北漢大南門,心何抑氣何諭?待敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂口傳問安。答曰,知道。
尹勉升啓曰,大司憲未差,執義未差,掌令二員未差,持平未差,今日以監察茶時之意,敢啓。傳曰,知道。
安兼濟啓曰,判尹具善復,除拜後過三日不爲出肅,依定式推考警責,仍卽牌招察任,何如?傳曰,允。
林鼎遠,以都摠府言啓曰,都摠管安昌君燝,以徽寧殿夏享大祭獻官肄儀事,禮曹晝仕出去之意,敢啓。傳曰,知道。
尹得雨啓曰,假注書李永穆,身病猝重,勢難察任,今姑改差,何如?傳曰,允。
李碩載啓曰,肄儀後仍爲晝講,經筵特進官,以入來人爲之,儒臣牌招,備員,何如?傳曰,允。
假注書望,李永穆改差代,以申在善爲假注書。
以校理鄭好仁,副修撰申光緝牌不進罷職傳旨,傳于安兼濟曰,只推牌招。
傳于閔百順曰,奉承旨入侍。
又傳于曰,今番擧動,不必觀道路,分付騎曹。
又傳于曰,承旨儒臣持問答入侍。
吏曹口傳,以姜潤爲左通禮。
吏曹口傳政事,禁府都事洪復漢,氷庫別提任希厚相換。
尹得雨以吏曹言啓曰,今此宗廟徽寧殿夏享大祭執禮大祝,皆以侍從塡差,而時無職名,令該曹口傳付軍職,何如?傳曰,允。
又以吏曹言啓曰,明日擧動時,通禮不可不備,通禮未差之代,口傳備擬以入之意,敢啓。傳曰,知道。
安兼濟以禮曹言啓曰,今此親臨流霞亭出還宮時,王世孫祗迎隨駕之節,何以爲之乎?敢稟。傳曰,世孫祗迎,安徐。
李碩載以漢城府言啓曰,京中男女過年未婚人五十一處,皆過婚之意,敢啓。傳曰,知道。
又以漢城府言啓曰,西部居尹徽祚,與李技復女李氏,今三月卄六日成婚,徐拓修女徐氏,與金得中,今三月二十八日成婚,南部居申翊祿,與李時明女李氏,今三月三十日成婚,東部居朴鳳三,與李時彬女李氏,今四月初二日成婚行禮事,各該部報來之意,敢啓。傳曰,知道。此外皆過婚乎?詳問以啓。
林鼎遠以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
閔百順,以義禁府言啓曰,今日擧動時,大駕各差備都事不可不備員,北兵營出使都事洪復漢,令該曹口傳相換,以爲分排之地,何如?傳曰,允。
前行漢城判尹申晦疏曰,伏以,臣區區血懇,略陳於前章,而精爽飛越,歷日靡定,猶有未盡暴於黈纊之下矣。史官臨宣批旨,其所奬諭,尤非臣之所敢承當者,而爲世道日夜憂勤之聖意,惻怛於絲論之間,臣奉讀未半,涕淚交逬,臣非木石,寧不感動?然微忱淺薄,未蒙體下之仁,於是愕然失圖,益不知措躬之所也,夫其任也,非人人所可冒居明矣,自古人君授大任於臣也,試之以庶職,庶職其熙,畀之以庶政,庶政其修,然後謀于衆稽于卜,仍置之股肱輔弼之任,臣受大任於君也,量其德,德可以厭人心度其才,才可以擧事務,尙且佇公議愼去就,黽勉而應之,而亦不敢自居也。臣本庸陋譾劣,百不逾人,遭遇明時,歷敭華貫,而動輒辛違,與世寡合,其見於內外,若於事功者,固無足可稱,非但世所共知,臣亦自知審矣。然則殿下所以特授臣是任者,果何哉?目今鼎席俱空,時事岌岌,中外之所顒望者,惟在聖上枚擧矣,德圖所以扶顚持危之策,而誤命反加於無所似之一賤臣,任之以挽回之責,勉之以鹽梅之道,其眷注之隆,期待之遠,逈出尋常,殆近世之所無,臣是何人?乃敢得此。噫,近世以來,舊臣幾盡凋零,世道轉益澆薄,此時此任,雖使先輩碩德居之,猶難其責成,況如臣者乎?受命以後,物情之駭惑愈起,國事之稽滯漸積,此不但爲私心之憂懼而已,其於有違於難愼之道,爲累於則哲之明,豈小事哉?戰慓懍惕,直欲鑽地而不可得也。臣雖無狀,竊當奉敎於君子矣,夷險燥濕,身非已有,酬報一念,炳然如丹,如使臣才望力量,苟有一半分仰贊寅協之望,而不體倚毗之眷,徒思占便之圖,則是負殿下也,此臣所以寧伏逋慢之誅,不敢爲冒進之計者也。玆敢更暴肝膈,仰溷崇聽,伏乞天地父母,察臣微諒,旁採群議,亟收誤恩,以幸國事,千萬至祝。答曰,省疏具悉。今懇前批,已悉予意,而噫近五十載臨御,卿之兄弟,爲予輔相,是豈偶然?噫,卿兄氷心丹忠,初批旣諭,卿之公平慷慨,予知熟矣。噫於今朝鮮,只有近八衰君,鼎席堆塵,此何景像?卿雖百章,若從卿意,初何特卜,況動駕在近,予心萬倍之時乎?卿須體小子之慇懃,顧今日之國勢,安心勿辭,卽起視事,庸副特卜之意。
前吏曹判書李溵疏曰,伏以,臣猥陳衷懇,冀收新命,而反紆曠絶之恩數,誕降敷心之溫批,史官臨宣,責勉鄭重,至以臣祖臣父際遇之盛,反復誨諭,愛越尋常,惟古人臣之得此於君父者,果幾人哉?臣雙擎九頓,一字一涕,益不省所出,臣雖迷頑,豈不知聖眷之不可孤,君命之不可慢,而區區所大恐者有之,誠以殿下拔擢臣倚毗臣者,謂臣能繼舊聞,或有少裨,而如臣不肖,無足備數於百執事之末,使之奔走於驅策之列,報敢於冗散之地,尙懼其墜家聲而辱聖簡。今乃托之以股肱之重,畀之以鹽梅之責,此何異於僬僥之握千勻,蚊蝱之負泰山也哉?臣之至愚,自知則審,才短而不足以當世務,望淺而不足以稱物情,恩諭之下,祗益罔措,況今朝象泮渙,聖念憂勞,中朝之歎,屢形於絲綸,高高漠漠之諭,讀之未半,方寸益激,此時所以承佐而對揚者,自非力量才識,負一代之望,則實無以當之,以臣菲材薄識,徒懷圖報之忱,不思量入之義,則難平者世事,不齊者人心,譬如方涉大川,茫無涯畔,副手梢工,苟非其人,奈此國事何哉?然則勻衡之責,決非臣試可之任,器量分劑,各有其限,苟溢其涯,必致僨躦,思之爛熟,無望轉動,此臣所以寧被違慢之誅,而未敢爲冒膺之計者,瞻天顒祝,靡所因極,有號斯言,流出肝膈。伏惟日月之明,亦庶幾垂愍也,玆敢暴陳至懇,仰籲宸嚴。伏乞聖慈,憐之察之,亟收誤恩,卽卜賈德,仍治臣瀆擾之罪,以重國體,以安私分,千萬祈祝。答曰,省疏具悉卿懇。噫昨已諭,其何若此?噫,是誰孫是誰子,而一心無黨,予知熟矣。噫,其君衰暮,國勢板蕩,此豈輔相若此之時乎?不卜則已,旣卜之後,捨卿誰先?況動駕在近,予心萬倍者乎?卿須顧小子之慇懃,思今日國勢,安心勿辭,卽起視事共濟時艱。仍傳曰,遣史官傳諭。
壬辰四月初四日辰時,上御崇政殿東月臺。親臨肄儀入侍時,行都承旨尹得雨,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書申在善,記事官申禹相·李基崧,以次進伏訖。上具翼善冠·袞龍袍,以乘輿出資政門,詣月臺殿座後,命兼濟讀祭報府訖,仍行肄儀。上曰,晝講入侍,知事李景祜,特進官李應協,侍讀官鄭好仁,檢討官李,以次進伏。上講小學,自古者小學,止惟聖之謨,好仁·繼講後,上曰,陳文義。好仁曰,惟聖斯惻,建學三師之義,聖人之心,欲與天下同歸於至治,以至於廣大之域,伏願體念焉。曰,乃復其初之義,有生之初,無有不善,所謂天命之性也,物慾交蔽,失此性善,故修之之道,自物格知止,以至於德崇業廣,則復初之道,不已勞矣,伏願體念焉。上命讀各道狀啓訖,命書之曰,今年稅舡,各謂濟濟,而法聖·城裳·群山·貢津嶺南左右漕倉,其皆粧舡乎,近聞風聲,予心一倍,且此後粧舡日子,其令狀聞,申飭三道,另加董飭諸倉,使九重近八人君,少休用心焉事,令備局卽爲三懸鈴分付三道。又命書之曰,三明日祗近後仍宿憶昔窩,政院知悉。命鼎遠書之曰,申光緝幾次下敎今者特除之後,連爲違牌,分義事體,俱涉寒心,只推,更爲牌招察任。又命書之曰,須看今朝鮮有君乎,有紀綱乎,予雖衰矣,豈可慢應應文之資乎?噫,頃年各自樹黨,其欲調劑,且頃年領首,不過黨之趨赴者,而於今元輔,先自領首,三黨暗附。噫,乾道昭昭,若無一改三通之事,何以知此?噫,於國晉武兼合三國,我東麗太祖兼合三韓,此於國一定,於民可便,而今者三黨凝聚,可勝言哉?莫云今一黨,有此心則來頭便來其倍,噫,此時爲耳目者,豈可應文?嗚呼,朝鮮若有有志之士,豈徒漆室長嘆,雖然於今義理,源頭旣立,數昨以後,臺廳雖顧,文具酬應,已息若此,故果便近者皆唾,喝導之聲莫聞,數日謄傳之狀,其亦杳然,於予雖便,此何景像?況鼎席堆塵,殿中只有衰君與沖子,此果昇平世界乎?夙宵興惟,良可寒心也。上曰,藥房提調持湯劑入侍。都提調韓翼謩,提調蔡濟恭持湯劑進伏。翼謩曰,夜來聖體,若何?上曰,一樣矣。進湯劑後,藥院先退。上曰,笙差備樂工,各木布賜給。出榻敎上曰,禮房承旨馳詣豆毛浦流霞亭,奉審以來。出榻敎上曰,藥房提調持湯劑更爲入侍,都提調韓翼謩,提調蔡濟恭持湯劑進伏。上進御後,還入大內,諸臣以次退出。
壬辰四月初四日申時,上御集慶堂。右承旨入侍時,右承旨安兼濟,假注書申在善,記事官申禹相·李基崧,以次進伏訖。上曰,只有六間,基墟荒落乎?兼濟曰,然矣。上命書之曰,旣下敎,曾有受敎,則焉敢若此?丁丑以前,次知中官李慶楷,事當嚴處,而年踰七十,中官亦以休致,今無可論,其孫刊名內府,丁丑以後,次知中官李世東,亦宜嚴處,而年踰八十,只施刊販之典,今次知中官,令予知之者,由此人,無論內次知中官李景聃,辛未受敎若此,自本寺啓下以付,則若此而袖手傍觀,亦涉可駭。越俸五等,其守直人若此,而掩置不告,只食萊田,令該曹勿爲徵贖,決杖一百以逐,更令有根着人,入處守直,而莫重此基,惜數斗料,令任自起墾,亦涉無據,此後依書員料,全壽進宮結料,今日內差定,其今來朝待令,起墾處今日內平土,守直人外內墻內,有草家潛入者云,此亦該宮勿禁,庫直拘顔私許入者,事之寒心,莫此爲甚。自今庫直外濫入者竝逐,此皆由於不禁許借之致,渠何辜乎?此亦昔年遺民,庫直與此類,皆令當部,許官空垈入處。又命書之曰,暮年一心,惟在憶昔,昔年見松峴宮,雖不至此,其雖宛然,而有不可不修補者,故命書題韓慶郁修補,親書揭板,修補屬耳,爲儲慶宮,其豈偶然?且慶運宮亦入瞻,略略修補,噫,水墨流霞亭圖,以大簇在闕中,嗣服後古簇中偶得,雖掛而見,莫知其本若何。聞次知中官所奏,知故所御江亭,噫,憶昔壬辰此日,今將詣北漢,嗚呼辛丑,怳若乙酉,追慕之心,一倍于中,今聞此,其欲奮詣而焉可易乎?然道路不可不審,其地宜乎先探,故先令承旨奉審,今聞所奏,亦聞受敎謄來者,噫,頃年順康園封圍前詣見,歎其荒涼,夕食不食,今聞所奏,豈比乎此?不覺寒心,昨夢異常,無乃由此以然乎?漢高聞婁敬言,西都關中,紫陽綱目,特書卽日二字,意蓋深矣,況此處只有門,不無墻垣,昔年寢室,其將頹圮云。嗚呼,況順康園若此,況此乎?聞此卽予不肖,何心夕食?明朝當詣奉審,令度支修補,儀注安徐,待下敎只入正時,以袞袍詣當道,崇禮門·西氷庫侍衛只入直,前後廂軍六十名,禁御兩營軍分半,訓將只率入直標下都領,挾輦軍六十名,禁軍一百名,卽日內入直隨駕,副駕轎其餘隨駕,留營留陣,皆安徐,戒螺旣經肄儀,皆安徐,只備堂隨駕。又命書之曰,今聞北伯狀聞,嗚呼雖衰,一心在民,近者諸道,頗有滿意,而於北道,自二月後,至今南北關,皆未得雨云,聞此予心,若何?道臣之心,亦若何?而狀聞一何雍容,當該道臣從重推考,得雨形止,其令隨卽以聞。又命書之曰,今聞禮郞書啓若此,何不預報禮曹,有此擧,當該守奉官汰去,此非告由者,亦非開基者,而目今所見寒心,令該曹勿爲擇日,令禮官卽詣修補後復命。上曰,禮郞入侍。禮郞洪履健進伏,上問奉審事,命退出。上曰,明日流霞亭奉審時,戶判同爲入侍。出榻敎諸臣以次退出。
壬辰四月初四日酉時,上御集慶堂。坐直承旨·儒臣入侍時,校理李,副修撰申光緝,同副承旨閔百順,假注書申在善,記事官申禹相·李基崧,以次進伏。上曰,儒臣誰也?百順曰,李·申光緝也。上命持入一馬牌,授光緝後,承史以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
大駕詣流霞亭,入幕次後,王世孫遣宮官問安。答曰,知道。
政院·玉堂·藥房口傳問安。答曰,知道。
大駕詣儲慶宮後,政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
尹勉升啓曰,大司憲·執義未差,掌令二員·持平二員未差,今日以監察茶時之意,敢啓。傳曰,知道。
尹得雨啓曰,假注書申在善,時無職名,令該曹依例付軍職,冠帶常仕,何如?傳曰,允。
閔百順啓曰,右邊捕盜大將尹泰淵,以東關王廟獻官,今方受香出去矣,在前如此之時,有他邊將兼察之例,今番則何以爲之?敢稟。傳曰,左將兼察。
又以啓曰,右邊捕盜大將,以左將兼察事,命下矣。左邊捕盜大將張志恒,卽爲牌招,以爲聽傳敎之地,何如?傳曰,允。
又以啓曰,戶曹判書李思觀,依下敎來待矣。傳曰,入侍。
傳于閔百順曰,今日更點駭然,禁漏官員,令騎曹各決棍十度。
林鼎遠以兵曹言啓曰,宣傳官李泰植呈狀內,昨日內試射時,得蒙直赴恩命,所帶本職,係是南行窠,不可仍帶,卽賜啓遞云,依依改差,何如?傳曰,允。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
閔百順以刑曹言啓曰,守直人勿爲徵贖,決杖一百以逐事,命下矣。依傳敎,當該守直人申大得,決杖一百,逐送之意,敢啓。傳曰,知道。
壬辰四月初五日辰時,上詣流霞亭。擧動入侍時,行都承旨尹得雨,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書申在善,記事官申禹相·李基崧,以次侍立。上具翼善冠·袞龍袍,乘輿出通陽門,詣延和門外,降輿乘輦時,藥房都提調韓翼謩,提調蔡濟恭,持湯劑進伏曰,夜來聖體,若何?上曰,一樣矣。進湯劑後,上命兼濟,書御製流霞亭記,仍詣替馬所,拿入內乘與中官,仍詣流霞亭入幕次,命兵戶判入侍。蔡濟恭·李思觀進伏。上命濟恭,讀御製流霞亭記,上命思觀,修築流霞亭。命書之曰,兩堂序,亦令金領府事書進。上曰,侍衛·承史皆雨具。上曰,南壇雩祀壇禮房承旨馳往奉審以來。上曰,禮房承旨馳詣永禧殿,奉審以來。命書之曰,初意動駕在近,凡郊外動駕時奉上言,例也,而今番其欲安徐,臨此處宜通人情,自流霞亭止桃楮洞奉上言。上曰,回駕時,歷臨關王廟·儲慶宮歷拜,其時前後廂路上留住。出榻敎上曰,禮房承旨入侍,兼濟進伏,問奉審事,還詣關王廟展拜。上曰,依昨年東關王廟例,西關王廟,遣武臣,明日致祭。出傳敎命鼎遠書之曰,南關王廟,判尹具善復,東關王廟,行副護軍尹泰淵爲獻官。上曰,諸司預備,還詣儲慶宮。上曰,百官行禮,置之。出榻敎上曰,藥房提調更爲入侍。上進御湯劑,仍行展拜後,還宮,至延和門,下輦乘輿時。上曰,藥房提調持湯劑更爲入侍。上進御湯劑後,上曰,朝廷問安,勿爲之。出榻敎上還入大內,諸臣以次退出。
壬辰四月初五日初更,上御集慶堂。戶曹判書入侍時,戶曹判書李思觀,同副承旨閔百順,假注書申在善,記事官申禹相·李基崧,以次進伏訖。上曰,右承旨入侍,賤臣在善,承命出去,與安兼濟偕入進伏。上命書之曰,今者上言,其數不多,皆下該曹,三日內卽爲回啓。上曰,戶判連日看役,畢役以來乎?思觀曰,然矣。仍命退出,諸臣以次退出。
上在慶熙宮。停常參·經筵。
藥房都提調韓翼謩,提調蔡濟恭,副提調尹得雨啓曰,昨日動駕郊外,歷拜儲慶宮,勞動旣多,向晩還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。千千萬萬料表,奉審舊亭,伸禮於桃楮洞,展拜於儲慶宮,微忱少紓,且憶再明,此心何抑?氣則一樣,待敎入侍。
中宮殿·惠嬪宮·世孫宮·嬪宮,政院·玉堂口傳問安。答曰,知道。
尹勉升啓曰,大司憲·執義未差,掌令二員·持平二員未差,今日以監察茶時之意,敢啓。傳曰,知道。
備忘記,明日祗迎,當宿典設司,依此知悉。
傳于安兼濟曰,內局入侍。
備忘記,昨見李景聃·李世泰,其宜參酌,先下敎,安徐。
備忘記,動駕在近,摠管有闕,口傳備擬,都摠·副摠,必也誤焉,是豈前例?知經筵·同經筵,其亦隨時,今番以副摠管備擬。
兵曹口傳政事,金龜柱爲副摠管。
尹得雨,以吏曹言啓曰,本曹郞廳,只是四員,而正郞趙榮弼,佐郞蔡廷夏·吳鼎源,俱以在外未肅拜,正郞宋霮,差祭進去,無省記郞廳,在外郞廳竝改差,其代口傳擬入,而待下批仍卽出肅,以爲入直之地,何如?傳曰,允。
閔百順,以兵曹言啓曰,依傳敎,禁漏官員崔碩觀等三人,各決棍十度之意,敢啓。傳曰,知道。
又以兵曹言啓曰,今四月初四日,安山居水軍李雲贊,京居良人鄭輔福稱名人,自興化門入來,鳴申聞鼓,依定式下該曹推問,當該守門將秦百亨,推考,何如?傳曰,允。
又以司僕寺官員,以一二提調意啓曰,今此北漢擧動敎是時,新峴及道路險峻處,依例臨時啓稟,以人夫奉駕之意,敢啓。傳曰,知道。
林鼎遠,以禁衛營·一二所巡廳·左右捕廳言啓曰,去夜犯夜人無所捉之意,敢啓。傳曰,知道。
閔百順,以刑曹言啓曰,京中輕囚,令該曹依例放釋事,命下矣。依傳敎,輕囚罪人李召史·朴興文等,竝卽放送之意,敢啓。傳曰,知道。
前行漢城府判尹申晦啓曰,伏以,臣之屢干崇嚴,連章而不知止者,實出於量己量時,萬不獲已,而不惟不賜肯許,恩諭愈往愈摯,至於史官之臨宣,有命應施之典。臣尤惶隕悶蹙,寧欲逃遁而不可得也,臣之待罪列卿之班,亦云久矣,本末長短,畢露無餘,未知則哲之明,奚取於臣,而不顧人器之稱否,猝然爰立,若是其無難也,顧今紀綱之漸頹,國體之寒心,實爲有識之歎,而其所以提絜綱維,惟貞百度者,罔非輔相之責,則以臣資望之淺,力量之微,其何能彈壓振刷,區劃廟謨,以輔我聖上平明之化,惠鮮之政也哉?且念臣年紀已邁,蒲柳先凋,雖閑司漫局,尙懼不堪,今若徒竊榮寵,苟冒匪據,國恩未報,而先自顚沛之患,則臣身狼狽,姑不足恤,其於國事,尤當如何也?噫,凡有疾痛,必呼天呼父母,固人之恒情也,聖上之於臣,天也父母也,今臣情勢之危蹙,不啻若疾痛之在身而已,臣安得不更瀝血之籲,仰冀其仁覆之曲遂也?百爾思量,無一分可進之望,情窮勢迫,瀆撓至此,益增悚惶,伏乞聖慈,俯賜矜諒,亟許收還臣議政職秩,仍治臣逋漫之罪,以肅朝綱,以安微分,千萬大幸。答曰,省疏具悉卿懇。噫,觀今國勢,其君日衰,人心日下,而適於此時,鼎席無人,百度叢脞,其於此時,豈循常例?初章再章,具悉心腹,而緣予誠淺,三章且到,一何過也?夫子雖曰,人無禮讓,爲國乎何有,雖然此豈純讓之時乎?予則曰,與其史寧野,正準備今日語也。噫,今予暮年,豈爲觀瞻,亦豈爲卿?實爲國事,意亦深矣。卿須體君臣之大義,顧今日之國事,安心勿辭,卽起視事,庸副小子倚毗之望。仍傳曰,遣史官傳諭。
前吏曹判書李溵疏曰,伏以臣罄竭衷悃,荐瀆崇嚴,竊庶幾日月之明,無微不照,天地之仁,有願必從,稽首顒祝,兪音是俟,及承聖批,辭旨一向勤懇,春毗轉益隆重,臣誠愕然失圖,自悼誠意之不能上格也。念臣世受渥恩,天高地厚,頂踵毛髮,罔非造化,區區報答,唯在筋力之事,而夷陰燥濕,初無點擇之意,從前除旨,苟有可以一分堪承者,未嘗敢爲矯飾之讓,而至於目下所叨,眞是千不近萬不似,望實之無素,人器之不稱,已是淵鑑之所燭,顧今時虞多艱,聖志益勵,此時輔相之責,關係尤如何,而殿下乃反委之於如臣之最居人下者,臣雖欲殫竭愚鈍,仰副殊眷,而自顧其中,空空如也。與其進而取債事之罪,毌寧退而伏慢命之誅,至若貪冒恩寵,徒知趨走之爲恭,而以三事重任,爲一身榮祿而止,則亦非臣之所敢出也。動駕期迫,位著不備,而臣又虛靡度日,罪戾層積,情窮勢急,未能緩聲,玆又披瀝肝血,仰首鳴號,伏乞聖慈,俯諒由中之懇,特推禮下之仁,亟賜改正,仍降威罰,俾公器重而私分安,不勝萬幸。答曰,省疏具悉卿懇。左揆之批旣諭,其何多諭,而噫卿須看朝鮮宇宙,只一船一君,風浪少起,若何若何?豈云相名,左鹽右梅,望卿於深矣,今卒三章,其何復辭?昨日動駕,大寺洞·笠井洞,俱在咫尺,而時任無隨駕,予切悵歎,卿須體此慇懃之意,顧今國事之艱,安心勿辭,其卽造朝,庸副小子日夕之望。仍傳曰,遣史官傳諭。
壬辰四月初六日未時,上御集慶堂。藥房入診入侍時,都提調韓翼謩,提調蔡濟恭,副提調尹得雨,記事官李鼎揆·申禹相·李基崧,醫官方泰輿·鄭允協·慶絢·徐命緯·李以材·金光國·金孝儉以次進伏訖。翼謩曰,昨日勞動之後,聖體,若何?上曰,一樣矣。翼謩曰,寢睡·水刺之節,何如?上曰,皆一樣矣。請進湯劑。上曰,予當苟且世,爲苟且君者,誠由此藥矣。翼謩曰,今此聖敎,臣等不勝惶悚,自有藥餌以來,古昔聖君,未聞不御也,洪範,亦以康寧爲福,臣誠惶恐,而實不意下敎之如此也。上命進湯劑,翼謩仍請診候。上曰,依爲之。泰輿等入診,退伏奏曰,脈候左右三部調均,滑體亦一樣矣。上曰,先正作漁父詞,卿等見之耶?予酷好此詞,每以爲歌詞中第一也,其平生著述,如此者必多矣。仍下問曰,先正子孫誰也?翼謩曰,李世澤其子孫也,其外亦有蔭仕立朝者矣。上曰,今日注書誰也?翼謩曰,李鼎揆矣。上曰,是實官乎?濟恭曰,然矣。上曰,今聞嶺南道臣狀聞,助弘所爲,萬萬陰譎,渠旣遲晩,此是一律,依格式,捧結案狀聞於今,其他各人,無可問之端,竝放,李大文則日晡黃昏,語雖做錯,其得元犯,由於大文,一體以放,其他事,皆依狀請施行,元犯旣施一律,五百三十一石穀蕩減事,令備局卽爲分付。出傳敎藥房提調,持湯劑更爲入侍。出榻敎濟恭持湯劑更入,上進御,坐直承旨入侍事。出榻敎鼎揆承命出去,同副承旨閔百順召入進伏,上命藥房先退,以次退出。
壬辰四月初六日申時,上御集慶堂。都承旨·坐直承旨入侍,行都承旨尹得雨,同副承旨閔百順,假注書申在善,記事官申禹相·李基崧以次進伏。上命書之曰,每欲聞故事,取讀日記,於今日,取讀前今年五月日記,前亦若此,初五日次對入侍,奏事頗多,一則詢問其他無詢問,而有懷人皆奏,其後晝講入侍,文義外所懷者多,其時參贊官,亦以道臣眷等事至再以奏,而大抵近者於次對,非下問則衆皆默默,雖令可奏者以奏,亦皆不應,至於晝講,亦應文而已。頃年聞故承旨權爀所奏,竟夕守廳,無一執筆,此昇平而然乎云,其奏歲久,尙今在耳,至於備局,嗚呼,一朔六對,其不一闕故稟何遲滯,而入侍時若有狀聞,必也卽席回啓,於公務庶無遲滯,而其備堂,只備員以入,無一開口於耳目,聞已聾矣。今亦啞,諸官與吏隷,雖聞喝導之聲,非徒不能戒嚴,相顧自笑,甚至於今番極矣,竟夕告君,予雖不願,若兩司謄傳故紙,一讀後,不聞一人慷慨之言,入侍承宣,又從請退,其君若頷可,爲倖退去而已。觀數日擧措,雖衰特爲命遞,自此以後,闕中無喝導之聲,其君不聞文具之啓,景像寒心,國綱自墜,可駭寒心,以喉院言之,昔則其闕雖數日,座目以未差懸註,以前月今月日記觀之,承旨連有一承旨名。近者非特仍其祗迎,特差備員,不過數日,以不仕進以奏,特遞代差,非爲妙計,其弊相續,怪因事故,鼎席堆塵,其君日衰,國事若此,良可寒心,旣踐舊亭,何不遵舊事?因日記有慷慨,有此下敎,此亦若法講,講讀立敎篇經一章,講已文具,敎亦何效能?令予一心慕昔而已。引昔年盛世昇平時事,慷慨諭焉,莫曰立敎,諸臣皆古人之子古人之孫,若不體,豈有入家廟之顔?嗚呼,夏禴在明,此心憧憧之中,聞此興懷以諭,宜須自勵焉。又命書之曰,今聞前壬辰五月日記,其時亦亢旱,有宣政月臺晝講之事,嗚呼昔年,予已仰覩,今日亦聞此,近者旱氣,誠悶誠悶,前歲後歲同然,爲民之心,若何?嗚呼,君依於民,民依於食,旱若轉甚,暮年尤何耐申飭堤堰司,另飭各處堤堰,京中輕囚,令該曹,今日內一竝放釋後,草記闕中與分各司牛禁外凡諸閑漫用牌,得雨前皆禁,亦飭八道·兩都,凡於州縣社,皆令致潔,輕囚爲先卽放,疑案者,亦爲親執詳査以聞,凡係擾民之事,亦爲嚴禁。諸臣以次退出。
上在慶熙宮。停常參·經筵。
夜一更二更,月暈。
藥房都提調韓翼謩,提調蔡濟恭,副提調尹得雨啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日只祗迎,予懷萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
香祗迎還入典設司後,政院·玉堂·藥房口傳問安。答曰,知道。
傳于林鼎遠曰,宣傳官一員待令,騎馬三匹立之。
又傳于曰,宣傳官一員待令,騎馬一匹立之。
以承傳色口傳下敎曰,送院隷候門外,知禮畢奉安後,卽爲來奏。
備忘記,御製雖云餘懷耿耿,無睡而臥,其何耐也?建功有效,豈特蔘也?卽薑桂也。嗚呼,昔輔寫相爭,時丁時涕,若爲立人,嗚呼,豈有庚子,頃年克綏,故判書尹淳顧問曰,少用薑桂何,此恒謹愼而然也,聞此圓眼爲駭,於今豈特少用?輒皆加錢,於予本氣,薑桂當劑故也。甚矣,冥然年踰六十後,許調禮請理中湯,此大劑也,聞者大駭少怪,蔘果靈草,於予當劑,故果有效,若此後大駭少怪,咸曰,靈丹,此已時體,其且冥然,鹿茸加入,因金領府事所奏,許多扁鵲,孰敢生意,明將八旬,加用以飮,睡少勝體少肌,幾十年後暮年用此。亦皆曰,靈茸猶貼,近者僅減一貼,於茸味苦欲減,若騎虎難下,誰聽予言?此亦一則時體,二則時體,今日朝鮮,時體朝鮮,此猶若此,況本伎倆時體者乎?見鎖鈔而蹙眉,一强飮而篩頭,一日猶苦,況三百六十日乎?噫,自朝至夕,一未交睫,此何由乎?心憧憧然,此時再飮,其誠沓沓,以此言于內局,亦令扁鵲掌務官藏鎖鈔今日。
尹得雨啓曰,藥房三提調,卽伏見下政院備忘,不勝憂悶,來詣請對矣。以承傳色口傳下敎曰,旣下敎,而今日尙未交睫矣,今日則其止之。
藥房口傳啓曰,臣等伏見俄下備忘,不勝憂悶之情,輒敢來詣求對,時已過申,不承兪音,下情抑鬱,敢此申籲,湯劑奉進,非爲其味也,專取其利於聖躬,則日再進御,厥有定數,今減一貼,決非保嗇之道,卽許臣等持湯劑入侍,不勝幸甚,惶恐敢啓。以承傳色口傳下敎曰,今日開睫未交,而若是相守,誠勞矣,明日未開東當進,其退休。
林鼎遠,以御營廳·一二所·巡廳左右捕盜廳言啓曰,去夜犯夜人無所捉之意,敢啓。傳曰,知道。
壬辰四月初七日辰時,上詣延和門外,香祗迎入侍時,行都承旨尹得雨,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書申在善,記事官申禹相·李基崧以次進伏訖。上具翼善冠·黑圓領袍,乘輿出通陽門,詣延和門外,降輿版位祗迎後,以步輿,隨詣興化門祗送後,還爲乘輿入門,歷臨光明殿,賜米差備所屬,還爲乘輿,詣典設司下輿時,上曰,藥房提調,持湯劑入侍。都提調韓翼謩,提調蔡濟恭,持湯劑進伏。上進御後,入典設司齋宿,諸臣遂退出。
上在慶熙宮。停常參·經筵。
齋宿後,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
林鼎遠以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于尹得雨曰,入侍。
備忘記,依體昔年,侍衛宜備,雲寶劍,卽爲書入。
備忘記,動駕在近,騎堂代,鄭運維爲騎堂。
備忘記,軍職宣傳官,十一日當隆武堂親臨,騎判試射時安徐。
有政。判書朴相德在外,參判具庠進,參議洪檢牌招不進,同副承旨閔百順進。
又啓曰,判書朴相德在外,參議洪檢牌招不進,小臣獨政未安,何以爲之?敢稟。傳曰,仍爲之。
又啓曰,臺諫多窠,今當差出,而擬望之人乏少,外任竝擬,何如?傳曰,允。
以金相福爲領相,朴相德爲吏曹判書,嚴璹爲大司憲,南玄老爲大司諫,李敬玉爲執義,李秉鼎爲司諫,李秀勉爲掌令,李恒祚爲獻納,任希曾爲正言,李文源爲正言,李謙彬爲持平,趙鎭衡爲持平,鄭義達爲監察,鄭彦暹爲掌令,徐逈修爲校理,李養遂爲副校理,趙英鎭爲副修撰,趙雲逵爲左參贊,金文淳爲兼輔德,李瀰爲禮曹參議,任希敎爲工曹參議,朴相德爲同成均,白師殷爲禮曹正郞,李斌爲禮曹正郞,康文祥爲戶曹正郞,鄭履玉爲禮曹佐郞,李行源爲左通禮,柳薰爲相禮,朴瑞良爲典籍,宋東潤爲典籍,朴相德爲典醫提調,徐有常爲司宰監僉正,林得浩爲宗簿主簿,李濟鵬爲北部都事,兪漢謹爲殷粟縣監,尹心緯爲富平府使,承文都提調單金相福,義州府尹黃㝡彦,兵曹參議沈頤之仍任事承傳,別軍職徐好進今加嘉義,駕後全弼箕今加嘉義加資事承傳。
閔百順,以吏批言啓曰,再明日擧動時,通禮不可不備員,左通禮姜潤在外未肅拜,今姑改差,何如?傳曰,允。
尹得雨,以吏曹言啓曰,今番上言三日內回啓事,命下矣。長官例當擧行,而判書未差,不得擧行之意,敢啓。傳曰,知道。
傳于尹得雨曰,新列書牌招,同參政事。
兵批,判書蔡濟恭進,參判未差,參政沈頤之病,參知李昌任入直,右承旨安兼濟進。
啓曰,領中樞今方有闕,判府事金陽澤,依例從座目陞付之意,敢啓。傳曰,知道。
又啓曰,慶州營將孫相龍,去辛卯年秋冬等褒貶居下矣,陞資拜營將者,以不職遞罷,則勿計朔數多少,還收資級,載在法典矣,孫相龍所授加資,依定式還收之意,敢啓。傳曰,知道。
副司直洪麟漢·具允鈺·宋瑩中·李徽之·朴起采·李蓍建·任希敎·李瀰·朴取源·金頤柱·宋載禧·李彦衡·金朝潤·金尙集·朴道源·沈鑧·洪樂純·元義孫·李性遂·沈勗之·柳成模·洪檍·南玄老·蔡緯夏·羅忠佐·鄭象仁·趙昌逵·李亨逵,副護軍具秉勳·具以謙·盧勛相·李景春·宋鍈·趙德常,副司果任希雨·朴相岳·徐逈修·趙英鎭·金文淳,副司正申在善,領府事金陽澤,慶州營將孫相龍,今降禦侮,僉知三單田晉祥·申敬文·金九重,訓鍊主簿單李繼興,慶尙左水虞候洪旰,前虞候鄭胄新,駕後廉天耉,今加折衝,以趙心泰爲訓鍊副正,金履煥爲主簿,李潤章爲宣傳官,許任爲黃海水使,金光福爲昌德將,權熻爲武兼。
閔百順,以弘文館言啓曰,今日政新除授玉堂,待下批,仍卽牌招察任,何如?傳曰,允。
備忘記,明日資政殿,當爲晝講,次對時刻,待下敎,只入正時。
尹勉升,以兵曹言啓曰,義州居閑良劉起郁上言,啓下本曹,而限內不爲現身,依定式勿施之意,敢啓。傳曰,知道。
又以兵曹言啓,今四月初七日,折衝李永春稱名人,自關陽門入來,鳴申聞鼓,令攸司推問,當該守門將康堯愼推考,何如?傳曰,知道。前則登聞於差備門,其門入來,猶可也,於今建明門,懸申聞鼓,今者開陽門入來,其倒入非正道,勿施。此後非興化門西挾門,皆以䦨入施行事,定式。
林鼎遠,以訓鍊都監·一二巡廳·左右捕盜廳言啓曰,今夜犯夜人無所捉之意,敢啓。傳曰,知道。
左議政申晦箚曰,伏以臣旣迫於嚴命,冒昧承膺,則前日所兼司僕寺提調,不可仍帶,其令該曹,照例稟處焉。取進止。答曰,省箚具悉。箚陳事,令該曹稟處。
右議政李溵箚曰,伏以臣旣冒膺新命矣,所帶知經筵事·奉常寺·觀象監提調,令該曹,照例稟處焉。取進止。答曰,省箚具悉。箚陳事,令該曹稟處。
壬辰四月初八日卯時,上還內入侍時。行都承旨尹得雨,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書申在善,記事官申禹相·李基崧以次侍立。上以乘輿還內時,降輿殿座廣達門,親受左右相謝恩,更爲乘輿時,上曰,左右相入侍。申晦·李溵進伏。上曰,數昨原任大臣已陳,故予亦有量,今聞左相所奏,其何若於簡便,前後廂軍,禁御兩營各爲一哨,挾輦軍八十名加定,若此,訓局馬軍,不無向隅之歎,馬軍左右哨各五十名,作一哨,與禁軍隨駕數同,依此擧行,只備堂隨駕,與城內有異,其果若何?宗臣各司,依壬辰例隨駕事,分付。出傳敎命書之曰,通禮院官員汰去書員,令騎郞,決棍十度。上曰,再明動駕時,北漢摠攝領僧軍,其令南大門內跪迎。出傳敎又命書之曰,今番雖因便,崇禮門作道,聞承旨所奏,恐或崎嶇不然,轎中忽憶,爲予若是治道,分此流霞亭後峴,心切悚然,此後自有興化順道,若申飭蜂峴,令當部其道,皆植木布莎,復令穿鑿。又命書之曰,政官牌招開政。又命書之曰,頃者之事,不過飭勵,前承旨金頤柱敍用。藥房都提調韓翼謩,提調蔡濟恭,持湯劑進伏曰,經宿後聖體,若何?上曰,一樣矣。寢睡·水刺之節,若何?上曰,亦一樣矣。上進御湯劑。上曰,今聞都提擧所奏,方泰輿處分其過矣,特爲安徐。出傳敎上還入大內,諸臣遂退出。
壬辰四月初八日辰時,上御集慶堂。藥房入診入侍時,都提調韓翼謩,提調蔡濟恭,副提調尹得雨,記事官李鼎揆·申禹相·李基崧,醫官方泰輿·鄭允協·慶絢·鄭允說·徐命緯·金孝儉·李以材·金光國,以次進伏訖。翼謩曰,還內後聖體,若何?上曰,一樣矣。水刺之節,亦若何?上曰,一樣矣。翼謩進湯劑,上進御,翼謩請診候,上許之,泰輿入診。退伏奏曰,脈候左右三部少大,而度數則調均,滑體亦一樣矣。上曰,此人診脈所奏與前不同者,必欲加進建功也。仍命退黜。翼謩曰,一貼姑待下敎,何如?上曰,依爲之。上曰,此輩若此,故不許診脈,意蓋此也,曰以脈大,故其甚訝之自按,此不過滑勝之脈也。欲勸三貼,敢欲神奇,此等庸扁鵲,雖衰不取,方泰輿,刊名內局。出傳敎上曰,雖立下馬碑,法久則解弛,故其令摘奸,則奉俎官崔粹然門外便服云,其涉可駭特汰若此,而該監監察不飭,當該監察,一體特汰,丹鳳門·巡攞洞,亦騎馬而來處若此,必也直過於下馬碑,此後此洞騎馬人,一體嚴禁。出傳敎濟恭曰,今番動駕時侍衛與隨駕諸臣,只佩劍事,命下,而侍衛與陪從官有異,城外動駕,只令佩劍,終涉未安,故敢達矣。上曰,侍衛則依前爲之。出擧條濟恭曰,今番動駕時,隨駕將校軍兵各差備等,試射放事,命下,而其中挾輦將以下吹螺亦各差備名色,傳敎中有見漏者,此則何以爲之乎?上曰,一體爲之。出擧條濟恭持湯劑更爲入侍,上進御後,上曰,左右相命招,使之卜相。出傳敎上命退出,諸臣以次退出。
上在慶熙宮。停常參,只晝講。
自未時至酉時,日暈。
藥房都提調韓翼謩,提調蔡濟恭,副提調尹得雨啓曰,伏未審夜間聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨日何日,明日何日?追憶昔年,予懷萬倍,其況今日干支甲戌,逢此兩日,此心何抑?資政講對,意亦深焉,氣何暇諭?殿中同入。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
林鼎遠,以都摠府言啓曰,副摠管尹東晢,以漢城府右尹本府坐起,晝仕出去之意,敢啓。傳曰,知道。
備忘記,今者予心,惟在乎甲,前年雖其於軍民,亦豈少弛,動駕時猶爲挾輦飭徐,聞騎判所奏,於今馬·步軍皆同,其令此道,捨近取此,修道民宜顧,令本官,其民詳記,特爲限今年免役,兼示予爲軍民意。
傳于李碩載曰,崇政殿東月臺,欲見鄕民,鄕民來京者,盡爲待令。
閔百順啓曰,大臣·備局堂上,依下敎來待矣。傳曰,詣閤。
傳于安兼濟曰,晝講入侍單子先入之,明日時刻,以卯初單嚴爲之。
安兼濟啓曰,臣依定式,今日進詣崇政殿月臺,入直禁軍等戎器·服色點考,則皆無頉,仍以傳敎內辭意勞問,則皆好在云矣,敢啓。傳曰,知道。
傳于安兼濟曰,坐直承旨竝入侍。
安兼濟,以兵曹言啓曰,依傳敎,通禮院書員決棍事,命下矣。依傳敎,通禮院書員陳興基,決棍十度之意,敢啓。傳曰,知道。
李碩載,以御營廳言啓曰,本廳鑄錢事,命下矣。今四月十一日爲始開鑄之意,敢啓。傳曰,近者旱氣,九重用心,今聞草記,鑄錢時早,卽是例語,特爲停役,麥農秋成後開鑄可也。
安兼濟,以備司言啓曰,自北京回還漂人全羅道濟州牧居民洪達源等十七名,縣次替送,纔已上來,故使本司郞廳,詳細問情後所供辭緣,別單書入,而漂人等下去時,分付沿路各道,使之善爲饋食,其中如有病難行步者,則所騎刷馬,次次替給,而此人等,漂流異域,萬死生還,各別顧助之意,亦爲分付本州,何如?傳曰,依爲之,耽羅人已下敎,依下敎施行事,一體分付。
又以司僕寺官員,以一二提調意言啓曰,今此北漢擧動敎,是時道自敦義門,由西門往來事,命下矣。追慕峴·碌磻峴及山城內外,凡遇高峻不平之處,竝爲臨時啓稟,以人夫奉駕之意,敢啓。傳曰,知道。
林鼎遠,以禁衛營·一二巡廳·左右捕盜廳言啓曰,去夜犯夜人無所捉之意,敢啓。傳曰,知道。
平安監司尹東暹敎書。王若曰,燕塞返軺,決賢才於專對,箕藩按節,寄丕責於觀風,式遵漢刺史之出自九卿,佇期周方伯之來旬四國,惟卿精粹有金玉之質,寒素若韋布之規,宅心祥和,濟之以文華幹局之譽,持身篤雅,超然於名利浮囂之場,湖節蹔持,欲進范孟博登車之志,銓衡力解,無愧司馬公辭樞之心,外內之歷試旣多,前後之績庸俱著,顧玆關西一路,寔我海東重藩,檀·箕之遺敎日遐,地素稱繁華文物,灣瀋之互市年久,弊則滋銀貨貂蔘,苟無素重臣鎭之,安得使斯民理也?玆受卿以平安道觀察使兼兵馬水軍節度使·巡察使管餉使·平安府尹,卿其祗服寵命,勉恹遠猷,屈寇公於北門,蓋出重鑰之意,得老范於西塞,佇聞藏甲之謠,自餘稟裁,厥有彝典,於戲,邊民慕緩帶之化,應有來暮之情,宸陛阻曳履之聲,還切去朝之歎,故玆敎示,想宜知悉。知製安兼濟製進
守禦使金器大敎書。王若曰,關北膺按察之權,威名曾著於鎻鑰,漢南畀保釐之責,雅望今叶於翰屛,何待僉謀?寔由予簡,亟關之形勝可憑,置尹而專管民衆,馮翊之藩蔽斯在,達帥而俾摠戎兵,重畿甸捍衛之方,實難是任,畀金湯鎭守之策,疇果其人,惟卿聖母懿親,名祖遺範,行儉約而志謙挹,克守馬鄧家規模,外和易而內淳明,奚讓羊杜輩才譽,歷敭華顯,見望實之俱隆,屢居藩維,驗經濟之素蓄,適當本營之缺帥,所以予意之屬今。玆授卿以南漢山城守禦使,卿其祗服寵章,勉殫茂績,留窠而待草土之終制,倚毗非常,杖鉞而輸苞乘之遠獻,備豫宜緊,繕甲兵而勵韎韐,詎忽振刷之謨,實倉廩而修城壕,毋替守禦之義。於戲,文恬武憘之已久,予所慨於近規,地利人和之相須,卿豈忘於遠慮?故玆敎示,想宜知悉。知製敎製進
壬辰四月初九日辰時,上御資政殿。晝講次對,同爲入侍時,特進官李思觀,同知事元仁孫,參贊官尹勉升,侍讀官鄭好仁,檢討官申光緝,假注書申在善,記事官申禹相·李基崧,領議政金相福,左議政申晦,右議政李溵,行副司直李景祜·李章吾,刑曹參判金器大,行副護軍張志恒,大司憲嚴璹,大司諫南玄老,右副承旨林鼎遠,事變假注書玄在默,以次進伏訖。上講小學,自子思子曰,止吾必謂之學矣,儒臣好仁繼讀。上曰,陳文義。好仁曰,天命之爲性之義,天以陰陽五行之理,賦之於人,而人受之以爲性,其所以賦之者,猶命令也,伏願體念焉。光緝曰,行必正直之義,治心行己,必以正直爲先,則存於中而發於外者,莫非正直,聖人所以正心以正萬物者,專由於此,伏願體念焉。相福曰,旱氣如此,宜爲儲穀之道,令當分難之時,折半應分及朝家所許加分外,無或犯手加分,勿論營邑,公私穀物,俾勿濫費,期於積儲之意,申飭諸道及兩都,何如?上曰,依爲之。相福曰,頃因奉常僉正金守咸所陳北道弊瘼,道臣今有論別狀聞,守咸所陳,皆是差誤,竝無可論,而道臣以交濟倉加設事,別有所請,誠有意見矣。但方當農節,此非時急之事,待秋來,使道臣十分消詳,明知其除民害而無他弊,然後更爲狀聞稟處,何如?上曰,依爲之。相福曰,此前平安監司具允鈺狀啓也,以爲寧邊府城內民家二十餘戶失大延燒,依前例,無付耗米,分等題給事,令廟堂稟處爲請矣,依狀請施行,何如?上曰,依爲之。相福曰,備局有司堂上,多未差,爲先以禮曹判書元仁孫差下,何如?上曰,依爲之。相福曰,惠堂一則有病,一則方在坐罷之中,聞鄭弘淳之其時陳疏,實有迫不得已之私故云,宜有收敍之道矣。上曰,敍用邊差惠堂可也。相福曰,今番節使之回年謝知會咨文外尊崇詔書一道及昨年欽奉有旨謝恩方物移準咨文一道及進賀表式咨文一道及山東·浙江兩處漂民出送咨文二道,順付以來矣,進賀及頒詔謝恩,則前例皆有隨表方物,澟民出送及方物移準謝恩,則只有表而無方物,今亦依此爲之,皇太后前進賀表式雖成,而自前無進賀之規,依例回咨,而漂民出送則以來頭謝恩之意,先撰回咨,別定禁軍,給馬下送于灣府,使之傳于鳳城將,以爲轉送北京之地,而使號,依前例,以進賀·謝恩兼冬至使,爲稱,何如?上曰,依爲之。晦曰,吏曹判書朴相德,補外忠州,不過若十日,而乃內移後文書姑未傳掌矣,方帶要任,解由,宜有勿拘之道矣。上曰,勿拘可也。晦曰,今日悠悠萬事,莫過於東宮勸講,而賓客得其人,使之頻頻出入書筵,則誠好矣。且臣有耿耿者,賓客姑無通淸之事,而今爲通淸之窠,雖經吏判·吏參,不得直擬,旣經經筵,則何不通擬於賓客乎?事體恐不若是矣。上曰,今始初聞,亦甚怪異矣,此後則勿爲通淸可也。志恒曰,臣方待罪捕將,而譏察軍官金鳳瑞,軍士崔順男,逢着賊人朴來達於柏子洞川邊,執捉之際,賊漢以其佩刀,刺軍士腹部,卽其地身故,軍官又欲執捉,亦爲被刺,翌日致命,而賊漢仍其時逃躱,故多般譏詗,今已斯得,行兇情節,亦旣承款,移送秋曹,依律處斷之意,敢達。上曰,十二日,故犯者,令御營廳,沙場梟示,被死軍官·軍士,令該廳恤典擧行。晦曰,俄者捕將未及達矣,劇賊旣已捕捉,且已定法,則宜有褒賞之道矣。上曰,施何賞耶?捕將張志恒曰,前例則加資,而左右廳捕校各一人矣。上曰,然則竝加資可也。相福曰,今此殺越之賊,雖幸捉得,而常時若嚴戢盜之政,則都城之內,豈有如此之事乎?左右捕將竝推考,何如?上曰,從重推考。以上竝出擧條上命書傳敎曰,今聞兼摠戎使所奏,亦聞兵判所奏,南大門於予人扶作行,何難之有,而隨駕軍·隨駕諸臣,不可不顧,回駕時留西門,其何二路?今番動駕道,自敦義門,由西門往來,以此卽爲分付。凡諸治道,此是常路,勿爲過治,雖略干治道,以楊州儲置米會減事,分付。隱溝勿論,雖橋梁,且不可不更修補,畿伯導駕,至於西門外,兼摠戎使領總攝,西門外旗鼓迎接,此是咫尺,差員安徐。上曰,晝停勿爲擧行。出榻敎上曰,明日差早開門。命書之曰,嗟哉,昨日知一葉舟,只衰君,於今三公備席,兩司亦充,嗚呼,朝鮮庶可有國,雖然初欲坐殿,今臨月臺,其意何故?欲見鄕民,頃年大射禮,題喜雨·觀德,明日詣北漢,若得雨來,心可舒農可期,其令畿伯,同入次對,昨政新除守令,今日皆令辭朝。又命書之曰,頃年因兪奉朝賀所奏,關東得皇朝尺,度支諸尺,以此較正,近者此法蕩然,其令度支,申飭中外,其餘尙幣捧貢人者,而其尺太長,度支取來,較正以給。若不遵,當該次知中官草記,施以制書有違之侓,少除貢人之弊,凡貢人進排衣樹需私製者,一切嚴禁,犯者,次知中官,報該曹嚴處。大司憲嚴璹,大司諫南玄老,掌令鄭彦暹,校理鄭好仁·徐逈修,副校理李,正言任希曾,副修撰趙英鎭·申光緝曰,請海南縣安置罪人金致仁,依前旌義縣荐棘。上曰,皐陶曰殺,卽執法也,帝曰宥,亦寬典也,予豈爲金致仁,寔爲故相,頃者謄傳,其雖慨然,其於今日,雖可見耳目,予亦有自量,今若從允,初何參酌,其勿復煩。璹曰,請還寢東呂·址淳等還配之命,更令王府,嚴鞫得情。上曰,勿煩。請還寢定配罪人金柱泰減等之命。上曰,其勿復煩。一行刀割璹曰,請黑山島定配罪人鄭世柱,依律處斷。上曰,勿煩。璹曰,請大靜縣定配罪人丁潤愼,亟命依律處斷。上曰,勿煩。璹曰,請黑山島爲奴罪人五得,依律處斷。上曰,勿煩。璹曰,新除授執義李敬玉,時在平安道安州牧任所,掌令李秀逸,時在忠淸道禮山地,持平趙鎭衡,時在舒川地,請竝斯速乘馹上來事,下諭。上曰,依啓。璹曰,近來侍從在外,連有飭敎,則新除多臺之在外,已極未安,方當合辭之日,豈無無故之人,而以在鄕者,苟然充擬者甚多,事體亦涉未安,請新除臺臣,元在外外,在外者,竝罷職,當該銓官,從重推考。上曰,依爲之。玄老曰,請還寢鍾城府爲奴罪人天大酌處之命,依律處斷。上曰,勿煩。一行刀割玄老曰,請崔百男邊遠定配。上曰,亟停勿煩。玄老曰,請大靜縣爲奴罪人仲義,依律處斷。上曰,勿煩。措辭竝見上玄老曰,臣於臺職,豈有一分冒膺之望,當此合辭方張之日,他不暇顧,張皇出肅,而第臣與獻納臣李恒祚,有親査應避之嫌,揆以法例,自在當避之科,請命遞斥臣職。上曰,在下當遞,載在法典,今者引嫌,亦涉太過,勿辭亦勿退待。上曰,藥房提調,持湯劑入侍。都提調韓翼謩,提調蔡濟恭,持湯劑進伏。上進御後還入大內,諸臣遂退出。
壬辰四月初九日申時,上御集慶堂。坐直承旨竝入侍時,左承旨李碩載,右承旨安兼濟,假注書申在善,記事官申禹相·李基崧,以次進伏訖。上命書之曰,噫,其於甲年,惟頃年恐懼,卽是常道,故頃者辛亥年,憶前年已戒嚴,昨冬之雪,可云足矣,而春雨不若,古詩旣有鋤禾已後春雨足,主人何苦又加鞭云。噫,春雨未足,近亦微雨,而須看昨日風色,日下西風,其示悶也,近觀此月日記,此亦憧憧。且於慶運閣,年十一仰覩,今年宣政南閣疏決,十九歲亦已仰覩,其時該曹亞堂,卽趙泰東,其名尙記,以此推之,見其高祖於昔年,任玄孫於儒臣,此等事心切冥然者,再昨入侍,命考而未得,今日乃得,昔壬辰五月十一日減膳求言之敎,十行絲綸,至切懇到,亦以未能親禱自嘆,今年莫若至此親禱,末由用心,將萬倍,何耐何耐?今日得聞,此心亦何耐?鑄錢草記,已下敎,而以目下事言之,噫三公,理陰陽順四時,而兩代元輔,背君背先,今日所聞者聞之,莫重都下,於一日,白晝殺二人,豈不感傷和氣乎?嗚呼,乾道昭昭,三黨同欲爲黨,其計雖莫昏,此豈細故?嗟哉,無故兩捕軍,一日被刺,雖得元犯,此亦豈細,旱氣若此,治豈無祟?雖然其本在一人,一人其誰?卽予也。一則予誠淺,二則予綱衰,況歲若登,粒未落土,可勝寒心,近者禁弛,豈特三江?城中,亦必有大釀,尾閭穀物,莫逾於此。回駕後,予當廉問,而其時下敎中,有曰,近者士大夫,自風俗不美,至成國家之貌樣之敎,若諭今日,噫,其敎中三十八年謙讓之敎,不覺心殞,此猶若此,不肖明年,將四十九。嗚呼忝位,若此八旬亦在明,而須看今朝,撕捱者多,供職者小,而其於侍從元在鄕外,若管仲之反坫,朝遞職輒近畿。嗚呼,君臣雖曰主義,忠孝本無二致,親老不遠遊,曾已下敎,而以建功爲靈丹,恃此而尋常,其雖不貼身,能視乎,能步乎?嗚呼,父兄若此,而爲子弟者,雖都門之外,夢裡必有戒焉,而若此若此,是豈本無二致之道乎?朝聞相臣所奏,吏判爲祗迎雖來云,予則曰,若此者,其幾人云,自以下而止,其時下敎,政院書三件,一則下備局,二則下兩銓。又命書之曰,吏曹參議洪檢,初則同政,其後連日違牌,分義事體俱涉寒心,只從重推考,其令察職。又命書之曰,頃者下敎備局草記亦答,而今聞問情中年歲,一則六十四,一則十五,回甲踰年且成童之年,若是漂風,回來我國,其甚奇矣。到本道,加給衣資食物,其令於本州,以此敎諭其子孫,諭其父兄事,其令備局,一體分付。又命書之曰,明日動駕時刻,以卯正三刻下敎,而小豎無狀,以卯初,傳于政院,當該中官記過,動駕三嚴,卯初三刻單嚴。上曰,藥房提調,持湯劑更爲入侍。都提調韓翼謩,提調蔡濟恭,持湯劑進伏。上進御後,諸臣遂退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
大駕詣北漢行宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大殿,朝廷·二品以上·六曹堂上·大司憲·大司諫口傳問安。答曰,知道。
以承傳色口傳下敎曰,禮房承旨,馳詣延曙碑閣,奉審以來。
備忘記,兼摠戎使,熟馬一匹面給,摠攝年已七十可尙,聞其年,昔年必有者,特爲僧加,內吹次知·宣傳官·敎練官,弓矢賞給。
備忘記,訓局前排吹打,龍虎營吹打,摠戎廳,旗鼓乎,細籥乎?依例施賞,司僕人夫人,依例施賞,內吹,大殿·世孫宮轎子差備,令騎曹施賞。
傳于李碩載曰,左副承旨入侍。
林鼎遠,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
上在彰義宮。
金泰淵啓曰,都摠府郞廳·兵曹郞廳來言,闕內各處入直軍兵夜巡檢之意,敢啓。傳曰,知道。
壬辰四月初十日卯時,上詣北漢擧動入侍時,行都承旨尹得雨,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書申在善,記事官申禹相·李基崧,以次侍立。上具戎服,以乘輿出通陽門,詣延和門外,降輿乘駕轎時,上曰,藥房提調,持湯劑入侍。都提調韓翼謩,提調蔡濟恭,持湯劑進伏曰,夜來聖體,若何?上曰,一樣矣。進湯劑後,仍詣北漢行宮。命書之曰,噫,重逢此日,已是料表,坐其堂踐其位,誠是千千萬萬夢想之外,追慕曷極,其時於宗臣,惟鶴城君一人,於今一欲隨,予庸悵然,戶房承旨已下敎,而勿論文蔭武,爲其孫者問啓,道雖便,楊州民可悶,依前下敎,赴役者,特爲限今年免役,令畿伯,明日入侍以奏。上曰,昔年此等動駕,東班大臣以下,西班宗臣,雖無大君·王子,東西班,請承傳色問安。卽是古規,而丁酉年爲此,因承旨駭然,臺臣葛藤,尙今慨然,今日欲爲下敎,而此心憧憧,故未及乎此,日後此等動駕時,東西班,請承旨問安。依舊例爲之事,定式施行。出傳敎上曰,諸司預備登臨柴丹峯後,仍爲回駕,以此分付。出傳敎上曰,三儒臣入侍。上曰,兵判·左承旨入侍。上曰,軍器寺官員,記過。出傳敎上曰,藥房提調,持湯劑更爲入侍。都提調韓翼謩,提調蔡濟恭,持湯劑進伏,上進御訖。仍命書之曰,回駕時,自大西門,至延恩門捧上言。又命書之曰,莫重輕理倉有欠縮,而不聞於關西,已見自打,且見家門,若是爲且,於此於彼,不可無飭,摠戎使金時默,從重推考。上曰,馬·步軍驅馳,明日試射放,竝晩爲之。上曰,御前前排,令本營,依例施賞。上曰,今日隨駕軍兵,令各其營,乾犒饋。上曰,禮房承旨,馳詣明陵奉審以來。上曰,管城將具顯謙,汰去。出傳敎命書之曰,旣帶劇務,兼有試射,命騎判·內局提擧許遞,吏判朴相德爲內局提擧,還宮至延和門,降駕轎乘輿時,藥房提調持湯劑入侍,都提調韓翼謩,提調朴相德,持湯劑進伏。上進御後還入大內,諸臣以次遂退出。
上在慶熙宮。停常參·經筵。
藥房副提調尹得雨啓曰,昨日早朝動駕,向夕回鑾,道里頗遠,勞動旣多,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣不任區區憂慮,敢來問安,竝此仰稟。答曰,知道,六十一年,專逢此月,已是料表,見其堂坐其臺,樓院詣覩,昔澤猶存,此誠冥然,此誠冥然,氣何暇諭?侍敎入侍,沖子氣候亦一樣。
中宮殿·惠嬪宮,藥房口傳問安。答曰,知道。
動駕後翌日,大殿·中宮殿·惠嬪宮·世孫宮·嬪宮,政院·玉堂·藥房口傳問安。答曰,知道。大殿,朝廷·二品以上·六曹堂上·大司憲·大司諫·宗親單子問安。答曰,知道。
以承傳色口傳下敎曰,奉審承旨留待。
安兼濟啓曰,工曹參議任希敎除拜後,過三日不爲出肅,依定式推考警責,仍卽牌招察任,何如?傳曰,允。
林鼎遠,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
安兼濟啓曰,假注書申在善,身病猝重,勢難察任,今姑改差,何如?傳曰,允。
傳于安兼濟曰,內局入侍,禮房承旨同爲入侍。
備忘記,今日隨駕人試射時,徐完碩兄徐仁碩,柳葉箭五中,直赴殿試,軍職差下。
備忘記,韓判府事內局都提擧免副,左相爲內局都提擧。
備忘記,噫,其雖伸懷,方切悶旱矣。
假注書望申在善改差代,以吳彦啓爲假注書。
傳于閔百順曰,今日試射似未畢,明日依例繼爲之。
李碩載啓曰,京畿監司沈鏽,依下敎來待矣。
以慶尙監司李潭狀啓,四月令薦新竹筍進上,節序差早,限內不得封進,惶恐待罪事,傳于安兼濟曰,勿待罪事,回諭。
閔百順,以兵曹言啓曰,依下敎,大殿玉轎差備,世孫宮轎子差備及內吹龍虎營吹打手等處,木綿依例施賞之意,敢啓。傳曰,知道。
又以司僕寺官員,以提調意啓曰,太僕人夫,依例施賞事,命下矣。駕轎人夫人,自本寺,依例施賞之意,敢啓。傳曰,知道。
安兼濟,以內醫院官員,以副提調意啓曰,都提調韓翼謩陳箚,提調朴相德病不進,今日問安。臣獨來參,事體苟艱,提調朴相德牌招,何如?以休紙下。
林鼎遠,以訓鍊都監言啓曰,依傳敎,駕前前排吹打手等處,依例施賞之意,敢啓。傳曰,知道。
又以禁衛營言啓曰,今番北漢擧動時,隨駕三軍門將校步軍,訓將試取事,命下矣。各處入直隨駕將校·軍兵,依前例,除標信出送訓局,赴試而畢試後還入直之意,敢啓。傳曰,知道。
又以御營廳言啓曰,今四月初十日擧動時隨駕將校·軍兵,令訓局試射放事,命下矣。北二營入直將校·軍兵,依前例,除標信出送訓局赴試,而畢試後還入直之意,敢啓。傳曰,知道。
又以御營廳言啓曰,惠化門北邊體城頹毁處,今已畢築,而女墻仍爲始役矣,把守軍,依例撤罷之意,敢啓。傳曰,知道。
又以摠戎廳言啓曰,摠戎廳旗鼓手·細籥手,依例施賞事,命下矣。本廳旗鼓手·細籥手,依傳敎施賞之意,敢啓。傳曰,知道。
又以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
閔百順,以義禁府言啓曰,到海後正法罪人張宅夏,因臺啓,令北兵使張軍威,卽其地梟示事,依啓矣。以臺啓內辭意,卽爲分付于押去都事,所到處,罪人張宅夏,勿爲海島正法,出付北兵營後還爲上來,而令北兵使張軍威,卽其地梟示事,竝卽騎驛,分付道臣及帥臣之意,敢啓。傳曰,知道。
又以左捕盜廳言啓曰,依傳敎,罪人朴成達,出付刑曹之意,敢啓。傳曰,知道。
大司憲嚴璹,大司諫南玄老,掌令鄭彦暹,校理鄭好仁,副校理李,正言任希曾,修撰申光緝,副修撰趙英鎭啓曰,請南海縣安置罪人金致仁,依前旌義縣荐棘。答曰,業已諭,亟停勿煩。
大司憲嚴璹,掌令鄭彦暹啓曰,請還寢東呂·址淳等還配之命,更令王府,嚴鞫得情,請還寢定配罪人金柱泰減等之命,請黑山島爲奴罪人五得,依律處斷。半行刀割請大靜縣定配罪人丁潤愼,亟命依律處斷,請黑山島定配罪人鄭世柱,依律處斷。答曰,不允。措辭竝見上又啓曰,向來張宅夏以木片代兵符,實甚愚頑,而律無明文,特命決棍島配,旋囚臺啓,仍囚北兵營,又因啓辭蒙允,有到配後正法之命,故日昨金吾郞,下去北道,將押領罪人,往巨濟爲莅斬之地云。當初臺請,特出於用軍法警邊民之計,則乃以北路之罪人,正法於南方,恐非風勵之意,卽今罪人,尙在本道,猶可以及時改命,請張宅夏,令北兵使張軍威,卽其地梟示。答曰,依啓。
大司諫南玄老,正言任希曾啓曰,請還寢鍾城府爲奴罪人天大酌處之命,依律處斷,請大靜縣爲奴罪人仲義,依律處斷,請崔百男,邊遠定配。半行刀割請黑山島爲奴罪人五得,依律處斷。答曰,不允。措辭見上又啓曰,昨日筵中,捕將以朴成達刺殺捕校卒事仰奏,有三日後沙場梟示之命,都城白盡手殺公差,略無顧忘者,實是前古所無之變,則當用劫殺强盜之律,不待時正法,梟示與正法,雖曰同是一罪,而梟示,卽軍門一時之威,大將所得以操蹤,正法,乃國家三尺之章,人君亦不得低仰,用律之際,法意各異,此等劇賊,決不可梟示軍律施行。伊日臣等入侍,未能諦聽,雖未卽爭論,今不可以成命之已下而置之,請捕廳罪人朴成達,依律正法。答曰,一日之內,府啓卽其地梟示之請,院啓之不待時接律之請,俱得臺體,寥寥之中,予則曰,其有兩司,依啓。
行判中樞府事韓翼謩箚曰,伏以昨者駕臨北城,回鑾萬安,下情不勝欣幸,念臣脚氣之証,其漸已久,幸不至甚,猶能自力於班行,自春以來,病隨齒添,以此情急,今至再矣,朝日起居,百僚咸造,矧在藥院,承候是急,曉起盥洗,固將赴公,兩膝浮疼,欲起還仆,竟不得趨參,有臣如此,生不如死,伏乞聖慈,亟降威譴,以昭法紀,以安賤分焉。取進止。答曰,省箚具悉卿懇。噫,卿年七十,其能隨予登將臺,予竊嘆其强而嘉其誠,豈不如此乎?都提擧旣已免副,卿須體此予意,安心善攝焉。仍傳曰,遣史官傳諭。
領中樞府事金陽澤箚曰,伏以歲甲重回於北城,鑾駕復臨於行殿,撫古覺今,聖懷克伸,淸蹕穩旋,玉體彌康,斯誠曠世之盛擧,大小臣工,莫不奔走陪衛,而臣獨病伏私次,未克進參,悚惶之極,靡所容措。仍念臣一疾沈頓,今已四箇月矣,危懍之症,向似少減,近因鍼藥失宜,眞元耗敗,諸症從而越添,頭疼膈痞,汗流神昏,最是頰唇浮重之形,乍歇乍劇,語言甚艱,飮啖不便,一日二日,訖今彌篤。時方萬品和暢,擧有欣欣之意,而惟此床笫之身,閉戶呻吟,如蟄蟲之穴處,了無振作之勢,樞銜陞降,一不出膺,朝班前後,亦未趨造,職事廢矣,臣分隳矣。疾病雖未可强,慢蹇難逭其咎,玆敢若行控籲,仰請譴何,意垂俯諒,卽命重勘,俾朝綱振肅,私分粗安,不勝幸甚。取進止。答曰,省箚具番卿懇,卿之一恙,若是彌留,爲卿悶焉,其所不參,業已諒矣,卿須安心勿辭,益加善攝焉。仍傳曰,遣史官傳諭。
判中樞府事李昌誼箚曰,伏以星回前事,駕詣北城,舊事進感於陪扈,聖慕聿伸於羹墻,淸蹕穩旋,玉體萬康,區區下情,不任忭仰之至,向臣犯昏謬之罪,而倖逭威遣,抱沈篤之疾,而仍叨保護,含恩訟愆,感悚交切,忍死供劇,顚仆在卽,迺蒙聖慈俯加愍憐,不待疾痛之呼,特賜鞶帶之褫,俾得以及時調治,少延殘喘,欲生之德,天地莫量,攅手銘骨,隕結是期,第臣病形,日來轉劇,伏火內熾而喉舌焦灼,引冷無算而痰涎膠塵,神昏氣之,轉側須人,種種危惡之症,雖不敢猥溷崇聽,而衰年消中,宮家所忌,不惟見者皆爲臣危之,臣亦自知其必無幸矣。昨日八鑾夙駕,百僚感造,而臣獨罹此奇疾,昏倒床笫,旣末由隨參於陪班,又未能祗候於路左,誠禮都虧,罪戾層積,病裹惶悶,覓死不得,惟有遄被威罰,庶可少安私心。伏乞聖明,亟命重勘臣前後辜犯,以昭法紀,不勝大願。取進止。答曰,省箚具悉卿懇。卿之不參,業已諒矣,卿須體予意,安心勿辭,其須善攝焉。仍傳曰,遣史官傳諭。
平安監司尹東暹疏曰,伏以日吉辰良,郊蹕利旋,聖慕克伸,玉體彌康,凡在臣民,孰不歡忭?念臣猥叨藩命,辭章見阻,不獲已冒膺,行將辭赴,而臣之父母墳山,在於京畿龍仁地,今當遠離,不禁戀係之私,玆敢援例陳籲,仰瀆微懇,伏乞特許往來之暇,俾伸臣情,千萬幸甚。答曰,省疏具悉。卿其依所請往看焉。
慶尙監司金華鎭疏曰,伏以舊甲重屆,聖心興感,親臨行殿,回鑾萬安,事曠前牒,歡均朝野,仍伏念臣謬辱聖簡,猥膺藩寄,揣量才分,夫豈有承當之望,而疏籲路阻,辭遜不得,黽勉祗肅,行將冒赴矣。臣之父母墳山,在於京畿坡州長湍地,曠闕省掃,倏已經年,而今當遠出,情理益切,玆敢援例陳懇,仰瀆宸嚴,伏乞聖慈,俯賜諒察,特許恩暇,俾伸至情,不勝幸甚。答曰,省疏具悉。卿其依所請往省焉。
禮曹參議李瀰疏曰,伏以臣遭罹非常,身名大僇,罪重而責輕,恩深而謗積,經歲廢伏,分甘聖世之棄物,不自意滓累之蹤,獲蒙記識,滌瑕蕩垢,漸次收錄,乃者春曹除命,遽下意外,枯枿之還春,斷港之復流,未以喩此,臣誠感極涕零,以惶以懼,莫知措躬之所。念臣疏迂之質,不習俯仰,樸拙之性,動多訾郵,加以兄弟竝顯,出入榮要,爲人眼釘久矣,咎讁之來,豈無所以?向臣之忝叨諫職也,倉卒拜命,不善周旋,自速狼狽,罔非臣罪,及至嶺女事出之後,視作奇貸,衆鏑交集,或曰,非法濫刑,或曰,背公營私,罪律層加,顯勢危迫,必欲甘心而乃已,如非天地之至仁,臣安得保有今日哉?自此以後,杜門屛息,寢夢常愕,一切世念,灰冷無餘,縱荷大明畢燭,洪勻曲造,薰沐拂拭,欲復齒列於驅使之末,風波之憂畏積中,黥劓之補息無望,其敢憑依寵靈拚棄廉防,有所與論於官職之去就哉?且臣情勢之外,賤疾方劇,腫生肩胛,大如覆鉢,委身床褥,晝夜刺痛,雖在無故之時,卽此病狀,已絶轉動之望,自犯違逋,罪無所逃,玆敢畢暴危苦之情,仰干崇嚴之聽。伏乞聖慈,俯加矜察,亟賜鐫削,仍命重勘臣前後辜犯,以快人心,以靖私義,不勝幸甚。答曰,省疏具悉。頃者之事,亦在勿說,其勿過辭,從速察職。
弘文館校理徐逈修疏曰,伏以臣於日前肅謝入來之路,適逢大僚,倉卒之際,未及回避,至有引陪替囚之擧,揆以格例,決不可一刻在職,而大論方張,他不暇顧,冒沒入肅,隨參於三司之後,而名以玉堂,無引陪而着公服,出入於闕中,此前所未有之事也,區區處義之無據,已無可言,而三百年館規,自臣身而壞損無餘。臣於是滿心愧恧,陳章自引,實出於不得已,而以動駕隔宵,喉司退却,今始仰瀆崇嚴之下,伏乞聖慈,俯垂諒察,將臣職名,亟行鐫改,以靖私義,不勝幸甚。答曰,省疏具悉。不過體例,於臺或有勿遞之例,勿辭察職。
吏曹參判具庠疏曰,伏以舊甲重回,行宮載臨,回鑾萬安,欣忭曷極?臣於數旬之內,再叨匪分之任,惝怳震越,五內如隕,初豈有一毫承當之勢?亦豈有一時冒據之理,而周·衛之班,逃遁不得,副急之政,推諉無路,累違嚴召,而譴何不降,欲控情懇,而章奏有禁,一日二日,尙此淟涊,人之猖披,胡至於斯?噫,朝廷用人之方,如非才能表異,踐歷當光,苟係名塗要任,則公議尤重,如臣無似,釋褐十數年,無一可稱,只是憑恃寵靈,驟躐踰涯,其玷汚公器,固已大矣,而惟是閑漫職司,備數二品而已。至於一切華貫,不但臣夢想之所未到,世何嘗以斯彷彿擬議,而忽然拔之人望之外,屬之銓選之地,誤恩之降,至一至再,其爲累則哲之明,駭四方之聽,當何如也?且臣本勳戚之裔耳,謹飭之規,世有所受,而近年以來,偏被造化,父子叔姪,竝躋宰列,相對感祝,繼以惶懍,未嘗不以盈滿爲懼,進取爲戒,夙夜惴恐,如集于木,今若出入要地,不思規避,迫隘一出,便若固有,則是眞孤先戒負素心之人,有臣如此,殿下亦奚所取耶?日月照臨,無微不燭,如臣情私,亦宜曲垂體下之恩,庶卒終始之澤也。今始略入文字,敢暴衷曲,伏乞聖明,察臣職之不可堪,諒臣志之必不可强,亟命卽賜刊改,仍令勿復檢擬,以重名器,以靖私義,千萬幸甚。臣方丐免本職,前後推緘之爲一難安之端,猶不可引爲言,而至於李斌事,有關政格,不得不略陳焉,臣於斌,固不識何狀,而聞其凡百,不可置之於太常。故日昨,移擬於郞著矣,追聞物議,此亦未免至濫,然則事係官方,有難仍置,臣謂禮曹正郞李斌,宜卽遞改,臣之注擬不審之失,惟願重被戒譴焉。答曰,省疏具悉。旣已行公,於今陳章,予則曰過矣,禮郞望此人曰過,予則曰過矣,何勿施之有心,勿辭察職。
吏曹參議洪檢疏曰,伏以舊甲重回於陪鑾,聖慕克伸於移蹕,瞻旄之喜,跛躄皆聳,仍伏念臣素門孤植,姿識譾淺,六載經幄,未有絲毫之補,前秋寵擢,尙切踰涯之懼,區區一念,惟以守拙安分,爲定算,饕榮冒進,爲至戒,不自意天官參佐之命,有隕自天,臣始以惝怳,繼以憂愧,終焉自不覺感涕之被面也,未知則哲之明,何所取於空疏一賤臣,而特地拔擢,驟加誤恩,至於斯耶。臣之鹵莽蹇拙,處以閑漫一該司,猶懼不堪,況於參涉政注可否通塞之寄哉?以資歷則淺,以才識則蔑,以人生則劣,反顧循省,無一僅可,而唯是雨露本不擇地,日月初無私照,迺以不肖如臣,猝然置之於千萬不近似之任,臣雖至愚極迷,寧不欲竭其駑鈍,仰答恩私之萬一,而今若徒恃寵靈,冒沒趨承,則其於玷名器而乖物情,何如哉?向者乍除施勘,曲副循墻之願,微諒獲遂,私分粗幸,而曾未周月,一命再命,有若望實俱叶者然。臣於是感愧交竝,若無自容,臣之不稱,臣旣自知,則唯宜不改株守,以罪爲期,而適當淵衷憂惱,事會至隘,纔退前席,天牌踵後,飭敎截嚴,荐違路阻,逃遁不得,顚倒入肅,急副已愧,初心因仍,斷無是理,間犯違傲,罪累層積,而例勘猶靳,特敎又摯,臣誠惶隕罔措,不知所以爲計也。至若僬僥重擔,負乘致敗,理所必至,而顧身微寵大,磨放不辭,則前車之戒,特第二件事耳,抑臣尤有所兢惕于心者,臣於釋褐初入侍也,恩言至及於臣之諸父仍敎以思汝兩叔,以一公字事予,臣感泣銘佩,唯恐或失,十年如一日。今於匪據之職,不量而進,徒竊簡畀之恩,一無稱塞之實,終至於負聖敎而墜家訓,則其爲罪,豈但止於苟非承膺而已哉?左右揣量,蹲冒無路,玆敢悉暴衷懇,冒干宸嚴,伏乞天地父母,察臣言非飾讓,情實由中,亟許鐫免,以幸公私,不勝大願。答曰,省疏具悉。今者特授,意蓋深矣,每政違牌,亦云過矣,爾其勿辭察職。
工曹參議任希敎疏曰,伏以舊甲重回於陪鑾,盛事遹追於動蹕,聖孝增光,率土爭忭,臣於杜門屛伏之中,忽伏承水部佐貳之命,驚惶感激,莫知措躬之所矣。念臣以至孤至弱之蹤,向叨必顚必沛之任,夫豈有一分堪承之望,而水刺不進之敎,遽下於再召之後,辭疏追批之恩,亦在於屢逋之餘,副急暫出,一二赴政者,亶出於嚴畏分義逃遁不得之致,而自顧才分,只切愧恧。夫參衡之職,自有其人,而聖上,拔之衆望之外,置之爭暌之場,早晩危臣,臣固自料,果然李亨元之疏出,而其所謂抽黃對白等說,明有所指,則攙入臣名,抑獨何故,若臣者,卽江湖一鳧雁耳,其去其來,何關彼此爭奪之間,而排擊之鋒,先及於軟地,其亦憯矣。臣之向年所遭,尙切慙痛,其有罪無罪,已蒙天鑑之照燭,亦有一世之公議,亨元必欲擠臣,則臣之前後踐歷,罔非踰濫,何必待今日而後發耶?噫,我殿下臨御五紀,陶甄一世,俾群下,咸造寅協之治,前後絲綸警飭,何如?而如亨元輩纏繞舊習,猜怒層生,餘波所激,虛舟亦碎,吁可怕也。臣猥以無似之賤品,偏荷不世之殊遇,淸塗華貫,次第叨冒,寡合之情,蕭然孤進,惟恃上天之曲庇,全昧世路之至艱,畢境懷璧之罪,果招當門之鋤,撫躬自悼,無非滄浪。臣之一身汚衊,固不足道,而其辱聖簡而羞當世,爲如何哉?從玆以後,惟當斂跡自靖,永謝明時,以圖結草之報矣,屢違嚴召,惟俟威罰,而騎省移除之旨,實出體下之盛眷,特敎連降,開釋備至,螻蟻賤臣,何以得此於君父乎?手奉恩謝,淸血交迸,惶感之極,豈不欲竭蹶趨承,而廉防旣重,呼籲路阻,竟犯屢逋,萬戮是俟,不意例勘之命,偏垂曲諒之恩,私分粗伸,感祝冞極,而名途進取,魂夢猶驚。今此新除,誠亦料外,動駕載戒,頑不知動,跡涉傲慢,罪大虧分,有臣如此,生不如死,多日縮伏,召牌又降,而僇辱旣深,餘懍未已,官職去就,非所可論,玆陳危苦之情,仰瀆仁覆之天,伏乞聖慈,俯垂諒察,亟許鐫削,仍令選部,勿復檢擬,以快人心,俾遠駭機,千萬幸甚。答曰,省疏具悉。頃者李亨元之以守令事,殫露銓曹,其涉無狀,予雖衰,此等之懇,何所昏也?放爾可謂毛將焉傅,其勿辭速察職。
壬辰四月十一日未時,上御集慶堂。藥房入診入侍時,都提調申晦,副提調尹得雨,記事官李鼎揆·申禹相·李基崧,醫官方泰輿·鄭允協·慶絢·徐命緯·李以材·金孝儉·李養賢,以次進伏訖。晦曰,勞動之後聖體,若何?上曰,一樣矣。寢睡·水刺之節,亦何如?上曰,皆一樣矣。中宮殿·王世孫氣候,何如?上曰,一樣矣。仍進湯劑,上進御,晦請診候,泰輿等入診。退伏奏曰,脈候左右三部度數調均,滑體亦勝矣。上曰,玆事本非大段,而以此撕捱,旣經補外,則雖本職,義不敢一向撕捱,況今兼內局乎?不謝不參,揆以事體,俱涉寒心,吏曹判書朴相德,從重推考,牌招察任。噫,若復撕捱,朝鮮曰有紀綱,另加申飭。出傳敎藥房提調,持湯劑更爲入侍。出榻敎詣臺臺臣·儒臣竝入侍事。出榻敎坐直承旨入侍事。出榻敎京畿監司入侍事。出榻敎鼎揆承命出去,大司憲嚴璹,大司諫南玄老,掌令鄭彦暹,正言任希曾,校理李,修撰趙英鎭,禮房承旨安兼濟,京畿監司沈鏽進伏。上曰,國依於民,民依於食,而冬雪雖不少,自春至夏,雨涉慳閟,而近者聞諸道狀聞,心甚悶也,日下西風,旱氣異常,豈特三農,牟麥可憫,其在爲民之道,何敢少忽?亦何待其稟?三角山·漢江·木覓山初次祈雨祭,遣堂上三品官,明日受香請執事,另擇祭物掃壇等事,別加申飭。出傳敎上曰,今初四日稅舡下敎,其果晩覺,若此差員·舡人,何敢逗遛?此狀啓,須卽下該曹該廳,計其日數,若過限,該曹該廳,卽爲草記,船到後當該差員看船人,令該府該曹推問,若有無風而遲滯者,差員,施以制書有違私律,首沙工,令該曹,嚴訊一次事,分付,以示予勅稅船之意。噫,聶夷中詩亦云,誰知盤中飡,粒粒皆辛苦,況百餘石稅船乎?以此一體另飭。出傳敎上曰,意亦若此,故欲爲下敎,臺啓得體,旣允,令捕廳,送于該曹,依格式,結案取拾後,依請施行,而無故日擧行事,分付。出傳敎臺臣新啓,下批後先退。上曰,今聞畿伯所奏,凡春秋奉審駭然,於秋推諉於春,於春推諉於秋,至於舍則左右支撑者,於祭器隣陵借用云,禮不云大夫祭器不假,祭器未成,不造燕器,噫,水刺間器皿,豈有此弊,而於莫重祭器若此,聞極寒心。今番執頉處,必也修補,俾無此弊,恒云備局回啓,更觀前頭,卽推托例語,而近者入侍必也,故庶無此弊,該曹推托其亦若此,待春待秋,莫知幾次,則是豈爲祀典之意乎?予亦莫知此弊,以此泛過,豈云該曹,必切悚然,另加申飭。出傳敎上曰,凡塗灰,三物交合,卽是例事,而於樑上塗灰,外面塗油,修補回來,其灰遍於瓦云,故曾已下敎,今聞紅箭門柱塗亦然云,可勝寒心。此本陵參奉爲監役者不勤之致,此後塗灰翌年,若有頉,當該實兼監役汰去,當該工匠,決杖一百事,定式施行。出傳敎上曰,道路橋梁修治之際,高陽·楊州民,皆赴役乎?鏽曰,然矣。上曰,今聞畿伯所奏,楊·高民一體用云,官屬之類,於儲置未加給,於民儲置未代納布者,今年減布納米者,亦爲減給,以示予均視之意。出傳敎上曰,今番捧上言,追憶昔年,其何遲滯?應猥濫違格者外,皆啓下,其他違格,勿論,今日內,下各該司,其令三日內回啓,而外方壽職者,勿拘三日限。出傳敎上曰,舊遠干恩,業已申飭,故今於上言一張,命書犯濫,仍此有覺,噫,故奉朝賀洪啓禧,事我幾年,旣有五子,請謚何難?欲命葬時催謚狀,令議謚,問則已過葬云,予心悵然,欲見議謚,申飭本家,其令今月內請謚,謚狀到後,政院牌招,儒臣議謚,用慰九原之意。出傳敎上曰,南漢西將臺,卽昔年登臨處,而其後建閣,豈特此也?光熙·彰義亦此也。嗚呼,昔年登臨之壇,風雪六十年遍臺,昨臨興惟,予心,若何?至於善政碑,其子臨縣,亦爲造舍,況此壇乎?其令經理廳,勿爲務高建閣事,分付。出傳敎晦進湯劑,上進御,仍命退去,諸臣以次退出。
壬辰四月十一日申時,上御集慶堂。坐直承旨入侍時,都承旨尹得雨,同副承旨閔百順,假注書申在善,記事官申禹相,以次進伏訖。上命書之曰,今聞咸德厚上言,其父道弘,戊辰年以模寫都監,邊將承傳,尙未調用云,此近時體例皆然矣,況此承傳乎?前後銓官,何以知之?不過執吏之挾私用意之致,事甚可駭,事當令攸司科治,而今番參酌,今都政前有窠,卽爲懸註事,申飭銓曹。又命書之曰,今方憫旱,纔命初行祈雨,畿伯適入侍,故道內靈驗處祈雨事,亦爲下敎,今聞海伯狀聞,其亦可悶,祈雨祭,一體設行事,回諭。諸臣遂以次退出。
上在慶熙宮。只朝講,停常參。
自夜一更至三更,月暈。自未時至酉時,日暈。
藥房都提調申晦,提調朴相德,副提調尹得雨啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。爲民悶旱,氣何暇喩?講對入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
備忘記,今日殿庭,爲民祗迎,當於東月臺,朝講次對,禮房知悉,侍衛只入直,儀注安徐,只入正時。
傳于林鼎遠曰,兵判今日試射,侍衛安徐。
傳于尹得雨曰,如有上來守令,皆令入侍,各司久任郞廳來待,而監役進去,戶曹郞廳,勿爲來待。
傳于尹得雨曰,左副承旨入侍。
閔百順啓曰,三江暗行御史趙英鎭,來待矣。
有政。吏批,判書朴相德進,參判具庠病,參議洪檢病,同副承旨閔百順進,以兪彦述爲大司憲,沈墢爲大司諫,申大脩爲司諫,姜彝福爲持平,郭鎭純爲獻納,申大升爲正言,趙載俊爲副校理,趙英鎭爲修撰,趙雲逵爲知經筵,閔百興爲同經筵,元仁孫爲左副賓客,鄭弘淳爲左賓客,尹謐爲奉常判官,鄭銈·安載復爲引儀,崔廷說爲假引儀,李性遂爲安州牧使,鄭煥猷爲慶源府使,金煊爲宗簿寺正,李晉圭爲軍資正,鄭觀由爲奉常正,趙彦臣爲軍器主簿,車亨道爲引儀。兵批,判書蔡濟恭進,參判鄭運維入直進,參議沈頤之進,參知李昌任差祭,同副承旨閔百順進,同知單金光福,僉知單李廷老,訓鍊僉正單李繼興,部將單徐仁碩,副護軍許任·李鎭衡·鄭胄新·洪旰,副司直鄭弘淳·南玄老·張淀·李恒祚·李,副司果趙鎭衡·鄭彦郁,以鄭汝曾爲黃海水使,李得濟爲永宗僉使,李邦城爲都摠經歷,金養厚爲慶州營將,吳正朝爲武兼,趙心泰爲慶尙左兵虞候,李殷春爲管城將。
林鼎遠啓曰,大臣·備局堂上,依下敎來待矣。
閔百順啓曰,京驛察訪,依下敎來待矣。
又以弘文館言啓曰,本館上番闕直,事甚未安,校理徐逈修,副校理趙載俊,竝卽牌招,以爲推移入直之地,何如?傳曰,允。
閔百順啓曰,卽者說書趙元喆,以其親病,陳疏徑出,因尋鄕路,原疏以祈雨祭齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
又以侍講院言啓曰,本院說書趙元喆,連日入直矣,以其親病,徑尋鄕路,下番闕直,事甚未安,司書閔恒烈,兼司書鄭好仁,竝卽牌招,推移入直之地,何如?傳曰,允。
又以侍講院言啓曰,本院司書閔恒烈,兼司書鄭好仁,牌不進,說書趙元喆在外,兼說書未差,下番闕直,事甚未安,兼輔德金文淳,弼善洪相簡,竝卽牌招,推移姑降入直之地,何如?傳曰,允。
備忘記,今者賞典中柳葉箭賞,承旨延和門頒賞,銃則武藝廳,前排挾輦·挾輿軍,以戶木,承旨一體頒賞,內吹·太僕人·近仗軍,承旨一體頒賞,訓局與禁御兩營射砲人中直赴馬帖,皆承旨一體頒賞,其餘,令自其營頒賞,經理廳軍直赴人,承旨頒賞,其餘令摠戎使,經理廳,以本廳弓箭木,經理廳頒賞。
藥房口傳啓曰,臣等俄者筵中,忱誠淺薄,當進之湯劑,不得奉進,以退待閤外之意,有所仰達,而日已報申,未承召命,焦悶之極,敢此煩聒,暫許持湯劑入侍,千萬伏望,惶恐敢啓。
假注書望,李鼎揆病代,以李柱延爲假注書。
林鼎遠,以兵曹言啓曰,依傳敎,今番動駕時隨駕將校·軍兵·各差備等,試射放後,入格人單子書入之意,敢啓。傳曰,知道。
又以兵曹言啓曰,隨駕將校·軍兵·各差備等犒饋,以乾物分給之意,敢啓。傳曰,知道。
又以兵曹言啓曰,標下軍兵·各差備等鳥銃入格之類,依傳敎施賞之意,敢啓。傳曰,知道。
又以訓鍊都監言啓曰,今番隨駕將校·軍兵及武藝別監等犒饋,依傳敎,以乾物磨鍊分給之意,敢啓。傳曰,知道。
又以訓鍊都監言啓曰,依傳敎,隨駕武藝廳及三軍門將校·軍兵等,柳葉箭一巡·鳥銃一巡試取入格之類,各單書入之意,敢啓。傳曰,知道。
又以訓鍊都監言啓曰,標下軍等鳥銃入格之類,依傳敎施賞之意,敢啓。傳曰,知道。
又以禁衛營言啓曰,依傳敎,本營隨駕將校·軍兵等處,乾物犒饋分給之意,敢啓。傳曰,知道。
又以禁衛營言啓曰,依傳敎,本營入格軍兵等處,賞木分給之意,敢啓。傳曰,知道。
又以御營廳言啓曰,依傳敎,今番北漢擧動時,隨駕將校·軍兵等處,乾犒饋分給之意,敢啓。傳曰,知道。
又以御營廳言啓曰,依傳敎,隨駕軍兵中鳥銃入格之類,以本廳所儲木綿施賞之意,敢啓。傳曰,知道。
又以摠戎廳言啓曰,本廳將校·軍兵及北漢管城將以下將校·標下軍·摠攝僧軍等,柳葉箭一巡·鳥銃三放試取後,入格之類,單子書入之意,敢啓。傳曰,知道。
尹勉升,以義禁府言啓曰,嚴璹,大靜縣荐棘,三倍道押付事,命下矣。以傳敎內辭意,具罪目,依例發遣府都事,押送配所之意,敢啓。傳曰,知道。
林鼎遠,以訓鍊都監·一所巡廳·二所巡廳·左邊捕盜廳·右邊捕盜廳言啓曰,去夜犯夜人無所捉之意,敢啓。傳曰,知道。
又以兵曹言啓曰,今四月十一日,羅州居良人金致精稱名人,自興化西挾門入來,鳴申聞鼓,下該曹推問,當該守門將秦百亨推考,何如?傳曰,知道,旣懸申聞鼓,且指其門,則豈曰亂入?此後守門將請推安徐。
壬辰四月十二日辰時,上具翼善冠·袞龍袍,乘輿出資政門,御崇政殿東庭板位,祈雨祭香祗迎入侍時,行都承旨尹得雨,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書吳彦啓,記事官申禹相·李基崧,以次侍立。上曰,今雖祈雨,予心軍民,諸處射放,其勿動心,皆令盡才,冒濫特甚,亦飭挾雜,嗟哉此敎,恩威竝施。出傳敎上步詣崇政門,呼寫御製,上乘輿仍御崇政殿東月臺。上曰,京驛察訪待令。上曰,政事當日爲之。上曰,小豎中官,其敢呵欠,萬萬可駭,越捧一等,不飭承傳色中官,亦爲一體越捧一等。上曰,南衙如此,況北寺乎?慢蹇入侍承傳色外諸承傳色,越捧一等,內班院中官,得霈後替番事,分付內侍府。上曰,須看朝鮮,堂三幾百,頃者陞資,今爲獻官,若無此人,其將若何?當該吏堂,從重推考,此後若有,銓曹先差。上曰,朝講次對竝入侍事。出榻敎領議政金相福,左議政申晦,右議政李溵,特進官具善行,知事元仁孫,特進官李重祜,刑曹判書李翼元,戶曹判書李思觀,司直李章吾,護軍張志恒,大司憲嚴璹,參贊官尹勉升,大司諫南玄老,侍讀官李,檢討官趙英鎭,假注書吳彦啓,記事官申禹相·李基崧,以次進伏。上講大學,自子程子,止別爲序次如左,上下問文義。曰,止善二字,其意深好意矣,文王誕先登于岸,亦止善之義也。英鎭曰,明明德之明字,上明字,人自明之義也。仁孫曰,三綱領八條目工夫存焉,而至大學而始明之,大學,爲小學之綱領也。善行曰,臣則文義別無可達矣。重祜曰,本末事之終始,已皆通道,則可謂至矣。上曰,以兩司論之,止於海南,可謂有止善之義耳。相福進前曰,日前動駕,今日又祗迎講對,下情不勝慰幸矣,聖體調攝,若何?上曰,一樣矣。上曰,禮房承旨,馳詣三角·木覓·漢江三處,奉審以來事。出榻敎相福曰,此平安監司具允鈺狀啓也,以爲道內各鎭堡糶糴,一委之該鎭將,不能如法斂散,徒擁虛簿,自今各鎭還穀,專屬地方官,與邑還,一體糶糴,以嚴分留之法,且江邊六邑,穀多民少,爲弊不貲,自今以後,量置其種糧留庫,其餘發賣,移貿於內地穀少民多處,實合裒多益寡之政,此兩事,請令廟堂稟處矣。臨歸此請,必有明的之見,而鎭還之移屬本官,邊穀之移貿內地,俱非倉卒變通之事,新監司下去之後,更加十分商量,與前監司之意同,則更爲狀聞稟處,不害爲審愼之道矣。且邊地僻邑之穀多,內地之穀少,專由於凡千作錢之際,必就穀貴處而然也,自今以後,一從穀簿,勿爲移動,從其穀多耗優處而作錢,則可無邊邑內地偏多偏少之患,諸道一體嚴飭,或有不遵而現發者,則重勘,何如?上曰,所奏誠是,依爲之。出擧條相福曰,黃海前水使遭故之代,宜速下送,而新水使方在永宗鎭所,交代後亦可赴任,新僉使,斯速差出,何如?上曰,新水使特遞,擬望以入。出擧條晦曰,頃日臣等謝恩時,右相有所未安之端,故敢達矣。伊日右相,未及就位,以致呼唱之差遲,至有引儀之處分,且大臣肅拜時,元無引接之事矣。上曰,然乎?此則勿汰可也。出擧條溵曰,糶糴之重,關係,何如?而近來外方還上立本之弊,流聞甚多,兩南尤甚,雖以頃日事言之,關西一二事卽其驗也。諸道留庫中,勿論軍餉,各衙門穀,依定式農歇後,使道臣,抽栍發遣摘奸,爲先今番備苟郞廳之行,使之摘奸以來,此後則此等不法之事,嚴立科條,另加痛革之意,分付八道·兩都,何如?上曰,所奏誠是。令道臣,一體申飭,抽栍摘奸,而若有不謹者,予有繡衣,道臣何免其飭,一體申飭可也。出擧條晦曰,纔因領相所達,儲穀之道,申飭諸道,而三南濟民倉,臣兄與奉朝賀洪鳳漢,相確筵稟設始者矣,湖南左右道,嶺南左右道,各設一倉,儲穀各六萬石,湖西則設一倉,儲穀三萬石,合爲十五萬石,蓋與北道交濟倉一般,而爲他日得力之計,法意甚好矣,近來此等處,無不受弊,穀物之依數見在,有未可知,發遣備郞,摘奸以來,何如?上曰,此爲實事矣,依爲之。晦曰,備郞旣下去,提堰,亦抽栍摘奸,何如?相福曰,備郞旣下去,則採探沿路州縣,如有倉庫不實處,竝爲摘奸以來,何如?上曰,竝依爲之。文郞廳有之乎?相福曰,姑未及差下矣。上曰,文郞廳,極擇差下發遣可也。仁孫曰,大臣俄以濟民倉事,有所陳達矣,湖南濟民倉穀物,乃是壬午年交濟倉移轉賑餘之穀,故牟多而米租則絶少,頃於濟州移轉入送時,羅里舖所儲,無以充數,以濟民倉牟,先爲入送,牟代以羅舖涼藿價錢,貿租,使之還報矣。近來濟州穀物之入送,無歲無之,羅舖涼藿未每患不足,沿海穀物,充數入送,使羅舖還報者,非止一再,而自羅舖遷就,全不還報,今此濟民穀之遷就不報,亦如沿海穀,則實有違於當初設倉儲穀之本意,申飭本道監營,以羅舖錢,待秋,卽爲貿租還報,何如?上曰,依爲之。出擧條溵曰,關西·嶺南,賑事方張,麥秋尙遠,民窮轉甚,此時賙救之策,尤不容少緩,道臣·守令,固當盡心擧行,而適當營門臨歸之際,恐不無緩忽之慮,更加申飭,俾無一民捐瘠之患,何如?上曰,所奏誠是,嚴飭南西兩道可也。出擧條翼元曰,本曹有急速擧行事,而祈雨祭及禜祭,則行祭日,例不得開坐用刑,何以爲之乎?上曰,罷齋日擧行可也。出擧條璹·玄老·所懷,安置罪人金致仁,以兩世元輔,倚毗,何如?而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道負國忘先之罪,不可安置而止,日前荐棘之命,實出於嚴處分之意,而曾未幾何,遽命還收,公議益激,輿情逾拂,南海縣安置罪人金致仁,依前旌義縣荐棘宜矣。上曰,恩威竝施,古人旣云,負國忘先,其雖可駭,問其亂本,卽由於頃年爲義子能譎鍾秀而然,淸類名類,予常甚於鄕愿而惡者,先見偶中,兼加時體,觀其叔而恐動,軟弱其叔,陷於誘而若此者,若問其由,三黨趨附可見,以此觀之,動於淸名,趨於淸名,誘於淸名,其亦曰,時體,其趨附者亦此也,若不今彈,其弊勝言。嗚呼,乾道昭昭,魑魅莫逃,雖至于此,於今其竊自消,雖三頭六臂之人,孰敢趨附?夫子亦曰,過猶不及,今無不及之歎,有何其過而飭,噫,究其本,不過能譎軟弱而然,聞其名趨從者,亦不過孤雛腐鼠。噫,一婦呼冤,五月飛霜,其雖駭然,以兩代元輔,以至于此,昨進饌而夕竄逐,噫,諒其心,豈啻一婦呼冤?南海·旌義,海島一也。噫,方當悶旱,匹夫猶顧念,況曾經三事乎?恩威竝施,意蓋此也,且於耽羅,其若不虞,新婦靑孀,奚比東海婦,其雖爲世道嚴處,擇其島,去其籬,意亦深矣,其況今日,亟停勿煩。上曰,明年將爲八十人君,親登將臺,管城將具顯謙,以一武弁,所當祗迎於門外,而偃然閑臥不出,如此之人,臺臣終無一言,可乎?璹·玄老所啓,具顯謙,身爲管城將,自上回鑾之時,不爲祗迎於城外,事體通理誠極該然,拿入處分之後,宜有請罪之擧,而臣等未及商量,不卽論列,今承下敎,臣等當論不論之失著矣,何敢晏然於臺次乎?請命遞斥臣等之職。上曰,由於莫知本事而然,其何過嫌?勿辭亦勿退待。上曰,各司久任郞廳入侍事。出榻敎宣惠廳郞廳兪漢葛·李守鎭,司僕寺僉正洪益喆,判官李龍中,廣興奉事鄭智模,戶曹正郞徐命敏,漢城主簿金履鉉,軍資奉事金載億,軍器僉正沈寬鎭,掌樂主簿李太源,以次趨進。上下問曰,汝以淸爲好乎,以名爲好乎,以時體爲好乎?各陳所懷。皆仰對曰,淸名時體,皆爲世所指目,則豈敢謂好也?此外別無所達矣。仍以次退出時,璹曰,致仁雖云淸名,是爲假淸假名,豈可謂眞淸眞名乎?上曰,汝以致仁,爲假淸假名,則汝則爲眞淸眞名之黨乎?如此輩,正爲趨附於致仁之類也。卽下大靜縣荐棘之命,三倍道押送,而召入押去都事任希厚,嚴飭道路押去之節及配所荐棘事。上曰,噫,仁流有弊,義流亦弊,況淸類名類乎?今者之弊,專由二字,書云若藥不瞑眩,厥疾不瘳,嗚呼,淸類名類,中夜憶昔,心膽俱隕,常謂此弊,予言偶中,不諭則已,旣喩則何不言淸,何不言名?復其初名而下敎。今者嚴璘,雖曰勿煩,本事爭執可也,而敢擧一淸字一名字,請以曰假,若此仁義流弊者,亦曰假仁義,有此心有今弊,予則曰,以淸名勸誘者鍾秀,聞其名爲領袖者,卽金致仁,惜其名,捨本事,敢請假者,卽璘也,以此觀之,甚矣。淸字名字,可謂誤三人,無乃已先投而然乎,其欲留其名賜後弊而然乎?前者雖由敎誘歆慕而然,今璹,可謂時體窩窟,時體不禁,予何君,前者,雖能猾識昏,於璘,可謂今領袖,何飭迷暗前領袖,宜飭放恣今領袖,都憲旣遞,負君忘法,能戴兩名,嚴璘,大靜縣荐棘,旣趨三黨,三倍道押付。上曰,予雖衰矣,爲提諸臣,欲飭其忘,何云兩司?類皆若此,自嘆其髦。以上出傳敎上曰,入侍三司,一竝遞差事。出榻敎禮房承旨安兼濟奉審入來進伏曰,臣往木覓山,則祭物精潔,神室二間,亦爲精灑矣。上曰,然乎?上曰,神室大矣,而三角山,永爲奉安乎?兼濟曰,然矣。上曰,神室上設油遮日乎?兼濟曰,然矣,而漢江祭物亦爲精潔矣。上曰,有壇乎?兼濟曰,然矣。上曰,兩位故片脯二座乎?兼濟曰,然矣。上曰,進排官,在山下乎?兼濟曰,皆上山矣。上曰,壇上亦有油遮日乎?兼濟曰,非油遮日,而乃常遮日也。晦進湯劑,上曰,爲民進建功,則有應乎?相福曰,然矣。上曰,爲民得雨,然後進湯劑可也。晦曰,爲民則進御幸矣。上曰,成湯,剪爪斷髮,身代犧牲,桑林禱雨之時,豈無臣乎?晦曰,聖念如是憧憧,則天豈不雨乎?上命書傳敎曰,今聞湖南道臣狀聞,近萬石穀物,無弊到耽羅云,心用欣喜,而其中順·務兩府縣穀,同是裝載,而若是稽滯,此亦身爲文臣,故一淸一名而然乎。守令代記官,卽是古語,當該守令,欲命拿問,而參酌,兩縣座首,令道臣決棍,以懲他日怠慢之習。出傳敎上命書傳敎曰,嗚呼,其君日衰,惟恃沖子,此時輔導,可謂最緊,而於耳目,雖顧瞻逡巡,於沖子輔導,焉敢若此?春坊違牌,莫若甚於近日,事之寒心,可勝言哉?嗟哉沖子,每日對一春坊而講讀,何可一任偃便,閔恒烈·鄭好仁,竝禁推過夜後,以不能爲公律,勘處以放,卽其門頒資入番,其若復爲違牌,更爲禁推,得霈然後以放。上命書傳敎曰,春坊下敎,可見師傅尙未相見賓客,今始下批,若此沖子,其自內自讀,其涉寒心,師傅·賓客相見禮,皆令明日爲之,爲之然後予當進膳,以此申飭。於予儀注旣安徐,況沖子乎?儀注安徐,只入時刻單子。以上出傳敎上還入大內,諸臣以次退出。
壬辰四月十二日申時,上御集慶堂。藥房入診入侍時,都提調申晦,提調朴相德,副提調尹得雨,記事官李鼎揆·申禹相·李基崧,醫官方泰輿·鄭允協·慶絢·徐命緯·金孝儉·李以材·李養善,以次進伏訖。晦曰,還內後聖體,若何?上曰,一樣,晦請進湯劑,上進御,晦請診候。上曰,止之。仍命退去,藥房皆退出。
壬辰四月十二日酉時,上御集慶堂。左副承旨入侍時,左副承旨林鼎遠,假注書吳彦啓,記事官申禹相·李基崧,以次進伏訖。上曰,禮房承旨入侍,賤臣承命出來。禮房承旨安兼濟進伏。上命書傳敎曰,其雖祈雨,宜遮霑濕,況霑濕祝文,則何以望燎三處奉神位處,設油遮日,此後亦以此擧行,而頃年親祭時,一臺臣有獻官,依幕蓋草芚以聞,故其時問答備載。今聞獻官·執事皆露坐云,行禮時露禱可也,其前若此而霑濕,其不敬,若何?今雖漠然,其若下雨,莫重祭官,景像寒心,自今凡郊壇祭獻官入接處,設假家事,分付。出傳敎上命書傳敎曰,嗚呼,前月太康曷諭?初目追慕,末則張大,夙宵悚然,此已太康,而奉審流霞亭,回甲臨北漢,而故行宮·東將臺皆坐焉,此雖無張大之事,於予亦太康,何以謂太康?冥然到此,若此若此,誠太康也。昨月意謂必也造物,造物雖莫見,須看合啓,此有甚於造物,今者旱氣,亦迪造物隱結而然也,三黨凝聚豈非造物?兩司逡巡,亦非造物,此有倍於一造物,自見按法處斷也。嗚呼,昔年此月初十日,自北漢回,未及降轎之前,金鼎輝爲名人,着軍服,冒入駕前,此予以侍衛目覩者,今番幸免此等事,觀今朝鮮,有君乎,有臣乎?此亦有倍於一鼎輝也。嗚呼,復臨北漢,於行宮於柴丹,古今判異,玉食無心,其況建功相持也,誠苦强飮强飮。嗚呼,昔壬辰有減饍之命,今壬辰初旱若此,嗚呼,昔年京外充實,旱何爲祟,而於今奚比於前?況今番,卽牟麥未登前,噫,兩參,卽農民種糧也,牟麥其若告歉,豈特民何依?三農將束手,興惟及此,昨日下敎,其亦爲北漢而然,莫云初次,予意若三次,故殿庭祗迎,月臺講對,一則爲民,一則務本,雖然誠淺,何望得雨?文具文具,亦豈云講對?雖爲先自靦然,且合辭有答者,噫一婦呼冤,五月飛霜,彼雖無謂,卽一舊相,魑魅凝聚者,亦已銷散,皆散與否,予未能知,旣有永垂錄,魍魎莫覩,孰敢復凝?兩司雖苟且因循,雖衰其君,太阿猶在手中,兩司雖若此魑魅魍魎,若復凝聚,予將揮一太阿而正焉,其欲諭者,島雖異,島則一也,於瘴海,其若不諱,嗚呼靑孀,豈比東海婦?悶旱之中,興惟于此,予心何耐?欲諭命此,何問朝鮮人,須問隣國人,昔黨只有一名,於今左手執淸類,右手執名類,兼裹時體,恐動兩代元輔,募引三黨宵小,元輔爲領袖,魑魅魍魎,左右趨附,而能猾鍾秀陋矣。冢宰左勸右從,釀成此事,若藥不瞑眩,予聞于尙書,捨其本而何諭,聞此答,君心雖若此,執法,何可止隨聞爭難?臺體則固然,捨其重擧一字,敢請加假,此何故哉?今朝鮮士夫,昇平已久,生於無事世界,自曰淸,卽是驕也,敢居名,其亦恣也,何以爲惡?欲諭心先隕,呼寫涕隨聲,嗚呼嗚呼,嗣服後受困此輩蓋久矣。乙巳年北郊祈雨也,其欲逶迤捨順道,而用問途,亦掣肘而下問,旣用巧曰莫知,若非故金奉朝賀,何知本事?嗚呼,豈特此也,若云往事,六十亦不肖,七十亦不肖,而興言及此,髮豎衝冠,其於叱嗟二字,何等陰譎,而故判書李重庚以納言彈覈其後,奏曰,此亦名流則以譏云,故其時予轎中嗔目而答曰,所謂名流從地而昇云爾。嗚呼,甚至於一怪儒,雖以圓顱方趾者,今後孰不知君猶親之說?語雖叵測,非此儒說也。問其本,卽淸流而然也,予之所惡,焉可已也?況於今淸名成黨,結陣時體,前予之言,其果偶中,國之元輔爲領袖,此正是可忍,孰不可忍者也。今番之事,奚特見無禮於其君,本事楚越,右袒一淸字,加一假字,是何必也,亦何意也?用意叵測。頃年齊桓公僖負羈之說告君,何等悖說,而其時璘曰,其果有心曰,以若何云,而末梢喑啞左右顧瞻之心,予雖爲駭,於今不究本事,阿好淸字,於今可謂手脚忙亂。噫彼,此人,故監司嚴瑀從弟,雖欠其精,爲從兄其用,於今本末綻露,予何復爲?嗚呼兩代輔相,旣負于君與先,此等麤類,予何足道?今予深歎慷慨者,追慕昔年爲民用心之中,聞此也,聞其此奏,淸類名類,互相踴躍,自謂得計,推奬嚴璘,將爲時體之領袖,於淸於名,前元輔旣爲領袖,於奇怪時體,今都憲亦將爲領袖,風行草上,治世之事,黨臣抗君,亂世之兆,爲治世之君乎,爲亂世之君乎?言雖麤雜,弊甚鄕愿,進慕爲民之中,聞此言,憶昔萬倍。達功何敢功,亦云庸扁鵲,初則其若再次祗迎,予富詣舊邸,以待其霈,於今心千隕氣萬隕。噫,雖不祗迎,禮房自可傳香,誠淺何云,其待者今夜,亦莫云固必,惟修在我道而已,桑林禱雨,其豈固必,代犧虔誠亦云固必。嗚呼,追慕若此,爲民若此,目下事尤若此,今者召承宣,欲諭此敎而然,內局三提擧,宜皆自休焉。出傳敎上曰,三江御史入侍,三江御史趙英鎭,入來進伏。上曰,三江有何所見乎?英鎭對曰,別無可達之事,而但三江中,酒賣狼藉,大酒家則至有十餘瓮釀置者,此爲糜穀之不少矣。上命書傳敎曰,今聞大釀若此,聞極寒心,其令部官,卽爲馳詣無一甁遺,其酒瓮,因成屬公,遍給三江人西部人,爲先祭酒,爲親獻壽。出傳敎上曰,京驛察訪入侍。出榻敎迎曙察訪李翼相,良才察訪呂龜周,平丘察訪李挺民,重林察訪沈鉁,慶安察訪方宗擧,桃源察訪李惟銓,以次進伏。上問以各驛大馬中騎卜馬之數,皆次次仰達,諸臣以次退出。
上在慶熙宮。停常參·經筵。
藥房都提調申晦,提調朴相德,副提調尹得雨啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。因予致旱,由予漠然,悶切乎心,氣何暇諭?待得雨入侍焉。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
傳于安兼濟曰,禮房承旨入侍。
傳于李碩載曰,戶房承旨,馳詣北漢,揭板以來。
傳于林鼎遠曰,宣傳官一員,馳詣濬川所,看審以來。
又傳于曰,三公堂上竝入侍。
備忘記,當爲祗迎,儀注安徐,入直侍衛,只入正時皆依前。
安兼濟,以兵曹言啓曰,今四月十二日禮安居幼學李鎭岳稱名人,自興化門西挾門入來,鳴申聞鼓,依定式,下該曹推問之意,敢啓。傳曰,知道。
林鼎遠,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
安兼濟,以摠戎廳言啓曰,依傳敎,本廳將校軍兵及山城將校·軍兵·摠攝以下僧軍入格之類,分等施賞之意,敢啓。傳曰,知道。
又以義禁府言啓曰,時囚罪人李普觀·金普淳·李商建·申思運·李澤懲·崔·李思祚·李範濟·金養心,未及拿來罪人李範中,門黜罪人趙明鼎·黃景源·兪彦民,徒配罪人富平府尹煜,定配罪人舒川郡李春輝·珍島郡金甲島尹浣·濟州牧大靜縣尹塾·三陟府鄭德弼·甲山府尹蓍東·博川郡李命植·長鬐縣趙貞相·南海縣邊景鎭·楊根郡李德培等,放字書下矣。時囚及門黜罪人等,竝卽放送,未及拿來及徒配·定配罪人等,亦爲放送事,分付各該道臣之意,敢啓。傳曰,知道。
慶尙監司金華鎭敎書。王若曰,擇西京良二千石,予難其人,畀南藩餘七十州,卿宜是任,雖由特簡,實叶僉謀,惟卿持身雅精,宅心祥吉,惜先卿年位未久,有此幹父佳兒,追乃祖忠謹靡他,于今事我三世,置玉署銀臺之列,通敏已知,處京尹畿藩之間,聲績最著。故終始眷記之靡替,而前後簡拔之斯勤,睠玆嶠南一邦,卽我海東重鎭,以荊楊之富·鄒魯之俗,絃歌作興之宜先,控嶺海之勢,接蠻貊之鄕,繭絲保障之咸責,況年歲功之頻歉,顧此時旬宣之疇膺,玆授卿以慶尙道觀察使·兼兵馬水軍節度使巡察使·大丘都護府使,卿其行矣作屛,慨然攬轡,南國之實陰未改,深喜繼是祖而有是孫,永嘉之麥謠猶謄,何難推一州而化一路?其餘裁稟,厥有典常,於戲,一門增榮,異哉壬年之節相繼,千里宣化,庶乎丙夜之枕乃安,故玆敎示,想宜知悉。
行都承旨韓必壽疏曰,伏以舊甲重回於陪輦,盛事遹追於動蹕,聖孝增光,率土爭忭,仍伏念臣以孤踦之蹤,墻壁無依,惟幸受命於聖明,致位至此者,罔非洪造也。一資半級,未嘗資同朝吹噓之力,顧今踐歷,亦已踰分,曷嘗爲諂鄙之行,而旣辱聖簡,亦何必諂鄙於人哉?向者都憲之除,亦出特簡,臣於其時,適差遠陵獻官,聞命驚惶,蒼黃歸次,而動駕隔日,呼籲路阻,黽勉出肅,旋卽遞罷,未及辭避,而風憲之職,臣亦自知不稱矣。昨冬臺臣,勤加醜辱,全沒倫脊,少不顧藉,噫,亦甚矣,此莫非臣行已無狀,自取汚辱之致,然亦出於懷璧爲罪,虛舟誤觸,旣非私讐,則亦何必乃爾也?身名旣辱,臣不敢復爲抗顔朝紳之計,自此以後,杜門屛跡,絶意榮途,而乃者知申之恩除,又降於此際,臣承命惶蹙,措躬無地,臣豈敢以事往職異,爲冒沒承膺之計哉?玆敢冒入文字,略愬情私,伏乞天地父母,俯燭鑑諒,亟遞臣職,仍命選部,勿復檢擬,以謝人言,以安私分,千萬幸甚。答曰,省疏具悉。頃者臺章,誠是料表,過中在彼,於我何嫌?其於本職,尤何若此?卿勿辭速察職。
壬辰四月十三日辰時,上御資政殿。南廊禮房承旨入侍時,右承旨安兼濟,假注書李柱延,記事官申禹相·李基崧,以次進伏訖。上俯伏良久,命書傳敎曰,昨已諭,今者之旱,寔由寡躬,寔由否德,昨秋今春,一則爲先,二則爲先,於予卽太康太康,古人云,大寒之餘,必有陽春,太康之後,豈不若此?此其猶謂予,嗚呼,一隅朝鮮,衰君與沖子而已,而因予誠淺,兩代元輔負君負先,甘聽能譎,和應冢宰,一黨猶悶,三黨凝聚,作爲領袖,永垂錄成,魑魅自消,而其猶顧瞻,名雖合辭,謄傳䌤縫爲名,侍從者各守時體,視國事於楚·越,一管仲反坫,則於史已譏於今百侍從反坫。嗚呼此輩,國之耳目,而衰苶其君,視昏重聽,瞻彼朝鮮,耳聾目瞽,若此而能爲國,若此而做何事?雖然莫云予衰,朝鮮只一沖子,今者輔導,其惟講學,而賓客公然作闕,僚屬無端違牌,於書筵,一沖子雖坐堂,一春坊一桂坊而已,是豈左春坊右春坊之意?於邊將假造密符,於紀綱白晝亂刺,旣飭指路,且飭裝載,於稅大同,庶無若前之弊,而領運差員,其猶務便,裝運都事狀聞到久,來京逗留,下敎之後,强而就吏。嗚呼,此猶末節,昨日嚴璘,其假淸字,萬古所無,貽弊百世,旣已嚴處,其無可論。嗚呼,淸字名字,予見辱多矣,中夜興思,毛骨皆消,食君之祿衣君之衣者,焉敢視若爲渠祖先,非特操之不捨,推元輔爲領袖,合三黨而欲凝,予已曾諭,合而時體,敢成一黨,若無乾道昭昭,將至何境?可謂甚於水猛。彼璘亦一朝鮮臣子,則頃年,敢懷譬僖負覊悖說,雖不足道,於今捨本事護淸流,此眼無君眼無國,噫,猶負其光,從兄何言,而聞此後食何下咽,雖臥敢便,於今此心執一而已,而旣冥然而踰此日,爲民之心,何敢少忽?大抵在下者,恐爲君之用心,其猶悶焉,甚至於北伯之狀而極矣,此狀何異於頃年一畿令蟲無去處之言乎?雖然豈皆群下之辜,卽由否德,近添衰苶,萬機何言,百度何擧?亦莫云其旱,豫則立,載於子思中庸,事猶若此,況民乎?嗚呼,兩麥告歉,何期三農?且今者致旱,卽予卽予,特命祈雨,焉可已乎?昨示予意,而朝來欲雨不雨,雨意漠然,召禮房,欲爲下敎,中官報予雨勢,而快霔何期?嗚呼,昔壬辰五月卄一日,御宣政丁字閣,次對已聞,故特臨資政丁閣,召承宣而呼寫,雖霔下予何見,來時於面雨滴,坐此後問中官雨勢,則勝於前云,而予不信也,果然太陽復見,此小豎無異於北伯狀聞,雖雨今何止?況此乎?今御西堂,於正殿其何比?此亦非常例,自今日限麥事登減膳,此非循例事,凡諸詰戎之政,各司開坐,依例爲之。龍山江·楮子島,再次祈雨祭,觀今日雨勢與否,依式例,遣重臣設行,祭文當製下,而傳香日當祗迎,儀注安徐,入直侍衛,只入正時,皆依近例,今日初日其膳米減,十六日擧行,只減大殿事,分付廚院。禁堂·秋堂,持京外徒流案入侍,而三司令在,與大臣入侍,而此與循例疏決有異,雖不各書,自可詢問,只持本徒流案入侍事,分付。又命書傳敎曰,賓客通淸,噫,國子長通淸,予已非矣,況此乎?於今賓客通淸旣莘,今無可論,昔年予入銅邸時,故重臣洪萬朝爲予賓客,此已前例,況曾經文任者乎?今適有窠,兵判蔡濟恭,此人文翰,予則曰可堪,特授賓客,從座次啓下。又命書曰,注書數遞,前注書皆仍任,當該顔私承旨遞差。又命書曰,承旨有闕代,行司直韓必壽除授,牌招察任,房順房,三院副提調例兼。上曰,貢市人待令。出榻敎上曰,藥房提調,持湯劑入侍。出榻敎午時,上又臨資政門,召貢人·市人,問弊瘼後,命書曰,粒米濫費,專由多釀,故憫旱三江,特命摘奸,二三甕已寒心,況十甕乎?噫,所犯雖無狀,其本穀米,故旣屬公,遍給當部民,本旣若此。故犯釀之人,旣參酌,當該部官,從重推考,其令得當部城中城外多釀處,言于漢城府單記,執捉洞任,無故日,令秋曹,決杖一百,他部部官,亦一體摘奸後,言於該府單記。人雖無狀,其酒何辜,酒則屬公分給等事,依昨日例擧行事,一體分付。上曰,中官金成完,令該府處之。出榻敎上曰,動駕時藝文館·弘文館炬子皆蕩減,史官傳諭時,以本色進排,若有給價之弊,則與受者,俱爲定配事,定式。出擧條上命退,諸臣皆退出。
壬辰四月十三日巳時,上御集慶堂。藥房入診入侍時,都提調申晦,提調朴相德,副提調尹得雨,假注書吳彦啓,記事官申禹相·李基崧,醫官方泰輿·鄭允協·慶絢·徐命緯·金孝儉·李以材·金光國,以次進伏訖。晦曰,夜間聖體調攝,若何?寢睡·水刺之節,亦何如?上曰,一樣矣。中宮殿氣候,若何?上曰,一樣矣。王世孫氣候,若何?上曰,一樣矣。晦曰,今日日已晩,湯劑進御,何如?上曰,進御可也。上進湯劑,提調朴相德,持湯劑更爲入侍。晦進湯劑,上進御,諸臣以次退出。
壬辰四月十三日未時,上御集慶堂。疏決入侍時,領議政金相福,左議政申晦,右議政李溵,判義禁具善行,刑曹參議李世澤,大司憲兪彦述,大司諫沈墢,司諫申大脩,掌令鄭彦暹,獻納郭鎭純,正言任希曾,副校理趙載煥,修撰趙英鎭,左副承旨林鼎遠,假注書申在善,記事官申禹相·李基崧,以次進伏訖。上曰,戶房承旨入侍。仍命書之曰,以都憲事撕捱,知申已涉過矣,且已承批,內局體重,都承旨韓必壽,卽爲牌招察任。又命書之曰,海西帥臣奏差其代,其令待朝辭朝。上曰,摘奸宣傳官入侍。上曰,雖未洽於灑,猶逾再行祈雨,更觀雨勢以稟。上曰,摠戎使兼察減下。出傳敎上命書之曰,該府·該曹決放者,皆令當日分付。徒年未到配者,一體以放。上命讀金文淳·洪相簡牌不進傳旨訖。仍命書之曰,昨因申飭師傅·賓客皆行相見禮,則此時違牌,事體寒心,此等禁推,和氣何傷?噫,以此故亦旱,竝禁推,甘霈周洽後以放,大司憲兪彦述,大司諫沈墢,司諫申大脩,掌令鄭彦暹,獻納郭鎭純,校理徐逈修·鄭好仁,副校理趙載煥,正言任希曾,修撰趙英鎭,副修撰申光緝曰,請南海縣安置罪人金致仁,依前旌義縣荐棘。上曰,豈特昨諭?噫,今當悶旱疏決,況兩世元輔,亟停勿煩。措辭見上彦述·彦暹曰,請還寢東呂·址淳等還配之命,更令王府,嚴鞫得情。上曰,勿煩。措辭見上彦述·彦暹曰,請還寢定配罪人金柱泰減等之命。上曰,其勿復煩。措辭見上彦述·彦暹曰,請黑山島爲奴罪人五得,依律處斷。上曰,勿煩。措辭見上一行刀割彦述·彦暹曰,請大靜縣定配罪人丁潤愼,亟命依律處斷。上曰,勿煩。措辭見上彦述·彦暹曰,請黑山島定配罪人鄭世柱,依律處斷。上曰,勿煩。措辭見上彦述·彦暹曰,投畀罪人金鍾秀,本以能譎之性,專事朋比之習,權誘迷暗之其叔,植黨濟私,乘亂世道,向來處分之嚴正,孰不欽仰,而究其罪狀,終不可薄竄而止,請機張縣投畀金鍾秀,絶島定配。上曰,今日乃見公議,依啓。彦述曰,臣於昨年,忝叨是職,荐承嚴敎,終被刊版之典,至今追思,惶隕靡措,不意新除之命,又下於臺論方張之日,他不暇顧,章皇出肅,進參合辭之論,而因仍蹲據,斷無是理,其時與臣同罪之諫臣,向除諫長,以此自引,只蒙特遞之命,其難冒之義,竊想聖明,亦有所俯燭矣。臣以一般情勢,決不可抗顔仍冒於臺次,請命遞斥臣職。上曰,爲其大論,卽謝其命,予庸嘉之,金鍾秀事,年雖衰,志則强,其於往事,可謂勿說,於前於今,時亦異焉,豈可以此,輕遞都憲?勿辭亦勿退待。墢·鎭純·希曾曰,請還寢鍾城府爲奴罪人天大酌處之命,依律處斷。上曰,勿煩。措辭見上墢·鎭純·希曾曰,請大靜縣爲奴罪人仲義,依律處斷。上曰,勿煩。措辭見上墢·鎭純·希曾曰,請崔百男,邊遠定配。上曰,豈特已諭,於今,此正可謂狐狸者,況此人兄弟判異者乎?亟停勿煩。措辭見上墢·鎭純·希曾曰,請黑山島爲奴罪人五得,依律處斷。上曰,勿煩。措辭見上一行刀割墢·鎭純·希曾曰,新除授正言申大升,時在慶尙道比安地,請斯速乘馹上來事,下諭。上曰,依啓。彦述·墢·大脩·彦暹·鎭純·希曾曰,臣等言議巽軟,本不合於耳目之寄,而適當臺論方張之日,他不暇顧,章皇出肅,仍參合辭矣。今以管城將事,只承責敎,而臣等初不該本事,竟未有論列,當論不論之失著矣,臣等何可晏然仍冒於臺次乎?請命遞斥臣等之職。上曰,朝聞謝恩,予曰有臺,錯亂之際,莫知本事,事勢固然,何可以此,過爲撕捱?勿辭亦勿退待。大脩曰,臣本至愚極魯,濫齒臺選,動輒得咎,譏謗叢身,群憾溢世,畢竟顚沛,久已自料,曩時忝叨憲職,有當論不論之事,而疏忽之失,曾已引避矣。其後臺評峻發,斥之以疲惱,律之以永刊,盛氣凌踏,無復餘地,有若不全出於規其本事之意者,臣所自取,尙誰咎哉?滓穢之蹤,雖蒙甄錄之恩,臺官去就,與他尤別,旣被刊望之斥,則豈復以言責自居乎?昨歲以來,除旨聯翩,而一陳辭章,見阻喉院,輒自陷於違逋之罪,終不敢爲承膺之計者,誠以區區廉隅,有不可放倒者也。今玆新命,又下於大論方張之日,章皇出肅,隨參連啓,而自來情勢,旣如是萬萬難强,則決不可抗顔泯默,因仍蹲冒於臺次乎?請命遞斥臣職。上曰,往事,勿說,聖人攸訓,其時臺評,予亦知過,今者處義,可謂得體,旣行公,復何撕捱?勿辭亦勿退待。諸臣以次遂退出。
壬辰四月十三日申時,上御集慶堂。藥房入診入侍時,都提調申晦,副提朴相德,右承旨安兼濟,記事官李鼎揆·申禹相·李基崧,醫官方泰輿·鄭允協·慶絢·徐命緯·金孝儉·金光國·李以材,以次進伏訖。晦請進湯劑。上曰,今日之雨,亦可謂得雨乎?晦曰,雖不浹洽,兩麥則救急矣。上曰,比諸漠然則差勝矣,豈可謂浹洽乎?兼濟曰,俄見畿伯狀聞,則今番雨澤,雖未浹洽,於麥則可以救急云,且今天色有同雲大霈之候矣。上曰,信然乎?若然則祈雨祭獻官,可免無聊矣。晦仍進湯劑,上御之,仍命退去,諸臣皆退出。
上在慶熙宮。停常參,只晝講。
藥房都提調申晦,提調朴相德,副提調韓必壽啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。猶靳霈然,心悶曷諭,氣何諭哉?待敎入侍。
中宮殿·惠嬪宮,藥房口傳問安。答曰,如道。
香祗迎罷後,政院·玉堂·藥房口傳問安。答曰,知道。
林鼎遠,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
備忘記,竟夕以待,至於徹宵而沾濕而已,猶靳浹洽,夜以後以渺然,至於再次何敢逡巡?此猶兩體,心悶曷諭?禮房盥水詣室,令忠義盥水繕寫,仍爲代押,來朝一體祗迎,亦令太常,吏曹知悉,卽爲預待。
備忘記,曾經文仕,今於兼帶,其豈稽謝?騎判牌招察任。
傳于安兼濟曰,今日祗迎後,東月臺,當爲晝講,八道句管堂上入來,經筵特進官,以句管堂上入來中爲之。
傳于李碩載曰,海西帥臣,先爲宣諭,晝講同爲入侍。
傳于林鼎遠曰,濬川都廳,亦爲待令。
傳于李碩載曰,中官曺壽喆,從重推考,限麥事報登,內寺府入直。
傳于閔百順曰,禮房承旨入來,與徐晦修,同爲入侍。
藥房口傳啓曰,臣等俄於月臺入侍,以湯劑進御之意,縷縷力請,而只緣忱誠淺薄,終未得允,日已過午,尙未進一貼,臣等非不知我聖上悶旱對越之聖意,而此時湯劑闕進,不勝下情之焦迫,玆敢詣閤求對,伏乞亟許臣等,持湯劑入侍,千萬伏望,惶恐敢啓。答曰,今者此旱,緣何故乎?卽由一人,一人是誰?冥然冥然涼德涼德,兩代元輔,一朝負予,陋矣三黨,能譎引導,若此若此,宜旱宜旱,豈云其臣?良由其君,其旣致旱,何云霈然?昨日微雨,憧憧轉甚,今日太陽,誠切沓沓,玉食何甘,殿氈豈便?扁鵲宜自矜,建功藏鎻鈔,卿等宜自休便,予悶旱心。
安兼濟啓曰,禮房承旨奉審後依下敎來待矣。傳曰,禮房與徐晦修入侍,儒臣申光緝同爲入侍。
傳于安兼濟曰,宣傳官一員待令。
閔百順,以侍講院言啓曰,本院兼弼善李得臣入直矣,特敎差祭出去,上番闕直,事甚未安,兼文學金普淳,時無職名,令該曹,口傳付軍職,牌招入直。傳曰,允。
韓必壽,以吏曹言啓曰,奉常寺正鄭觀由呈狀內,身病甚重,勢難察任云,今姑改差,何如?傳曰,允。
李碩載,以漢城府言啓曰,卽接西部都事元翼孫所報,則部屬仁達坊居扈衛軍官文德祚家大瓮一,內需司契居扈衛軍官金泰煥家大瓮二,海豐君契居閑良兪重顯家大瓮一,中部都事趙懋所報,則部屬捕盜廳契居吳起萬家中瓮二,曺世弘契居金一萬家中瓮二,昌廛行廊契金召史家中瓮四,東部都事尹得欽所報,則部屬連三契扈衛軍官崔齊雩家大瓮一,成均館契奴李岩碩家大瓮一,昌善坊良人高大寬家大瓮一,南部都事鄭德濟所報,則部屬韓守堅契居前僉使李德彬家酒瓮二,燒酒缸一,仇里介契惠民主簿鄭允復家酒瓮二,西小門越邊契御營軍官宋道昌家酒瓮五,二間屛門契獨女尹召史家酒瓮一,仇里介契典醫監正崔鎭演家酒瓮一,北部都事朴質所報,內部屬字內元無大釀處報來矣,更爲詳問之意嚴飭,而各部所捉酒瓮依傳敎,一竝屬公,令部官,各其字內爲先祭酒,爲親獻壽,民人等處,一一分給,當該任掌等,決杖次移送秋曹之意,敢啓。傳曰,知道,缸類勿論,西部任掌旣決杖,勿論。
林鼎遠,以訓鍊都監·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
安兼濟,以義禁府言啓曰,因臺啓,機張縣投畀罪人金鍾秀,全羅道珍島郡金甲島絶島定配,而以臺啓內辭意,具罪目,依例發遣府書吏,自機張縣配所執捉,仍令押送之意,敢啓。傳曰,知道。
壬辰四月十四日辰時,上詣崇政殿庭。香祗迎入侍時,行都承旨韓必壽,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書申在善,記事官申禹相·李基崧,以次侍立訖。上具翼善冠·袞龍袍,乘輿出資政門,詣殿庭下輿,版位上祗迎後,上曰,禮房承旨,馳詣太室奉審後,龍山江·楮子島摘奸以來。出榻敎上曰,大祝不可不備,龍山江·楮子島大祝,以入直玉堂塡差受香,宗廟望祭大祝李代,以入直春坊李得臣塡差。出榻敎上以步輿,隨香詣崇政門。祗送後更爲乘輿,御東月臺殿座後,上曰,晝講爲之。兼濟曰,玉堂不備矣。上命傳敎曰,趙曮爲副提學,先入侍後謝恩,特進官蔡濟恭,知事李景祜,副提學趙曮,參贊官閔百順以次進伏。上講大學衍義,自凡傳文雜引經傳,止此謂知之至也,曮繼讀訖。上曰,陳文義可也。曮曰,綱領一明字,顧諟天之明命一顧字最緊差矣。上曰,夫子所敬祀與戎,而噫暮年一心,憶昔在民,則莫重大祝晩到,爲民祈雨,以待侍從苟差,事之可駭,莫此爲甚,大祝李,當該吏郞,下金吾推考。出傳敎上命讀酒禁草記。上曰,大釀摘奸事,下敎,而尙今杳然,判尹從重推考。出傳敎上命書傳敎曰,內巡依昔,則巡將一日一更,因故判決事徐宗一所陳,通五更矣,其後下敎其令依前,而今聞依舊云,此後遵故例,於巡將望,內巡一望·外巡二望,書入受點,巡將則只初更,部將則依前五更分排事,定式施行。上命必壽書之曰,今聞同知申鑠,已作故云,頃見其面,今聞乎此,其涉矜惻,令該曹,顧恤其家,以示予意。上曰,宣傳官一員入侍,騎馬一匹立之。上曰,濬川都廳入侍。竝出榻敎上曰,禁軍二人入侍,各送東·西郊,巡審農形以來。上曰,藥房提調,持湯劑入侍。都提調申晦,提調朴相德,持湯劑進伏曰,夜來聖體,若何?上曰,予則一樣矣。晦曰,寢睡·水刺之節,亦何如?上曰,亦一樣矣。進湯劑,上進御後還入大內,諸臣以次遂退出。
壬辰四月十四日申時,上御集慶堂。奉審承旨·致祭承旨·儒臣入侍時,行副司直徐晦修,右承旨安兼濟,假注書申在善,記事官申禹相·李基崧,副修撰申光緝以次進伏。上曰,慶州幾日程乎?晦修曰,八日程矣。藥房三提調進入,勸進湯劑。上曰,悶旱難進矣。上曰,提調往忠州幾日?朴相德曰,一朔餘矣。申晦曰,暫居忠州,還上釐正多矣。上曰,然乎?仍命退出,晦修·兼濟·賤臣先退。
壬辰四月十四日申時,上御集慶堂。藥房入診入侍時,都提調申晦,提調朴相德,副提調韓必壽·記事官李鼎揆·申禹相·李基崧,醫官方泰輿·鄭允協·慶絢·鄭允說·徐命緯·金孝儉·李以材,以次進伏訖。晦曰,夜間聖體,若何?上曰,一樣。晦曰,湯劑尙今未進,下情誠焦憫矣。上曰,須看日候。晦曰,日氣若是蒸鬱,豈有不雨之理乎?湯劑之不進,誠不勝悶迎矣。上曰,昨日欲大雨矣,以予進湯而止耳。必壽曰,以殿下爲民之心觀之,則上天爲殿下之心,亦可推矣,殿下何不諒之乎?上曰,此言過矣。必壽曰,雨澤之不洽,姑無大害於兩麥,而湯劑之一日不進,豈不大有損於聖躬乎?臣等,非爲欲進湯劑而爲虛言,實狀如此矣。上曰,曾前壽職加資,與加一階,自有差等,予已知矣,今番上言讀奏時,承旨以八十六外皆猥濫云,故書猥以下,今聞回啓,予知過矣。噫,今番自西大門捧上言,若何,而使此類,公然置猥濫,郞階亦不能得,是豈今番捧上言之意乎?噫,莫云待秋何晩,八十之人,烏可知也。自政院,皆取來爻周,猥字啓字,亦皆爻周竝入,更踏下後,令該曹,依例回啓。出傳敎晦因請進湯劑。上曰,予若不飮,則卿等不退乎?晦曰,何敢退去也?上曰,然則持入。上進御。晦曰,臣等不敢更請一貼之進,封入,何如?上曰,依爲之。仍命退去,諸臣皆退出。
上在慶熙宮。停常參·經筵。
藥房都提調申晦,提調李景祜,副提調韓必壽啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。憶昔萬倍,憫旱轉甚,愛恤元元,料表得霈,吾民庶幾,心何敢弛?氣則一樣,待敎入侍。
中宮殿·惠嬪宮,藥房口傳問安。答曰,知道。
備忘記,昨日軍號問野,正當問,令兩宣傳官,隨詣東·西郊,問農人來奏。
傳于尹勉升曰,騎馬四匹立之。
備忘記,是誰賜,是誰賜?民庶幾民庶幾,宜交勉宜交勉。
傳于韓必壽曰,旣得甘霈,頃者注書入來,此注書替職。
傳于林鼎遠曰,今日次對爲之。
吏曹口傳政事,以任璛爲丹城縣監,宋瑋明爲山淸縣監,朴相老爲奉常正。
傳曰,禮房承旨,資政門待令。
安兼濟啓曰,卽者司書閔恒烈,以其親病,陳疏經出,原疏纔已退却矣,所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,啓下手本,下戶曹然後宜擧行,手本書判付,而何中官處啓下乎?若無此事,則必竝啓字僞造矣,推問時,此亦一體嚴問之意,該曹郞廳,發牌分付。
林鼎遠啓曰,大臣·備局堂上,依下敎來待矣。傳曰,引見,御史同爲入侍。
吏曹口傳政事,以尹弼秉·李商嚴爲兵曹正郞。
安兼濟,以侍講院言啓曰,本院司書閔恒烈入直矣,以親病陳疏徑出,兼司書鄭好仁入直,玉堂說書趙元喆在外,兼說書未差,下番他無推移之員,不得已以上番,姑降入直之意,敢啓。答曰,知道。
尹勉升,以義禁府言啓曰,時囚罪人兼輔德金文淳,弼善洪相簡,竝禁推,甘霈周洽後以放事,傳旨啓下矣。今則旣得甘霈,報謝有命,依聖敎放送,何如?傳曰,允。
林鼎遠,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。答曰,知道。
壬辰四月十五日巳時,上御資政殿。禮房承旨入侍時,右承旨安兼濟,假注書吳彦啓,記事官申禹相·李基崧,以次進伏訖。上命安兼濟,讀三角山·木覓山·漢江·龍山江·楮子島報謝祭祭文。上曰,內局提調,持湯劑入侍,都提調申晦,提調李景祜,副提調韓必壽,醫官方泰輿·鄭允協·慶絢·徐命緯·金孝儉·李以材·金光國進伏。晦曰,夜間聖體調攝,若何?寢睡·水刺之節,亦何如?上曰,一樣矣。中宮殿氣候,若何?上曰,一樣矣。王世孫氣候,若何?上曰,一樣矣。晦曰,今日已晩,湯劑進御,何如?上曰,進御可也。上進湯劑,諸臣以次退出。
壬辰四月十五日未時,上御集慶堂。大臣·備局堂上引見,御史同爲入侍時,領議政金相福,左議政申晦,右議政李溵,行兵曹判書蔡濟恭,戶曹判書李思觀,禮曹判書元仁孫,吏曹判書朴相德,仁陽君李景祜,行副司直李章吾,刑曹判書李翼元,行副護軍張志恒,大司憲兪彦述,大司諫沈墢,御史李養遂,左副承旨林鼎遠,假注書李柱延,事變假注書玄在默,記事官申禹相·李基崧,以次進伏訖。相福曰,聖體,若何?寢睡·水刺之節,亦何如?上曰,一樣矣。相福曰,中宮殿氣候,亦若何?上曰,一樣矣。相福曰,王世孫體候,亦若何?上曰,一樣矣。上命進湯劑一貼。申晦請診候。上曰,置之。上曰,御史入來乎?李溵曰,慶尙道暗行御史入來矣。上曰,左相之子不來耶?對曰,姑不入來矣。上曰,慶尙御史,卽令入來也。賤臣承命出來,與李養遂偕入進伏,養遂仍讀奏書啓。上曰,山訟事耶?對曰,然矣。上曰,相訟者何如人耶?對曰,皆土班矣。上曰,鄭復臣爲人何如耶?對曰,無識悍毒之人矣。上曰,落訟之端多耶?對曰,以法典訟理論之,實合落科矣。上曰,六邑中誰可居最下乎?對曰,山淸縣監曺允迪,最下矣。上曰,只此一人耶?對曰,其外朴恒源,似可難矣,而姑觀來致無妨矣。上曰,今覽御史書啓,鄭復臣申聞鼓事,節節可駭,而御史決折其是,今無可論,沿路守令丹城縣監朴恒源,難望振刷爲目,山淸縣監曺允迪,昏憒不能事事爲目,則何畀百里,竝罷黜,此時守令,豈可曠官?令該曹,口傳擇擬,其令待朝仍辭朝,餘無可以回啓者,一倂安徐,大小斛·大小斗,御史旣已校正,亦無可論,而此後另加嚴飭。且或以斛捧,或以斗捧,其雖邑規,此是謬規,皆以斛捧,些少用斗者,自有常例,其何禁也?出傳敎又命書傳敎曰,初聞印僞造,今聞僞造判付,此萬古所無,過祭後其誣招勿施,勿拘日次,除尋常嚴刑取服後,依御寶僞造律,不待時擧行,摘發以報司官員,依捕捉例,特爲加資,當該隨參各人,送于捕廳,周牢嚴問,直招後自該曹,永爲黑山島爲奴。相福曰,今方雨澤,此是感應所致,請寢減膳之命焉。上曰,非我之功,是乃獻官之功也。仁孫曰,旣得甘霈而必復膳,乃事天之道也。上曰,卿等之力也,報謝及賞典,雖不厚,而至於減膳,則予當固守矣。上曰,江上暗行御史申光緝入侍。出傳敎賤臣與光緝入伏,光緝讀書啓。上曰,因悶旱,令御史廉問江上,韓宣所爲,萬萬無狀,爲先捉囚,無故日,令該曹,嚴刑一次,三水府定配,趙正德等三人所爲,亦涉叵測,此書啓下該曹,無故日各嚴刑一次,南沿散配,內外未廛人,甘其年年十餘兩捧錢,作契此擧,而今則本事旣消,可謂毛將焉傅,而不可不嚴懲,二廛行首,無故日勿爲徵贖,各決杖一百,都考留置穀物,分給各廛以賣,追後來者,各令任自賣買,令貢市堂上,句管嚴禁,此後復爲若此者,都考人,送于該曹刑配。相福曰,備堂多未還差,左參贊趙雲逵,行司直金時默·鄭弘淳,行副司直洪麟漢·李徽之,刑曹參判金器大,竝還差備堂,有司堂上鄭弘淳·朴相德,句管堂上慶尙道趙雲逵,黃海道趙榮順,江原道閔百興,咸鏡道金器大,貢市堂上鄭弘淳·蔡濟恭,堤堰堂上李重祜竝差下,何如?出擧條上曰,依爲之。濟恭曰,二軍色方作闕,一軍色郞,又以親病,呈辭下鄕,還任姑無期矣,坐起久不得爲之,曹務積滯,一軍色郞,不可不變通,故敢達矣。出擧條上曰,遞差其代,口傳差出可也。濟恭曰,靑坡·蘆原兩驛,本甚凋殘,今番北漢動駕時,許多人馬奔走飢餒之狀,誠爲矜憐,不可無顧恤之道,在前如此之時,皆有惠廳·戶曹太題給之例,今番何以爲之乎?上曰,依所奏題給,而石數多寡,當何如耶?濟恭曰,或有米·太各五十石題給之例,或有各二十五石題給之時,今番則從略爲之似好矣。出擧條上曰,從略施行可也。思觀曰,左相以爲曾有越俸,不敢受錄,而去月祿牌,不爲出給於倉官,大臣祿俸,事體自別,一向淹稽,亦甚未安,玆敢仰達矣。上曰,越俸蕩滌,依例令倉官輪送可也。申晦曰,臣旣有越俸,則戶判之如是陳達,未知其可矣。若以大臣祿俸事體自別爲言,則奉朝賀洪鳳漢,敍下之後,尙今惶悚不敢受祿云矣。出擧條上曰,過矣,一體令倉官輸送可也。相德曰,工曹判書趙曮,特授副學,正卿之兼帶副學,有資憲副學柳希春之古事,且有故判書鄭經世兼帶之前例,而此是近來稀闊之事,工判亦當依古例而不遞本職乎?不可不稟定,故敢達。上曰,大臣陳之。相福曰,古例雖有一二別格,而近世則無之矣,當之者似欲逡巡矣。申晦曰,正卿副學,國朝以來,只有二人,而皆以經術進,趙曮之不欲當其任,恐無足怪矣。李溵曰,正卿兼帶,雖有國朝故事,此旣近世所無者,領·左相之言,恐似然矣。出擧條上曰,疑從二品,下敎,謝恩,後聞卽正二品,稀有之事,以偶然特除,其宜審也,旣聞三公之言,其若撕捱,莫若今處,趙曮副提學,特爲許遞可也。大司憲兪彦述所懷,前管城將具顯謙,爲人儱侗,日昨北城行幸回鑾時,不爲祗迎於城外,已極可駭,而及當糶糴下詢之時,所對又復糢糊,致勤聖敎,其在警責之道,不可汰去而止,臣謂前管城將具顯謙,譴削之典,斷不可已。上曰,依啓。大司憲兪彦述·大司諫沈墢·校理鄭好仁所懷,臣等謂南海縣安置罪人金致仁,依前旌義縣荐棘宜矣。措辭見上上曰,業已詳諭,亟停勿煩。上曰,兵曹一軍色郞廳改差,與二軍色郞,口傳擇差。出榻敎上曰,兼副提學趙曮許遞。出榻敎上曰,奉常正,一體口傳擧行。出傳敎上曰,戶判,秋判更爲入侍。出榻敎上曰,雖在減膳中,旣已下敎,已有前例,過祭後無故日,依例開坐事,分付各該司。出傳敎上曰,備堂趙雲逵·金時默·鄭弘淳·洪麟漢·李徽之·金器大還差,有司堂上鄭弘淳·朴相德,嶺南句管堂上趙雲逵,海西句管趙榮順,關東句管閔百興,北關句管金器大,貢市堂上鄭弘淳·蔡濟恭,堤堰堂上李重祜竝差下。出傳敎上曰,注書誰也?鼎遠對曰,李柱延矣。上曰,其爲誰?對曰,故判書李之億之族姪也。上曰,是然矣。上曰,李柱延昨日蹲退,今復爲入來耶?對曰,然矣。上曰,善爲入來矣。上曰,禮房承旨入來可也。賤臣承命出來,輿安兼濟偕入進伏。上命書傳敎曰,噫,大寒之餘,必有陽春,陽春之後,亦無其旱。嗚呼此寒,由予太康,五紀在明,爲民用心,何拘常例,心切憧憧,初次沾濕,已是料表,再次其洽,亦豈夢想?一則神祗恤我元元,二則獻官恪勤其誠,粵昔殷湯,桑林親禱,於今衰君,臥而命攝,若此若此,能得此雨,旣報謝于神,何闕賞於臣?初次祈雨祭獻官,各兒馬一匹,監察以下諸執事,各弦弓一張,於再次,其亦異矣,何云異乎?宗伯·度支之能得雨也,獻官各半熟馬一匹,監察諸執事各兒馬一匹賜給。又命書傳敎曰,近者雲監官員皆無形,直於禁漏,則更鼓任意操縱,直於本監,則測雨亦不看審,是豈他哉?本監不能勸奬之致,當該提調,從重推考,另加申飭。上曰,內局持湯劑入侍。出榻敎上曰,宣傳官二員入侍。出榻敎上曰,兵判以劇務許遞,則吏判亦同,且引儀多闕,而尙未備擬,故下詢乃覺,吏判兼帶內局許遞,仁陽君爲內局提調。出傳敎上曰,藥房提調,持湯劑更爲入侍。出榻敎上命退,諸臣遂退出。
壬辰四月十五日申時,上御集慶堂。藥房入診入侍時,都提調申晦,提調李景祜,副提調韓必壽,假注書吳彦啓,記事官申禹相·李基崧,醫官方泰輿·鄭允協·慶絢·徐命緯·金孝儉·李以材·金光國,以次進伏。晦曰,日間聖體調攝,若何?上曰,一樣矣。晦曰,日已向晩,湯劑進御,何如?上曰,進御可也。晦進湯劑,諸臣以次退出。
上在慶熙宮。停常參,只晝講。
藥房都提調申晦,提調李景祜,副提調韓必壽啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣。待敎入侍。
中宮殿·惠嬪宮,藥房口傳問安。答曰,知道。
傳于安兼濟曰,戶房帖草一件,謄書入侍,祗迎後當晝講,經筵特進官,以內局提調·騎判爲之。
傳于李碩載曰,鄕民使之待令。
香祗迎罷後,政院·玉堂·藥房口傳問安。答曰,知道。
藥房口傳啓曰,臣等俄者轎前力請,而忱誠淺薄,未蒙開可之敎,悶鬱抑塞而退,顒俟召命之下,日已過午,湯劑尙未進一貼,下情焦迫,轉益罔措,玆敢不避煩猥之罪,來伏閤外,仰瀆崇聽,伏乞卽許持湯劑入侍,千萬懇祝,惶恐敢啓。答曰,今予一心,追慕爲民而已,曰以追慕則只踐而已,曰以爲民則解渴而已,予若此而豈曰追慕,若此而亦曰爲民,今者得雨,豈特其耕,放畓可紓,而初意則必若踰尺,而只八寸快晴,雖能兩三日晴,豈可悶也,而高高豈必仍此復旱,耕種何由何由?一則涼德,一則誠淺,此予憧憧者,亦何敢弛?小得雨,帖建功而然,今予却建功,謝蒼穹者也,豈云過乎?意則深也,回來風悶,奚特此也,深爲稅船也,稅船連續,而風色若此,誠悶誠悶,一則爲農,一則爲船,何敢恣乎?內局休請,以便予心。
藥房口傳再啓曰,臣等敢陳焦近之忱,竊冀召接之命,及承聖批,不惟不許,十行辭旨縷縷懇惻,臣等雖甚愚迷,豈不知聖意之攸在,而今此湯劑,其爲關係,果何如?決不可一日停進,臣等不避煩猥,敢此更瀆,伏乞更加三思,亟許持湯劑入侍,千萬顒祝,惶恐敢啓。無批答。
傳于安兼濟曰,坐直承旨入侍,內局同爲入侍。
尹勉升啓曰,左邊捕盜大將張志恒,持罪人金象鼎草供,依下敎來待矣。
安兼濟啓曰,大司諫沈墢,司諫申大脩,正言任希曾牌不進推考傳旨及罷職傳旨,今方捧入,而守令署經命下之後,如是違牌,不卽擧行,事甚未安,大司諫沈墢,更卽牌招,以爲署經之地,何如?傳曰,允。
韓必壽,以吏曹言啓曰,今此報謝祭大祝,皆以侍從塡差,而時無職名人,令該曹,口傳付軍職,何如?傳曰,允。
閔百順啓曰,開陽門仍留事下敎,而注書不爲傳命,已致下鑰,當該注書,推考警責,何如?傳曰,允。
以承傳色口傳下敎曰,俄者下敎中吏戶曹書吏·下敎,拔之。
林鼎遠,以禁衛營·一二所巡廳·左右邊捕盜廳言啓曰,去夜無犯夜人所捉之意,敢啓。答曰,知道。
閔百順,以左右捕盜廳言啓曰,依傳敎,罪人金象鼎·崔德昌·高德謙等,竝具枷杻,移送秋曹之意,敢啓。答曰,知道。
右議政李溵箚曰,伏以臣昨伏見傳敎下者,以雲觀官之不能勸奬,有當該提調重推之命,臣方待罪本監,而無他提擧之見在者,則問備之罰,臣實當之。臣於是誠不勝惶汗之至,適値賓對有命,身旣在禁中,雖不敢不黽勉隨入,而反顧慙悚,經日靡定,近來本監員徒全不擧職,每忽於審測候報更漏,屢煩前後之飭敎,此實由於平日之不善董課,臣何敢以見帶之屬耳,有所自恕而已乎?玆敢冒入文字,恭俟譴何,伏乞聖明,亟降威罰,以爲不職之戒焉,取進止。
壬辰四月十六日辰時,上御延和門外。香祗迎入侍時,行都承旨韓必壽,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,假注書吳彦啓·李柱延,記事官申禹相·李基崧,以次侍立。上具翼善冠·袞龍袍,乘輿出通陽門,至延和門外,降輿祗迎後仍殿座。上曰,晝講入侍,特進官蔡濟恭,知事李景祜,參贊官尹勉升,侍讀官鄭好仁,檢討官申光緝,以次進伏訖。上讀小學,自古者小學,至惟聖之謨,好仁講自古者,至晦菴題,光緝讀自元亨,至惟聖之謨。上問文義。好仁對曰,凡諸厥初,人心之本然也,物我相形,聖愚漸分矣。上曰,予果歉然矣,書自書我自我,大體小學一編,紫陽自當師道,予甚愧矣,予愧見小學,小學愧見我矣。光緝對曰,性者,聖人衆人一矣,而聖人,窮理修身,故德崇而業廣,衆人,物慾交蔽,故以至於愚昧矣。上曰,此則衆人蚩蚩,而予猶以爲秉彝之心,在於下賤,今則讀書人,失其本心,予之所得,在小學一部矣。景祜曰,德崇業廣,乃大學表裏之意,殿下連日講對聖學,伏望尤爲加念焉。濟恭曰,無古今之異五字,爲深意喫緊處,節文,雖有古今之異,而治國平天下之道,自堯·舜至于今一般,自今至億萬年,亦一道矣。上曰,此文意甚善,可使沖子聞之矣。上曰,禮房承旨,馳詣五處報謝祭所,奉審以來。出傳敎上曰,予今以得雨報謝,何敢解心乎?聞麥登然後當復膳矣,彼蒼照臨,予豈飾辭?雖命愼行報祭,便臥九重,豈敢弛心乎?中夜思之,予心惡然,何謂惡然,兩世元輔負予至此,且白晝都城,盜殺二人,甚至於金象定,僞造判付,而二字肆然書之,豈有如此陰譎之人乎?仍命書傳敎曰,昨日泛聽,靜夜以思,介弟二字,萬萬陰譎,決非其矣自製,有手本必有啓下,此有甚於御寶,非僞造則次知中官,豈不知而其呈受答,亦必有締結中官者,此猶第二件事,其於二字聞然後此心可弛,金象定,令捕廳施威嚴問,期於直招,以草供來奏,聞其印樣,眞假可辨,而吏·戶曹爲帖,其制甚嚴,則循例泛看,不可無飭,三月十五日吏·戶堂,從重推考。上曰,丹城縣監任璛,山淸縣監宋緯明入侍。出傳敎上曰,童蒙敎官,率童蒙入侍。出傳敎上曰,童蒙安豹彬,紙二卷·筆五枝·墨三笏賜給。出傳敎兩邑守令入侍,上命誦七事後,仍命退出,卽還內,諸臣皆退。
壬辰四月十六日申時,上御集慶堂。藥房入診,坐直承旨同爲入侍時,都提調申晦,提調李景祜,副提調韓必壽,假注書李柱延,記事官申禹相·李基崧,同副承旨閔百順,醫官方泰輿·鄭允協·慶絢·徐命緯·李以材·金孝儉,以次進伏訖。上命召香室守僕,賤臣承命出來,召守僕以入,上問五處祭亨祝文規式後出送守僕。上曰,禮房奉審入來後卽奏事,下敎。申晦曰,臣等冒罪入來,只願進御湯劑矣。上曰,三日雨然後庶可洽足,而今有靳霈之意,追憶昔年,予不忍遽然而飮也,本無固執之意,持入可也。遂進御一貼。上曰,禮房尙不入來,必多勞瘁矣,其子慧頡,且其父兄勤敎矣。申晦曰,安兼濟之家本來着實文學,故諸子多有文名矣。上曰,然故三兄弟登科矣。上曰,禮房爲人纖悉矣。對曰,然矣。上曰,其兄之面縛,與徐晦修,何如?必壽曰,徐尤縛矣。申晦曰,領相業欲陳達而未果矣,適出言端,故敢此仰達矣,前栗峯察訪安大濟,瓜滿未及一朔,而遭故遞來,在前未準一二朔,而如是徑遞者,皆蒙出六之典矣。出擧條上曰,特爲陞六可也。必壽曰,注書薦,從速擧行之意,頃有下敎,而尙無薦入之事,事甚未安,更加申飭,何如?出擧條上曰,依爲之。上曰,此時守令,一日爲緊,兩司牌招,二守令署經,其令待關門辭朝。出傳敎上曰,右相箚子入之。出榻敎上曰,注書誰也?必壽曰,李柱延矣。上曰,與吳哥同爲注書者耶?對曰,然矣。上曰,李之億之一家云耶?對曰,然矣。上曰,李之億,作故云耶?對曰,然矣。上曰,李之億,好得予矣。必壽對曰,李之億之官職如丘宗直,今世爵秩陞驟者,丘從直·李之億竝稱矣。上曰,室至何職耶?申晦曰,禮判·兵判,皆爲之矣。上曰,具備爲之矣。上曰,其爲人好矣,予不忘之矣。必壽曰,素是忠慤之人矣。上曰,箚批旣諭,昨日下敎中雲觀提調問備下敎,卽爲刪去,睡裏誤奏中官,越俸一等。出傳敎上曰,左右捕將入侍。出傳敎賤臣承命出來,與左捕將張志恒,右捕將尹泰淵,偕入進伏。上曰,今聞金象鼎直招供辭,其所誣人,不待其招而難掩,而渠已自服,此於渠薄物細故,其僞造印信,於今亦第二件事,而啓字渠自刻木,此無異御寶,而亦有當律,而其文渠亦自服,此萬萬叵測,其依初下敎,開門後令該曹,開座本曹,依格式結案取招後,不待時正法,問名其族,嶺沿散配爲奴。韓命顯,造謀綻露,而今在博川云,令關西道臣,勿拘日次,嚴刑三次後,三水府限己身爲奴,象鼎結案取招後,其當悶旱之餘,單子置之,金·朴兩囚,一體只草記,唐古介,不待時正法,高德兼·崔德昌,亦令該曹,各嚴刑一次後,黑山島爲奴。此等僞造公事,身爲執吏,其何不辨,而何敢循例反帖,亦何甘結,當該吏·戶曹書吏,勿爲徵贖,決杖一百,關東散配。出傳敎上曰,今者象鼎事,其亦萬古所無,吏·戶曹莫辨者,能覺得,宜有其賞,當該內司官員,特爲加資,今日口傳下批,次知中官,熟馬一匹賜給,旣若此則該房首任,焉可不知?亦令該曹,勿爲徵贖,決杖一百,三陟府定配,此後此等折受公事,嚴禁,若或復爲之事,非特勿施,當該陳告人,勿拘日次,嚴刑三次,海島定配,手本着名人,亦勿徵贖,決杖一百,當該次知中官,永刊內府事,定式。出傳敎上曰,奉審承旨入侍。賤臣承命出來,與安兼濟,偕入進伏。上起坐,問諸處奉審事。兼濟進奏曰,三角山諸處,壇所淨潔,祭物淨潔,祭官·諸執事皆濟濟矣。上曰,藥房提調,持湯劑更爲入侍。出榻敎上命退,諸臣皆退出。
上在慶熙宮。停常參·經筵。
藥房都提調申晦,提調李景祜,副提調韓必壽啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣。待敎入侍。
中宮殿·惠嬪宮,藥房口傳問安。答曰,知道。
安兼濟,以都摠府言啓曰,今日入直內三廳武兼禁軍及軍兵等,當爲中日習射,而自上方在減膳中,復膳間依例姑停之意,敢啓。答曰,知道。
林鼎遠,以都摠府言啓曰,都摠管李翼元,以刑曹判書本曹坐記,晝仕出去,而逐日趁坐,煩稟未安,入番間除單記往來之意,敢啓。答曰,知道。
備忘記,傳于韓必壽曰,旣用朝臣,況此類,頃者下敎諸引儀,皆仍任,此後依前。
尹勉升啓曰,京畿監司沈鏽,依前下敎,持審理啓本來待矣。
傳于安兼濟曰,內局入侍。
安兼濟,以備邊司言啓曰,本司武郞廳鄭宅柱奔走勤仕,又滿十五朔,依例陞敍,或守令除授事,捧承傳施行,何如?傳曰,允。
林鼎遠,以兵曹言啓曰,兼司僕將鄭宇璧,落馬重傷,旬月之間,勢難起動供職之望,呈狀乞遞,宿衛輪番之任,不宜久曠,今姑改差,何如?傳曰,允。
安兼濟,以兵曹言啓曰,今四月十五日,金海居良人金尙鍾稱名人,自興化西挾門入來,鳴申聞鼓,依定式下該曹推問,何如?傳曰,允。
大司憲兪彦述,大司諫沈墢,掌令鄭彦暹,持平姜彛福,獻納郭鎭純,校理鄭好仁,校理徐逈修,副校理趙載俊,修撰趙英鎭,副修撰申光緝啓曰,請南海縣安置罪人金致仁,依前旌義縣荐棘。措辭見上答曰,亟停勿煩。大司憲兪彦述,掌令鄭彦暹,持平姜彛福啓曰,請還寢東呂·址淳等還配之命,更令王府,嚴鞫得情,請還寢定配罪人金柱泰減等之命,請黑山島爲奴罪人五得,依律處斷。半行刀割請大靜縣定配罪人丁潤愼,亟命依律處斷,請黑山島爲奴罪人鄭世柱,依律處斷。措辭竝見上答府曰,勿煩。
獻納郭鎭淳啓曰,請還寢鍾城府爲奴罪人天大酌處之命,依律處斷。請大靜縣爲奴罪人仲義,依律處斷,請崔百男邊遠定配。半行刀割請黑山島爲奴罪人五得,依律處斷。措辭竝見上答院曰,勿煩。
安兼濟,以義禁府言啓曰,旣得甘霈,金吾輕囚,其令竝放事,命下矣。時囚罪人宋樂,卽爲放送,何如?傳曰,允。
李碩載,以漢城府言啓曰,大釀被捉洞任,令部官,無故日象民多會處,決杖事,命下矣。依下敎,分付各部各洞任掌等,決杖一百放送之意,敢啓。傳曰,知道。
尹勉升,以刑曹言啓曰,因三江御史書啓,韓宣,無故日令該曹,嚴刑一次,三水府定配,趙正億等三人,無故日各嚴刑一次,南沿散配,未廛行首,勿爲徵贖,各杖一百事,命下矣。依傳敎,罪人韓宣,嚴刑一次後,咸鏡道三水府定配,罪人趙正億·鄭鎭華·南彩彬等,各嚴刑一次後,趙正億,全羅道扶安縣,鄭鎭華,興德縣,南彩彬,沃溝縣,竝定配所發配,內外未廛行首朱道希·鄭壽昌·閔天運等,各決杖一百放送之意,敢啓。傳曰,知道。
又以刑曹言啓曰,罪人金象鼎·朴成達等,當日唐古介,不待時處斬之意,敢啓。傳曰,知道。
又以刑曹言啓曰,罪人金象鼎,結案取招後,不待時正法,問名其族,嶺沿散配爲奴,韓命顯,今在博川,令關西道臣,勿拘日次,嚴刑三次後三水府,限己身爲奴,高德謙·崔德昌,各嚴刑一次,黑山島爲奴,該房首任,勿爲徵贖,決杖一百,三陟府定配事,命下矣。依傳敎,罪人金象鼎妻方五里,慶尙道熊川縣爲婢,同生兄鼎彬,長鬐縣爲奴,子業伊,金海府爲奴,而其弟重鼎·錫鼎等,時在京畿長湍地云,故纔已發關,待其捉來,一體擧行,其母善每,年過六十,依律文免坐。韓命顯,令本道道臣,勿拘日次,嚴刑三次,三水府,限己身爲奴後,卽爲啓聞事,發關分付,高德謙·崔德昌,各嚴刑一次,全羅道羅州牧黑山島,竝爲奴發配,該房首任安國臣,勿爲徵贖,決校一百,江原道三陟府發配之意,敢啓。傳曰,知道。
安兼濟,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
大司諫沈墢疏曰,伏以臣半生痰濕之病,及衰漸痼,每當春夏之交,如期發作,自昨日流注之痰,深入環跳,晝夜刺痛,鍼爇無效,房闥之間,轉側須人,顧臣所帶之任,非比漫職,況當大論方張之時,尤不可一日虛縻。玆敢疾聲呼籲,伏乞聖慈,俯垂矜諒,卽許鐫削,以昭法紀焉。仍伏念近日三司之請,實是臣僚公共之論,而崇聽邈然,一向靳持,此莫非如臣巽軟忝居臺地,忱誠淺薄,不能格天之致,事當鎭日爭執,準請乃已,而賤疾猝劇,不得詣臺,忙陳短章,略暴微悃,更伏望亟回聖心,俯從群情,無使上下相持焉云云。答曰,省疏具悉。嗚呼,今者之事,雖夢裏猶駭矣,世豈有兩是事,而君之靳允,臣之固爭,予則曰俱是,已詳諭,復何道?卿勿過辭,調理察職。
刑曹參判金器大疏曰,伏以聖孝追感於舊甲,鑾蹕重臨於北城,事曠簡牒,歡均遠邇,況臣無似猥膺兼察之命,獲備前驅之列,誠效負弩,恩沾錫馬,慶祝榮感,有倍他人,仍伏念臣頑喘苟存,喪期奄闋,俯仰慨廓,世念都灰。迺者守禦使特授之命,忽降於中月未終之日,縱荷曲體之仁,旋有許解之恩,而仍留見闕,以待制闋,事非常格,恩出匪分。臣於是驚惶兢蹙,若無所容,不意秋曹新除繼下此際,寵命荐仍,告榮無所,手奉恩旨,益增摧咽。嗚呼,臣家偏受雨露之私,臣母在時,屢蒙匪分之惠,及其沒復,再荷恩酹之眷,輒侈宸翰,哀榮曠絶,而葬祭之需,亦勤聖念,從古人臣之得此於君父者,有幾人哉?恩山德海,與天無極,豈徒一門含恩,抑亦九原知感,區區報答之誠,從今未死之前,唯是殫竭奔走,粗效移孝之義,而顧奈苫塊餘喘,神精消脫,詞訟劇地,亦非所堪。況此師垣重任,尤是夢寐之所不到,臣不敢知殿下何取於臣,而不由剡揭,有此誤恩耶。或以臣地處稍異,休戚宜同,而唯此三軍之師,不比庶官之職,必須才略兼備望實俱著者,考其資歷,稽之象論而授之,如臣不肖百無一能,譬如僬僥之擔千斤,駑駘之責萬里,僨敗之患,理所必至。且念謹避權位,靜守拙規,卽臣家傳之訓,夙夜佩服,恒恐失墜,浮沈冗散,隨分報效,乃臣平昔所自矢渚,而同朝之間,莫不見諒。伏想聖明,亦庶幾俯燭之矣,今忽拚棄素守,貪戀榮寵,唐突冒居於不敢當之地,則豈不爲忝先訓累聖簡之歸哉?臣自聞名以來,一念憂悸,寢夢猶驚,而逖違之餘,情急瞻天,特召之下,義難違傲,冒謝恩命,入侍受符,玉音復承於咫尺,渥丹有勝於平昔,悲喜交中,感涕盈襟,而若其自引之義,宜卽退修文字,仰陳衷懇,適當動駕有命,職事嚴急,含嚅至此,愧悚益切。今始披瀝肝膈,冒瀆崇聽,伏乞天地父母,深察留中之懇,特推體下之恩,將臣本兼諸任,亟賜鐫免,以重公器,以安私分,不勝幸甚云云。答曰,省疏具悉。噫,從兄弟南北連佩,憶昔心倍。噫,故淸風家,有故摠戎使故禦將,卿何過讓?其於本職,其雖比前異焉,予心若昔,特爲許遞,至於兼帶,卿勿辭察任。
弼善洪相簡疏曰,伏以臣母失血之症,重發於積瘁之餘,四朔沈痼,一味凜綴,臣豈有片時離側之望,而有除而累被飭敎違召而未蒙例勘,抑情供仕已三月于玆,而日前違逋,亦有所不得已者矣。對吏三日,卽蒙恩霈,歸觀病母,諸症越忝,一倍危篤,臣方熏心灼慮,左右扶將,而無他兄弟之可以替護者,以此情理,實無頃刻離捨之勢。玆敢不避瀆擾,略陳私懇,伏乞聖慈,俯加諒察,亟賜遞改,俾臣得以安意將護,不勝幸甚云云。答曰,省疏具悉。爾不辭護焉。
副校理李養遂疏曰,伏以星回舊甲,駕臨北城,鑾蹕穩旋玉體康寧,臣民慶忭,曷有其極?仍念臣奉命歸路,伏聞移除見職,而臣與吏曹判書臣朴相德,有內外昆弟應避之嫌,而銓地初不啓請,直爲檢擬,其在法例,固所當遞,第緣返面體重,不得不肅命,而因仍蹲冒,有違公格,連値淸齊,呼籲路阻,今始短章自列,仰瀆崇嚴,伏乞亟賜遞改焉云云。踏啓字
壬辰四月十七日午時,上御集慶堂。藥房入診入侍時,都提調申晦,提調李景祜,副提調韓必壽,假注書吳彦啓,記事官申禹相·李基崧,醫官方泰輿·鄭允協·慶絢·徐命緯·金孝儉·李以材·金光國,以次進伏訖。晦曰,夜間聖體調攝,若何?寢睡·水刺之節,亦何如?上曰,一樣矣。中宮殿氣候,若何?上曰,一樣矣。王世孫氣候,若何?上曰,一樣矣。晦曰,日已差晩,湯劑進御,何如?上曰,進御可也。上進湯劑,晦曰,聞畿伯所言,今番之雨,於牟麥則洽足,而畓穀雖不足,晦前則無慮云,臣雖惶悚,復膳之請,不可不陳矣。頃日下敎嚴峻,臣等臆塞,雖不敢復請,而以殿下孚感之誠,天降甘雨,甘雨之後,尙不復膳,豈非過中乎?上曰,雨雖復來,復膳,決不爲之,姑不請之,可也。必壽讀奏忠淸水營稅船沈破狀啓,上命書傳敎曰,今聞忠淸水使狀聞,雖一風用心倍,濫載申飭,若何,而百餘石濫載,頃者亦已嚴飭,噫,聶夷中詩,豈不云,誰知盤中粟,粒粒皆辛苦,本官座首輩,焉敢下手於國穀?違禁濫載,不飭官屬,不可無飭,當該縣監,令該府處之,其所下手座首以下,令道臣,分輕重刑推,以徵日後。出傳敎上又命書傳敎曰,先聞忠淸水營啓聞,已下敎,次聞道臣狀聞旣非濫載,則此時守今,豈可一刻曠官?令該府處之之命,安徐,不能檢飭,焉可無飭?其在懲後之道,不可一竝安徐,令該曹,緘辭從重推考,安興僉使具世仁,則比他有間,特爲勿問。出傳敎上曰,中官苟艱,金性完,分揀放送。晦曰,備邊郞李,方有擧行事,一體以放,何如?上又命書傳敎曰,中官乏人,金性完,分揀特放事,分付,因此聞大臣所奏,備邊郞李,方有擧行之事,一體以放事,分付,旣得甘霈,金吾輕囚,其令竝放。出傳敎必壽讀奏慶尙監司狀啓,至有故知事權相一孫·故監司鄭玉長子,上曰,權相一·鄭玉,卿等皆見之乎?晦曰,臣皆見之矣。上曰,權相一·鄭玉,皆雅潔之人矣,權相一之孫,今年多乎?必壽曰,其年姑不多矣。上曰,予不若此,誰知此人子孫之有無乎?上命書傳敎曰,今聞嶺伯啓聞,故知事權相一孫,故監司鄭玉長子俱在云,令該曹,待窠卽爲懸註調用,以信下敎。出傳敎以司諫申大脩,正言任希曾牌不進罷職傳旨,上曰,只推,上又命書傳敎曰,今聞忠淸兵使狀聞,僧志坦殺人,旣非邂逅,亦非鬪㰯,而欲取數斗米,殺越人命,萬萬陰慘,令道臣,分付推官,依例成案同推,被殺人終孫,其涉可矜,令本官,恤典擧行事,分付。出傳敎上又命書傳敎曰,今聞海伯狀聞,李海龍,前道臣則審理,而該曹回啓是則無惜,而道臣審理是則此亦人命,令今伯,更爲十分審理後狀聞事,回諭。出傳敎上曰,京畿監司入侍事下敎。出傳敎晦曰,日已向暮,湯劑一貼,更爲進御,何如?上曰,何以勸建功,朝者氣甚淸好矣,俄進建功,氣復昏暗,當此夏月,如是深臥,豈云有藥效也?晦曰,似是湯劑之緩而然矣。上曰,藥房提調,持湯劑更爲入侍事。出榻敎上進御湯劑,諸臣以次退出。
壬辰四月十七日申時,上御集慶堂。畿伯入侍時,監司沈鏽,行都承旨韓必壽,假注書李柱延,記事官申禹相·李基崧以次進伏訖。必壽讀臺臣啓辭,至金致仁荐棘事,上曰,此人何至於此也?誠是意外事也,其所信任,何如而以至於此?此莫非動於淸流名流時體流之類,所誘而至此矣。必壽曰,然矣。必壽讀奏諸道狀啓,鏽進伏曰,臣亦有可奏之事矣,京畿亦有九百餘石沈載矣。上曰,何處乎?鏽曰,南陽·水原之際,而所拯不過半百餘石,臣當具奏狀啓,然後可使畢拯矣。上曰,然矣。鏽曰,頃日入侍時,忘未仰達矣,臣於奉審時,順康園紅箭門,少無頹圮之慮,故初不執頉矣,其後未幾,因園官所報,至有修改之擧,當該園官,亦被譴汰之典,不審之罪,臣實有之,不勝惶恐,蓋柱根塗灰,全以和水,故水㵕石確,內自腐傷,外面看審,無以知得,果未執頉,臣亦難免不察之失矣。出擧條上曰,今聞卿奏,守奉官亦同,勿汰,可也。上曰,今聞畿伯審理啓本,車所今文案,推官所報道臣結語詳備,且所今設有所犯,此正惟輕者也。特減一律,令道臣決配,而噫,夫婦,卽五倫之一,勿論本事之若此若彼,聞其夫之致命,則此正其妻心昏,蒼黃以奔,而不此之爲,語涉從容,追聞金險乭言,而擧措亦涉無形。噫,人皆若此,則夫何依於婦,婦何依於夫?大關倫理,今聞雖已刑推,不可止此,加刑一次後徒三年定配,以待加三年。金險乭,不言於妻,言於任長,致此疑亂,況六寸親乎?此亦宜不睦之刑者也,一體刑推一次以放事,分付。鄭二太事,其妻貴今,淫奸隣居朴老味,其母鋤邑眞,於其家,令二太任意處置,則此有甚奸所被捉,然猶不殺而割鼻刖足,初無必殺之心,可知,不可以此,斷以一律,其所作俑,其涉駭惻,不可循例酌處,嚴刑二次,以贖二事,嶺沿減律定配。鋤邑眞,使其息,若是淫行而不禁,令其壻,任其處置,目覩殘忍用手,其亦不仁,旣若此,抑何心,爲屍親而告官乎?此正手脚忙亂者,且先殺息,欲殺壻,何以謂先殺?許其任意,何異以刃刺人?見其殘忍,反欲殺其壻,其心尤涉叵測,嚴刑一次後徒三年定配,以贖三不忍。洪致寅事,此正贖大典二條,若爲致寅也,旣知顚狂,則同推一次之刑,予則曰過矣,特減一律,令道臣決配,聞此仍問,其子息四娚妹云,其母見殺於其父致寅,致寅因此而刑配。噫,世間,豈有此等人?令本官顧恤,以示予矜惻之意。出傳敎又命書傳敎曰,漢宣之政,不過綜核也,於敎傅亦然,初則果有名,中間革焉,因此有駭擧,故其命復設,蓋此也,而昔年師傅,卽冠禮後,而其未相見禮而不仕者,旣不論以師傅,況今於恩全君,尙未冠禮,而先爲敎傅,此正名實不相符者,而敎傅莫知王孫面,只計朔而升六,此何異於毛將焉傅者?特命勿施,而敎傅仍帶,亦何異於晦月待初昏,旣無其事,職何言乎?今敎傅減下,待冠禮更擬事,分付該曹,仍命退,諸臣皆退出。
上在慶熙宮。停常參·經筵。
藥房都提調申晦,提調李景祜,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫入診,詳察聖候爲宜,臣等,不任區區憂慮,敢來問安,竝此仰稟。答曰,知道。甘霈雖周洽,今已三日,宜待一霔,況其於近畿,亦欠其均,心猶憧憧,水標報尺,然後庶可紓矣,陋矣建功,於此其亦建功,予自哂矣。氣則一樣,待敎入侍。
中宮殿·惠嬪宮,藥房口傳問安。答曰,知道。
備忘記,傳于韓必壽曰,噫,爲予言于內局,嗚呼,今年予衰,異於昨年,近者其誠倍矣,嗚呼,此際,幾年倚仗元輔一朝負予,其負光,何暇諭也。一黨猶悶,三黨合勢,五十年調劑,於今蕩然,其本淸字名字,而職在都憲,其敢營護,是誰從弟?豈彼豈彼,卽予卽予,此猶爲國事而諭,以予身謂可乎?昔老人有自歎十件詩,豈特建功加入鹿茸?謂以眼視比前特甚,謂以其聽,例語莫聞,腰部難動,左右膝間,其皆凝滯,方當初夏,予則若冬,雖在今世,若在前世,豈特諸臣,其於近習,張三謂李四,呼寫一行,輒皆遺焉。宜着涼衣,而臂甲猶尋,東枕西枕,晝臥夜臥,此誠代昔古人十歎者也。加味建功,曰補氣血,何若是何若是?聞其問候,若酬應萬機,見其鎻鈔,若苦蔘黃連,靜心調息,然後庶可支撑,而心許民國,故何敢遂意,若此若此,而時體局房,曰以靈丹,陋矣,扁鵲,一樣脈勝,局房徒知其一,扁鵲應文其數,氣苶中興惟此,貼身中何心起,呼寫一篇,長呼慨歎,其於復膳前,雖當五月五日,孰敢生意張大乎?今兼心悶,一霈一霈,嗟哉,衰君,一何用心?
傳于安兼濟曰,內局入侍。
上曰,右副承旨入侍。出傳敎
安兼濟,以侍講院言啓曰,本院兼文學金普淳,連日入直矣,以其身病徑出,下番闕直,事甚未安,司書閔恒烈,由限已過,卽爲牌招入直,何如?傳曰,允。
安兼濟啓曰,以司書閔恒烈牌不進罷職傳旨,傳曰只推,牌招察任,其若違牌,依今日下敎施行。
傳于尹勉升曰,三江摘奸宣傳官,明日入侍,同爲入侍。
傳于安兼濟曰,會講事命下矣,處所狹窄,置之事,分付侍講院。
傳于安兼濟曰,中官李世泰,今番若不敍用,給牒敍用。
安兼濟,以兼侍講院文學金普淳,謂有身病,無端徑出,依定式,禁推傳旨捧入之意,敢啓。答曰,知道。
安兼濟,以承文院官員,以都提調意啓曰,製述官尹謐移去代,前縣監朴浚源差下,付軍職冠帶常仕,何如?傳曰,允。又以承文院官員,以都提調意啓曰,吏文學官徐惇修陞六代,通德郞趙重岱差下,付軍職冠帶常仕,何如?傳曰,允。
尹勉升,以兵曹言啓,禁軍別將李漢膺素患痰癖之症,挾感添劇,時月之內,差復無期,屢度呈狀,實病旣如此,則領軍重任,不宜久曠,今姑改差,何如?傳曰,允。
又以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。答曰,知道。
大司憲兪彦述,司諫申大脩,掌令鄭彦暹,持平姜彝福,獻納郭鎭純,校理鄭好仁,校理徐逈修,副校理趙載俊,正言任希曾,修撰趙英鎭,副修撰申光緝啓曰,請南海縣安置罪人金致仁,依旌義縣荐棘。措辭見上答曰,業諭,亟停勿煩。
壬辰四月十八日未時,上御集慶堂。藥房入診入侍時,都提調申晦,提調李景祜,副提調韓必壽,假注書吳彦啓,記事官申禹相·李基崧,醫官方泰輿·鄭允協·慶絢·徐命緯·金孝儉·李以材·李養善·白文昌以次進伏訖。晦曰,夜間聖體調攝,若何?寢睡·水刺之節,亦何如?上曰,一樣矣。中宮殿氣候,若何?上曰,一樣矣。王世孫氣候,若何?上曰,一樣矣。晦曰,日已過午,湯劑進御,何如?上曰,進御可也。晦進湯劑,上進御後,晦曰,診候,何如?上曰,只以兩廳入診,可也。泰輿入診曰,脈候一樣矣。允協又入診曰,脈候亦一樣矣。上曰,宣傳官入侍。宣傳官入來進伏,上曰,汝之姓名誰也?對曰,李聖喆矣。上曰,汝往見三江稅船幾許入來,而問宣惠廳戶曹所納稅船幾許來泊,而往審以來事下敎。必壽讀平安監司狀啓以奏,上曰,關西民弊,一則債也,一則蔘也,今聞道臣狀聞,儘有意見,入侍大臣,亦陳此弊,此狀啓,下備局,使六臣正卿中曾經此任者,亦皆相確,再明次對時,其令以奏。晦曰,日已近夕,湯劑一貼,更爲進御,何如?上曰,進御可也。晦進湯劑,上進御,諸臣以次退出。
壬辰四月十八日未時,上御集慶堂。右副承旨入侍時,右副承旨尹勉升,假注書李柱延,記事官申禹相·李基崧以次進伏訖。上命先讀合辭,上曰,荐棘,知其不過依樣而已,果其堅固爲之耶?都提調申晦曰,頗堅固,而門則禁府都事親書臣謹封,故守令及他人,不得出入,開時,又禁府都事親開矣。上曰,然則有他柴水可通之門耶?對曰,以他門,此等出入爲之矣。上曰,右副持臺批出去,都承旨更爲入來,勉升退出,韓必壽進伏,上命讀各道狀啓,讀平安道狀啓時,上曰,左相之意,何如?晦曰,債弊則百餘年矣,先輩之議,則錢不可留儲,故債弊今多,趙曮則果捧,而今則難捧之弊,誠如狀啓,次次逐年,只捧其本之意似便矣。蔘弊則難矣,前已仰達,彼地蔘多,故近年則彼人多採,我國則不敢生意,且有豐凶,故高低無常,穀之議亦多,而用處則每以關西谷爲之,經費甚多,誠可悶也。上曰,此債弊,亦不可竝防塞耶?晦曰,其民以債資生者,已成其俗,一切防塞,恐亦難矣。上命書傳敎曰,噫,關西民弊,一則債也,一則蔘也,今於道臣狀聞,儘有意見,入侍大臣,亦陳此弊,此狀啓,下備局,大臣·正卿曾經此任者亦多,消詳講確,再明次對時,其令以奏。又命書曰,將欲有爲,今因傳旨,豈可復默?大抵師傅·賓客,無異例官,相見禮,其亦盡不爲之,此弊蓋由於頃者聽政時,過爲逡巡故也,而然今何復爲?春坊官之違牌,亦涉無義,故今番申飭,一皆相見禮,而初除一人,尙未行焉,申飭,其令明朝爲相見禮。噫,以平日言之,父兄付子弟於人,則齊之者其宜盡心,而嗚呼,一隅朝鮮,衰君與沖子而已,衰君,雖誦講,其猶爲也,況沖子乎?近者甚至於一春坊一桂坊,僅備講學者,可勝寒心,春坊無端違牌無端撕捱者,差代,其代限一朔禁推,少抑文臣偃蹇之弊,今者金普淳若此,專由於不須資之致,合辭方張,欲復凝聚,不顧沖子而然乎?此亦時體,衰中聞此,不覺寒心,而亦不可使聞於南北時存。金普淳與不須資諸春坊,竝越捧一等,少知朝鮮有衰君·沖子焉。噫,今番此擧,亦由於時體,則焉敢若此,焉敢若此?此亦耳目規正者,而同是時體之人,故掩耳合目,謄傳故紙,帶推行公,已有定式,今日詣臺兩司,從重推考,切勿捧引嫌。噫,若見俄者下內局之敎,今日諸臣,焉敢偃蹇,予何飭也?其令各宜自勉。上曰,春坊官員入侍。出榻敎兼弼善李得臣入侍,上曰,世孫今講何書耶?對曰,大學衍義也。上曰,一次幾行耶?對曰,五張也。上曰,何其多也?所講何篇也?對曰,齊家之要也。上曰,畢講衍義後,爾當與世孫來講,可也。上曰,師傅·賓容濟濟,會講依例爲之事,分付。出傳敎上曰,藥房提調,持湯劑更爲入侍。出榻敎上曰,昔聞古嶺南處士張顯光名,今日偶然以思,此人質實,予嘗慕焉,其有子孫立朝者,令該曹問啓。出傳敎又命書,玄紀鳳爲人純實,予嘗熟知,故其子玄處明,排群議時命入侍,至于緋玉,蓋由於此,今聞作故云,心甚惻然,令該廳,恤典擧行,其子待闋服,亦令內局收用。上進湯劑一貼,上曰,宣傳官入侍。出榻敎李性喆入侍,上命往西江諸處,稅船幾許入來與否及宣惠·戶曹已納者幾許船,點檢以來事分付,上命退,諸臣皆退出。
上在慶熙宮。停常參·經筵。
藥房都提調申晦,提調李景祜,副提調韓必壽啓曰,伏未審夜間聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。何云得甘霈?周洽猶漠然,今夜旣蒸鬱,此心誠憧憧,臥惟建功來,一倍其沓沓,氣何諭,次對入侍。
中宮殿·惠嬪宮,藥房口傳問安。答曰,知道。
傳于尹勉升曰,次對,進定於今日。
傳于林鼎遠曰,領府事,次對同爲入侍。
林鼎遠啓曰,大臣·備局堂上,依下敎來待矣。傳曰,引見,兩監司同爲入侍。
林鼎遠,啓以文臣朔試射試官望筒,傳曰,此時何可爲文武朔試射乎?安徐。
林鼎遠,以禁衛營·一二所巡廳·左右捕盜廳言啓曰,去夜無犯夜人所捉之意,敢啓。答曰,知道。
林鼎遠,以刑曹言啓曰,高必先,特爲減律,今日內決配事,命下矣。依傳敎,罪人高必先,慶尙道蔚山府定配所,卽爲發配之意,敢啓。答曰,知道。
林鼎遠,以刑曹言啓曰,水原府囚推殺獄罪人車木大,龍崗縣囚推殺獄罪人金萬采,竝遠地定配,固城縣囚推印信僞造罪人裵慶有島配事,命下矣。罪人車木大,咸鏡道明川府,金萬采,慶尙道鎭海縣,裵慶有,全羅道珍島郡,竝定配所,卽爲發配後啓聞事,發關分付于各該道道臣之意,敢啓。答曰,知道。
大司憲兪彦述疏曰,伏以臣言議拙訥,情勢危蹙,本不合於風憲之任,而只緣大論方張,私義有不敢顧,黽勉奔走今幾一旬,殘骸綿力,殆不支吾,宿患似㿖之症,復作於逐日積勞之餘,昨於詣臺歸路,擔畀還家,寒熱交作,食飮全廢,宛轉叫號,殆不省人事,雖欲自力供職,其勢末由,玆不得不疾聲仰籲。伏乞聖明,曲加諒察,鐫削臣所帶之職,仍治臣瀆擾之罪,以警具僚焉。臣於近日事,竊有慨然者,敢此附陳,臺職之厭避,便成痼弊,在鄕除拜者,輒皆淹延時日,惟以日久之後,因事遞解爲得計,良可寒心,臣謂日前下諭諸臺在外之人,量其日子,計其程道,可以上來而不上來者,一竝施以譴罷之典,斷不可已也,臣無任屛營祈懇之至。答曰,省疏具悉。所陳者依施,卿其勿辭,調理察任。
壬辰四月十九日辰時,上御集慶堂。藥房入診入侍時,都提調申晦,提調李景祜,副提調韓必壽,假注書吳彦啓,記事官申禹相·李基崧,醫官方泰輿·鄭允協·慶絢·徐命緯·白文昌·金孝儉·金光國以次進伏訖。晦曰,夜間聖體調攝,若何?寢睡·水刺之節,亦何如?上曰,一樣矣。中宮殿氣候,若何?上曰,一樣矣。王世孫氣候,若何?上曰,一樣矣。晦曰,診候,何如?上曰,勿爲之。晦曰,湯劑進御,何如?上曰,進御可也。晦進湯劑,上進御,上曰,提調出去,次對承旨入侍事下敎。諸臣以次退出。
壬辰四月十九日辰時,上御集慶堂。大臣備局堂上引見,領府事·兩監司同爲入侍時,領議政金相福,領府事金陽澤,左議政申晦,右議政李溵,行司直具善行,行兵曹判書蔡濟恭,行司直鄭弘淳,戶曹判書李思觀,禮曹判書元仁孫,吏曹判書朴相德,行副司直李章吾,工曹判書趙曮,刑曹判書李翼元,平安監司尹東暹,慶尙監司金華鎭,行副護軍張志恒,司諫申大脩,掌令鄭彦暹,持平姜彝福,獻納郭鎭純,校理鄭好仁,正言任希曾,左副承旨林鼎遠,假注書李柱延,事變假注書玄在默,記事官申禹相·李基崧以次進伏訖。相福曰,夜間聖體,若何?上曰,一樣矣。相福曰,寢睡·水刺之節,亦若何?上曰,一樣矣。相福曰,中宮殿氣候,亦若何?上曰,一樣矣。相福曰,王世孫體候,亦若何?上曰,一樣矣。上曰,金領府事入來耶?相福對曰,入來矣。上曰,須看今在坐之人,不能識得,眼視豈有如許之道乎?陽澤卽進伏,上曰,能入來,今日予甚喜之。陽澤曰,伏聞牟麥,尙未發穗云,限麥秋減膳之命,豈不悶切乎?上命書傳敎曰,噫,昨雖諭矣,豈特人君,雖凡人,神專氣强,然後可以做事,況萬機乎?於國無一可恃,於君日益衰耗,於民若是困窮,有一於此,其誠難矣,況三乎?頃者祈雨,比前雖早,凡事預則立,予聞中庸,暮年爲民,心切心切,故其雖命官,誠淺何期,而嗚呼,蒼穹,其恤元元,再次雖得霈,頃者之雨雖得,尙欠周洽,豈特予云,問於農民若此,聞之狀聞若此,其於海西,雖停祈雨,方千里內,猶有未撤祈雨處,以此觀之,亦曰,均乎否乎?是豈他哉?其由一人,一人其誰?卽予也。向見昔此年日記,五月十一日宣政南閣次對,此悶旱而然也,昨聞六月日記,念後判金吾求對入侍,亦於此處,初意則尙未得雨而然矣,更以思之,凡減膳,報秋後復膳,例故然也,怳然以覺,嗚呼,昔年盛時,其猶若此,況今予否德衰苶者乎?噫,雖過五六日,比前稍異,正若勸學文,莫云今日不學有來日,若此若此,復爲亢旱,則民莫能依,君亦何依?昨夜蒸鬱,何以然?近者人皆曰,蒸鬱,予則若冬夜候,若此其雨之望方切,今見太陽,昨朝望雲,予視亦靑靑,諺所云無片雲必雨,昨夕今朝,以此期待,若是漠然,是誰是誰?助予助予,昨已詳諭,今何架疊?此由於今予不誠而然矣。五日減膳,十日減膳,其亦有例,限麥秋減膳,於予今初,嗚呼,守令,猶限麥秋仍任,人君減膳,豈循此例,昨聞前壬辰六月日記,怳然以覺者,卽此也。凡事有循環之理,辛亥辛亥,聞於古,予亦覩,昔壬辰今壬辰,亦豈無循環之理,此予所以中夜凜惕者也。嗚呼,事神欠誠,神何眷予?況外方審理,京中不爲,亦豈自近及遠之意?三覆之闕幾年,應正法者食息囹圄,抱冤者雖矜,亦欠三章之義,而其猶可言,其傅生者,若是稽滯,其鬱勝言,晩後令該堂,持文案入侍,大臣同入焉。相福曰,今又下敎如此,不勝悶迫,此後若得甘霈,則復膳之敎,伏望亟下矣。上曰,旣已書之,奈何?溵曰,請刪去秋前,只以依前例爲之,伏望耳。上笑曰,依其可刪者刪之。上命兩道臣入侍,兩道臣進伏,上曰,關西伯,今始下去,何以知之?下去後卽可狀啓,而卿意則債弊欲除之乎?東暹對曰,姑未下去,在此別無可達矣。上曰,曾經關西伯,有誰有誰?皆入奏債弊及蔘弊。弘淳對曰,債事本數,四十餘萬兩,而臣待罪關西時,有所酌定,益減前數,只以九萬兩爲定,而大抵民人商賈,以此資生,雖有爲弊,亦難永絶矣。蔘事稅蔘,自是民間應稅採納之事,且貿蔘旣有定價,蓋蔘之生出地上,豈是待價而生乎?蔘雖貴,其價旣有定式,更難高低矣。相德曰,關西債弊,趙曮旣已了當,今則餘存,只九萬兩,若全數防塞,則必有無前之弊,恐難猝地決定矣。曮曰,債錢,前則四十萬兩矣,臣之待罪時,已多捧納,而可捧者捧之,可蕩滌者除之,今則九萬兩矣,此亦更欲防塞之計,則臣未曉其宜,更令諸議,商量稟處焉。上曰,藥房提調持湯劑入侍。出榻敎大司申大脩,掌令鄭彦暹,持平姜彝福,獻納郭鎭純,校理徐逈修·鄭好仁,副校理趙載俊,正言任希曾,修撰趙英鎭,副修撰申光緝曰,請南海縣安置罪人金致仁,依前旌義縣荐棘。措辭見上上曰,旣諭,亟停勿煩。彦暹·彝福曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,請還寢定配罪人金柱泰減等之命。措辭見上上曰,其勿復煩。又曰,請黑山島爲奴罪人五得,依律處斷。措辭見上上曰,勿煩。一行刀割又曰,請大靜縣定配罪人丁潤愼,亟命依律處斷。措辭見上上曰,勿煩。又曰,請黑山島定配罪人鄭世柱,依律處斷。措辭見上上曰,勿煩。大脩·鎭純·希曾曰,請還寢鍾城府爲奴罪人天大酌處之命,依律處斷。措辭見上上曰,勿煩。又曰,請大靜縣爲奴罪人仲義,依律處斷。措辭見上上曰,勿煩。又曰,請崔百男,邊遠定配。措辭見上上曰,亟停勿煩。一行刀割又曰,請黑山島爲奴罪人五得,依律處斷。措辭見上上曰,勿煩。大脩·彦暹·彝福·鎭純·希曾曰,臣等爲人鹵下,言議巽軟,本不合於耳目之寄,而適當大論方張之時,他不暇顧,冒沒承膺,已至多日矣,伏見昨下傳敎,以只傳故紙,深加誨責,至有重推之命,臣等之不能隨事論列孤負職責之罪,於此益著,其何敢晏然仍冒於臺次乎?請命遞斥臣等之職。上曰,昨敎不過申飭,亦飭政院,則入侍故若此,勿辭亦勿退待。上曰,藥房提調,持湯劑更爲入侍。出榻敎上命退,諸臣以次退出。
壬辰四月十九日未時,上御集慶堂。三公·秋堂,持文案同爲入侍時,領議政金相福,左議政申晦,右議政李溵,刑曹判書李翼元,參議李世澤,左副承旨林鼎遠,假注書李柱延,記事官柳雲羽·李基崧以次進伏訖。上命鼎遠,取讀各罪人實因及結案,然後上問三公與秋堂,各陳意見,仍命書傳敎曰,今者審理,旣下敎,而旣是刑推,則多年只有數次者,身爲皐陶,彌滿囹圄,其不決,亦不加刑若此。嗚呼,昔之夏禹見今,則心若何?時秋判外前秋官,一竝從重推考。噫,頃年鄭益河,爲皐陶職時,勿論殺人僞造,審理以奏者多,此人後無聞,噫,予將召已故人而得聞乎?況外方審理,宜先京中,此後勿論舊囚,親執審理,至於御寶僞造者,故人云桁楊之下,何求不得?噫,除亂杖前,其誰不服?頃年鄭益河,此等類審理者多,其欲審理,宜先此類,着實審理,體予暮年恤囚之意。又命書曰,高必先事,此事若曾聞,何能記乎?以實因聞之,被打於衆人無疑,而因知名者以告,故爲元犯,旣受十次之刑,其餘三人決配,今皆放釋云,此誠審理者也。秋判所奏得體,然旣爲元犯,則以其同類已放,難以白放,特爲減律定配,而比三人,可冤則可冤,況此時乎?其令今日內決配酌處,三人,亦令今日內分付。又命書曰,今聞已結案諸文案,其中車木大,見其父之被蹴,及蹴大鵬,於其時何察緊歇?自前此等之類,多有傅輕者。金萬采,其本起於微細,相執其䯻,抗頸致此,初非欲殺可知,此正惟輕者。裵慶有,僞造則僞造,而比諸宋興三,輕重縣殊,不過貪十餘兩錢,一時生欲而然,原其法則雖難赦矣,究其心則可謂哀矜者,竝特減一律,車木大·金萬采,遠地定配,裵慶有島配。又命書曰,未完決者,卽御寶僞造者,而其數若是夥然,其至於過周年者,聞極寒心,佐貳有闕代,沈履之除授,牌招察任,其令三堂,聚會本曹,得兩間着實審理。翼元曰,罪人象鼎下往甑山時,同謀人韓命顯,因傳敎,嚴刑三次後三水府限己身爲奴事,纔已發關矣,其中平壤人金文九罪犯,旣與韓命顯一般,則當以同律擧行,以此分付本道,何如?上曰,依韓命顯例擧行,可也。出擧條上命退,諸臣皆退出。
上在慶熙宮。停常參·經筵。
藥房都提調申晦,提調李景祜,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今予夙宵此心,一則追慕,一則爲民,昨已詳諭,憧憧浹洽,氣何暇諭,待敎入侍。
中宮殿·惠嬪宮,藥房口傳問安。答曰,知道。
李碩載啓曰,假注書吳彦啓身病猝重,勢難察任,今姑改差,何如?傳曰,允。
傳于安兼濟曰,開政後內局當爲之,以此申飭。
傳于林鼎遠曰,吏批,固當遲也,兵批之遲滯何也?使之申飭。傳于安兼濟曰,何時開政命下,而如是遲滯耶?知入。
吳彦啓改差代,以金孝眞爲假注書。
備忘記,前承旨辛受采爲戶曹參判。
藥房口傳啓曰,臣等忱誠淺薄,言辭拙訥,不能孚格天心,湯劑不得如例進服,日勢向暮,水刺過時,萬不獲已,以退待閤外,恭俟更召之命,有所仰陳矣。日已昏黑,召命未下,區區下情,誠不勝焦迫,敢此瀆擾,暫許持湯劑入侍,千萬顒祝,惶恐,敢啓。答曰,昨日下敎,尙今悔矣,其下敎不爲頒布,達夜當留行閣,其止之。以承傳色下敎曰,此下敎,不爲頒布,尙今求對,當闕水刺矣。藥房再啓曰,臣等敢將焦迫之忱,竊冀召接之命矣,及捧批旨,反有不敢承聞之敎,臣等抑塞罔措,不知攸喩,臣等之所仰請者,在於湯劑之奉進,儻蒙入侍之命,則一陳衷曲,以俟處分,伏乞暫許持湯劑入侍,千萬懇祝,惶恐敢啓。答曰,其止之,止之後當進水刺矣,其止之。
安兼濟,以弘文館言啓曰,今日政新除授玉堂,待下批,仍卽牌招察任,何如?傳曰,允。
有政。吏批,判書朴相德進,參判具庠病,參議洪檢病,同副承旨閔百順進,以柳薰爲掌令,以蔡挺夏爲持平,以徐有元爲副校理,以李晉圭爲副修撰,以金龜柱爲工曹參判,以洪麟漢爲右參贊,以具㢞爲同義禁,以金履鉉爲漢城判官,以林重遠爲禁府都事,以金夏材爲永平縣令,以申大謙爲吉州牧使,以安大濟爲典籍,以金器大爲司僕正,以鄭弘淳爲宗簿提調,以趙榮順爲觀象提調,以李益炡爲典醫提調,以具允鈺爲內贍提調,以李得臣爲中學敎授,折衝金兌潤今加嘉善,武臣堂上朔試射片箭三中加資事承傳,正憲李龍德今加崇政,北漢山城隨駕軍兵試射柳葉箭四中加資事承傳,兼引儀李滾·李漢·金彦國·尹商欽,假引儀魚錫禧·尹勉喆已上,仍任事,分付。
兵批,行判書蔡濟恭進,參判鄭運維病,參議沈頤之病,參議李昌任入直進,同副承旨閔百順進,以尹文淵爲訓鍊副正,以李義星爲都摠都事,以李東弼爲忠淸兵虞候,以趙世述爲兼司僕將,以吳載光爲武兼,以韓㵛爲文兼,以林暄爲月串僉使,以全恩君墩爲副摠管,以金龜瑞爲慶尙左水虞候,以崔世煥爲昌慶將,副護軍申思運·李澤徵·崔,副司直尹得雨·金器大·兪彦民·鄭厚謙·李養遂·李思祚·李範濟,副司果李商達·安大濟·朴厚源·李樸,副司勇趙重垈,武兼李再寬,今加折衝加資事承傳,以鄭胄新爲忠翊將。
傳于安兼濟曰,內局入侍。
大司諫沈墢,司諫申大脩,掌令鄭彦暹,持平姜彝福,獻納郭鎭純,校理鄭好仁,校理徐逈修,副校理趙載俊,正言任希曾,修撰趙英鎭,副修撰申光緝啓曰,請南海縣安置罪人金致仁,依前旌義縣荐棘。措辭見上答曰,已諭,亟停勿煩。掌令鄭彦暹,持平姜彝福啓曰,請還寢東呂·址淳等還配之命,更令王府,嚴鞫得正。措辭見上請還寢定配罪人金柱泰減等之命。措辭見上請黑山島爲奴罪人五得,依律處斷。措辭見上半行刀割請大靜縣定配罪人丁潤愼,亟命依律處斷。措辭見上請黑山島定配罪人鄭世柱,依律處斷。措辭見上答曰,勿煩。司諫申大脩,獻納郭鎭純,正言任希曾啓曰,請還寢鍾城府爲奴罪人天大酌處之命,依律處斷。措辭見上請大靜縣爲奴罪人仲義,依律處斷。措辭見上請崔百男,邊遠定配。措辭見上半行刀割請黑山島爲奴罪人五得,依律處斷。措辭見上答曰,勿煩。林鼎遠,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
壬辰四月二十日辰時,上御集慶堂。藥房入診入侍時,都提調申晦,提調李景祜,副提調韓必壽,假注書李柱延,記事官柳雲羽·李基崧,醫官方泰輿·鄭允協·慶絢·徐命緯·李以材·金孝儉以次進伏訖。上命必壽書傳敎後,晦曰,昨日下敎,旣以改下,今日又下如此之敎,臣等萬無奉承之路矣。上曰,故金奉朝賀以氣血雙補之意,製此建功,人蔘則只補元氣,其效不速,而鹿茸則助氣添肥,其效尤顯矣,然不能行步,豈可謂眞肥眞氣耶?今日則予將不進矣。晦曰,建功之效如此如此,實臣等之福也,今日何以不進乎?景祜曰,臣等瞻望大顔,肥氣頗勝於前,此非徒歸之於建功之效,皇天,陟降默佑而然矣,旣以得效爲敎,則以何故而不進乎?必壽曰,人情,一日不再食則飢,凡人所食,一日四時,而猶或有虛乏之時,每念殿下或入侍之時與殿座之時,多至日昃,而不進常饌,以此論之,此莫非建功之效也,今者湯劑,卽殿下之常饌也。上曰,承旨之言然矣。晦又懇請,上少進御後,上曰,同副承旨入侍,都承旨出去,頒布傳敎,可也。晦置下敎於前曰,下敎一下,播於八方,豈不悶迫乎?臣等萬無奉承之路矣。上曰,同副承旨入侍。出榻敎閔百順入伏,上命讀忠淸監司狀啓,上曰,此道臣與同副,何如?晦對曰,以人品論之,則此人一團純實之人,而道臣則頗有才具矣。上曰,道臣亦有氣耶?對曰,氣則未知其必有,而才具則多矣。上曰,都承旨更爲入侍,出榻敎必壽入伏,上命書傳敎曰,近者猶有望雨心,夙宵望雲漢,靜臥忽覺,心不能耐,何則須看漢·唐,漢武雖在位五十年,因十四卽位而然,嗚呼,靜臥以思者何?七歲封爵,重逢八歲,重光再逢,計其年,猶可謂例也。甲戌回甲,追憶辛丑,予心,若何?其曰心隕,亦歇後語也,其後二十歲冠禮年,二十一歲執贄年,皆重逢,而甲申何年?嗟予再逢,一則十一歲,一則七十一歲,其於今年,一何稠疊,二月卽就邸月,亦初直摠府月,來初五日,爲宗正月,嗚呼,此未聞於乙酉前者,因此以憶。嗚呼,明春,予年八十,於在位,予則雖稱四十九,於臣則必曰五十,豈特此也?亦舟梁十五年,一何冥然,一何冥然?況今年,重逢北漢隨駕年,坐行宮登將臺,斯猶自謂太康,斯猶自謂太康,況今年初冬,予冬享初攝祀,明年暮春,沁都奉安行,仲秋,初求差於陵獻官。雖然沁都,何言?今日,西郊,亦難期必,況何暇東郊?若此故咫尺懿陵,曠禮已久,亦因此追慕者,朝臣近習閱服復侍者多,以此推之,以予冥然,若六年,卽戊戌,越二年,卽庚子,重光藏樂,卽予少年時回甲,爲國初藏樂,已是料表,若逢此二年,曰孝,曰孝,嗚呼,無心者歲月,冥然者卽予。興惟及此,心欲奮焉,況於此際,心亦憧憧,予當正言,初次雖早,已實爲民雖未周洽,旣報近尺,雖五六日開霽,豈乎渴悶,而昨日旣不諭勸學文今日不學有來日乎,旣命旋刪,此豈特欺心?亦欺神也。旣已呼寫,神祗監臨,何敢欺也,何敢欺也?此予憶昔欲奮之中,蹶然悚然者,一依昔壬辰擧行事,分付儀曹。又命書曰,今聞全羅道臣狀聞,都差員沃溝縣監報狀,十五日到監營,此豈申飭之意乎?當該座首,令道臣,勿爲徵贖,從重決杖,以懲此後,而此後復若遲滯,當該守令,當營門決杖,以此申飭,令該曹,諸道一體分付。又命書曰,頃者上言啓下時,至十五歲以下者,意蓋在矣,今因下敎,聞雖六歲以下五歲,皆該曹·防塞云,此一人若此,同時下者,必將皆然,今日內單子啓下,噫,此堂何堂?予心愴然,今日內皆一體加資,今日內口傳下批。又命書曰,今聞湖南道臣諸船再運狀聞,此今初令故一時狀聞固也,而此後必也隨載運狀聞事,分付,此狀聞,下該曹·該廳,若有遲滯者,令則初令也,當該地方官,緘辭重推。又命書曰,前參議趙德成,頃者下敎,意在求備,豈有深意?寧忘其父,敍用,若未給牒,給牒敍用,噫,此亦近者莫見,一欲聞也,果纔閱服,思其父欲用,料表若此,深愴然有此敎。上曰,藥房提調,持湯劑更爲入侍。出榻敎上曰,藥房提調,持湯劑更爲入侍。出榻敎上命退,諸臣皆退出。
上在慶熙宮。停常參·經筵。
藥房都提調申晦,提調李景祜,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。昨日只諭予太康,而建功幾年飮,其能氣勝伸禮,視明乎,步健乎?近者豈特視昏?兼以重聽,盡夜其睡,豈勝以然乎?誠昏沈也,按臂肥澤,此豈鹿茸有功而然?此正諺所謂臥肥也,若此故於起動益甚艱,鹿茸二錢,加一肥,二錢,何能運身?若是則其悶曷諭,此莫能功於其氣,只助肥者也,令予其欲日一貼却鹿茸者也,予知其明,自今日進日一貼,其却建功,凡事宜乎稱停,一日用心,日加其肥,此豈常道?氣則悉諭,待敎入侍。
中宮殿·惠嬪宮,藥房口傳問安。答曰,知道。
殿坐罷後,政院·玉堂·藥房口傳問安。答曰,知道。
以備忘記,傳于韓必壽曰,今者寫批答中官,只三人,而一則以下爲馬,多氣强抑,一則僅能其聲,重聽何聞?一則若兒學語,一字百呼,衰君,何堪何堪?
又以備忘記,傳于韓必壽曰,於今一特甚小豎,若學語者,故一字呼,問百巡,誠悶誠悶,若此而能萬機乎,能萬機乎?因此昨夕食,朝皆下矣。
傳于安兼濟曰,金判府事留待,內局入侍,同爲入侍。
又傳于安兼濟曰,時原任入侍,右承旨同入。
傳于李碩載曰,儒生百姓中,如有可奏者,亦爲來待。
以備忘記,傳于李碩載曰,此謀及庶民矣,儒與民太學生,安徐,只分付五部來待。
傳于韓必壽曰,此時守令,不可留滯,昨政除拜守令,帳殿謝恩後,仍爲下直。
傳于李碩載曰,三司置之。
下直,安州牧使李性遂,永平縣令金夏材。
安兼濟啓曰,領議政金相福,右議政李溵,有稟達事,來詣請對矣。
閔百順啓曰,秋曹·三堂上,持審理文案,依下敎來待矣。傳曰,入侍。
傳于安兼濟曰,承旨持壬辰五月日記,先爲入侍。
又傳于安兼濟曰,宣傳官一員待令,騎馬一匹立之。
吏曹口傳政事,以趙靖世爲繕工主簿。
韓必壽,以吏曹言啓曰,新除授慶源府使鄭煥猷戶奴呈狀內,矣上典偏母宿患,長時沈劇,委貼床玆,氣息綿綴,時月之內,萬無離側遠赴之望云,親病旣如是危重,則有難强令赴任,依例罷黜,何如?傳曰,允。
林鼎遠,以弘文館言啓,副校理徐有元,時在江原道三陟地,經筵入番事緊,請斯速乘馹上來事,下諭。傳曰,依啓。
韓必壽,以吏曹言啓曰,本曹正郞李東顯呈狀內,親病甚重,勢難察任云,依例改差,何如?傳曰,允。
林鼎遠,以兵曹言啓曰,五衛將李斗煥,落馬重傷,昌德宮衛將李秉晉,身病猝重,旬月之內,勢難起動供職之望,俱爲呈狀乞遞,宿衛輪番之任,不可等待其差復,竝今姑改差,何如?傳曰,允。
尹勉升,以義禁府言啓曰,金鍾秀特放,其令該府,今日內擧行事,命下矣。全羅道珍島郡金甲島絶島定配罪人金鍾秀,卽爲放送事,分付該道道臣之意,敢啓。傳曰,知道。
林鼎遠,以御營廳言啓曰,本廳分授惠化門北邊體城頹毁處女墻,亦已畢築之,敢啓。傳曰,知道。
林鼎遠,以訓鍊都監言啓曰,去夜無犯夜人被捉之意,敢啓。傳曰,知道。
林鼎遠,以左右捕盜廳言啓曰,去夜犯夜人無所捉之意,敢啓。傳曰,知道。
林鼎遠,又以一二所巡廳言啓曰,去夜犯夜人無所捉之意,敢啓。傳曰,知道。
京畿監司沈鏽疏曰,伏以臣之亡妻葬未擇地,久在踐土,令始移窆於楊州七十里地,期在數日後矣,臣旣主喪,則情禮所在,不可不躬自往見,而職事縻身,不敢擅行,取考臣營舊例,則曾有陳章乞暇,伏蒙允許者,蓋其往來不過二三日,而簡除騶供,亦無貽弊之端故也。臣極知煩溷之猥悚,而敢恃體下之仁,玆不免冒瀆崇聽,伏乞聖慈,特垂矜諒,俾伸情私焉,臣無任屛營祈懇之至。答曰,省疏具悉,依所請往來焉。
壬辰四月二十一日辰時,上御集慶堂。藥房入診,時原任大臣·左承旨同爲入侍時,都提調申晦,提調李景祜,副提調韓必壽,假注書李柱延,記事官申禹相·李基崧,領議政金相福,判府事金尙喆,右議政李溵,左承旨李碩載,醫官方泰輿·鄭允協·慶絢·徐命緯·李以材·金孝儉·金光國以次進伏訖。相福曰,夜間聖體,若何?上曰,一樣矣。相福曰,寢睡·水刺之節,亦若何?上曰,一樣矣。相福曰,中宮殿氣候,亦若何?上曰,一樣矣。相福曰,王世孫體候,亦若何?上曰,一樣矣。上命碩載,書傳敎曰,昔殷湯,由一言而方千里,嗚呼,孔聖,亦有四未能之歎,古昔一老人,亦自歎十件詩,嗟哉今予一人兼三焉,昨則開端,今將洞諭,先諭十誠淺,次諭十冥然,三諭十衰耗,嗚呼,臨御近五十載,觀此朝鮮,治耶否耶?昔之帝堯,其巍巍大聖,而其遊康衢,嗟哉,涼德,堂中自知,其本何則,誠淺也。此一也,三日風五日雨,可謂風調雨順,而于今亦然否,此誠淺也,卽二也,幾十年予心,惟在一蕩平,而二代倚仗元輔,負予負先,此豈其人?卽予誠淺,此三也。元輔雖若此,下皆亦世臣,其若不爲,豈至此境,亦豈臣也?由予誠淺也,此四也。一黨猶異,其況三黨,其誰其誰?非元輔非元輔,卽予卽予也,此五也。三黨雖凝聚,人皆含默,無一人謂予者,此予誠淺也,卽六也。昔之殷湯,六事自勉,得方千里雨,而今予則僅得八寸雨,此予誠淺也,卽七也。報謝須賞,意雖深矣,亦近於過,何望其洽?此亦誠淺也,其八也。渴悶則雖止,來頭何知?其若復旱,民將,若何?是予誠淺,此九也。噫,輔相若此,三黨背予,雖慰渴悶,霈然猶漠,是誰是誰?卽予誠淺,此十也。噫,忍過甲戌,已是料表,而且十九載追憶庚子,豈孝豈孝?此一冥然也,復逢重光甲戌三年,而至於甲申,予則再逢,曰忠,曰孝,此二冥然也,噫,雖逢佳節,承歡無路,年今八旬,復何侍奉?此三冥然也。甘豈無兄弟,而疇將予儔,今予至此,受賜我皇兄,而我皇兄焉在,予只留乎舊堂,此四冥然也。昨歲肇慶廟,邦國實爲慶,於予實太康,扶其輦而同過涉,於予其亦幸矣,此亦太康,此五冥然也。噫,彼流霞亭,昔年則惟命圖,而今予不肖親自覩,雖不覩不聞,嗚呼,陟降,其雖欣慰,不肖小子,何覩何聞?此六冥然也。語雖倒,追慕一也,何敢遺乎?昨年九月淨業院,一亦類此,雖然只瞻其碑,亦不得登東望峯,是豈追先,其雖然能爲此,此八冥然也。千千萬萬料表,重逢今年二月十二日,耆舊唱榜於舊邸門內,二十二日,於舊邸中,與我諸宗,同食三器饌,誦其年御製中年來十九在宮闈,自此那堪得見稀,忙登北苑家何遠?使我增思欲奮飛,嗚呼,此御製,何敢忘一刻?其況此年,此予九冥然也。嗟哉,壬辰此月初十日,夢裏猶嗚咽,能坐舊堂,能登古臺,爲人君有何榮,而是於予果榮,雖果榮,憶昔年顧予氣,奚特一太康?其誠倍太康,此十冥然也。予之氣稟,異於常人,自幼悶其年,三十亦猶是,此猶然矣,況六十,其況七十,亦近八十,是豈他哉?此誠鄒聖所云莫非命也,予重讀孟子,以此爲予三字符,然其衰則衰矣。古人稱十件老,予則誦八,其衰耗者一也。以謂視自幼雖能近視,不能遠視,近視則詳,於今只辨緋綠,豈特古人冷淚流,此衰耗者二也。雖然數年前,幾乎重聽,而旋復差勝,今年特甚,呼一字,頓忘十文,今朝已諭,此衰耗者三也。於說則凡酬酢,呼張三謂李四,此豈特語不盡,此衰耗者四也。背雖不曲,坐則下頭,此豈特古人所謂低了頭,此衰耗者五也。其艱卽食也,一食兩手貼席,匙與箸恃人,此過甚於轉側須人,昔老人十件中所無者,此衰耗者六也。其猶異者於古事,猶明明於誦讀,亦能記也,而思其文而呼者,霎時之間,頓然忘却,此豈他哉?昏耗而然,此亦古老十件中所無者,此衰耗者七也。雖登流霞亭,莫知前二水,雖詣古北漢,寺刹亦莫知,此雖稱已眼老,何憚加貼?悶其時悶其時然矣,此衰耗者八也。其尤甚者,身雖在於此世,心若在於前世,此亦古老無稱者,予悶則此也,予悶則此也,若此而何能做一事?亦何能萬機?此衰耗者九也。須看八件耗,於予十中一二,此際扁鵲,何扁鵲?建功,何建功?借云內局,雖百扇鵲百建功,於衰何益?此衰耗者十也。須莫問三件事,其須見下敎人,此豈一毫過也,亦豈一毫飾也?於昨日敎,且今批答,爲此須布,今不諭,此勸學文中勿謂今日有來日,旣諭,頃者得霈,牟麥足矣,田中誠欠,今望其雨其雨,雖然若此若此,將至十日,其節在近,民何民何?此等世界,其誰效殷湯?欲詣桑林,而予氣何能?亦欲身嬰白茅,人孰着予?效古減膳若此,雖氣健欲爲此,焉可得也?亦觀今世,虛文虛文,予自哂焉,百姓豈不哂?頃者鄭光忠,因一事果斥曖昧人,予雖不勸,于今可言者,豈特古元輔一人?亦豈特金鍾秀而已?三黨凝聚,幾乎有形,其中特甚者,豈特乾知坤知?人孰不知?越俎者雖嫌,當之者忍媕娿,噫,若無引章閣古事,則今日啓語,孰能關口,若此而一誦古紙,速手而退,乘軒乘馬,其不愧乎,憲吏亦不愧乎馬乎?三百六十日,於予可謂便矣,於國事何?近者悶旱,必有所召,必有所召,再昨之釋,不過已決末者求生者,備三堂,意蓋深。嗚呼,昔年其文案,予已讀奏,故其於嗣服後,每當初復,仰體昔年,前夜徹宵遍審,及其衰也,故李領府事爲儒臣時,其今細考以奏,命三堂,意槪此也,予之欲得,卽二百次一百次中也。噫,故判書鄭益河,卽予故臣,今予三堂,亦予今臣,噫,三人詳考,豈不能及於一人乎?觀今日,令該堂,下鑰前來待,噫,昔嚴下貫珠者,亦有獻言於常時,拘於越職,雖漆室自嘆,今問何忍,當臨建明門,勿論文蔭,皆令來待,此非朝參·常參,侍衛只入直,承旨亦以時服入侍。噫,此何意乎?仰觀俯下,其理一也,今必有所召,有所召,先修人事,待其霈然,亦人君奉三無似之道也。章閣故事已有效,今者此敎,意豈淺淺?皆令捨含枚吐其炭而來待焉,時刻安徐,待下敎,承宣來待,今當有諭,而此敎兼焉,必也相持,故先諭乎此耳。書畢後碩載退出,晦仍請進湯劑,上曰,其止之。晦曰,臣以謂悠悠萬事,莫過於此,豈有如此十餘年得力之藥耶?上進一貼,晦請診候,上曰,止之。上曰,韓判府事,今則已愈耶?尙喆對曰,臣雖未見,而尙未得差云矣。相福曰,減膳之命,尙今不停,麥秋尙遠,況秋前下敎,實不勝悶蹙矣。尙喆曰,臣三年不省墓,又作萬里之行,亦未歷省,方以恩暇事,入來藥房之際,適伏見下敎,故玆卽入來,而今此減膳下敎,前仍何事,而今之下敎,臣實不知其何由也,雨澤猶洽,常捧之膳,有何不捧之事乎?上曰,所減只三升矣,減膳,自是前例,爲悶旱,已多爲之,予何獨不爲乎?其皆止之。仍命書傳敎曰,旣諭三十件,於此於彼,是予卽予,減膳下敎雖諭,嗚呼,來初五日,何日?誦滌惱堂御製,予心萬隕,京中衣襨物膳之屬,外方已封者外,端午物膳,皆令停封,仰膽俯視,少伸自誦自勉之意。上曰,實職軍職及文·蔭罷散人,皆權着帽帶進參。出榻敎上曰,中宮殿進御蔘苓養胃湯,依前方,自今日一貼爲日次,五貼式製入。出榻敎上曰,昨日都憲,陳章請飭,則儒臣焉敢若是?下義禁府推考。出傳敎上曰,詣臺臺臣入侍。出榻敎上命退,諸臣皆退出。
壬辰四月二十一日午時,上御集慶堂。三司入侍時,行大司諫沈墢,司諫申大脩,掌令鄭彦暹·柳薰,持平姜彝福,獻納郭鎭純,校理徐逈修,正言任希曾,修撰趙英鎭·申光緝,行都承旨韓必壽,假注書金孝眞,記事官申禹相·李基崧以次進伏訖。上命臺臣進前,沈墢·申大脩等,齊聲奏曰,安置罪人金致仁,以兩世元輔,倚毗何等,而不體我聖上五十年調劑之苦心,植黨濟私,自作領袖,以致一種浮躁之輩乘時趨附,論其壞亂世道負國忘先之罪,不可安置而止,日前荐棘之命,實出於嚴處分之意,而曾未幾何,遽命還收,公議益溵,輿情愈拂,請南海縣安置罪人金致仁,依前旌義縣荐棘。上曰,旣諭,亟停勿煩。出揭條沈墢·申大脩等曰,請還寢鍾城府爲奴罪人天大酌處之命,依律處斷。措辭見上上曰,勿煩。請大靜縣爲奴罪人仲義,依律處斷。措辭見上上曰,勿煩。請崔百男,邊遠定配。措辭見上上曰,亟停勿煩。一行刀割請黑山島爲奴罪人五得,依律處斷。措辭見上上曰,勿煩。以上出擧條鄭彦暹·柳薰等曰,請還寢東呂·址淳等還配之命,更令王府,嚴鞫得情。措辭見上上曰,勿煩。請還寢定配罪人金柱泰減等之命。措辭見上上曰,勿煩。請黑山島爲奴罪人五得,依律處斷。措辭見上上曰,勿煩。半行刀割請大靜縣定配罪人丁潤愼,亟命依律處斷。措辭見上上曰,勿煩。彦暹等曰,近來貪風日盛,民不支堪,專由於贓法不嚴之致,有識之寒心,厥有久矣,鄭世柱,身爲守宰,幻弄糶糴,私用五千兩錢,旣以自服於金吾嚴訊之下,則論以贓法,決不可島配而止,請黑山島定配罪人鄭世柱,依律處斷。上曰,勿煩。以上出擧條彦暹等曰,新除授持平蔡廷夏,時在忠淸道牙山地,請斯速乘馹上來事,下諭。上曰,依啓。出擧條三司先退,上命承旨,讀奏各道狀聞訖,命退,承吏以次退出。
壬辰四月二十一日申時,上詣崇政殿東月臺。殿座入侍時,行都承旨韓必壽,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,假注書李柱延·金孝眞,記事官申禹相·李基崧以次侍立。上具翼善冠·袞龍袍,乘輿出資政門,詣崇政殿東月臺,殿座後,上曰,儒臣持大學衍義入侍,校理徐逈修,修撰趙英鎭入侍進講,上自曰若稽古,止所厚者薄未之有。命上下番輪讀,上曰,聖祖擧義之初,入西宮,先講衍義,今番爲國事爲民事之時,先講此,意蓋深也。文義訖,命文蔭官待令者入侍,而堂上則先退,文先蔭後以次入侍,典籍卜台鎭進伏,上曰,汝雖微官,若有慨然者,國事民瘼,悉陳可也。對曰,爲民悶旱之時,有此下敎,前昔書籍,皆言壬辰之旱,今當此時,敬天爲民之事,尤當留念矣。上曰,斯過半矣。命退,典籍宋東胤進伏,上曰,國事民憂,如有慨然者,言之可也。對曰,臣是遐方之人,全無知識矣。上命誦文言後命退,宗簿寺正金煊進伏,上曰,今日之旱,必有所召,國事民瘼,有慨然者,言之可也。對曰,頃日處分,極爲嚴正矣。上曰,向時處分,如有過者,直陳可也。對曰,臣於國事,雖無慨然者,而於民事,不無慨然者,臣自待罪史官時,已知殿下至誠愛民,而遐方遠道,時或有聖澤之未究者,此無他,在下之人,不善奉承之故,承流宣化之任,只在於良二千石,得人則可以體行矣。上曰,何以則得人耶?對曰,在下之人,誰敢不謹,而亦或有才不逮之患,頻遣繡衣,考視其勤慢,似好矣。上曰,此爲捄弊之策也。命退,禮曹佐郞白師殷進伏,上曰,今日之事,旣非文具,亦非爲觀瞻,吾旣借汝方寸之地,國事民瘼,如有慨然者,悉陳可也。對曰,臣於國事,無可言者,而民事則十餘年連豐之餘,姑無捐脊之患矣。命退,典籍成彦檝進伏,上曰,今者之旱,必有所召,汝是嶺人,鄒魯之人,與他自別,予雖有過,直陳可也。對曰,臣素無知識矣。命退,學錄許鞏進伏,上曰,汝雖鄕人,旣已登科,如有慨然者,言之可也。對曰,別無慨然矣。命退,文兼李勉進伏,上曰,卽今國事,何如?漆室之憂,必有慨然者,悉陳無隱,可也。對曰,臣於其時,雖不同參,所懷則同,別無可奏者矣。命退,宗簿寺主簿林得浩進伏,上曰,頃者國家之處分,於君於臣,如有慨然者,言之可也。對曰,別無可奏者矣。上曰,向日之事,何如?對曰,極爲嚴正,孰不欽仰也?命退,掌樂正金用謙進伏,上曰,今者旱災,必有所召,國家處分,如有可言者,悉陳無隱,其無後悔焉。對曰,處分至當,更何仰奏也?上曰,何以謂至當耶?對曰,義理極盡,是謂至當矣。上曰,何以謂義理極盡耶?兩世元輔被罪,國家處分,是可謂至當耶?對曰,以其負國而罪之,此謂至當矣。命退,尙衣院僉正洪相殷進伏,上曰,今者之旱,必有所召,言之可也,悉陳無隱,毋負爾父焉。對曰,處分嚴正,更何仰奏耶?上曰,不當嚴正處而嚴正,則豈不爲過耶?對曰,豈有是理也?上曰,豈無過分之慮耶?對曰,豈其然乎?上曰,此可謂質言矣。命退,濟用監奉事柳明渭進伏,上曰,今日之事,何如?對曰,極嚴正矣。命退,廣興主簿沈鼎之進伏,上曰,今者之事,何如?對曰,處分嚴正矣。上曰,屋下私談,豈無致怨者耶?對曰,何敢有怨也?命退,戶曹佐郞李顯喆進伏,上曰,汝等屋下,如有慨然者,言之可也,如汝蔭官,本來尤甚矣。對曰,處分至嚴,何以更奏耶?上曰,兩世元輔,公然了送,此豈嚴正者耶?對曰,所犯旣重,雖是元輔,處分豈不如是乎?上曰,何以至此?對曰,臣無識見,不能詳知矣。上曰,予雖無知,豈不知淸字名字之義耶?對曰,必以淸名爲好而至於此境矣。命退,軍資監判官李應重進伏,上曰,爾等難矣,上雖有過,必直言,可也。對曰,殿下五十年調劑之治,兩世元輔,不能仰體,故處分如是嚴正,孰不欽仰耶?命退,掌樂院僉正李珪輔進伏,上曰,目下事,何如?對曰,處分嚴正,臣子孰敢有異意耶?上曰,何謂嚴正?對曰,旣有罪犯,何不如是處分耶?命退,宣惠廳郞廳兪漢葛進伏,上曰,今日之事,何如?汝雖蔭官,異於他人,尤宜直陳,毋致後悔。對曰,處分極爲嚴正矣。上曰,嚴正二字,卽右僅陳所志,何以謂嚴正耶?對曰,治其負國負先之罪,豈不嚴正耶?上曰,然則動於淸字而然耶?對曰,果是動於淸字矣。命退,漢城府判官金履鉉進伏,上曰,今番處分,汝以爲如何耶?對曰,處分至當矣。上曰,何以爲至當耶?對曰,負國負先之人,旣治其罪,是謂至當矣。上曰,負國負先之事,汝其見之耶?對曰,聖上蕩平之治,此人壞了,樹黨阿和之罪,卽負國負先也。命退,工曹佐郞李正模進伏,上曰,目下事,何如?對曰,處分至當矣。上曰,三黨趨附,是何意耶?對曰,爲淸字名字所動矣。命退,工曹佐郞鄭日煥進伏,上曰,目下處分,何如?爾等直言,則今夜天必感應而降雨矣。對曰,處分至當矣。上曰,兩世元輔,公然了送,何謂至當?對曰,以近日傳敎觀之,知其負國負先矣。上曰,然則予之處分,能不過耶?直陳可也。對曰,臣是蔭官,何以知之?上曰,汝輩蔭官,最可慮矣,汝輩之言,史官必詳錄,退出可也。工曹佐郞韓文弘進伏,上曰,爾勿爲㤼,直陳可也。對曰,處分至當矣。上曰,至當二字,良亦支離,何謂至當耶?對曰,以百世錄及前後傳敎觀之,知爲負國負先之人矣。上曰,百世錄之前,汝豈不知耶?汝不直言,則天豈降霈耶?史官必錄,退去可也。典牲署主簿洪紹海進伏,上曰,處分如過,則言過可也。對曰,處分至當矣。上曰,人皆曰至當,何也?命退,廣興奉事鄭智模進伏,上曰,汝是先正子孫,予之處分若過,則必言之。對曰,明正矣。上曰,頗異於嚴正矣。命退,司圃署別提李修亨進伏,上曰,目下事,何如?對曰,處分嚴截矣,更何仰達?上曰,兩世元輔,公然了送,何謂嚴截?對曰,有罪之後,何難了送耶?命退,典牲署奉事金克行進伏,上曰,予雖過矣,直言可也。對曰,詢謀僉同,更何仰奏?上曰,誰知烏之雌雄?咫尺之間,汝何以欺也?對曰,處分至嚴,何以更奏?上曰,三黨凝聚,此亦僉同耶?對曰,今日臣子,安敢有更售前習者哉?上曰,然則今日之前,何如?對曰,其時則臣在儒生時,何以與知?上曰,儒巾之下,偏論尤甚矣。命退,司饔院奉事李再漢進伏,上曰,今番處分,何如?對曰,嚴正矣。上曰,然則無異意耶?對曰,爲今日臣子者,若有他意,則便是二心矣。命退,司饔院奉事申思顯進伏,上曰,今者處分,何如?對曰,極爲嚴正矣。上曰,嚴正云者,何其多也?金鍾秀處分,亦嚴正耶?對曰,此亦嚴正矣。命退,濟用監判官李宅輔進伏,上曰,今者之事,何如?對曰,處分明正穩當矣,敢不欽仰耶?命退,濟用監副奉事尹在寬進伏,上曰,今番處分,何如?予若有過,汝宜直諫。對曰,處分極爲公明,何敢爲過耶?上曰,兩世元輔,如是了送,何謂公明?對曰,雖是元輔,旣有所犯,則何不有此處分耶?命退,濟用監直長金履珪進伏,上曰,今番處分,何如?對曰,嚴正矣,更何仰達耶?上曰,何以謂嚴正耶?對曰,負君負先之人,旣治其罪,是謂嚴正。命退,活人別提宋煥九進伏,上曰,今者處分,何如?對曰,臣之所懷,別無仰奏矣。上曰,是何言耶?對曰,處分明正,更何可奏?上曰,至於金鍾秀,而亦爲處分,豈不爲過也?能譎二字,予爲先導,此亦不過耶?對曰,殿下處分,何敢謂過也?上曰,言則無可奏云者,必有所懷,汝雖欺予,敢欺彼蒼,史官詳錄,可也。命退,北部奉事朴質進伏,上曰,處分,何如?對曰,處分之下,孰不欽仰耶?上曰,今日以後,勿復進悔,直陳可也。對曰,處分嚴正,更何仰奏耶?命退,司饔院奉事姜宜㷜進伏,上曰,目下事,何如?一婦呼冤,五月飛霜,若有慨然者,直陳無隱,可也。對曰,處分至公至正,豈有更達者耶?命退,司導寺直長李復顯進伏,上曰,處分,何如?直陳無隱,可也,對曰,處分至公至正,更何仰達耶?上曰,何謂公何謂正?對曰,負國負先之人,所當如是處分矣。命退,前郡守趙靖世進伏,上曰,勿如向日嗾子鳴鼓之事,直陳可也。對曰,下問者,兩世元輔之事乎?上曰,然也。對曰,雖是元輔,有罪則所當如是處分,而至於金鍾秀,則臣竊以爲過矣。上曰,何謂其過?對曰,臣未知其罪名,故知其爲過矣。上曰,善哉,汝則勿退,別坐東邊,可也。仍命儒生入侍,上命各奏姓名,乃申思福·朴理漢·沈愼濟等也,上問曰,處分之過與不過,爾宜悉陳無隱,可也。思福對曰,大臣處分,臣則以爲過矣。上命退,令坊民入來,下詢農形及雨澤多寡後竝命退出,上曰,噫,得雨旋霽,今至幾日,深悶深悶,有此擧,此正靡不用極之意,而嗚呼,一婦呼冤,五月飛霜,況今者之事乎?意蓋深也,而可哂者,一副至正二字胄,互相以着,其無直言,此人雖不足道,今予此意爲一文具,可勝歎哉?仰愧俯恧,雖悔心豈弛?恐或皆若此,前郡守趙靖世所對切實切實,今世初見,令銓曹,卽爲口傳調用,若無窠,次陞以付,旣賞其人,言可用也。金鍾秀設有是事,莫重鞫問受結案後正法,嗚呼,能猾二字,其君以疑事作名,臺臣綴拾請配,若此若此,人孰能措手足?旣嘉其言,何不寬其人?旣曰若此,則何云初晩?金鍾秀特放,其令該府,今日內卽爲分付。出傳敎藥房都提調申晦請進湯劑,上命藥房提調,持湯劑入侍,都提調申晦,提調李景祜,副提調韓必壽,御醫方泰輿以次進伏。進湯劑訖,上乘輿,自資政門,還入大內,諸臣退出。
壬辰五月二十一日申時,上御資政殿東月臺。承旨·編次人·藥房同爲入侍時,編次人蔡濟恭,右副承旨李亨逵,假注書朴思機,記事官李普天·李基崧,藥房都提調金尙喆,副提調韓必壽,假注書申應淵以次進伏。上命編次人,讀御製訖,都提請進湯劑,上曰,由予一人,天其不雨。濟恭曰,頃日一日二貼之時,內局雖止之,亦可矣,而今日則聖體無一時閑暇之時,臣等商量,其不可已,故若是仰達矣。上曰,勸藥是亦時體也。尙喆曰,十年前,猶恐此湯劑之有害,而今至十年而有效者,此實上天之所授於殿下也。上命藥房提調,持湯劑入侍,上進御一貼,命書傳敎曰,今聞萊伯狀聞,昨年仲冬,我國漂民,今到本國,其涉可矜,衣資糧饌,另加顧助,此皆若此,而昨年貢果貢人,尙無消息,渰溺已判,嗟其妻孥,另加顧恤,以示予意事,所經各官本州,一體分付事,令備局,卽爲分付。命書傳敎曰,今聞嶺南道臣畢賑狀聞,予心少弛,旣不通一道設賑,故不爲等第以聞云者,亦得道臣之體,慈仁士人郭墺,以五百石穀·一千兩錢,濟活民人,其誠可嘉,曾於朱子南康古事,亦聞,何待回啓?令銓曹,相當職待窠,卽爲懸註調用,以示予奬一聳百之意。上命藥房提調,持湯劑更爲入侍,上更進一貼,諸臣以次退出。
壬辰四月二十一日初更,上御集慶堂。秋曹堂上入侍時,刑曹判書李翼元,參判沈履之,參議李世澤,右副承旨尹勉升,假注書金孝眞,記事官申禹相·李基崧以次進伏訖。上命宣傳官入侍,宣傳官李性喆進伏,上命馳往上下米廛,摘奸升斗大小以來,仍命讀秋曹文案訖,上曰,噫,外方旣審理,況京中,雖非悶旱其宜,況此時乎?尹碩佐檢狀,雖無可論,泥醉不省人事可知,況持刀逢人欲刺之時?安世雄,不聽其弟之言,公然過去而被刺,此無異自取,而屍親之報,看證之人,亦皆曰,泥醉,法雖難赦,情無可問,比諸次山,亦不無輕重,況二十六年二百二十次者乎?特減一律遠配。金益大,其雖買得僞牌,渠之僞造御寶,捕廳文案,亦無,比諸六人,宜乎參酌,亦爲減律島配,皆令今日擧行,待城門開,卽爲押付。出傳敎秋曹堂上先退,上曰,其雖得雨,猶未周洽,其後旋霽,今亦多日,憧憧曷諭,今日此擧,意蓋深也,其雖衰耗誠淺,嗚呼,暮年,豈爲觀瞻,雖欲爲人,高高彼蒼,何敢文具?初則岐問,正若子思所云誰知烏之雌雄,以至當二字,皆以彌縫,故若此而伈伈而回,嗚呼,資政門若屋漏,豈不靦然?末稍只謂予以下詢,其亦一般,將爲何所聞而去,何所見而來者也?趙靖世所答,於本事雖守嚴,於金鍾秀,誠是誠是,大抵今番事,若無效章閣故事,何以至此?永垂百世錄已云,莫云其中有眞贋,所對純然,雖傳之後世,義理可樹,有革面者强而詢同者,文則同然,且名在其錄,同入於義,其亦美事故也。旣錄之後,雖革面强同者,爲其子爲其弟者,焉敢背也?此正予所謂及其成功則一也,今番月臺所對者,亦類此,令注書,先啓後錄,以代永垂,噫,其雖欺君,神祗在頂,何敢欺蒼穹?然一則印本,一則寫本,垂後一也。彼鍾秀,予豈執贓而然乎?奉行請討四字,其涉能猾,其叔負君負先若此,此予所以斷之者,然以一疑字,斷人於百世下,則嗚呼,今予臣子,何依於君?亦何能措手足?況此非微官庶僚侍從近密者乎?玆者下敎雖諭,悤悤未能盡,故不耐予心,若是下敎,能譎二字,予旣言目,機張處分,亦開其道,其欲闊狹,非予其誰,噫,動於淸字名字,負君負先,爲此雖不足道,於鍾秀則以一疑字處分,其豈美事?予今不諭,此日後爲人君者,其若惡其人,則必也效予,而驅其人,若此若此,此卽予開者也。噫,以予恒日心,暮年豈忍爲此?雖然予深慨然者,人心不若我心,豈云儕輩?況君也而有此,今日景像,由何由何?卽予誠淺,卽予誠淺,其若誠也,脈魚猶感孚,況兩代元輔者乎?其觀今日,予恃誰,予倚誰?其若此,今者之旱,焉可異也?且有慨然者,今日擧措觀之,應文至當二字,於文於蔭,詢同者多,雖若誠心,而曰至當,予何忍恃?此自是,而若不然而見欺,嗚呼,暮年,將爲何君?此予所以成功一也四字,弁於永垂錄之序者也。今予心欣者,許多文蔭,其若詢同,末世之弊勝言,而猶有一趙靖世者也。噫,雖然,於今暮年,遭此萬古所無之景像,風調雨順,焉可望也,焉可望也?此予所以慷慨懍惕者也。出傳敎摘奸宣傳官入侍,升斗均平之意仰奏,命退,承史退出。
上在彰義宮,停常參,只晝講。
藥房都提調申晦,提調李景祜,副提調韓必壽啓曰,伏未審夜來聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。在予道,其皆修,霈猶漠然,誠切悶,氣何暇諭?待敎入侍。
中宮殿·惠嬪宮,藥房問安。答曰,知道。
大駕詣彰義宮後,政院·藥房口傳問安。答曰,知道。
以備忘記,傳于安兼濟曰,令予一心,追慕爲民而已,謂以追慕,則西郊暮雲,謂爲民,則悶旱方甚,其況昨日,聞昔此年五月二十日晝講,今雖初夏,日則同也。今日資政南廊,當爲晝講,禮房知悉,只入正時,昔則宣政,於今資政,予懷萬憶。
傳于安兼濟曰,經筵官旣在,內局·特進官,以在近人爲之。
又傳于安兼濟曰,古亦有例,以尹東晳爲特進官,卽爲入侍。
林鼎遠啓曰,事變假注書玄在默,身病猝重,勢難察任,今姑改差,何如?傳曰,允。
安兼濟啓曰,玉堂上下番俱空,事甚未安,校理鄭好仁,副校理趙載俊,卽爲牌招入直,何如?傳曰,允。
事變假注書玄在默改差代,以具性玉爲假注書。
以備忘記,傳于安兼濟曰,今來此意蓋深,來時都提調奏予曰,回若暮待三貼乎?予唯唯以對,今予將得霈而回,禁軍皆令入闕直宿,開門後令來,隨駕軍饋粥。
林鼎遠啓曰,事變假注書具性玉,時無職名,令該曹,依例付軍職,冠帶常仕,何如?傳曰,允。
大司憲兪彦述,行大司諫沈墢,司諫申大脩,掌令鄭彦暹·柳薰,持平姜彞福,獻納郭鎭純,校理鄭好仁·徐逈修,副校理趙載俊,正言任希曾,修撰趙英鎭,副修撰申光緝啓曰,安置罪人金致仁,以兩世元輔,倚毗,何如?而不體我聖上五十年調劑之苦心,植黨濟私,自作領袖,以致一種浮躁之輩乘時趨附,論其壞亂世道負國忘先之罪,不可安置而止,日前荐棘之命,實出於嚴處分之意,而曾未幾何,遽命還收,公議益激,輿情愈拂,請南海縣安置罪人金致仁,依前旌義縣荐棘。答曰,已諭,亟停勿煩。
行大司諫沈墢,司諫申大脩啓曰,請還寢鍾城府爲奴罪人天大酌處之命,依律處斷,請大靜縣爲奴罪人仲義,依律處斷,請崔百男,邊遠定配。半行刀割請黑山島爲奴罪人五得,依律處斷。措語見上答院曰,勿煩。
大司憲兪彦述,掌令鄭彦暹·柳薰啓曰,請還寢東呂·址淳等還配之命,更令王府,嚴鞫得情,請還寢定配罪人金柱泰減等之命,請黑山島爲奴罪人五得,依律處斷。半行刀割請大靜縣定配罪人丁潤愼,亟命依律處斷,請黑山島定配罪人鄭世柱,依律處斷。措語見上答府曰,勿煩。
尹勉升,以義禁府言啓曰,今此擧動時本府都事,當爲備員,濟州牧大靜縣出使都事任希厚,卽令該曹,口傳相換,何如?傳曰,允。
吏曹口傳政事,禁府都事任希厚,典牲主簿洪紹海相換。
以黃海監司李在簡狀啓,長淵居烽軍金萬迪等渰死事,傳于安兼濟曰,令本道,恤典擧行。
韓必壽,以吏曹言啓曰,忠淸道都事趙武範呈狀內,身病甚重,時月之內,萬無赴任之望云,身病旣如是危重,不可强令赴任,依例改差,何如?傳曰,允。
又以吏曹言啓曰,宗簿寺主簿林得浩呈狀內,身病甚重,勢難察任云,依例改差,何如?傳曰,允。
林鼎遠,以兵曹言啓曰,今此舊邸經宿時,斥候伏兵,令禁衛營擧行,而軍兵環圍斗等節,依例爲之事,分付該軍門,何如?傳曰,允。
又以兵曹言啓曰,依傳敎,隨駕內入直禁軍將李軾,率禁軍入直本處,而明日開門後,還赴本陣之意,敢啓。傳曰,允。
尹勉升,以刑曹言啓曰,尹碩佐,特減一律遠配,金益大,減律島配,皆令今日內擧行,待城開,卽爲押付事命下矣。依傳敎,罪人尹碩佐,咸鏡道甲山府,金益大,全羅道興陽縣蛇渡鎭,竝定配所,待城門開,卽爲押送之意,敢啓。傳曰,知道。
林鼎遠,以訓鍊都監言啓曰,依傳敎,隨駕將校·軍兵等處,設粥分饋之意,敢啓。傳曰,知道。
又以禁衛營言啓曰,依傳敎,本營隨駕軍兵等處,設粥以饋之意,敢啓。傳曰,知道。
又以兵曹言啓曰,依傳敎,隨駕駕後禁軍及標下軍兵等處,設粥以饋之意,敢啓。傳曰,知道。
又以兵曹言啓曰,今四月二十二日,京居良人金命福稱名人,自興化西挾門入來,鳴申聞鼓,依定式,下該曹推問,何如?傳曰,允。
尹勉升,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉之意,敢啓。傳曰,知道。
上在彰義宮。
鄭順采啓曰,都摠府郞廳·兵曹郞廳來言,闕內各處入直軍兵夜巡檢之意,敢啓。傳曰,知道。
壬辰四月二十二日辰時,上御資政殿。晝講入侍時,知事李景祜,特進官尹東晳,參贊官閔百順,侍讀官徐逈修,檢討官趙英鎭,假注書金孝眞,記事官申禹相·李基崧以次進伏訖。上具翼善冠·袞龍袍,御資政殿南廊,講訓義小學,自子思子曰天命之爲性,止雖曰未學吾必謂之學矣。儒臣輪讀,參贊諸臣文義訖,仍命內局及詣臺臺臣同爲入侍,進湯劑後,上曰,此雖非儒臣之過,傳啓已久,入侍宜有規警,而默默入侍儒臣,一竝遞差。出傳敎上曰,噫,近者國有耳目,予則悶旱雖爲此,近者減等,至於六人之多,而無循例爭執之事,已涉寒心,而噫,昨日金鍾秀處分,予雖若此,於臺臣則豈可媕娿?至於申思福,予雖寬假,合啓方張之時,敢稱大臣,何心合目?以此觀也,謄傳彌縫,其何辭也?今日御製已諭,亦俟公議,只謄傳古紙,其亦寥寥,行呼唱詣闕,豈不自恧?今日詣闕諸臺,一竝施以刊版之典。出傳敎上曰,在院承旨竝入侍。出榻敎行都承旨韓必壽,右承旨安兼濟,左副承旨林鼎遠,右副承旨尹勉升,同副承旨閔百順進伏,上曰,今日有君乎,有國乎,有紀綱乎?雖悶旱,六人酌處,臺臣猶可爭也,昨無聞今無聞,已不可使聞於隣國,而此猶末節,噫,昨日之擧,意蓋深矣,則人皆着至當胄,其猶此中趙靖世,其雖以于代訟者,昨日之擧,近者初見,故滌其舊新其嘉,已下敎,至諭相臣,予雖然,於都憲則其宜引嫌,其餘多臺旣入,宜乎爭執,以抑其次者,言之,昨夜兩處分者,皆命卽招決放,此予雖伸理,臺臣必爭故若然,渠何敢逾囹圄?意蓋此也,豈特此乎?於金鍾秀,不爲引嫌,亦不爭執,萬古豈有此等臺臣?關係莫重,故業已處分,不飭儒臣,其亦略處,以此觀也,莫云竄島,其氣勢可知,雖不目覩,決非金致仁,自爲領袖,予已諒矣。聞領相二字,予心悵然,其本是誰?昨已下敎,雖不擧名,朝鮮有耳目者,人孰不知,而鐵中錚錚,故節目雖不言,嚴正以下之後,良久趑趄,强請乎此,此雖衰,已知其猶錚錚故下敎,今觀氣像,豈特畏金致仁,寔畏其本也,何以謂畏?寔淸寔名。噫,彼漢高聞酈生之言,其命刻印,聞張良請借前箸之語,亟令銷印,何嫌銷刻之言?蓋由於此,此猶然,況今者之事乎?以謂有公議,御製已諭,趙靖世單子姑置,今觀擧措,萬萬寒心,今君有臺閣乎?若此不已,噫,昔年甚矣黨人,可矜苟差,特爲承旨,其時聞故相所奏,因此時體大異云,尙今思焉。噫,此猶若此,況今乎畏其叔姪,當嫌而不嫌,當爭而不爭,甘心聾瞽,予若不鎭,其弊勝言,金鍾秀特放之命,趙靖世調用之命,一弄寢焉,使朝鮮臣子,咸知君雖衰耗,太阿猶持焉。噫,此等莫重,初何啓而已,復默,耳聾口啞,雖衰不可不下行耳目之事者也。出傳敎上曰,旣命動駕,挾輦軍六十名,內入直前後廂軍六十名,禁·御兩營外入直軍分半,訓將只領新營標下軍,隨駕禁軍百名,以內入直隨駕,扈衛軍官與餘軍留營·留陣皆安徐。出傳敎上曰,以駕轎必行,承旨侍衛,資政門待令。出榻敎上曰,左承旨牌招。出榻敎藥房都提調申晦請進湯劑,上命內局提調更爲入侍,都提調申晦,提調李景祜,副提調韓必壽,御醫方泰輿以次進伏。進湯劑訖,命退,諸臣以次退出。
壬辰四月二十二日巳時,上御資政殿南廊。藥房入診入侍時,都提調申晦,提調李景祜,副提調韓必壽,假注書李柱延,記事官申禹相·李基崧,醫官方泰輿·鄭允協·慶絢·徐命緯·金孝儉·白文昌以次進伏訖。晦曰,夜間聖體,若何?上曰,一樣矣。晦曰,寢睡·水刺之節,亦若何?上曰,一樣矣。晦曰,日已向晩,敢進湯劑矣。上進御一貼後,晦又請診候,上曰置之,仍命同副承旨入侍,賤臣出去,與閔百順偕入進伏,上命讀各道老人成冊狀啓後,晦又請進湯劑,上進御一貼,仍命退,諸臣皆退出。
壬辰四月二十二日申時,上詣彰義宮,擧動入侍時,行都承旨韓必壽,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,假注書李柱延·金孝眞,記事官申禹相·李基崧以次隨駕訖。上具翼善冠·袞龍袍,秉轎出資政門,仍詣彰義宮後,諸臣以次退出。
上在慶熙宮。停常參·經筵。
自昧爽至午時,或灑雨或下雨,測雨器水深一寸三分。
自昧爽至未時,或灑雨或下雨,測雨器水深一寸四分。
自昧爽至申時,或灑雨或下雨,測雨器水深一寸六分。
自昧爽至申時,或灑雨或下雨,測雨器水深一寸七分。
經宿翌日,大殿,政院·玉堂·藥房口傳問安。答曰,知道。
王世孫,遣醫官問安。答曰,知道。
朝廷二品以上·六曹堂上單子問安。答曰,知道。
還宮後,政院·藥房口傳問安。答曰,知道。
中宮殿·惠嬪宮,藥房口傳問安。答曰,知道。
以承傳色口傳下敎曰,今方雨下,少間入侍。
又下敎曰,聞此雨,勝於建功矣,少間當令入侍,姑休焉。
以備忘記,傳于韓必壽曰,噫,心猶莫欺也,況蒼蒼乎?以此有此心,其何其何?親禱漠然,嗚呼,今予修人事而已,有志莫能,何故何故?昨日命駕,誠在爲民,何敢曰處堂而晏然晏然?雖若此,得霈無期,聞雨聲,若徹心。嗚呼,衰苶特甚,世道無可謂,耳目昨已判,渺然何云,嗚呼回駕,莫知何日,猶能得霈,嗚呼,民依於予,予依於蒼,得此雨于何?雖謝高高,吾民庶幾,嗚呼,何以得此?雖若此,代犧禱,何敢固必?從容以待,料表料表,待殷湯白嬰草舍,當見三公,開門後來待,來時掩窓,予有意恧對民,回時亦效古,以步輿回,亦依古例,侍衛隨駕皆乘馬,亦效古例,自舊邸門至闕門,捧上言,雖然豈敢得一雨解心?待報尺,當從容回駕矣。
以備忘記,傳于韓必壽曰,噫,須看今日朝鮮,兩代元輔負君負先,人君耳目,其聾其啞,謂以世道,奇奇怪怪,若問人心,望倖自賢。嗟哉,吾民,困窮蔀屋,謂以風俗,其何可恃?環顧中外,予將何恃?衰君而已,其何恃也,其誰依也,而嗟哉,衰名,惟依者高高,其恃者元元,暮年悶旱,憧憧沓沓,惟蒼恤民,料表得雨,惟蒼悶予,滌此渴悶,雖然莫云得雨,初五日,莫知何日得也,今者甘霈,料表料表,古人惟有戒,君何懈心,臣何張大?報尺雨回,意謂若前,呼寫以此,且聞雨聲,是誰賜,是誰賜?益加自勉,益加自勉。
以備忘記,傳于安兼濟曰,聞雨聲爲民喜,何以得眷吾民?今何初侍水標?
又以備忘記繳還事,傳于林鼎遠曰,得霈而回四字,若收還,當以來月而回書下,政院知悉。
傳于林鼎遠曰,得雨可喜,宿衛軍兵雨具。
又傳于林鼎遠曰,觀像監官員記過,興化門待令。
傳于李碩載曰,左承旨入侍。
傳于林鼎遠曰,承旨與臺臣入侍。
傳于尹勉升曰,開陽門,下批後下鑰。
以政官再牌啓辭,傳于尹勉升曰,置之,開陽門下鑰。
尹勉升,以弘文館言啓曰,本館下番,無他推移之員,不得不上番姑降入直之意,敢啓。傳曰,知道。
傳于林鼎遠曰,諸司預備百官,竝雨具。
又傳于林鼎遠曰,三公入侍。
林鼎遠,以備邊司言啓曰,新舊軍餉軍作米·戰兵船價米·射軍木作米,浦項穀居米·居二拿問,居三推考,元還上及營別會居末拿問,居二推考,自是事目,舊還則每年分數捧上,而未捧守令,分輕重勘律事,亦有定式矣。取考各道捧未捧狀啓,則平安道軍餉居末,寧城僉使金應九,龜城前府使金天相居三,仇寧前萬戶洪禹範還上居末,宣沙浦僉使趙德倫居二,彌串僉使張泰軫,慶尙道元會居末,淸河縣監嚴球居二,熊川縣監趙重選軍餉居末,熊川縣監趙重選居二,機張縣監盧弼相軍作米居末,淸河縣監嚴球居二,昌寧縣監李雨培居三,大丘前判官鄭錫達戰兵船價米居末,熊川縣監趙重選居二,機張縣監盧弼相浦項穀居末,浦項別將鄭錫興居二,淸河縣監嚴球射軍木作米居末,淸河縣監嚴球營別會居末,昌寧縣監李雨培統營軍餉居末,慈仁縣監洪景顔未捧,溫陽前郡守洪載淵京畿軍餉還上居末,舊還全未捧,喬桐前府使金範魯矣。軍餉軍作米·戰兵船價米·射軍木作米,浦項穀居末,雖有赦令,曾無蕩滌之例,而嶺南則已有設賑處分揀之特敎,溫陽前郡守洪載淵,則因該道道臣狀聞,以各樣還上未捧,旣已依本律勘處今無可論,喬桐前府使金範魯,則該府以尤甚邑,方在設賑之中,視嶺南宜無異同,一體分揀,只軍餉居末,拿問處之,軍餉居二·居三,還上居末·居二守令·邊將,纔經赦典,係是宥旨前事,竝依前例分揀,何如?傳曰,允。
又以御營廳言啓曰,去夜犯夜人無所捉,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
獻納郭鎭純疏曰,伏以臣以疎逖之賤,衰朽之質,曾無一言之可裨,又乏寸長之足取。且臣昵於幼聞,昧於時宜,是以規官而每招權貴之嗔,陳勉而自陷猥越之科,臺端一步,豈臣復叨之地,而除旨適下於大論方張之日,逃遁不得,章皇出肅,力疾登筵,隨行參啓者,已多日矣。臣得伏見昨日傳敎下者,驚惶慙恧,措躬無地,卽當詣臺引避,而關隔之症,夜來猝發,轉側須人,呼吸不通,欲起還仆,方此倩人構疏之際,又伏聞今日入侍諸臺刊版之命,尤不勝惶隕震懍,不知置身之所也,其當論不論之失,固不異於入侍與否也。嗚呼,古人云,言路開而城門閉,則其國治,城門開而言路閉,則其國亡,臺閣之重且大旣如是,則其選必也年少望重之人,然後可以當之,而夫何近來臺望一出,而若非老殘無勢之人,則必是鄕曲迷暗之類也,其何能立殿陞爭是非,與宰相,相可否乎?銓官之此習,已成時態,臣之慨然於此者久矣。至若合辭旣發之後,則尤宜愼簡,而至以如臣癃殘昏劣屢試蔑效者,備擬充數,固不勝其駭於聽聞,而其他諸望,一依前套,屢百侍從,豈乏其人,而以致中朝之歎,至發於悶旱之日乎?臣謂吏曹判書朴相德,宜施罷職之典矣,臣之去就,已無可論,伏乞亟許刊削,以安微分,公私幸甚,臣無任屛管祈懇之至。
壬辰四月二十三日辰時,上御彰義宮易安窩。三公入侍時,領議政金相福,左議政申晦,右議政李溵,左副承旨林鼎遠,假注書金孝眞,記事官申禹相·李基崧以次進伏訖。金相福曰,作日動駕,聖體,若何?上曰,一樣矣。金相福曰,頃以得雨後復膳之意,已爲陳達,今當仰請矣。申晦曰,報謝蒼穹之道,非此則何以耶?李溵曰,蒼穹感于我殿下之至誠,降此甘霈,豈無報謝之擧乎?上曰,是何言耶?五月五日,亦必以報謝爲言乎?三相齊聲奏曰,至於不獲已之事,則亟回聖心,俯循群情幸矣。上命鄕民待令者入來,下問雨澤農形後命退,令惠廳二人,各給三斗米,上曰,水標一尺三寸之報殊常,宣傳官一人,使之摘奸以來,而如或差爽,則當決棍矣。出傳敎藥房都提調申晦請進湯劑,上曰,藥房提調持湯劑入侍。進湯劑訖,上曰,受蒼穹之賜,料表得雨,而此際聞湖南·海西雨澤狀啓,湖南雖心弛,海西,雖有得雨處,淺深不均,且設祈祭處,而噫,今者之雨,若能其遍,吾民庶幾,而因此以思,子曰,繪事後素,此有素然後可以繪,以此推也,社壇重焉,其雖祈雨,壇不致潔,神何以歆?曾聞外方社壇,牛馬場者多云,此等時,雖灑掃行祭,常時若不潔,神何依乎?今方下敎,聞雖勝於前,爲守令者,卽民社任也,心在乎壇,其能致恪,此等之時,必有效,另加着實事,使政院,下諭于八道道臣·兩都留守。出傳敎上曰,回駕後朝廷問安。翌日問安。竝安徐。出榻敎上命水標摘奸宣傳官入侍,下問水標淺深後命退,上曰,騎馬四匹立之,宣傳官二員入侍。出榻敎宣傳官李性喆·鄭運達入侍,命東·西郊摘奸以來,申晦請進湯劑,上命藥房提調,持湯劑更爲入侍,進湯劑訖,諸臣退出。
壬辰四月二十三日午時,上還宮入侍時,行都承旨韓必壽,左承旨李碩載,右承旨安兼濟,左副承旨任鼎遠,右副承旨尹勉升,同副承旨閔百順,假注書李柱延·金孝眞,記事官申禹相·李基崧以次進伏。上具翼善冠·袞龍袍,以乘輿,出彰義宮,還詣延和門外,降輿殿座後,命觀象監禁漏官拿入,上曰,爾職在禁漏,測雨器之形止,不卽來報,不可無飭,決棍七度後拿出。仍乘輿,自通陽門還入,命左承旨入侍,李碩載進伏,上曰,今得甘霈,誠是千千萬萬料表,其亦喜者,予則雖欲沾濕,爲隨駕人,乘少霽回駕,坐門其久,能免沾濕,觀今風勢,其亦釀雨,吾民庶幾。測雨器報寸,設此後初聞,雖然其旱其雨,專由一人一心,一人其誰?卽予也。古人旣云,勿以得雨而解心,政謂今日也。此時堤堰灌漑,另加申飭,令備局,畿甸堤堰,令備郞摘奸以來,得雨處民,宜示志喜,延秋門契民,兩參報登前,特免其役,以表予仰謝蒼穹之意。出傳敎命退,諸臣以次退出。
壬辰四月二十三日酉時,上御集慶堂。詣臺臺臣入侍時,持平姜彛福,正言任希曾,右副承旨尹勉升,假注書金孝眞,記事官申禹相·李基崧以次進伏訖。上命臺臣進前,姜彛福曰,臣本庸愚,不合於耳目之任,而當此大論方張之日,他不暇顧,冒沒承膺,連日詣臺矣。昨緣賤疾猝劇,未得隨諸僚同入,伏見傳敎下者,責敎截嚴,至有詣臺諸臣刊版之命,臣誠惶隕悚蹙,無地容措,若論不言之罪,臣與被罪諸臺,固無異同,而臣獨倖免,不成事理,其何一刻仍冒於臺次乎?請命遞斥臣職。上曰,其旣不參,則今者撕捱太過,勿辭亦勿退待。出擧條彛福曰,請還寢東呂·址淳等還配之命,更令王府,嚴鞫得情。措語見上上曰,勿煩。請還寢定配罪人金柱泰減等之命。措語見上上曰,其勿復煩。請黑山島爲奴罪人五得,依律處斷。措語見上上曰,勿煩。一行刀割請大靜縣定配罪人丁潤愼,亟命依律處斷。措語見上上曰,勿煩。以上出擧條彛福曰,近來貪風日盛,民不支勘,專由於贓法不嚴之致,有識之寒心,厥有久矣。鄭世柱身爲守宰,幼弄糶糴,私用五千兩錢,旣已自服於金吾嚴訊之下,則論以贓法,決不可島配而止,請黑山島定配罪人鄭世柱,依律處斷。上曰,勿煩。出擧條正言任希曾曰,臣於臺地,豈有一分可堪之望,而適當大論方張之時,他不暇顧,章皇出肅,日詣臺者今已一望,而忱誠淺薄,終不能仰格天聽,此亦臣之罪也。昨日賤疾適苦,不能隨諸臣同詣矣,以再昨日處分後,臺閣宜卽爭論,而一不論執,責敎截嚴,詣臺諸臣,至被刊版之典,臣獨見漏,臣誠不勝惶懍愧蹙之至,臣以同是行公之臺,雖於其時,適不同入,若論具媕娿不言之罪,臣與被罪諸臣,初無異同,其何可一刻晏然職次乎?昨日動駕,今始來避,所失尤大,請命遞臣職。上曰,旣不登對,今者撕捱,其涉太過,勿辭亦勿退待。出擧條希曾曰,請還寢鍾城府爲奴罪人天大酌處之命,依律處斷。措語見上上曰,勿煩。請大靜縣爲奴罪人仲義,依律處斷。措語見上上曰,勿煩。請崔百男,邊遠定配。措語見上上曰,亟停勿煩。一行刀割請黑山島爲奴罪人五得,依律處斷。措語見上上曰,勿煩。任希曾曰,定配罪人尹碩佐持刃刺人,金益大假牌稱出身,俱旣明白,則不可以泥醉不省事,買得異僞造,有所容貸,今此減律定配之命,雖出於好生弭災之盛意,旣係一律,皆無情法之可疑,則惟輕之典,非所可擬,請還寢定配罪人尹碩佐·金益大減等之命,依律處斷。上曰,不允。以上出擧條臺臣先退,命承旨讀上言後,上曰,遵古例,特命捧上言,何拘常例?違格勿論,六丈中一人,卽八十六歲,豈特前敎?今亦特資,嗚呼,此人何待回啓?金夏珍特爲加資,今日內口傳下批,一人爲其祖,一人爲其父,或九十三歲或九十歲二人,其父年皆八十七六歲歲加資,況此人?下該曹,一體加資,一人年雖此中下,旣經同知前例,若何?令該曹考例,卽爲稟處。出傳敎命讀獻納郭鎭純上疏,上曰,臺臣處分,與他有異,今者郭鎭純之章,此等駭然,予今初聞,若今柏府·薇垣,詣臺撕捱,臺禮卽然,其不爲此,設或可斥者,勿論其心公私,其他則可也。渠亦此人之政,則今者此請,此亦萬古所無,雖然先撕捱後論人,其猶可也,此等駭熊,暮年初聞,況渠雖不參,以此譏斥問備可也,亦何若此?以差余人皆若此,銓官何以措手?其於規官而每招權貴之嗔,陳勉而自陷猥越之科句語,莫知其某人,亦莫知指何事,而亦涉殊常。噫,彼吏判,予用久矣,頃者政事,予嘉其公公然,此請誠是萬萬料表,非欲逐其挾雜,噫,近者銓官,其皆若此,而於今此人,又涉孟浪。噫,其所處分,視若例事,旣不詣臺,亦不俱格,所謂不俱格者,設有指他人譏斥者,先辭職後所懷,例也。不此之爲,憤其擧擬自當之事,自斥于人,此所謂萬古所無者也,其在勵廉恥正風俗之道,不可不嚴處,此章旣給,獻納郭鎭純,特施削職之典。出傳敎上曰,郭鎭純,雖已處分,靜思旣見下敎則可論不論,專心吏判自綻,豈特削職而止?刊名臺望,其正風敎。出傳敎上曰,諸臺儒臣多闕,政官牌招開政,以在京無故人備擬。出傳敎上曰,政官牌望申飭。出榻敎承旨奏校理鄭好仁·副校理趙載俊違牌傳旨,上曰,已下敎,雖入侍儒臣,其用輕典,況不參者乎?其所違牌,極涉太過,竝只推,牌招入直。出傳敎命退,諸臣以次退出。
上在慶熙宮。停常參,只晝講。
藥房都提調申晦,提調李景祜,副提調韓必壽啓曰,昨日動駕經宿,得雨回鑾,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安。竝此仰稟。答曰,知道。雖得料表甘霈,水標尺餘,測雨器亦寸餘,猶霽猶霽,此何由乎?予心雖固,其欲張大而然,氣則一樣,見更霈然後當飮建功矣。
中宮殿·惠嬪宮,藥房口傳問安。答曰,知道。
以備忘記,傳于安兼濟曰,今予一心,一則追慕,一則爲民,昨者此擧,籲心蒼蒼,爲予元元,雖得甘霈,爲三軍旋回,雨亦隨霽焉。恒言三日雨可沾遍,其若徹宵沾焉,猶欠可敍,竟夕至曉,一向霡霂,朝見太陽,日若照心,是何是何?卽予卽予,其臣因此,欲請復膳,其君旋回,伈伈泄泄然,其何以謝蒼穹?其於昨日殿座門,先爲晝講,召見鄕民焉,知經筵·特進官,以惠堂戶判入侍,令京兆,招集鄕民來京者以待,時刻,待敎,只入正時。
藥房口傳啓曰,臣等於問候之批,未蒙入侍之敎,誠不勝抑鬱之至,顧今終日勞動之餘,聖候診察,湯劑進御,一時爲急,而至有待更霈當飮之敎,昨日之雨,得之方寸,慰滿三農卽今耕播,未爲不足,況此雨意方農,而不許召接,悶迫之極,不避煩猥,冒此瀆擾,伏乞卽許湯劑入侍,千萬幸甚,惶恐敢啓。下敎曰,如是而臥,萬事若匹夫,其止之。
藥房口傳啓曰,臣等,俄者前席,仰請湯劑之奉進,而忱誠淺薄,終未蒙許進,臣等之焦迫罔措,姑不暇言,而其在保嗇聖彤之道,果何如?申牌已報,尙未進一貼,臣等職在保護,不避煩猥,來伏閤外,冒犯瀆擾,伏乞暫許持湯劑入侍,千萬顒祝,惶恐,敢啓。答曰,深悔經先回,此亦贖其愆,卿等速休,以便予心。
藥房再啓曰,臣等,猥陳焦迫之懷,顒俟召命之下,及承批旨,乃有速休之敎,臣等,相顧愕爾,不勝抑塞之至,顧今移次竟夕,凡於調護之方,尤宜益留聖念,而日再常御之湯劑,尙未進一貼,區區下情,轉益罔措,敢此更瀆,暫許持湯劑入侍,千萬懇祝,惶恐,敢啓。口傳下敎曰,欲伸一心,若不請復膳,則建功入之,欲請之,則建功其置之。
口傳下敎曰,若如是,則水刺,當不進矣,與原任同爲退去,內局亦休焉。
又下敎曰,宣傳官二員待令,騎馬四匹立之,楊州高陽社壇,看審以來。
又下敎曰,免相免原任,求對諸臣·承旨儒臣,竝解見任。
藥房口傳啓曰,臣等,竟夕守閤,屢次瀆擾,致勤嚴敎,此固臣等之罪,而更鼓已深,湯劑尙未進一貼,非不知夜中煩聒之爲萬萬惶悚,而區區下情,不勝焦迫,來詣閤外,敢此呼籲,伏乞暫許持湯劑入侍,千萬幸甚,惶恐敢啓。
韓必壽啓曰,時原任大臣有稟達事,來詣請對矣。
韓必壽又啓曰,領議政金相福,右議政李溵,來詣閤外請對矣。
李碩載啓曰,諸承旨有稟達事,來詣請對矣。
安兼濟啓曰,玉堂上下番,有稟達事,來詣請對矣。
備忘記曰,昨日回駕,心若何,心若何?爲挾輦軍·扈衛軍,雖回駕,竟夕霡霡,霂霂一霔漠然,朝來猶有其竟意見太湯,心已動矣,於今快晴,此高高蒼穹,若耳提面命而然,若再昨舊邸,初皆默默,理則同也。於此豈可憫挾輦,亦豈悶扈衛?此差備內小室,此猶餘事,體昔年,復膳焉可已也,而爲五五若此若此,而甘霔亦何期?予志固定,其亦得意,三原任速休便息事,令史官傳諭。
韓必壽啓曰,領中樞府事金陽澤,行判中樞府事韓翼謩,行判中樞府事李昌誼,雖伏承退休之命,下情不勝焦悶,敢此詣閤求對矣。
備忘記曰,予聞修於下,有於上,予若有誠,霈何止焉?昨夕雖旋止,猶冀徹宵,今朝太陽照窓,其何由乎?於君得霈而旋回,其臣欲仍此而請復膳,予雖衰,知此熟矣。今朝見太陽,一則照予心,一則勉予心,何謂照予心?此諒予固心也,何謂勉予心?此或恐懈其心也。嗚呼,予心何敢一得霈而懈?嗚呼,予心,勸者雖千,其何動也?雖然,高高何籲,漠漠何孚?今聞時原任來,爲予賀得霈而來乎?因此請復膳而來乎?豈在復膳?意在五五若此,而昨日霡霂固宜也,今朝太湯亦宜也,若此而勉予是也,今見太陽,由予誠淺,其況此時,抑何若此?臨時下敎端午貼皆停。
備忘記曰,昨得甘霈,豈予豈予?卽受賜受賜,然爲三軍旋回,而猶瞻雲漢,心在舊邸,東風釀雨,以期竟夕,水標與測雨器,皆雖尺餘猶惜仍霽,其何由乎?其本誠淺,而雲觀官操縱,耳目臣駭然,此亦予也。豈特此?予雖心固,其欲張大,何期竟夕?高高眷民,憧憧者予矣。
備忘記曰,噫,人之所以爲人,孝悌而已,追憶昔年,予懷萬億,國之所以爲國,遵古制而已。嗚呼,於此旱,雖無此事,旣曰復膳,則報秋後復膳,三百年古規,噫,今年偶同者乎?此雖由於爲君心,將順其美,孔聖旣云,莫重古例,何敢爲宗簿低仰?昨得甘霈,夕復霡霂,今朝快晴,奚特願察其影?亦豈云憧憧,誠瞿然恧然,欲復詣舊邸,仰謝蒼蒼,而爲三軍留此,此心可伸萬事皆便,則竟夕守閤,使其君,莫能一刻交睫,此皆予誠淺,何顔對臣民?政院惟允,儒臣引經,暮年予哂,日雖西昇,此心豈更?今猶若此,明春勝道,因此雨時皆數匙,春已太康,夏豈復爲?此猶第二件事,予心則遵昔,困於臣而强從,何顔仰蒼穹,何顔拜他日?噫,兩代相臣,其猶負君負先,莫云其衰,予豈忍負倉穹負昔年,壬癸兩年雖相同,宜守宜守,況同年同月乎?此請息然後予當酬應諸臣,當飮建功矣。噫,甲戌猶然,況今年,再昨爲民憧憧,惟修予道,故雖强飮建功,於今予心,若金若石,孰敢勝予?
備忘記曰,此後敢請復膳,此莫體古例,惟循時體者,此甚於時相時體領袖,此猶歇後,政院知悉。
備忘記曰,旣示予意,心則愛君,時原任·承宣·儒臣下敎安徐,命召,皆令史官傳授,今日本坐直,承宣·儒臣,牌招入直。
尹勉升啓曰,憲府監察茶時,諫院闕啓,俱涉未安,持平姜彞福,正言任希曾,竝卽牌招,何如?傳曰,允。
韓必壽啓曰,今日殿座時,承旨當爲備員,而左承旨李碩載,以式暇不爲仕進,卽爲牌招,何如?傳曰,允。
韓必壽啓曰,時原任大臣,伏承下敎,轉益焦迫,敢又冒罪求對矣。
傳于閔百順曰,殿座時巡更稽緩,衛將年八十,安徐,部將,令騎郞,決棍十度。
又傳于閔百順曰,坐本直承旨·儒臣,皆入來後下鑰。
以持平姜彞福,正言任希曾牌不進罷職傳旨,傳于閔百順曰,只推。
以平安監司具允鈺狀啓,理山等官東部面良人金世郁孫女六歲兒等爛死·渰死事,傳于尹勉升曰,令本道,恤典擧行。
尹勉升,以義禁府言啓曰,寧城僉使金應九拿問事,傳旨啓下矣。金應九時在任所云,依例發遣府書吏,交代後拿來,何如?傳曰,允。
又以訓鍊都監言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉,敢啓。傳曰,知道。
壬辰四月二十四日午時,上詣延和門。殿座入侍時,行都承旨韓必壽,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,假注書李柱延·金孝眞,記事官申禹相·李基崧以次侍立。上具翼善冠·袞龍袍,乘輿出通陽門住輿,上曰,予心憧憧,雖未下敎,此非祗迎,則宜乎稟也,政院雖若此,中官宜稟,而皆着黑團領,故駭而問之,則政院若此云。今日凡事駭然,一何若此?諸承旨從重推考,身爲近習,不稟予,只隨政院,此等中官,將何用哉?諸中官,越捧一等,若此旋晴宜也,其外皆若此,而轎子差備武隷廳,皆着常衣,誠是,人君擧措,懲勸而已,駭者旣懲,其善者宜勸,轎子差備武隷廳,問名,令該曹,加給其料。出傳敎上詣延和門外,降輿殿座,晝講入侍,知事元仁孫,特進官李思觀,參贊官安兼濟,侍讀官鄭好仁,檢討官趙載俊,假注書金孝眞,記事官申禹相·李基崧以次進伏訖。上講大學,自子程子曰,大學孔氏之遺書,止其所薄者厚未之有也,上下番儒臣輪讀後,經筵諸臣,各陳文義。鄭好仁曰,止於至善之義,卽事理當然之謂,悶旱之時,減膳虔禱,止善之道,得雨之後,還復常膳,此謂當然之謂也。趙載俊曰,先誠其意之誠字,是實字也,以今言之,上答天心,下循群情,尤爲實之本也。上曰,此文義非也,夜起瞻雲,今復快晴,此實蒼穹戒予也,且欲法堯舜,當法祖宗,前壬辰秋後復膳之制,予豈敢不遵耶?韓必壽曰,時原任大臣來待矣。上曰,時原任大臣入侍。出榻敎領議政金相福,領中樞府事金陽澤,行判中樞府事韓翼謩,行判中樞府事李昌誼,左議政申晦,右議政李溵進伏曰,移時殿座,聖體,若何?上曰,一樣矣。相福等曰,今者湯劑不進,誠是意外,臣不知何爲而不進也。上曰,蒼穹示警,予何敢弛心?此正耳提面命者也。命鄕民入來,下問雨澤及農形後,上仍步詣憶昔窩,諸臣退出。
上在慶熙宮。停常參·經筵。
申時酉時,日暈。
藥房都提調申晦,提調李景祜,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢未問安,竝此仰稟。答曰,知道。事已帖然,故回來貼身,靜修人事,氣何暇諭?予心定矣,待敎入侍,今夜徹宵夢,其亦異常矣。
中宮殿·惠嬪宮,藥房口傳問安。答曰,知道。
藥房口傳啓曰,朝看問候之批,有待敎入侍之敎矣。日已向午,召命來下,昨今日湯劑之停進,萬萬焦迫,臣等,相率詣閤,冒犯瀆擾,伏乞亟降持湯劑入侍之命,千萬懇祝,惶恐敢啓。
備忘記曰,高高蒼穹,何敢取必?今者予意,豈云欠足?第爲民甘霈,因予旋止也,其豈七年旱,三夏內必也一霈,此悚愆者也,卿等休請焉。
藥房口傳再啓曰,臣等,連日守閤,天聽邈然,今又承休請之命,臣等,焦遑罔措,已不可言,而得伏見所下御製爲氣苶爲敎,下情憂迫,當復如何?湯劑停進,形見如此,而一日二日,今且過午,召命不下,一向牢拒,臣等,不敢知聖上何爲而自輕至此耶?卽今悠悠萬事,莫過於保嗇聖躬,保嗇之方,專在於湯劑,而停闕已至兩日,況奉此下敎,徒畏煩聒之罪,不思奉進之道,泄泄伈伈,祗伏閤外,恭俟召接,則保護之義,決不當若是,其可曰有臣分乎?衷情抑塞,言不知裁,惶悚之極,尤無所容,伏乞更加三思,亟許持入湯劑,無使臣等,罪上添罪,千萬懇祝,惶恐敢啓。
承傳色口傳下敎曰,聞簷水然後飮建功,何如是困予乎?心已定,其止之。
藥房口傳三啓曰,臣等,猥陳抑鬱之情,日已向暮,下情焦迫,固不暇言,湯劑之關係如何,而停進已二日,臣等之披瀝已竭,而天聽愈邈然,祗緣臣等庸懦,徒知嚴畏,初未效古人排闥之義,又不能天陛碎首之計,其爲失職之罪,誠萬萬矣,情窮勢迫,冒罪煩瀆,伏乞卽許持湯劑入侍,千萬懇禱,惶恐敢啓。
韓必壽啓曰,領議政金相福,右議政李溵,焦迫之極,隨藥院之後,詣閤求對矣。
備忘記曰,東漢王覇,因誠祝,河水堅氷,而今予誠淺,已得之霈旋霽,此豈特卽予,公然若鬧而然矣。嗚呼,壬午復改以後一朔六對,豈可闕一?其況進定者亦多,雖然於今自誠自勉,雖霎時,復聞霈然聲,然後飮建功對諸臣,今將午而漠然,其令各修本職,靜臥而已。
韓必壽啓曰,領議政金相福,右議政李溵,雖伏承休請之下敎,而湯劑尙未進御,下情轉益焦悶,敢此更爲求對矣。
傳于韓必壽曰,內局入侍,大臣同爲入侍。
尹勉升啓曰,今日次對,兩司當爲進參,而除在外外,持平姜彞福,正言任希曾,竝卽牌招,以爲入侍之地,何如?傳曰,允。
以吏曹參議洪檢牌不進罷職傳旨,傳于閔百順曰,只推。
以慶尙監司李潭狀啓,南海·濟州·熊川等邑,海毒猝發,浦民等致死事,傳于李碩載曰,令本道,恤典擧行。
尹勉升,以禁衛營言啓曰,去夜犯夜人無所捉之意,敢啓。傳曰,知道。
又以一二所巡廳言啓曰,去夜犯夜人無所捉之意,敢啓。傳曰,知道。
又以左右邊捕盜廳言啓曰,去夜犯夜人無所捉之意,敢啓。傳曰,知道。
正言任希曾疏曰,伏以臣以次對進參事,早承天牌,來詣臺廳,日勢已暮,尙無引對之命,而俄者備忘中,有聞霈後對諸臣之敎,臣竊不勝訝惑,繼之以抑鬱也。自古帝王所以事天而能格天者,自有其道,固不可以一言一事,取必於一時也。今我殿下憂勞太切,貶損太過,至於却常進之湯劑,拒求對之諸臣,此雖出於殿下之苦心,而使殿下憂勤至於此極者,亦莫非在廷諸臣不善導達之罪也。然以殿下之聖,恐懼修省之盛念,反不免爲中外否隔之歸,群情焦迫,景色愁沮,聖明在上,何不念及於此耶?近日兩次甘霈,得舒目前之憂,繼此以往,時若之雨,猶可庶幾也。殿下何至此過中,而不思所以靜俟之道耶?況弭災恤民之要,尤宜延接諸臣,從容諮訪,以盡其交修之義,今殿下固拒群下,獨憂於上,臣愚死罪,古昔聖王,亦曾有此否?見今大僚求對,旣不得進,臣盡日坐臺,亦無由進身,玆不得不略具文字,冒死投進。伏乞聖慈,幸恕其僭猥,察其愚悃,暫僭方寸之地,亟許諸臣之入對,上下得以交孚,中外得以無壅,千萬至祝,臣無任屛營祈懇之至。批答見上。
壬辰四月二十五日酉時,上御集慶堂。藥房入診,領右相同爲入侍時,都提調申晦,提調李景祜,副提調韓必壽,記事官李鼎揆·申禹相·李基崧,領議政金相福,右議政李溵,醫官方泰輿·鄭允協·慶絢·徐命緯·金孝儉·李以材以次進伏訖。相福曰,聖體,若何?上曰,一樣。寢睡·水刺之節,何如?上曰,一樣。晦曰,俄者御製中有曰氣苶云,下情不勝悶迫矣,俄間聖體更,何如?溵曰,湯劑不進,已二日矣,臣等不勝焦迫矣。晦曰,莫非臣等忱誠淺薄之致也。晦請進湯劑,上進,上曰,今番之雨,雖未浹洽,而亦足以解渴矣。必壽曰,雨澤可謂洽然,而聖上之用慮如此,臣等之所不敢知也。晦曰,不能診候已多日矣,請診之。上曰,置之。晦曰,湯劑累日不進,一貼不可不更進矣。上曰,依。上曰,次對累日不爲矣。晦曰,備堂方來侍矣。上曰,然則注書出去與入,可也。賤臣承命出來,與備堂入進伏,藥房持湯劑更爲入侍。出榻敎景祜持湯劑進前,晦請進,上進御,藥院皆退出。
壬辰四月二十五日夜二更,上御集慶堂。大臣·備局堂上引見入侍時,領議政金相福,左議政申晦,右議政李溵,兵曹判書蔡濟恭,行司直鄭弘淳,戶曹判書李思觀,禮曹判書元仁孫,行副司直金器大,行副司直李重祜,校理鄭好仁,正言任希曾,同副承旨閔百順,假注書金孝眞,事變假注書具性玉,記事官申禹相·李基崧以次進伏訖。上命各道句管堂上進前,詢問雨澤農形得失,蔡濟恭·元仁孫等奏曰,雖未詳知,雨澤頻降,兩麥豐穰云矣。上命讀各道狀聞,金相福曰,此平安前監司具允鈺狀啓也,以龜城軍餉及各樣還穀,反作虛錄,耗上加耗事,戊子以後,該府使罪狀,令攸司稟處,友作耗一千二百六十二石零量減事,令該曹稟處爲請,而該曹覆啓還耗量減一款,不敢擅便,請令廟堂稟處矣。當初以未捧爲已捧,至於反作虛錄,逐年加耗,誠極駭然,而初旣有受食之人,則有異於指徵無處,且今此許多反作之中,安知無吏逋與從中消融者乎?新伯下去,更加査實,當捧者徵捧,畢竟無奈何者,蕩減,似未晩矣。上曰,僉議,何如?申晦曰,莫重餉穀,若以難捧,輒許其蕩減,則後弊,有不可勝言,其中亦豈無可捧者乎?臣意則更加査實,可捧者捧之,終不可捧者,量減似好矣。李溵曰,以道臣狀啓推之,此旣耗上加耗,則其勢不可不蕩減,而餉穀體重,如或有可捧者,則更査處之,似好矣。蔡濟恭曰,民之所食,只是一年之還,而以其守令之不善擧職,逐年反作之故,今乃徵出耗上之耗,則民情,必以爲冤,蕩減之政,似不可不行矣。鄭弘淳曰,三年之間無所捧,而但計其耗上之耗,卽穀簿之虛張,而非民間之所知也。朝家旣知其反作,罪其守令,則獨於耗上之耗,不許其分別,恐非核實之政矣,其吏鄕逋欠,徵其穀罪其罪,未嘗有取耗之例矣。李思觀曰,凡干反作,必不無吏鄕輩參錯於其中,此爲可痛,而以民情言之,則屢年反作,認爲舊逋,而今若計年徵耗,則必以爲冤矣。元仁孫曰,民之所食,只是一年之還,而今若反作之故,徵捧耗上加耗者,似是行不得之政,且以道臣狀聞觀之,可知其難捧,今若使之査實徵捧,必竟不能捧而蕩減,則初不如依狀請施行矣。金器大曰,吏奴亦民也,因年事大歉,旣已未捧,入於反作中,而耗上加耗,一也,如有蕩減之令,則恐不可異同矣。李重祜曰,還穀之當納不納,民習固可駭,而守令之不善擧職,以致年年虛錄,耗上生耗,今若竝徵三年之耗於一番受食之民,則民情似或稱冤矣。上曰,穀物蕩減,守令,依本律施行。相福曰,該府自當考律擧行矣,且監司只請戊子·己丑·庚寅三年耗蕩減,當如是擧行矣。上曰,所奏然矣,依此施行事,分付。出擧條閔百順讀奏黃海監司李在簡加分狀啓,上曰,大臣之意,何如?金相福曰,留庫不多,嗣歲亦不可不慮,前請三萬石加分,故許以二萬石矣,今者又請三萬石,就其中更許一萬石,以準初請三萬石之數,何如?上曰,左右相之意,何如?申晦曰,或慮麥農之不實,有此加請,而若盡許其所請之數,則留庫漸縮,嗣歲之憂,亦不可不念,限折半加給則好矣。李溵曰,昨年海西最爲失稔,窮節民事,聞極可悶,來頭嗣歲之憂,雖不可不念,而道臣狀請,亦必有見而然,三萬石盡許,雖似太過,目下民命接濟,種糧助給,匪加分則無以捄得,若自朝家優許,則其斟量闊狹,又在道臣矣。上曰,依狀請許施焉。金相福曰,今雖依其請特許,而得雨之後,麥農如稍勝,令道臣,闊狹於分還之際,今番所得三萬石,不必盡分,則還錄於留庫條誠好矣。上曰,所奏誠是,依爲之。出擧條閔百順又讀奏開城留守洪名漢加分狀啓,上曰,大臣之意,何如?金相福曰,數旣不多,所請亦必精約,依狀請許施,何如?上曰,依爲之。出擧條金相福曰,文備郞,稍待新穀之登場,追後下送,何如?上曰,依爲之。金相福曰,日昨下敎堤堰之堤字,以諸字書下,改之,何如?上曰,依爲之。金器大曰,臣以兼摠戎使,本廳試射時,昏謬不察,應參直付人,列書於出身之下,而落漏閑良二字,未蒙一視之澤,臣則惶恐待罪,敢此仰達矣。上曰,一體直付殿試,可也。出擧條閔百順讀奏任希曾上疏,答曰,省疏具悉。予聞願察其影,噫,初次得雨,再次得霈,旣諭,誠是萬萬料表,是誰之賜,是誰之賜?高高蒼蒼,眷恤生民,而嗚呼,因予否德,今近五十載臨御,誠未能格于上,惠莫能究于下,而近者衰耗日甚,政令多墜,今者致旱,實由一人,而得霈之後,公然其靳霡霡霂霂,一朝太陽,亦是料表。噫,旣不能躬禱桑林,亦不能身被白嬰,而倖雖得雨,再昨昨日光景,無異耳提面命,是何是何?冥然到今,百無一擧,而見外面,曰以邦慶,三百年古例,因予將癈,猶未聞方千里雨,而霡霂旋霽,反爲張大,則嗚呼彼蒼,焉豈無耳提面命?況瞿然恧焉者,東漢王覇以一臣,爲君以祝,滹沱一河片刻堅氷,其本誠也,今予思慕,初將滂沛,中皆霡霂,一朝旋霽,此豈他也?其君衰暮誠淺而然也。其瞿其恧,暮年初見,雖莫能剪爪斷髮,亦何心飮建功?亦何顔對諸臣?卽予卽予,今者此擧,焉可已乎?雖然大僚守閤,諸宰待廳,雖體孔聖禮使臣之義,强以酬應,須看今日下敎,是豈言顧行之義,亦豈謝蒼穹之道乎?其雖召見,靦然曷諭?嗚呼,令予身許宗國,故其雖强爲,豈徒仰蒼穹而悚然?自顧方寸太極,諒欲無語,然職在法從,坐臺廳,隨事勉予,予用嘉之,亦觀今日侍從,若此若此,其君何用貌瘦之歎?臣何有戒言之臣?予則今日臺閣,可謂亡矣,臺閣亡而國不亡乎?須將此心,輔今衰君。出傳敎上曰,右賢君賞諫,不惜千金,況今予暮年,于今臺諫將亡之時乎?子曰,擧直措枉,能使枉者直,昨旣措枉,今豈不擧直?正言任希曾,特除獻納,旣入侍,其令追謝恩。出傳敎閔百順又讀奏慶尙監司李潭狀啓,上曰,今聞嶺伯狀聞,慶山一縣,一吏反秩若是夥然,而不檢守令,亦涉無謂,其何階梯?令該府,拿處嚴問,登對以奏。出傳敎上曰,今聞姜彝福傳旨,旣不許次對,則焉有臺臣牌招,中官混下,當該中官,越捧一等。出傳敎上曰,頃者下敎,不過國體,而入侍臺臣,旣已含默,則其時儒臣,雖參酌,事勢固然,而其亦過矣,儒臣遞差下敎,安徐。上曰,旣已數次連啓,國綱猶存,其所闕啓已至多日,可謂寒心,吏曹判書朴相德,郭鎭純所爲,萬萬爲駭,業已處分,此可謂毛將焉傅者,何敢一向撕捱?待開門,牌招開政。出傳敎任希曾曰,請還寢鍾城府爲奴罪人天大酌處之命,依律處斷。措語見上上曰,勿煩。請大靜縣爲奴罪人仲義,依律處斷。措語見上上曰,勿煩。請崔百男,邊遠定配。措語見上上曰,曾已諭金鍾秀默默之時,況此乎?予則曰本末倒置,亟停勿煩。一行刀割請黑山島爲奴罪人五得,依律處斷。措語見上上曰,勿煩。以上出擧條希曾曰,臣於崔百男之啓,循例謄傳,至承本末倒置之敎,臣誠惶悚,不可晏然仍冒於臺次,請命遞斥臣職。上曰,纔者謂嘉今嫌無乃太過乎?勿辭亦勿退待。出擧條希曾曰,定配罪人尹碩佐,持刀刺人,金益大,假牌稱出身,俱旣明白,則不可以泥醉不省事,買得異僞迼,有所容貸,今此減律定配之命,雖出於好生䋙災之盛意,旣係一律,皆無情法之可疑,則惟輕之典,非所可擬,請還寢定配罪人尹碩佐·金益大減等之命,依律處斷。上曰,勿煩。出擧條上命東·西郊摘奸宣傳官入侍,問其墻垣精潔與否,對曰,門墻整修,基址精灑矣。命退,藥房都提調申晦請進湯劑,上命藥房提調,持湯劑更爲入侍,進湯劑訖,命退,諸臣以次退出。
上在慶熙宮。停常參·經筵。
藥房都提調申晦,提調李景祜,副提調鄭運維啓曰,伏未審夜間聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。其雖强飮,心何敢弛?氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于鄭運維曰,豈特爲仍霽,風色若何?鳴條卽治世風,聞風聲問風旗,卽西風,於霖雨,西風若下雨,而今日果淸淸,何以風雜,風聲亂而心亦亂,豈特雨漠然?風亦若此,將報申牌,雨徵漠然,風聲亦雜,是誰是誰?卽予卽予,聞此豈非已?頃者奚特憫旱?此可以減膳也,旣非釀雨風,亦非散雨風,此可見政亂,此可見世亂,憫旱用心而得雨,風聲亦用心,嗚呼,衰君,何時用心弛?
備忘記,又傳曰,噫,其雖愛君,孟子曰,事親若曾予者可也,曾元只養口體,曾子養志者養口體而然也,雖然鄒聖,猶曰可也,君親雖曰異焉,忠孝豈可二致?此幼時仰覩于寶鑑矣,況事君,宜從義養志宜也,纔諭御製效紫陽大字其面,今者諸臣從此予心,豈云將順其美?噫,予雖誠淺,君臣重義,宜遵其義,今者廷臣,從時體淸字名字背君者,予當效紫陽語,今有司臣,將大字其面,若近習若知養志者,予當唾其面,若體此意,從時體者,此鄙夫,何足道也?心雖愛君,違義爲君養志者,亦何辭面受唾?嗚呼,今日海東讀書諸君子,咸聽此敎其宜爲眞君子,莫思昔庚子,予將唾其面,自勉猶然,況唾面乎哉?
備忘記,傳于閔百順曰,予見蒼穹,視昏靑靑,是誰是誰?因昨夜强酬應若此,是誰是誰?卽予卽予,內局何內局,建功何建功?且何待其批?予已洞察,業已開釋,銓三堂入侍,開政時,內局入侍,副提調兼吏房,其若慢忽,當先飭知申,都承旨知悉,噫,君雖衰耗,三百餘年朝鮮,其搢紳朝鮮乎?良可寒心也,職在二品,而逡巡謝恩者,皆令當日謝恩。
備忘記,傳于安兼濟曰,承旨有闕代鄭運維爲承旨,牌招察任,房順房,三院副提調例兼。
備忘記,傳于安兼濟曰,鄭光忠爲都憲,沈履之爲薇垣長,牌招察任。
備忘記,又傳于曰,薇垣長爲都憲,李世澤爲薇垣長,牌招察任。
備忘記,傳于鄭運維曰,此非冢宰過,是誠世道怪,問備其何益非,徒損國體,吏曹判書朴相德特遞,其代元仁孫爲吏判,牌招開政,嗚呼,是誰子?今予特授,意蓋深也,若此而風亦雜也。
傳于李碩載曰,惠堂入侍。
閔百順啓曰,宣惠廳堂上鄭弘淳,依下敎來待矣。
傳于李碩載曰,宣傳官五員,送于五部,大釀知來。
傳于安兼濟曰,入侍五部·摘奸宣傳官同爲入侍。
傳于鄭運維曰,人君如此之時,身爲承傳色,中官便臥其家,內班院掌務,牌招立庭,皆入來後退送。
傳于尹勉升曰,分付該府,捧口供,卽爲入來。
尹勉升啓曰,判義禁具善行,同義禁魚錫定·具㢞,持罪人金命材·金穎口招,依下敎來待矣。
鄭運維啓曰,知經筵趙雲逵肅拜單子入啓之後,不爲入來,事甚未安,推考警責,何如?傳曰,允。
以承傳色口傳下敎曰,此何足撕捱者,而焉敢若此?此章特給,一體牌招開政,然後當酬應,內局參議,傳旨只推,一體牌招,此則太峻,使之申飭,此後若捧如此傳旨,當該承旨,當下敎矣,政色書吏懸之,開政後解之,政官入侍開政事,卽爲分付。
又下敎曰,政色書吏,吏判章奏持來書吏,違牌去來書吏,稽謝府書吏,竝懸之。
又下敎曰,沈履之以都憲下敎,此章給之。
尹勉升啓曰,吏曹參判具庠,參議洪檢,來到闕外,而判書朴相德,連爲催促,而特敎申飭之下,終不應命,其在事體,誠極未安,推考警責,何如?
以承傳色口傳下敎曰,下敎,若何而一無消息?政院申飭,若另爲之,則豈如是耶?當該承旨,爲先遞差。
有政。判書元仁孫牌招不進,參判具庠,參議洪檢進,行都承旨具㢞進,以李鎭衡爲司諫,李重海·盧聖中爲掌令,柳義養爲持平,蔡弘履爲正言,李宅鎭爲修撰,李養遂爲副修撰,朴相德爲禮曹判書,呂善應爲左尹,趙榮順爲刑曹參判,鄭象仁爲刑曹參議,金永緩爲金海府使,呂善德爲慶源府使,李景祜爲司僕提調,洪麟漢爲奉常提調,宋煥九爲漢城主簿,宋在淵爲獻陵令,高裕爲軍資正,李毅敬爲繕工主簿,南泰憲爲禮賓主簿,李祖源爲吏曹正郞,申大升爲吏曹佐郞,金孝眞爲自如察訪,王孫敎傅金履坤減下事承傳,兵曹參判鄭運維仍任事承傳。兵批,兵曹判書蔡濟恭病,參判鄭運維病,參議沈履之在外,參知李昌任入直進,同副承旨閔百順進,以朴相德·趙德成爲副司直,副司果單徐逈修,副司正具性玉,同知單崔世煥,同知二單李越·具以謙,金孝眞遷傳代,尹在淳爲假注書。
安兼濟,以司譯院言啓曰,堂上倭譯,實多有故,見方隨行者,只是一人,逐朔考講,自是官生激勸之政,而闕而不行者,今至四朔,早晩亦當有信使之行,不可不及時變通,自中履歷當次者,抄擇加資之意,前已筵稟蒙允矣。今者本學敎誨中李命和·朴道洵·玄啓根,特爲加資,以備任使,何如?傳曰,允。
林鼎遠,以兵曹言啓曰,依傳敎,西所部將李周聃,決棍十度之意,敢啓。傳曰,知道。
林鼎遠,以御營廳·一二所巡廳·左右捕盜廳言啓曰,去夜犯夜人無所捉之意,敢啓。答曰,知道。
酉時,大司憲沈履之,大司諫李世澤,獻納任希曾,校理鄭好仁·徐逈修,副校理趙載俊,修撰趙英鎭啓曰,安置罪人金致仁,以兩世元輔,倚毗,何如,而不體我聖上五十年調劑之苦心,植黨濟私,自作領袖,以致一種浮躁之輩秉時趨附,論其壞亂世道負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,與情愈拂,請南海縣安置罪人金致仁,依前旌義縣荐棘。答合辭曰,已諭,亟停勿煩。
大司諫沈履之疏曰,伏以臣以僇辱危踨,豈敢抗顔朝端,而感激恩數,嚴畏分義,不免冒沒趨承於除旨之下,而廉愧則掃盡矣。卽伏奉薇垣特除之命,當此合辭方張之時,固當顚倒入肅,而第臣於頃年臺參,至有淸望改正之請,則三司之職,均是淸顯,臣之不敢復玷也決矣,國之四維,非臣之私。伏乞聖慈,俯賜諒察,亟令刊改臣新授職名,以幸公私焉。批答見上。
吏曹判書朴相德疏曰,伏以臣於銓任,豈有一分承膺之勢也?保護義重,飭敎且嚴,逃遁不得,冒昧出肅,蔑廉喪恥,固已極矣。畢竟顚沛,臣亦自料,迺者諫疏出,而遣辭閃弄,蹈藉無餘,臣誠瞿然訝惑,不覺顔汗而心悸也。噫,近來臺地,人皆圖避,一經注擬怒橫加,此不但老臺之如此,擧世皆然,今之爲銓官者,不亦難乎?至於時態前套之說,臣實茫然,莫省其爲何事而發也。念臣百無肖似,屢叨重任,藻鏡全昏,訾咎多積,其在執法之地者,固當明言直斥,以糾不職之失,而今則不然,惟以自己之檢擬臺望,盛氣張皇,似說不說,莫可摸捉,豈意臺閣之言議?乃至於此,臣竊爲世道憂之,第臣之所自恨者,前年臺評,旣非尋常,而迫於嚴命,復冒傾奪之地,纔經數政,多忤物情,爲人齮齕,勢固然也。自今以後,銓地一步,便同鐵限,去就一節,更無可論,苟使臣,貪戀壽顧,不卽引去,則前頭駭機,又未知至於何境而後已。臣之一身,雖不足恤,其於累聖簡而辱朝廷,何哉?玆於荐召之下,略陳短章,仰暴血懇。伏乞聖明,亟賜照察,將臣職名,竝行鐫削,仍命有司,勘臣罪負,以肅朝綱,以答人言,不勝幸甚。無批答。
壬辰四月二十六日申時,上御集慶堂。藥房入診入侍時,都提調申晦,提調李景祜,副提調鄭運維,記事官李鼎揆·申禹相·李基崧,醫官方泰輿·鄭允協·慶絢·徐命緯·金孝儉·李以材以次進伏訖。晦曰,夜間聖體,若何?上曰,一樣。寢睡·水刺之節,何如?上曰,一樣矣。晦進湯劑,上進御,晦請診候,上曰,依。泰輿等入診,退伏奏曰,脈候左右三部度數調均,滑體亦一樣矣。上曰,今番中宮殿所用湯劑,顯有其效,似是當劑矣。晦曰,聞醫女之言,亦知有效矣。上曰,加用則似好,而無乃太過乎?命緯曰,加用二十貼,則必有顯效矣。上命書榻敎,上命金吾堂上·左右捕將入侍。賤臣出來,與判義禁具善行,同義禁魚錫定,左捕將張志恒,右捕將尹泰淵進伏,藥房提調,持湯劑更爲入侍。出榻敎景祜持湯劑入進,晦請進,上進御,上曰,昨聞沔川大同船人物渰溺,不覺矜惻,其欲下敎,一狀聞之內,奸狀綻露,不諭,靜而思之,百石之穀,業已區處,添夜中有此作俑,豈無此弊?三屍旣拯得,則其未拯得二人,予則曰一體溺水,而此則嚴査自可知,得死體三人,令該廳,恤典擧行,斤斤申飭,若何?且頃者有船主處分之事,則尤焉敢若此,而乃有此事?況爲市直先送,亦涉能譎,造謀卽船主,非渠三人,意乎至此,此正以刃刺人故我刃者也,況得贓物者乎?此不嚴懲,後弊勝言,令捕廳,取覓狀聞後,當該船主,卽爲施威嚴問,持單供以奏,嚴問時二人眞箇渰溺,用謀與否,卽爲嚴問以奏,藥院先退。
壬辰四月二十六日申時,上御集慶堂。政官入侍時,吏曹參判具庠,參議洪檢,佐郞宋樂,兵曹參議李昌任,佐郞李夔,同副承旨閔百順,假注書金孝眞,記事官申禹相·李基崧以次進伏訖。上命承旨,讀黃海監司李在簡狀啓,百順讀奏訖,上曰,大抵此事,前道臣則審理傅生,該曹則據理不聽,今推官意則不無陰陽閤闢而今道臣則與該曹回啓意同,而予則曰奸所捕捉,無謂乘夜入房,亦不襯着,而其欲强劫,海彬雖難逃,而略德其欲詬罵,所謂書房者,其何脫衣而往乎?其不愼行身,其亦自露,以不愼行己之婦,不耐淫慾之人,而勿論晝夜,同在一房,此不足說,彼不足道,而檢狀雖曰無疑,其緊要處一不堅硬,其兩腿曰以堅硬,是可謂惟輕者?予則曰,今道臣結語,可謂詳備,而舊道臣審理,亦不無意見,此亦惟輕者,該曹覆啓,今道臣結語,焉可已乎?雖然其無欲殺之心可知,雖在辜限內,此等殘衰之人,逾十餘日,其亦命也。凡此等事,看證爲先,而其無一人,半夜同處,冶守何問?可謂此也。總而言之,宜付惟輕者,況皐陶曰殺,帝曰宥,前道臣審理者,輾轉至此,若無此敎,海龍將爲囹圄之鬼,爲此者於海龍,可謂一條生道也。然其雖付輕,不可循例直爲酌處,令道臣,刑推三次後貸一律決配。噫,若此而邂逅杖斃,此海龍之命也,其若仍生而到配所,此亦海龍之命也,今予處分,於此於彼,一付其命者也。出傳敎具庠曰,玉堂闕員,今當差出,而擬望之人乏少,相避竝擬,何如?上曰,依爲之。出擧條承旨讀奏政望,下批訖,上曰,頃者知其衰也而下敎,今聞都提調所奏,行步亦艱澁云,都承旨鄭運維,仍任前職,其代行司直具㢞除授,牌招察任,三院副提調例兼,房順房,都承旨爲禮房,命諸臣以次退出。
上在慶熙宮。停常參,只晝講。
藥房都提調申晦,提調李景祜,右承旨安兼濟啓曰,伏未審夜間聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則一樣,晝講入侍。
中宮殿·惠嬪宮,口傳問安。答曰,知道。
傳于閔百順曰,今日資政殿南廊,晝講爲之,經筵,內局提調·特進官·惠堂入來入參,旣已下敎,入侍單子安徐,待下敎,只入正時。
尹勉升,以禁衛營·左右捕盜廳·一二巡廳言啓曰,去夜犯夜人無所捉,敢啓。傳曰,知道。
又以義禁府言啓曰,時囚罪人金命材,依本律勘處禁錮,令該曹,依例草記,金頴,亦依本律勘處事判下矣,續大典倉庫條云,反作守令,徒三年定配,又五年禁錮掩置之後官徒配,勿揀赦前。大典推斷條云,犯私罪杖一百以上之罪,告身盡行追奪載錄矣。金命材段,以反作罪,忠淸道唐津縣興世驛徒三年定配,又五年禁錮告身盡行追奪,金頴段,以反作掩置罪,京畿廣州府良才驛徒三年定配,告身盡行追奪,而以判付內辭意,具罪目,依例發遣府羅將,押送于各其配所,何如?傳曰,允。
尹勉升,以大司憲沈履之,大司諫李世澤,持平柳義養,獻納任希曾,校理鄭好仁·徐逈修,副校理趙載俊,修撰趙英鎭言啓曰,安置罪人金致仁,以兩世元輔,倚毗,何如,而不體我聖上五十年調劑之苦心,植黨濟私,自作領袖,以致一種浮躁之輩乘時趨附,其壞亂世道負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。答曰,已諭,亟停勿煩。
又以大司憲沈履之,持平柳義養言啓曰,物故罪人得輿以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。金柱泰卽賊潤之子,只施定配之律,在渠亦云幸矣,今此減等處分,雖出於霈澤同流之聖意,減等則爲徒年,而徒年則遇赦卽放,此後國有赦典,則應入放秩,以潤之子,而猶爲無故平人,使之晏然行世,寧有如許道理?請還寢定配罪人金柱泰減等之命。罪人五得所犯,實是前古所無之變,偸取情節凶獰,酌處之命,雖出於我聖上好生之德意,論以國法,不可容貸,請黑山島爲奴罪人五得,依律處斷。二行刀割日前丁潤愼事,誠萬萬驚駭矣,渠無大段抱冤之事,而只以謀陷嫡侄之計,乃敢借着軍服,放聲於駕前,犯蹕當誅,法意甚嚴,如此無嚴叵測之類,不可容貸於覆載之間,而酌處之命,未免太寬,請大靜縣之配罪人丁潤愼,亟命依律處斷。近來貪風日盛,民不支堪,專由於贓法不嚴之致,有識之寒心,厥有久矣,鄭世柱,身爲守宰,幻弄糶糴,私用五千兩錢,旣已自服於金吾嚴訊之下,則論以贓法,決不可島配而止,請黑山島定配罪人鄭世柱,依律處斷。新除授掌令盧聖中,時在京畿坡州地,掌令李重海,時在忠淸道洪州地,司諫院司諫李鎭衡,時在京畿楊根地,請竝斯速乘馹上來事,下諭。答曰,不允,下諭事依啓。
又以義禁府言啓曰,慶尙監司狀啓,據刑曹粘目內,加德僉使李宇平,移本府處之事允下矣。李宇平,時在任所云,依例發遣府書吏,交代後拿來,何如?傳曰,允。
又以左右捕盜廳言啓曰,沔川大同敗船船主徐興尙,令捕廳嚴問事命下,而船主徐興尙物故狀啓旣已來到,不得擧行之意,敢啓。傳曰,知道。穀物持授人,依下敎嚴問以奏。
閔百順,以弘文館言啓曰,校理徐逈修,修撰趙英鎭,旣有安徐之命,竝卽牌招察任,何如?傳曰,允。
以承傳色口傳下敎曰,乘市價歇時,先上一百石,必有捧授處,厥漢推問事,分付。
傳于安兼濟曰,來詣只入正時,吏禮代房,吏房承旨,先爲入侍。
傳于尹勉升曰,宣傳一員待令,騎馬三匹立之。
安兼濟,以弘文館言啓曰,新除授副修撰李養遂,時在京畿楊州地,經筵入番事緊,請斯速乘馹上來事,下諭。校理徐逈修,修撰趙英鎭,旣有只推之命,副修撰李晉圭,帶職蒙宥,竝卽牌招察任,何如?傳曰,允。
尹勉升,以左右捕盜廳言啓曰,穀物持授人,嚴問以奏事,命下矣。持授人金武男·金老味,今方嚴守於南陽府,發送校卒捉來擧行之意,敢啓。傳曰,知道。
傳于安兼濟曰,廣興倉·軍資監·義盈庫·東氷庫四處入直官員,知名以入。
以承傳色口傳下敎曰,使中官摘奸,進排官,只二處來待云,禮房卽爲馳詣,進排官盡爲待令與否摘奸,祭物熟設奉審以來,請承傳色以奏。
備忘記,傳于尹勉升曰,纔下敎,聞因月串僉使報沁都留守狀聞,稅船果踰境,心喜曷諭?令着實指導,善爲護來事,申飭畿伯,到京江後卽爲點檢事,亦爲分付度支。
以全羅監司狀啓,進上薦新大小麥,未及登熟,限內不得封進,四月令薦新竹筍及五月朔朔膳進上中竹筍,未及産出,限內不得封進,三月令藥材進上物種中馬藺花·玄胡索,未及産出,限內不得封進,惶恐待罪事,傳于安兼濟曰,勿待罪事,回諭。
傳于尹勉升曰,中官下敎安徐。
以承傳色口傳下敎曰,二更來故怪而問之,有傳敎故初更行之云,禮房如此言之乎?
都承旨具㢞疏曰,伏以臣於月前待罪見職也,再速臺評,至被譴削,至今悚恧,靡所容措,不意昨者,又伏承除命,適緣身入闕中,逃遁無路,雖未勉章皇出肅,而第伏念臣於伊時,忝居一院之長,不能擧職,致使糾劾之論,徧及諸僚,則揆以廉隅,其不敢一時冒出,晏然仍據也決矣,玆敢略入文字,仰瀆崇聽。伏乞聖明,亟削臣職,以靖私義,仍治臣罪,以肅朝綱,不勝幸甚,臣無任屛營祗懇之至。答曰,省疏具悉。予未覺得,聞卿章一欲伸廉隅,其勢固然,特許其請焉,兼帶金吾,仍帶焉。
吏曹參判具庠疏曰,伏以臣於昨夜入侍開政,偶失照檢,以申大升,末擬於吏郞望而受點,及於退出之後,始知其方帶正言矣。夫時臺之不得移擬郞署,所以重臺官也,則臣之不審之失,固難自贖,而移擬之望,不可仍置,玆敢據實陳暴,仰干崇聽。伏乞亟命攸司,昨政吏曹佐郞望筒,卽爲勿施,仍令司敗,重治臣做錯之罪,千萬幸甚,臣無任屛營祈懇之至。答曰,省疏具悉。一時做錯,何過撕捱?勿辭察職。
壬辰四月二十七日辰時,上御資政殿。藥房入診入侍時,都提調申晦,提調李景祜,右承旨安兼濟,記事官李鼎揆·申禹相·李基崧,醫官方泰輿以次進伏。晦曰,夜間聖體,若何?上曰,一樣。寢睡·水刺之節,亦何如?上曰,一樣矣。晦進湯劑,上進御,藥房提調,持湯劑更爲入侍。出榻敎晦進湯劑,上進御,藥房先退。
壬辰四月二十七日辰時,上御資政殿南廊。晝講,吏房承旨同爲入侍時,特進官鄭弘淳,知事李景祜,參贊官尹勉升,侍讀官趙載俊·鄭好仁,假注書尹在醇,記事官申禹相·李基崧,右承旨安兼濟以次進伏訖。上命兼濟曰,傳敎曰,三昨只見而來,予懷曷諭?夜夢心倍,祭文製下,孝章廟·永城尉,懿昭廟·光恩副尉,其令今夜致祭。出傳敎上曰,今日孝章廟·懿昭廟,致祭親傳香。出榻敎上講大學,自康誥曰,止此謂知之至也。載俊講自康誥曰,止止於至善。好仁講自間嘗竊,止此謂知之至也。上曰,文義奏之。載俊曰,旣曰明德,又曰明命,此雖分而言之,而明德與明命,卽一體也,推移看之,則君命民德,卽同此矣。上曰,然矣。好仁曰,新民之道非一,而薰陶敎養,卽其本意,是以堯典曰,黎民於變時雍,帝堯亦以薰陶敎養,致此矣。景祜曰,儒臣之以時雍仰陳者好矣,伏望體念於時雍上焉。弘淳曰,堯舜時則自然作,後世則有意而作,大體則同歸於作新民矣。上曰,作新民,故因其勢而利導之。勉升曰,儒臣·經筵官,旣已仰奏,臣無仰達者矣。晝講退,上曰,左副承旨·詣臺臺臣入侍。出榻敎左副承旨林鼎遠,大司憲沈履之,大司諫李世澤,持平柳義養進伏,上命勉升書傳敎曰,曾已下敎,若値入侍,則令入侍傳啓,而報申牌則難以待焉。草傳雖是,近者午牌前皆草傳,此意在捷徑,其雖入侍,不過一讀而已,而何若是取便?此亦無他,於儒臣則只以備員入侍例也,於臺臣則旣書謹悉,何敢偃在其家?卽非其人來,其紙來也,身爲執法,何敢若此?其何預呈,欲掩其態,莫重此論,爲臣子,焉敢若此?雖然昨日兩司長官之特除,在於申牌後,其能謝恩,詣臺府院之啓,雖日暮姑停,能爲此,其雖可嘉,今日開門後晝講命下,則其請同入入侍,而忙忙草傳三司中二人入侍者只參,卽近例,而許多諸臺坐於臺廳,嗚呼,今者之事,其文具乎,其誠心乎?幾十年苦心,幾一朝蕩然者,則焉敢伈伈泄泄?詣臺兩司諸臣,一竝從重推考。出傳敎上曰,臺臣傳啓。履之·世澤·義養曰,臣等不敢逡巡於合辭之論,冒沒出肅,詣臺傳敎,及登筵席,以取便預呈,飭敎甚嚴,至於問備之命,臣等失職之罪,於是乎著矣,臺閣與他官有異,尤不可帶推行公,請命遞斥臣等之職。上曰,今者下敎,因兩司玉成,且二長官昨日處義,予則是一時循俗,其何撕捱?況帶推行公,非特久也,曾亦申飭,今入侍,聞此而然乎?勿辭亦勿退待。出擧條履之曰,臣以僇辱危踨,豈敢抗顔朝端,而前後除拜,不能力辭,實由於素乏操守,徒知嚴畏故也。冗官漫職,雖伸叨謝之忱,至於三司長席,均是淸顯,則其不可復玷,聖明之所俯燭也。昨日荐被諫憲特除之命,辭章還却,合啓方張,逃遁無路,章皇詣臺,一身廉愧,雖不足道,四維不張,國其如何?臣聞正己以後正人,臣不能先正其己,則奚暇正人乎哉?仍因蹲據,義所不敢,請命遞斥臣職。上曰,旣得臺體,今何復嫌?勿辭亦勿退待。出擧條世澤曰,臣之庸愚巽軟,兼有由來情勢,夫豈有承叨見職之理,而當此大論方張之日,不得不冒沒趨膺,隨參合辭,自顧慙恧,人謂斯何?且今院啓中尹碩佐·金益大減等還寢之請,卽臣待罪秋曹時,所不能據法爭執者,溺職之失,已著矣,尤何抗顔仍冒於臺次乎?請命遞罷臣職,以嚴臺體。上曰,予聞于昔,其於啓覆酌處之後,臺臣雖爭執,秋官無因此撕捱者,意雖純實,無乃太過,勿辭亦勿退待。出擧條世澤傳啓,上曰,只擧下段。世澤曰,請還寢鍾城府爲奴罪人天大酌處之命,依律處斷。上曰,勿煩。世澤曰,請大靜縣爲奴罪人仲義,依律處斷。上曰,勿煩。世澤曰,請崔百男,邊遠定配。上曰,昨已諭,其何强執?亟停勿煩。一行刀割世澤曰,請黑山島爲奴罪人五得,依律處斷。上曰,勿煩。世澤曰,請還寢定配罪人尹碩佐·金益大減等之命,依律處斷。上曰,勿煩。世澤曰,時任臺諫之不得檢擬他職,政例甚嚴,而昨日政事,乃以新除授正言申大升,擬望吏郞,銓官不察之失大矣,請該堂,從重推考。上曰,今者所啓旣得臺體,其雖不察,此亦三百年所無之事,雖無此,欲爲下敎,今者許多侍從布列者多,而今聞請下諭,以在鄕者,苟充擬望,然此猶細故,而乃墜三百年古規,其所沈吟,予雖知矣,此等之事,豈拘數遞?人君處分,不過觀事面而已,當該銓官,特施不敍之典。世澤曰,臣於銓堂請推,實有擬律不審之失,其損臺體大矣,聖批之下,何敢一刻晏然仍冒於臺次乎?請命遞斥臣職。上曰,旣得臺體,何過撕捱?勿辭亦勿退待。竝出擧條三司退,上命勉升讀公事,勉升將讀吏曹參判具庠疏,上曰,給之。命勉升書傳敎曰,昨政做錯,可謂萬古所無,宜有公議,則何敢徑先自列?亦何敢循例捧納?銓官旣下敎,其章特給,捧納承旨遞差,此正毛將焉傅者,申大升本職許遞下諭勿施。出傳敎命鼎遠書傳敎曰,承旨有闕代,薇垣長李世澤除授,牌招察任,房順房。出傳敎兼濟讀奏校理徐逈修·修撰趙英鎭牌不進罷職傳旨,上曰,只推。出榻敎上曰,注書持具庠上疏以入。鼎揆持入,命鼎遠讀之,命鼎遠書傳敎曰,今聞前銓官陳章,乃覺申大升,以末擬受點,旣聞其望,忽於此而特點,薇垣長請推,固其宜也,而旣特點於末擬,重處銓官,於心若何?俄者批答勿施,以依啓頒布。出傳敎又命書傳敎曰,於今可謂毛將焉傅,承旨下敎承旨特授勿施,李世澤,仍任薇垣長。出傳敎又命書傳敎曰,都承旨許遞代,前都承旨尹得雨除授,牌招察任,房順房,三院副提調例兼。出傳敎上曰,入侍中官推考。出榻敎上親傳香,上曰,宣傳官一員待令,騎馬三匹立之,諸臣退出。
上在慶熙宮。停常參·經筵。
藥房都提調臣申晦,提調臣李景祜,副提調臣尹得雨啓曰,伏未審夜間聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。噫,豈爲子婦孫?予意在焉,且已諭,昨日何日?誠農夫以待日,年壬辰日壬辰,予心憧憧,夜中雖細見雨,遽然以霽,心猶慊焉,有此若得霈然,然於予,予心益切,其當靜俟,氣何暇諭?待敎入侍。
中宮殿·惠嬪宮,口傳問安。答曰,知道。
尹勉升,以御營廳·左右捕盜廳·一二所巡廳言啓曰,去夜犯夜人無所捉,敢啓。傳曰,知道。
以備忘記,傳于安兼濟曰,於慈於孝,咸在至善章,雖然今者此命,因憧憧而然,況三昨前見來,予心,若何?丑正三刻,詣北苑後,聞宮闈令中官,已來到闕門云,其涉訝之,傳標信呼來,初則禁漏報時,若是駭然,此則猶然,其於莫重何?欲爲下敎,問中官,獻官以初更後承敎爲焉云,以此觀也,其來亦從容,獻官問於政院而然乎?下問則獻官問於何時,故答以爲夜下敎爲答云,此丑時也,豈聞此萬古豈有初更爲禮者乎?以丑夜爲亥夜,亦涉徑先,當該獻官,特施問備,旣若此禮畢,而中官先來,此是也,當該中官,弦弓一張賜給,此猶二事,卄二詣舊邸,夜得甘霈,今夜詣御苑,若壬午問答詣時,面有微微細雨,來時雨滴宛然。噫,彼此雨予自知也,豈特直中人孰知此?此豈予心憧憧而然乎?高高若爲憧憧,其豈旋止?噫,若壬午永慕堂,雖一宿而來,闕一酌而來,踰三日後,親自綴文,都尉·副尉替酌,夜臨北苑,我子·我婦·我孫,冥冥興懷而然。噫,至善章五止字,予已闕,嗚呼,孝章·孝婦·孝孫,其若此,此豈偶然?何以然乎?禮畢已久,予臨時若北,今予傷懷,焉可已乎?呼寫纔畢,且問雨復微微云,今予祈祝因此得霈,而誠淺誠淺亦何期也,夜如何其?報漏將徹矣。
以備忘記,傳于安兼濟曰,宜見其影,卽予卽予,昨夜霡霂,其若前日,是何是何?其勉耗君,惟此一事,其猶餘意,只莫重龍亭鼓吹復膳前,軒架鼓吹皆停。噫,千人皆睡時,夜面沾雨,惟予一人,與挾侍中官·肩輿內豎,三公知乎,九卿亦知乎?嗟都尉·副尉,初更禮畢,霡霂雖知,三更三點微雨,其豈知也?此正若壬午夏永慕堂,噫,前則受慈,今予見存,朝聞雲觀以報,此時此聞,一分若一尺,今豈渴悶而然?其悶其悶,暮年誠淺也。
備忘記,傳于尹勉升曰,予則將有其雨其雨,而諸內豎昏睡,呼以莫應,皆越等。
備忘記,傳于安兼濟曰,明日當祗迎,入直侍衛,儀注安徐,只入正時,其皆若前。
傳于尹勉升曰,令政院使令,水運判官乘船入來與否,使之探問,如未及來,記過,待令於津頭,如已入來,其令卽爲復命。
備忘記,傳于尹勉升曰,人君爲民用心時,水運判官,何敢偃臥京家?漕運船,今到近畿,給津船,其令卽詣領來。
以承傳色口傳下敎,必有百石區處處,而尙無消息,捕將推考,從事官,令騎曹決棍。
又下敎曰,宣傳官三員給馬,一則濬川所摘奸後入侍以奏,一則果川·振威,一則加平及隣邑社壇淨潔與否摘奸,今日內復命。
傳于尹勉升曰,次對,進定於今日。
尹勉升,以兵曹言啓曰,依傳敎,左邊從事官閔養,右邊從事官洪龍鎭,各決棍十度之意,敢啓。傳曰,知道。
以備忘記,傳于尹勉升曰,是豈悶旱渴悶?此誠霡霂靳霈,是何卽予,是何卽予,今予此心,甚於悶旱,有貢物郞廳,皆令來待。
尹勉升啓曰,貢物衙門郞廳,竝依下敎來待矣。
又啓曰,左右捕將,持穀物持授罪人草供,依下敎來待來。
又啓曰,大臣·備局堂上,依下敎來待矣。傳曰,引見。
忠淸水使啓本,藍浦等邑尹成慶等渰死,傳于安兼濟曰,令本道,恤典擧行。
尹勉升,以左右捕盜廳言啓曰,依傳敎,沔川穀物持授罪人金武男·金老味,穀物接置罪人金者乭等,移送秋曹之意,敢啓。傳曰,知道。
吏曹判書元仁孫疏曰,伏以臣名猶在於朝籍,魂每驚於羿彀,宜去不去,低徊京輦者,聖主之洪恩,不敢忘也。先臣之志事,不忍孤也,向來儀曹之冒膺,尙覺靦面,今此選部之新除,尤是臣僨敗之地,臣本弱植孤立,墻壁枵然,前後人言罪在懷璧,銓度未暖,戈弧朋集,臣以孑然一身,爲人矢的,臣之保有今日,誠倖矣。當是時,臣若固守量入之誡,不躡睢盱之場,則世之媢嫉臣者,雖有百輩,亦無如臣何矣。伏惟我殿下,拔臣於坑坎之中,授臣以銓衡之重者,謂承家庭之緖餘,庶贊建極之至化,而嗚呼,庚申留中之疏,卽先臣立朝顚末,積忤時輩,終不免奉身而退,顧今世路之險巇,比曩時,不啻百倍,臣雖欲遵守家法,圖酬委任之聖春,畢竟不益於國,徒狼狽臣身而已。昨秋所遭,卽其明驗,譬如縱舟瞿塘之險,駭浪拍天,廉石侔戟,賴天之惠,倖免淪溺,回思風波之恐,尙有寢驚而夢愕,今若忘其險難,復欲鼓柁於不測之洪淵,非愚則妄也。夫當進而不進,慢命也,不當進而進者,壞防也,自古名臣碩輔,於進退之際,未嘗一毫放倒者,誠以四維至重,不可不張也。臣於銓任,鐵限在前,弁髦廉義,從他笑罵,揚揚冒進,不思自處,則此正所謂不識人間羞恥事者,堂堂聖朝,將焉用如彼鄙夫也哉?玆敢瀝血陳懇,仰溷仁覆之天。伏乞聖慈,俯賜曲諒,亟許鐫遞,仍治臣逋慢之罪,以肅朝綱,以安私分,千萬顒祝,臣無任屛營祈懇之至。答曰,省疏具悉。於今特除,卿將,若何?今聞卿章,於斥者,無摸捉可言之事,於卿,亦無摸捉可嫌之端,此時此任,若是許免,纔已下敎於朝鮮六部減一可也,豈有是理?卿勿過辭,從速行公。
壬辰四月二十八日午時,上御集慶堂。大臣·備局堂上引見入侍時,領議政金相福,左議政申晦,右議政李溵,左參贊趙雲逵,行兵曹判書蔡濟恭,司直鄭弘淳,戶曹判書李思觀,刑曹判書李翼元,副護軍張志恒,司直李重祜,大司憲沈履之,大司諫李世澤,獻納任希曾,持平柳義養,副校理趙載俊,副修撰李晉圭,右副承旨尹勉升,假注書尹在醇,事變假注書具性玉,記事官申禹相·李基崧以次進伏訖。相福曰,數日間聖體,若何?上曰,一樣矣。相福等曰,寢睡·水刺之節,何如?上曰,亦一樣矣。相福等曰,中宮殿氣候,若何?上曰,差勝矣。相福等曰,王世孫氣候,亦何如?上曰,一樣矣。相福曰,昨日則雖微陰,農家亦喜,而小灑之雨誠幸矣。晦曰,盡七日之雨,農家之所以占候來朔,而旣得小灑,實爲多幸矣。溵曰,東風連吹,雨必來矣。上曰,何以則修人事,誠太康矣。相福曰,卽聞鄕報,則移秧尙遠,田家姑無望雨之事云矣。溵曰,兩麥則方茂,移秧則稍早,年事則無慮矣。晦曰,金判府事,昨自長湍上來,向所傳農形,亦如臣等之所聞矣。上曰,非特悶旱,宜察其影,今者天意,不是無心,豈可自康之時乎?相福曰,軒架鼓吹,今又下敎,此豈煩聖慮之時乎?上曰,宜先修而待之,今乃遽然復膳,則五五之請來頭之事,必多難堪者矣。溵曰,應行之事,不可不允許矣。相福曰,有國有臣,而若不稱如此之慶,則其敢曰,有臣乎?上曰,五月五日,豈爲慶耶?溵曰,宗正之年,今當回甲,此實莫大之慶。相福曰,於今減膳撤樂,實無義意矣。晦曰,減膳下敎之後,又有待秋之敎,以臣等誠意之未孚,尙此因偱,此莫非臣等之罪也,宗簿提調今亦入侍,而五月五日,若虛度,則臣等下情之切迫,儻如何哉?上曰,提調誰也?晦曰,鄭弘淳也。弘淳曰,臣方待罪本寺,而復膳之前,未敢遽請,只切下情之抑鬱矣。溵曰,頃伏聞下敎,則五月五日,無辭受饌,願遵前敎,毋使群情缺望焉。晦曰,群下逢此日,豈無識喜之擧乎?上曰,先後言之,則復膳後自可議之矣。弘淳曰,以此之故,臣等亦不敢遽請,而惟望頫循群情焉。上曰,寶閣一拜,予豈無心,而一踰其閾,則雖一杯水,必將困予,是用悶然。弘淳曰,此不過欲伸千載不再逢之慶會而已,豈敢張大乎?上曰,此猶小分地,思明年初一日卿等固爭之事,予心悶然矣。予則曰,今年爲卽位四十九年,而卿等則曰,五十年,舟梁十五年之五字十字其亦巧矣,予雖發言,心則金石矣。相福曰,此則應行之例,先朝亦有已行之典,何可更議哉?上曰,姑舍是,先爲廟謨,可也。溵曰,此是朝廷之事也。上曰,若以來歲之事,預行於今年,則實萬萬無義矣。相福曰,如此大慶,惟當從速擧行,何待來年也?晦曰,惟可以進定矣。上曰,二十四字,尙厭其多,三十二字,尤何以堪之乎?必欲爲之,則將踰鍊戎臺矣。相福曰,加號之典,若無則已,有之則不於此而將於何哉?晦曰,萬古所無之慶也。溵曰,願循群情,勿復牢拒焉。上曰,右相質直,故頃於草舍,亦言明日來會云矣。相福曰,以近來龜城·慶山事觀之,還穀虛錄,誠極寒心,今雖送備郞摘奸,不過一時之飭,而按察之政,莫如道臣,道臣若於糶穀旣分之後,逐邑檢察見留之穀名,穀數,一一開錄狀聞,則各邑似不敢欺隱道臣,若或見欺而現發,則難免重責,以此分付道臣,而設令穀數無欠,若不用舊蓄新,石有不完,或下吏幻弄,捧精準而散麤縮,此等許多奸弊,竝令道臣,一一糾察,何如?上曰,僉議,何如?晦曰,糶糴之政,法意甚嚴,而近來虛錄反作之弊比比有之,誠極寒心,若今道臣照管,而嚴加糾察,穀名穀數,使之區別狀聞,以杜許多奸弊則誠好矣。溵曰,各道還穀,大抵寒心,虛錄加分等犯科,猶是餘事,莫重倉儲,恣意發賣,利己病民,無所不至。臣於頃日,略有所陳達,而所謂作錢立本之弊,如不嚴禁而痛懲,則其勢將至於穀無餘而民不堪矣,其要,必嚴分留之數,當分者分,當留者留,每年盡分後,使道臣,區別穀名,列錄狀聞,自廟堂,有時發遣備郞,抽栍摘奸,如或有頉,則罪守令,固勿論,道臣亦罪之,則此不過申明舊典,而亦庶幾有實效矣。趙雲逵曰,近來還穀之虛錄反作,誠爲各道之痼弊,備郞之過去摘奸,終不如道臣之長時糾察,分留之後,穀名穀數,令道臣,區別狀聞則,庶可以杜奸弊而有實效矣。濟恭曰,備郞之過去摘奸,當不如道臣之長時檢察,況於糶穀旣分之後,見留穀名,使道臣開錄以聞,而備局摘奸之時,或有差錯,則不能檢束之責,當有所歸,道臣尤豈不盡心乎?弘淳曰,備郞摘奸,是一時過去之行,各邑擧行,不能無彌綸之弊,未必有實效,道臣,苟能上畏朝令,着意照管,則守令,安得不以實?官吏安敢爲欺隱?穀名穀數,開錄狀聞,亦可以防摘奸時指東指西方便漫漶之弊矣。思觀曰,近來糶糴之政,所當嚴飭,而倉庫虛實,道臣若加意檢察,則無不知之理,雖遣備郞,一時過去,亦有所不能詳知者,先飭道臣,嚴加糾察,誠似得宜矣。翼元曰,節目則曾已詳悉,不必更爲,而道臣,若未檢飭,則朝家申飭,亦不可全然廢閣矣。志恒曰,道臣若嚴飭,則各邑不敢犯者,長留本道,易得聞知故也,一時過去,別星,固可欺也,見欺亦易,經過後犯手,亦不是異事,且幻弄,每在夏秋之交,今雖摘奸,必無所益,或於六七月間發送,似好矣。重祜曰,大臣諸臣所奏誠好矣,先飭道臣,則似有實效矣。上曰,所奏誠是,僉議詢同,而噫,官穀,國之重者,慶山萬餘石反作,嗣服後初聞,其尤殘忍者,於小民,耗上生毛,其弊勝言,然此不過修明舊典,申飭道臣者,何必節目?予亦有勉飭者,其當下敎,自備局,以此嚴飭,俾有實效,可也。出擧條命勉升書傳敎曰,今者此法,誠刑期無刑之意,何以爲此?道臣着意嚴飭,俾無此弊,則雖有百繡衣·百備郞,爲守令者,於此事,豈犯其科?雖然法久解弛,道臣若不察此,亦無異於雖懸法象魏,民陷其法者也。大抵反作民弊,可勝言哉?況加分,爲其利而作錢,此其弊甚於反作,守令坐受其利,生民不食受弊,此予所以甚放反作者也。亦非節目啓下者,故雖命以擧條,頒布於道臣,可飭者有三,設有是事,挾私掩匿,有此心,豈特欺君?雖一刻生於宣化堂,獨不愧屋漏,一則此非道臣,暗行於列邑者,專委褊裨,則此正所謂耳目俱付於褊裨者,而其或不擇褊裨,不察眞僞,見欺修啓,莫云其在褊裨,予則曰,不擇褊裨,見欺修啓,此十倍於褊裨也。一則其或昏而不察,疏於細事,雖若此者,予則曰,不然,古人云作之不已,乃成君子,中庸亦云雖柔必剛,雖愚必明,聖人豈欺我哉?其不振作者,予則曰,無異於二,噫,若是定式之後,爲道臣子,其若放忽,豈特欺心?此欺君也,此後繡衣廉問時,若有不謹之事,入侍大臣,雖云有此等,予則曰,此有倍於守令也,以此弁於擧條,嚴飭諸道。出傳敎相福曰,備堂閔百興,向來所遭之後,間或膺命於知申,纔又出肅於經筵,而備局則尙不察任,事甚未安,申飭行公,何如?上曰,其涉太過,申飭行公。出擧條相福曰,備堂趙榮順,方帶備局,且有實職,不可不任其退處鄕外,申飭卽令上來,何如?上曰,依爲之。出擧條相福曰,英陵·光陵塗灰,趁端午擧行,而禮曹判書朴相德,未及出肅,參議李瀰,頃者所遭之後,尙今撕捱見帶之職已久,而尙不謝命,處義殊涉太過,竝申飭行公,何如?上曰,雖禮判,今無撕捱之端,於李瀰,亦涉過矣,竝牌招察任。出擧條濟恭曰,北漢擧動時軍兵分給米·太爲二十五石,而傳敎爲十五石,二字,付標於十五石字之上好矣。上曰,付標。思觀曰,伏見下敎,則水運判官,何敢偃臥京家?漕運船,今到近畿,給津船,其令卽詣領來爲敎,而水運判官,則自忠州來,而水淺未及來,漕運則海運判官領來,而都事兼之矣。上曰,都事誰也?思觀曰,都事金養心矣。上命勉升書傳敎曰,今日下敎後依俙欲問,聞戶判所奏,水運判官,今方領來,非所可論,都事金養心,三倉裝載後先爲上來,故旣過江都,且到通津境,噫,豈特爲國穀,意蓋深矣,雖近到此心倍,令此人,給津船下往,其雖數里程,領運上來事下敎,而都事之名,已忘却,海運,以水運誤敎,都事兼海運判官金養心,給津船,雖逢陽川境,知其無事到泊,卽爲復命事,分付。出傳敎思觀曰,本曹經用,有米·錢·木三岐,而米若不足,則無處推移,故不得不以錢邊多下,反致不足,至於封不動推移貸用,曾前多有關西米·錢請劃之事,而近來久不爲之,下詢大臣四處之,何如?上曰,大臣之意,何如?相福曰,聞戶曹經費難繼,至犯用封不動云,今此所請,宜蒙許施矣。上曰,其數戶判陳之。思觀曰,以近來適中之例言之,則米一萬石·錢二萬兩·木一百同矣。相福曰,此近例之不甚多者矣。上曰,依爲之。出擧條志恒曰,沔川穀物持授罪人接置罪人等,合坐嚴問後以草供待令,而右邊捕盜大將,未承入侍之命,故方待閤外矣。上曰,惠堂之意,何如?弘淳曰,穀物,則自本廳收捧接置者,移法司,照律嚴處,似宜矣。上曰,依爲之。出擧條思觀曰,臣於守令解由,有不得不仰達者矣,報恩奴婢貢,有丁亥·戊子·己丑三年未收,丁亥·戊子條,則前縣監李定鎭當之,而兵判蔡濟恭,爲判堂時,以事在令前,旣出解由,己丑條,則前縣監曺允亨當之,而已爲備納,當出解由,而丁亥·戊子條,則自在未收中,故不得許出,此是曺允亨未到任前事,非允亨所知,而特以未收之無可責出,尙今未出,解由體重,臣亦不得擅便,兵判,詳知其委折矣。上曰,兵判詳奏,可也。濟恭曰,成均館奴婢貢之移來戶曹者,曾前則各邑,雖或有未收,未嘗以此拘礙解由,己丑四月,因戶判陳達,始有拘礙之令矣,報恩奴婢貢,有丁亥·戊子·己丑三年條未收,而其時縣監李定鎭之遞職,在於己丑三月,以其事在令前,故臣待罪度支時,詳考曹中故例,不得已成給其解由,曺允亨,則赴任,在於己丑四月後,故己丑條,已爲備納,解由之當出,非所可疑,而但以丁亥·戊子條之未得準捧,戶曹尙今持難矣,臣意則兩年未收,此非允亨所知,當責納於定鎭,豈可以解由之已出,不納自已在官時未收之物乎?上曰,聞此,於李於曺,俱涉不關,數亦些少,特爲蕩滌勿拘。出擧條上曰,三司進前奏事。履之·世澤·義養·希曾·載俊·晉圭曰,安置罪人金致仁,以兩世元輔,倚毗,何如,而不體我聖上五十年調劑之苦心,植黨濟私,自作領袖,以致一種浮躁之輩乘時趨附,論其壞亂世道負國忘先之罪,不可安置而止,日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。上曰,旣諭,亟停勿煩。出擧條載俊·晉圭退伏,履之·義養傳啓,上曰,只擧下段。履之·義養曰,請還寢東呂·址淳等還配之命,更令王府,嚴鞫得情。上曰,勿煩。履之·義養曰,請還寢定配罪人金柱泰減等之命。上曰,其勿復煩。履之·義養曰,請黑山島爲奴罪五得,依律處斷。上曰,勿煩。一行刀割履之·義養曰,請大靜縣定配罪人丁潤愼,亟命依律處斷。上曰,勿煩。履之·義養曰,請黑山島定配罪人鄭世柱,依律處斷。上曰,勿煩。履之·義養退伏,世澤·希曾傳啓,上曰,只擧下段。世澤·希曾曰,請還寢鍾城府爲奴罪人天大酌處之命,依律處斷。上曰,勿煩。世澤·希曾曰,請大靜縣爲奴罪人仲義,依律處斷。上曰,勿煩。世澤·希曾曰,請崔百男,邊遠定配。上曰,此何相持者?亟停勿煩。一行刀割世澤·希曾曰,請黑山島爲奴罪人五得,依律處斷。上曰,勿煩。世澤·希曾曰,請還寢定配罪人尹碩佐·金益大減等之命,依律處斷。上曰,勿煩。世澤退伏,希曾曰,臣見叨臺地已久矣,無一裨補,徒積愧懼,三昨入侍退出後,素患似癨之症猝發,叫苦在床,昨日不能詣臺,而只書謹悉,跡涉偃便,方切自訟。伏見傳敎下者,辭旨至爲嚴切,臣誠惶隕震越,罔知攸措,卽扶舁病軀,詣臺自列,而喉院終不捧納,此亦臣疲軟見輕之致,其何可抗顔仍冒於臺次乎?請命遞斥臣職。上曰,其所撕捱,極涉太過,則政院不捧,予則是,勿辭亦勿退待。竝出擧條希曾退伏,上曰,濬川所摘奸宣傳官入侍。出榻敎宣傳官進伏,上曰,幾何濬之?對曰,已濬五間水門以下,而未及永渡橋矣。宣傳官退出,相福曰,更加三思,必爲復膳焉,非特五月五日誕辰在前,明年稱慶,亦當進行矣。上曰,是何言也?予心如鐵矣,立春後則猶或可也,而前期八朔而請者,其可成說乎?晦曰,何待立春耶?溵曰,願循群情。相福曰,觀象監事,適因言端,有可仰達者矣,曆算預有堆步者,而乙未年十一月,三節竝入一朔,此前所未有也,不可不趁今入送曆官,知來其所以然矣。上曰,依爲之。相福曰,前則每使行,輒送一人,中問改以三年一送,至昨年減罷矣,自今更爲三年一送,何如?上曰,曆法至重,豈惜一八包乎?依爲之。出擧條上曰,觀象監官員入侍。出榻敎觀象監官員進伏,上曰,乙未年何朔,入三節。對曰,十一月,冬至及小寒·大寒竝入矣。上曰,汝不善推算矣,次對退出,上曰,各司郞廳入侍。出榻敎繕工監役尹得徽,司䆃主簿李修輔,工曹佐郞元綮鎭,戶曹佐郞李顯喆,惠廳郞廳李守鎭,軍資判官李應重,廣興主簿沈鼎之,司僕判官李龍中,瓦署別提趙重國,濟用主簿李璨,長興直長趙思觀,典牲奏事金克行,內資主簿柳源,尙衣主簿金聖規,奉常判官尹謐,禮賓奉事徐有綱,義盈直長李玄圭,校書校理白師敏,造紙別提梁龍甲,掌苑別提李修亨,司宰直長金樂行進伏,上曰,貢人無弊乎?各自對曰,無弊矣。諸臣以次退出。
壬辰四月二十八日未時,上御集慶堂。藥房入診入侍時,都提調申晦,提調李景祜,副提調尹得雨,記事官李鼎揆·申禹相·李基崧,醫官方泰輿·鄭允協·慶絢·徐命緯·金孝儉·李以材·白文昌以次進伏訖。晦曰,夜間聖體,若何?上曰,一樣。寢睡·水刺之節,亦何如?上曰,一樣矣。晦進湯劑,上進御,晦請診候,上許之,泰輿等入診,退伏奏曰,脈候左右三部度數調均,滑體亦一樣矣。藥房提調,持湯劑更爲入侍。出榻敎晦進湯劑,上進御,藥房先退。
上在慶熙宮。停常參,只晝講。
藥房都提調臣申晦,提調臣李景祜,副提調臣尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣何暇諭,於門入侍。
中宮殿·惠嬪宮,口傳問安。答曰,知道。
林鼎遠,以訓鍊都監·左右捕盜廳·一二巡廳言啓曰,去夜犯夜人無所捉,敢啓。傳曰,知道。
又以都摠府言啓曰,都摠管李翼元,以刑曹判書,本曹坐起晝仕出去,而逐日赴坐,煩稟未安,入番間除草記往來之意,敢啓。傳曰,知道。
傳于林鼎遠曰,金判府事,留待於門,入侍。
尹得雨,以吏曹言啓曰,來五月初一日,行宗廟朔祭,大祝,前正言李東顯塡差,而時無職名,令該曹,口傳付軍職,何如?傳曰,允。
又以吏曹言啓曰,通禮院左通禮李行源,身病甚重,勢難察任云,依例改差,何如?傳曰,允。
尹勉升,以義禁府言啓曰,龜城前府使李興遠·金天相等,依本律施行事,傳旨啓下矣。金天相,今方待命於本府,卽爲拿囚,而以軍餉及還上各穀虛錄反作之罪,取考續大典,則倉庫條云,虛錄反作守令,徒三年定配,又五年禁錮,大典推斷條云,犯私罪,杖一百以上之罪,告身盡行追奪載錄矣。金天相,告身盡行追奪,五年禁錮,忠淸道定山縣楡楊驛,徒三年定配,而依例發遣府書吏,卽爲押送配所,李興遠,時在瑞山地云,發遣府書吏拿來後,依律施行,何如?傳曰,允。
香祗迎罷後,政院·玉堂·藥房口傳問安。答曰,知道。
傳于安兼濟曰,當臨門殿座,承旨以時服侍衛,來詣儒生,待令於近處。
殿座罷後,政院·玉堂·藥房口傳問安。答曰,知道。
安兼濟啓曰,禁衛大將具善行,依下敎來待矣。傳曰,入侍。
傳于安兼濟曰,坐直承旨入侍。
壬辰四月二十九日辰時,上御延和門。香祗迎入侍時,行都承旨尹得雨,左承旨李碩載,右承旨安兼濟,左副承旨林鼎遠,右副承旨尹勉升,同副承旨閔百順,記事官李鼎揆,假注書尹在醇,記事官申禹相·李基崧以次侍立訖。上具翼善冠,御袞龍袍,乘輿出通陽門外駐輿,命得雨讀祭報府,詣延和門外,降輿詣板位,上祗迎後,步詣司饔院殿座,命碩載書傳敎曰,聽卑之文,予見於古,願察其影,亦聞乎昔,嗚呼,於今奚特聽卑,豈徒願察,借問國中人,今者之雨,靳乎霈乎?嗚呼,卄二日詣舊邸,不過修人事而已,蒼穹恤元元,夜中聞雨聲,幾乎霈然,草舍接相臣,古人云勿以得雨而解心,予雖誠淺,何敢以此弛心,而甘霈纔下,遽請復膳,非聽卑則已,其果聽卑,欲雨其靳,理固然。噫,頃者雖臨舊邸,氣苶誠難,心無二用,故只云其來仍臥,嗚呼,止於玆,予聞于先聖,雖不能親酌,亦何闕一見,夕後强臨二廟,翌日亦令中官,言回回駕,嗚呼,此心,豈特深戀舊邸?憶我子·我婦·我孫,親綴親傳,其夜三更三點,乘小輿登北苑,其夜若前弦日霡霂,予到中其面知微雨,回駕時過於微雨,初何由乎?其雖誠淺,感應一理,都尉·副尉差獻官,意槪深矣。於酌獻,晝則前例,夜豈有初更五點行祭者乎?初更旣畢,兩獻官,皆回其家,而嗟哉,中官,整頓兩廟,二更後復命,嗟哉,都尉·副尉回家將睡熟,而摠府·騎堂,夢醒着衣,此何景像?纔到御苑,卽丑前三刻,而其猶寥寥,心甚訝之,仍聞中官來到,其駭曷諭?嗚呼,其雖攝祭,祭非其時,故何以其歆?卽予臨時正祭官外儀時也,嗚呼,我子·我婦·我孫,不先不後,於其時略示相應,嗚呼高高,其將玉成于予,何云霈然?一分之報,其亦異也。此猶人事間事語,予有歉然瞿然者,何則二十三日其夜,豈特耳提面命,誠有所由,二十三日翌朝,時原任求對,此何故?卽爲五五也,復膳然後此日可謂故若此,而因一下敎,其時果銷,意謂此後庶可弛心,昨日復晴,雖先期,卽致祭日也,終靳其霈,何敢曰怪?不覺悚然,雖然,此則昔壬辰今壬辰,減膳一也,今何異焉?予志固定,須看昨日軍號,曰固曰守,固者其何,守者亦何?於予何關,而因此靳霈,其本寔予,昨朝旋霽,照日怳若卄三,予豈傅會聽卑之義,昨日已驗,此猶餘事,聞一奏,徹宵心憧憧。嗚呼,此何意此何意?若諭明年,心欲奮心欲走,其於明年,何待翌日?必也元朝。嗚呼,甲戌,予年回甲,慈聖之敎,予之對奏,慈聖旣聞,予心渺然,而然此憶昔,宜待辛丑之敎,心猶不忍也,其時已奏。嗚呼,於今予若從,此亦欺我慈聖也,此猶追慕而然,予當瞑眩之敎,二十四字,三百年內惟予,豈特八字?雖加一字,寔予不孝,寔予不孝,況前受中中八字,其時欲勸于予,有此請而所重在焉,其雖悶迫,焉敢辭也?此亦如癸亥年長樂殿,慈聖問予曰,今何有此擧?予對曰,請宴小子而然,慈聖敎曰,汝宜受也,予笑而對曰,慈敎其何易乎?小臣若受,必也先進慈殿,慈聖且敎曰,然則予當受矣。爲人子,聞此下敎,以恒日撝謙之慈意,有此敎,而其不仰承,豈曰子道?中間八字之受,意亦此也。嗚呼,議號單子,至奏于景福殿,慈聖勸喜,其時初仰覩,持此而來通明殿殿座,停龍亭鼓吹前導,隨詣明政殿,須看國朝寶牒,其果有三十二字乎?其將敷心而敎可乎?噫,拱默閤下敎若何,而復爲執贄,明年,卽舟梁十五年,予則雖不敢言,以諸臣之請言之,其君曰,已五十年,其后卽十五年,五十,十五,互相以看,是豈偶然?予雖固執,爲內殿欲成,奏孝昭殿復執贄之意,而此猶第二件事,決不受加八字,方寸築鐵甕,昨聞吏判之章,豈特此也?凡諸臣稱鐵甕者,若安州南塘城,今將復築,予嘗哂焉,予雖誠淺,方寸鐵甕,焉可復築?嗚呼,此非比甲戌,於予亦美事,而日雖自西而昇,此心決不貳也,爲予言于朝鮮大小臣子,堯舜年皆百十歲,其間受號者幾也?果得前例而勸予,予猶强受,豈特堯舜時?昨日諭宗簿都提擧,非大臣所受,且豈有二都提擧?近者靜臥,忽覺此爲大君王子而然也,而中葉以前,事雖難考,仁興君以後事,其亦丙丁前事,乙酉以前,何無先生案?其後亦有麟平大君,而亦何無先生案,尋常訝之。此亦漫說話,亦觀今日日候,昨夜漠然,朝且微雨,若是霡霂,亦何亦何?嗚呼,高高倉穹,悶予氣苶弛心,丁寧丁寧而然也,噫,於今,非爲旱渴悶而然也,卽悚然瞿然而然也。呼寫及此,復見太陽,嗚呼,蒼穹,若是丁寧眷予,而前雖誠淺,今何敢負?何以白其心?仍詣憶昔窩,修人事而回,此猶若此,況大者乎?明春,夢裏其思猶愕,況前期乎?聞此中夜憧憧心若隕,果若此,嗟哉,大南門,初十日未踰,其將踰矣,古人云作事謀始,不謀始爲此,將至何境?爲予言于朝鮮大小臣僚。出傳敎上曰,禮房承旨,馳詣太室,奉審以奏。出下敎命鼎遠書傳敎曰,噫,須看海東朝鮮,其君,耳重聽目視昏,而今予耳目,豈特重聽其聾矣,亦豈視昏其瞽矣?噫,於循例文具,猶可爲於今日,何益文具,何謂文具?循例傳啓,謄傳故紙,人猶譏也,況此而且入侍時,不敢文字,以俗語奏,三百年例也,而於今一讀音,雖六字音,便傳府啓。嗚呼,嗣服初黨習時有此擧,受苦多矣,朝入侍至于夕,至於入侍大臣·備堂之不爲同請,有譏斥之事,於今若此,予已衰,臺閣亦衰乎,須看近者凡啓,雖微末五得,待君敎而乃啓,嗚呼,昔年仰覩熟矣,其若今日,其君何以動色?大臣·諸臣,其示尋常,雖聞喝導之聲,輿㒗下賤,相顧而笑,若此而國將興乎,國將亡乎?近者爲此,不顧些少嫌端,此則雖是,於入侍只一讀,此大學講乎,中庸講乎?此豈他哉?由君衰耗,頃者六人酌處,耳聾口啞,其後因下敎,尹碩佐·金益大,强而啓焉,嗟哉,六人·二人獨何辜?此正强而軟地揷木,然此猶遂事勿說,而萬古豈有初更行禮者乎?此豈問備而止?且進排官,三人三次命審,一人再次僅到,二人三次猶闕,嗚呼,今日兩司諸君子,其雖皆聾皆啞,亦無監察呈課朝報頒布,人孰不知,而視若尋常,昨見只三謄傳故紙,不可使問於隣國,朝問喝導聲,知雖來矣,於心今方用心,於君豈忍爲苟且之君?此何異於受反切講?今日詣臺諸臣,一竝遞差。出傳敎上曰,時原任入來乎?得雨曰,金判府事留待矣。上曰,然乎?必將盡來矣。上曰,金判府事入侍。出下敎上曰,藥房提調,持湯劑入侍。出下敎判府事金尙喆,藥房都提調申晦,提調李景祜進伏,晦曰,夜間聖體,若何?上曰,其勿問之,如欲問候,盡祛其所欲之事。進御湯劑,上曰,藥房提調,持湯劑更爲入侍。出下敎景祜出,尙喆曰,近來聖候,若何?上曰,一樣。尙喆曰,寢睡·水刺之節,何如?上曰,今夜則二次睡醒,而水刺則常厭進矣。尙喆曰,中宮殿氣候,若何?上曰,差勝矣。尙喆曰,王世孫氣候,亦何如?上曰,一樣矣。尙喆曰,其間得甘霈於數間草舍,實體桑林之禱,此莫非我聖上方寸之感應者也。臣自鄕上來,謹當以目所見仰陳矣,麥農則若無卄三日之雨,幾乎可慮,而秋農則今年節候太晩,故農家在今,不以爲慮矣。上曰,修人事,特其餘事,目下亦有可悶者矣。尙喆曰,俄伏見下敎,而臣當仰陳矣,頃者減膳之命,實出於麥農之慮,而麥事則今無所慮,若以秋農,更如是過慮,其於事天之道,豈不如何哉?上曰,其言則是,而爲五五悶然矣。尙喆曰,臣請以前後事仰陳,以丙戌年言之,其時乃患候平復之後,莫大邦慶,群下必欲爲之矣。以今言之,五十載大慶,舟梁十五年,享太平之樂,臣等實當其責,而不爲則後來,將謂臣等何如人哉?當今先行之擧,復膳爲急,宗簿廚院,亦不可不次第擧行,而尙此減膳,不勝悶迫矣。上曰,次第則然矣,而丙戌年資政南廊之受,尙今自笑,廚院日字,則已過矣,其宜止之,今日善飮建功,其勿復言,予豈爲無所據之事乎?堯舜以前以後,其誰有之?鼎遠曰,放勳·重華,亦皆號也。上曰,不過二字矣,三十二字若受之,則於予好矣,爲中宮,誠欲爲之,而蒼穹俯臨,豈不愧乎?晦曰,蒼穹照臨,則必悅豫矣。上曰,來年之事,豈行於今夏乎?前八朔而請者,豈非千千萬萬料表乎?右相怪矣,頃於草舍,先發此言矣,時原任,何不俱來請之也?予當速踰大南門矣。兼濟復命奏曰,祭物精潔,進排官亦無頉矣。命兼濟讀全羅監司狀啓,命兼濟書傳敎曰,今聞全羅道臣狀聞,九千石內皆無事到本州,此則心欣,而二百石臭載,豈待本州之請?亦何待回啓?竝勿論,渰沒沙格,聞甚矜惻,自本官,恤典擧行,亦爲顧恤妻孥事,卽爲回諭。出傳敎鼎遠讀禮曹參議李瀰牌不進傳旨,命鼎遠書傳敎曰,違牌其涉過矣,只推,更爲牌招察任。出傳敎上曰,振威·果川社壇摘奸宣傳官入侍。出下敎宣傳官進伏奏曰,精潔矣。景祜奉湯劑進伏,上進御。諸臣以次退出。
壬辰四月二十九日未時,上御延和門殿座入侍時。行都承旨尹得雨,左承旨李碩載,右承旨安兼濟,左副承旨任鼎遠,右副承旨尹勉升,同副承旨閔百順,記事官李鼎揆,假注書尹在醇,記事官申禹相·李基崧以次侍立訖。上具翼善冠·袞龍袍,御延和門殿座,上曰,疏儒入侍。龍潭幼學李東遇,淸州幼學朴禮漢,坡州幼學辛起三,永平幼學沈濟遠,持趙憲從享疏進伏,上曰,製疏讀之。禮漢讀未半,上曰,疏頭讀之。東遇讀之,上曰,輪讀。起三·濟遠,讀至闕典字,以關字讀之,上曰,不辨闕與關字,其何以疏爲,而亦何以儒生謂之?疏錄幾何?起三曰,二百七十人。上曰,爾等無所事,故爲如此事矣,今年若請從享,何不於昔壬辰請之?命退出,上曰,今日行君師之道矣,顧謂百順曰,疏錄出給,原疏,自政院,卽爲洗草也。上命兼濟書傳敎曰,晝講爲之。出榻敎特進官蔡濟恭,知事李景祜,參贊官李碩載,侍讀官鄭好仁,檢討官李宅鎭進伏,好仁曰,今此經筵體重,而特進官,以戎服進參,事甚如何矣?上曰,得體矣,特進官,換着時服以入。命兼濟書傳敎曰,儒臣鄭好仁所奏,能得其體,予庸嘉之,特賜大鹿皮一令。上講大學衍義,自堯典止大學,好仁講典,宅鎭講大學,上曰,文義奏之。好仁曰,堯典云克讓,讓有當讓而讓,亦有不當讓而讓,而當讓而讓者,乃所謂克讓也。宅鎭曰,修身爲本,修身然後自可誠意而正心,且下文云,其本亂而末治者未之有也,本卽身也,伏願修身二字,體念焉。景祜曰,再昨以時雍仰陳,而今講衍義,必以時雍上加意焉。濟恭曰,堯典·大學合爲此編之首,而堯典,爲大學之宗祖,堯典功化,皆自修身,而修身之要,尤爲格致之工矣。上曰,所奏通暢矣。經筵退,宅鎭曰,臣曾以待罪安州,而今番回還時,路經安州矣,安州之民,以民弊呼訴,故敢達矣。南塘城役時,禁將具善行,爲兵使,運灰之際,借民力者,今爲其弊,民不勝其苦矣。命鼎遠書傳敎曰,今聞儒臣所奏,若此民弊勝言,然宜問其本,禁將其令入侍。出傳敎命兼濟書傳敎曰,初十日崇政殿望拜禮,二十三日當祗迎禮房依例知悉。勿出朝報上還入大內,諸臣以次退出。
壬辰四月二十九日初更四點,上御集慶堂。禁衛大將入侍時,右承旨安兼濟,假注書尹在醇,記事官申禹相·李基崧,禁衛大將具善行以次進伏訖。上曰,下番玉堂李宅鎭入侍。出榻敎宅鎭進伏,上曰,儒臣先言安州民弊焉。宅鎭曰,南塘城役時,燔灰於价川,而安州之與价川接界者,受還上便,使之運納,故民皆以爲此是國役,且不過爲一年之事,則民何敢辭?初無怨言而依知委運灰矣,其後年年修補時,便成規例,雖殘民之無馬者,亦皆一體責運,故今成民弊,且以松木一節言之,每戶給空石一立,捧松木一駄,此雖由於安州之地貴空石而賤松木之致,而以價言之,不啻倍蓗,民多怨言,齊訴于臣,故臣果問之于時牧使李敬玉,則所答如民訴同矣,臣旣以仰稟之意,與民許諾,故敢於今日殿座時仰達矣。上曰,儒臣之言,禁將以爲如何?善行曰,儒臣之言,果然矣,安州與价川接界,故臣於城役時,借力於附近民,使於受還上,而來時取其空馬,順便運灰而來,則自官給空石受還上而歸矣,今聞儒臣所奏,似年久弊生矣。上曰,何以則好耶?善行曰,罷之則好矣。上曰,南塘無則已,否則豈不用灰,而不運則灰亦何以自來耶?宅鎭曰,臣亦曾已待罪本州矣,思其便好之道,自城機庫,運灰而用,則無妨矣。善行曰,自上申飭,則自當不役民矣。上曰,給雇價則可運灰乎?宅鎭曰,然則民皆樂赴矣。善行曰,城機庫有舊灰焉,且修補處非恒有之事,則亦有役餘錢二千兩,以此給雇價運來,似好矣。命書傳敎曰,因今番書狀官所奏,安州之民弊甚云,故問于前帥臣,果然,此正法久弊生也,今者下問者,恐或有掣肘之端,禁則自止云,此後雖雇民,切勿役民事,卽爲分付,以示予爲民之意。出傳敎善行·宅鎭退出,兼濟讀禮曹參議李瀰牌不進傳旨,命書傳敎曰,禮堂傳旨踏下代,令令該曹,卽爲口傳備擬,待下批,牌招察任。出傳敎兼濟讀濟州牧使狀啓,命書傳敎曰,今承旨入侍時,聞耽羅狀聞,近三百石湖南穀,又爲三守令支供復請,噫,昔年顧恤本州,予已仰覩,故嗣服後體昔年盛意,況以庚子州民效誠,亦體我慈聖眷恤,凡於本島事,於宿於食,其敢少忽?雖然,靜而思之,昔耽羅國時,其將,若何?島民惟恃接濟,因此不無懶農之弊,牧使其忽勸課之政,專恃朝家接濟,湖南之民,亦受其弊。噫,近萬石運穀,一則爲島民,一則爲船人,皆無弊到州,而二百五十石臭載之報,予心,若何?此際且有此狀聞,頃者南益祥之涼臺驄帽載運,至於御史屬公補民之事,觀之,非徒不善勸課,乃有此弊,而此牧使此守令,果亦無其弊乎?古人云,重賞之下,必有勇士,其若至誠勸課,本州之民,本以質實,豈可無效?且於恒日節約蓄儲,其於□□□有益而一有□□□張予常悶焉,□□賑政若請,雖百石千石,豈惜其數,而此則爲三州守令□□□大賑之餘,且請數百石穀物,三州若此則牧使必然,何不兼請乎?窮春後以此復請,嗣服後初聞,其數怳若臭載代近萬石餘,此若進獻之加封乎?牧使與三守令,其雖一日一供,以補不足於湖南,雖一升之米,爲守令,決難加劃,頃者狀聞,予意雖未洽本州,故參酌,今者狀聞,其涉駭然,事當拿問,而爲島民參酌,此狀本下送,當該牧使,緘辭從重推考,其不節約乎自奉,若以朝家未接濟,或徵於民,當該牧使三守令,予已戒,雖不能烹,終身禁錮,焉可已也?令備局,以此卽爲嚴飭。出傳敎又命書傳敎曰,明日與初四日當祗迎,凡諸等事,皆依例擧行。出傳敎又命書傳敎曰,嗚呼,今月何月?初四·初八·初十·二十四日四次忌辰,況初十日亦何?噫,二十四·初十日,卽永慕祖功宗德日也,初八·初四,長陵·寧陵稠疊,嗚呼,暮年,其何復逢此日?嗚呼,海東臣子,不忘諱辰,一朔之內稠疊,奚特追慕冞切?其於此時,聞張大之請,予懷曷極?嗚呼,須看今日軍號,初則輿情,親書金石以下,以兩日軍號兼看,槪見固守金石,今夜予有忽憶者,明朝庶可知也,而今朝祗迎洊疊,故只初一日·初四日·二十三日·初十日望拜禮下敎,暮年此心,追慕而已。今何闕一,噫,追憶辛亥,若今日,辛丑建儲時,亦有所引,況暮年乎?初六日□□□二十日夏享□房知悉,凡諸等事,皆依前,□□□今日則□□□出疏槪表□□□書傳敎曰,冀霈留於憶昔窩,每嘗問于此,而近者遺問,忽問以知,豈料鄕儒□朔來留闕門,聞此起衣臨門,一則鄕儒,此弊熟知,而頃者李義寬,目見可駭狀,故若此,一則□□□享人忠節,予嘗欽慕,其況今年。雖然以此從享,西漢朱雲,何不參於廡?況幾百年未遑之事,不請於昔壬辰,請於今年,其涉過矣。此果爲此人誠心乎?嗚呼,旣諭於渠,臨御幾十年,莫能君師之道,深歎師道在下,暮年隨事糾正,亦正士趨之意,故□□此此亦若指導。雖然正其誼不謀其利,明其道不計其功,董子旣云,此可見審察義理處也。若無今日,莫知幾月遲留,此予所以指導者也,宜乎□□本此後復來,非徒不捧,分付京兆,當日逐□□□本鄕。出傳敎又命書傳敎曰,多臺有闕,待朝政官牌招開政。出傳敎上曰,摘奸宣傳官入侍。出榻敎宣傳官進伏奏曰,臣往加平·抱川,摘奸社壇,則皆淨潔矣。諸臣以次退出。
以上缺何以謂壬癸,於兩年之間,雖直摠府,晝仕而來,嗚呼,甲乙以後,欲爲何爲?語及於此,不覺聲隨涕下,一加一免,亦豈偶然也哉?提調海運君槤,行司直鄭弘淳,各熟馬一匹賜給,直長金景澤,今日待令,特爲陞六,正金煊,雖不待令,一寺郞廳,半熟馬一匹賜給,書寫忠義,高品付料,本寺下人,令該曹米布賞給。出傳敎藥房都提調申晦,提調李景祜進伏曰,臣等方以湯劑待令矣。上曰,藥房提調,持湯劑入侍。出榻敎景祜出,奉進湯劑,上進御,晦曰,今日當稟定中宮殿進御矣。上曰,中宮殿進御蔘苓養胃湯,加進拾貼,而五日日次製入。出榻敎上命注書,持擧條紙二張以來,手書一句詩以下,上曰,御製承史·玉堂·春坊·侍衛·內局·通禮竝賡進。出榻敎晦曰,今日湯劑,當更進一貼矣。上曰,其止之,還宮時,當進御矣。命得雨書傳敎曰,北部觀光坊民人,限今年免役事,分付。出傳敎上曰,諸司預備,步詣大門內,乘輿至大門外,降輿乘轎,詣毓祥宮外遞輦所,降轎乘輿詣毓祥宮大門,駐輿書御製詩一句曰,一體賡進。詣內門外,降輿入內,諸臣問安後,以次退出。
壬辰五月初一日酉時,上還宮入侍時,行都承旨尹得雨,左承旨李碩載,左副承旨林鼎遠,右副承旨尹勉升,同副承旨閔百順,記事官李鼎揆,假注書尹在醇,記事官申禹相·李基崧,以次隨駕訖。上具翼善冠·袞龍袍,詣宮門外乘輿,命碩載書御製畢,降輿俯伏於庭中,兵曹判書蔡濟恭進曰,此何事也?得雨曰,何爲而復作如此之擧也?上曰,還宮後則必將困予,故如是耳。濟恭曰,臣子所請,出於自然之性,而曰可曰否,惟在殿下之處分,何若是過度也?上曰,若不爲此擧,則明日必爲賓廳會議,請尊號請進宴,予何以堪,百官亦何以堪乎?卿等之誠,予豈不知,而予亦當固守矣。藥房都提調申晦,提調李景祜進伏曰,此何事也?惟願譴罰臣等。上曰,卿等雖去,原任復卜,則必復如是,今則三公皆止此請然後,予當還起耳。晦曰,姑置而觀之,臣等何敢復請?上曰,俄者世孫之詩,已見其端倪矣。濟恭曰,詩言志,此出於性情,世孫之誠,殿下亦豈不俯諒乎?上曰,此則兵判之言是矣,果出於言志矣。顧謂得雨曰,諸大臣俱來乎?得雨曰,來矣。上曰,時原任大臣入侍。出下敎景祜曰,雖一時,豈如此而見大臣乎?伏望乘轎而引見焉。上曰,予臥集慶而見之,何處不可?晦等請進席,上曰,桑林之禱,身嬰白第,則安用方席?景祜曰,今番此擧,於桑林引喩,實無義矣,豈不過度也哉?得雨曰,諸道狀聞入來,而雨澤則均洽矣。上命鼎遠讀訖,上曰,非爲悶旱,□不受此請,而濟州之爲三守令月廩而狀請者,亦萬古所無,明日欲召卿等而問之,而來則必復困予,故畏劫而不爲之矣。校理鄭好仁·徐逈修,副校理趙載俊,修撰李宅鎭·趙英鎭,副修撰李晉圭請對,上曰,請對儒臣遞差。出下敎領議政金相福,右議政李溵,判中樞府事金尙喆進伏曰,聖候,若何?上曰,願察其影,今日此擧,予豈樂爲?相福曰,朝者祗迎時事,臣等追後聞之,已不勝下情之抑塞矣。溵曰,此皆臣等之罪,惟願速賜譴罰。上曰,卿等愛君之誠,非不知之,而予不爲此擧,則何以遏卿等耶?顧謂王世孫曰,汝欲爲之耶?明言之。世孫不敢對,上曰,觀其不對,可知其心矣。尙喆曰,殿下以親心爲己心,卽一生用工處也。苦以今日之群情仰奏,則其將以爲俯循耶,抑將以爲不當受耶?殿下雖奏於陟降,而下答則無以仰承,則其所可否,殿下亦何以質言耶?只以此意,明諭于臣等,則臣等當退去矣。今日群下之請,天理人情之所不可已者,殿下如以爲不可,則直言其非而已,何至於此等過擧也?溵曰,此實擧國群情之所同然也。上曰,右相之擧國群情云者,予實憎之。尙喆曰,如此莫大之慶,臣等若不仰請,則其敢曰有臣分乎?上曰,金判府則必欲守之,可謂至誠。晦曰,非但金判府如此,臣與領右相,孰不皆然,而只緣嚴畏,不敢復請矣。上曰,父兄有過擧,則爲其子弟者,靜而俟之,稍見其進飯弛怒之狀,便爲放心,可矣。尙喆曰,父兄有過擧,則不思所以諫止之道,只爲承順,可乎?上曰,今年借日爲之?明年何以爲之,其將更請耶?晦曰,臣等之意,則欲月月爲之矣。上曰,金判府之言則是矣,而卿等如此,故予伏此處矣。晦曰,金判府則擧其大體而言,非爲其必成也。尙喆曰,所奏之言,皆出於實情,而終不得孚格,雖萬萬惶悚,而一端向上之心,與他大臣,豈有異同哉?上不答,移時,乘輿還宮,詣延和門外。上曰,觀象監官員李德成·安國彬,率推算官,明日入侍。出駕敎上曰,儒臣遞差下敎安徐。出駕敎詣通陽門外。晦·景祜·得雨,苦請進湯劑。上曰,藥房提調,持湯劑更爲入侍。出駕敎景祜奉湯劑以入,上進御。入大內後,諸臣問安退出。
上在慶熙宮。停常參·經筵。自辰時至未時,日暈。
尹勉升啓曰,大司憲未差,執義李敬玉任所在外,掌令盧聖中·李重海,持平蔡廷夏在外,一員未差,今日以監察茶時之意,敢啓。傳曰,知道。
藥房都提調申晦,提調李景祜,副提調尹得雨啓曰,昨日展禮寶閣,仍詣毓祥宮,竟日勞動,侵夜還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。雖少伸此心,回來猶憧憧。氣則一樣,世孫亦一樣,待敎入侍。中宮殿·惠嬪宮,藥房口傳問安。答曰,知道。
尹得雨啓曰,左副承旨林鼎遠,今日不爲仕進,卽爲牌招,何如?傳曰,允。
尹得雨啓曰,吏曹判書元仁孫,參判具庠,參議洪檢牌不進推考傳旨及罷職傳旨,今方捧入,而開政命下之後,如是違牌,不卽擧行,禮曹參議之口傳政事,特敎之下,亦不擧行,俱涉未安,判書·參判,更爲牌招開政,何如?傳曰,允。
傳于尹得雨曰,開政若此乎?若如此,則人君將爲兼行乎?參議只推,一體牌招,而若煩稟,則當該承旨,當下敎矣。
傳于尹得雨曰,政官稟,勿爲擧論。
傳于閔百順曰,宗親府有司堂上,使之入來。
傳于尹得雨曰,內局入侍,宗親府有司堂上,觀象監官員,同爲入侍。
沈頤之啓曰,吏曹參判閔百興,承牌來到闕外,而特敎申飭之下,謂有情勢,屢度催促,終不入來,事體極爲未安,推考警責,何如?傳曰,雖徹宵,開政然後可止之,使之卽爲入來開政。
尹得雨,以禮曹言啓曰,卽接徽陵別檢所報,則本陵端午祭享時兩官,當爲備員參祀,而參奉有闕未差,卽速變通云,參奉有闕,代,令該曹口傳差出,以爲備員將祀之地,何如?傳曰,允。尹勉升,以禁衛營·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
壬辰五月初二日未時,上御集慶堂。藥房入診,宗親府堂上·觀象監官員同爲入侍時,都提調申晦,提調李景祜,副提調尹得雨,記事官李鼎揆·申禹相·李基崧,海溪君,全恩君墩,醫官方泰輿·鄭允協·慶絢·徐命緯·金孝儉·李養善,觀象監李德星·金遠興·安思行·宋煥奎·姜熙彦·朴綜素·李鼎德,以次進伏訖。晦曰,昨日勞動之後,聖體,若何?上曰,一樣。寢睡·水刺之節,亦何如?上曰,一樣。晦進湯劑,上進御。晦請診候,上許之。泰輿等入診,退伏奏曰,脈候左右三部度數調均,滑體亦一樣矣。上曰,都承旨往廚院,考先生案,見麟坪大君諱字以來,可也。仍命宗臣進前。上曰,宗親府先生案,孝廟何年爲堂上與否,奉審知入,而全恩君則仍爲退休,海溪君奉審來奏,可也。上曰,注書出去,考知孝廟誕日及封君年條·享年以奏。賤臣承命出來,考譜略以奏。上曰,五月誕降,五月登極,五月昇遐,亦異事也。上曰,一月三節,古亦有之耶?此則萬古所無,爾等進前,善算者更爲推算以奏。遠興·思行等推算奏曰,果然三節,而皆入至月矣。上曰,是何年也?遠興曰,乙未年矣。上命退去。得雨入奏曰,廚院先生案,諱字果有矣。奉審後入奏曰,宗親府先生案,無孝廟諱字,只有麟坪大君諱矣。上曰,宗簿寺先生案則有之,宗親府則無之,未知其故也。晦曰,臣意則以爲,孝廟在瀋陽時多,故似無於宗親府矣。上曰,然矣。晦曰,慶源府使呂善德,差出已久,夫馬來留亦久云,使之催促下送,何如?上曰,慶源府使,當日內辭朝後入侍。出榻敎善德入伏。上曰,曾經侍從,故七事則不問,下去盡力,可也。上曰,政事不爲耶?得雨曰,勅敎之下,三堂皆進門外,懸牌不入矣。上曰,參判何故也?得雨曰,頃日以政事做錯,有臺言,而參議亦同矣。上曰,判書事,則參判時事耶?晦曰,南柱老,以參判時省掃受由,而仍不下去,卽爲行公論之矣。上曰,此果參判時事也。命書傳敎。上曰,特敎之下,事之寒心,莫此爲甚,三堂竝施不敍之典,行司直閔百興,參判除授,卽爲牌招開政。出傳敎上曰,禮判今聞左揆所奏,果有實云,有莫重事,許遞,其代,前判書趙雲逵除授,牌招察任。出傳敎上曰,聞銓官違牌云,此何事體,此何分義?從重推考,更爲牌招開政,此後嚴飭,勿爲呼望。出傳敎上曰,其聞實云,左副承旨許遞,其代,參議沈頤之除授,牌招察任,房順房。出傳敎上曰,頃者之事,其後聞焉,祭文以七日書塡云,此非獻官之過,其問政院,由此而然。此後臺臣,以下敎聞若有彈劾之事,此名實不相符者。且聞相臣所奏,進排官二人,亦非應參者云,其亦類此,不可不喩焉。出傳敎藥房提調,持湯劑更爲入侍。出榻敎晦進湯劑,上進御。他承旨·儒臣,持問答入侍。出榻敎校理鄭好仁,修撰趙榮鎭,同副承旨閔百順入進伏,上下番承史,讀奏問答後,以次退出。
上在慶熙宮。停常參·經筵。
尹勉升啓曰,大司憲未差,執義李敬玉任所在外,掌令盧聖中·李重海,持平蔡廷夏在外,一員未差,今日以監察茶時之意,敢啓。傳曰,知道。
藥房都提調申晦,提調李景祜,副提調尹得雨啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。中宮殿·惠嬪宮,藥房口傳問安。答曰,知道。
備忘記,傳于沈頤之曰,再明日崇政東月臺常參,兼爲朝講,侍衛只入直,時刻,待下敎只入正時,儀注安徐。
傳于沈頤之曰,前平安監司留待,內局同爲入侍。
傳于沈頤之曰,內局入侍,關西前道臣,同爲入侍。
沈頤之啓曰,吏曹參判具㢞牌不進推考傳旨,今方捧入,而開政命下之後,如是違牌,不卽擧行,事甚未安,更卽牌招開政,何如?傳曰,允。
沈頤之啓曰,臣與同副承旨閔百順伴直矣,以其身病,陳疏出去,原疏纔已退却矣。右副承旨尹勉升,卽爲牌招入直,何如?傳曰,允。
傳于沈頤之曰,開陽門留門,政官牌招開政後,下鑰,申飭開政。
備忘記,傳于沈頤之曰,噫,其雖祗迎,心懸東·西郊,此忱何抑?祗迎後齋宿,憶昔窩代諸處親詣,禮房知悉。
尹勉升,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
壬辰五月初三日未時,上御集慶堂。藥房入診,前關西伯同爲入侍時,都提調申晦,提調李景祜,行副司直具允鈺,右承旨沈頤之,記事官李鼎揆·申禹相·李基崧,醫官方泰輿·鄭允協·慶絢·徐命緯·金孝儉·李養善,以次進伏訖。晦曰,夜間聖體,若何?上曰,一樣。寢睡·水刺之節,亦何如?上曰,一樣。晦進湯劑,上進御。晦請診候,上曰,今日則止之。上曰,北漢動駕時,兼摠戎使賞賜與否,注書知入以奏。賤臣復命曰,熟馬面給矣。晦曰,頃有端午物膳停止之命,而此不過數匹紬·數種果,旋又停止,則衣襨物膳,其可曰封進耶?請命依例封進,何如?上曰,當讓者讓之,不當讓者不讓,可也。頃命尹東晳,書守一軒三字,揭於此堂,舊邸則曰咸一,可見予心之如一也。上曰,今番之霈,雖尙未周洽,而於衣襨次,雖此等之時,其無所減,入侍大臣旣奏,此則依例封進。於物膳,外方所封者,封在令前,其雖强受,京則異焉,況此日此封,何異於宗簿?依前下敎停封。耆社,以老老之意,予受,然後諸耆舊當受,此則依例封進。出傳敎上曰,閔百興少無荊棘之人,予甚好之矣,何若是撕捱也?命書傳敎。上曰,吏曹參判閔百興,特敎之下,若是慢命,其在事體分義,俱涉寒心,特施不敍之典。頃者權相一,特命除授,爲人君,豈可區區於其望?都承旨具㢞除授,牌招開政。出傳敎上問允鈺曰,關西風俗,何如?允鈺曰,自是瘠土之民,人心勝於他道矣。上曰,民事,何如?允鈺曰,二十一邑方設賑,而守令亦多自備以賑,幸無餓死之患,但賑穀已盡,臣上來之時,新伯欲加請還穀。臣意亦以爲然,而留庫中三分之一似過,以四分之一劃給,則似好矣。上曰,今聞關西舊伯所奏,其民切亦可知,若待新伯狀聞,不無後時之歎。入侍左相,亦前伯,故亦爲下詢,折半留庫中,四分之一特許,令道臣量宜闊狹加分,以濟關西一道民嗷嗷之望。今日下敎,意蓋在焉,令備局卽爲三懸鈴,分付,亦令道臣江邊諸邑,依此知委。出傳敎允鈺曰,博川郡守田光濂賑政勤幹,且以其廩餘,修補公廨,實爲作宰者所當觀法矣。上曰,賑政後來,故先問民事,亦問守令,博川郡守田光濂,不識何狀人,而賑政勤幹,況此時兼修公廨云,其涉可嘉。旣聞舊伯,何待畢賑狀聞而自備,故將不參於狀聞云,特爲加資,以示予暮年聳勸之意。出傳敎上曰,江界蔘政,頃者減給者,果有實效,而其弊,何如?先爲陳達,可也。允鈺曰,江界蔘政,該邑府使,旣已疏陳,自上特減稅蔘,此實江民莫大之惠,而若論其難支之弊源,則卽是貿蔘。蓋近日蔘價,轉益增加,一兩之價,幾至百餘兩,而朝家所貿之價,只是三十兩,是以民不支堪,逃散相續,十年前二萬餘戶,今爲九千餘戶,若此不已,則江界一府,必無民而後已,關係當何如哉?其所救弊,惟在於別餉穀半分耗五千餘石,劃給於江界府,以爲依定式作錢,蔘一兩,添給三十兩,苟或有定式外加捧之數,則枚報備局與營門,別置會錄,若値別貿之時,則以此錢添補其價,亦得便好,故臣於日昨狀聞,略陳此意,而今當下詢,敢此仰達矣。上曰,頃者因舊伯狀聞,次對詢問,而欲待舊伯復命,今日詳問江界民弊,已聞新府使陳章,於今矜民之心一倍。初則意謂監營穀,不過本府所在者,其所陳,亦有條理,此正以江界穀濟江界民者,復何持難?以此成擧條下諭新伯,依此擧行,而其數爻今若加半,此等蔘貴之時,復請加數,焉知其無也?凡事作事謀始,今雖加半,可無後弊,與府使消詳,其果無弊,不必往復,依狀請施行後狀聞事,令備局卽爲分付,以示予暮年爲江民之意。出擧條上曰,債弊如何?允鈺曰,債弊難支之狀,前已悉陳於啓本中,而大體言之,則捧債時,侵徵族隣之弊,殆不可勝言,闔境騷然,逃散相續。若不及今變通,則不出數十年,民情莫可以收拾,公貨將至於全失,誠非細故也。自今停殖,限十年分數收捧,實爲公私俱便之道矣。上曰,舊伯所請二件事,一件事已下敎,而一件事今日詳問。噫,予雖衰,持大體,何須多少下敎?其所請一萬八千兩,非他也,前後道臣自備者也。噫,此則予嗣服初年,故海恩爲關西伯時新創者,而初則一萬兩,加以三萬兩,今至五萬兩。予常笑者,海恩新創爲本道,而備局以加數申飭,其後道臣,欲勝於前伯,以至於此,而度支謂爲度支儲蓋,每欲取用,故金奉朝賀慨然以奏,雖衰,其言猶在耳。噫,至於關西兵營,用孟嘗君·馮驩故事,以故宰臣李日躋爲此,此猶爲也,況此乎?嗚呼,今年何年?憶昔年,卽三壬辰,而予則再逢矣。嗚呼,逢此年,忠臣義士,其猶追思,況三昨年駐蹕之處乎?嗚呼,此年不恤府民,是豈繼述之道乎?其狀旣在,令備局謄書以下,依狀請施行,少濟平壤民倒懸之歎。一萬至於五萬已過,此後雖百金,其勿加數,若此之後,雖度支稅米可作錢,於此若均役廳米,雖一立文,其敢下手,雖道臣,若復加數,此可謂眩能人也,豈忍爲此?以此京外知悉,以示暮年動懇之敎。不曰申飭,而其令知悉,意亦在焉,所謂申飭,不過循例文具,其令知悉者,欲爲金石之典者也。出傳敎上曰,今聞湖南漕運載船狀聞,零零細細者,皆書名目,此後稅大同百石外,只稱各衛門各宮房,勿爲細細條列事,分付。出傳敎上曰,都承旨許遞,其代,前都承旨具㢞除授,牌招察任,房順房,三院副提調例兼。出傳敎上曰,吏曹參判·都承旨下敎後,取聞報府,皆差獻官,具㢞代,永城尉申光綏,魚錫定代,欲爲下敎,今在此堂,豈更此人?副提調,左承旨代察,其令受香。出傳敎上曰,噫,闕臨已久,況今年乎?宜令代婿,徽寧殿獻官,以綾城尉具敏和塡差,其令淸齋。出傳敎上曰,都承旨,代魚錫定除授,牌招察任,房順房,三院副提調例兼。出傳敎上曰,今番冬至使望,今與海溪君同焉,密安君此後一體備擬事,分付。出傳敎
上在慶熙宮。停常參,只晝講。
孝宗大王忌辰。
藥房都提調臣申晦,提調臣李景祜,左承旨臣李碩載啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今逢令節,予懷萬倍,氣何暇諭?雖宿,憶昔窩,何伸微忱乎?祗迎時入侍。中宮殿·惠嬪宮,藥房口傳問安。答曰,知道。
沈頤之啓曰,今日香祗迎時,承旨當爲備員,而同副承旨閔百順,不爲仕進,卽爲牌招,何如?傳曰,允。
尹勉升,以禁衛營·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
傳于沈頤之曰,殿庭當爲晝講,經筵特進官,以藥房提調·騎判爲之。
傳于李碩載曰,鄕民待令,內三廳中,必有鄕人,亦爲待令。
傳于沈頤之曰,物膳雖已許,明日何可受也?皆令今日入之。
備忘記,傳于李碩載曰,今聞漕運船來,其雖進恭憧憧中,體昔年心少弛,其令度支,明朝點船。
香祗迎罷後,政院·玉堂·藥房口傳問安。答曰,知道。
備忘記,傳于沈頤之曰,問於局方,一諒字豈特事爲?局方宜先建功,初服時一貼溫從,其後再服然後有應驗,其後氣苶時,三服然後有效,近者一服二服三服皆然,若飮冷水。於薑臭時或漠然,至於桂枝若此,加鹿茸後,初則猶有若何若何之臭猶知,於今何云其加,無異於前,此豈他哉?茶飮故也。初服時雖果頓勝,近者隨更覺一樣。今日雖因憶昔而然,來此臥後,尙今開眼,兩臂似肥,近者復尖,靜臥握手亦若前,左握右臂,右握左臂,其皆同然,扁鵲聞此,必也臥憶昔,憶昔而然也。昔范鎭六餘日內,雖鬚髮皆皓,若曰此猶異事,豈三時而昨肥今尖乎?果若是,於此誠庸扁鵲,予雖以何心,庸扁鵲煎者其飮,抑何心伸予臂,與庸扁鵲按脈?子曰,過猶不及,聖人豈欺我哉?爲予言於諸扁鵲,此渠輩若水刺飯監對兩時,而苦進兩時而然也。有效若肥,此於予悶,無效若此,此正若昔,此年海浪童謠。今予則曰建功無功,鹿茸自茸,一日一貼,其何望也?爲朝鮮諸麋鹿,此後去鹿茸,依前煎待,此亦主一之意也。
備忘記,傳于沈頤之曰,前月雖肥甚悶,今月數日內肥尖,是則心喜,寔有用心而然也。
傳于沈頤之曰,曾經都憲·薇垣長,從前行公而在京者,竝書入。
傳于沈頤之曰,常參有命,趙曮爲都憲,沈鑧爲薇垣長,待開門牌招察任。
傳于沈頤之曰,明日朝講,兼行次對。
壬辰五月初四日辰時,上詣崇政殿庭。香祗迎入侍時,左承旨李碩載,右承旨沈頤之,右副承旨尹勉升,記事官李鼎揆,假注書尹在醇,記事官申禹相·李基崧,以次侍立訖。上具翼善冠·袞龍袍,乘輿出資政門外。命勉升讀奏祭報府,命勉升書傳敎曰,諺云領相與領相夫人,此意在也。噫,予雖誠淺,一心祀典,豈敢遠近而弛張?頃年南殿獻官,必以武臣塡差,至於太室奉俎官,皆以堂下武臣塡差,于於頃今年十九歲,初求差冬享獻官時目覩。今因申飭,皆以蔭官井間,故武臣皆休。今於端午祭,同是廟墓,其雖苟且,亦若是苟且塡差,而孝章墓·垂恩墓·懿昭墓外,皆以武臣塡差,甚至於獻官,以訓諫正塡差,予雖衰,耳不衰,焉敢若此?嗚呼,今日若此,他日必將如昔壬辰冬,事之寒心,莫此爲甚。嗚呼,今日於侍從,其雖撕捱,於文臣無慮數百,而如有意思,若不今飭,噫,一心祀典之意焉在?當該色郞廳,令該府直以制書有違律勘處。出傳敎上降輿詣傳香位次俯伏,少頃,步詣殿東庭板位,上祗迎。上曰,南邊引儀汰去。出榻敎上曰,禮房承旨,馳詣太廟·永禧殿,奉審以來。出榻敎頤之出去。上乘輿詣東月臺殿座,晝講,特進官蔡濟恭,知事李景祜,參贊官尹勉升,侍讀官徐逈修,檢討官趙英鎭進伏。上講小學,自古者小學,止惟聖之謨。逈修講,自古者小學,止晦庵題。英鎭講,自元亨利貞,止惟聖之謨。上曰,文義奏之。逈修曰,惟聖斯惻云者,衆人蔽於物欲,不知暴棄,而自入於暴棄矣,故聖人見其不知不覺之中,自入於暴棄也,爲之矜惻,思欲救之,則於其一惻字,可見深意矣。英鎭曰,以培其根云者,徒知惻然,而不思所以反本之道,則其所惻然之意,果焉在哉?是故,培其根而使達其枝也,培字亦可見其意矣。上曰,灑掃應對,雖似細事,而乃小學之根基也。景祜曰,天道之常,人性之綱,亦多深意,伏願留神於常綱二字焉。濟恭曰,安此暴棄云者,非永爲暴棄也。中人以上,志伊尹學顔淵,而聖人以堯舜自期,則其不志伊尹學顔淵者,乃所以暴棄,亦不以堯舜自期者,且便是暴棄,伏望留神焉。上曰,好矣。勉升曰,經筵旣奏,臣無仰達者矣。上曰,晝講罷。上曰,藥房提調,持湯劑入侍。出榻敎藥房都提調申晦,提調李景祜,奉湯劑進伏,上進御。上曰,藥房提調,持湯劑更爲入侍。出榻敎景祜出。晦曰,領·右相方待閤外矣。上曰,領·右相入侍。出榻敎領議政金相福,右議政李溵進伏曰,聖體,若何?上曰,一樣矣。相福等曰,寢睡·水刺之節,何如?上曰,一樣矣。頤之復命奏曰,祭物精潔,諸執事·進排官,俱無頉矣。上曰,寧陵奉審承旨入侍。出榻敎安兼濟復命奏曰,奉審陵上丁字閣俱無頉,祭物·祭井,皆精潔矣。上曰,江界事,何如?相福曰,民皆蒙惠矣。上曰,蔘價之一斤三十兩,則民多稱冤矣。相福曰,鄭弘淳所謂蔘之産地,豈負價而出者?正格言也。定法之後,加價貿之,則似好矣。上曰,鄕民與鄕人之待令者招來。鄕民入庭。上曰,農事,何如?鄕民等曰,年事則無憂矣。鄕人入庭。上曰,入番中,關西人使之待令,而中官誤以鄕人矣。命碩載書傳敎曰,中官李夢良,令該府處之。出傳敎鄕民退。上曰,吏批政事,何以爲之?相福曰,參判以初除授之故,似難卽出矣。上曰,似陳章矣。溵曰,似然矣。相福曰,伏聞端午物膳下敎停封,而此是不可停者矣。上曰,可固執者執之,不可固執者,亦不當固執,如此小者,豈不聽之乎?上曰,端午物膳,依例封進。出榻敎溵曰,下敎如此,不勝慶幸矣。相福曰,臣等忝居相位,不能行應行之事,朝廷之嗔責大矣,實爲羞愧矣。上曰,明年則可,而今年則非可論者矣。相福曰,閔百順與右相,爲四寸間,故移書責之矣。上曰,旣奏於各陵,亦告於各陵乎?兼濟曰,故相徐志修之仰奏於鍊戎臺時,殿下許以壬辰·癸巳年矣。上曰,今年號,明年復爲何事?質言之。相福曰,今年若俯循臣等之所仰請,則明年當以賀宴間爲之矣。上曰,胡無立異者?溵曰,秉彝之天,人所同得,孰有如此之心哉?上顧侍衛曰,摠管誰也?濟恭曰,密安君矣。上曰,原溪君尙在乎?濟恭曰,在矣。命碩載書傳敎曰,今予一心,憶昔而已,今日聞庚子以前付職者,今只有鶴城君·原溪君·密安君三宗,悵然曷諭?原溪君,特加一資,筋力尙剛,今適有窠,都摠管除授,於今皆口傳啓下,其令帳前謝恩。鶴城君·密安君,令該曹衣資食物題給,以表予意。出傳敎上曰,禁推具㢞,何如?相福曰,如是則似當出仕矣。命勉升書傳敎曰,今者銓堂違牌,萬萬駭然,若此不已,開政何時?事之寒心,莫此爲甚,吏曹參判具㢞,下義禁府推考。出傳敎景祜奉湯劑進伏,上進御。晦曰,移次經宿,下情悶迫,明日湯劑,依今日煎進之意,仰達矣。上曰,依爲之。相福·晦·溵退出。上曰,禮房承旨,馳詣昭顯廟·孝章廟·垂恩廟·懿昭廟,摘奸以來。出榻敎上曰,右副承旨,馳詣儲慶宮·毓祥宮,摘奸以來。出榻敎上曰,中官下敎,引儀下敎安徐。出榻敎上誦匪風·下泉章,詣憶昔窩。諸臣問安後退出。
上在慶熙宮。只常參·晝講。
午時未時,日暈。
大殿·中宮殿·惠嬪宮,藥房口傳問安。答曰,知道。
大殿,政院·玉堂口傳問安。答曰,知道。
備忘記,傳于沈勖之曰,噫,昔甲午十月二十六日,侵夜而回,旣知宿此,永城尉魚錫定,促令開門,尙今寥寥,豈特命因命之意乎?皆涉寒心,竝施不敍之典。
沈頤之,以御營廳·一二巡廳·左右捕盜廳言啓曰,去夜犯夜人,無所捉,敢啓。傳曰,知道。
沈頤之啓曰,今日常參,政府西壁及六曹,當爲進參,右參贊洪麟漢,工曹參判金龜柱,參議任希敎,竝卽牌招,以爲推移進參之地,何如?傳曰,允。
尹勉升,以義禁府言啓曰,吏曹佐郞宋樂,令該府直以制書有違律勘處事,傳旨,啓下矣。宋樂旣已拿囚,以制書有違私律,杖一百收贖,告身盡行追奪,放送,何如?傳曰,允。
沈頤之,以兵曹言啓曰,羽林將李軾,素患痰癖之症,有時添劇,旬月之內,無望供職,呈狀乞遞。宿衛領軍之任,不可久曠,今姑改差,何如?傳曰,允。
傳于沈頤之曰,綾城尉,其甚駭然,一體捧傳旨。
備忘記,傳于沈頤之曰,尹東昇爲都承旨,牌招察任,房順房,三院副提調例兼。
李碩載啓曰,新除授都承旨尹東昇,時在京畿龍仁地,斯速乘馹上來事,下諭,何如?
備忘記,傳于李碩載曰,噫,昔年庚子六月初五日宿此,翌朝詣差備門,其夜徹宵仍留,曉前興政堂枕一器乍睡,中官傳內敎,命轉御床,顚倒入隆福殿,此夜仍侍殿中。嗚呼,五十一年內五月初五日曉前,復宿此窩,嗚呼,何耐此懷?夜則雖宿,隨更以覺,同也。此後一睡以覺,報三更一點,再睡以覺,四更一點,三睡以覺,五更一點,仍聞曉鼓聲,復何交睫?屬命開門,以待永城復命,嗚呼,若此而建功何功?聞復命,自內將入矣。
尹勉升啓曰,大臣·備局堂上,依下敎來待矣。
傳于沈頤之曰,朝講以晝講爲之。
傳于尹勉升曰,來詣只正時。
傳于尹勉升曰,禁漏官員記過,建明門待令。
傳于尹勉升曰,軍器署官員,一體待令。
殿座罷後,政院·玉堂藥房口傳問安。答曰,知道。
傳于沈頤之曰,任希敎爲承旨,牌招察任,房順房。
尹勉升,以兵曹言啓曰,依傳敎,司憲府掌務書吏全尙珍,決棍十度之意,敢啓。傳曰,知道。
傳于任希敎曰,海運君,持自今年至丁酉年宗薄寺謄錄入侍。
任希敎啓曰,臣與左副承旨沈頤之伴直矣,因臺啓陳疏徑出,原疏纔已退却,而伴直無人,同副承旨尹勉升,牌招入直,何如?傳曰,允。
又啓曰,同副承旨尹勉升,以伴直牌招矣,纔以親病陳疏,入啓矣。伴直無人,右副承旨沈勖之,卽爲牌招入直,何如?傳曰,允。
又啓曰,海運君槤,依下敎來待矣。傳曰,入侍。
傳于任希敎曰,雲峰縣監具㢞,今日內使之渡江。
行判中樞府事韓翼謩箚曰,伏以臣,偶然一疾,垂及兩朔,中間少愈,旋復添苦,痰滯肢節,隨氣舒縮,凡有運動,必須人扶,殿庭肅敬之地,無以趨走,蓋蒲柳之質,乍感秋氣,猝難復榮故耳。今日常參,群僚咸造,臣獨息偃在家,無計蠢動,分義至此,合被大何,猥綴短箚,仰瀆崇聽。伏乞亟賜處分,重勘臣闕禮之罪,以安賤分,不勝幸甚。取進止。答曰,省箚具悉卿懇。使卿若此,是豈卿乎?爲卿悶焉,業已諒,何過若此?卿其安心勿辭,亦勿引咎,其須益加善攝焉。仍傳曰,遣史官傳諭。
吏曹參判具㢞疏曰,伏以今玆除命,何爲而及於臣身也?千萬不近,猶不足以喩其匪分,五內崩霣,猶不足以喩其苦心,寧欲卽地溘然無知也。噫,臣於昨年陞資也,以年紀則尙淺,姿性則至鹵,踐歷則全乏,恩數則屑越,有口皆言,目之以淸朝之怪物,闔門相對,憂之以私家之災殃。臣亦有心有腸,雖係閑司漫任,凡於二品之職,豈不欲必辭乃已,而執守不固,義分是懼,時或出入,夙夜參預班聯,猶不勝其有靦面目,則矧此名塗華貫之有隕自天,其所驚惶震懍,尙復何言哉?夫朝家用人之方,或以勞勩,或以才望。臣之本末伎倆之無一髣髴於斯,亦靡所逃於天日之下,而誤恩荐疊,至於如此者,特以世祿之裔,父兄之故爾。不問人器之稱否,不待公議之如何,容易畀之,不少難愼,則在朝廷乖綜核器使之道,在聖明有雨露偏施之累,臣身之狼狽顚頓姑勿論,四方聽聞,其將以爲如何哉?況臣凡百,不及臣從兄遠矣,而數月之內,繼叨特旨,數日之間,殆同交承,有若次第相繼,倘來固有者然,此亦近日廷臣之所未有者,不知聖上,何所據而有此命哉?二違召命,罪犯岡赦,斧銊不加,薄囚旋宥,飭敎繼下,天牌復臨,而區區去就,鐵限在前,雖萬被誅戮,進身無路,伏惟日月之明,亦必俯燭,而一日二日,威罰不降,使國體轉益壞損,私義轉益迫隘,此亦臣之罪也。人有疾痛,必呼天地父母,今臣窮蹙,不啻疾痛而已,不號呼於聽卑慈覆之下,而更將何籲哉?玆敢枚召驚魂,冒入文字。伏乞聖明,俯諒臣肝血之懇,亟命刊改,仍治臣逋慢之罪,以昭法紀,千萬幸甚。答曰,省疏具悉。今者特授,予豈浪授?卿辭雖若此,予意則異焉。況其間,旣有除之者,則亦何云從兄弟相授乎?目今銓曹,若是特除,其亦事勢不偶康,卿勿過辭,從速察職。
壬辰五月初五日辰時,上御崇政殿東月臺。晝講·常參·次對同爲入侍時,左承旨李碩載,右承旨沈頤之,左副承旨安兼濟,右副承旨尹勉升,記事官李鼎揆,假注書尹在醇,記事官申禹相·李基崧,以次侍立訖。上具翼善冠·袞龍袍,乘輿憶昔窩前路,入麗春門,詣崇政殿東月臺殿座。上曰,承史先四拜置之。大司憲趙曮,納牌不進呼望。上曰,注書不書牌而給之,則使令豈可出呼望乎?上曰,注書,令該府處之。出榻敎賤臣在醇趨而出。頤之曰,今此殿座,兩注書當爲備員,事變注書,使之入侍,何如?上曰,依。事變假注書具性玉進伏。鼎揆呼有啓事官陞臺,無啓事官退去。上曰,注書呼聲,何如是低殘耶?上曰,當該注書,事過後,令該府處之。出榻敎命書傳敎曰,都承旨尹東昇,乘馹上來事,卽爲下諭。出傳敎領議政金相福,左議政申晦,右議政李溵,司直具善行,兵曹判書蔡濟恭,司直鄭弘淳,刑曹判書李翼元,司直金器大,副護軍張志恒,司直李重祜,特進官具善復,知事李景祜,參贊官沈頤之,侍讀官徐逈修,檢討官趙英鎭,大司諫沈鑧進伏。上講小學立敎篇,自子思曰天命之謂性,止子夏曰賢賢易色章。上曰,心在於都憲違牌,誤讀矣。儒臣上下番進講訖,奏文義。上曰,朱夫子以子夏爲抑揚誠然,而子夏之言則是矣,然必是抑揚,不得穩藉矣。上曰,三絃,亦可以治國平天下耶?景祜曰,今樂猶古樂,孟子亦言之矣。上曰,三絃豈古樂耶?大司憲趙曮,再牌不進呼望。上曰,試觀之何如也?若三牌不進,則當殿座建明門矣,呼望使令懸之,此際何敢逡巡?誠極過甚矣。上曰,都憲更爲牌招,次對入侍。出榻敎上曰,牌去來勿爲呼望,晝講退。相福等曰,聖體夜間,若何?上曰,一樣矣。晦請進湯劑。上曰,藥房提調,持湯劑入侍。出榻敎景祜奉進湯劑,上進御。上曰,今日强忍爲常參,欲以宗簿例代之,而都憲如此。有情勢耶?晦曰,無他情勢矣。命書傳敎曰,爲一都憲,如是坐待耶?更爲催促。出傳敎又命書傳敎曰,同副承旨許遞,其代,前承旨沈勖之除授,牌招察任,房順房。出傳敎上曰,注書拿處安徐。出榻敎上曰,昨日江界事,三萬兩不亦過乎?晦曰,自此以後,當爲定式矣。命讀諸道狀啓。上曰,注書旣已安徐,使之入侍,可也。賤臣在醇,復爲進伏。上曰,有可奏者奏之。相福曰,別無可奏者,而摘奸備郞入來矣。上曰,備郞所言,如何?相福曰,民事大體皆同,而堤堰等事,亦無頉云矣。上曰,郞廳之行,亦有風力耶?相福曰,摘奸郎出去,則營下不無弊端,而今番則除弊矣。濟恭曰,每每出送則好矣,而自然有弊,此非頻數出送之事矣。上曰,點船爲之乎?晦曰,戶判以點船,故今日亦不入來矣。濟恭曰,四仲朔禁軍馳驟,纔已節目,啓下矣。今當仲朔,可以擧行,而方在減膳中,何以爲之乎?上曰,此則擧行,可也。濟恭曰,今此禁軍私習之擧,法意甚好,而但念冬節,則當於十一月擧行矣。若値天氣嚴沍,氷雪滿路,則軍馬馳驟之際,恐有致傷之慮,臣意則春夏秋三仲朔,依節目爲之,冬節則特令權停,似合事宜,故敢達矣。上曰,卿等之意,何如?相福曰,旣行鍊兵之政,則不宜擇冬夏矣。晦曰,雖以三軍門習操言之,若値嚴冬,則以雪滿敎場頉稟,而不得擧行矣,此亦依此臨時頉稟,猶或可也。旣以四仲朔成節目定式,則獨於冬節,何可特令權停乎?上曰,武將進奏。善行曰,此與他軍門朔操有異,只以仲朔爲式,則似不宜永除一仲朔。若値寒凍時節,人馬有凍傷之慮,則臨時頉稟,似合事宜矣。志恒曰,至月亦有不甚寒烈之日,不必永停,隨其日勢,或行或頉,似好矣。上曰,更爲消詳以奏。出擧條翼元曰,閭巷之不得用法外之刑,禁令至嚴矣。醫官許溫之妻,妬其夫之有賤妾,盡爲髡髮,刀割其面,腦腹外四肢,亦爲搗攔,所見陰慘。雖是婦女之事,自有當律,故敢達矣。上曰,聞極寒心,許溫妻,黑山島三倍道定配,其不能禁飭家長,刊名三醫司。其奴與婢間,必有同心作俑者,竝刑推一次後,楸子島爲奴婢。翼元曰,此罪人,自臣曹擧行乎?上曰,許溫旣刊名內局,則自該曹擧行,可也。出擧條上曰,被打女人,覓給救療之物。出榻敎相福曰,兵房承旨安兼濟,與兵曹參議李昌任,爲相避矣。上曰,兵·工房換房。出榻敎上曰,永城·綾城,言之無益,而魚錫定何處去而不入來耶?兼濟曰,待城門開入來,而以罷漏之差晩,故及廳坐而來矣。上命兼濟書傳敎曰,獻官三人中,二則復命懈弛,一則方帶知申,皆晩到,故雖下敎,二則特命者,魚錫定仍差獻官,意亦在焉,飭已行矣。前永城尉申光綏,前綾城尉具敏和,前都承旨魚錫定,一竝特爲敍用。出傳敎上入小次,移時還爲殿座。命兼濟書傳敎曰,若此,何時開政乎?吏曹參判具㢞,飭已行,附過以放,卽爲牌招入侍開政。出傳敎上曰,吏曹參判牌去來,勿爲呼望。出榻敎上曰,藥房提調,持湯劑更爲入侍。出榻敎景祜奉湯劑進伏。上曰,曾前內寺書員妻,有如此事擧廳矣,今亦擧廳乎?晦曰,姑未爲之云矣。上命兼濟書傳敎曰,今者許溫妻擧措,萬古所無,則其何甘心比肩?其在正風俗之道,不可無飭,該廳行首,特施不敍之典。身爲一院之首,豈云他廳,而掩耳默默乎?三廳都行首,亦施不敍之典。出傳敎上進御湯劑。上曰,都憲又納牌不進耶?晦曰,聞乘轎而來於闕外云矣。上曰,注書知入。鼎揆以納牌不進仰奏。上曰,鄭運維曾經都憲乎?晦曰,曾已行公矣。上命兼濟書傳敎曰,大司憲趙曮所爲,萬萬可駭,徒損國體,爲先施以不敍之典,其代,兵曹參判鄭運維除授,卽爲牌招入侍。出傳敎大司憲鄭運維,大司諫沈鑧,校理徐逈修,修撰趙英鎭啓曰,安置罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道·負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。上曰,已諭,亟停勿煩。逈修·英鎭退,運維傳啓。上曰,只擧下端。運維啓曰,請還寢東呂·址淳等還配之命,更令王府,嚴鞫得情,上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得,依律處斷。上曰,勿煩。一行刀割又啓曰,請大靜縣定配罪人丁潤愼,亟命依律處斷。上曰,勿煩。又啓曰,請黑山島定配罪人鄭世柱,依律處斷。上曰,勿煩。出擧條運維退伏。鑧所啓,臣言議摧頹,不合於耳日之任,而春間待罪是職也,有舊邸動駕六朔還宮之敎,臣與三司諸臣,來詣請對,而未蒙引接,隨詣宮門,復爲請對,夜半後喉院,姑退私次,三司亦隨退。其時憲臣,以三司之不爲達宵守閤,論罪至嚴,乃蒙特罷之命。今於臺職,不可以歲月之稍久,有所自恕,而仍因蹲冒,請命遞斥臣職。上曰,此非過嫌者,勿辭,亦勿退待。鑧傳啓。上曰,只擧下端。鑧啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請大靜縣爲奴罪人仲義,依律處斷。上曰,勿煩。又啓曰,請崔百男邊遠定配。上曰,豈特已諭?此人一向若是相持,是豈善善惡惡之意乎?亟停勿煩。一行刀割又啓曰,請黑山島爲奴罪人五得,依律處斷,上曰,勿煩。又啓曰,請還寢定配罪人尹碩佐·金益大減等之命,依律處斷。上曰,勿煩。又啓曰,向者孝章廟·懿昭廟致祭,因政院之不善擧行,致有初更過祀之擧。揆以事體,極爲未安,伊後政院,所當自引,而今至累日,尙未聞焉,請伊日當該承旨罷職。上曰,雖由於一時不察,臺體則固然,依啓。又啓曰,京兆非閑司漫職,今日常參,判尹以無啓事官退。以刑判所奏見之,京中有此變怪,則京兆宜無不知之理,直爲退去,事甚非矣。請漢城判尹具善復,從重推考。上曰,依啓。又啓曰,臣以端陽獻官,隨香祗詣宣陵,夜半聞特除之命。今日常參,與他有異,故禮畢後,蒼皇入來,而卽聞昨日出牌,至於經宿云,命牌何等尊重,而豈可以至經宿?事之駭然,莫此爲甚,請當該承旨,從重推考。上曰,依啓。竝出擧條上曰,注書事過後拿處下敎,置之。出榻敎上還入大內。諸臣以次退出。
壬辰五月初五日申時,上御集慶堂。藥房入診入侍時,都提調申晦,提調李景祜,副提調宋瑩中,記事官李鼎揆·申禹相·李基崧,醫官慶絢·徐命緯·金孝儉·白文昌,以次進伏訖。晦曰,俄間聖體,若何?上曰,一樣。晦進湯劑,上進御。上曰,予曾於憶昔窩,撫臂似瘠矣,其後見之,則反似肥,正所謂一匙肥一匙瘠者也。晦曰,氣舒則肥,氣苶則瘠矣。上曰,此言,是也。晦曰,提調以年多之人,久帶此任,所見甚難矣。上曰,其年幾何?晦曰,加於臣一歲矣。上曰,然耶?仍命許遞。藥房以次退出。
壬辰五月初五日申時,上御集慶堂。海運君入侍時,海運君槤,右承旨任希敎,假注書尹在醇,記事官申禹相·李基崧,以次進伏訖。上曰,謄錄持來乎?槤曰,持來矣。上曰,注書持入。賤臣在醇持入。上曰,承旨讀之。希敎曰,此則乃今年謄錄冊,而非昔壬辰謄錄矣。槤曰,昔壬辰謄錄則無之,而只有奉安江華行程時所錄冊,而此則郞廳當陪進矣。上曰,使之陪進也。上曰,承旨讀吏參疏。希敎讀訖,賜批答。在日記軸命書傳敎曰,銓堂批下,卽爲牌招,入侍開政。出傳敎上曰,吏參牌去來,勿爲呼望。出榻敎命讀京畿監司啓聞,命書傳敎曰,今聞畿伯啓聞,頃者張鴻,雖下敎,心甚惻然,於今可謂毛將焉傅。渠已白脫,今無可論,欺岡登聞者,其令本道,考律勘處。出傳敎上曰,注書出去,招秋曹吏,問許溫妻及其奴婢發配與否,知而入奏。賤臣在醇復命曰,奴婢各一人,刑推定配,許溫妻亦爲發配,業已渡江云矣。命書傳敎曰,今番許溫妻事,此誠萬古所無,思猶殘忍,以本廳處分,可謂非矣。爲其夫,豈不知其妻所行,何等悍妬,而不勝慾而得妾?有此萬古所無之事,此正非我也刃者也,若不嚴懲,何以勵末世?永刊仕版,勿齒衣冠之類。出傳敎命讀平安監司狀啓,命書傳敎曰,今聞關西道臣放未放啓聞,所稟二人,行已雖無狀,卽雜犯矣。竝特放事,分付,其餘令該曹,依例回啓。出傳敎上曰,坐直誰也?希敎曰,臣與沈頤之伴直矣,以臺啓徑出,故俄又牌招同副承旨尹勉升矣。命書傳敎曰,左副承旨,以一時問備,若是撕捱,其涉過矣,申飭察任。出傳敎上曰,宗簿郞廳入侍。出榻敎宗簿直長金景澤,陪進奉安錄進伏。命希敎讀訖,命書傳敎曰,逢此月,旣臨宗正寺,命讀堂郞先生案。嗚呼,六年內覺其名者,主簿任守經一人,癸巳年奉安行時同行者,其亦此人乎?謄錄令取來,其郞卽直長崔守迪也。任守經,宗學講時同參者,崔守迪,奉安行時同往者也。一人尙今記名,一人今日雖聞,聞其名,亦其時同事郞廳。噫,今六十一年,聞此名,其豈偶然乎?令該曹,其孫已調用者,卽爲復職調用,未調用者,依例承傳調用,以示予憶舊之意。出傳敎槤·景澤退出。上曰,吏堂何如是寥寥耶?注書知入。賤臣在醇復命曰,具㢞時來闕外,雖被罪,有不敢入闕云矣。命書傳敎曰,噫,今於銓曹,必也規免爲事。若此不已,朝違牌夕不敍,何時開政?事之寒心,莫此爲甚,吏曹參判具㢞,雲峯縣監除授,其令當日辭朝,赴任日字,令道臣狀聞。其代,趙重晦除授,此已行公人,復命時自可謝恩。徐命善爲參議,卽爲牌招察任,其令待朝問判書望開政,而參判若復命,一體備員開政。出傳敎諸臣以次退出。
上在慶熙宮。停常參,只晝講。
藥房都提調臣申晦,提調臣李景祜,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。睡雖勝,氣則益苶,今日干支一倍,晝講同入。中宮殿·惠嬪宮,藥房口傳問安。答曰,知道。
沈頤之,以訓諫都監·一二巡廳·左右捕盜廳言啓曰,去夜犯夜人,無所捉,敢啓。傳曰,知道。
傳于任希敎曰,祗迎後,集慶堂晝講爲之。
沈頤之,以義禁府言啓曰,江原監司狀啓據刑曹粘目內,越松前萬戶裵贊奉,移本府處之事,允下矣。裵贊奉以搜討事,入去鬱陵島云,待其回還,依例發遣府羅將,交代後拿來,何如?傳曰,允。
香祗迎罷後,政院·王堂·藥房口傳問安。答曰,知道。
以吏曹參議徐命善牌不進罷職傳旨,傳子任希敎曰,只推。
任希敎,以侍講院言啓曰,王世孫進講大學衍義,今已畢講,因傳敎,以心經繼講之意,敢啓。傳曰,知道。
傳于李昌任曰,吏參謝恩,仍爲開政。
李昌任,以吏曹言啓曰,本曹郞廳,只是四員,而正郞宋霮·李祖源,佐郞申大升,俱在外,佐郞一員未差,無參政郞廳,在外郞廳竝改差,一員未差之代,口傳備擬以入,而待下批,使之仍卽出肅,以爲開政之地,何如?傳曰,允。
吏曹口傳政事,以南絳老爲吏曹佐郞。
備忘記,傳于李昌任曰,湖西·海西稅大同裝載者多,而徹宵風聲,心在西南,令禁軍二人馳詣,探問善來。
李昌任,以吏曹言啓曰,新除授佐郞南絳老在外云,正郞一員未差之代,口傳備擬以入,而待下批,卽爲出肅,使之參政,何如?傳曰,允。
吏曹口傳政事,以蔡弘履爲吏曹正郞。
傳于李昌任曰,銓郞慮爲耳目,用謀先爲銓郞,永刊。
有政。吏批,判書未差,參判趙重晦進,參議徐命善未肅拜,同副承旨李昌任進,以朴相德爲吏曹判書。啓曰,新判書命招,同參政事,何如?傳曰,允。又啓曰,判書朴相德牌招不進,參議徐命善牌招啓辭未下,小臣獨政未安,何以爲之?敢稟。傳曰,仍爲之。以鄭彦郁爲持平,李得臣爲獻納,奇彦鼎·吳鼎源爲正言,鄭弘淳爲左參贊,閔弘烈爲禮曹參判,徐有隣爲禮曹參議,權穎爲左通禮,李思祚爲吏曹佐郞,兪彦述爲同義禁,尹東晳爲同義禁,朴相德爲繕工監提調,趙昌逵爲安東府使,鄭致儉爲天安郡守,金恕行爲新寧縣監,沈趾賢爲雲峯縣監,趙宗鉉爲兵曹參議,徐有寧爲工曹參議,醫官李文載·方孝民,今加通政,駕前卞德基,今加嘉義,加資事承傳,博川郡守田光濂,今加通政,河南君垙,今加綏德,特爲加資事承傳,兵曹參判鄭運維,復授前任事承傳。
兵批,判書蔡濟恭進,參判鄭運維,參議趙宗鉉未肅拜,參知洪樂純入直進,具敍五·盧勛相·金孝儉爲同知,李愼中爲僉知,禹弘圭·李鉉重爲五衛將,鄭羽朋爲都摠經歷,具八柱爲訓諫判官,李明魯爲主簿,許爲羽林將,崔晟爲加德僉使,張世傑爲廢茂山萬戶,任希莘爲武兼,申敬文爲三陟營將,卞相璧爲景福將,金德崇爲昌德將,金宗漢爲所已萬戶,李世蕃爲越松萬戶,副護軍李喆運·申大儁·徐宅洙·趙㠎,副司直朴相德·尹得雨·魚錫定·李昌儒·沈履之·李世澤·林鼎遠·尹勉升·閔百順·任希曾·柳義養,副司果申光緝·韓㵛。
同副承旨尹勉升疏曰,伏以臣父所患,累朔沈淹,顧此孑然一身,無他兄弟,夫豈有一刻離捨之勢,而嚴畏分義,黽勉供職,已四十有餘日矣。今纔撤直歸省,數日之間,諸症越添,委頓床笫,氣息昏涔,臣方左右扶護,煎泣岡措。不意此際,以院直闕一,召牌踵至,而情私煎迫,祗承無路,玆敢略陳短章,冒控血懇。伏乞聖慈,俯垂諒察,亟遞臣職,以便救護,千萬幸甚。臣無任屛營祈懇之至。答曰,省疏具悉。本職許遞,以便護焉。
壬辰五月初六日辰時,上詣延和門。香祗迎入侍時,行都承旨尹東昇,左承旨李碩載,右承旨任希敎,左副承旨沈頤之,右副承旨沈勖之,記事官李鼎揆,假注書尹在醇,記事官申禹相·李基崧,以次侍立訖。上具翼善冠·黑圓領袍,乘輿出通陽門外,命東昇讀祭報府,詣延和門外,降輿詣板位。上俯伏祗迎後,步詣建明門。上曰,右副承旨,奉審長陵以來。出榻敎乘輿還入大內後,諸臣以次退出。
壬辰五月初六日辰時,上御集慶堂。藥房入診入侍時,都提調申晦,提調趙雲逵,副提調尹東昇,記事官李鼎揆·申禹相·李基崧,醫官慶絢·徐命緯·金孝儉·白文昌等,以次進伏訖。晦曰,夜間聖體,若何?上曰,睡則勝而氣甚苶,所尤悶者,食甚厭矣。晦進湯劑,上進御。晦請診候。上曰,依。慶絢等入診,退伏奏曰,脈候左右三部度數調均,滑體亦一樣矣。上曰,今日風氣稍冷矣。東昇曰,今當麥秋,而節候差早,故如此矣。晦曰,蔘苓茶進御不難,且日用建功三貼爲難,故前日或用之。繼自今,更用蔘苓茶,何如?上曰,予欲飮之,則何難之有,而但不適於口,故不欲矣。上曰,提調太確實乎?晦曰,太實。以其氣言之,則某事似無不可堪之事矣。上曰,噫,予雖衰,人心世道,其見多於國事。身許宗國,何敢曰衰?噫,幾十年臨御,抑勤二字,心常深戒,況頃者永垂錄,亦非見機而作名也。革心革面,輕重雖異,革面久則庶可以革心同套。以予調劑二字言之,初則其果難合,中則庶有頭緖,於今作浮囂躁競者類,庶可謂無弊,而於此,予則猶曰此中,其有革心與革面者,因予冥然。明將八旬,臨御亦近五十年,故其雖若此,一朝蕩然,予豈夢料?莫云言過,所謂蕩然,二代倚仗之元輔,動於能譎,作爲三黨領袖,三黨中僅爲革面者,慕其名甘其利。豈特自南而來,自北而來?雖名在侍從者,一心趨附。二世倚伏之元輔若此,而歲十年僅制之三黨亦若此。噫,乾道昭昭,雖三通自露,其若無此,將至何境?今予蕩然云者,豈云過乎?永垂錄之名,意蓋此也。今者都憲之言,正合予意,於此而後,今於玆事,日召百人而問之,革面曰是,孰敢異也?嗚呼,暮年以三司望占此。以李徽之·沈履之言之,不敢不當,豈特其事之莫重?予則嘉其心,設有難强之,幾巡備堂,旣强入侍。昨於三牌呈謝恩,詣臥臺廳,分義當然,聞其違牌,慷慨再召,意已在焉,而雖其或,亦命三牌,予意深焉。今雖無此,雖衰,於此等事,終難泯默,于今不諭,更待何時?嗚呼,一國領相冢宰中間,以子使喚。邊景鎭招綻露,則嗚呼,昔壬辰此時科事,彭壽甲戌,不過傔從,而斷斷盤問,必成其事。帳殿旣登,王府之隷皆聽,而耳目若聾,亦莫云今日設有大奸巨慝,誤了國事,觀今耳目,亦將銜枚。噫,彼銜枚者猶杖而言,而國之耳目,若此若此,其國興乎亡乎?語及于此,不覺掩抑。嗚呼,此人與他人異,須看三通中首望,元輔·冢宰同心,聞慨然下敎,游辭周遮,故嗚呼,其時予有何心,而慷慨亘中,因親傳而乃洩。百人雖違牌,此人夫不然,故慷慨再牌者此也。其果本,何以乘轎?意猶果若此,必也見停朝市單,恐或闕外不潔。其無此,若右下敎,呈謝恩單子,挾曳臥臺廳,其心猶可白,而事巧若此,違牌亦若此。今予下敎,其豈臆逆,亦豈察影,而嗚呼,其氣不作於數次次對,獨作於都憲特除乎?雖衰,何見欺於此人耶?猶先命不敍之典者,意待公議,今日府啓,庶可見公議之不泯。近見其人,豈特步艱?判異於昨年,今能爲此,昔夫子謫棖以慾也,焉得剛?噫,今此人雖衰能剛,可勝於棖也。頃者旣知其衰,特免職任,則於今此任,其何異焉?噫,兪彦述彈金鍾秀,今都憲彈此人,予於今日,其見二人,況雖彈,請律亦若此,其心可尙。此時逐日詣臺誠難,鄭運維都憲特爲解免,依前日例,復授前任,其代,宋瑩中除授。噫,夫子旣云,人君爲政,不過擧直措枉。近者銓官之以免固必,事體寒心,故處分雖若此,靜而思之,從兄弟銓官,皆因特授於數日之內,當之者若此,其心美矣。再昨命佐銓,昨日除雲峯,意雖申飭,使其人若此者,其本君也,豈擧直之意乎?直之一字雖過,噫,頃者其父陞資特免,卽此人故爲愛也。噫,其父若此,其子何異?特寢補外之命,來依其叔其父,雖然,其在國體,豈可白釋?與閔百興一體捧傳旨。出傳敎上曰,旣稱樹立,一時媕娿,其宜參酌,前都憲兪彦述,特寢刊板之典。其何事同而飭異?其時諸臺處分,一體特寢。出傳敎晦啓曰,內醫堂下中,李文載入屬最久勤,方孝民前頭儲養之才,如此之人,自前多蒙加資之典,故敢達矣。上曰,竝特爲加資。出擧條藥房提調,持湯劑更爲入侍。出榻敎晦進湯劑,上進御。藥房以次退出。
壬辰五月初六日巳時,上御集慶堂。晝講入侍時,知事李景祜,特進官尹東晳,參贊官沈頤之,侍讀官徐逈修,檢討官李晉圭,假注書尹在醇,記事官申禹相·李基崧,以次進伏訖。上講大學,自子程子曰,止序次如左。逈修講,自子程子曰,止。晉圭講,自間嘗竊取,止序次如左。上曰,文義陳之。逈修曰,正心云者,心爲萬化之本,天下之治忽,惟在君心之正不正。伏望於正心上體念焉。上曰,好矣。正心,然後可以至於治國平天下矣。晉圭曰,誠意云者,德化之不施,專由於心不誠,苟以誠意做去,則堯舜之博施濟衆,亦由斯而達矣。伏願留念於誠字焉。上曰,好矣。景祜曰,至字止字,深有意義,參互看焉。東晳曰,儒臣旣以正心誠意仰陳,而欲正心,則有誠,然後可以爲之矣。上曰,好矣。經筵先罷,經筵退。上曰,今者不問參贊官,正類立春大吉落一字矣。上曰,詣臺臺臣入侍。出榻敎大司憲鄭運維,大司諫沈鑧,逈修·晉圭進伏曰,安置罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道·負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。上曰,海島一也,必也荐棘而後法可樹。非爲此人,予思昔也,亟停勿煩。運維曰,今此金致仁之罪狀,非但三司言之,大臣亦嘗言之,亦非但永垂錄中,近百諸人,同聲臚列,雖其姻黨親友,亦皆請罪,則此可見一國共公之論也。伏願亟允三司之請。上曰,靳允非私也,憶昔也。出擧條運維傳啓。上曰,只擧下段。運維曰,請還寢東呂·址淳等還配之命,更令王府,嚴鞫得情。上曰,勿煩。運維曰,請還寢定配罪人金柱泰減等之命,上曰,其勿復煩。運維曰,請黑山島爲奴罪人五得,依律處斷。上曰,勿煩。一行刀割運維曰,請大靜縣定配罪人丁潤鎭,亟命依律處斷。上曰,勿煩。運維曰,請黑山島定配罪人鄭世柱,依律處斷。上曰,勿煩。運維曰,昨日常參,兼行次對,則在庭諸臣,孰不竭蹶,而前大司憲趙曮,屢度催促,終不膺命,至於三牌之境,不可罷職不敍而止,請前大司憲趙曮,削奪官爵,門外黜送。上曰,依啓。運維曰,僞造印信,法意甚嚴,頃日悶旱疏決時,固城印僞造罪人裵慶有,至有減等之命。怙終賊刑三細不宥之典,正謂此輩也,請還寢島配罪人裵慶有減等之命,依律處斷。上曰,於今日再次之啓,可知臺閣之猶在。雖然,旣由悶旱,不允。竝出擧條運維退伏,鑧傳啓。上曰,只擧下段。鑧曰,請還寢鍾城府爲奴罪人天大酌處之命,依律處斷。上曰,勿煩。鑧曰,請大靜縣爲奴罪人仲義,依律處斷。上曰,勿煩。鑧曰,請崔百男邊遠定配。上曰,昨已諭,此正孤鄒亦何黑白混淆,亟停勿煩。一行刀割鑧曰,請黑山島爲奴入五得,依律處斷。上曰,勿煩。鑧曰,請還寢定配罪人尹碩佐·金益大減等之命,依律處斷。上曰,勿煩。鑧曰,殺人者,漢高三章之法,所不貸者也,車木大之踢殺姜大鵬,渠旣自服,入於啓覆,不可以情有可恕,法有所屈,金萬采之打殺金同伊,俱無情法可恕之端。頃日減等之命,雖出於聖上悶旱好生之德,此等罪人,旣無可疑之端,則不可傳之惟輕之典,請還寢定配罪人車木大·金萬采減等之命,依律處斷。上曰,裵慶有,府啓旣諭,不允。竝出擧條命頤之書傳敎曰,欲下敎而未果,今因儒臣文義乃覺。董子曰,正心正朝廷正百官,於心經曰,敬之如神明,尊之如父母。大學衍義講後,先講此書,道理當然。沖子於今,便是侍湯,噫,予於甲辰嗣服後,宣政西廊講此,於今沖子,可謂緊務。以心經繼講事,分付春坊。其何復印?玉署·春坊中所在者,仍本衣懸吐付韱,經筵冊子,不過五件。頃年李忠定公,奏議講召對時,恤經費,諸臣冊子,至於私儲取用,況此書已多者,春坊若不足,取於藝閣事,一體,分付。出傳敎命頤之,讀同副承旨尹勉升上疏,賜批答。載日記軸命書傳敎曰,承旨許遞,代參知李昌任除授,牌招察任,房順房,其代,洪樂純除授,牌招入直。出傳敎諸臣以次退出。
上在慶熙宮。停常參·經筵。
藥房都提調臣申晦,提調臣李景祜,副提調臣尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。使其君徹宵,專由於朝鮮士夫,若此而何心曰慶此時?噫,奏爲曰慶者,則臣道若此者是爲心,有此心爲其臣,於昔已寒心,況暮年其君者乎?此際風聲亂,衰君心亦亂,氣何諭?待敎入侍。中宮殿·惠嬪宮,藥房口傳問安。答曰,知道。
以備忘記,傳于尹東昇曰,其君徹宵,專由銓郞,豈特永刊?永付藝館。
傳于任希敎曰,今日闕謝恩,可謂寒心,皆令謝恩,其若闕焉,當建明門殿座矣。
傳于尹東昇曰,其君涼德,內班院諸中官偃便,卽爲出牌招入。
以承傳色口傳下敎曰,李得臣外,無謝恩者,其餘先遞差後禁推,該堂建明門待令,承旨時服待令。
尹東昇啓曰,今日殿座時,承旨當爲備員,而左承旨李碩載,不爲仕進,卽爲牌招,何如?傳曰,允。
傳于沈勗之曰,中官李夢良,該府待令。
以李夢良囚單子,傳于沈勗之曰,李夢良特放。
傳于沈勗之曰,雖一人闕焉,判義禁當下敎,以此,申飭。
傳于沈勗之曰,中官曺壽喆禁推。
以備忘記,傳于任希敎曰,豈特前日,須看今日,三名雖待,諸道皆得甘霈,而交中若此,此一人太康而然,一名日旣封兩名日方物物膳,特爲停封。
傳于沈頤之曰,侍衛只入直擧行。
沈頤之,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
建明門殿座罷後,政院·王堂·藥房口傳問安。答曰,知道。
以備忘記,傳于任希敎曰,噫,臨御近五十載,何事能擧,何民能濟?曰以國事,幾十年調劑,一朝蕩然,世代元輔,陷譎甘心,領袖三黨中,謀名務新者,謂能譎爲仁義。曰以淸黨,曰以名黨,兼爲時體,團以爲黨。曰以民事,浹月旱乾,僅爲得霈,而邦畿雖雨,京都多闕,初雖微霏,旋卽其晴,今日又甚,徹宵釀雨,點滴而止。其何由乎?由一衰君。其君旣衰,故三黨團聚,淺誠益衰,故都中視勉。懍也惕也,其亦歇後語若此,故斳霈斳霈,京鄕欠均。衛土傳餐,豈可效也,而此時君臣,何敢其便?於今銓曹,雖復料表,浮囂莫知何時?昨日文義,二儒臣,一則正心,一則誠意,雖皆是,大學經一章,一是皆以修身爲本,今予其曰君臣皆自修爲先也。徹宵所釀之雨,於今焉在。今命次對,意亦此矣。
傳于宋瑩中曰,吏曹判書,如是苦待耶?書吏懸之,牌去來催促。
宋瑩中啓曰,吏曹判書朴相德·參判李重祜·參議徐命善牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書·參判,更卽牌招開政,何如?傳曰,允。
傳于宋瑩中曰,如是而有君耶?今日雖百牌,當開政而後已,催促。
任希敎啓曰,大臣·備局堂上,依下敎來待矣。傳曰,引見。
傳于宋瑩中曰,仍爲開政,入之。
宋瑩中,以吏曹言啓曰,司僕寺正金基大呈狀內,身病甚重,勢難察任云,今姑改差,何如?傳曰,允。
以備忘記,傳于宋瑩中曰,今番陞六宗簿郞廳,若有窠,今政備擬,古郞廳任守經·崔守迪子若孫,亦有窠,西銓復職,東銓調用事,分付兩銓。
以備忘記,傳于宋瑩中曰,飭已施,忠州牧使徐命膺,今政付京職,其令乘馹上來,夫馬宜顧,其代,今日政亦擬,亦爲給馬赴任。
有政。吏批,判書朴相德進,參判李重祜進,參議徐命善傳旨未下,行都承旨宋瑩中進。啓曰,昨年頒赦時,樂林君埏,百官加親授事,命下,而自臣曹啓下後,始知遭故,改付標以入矣。今則終制,而所授加資,無還收之命,何以爲之?敢稟。傳曰,旣已闋服,依下敎加資。以權穎爲執義,李宅鎭爲司諫,金煊·洪九瑞爲掌令,盧瑞國·李東顯爲持平,趙英鎭爲獻納,閔恒烈·李祖源爲正言,徐命膺爲工曹判書,尹在德爲徽陵參奉,趙廷瑗爲天安郡守,金景澤爲活人別提,李重祜爲典牲提調,徐日修爲忠州牧使,沈履之爲大司成。
兵批,判書蔡濟恭進,參判尹東昇肅拜進,參議洪良漢肅拜進,參知趙宗鉉進,僉知單李愼默,副護軍尹昌東·李敬玉·李鎭衡·李重海,副司直鄭運維·沈勗之·蔡廷夏·鄭彦郁·李得臣,副司果吳鼎源·奇彦鼎,副司勇李五鎭。
以吏曹參議徐命善牌不進罷職傳旨,傳于洪樂純曰,只推。
壬辰五月初七日辰時,上詣建明門。殿座入侍時,行都承旨尹東昇,左承旨李碩載,右承旨任希敎,左副承旨沈頤之,右副承旨沈勗之,同副承旨李昌任,記事官李鼎揆,假注書尹在醇,記事官申禹相·李基崧,以次侍立訖。上具翼善冠·黑圓領袍,乘輿出通陽門駐輿。命勗之書傳敎曰,古人云願察其影,徹宵風聲,意雖謂釀雨,許多稅大同船,予心何弛?特命禁軍者審,幾皆齊到陽川,而其於郡縣,莫罷盡記而來,以此觀之,數多可知。嗚呼,蒼穹若是眷予,而不肖涼德郡憲與諸臺,其皆負君趨黨,願察其影者何?今朝雖微雨,予沾溫其雨,近者以諸道狀聞觀之,石門內莫得者,諸道皆沾。嗚呼,昔之成湯,以一言能得方千里雨,而今予否德,諸道所得者,予則莫覩者也。噫,三通政首擬人之兄,其欲免焉,强乘轎而違牌,是可忍也,孰不可忍也?以前元輔爲領袖,渠以今都憲爲副,而新除諸臺,望風甘心爲哨軍,若此若此,而何得甘霈?噫,甲辰冬,以墨纕從戎意,殿座進善門矣,于今淡服臨門,意亦此也。噫,其於微官,聞是命皆謝恩,許多府院隷,其各走傳,焉敢若此?噫,彼新都憲,其心可嘉,且前都憲,其請勘律趙曮,其意可知,若前前都憲,以此觀之,嗟哉,朝鮮一趙曮外,三都憲而已。若此之際,李得臣之因下敎纔謝恩,亦豈曰謝?其雖不同禁推,亦豈無飭勵?特施削職之典。出傳敎上曰,禁軍使之招來。禁軍金致範·崔景輝,進于前曰,船隻與所載石數,皆錄而待令矣。上曰,禁軍金致範·崔景輝,竝邊將除授。出駕敎五衛將禹弘圭,呼承旨於駕前曰,請入肅拜單子。上曰,五衛將禹弘圭記過,待令於延和門,前排入之。出駕敎上詣延和門外駐輿,拿入弘圭曰,汝非臺臣,而何爲犯蹕請謝恩乎?弘圭曰,衛將所吏隷,以特敎謝恩命下之意來傳,故果入來闕中矣。上曰,以齋日,故不依法而只汰去矣。宣傳官鄭雲逵,記過拿入。上曰,傳命何等重也,而豈有如汝者乎?以今日,故分揀矣。竝拿出。上詣建明門殿座。上曰,今日不謝恩臺臣拿入。勗之曰,持平鄭彦郁,正言奇彦鼎·吳鼎源,竝在外矣。上曰,正所謂何所聞而來,何所見而去也。命勗之書傳敎曰,昨除四臺,三人在外,只有李得臣一人,今纔謝恩,尤爲無狀。俄者下敎勿施,下金吾推考,而若此何不早呈,而殿座後乃呈?判義禁爲先遞差,下義禁府推考,當該聽傳敎郞廳汰去,一體下義禁府推考。出傳敎命頤之書傳敎曰,莫重下敎,不能擧行,當該承旨遞差,其代,參議洪樂純除授,牌招察任,參議,代前承旨洪良漢除授,牌招入直。出傳敎又命書傳敎曰,騎判蔡濟恭,判金吾除授,先入侍後謝恩。出傳敎具善行拿入。上曰,今日朝鮮爲朝鮮乎?何時下敎,而尙不擧行,畏文臣乎?善行曰,在京在外,未及詳知,自爾遲滯矣。上曰,拿出,洪紹海拿入。上曰,汝聽傳敎而何如是耶?紹海曰,自爾未及,傳敎內辭意,誠遲晩矣。上曰,堂直都事拿入,林重遠拿入。上曰,汝亦畏文臣乎,何不卽地奉行乎?重遠曰,自本府來,故自爾遲滯矣。上曰,宋鼎休拿入。汝則何處去而尙不擧行?鼎休曰,方來待矣。上曰,竝汰去,拿出,李得臣以禁推例拿入。上曰,昨政爲獻納,何不謝恩,因下敎後而始乃謝恩耶?畏金致仁乎,畏趙曮乎?直招則當有參酌之道,而否則亦當依法矣。得臣曰,矣身家在城外,故闕門開後,今日平明,始見政事,而未及倍辭,故果未出肅,而因下敎卽又謝恩,且矣身則最初合啓矣。上曰,事勢然矣,分揀以放,中官曺壽喆拿入。上曰,汝爲親下鄕,以所食之不堪,還爲上來,逗遛城中,不孝而不忠矣,放出門外。命碩載書傳敎曰,莫重殿座,金吾諸堂,不可不備,一員,代兵曹參判鄭運維知義禁除授,牌招入侍。出傳敎上曰,藥房提調,持湯劑入侍。出榻敎藥房都提調申晦,提調李景祜,奉湯劑進伏,上進御。上命頤之書傳敎曰,在京侍從許多,則以在鄕苟充,當該銓官,特施不敍之典,其代,尹東昇除授,牌招察任。出傳敎吏曹參判尹東昇牌不進呼望。上曰,有所遭乎?頤之曰,參議時不行公矣。晦曰,俄聞之,則曾已無地望被彈云矣。上曰,辣矣。命碩載書傳敎曰,今問吏曹參判,於參議時,果有被斥云,違牌非無端矣。許遞,其代,行司直李重祜除授,牌招察任。出傳敎命頤之書傳敎曰,前後擧措,其涉可嘉,承旨有闕,代都憲宋瑩中除授,牌招察任,房順房三院副提調例兼,都憲,代同義禁兪彦述除授,牌招察任,以示予此等世擧直措枉之意。出傳敎又命書傳敎曰,在外臺臣,一竝遞差,政官牌招,以在京無故人備擬,待下批牌招察任。出傳敎晦曰,昨日政新除天安郡守鄭致儉,與參議徐命善有相避,而不察擬望,以至受點,當該吏曹推考,其望勿施,本郡以孔路弊邑,曠官可悶,卽爲口傳擇差,何如?上曰,依爲之。卽爲口傳擇差,今日內辭朝。出擧條上曰,稅大同船多來云,點船與否,知奏。命讀全羅道稅船過陽川狀聞。上曰,此非點船者,分付戶曹,卽爲分倉,下送船格。出榻敎命讀平安監司請賑資狀啓。上曰,頃已許之矣。頤之曰,然矣。上曰,請五分之一乎?請益矣。頤之曰,比之四分之一則減矣。命頤之書傳敎曰,關西伯狀聞來到,而有下問者,次對進定於今日,入侍承旨,此狀聞與前下敎持入。出傳敎命碩載書傳敎曰,尹東昇無故作散,兵曹參判除授,牌招察任,鄭運維知義禁特授,意槪在焉,令該曹依例加資下批。出傳敎晦曰,湯劑再貼,當奉進矣。上曰,次對時進之。上曰,禁府都事林重遠·宋鼎休·洪紹海,勿汰。出榻敎上乘輿。上曰,下番玉堂李晉圭入侍。出榻敎晉圭進前。上曰,往平海·蔚珍,暗行而沿路亦詳察也。給馬牌出,上還內。諸臣以次退出。
壬辰五月初七日未時,上御集慶堂。大臣·備局堂上引見入侍時,領議政金相福,左議政申晦,右議政李溵,禮曹判書趙雲逵,行司直具善行,兵曹判書蔡濟恭,左參贊鄭弘淳,戶曹判書李思觀,吏曹判書朴相德,司直李章吾,副護軍張志恒,大司憲兪彦述,大司諫沈鑧,副校理趙載俊,左副承旨任希敎,假注書尹在醇,事變假注書具性玉,記事官申禹相·李基崧,以次進伏訖。相福等曰,日間聖體,若何?上曰,一樣矣。相福等曰,寢睡·水刺之節,亦何如?上曰,睡則隨更而覺,食則厭進,故今日以滹范麥飯蕪夢豆粥試進,而此亦甚難矣。相福等曰,中宮殿氣候,何如?上曰,差勝後,一樣矣。相福等曰,王世孫氣候,亦何如?上曰,一樣矣。上曰,以吏堂事,予困數日,而今吏判誠貴矣。相福曰,無可撕捱者矣。上曰,鄭運維奇矣。相福曰,衰而剛矣。上曰,非特剛,必有意矣。兩世元輔爲領袖,則此非造物乎?是以予每戒太康矣。晦曰,有何太康哉?上曰,成湯以一言,得方千里雨,而予則不得雨於城門內,此蒼穹警予以災殃。晦曰,四方皆得霈,則何災殃之有?溵曰,名日方物,又皆停封,伏望還收俄下之敎。雲逵曰,俄下備忘兩名日方物停封之敎,臣等欲仰奏,故姑不頒布,而事體重大,伏望還收焉。晦曰,禮判所奏,是矣。至於閫帥,一進方物之外,無他伸下情之道矣。一年進上,不過方物,則不可停止矣。相福曰,事面至重,不可停封矣。上曰,予已停香祝而仰奏矣。相福等曰,如此,故臣等嚴畏不敢達,而應行之事,則斷不可已也。上曰,金判事之言,是矣,而予則固執矣。雲逵曰,殿下旣以金判事之言爲是,則何不俯循也?呂善應更奏之言,誠質直矣。上命希敎讀平安監司狀啓。上曰,道臣之請精矣。卿等之意,何如?相福等曰,旣以闊狹爲敎,則可給者給之,不可給者不給,惟在於道臣便宜處之。上曰,曾經箕伯奏之。弘淳曰,昨年關西最歉,故道臣之請如此,依請施之,似好矣。命希敎書傳敎曰,初三日因舊伯所奏,爲民不待新伯狀聞,下敎矣。今日新伯狀聞果到,而其所條列,不濫而適,其涉可嘉。雖然,民無信不立,其許分數,皆依下敎擧行,其時令道臣,通一道闊狹,請以依昨年例,民多穀少,還分不足之邑鎭,其亦的當。予敎中,通一道闊狹,可謂濫矣。旣問入侍大臣,何必回答?依狀請便宜擧行事,令備局,分付,而此非時日遲滯者,故今日次對,意亦此也,卽爲分付。出傳敎上曰,吏判先退開政。相德退。相福曰,臣等累煩惶悚,而下情悶迫矣。晦曰,當請而不請,則非臣分也。溵曰,擧國人情,豈可遏乎?上曰,兵判預備踰大南門諸具。濟恭曰,大臣雖奏,卽是擧國臣民之情也。雲逵曰,雖輿僅下賤,莫不皆然矣。弘淳曰,從古以來,至於如此盛擧,豈有下情之同異乎?彦述曰,擧國輿情,伏望虛受焉。鑧曰,此非臺臣之所請,而卽是一國之所同然,則豈不仰請乎?載俊曰,聖人順人情,惟願群情之亟從。弘淳曰,此非臺臣·儒臣之職,而所奏如此,則可見下情矣。思觀曰,臣於筵中,每不得畢其說,退則抑菀,而今又不得陳十分一矣。善行曰,臣是武夫,典禮雖不知,所對者軍卒,入侍而退,則軍卒亦皆欲聞,民情亦可見矣。若頫循群情,則臣當起舞矣。上曰,以苟且言之,立春後則猶可成說,而今年則實無義矣。今日非欲聞此言,而爲次對矣。顧謂思觀曰,點船,如何?思觀曰,申飭,故今年則早來,且米色精而石亦完矣。上曰,大同幾何來?弘淳曰,所來者,湖南六邑矣。上曰,今日雖齋月,似當以所懷爲之矣。彦述·鑧·載俊曰,安置罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道,負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,輿情逾拂,臣等於南海縣安置罪人金致仁,依前旌義縣荐棘,何如?上曰,昨已詳諭,亟停勿煩。鑧曰,合啓,臣等屢次仰陳,未蒙允許,而此乃輿情所同。上下相持,徒損國體,惟願亟許允從。上曰,此後一種魑魅,何敢跳踉?此亦正國是之本,豈在於允不允?出擧條彦述曰,臣於日前忝叨是職,罪在媕娿,至被刊削之典,慙惶震惕,實不知置身之所。不意敍命纔降,除旨又下,臣怵分畏義,雖不得不章皇出肅,冒沒登筵,而若其處義,則決不可以臺職自居。伊日所下備忘,至以一誦故紙,束手而退,乘軒乘馬,獨不愧憲吏爲敎,繼於金鍾秀特放傳敎,又有臺臣掇拾論啓之敎。身爲臺官,只傳故紙,取笑府吏,掇拾聖敎而論人罪人,使人不得措其手足,則其貽辱朝廷,傳笑臺閣,爲如何哉?臣於其日,方欲詣臺引避之際,遽承入侍之命,旋被刊削之典,蒼黃逬退,竟不得一辭自列。此亦臣生疏不職之致,至今追思,惶汗浹背,今不可以日字之稍久,一刻抗顔於臺次,請命罷斥臣職。上曰,頃者下敎,蓋所以玉成都憲樹立,予庸嘉焉。今日初敎,已示予意,末乃特除,意亦深焉。旣往勿說,聖人所訓,其何過辭?勿辭,亦勿退待。出擧條鑧曰,臣與新除授正言臣李祖源,有姻親應避之嫌,在法不當蹲冒,請命遞斥臣職。上曰,在下當遞,載在法典,李祖源遞差,勿辭,亦勿退待。出擧條溵曰,臣頃以春坊官,毋得數遞事,有所陳達,而昨今日政,連爲移擬於臺望矣。离筵勤講,得人委任,是卽今之急先務,而銓曹之每每遷轉,已是未安,且聞兼弼善李得臣,善於講說,若以本職處分,竝與兼銜而遞,則亦甚可惜。此後春坊官員,除非不得已事,勿爲頻遷之意,申飭銓曹,何如?上曰,依爲之。李得臣則於此於彼,兼弼善仍任,可也。出擧條晦曰,湯劑已待令矣。上曰,藥房提調,持湯劑入侍。出榻敎提調李景祜,奉湯劑進伏,上進御。晦曰,提調病,難行公矣。上曰,提調許遞,禮判爲內局提調。出榻敎命書傳敎曰,中官田宗成,以欺君下敎,其後更命中官,以考果然,旣知其然,則當配過,特放事,分付該府。出傳敎相福曰,惶恐而俯循臣等之請。上曰,卿等盡忘其心,然後必得甘霈矣。相福曰,臣等豈敢一刻忘于心哉?上曰,如此則卿等,待大南門之行。頃日予之所奏何如,而每如是耶?相福曰,以大南門爲敎,則臣等固當隨駕,而每以陟降爲敎,臣等誠悶迫矣。溵曰,臣等必得請而後己。諸臣以次退出。
上在慶熙宮。停常參·經筵。
仁祖大王忌辰。
藥房都提調臣申晦,提調臣趙雲逵,副提調臣宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。再明何日?此心先隕,氣何暇諭?中宮殿·惠嬪宮,藥房口傳問安。答曰,知道。
洪樂純,以侍講院言啓曰,本院司書閔恒烈入直矣,移拜正言,兼司書鄭好仁入直玉堂,說書趙元喆受由在外,兼說書未差,下番闕直,事甚未安,兼輔德金文淳,兼弼善李得臣,兼文學金普淳,竝卽牌招,以爲推移姑降入直,何如?傳曰,允。
以備忘記,傳于洪樂純曰,明日祗迎後,卽其處仍爲晝講,禮房知悉。
以備忘記,傳于宋瑩中曰,其時做錯,事勢固然,前承旨安兼濟敍用。
吏曹口傳政事,以申大脩爲左通禮,宋鍈爲右通禮。
任希敎,以御營廳言啓曰,去夜犯夜人,無所捉之意,敢啓。傳曰,知道。
又以一二所巡聽言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
掌令洪九瑞牌不進罷職傳旨,傳于沈頤之曰,只推。
李碩載,以漢城府言啓曰,依傳敎,黑山島爲土民罪人田宗成,特放之意,敢啓。傳曰,知道。
壬辰五月初八日巳時,上御集慶堂。藥房入診入侍時,都提調申晦,提調趙雲逵,副提調宋瑩中,記事官李鼎揆·申禹相·李基崧,醫官慶絢·徐命緯·金孝儉·李以材·李翊立·李長周,以次進伏訖。晦曰,夜間聖體,若何?上曰,一樣。寢睡·水刺之節,何如?上曰,睡則一樣,而食則厭矣。晦進湯劑,上進御,晦請診候,上曰,依。絢等入診,退伏奏曰,脈候左右三部度數調均,滑體亦一樣矣。上曰,徐命緯加資何級?晦曰,嘉善矣。上曰,李翊臣璿派乎?翊臣曰,故宗臣臨嬴大君之八代孫矣。長周入診奏曰,臣曾赴燕京,不得診候,已周年矣,今日試診,則大體與年前無異矣。上笑曰,豈有是理耶?汝爲僞言矣。瑩中曰,渠何敢僞言乎?上命儒臣,持問答入侍。賤臣承命出來,與校理鄭好仁·修撰趙載俊進伏。上問好仁曰,儒臣於麟坪尉爲幾代乎?好仁曰,臣之曾祖矣。於故相,何如?好仁曰,五代矣。上命讀問答。上下番及承史,以次讀奏後,上命內局入侍。晦進湯劑,上進御。儒臣先退。上曰,卿等以予爲慶,而予則曰一奇怪也。晦曰,此實對古所無之慶,有此對古所無之慶,而不得伸情,不勝抑鬱矣。上曰,副提之意,亦如是耶?瑩中曰,如此所無之慶,未得擧行,下情豈無此心耶?上曰,何以謂慶?瑩中曰,大德必得其壽,有德有壽,豈不爲慶耶?上曰,辛受采上來耶?晦曰,未及上來矣。上曰,辛受采旣經承旨,乘轎,例也。況此人古亦有安車之義,而在窮鄕,何能致此?特令乘馹。嗚呼,此命匪爲人也,爲其年也,亦令本牧顧助。出傳敎上命退,諸臣以次退出。
上在慶熙宮。停常參,只晝講。
藥房都提調臣申晦,提調臣趙雲逵,副提調臣宋瑩中啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。漏纔撤聞雨聲,以待其霈,霎時旋止,都內若此,寔由予。其待者明日,誠淺若此,何敢必也,氣何暇諭?晝講入侍。中宮殿·惠嬪宮,藥房口傳問安。答曰,知道。
任希敎,以訓鍊都監·一二巡廳·左右捕盜廳言啓曰,去夜犯夜人,無所捉,敢啓。傳曰,知道。
備忘記,傳于洪樂純曰,今朝庶幾庶幾,此正自修時也,是誰賜?此心憧憧,觀勢祗迎後,廚院晝講,仍宿憶昔窩,曉前禮畢後入,皆依前曉禮,單子·儀註安徐,待下敎只入正時。
傳于洪樂純曰,正時與晝講入侍單子安徐,其入侍。
香祗迎罷後,政院·玉堂·藥房口傳問安。答曰,知道。
傳于任希敎曰,騎馬二匹立之,宣傳官一員,往于濬川所,詳察以來。
宋瑩中,以吏曹言啓曰,本曹郞廳四員,而正郞一員,佐郞一員未差,佐郞李思祚在外未肅拜,正郞蔡弘履,以獻陵忌辰祭大祝進去,今無入直,郞廳·正郞·佐郞未差之代,口傳備擬以入之意,敢啓。傳曰,知道。
吏曹口傳政事,以李範濟爲吏曹正郞,蔡廷夏·鄭彦郁爲吏曹佐郞。
以承傳色口傳下敎曰,吏曹佐郞李思祚在外代落點,李思祚禁推,過今朔後勘律。近者吏曹酬應最苦,此三人,申飭謝恩,若復稱頉,嶺沿投畀,以此,申飭。
藥房口傳啓曰,臣等俄者筵中,請進湯劑,而未蒙允許,又有行素之敎,尤不勝焦迫之至。湯劑之關係於聖躬,果何如?況當移次經宿之時,決不宜少緩,臣等相率詣閤,敢此瀆擾。伏乞暫許持湯劑入侍,千萬懇祝,惶恐,敢啓。以承傳色口傳下敎曰,其止之。若一向守閤,則非但水刺不進,當坐於憶昔窩庭中矣。
傳于李昌任曰,贊禮當爲之,而通禮尙不謝恩,卽爲申飭,吏曹佐郞謝恩,亦爲申飭。
以備忘記,傳于李碩載曰,豈待狀聞?予已知矣。今聞狀果然,至於近畿亦京中,此准乎洽乎?卽予也亦予也。下兩狀聞與下敎,參互以見。
傳于宋瑩中曰,吏曹佐郞催促。
以備忘記,傳子洪樂純曰,日候誠異常,卽予卽予。於朝其或過矣,無點雨而快晴,今何湯悶,而此正見幾而作者,何則?勉予勉予。此其若張大,方千里來,其旱之徵兆,悚然懍然,何敢少弛?固守二字,爲今予二字符也。
以備忘記,傳于宋瑩中曰,予何用心,而每日以此爲調羹,條聞苦聞。若此後復若此,誠婦寺之忠者也,咸使聞知。
以承傳色口傳下敎曰,曉當伸禮,而通禮尙不謝恩,況一則昔皇朝,賜玉燈·玉杯人之子孫如是乎?申飭謝恩。通禮院書員中,行禮時擧行者外,隨從者,懸於漏院,吏曹郞廳,亦若古吏郞而驕重,申牌前若不謝恩,則蔡廷夏三水府,鄭彦郁甲山府,李範濟鏡城府,令該府直捧投畀傳旨,吏曹亦懸於直房。
又下敎曰,雖衰如此,通禮豈不處分乎?況一人則除授有意。宋鍈長鬐縣,申大脩機張投畀,令該府卽爲押付,當該不飭承旨,從重推考。
沈頤之啓曰,卽者別監朴壽景等來告以爲,別監車集,日昨路上,逢着趙旕秋里爲名人,有所言詰,至於毆打,多被重傷云,掖隷之被打,聞甚驚駭。趙旕秋里,令該曹從重科治,何如?傳曰,允。
以承傳色口傳下敎曰,此關係重,故允。此啓辭入後,入侍中,官掩置不奏,入侍諸中官,越捧一等。
又下敎曰,該府,該曹擧行之事,卽爲擧行。
又下敎曰,承傳色崔佐·申宅夏,謂以到任之日,而如是困予,來日後當決棍,開陽門外待令。
藥房口傳再啓曰,臣等敢陳口啓,竊冀俯察,召命不下,日勢已暮,臣等竟夕守閤,轉益岡措。湯劑不干於淸齋致敬之時,臣等悉陳於筵前,今不敢更煩,而日再之湯劑,尙未進一貼,豈不萬萬焦迫乎?不避煩猥,更此瀆擾。伏乞亟許召接,俾得以奉進湯劑,千萬懇祝,惶恐,敢啓。答曰,其止之。
以承傳色口傳下敎曰,今日一則追慕憧憧,一則日候用心,一則內局又如此,一猶難,其況兼三而如是困乎?方臥廳中,聞退去,然後當就溫堗矣。
以備忘記,傳于沈頤之曰,于今國綱,雖曰解弛,朝臣廳直,焉敢毆打差備人乎?其名賤人可知,三水爲奴,其被打人,亦由於行身不謹而然,無故日,令該曹勿爲徵贖,決杖六十,不能檢下李瀰,此猶若此,況無勢民,特施不敍之典。
以承傳色口傳下敎曰,近來紀綱雖解弛,承傳色傳命時,無呼望之聲,注書·鍮硯使令·守廳書吏一人外,竝懸之,承旨不能檢飭,諸承旨竝從重推考,承傳色申德龍,不卽傳命,越奉三等。
宋瑩中,以吏曹言啓曰,明日望拜時,左右通禮不可不備員,左右通禮未差之代,口傳備擬以入之意,敢啓。傳曰,知道。
吏曹政事,以鄭彦暹爲左通禮,李廷烈爲右通禮。
以備忘記,傳于宋瑩中曰,今右通禮,心怪故言怪,與尹蓍東同,一斥一用,是豈暮年爲政?其點勿施,其令更爲備擬。
吏曹口傳政事,以柳薰爲右通禮。
以吏曹佐郞鄭彦郁肅拜單子,傳于沈頤之曰,人君之令若四時,申牌已入,依例捧傳旨,若是故多惱事矣。
以承傳色口傳下敎曰,雖過申時,鄭彦郁異於李範濟,刊版傳旨捧入。
傳于沈頤之曰,李範濟曾辱李昌壽之人乎?李昌壽方在何處,在處分中乎?知入。
以備忘記,傳于李昌任曰,於今其何湯悶,而予悶者都下也。今霔若何而見日色,此皆由於一人,莫能固心而然。昨日方物物膳下敎,尙今中滯,此何國體?特遞禮判,其令卽爲分付。
以備忘記,傳于李昌任曰,九卿宜備員,右參贊洪麟漢爲禮判,牌招察任,兼內局提調。
李昌任啓曰,明日望拜禮時,九卿備員事,命下矣。禮曹判書洪麟漢,待開門牌招,以爲進參之地,何如?傳曰,未明前當爲之,此時豈違牌乎。況兼內局而若是乎?更爲牌招。
傳于李昌任曰,三公九卿中,若有一人不參者,當下敎,忠臣子孫中有職名者,皆令入參,捧擧案。
傳于李昌任曰,曾經正卿,在京人書入。
以承傳色口傳下敎曰,忠臣子孫,有實職軍銜者,若一人闕,則是忘其祖先也,嶺沿投畀傳旨捧入。
以備忘記,傳于洪樂純曰,其雖過矣,此時豈可相持?禮判許遞,兼帶內局付軍職,李景祜爲右參贊,具允鈺爲禮判,鄭運維爲工判,牌招察任。
兵曹口傳政事,行副司直洪麟漢。
以備忘記,傳于李昌任曰,前中官吳命采·曺壽喆,頃者下敎蕩滌事,分付內寺府。
傳于洪樂純曰,三公·九卿,留宿闕外,通禮·引儀,留宿闕內。
藥房口傳三啓曰,臣等冒煩瀆擾,恭竢兪音,及承聖批,有止之之敎,臣等於此,轉益岡措。日再湯劑,未進一貼之前,遽然退處,決非臣分之所敢出,又不得不煩聒至此。伏乞亟許持湯劑入侍,千萬顒祝,惶恐,敢啓。以承傳色口傳下敎曰,今日欲進飮矣,御豆泡而鹿茸·薑桂,何可飮乎?如是守閤甚苦,其止之,亦可就睡矣。
以承傳色口傳下敎曰,建功湯持來掌務官,逐出開陽門外。
壬辰五月初九日辰時,上詣延和門香祗迎,仍御司饔院。晝講入侍時,行都承旨宋瑩中,左承旨李碩載,右承旨洪樂純,左副承旨任希敎,右副承旨沈頤之,同副承旨李昌任,記事官李鼎揆,假注書尹在醇,記事官申禹相·李基崧,以次侍立訖。上具翼善冠·黑圓領袍,乘輿出通陽門外,命瑩中讀奏祭報府,詣延和門外板位,上祗迎。上曰,禮房承旨,馳詣獻陵,奉審以來。出下敎仍詣司饔院,晝講。知事趙雲逵,特進官金器大,參贊官李昌任,侍讀官鄭好仁·趙載俊進伏。上講大學,自凡傳文雜引經傳,止此謂知之至也。好仁講,自凡傳文雜引經傳,止右傳之四章。載俊講,自間嘗竊取程子之意,止此謂知之至也。上曰,文義奏之。好仁曰,大學曰,爲人君止於仁,中庸亦曰,體群臣,伏望體念焉。載俊曰,聖人順人情,伏望留意焉。器大曰,下番所奏順人情,誠好矣。雲逵曰,下番文義,好矣。昌任曰,上番所奏,體群臣之要爲敬,伏望於敬字上留念焉。上曰,今日文義,則史官書上不答,可也。文義如此,故天高聽卑,不雨矣。器大曰,殿下天也,伏願聽卑焉。上曰,向日軍號,改以固守金石,昨日亦以自守書下矣。孔子曰,將順其美,今亦將順,是臣分也。雲逵曰,當順者順,不當順者不順,亦是臣分也。日下敎,臣等固不當順承矣。器大曰,群下之情,豈不可一伸乎?昌任曰,天人一理。上曰,泰卦爲否卦矣。昌任曰,拒塞下情,爲否卦矣。上誦匪風下泉章曰,燕雲漠漠,河淸無期,而忱誠未伸,予獨受其不當受耶?晝講罷。藥房都提調申晦,提調趙雲逵進伏。晦曰,聖體,若何?上曰,氣則一樣,而最難堪者飮食矣。晦請進湯劑。上曰,今日欲雨,而因晝講文義,旋又快晴矣。晦曰,聖心和平,則雨且來矣。上曰,聖祖遺敎以爲,旣無惠民之事,當於忌辰下雨,以爲生民之惠,而日氣如此,而予若飮建功,則豈曰子道臣分哉?自今日行素矣。晦曰,此時豈可行素乎?苦請進湯劑。上曰,食豆泡而豈飮鹿茸乎?晦曰,鹿茸豈肉乎哉?上曰,鹿茸豈非肉乎?且薑桂,予不欲進御矣。晦曰,行素是末節矣。上曰,行素若末節,則豈譏灸車鰲?雲逵曰,鹿茸是藥餌,而如是不進,下情誠刻急矣。上曰,其止之。命碩載書傳敎曰,嗚呼,今日祗迎,心在廣州,豈特我朝?兼懷萬倍。於今餘日,卄餘日,開月初七日,詣昌德齋宿,翌曉伸禮而回。沖子同牌中隨駕,挾輦軍六十名,挾輿軍二十名,以內入直,前後牌軍六十名,禁御兩營外入直軍分半,訓將領新營入直標下軍都領,隨駕禁軍內入直,隨駕其餘軍留營,留陳皆安徐,當以駕轎詣,副駕轎亦爲安徐。出傳敎上命希敎讀平安監司狀啓。又命禁軍朴春崑曰,嶺南船到江都云,汝往看審以來。命頤之讀東萊府使狀啓。命書傳敎曰,連聞萊伯狀聞,倭館棟樑,間多腐傷處,未及年限,則雖不可言,其若過限,而循例報狀,若有頹壓之弊,則豈待彼人之道?其過限爲訓差者,彌縫爲辭,亦豈接待交隣之義乎?年限與否,其所緊歇,詳問狀聞事,回諭。出傳敎晦苦請進湯劑。上曰,其止之,好歌長聽則厭。自文義始,卽起乘輿,詣憶昔窩。諸臣問安退出。
上在彰義宮。停常參,只晝講。
太宗大王忌辰。
齋宿罷後,政院·玉堂·藥房口傳問安。答曰,知道。
以承傳色口傳下敎曰,獻陵禮陟於何年?高皇帝後幾年,我國創業?知入。
殿座罷後,政院·玉堂·藥房口傳問安。答曰,知道。中宮殿·惠嬪宮,藥房口傳問安。答曰,知道。
傳子李昌任曰,承旨,資政殿入侍。
傳于李昌任曰,承旨持閔恒烈疏入侍。
李昌任,以義禁府言啓曰,閔恒烈永刊仕版,放逐鄕里事,命下矣。依傳敎,放逐之意,敢啓。傳曰,知道。
傳于李昌任曰,侍衛只入直,禁軍亦以入直擧行,
大駕詣彰義宮後,政院·玉堂·藥房口傳問安。答曰,知道。
王世孫遣宮官口傳問安。答曰,知道。
宋瑩中啓曰,藥房三提調,來詣閤外請對矣。
李碩載啓曰,諸承旨有稟達事,請對矣。
以承傳色口傳下敎曰,須見昨今日候,昨今兩日,自昔下雨之日,而如是漠然,尤悶尤悶,須看門上所付之御筆,其止之。
藥房口傳啓曰,臣等詣閤求對,恭俟兪音,及承聖批,有止之之敎,臣等誠不勝罔措之至。日再進御之湯劑,迨今連爲停止,湯劑之關係聖躬,果何如,而顧乃自輕若此?臣等職在保護,焦迫之極,不避煩猥,敢此冒瀆。伏乞暫許方寸之他,俾得以奉進湯劑,千萬伏望,惶恐,敢啓。
以備忘記,傳于宋瑩中曰,須看日照,其誠由予,何謂由予?以泰爲否,卽予故也。其雖然矣,予心益苦。于今恒烈·鍾秀,領袖何足道也?雖然,於予有功,建功藏院,卿等皆休,知申以下承記亦休。予心固定,千乘浮雲,何云萬機?舊邸自定。
傳于李昌任曰,閔恒烈,斯速逐送漢江外。
以承傳色口傳下敎曰,此下敎不奉承,則是亂臣也。卽爲頒布,當該承旨,令該府處之。
又下敎曰,若不頒布,此閔恒烈之臣,卽爲頒布。
又下敎曰,在此猶爲不足耶?若此,當爲鍊戎臺,卽爲頒布,然後當進水刺矣。
又下敎曰,門所付御筆,任自拔之,當該承旨,成歡驛投畀。
以備忘記,傳于宋瑩中曰,凡事見理而已,今日下敎,予心雖悶雖苦,群情曲諒,則㤼於右袒。駭怪人若是駭擧,其何臣本?莫重御筆,何敢手拔?今者擧措,萬古初聞,此豈他哉?因其君衰,若此若此可,勝寒心。若此不已,崇政門三字,其亦任拔,關係莫重,此等輕着人與甘心趨黨者,其皆永刊仕版。
傳于尹在醇曰,洪啓九,假承旨差下。
洪啓九啓曰,右議政李溵,有稟達事,來詣請對矣。
又啓曰,諸玉堂兩司,有稟達事,來詣閤外求對矣。
以承傳色口傳下敎曰,須看門上所付,若見之,則豈書此付之乎?其止之。
藥房口傳再啓曰,臣等敢陳焦迫之忱,冀蒙召接之命,而申牌已報,兪音尙寂,相顧抑鬱,轉益罔措。今日悠悠萬事,莫過於保嗇聖躬,而常進之湯劑,連日停止,臣等悶迫,當復如何,而亦豈不有違於靜攝中愼護之道乎?昨日今日,勞動旣多,此時湯劑,尤不容少緩,不待批下,更此冒煩。伏乞卽賜晉接之音,以爲持湯劑承候之地,千萬顒祝,惶恐,敢啓。以承傳色口傳下敎曰,其止之。
洪啓九啓曰,時原任大臣,率備局諸宰,更此求對矣。又啓曰,諸玉堂及兩司,更爲求對矣。
藥房口傳三啓曰,臣等連陳短啓,恭俟閤外,及承下答,又有止之之敎,臣等不勝抑塞之至。湯劑之連日停止,豈不萬萬焦迫罔措乎?臣等職在保護,不得請則不敢止,更此冒萬死煩聒,亟許臣等持湯劑入侍,千萬懇祝,惶恐,敢啓。
以守宮史官望筒,傳于洪啓九曰,以首爲之。
傳于洪啓九曰,諸承旨下敎,竝安徐,牌招察任。
任希敎,以禁衛營言啓曰,去夜犯夜人,無所捉之意,敢啓。傳曰,知道。
又以一二所巡廳言啓曰,去夜無犯夜人所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
李昌任,以漢城府言啓曰,依傳敎,閔恒烈卽速逐送漢江外之意,敢啓。傳曰,知道。
傳于宋瑩中曰,竝入侍。
以承傳色口傳下敎曰,舊邸舍廊,擧措怪異,其退去。
又下敎曰,建功入之,其退去。
又下敎曰,其止之,然後當進水刺矣。
以備忘記,傳于宋瑩中曰,特召以見,意蓋在矣,而若此,時原任大臣·內局提調·柏府·薇院·儒臣,皆解見任,備堂只備堂,解見任。
傳于任希敎曰,禁軍退宿直處,明日早爲待令,闕門皆下鑰。
傳于任希敎曰,軍兵饋粥,挾輦軍饋粥後,宮門下鑰。
任希敎,以兵曹言啓曰,依傳敎,隨駕內入直禁軍將權䎐,率禁軍還入直本處,明日早爲待令之意,敢啓。傳曰,知道。
又以兵曹言啓曰,依傳敎,隨駕駕後禁軍及標下軍兵等處,設粥以饋之意,敢啓。傳曰,知道。
又以訓諫都監言啓曰,依傳敎,隨駕將校·軍兵等處,設粥分饋之意,敢啓。傳曰,知道。
又以禁衛營言啓曰,依傳敎,本營隨駕·軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校·軍兵等處,設粥分饋之意,敢啓。傳曰,知道。
正言閔恒烈疏曰,伏以臣於春坊直中,忽伏承薇垣除命,未遑控辭,章皇出肅,而第念臣自來情勢,終不敢以副急,一出爲冒據之計矣。臣於前秋,已叨是職,而草草一語,自速誨責,當避不避,壞了臺風無餘地,至今追思,滿心惶愧,若復認爲宿趼,揚揚詣臺,則處義之郞當,廉恥之放倒極矣,臣豈敢爲此哉?伏乞聖明,諒臣情勢之難强,亟命斥退,俾頹綱不至益墜,不勝公私大幸。臣旣陳情乞免,不暇贅及他說,而目下事,有不敢終默者,略此附陳焉。夫言官,重職也,待牌入謝,古例也。邇來臺閣之臣,迫於嚴命,率多顚倒,擧乏自重之意,已非聖世之美事,而殿下不思所以矯捄,今反以稽謝爲罪,拿致闕庭,若治重囚,豈料聖明有此無前之過擧也?念昔祖宗朝,所以優容臺閣,奬成其直氣者,至矣盡矣。殿下縱不能優容而奬成,乃復束縛之,僇辱之,視臺閣若胥吏奴隷焉,是曷故也?且從前激惱之時,拿入之際,輙引禁推之例,鉗制群下,使不得言。夫如是,故在當日喉院三司之臣,亦皆視作例規,未聞有一言匡救。臣恐上下相循,若此不已,則祖宗朝良法美意,因此盡壞,而自重之士,亦將裹足而却步,不敢復進於臺端,此豈細故也哉?旣往已矣,方來可追。伏乞聖明,深留聖意,亟示悔悟,如日月之更,其在開言路之方,亦不爲無補也。臣無任屛營祈懇之至。
壬辰五月初十日寅時,上詣崇政殿月臺。望拜禮入侍時,行都承旨宋瑩中,左承旨李碩載,右承旨洪樂純,左副承旨任希敎,右副承旨沈頤之,同副承旨李昌任,記事官李鼎揆,假注書尹在醇,記事官申禹相·李基崧,以次侍立訖。上具翼善冠·黑圓領袍,乘輿憶昔窩前,入麗春門,降輿詣拜禮位次四拜,詣崇政殿內香案前,三上香俯伏興,還詣拜禮位次四拜俯伏。移時命樂純,奉審皇壇以來。出榻敎上曰,班列罷乎?碩載曰,姑未罷矣。上曰,皇朝人子孫及忠臣子孫入侍,各奏姓名後,退出。上命昌任書傳敎曰,昨日祗迎,已是料表,今曉伸禮,其亦千千萬萬夢想之外。嗚呼,料表亦豈循例入庭?三公與原任大臣,各賜熟馬一匹,九卿與堂上侍衛·諸承旨·左右通禮·侍臣,各半熟馬一匹,翰注與堂下侍衛·贊儀,各兒馬一匹,引儀與司謁·司鑰,各賞給弦弓一張,守僕二人,令該曹米布題給。出傳敎樂純復命曰,壇上精潔矣。上命碩載書傳敎曰,嗚呼,今日諺云,日靳霈之中,苦待此日,昨少雨而旋霽,今猶雬霂霡霡,此何由乎?由一人太康,由一人張大,高高雖恤元元,一人若此,何望何望?噫,三道漕運,湖南旣到,嶺南將到,而湖西雖近,非海而江,故若是稽滯,與海有異,不甚用心,而今予最悶者,其雨其雨,若此若此也。是誰是誰?卽予卽予。今已禮畢,回臥靜俟其霈而已。其尤異者,畿甸雨澤狀聞,近縣特甚,若問其故,卽由一人。今者予意,非渴悶其雨,誠自訟自恧也,然修人事而已。嗚呼,涼德其惟自訟靜俟,宜體此意,一心元元事,下諭于兩都留守·八道道臣。出傳敎樂純曰,今日晝講於都摠府之意,前已下敎,故敢達矣。上乘輿詣都摠府,殿座於大廳,晝講。知事李景祜,特進官具善復,參贊官洪樂純,侍讀官鄭好仁·趙載俊進伏。上講大學衍義,自堯典曰若稽古,止大學未之有也。好仁講,自堯典曰若稽古,止黎民於變時雍。載俊講,自大學之道在明明德,止未之有也。上曰,文義奏之。好仁曰,黎民於變時雍云者,聖德若至和樂,則時雍之休可期,幸於和字上體念焉。載俊曰,明德新民,乃體用也。克明峻德,則民德自新,伏望留念於體用二字焉。景祜曰,光彼四表者,乃贊襄帝堯之德,而光彼之化,實由於恭讓矣。善復曰,臣武臣,無所仰達者矣。樂純曰,儒臣旣已仰奏,臣無仰達者矣。晝講罷,上命頤之書傳敎曰,莫重先生案奉安,故此庭不爲乘轎。今曉殿庭入侍,故挾侍中官,亦欲賞典,於今其涉駭然,事當越捧,而其宜功過相準,其從重推考。出傳敎上步詣中門外,乘輿入內。諸臣以次退出。
壬辰五月初十日辰時,上御資政殿東月臺。同副承旨入侍時,同副承旨李昌任,假注書尹在醇,記事官申禹相·李基崧,以次進伏訖。上命昌任讀正言閔恒烈上疏。命書傳敎曰,今方望雨悶甚,一淸流閔恒烈之章適到,初意資政東月臺冀霈,今何遲待?當詣舊邸,見我子而倚懷,挾輦軍六十名,以內入直,先後廂軍各三十名,以禁御兩營分半,訓將領標下軍都領,隨駕只備堂隨駕,道由夜晝介,副駕轎安徐,世孫祗迎·留營·留陣,一體安徐。出傳敎諸臣以次退出。
壬辰五月初十日午時,上御彰義宮擧動入侍時,同副承旨李昌任,記事官李鼎揆,假注書尹在醇,記事官申禹相·李基崧,以次隨駕訖。上具翼善冠·袞龍袍,乘輿出資政門外。上曰,前排待令於崇政門,中官二人記過。出下敎詣崇政門外駐輿。命昌任書傳敎曰,嗚呼,今日何日?欲雨不雨,予心憧憧,將詣資政東月臺,欲爲竟夕,致仁黨章適到,不參侍從班,其於今日,欲逐承宣·儒臣,此使其君孤立也。其心綻露,其何復問?閔恒烈永刊仕版,放逐鄕里。於今若毛將焉傅,若以此撕捱,此鍾秀黨也。諸承宣·儒臣,一體牌招隨駕。出傳敎上曰,太僕正拿入。昌任曰,金基大以病呈遞,姑未出代矣。上曰,內乘拿入。昌任曰,內乘以調馬出去云矣。命書傳敎曰,內乘記過。出傳敎命書傳敎曰,此後內乘調馬嚴禁,不能檢飭太僕提擧,一倂施以不敍之典。出傳敎拿入中官二人。上曰,南衙雖如此,北等何從而放恣耶?特爲拿出。上曰,雖大臣,一體捧傳旨。出駕敎上曰,內乘·太僕正汰去。出駕敎上曰,羅將,令騎郞決棍五十度。出駕敎上曰,左考喧都事汰去。出駕敎上詣彰義宮入內。諸臣問安,以次退出。
壬辰五月初十日酉時,上御日閑齋。時原任大臣·備局堂上·三司·藥房,同爲入侍時,左議政申晦,右議政李溵,領府事金陽澤,判府事韓翼謩·金尙喆·李昌誼,行兵曹判書蔡濟恭,副司直具善行,吏曹判書朴相德,戶曹判書李思觀,禮曹判書具允鈺,刑曹判書李翼元,判尹具善復,司直張志恒·金器大,吏曹參判李重祜,大司諫沈鑧,司諫李宅鎭,執義權穎,掌令金煊,獻納趙英鎭,校理鄭好仁,副校理趙載俊,持平柳義養,藥房提調洪麟漢,行都承旨宋瑩中,左承旨李碩載,右承旨洪樂純,左副承旨任希敎,右副承旨沈頤之,同副承旨李昌任,記事官李鼎揆,假注書尹在醇,記事官柳雲羽·李基崧,以次進伏訖。晦曰,臣等有罪則罪之,而何如是不思聖躬之保嗇,至於此哉?上曰,泰乎否乎?蒼穹胡爲而欲雨不雨,備堂胡爲而盡來歟?晦曰,諸道雨澤狀啓,連次入來,聖心豈如是煩惱乎?悠悠萬事,莫過於保嗇聖體,而湯劑尙不進御,臣等煎迫之情,當如何哉?上曰,咎在一人,今日則心已定矣。陽澤等曰,湯劑不可一日停進,而至於今日,則雖三貼,亦當仰請,臣等恭俟進御而退。上曰,如是則亦可免否乎?顧謂思觀曰,流霞亭役事,何如?思觀曰,畢役於今日矣。上命瑩中書傳敎曰,流霞亭旣畢役云,看役戶曹正郞金思穆陞敍,監役洪樂舜陞六,算員令本衛門高品付料,員役·工匠等,米布題給。出傳敎又命書傳敎曰,朝者回來屬耳,內乘稱以調習,莫知去處,故已下敎,而提調下敎,其過中,故欲諭,而今入侍乃覺。一提調卽領相也,提調下敎,特爲安徐,領相命召,遣史官傳授。出傳敎晦奉湯劑,縷縷陳懇。上覆之,誦匪風·下泉章,以御手親自閉窓入內。諸臣以次退出。
上在彰義宮,停常參·經筵。
經宿翌日,王世孫遣宮官問安。答曰,知道。政院·玉堂口傳問安。答曰,知道。朝廷·二品以上·六曹堂上單子問安。答曰,知道。
傳于宋瑩中曰,大官以下·內局提調·備堂·儒臣·臺諫,昨日下敎,一倂安徐,左右相命召,還史官傳授。
李碩載啓曰,諸承旨有稟達事,更爲求對矣。
宋瑩中啓曰,藥房三提調,萬萬焦迫,冒罪詣閤,更爲求對矣。
又啓曰,右議政李溵,率二品以上,來詣請對矣。
又啓曰,諸玉堂,來詣請對矣。
又啓曰,領中樞府事金陽澤,判中樞府事韓翼謩·金尙喆·李昌誼,有稟達事,來詣請對矣。
李碩載啓曰,掌令洪九瑞,有稟達事,來詣請對矣。
傳于李昌任曰,只大臣·備堂安徐之敎,中官誤傳,一倂當該中官記過。
傳子任希敎曰,中官金壽光欲偃便,使司謁傳命記過。
傳于沈頤之曰,內局提調。儒臣一體安徐。
傳于宋瑩中曰,竝入侍。
傳于沈頤之曰,申宅夏·金壽光,記過置之。
以備忘記,傳于宋瑩中曰,今聞相奏,奚特得霈?因却晝膳,强飮建功,其亦自恧也。
以備忘記,傳于洪良漢曰,今者靳霈,予以謂予,召軒庭,聞相臣所奏,專由今日廷臣。聞此,心千隕氣萬墜,何云甘霈?聞此,予心益固。嗚呼,就邸第三庚子入闕,予臥舊邸,可謂得其時得其時。爲予言于於今廷臣,此心皆消,然後得甘霈,君將回。爲予言於大臣卿宰,爲予言于大臣卿宰,於今此光景,心已解矣,何聞何聞?。
傳于沈頤之曰,以此數三字,其敢困君乎?當該承旨,淸州投畀,卽爲頒布。
以備忘記,傳于李世澤曰,於今君命五六字,其猶若此,今日朝鮮,承旨朝鮮乎?繳還承旨,淸州牧畀,其若飭也,諸承旨皆當此,使其君莫能措手之意,其餘承旨,一竝施以不敍之典。
以鄭好仁等上疏,承傳色口傳下敎曰,豈點雨來而請予還宮乎?儒臣一倂遞差,此章給之。
以備忘記,傳于李世澤曰,呂善應·林鼎遠·金霔·蔡緯夏·朴瑞良·鄭象仁爲承旨,牌招察任,房順房,三院副提調例兼。
以承傳色口傳下敎曰,今日進御建功者,儒臣如是困予,明日則建功置之。
以備忘記,傳于朴瑞良曰,林鼎遠·金霔許遞,其代李普觀·尹勉升爲承旨,牌招察任,房順房。
傳于鄭象仁曰,備堂若入此門,守門將當施軍律。
以備忘記,傳于鄭象仁曰,備堂旣禁,其何廷候,而相臣若今朝固執强爲,將詣鍊戎臺,以此言于政府。
鄭象仁,以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
傳于鄭象仁曰,今日卽初日,禁御兩營軍交替。
傳于鄭象仁曰,禁軍使之入去,明日早爲待令,闕門早爲下鑰。
傳于鄭象仁曰,軍兵今亦饋粥,而挾輦軍饋粥時,當下標信矣。
朴瑞良,以兵曹言啓曰,依傳敎,羅將金世元等,各決棍五十度之意,敢啓。傳曰,知道。
又以兵曹言啓曰,今此舊邸經宿時,斥候伏兵,令御營廳擧行,而軍兵環圍·刁斗等節,依例爲之事,分付該軍,何如?傳曰,允。
又以兵曹言啓曰,依傳敎,隨駕駕後禁軍及標下軍兵等處,設粥以饋之意,敢啓。傳曰,知道。
又以義禁府言啓曰,當該承旨,淸州投畀事,命下矣。洪良漢忠淸道淸州牧投畀,而以傳敎內辭意,具罪目,卽爲發遣府書吏,押送配所之意,敢啓。傳曰,知道。
又以訓鍊都監言啓曰,依傳敎,禁御兩營軍交替之意,敢啓。傳曰,知道。
又以訓鍊都監言啓曰,依傳敎,隨駕將校·軍兵等處,設粥分饋之意,敢啓。傳曰,知道。
又以禁衛營言啓曰,依傳敎,隨駕軍兵等處,設粥以饋之意,敢啓。傳曰,知道。
又以御營廳言啓曰,依傳敎,隨駕將校·軍兵等處,設粥分饋之意,敢啓。傳曰,知道。
藥房口傳啓曰,臣等湯劑加進一貼之意,有所仰請矣。當此連日離次經宿之時,其所保護之郞,不容暫緩,而門鑰已下,區區下情,誠不勝焦迫。今方仰陳之際,伏承所下傳敎,有明日則建功置之之敎,臣等相顧驚遑,尤萬萬罔措,玆敢相率詣閤,冒煩瀆擾。暫許持湯劑入侍,千萬伏望,惶恐,敢啓。
領議政金相福箚曰,伏以臣,辭不達意,誠未格聽,不得爲今日當爲之事,莫能行先朝已行之典,臣於是徊徨慙悚,夙宵不寧。乃於此際,風痺危症,忽復重發,再昨齋宿之夜,痛勢已作,而强參行禮之班,未及罷退,遽致顚仆,口不能言,臂脚不能運用,擔舁還次,轉益危篤,神識昏懵,全無省覺,恩罷旋寢,史官臨而亦不能身起床席,手受命召,如夢如囈,但有惶隕。當此動駕經宿,擧朝焦遑之時,職在大官,身被奇疾,而氣息奄奄,未由轉動,殆天所廢,具亦命夫,玆敢倩人略搆文字,疾聲哀籲於黈纊之下。伏乞天地父母,俯諒臣病重實狀,亟賜鐫免,以安賤分,千萬幸甚。取進止。答曰,省箚具悉。今覽卿箚,爲卿悶焉,其何引咎?卿須安心勿辭,其須善攝焉。
校理鄭好仁·徐逈修,副校理趙載俊等疏曰,伏以臣等,目下情勢,豈有一刻蹲據之理,而當此擧朝焦迫之日,他不暇顧,冒沒入來,相率求對,幸蒙引接之恩,而反顧循省,其壞廉防,甚矣。此際伏見備忘下者,以得霈回鑾爲敎,臣等不勝驚歎之至。雖以諸道之狀聞,鄕軍之奏對觀之,雨澤均洽,姑無三農愆期之歎,而聖慮之若是渴悶,臣等竊以爲過矣。況今悠悠萬事,莫如保嗇聖躬,而離次經宿,憂勞至此,群情之焦悶罔措,其當如何?伏願聖上,特加三思,卽降回蹕之命焉。承宣之繳還,固其職耳,譴罰太過,景色愁沮,亟寢傳旨,以光聖德,是臣等區區之望也。臣等旣不以見職自居,而誠切憂愛,敢此冒陳,惟聖明垂察焉。臣等無任屛營祈懇之至。
上在彰義宮。
金泰淵啓曰,都摠府郞廳·兵曹郞廳來言,闕內各處入直軍兵,夜巡檢之意,敢啓。傳曰,知道。
壬辰五月十一月巳時,上御宮門殿座,仍御日閑齋庭中。時原任大臣,內局二品以上,三司諸臣入侍時,左議政申晦,右議李溵,領中樞府事金陽澤,判中樞府事韓翼謩·金尙喆·李昌誼,行司直具善行,行兵曹判書蔡濟恭,戶曹判書李思觀,右參贊李景祜,吏曹判書朴相德,禮曹判書具允鈺,刑曹判書李翼元,判尹具善復,藥房提調洪麟漢,司直張志恒·金器大,吏曹參判李重祜,右尹尹東晳,司直尹得雨·韓必壽·沈墢·金光國,大司諫沈鑧,司諫李宅鎭,執義權穎,掌令金煊·洪九瑞,獻納趙英鎭,持平李東顯,校理鄭好仁·徐逈修,副校理趙載俊,行都承旨宋瑩中,左承旨李碩載,右承旨洪樂純,左副承旨任希敎,右副承旨沈頤之,同副承旨李昌任,記事官李鼎揆,假注書尹在醇,記事官柳雲羽·李基崧,以次進前。上曰,儒臣何爲而來?瑩中曰,俄以晝講下敎,故儒臣入侍矣。上曰,予無晝講下敎,有誰傳之?今日召見諸臣,欲誦陟岵章而臥矣,豈有晝講之命?當臨門矣。上步詣宮門殿座後,前排入之。上曰,中官陳益平拿入。古人不語溫室樹,而予於孝章廟所言者,夫誰漏洩也?益平曰,臣則不知,而金完碩以晝講命下傳之,故俄果以晝講下敎傳之矣。上曰,金完碩·孫效忠拿入。有誰漏洩也?完碩曰,效忠傳之矣。效忠曰,俄以入侍下敎,故臣則認以爲晝講,而傳於金完碩矣。上曰,拿出。命碩載書傳敎曰,今者晝講先洩,必是陳益平,而推諉於金完碩,故更問益平,卽次知中官曺壽喆族也。其先洩,效忠今已綻露,令內侍府,永刊其案,雖百赦,其勿付單。出傳敎上還御庭中,卽命竝爲入侍,諸臣以次進伏訖。上曰,備堂之來,泰乎否乎?晦曰,俯循群情爲泰矣。仍請進御湯劑。上曰,藥房提調,持湯劑入侍。出榻敎麟漢奉湯劑進伏,上進御。晦曰,今日不可不再進矣。上曰,昨日望南京獻陵,故不進湯劑,而今日則當進御矣。上曰,藥房提調,持湯劑更爲入侍。出榻敎溵·陽澤等曰,聖候,若何?上曰,金判府有此心,而尙今固執耶?尙喆曰,臣非固執,而應行之典禮,孰敢不顒望哉?陽澤曰,上下之交泰,惟在於聖上矣。上曰,卿等消此心,然後雨可來矣。溵曰,當有次第擧行之事矣。上曰,此何言也?擧行之事,是何事耶?明日還宮,則再明有二品以上會議耶?使予將作鍊戎臺之行矣。韓判府之意,何如?翼謩曰,臣之心,豈有異於諸臣哉?上曰,心無二用,而卿可謂二用矣。翼謩曰,今年異,明年異矣。昌誼曰,秉彝之天,人所同得,民之所欲,天必從之,伏望俯循群情焉。上曰,然則三明內,必有賓啓矣。晦曰,寶算躋八旬,卽位五十年,陟降亦豈無悅豫之心哉?上曰,左相時體矣。允鈺曰,每以時體下敎,而所謂時體者,不以誠心,而今日群下之請,乃是人情天理,則豈可謂時體哉?俯循群情,則天心自然悅豫矣。相德曰,此是擧國臣民之情矣。思觀曰,俯循群情,則可行之事,非一二矣。上曰,戶判則富矣,爲尊號且進宴矣。重祜曰,擧國同情,伏願虛受焉。允鈺曰,五十年治平,自歷代希有之事矣。上曰,七十九曰以八十,四十九曰以五十,其可成說乎?尙喆曰,殿下入耆社之年,亦遵先朝引年之禮,豈獨於今番,有如此下敎乎?麟漢曰,秉彝之天,人所同得,在廷諸臣,孰無此心哉?上曰,其於否卦何?昌誼曰,天泰則豈可地否乎?允鈺曰,此是繼述之大者也。上曰,周官宗伯,亦有此請乎?溵曰,此實堯舜以後所無之事矣。上曰,見幾而作,予之謂也。晦曰,擧國輿情,豈可過乎?濟恭曰,大小同情,大臣所奏,卽今日臣民之所共望者也。上曰,如此,故雨不來矣。景祜曰,聖心泰,則甘霈自然下矣。上命碩載書傳敎曰,昨日欲下敎而未果。嗚呼,憶昔洪武戊寅,以忠臣孫,年今七十一歲,於頃者八十六歲登科人,其猶召見,況昨日此人乎?掌樂正金用謙,特爲陞資,五衛將今適有窠除授,皆令口傳擧行,其令舊邸謝恩。出傳敎上曰,騎判召禁御兩營軍以來,戶房承旨召延秋門契民以來。麟漢奉湯劑進伏,上進御。顧謂瑩中曰,諸承旨何處去?瑩中曰,皆出,而左承旨,則以召契民出去矣。命瑩中書傳敎曰,今日諸臣,以一飮建功心解,豈曰臣分,況承宣乎?嗚呼,其君尙未進膳,而承旨二人外,皆莫知去處,事之寒心,莫此爲甚。戶房外,一竝施以不敍之典。出傳敎又命書傳敎曰,承旨有闕,代參議洪良漢·前承旨安兼濟。前薇垣長李世澤除授,牌招察任,房順房。出傳敎濟恭率禁御兩營軍入來。上問外方農形,軍兵對曰,農形無憂矣。講腰牌後退出,碩載率延秋門契民入來。上問民弊,契民對曰,無弊瘼矣。退出。命頤之讀諸道雨澤狀啓,又命讀領議政金相福箚子賜批。在草記軸晦曰,昨日考喧都事汰去事,命下,而都事則自本府未及來云矣。上曰,昨日下敎,禁府都事汰去分揀。出榻敎上還內。諸臣以次退出。
上在慶熙宮。停常參·經筵。
午時未時,日暈。自初昏至夜三更,月暈。
經宿翌日,王世孫遣宮官問安後,口傳啓曰,離次經宿,已至三月,下情轉益焦迫,敢此遣宮官,仰請承候矣。答曰,知道。學朝臣,如是困予乎?爾祖好在,其止之。政院·藥房口傳問安。答曰,知道。
以備忘記,傳于蔡緯夏曰,愛君誠,雖曰重,君臣義亦豈輕?奏何處而敢生意乎?生意已駭然,況苦其君歟?以建功受此苦,勸其飮卽席請,此豈他哉?揣諒君心,須看日淸,皆由諸臣,陟降可欺,彼蒼豈慢?苦三軍而登南門乎?予已諒於此靜,建功何功,諸臣何臣?令其君便心,可勝苟且請。況八旬事,豈受今年?當年心猶怪,其況前期乎?世祿臣皆若此,其何由乎?卽誠淺心猶然矣,其況彼蒼乎?消此心而事予,然後當召見國事,將予此心,謂今廷臣。
以備忘記,傳于鄭象仁曰,噫,一則誠淺,一則誠淺,何顔對民?昨月步輿,今日掩窓以回,是誰是誰?卽予卽予。侍衛·承宣許入,申飭開陽門。豈云大官?只二品·重宰皆禁。
傳于鄭象仁曰,諸中官一傡記過。
傳于鄭象仁曰,諸司預備。
大駕還宮後,政院·藥房口傳問安。答曰,知道。中宮殿·惠嬪宮,藥房口傳問安。答曰,知道。
傳于朴瑞良曰,監膳提調外,宗臣·都尉皆禁。
以承傳色口傳下敎曰,雖太監,金玉則禁之。
又下敎曰,守門將處,只入直人及承旨許入事,下敎矣,何以入之乎?隨來資政門,故使申德龍往見其出去與否,則不知君命,受口傳啓辭而來,俱皆萬萬無狀,守門將汰去,申德龍刊名內寺府,投之興化門西挾外。
藥房口傳啓曰,臣等昨昨,敢將焦迫之忱,略陳口啓,未蒙下答,抑塞下情,達宵耿耿。兩夜離次經宿之餘,此時湯劑,固當早進,尤不容少緩,而遽承昨日所下傳敎,聖上何爲而不念保嗇之道,自輕若是乎?臣等忝居保護之任,徒畏嚴威,不思所以嘗藥之義,則亦敢曰有臣分乎?掩窓回鑾,莫能承候,轎前强聒,未承發落,區區下忱,尤不勝抑鬱之至,相率詣閤,煩瀆至此。伏乞亟許持湯劑入侍,千萬顒祝,惶恐,敢啓。以承傳色口傳下敎曰,求對提調,解見任。
傳于鄭象仁曰,宣傳官一員給馬,嶺南船皆來到與否,知來。
以備忘記,傳于鄭象仁曰,于今紀綱,雖曰寒心,莫重君命,院吏何敢受傳,道中若差備人,承旨旣來後,大呼承旨,聲徹駕轎,事之寒心,莫此爲甚,當該院吏,令騎郞決棍,以存國體。
以備忘記,傳于蔡緯夏曰,李普觀,代申尙權爲承旨,牌招察任,房順房。
尹勉升啓曰,諸承旨有稟達事,來詣閤外請對矣。
鄭象仁,以訓鍊都監言啓曰,去夜無犯夜人被捉之意,敢啓。傳曰,知道。
又以一二巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
朴瑞良,以義禁府言啓曰,宋鍈長鬐縣,申大脩機張縣投畀,令該府卽爲押付事,命下矣。宋鍈時在忠淸道公州地,申大脩時在鎭川地,以傳敎內辭意,具罪目,依例發遣府羅將,所到處執捉,仍令押送于各其配所之意,敢啓。傳曰,知道。
又以義禁府言啓曰,吏曹前佐郞李思祚禁推,過今朔後勘律事,傳旨,啓下矣。李思祚時在京畿通津地云,依例發遣府羅將,拿來,何如?傳曰,允。
又以義禁府言啓曰,吏曹正郞李範濟,鏡城府投畀事,承傳,啓下矣。以承傳內辭意,具罪目,依例發遣府羅將,卽爲押送配所之意,敢啓。傳曰,知道。
又以刑曹言啓曰,毆打差備人三水府爲奴,被打人勿爲徵贖,無故日決杖六十事,命下矣。罪人趙旕秋里,依傳敎,咸鏡道三水府爲奴,卽爲發配,被打人車集,待無故日擧行之意,敢啓。傳曰,知道。
又以兵曹言啓曰,依傳敎,承政院書吏白景煜,決棍十度之意,敢啓。傳曰,知道。
以備忘記,傳于尹勉升曰,近八其君,六承旨而已。雖鄕三物有三六,都承旨只內局副提調解見任,牌招察任。
尹勉升啓曰,都承旨呂善應,有稟達事,來詣閤外請對矣。
傳于呂善應曰,禮房承旨入侍。
以備忘記,傳于朴瑞良曰,予雖衰矣,人君擧措,豈可苟且?雖有心,莫敢開懷,所奏莫重而然,則幾日焦悶,一飮敢曰君須回矣,其當請焉云,言雖似直,分義則寒心。今日亂本卽此人,使君若此亦此人,太阿在手,何敢㤼一相?右議政李溵,特施不敍之典。
以備忘記,傳于朴瑞良曰,嗚呼,雖明年,予心若金石,而諸臣猶有說也,今日大覺,豈特欺陟降?非尊號雖賀例,有曉奏,七十九歲曰以八十慶,四十九年曰以五十慶,是誰欺也,何顔以拜?興惟及此,予心悚然。召禮房,所重雖在,諸承旨其將隨入,故欲諭亘中之心而然矣。鄭象仁·尹勉升之聞敷心下敎,其眠只有大臣,此冠履例置,鄭象仁三水府,尹勉升甲山府投畀,倍道押付。聞昨今下敎,備堂抗命突入,此亂臣也。欲爲處分,今聞果無其事云,尤萬萬無狀,鄭象仁·尹勉升,加二倍道押付。刊名侍從案,都承旨其亦聽浮言欺君,特施不敍之典。
以承傳色口傳下敎曰,前排入之,當臨門矣,服色,以時服爲之。
又下敎曰,承旨來詣,前排入之,興化門·開陽門守門將,中官申德龍,一體拿入。
傳于朴瑞良曰,符驗啓請宣傳官記過,待令。
殿坐罷後,政院·藥房口傳問安。答曰,知道。
以備忘記,傳于朴瑞良曰,今覽下敎者,豈特卽予固執,可謂垂於百世,今讀士大夫之諒也哉?此則已判,今何槪滯,而命者命拒而曰迫逐果然,其在國體宜飭,故强忍殿座。蓋此萬萬孟浪,李溵果坐於備局,原任留於樞府,象仁·勉升,欲脅制其君,建功視若第二件,敢欲釣名。今者下敎,可謂未減,於李溵則其君掩窓回駕也。渠領相乎,左相乎?揚揚爲此擧,初雖爲君,末梢釣名,今者下敎,烏可已乎?其問海東人,使其君安心躋八旬可乎,以文具八字,若是用心可乎?其須諒擇焉。
傳于朴瑞良曰,今則開門後,依前往來事,分付。
朴瑞良,以義禁府言啓曰,鄭象仁甲山府,尹勉升三水府投畀,倍道押付事,命下矣。以傳敎內辭意,具罪目,卽爲發遣府書吏,倍道押付于各其配所之意,敢啓。傳曰,知道。
又以義禁府言啓曰,鄭象仁三水府,尹勉升甲山府,加倍道投畀事,命下矣。以傳敎內辭意,具罪目,依例發遣府書吏,卽爲押付于各其配所之意,敢啓。傳曰,知道。
又以義禁府言啓曰,前右議政李溵,稷山縣中道付處事,命下矣。以傳敎內辭意,具罪目,依例發遣府都事,卽爲押付配所之意,敢啓。傳曰,知道。
又以刑曹言啓曰,備邊郞鄭宅柱,海南縣充軍事,命下矣。依傳敎,鄭宅柱全羅道海南縣充軍定配,卽爲押送之意,敢啓。傳曰,知道。
又以刑曹言啓曰,邊致翰稷山縣充軍事,命下矣。依傳敎,邊致翰忠淸道稷山縣,充軍定配,卽爲押送之意,敢啓。傳曰,知道。
壬辰五月十二月辰時,上還宮。入侍時,行都承旨呂善應,左承旨尹勉升,右承旨蔡緯夏,左副承旨鄭象仁,同副承旨朴瑞良,記事官李鼎揆,假注書尹在醇,記事官申禹相·李基崧,以次隨駕訖。上乘轎掩窓,詣石橋上。上曰,龍虎營前排入之,禁喧郞廳拿入。人君掩窓人夫而回駕,則豈可如是喧嘩耶?參酌拿出。上曰,兵曹正郞尹弼秉汰去。出駕敎上入建明門內駐轎,拿入興化門·開陽門守門將。上曰,金玉圈者出入皆禁之,只承旨毋禁。命拿出,上還內。諸臣以次退出。
壬辰五月十二日酉時,上御集慶堂。禮房承旨入侍,諸承旨追後入侍時,右承旨蔡緯夏,假注書尹在醇,記事官申禹相·李基崧,以次進伏訖。上命書傳敎曰,再明日崇政東庭當祗迎,儀註安徐,侍衛入直,只入正時,皆依前。出傳敎緯夏曰,諸承旨皆入來矣。上曰,諸承旨入侍。出榻敎行都承旨呂善應,左承旨尹勉升,左副承旨申尙權,右副承旨鄭象仁,同副承旨朴瑞良進伏後,善應曰,當此日三貼進御之時,今已日暮而尙不進一貼,下情焦迫,曷可勝達?雖無提調,今此入侍諸臣,莫非臣子,雖使臣等中一人煎來,必爲進御焉。上曰,諸承旨以次言之。勉升曰,臣等求對之意,都承旨旣爲詳陳,而御製中亦云,以泰爲否。方當泰平之盛時,有此否塞之乖像,臣等之焦迫罔措,何可勝言?緯夏·尙權曰,湯劑尙不進御,下情誠悶然矣。象仁曰,大臣率百官入闕,而爲守門將所阻,彷徨道路,景色愁沮,太平盛代,豈有如此景象哉?瑞良曰,小臣受恩罔極,而今日之所以焦悶者,以湯劑之不進矣。上曰,予亦言之,古今豈有如予之君哉?以元輔之子爲領袖而一次府院啓,予不提醒則不欲爲之,且豈以國忌而停三司合啓乎?向以章閣古事,給紙筆納供辭,心雖異而文則同,故予則以爲,庶可無異同。至於尊號,頃年因慈聖下敎,予果體慈敎而受之,今則於中月臺奏,各陵殿香祝,何以受之乎?來年所困予者,前期幾朔而若是也。宴則猶或可也,而至於賀,且猶告廟而爲之,則陟降其可欺乎?善應曰,此是臣子愛日之誠,殿下豈不知愛日之意乎?明日來無盡,而孝子之心,惟恐此日之易過,故古人所謂孝子愛日者,此也。今殿下,雖以撝謙之盛德,欲待來年,而在群下愛日之道,豈有奉承遲待之理乎?上曰,此日足可惜,其言亦有理矣。善應曰,大德必得其壽,且慶有典禮,臣子之道,烏得無擧行之心乎?上曰,卿以故相家人,沈滯至此,非予孰復有記憶者乎?往年勸予更奏者是卿耶?善應曰,其時聖上,亦如今日之執謙,故臣等不勝悶迫,果有此奏,而至今追思,惶汗無地矣。上曰,今予枚卜右相者,非爲期期不奉詔也。象仁曰,大臣來開陽門,不得入而彷徨,伏望還收門禁焉。勉升曰,大臣重宰,至闕下而不得入,此何事也?殿下謂以此爲得霈之道,而臣聞天地交泰,雷雨作解。卽今上下壅閼,景象愁沮,上天之終靳一霈,良以此也。惟願亟回聖心,俾臻和平之域焉。善應曰,大臣體重國體,亦不可不顧。上曰,尹勉升·鄭象仁非矣,罷職。上曰,諸承旨一竝罷職。出榻敎勉升曰,臣等之相率求對,專爲目下過擧,而不得收還而退,實非始慮,大臣有罪,則罪之而已。上曰,鄭象仁甲山府,尹勉升三水府投畀,倍道押付。出榻敎諸臣以次退出。
壬辰五月十二日二更三點,上御建明門殿座。時原任大臣追後入侍時,同副承旨朴瑞良,記事官李鼎揆,假注書尹在醇,記事官申禹相·李基崧,以次侍立訖。上具翼善冠·袞龍袍,乘輿出通陽門,詣建明門,降輿殿堂。上曰,符驗啓請宣傳官拿入,興化門砲手二十名,開陽門禁軍二十名,把守宣傳官拿入。上曰,何爲而請符驗耶?宣傳官曰,惠化門則有符驗,然後可以留門,故啓請矣。上曰,拿出。光熙門留門,可也。命開陽門守門將拿入。上曰,大臣率二品以上,至開陽門乎?予只禁其往來,而汝何以逐之也?守門將曰,大臣初無來矣。拿出。上曰,備邊郞及司錄拿入。移時後,拿入備邊郞鄭宅柱。上曰,大臣於備局出令耶,抑出令於政府耶?宅柱曰,出令於政府與否,臣固不知,而無自備局出令事矣。上曰,何時下敎,而若直宿,則豈敢遲滯待令耶?下敎於瑞良曰,使政院使令往政府,知出令與否而來。政院使令歸告曰,司錄則闕直,大臣則無出令之事云矣。上曰,闕直司錄曺命業汰去。出榻敎上曰,內局掌務官拿入。大臣解見任後,汝應隨往開陽門,大臣率二品來到乎?掌務官邊致翰曰,以入直,故無隨往提調之事矣。上曰,汝何不持湯劑待令乎?致翰曰,湯劑則待令矣。上曰,內醫院掌務官邊致翰,稷山縣充軍,備邊郞鄭宅柱,海南縣充軍。出榻敎上曰,當直都事洪紹海汰去。出榻敎命瑞良書傳敎曰,前右相李溵所爲,萬萬駭然,稷山縣中道付處。出傳敎上曰,鄭象仁所謂大臣入來之說怪矣。士可殺不可辱,況大官乎?命書傳敎曰,此無他,其勢張大而然。鄭好仁·鄭景仁,一體刊名侍從案。出傳敎上曰,承旨何爲而獨自入侍?瑞良曰,諸承旨皆承罷職下敎而出去,臣獨守廳,而今此入侍矣。命書傳敎曰,處分承旨鄭象仁·尹勉升,追後下敎都承旨,而諸承旨誤聽皆退云,蔡緯夏·申尙權,牌招入直。出傳敎又命書傳敎曰,內局解見任下敎安徐,其令入侍,時原任勿待命入侍事,下敎,時任命召,以傳諭史官傳授。出傳敎又命書傳敎曰,噫,予志固定而有下敎者,只有諸承宣,故召禮房,諸承旨皆入,故敷心腹而下敎。爲今臣子者,可謂感悌,而褊狹鄭象仁,浮濫尹勉升,下敎視若尋常,營護大官,其雖萬萬無據,驅迫二字,不可垂諸後世,故强起殿座,意蓋此也,而果無是事,此不過脅制其君之意。今者此擧,其本雖愛君,末弊一則輕先,一則不體,而此猶細事。今日大覺,雖諭,承旨必也掩諱,故大略旣書下,於此以後孰復跳踉?噫,豈有却膳之君,亦豈有閉閤之君?㤼於諸臣,登大南門,予則從容而欲處也,臣可退,君何隱故也。況今日下敎,雖質諸聖賢,義理當然,若復狂忽,自有處分。何謂狂忽?掩窓回來時,豈無他日,而忙忙此擧者也。豈特不可使聞於隣國?亦不可言於輿儓。其亂本卽已處分,李溵雖無此,來朝欲召,今門坐于此,將諭時原任,若此而復强,誓不復見諸臣,可有歸拜之顔。八字尊號貴乎?使近八其君,便于心可乎?於今豈特便于心?今日所思義理,皎若日星,固守二字,亦歇後語也。使今日讀書諸君子,咸知焉。出傳敎左議政申晦,領中樞府事金陽澤,判中樞府事韓翼謩·金尙喆·李昌誼,藥房提調洪麟漢,右承旨蔡緯夏,左副承旨申尙權進伏。上曰,鄭象仁謂予使守門將驅逐大臣云,此已萬萬可駭,史官若書此於時政記,則後世將謂予何如主耶?予故臨門,使咸知其無是事,且大臣入侍,欲諭此意也。卽起乘輿詣通陽門外。晦·麟漢,懇請進湯劑。上曰,藥房提調,持湯劑入侍。出下敎麟漢奉進湯劑,上進御。晦·麟漢曰,今幾曙矣。達宵殿座,勞動旣多,酬應浩煩,伏望加進一貼焉。上曰,其止之,朝將進御矣。晦·麟漢懇請曰,若不進御再貼,則臣等不敢退矣。上曰,當於門內進御矣。詣通陽門內。上曰,藥房提調,持湯劑更爲入侍。晦·麟漢·緯夏,奉進湯劑,上進御,入內。諸臣以次退出。
上在慶熙宮。停常參·經筵。
午時未時,日暈。夜一更二更,月暈。
下直,忠淸兵虞候李東弼。
藥房都提調臣申晦,提調臣洪麟漢,右承旨臣蔡緯夏啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣何暇諭?待敎入侍。中宮殿·惠嬪宮,藥房口傳問安。答曰,知道。
以備忘記,傳于蔡緯夏曰,具㢞·閔百順·柳薰爲承旨,牌招察任,房順房。三院副提調例兼。
傳于閔百順曰,都承旨呂善應下敎安徐,牌招察任。
以備忘記,傳于朴瑞良曰,昨夜下敎,專由於鄭象仁,忽於建功怪語而然。然一因象仁,有此葛藤,其雖同下敎,尹勉升奏,比諸象仁,與之輕重,而今日忽憶九耋奉親下,曾已聞矣。噫,此人若是而用,興惟尹勉憲本事,已孟浪,亦宜參酌,甲山下敎,特爲安徐,此猶若此,況其次者乎?曺命業掌務官下敎,一體安徐,其駭奏首唱卽象仁,莫重備郞,乘其時便,咫尺闕直,雖涉可駭,與安徐諸人異焉,而本事則一也,令該府皆參酌,其特釋。
傳子呂善應曰,都承旨,內局副提調依前。
呂善應,以吏曹言啓曰,明日香祗迎時,左右通禮,不可不備員,右通禮有闕之代,口傳備擬以入之意,敢啓。傳曰,知道。
吏曹口傳政事,以李恒祚爲右通禮。
朴瑞良,以司僕寺內乘,以一二提調意啓曰,今此動駕敎是時,本寺正例爲進輿差備,而正金基大,身病遞職,兼內乘元厚鎭汰去事,命下矣。其代,令該曹口傳差出,以爲差備之地,何如?傳曰,允。
吏曹口傳政事,以金文淳爲司僕寺正。
兵曹口傳政事,以金海柱爲兼內乘。
傳于蔡緯夏曰,內局入侍。
傳于柳薰曰,右副承旨·同副承旨入侍。
以備忘記,傳于閔百順曰,特寢薇垣·柏府人下敎,仍任,儒臣闕直多日,政官牌招開政。
閔百順啓曰,玉堂上下番俱空,事甚未安,今日政新除授玉堂,竝待下批,牌招入直,何如?傳曰,允。
又以侍講院言啓曰,本院下番,連日姑降入直,事甚未安,今日政新除授,待下批仍卽牌招,推移入直,何如?傳曰,允。
有政。吏批,判書朴相德進,參判李重祜進,參議徐命善牌不進,右承旨閔百順進,以宋霮·韓後樂爲正言,金普淳爲校理,李宅鎭爲修撰,李普行爲司書,徐逈修爲兼司書,沈勖之爲兵曹參議,洪檍爲刑曹參議,盧聖中爲宗薄正,李祖源爲吏曹正郞,徐魯修爲繕工副正,鄭存玉爲司僕主簿,蔡濟恭爲知經筵,金尙行爲假監役,申光綏爲濟用提調,金器大爲典設提調,鄭尙淳爲同春秋,朴相老爲洪川縣監,卞光瑀爲召村察訪,金光國爲同義禁,典牲直長李宗祿,長興直長趙思觀相換,注書單宋煥喆。
兵批,行判書蔡濟恭進,參判尹東昇病,參議沈勖之未肅拜,參知趙宗絃入直進,同副承旨柳薰進。啓曰,三陟營將申敬文呈狀內,老父今年七十九歲,法不當遠離赴任云,營將之親年七十五歲以上者,許遞其任,已有法例,依例改差,何如?傳曰,允。又啓曰,僉知中樞府事李愼中,老病在鄕,末由上來,呈狀乞遞。西樞雖是閑局,不可一向虛帶,今姑改差,何如?傳曰,允。又啓曰,昌德宮衛將金光福,昌慶宮衛將尹衡,俱以病難供職,呈狀乞遞。輪番之任,不可久曠,今姑改差,何如?傳曰,允。以安原君烠爲都摠管,李廷喆·黃寀爲副摠管,金聖和爲宣傳官,金處升爲忠翊將,鄭胄新爲尙州營將,副護軍李長燁·李長燮·李長爀,副司直趙雲逵·徐命膺·閔百興·鄭尙淳·林鼎遠·金霔·李普觀·尹勉升,副司果李祖源,臨津別將單黃暹,同知單金德崇,僉知二單金用謙·鄭胄新。
傳于朴瑞良曰,新除授玉堂,牌招察任。
以統制使狀啓,海毒氣一向熾盛,來朔當封生熟鰒進上,不敢循例封進,惶恐待罪事,傳于閔百興曰,勿待罪事,回諭。
以咸鏡監司狀啓,高原等色居劉汗母·朴召史等,燒死·囕死·渰死事,傳于閔百順曰,令本道恤典擧行。
以校理徐逈修,副校理趙載俊牌不進罷職傳旨,傳于閔百順曰,以此而敢若是乎?只推,更爲牌招。
傳于朴瑞良曰,謝恩催促。
以備忘記,傳于柳薰曰,此等事,何敢陳辨?給其章遞其職,其代,韓必壽爲承旨,牌招察任,房順房,三院副提調例兼。
以備忘記,傳于朴瑞良曰,已有前例,踏下申尙權,代趙宗鉉爲承旨,牌招察任。
朴瑞良,以禁衛營言啓曰,去夜無犯夜人被捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜,人無所捉,敢啓。傳曰,知道。
又以義禁府言啓曰,尹勉升甲山下敎,特爲安徐事,命下矣。甲山府投畀罪人尹勉升,昨已發配,所到處放送事,分付道臣之意,敢啓。傳曰,知道。
又以義禁府言啓曰,三水府投畀罪人鄭象仁特釋事,承傳,啓下矣。鄭象仁昨已發配,所到處放送事,分付道臣之意,敢啓。傳曰,知道。
又以刑曹言啓曰,掌務官下敎,一體安徐,備郞與安徐諸人異焉,而本事則一也,皆參酌,其特釋事,命下矣。依傳敎,稷山縣充軍定配罪人邊致翰,海南縣充軍定配罪人鄭宅柱,竝卽放送後啓聞事,發關分付於所到處之意,敢啓。傳曰,知道。
掌令洪九瑞疏曰,伏以臣於昨日,叫閤求對,幸蒙引接之恩,承聞回蹕之命矣,卽伏見傳敎下者,以得霈還宮爲敎,臣不勝驚惶憂歎之至。顧今三農之望,雖無愆期之憂,惟此霈澤之尙靳周洽,良由天心未泰,上下相否之致,而徒費聖慮,憂勞過多,三日舊邸,百僚焦迫,而前後辭敎所下備忘,轉轉層加,萬萬非常,至若承宣繳還,不失惟允之道。儒臣聯疏,可見憂愛之悃,而譴罰太過,聽聞惶惑,此豈所望於我殿下者哉?臣達宵耿耿,坐待門鑰之開,敢入文字,略效匡救之忱。伏願特恢轉圜之量,亟降回鑾之命,前後傳敎,竝卽收還,而亦寢承旨·儒臣處分,不勝幸甚。臣無任屛營祈懇之至。
工曹參議徐有寧疏曰,伏以天惟默佑,慶溢宗祊,寶算彌高,聖候益康,臣民忭祝,曷有其極?仍伏念臣罪盈惡積,禍延臣本生先父,頑忍不滅,奄經終制,酷罰餘喘,忽忽忘生,歸依松楸,世念灰冷,不意水部新除,遽下此際,臣手奉恩旨,且驚且惶,膽天感激,撫躬摧咽。顧臣性本庸陋,百無肖似,始從蔭路,旋竊科第,前後荷恩,罔非逾分,而臣猶不顧濫猥,奔走承命者,只以有親在堂,情切反哺,竊自附於古人祿養之義而已,非謂有螢爝之補,綠毫之能也,而緣臣不孝無狀,獲戾神明,靡依靡怙,孑然爲天地間一窮人耳,叨寵渥而無告榮之所,沾恩祿而增不洎之悲,此所以毛義絶奉檄之喜,子路興負米之歎者也。此生此世,復何爲哉?噫,臣世受國恩,感結頂踵,一分圖報之誠,自不後於凡人。況今孤露之後,移孝之地,惟在我聖上,而逖違天陛,亦已三載矣。犬馬微忱,係在心肺,新命之下,豈不欲一伸叩謝,獲瞻耿光,而顧今苴麻甫闋,餘哀未盡,則衣錦鳴佩,翶翔班行,實是情理之所不忍者。且臣喪威之餘,澌瘁滋甚,疾病交侵,精力全消,痰眩之症,乘虛添劇,有時昏倒,殆不省事,束帶供職,斷無其望,而恩除之降,已至多日,鄕舍淹滯,義分是懼,今始擔舁,來伏私次,而情病悲苦,如右所陳,玆不得不略控微懇,仰瀆宸嚴。伏乞聖慈,俯賜矜察,亟許鐫遞臣職名,俾延殘喘,以安微分,不勝幸甚。臣無任屛營祈懇之至。答曰,省疏具悉。爾其勿辭察職。
都承旨具㢞疏曰,伏以臣曩叨匪分之職,荐犯違傲之罪,而鈇銊不加,斥補施宥,感激之極,悚懍愈切,不意知申除名,再降於一日之內,惶隕震越,益不知所以自措也。召牌之下,宜卽竭蹶,而第於俺寀之間,竊有私義之難安者,自犯違逋,恭俟誅譴,飭敎忽下,天牌又臨,臣之去就,轉益窮蹙,玆不避猥越,略入文字。伏乞聖明,亟削臣職,以安私分,仍治臣罪,以肅朝綱,不勝幸甚,臣無任屛營祈懇之至。
右承旨申尙權疏曰,伏以臣嚮以不干之累,忽被四測之誣,至今追思,骨寒膽掉,幸頼天日在上,不待臣辨明,而筵敎縷縷,昭晣無餘,騎省銀臺,寵除聯翩,臣闔門感泣,不知死所。間者李性遂之疏出,而掇拾前說,斷斷不已,噫,事在久遠,則宜無罪犯之可言,屬非親姻,則尤豈連累之所及,而猶復持之於本事落空之後,閃忽說去,必欲甘心乃已,臣誠莫曉其所由。臣地旣單寒,性又拙劣,粗守本分,未嘗取愛惡於人,而風彼餘沫,有時橫及,吁,亦可怪而可怕也已。此莫非臣濫叨洪造,猥玷邇列,過福招災,乃至於斯,撫躬慙悼,尙誰咎哉?在臣自靖之義,惟當屛伏田廬,永謝明時,以爲桑楡之圖而已。昨者喉司除命,又下於千萬夢想之外,臣惝怳踧踖,不省措躬之所也。噫,如臣無似,復叨記憶之恩,臣雖至愚,豈不欲赴湯蹈火,圖報萬一,而徒恃寵靈,冥行不已,則危辱之來,必倍於前,去就一節,於是乎無復可論矣。第當閤外求對,滿朝焦遑之辰,陳籲路阻,不獲已冒沒出肅,而以臣情勢,仍因蹲據,斷無其理,玆將昨日未徹之章,冒萬死申控於仁覆之下。伏乞聖慈,俯垂憐察,亟賜鐫斥,以卒天地生成之澤,千萬至願。臣於治疏欲上之際,長僚之章適到,而其嫌避爲說者,蓋指臣而言也。在臣私義,不可以祗迎隔宵,晏然仍宿於直次,玆不得不拜章徑出,臣罪至此,實合萬隕,臣無任惶懍祈懇之至。踏啓字。
壬辰五月十三日午時,上御集慶堂。藥房入診入侍時,都提調申晦,提調洪麟漢,副提調呂善應,記事官李鼎揆·申禹相·李基崧,醫官慶絢·徐命緯·金孝儉·白文昌·李翊臣·金世彦等,以次進伏訖。晦曰,夜間聖體,若何?上曰,一樣。寢睡·水刺之節,何如?上曰,一樣。晦進湯劑,上進御。晦請診候。上曰,依。上曰,入診時,中宮殿湯劑加用與否,兼奏,可也。絢等入診,退伏奏曰,脈候左右三部度數調均,而滑體似不足矣。中宮殿湯劑,前後所進五十貼,而伏聞醫女之言,顯有動靜云,今姑停止,似好矣。上曰,中宮殿進御蔘苓養胃湯,今姑停止事。出榻敎上曰,翰林之父名誰也?晦曰,申光洙矣,此人素有文名而登耆科矣。上曰,經承旨耶?晦曰,曾經矣。上曰,其年幾何?晦曰,六十一矣。上命左副承旨·同副承旨入侍。賤臣承命出來,與左副承旨朴瑞良,同副承旨柳薰進伏。上曰,入侍承旨誰也?晦曰,柳薰矣。上曰,其年幾何?薰曰,六十矣。上曰,其兄存耶?晦曰,存而經知事矣。上曰,其年幾何?晦曰,九十云矣。上曰,此人好人矣。上曰,都承旨呂善應乎,呂善德乎?晦曰,呂善應矣。上曰,其年幾何?晦曰,七十一矣。上曰,可以解免矣。仍命遞差。藥房提調,持湯劑更爲入侍。出榻敎麟漢持湯劑進前,晦請進,上進御。藥房先退。
壬辰五月十三日午時,上御集慶堂。右副·同副·內局同爲入侍時,右副承旨朴瑞良,同副承旨柳薰,假注書尹在醇,記事官申禹相·李基崧,以次進伏訖。上命薰書傳敎曰,飭已施,前吏曹參判閔百興·具㢞,竝敍用。出傳敎又命書傳敎曰,旣有定式,今適有窠,都承旨呂善應,左尹除授,其代,具㢞除授,牌招察任,房順房,三院副提調例兼。出傳敎上命瑞良讀掌令洪九瑞上疏,命書傳敎曰,洪九瑞章,今無可答者,給之。出傳敎又命讀工曹參議徐有寧疏,賜批。在日記軸命瑞良書傳敎曰,玉堂三人中,鄭好仁,以他事已下敎,二人勿遞仍任,牌招察任。出傳敎左議政申晦,以藥房都提調入侍奏曰,昨日安徐下敎,禁府都事獨未蒙恩,而其時以門禁,未及入來云矣。上命瑞良書傳敎曰,今聞相臣所奏,其宜參酌,都事洪紹海,勿汰仍任。文武豈異?守門將汰去人,亦爲勿汰仍任。出傳敎上命瑞良讀江華留守狀啓。上曰,不多乎?晦曰,不多而的中矣。上曰,爲人精,故所請亦得中矣。此時農糧,不可緩也。命書傳敎曰,今聞沁都留守加分狀聞,請得之數不多。此時農糧最緊,旣下詢入侍大臣,依狀請施行事,卽爲回諭。出傳敎上命薰讀江原監司狀啓,命書傳敎曰,今聞江原道宴需狀聞,正憲秦必復年一百二歲,妻崔氏年一百三歲,夫妻百歲,今乃初聞,令本縣各衣資綿紬·食物肉斤加給,可奇,其子若孫中,其令上京,來京,政院以奏。此人豈可比他?今日政特加一資,官敎卽爲下送本道。出傳敎又命讀江原監司狀啓,命書傳敎曰,洪川縣監所爲,其涉駭然,依狀請,令該府處之,其代,今日政擇差,其令待朝辭朝。出傳敎上命瑞良讀黃海監司狀啓,命書傳敎曰,今聞海西道臣啓聞,本事,該曹當消詳回啓,而此非强窮,則伊時周牢,萬萬可駭,況曾已嚴飭者乎?此不嚴懲,外方此弊,何以禁焉,民亦何以措手足?當該府使拿問口招,登對以奏。出傳敎瑞良讀都承旨具㢞牌不進傳旨。命書傳敎曰,都承旨違牌,此何事?今聞納牌不進云,其無實恙可知,從重推考,更爲牌招察任。出傳敎諸臣以次退出。
上在慶熙宮。停常參·只晝講。
夜四更,月暈。
藥房都提調申晦,提調洪麟漢,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。睡則差勝,氣則一樣,月臺入侍。
中宮殿·惠嬪宮,藥房口傳問安。答曰,知道。
徐有寧啓曰,司憲府監察茶時,諫院許久闕啓,俱涉未安,除在外外,未肅拜不爲行公人員,竝卽牌招,何如?傳曰,允。
又啓曰,司憲府監察茶時,事甚未安,大司憲兪彦述,卽爲牌招,何如?傳曰,允。
具㢞啓曰,新除授承政院注書宋煥喆,時在忠淸道懷德地,斯速乘馹上來事,下諭,何如?傳曰,允。
注書宋煥喆在外,代以申應淵爲假注書。
傳于沈勖之曰,今日祗迎後,東月臺當爲晝講,儀註安徐,只入侍單子入之。
具㢞啓曰,今日香祗迎時,承旨當爲備員,而右承旨閔百順,不爲仕進,卽爲牌招,何如?傳曰,允。
傳于徐有寧曰,今日晝講,次對兼行。
徐有寧啓曰,今日次對,兩司長官,當爲進參,大司諫沈鑧,卽爲牌招入侍,何如?傳曰,允。
傳于沈勗之曰,承旨以時服,待下敎詣通陽門。
備忘記,傳于徐有寧曰,噫,自癸酉以後,此輩勤飭,國人共知,彰義宮童僕,洞人亦莫知其顔。至于近八十年,予則信矣年衰,次知莫知檢飭,其有此擧。今聞此報,豈特靦然?一倍乎心。此專由乎衰昏中官,只食鄕味,一任其悍而然。此猶若此,況三宮龍洞宮屬,本是有名人。奚特一人?日將報數人。此後復有此報,當差知中官,施以加功律,以此另加申飭,其中一人,自稱莫文,身長而已,亦另加申飭。
具㢞啓曰,吏曹參議徐命善·修撰李宅鎭牌不進罷職傳旨。傳曰,只推。
具㢞啓曰,吏曹參議徐命善,旣有只推之命,一體牌招開政,何如?傳曰,允。
趙宗鉉,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
申尙權,以弘文館言啓曰,本館上番姑降入直,事甚未安,修撰李宅鎭,旣有只推之命,卽爲牌招入直,何如?傳曰,允。
又以弘文館言啓曰,今日政新除授玉堂,待下批仍卽牌招察任,何如?傳曰,允。
香祗迎罷後,政院·玉堂·藥房口傳問安。答曰,知道。
有政。吏批,判書朴相德式暇,參判李重祜進,參議徐命善牌不進,右承旨蔡緯夏進。啓曰,判書朴相德式暇,參議徐命善牌招不進,小臣獨政未安,何以爲之?敢稟。傳曰,仍爲之。以朴師海爲大司諫,李台鼎爲司諫,任希曾爲獻納,李弘稷爲執義,鄭彦暹爲掌令,蔡廷夏爲持平,洪樂信爲修撰,朴取源爲兵曹參知,宋載禧爲工曹參議,趙載述爲刑曹正郞,李太源爲漢城主簿,鄭一祥爲軍資主簿,徐命膺爲知經筵·掌樂提調·右副賓客,閔百興爲司䆃寺提調。
兵批,判書蔡濟恭進,參判尹東昇入直進,參議沈勖之病,參知未差。啓曰,宣傳官李漢豐,實病沈重,勢難供職,累席呈狀乞遞。病旣如是,則不可强令察任,今姑改差,何如?傳曰,允。以柳囿春爲僉知,金致晙爲訓鍊僉正,成德綱爲訓鍊主簿,安鼎福爲翊贊,尹性淵爲忠翊將,朴長雲爲昌德將,卞相璧爲同知,李恒中·李文載·方孝民·權穎·金煊·方泰輿·鄭允協爲副護軍,沈鑧·申尙權·朴瑞良·李東顯·趙英鎭爲副司直。
傳于徐有寧曰,新除授臺臣,牌招察任。
具㢞,以侍講院言啓曰,本院新除授司書李普行,時在京畿衿川地,晝筵入番事緊,斯速乘馹上來事,下諭,何如?傳曰,允。
備忘記,傳于申尙權曰,此亦仍任而然乎?已謝恩外,諸臺一竝施以不敍之典,待開門,政官牌招開政。
備忘記,傳于申尙權曰,雖關係莫敢奉承者,持下敎求對可,焉敢坐政院不受?莫重御製,有若掛書,承旨焉敢下手?旣駭擧,問誰則五承旨皆拔云,尺餘紙二手僅容,況十手乎?且莫重下敎,若三公兄京牌子掩匿,何等君命?多日掩置,洪良漢今下敎,而事關紀綱國體,前禮判,施以不敍之典,不敍諸承旨,竝施刊版之典。
以承傳色口傳下敎曰,若諸臣章奏而坐政院,使司謁以入,此後如此,則當施以大不敬之律。
以承傳色口傳下敎曰,承旨及侍衛,皆退歸本處。
申尙權,以內醫院言啓曰,醫官方泰輿·鄭允協敍用事,命下矣。令該曹竝卽口傳付軍職,冠帶常仕,何如?傳曰,允。
以承傳色口傳下敎曰,薇垣長,代承旨沈履之除授,待開門,牌招察任。
以承傳色口傳下敎曰,騎馬三匹立之,宣傳官一員待令。
備忘記,傳于申尙權曰,噫,纔諭,此近八十年初聞,豈特憒了幾十年苦心?其誠負昔也。聞此,予心,若何?豈特此漢,次知中官昏衰而然,此則已嚴處。雖然,曾已稅舡添載之命,近有裝載申飭之敎,則五十石穀物,其何多也?稅舡亦已畢到,則焉敢若此?以侍從臣專意節扇,傾其聲色,其敢慢忽有此事,使其君用心,本縣縣監申益彬,特施永刊仕版之典,當該座首,令帥臣從重決棍充軍,縣監代,令該曹口傳擇差,當日給馬下送。
備忘記,傳于申尙權曰,其於引嫌,纔先下敎,更思旣安除,自在仍任,故不過筵敎,則當該承旨,不察捧納單子,今朝諸臺謝恩,然後乃覺諸臺已遞,其無可論,而此不過承旨做錯之致,則儒臣若何尤萬萬可駭?若此頃者解見任相臣諸臣安敍命下後,亦謝恩乎?從重推考,牌招入直。噫,請稱慶何心?使近八其君,一何酬應奇奇怪怪之事乎?昨日做錯當該承旨,亦施不敍之典。
備忘記,傳于申尙權曰,安兼濟爲承旨,待開門牌招察任,房順房。左承旨安兼濟。
備忘記,傳于具㢞曰,沈勖之爲承旨,牌招察任,房順房。左承旨蔡緯夏,右承旨沈勖之。
吏曹口傳政事,以李徽遠爲咸平縣監。
傳于柳薰曰,咸平縣監門前爲之,分付騎曹,西小門留門,出去後,下鑰。
趙宗鉉,以兵曹言啓曰,翊贊李商鳳,素患痰癖之症,當夏添劇,勢難供職,呈狀乞遞,今姑改差,何如?傳曰,允。
大司諫沈鑧上疏曰,伏以臣於臺職,固知不稱,而一自被論以來,實無去就之可言,適當舊邸動駕之日,不勝焦迫,蒼黃求對,未蒙允許之音,至被解任之典,罪重罰輕,靡不容錯。今此特仍之命,實出曲怒之恩,在臣分義,固當竭蹶趨承,而人言深緊,非比尋常,不可放倒,旣遞旋仍,不得行公者,臺例則然。在前如臣所遭之人,引例陳懇,輒蒙恩遞,則今臣情勢,大關廉防,以此以彼,斷無蹲冒之望,其何可徒感恩私,抗顔苟仍,重損臺體,厚招譏議也哉?玆於召牌之下,未克祗承,臣罪至此,益無所逃。伏乞亟削臣職,以存臺規,仍治臣罪,以昭法紀焉。臣於昨日,欲爲詣臺引避,而兩司仍任,承傳出付政目,非時入肅,有違格例,臣雖不得已還次,而第伏念言官之職,事面自異,雖有自上仍任之敎,曾未見出付政紙之規,而昨政之還付,無異庶官,此莫非臺閣見輕之致,而銓曹創此無前之例,不可無飭,臣謂當該銓官,從重推考,可也。臣無任屛營祈懇之至。上曰,此章給之。
執義權穎上疏曰,伏以臣於昨冬,忝叨臺職,隨諸僚後,猥陳一箚,自速妄率之罪,致勤責敎之嚴,至今追思,惶汗浹背,今於新除之下,豈有冒膺之勢,而適當大論方張之日,他不暇顧,章皇出肅矣。伏聞駕幸舊邸,閉閤却湯,辭敎非常,臣焦惶之極,詣閤求對,辭未及達,解任退去,而憂遑焦迫,達宵耿耿,何幸聖心快回,湯劑旣進,鑾駕載返,邦國之幸,臣與有焉。不圖仍任之命,遽下此際,滌瑕之恩,感惶雖深,竊念臺臣,異於庶官,旣遞復仍,未有行公之規,當此臺風日頹之時,臣何敢徒畏分義,冒沒仍蹲,以益臺閣之羞乎?自來情勢之難安旣如彼,目下事理之難進又如此。伏乞聖明,亟賜遞斥,以存臺體,以安私分,不勝幸甚。臣方乞免,而區區所懷,不敢不陳矣。夫天下之大本,惟殿下之一心,是也,今日之急務,卽聖躬之保嗇,是也。聖心泰定,玉體康寧,然後百事可做矣。殿下晩政愈勤,憂勞太甚,當其激惱之時,輒却常進之湯劑,殿下縱自輕,獨不念宗社付托之重乎?昔明道程子曰,不得以天下萬物撓己,己立而自能了當得天下萬物。伏願殿下,益懋自愛之道,以爲天下萬物之本焉。今番動駕經宿,旣多日矣,却湯亦許久矣,擧國震蕩,百僚焦惶。體國大臣,所宜不計情病,叩閤籲天,病勢難强,至於陳籲,則亦宜以進湯回鑾之意,竭誠盡言,而首揆之箚,泛然自引而已,終無一言匡救之意,臣竊慨然也。銀臺地望,何等淸切,而右副承旨朴瑞良,地處寒微,且陞六甫爾,遽然特擢,雖出於雨露不擇地之聖意,終乖於任官其難之古訓,臣謂宜改正也。臣治疏將上之際,天牌下臨,而難進之端,如右所陳,納牌徑還。臣罪至此,尤無所逃,嶺海鈇銊,惟命是俟而已。臣無任屛營祈懇之至。上曰,其章給之。
趙宗鉉,以禁衛營·一二所巡廳·左右邊捕廳言啓曰,去夜無犯夜人所捉之意,敢啓。傳曰,知道。
壬辰五月十四日辰時,上御崇政殿東庭。香祗迎,仍爲殿座東月臺,兼行晝講·次對入侍時,行都承旨韓必壽,左承旨蔡緯夏,左副承旨趙宗鉉,右副承旨朴瑞良,同副承旨柳薰,記事官李鼎揆,假注書尹在醇,記事官申禹相·李基崧,以次侍立訖。上具翼善冠·袞龍袍,乘輿出資政門外駐輿,命必壽讀祭報府,詣東庭降輿,詣板位上祗迎後,還御東月臺殿座。命宗鉉書傳敎曰,身爲禮房,昨日强爲承牌,今日待牌,此何國體?爲稷山乎,爲其姪乎?將施不敍之典,其代,參議徐有寧爲承旨,房順房,牌招察任。出傳敎又命書傳敎曰,嗚呼,今予雖在此世,心若浮雲。噫,今豈憫旱渴悶?其誠斳霈心悶。歲登,然後民安,民安,然後君依,諸道皆有雨澤,而其猶欠均,其於城門內,朝陰旋晴,是誰是誰?卽予卽予。嗚呼,理陰陽順四時,只期於相,寔由一人,今何他道?惟修在予之道而已,亦豈固必?亦由憫心。旣爲祗迎,申牌報後,當宿憶昔窩,待禮畢回內,須看窩名,此亦憶昔肌膚何惜之敎者也。嗚呼,暮年若此,亦予時也。嗚呼,誠不徹於彼蒼,信莫孚於庭臣。今者石門內慳秘,豈特察影?再昨夜下敎時,亦有未暢者,何則?已不體君心,忙忙擧措云者,此第二件事,嗚呼,其君旣奏陟降,而其臣佯若不知,惟困其君。以此觀也,冠屨之稱,正謂朝鮮也。其忽所重,爲其次,故雖晩,今諭矣。嗚呼,予雖誠淺,其亦樂學,今者所執,于今此敎,雖質諸聖賢,予則曰無疑矣。出傳敎上曰,代禮房,奉審太廟以來。出榻敎宗鉉出。上曰,晝講·次對,同爲入侍。出榻敎知事蔡濟恭,特進官具允鈺,參贊官柳薰,侍讀官金普淳·徐逈修,行司直具善行,戶曹判書李思觀,右參贊李景祜,行副司直李章吾,刑曹判書李翼元,副護軍張志恒,吏曹參判李重祜,以次進伏。晝講,上講小學,自古者小學止惟聖之謨。普淳講,自古者小學止晦菴題。逈修講,自元亨利貞止惟聖之謨。上曰,文義奏之。普淳曰,惟聖斯惻云者,聖人之工則至矣盡矣,故惻然而敎人。詩曰,文王壽考,遐不作人,伏願體念焉。上曰,儒臣之奏,有意矣。逈修曰,元亨利貞,天道也,仁義禮智,人性也,而統以言之,則生物之仁也。伏望於仁字上留神焉。上曰,好矣。濟恭曰,元亨利貞四德中,當今則亨,亨則通,伏願留意於通字焉。上曰,善哉。允鈺曰,知事之奏,好矣。薰曰,儒臣·經筵官旣奏,臣無可達者矣。晝講罷,藥房都提調申晦曰,湯劑待令矣。上曰,藥房提調,持湯劑入侍。出榻敎提調洪麟漢,奉湯劑進伏,上進御。晦曰,再貼依例煎待之意,敢達矣。上曰,藥房提調,持湯劑更爲入侍。出榻敎麟漢出。上命必壽書傳敎曰,以國體雖下敎,此正若冶間,且飭已施,方泰輿·鄭允協,竝敍用。出傳敎上曰,籍田大小麥,當於何時刈穫耶?晦曰,似在念後矣。上命必壽書傳敎曰,年年親受,其況今年?親耕田大小麥,當德游堂親受,禮房知悉,儀註安徐,入直侍衛,只入正時,其皆依前。出傳敎晦曰,臣等與被罪大臣無異,而臣等獨晏然矣。上曰,人君掩窓人夫而回,則率二品隨來者,豈可成說,而鄭象仁所謂彷徨道路者,是脅制其君,雖入直房,豈彷徨道路耶?晦曰,前右相爲人誕率,故奏語之間,率多如此矣。晦啓曰,各道軍餉·還上未捧守令·邊將等,自備局草記勘罪,而嶺南·京畿設賑邑,則皆已分揀,關西寧遠,則不知其設賑與否,依例,拿處矣。今聞舊伯之言,則該邑今方設賑云,然則不可事同而飭異,該邑所在寧城僉使,依他道例,一體分揀,何如?上曰,依爲之。出擧條上命緯夏書傳敎曰,諺旣稱古法,近者百隷怠慢,國綱解弛,卽第二件事,而於三事,心常慨然者。一則昔則禫月於今終吉,予亦庚子今月初吉禫曰,卽吉詣闕,此則侍湯所重而然矣。觀今之時,不覺歉然,頃者下敎,欲復舊制,更以思之,此則爲親從俗爲宜,故其默下段。一則政院有行左承旨,曾於癸巳,予已目覩,嗣服後亦然,一自金養心快斥後,已成時體,左承旨若陞資,都承旨必不仕進,此古無之謬例。一則嫌路太廣也。嗚呼,昔年金萬埰·尹德駿爲畿伯交龜也,以甘陵事,申飭,故承命而後己,辛卯年趙泰億爲通信正使,李相彦爲從事官,同乘槎而銜命,而近者微嫌細故,其皆相嫌,聞雖嚴飭,甚至於道臣殿最,有爲嫌者若此,旣不能同周旋於一院,則亦將爲用此弊於一國乎?若此將南走越乎,北走楚乎?近因申飭,猶不敢直奏,昨日則撕捱人章,修人事欲免之章,同日交湊,撕捱之人雖過,猶有說焉,修人事之人雖衰,一哂若什,初何心辱其父兄?此亦忠恕之道也。予則曰,設有以身當之,決不爲此。雖然,於予之道,當飭政院,當該兩捧納承旨,特遞其職。此後六承旨,其雖行職,從君命可乎,隨養心斥可乎?予則曰,雖公卽私也。此後爲知申而若此者,此乃循君命也,奚云右位?卽捧禁推傳旨,令該府直施制書有違私律勘處事,奉承傳施行。噫,金萬埰·尹德駿猶若此,況抑其次者?禮記雖稱父兄,於今爲其叔,其叔問備亦若此,而不欲對面於道,其將乘轎而行乎?此則欲修舊典,敢體予年二十歲後畿伯飭敎。今後此二條,申明舊典,當之者雖無迹自處,以此若陳於筵席,其曰有君,當嚴處,雖大官,亦何容恕?以此嚴飭,使陵夷堂陛少尊焉。至於知申一事,其不過一號令事,孰焉敢復循時體?若不遵,金致仁之爲金致仁,卽亦一時體而然矣。其遵將八其君可乎,趨從時體領袖可乎?以此意另加嚴飭。出傳敎又命書傳敎曰,承旨有闕,代大司成沈履之爲行左承旨,牌招察任。出傳敎宗鉉復命奏曰,祭物精潔,進排官無頉矣。必壽曰,兩司命牌,姑未入來,而或陳疏,或有違牌之慮,而徐有寧,亦有違牌之意,故俄以卽卽入來之意,申飭矣。上命必壽書傳敎曰,今日兩司,卽金致仁,兩司幾日後次對,焉敢若此?其章皆給,其皆牌招察任。出傳敎又命書傳敎曰,徐有寧之闕服復職,於予卽夢想外。旣謝恩於該堂,敢違牌於承宣,事之寒心,莫此爲甚,予雖衰,其何尋此等人命牌?其令卽爲謝恩。出傳敎上命宗鉉書傳敎曰,聽下敎做錯,當該都承旨遞差。出傳敎又命書傳敎曰,前都承旨具㢞爲都承旨,牌招察任,房順房,三院副提調例兼。出傳敎又命書傳敎曰,纔下敎,甘寧於凌統,果若何人?甘寧卽射凌操者,而飭敎若此,況抑其下者乎?噫,若此,故非挾雜傾軋,則人皆媕娿者,蓋由於此。此後關係重律外,以官師相規,爲其子孫者,莫敢相嫌,纔亦下敎,殿最撕捱,萬萬可駭。若此不已,爲道臣者,於中於下,孰能下手?此後若此,當該中下人,禁錮終身,少樹幽明之典。出傳敎濟恭啓曰,守門將,不得以宣薦人擬望事,纔有特敎,而每當都政,則騎士二人,例差守門將矣。此則雖宣薦事同例付,不當以成命有拘,而必經一番稟定,然後可以擧行,故敢達矣。上曰,騎士則依前規爲之。出擧條思觀啓曰,凡于國役,專用軍契,而近來多有難支之端。蓋營繕元貢,頃年以四十同酌定,而別役不在其中,隨用隨下,故貢人輩,這這受價之際,不無耗費,弊端甚多。今若如前,酌量定數則似好,而戶料,兵布,一體相關,當與兵判,從長相議而處之矣。上曰,兵判奏之。濟恭曰,軍契弊端,臣亦稔知,前後思量,非不熟矣,而終未得好樣通變之策,故每以爲悶矣。今者戶判所奏,誠有見得,而臣則竊恐一番酌定之後,一年別役之或多或少,有難預度,則後日之反爲稱冤,欲得加劃者,安知不如今日之以爲難支乎?思觀曰,若取幾年用下之數,而通計折衷,則必有酌定之道。臣與兵判,從容議定,就議大臣,後日登對,稟定,似好矣。上曰,依爲之。出擧條翼元曰,馬直以稅穀事,至有殺獄之境,故敢達矣。上曰,詳細奏之。翼元曰,毓祥宮稅穀,自咸平上來,而每年以稅船添載而來矣。今春稅船之來泊也,馬直往船所,則無船格一人,而隣船有一船格,說去說來,仍爲猛打,以至於殺獄矣。上曰,證參,何如?翼元曰,江頭所泊之船漢及江上所居之人,無不目擊矣。上曰,成獄,可也。命宗鉉書傳敎曰,今聞秋判所奏,此是稅船添載者,而其若不來,則當該舍音與船人,當依例推問,而其何用一馬直,有此殺人之擧乎?其衰昏可知。其若着意,若令嚴飭,豈有此弊?此實前所未聞者,不覺寒心。再作捧稅而來,待漏廳留待,此何不聞?次知中官鄭商佑,特施刊版之典,飭一人而勵百人。出傳敎上曰,三司傳啓。大司諫沈鑧,執義權穎,掌令金煊·洪九瑞,持平李東顯,獻納趙英鎭,校理徐逈修·金普淳啓曰,安置罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道,負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。上曰,已諭,亟停勿煩。鑧·穎·煊·東顯·英鎭啓曰,臣等於臺職,固知不稱,而當此合啓方張之日,不敢辭避,冒沒出肅,向日所被人言,非此尋常,其所去就,固無可言,而日前舊邸動駕之時,擧朝焦遑,蒼黃求對,未蒙允許之音,至被解任之典,罪重罰輕,惶隕度日。昨伏承仍任之命,臣等趨進闕外,欲爲詣臺引避之際,銓曹出付仍任承傳,此則前所未有之事,臣等不敢以臺官自處,陳疏自引,而不得登徹,嚴敎荐下,促臣等入侍,故萬不獲已,相率登筵。合啓體重,故雖仰奏,而仍因蹲冒,非但臣等之處義,有所幸戾,大有關於後弊,何可一刻晏然於臺次乎?請命遞斥臣等之職。上曰,此亦由於一人衰暮而然。若云安徐二字,可謂都無事,而若此於諸臺,則重者先啓,以此撕捱,可得臺體,豈特强其所不忍?大關後弊。噫,事由一人,其何諸臺,而到此之後,一允外無他道矣。依啓。出擧條鑧·穎·煊·東顯·英鎭退出。九瑞啓曰,臣之日前一疏,實出焦迫之心,竊附憂愛之帎,而未承一字下批,自有臺章以來,所未有者。此莫非臣人微言輕,不能見乎於君父之致,其何可一刻仍冒於臺次乎?請命遞斥臣職。上曰,其無一字下批,君豈樂爲?事過之後,以此撕捱,其涉太過,勿辭,亦勿退待。出擧條九瑞傳啓。上曰,只擧下段。九瑞啓曰,請還寢東呂·址淳等還配之命,更令王府,嚴鞫得情。上曰,勿煩。九瑞啓曰,請還寢定配罪人金柱泰減等之命。上曰,其勿復煩。九瑞啓曰,請黑山島爲奴罪人五得,依律處斷。上曰,勿煩。一行刀割九瑞啓曰,請大靜縣定配罪人丁潤愼,亟命依律處斷。上曰,勿煩。九瑞啓曰,請黑山島定配罪人鄭世柱,依律處斷。上曰,勿煩。九瑞啓曰,請還寢島配罪人裵慶有減等之命,依律處斷。上曰,勿煩。九瑞啓曰,新除授特平盧瑞國,時在京畿楊根地,司諫院正言宋霮,時在京畿驪州地,正言韓後樂,時在忠淸道洪州地,請竝斯速乘馹上來事,下諭,上曰,依啓。竝出擧條九瑞退伏。麟漢奉湯劑進伏,上進御。命宗鉉書傳敎曰,多臺有闕,政官牌招開政。出傳敎上還內。諸臣以次退出。
上在慶熙宮。停常參·經筵。
夜自二更至五更,月暈。
自辰時至未時,日暈。
藥房都提調申晦,提調洪麟漢,副提調具㢞啓曰,昨日移次,經宿還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。只修在予道而已,誠淺漠漠,對窩靦然,回堂亦靦然,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于沈勖之曰,內局入侍。
傳于具㢞曰,左副承旨,同爲入侍。
備忘記,傳于蔡緯夏曰,噫,昔年此時,一百歲一人,其猶奇矣。近年雖多,其惟一道五六人,今聞平安道狀聞,踰百歲者,其數至半百之多,平壤一府,其數亦多,而特命題給食物人。其年百十歲,此堯舜享年,今始初聞,此若丁男,庶幾曰冒年,婦豈冒年乎?再昨建明門,誦范質物盛詩,今者關西百歲者若此,奚特比乎物盛?聞此,此今日初聞,豈曰稀貴?此誠萬萬異常也。
傳于柳薰曰,承傳色所傳事,使司謁傳之,司謁所傳事,承傳色傳之,狂悖特甚,當該承傳色,從重推考。
傳于徐有寧曰,秋判入直摠府,卽爲出去擧行,厥漢任自出去云,次知所任,有所送而出去耶?亦爲嚴問以奏。
趙宗鉉,以都摠府言啓曰,都摠管李翼元,以刑曹判書本曹座起,今日晝仕出去,而逐日赴坐,煩稟未安,入番間,除草記往來之意,敢啓。傳曰,知道。
趙宗鉉啓曰,判義禁蔡濟恭,同義禁尹東晳,持具敍五口招,依下敎來待矣。
傳于具㢞曰,淸名類黨至親,暮年其君,焉敢道伯?湖西道臣特遞,今日政備擬。
柳薰啓曰,吏曹參議徐命善,修撰洪樂信牌招不進罷職傳旨。傳曰,只推。
有政。吏批,判書朴相德牌不進,參判李重祜進,參議徐命善傳旨未下,都承旨具㢞進。啓曰,判書朴相德牌招不進,參議徐命善傳旨未下,小臣獨政未安,何以爲之?敢稟。傳曰,仍爲之。以金基大爲執義,李行源爲司諫,徐有元爲獻納,徐晦修爲兵曹參議,金煊爲左通禮,權穎爲奉常正,閔養烈爲吏曹佐郞,尹東昇爲大司成,安鼎大爲吏曹佐郞,康文祥爲兼春秋。
同日再政,以宋載經爲忠淸監使。
兵批,無政事。
備忘記,傳于趙宗鉉曰,曾見古草記,雖相臣批答,若卿宰焉,一重臣亦謂予曰,見政院日記,相臣批答,若諸臣。雖今若此,臣顧奉承以傳爲奏,其涉誠實,此亦後繪意也。近者政院於大官批旨,若遣卿懇二字,必也徼納,此取名也,亦時體也,若此,故有鍾秀。昨已下敎,雖六承旨徼納在人,而下敎後,意自引嫌,可也,焉敢六手同納漫漶乎?此時體中,一欺君一慢君者也。後皆若此,其臣徒取名,君何措手足,豈云擧措謂駭?事雖駭然,關係則重,故纔回旋諭,此亦君綱也。
備忘記,傳于徐有寧曰,嗚呼,昔年小心謹愼,仁人愛物,豈特關中,國中皆知,而因予不肖,今有此旱。咫尺京江,有此擧條,聞此然後,於今予心若此,將來何顔以拜?其本本縣稽滯,其次次知中官昏衰,其次此是當該色掌探問者,而用此悍漢有此,近八初聞,守令已下敎,中官亦嚴處,當該諸色掌,卽於當日該曹門外,決棍六十後草記,當該作俑人舍音,令該堂嚴問口招後,持草供以奏。此亦舍音爲其食,勸此漢作俑,豈特口招?施一次嚴問。雖已下敎,更思頃者舡主人,百石偸食觀也,今者五十石,於渠如茶喫,助謀加功,囑此漢爲此擧而雖己來,種種偸食節次,令該廳當該舍音處,雖至數次嚴問,令該將亦爲持草供以奏。
具㢞,以吏曹言啓曰,頃日政新除授假監役金常行之常字,誤以尙字書呈受點,不勝惶恐待罪,而原單子中,改付標以入之意,敢啓。傳曰,知道。勿待罪。
趙宗鉉,以兵曹言啓曰,本曹參判尹東昇,今方入直矣,今日政移拜大司成,參議朴取源,在外未肅拜,新除授參知徐晦修,牌招入直之地,何如?傳曰,允。
以承傳色口傳下敎曰,莫重下問之下,其敢欺隱,當該任掌安聖道,令騎曹決棍十度,逐開陽門外。
以承傳色口傳下敎曰,俄者吏郞望墨抹者,淸名類黨·時體黨,令該曹知之。
柳薰,以兵曹言啓曰,依傳敎,當該任掌安聖道,決棍十度後,逐出開陽門之意,敢啓。傳曰,知道。
柳薰,以義禁府言啓曰,時囚罪人具敍五濫刑,亦已自服,以此照律事,判下矣。大典濫刑條云,官吏濫刑杖一百徒三年,同典推斷條云,犯私罪杖一百,盡行追奪告身,金吾決杖者,代以金贖,曾有受敎矣。具敍五,杖一百收贖,盡行追奪告身,江原道鐵原府豐田驛,徒三年定配,而以判付內辭意,具罪目,依例發遣府書吏,押送配所,何如?傳曰,允。
又以刑曹言啓曰,今者此漢此事,專由於渠,而昨日下問時,以渠自往所對,萬萬可駭,安聖道勿爲徵贖,決杖一百事,命下矣。依傳敎,本曹門前,當該色掌奴萬興·英新·順泰·應世·億世·興彬等,各決杖六十度之意,敢啓。傳曰,知道。
柳薰,以右邊捕廳言啓曰,依傳敎,罪人金德尙,放送之意,敢啓。傳曰,知道。
領議政金相福箚曰,伏以臣忝叨重任,躬逢嘉會,而不能盡臣分之所當爲,不幸被疾,昏倒床笫,動駕經宿,擧朝憂遑之時,乃反倩箚請急,有若全昧義分者然,以此以彼,合被重譴。蒙恩調治,亦已多日,而尙處人鬼之關,了無起動之望,玆不得不冒申衷懇,冀垂矜察焉。臣罪臣自知之矣,邦慶無前,群情同切,而臣以首揆,誠未孚格,此臣之罪也,責敎截嚴,僚相被譴,而臣則以病倖免,此臣之罪也,倉卒病作,至於不省,雖在同朝,苟非目見,亦何以盡諒實狀之如此,而初不量病源之深痼,冒處非據,一朝致此,自陷於虧分廢禮之科,此亦臣之罪也。甘霈猶斳,至尊獨憂,而如臣無狀,忝據鼎席,尙逭策免之典,此尤臣之罪也。夫居其職而不能盡其責,與病隣而不能任其職,均是罪耳,何可一日虛縻,以益增其罪也哉?臣之目下病情,雖不敢縷縷煩陳,而素抱風疾,今已十有六年,近日以來,言語不能接續,行步若將顚仆,不比平人之狀,日月之明,想或俯燭矣。果於今月十日之朝,舊風暴發,僵仆禁中,口不能言,身不能動,衆目所覩,莫不危之,擔舁還家,作一僵屍,朝廷之事,茫然無知覺,一日二日,不生不滅,聲言全不分曉,臂脚迄未運用,此蓋醫家所謂百病之長,而再發必危者也。前之右手癱痺者,今則左邊又病,全身幾乎不遂,將成永廢之人,雖欲拚棄軀命,匍匐登筵,以達犬馬之淺誠,以乞螻蟻之微命,而殿陛深峻之地,未由自力而攀援,瞻望宸極,精爽飛越。臣受恩岡極,致位至此,而乃於斯時,忽嬰奇疾,生而致瘝曠之譏,死將抱辜負之恨,有臣如此,不如無生,萬幸少間,實非時日之所可望,三事之任,實非養病之坊。伏乞聖慈,諒臣至懇,憐臣殘喘,將臣所帶職名,亟行鐫免,俾臣得以處散調將,賴天之靈,復起爲人,則聖明攸賜,隕結是期,臣不勝大願。臣於繕箚將上之際,始得昨日還給之臺疏,則其斥臣身者,雖緣於未及相諒,而臣之伊日都無省覺,無以自盡誠禮,無以自檢文字,惟當追訟之不暇,何以自解於人言?然而苟非病狀之如右,則當此之時,臣獨何心,不思殫分之道乎?揆以廉隅,雖微疾病,理難仍冒於職次,伏望重降威罰焉。取進止。答曰,省箚具悉卿懇。聞左揆所奏,爲卿悶焉,今聞卿箚,業已諒矣,卿何過自引咎?於近者旣洞諭,亦何復諭?其給臺章,專由來諒而然矣,於卿何有?卿其體予此意,安心勿辭,其須益加善攝。仍傳曰,遣史官傳諭。
趙宗鉉,以御營廳·一二所巡廳·左右邊捕廳言啓曰,去夜犯夜人,無所捉,敢啓。傳曰,知道。
壬辰五月十五日未時,上御集慶堂。藥房入診,右副承旨同爲入侍時,都提調申晦,提調洪麟漢,副提調具㢞,右副承旨徐有寧,記事官李鼎揆·申禹相·李基崧,醫官方泰輿·鄭允協·慶絢·徐命緯·金孝儉·李養善·李以材·元命述,以次進伏訖。晦曰,夜間聖體,若何?上曰,一樣。寢睡·水刺之節,何如?上曰,一樣。晦進湯劑,上進御。晦請診候。上曰,止之。上曰,李山斗年幾何?晦曰,九十三矣。上曰,官至何品?晦曰,曾經一宰矣。上曰,有子乎,有孫乎?晦曰,有孫云矣。上曰,鄭運維樹立强矣,至請削黜,亦有意矣。不得入明年耆社,豈非命耶?李山斗·鄭運維登第年條,史官知入,可也。賤臣承命出來知入復命曰,李山斗壬子登第,鄭運維丙子登第矣。上命書致祭祭文。上曰,狀聞·禮單,先後以聞。嗚呼,李山斗年望百歲,其何慽也,而鄭運維,自下大夫至卿列皆特授,況麟平外傍孫?嗚呼,今年特資,來年耆社,何聞此報?却疑非眞。凡諸等事,令本道該曹,依例擧行,祭文製下,成服已過,卽爲致祭,李山斗,令本府使致祭。二人子若孫,待闋服,令該曹特爲懸註調用,以示予意。出傳敎上曰,噫,其君雖用心若此,閹豎特甚,雖忽遽中,焉敢若此,而再昨不奏,昨日亦然,而狀聞·禮單,已混下分付,事之可駭,莫此爲甚,當該中官,令該府處之,承傳色中官,再次入侍,今乃以奏,越捧三等。出傳敎藥房提調,持湯劑更爲入侍事。出榻敎麟漢持入進前,晦請進,上進御。晦曰,臣聞有可矜之事矣。上曰,誰也?晦曰,李思祚矣。上曰,禁推中李思祚,特放事,分付。出傳敎上命詣臺臺臣入侍。賤臣承命出來,與大司諫沈履之,執義權穎,掌令蔡廷夏,校理鄭好仁,副校理趙載俊進伏。藥院先退。
壬辰五月十五日未時,上御集慶堂。承旨入侍,金吾堂上·秋判·捕將追後入侍時,右副承旨徐有寧,假注書申應淵,記事官申禹相·李基崧,以次進伏。上曰,詣臺臺諫入侍。賤臣承命出去,與大司諫沈履之,掌令鄭彦暹,持平蔡廷夏,校理徐逈修,修撰李宅鎭入來。上曰,金吾堂上·秋判及捕將,亦命入侍。賤臣承命出去,與判義禁蔡濟恭,秋判李翼元,捕將尹泰淵入來。命書傳敎曰,今聞金德尙供,非飭詐可知,特放事,分付捕廳。命書傳敎曰,今聞其供,旣非次知中官,令渠亦非首任掌,則今者此漢此事,專由於渠,而昨日下問時,以渠自往所對,萬萬可駭,安聖道勿爲徵贖,決杖一百,以勵他人。上命讀平安道狀啓。上問百歲人幾何,命書傳敎曰,今聞關西道臣啓本,百歲以上者,至於半百之多,其涉異常,一道二三人,其亦稀貴,況此乎?至於百十歲者,尤亦異矣,亦非男丁,豈可冒年而然乎?加給食物·衣資後,狀聞事,回諭道臣。大司憲兪彦述,大司諫沈履之,掌令鄭彦暹·洪九瑞,持平蔡廷夏,校理金普淳·徐逈修,副校理趙載俊,修撰李宅鎭所啓,安置罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道,負國忘先之罪,不可安置而止,日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。上曰,曾已諭,必也荐棘而後,可樹其法,亟停勿煩。沈履之所啓,臣於十日之間,三被臺職特除之恩,不知聖明,何所取於滓穢賤臣,而臣之輒敢冒膺者,實由一味巽懦故也,第念辭受,雖屬於一己廉恥,實係於四維,臣之不可仍據淸顯,聖明亦已俯燭矣。目下又有兩款難强之端,臣頃忝憲長,以獻官事之當論不論,至被嚴敎特遞,則今於臺職,義難更玷者,旣一事也。本院有尹碩佐·金益大等新啓,而此乃臣忝叨秋官時,審理陳達者也。法意至嚴,公議峻發,則溺職之失,卽臣之罪也。初旣傳生,終則請律,可謂首尾衡決連之不誠,停亦不敢者,又一事也。惟此兩款,大關臺體,決不可一刻仍冒,請命遞斥臣職。上曰,二件撕捱,其雖過矣,於末梢事,事勢固然,其難强因,而事則雖異,與前薇垣長無異,依啓。鄭彦暹·蔡廷夏所啓,裵慶有事。措語見上上曰,勿煩。東呂·址淳等事,丁潤愼事,鄭世柱事,五得事。措語見上上曰,勿煩。一行刀割金柱泰事。措語見上上曰,其勿復煩。又所啓,新除授司諫院獻納徐有元,時在江原道三陟地,請斯速乘馹上來事,下諭。上曰,依啓。諸臣以次退出。
上在慶熙宮。停常參·經筵。
藥房提調洪麟漢,副提調具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其誠心悶,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于具㢞曰,左相許休,金判府爲內局都提擧。
藥房提調,持湯劑入侍。
傳曰,詣臺臺臣入侍。
藥房提調,持湯劑更爲入侍。
傳曰,敎官率童蒙入侍,咸平縣監·差使員·漕運差使員及守令入侍。
傳曰,嶺南三憑舡皆齊到,明日卽爲點舡事,分付。
蔡緯夏啓曰,童蒙敎官率童蒙,依下敎來待矣。傳曰,入侍。
備忘記,傳于蔡緯夏曰,明日崇政殿東月臺,當爲常參·朝講,儀註安徐,入直侍衛,只入正時,皆依前。
注書李鼎揆病,代以朴思機爲假注書。
蔡緯夏啓曰,明日常參,兩司長官,當爲進參,大司憲兪彦述,待開門牌招,何如?傳曰,允。
傳于具㢞曰,下敎承旨,代前承旨申大顯除授,牌招察任,房順房,而申大顯爲軍士房。
傳于蔡緯夏曰,萬寧殿·徽寧殿兩參奉中,計其朔數,更爲擬入。
又傳曰,何時下敎,而尙不擬入,吏曹書吏,開陽門外懸之。
吏曹口傳政事,以南顯老爲徽寧殿參奉,任益昌爲咸平縣監,李駿祥爲禮賓奉事,徐有綱爲宗簿直長。
蔡緯夏啓曰,修撰洪樂信,旣有只推之命,更爲牌招察仕,何如?傳曰,允。
吏曹口傳政事,以朴左源爲禮賓奉事。
趙宗鉉,以義禁府言啓曰,已拿處中官,令該府直以不應爲私律勘處事,命下矣。時囚罪人朱好一,以不應爲私律,杖八十收贖,三等奪告身放送之意,敢啓。傳曰,知道。
趙宗鉉,以兵曹言啓曰,今五月十六日,果川居幼學王序稱名人,自興化門西挾門入來,鳴申聞鼓,依定式,下該曹推問,何如?傳曰,允。
沈勖之,以兵曹言啓曰,今五月十七日,武臣堂上朔試射日次,而以減膳,內中日旣已停止,試射亦爲停止之意,敢啓。傳曰,頃者內中日·軍門中日,竝依例爲之事,下敎,意謂例爲。今聞當該中官,不爲中日草記混下,若此事之可駭,莫此爲甚,何問供辭?已拿處中官,令該府直以不應爲私律勘處以放,當該承傳色中官,只食其祿,不爲看檢,越捧已下敎,加三等,中日與朔試射,依例爲之。
吏曹判書朴相德上疏曰,伏以臣於銓任,可謂太支離矣。乍遞旋授,以臣代臣,有若非此子莫可,莫重政地之設,豈亶然哉?循墻無路,愧懼徒積,此際伏見前大司諫沈鑧疏本之謄行者,以諸臺仍任承傳之出付政目,費辭臚列,至有問備之請,臣竊不勝瞿然之至。夫淸朝臺閣,以諫爲名,其事面之有異庶官,臣雖愚迷,亦豈不知,而自上旣命仍任,則仍任單子,其將以臺閣之重,而不爲入啓耶?單子入啓之後,不出於政紙,是何規例也?抑諫臣獨知政曹所無之例,而臣未及知耶?臣實莫省其意也。且臣有職之罪,玆以仰暴焉,新除授咸平縣監李徽遠,臨急注擬,未及審察,追聞曾任甲山時居下,而未準二期之限云,臣之昏謬之失,於是乎益著矣,敢陳自劾之章,冒讀崇高之聽。伏乞聖慈,亟遞臣職,仍勘臣溺職之辜,李徽遠亦令改差,以嚴朝典,以安私分,不勝幸甚。臣無任屛營祈懇之至。答曰,省疏具悉。首件撕捱,可謂毛將焉傅。李徽遠事,莫知做錯,亦何撕捱?李徽遠遞差,其代,以武臣擇差,當日給馬赴任。卿其勿辭行公,仍爲口傳擧行。
吏曹參議徐命善上疏曰,伏以臣向叨見職,因忙做錯,猥陳引咎之章,仍付援例之請矣。乃於譴遞旣久之後,忽被臺疏之攙論,外若相規,內實深緊,其所爲言,雖不足辨,至今思惟,尙有餘愧,玆將特授之命,又及於僨敗之地,臣誠惶汗,莫省所以。噫,臣之無似,本不合於銓選之重,而一再行政,醜拙畢露,受人蹈藉,自取狼狽,今若委之以旣往,視之以宿趼,徒懷嚴畏,晏然進身,自處之義,寧有是哉?且臣情勢之外,纔經大疾,一朔沈綿,眞元斯脫,氣力澟然,雖尋常房闥之間,亦不能轉動,況可望其束帶而趨朝乎?屢違召命,萬不獲已,只推之恩,每出格外,病裡惶隕,如添一病,今始收召精神,冒陳疾痛之呼。伏乞聖慈,俯察情病之難强,特推體諒之深恩,亟命遞臣職名,治臣辜犯,以昭法紀,俾便調息,不勝幸甚。臣無任屛營祈懇之至。傳曰,此章給之。
沈勖之,以訓諫都監·一二所巡廳·左右邊捕廳言啓曰,去夜無犯夜人被捉之意,敢啓。傳曰,知道。
壬辰五月十六日未時,上御集慶堂。藥房入診,詣臺臺臣追後入侍時,都提調金尙喆,提調洪麟漢,副提調具㢞,假注書申應淵,記事官申禹相·李基崧,醫官方泰輿·鄭允協·慶絢·徐命緯·李以材·金孝儉·李翊臣·元命述·李宜春·兪巘·金膺五,以次進伏。尙喆問,夜間聖候,若何?上曰,非但月異而歲不同,卽日異而時不同。尙喆曰,寢睡·水刺之節,亦何如?上曰,一樣矣。尙喆曰,中宮殿·王世孫氣候,亦何如?上曰,竝一樣矣。上命先診候而後進湯。泰輿曰,脈候左右三部,度數調均,而滑體亦一樣矣。允協曰,度數調均,而滑體少不足矣。絢曰,三部左右調均,而脾胃滑體,少不足矣。命緯曰,左三部少緩,右三部滑體不足矣。孝儉曰,脈候調均而少緩,左右滑體不足矣。翊臣曰,左右三部調均,而滑體少不足矣。上進御一貼。上曰,注書持御製入來。賤臣承命出去,持御製入來。上命濟恭讀之曰,欲聞編次人舊聲矣。上曰,詣臺臺臣·童蒙敎官入侍。賤臣承命出去,與校理徐逈修,修撰李宅鎭,執義金基大,持平蔡廷夏,司諫李行源,敎官南殷老·鄭國仁·趙宗喆入來。上曰,自今日,理中建功湯三貼,姑爲煎入。出傳敎命書傳敎曰,任益昌聞名已久,登科近三十年,年踰六十,與其子僅爲邊地履歷,令吏曹待防禦使窠,懸註備擬,亦令西銓調用閫望。命書傳敎曰,以大釀觀之,酒禁解弛已知,今番後,意謂旣無厥漢深怨,被押者其亦穉孩,亦非鬪閧而然也。令捕將嚴問舍音,意蓋此也。昨日問于該堂,其果使酒近者弛禁後,此弊果有云,此後令該曹,譏察街路,使酒人勿爲懲贖,決杖一百,囚十日以放,此若頃者禁大釀之意,以此分付,四宮所屬,若是嚴禁,豈有此弊?此後被捉人,更若四宮所屬,當該次知中官,令該曹草記,下義禁府嚴處,小次知,令該曹從重決棍事,一體申飭。命書傳敎曰,吏曹參議徐命善,旣授之後,連爲違牌,尙未謝恩,其欲申飭,而知有實之故,只命只推,調理之中,今乃睡醒乎聞章來,心切訝之,令讀不滿一哂,予雖衰矣,此等之章,其何酬應?此章特給,捧納承旨宜却而曲循,遞差,同院與聞承旨,一體從重推考。命書傳敎曰,此敎官,其見多矣,數昨因事申飭,是誰之孫?嗚呼,昔年御製,常誦定乎都尉舊第之句,三昨宿此而回,有此命,其若有知,必也惕惕乎冥冥,諸孫登科,予則曰樹蔭,今者見國仁,亦豈偶然?鄭象仁特爲給牒敍用,刊名侍從案之命,亦爲安徐。此人若此,豈其異也?況憶其從兄者乎?尹勉升一體給牒敍用。命書傳敎曰,今日召見童蒙,悶心之中,其欲寓懷而然,童蒙中,故參判南泰赫曾孫奎應,八歲讀此,今過九歲,誠其時,而曾聞豐原所奏,三門外故家有柴水,僮僕乏人者,夜自汲水云,聞甚惻然。動駕時,門垂藁席,其前祗迎,問姓名,卽南泰赫也。以侍從若此,況沈滯者乎?聞此官至亞卿,皆特擢也。噫,其人已故,今見其曾孫,不覺愴然,而問其所喫,此等夏日,僅食兩時,亦問其饌,菜羹乾魚而已。曾經宰列之臣,其孫猶若此,他尙何說?幼穉之人,何尋文義?畢講前興感先諭,令該曹今日內,先給米肉。且聞只有其祖,而年今六十二歲云。噫,昨年知世人年踰六旬,其亦異事,堯舜未能博施濟象,其況涼德?其宜隨聞者而調用,故參判南泰赫子顯老,令銓曹今日內口傳調用,若無窠,依近例次次陞付備擬。命書傳敎曰,噫,時時講童蒙,體紫陽書題中師道自居之意,于今暮年,爲沖子之意,深也。童蒙李一源,五朔內猶讀書題第一章,其怠可知。敎官宜申飭,而年纔九歲之兒,故參酌,令禮曹申飭此後。命書傳敎曰,童蒙中純通人,紙二卷·筆五枝·墨三笏,通類紙二卷·筆三枝·墨一笏,略人紙一卷·筆二枝·墨一笏賜給,不通童蒙,敎官推考。大司憲兪彦述,執義金基大,司諫李行源,掌令鄭彦暹·洪九瑞,持平蔡廷夏,校理金普淳·徐逈修,副校理趙載俊,修撰李宅鎭所啓,安置罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壞亂世道,負國忘先之罪,不可安置而止,日前荐棘之命,實出於嚴處分之意,而曾未幾何,遽命還收,公議益激,輿情逾拂。請南海縣安置罪人金致仁,依前旌義縣荐棘。上曰,昨已詳諭,亟停勿煩。持平蔡廷夏所啓,臣才識魯鈍,本不合於淸朝耳目之任,而再昨政事,臣之從兄左承旨緯夏,以代房進參政席,從兄弟相避之法,自是不易之規,則在臣自處之道,不可晏然仍冒於是職。昨日登筵退出之際,臣始得聞,又緣日暮,今始來避,所失尤大,請命遞斥臣職。上曰,旣拘政例,勢難例批,依啓。金基大所啓,丁潤愼事。措語見上上曰,勿煩。金柱泰事。措語見上上曰,其勿復煩。裵慶有事。措語見上上曰,勿煩。鄭世柱事,五得事。措語見上上曰,勿煩。一行刀割東呂·址淳等事。措語見上上曰,勿煩。李行源所啓,五得事,車木大事,尹碩佐事,金益大事,天大事,仲義事。措語見上上曰,勿煩。一行刀割崔百男事。措語見上上曰,此非若是爭執者,亟停勿煩。諸臣以次退出。
上在慶熙宮。行常參,只朝講。
自辰時至午時,日暈。申時,日暈。
夜三更,月暈。
藥房都提調金相喆,提調洪麟漢,副提調具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心憧憧氣沓沓,氣何諭?待敎侍。
中宮殿·惠嬪宮,藥房口傳問安。答曰,知道。
傳于蔡緯夏曰,永宗僉使,朝講同爲入侍。
又傳于曰,徽寧殿參奉,朝講同爲入侍。
傳于具㢞曰,內局入侍。
傳于蔡緯夏曰,儒臣持問答,內局同爲入侍。
傳于蔡緯夏曰,坐直承旨與儒臣,同爲入侍。
具㢞,以吏曹言啓曰,禮曹正郞李斌呈狀內,身病甚重,勢難察任云,依例改差,何如?傳曰,允。
又以吏曹言啓曰,江原都事金鳳顯呈狀內,所患氣厥之症,當暑添劇,飮啖全廢,轉側須人,以此病狀,萬無赴任之望云。身病旣如是危重,則不可强令往赴,依例改差,何如?傳曰,允。
申大顯,以禁衛管·一二所巡廳·左右捕廳言啓曰,去夜無犯夜人所捉之意,敢啓。傳曰,知道。
忠淸監司宋載經疏曰,伏以臣於千萬夢想之外,伏奉湖臬新除之命,惝怳感激,不知所以措躬也。念臣本以庸品,倖竊晩第,前後踐歷,實踰涯分,其空疏拙劣之實,亦我聖明之所俯燭,而至若世務吏事,尤所瞢昧,向於待罪灣府之日,不能擧職,自速譴何,亦可見其迂不解事之一端,至今追思,尙切惶愧。惟此方岳之寄,其責任之重,事務之繁,不可槪論於一邊邑,而邇來掄選之方,至難至愼,苟非才猷素彰,簡知特達者,則莫可擬議,況湖西一方,三南之所竝稱,而凋敗最甚,百弊之所具存,而剸理尤艱,今忽擧以界之於如臣無似者,論朝家棕核之政,固不宜若是苟授,在微臣辭受之義,亦何敢眜然冒膺乎?抑臣又有私心悚兢者。臣之曾祖文僖公臣奎濂,從祖文貞公臣相琦,皆按本道,而善政繼著,遺愛尙存,以臣不肖,其於不墜先美,無愧遺民,固難望於萬一,而畢竟徒不免爲忝家聲僨國事之歸,則其爲罪負,尤當如何也哉?臣於此,怵惕恐懼,益不敢遽爾承當,不避猥越,略控衷懇。伏乞聖明,俯賜諒察,將臣新授藩任,亟行鐫免,以重公器,以安私分,不勝幸甚云云。答曰,省疏具悉。其於灣府事,誠可謂勿說者,今聞敷陳,其亦稀有。嗚呼,於卿可謂甘棠鄕,鄕勿過辭,速往欽哉。
常參罷後,政院·玉堂·藥房口傳問安。答曰,知道。
壬辰五月十七日辰時,上御崇政殿東月臺。常參兼行朝講,徽寧殿參奉,永宗僉使,同爲入侍時,行都承旨具㢞,左承旨申大顯,右承旨蔡緯夏,左副承旨沈勖之,右副承旨趙宗鉉,同副承旨徐有寧,假注書申應淵·朴思機,記事官申禹相·李基崧,以次侍立訖。上具翼善冠·袞龍袍,乘輿出資政門,御崇政殿東月臺,降輿仍殿座,諸臣四拜後,上曰,朝講入侍。領事申晦,特進官具善復,知事徐命膺,特進官具允鈺,參贊官徐有寧,執義金基大,司諫李行源,侍讀官徐逈修,檢討官李宅鎭,判府事金尙喆,行兵曹判書蔡濟恭,吏曹判書朴相德,刑曹判書李翼元,掌令鄭彦暹·洪九瑞,永宗僉使李得濟,徽寧殿參奉南顯老,以次進伏訖。尙喆曰,夜間聖體調攝,若何?上曰,一樣矣。痰候,若何?上曰,有往來之候。寢睡之節,何如?上曰,夢煩矣。尙喆曰,痰候往來之時,尤當進御湯劑。上曰,進湯劑。藥房提調,持湯劑入侍。出榻敎晦曰,嶺南·關西設賑,今幾垂畢,而麥嶺雖云在卽,此際飢民,易致流散,分付兩道臣,使之各別安堵,毋或有一民流散之患,何如?上曰,所奏誠是。另加申飭,可也。出擧條晦曰,烟軍之禁,曾有特敎,故內而各司,外而營閫,則奉承擧行,而至於各邑之如干用民之弊,難保其必無,當此劇農,尤宜禁飭,以此分付各道道臣,何如?上曰,最是。嚴飭,可也。出擧條允鈺曰,昨伏聞自上下問報謝祭後,亦有祈雨祭設行之例與否云,取考騰錄,則報謝後,連爲設行,昨年亦行之矣。上曰,予欲觀勢爲之,待下敎設行,可也。出擧條上講小學,自子思子曰,天命之謂性,至下才器過人。上命上番進講後,命下番進講。講畢,上曰,問難,可也。逈修曰,學記云,古之敎者,家有塾,黨有庠,州有序,國有學,此古先王敎化之盛,風俗之美,有非後世之所及,而方今聖明在上,猶有未盡之歎,臣所慨然,請反求焉。上曰,所奏極是。予何以反求乎?向者予問于童蒙曰,讀書之意,將欲何爲云,則對以欲爲及第,若是乎,科擧之爲弊也。逈修曰,今者不聞勤讀書人,而至於科擧,則有勢家,把作世傳之物,皆以兄弟次序爲之,浮囂之習,躁競之風,未必不由比啓之也。當今之務,莫如克恢一公字矣。宅鎭曰,樂記云禮樂不可斯須去身,斯須二字,誠有可觀。伏願殿下留心焉。命膺曰,玉堂所奏,皆是矣。殿下之嘉納,亦盛矣哉。第周禮所謂卿三物,卽周之科也。德卽用人心法,行卽體於身者,藝卽所以敎也,互相表裏,迭爲體用,古之先王,以此敎人,以此取人者,將以擇道成德立之人,而今則專以科文取才,卽所以不及古也,惟在人君導率之如何耳。雖古今異宜,苟正心,可至三代之治矣。上曰,堯舜之時,亦有工驩之惡者,何也?命膺曰,堯舜之時,非敎化之不足也。如工驩之輩,自是下愚不移也。上曰,工驩輩,亦非下愚也。命膺曰,近思錄有之曰,工驩之惡,非堯舜敎化之不足,乃其氣質難化,自暴自棄,此眞所謂下愚也。上曰,好矣。謂之下愚,可矣。至於伊尹,則一夫不獲,若撻于市,而堯則不知鯀,舜則廢鯀,堯舜同一聖而不同,何也?卿旣以工驩謂下愚,則如丹朱·鯀,亦下愚乎?命膺曰,鯀則才多,不可專謂下愚也。上曰,列女傳曰,生子形容端正云,而以堯舜之聖,有朱均之子者,何也?命膺曰,性無不善,而氣質不同,終難變化,此爲不移之性也。允鈺·基大·行源曰,儒臣已奏,別無可達矣。上命徐命膺進伏,上曰,卿自忠州來矣,年事與雨澤,何如,人心,亦何如?命膺曰,年事則春牟,雖不如秋牟,而不可曰凶,雨澤則去月卄三,今月初三雨下矣。人心則雖非惡,亦不可曰淳矣。臣竊有區區陳白者。忠州乃重大之地也,在鳥嶺之底,而爲東西南北之衝,古則觀察使所坐,而有城池,爲大治矣。今則如㺚馬之瘦,百弊俱生,不可不變通矣。可興倉乃國家重大之倉,而當初設立,水運判官之意,誠非偶然,而近來法久弊生,有非一朝所可理正矣。差使員,以道內守令移定,故未及盡捧,先爲還去,故此倉便作無主人公事。臣意則謂以忠牧爲差使員,便矣。晦曰,不可無差員。尙喆曰,忠牧則官況差好。故道臣擇道內殘邑守令定爲差員,而以國體言,則忠牧兼之,好矣。上曰,入侍諸臣之意,何如?相德曰,小臣則不見,然以大體言,則誠如都提調言,而湖西守令爲差員,則有私用之物。命膺曰,苟有利於國家,復何論於私用?上曰,忠牧爲之,則無私用乎?命膺曰,忠牧爲之,則似少下矣。善復曰,工判之言,好矣。晦曰,減一官長,好矣。允鈺曰,小臣待罪湖西時,夙聞此弊,而湖西守令殘薄,故爲差員,則有助於守令矣。尙喆曰,小臣爲方伯時,懷仁殘薄,故以懷仁爲差員矣。上曰,忠牧爲差員,則忠州之民雖願,而他邑之民亦願乎?尙喆曰,忠民或願,而他邑則不願矣。命膺曰,各邑難於輸納,故倉底之民,每以錢捧,欲以落庭,充其石數,無面太多,倉民不能支撑。故倉民之防納者一二人,小臣在時,已別報狀嚴治。忠牧若爲差員,則倉卒皆其民也,可以痛禁防納捧錢之弊矣。翼元曰,旣有差員設立之意,則以忠牧改定,臣則不知矣。上曰,然矣。儒臣之意,何如?逈修曰,耳聞不如目見,工判則目見,而臣則耳聞而已,臣則不知矣。宅鎭曰,臣亦目未見,未能詳知。行源曰,忠牧爲差員,則他邑不願,擇於他邑守令,好矣。尙喆曰,此左道之物,以右道守令差定,可也。上曰,初則謂好,更思之似不然。仍舊貫,而以不納之邑爲差員,好矣。翼元曰,昨承傳敎,連爲申飭五部,而出身輩則自本曹旣未施刑,又未囚其正妻,雖有市民之訴,實無懲戢之道矣。上曰,雜科則依法刑判以諺文書諭,可也。翼元曰,出身之數近千,而旣無歸屬之處,又無仕宦之望,故自棄其身,多行不義,而法不能禁,尤無忌憚。上曰,此所謂無恒心者,而不過藉登科之勢也。仍命書傳敎,上曰,今者秋判雖奏,此則曾已諭,豈視其人?宜顧科名,此後若此者,通關前屬軍門,從重決棍。至於雜科,無論以今番事觀之,次知中官,其若嚴飭,豈有此弊?況小次知,旣許笞五十自斷。次知中官雖矇矓,渠則長在其處,焉可無飭?且頃者李興祿事觀之,其奴僕何甚關緊,而受賂而差,貽弊都民,況四宮乎?此後無根着狂悸類,受囑苟充,若有此弊,則當該次知中官,豈特其任?永刊內府案,其子亦勿調用。況豈特四宮?爲次知中官若此者,當依此令內侍府,一體嚴飭。出傳敎上曰,南顯老入侍。顯老進伏。上曰,年,幾何?曰,六十三。上曰,爲初試乎?曰,不能。上曰,豐原嘗云,三門外故家婦女,夜則親汲云,其時南泰赫,年過七十。上命吏判進伏。上曰,有監役窠乎?相德曰,有矣。上曰,監役惜乎。命書傳敎,上曰,噫。南顯老年六十二,今者此命,非爲渠,意欲用飭一世,則昨日下敎中,亦曰有當窠則付,無窠,次次陞付云,則有其窠而公然陞付,以致夜深,當該銓官,從重推考。以南顯老再次下敎之時,暮年豈可苟?且單付監役,昨日陞附者,次次仍任,以示予近八綜核之政。出傳敎上曰,付實監役,令卽謝恩。上命得濟進伏,上曰,碩大乎?晦曰,然矣。尙喆曰,永宗鎭近於京,故有老親者,求爲之矣。上曰,宣傳官往親耕,觀見牟麥,分付給馬。基大·行源·彦暹·九瑞·普淳·逈修·載俊·宅鎭曰,請南海縣安置罪人金致仁,依前旌義縣荐棘。措語見上上曰,昨已詳諭,亟停勿煩。基大·彦暹·九瑞曰,請還寢東呂·祉淳等還配之命,更令王府,嚴鞫得情。措語見上上曰,勿煩。又所啓,請還寢定配罪人金柱泰減等之命。措語見上上曰,具勿復煩。一行刀割又所啓,請黑山島爲奴罪人五得,依律處斷。措語見上上曰,勿煩。又所啓,請還寢島配罪人裵慶有減等之命,依律處斷。措語見上上曰,勿煩。又所啓,請黑山島定配罪人鄭世柱,依律處斷。措語見上上曰,勿煩。又所啓,臣伏見夜下傳敎,以酒禁事,屢屢下敎,臣不勝欽仰。市直之騰踊,街路之鬪閧,專由於此,而前後大釀,申飭之下,猶不無此弊云,請該曹該府,近日行公堂上,竝從重推考。上曰,依啓。行源曰,請還寢鍾城府爲奴罪人天大酌處之命,依律處斷。措語見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請崔百男邊遠定配。措辭見上上曰,此啓相持,予則曰苟且,亟停勿煩。一行刀割又所啓,請還寢定配罪人尹碩佐·金益大減等之命,依律處斷。措辭見上上曰,勿煩。又所啓,請還寢定配罪人車木大·金萬采減等之命,依律處斷。措辭見上又所啓,請黑山島爲奴罪人五得,依律處斷。措辭見上上曰,勿煩。又所啓,常參兼行朝講,國之大朝會,而大司憲兪彦述,病之輕重,雖未知其如何,而以行公長官,違牌不參,事極未安,請大司憲兪彦述罷職。上曰,旣知實恙,故頃者違牌望,其亦許之,今者所請,臺體卽然,其於此時,豈可曠職?依啓。藥房提調,持湯劑更爲入侍。出榻敎上進湯劑,上還入大內,諸臣以次退出。
壬辰五月十七日申時,上御集慶堂。坐直承旨·儒臣入侍時,右副承旨趙宗鉉,假注書朴思機,記事官申禹相·李基崧,校理徐逈修,副修撰李宅鎭,以次進伏訖。上命儒臣,講警世問答,逈修先講,宅鎭次講。上命承旨讀之,次命賤臣進講,禹相·基崧,以次進講訖。上問宅鎭曰,卿曾爲書狀往來,硏鑑齋,在何?宅鎭曰,未見矣。上曰,九月臺,幾層?宅鎭曰,九層,而其一間之大,可當吾邦殿二間。上曰,其朝會之處,殿乎,室乎?曰,楹外置四香爐,下層設十四香爐,皆燒沈香,故至臺下,則香煙擁目,不辨殿與室矣。上曰,儀仗,何如?曰,自月臺至五門,皆有儀仗軍,所着皆紅錦,而與我國儀仗軍,略同矣。上曰,有黃涼傘乎?曰,無而只有圓扇數十,五門外立大象而駕黃屋,其大比間數,則長可數間,廣可間半矣。上曰,見萬壽山乎?曰,不及於我國南山,而自闕後,由北門出,則在皇城之內,有五龍亭,所刻無非龍,山色輝煌矣。上曰,太學所蓋之尾,例尾乎?曰,例尾,而多植檜木,其國登科人,皆立碑於學中,而又有石鼓,可三四尺,有力人可擧矣。上曰,大聖殿內,如我國文廟乎?曰,有位版而無櫝,配位與七十子,與我國同,而六哲亦陞附矣。天柱堂所畫,皆活畫,而聞之則西洋國畫也云耳。上曰,琉球國人根色,如何?曰,大袖,而制度與深衣大帶略似,人物良順,西洋國則碧眼大鼻,㺚子則其鼻可當凡人三鼻,蒙古亦如此矣。上曰,夷齊廟,有香火之事乎?曰,祭之云,而首陽山乃淸風坮案山,而今無一木一草,採薇之事,誠杳茫矣。上曰,見文山廟乎?曰,堂宇古矣。上雨旁風,氣像寥落,皇朝時所衣之衣,皆已弊且黑矣。上曰,見關王廟乎?曰,閭家及寺刹皆有之,而所謂東岳廟·北鎭廟,最其大者矣。上曰,山海關懸板,橫書乎?縱書乎?曰,橫書,而李斯筆也。臥佛寺,李太白筆也。上曰,皇朝則不然,而今則崇佛乎?曰,閣老以下荷珠矣。上曰,我國廣銀之貢,可悶。初定式後,今番使行,似難矣。宅鎭曰,潛商之弊誠難矣。雖四千兩,以三千兩爲券,又受彼手記,則何以知之,而至於雜物,則尤難知之矣。摘奸宣傳官,入侍事,下敎。出榻敎賤臣承命出,率宣傳官鄭雲達以入。雲逵進伏曰,觀牟麥則其莖尙靑,卄五日當刈云矣。上命出,諸臣以次退出。
壬辰五月十七日酉時,上御集慶堂。內局·儒臣同爲入侍時,都提調金尙喆,提調洪麟漢,副提調具㢞,假注書申應淵,記事官申禹相·李基崧,校理徐逈修,修撰李宅鎭,醫官方泰輿·鄭允協·慶絢·徐命緯·金孝儉·白文昌·李長周,以次進伏。尙喆問勞動之餘,聖候,若何?上曰,一樣矣。上命診脈。泰輿曰,脈候三部,似昨日,而與常時少減矣。允協曰,脈候比昨加勝矣。絢曰,似昨日矣。命緯曰,少勝,今日亦不足矣。孝儉曰,少勝矣。長周曰,滑體似不足矣。尙喆曰,三貼不可止矣。上曰,右邊不足,此用慮之故也。上進御一貼,藥房先退。
上在慶熙宮。停常參·經筵。
藥房都提調金尙喆,提調洪麟漢,副提調具㢞啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
申大顯,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
備忘記,近者連日淸淸,此心沓沓。今朝以後,猶有其雨其雨之意,淸商門坐待竟夕,只農形狀聞以入,餘皆留院。於內局前月卄三日,今月十一日飮建功,尙今悔焉,其何三誤?其令待敎。
藥房口傳啓曰,朝者問候之批,伏承待敎入侍之敎,日已過午,方俟召命,卽伏聞下政院傳敎,則有淸商門坐待竟夕之擧,飮建功尙今悔焉之敎,有非臣子所敢承奉者,臣等雖甚愚迷,我聖上瞻望雲漢,至誠對越之意,豈不欲仰體,而顧今痰候往來,日三服湯之時,何可離常御之殿,而停當進之劑,不思調護聖躬之道乎?臣等不勝驚遑,玆以詣閤陳籲。伏乞亟許晉接,俾達下情,千萬伏望。惶恐敢啓。無批答
備忘記,今者城門內靳霈,卽予初覩,豈特城內?於今近畿亦然,是誰是誰?卽予卽予。卽予二字,何敢文具?誠予誠予。舊闕慶會池,自昔童子祈雨處,而若滌則前果有驗,令中官其令洗滌,而八尺中官,幾日臥,守直中官處,其敢文具,明日當詣見其滌。嗚呼,舊闕豈比桑林?況二三日在近?嗚呼,陟降必也眷民,而因予因予,若此若此。兼奉審舊殿基,而交泰殿其亦最高殿,何敢由近道?明將當以駕轎,自夜晝古介,由鮒魚石橋詣,儀注安徐,沖子祗迎安徐。挾輦軍前後廂軍,只入直禁軍,隨駕皆若,而十日副駕轎·留營·留陣,亦安徐,只入正時若前,只備堂,舊闕洞口祗迎。
以承傳色口傳下敎曰,其君如此之時,爲喝導聲乎?喝導懸於政院,薇垣·柏府解見任。
備忘記,其雨其雨,臣若此臣若此,今已三次聞此,內局從容勸入,可也。政院此擧,可謂駭然,若此而見太陽宜,故入臥堂中,今日朝鮮,可謂士夫朝鮮。
備忘記,其雨其雨,故心沓沓心沓沓。其欲靜待下敎,只農形狀聞下敎,其時淸商門,只鋪一席靜待,故下敎,此則一時敎,豈比大小公事留院下敎,而一人執錚,百人執鼓,此錚鼓世界,幾乎雨下,而復見太陽,奈何奈何?錚鼓氣眩,入內臥枕,助靳霈造物,卽今士夫,於內局則勸建功,若此可也,承旨則從容世界,公然錚鼓,今番下敎,有何半字礙眼,而作此駭擧,欲雨復漠,況纔已申飭,敢從時體,若此而何時霈然?嗚呼,其君暮年,用心而已矣。
備忘記,今世人,可謂頭戴繳納胄,身被時體衣者也。其令免胄免衣,着烏帽,被團領。
備忘記,內局猶可也,今者擧措,萬萬可駭,此亦學鍾秀時體者也。予將八旬,豈爲時體君乎?
下敎曰,頃者,下敎矣。豈如此乎多氣?當該承旨具㢞,特施刊版之典。
備忘記,此豈悶旱心悶,此下敎豈若此乎?纔申飭而若此,此等承旨,將焉用哉?一竝解見任,內局亦兼帶解見任。見太陽沓沓,聞此駭擧,其豈偶然?
備忘記,竟夕用心中,聞下雨,若得甘霈,而因以周洽,亦何期也?願諸君子,宜於此時,深誡爲造物。
備忘記,從容世界,若此者,前後皆政院,可哂多氣人,陋矣左承旨。
傳于徐有寧曰,露坐求對,宜矣,而備忘徼還諸承旨推諉。若不以一人指奏,則當詣舊闕矣。
又傳于曰,朝鮮,豈有申大顯承旨?聽令文承旨,永刊承旨案。
徐有寧啓曰,玉堂上下番,有稟達事,來詣閤外請對矣。
下敎曰,今日下敎,其涉從容,則擧措若此,執錚承旨,旣解見任,執鼓儒臣,一體解見任。
傳于徐有寧曰,備忘,卽爲頒布後,入之。
又傳于曰,備忘,卽爲頒布後,入之。
又傳于曰,此備忘,若不頒布,今當殿坐於通陽門,卽爲頒布。
又傳于曰,其下敎,何如,而如是難於頒布乎?阻搪承旨,與俄者承旨,亦一體刊版,方露坐卽爲頒布。
又傳于曰,徼還備忘,卽爲頒布,原備忘,還入。
又傳于曰,受苦於承旨,苦矣,卽爲頒布。
傳于申大顯曰,中官越捧,竝置之。
備忘記,此下敎,卽此後四宮下敎,則騎曹聽傳敎而已,以何意莫重處,若是喧鬧?事之寒心,莫此爲甚,當該堂郞,施以刊版之典,政院書吏,騎曹書吏,待朝騎判入來後,從重決棍,喧鬧諸使令,令郞廳開門後,從重決棍三十度,皆逐三江。
尹得雨·李壽鳳·李興宗·林鼎遠·羅忠佐·金尙集爲承旨,牌招察任,房順房,三院副提調,例兼。
傳于徐有寧曰,明當下敎,政院書吏·兵曹書吏·使令,決棍姑置,戶牌留置政院。
又傳于曰,開陽門仍留,承旨承牌後下鑰。
又傳于曰,承旨李興宗,代金頤柱爲之。
徐有寧曰,玉堂有稟達事,來詣閤外請對矣。
又傳于曰,承旨金頤柱,牌招察任,房順房。
備忘記,此中內局,當然兼帶,解見任,安徐。
以承傳色口傳下敎曰,此後有使酒者,宮小次知正科升資人書員,代棍之意,分付矣。使使令,掌務以下捉來云,誰也?斯速知入。又下敎曰,此備忘,留置政院,勿出朝報。
蔡緯夏,以侍講院言啓曰,本院兼輔德金文淳,連日姑降入直矣?以親病陳疏徑出,下番闕直,事甚未安,兼司書徐逈修,卽爲牌招入直,何如?傳曰,允。
申大顯,以兵曹言啓曰,依傳敎,吏曹政色書吏安思得,決棍十度之意,敢啓。
申大顯,以兵曹言啓曰,本曹佐郞李夔,身病猝重,呈狀乞遞。宿衛重地,不可久曠,今姑改差,何如?傳曰,允。
申大顯,以御營廳·一所巡廳·二所巡廳·左右捕廳言啓曰,去夜犯夜人,無所捉,敢啓。傳曰,允。
金頤柱啓曰,卽者兼輔德金文淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
以守宮史官望筒,傳于李漢豐曰,以首爲之。
備忘記,韓必壽爲承旨,林鼎遠·羅忠佐特遞,其代李亨逵·金相定爲承旨,牌招察任,房順房,三院副提調,例兼。
以承傳色口傳下敎曰,在外承旨許遞,其代李普觀爲承旨,脾招察任,房順房。
大駕還宮後,政院·玉堂·藥房口傳問安。答曰,知道。
以承傳色口傳下敎曰,依前承史侍衛,皆在直處。
以承傳色口傳下敎曰,其君用心之時,中官放恣驕重,此正烹弘羊,當該中官申德龍,前排入之,拿入。
吏曹口傳政事,以南玄老爲兵曹參議,沈鑧爲兵曹參知,安大濟·林得浩爲兵曹佐郞。
李漢豐,以吏批言啓曰,兵曹正郞李商巖,除拜後過限未上來,依例改差,何如?傳曰,允。
傳于韓必壽曰,政官牌招開政。
備忘記,其君宿此,何敢六房望,承旨亦何敢前導?此亦紀綱攸在,當該承旨,從重推考,當該院吏,令騎曹決棍。
備忘記,精神索漠,復命,靜思曾諭,以予氣量耆耉,其子夙夜宜顧,況同副乎?金尙集承旨許遞。李普觀一向在外,其涉寒心,此人亦有同慶之心,永刊仕版,以勵少輩。侍從趙德成·李漢豐爲承旨,牌招察任,房順房。李漢豐爲軍士房。
備忘記,再次聞畿伯狀聞,數三郡能得一鋤雨,於此吾民庶幾,周洽皆欠。大抵今日舊闕東西橋川,聞也皆乾川,況西橋?其名鮒魚橋,古則得鮒魚而然也。今皆涸乾,魚何得?今問舊邸池塘回來已八日,猶有靑草云,地脈其竭,可知。今夕雖亦其雨其雨,此正若諺所云師食然後云爾,何以若此?其由一人。雖以背受陽,何敢辭也?嗚呼,涼德,何時交泰於蒼穹?今朝雖坐交泰舊基,亦何益,亦何益?對屋漏而心恧焉。
備忘記,聞雨旌,心冞切憧憧,此豈悶旱?予心一倍。今予此心,近五十年來初也。此由於二日六建功然也。
有政。吏批,判書朴相德進,參判李重祜進,參議徐命善進,右副承旨李亨逵進。
吏批啓曰,臺諫及玉堂·春坊闕員,今當差出,而擬望之人乏少,相避·外任,竝擬,何如?傳曰,允。
以鄭尙淳爲大司憲,李恒祚爲司諫,張淀爲掌令,李祖源爲持平,鄭好仁爲副校理,金履禧爲修撰,李鎭衡爲輔德,李養遂爲文學,趙英鎭爲司書,李在學爲說書,李敬玉爲兼弼善,朴基正爲敬陵令,金安默爲掌樂主簿,鄭弘淳爲判義禁,李徽中爲大司諫,趙英順爲副提學,李商建爲兵曹正郞,閔垠爲宗簿主簿,邊得龍爲禮曹正郞,金省身爲延日縣監,金興弼·金守曾爲崇寧殿參奉,禮賓奉事徐有綱,徽寧殿參奉朴左源仍任事,承傳。
兵批,行判書蔡濟恭進,參判李廷喆入直進,參議南玄老病,參知沈鑧病,左副承旨李亨逵進。
以朴長雲爲同知,金處升爲僉知,尹得雨·沈履之·閔百奮·鄭象仁·尹勉升·林鼎遠·羅忠佐·柳薰·金相定·朴取源·蔡廷夏·金尙集爲副司直,李徽遠爲護軍,李長燁爲宣傳官,許俊爲都摠都事,金光藎爲文兼。
備忘記,於今承宣,只學繳納名,莫知用何處者,騎堂·騎郞,昏於眼昧於心者也。
李漢豐,以弘文館言啓曰,本館下番闕直,事甚未安,今日政新除授玉堂,待下批,仍卽牌招,入直,何如?傳曰,允。
韓必壽,以侍講院言啓曰,當玆逐日開講之時,宮官不可不備員,而輔德閔鍾烈,兼弼善李得臣,文學鄭趾煥,司書李普行,說書趙元喆俱在外,兼輔德金文淳,以親病陳疏入啓,兼文學金普淳入直玉堂,兼司書徐逈修牌不進,兼說書未差,院中只有臣相簡一人,事甚未安。在外人員,令政院稟旨變通,與未差之代,以在京無故人,一體差出,待下批仍卽牌招,以爲推移入直之地,何如?傳曰,已下敎。
李漢豐,以侍講院言啓曰,本院下番,連日闕直,事甚未安。今日政新除授人員,待下批仍卽牌招,以爲推移入直之地,何如?傳曰,允。
藥房口傳啓曰,臣等徊徨閤外,日已報申,召命不下,誠不勝萬萬悶蹙之至。當此痰候往來,日三服湯之時,昨日之全然停進,已極焦迫,況今日法駕之早動,玉趾之遠勞,尤如何,而移次齊居,尤異常日,則何殿下不念聖躬之調護,却湯若是乎?臣等心若焚灼,莫省攸處。玆敢冒罪求對,伏乞亟回天心,暫許入侍,千萬顒祝。惶恐敢啓。答曰,其止之。
藥房口傳再啓,臣等焦迫之極,冒陳所啓,冀蒙賜對之音,門鎻已下,未承一字之批,惶悶罔措,猶屬歇後,三進之湯劑,全然停闕,已至兩日,而臣等以批旨之不下,徒知嚴畏,泯默以坐,則保護之地,寧有如許臣分乎?玆敢不避煩聒,更陳衷悃,伏乞少回天心,亟降召命,千萬至祝,惶恐敢啓。無批答
藥房口傳三啓曰,臣等聚首瞻天,顒俟兪音,及奉下答,反承止之之敎,更鼓漸深,此豈一向煩聒之時?誠以湯劑之連日停止,決知其有關調護之節,職在嘗藥,不得請則不敢止,復此冒瀆。伏乞亟許臣等持湯劑入侍,千萬懇祝,惶恐敢啓。無批答
李壽鳳,以禮曹言啓曰,卽接奉常寺所報,則大小麥,今五月二十一日,刈取封進云。依傳敎親受,以此日擧行之意,分付,何如?傳曰,允。又以兵曹言啓曰,今五月二十日,文臣朔試射日次,而親臨香祗迎相値,不得爲之之意,敢啓。傳曰,知道。
又以訓鍊都監言啓曰,依傳敎,政院書吏白喜文,兵曹書吏李斗盛,使令金福禧·崔德萬·李尙偉等,各決棍十度之意,敢啓。答曰,知道。
又以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰五月十九日卯時,上詣景福宮。擧動入侍時,行都承旨韓必壽,左承旨李壽鳳,右承旨李亨逵,左副承旨金頤柱,右副承旨金尙集,假注書申應淵·朴思機,記事官申禹相·李基崧,以次隨駕。上具翼善冠·袞龍袍,乘輿出通陽門,至延和門外,降輿仍乘輦。都提調金尙喆,提調蔡濟恭,副提調韓必壽進前訖。尙喆曰,連爲釀雨,必沛然矣。殿下何至如此用慮?敬天恤民,惟在聖候康寧,卽今將幸舊闕,陟降臨矣,願顧聖躬,進湯劑。上曰,何其然乎?尙喆曰,保護上躬然後,亦可以得雨矣。上曰,外方則皆雨,而近畿不雨,用是沓沓。昨日政院之徼納,非矣。尙喆曰,承旨誠過矣。然而以大聖人寬弘之量,何妨於虛已以容乎?以湯之聖,猶不免七年之旱,殿下若當此時,亦何以加其用心乎?聖躬康寧,則皇天祖宗,亦必眷顧降雨矣。臣誠惶恐,而敢進湯劑。上曰,姑止之。予欲爲予所當爲之事也。上曰,昨日騎郞之事,誠駭然矣。郞廳,誰也?濟恭曰,金宅洙而在陽智矣。上曰,宅洙記過。待令於還宮時,上問摠府堂上,誰也?濟恭曰,安原君及李廷喆也。上曰,李廷喆老來娶妻矣。濟恭曰,李廷喆少時則似弱,而老則益壯矣。上曰,洪麟漢,可以牌招,入於摠府矣。仍命書傳敎,上曰,騎堂雖下敎,內省只有郞廳,事體寒心。李廷喆,騎曹參判除授,牌招謝恩守宮,其代密安君隨駕。摠管有闕,代行司直洪麟漢除授,牌招守宮內局,騎判爲提擧隨駕。出傳敎麟漢牌不進,上曰,洪麟漢參酌,而今番此敎,意亦在矣。摠管違牌,尤涉太過,更爲牌招察任。出傳敎上曰,騎堂中在外人許遞,與未差代,口傳備擬,待下批牌招察任。郞廳有闕,代令該曹一體口傳擧行。出傳敎上入光化門,命宣傳官,往觀渠水之乾不乾,池塘之滌不滌。宣傳官還白曰,橋邊則有水,而其上則無水,池則濬矣。上詣交泰殿舊基,俯伏,命入舊闕圖。上曰,此爲交泰舊基,分明矣。尙喆曰,然矣。柱礎俱在。上曰,神武門近乎?尙喆曰,稍高而近。上曰,交泰之義,安在?濟恭曰,天地交泰之義也。上曰,此闕井井方方,異於昌德宮矣。濟恭曰,古所謂洞開重門,卽此闕之謂也。上曰,文昭殿基,當在何處?濟恭曰,以文獻備考觀之,此上東邊有階礎宛然處,似是文昭基也。上仍步上東邊稍高,至文昭舊基。上曰,此其是乎?濟恭曰,似然矣。東宮問安。答曰,知道。上曰,此基之階,幾級?濟恭曰,二層,而地處幽邃,面勢方正。上曰,便殿則必不如此,或是交泰殿乎?濟恭曰,苟是常御之所,豈其如此大且邃乎?上曰,然矣。其爲文昭基,無毫髮疑矣。上命木尺持入。賤臣承命出傳。上曰,定都之時,鄭道傳則曰,人君正南面,欲南向,無學則欲東向矣。尙喆曰,其時以南向爲定後,無學之言曰,自此僧當拜儒矣。然彼火峯,奈何云矣?上曰,劉基,非常人也。高皇帝與劉基,見白氣而知張思誠之入,劉基亦出汗云矣。上曰,假四皓之說,是乎?壽鳳曰,漢高豈爲假四晧所欺乎?濟恭曰,漢高之先見,於吳王漫則曰,豈非若耶?於呂后則曰,亦非乃所知,豈不知假四皓乎?尙喆請進湯劑,上問諸殿次弟。濟恭曰,交泰則本也,慶生延成其次也。木手待令,尺量殿基,則東西南北皆八十尺,間數九間餘也。上回駕,至慶會池,招雇立鄕軍,上問幾日到京及年事雨澤,仍命尺量慶會也。上入建明門,中官申德龍,記過事,分付。出傳敎上還御延和門,殿座後,上曰,騎判入侍。出榻敎上曰,米五石,舊闕鄕軍處上下事,分付惠廳。出傳敎上曰,今帶內局,判義禁兼帶,許遞,其代今日政一體備擬。出傳敎上命金宅洙拿入,散杖立一,決棍十度後,上曰,前佐郞金宅洙,芸閣施行事,下敎。出榻敎中官安慶宅,記過,闕內待令,誤引導守宮內官,一體記過待令事,下敎。上命拿入安慶宅,命留於守直中官處,沛然三日後還之。又命曰,汝無實而容長者也,將安用哉?西小門外拿出,惠船入來時,以領船次知入來。上命中官金道弘拿入。上曰,汝於莫重行幸之時,不知交泰殿基則已矣,而以不知爲知,誤爲引導,如汝輩,何足費長興庫米乎?仍命拿出。上曰,文昭舊基,果是乎?濟恭曰,然。上曰,如有所得。上還入大內,諸臣以次退出。
上在慶熙宮。停常參·經筵。
齋宿翌日,政院·玉堂·藥房口傳問安。答曰,知道。
親傳香罷後,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
藥房問安。答曰,知道。
藥房口傳啓曰,臣等朝者轎前,以晩後更召之意,有所仰請,而申牌已報,明命未承,下情抑鬱,當復如何?昨今玉趾之勞動,非比前日,丙枕之移次,將爲兩宵,此時湯劑,雖使有加於常御之數,仰慮之忱,猶且不釋,況可以一貼之進,謂之保護之盡其誠乎?玆敢更此來詣,冒陳衷懇。伏乞亟許臣等持湯劑入侍,千萬顒祝,惶恐敢啓。
答曰,南風其猶可冀,聞風聲問風旗,西風云,何冀何冀?其猶飮建功而然,歉然歉然。休請。
藥房口傳再啓曰,伏承聖批,至以飮建功歉然爲諭,不知聖上何爲而有此敎也。近因霈澤之稍閟,以致聖慮之太過,而對越之地,至誠可格,方寸之得,不日可期,若其湯劑之進不進,何關風勢之調不調耶?抑鬱之極,敢復煩籲。伏乞亟回聖心,暫許入侍,千萬顒祝,惶恐敢啓。
備忘記,噫,予若追慕有誠,其何若是憧憧?予若爲民誠心,亦何若是沓沓?若聞周洽,須見池乾川涸,初庚在近,此月只餘十日,憧憧沓沓,誠歇後語也。況三明祗迎,追憶國初壬申,心何抑?昨前其雨其雨,於今渺然,其雖貼臥,只見南窓。
備忘記,今日聞備考,昨日以予步,陞審者夥然,嗚呼,近八暮年,何能見此?誠若指導,入直衛將洪聖源子慶運,旣陞資者,特加一資,口傳下批。守直中官金道欽仍任,與三人,令內府陞敍,而其中一人年六十,而明年回甲,其亦奇異,與衛將一體加資,今日同爲下批。守直中官處,與衛將廳京下人,令該府米布賞給。
韓必壽啓曰,左議政申晦,爲承候來詣請對矣。
傳于李壽鳳曰,明日此處當受麥,趁早待令事,分付。
李壽鳳,以侍講院言啓曰,本院兼文學金普淳,時無職名,令該曹口傳付軍職,新除授輔德李鎭衡,時在江原道淮陽地,書筵入番事緊,斯速乘馹上來事,下諭,何如?傳曰,允。
兵曹口傳政事,副司果金普淳。
李漢豐,以兵曹言啓曰,依傳敎,承政院使令洪若海,決棍十度之意,敢啓。傳曰,知道。
李漢豐,以禁衛營·一二所巡廳·左右捕廳言啓曰,去夜無犯夜人所捉之意,敢啓。傳曰,知道。
以全羅監司狀啓,康津等邑,其格軍金凶·年金等渰死事,傳于趙德成曰,令本道恤典擧行。
壬辰五月二十日辰時,上御崇政殿東月臺。親傳香入侍時,行都承旨韓必壽,左承旨趙德成,右承旨李漢豐,左副承旨李壽鳳,右副承旨李亨逵,同副承旨金頤柱,假注書申應淵·朴思機,記事官申禹相·李基崧,以次侍立訖。上具翼善冠·黑紗袍,出資政門,御崇政殿東月臺。香祗迎後,步出崇政門,至建明門外俯伏。上命李壽鳳,告祭報府,禮房承旨,馳詣儲慶宮·毓祥宮,進排官摘奸以來事,下敎。出榻敎上曰,予所望者,霈然也。尙喆曰,嶺南兩麥大豐,移秧幾畢,但畿內小不足矣。濟恭曰,湯劑二日不進,不勝惶悶。上命奏文獻備考。上曰,先王之制,盛矣。其時則四王皆奉安太室,而今則次次祧矣。章陵·敬陵追崇,而太祖不祧之主也。仁廟之不祔文昭未安,李俊慶之論,與初異矣。濟恭曰,明廟·仁廟兄弟,若用五室之制,則睿廟爲祧,仁·明當爲一室矣。上曰,聞魚錫定家五合櫝也。因擧手曰,如許其大,有力者乃可擧也。必壽曰,元妣則合櫝,而其餘則各櫝,可也。上曰,太祖東向,何意也?濟恭曰,取其受生之方,而太祖東向,則昭南穆北,自可成矣。尙喆曰,文昭殿基,亦在東也。上曰,然。今乃怳然覺也。以文獻備考考之,此基分明矣。俄者則神氣索莫,今聞此言,漸漸醒矣。至於祭器改造事,上曰,人家初廣床石,及至弱子孱孫,更狹之,此其對也。向者予與洪鳳漢,有減品之事矣,金應淳爭之,若使應淳,在於當時,則亦必爭之。予曾減藥果,還卽復之矣。至勿用新器事。上曰,盛德事也。尙喆請進湯劑。上曰,予一往儲慶宮,一審展拜乎?必壽曰,人君之孝,在於善繼善述。上曰,卿等謂予臥而被衾乎?朝臣輩一還其家,則使其僕隷,脫冠帽解敞衣,自便自足,然予則不如此矣。濟恭曰,天道玄遠,至誠所孚,或卽席有效,或綿遠有效,殿下靜而待之,豈無感應之理乎?上曰,獻·靈之時,則彼蒼猶有警告,至獻帝時則忘之也。上乘輿將還內,濟恭遮輿疾籲曰,臣等之罪也。請亟賜臣罪,使他提調保護。尙喆曰,上天則知時必雨,而殿下過自用心,悶矣。昨旣得文昭殿舊基,則此亦莫大之慶也,曷不御湯劑乎?必壽曰,殿下一入大內,則無以進請。濟恭曰,殿下一入臥內,則只有其止之敎,臣等不得排闥,雖當鈇鉞之誅,湯劑不進之前,臣等不退矣。孟子云天諄諄然命之,至誠所在,必有諄諄之應。殿下進御,則聖德有光,聖孝有光,對越有光矣。上曰,百事皆有光乎?上進湯劑,還入大內,諸臣以次退出。
上在慶熙宮。停常參,只晝講。
自辰時至申時,日暈。
夜五更,月暈。
齋宿翌日,政院·玉堂·藥房口傳問安。答曰,知道。
還內後,政院·玉堂·藥房口傳問安。答曰,知道。
殿座罷後,政院·玉堂·藥房口傳問安。答曰,知道。
李漢豐,以都摠府言啓曰,今日入直內三廳,武兼禁軍及軍兵等,當爲中日習射,而殿座相値,不得爲之之意,敢啓。傳曰,知道。
傳于李漢豐曰,崇政東月臺,晝講次對,當爲之,鄕民亦爲待令。
以兼司書徐逈修牌不進罷職傳旨,傳于李漢豐曰,只推。
又傳于曰,坐直承旨與編次人,同爲入侍。
傳于李亨逵曰,內局雖建功,中官亦建功乎?內班院小院掌務立庭,諸中官盡爲入來後,退送。
備忘記,噫,其君若是幾日用心,南衙侍從臣,逡巡近畿,北寺諸太監,揚揚尋家。噫,其君雖六十,何敢若此,而況近八其君者乎?良可寒心。今日朝鮮,可謂南衙侍從,北寺太監世界。
李漢豐,以兵曹言啓曰,今五月十七日,開城府居幼學具善邦,南原居私奴太男稱名人,自興化西挾門入來,鳴申聞鼓,依定式下該曹推問,何如?傳曰,知道。
李亨逵,以義禁府言啓曰,前輔德閔鍾烈,前兼弼善李得臣,前文學鄭趾煥,前司書李普行,前說書趙元喆先遞差,令該府倍道拿處事,傳旨啓下矣。閔鍾烈時在京畿驪州地,李得臣時在楊州地,李普行時在衿川地,趙元喆時在長湍地,鄭趾煥時在忠淸道忠州地云,卽爲發遣府羅將,竝倍道拿來,何如?傳曰,允。
李漢豐,以御營廳·一二所巡廳·左右捕廳言啓曰,去夜犯夜人,無所捉,敢啓。傳曰,知道。
領議政金相福箚曰,聖心悶旱,聖躬頻勞,親詣舊闕之餘,間又移次齋宿,區區下情,曷勝焦迫?今年雨澤,雖不普遍,而三南擧云周洽,諸道間多沾潤,前頭年事,姑無豐歉之大判者,則過煩聖慮,數停湯劑,此雖出於爲民之聖意,而獨不念保嗇聖躬之爲至重乎?目今悠悠萬事,莫急於日御陽劑,而高高在上之天,日監在下,則殿下方寸之雨,亦惟在穆然對越,靜以俟之耳。伏願聖明,仰念宗社之重,益加節攝之宜焉。念臣所被危疾,非如一時感傷之比,積有源委,今又再發,蒙恩調治,亦已多日,而言語無所顯勝,房闥起居,亦且顚仆,時月之內,萬無起動之望,不才濫榮,年襄病痼,雖作永廢,固無餘念,而惟是國恩未報,愚忠未畢,倉卒疾作,不先不後,旣不能積誠孚格,以盡臣子所當盡之分,亦不能隨處殫竭,與諸大臣同其焦遑之情,臣罪至此,益無所逃。伏乞亟降威罰,以勵臣分,不勝幸甚。取進止。答曰,省箚具悉卿懇。今者斳霈,良由一人,非焦悶而何?噫,心雖若此,本自誠淺,加以衰苶,此誠沓沓。偶然一恙,若是彌留,爲卿聞焉,其何引咎?卿須體小子之此意,安心勿謝,益加善攝,俟間造朝,用副慇懃之意。仍傳曰,遣史官,傳諭。
執義金基大疏曰,伏以臣之父病,于今五箇月矣,時日漸久,而症勢益痼,痰氣作孼,而精神如在雲霧,眞元澌敗,而脾胃莫能運化,食餘全廢,轉側須人,終日涔涔,委頓床笫,雖尋常房闥之間,不能運動,臣左右挾將,焦遑岡措。中丞新命,遽下此際,臣非不知卽日呈懇,以冀體下之恩,而合辭方張之時,常參有命之日,不敢言私,黽勉出肅,再登前席,粗伸義分,而顧臣孑然獨身,無他兄弟,扶護調將,只有臣一人,則目下情理,雖閒司漫職,猶不可抑情强行,況耳目之任,與他自別,離捨病側,逐日行公,是豈私心之所可堪哉?日前筵席,俯詢臣父病,極示悶憐之意,臣歸傳病父,相對感涕。聖上之所以矜念者,旣如是勤摯,則想不待臣言之畢而庶幾惻然垂察,特賜鞶遞之恩矣。玆敢不避猥越,仰暴孝理之下。伏乞聖慈,亟命遞改,仍許長暇,俾得便意救護,千萬幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
兼輔德金文淳疏曰,伏以臣母病,旣數十年苦祟,少失將攝,輒就危劇,臣以子然一身,寧有頃刻離捨之望,而向叨見職,不敢言私,黽勉出膺,于今三易月矣。旣於直中,得接家信,臣母所患,近因日候之不調,舊症新恙,一時交劇,寢食全廢,眞元日下,藥治爲急,而將護無人,臣聞來驚憂,心神飛越,雖欲抑情在直,其勢無由。玆不得不疾聲呼籲,徑出禁扃。伏乞聖慈,俯加矜察,亟遞臣職,以便救護,仍治臣罪,以肅朝綱,不勝幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
壬辰五月二十一日寅時,上御延和門。受麥,親受入侍時,行都承旨韓必壽,左承旨趙德成,右承旨李漢豐,左副承旨李壽鳳,右副承旨李亨逵,同副承旨金頤柱,假注書申應淵·朴思機,記事官申禹相·李基崧,以次侍立訖。上具翼善冠·黑紗袍,乘輿出通陽門,至延和門外降輿,親受麥訖。藥房都提調金尙喆,提調蔡濟恭,左議政申晦,判府事李昌誼·韓翼謩·金陽澤,以次進伏訖。尙喆請進湯劑。上曰,卿問于兜率宮一日服金丹,幾貼乎?予筆之盡矣,復何酬酢?翼謩曰,水旱,堯湯之所不免,殿下何如是用心乎?服建功後,追慕之節,亦可展矣。尙喆曰,殿下何如此乎?臣心誠焦迫。上曰,辛受采一日服幾貼建功乎?翼謩曰,殿下何輕宗社之如此乎?濟恭曰,殿下聞此言,於聖心,必惕惕然矣。上曰,予爲民故如此,彼貪官汚吏,專事刻民。翼謩曰,靡神不擧,圭璧旣卒,至誠所感,天必降雨矣。上曰,朝鮮無人蔘,則無物苦我矣。濟恭曰,天人一理,殿下進御,則天亦雨矣。晦曰,文昭殿行幸時,行步太過。上曰,不知何以行也。尙喆進陽劑,上進御曰,此物祈晴。晦曰,殿下以水刺知以御之。昌誼曰,臣等非謂殿下樂進湯劑,亦迫於不已也。上曰,建功亦入養生方乎?翼謩曰,若入則必首題。昌誼曰,殿下進御,則上下交奏矣。尙喆曰,聖心不安,故天心亦不安。殿下第進御,以待其時,吾之氣順,則天地之氣,亦順矣。上曰,西銘,眞聖賢之文也。陽澤曰,大麥乃春牟,故尙此晩矣。尙喆曰,今年牟麥,大豐云矣。上曰,麥乃農糧。日旱如此,民食此糧,將作何事?昌誼曰,殿下請導迎和氣,天必雨矣。上曰,卿免都提調,八字好矣。上進御湯劑,太半流下于盞臺。翼謩曰,殿下不服則已,旣服之,則何其待臣下不誠乎?上還入大內,諸臣以次退出。
壬辰五月二十一日辰時,上御崇政殿東月臺。晝講入侍,次對追後入侍時,行都承旨韓必壽,左承旨趙德成,右承旨李漢豐,左副承旨李壽鳳,右副承旨李亨逵,同副承旨金頤柱,假注書申應淵·朴思機,記事官李普天·李基崧,以次侍立訖。上具翼善冠·袞龍袍,乘輿出資政門外,降輿仍殿座。上曰,晝講入侍。大臣·備局堂上入侍事,下敎。出榻敎知事蔡濟恭,特進官尹東晢,參贊官金頤柱,侍讀官趙載俊,檢計官金履禧,左議政申晦,左參贊鄭弘淳,戶曹判書李思觀,右參贊李景祜,行副司直李章吾,禮曹判書具允鈺,行副護軍張志恒,副校理趙載俊,持平李祖源,右承旨李漢豐,事變假注書具性玉,以次進伏訖。上講大學,自大學之道,至新民章。上命上番進講,次命下番進講。講訖,上問金履禧年幾何?履禧曰,四十六歲矣。上曰,誰之孫?履禧曰,故相臣金尙容之六世孫矣。濟恭曰,大學之宗旨,在於一誠字,誠字之義,卽一日無間斷之謂也。上曰,卿爲建功而言乎?不爲大學文義,而爲內局文義矣。都提調金尙喆進伏曰,俄間聖體調攝,若何?上曰,沓沓矣。水刺之節,若何?上曰,一樣。尙喆請進湯劑,上曰,次對後進之。尙喆次對前請進御,上曰,予再昨過昌德宮而不能拜,予孝乎,悌乎?因進湯劑。上曰,李廷喆來乎?尙喆曰,來矣,而彼乃無心之人。上曰,李宜顯,亦疏脫矣。濟恭曰,文人之疏脫,例也。金得臣,亦然矣。上曰,皇朝則煎二貼,一則都提調嘗之,我國若有此法,則無提調矣。晦曰,各道各邑自備穀,居首居末,分等賞罰,旣有定式矣。昨年居首之尙州牧使任薖,依例陞敍,未滿十石之錦山郡守趙載翰越三等,居未之龍安縣監洪啓瑞,越五等,何如?上曰,依爲之。出擧條晦曰,兵曹正郞尹弼秉,日前以禁喧事,有汰去之命矣。聞騎判之言,方帶一軍色郞廳,於本色多有所事,不可付之他手云,其所坐旣非大段,則其遞可惜,宜有參恕之道,故敢達。上曰,勿汰,仍任,可也。出擧條上曰,稅大同已來者,幾許乎?思觀曰,稅穀則十分之七來矣,湖西則十分之六來矣。聞嶺南差員之言,則累過危殆而終無事云,此天也。祖源曰,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措語見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。一行刀割又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。又所啓,請還寢鳥配罪人裵慶有減等之命,依律處斷。措辭見上上曰,勿煩。又所啓,新除授大司憲鄭尙淳,時在京畿果川地,司諫院大司諫李徽中,時在京畿果川地,司諫李恒祚,時在通津地,請竝斯速乘馹上來事,下諭。上曰,依啓。上曰,注書,誰也?必壽曰,朴思機也。上曰,精詳矣。上招鄕民,下詢年事與市直·雨澤,洪州人曰,兩麥着實,市直米一斗,三錢二分,雨澤則去卄三,今初三日雨下,今月內沛然,則歲可豐矣。瑞興民曰,兩麥免凶,卄七日,今初三初四雨多來,蓋祈雨祭曉行,而卯時沛然矣。市直則一兩可得京斗一斗五升米矣。交河人孟世光曰,麥則雖不長茁,而結實則善,雨則四月僅浥塵,卽今萬姓咸待雨,市直一兩得大斗一斗六升。富平人曰,麥則僅可,而雨則去月今月,皆可浥塵。固城人曰,去卄六雨下,幾乎中水,畢爲移秧矣。麥一斗不過六七分,而兩南通然矣。上曰,畿內獨少雨澤矣。李思觀曰,外方不雨,則民皆曰,國家不知,而今皆言得雨矣。文川民曰,牟麥免凶,而水畓則不待雨。上曰,汝胡爲乎遠來?民曰,爲賣牛而來。上曰,牛者耕田之物,汝何爲賣牛?安州民曰,牟麥免凶,雨亦來。上曰,汝則何爲而上京?曰,爲白淸鹿茸上納而來矣。上曰,聞不覺驚然。予方服鹿茸,故使爾負重,不亦勞乎?上曰,外方皆雨,而大體不能均洽,若得三日沛然則可遍矣。上曰,辛受采來乎?晦曰,方來云矣。尙喆曰,臣北行時,問其消息,則方遊賢妙香山云矣。上曰,文宗在位,幾年,陵是何陵?晦曰,在位二年,陵是顯陵。上命普天,往藝文館,奉入列聖誌狀。濟恭讀畢,上命普天,使還奉于藝文館。同副承旨馳往垂恩廟,垂恩墓看審以來事,下敎。出榻敎尙喆請進湯劑。上曰,待下敎。上還入大內,諸臣以次退出。
壬辰五月二十一日申時,上御資政殿。坐直承旨·編次人,同爲入侍時,行兵曹判書蔡濟恭,右副承旨李亨逵,假注書朴思機,記事官李普天·李基崧,以次進伏訖。上命寫御製,亨逵書畢,上命編次人校準,濟恭讀畢奏曰,別無可校字矣。上命藥房提調入侍,賤臣承命出,藥房提調入侍。上命奏各邑狀啓後,上命承旨先退,諸臣以次退出。
上在慶熙宮。停常參·經筵。
自三更至五更,灑雨或下雨,測雨器水深一分。
自卯時至申時,日暈。
藥房都提調金尙喆,提調蔡濟恭,副提調韓必壽啓曰,兩日移次經宿月臺,仍行請對,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予一心,追慕爲民,謂以追慕,三次祗迎,一次伸禮,一日兩次親傳,亦於再明,當爲祗迎,誠淺誠淺,何聞何覿?謂以爲民,於此其猶待霈待霈,漠然漠然,憧憧沓沓,氣何暇喩?待敎入侍。
中宮殿·惠嬪宮,藥房口傳問安。答曰,知道。
傳于李漢豐曰,內局入侍于資政門。
藥房口傳啓曰,臣等朝者筵中,以持湯劑當入夕診之意,有所仰稟,而微誠未格,召命尙斳,門鑰將下,不勝抑鬱,玆敢相率冒瀆。伏乞暫許召接,千萬幸甚,惶恐敢啓。答曰,此時其雨之心,深矣,其止之。又下敎曰,政院下鑰後,當進水刺矣。
備忘記,明日祗迎後,仍宿憶昔窩,儀注安徐,入直侍衛,只入正時,皆依前。
李漢豐,以兵曹言啓曰,禁軍來秋冬等都試,因政府及本曹有故,限內不得設行,今已過時矣。在前如此之時,有仍停都試,代行祿試射之規,今亦依此擧行,何如?傳曰,允。
李漢豐,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
壬辰五月二十二日辰時,上御資政殿西月廊。藥房入侍,詣臺臺臣,追後入侍時,都提調金尙喆,提調蔡濟恭,副提調韓必壽,假注書申應淵,記事官申禹相·李基崧,醫官方泰輿·鄭允協·慶絢·徐命緯·金孝儉·李翊臣·金世彦,以次進伏。都提進伏問候,上曰,建功可憎矣。昨日則其雨其雨,今又如此矣。尙喆曰,聞畿內消息,則猶爲不晩矣。事天之道,豈可取必也?上曰,此處懸板,幾何?濟恭曰,四矣。上命濟恭讀之。上命醫官診脈。泰輿曰,脈候左右三部則調和,而脾胃則不足矣。允協曰,滑體脾胃,多不足矣。絢曰,脾胃似不足矣。命緯曰,度數雖調,而滑體頗不足矣。孝儉曰,脾胃似不足矣。翊臣曰,滑體多不足矣。世彦曰,滑體似不足矣。藥房提調,持湯劑入侍,上進御一貼,上曰,詣臺臺臣入侍。賤臣承命出去,與掌令張淀入來。張淀所啓。措語見上東呂·址淳等事,丁潤愼事,五得事,裵慶有事,鄭世柱事。上曰,勿煩。一行刀割金柱泰事。上曰,其勿復煩。諸臣以次退出。
上在慶熙宮。停常參·經筵。
太祖大王忌辰。
自昧爽至卯時,灑雨或下雨,測雨器水深一分。
自昧爽至巳時,灑雨或下雨,測雨器水深二分。
藥房都提調金尙喆,提調蔡濟恭,副提調韓必壽啓曰,齋心默禱,喜雨方始,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。有時有時,此雨此雨。吾民其庶幾,此心可少弛,而是誰賜?雖然,今番用心,萬古初,而以衰氣焦多日,氣果憊苶,何云建功?祗迎時見予焉。雖然,聞其快洽然後,予心可定也。
中宮殿·惠嬪宮,藥房口傳問安。答曰,知道。
備忘記,嗚呼,幾百年後得殿基,今日何祗迎,而料表得雨,是誰賜?親蠶處建少閣,況此乎?當詣舊闕,與時原任·九卿·正一品宗臣·都尉,依拜康寧殿舊基禮展禮而來。沖子同牌隨駕,前後廂,禁·御兩營軍六十名,挾輦軍六十名,挾輿軍二十名內入直,只入正時,皆依前。以駕轎當由夜晝介,展禮後,詣政府奉審先生案,副駕轎·留營留陣·憶昔窩宿,安徐。
傳于李漢豐曰,侍衛軍兵雨具。
又傳于曰,侍衛只入直。
以守宮史官望筒,傳于趙德成曰,以首爲之。
以吏曹正郞口傳望筒,傳于金頤柱曰,朝鮮侍從國,其君用心時,吏郞,何也置政院?
備忘記,幾乎霈然,若此若此,是何是何?卽予卽予。今者文臣,其雖偃蹇,豈比銓郞?卽該郞則焉敢若此?二正郞·二佐郞,可謂寒心。在鄕銓·郞正郞,爲大吉號里權管,佐郞爲小吉號里權管,三倍道付任,令帥臣狀聞,其代一體書入。噫,爲挾侍者,乘其君視昏,誤入兩門,幺麽銓郞,若是駭然,侍從太監朝鮮之意乎?在鄕諸侍從,一竝禁推。
吏曹口傳政事,以任希雨爲吏曹正郞。
吏曹口傳政事,以鄭景仁·奇彦鼎,爲吏曹佐郞。
以承傳色口傳下敎曰,如此之時當從容,政院所屬,雖借於軍門,盡爲銜枚,若有一人見闕,則禁喧郞廳,當記過矣。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
兵曹口傳政事,大吉號里權管尹光禮,小吉號里權管安鼎大。
備忘記,今年日侯,萬古初見,皆予皆予,其亦建功,予豈爲孟浪君乎?使予若此者,皆由建功,予豈忍每每俛首强飮乎?以此言於局房。
傳于金頤柱曰,內局入侍。
傳于李亨逵曰,都提調安心勿待命事,遣史官傳諭。
傳于李亨逵曰,奉審承旨入侍。
備忘記,中官鄭商佐,給牒敍用。
金頤柱,以禮曹言啓曰,文昭殿舊基,立碑事,命下矣。各項吉日,命日官推擇,則開基今五月二十五日申時,定礎同月二十七日卯時,立柆上樑同日午時,立碑來六月初三日午時爲吉云,以此日時擧行之意,分付,何如?傳曰,允。
李漢豐,以禁衛營·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
同義禁金光國疏曰,伏以臣,賦命嶔崎,性且疎迂,與世不耦,孤立踽行,如沙上之鳥耳。斂迹遠引,固是拙分之當然,而奈緣狗馬之賤,偏蒙日月之私,遲徊不便訣,寤寐不能忘者,是亦天植之不自已,而人孰能恕此,而憐悲其情迹也哉?以臣無似,濫躋至此,人忌鬼猜,理之必至,而至如昨冬人言,貽羞朝紳,臣實愕然傷悼,靜言思惟,終莫曉其所以也。噫,咫尺近密,荐承誤恩,以臣孤危之蹤,頻近耿光,有礙於傍觀者之眼目,久矣。滔滔此世,孰能自全?惟有閉門息影,分甘廢蟄,今於夢寐之外,伏奉金吾除旨,仰想記有之聖念,心神飛爽,以惶以感,顚倒叩謝,義分攸當,而滓穢之跡,望絶承膺,夙宵文陛,若隔前生,山恩海渥,圖酬無地。有臣如此,生亦何爲?迺敢收拾神精,涕血陳暴。伏惟聖慈,曲垂庶諒微衷之萬一矣,敢望重勘臣辜恩慢命之罪,仍令選部,勿復檢錄,以快人心,以靖私義焉。臣無任屛營祈懇之至,謹昧死以聞。答曰,省疏具悉。往者意外之斥,業已諒矣,可以勿說者,一何張皇?卿勿過辭,從速察職。
壬辰五月二十三日辰時,上御延和門。香祗迎後,仍詣景福宮,擧動入侍時,行都承旨韓必壽,左承旨趙德成,右承旨李漢豐,左副承旨李壽鳳,右副承旨李亨逵,同副承旨金頤柱,假注書申應淵·朴思機,記事官李普天·李基崧,以次侍立訖。上具翼善冠·黑〈圓〉領袍,出通陽門,御延和門,降輿香祗迎後,仍詣景福宮。乘輦路由夜晝古介,諸臣以次隨駕。上詣文昭殿舊基,四拜後,領府事金陽澤,判府事李昌誼,左議政申晦,左參贊鄭弘淳,右參贊李景祜,戶曹判書李思觀,禮曹判書具允鈺,藥房都提調金尙喆,提調蔡濟恭,以次進伏。上命入全張紙二張及承旨筆注書鍮硯,書文昭殿舊基,又書壬辰五月日立,命立碑殿基。上曰,監役,誰也?思觀曰,南顯老也。上曰,戶郞中,有開國功臣子孫乎?晦曰,李顯晢,廣平大君後也。上曰,工郞,誰也?幸政府時知入。上曰,今日復來,果爲無疑矣。上乘輿回駕,出光化門,歷臨議政府,降階四拜後升殿。命相臣參贊,奉先生案置案上,親覽後,仍命書傳敎。上曰,我朝凡事,貿貿皆若此,靈壽閣只書尊號,而建閣奉安,都摠府·宗親府·宗簿寺·廚院皆近事,而自乙酉以前,以御諱,故正堂皆奉安於北,而頃者初聞雖入于此,有先生案事,其後乃聞莫能奉審,尙今追悔。今日有事舊闕,來于咫尺,入來奉審,而嗚呼,宗親府只有御製,頃者聞焉,皆先拜以陛云,此則心以爲過,而噫,承旨筆·注書鍮硯,君若用之,皆藏封用他,意蓋不敢也。旣書于此,同時大臣,若摠府同奉,可也,旣修正于此,後則何敢列書,亦何敢置於臥房?今乃奉審,怳若指導,依都摠府·宗親府·宗簿寺,廚院例,廳北設藏櫃藏奉安,而雖其下,今者謄書褻慢,自今時任,更爲修正先生案事,分付。出傳敎上曰,今尋舊殿基,其豈偶然?延春門·延秋門·光化門·神武門,東西南北坊民,特爲限今年免役。出傳敎諸司預備,路由夜晝介。出榻敎回駕還御廣達門,命挾侍中官拿入。上曰,予將以宣光門入,汝何以延光門引導乎?仍命拿出。上還入大內,諸臣以次退出。
壬辰五月二十三日申時,上御集慶堂。藥房入診入侍時,提調蔡濟恭,副提調韓必壽,假注書申應淵,記事官李普天·李基崧,醫官方泰輿·鄭允協·慶絢·金孝儉·金光國·李以材·李益烍,以次進伏訖。提調進伏問,朝者勞動,受風多矣。聖體,若何?上曰,誠沓沓矣。濟恭曰,今夜之雨,誠殿下方寸之所得也。上曰,癢症太甚,皮部欲傷矣。提調曰,請問諸醫官。允協曰,太乙膏可治流沓矣。上命製入大乙膏。濟恭曰,雨澤欲下,則雖賤人,亦有搔癢之症矣。上命診脈。泰輿曰,脈候左右三部調均,而滑體似不足矣。允協曰,度數調均,而脾胃少不足矣。絢·孝儉·光國曰,脈候雖均,而滑體似不足矣。以材·益烍曰,左右三部調均,而脾胃似不足矣。上曰,注書與都提調入來。賤臣承命出去,與都提調金尙喆入來。藥房提調,持湯劑入侍,上進御一貼。上曰,光化門至勤政殿,稍遠乎?必壽曰,望之則近,而步數則頗遠矣。上曰,慶會樓石柱則壯矣。必壽曰,唐天使來見,亦稱其壯云矣。尙喆曰,故相臣豐原嘗曰,願奉我殿下,改建景福宮,更設六曹則好矣。奉審承旨任希敎入侍。上命讀祭物單子。上更進一貼。上曰,太乙膏有效矣。尙喆曰,請自諒,當進三貼矣。上命坐直承旨入侍。藥房先退。
壬辰五月二十三日酉時,上御集慶堂。坐直承旨入侍時,同副承旨金頤柱,假注書朴思機,記事官李普天·李基崧,以次進伏訖。上曰,鹿茸亦孟浪,如冷水矣。都提調金尙喆曰,幾百年後得此基,臣等之望,惟願聖算無疆,聖體安寧。上命韓必壽,讀兩南狀啓。上曰,此非濫載乎?尙喆曰,限則一千石,而兼載雜齎,故多矣。然而大舡不可輕載。必壽曰,坐直承旨入侍矣。上曰,戶郞·工郞,誰也?頤柱曰,李顯哲卽李顯祿之四寸,鄭日煥卽鄭澈之後孫。上曰,金頤柱年,幾何?曰,四十三。上曰,予將見玄孫矣。上曰,金光國年,幾何?必壽曰,六十餘矣。上聞光國疏中有礙眼目之說。上曰,是或然矣。見辱於誰也?必壽曰,見駁於安鼎大,而臣與羅忠佐等,同被矣。上曰,都承旨讀此,異矣。蔡濟恭曰,更進湯劑一貼,則好矣。上曰,一百歲之人,豈皆盡飮建功乎?濟恭曰,彼皆不識不知之中,自囿於春臺壽域之化,眞所謂莫非爾極也。上曰,自光化門至文昭殿而遠乎?必壽曰,自勤政殿至親蠶壇近,自光化門至文昭殿遠矣。上曰,無學誤尋到此之說,是乎?必壽曰,然矣。尙喆曰,邵康節亦於寺樑,有先知矣。上曰,慶會石柱,唐使亦壯之矣。尙喆進湯劑,上曰,予非謙讓也,如此故不爲也。上曰,奉審承旨來,何遲?必壽曰,摘奸非一處,故遲矣。上進湯劑。上曰,卿等使予進二貼乎?尙喆曰,然矣。上曰,更爲取來。濟恭承命出。上曰,都承旨年,幾何?必壽曰,五十八矣。尙喆曰,開國功臣中一人,卽都承旨之先祖也。必壽曰,臣之十三代粗尙質,得朝鮮國號而來。上曰,以此功承襲乎?尙喆曰,尙質之孫明溍,亦功臣也。奉審承旨李壽鳳入侍。上曰,尹在德爲文臣乎?必壽曰,直赴故,將來爲文臣矣。上曰,雨澤,何如?壽鳳曰,雨則不及城內,而農事無急,麥則好矣。上曰,今日時原任,皆見殿基,必然無疑乎?必壽曰,舊闕圖,不過斟酌,文獻備考,信文也,萬無一疑。上曰,然矣。必壽曰,旣有天理,則豈無地理?臣雖不知地理,而自白岳山落而爲景福宮,一枝爲昌德宮,南山在前,地理,好矣。上曰,比之開城府,則漢陽錦繡山,平壤,何如?必壽曰,平壤,箕子所都,故有名而不及此矣。上曰,慶州,何如?必壽曰,雖秀麗,而無三角·道峯之奇矣。臣昔聞朱之蕃,以金陵人,來觀鴨鷗亭書曰,天下第一江山,人云外國山川,何贊之過,乃去天下二字。以金陵之人,猶謂此第一,則可知其好矣。上更御湯劑。上曰,幸舊闕時,予欲添濕裏衣而未能。濟恭曰,齋心默禱,自有應驗,何計多少?上命退,諸臣以次退出。
上在慶熙宮。停常參·經筵。
藥房都提調金尙喆,提調蔡濟恭,副提調韓必壽啓曰,昨日親詣舊闕,展拜文昭殿舊基,仍臨政府,向午回鑾,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。須看日候,雖雨旋止,欲霈靳霈,憧憧沓沓,其本惟湯,何時霈然,何時周洽?由一人致旱,由一人靳霈,須看須看,霡霡霂霂,此誠建功,此誠建功,氣何暇諭?待敎入侍。世孫氣候,亦一樣。
中宮殿·惠嬪宮,藥房口傳問安。答曰,知道。
李漢豐,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。答曰,知道。
備忘記,昨今年於予誠太康,仲春以後,果飯相熟,吹笛相連,一猶太康,況幾次乎?今予逢今年,已是千千萬萬料表,則兼有千千萬萬大康乎?昨年資政三日,於予已太康,今年舊闕豎石,於予亦大康,此等時也,宜抑建功,若是兼勸,甘霈何洽?今予用心,生來果初,幾雨旋晴,萬古初見。以背欲受照陽,暮年爲民,何耐?卿等若休請,霈然必隨然。開眼以臥,此心切悶。今者此敎,若圖卽景,諒此諒此,寬予寬予。
備忘記,得均洽見太陽,昨夕與夜,用心萬倍,今者心悶,猶欠均添,何心寢,何心食?由何以然?仍予涼德,仍予涼德。一心建功,相持建功,相持建功,果功果功,幾乎霈然,此漢若此,昨日兩飮,欲效沖子,竟夕其雨其雨,朝見太陽,朝見太陽,孰敢勸建功,孰敢奉湯鈔?以一代萬,一倍乎心。
備忘記,昨日幾乎霈然,今日須看雲漢,其何其何?建功建功。心靜㦖旱,而勝於建功。前後幾雨,此湯造物,奉此來者,角圈扁鵲,開鈔灌者,屛帶扁鵲,兩扁鵲相爲造物,幾乎幾乎?漠然漠然。一飮用心,再飮用心,須驅此扁鵲,拘留金商門。
以承傳色口傳下敎曰,今番御筆刊印,一件內入,五字明日當書下,今月內立之事,分付。
藥房口傳啓曰,臣等雖伏承待敎入侍之批,伊後再次傳敎,辭旨轉嚴,旣不敢遽然求對,亦不敢晏然退處,方此來伏閤外,以冀天心之垂憐,卽又縷縷聖敎,雖出於反躬之意,第念南州之建廟,北苑之豎石,罔非光聖孝也,合天理也。今此太康之諭,誠其知何爲而發也。湯劑不關於雨暘,前後筵奏,整悉無餘,而召命不下,日勢已晏,焦迫之極,不得不冒罪煩聒,亟賜召接,俾陳衷懇,千萬至祝,惶恐敢啓。答曰,今者憧憧,加於霂霂,尺餘中禁,前導爲能,驕乘中官,聞請踊躍,其君自悶,每聞風聲,輒問何風,休請便予,爲予祝霈。數十餘字,寔由方寸。
口傳再啓曰,臣等祗伏閤外,顒俟召命,聖敎又降,辭旨懇惻,臣等豈不知數十字敷心之諭,亶出於對越默禱之至誠,而第念昨日之雨,旣解三農之渴,同雲之霈,必有方寸之得,何殿下過自憂勞,不念保嗇,徒下不可承之敎,反拒所當進之劑乎?徊惶焦迫,更此呼號。伏乞少回天心,俾卽入侍,千萬幸甚,惶恐敢啓。以承傳色口傳下敎曰,猶其雨,其雨止之然後,當進水刺,其止之。
又下敎曰,欲進水刺,便休,其止之。
又下敎曰,政院卽內局政院耶?斯速下鑰。
又下敎曰,內局如是,故如此,知政院閉門後,當進水刺,其止之。
答曰,知道。去然後當進水刺,方露處,卽爲退去。
傳于金頤柱曰,金番御筆,前後面刊印,皆簇子入,盛櫃以入。
韓必壽,以禮曹言啓曰,文昭殿舊基碑,今五月內立之事,命下矣。立碑吉日,更令日官推擇,則今五月二十八日,二十九日,俱有拘忌,三十日午時爲吉云,以此日時擧行之意,分付,何如?傳曰,允。
李漢豐,以兵曹言啓曰,今五月二十二日,公州居幼學南埰稱名人,自興化西挾門入來,鳴申聞鼓,依定式下該曹推問,何如?傳曰,允。
李漢豐,以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
上在慶熙宮。停常參,只晝講。
申時下雨,測雨器水深一分。
藥房都提調金尙喆,提調蔡濟恭,副提調韓必壽啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夙宵此心,曾已諭矣,而今年用心,近八其初,因予涼德有此,因予太康悶此,夙宵用心,其皆此也。其雨其雨,徹宵漠然,一人若此,悶何言乎?皆由建功。次對入侍。
中宮殿·惠嬪宮,藥房口傳問安。答曰,知道。
傳于李亨逵曰,晝講兼行,入侍單子,置之。
傳于李壽鳳曰,兵判·禮判·戶判·編次人·禮房承旨,同爲入侍。
傳于李亨逵曰,次對·晝講,竝入侍。
又傳于曰,入直侍衛依前。
以承傳色口傳下敎曰,卽爲祗迎,卽爲整待,大祝以入直儒臣爲之,諸執事皆以入直塡差。
備忘記,其雨何望?太陽益甚,只切焦悶,心何及他爲?靜而思之,此亦國網。曾前雖有前道臣在京等第,亦有新道臣限滿等第者。故古亦有舊道臣取於等第者,使舊伯留近一朔,殿最後交龜,今乃初聞,其伯心惜,故雖允,此亦關係國綱者,其若不諭,諺云朝鮮前例,國亦將爲淸名類時體,忠淸道臣,其令明日辭朝。
以承傳色口傳下敎曰,其君來臥此處,而入侍中官外,內班院中官偃便,內班院掌務,牌招立庭,分付。
以承傳色口傳下敎曰,欲知時刻,分付禁漏,今夜更點,各別精下。
以承傳色口傳下敎曰,柏府·薇垣下諭後,此時過限者,臣道無矣。如有過限者,施以刊版之典。
備忘記,今下弓矢,廢茂山萬戶張世傑處,給送。
韓必壽,以吏曹言啓曰,司僕寺正金文淳呈狀內,身病甚重,勢難察仕云。依例改差,何如?傳曰,允。
李漢豐,以兵曹言啓曰,忠翊衛將朴敦行,以前任順天營將,交龜在於四月初旬,而已至兩朔,尙不上來,但該廳番次之苟簡,今已過限,依例改差,何如?傳曰,允。
又以兵曹言啓曰,卽接昌德宮衛將牒報,則永肅門外,中松一株,年久腐傷矣,去夜折落云。依前例令該所斫去之意,敢啓。傳曰,知道。
李漢豐,以訓鍊都監·一二所巡廳·左右捕盜廳言啓曰,去夜無犯夜人被捉之意,敢啓。傳曰,知道。
李亨逵,以義禁府言啓曰,前大司諫李徽中,前司諫李恒祚,前獻納徐有元,前正言宋霮·韓後樂,前持平盧瑞國,輔德李鎭衡等,一竝禁推事,傳旨啓下矣。李徽中時在京畿果川地,李恒祚時在通津地,宋霮時在驪州地,盧瑞國時在楊根地,徐有元時在江原道三陟地,李鎭衡時在淮陽地,韓後樂時在忠淸道洪州地云,依例發遣府書吏羅將,竝拿來,何如?傳曰,允。
吏曹判書朴相德疏曰,伏以新授本曹佐郞鄭景仁,罷官未敍,而誤擬受點,此罔非臣昏謬不事事之致,臣誠滿心慙悚,無以自措。念臣受任未幾,做錯相續,每煩瀆撓,輒增惶恐,雖荷寬恩,獲免罪戾,而其何可晏然仍冒於職次乎?伏乞聖明,亟命鐫削臣本兼職任,仍治臣不職之罪,以安私分,以嚴邦憲,郞官望筒,亦令勿施,不勝幸甚。臣無任屛營祈懇之至,謹昧死以聞。答曰,省疏具悉。一時做錯,其何撕捱?鄭景仁特爲敍用,卿其勿辭行公。
壬辰五月二十五日卯時,上御集慶堂。禮房承旨編次人·禮判,同爲入侍時,兵曹判書蔡濟恭,禮曹判書具允鈺,左副承旨李壽鳳,假注書朴思機,記事官申禹相·李基崧,以次進伏訖。上曰,幾日當立碑?壽鳳曰,今三十日矣。上曰,戶禮判入來乎?壽鳳曰,戶判在碑後所,禮判入來矣。上曰,好筆入來。賤臣承命出,持筆以入,上改書碑面五字,命賤臣出給戶郞。上命書南郊祈雨祭文,壽鳳書之。上命編次人讀奏,濟恭進讀。上又命北郊祈雨祭文書之,壽鳳又書。上命祈兩祭文,禮房持去。仍命設行晝講。上曰,若此若此,月將晦矣。復何遲待?祭文製下,前期致齊,再明受香,卄八日南郊,遣重臣,三次祈雨祭爲之事,分付儀曹。大祝,以儒臣塡差,諸執事另擇,再明當香祗迎,仍宿憶昔窩,儀註安徐,只入正時。入直侍衛,皆依前。出傳敎上曰,嗚呼。事神宜誠,欲命此,今日其雨,一倍于前,其命三明,呼寫祭文,其猶若前。凡祈雨祭,卽不卜日,若是寬日,若宋宗某日雨者也。雖衰,忍爲此,其令今日祗迎,明日設行,而凡諸等事,依初下敎,知悉另飭。出傳敎
壬辰五月二十五日辰時,上御集慶堂。藥房入診入侍時,都提調金尙喆,提調蔡濟恭,副提調韓必壽,假注書申應淵,記事官申禹相·李基崧,醫官方泰輿·鄭允協·白文昌·崔尙圭,以次進伏訖。尙喆問夜間,聖體調攝,若何?上曰,一樣矣。痰候,何如?上曰,一樣矣。寢睡·水刺之節,何如?上曰,亦一樣矣。中宮殿氣候,若何?王世孫氣候,亦若何?上曰,竝一樣矣。尙喆請診脈候,上命診脈。泰輿曰,脈候左右三部調均,而滑體一樣矣。允協曰,脈候左右三部,脾胃滑體一樣矣。文昌·尙圭曰,脈候左右三部調均,而滑體亦一樣矣。上命進湯劑,進御一貼。上又命進湯劑,更進一貼。諸臣以次退出。
壬辰五月二十五日辰時,上御集慶堂。晝講入侍,次對追後入侍時,知事李景祜,特進官李章吾,參贊官李漢豐,侍讀官鄭好仁,檢討官金履禧,假注書朴思機,記事官申禹相·李基崧,以次進伏訖。上講大學,自新民章,止此謂知之至也。上命上番進講,次命下番進講。講畢,上曰,奏文義也。好仁曰,顧諟之義,卽念念不忘,未嘗放過之意,願留意焉。履禧曰,緝熙之緝字,與止善,同矣。上曰,與安汝止,同矣。予於文王之五止,未能一焉,徒聞旱,實愧矣。景祜曰,顧諟之意,卽甘監在玆之義,願蓋加勉。上曰,旣曰克明德,又曰顧諟天之明命。又曰克明峻德,予深玩味矣。景祜曰,一節深於一節。上命次對。左議政申晦,右參贊李景祜,戶曹判書李思觀,行副司直李章吾,禮曹判書具允鈺,行副司直金器大,掌令鄭彦暹,校理鄭好仁,事變假注書具性玉,以次進伏訖。都提調金尙喆,提調蔡濟恭,副提調韓必壽進伏曰,夜間聖體,若何?上曰,一樣。寢睡·水刺之節,何如?上曰,一樣。尙喆曰,俄見漢江別將報狀,則江水漲矣。上曰,報狀入之。上曰,李漢豐曾爲承旨乎?熟矣。上曰,今聞大臣所奏,漢江加漲,則宜有單子,而尙無消息,疑也,今乃是焉。若頃者雲觀官員,測雨器晩報事,當令都監決棍,而其方致齊,只汰去,若此則其何今到,而若是遲滯乎?該堂,從重推考。出傳敎上曰,頃者擧措,誠不周察,而問其心由於愛君,方當悶早,凡諸疏釋,況大官乎?李溵付處,特爲放釋。大官若此,況重宰乎?前判書李昌壽,參判李潭,參議權噵,前判書元仁孫竝敍用,李最中給牒敍用,洪良漢特放,其時諸承旨,飭已行,皆給牒敍用。出傳敎上曰,右相在稷山,幾日當來?予謂愛君人,必以予謂有意也。李昌壽安知李亨元之爲,如此疏乎?晦曰,卽見黃海監司李在簡牒報,則備陳今年麥農不實之狀,仍請各邑麰還元數中,或三分二,或折半,以秋穀代捧矣。麰還代捧,已多其例,而此時民情,不可不念,詳察山沿被災之輕重,或折半或三分一,許令代捧之意,分付,何如?上曰,依爲之。出擧條晦曰,江原監司金鍾正放未放啓本中,備局所管足配罪人仍秩,竝依啓聞施行之意,分付,何如?上曰,依爲之。出擧條新寧縣監金恕行,一司除署經,延日縣監金省身,一體今日內辭朝事。出榻敎尙喆請進湯劑,上曰,與卿期矣,見忠淸道雨澤狀啓,然後當御矣。濟恭曰,百姓重乎,宗社重乎?殿下之自輕,所以輕宗社也。尙喆曰,殿下縱自輕,奈宗社何?上進湯劑。上曰,今日之進御,感於提調之言,而實非爲民之意也。尙喆曰,自上謂感於臣等之言,臣等則自賀於今日之進御也,請更進湯劑。上曰,一猶過矣。其可再乎?尙喆曰,以建功致旱之敎,請見今勿下。上曰,九年之水,無日不暘,七年之旱,無日不雨,此齊東之言也。必壽曰,不幸有凶歉之患,當思救荒之道,君臣講究,宜矣。上曰,兩南麥,好乎?尙喆曰,好矣。畿內亦豐,兩西稍下矣。尙喆曰,湯劑之進,何言於敬天?上曰,上天臨矣。濟恭曰,上天降臨,則天亦喜矣。殿下仁熟義精,燭理如何,而每拒不當拒之湯劑乎?如此之時,諸承傳色偃便,皆越捧,待秋成安徐。出榻敎上命退,諸臣以次退出。
壬辰五月二十五日巳時,上御延和門外。香祗迎入侍時,行都承旨韓必壽,左承旨趙德成,右承旨李漢豐,左副承旨李壽鳳,右副承旨李亨逵,同副承旨金頤柱,假注書申應淵·朴思機,記事官申禹相·李基崧,以次進伏訖。上具翼善冠·黑紗袍,乘輿出通陽門,御延化門,上命撤帳,仍命賤臣,往觀祭文畢寫與否。南壇·北郊受香訖,禮房承旨,馳詣南壇,同副承旨,馳詣北郊,奉審以來事。出傳敎上命賤臣,召奉常寺官員以入。上問南·北郊從何路。必壽曰,南壇自南門出,北郊自彰義門出。奉常寺官員進伏,南壇尹謐,北郊李陽輔,而精爲奉安,挾雨備之意,進奏。都提調金尙喆,提調蔡濟恭,副提調韓必壽進前,請進湯劑,上不爲進御,仍詣憶昔窩。諸臣以次退出。
壬辰五月二十五日三更五點,上御延和門外。殿座入侍時,行都承旨韓必壽,左承旨趙德成,右承旨李漢豐,左副承旨李壽鳳,右副承旨李亨逵,同副承旨金頤柱,假注書申應淵·朴思機,記事官申禹相·李基崧,以次侍立訖。上具翼善冠·黑紗袍,乘輿出延和門外,俯伏。上命入漏注通儀。都提調金尙喆,提調蔡濟恭進伏曰,昨雨所得,不下一犁矣。仍請進湯劑,上不應。尙喆曰,今已四更三點矣。壇禮,似已異矣。上又不應。尙喆曰,齊居,已千萬切迫,今又露處一席上,地氣陋濕,臣則竊以爲反不如親爲行祀之愈也。如此風露,露處移時,誠切焦迫矣。昨日之雨,所得多矣。南·北郊禮似畢,請還內。上曰,肇慶廟祝文,以孝曾孫書之乎?周書所謂有道曾孫之意,云何?周王自有所得,故云爾矣。尙喆曰,俟天休命四字,好矣。上曰,兵參李廷喆乎?曰,然矣。上曰,金用謙入直乎?曰,不入直矣。上曰,李廷喆之安心得壽,恰似安允行矣。上命政院吏,開開陽門,出南大門,知入行祀已成與否。上命禁漏官,時刻知入,禁漏官白寅正二刻。上問漏儀,則五更三點,乃寅正三刻,而謂之正二刻,何也?禁漏官曰,隨夏至節候矣。上曰,自鳴鍾,用工夫多矣。上曰,鄭運維爲通淸時,豈望堂上?又豈望至於判書乎?眞其八字。上還入大內,諸臣以次退出。
上在慶熙宮。停常參·經筵。
齊宿翌日,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
傳于韓必壽曰,忠淸監司留待入侍。
傳于李碩載曰,內局入侍,忠淸道臣同爲入侍。
傳于李壽鳳曰,時服入侍。
備忘記,近者若此者多,此豈求對事乎?良可駭也。雖當次待下敎,亦有前例,則焉敢若此?亦涉寒心也。其亦莫重下敎,置膝者同也。
備忘記,明日崇政東月臺晝講,當見鄕民待令,待下敎只入正時。
殿座罷後,政院·玉堂·藥房口傳問安。答曰,知道。
有政。吏批,判書朴相德進,參判李重祜進,參議徐命善進,左副承旨李亨逵,以李世澤爲大司諫,權穎爲司諫,蔡廷夏爲持平,金煊爲獻納,鄭景仁·南胄寬爲正言,金基大爲副應敎,柳義養爲修撰,閔百興爲刑曹參判,邊聖遇爲佐郞,李奭輔爲戶曹佐郞,崔夢喦爲右通禮,安宗仁爲監察,金載祿爲司僕正,李最中爲左副賓客,李最中爲校書,提調李昌壽爲觀象提調,元仁孫爲宗廟提調,李潭爲司饔提調,鄭尙淳爲造紙提調,兵曹正郞尹弼秉仍任事承傳,承文著作單朴鎭宇,學諭單金奎祥。
兵批,行判書蔡濟恭病,參判李廷喆病,參議沈鑧入直進,參知南玄老病,左副承旨李壽鳳進。
以李行源·洪九瑞·金文淳爲副護軍,以李昌壽·元仁孫·李最中·李潭·權噵·宋榮中·蔡緯夏·沈勗之·趙宗鉉·沈頤之·任希敎·李昌任·洪樂純·安兼濟·李世澤·李宅鎭爲副司直,金光藎·金履準爲副司果,閔致協爲副司正,李再煥爲城機別將,洪成龜漢江別將,申大顯爲副護軍。
金頤柱啓曰,禮曹判書具允鈺,有稟達事,來詣請對矣。傳曰,不知而爲之,其置之。
備忘記,凡此等事,若循例爲焉。雖然,於特敎,豈拘此例?於命大臣攝處,其猶親爲,於先處其亦後也。前例皆然,則於今用心時,聞禮判求對,心動,若何?問也駭然。當該求對禮判,正若關西道臣時,其涉徑先,特解見任。
傳于李壽鳳曰,承旨其若禮判,當該承旨遞差。
又傳于曰,更思之,事勢似然。禮判下敎,承旨下敎,置之,明日入侍,待下敎擧行。
傳于金頤柱曰,內局入侍。
金頤柱,以奉常寺言啓曰,東籍親耕田所種大麥打作,則所出爲三石十斗,少麥打作,則所出爲一石五斗之意,敢啓。傳曰,知道。
李壽鳳,以兵曹言啓曰,今五月二十四日酉時量,別監延仁孫爲名人,直走申聞鼓前,以頭撞之一次,故問其委折,則與其同類,有所相詰云。申聞鼓法意,何等嚴重,而身爲掖屬,有此驚愕之擧,萬萬駭然,令攸司照律嚴處,何如?休紙還下
李壽鳳,又以禁衛營言啓曰,本營新番慶尙道五哨軍兵點考,則其中金海軍一名,無端闕點。莫重宿衛之卒,如是疎虞,其在軍制,萬萬驚駭,該邑守令,令本道指名現告,拿問處之,監點虞候鄭榮祚,矇不致察,有此闕點之弊,不可無罪,罷職,本道右兵使李廷壽,亦難免不能檢飭之失,從重推考,闕點軍一名,令該邑卽速克定上送之意,分付,何如?休紙下
李碩載,以御營廳言啓曰,本廳來六月七月兩朔應立前部左司屬,慶尙左道五哨軍兵六百七十名,已爲逢點整齊矣。六月初一日,與前司軍兵替代後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立前部中司屬,慶尙左道五哨軍兵,七月二十五日,京中逢點,八月初一日,與左司軍兵,當爲替代立番,趁期調送事,本道監·兵使處,依前知會之意,敢啓。傳曰,知道。
又以禁衛營言啓曰,來六月當十二番後部右司屬,慶尙左道二哨,右道三哨,合五哨軍兵,逢點實數六百五十一名,已爲點閱整齋,來六月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來八月當十三番後部後司屬,慶尙左道五哨軍兵,來七月二十五日,京中逢點,依例準二朔立番之意,本道監·兵使處,預爲知委,何如?傳曰,允。
李亨逵,以義禁府言啓曰,帥臣虞候,旣嚴處,則況當該守令乎?問于道臣,旣其地充軍事,命下矣。當該守令,令該道道臣,指名狀聞後,卽其地充軍,何如?傳曰,允。
又以義禁府言啓曰,忠淸道稷山縣付處罪人李溵,特爲放釋,淸州牧投畀罪人洪良漢特放,承傳啓下矣。竝放送事,分付道臣之意,敢啓。傳曰,知道。
又以義禁府言啓曰,龜城前府使喪人李興遠,以軍餉及還上虛錄反作罪,依本律施行事,傳旨啓下矣。李興遠今已拿囚,而取考律文,則續大典倉庫條云,虛錄反作守令,徒三年定配,又五年禁錮,大典推斷條云,犯私罪,杖一百以上之罪,告身盡行追奪,續大典指斷條云,徒流以下之罪,喪前所犯,而喪後發覺者,從勘斷時,收贖載錄矣。李興遠徒三年定配,以喪前所犯,依法典收贖,告身盡行追奪,五年禁錮,放送,何如?傳曰,允。
又以刑曹言啓曰,延仁孫永宗鎭充軍事,命下矣。依傳敎,罪人延仁孫,京畿永宗鎭充軍定配之意,敢啓。傳曰,知道。
又以禁衛營·一二所巡廳·左右捕廳言啓曰,去夜犯夜人,無所捉,敢啓。傳曰,知道。
以忠淸監司狀啓,牙山等邑居私奴石興等燒死事,傳于趙德成曰,令本道恤典擧行。
敎忠淸監司宋載經書。王若曰,自古四國分釐之寄,得人爲難,于今一路專制之權,非才莫可。矧玆殷憂惕慮之日,可無周爰咨度之臣?睠彼湖西地方,實我海東天府。壯山河周遭之勢,美哉,百濟之遺基,接舟車往來之便,允矣,兩南之通道。苟非周詳而鍊達,素抱彌綸之才,則何通變而弛張?克盡撫綏之責,方軫惟心之簡,孰膺方面之需?惟卿志旣剛方,才又通敏,雅望歷揚於華貫,久掌鳳掖之絲綸,利器可驗於盤根,暫試龍灣之保障,蓋此任難其人矣。當是時,屬之子乎?玆授卿以守忠淸道觀察使兼兵馬水軍節度巡察使公州牧使,卿其祗服寵靈,益勉忠悃。勸農桑而興學校,必察治道之當先,勵風俗而振紀綱,無忽時措之攸急。率循舊典而裁稟,一任長策之便宜。於戱。甘雨隨車,薰風露冕,錦水開幕,卽三世甘棠之鄕。玉節觀風,佇一方福星之頌。故玆敎示,想宜知悉。
持平李祖源疏曰,伏以臣於見職,豈有一毫堪承之望,而怵畏義分,黽勉出肅,間嘗一登天階,不過謄傳故紙,反顧循省,歷月冞愧,且念臣母,素患塊癖之症,重傷暑風,自夜添劇,胸腹絞痛,支體厥冷,中焦幾乎痞塞,元氣殆不收拾,連灌藥物,少無應效,臣方左右挾將,焦遑罔措,目下情勢,萬無離捨供職之望。玆敢不避猥越之罪,仰瀆仁覆之下。伏乞聖慈,俯垂諒察,亟命遞改,俾便救護,千萬幸甚。臣無任屛營祈懇之至,謹昧死以聞。答曰,省疏具悉。爾其勿辭,護焉。
壬辰五月二十六日辰時,上御集慶堂。藥房入診,忠淸監司,詣臺臺臣,追後入侍時,都提調金尙喆,提調蔡濟恭,副提調韓必壽,記事官李鼎揆,記事官申禹相·李基崧,醫官方泰輿·鄭允協·徐命緯·金孝儉·李翊臣·白文昌等,以次進伏訖。尙喆曰,夜間聖體,若何?上曰,一樣。寢睡·水刺之節,亦何如?上曰,一樣。尙喆進湯劑,上曰,日旱如此,予何心飮建功乎?尙喆曰,民事雖甚悶迫,而聖上之用意如此,臣等誠焦悶矣。必壽曰,以麥事觀之,則秋事可知。今聞兩麥登稔云,秋農可占矣。上曰,此言是矣,而目前所見,可悶矣。仍進御湯劑。上曰,差備待令人,鳴申聞鼓,其亦萬古初聞,當臨門嚴問,訓將只領金鼓待令,侍衛只入直。出傳敎上曰,近者爲侍從者,以近畿爲家者,其涉駭然。故勿論軍職與否,以一體禁推下敎,則誤傳以時任臺臣捧傳旨,其涉不察,時任臺臣,仍爲禁推,待各道周洽狀聞以放,其他侍從人,勿論軍職與否,一體禁推,依此決放。誤傳下敎中官及誤聽承旨,一倂越捧一等。兩司有闕,代政官牌招,以在京無故人備擬。出傳敎上曰,柏府其有三人,自可須資,其何尋常,亦何捧納?其章雖例批,此時宜飭,捧納承旨,從重推考。該房雖若此,此等之時,袖手傍觀,諸承旨亦爲推考。出傳敎上曰,戊申年及期上來,焉敢若此?當該兵使,令該府處之,當該虞候,令兵使決棍充軍,兵使代,令該曹口傳備擬,今日辭朝。出傳敎上曰,一時飭勵,何敢撕捱?旋爲謂用,意亦有在,亦何撕捱?只推,更爲牌招察任。出傳敎上曰,此萬古所無。行首張大受及延仁孫,令都監待令,當該承言色洪碩海,亦爲待令。出傳敎上命忠淸監司·詣臺臺臣入侍。賤臣承命出來,忠淸監司宋載經,掌令張淀,與入進前。上命讀宣諭帖後,載經先退。淀曰,請黑山島定配罪人鄭世柱,依律處斷。措辭見上上曰,勿煩。淀曰,請還寢島配罪人裵慶有減等之命,依律處斷。措辭見上上曰,勿煩。淀曰,請大靜縣定配罪人丁潤愼,亟命依律處斷。措辭見上上曰,勿煩。淀曰,請還寢東呂·址淳等還配之命,更令王府,嚴鞫得情。措辭見上上曰,勿煩。淀曰,請黑山島爲奴罪人五得,依律處斷。措辭見上上曰,勿煩。一行刀割淀曰,請還寢定配罪人金柱泰減等之命。措辭見上上曰,其勿復煩。諸臣以次退出。
壬辰五月二十六日辰時,上御建明門。殿座入侍時,行都承旨韓必壽,左承旨趙德成,右承旨李漢豐,左副承旨李壽鳳,右副承旨李亨逵,同副承旨金頤柱,記事官李鼎揆,假注書朴思機,記事官申禹相·李基崧,以次侍立訖。上具翼善冠·袞龍袍,乘輿出通陽門,御建明門殿座。上命宣傳官,進金鼓,依例擧行。上命失措宣傳官記過,延仁孫拿入,三匝假揷。上曰,申聞鼓以四件事懸之,而汝空然以頭撞之,若不治汝,法將不嚴。汝何爲爲此?仁孫曰,今日受祿而去,空然爲上別監所辱,自然頭當於鼓矣。上曰,曾有鳴午鼓者,而猶爲嚴治,則況申聞鼓乎?以汝爲永宗鎭充軍。仍命解縛拿出。上命張周大拿入。問年幾何。曰,四十四。上曰,汝父有功矣,豈汝之有功,而敢藉重於莫重之地乎?仍命拿出。上命承言色洪碩海拿入。上問,年幾何?曰,六十四。上曰,汝年則多矣。今歸汝家,以充七十,可也。上曰,記過宣傳官,分揀。蔡濟恭請慶尙右兵使,以李漢豐擬入。上曰,好矣。上曰,帥臣·虞候,旣嚴處,則況當該守令乎?問于道臣,卽其地充軍。出傳敎上曰,此事關係軍務,故下敎,而在京乏人云,欲擬人,承旨意謂得人,旣聞名,何待其望?承旨李漢豐,慶尙右兵使除授,其令待朝辭朝,前承旨李碩載除授,牌招察任,房順房。出傳敎上曰,今者延仁孫處分,蓋所以嚴隄防也。噫,設此鼓,其亦繼述,則豈有令人頭撞者乎?此後非四件事外,鳴此鼓者,非特勿施,勿論士庶,嚴刑三次後,海島充軍事,定式施行,以示予嚴隄防之意。其或有若趙靖世子,雖關係四件,申聞土主者,亦爲勿施,依此律施行事,分付。出傳敎上仍乘輿出延光門,御紫極門俯伏。移時仍乘輿還入大內,諸臣以次退出。
壬辰五月二十六日申時,上御集慶堂。藥房入診,左相追後入侍時,都提調金尙喆,提調徐命膺,副提調韓必壽,記事官李鼎揆·申禹相·李基崧,醫官方泰輿·鄭允協·徐命緯·金孝儉·李翊臣·白文昌,以次進伏訖。尙喆曰,勞動之後,聖體,若何?上曰,一樣。尙喆進湯劑,上進御。尙喆曰,左相來待矣。左相入侍事,下敎。出榻敎賤臣承命出來,左議政申晦,與入進伏。晦曰,勞動之後,聖體,若何?上曰,一樣。晦曰,臣於罷漏前行祀事,待開門入來,故夜間事,全不知之,不卽入候,誠萬萬惶恐矣。上曰,何必若是耶?仍命退去,諸臣以次退出。
上在慶熙宮。停常參,只晝講。
藥房提調徐命膺,副提調韓必壽啓曰,昨日移次經宿,旋又臨門酬應,勞動旣多,伏未番夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夙宵焦悶,正謂今予,氣何暇諭?月臺入侍。
中宮殿·惠嬪宮,藥房口傳問安。答曰,知道。
李壽鳳,以都摠府言啓曰,今日入直內三廳,武兼禁軍及軍兵等,當爲中日習射,而殿座相値,不得爲之之意,敢啓。答曰,知道。
備忘記,於今此諸畵,猶有庶幾而已,見一朔甘霔然後,庶幾霈然挾月,憧憧此心,與爲己爲人學,異焉,此豈爲予?卽爲民也。誰將予意,籲於蒼穹歟?切悶切悶。
備忘記,得霈得霈,靦然靦然。靦然其亦歇後,致此一人焦悶,衆民建功建功,誠爾誠爾,何心復飮,何心復飮?言於內局,諭諸扁鵲。
傳于李壽鳳曰,宣傳官一員待令,騎馬一匹立之。
殿座罷後,政院·玉堂·藥房口傳問安。答曰,知道。
齋宿罷後,政院·玉堂·藥房口傳問安。答曰,知道。
藥房口傳啓曰,臣等月臺控籲而不得請,掖門瀆擾而不得請,齋居穆淸,呼籲路阻,誠不勝抑鬱焦迫之至。語云明主可以理奪,臣等敢以一言仰陳,而祈雨之道,必使上下情志交孚疏通然後,可以感陰陽之敷暢,致千里之滂沱,而今常御之湯劑,尙未進一貼,俾臣等有懷莫陳,有情莫達,其於大聖順人情召天和之道,果何如哉?伏乞暫許臣等持湯劑入侍,以伸區區下情,千萬幸甚,惶恐敢啓。無排答
以承傳色口傳下敎曰,古有貂不足狗尾續之文,一處錚鼓軍二命,而京軍所在處,以禁漏官員同在云,官員汰去,知名入。
又下敎曰,聞之而謂之如前云,禁漏官汰去。
又下敎曰,承傳色駭然,坐於承旨之前,仍爲傳命,越捧一等。
又下敎曰,五衛將吳道元,以年老之故,命拔內巡,中官誤傳,中官金尙太汰去。
又下敎曰,承旨之前,仍坐傳命,承傳色一體汰去。
又下敎曰,中官及部將·禁漏官下敎,一竝安徐。
傳于李壽鳳曰,如此之時,以來處不知之人爲之耶?當該部將汰去。
以承傳色口傳下敎曰,果是前例,則禁漏官員及部將下敎,置之。
李壽鳳,以兵曹言啓曰,昌德宮衛將朴長雲,猝得重病,旬月之內,無望供職,呈狀〈乞〉遞。輪番之任,不可久曠,今姑改差,何如?傳曰,允。
又以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道。
李亨逵,以義禁府言啓曰,宗簿寺正盧聖中,副司果姜趾煥·金光緯·趙榮弼·李獻慶·愼爾復等禁推,待各道周洽狀聞以放事,傳旨啓下矣。盧聖中時在京畿坡州地,姜趾煥時在漣川地,金光緯時在坡州地,趙榮弼時在楊州地,李獻慶時在龍仁地,愼爾復時在水原地云,依例發遣府羅將,竝拿來,何如?傳曰,允。
又以義禁府言啓曰,慶尙右兵使李廷壽,令該府處之事傳旨,及虞候鄭榮祚,令兵使決棍充軍事,承傳啓下矣。李廷壽時在任所,依例發遣府都事,交龜後拿來,鄭榮祚令兵使決棍後,全羅道錦山郡充軍,而以承傳內辭意,具罪目,依例發遣府羅將,交代後,仍令押送配所,何如?傳曰,允。
壬辰五月二十七日辰時,上御崇政殿東月臺。晝講入侍時,仍爲香祗迎入侍時,行都承旨韓必壽,左承旨趙德成,右承旨李碩載,左副承旨李壽鳳,右副承旨李亨逵,同副承旨金頤柱,記事官李鼎揆,假注書朴思機,記事官申禹相·李基崧,以次侍立訖。上具翼善冠·袞龍袍,乘輿出資政門,御崇政殿東月臺殿座。上親製社穆祭文訖。上命賤臣,招香室官以入。上命香室官員,親受祭文草,盥手置案上,精寫事,分付。上曰,無儀伏與用樂之前例,以忠贊待令于崇政殿門外。上以齋戒,命兩司退去,仍命晝講入侍。知事徐命膺,特進官沈墢,參贊官趙德成,侍讀官徐逈修,檢討官金履禧,以次進伏訖。上講小學題辭,自古者小學,止惟聖之謨。上命逈修進讀,次命履禧進講訖。逈修曰,小學卽大學之本,大學之修身,卽平天下之本,以新民言,則齊家爲本。履禧曰,大學云止所先後,又曰其本亂而末治者否矣,蓋其本爲重故云矣。上命準祝,香室官準讀。上曰,鄕民來乎?必壽曰,待令於門外。上命次次立前。上問兩麥與畓穀及市直。雲山民曰,麥則勝於昨年,畓則高處亦移秧,市直則米一斗五錢矣。龍仁民曰,前後雨澤,不能周足,市直則米一斗三錢餘,麥則善結實。海州·谷山民之言亦如一。春川民曰,驟雨麥多來,市直不通。梁山民曰,牟麥豐年,移秧已畢云。上命退去後,命膺請進湯劑。上曰,卿欲爲古談乎?命膺曰,殿下事天,猶臣等之事殿下,殿下不聽臣等之言,此天地靳於沛然也。上曰,又古談也。上曰,宣傳官一員待令,騎馬一匹立之。出榻敎禮房承旨,馳詣社壇,奉審以來。出榻敎上曰,金判府許副兼帶,左相爲內局都提擧。出傳敎上曰,今者悶旱,萬古其初,雖欲兼爲,嗚呼。陟降恤元恤元,何敢戚我陟降?且朔祭在近,亦何敢瀆䙝?初欲分排下敎,靜而思之,事神之道,豈敢計較?雖百差遲已下敎,祭文製下,今日受香,明日行祭,予則晝講,見鄕民後,仍留於此。香祗迎後,入午牌後,當詣典設司,凡諸等事,依三昨例,當祭於社壇,獻官正一品,大祝以入直儒臣,諸執事一依南北郊例,以入直官塡差,祭物另擇,禁酒禁草,另加申飭。出傳敎上曰,祈雨祭官露處乎?必壽曰,然矣。都提調申晦進湯劑。上曰,其止之。自春以來,飮食若流,此爲太康。晦曰,此皆有光聖德,何康之有?上曰,嗜草之人,忍之難矣。命膺曰,小臣在忠州時,以祈雨祭日,晝夜忍草,誠難矣。上曰,祈雨祭行於何處?命膺曰,一處則彈琴臺,一處則龍潭,而彈琴臺,乃古仙人彈琴此臺,而新羅王遣臣學琴之處,又是申砬殉節之所也。上還入大內,諸臣以次退出。
壬辰五月二十七日夜三更,上御武德門內入侍時,行都承旨韓必壽,左承旨趙德成,右承旨李碩載,左副承旨李壽鳳,右副承旨李亨逵,同副承旨金頤柱,記事官李鼎揆,假注書朴思機,記事官申禹相·李基崧,以次侍立訖。上具翼善冠·黑紗袍,出憶昔窩乘輿,仍詣紫極門,降輿俯伏。上問,武德門守門將,誰也?知入。賤臣承命出問後,亨逵奏曰,平壤居洪大源也。上曰,見壇上火乎?亨逵曰,然矣。上曰,聞外位聲乎?亨逵曰,然矣。上問亨逵曰,曾參大院君祭乎?亨逵曰,今月忌辰亦參矣。上曰,與李瀁,幾寸?亨逵曰,五寸間也。上曰,領相家與閔百興家,皆見乎?必壽曰,皆在此下而未見矣。社洞曾是僻巷,自時御以來,變爲繁華矣。上曰,徐逈修年,幾何?亨逵曰,四十八,而登科已二十二年矣。上曰,呼唱聲似聞。亨逵曰,聞矣。上曰,大祝之聲大,必聞祝聲矣。上曰,祝文多於經一章乎?亨逵曰,倍多矣。上命賤臣,知入社祀告成後,乘輿還入大內,諸臣以次退出。
上在慶熙宮。停常參·經筵。
辰時巳時,日暈。
還內後,政院·玉堂·藥房口傳問安。答曰,知道。
藥房都提調臣申晦,提調臣徐命膺,副提調臣韓必壽啓曰,移次經宿,徹夜勞動,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝此仰稟。答曰,知道。由予涼德,有此亢旱,亦予誠淺,尙靳浹洽,噫,何顔以拜?嗟,何面對民?於今志定,建功何功,扁鵲何鵲?氣何暇喩?待敎入侍。
中宮殿·惠嬪宮,藥房口傳問安。答曰,知道。
備忘記,因予涼德,有此亢旱,因予誠淺,有此靳霈,何顔以拜,何面對臣,何面對民?其欲停饌,已爲命矣,其欲撤樂,亦有命矣。今予攸處,卽一古堂,欲求直言,人皆倉枚,欲聽民怨,皆挾詐謀,直言何求,民怨何聽?嗟哉,一靜字,於今第一矣。南衙逡巡,北寺用謀,其坐門,當見萬民,侍衛只入直,待下敎只入正時,禁營入直軍五十名,御營入直軍五十名,左右來待爲作門,令京兆五部士民,皆令來待。
備忘記,閔雨龍其誠可嘉,能得其章,鄭泰渙平日經營,聞奏可知,令兩銓調用,以示予用二聳百意。
以承傳色口傳下敎曰,初一日祝文,姑爲勿寫。
殿座罷後,政院·玉堂·藥房口傳問安。傳曰,知道。
傳于金頤柱曰,內局入侍。
又傳于曰,右副承旨同爲入侍。
韓必壽,以吏曹言啓曰,奉常寺副奉事韓珩一,除拜後過限未肅拜,依例改差,何如?傳曰,允。
李碩載,以義禁府言啓曰,漢城府判官金履鉉,令該府施以不應爲公律勘處事,傳旨,啓下矣。金履鉉今已拿囚,以不應爲公律,杖八十收贖,放送之意,敢啓。傳曰,知道。
李壽鳳,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
行判中樞府事金尙喆箚曰,伏以臣之膈氣本病,遇夏輒發,從前請急,多在此時,而年漸加氣漸衰,今年甚於去年,痞結之方劇,聰聽不利,食飮之全廢,神形積敗,邇來連試灸藥,庶得隨意調治,而內局恩命,適下此際,秤水嘗藥,卽臣子自效之地,不敢言病,必欲奔走殫竭,而數日以來,猝被風感,昨始還次,達宵叫痛,宛轉床席,實無一向强策之望,今日問候,竟闕常禮,此時瀆擾,罪合萬死。伏乞聖明,重降威譴,以勵臣分,以安私心焉。取進止。答曰,省箚具悉卿懇。業已諒矣。許副兼帶,今聞卿箚,爲卿悶焉。卿須體小子之至意,安心勿辭,亦勿引咎,其須善攝焉。仍傳曰,遣史官傳諭。
聞慶幼學閔雨龍疏曰,伏以天祐我東,吉運克昌,而寶算彌高,覃化丕洽,我東方無彊之休,猗歟盛矣。臣竊伏念,治雖旣隆,而陰雨之備,不可以忽矣。時雖方泰,而綢繆之策,不可以弛矣。是故以周公之聖,當寧謐之世,猶此汲汲於桑土之計,而孔子又以預備於閑暇之意,贊知道,是豈非有國之龜鑑乎?噫,我國家備陰雨之策,不爲不密矣。畿甸之江都與南漢外鎭之赤裳與九月,竝皆雉堞磐固,芻粟山積,美哉,山何之固。此誠我東之寶也。第惟慶尙一道,爲國家東南之藩蔽,鳥嶺一鎭,爲南北往來之要衝,則此正十分完備之所,而其於綢繆之策,猶有疏漏之端。故敢陳天險之形勝,而畵進地圖于後,仍請地界之增補,而兼獻修築之方。伏願聖明,勿以芻蕘之賤而棄之也。夫鳥嶺之爲城也。自黛眉山,至鷄立嶺,分作二枝,左右環繞,而其西則縫鎖於鳳笙之山,其東則關鍵於兎棧之道,重崗疊嶂,磅礴崒嵂,而不煩操築,自作金城,言其周廻延袤,則將至數百餘里,而皆是侵雲之石壁,故外無攀躋之路,觀其南北咽喉,則僅通一線之路,而皆是削立之危棧,故內有控制之便,是爲數百里鐵桶之長城矣。又於其中,有草谷之城,又於草谷之內中門之東,有曰,御留之城,是則麗朝,避丹賊保全之地,故稱爲福地,而砯崖森列,內寬外窄,此爲三重天險之城,而俱是萬夫莫開之地也。然而若使此城,巋然獨在於閑慢之地,則雖極險阻,固不足藉以爲國家之輕重,而鳥嶺一帶,北自關東之太白,南至湖南之頭流,參天巨嶺,橫亘千餘里,遮截東南之限,而又以東之鳴鳳·天柱,西之曦陽·俗離,北之月岳,南之黃嶺,四面周帀,巉巖壁立,於是乎鳥嶺主屹之山,雄蟠於萬山包裹之中,而得千里盤據之勢,免棧東華之峴,直處於湖·嶺二路之間,而爲一國樞要之地。且其龍湫下流,南入于洛,㺚川一水,北注于漢,而舡路所到之處,俱不過四五十里,則漕餽之便,兼得南北之水利矣。北抵獐項,始得平原,南至大灘,始出坦道,而其間相距之遠,百有餘里,則關防之險,竝得戰守之便矣。是以南方有事,則塞兔棧之險,而嶺北諸路,可保無虞,北方有急,則備東華之隘,而南州應援,可以立致矣,是豈非切要至險之地乎?此非愚臣之臆見,請引可據之舊蹟而證明之。舊相臣權近,以鳥嶺爲最是一國之要衡云,而先正臣李彦迪及徐居正·李埈諸臣,竝稱其險,或喩以羊腸鳥道,或喩以百二凾關,而洎昔巡邊使臣李鎰,領軍到此,幕下有曺偉者劃策曰,宜用一枝軍馬,設伏于此,脫有不幸,退而自保,則雖百萬之衆,不敢踰嶺矣,鎰不聽其計,進兵尙州,卒以致敗,槐山郡守臣李瑀,亦以駐兵嶺上,據險設栅之計,言于元帥臣申砬,申砬不用其計,而退守忠州,竟至殉身。當初島夷之入寇也,蜂屯於兔棧之南,仰見天險,相顧失色,畏縮不敢進者數日,覘其無備,遂歌舞而過之,以是嶺南遺氓,至于今言及此事,未嘗不扼腕而流涕也。其後天將李提督,追賊南下,至龍湫兔棧,千山逼削,石路險巇,提督四顧咄咄曰,有此天險,棄而不守,深可慨也,遂作一詩,其第一句曰,鳥嶺嵯峨百里長,分明天作護韓邦,第二句曰,群峰削立侵雲表,一夫當關定上方,其末句曰,應知設險王公事,地利人和兩共將,遂再三嗟惜而過之。丁酉夏遊擊許國威,謂其時接伴官趙翊曰,爾國有此天險,棄而不守,無謀甚矣云云,是以舊相臣柳成龍,丕擬啓請,合付咸昌·龍宮·聞慶及尙州之轄縣山陽,設爲雄府,而修築此城,未就而沒自是備邊宰臣,遂有合縣修築之議,而草野之疏,亦多陳請,故自備局,稟遣御史臣崔晛,巡審形址,圖形回啓,而竟歸文具,未克經紀,臣竊伏想伊時之未果施行者,蓋以建議諸臣,軍忘其至易甚便之道,而必欲四縣之合付,故事有難處之理也。及至戊子年,始築中城於草谷,至於壬申年,始設獨鎭於聞慶,其意則誠美矣,其計則誠善矣,而獨惜其未曾有尺地一民之劃付,只以聞慶三哨之軍,倍作七哨之兵,而凡他措設,輒倣巨鎭。故軍校名色,比前什百,而土地人民,則依前至殘之一小縣而已。噫,聞慶本以十室殘邑,正當一道歸輸之地,冠蓋相望,轉運不絶,故一人當十人之役,晝夜無休息之時,居民四散,不得安堵者雅矣,而矧此獨鎭之擧,便同雪上霜,民皆望風墮膽,一時離散,故苟充傭雇之屬,姑爲逢點之地,而一番過操之後,則隨卽逃散,已作虛簿,若是而將何補於緩急乎?夫以七哨之兵,以爲是數小也,則觀於聞慶之民戶,已不勝其疲弊,而是無異,責出百萬之衆於褊小之滕地矣。以爲是數多也,則觀於鳥嶺之城郭,已不勝其疏略,而是無異責負泰山之大於蚊蚋之背上矣。此無他,以其爲邑至小,而爲誠甚大也。試據今辛卯式聞慶帳籍而言之,則本縣男口,只是五千二百五十四口,而就其中應頉免役之數,至於四千八百餘口,而實餘民口,僅得四百五十餘人矣。以此四百五十餘之民口,若言其各項應役之數,則正兵與收布之之軍,多至於一千六百餘口,以此四百五十餘之民口,應彼一千六百餘之身役,則一人之身,三四其役矣,何況其外,加責七哨之束伍乎?邑民之痼弊,莫此甚矣。竊伏念固關防捄民瘼之策,非曾有別般難行之事,不過曰,割付隣邑數坊之地,而兼隷傍縣之束伍,鞏其鎖鑰而已,何者?尙州·醴泉,俱是嶺南之雄邑,土地之廣,至於數三十面矣,人民之衆,至於數萬餘戶矣,而第其中尙州之山陽三面,醴泉之東老蘇三面,俱與該邑,隔絶且遠,而贅人於聞慶之界,犬牙相錯,最甚便近。若使此六面之地,割付於聞慶,則尙·醴之被割,便同九牛之一毛,而猶不失爲數萬戶之雄邑,聞慶之受添,便同涸轍之勺水,而多不過爲十餘面之一郡,不煩創破,其事至易,而上不損於國家之貢賦,不勞畚鍤,其擧甚便,而下不害於尙·醴之民人,則一轉移之間,可以兼得乎地利人和之固,而文恬武憘,莫能稟達。至使天府之金城,謾付度外之閑山,可勝歎哉?夫河陽,非關防之地,而割付永川之瓦村陰竹,以些小之弊,而割付忠州之防谷,至于今河陽·陰竹,以得士而有蘇息之樂,忠州·永川,雖失土而無勞瘁之人,蓋以彼本大邑,故不以割小而有損,此本殘邑,故雖以得寸而多益也。惟彼等閑之邑,爲軫民弊,而有此割付之例,則何況以此莫重之關防,有此莫甚之痼弊,而獨不經理乎?若以鳥嶺,爲不足守備云爾,則初不必獨鎭爲也,而果以爲東南樞要之處,緩急必用之地,則藉使尙·醴之地,闔郡刪付,未爲不可,何況以莫非之王土,何難於數面之刪割,而乃以此百里之長城,委之於數哨之疲卒乎?或以爲劃野之初,各仍便宜之勢,制爲州縣,則今不可遽然刪割,然則帝堯之世,十二之州,大禹之時,何作九區,而又於河陽·陰竹,曾已行之也,是知設險之長策也,割付細故也,豈可以拘於細故,而誤了大計也哉?或者又以爲尙州,嶺南之大鎭也,不可以被割。夫尙州雖曰大鎭,無一髮峻嶺之險,有四面受賊之形,當年李鎰之事,是爲已懲之羹矣。是以苟當緩急,則無地用武,必不免倉卒窘束之患矣,豈若陞聞慶爲雄府巨鎭,繕修積儲,而坐守此嶺,措國家保障之重於磐石之固也哉?大抵天作之險阻,旣如彼李提督及許國威·柳成龍等,職時務之僉謀,又如彼,則所宜完備之汲汲,而第以曾前諸議,則必欲四縣爲一府,故破彼創此,自有難處之端矣。今臣所陳,則只是割來數面之小於雄府之一隅也,旣無創破之弊,又有俱便之利,則其事豈不易哉?伏念臣之愚賤,卽嶺外之寒蹤也,顧何敢議到於廟堂之長算,而生長嶺底,實有所慨惋於聞見者,不避越樽之誅,敢效蠡酌之愚誠。願我聖明,特加三思,下此疏於廟堂,商確便宜,而別擇武臣之有謀畫者,使之巡審形址然後,裁自聖衷,斷然行之,割付尙·醴之地,如右所陳,而陞爲雄府,復卽修築兔棧御留等城,以固表裏之保障,設關於伊火·黃土·炭巖·馬轉等峴,以備左右之鎖鑰,而竝隷咸昌·龍宮·醴泉之束伍於本鎭,以爲緩急把守之地,則此鎭之勢,旣牢且密,而一國之天府金城,宜無先於此者矣。更願聖明,許臣微悃,察臣一得,以盡夫綢繆之策,則億萬年無疆之休,其在斯矣。臣無任激切屛營懇祈之至,謹昧死以聞。答曰,省疏具悉。噫,昔則此等區劃之章,公車沓至,近者無聞,亦可見人事處尋常悅豫。今聞爾章,且聞讀奏,其涉可嘉,而然雨餘年所未遑之事,其何可虞時講定?章與圖下備局,以示予重陰雨之意。
壬辰五月二十八日辰時,上御興化門。殿座入侍時,行都承旨韓必壽,左承旨趙德成,右承旨李碩載,左副承旨李壽鳳,右副承旨李亨逵,同副承旨金頤柱,記事官李鼎揆,假注書朴思機,記事官申禹相·李基崧,以次侍立訖。上具翼善冠·袞龍袍,出通陽門乘輿,御興化門殿座。上命書祈雨祭文,仍命賤臣,親奉祭文于政院啓板。上曰,嗚呼,與德無能,臨御亦近五紀,而國事板蕩,吾民倒懸,雖無今旱,冞切懍惕。嗚呼,此旱萬古,其曰不雨,猶靳周洽,若此若此。今已浹月,及今不雨,西成何望?興惟及此,憧憧沓沓,於今可謂歇后語。再次命官虔誠,其雖得霈而報謝,伊後復旱,以至于此,農民束手,諸道告悶。今者致旱,寔由涼德,牲幣遍擧,人事雖修,衰苶特甚,感應漠然,雖欲減膳,業已命矣,雖欲撤樂,其亦命矣。所處非殿,其何飭躬?其欲求言,今世予知,稍稍顧臣者,擧皆含默。嗟哉,士庶不言成風,其雖日下百敎,貽羞憐國,豈特貽羞?予心自恧。嗚呼,於今可謂無言世界,效宋章閣古事,召便殿給紙筆,六十人書呈,予則曰革心革面,皆在于此,而雖然,豈顧其心?文則一貫。故命名刊布,意蓋深矣。今者此擧,雖由於悶旱湯悶而然,亦予近八一初政也。噫,於士於庶,無大無小,咸聚通街,上自袞闕,逮至搢紳,有懷無隱,而士習汚隆,吾民痼弊。嗚呼,近千士庶,豈無柴室之歎?臨正門而許悉陳,咸聽此諭,其無悔焉。出傳敎上曰,士人多來乎?先爲進伏。兵曹判書蔡濟恭曰,來者皆庶民也。上曰,兩班則用謀不來。庶民中年老者亦進來,各言所爲。康津人趙觀雲曰,高祖有壬辰功,爲上言來。長湍人尹東赫曰,有倫紀所係,故爲擊鼓來。上曰,此皆猥越之言也。頂者受上言時,汝何去乎?命退出龍江人宋奎瑞曰,兩西凶年,故兼游山而來。上曰,本道設賑,則何爲移散?奎瑞曰,身爲幼學,受賑重難。聞慶人閔宇龍曰,有時弊搆疏,而自上聞旱,故不能上矣。上曰,持章來。北靑人曰,生在遐鄕,願一見天顔而來。上問庶民等之年,率多六十以上,其中年七十六年,七十九者二人,順天民年八十。上曰,汝何爲來?民曰,年雖老,尙有筋力,故爲納騎布而來。寸寸轉進,一望始達京矣。上曰,汝觀人心世道,何如汝少時?民曰,生齒漸繁,故人心不如古矣。司宰監貢人曰,欲還尋大口貢物矣。西江居折衝鄭泰桓奏曰,勿爲都賣,曾有聖敎,而今則萬物皆有都賈,此爲民弊。上曰,生齒繁矣。不都賈而何?左議政申晦曰,百物之貴,實由都賈。上曰,數十年前則都賈,不如此之盛耶?濟恭曰,今則至于買家舍,而皆有都賈。上曰,生齒繁,故難於食事,而欲禁之乎?泰桓奏曰,漢城府禁亂廛,而其物件贖公矣。漢城府不禁亂廛,則自無都賈矣。晦曰,然矣。判尹具善復曰,以江上言之,有財之民,買柴積置,則略干負去人,不能賣矣。至於亂廛之禁,則自法司申勅,故今無結縛毆打之擧矣。上又問他弊。泰桓奏曰,各邑鄕所,大邑則千餘名,小邑則七八百名,此軰以家世言,則無異尋常百姓,而跡不到京城一步,身自稱鄕曲兩班,於國家實無可用,而侵責殘氓則多矣。甚至於奪民間女子而不納,則稱以見辱,誣訴官家,官亦繩其百姓,百姓將何以支乎?小臣之意,則以此軰爲幼戶徵布,則補益國家,多矣。上曰,汝則曰千餘名,而卽今入侍朝臣,皆是曾經守令者,皆曰其數不如此云,汝言無奈過乎?泰桓奏曰,黃海道鳳山等郡鄕案,過千數矣。上曰,八道中何處最多弊?泰桓曰,兩西·關東,甚矣。三南則士夫鄕,故此輩小矣。無士夫處鄕所,尤爲甚矣。上曰,此則道臣守令之一號令間事,當申勅矣。上又問他弊。泰桓奏曰,海州·豐州·長淵·白翎·甕津·康翎等六邑浦口,唐舡常來,追逐之時,追捕武士,一船可至六七十名,而所謂武士,不過千餘名,故以農民代充,百姓之有事西疇者,聞唐舡追捕之令,則皆荷笠,而如是者自四月初一日,至八月初,百姓不能支當,昔之百戶,今不滿五六十戶者,不得爲農故也。其民所願,皆欲以水營一體爲之也。晦與善復曰,果有此弊矣。上曰,汝見追捕乎?泰桓奏曰,小臣有略干農,在於其處,故曾所慣見,而唐舡冷視我邊將·守令·武士等矣。晦曰,唐舡知其不相傷害,故無㤼矣。善復曰,彼雖有作挐之意,我國亦以約條,則生㤼矣。上曰,黃海水使,誰也?曰,鄭汝曾矣。上曰,此則自備局,問其便否於道臣守令而處之矣。上又問他弊。泰桓奏曰,慶尙道漕舡所載,各邑監色捧之,而無漕舡之邑,則捉私舡載之,故捧之之際,唯二十斗,而載之之時,不過十三四斗。故千石所載則無面將至二三百石,運舡之人,恐其見囚徵縮,故鑑舡沈稅,則還爲囚禁其本邑人,徵納其縮,故囚渠十人,則五人囚,五人乞而繼糧,此皆舡人之咎乎?上曰,漕舡則好乎?濟恭曰,今則嶺南皆有漕舡矣。他處亦有之,漕舡所在處,則無無面之弊矣。上曰,汝不知今有漕倉乎?泰桓曰,知之矣。京江下,去漕運之弊,而通三南而言也。若以京江有根着百姓,自京兆捧拷音,某邑之舡,某人任之,則朝家可得漕軍一舡十六七名矣。雨龍持上疏入伏,上命自讀。讀畢,上曰,疏中語,何如?晦曰,距鳥嶺數日程,又有秋風嶺,只防此無益矣。且割界移付,亦係重大。雨龍奏曰,聞慶以一小縣,又爲獨鎭,曾前三哨,今爲七哨,民何以支乎?若爲民弊,則以聞慶還付尙州,可也,以重關防之道言之,則以他邑移付聞慶,可也。若守鳥嶺,則竹嶺·秋風嶺,自當爲左右翼矣。晦曰,此儒亦可謂有所見矣。濟恭曰,有所見事則難矣。上曰,噫,今者亢旱,暮年焦煎,臨門此擧,意蓋深矣,而噫,讀其書漆室歎者,豈無其人,而彼閔雨龍·鄭泰桓二人,則無一可聞者,其亦慨然者,稱儒者,不過寄食京中者類,而甚至於一人牟利人,而京儒無一來者,惜乎,其命製述,豈乎若此?此不過曰淸曰名,趨走時體,而於其經綸過擔,却一邊人也,可勝歎哉?是誰是誰?亦若今旱,卽予卽予。何以謂此?其君常時善能導率,臨渴尋井,井何得?此予所以慨歎也。今有二人,其可謂免不作。古人云,家貧思良妻,國亂思良相,此等世道,豈無買千里馬首人事乎?昔年湖西武人尹弼殷,多有陳章之事,卽予嗣服後猶然,故特差軍職,昔年亦有一忠衛,其名奉鶴周。嗚呼,今年正月朝參也,有奏事,首稱臣卽金鉞鈇,就正殿差備,昔年儒,聞於今人,皆用謀無此事,而至於東宮司鑰崔泰笠,以五加皮茶進御陳章,其批曰,五加皮茶,曾已作茶試之,而味頗不好,不得久服爲答,猗歟盛哉。故尙今記誦矣。尹弼殷·奉鶴周·崔泰笠子若孫兩人,則令兵曹依閔濟章子例,問名以聞,一人令政院問名以奏,以示予憶昔勸百之意。噫,人心若此,高高蒼穹,其不感應,實德其勢固然,自恧勝言?然莫能視,故亦莫知其人。下敎中稱千,而旣命五部士庶,故臨此門意亦在也,非不若月臺召見,其自南來,而若是小乎,自北來而若是小乎?若此而其曰通下情,布政尹從重推考,當該京兆郞,令該府施以不應爲公律勘處。出傳敎上曰,再明當祗迎,依昨日例,典設司齊宿凡節,一依前例,儀注安徐,只入直侍衛,只入正時。出傳敎上曰,太室五次祈雨祭,朔祭兼行事,分付。獻官大臣,大祝儒臣,諸執事另擇。出傳敎司諫權穎,掌令張淀·鄭彦暹,持平蔡廷夏,獻納金煊,校理徐逈修,副校理趙載俊·鄭好仁,正言鄭景仁,修撰金履禧·柳義養曰,請南海縣安置罪人金致仁,依前旌義縣荐棘。措辭見上上曰,亟停勿煩。司諫權穎曰,請還寢鍾城府爲奴罪人天大酌處之命,依律處斷。措辭見上上曰,勿煩。又曰,請大靜縣爲奴罪人仲義,依律處斷。措辭見上上曰,勿煩。又曰,請崔百男邊遠定配。措辭見上上曰,此何異於習杖?亟停勿煩。一行刀割又曰,請黑山島爲奴罪人五得,依律處斷。措辭見上上曰,勿煩。又曰,請還寢定配罪人尹碩佐·金益大減等之命,依律處斷。措辭見上上曰,勿煩。又曰,請還寢定配罪人車木大·金萬采減等之命,依律處斷。措辭見上上曰,勿煩。又曰,新除授大司諫李世澤,時在慶尙道禮安地,正言南胄寬,時在忠淸道溫陽地,請竝斯速乘馹上來事,下諭。上曰,依啓。又曰,臣有區區所懷,敢達矣。禹·湯之聖,所不免者,水旱也,所能爲者,儲穀以備災也。古者國家,必有三十年之蓄,常積而不用,故雖有非常之災,民無捐瘠之患矣。今年旱災,挽近所罕,殿下至誠憫旱,上徹穹蒼,靡神不擧,靈應尙邈,以臣所聞,諸道間或有雨澤,而以大體言之,則通八道皆旱,畿甸·海西,似爲尤甚,豐凶之判,尙未可知,而不虞之備,不可不預念。卽今內而經費匱竭,儲蓄哀痛,外而諸道還上,大抵虛疏。幾有有名無實之歎,萬一不幸,有三數道饑饉之患,則國胡以活之?飢饉之後,必有盜賊,自古國家危亡之禍,何嘗不由於饑饉盜賦乎?念及於此,可謂寒心。伏願聖上,益軫節用之道,申飭中外有司之臣,務爲撙節,凡百儲財備穀之計,亦令廟堂,預先講求賙救之策,多方拮据,必務生財焉。今臣此言,似太早計,而經曰有備無患,又曰凡事預則立,若不先事講磨,災患已成而後圖之,則徒爲張皇而無補於事矣。上曰,所奏誠質實,其何所懷?予自加勉,當勉飭籌司矣。掌令鄭彦暹曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,請大靜縣定配罪人丁潤愼,亟命依律處斷。措辭見上上曰,勿煩。又曰,請還寢定配罪人金柱泰減等之命。措語見上上曰,其勿復煩。又曰,請黑山島爲奴罪人五得,依律處斷。措辭見上上曰,勿煩。一行刀割又曰,請黑山島定配罪人鄭世柱,依律處斷。措辭見上上曰,勿煩。又曰,請還寢島配罪人裵慶有減等之命,依律處斷。措辭見上上曰,勿煩。上還入大內,諸臣以次退出。
壬辰五月二十八日申時,上御集慶堂。藥房入診,右副承旨追後入侍時,都提調申晦,提調徐命膺,副提調韓必壽,記事官李鼎揆,記事官申禹相·李基崧,醫官方泰輿·鄭允協·徐命緯·金孝儉·李翊臣·李以材,以次進伏訖。晦曰,勞動之後,聖體,若何?上曰,先爲診脈,可也。泰輿等入診退伏奏曰,脈候左右三部度數,略似不調,滑體則大不足矣。晦進湯劑,上進御。右副承旨入侍事。出榻敎賤臣承命出來,與右副承旨李亨逵入進前。晦曰,使提調出去監煎,何如?上曰,依爲之。藥房提調,持湯劑更爲入侍。出榻敎晦進湯劑,上進御。晦曰,以醫官所奏觀之,脈候旣不如前,今日則不可不加進一貼矣。上曰,依爲之。上曰,每以此用心,今聞嶺南帥臣狀聞,貢果領來濟州漂民二十二名,其雖漂風於長崎島,七朔之內,皆無事回來,聞此況若赤子之復見。噫,今年萬古所無者多,而豈有若此者乎?若來京,當臨聞以見,先以此今日內,關文濟州牧,令其父兄與妻孥知之,又將予意,致問事,分付。出傳敎畿伯入侍事,下敎。出榻敎藥房提調,持湯劑更爲入侍。出榻敎晦進湯劑,上進御,仍命退出,藥房先退。
壬辰五月二十八日申時,上御集慶堂。右副承旨入侍時,右副承旨李亨逵,假注書朴思機,記事官申禹相·李基崧,以次進伏訖。藥房提調,持湯劑入侍。出榻敎上命讀奏兩南狀啓。都提調申晦,提調徐命膺,副提調韓必壽進伏訖。上曰,柑子領來人漂風後,不知存沒矣,見此狀啓,則皆生活,誠奇矣。上命賤臣,出問慶尙右兵使狀啓持來人若在,則問濟州漂民,何時當到京。賤臣承命出問,則撥軍已呈,而還去云矣。上曰,關西好矣,嶺南亦好矣。必壽曰,關西有錢貨,嶺南多穀粟矣。上曰,畿伯,何如?晦曰,畿伯卽京職也。必壽曰,諺所謂地位監司也。上曰,關東伯玩景伯也,北伯似好矣。晦曰,然。上曰,錦伯下矣。晦曰,然。上曰,中原之車,何如?亨逵曰,太平車,初乘甚不安,不如鞍矣。晦曰,我國則北道六鎭,皆用車矣。必壽曰,天下壯觀,磨雲嶺也。亨逵曰,不如磨天嶺。晦請進湯劑,上進御。上命賤臣,率兩廳首醫入來,診候後,本廳首醫方泰輿曰,脈候滑處不足,與俄者一樣矣。鄭允協曰,滑處不足,少勝於俄者。上曰,漂民來,何遲?晦曰,在長基島,借倭船而來,故遲矣。上曰,噫,耽羅之民,昔年愛恤者,噫,庚子以後,我慈聖,賜米賜饌,予已目覩,丁丑年山陵效誠,尙今思焉。近十朔漂風而來者,豈可尋常而遣?給糧,依例爲之,臨門見時,當饋餠肉,令該曹預爲知悉待令。出傳敎上曰,畿伯入侍。京畿監司沈鏽進伏訖。上命亨逵,讀奏畿伯啓本後,上曰,今當悶旱,欲問京外,此等疑案,道臣啓文三度,適到此際,而其所結語,意見皆詳備,此正所謂無容更議者,予甚嘉之。果川金莫金事邂逅,殺人則殺人,而凡殺人堅硬爲重,此則豈徒堅硬,亦無柔軟,而世間豈有齒五箇爲償命之端?況初則掀搖,末乃爲此,意涉殊常,而亦豈有被打實因者乎?此誠傳之惟輕者,況七年之內,旣受二百餘次刑訊,其亦參酌者。同縣洪春興事,道臣結語詳備,其何費辭,而雙打等說,予今初聞,然則實因有二乎?亦涉孟浪。非特此也。見其父之被驅,爲其子而下手,倫理當然,本縣監吳道炯結語,可見其精。然此亦節目間事,噫,其父因此而物故,其子亦因此而償命,此父子竝命,人君之不忍者此也。雖無續大典,以此猶可爲決折,況有證律者乎?安山囚李景顯,稱以官令,數雖少決笞,其涉可駭,而此是笞也,亦非刑也。被笞二十者無恙,被笞十者若此,此正邂逅中邂逅。今聞三次九十度刑訊云,信八十度笞,其何同推者?莫金特減一律,自本道遠配,春興一依續大典例,勘律以配。李景顯豈特妻帑?想必有父與祖。噫,其雖邂逅殺人,其涉可矜,況此乎?特爲參酌,亦令本道定配。上命退,諸臣以次退出。
上在慶熙宮。停常參·經筵。
藥房都提調申晦,提調徐命膺,副提調韓必壽啓曰,仗未番夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜聞雨聲,誠是料表,朝見照陽,其悶若前。身雖在於今世,心不若在於前世,氣何暇諭?待敎入侍。
中宮殿·惠嬪宮,藥房口傳問安。答曰,知道。
注書宋煥喆,自鄕上來,卽爲牌招,何如?傳曰,允。
傳于李碩載曰,內局入侍,禮房持本祝文,同爲入侍。
傳于韓必壽曰,禮房承旨,先爲入侍。
備忘記,侍衛入直,只入正時,皆依前。
備忘記,明日副駕轎安徐,今年稅大同庫入惠郞·倉官,皆待令。
備忘記,明日豎碑時,予當奉審,其令知悉。
傳于金頤柱曰,惠郞·倉官,今日內皆令卽爲待令。
傳于李碩載曰,郞官有先來者,同副承旨,與之入侍。
備忘記,宗簿宗學講,前今明年,予潛邸時,着押文書若有,令本寺郞廳持來。
傳于李碩載曰,頃日世孫,旣已隨駕,今稟似然,而明日則世孫隨駕安徐。
傳于李壽鳳曰,權潁·金煊,代卽爲擬入。
備忘記,由舊闕洞口,詣回駕時,因此洞口回來單子,更爲修正安徐,其令騎曹依此知悉。備堂依前下敎,祗迎。
兵曹口傳政事,僉知作闕單子李敦中。
有政。判書朴相德在外,參判李重祜進,參議徐命善式暇,行都承旨韓必壽進。啓曰,判書朴相德在外,參議徐命善或暇,小臣獨政未安,何以爲之?敢稟。傳曰,仍爲之。以李鎭恒爲執義,金樂休爲左通禮,金普淳爲副修撰,成胤儉爲相禮,李晉圭爲司諫,趙載俊爲獻納,右議政李溵,復相右相事承傳,承文都提調單李溵,兼春秋單盧聖遇,獻納金煊,今加通政加資事承傳。
兵批,判書蔡濟恭病,參判李思喆入直進,參議沈鑧病,參知南玄老病,承旨金頤柱進。以趙雲逵·韓光會·尹得養爲副司直。
李壽鳳,以兵曹言啓曰,昌德宮衛將金德宗,昌慶宮衛將崔世俊,俱以病難供職,呈狀乞遞。輸番之任,不可久曠,竝今姑改差,何如?傳曰,允。
又以兵曹言啓曰,今五月二十八日密陽居私奴夫金稱名人,自興化門入來,鳴申聞鼓,依定式下該曹推問,何如?傳曰,允。
又以禁衛營,一二所巡廳·左右捕盜廳言啓曰,去夜無犯夜人所捉之意,敢啓。傳曰,知道。
李亨逵,以義禁府言啓曰,明日擧動時,大駕各差備都事及王世孫左右考喧都事,不可不備員,慶尙右兵營出使都事申耆,令該曹口傳相換,以爲分排之地,何如?傳曰,允。
江原監司狀啓,杆城等邑居保人朴必成子等,燒死·囕死·渰死事,傳于趙德成曰,令本道恤典擧行。
壬辰五月二十九日卯時,上御集慶堂。禮房承旨入侍時,右承旨李碩載,假注書朴思機,記事官申禹相,記事官李基崧,以次進伏訖。上曰,禮房知來耶?碩載曰,本祝文持來矣。上曰,讀奏,可也。碩載讀奏後,上曰,祈雨祝文,持來耶?碩載曰,持來矣。上曰,亦讀奏,可也。碩載讀奏後,加製二句。上曰,昨年淨業,其已臨審,其況此乎?此懷何抑?明朝祗迎,仍詣舊闕,奉審豎碑,來宿典設,道由夜晝,凡諸等事,依頃例只入正時,只以備堂,祗迎三間。出傳敎上曰,文學李養遂爲大祝,淸齊春坊。出傳敎諸臣以次退出。
壬辰五月二十九日辰時,上御集慶堂。藥房入診,右承旨·詣臺臺臣,追後入侍時,都提調申晦,提調徐命膺,副提調韓必壽,記事官李鼎揆,記事官申禹相·李基崧,醫官方泰輿·鄭允協·慶絢·徐命緯·李養善·李以材·白文昌,以次進伏訖。晦曰,夜間聖體,若何?上曰,一樣。寢睡·水刺之節,何如?上曰,一樣。晦進湯劑。上曰,今日則予當進御矣。因進御。晦請診候,上曰,止之。晦曰,右相旣蒙宥,而歲抄之命未下,初朔將屆,何以爲之?上曰,然則爲之,可矣。然入來之後,則必將困予,而此則其人長處也。晦曰,頃日之請,雖未蒙允,而今則爲半上落下之事矣。萬古所無之慶,終若不得行,則豈可謂有臣分耶?上曰,卿之所請,非爲大官,欲得同伴也。予已知之矣。命書傳敎。上曰,旣下敎,其誠可知。前右相李溵,給牒敍用,復拜右相。出傳敎上曰,旣拜相,政官牌招開政。出傳敎上曰,趙雲逵敍用耶?晦曰,未也。命書傳敎。上曰,前判書趙雲逵敍用,前都憲韓光會給牒敍用,前都憲尹得養一體敍用。出傳敎藥房提調持湯劑更爲入侍。出榻敎晦進湯劑,上進御。上曰,臨門時,尹·奉兩人,問名以奏事,下敎,更而思之,尹弼殷曾誠雖可尙,事予後,其有因此乏濫之事,故已下敎,特寢問名以奏之敎。出傳敎晦曰,湯劑一貼,更當待令矣。上曰,止之。晦曰,今日尙早,待午後更進之意,臣等切望矣。上曰,注書舊薦皆用,而新薦其勅已久,尙今不薦云,應薦不薦者,一竝禁推,以懲新進怠慢之習,就理後隨到,施以制書不應爲公律勘處以放,其令卽薦。出傳敎詣臺臺臣入侍事,下敎。出榻敎賤臣承命出來,司諫權潁,掌令張淀·鄭彦暹,持平蔡廷夏·李祖源,獻納金煊,校理徐逈修,副校理趙載俊·鄭好仁,正言鄭景仁,修撰金履禧·柳義養,右承旨李碩載與入進前,啓曰,安置罪人金致仁,以兩世元輔,倚毗,何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,論其壤亂世道,負國忘先之罪,不可安置而止。日前荐棘之命,實出於嚴處分之意,而曾未幾何,遽命還收,公議益激,輿情逾拂,請南海縣安置罪人金致仁,依前旌義縣荐棘。上曰,業諭,亟停勿煩。淀又啓曰,請大靜縣定配罪人丁潤愼,亟命依律處斷。措辭見上上曰,勿煩。一行刀割又啓曰,請黑山島爲奴罪人五得,依律處斷。措辭見上上曰,勿煩。又啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又啓曰,請還寢島配罪人裵慶有減等之命,依律處斷。措辭見上上曰,勿煩。又啓曰,請還寢定配罪人金柱泰減等之命。措辭見上上曰,其勿復煩。又啓曰,請黑山島定配罪人鄭世柱,依律處斷。措辭見上上曰,勿煩。煊又啓曰,請黑山島爲奴罪人五得,依律處斷。措辭見上上曰,勿煩。又啓曰,請還寢鍾城府爲奴罪人天大酌處之命,依律處斷。措辭見上上曰,勿煩。一行刀割又啓曰,請崔百男邊遠定配。措辭見上上曰,此何相持?亟停勿煩。又啓曰,請大靜縣爲奴罪人仲義,依律處斷。措辭見上上曰,勿煩。又啓曰,請還寢定配罪人車木大,金萬采減等之命,依律處斷。措辭見上上曰,勿煩。又啓曰,臣於大論方張之日,不宜贅及微瑣之事,而第其事在目下,弊關生靈者,則有不忍泯默,故敢此胃陳焉。惟我聖上,五紀臨御,一心圖理,厦氈之所訏謨,無非子惠困窮之仁,宵旰之所憂勤,摠是撫恤民隱之德,則爲今日殿下之人牧者,苟有一分人心者,敦不仰體聖意,殫竭微誠,而羅州牧使宋宅休,本以濫猾之人,專尙刻酷之政,昨年捧糶之時,今春催稅之日,不思撫摩,只事椎剝,鞭扑狼藉,桁楊遍蒲,囹圄充塞,冤號徹穹,閭里離散,怨詛載路,氣像愁慘,不忍見聞,而不顧徵族之朝禁,多發勇悍之官差,橫行鄕里,刼徵隣族,甚至於越境捕人於南平之地,而其人旣非逋民之族,又非羅州之民,則不肯就捕,事理固然,而蓄怒於違拒,發送近百猛差,結縛捉來,卽地杖殺,且聞其子,將有擊鼓天門之擧,捉囚累朔,百般威脅,使不得鳴冤,其濫殺不辜,放恣無憚之罪,已不可勝誅,而又有係關風化,慘不忍言者,官差之遍行斂奪也。有一窮班婦女,寡居無親,而官差突入其家,執手曳出,則其婦女痛哭,抽刀斷去其手,遠近聞者,莫不慘惻,而宅休聽而不聞,視若尋常,其苛酷慘刻,行惡蓄怨之狀,擧此可知,而其所冤鬱之積,足可以上干天和,則今此亢旱,亦安知不由於此等之事乎?臣於在鄕之日,日見是事,不勝慘憤,而今於登筵,又値聖慮之悶旱,敢陳弭災救民之謨,請羅州牧使宋宅休,爲先罷職,而拿問嚴處,以伸幽冤,以勵列邑。上曰,聞極殘忍,亦陟爲駭。依啓,令該府卽爲開坐,受口供以奏,亦令道臣,當該座首嚴問,强刼官差,爲先嚴刑取招以聞?其婦無異古人,令本州特爲顧恤。又啓曰,國家之治亂,係於生民之休戚,生民之休戚,係於守令之賢否,而守令之賢否,專在於銓曹之掄選,方伯之殿最,則愼掄選明殿最,豈非爲國之大政,而竊觀我朝除吏之法,異於古制,不問人器之如何,才局之有無,纔陞六品,輒膺百里,是豈人人抱龔黃之才,箇箇而做杜召之治哉?牧民禦衆,才器自別,而除拜守宰,若是疎忽,是豈爲官擇人之意哉?至於方伯之殿最,考察勤慢,黜陟幽明,法意甚重,而挽近以來,紀律不嚴,名實不孚,若不牽掣於顔情,則輒皆拘礙於家勢,州府腴邑,勢力大權者,不治之蹟,狼籍著見,而坐營門司觀察者,莫敢下手,每加優褒,只以疲孱冷武,無勢殘蔭,苟充一二中下之考,以爲彌縫塞責之計,國綱安得不解弛,而民生安得不困瘁也?言念及此,不覺寒心,而三考績明黜陟之典,二千石共治理之意,果安在哉?臣居在草野,目見斯弊,慨然之懷,常切于中,今登筵席,敢陳所蓄,而況此都政不遠,褒貶在近,其所飭勵,尤不容小緩。請命銓曹,另擇守令於大政之時,而亦令各道道臣,嚴明殿最,毋循前套,以勵守宰,以保生民。上曰,今者所啓,可謂目今時弊。噫,西漢之爲西漢,其本由於良二千石,黃覇雖曰損於治郡,其民則有益,初登筵席,言甚剴㘦,予用尙矣。依啓。又所懷,臣草野賤蹤,鹵莽淺學,有何知識,可以仰裨天日之化,而第其秉彝憂愛之忱,素所蓄積,玆敢不避僭越,略陳蕘說焉。今此亢旱,前古罕有,惟我聖上,一心憂悶,三時惕厲,減膳却湯,寢食不遑,齋居露禱,誠意冞切,以至於靡神不擧,珪璧旣卒,而天心靡格,雨意愈邈,臣民焦迫,朝野憂惶矣。乃於昨日臨門之時,聖心愈謙挹,責躬之詔,不啻丁寧,求言之敎,尤示懇惻,成湯六事之責,蔑以加此,盤庚三篇之誥,不足比斯,而忽於一夜之間,萋萋之陰,倏起於昭回之天,祁祁之響,忽聞於暵乾之日,是豈人力之所致,而始慮之攸及哉?足可見大聖人對越之誠,上孚皇穹,而降監之天,陰騭於冥冥之中也。天人感應之理,若是昭然,則亦豈非可畏之地也?伏願繼自今益懋聖德,母替寅畏,勿以災消而弛慮,勿以事過而安心,念念若玆,心心如此。臣言雖或有狂瞽之失,必念逆于心求諸道之謨,克恢山藪之量,以示翕受之意,聖心雖或有激惱之端,必思不遷怒不貳過之訓,克軫淵氷之戒,以取風雷之功,推實心行實政,務中和致位育,是臣區區之望也。上曰,噫,近者臺閣,寥寥默默,媕娿成風,今於衰苶之中,聞此格言,雖不能夏禹之拜昌言,予用嘉尙。噫,勿以得雨而解心,古人旣云,況今昨霈,亦未快洽,憧憶之心,冞切于中,適於此際,其勉若此,何敢曰衰?其宜益加自勉焉。上曰,古人雖云才不借於異代,近者人心不古,浮躁成習,其於臺閣,格言莫聞,若非傾軋,不過謄傳古紙,心常慨然,故頃者一臺臣,已有溫批,於李溎亦然。其於獻納金煊,曾經翰林,予何記有?若不識何狀,每於政注,豈欺心?其常趑趄。今聞兩啓,豈特云錚錚佼佼,深得臺體,而末端所懷,言甚切實,此正何見晩者也。噫,其旱其水,古旣雖有,曾已諭,初非曰湯悶,深悶一霈,轉輾于此,今成亢旱,噫,暮年逢此,予依者民,而民若無食,予將誰依?興惟及此,一倍焦悶。昨日臨門,意蓋深矣,一則咸聚土庶,一則欲聽嘉謨,曰以士則,閔雨龍一人外,不過爲上言來者,鄕儒數人,無一京儒,祈意先呼寫下敎,只召諸儒以見,以示欲問嘉謨,莫能施焉,只藏於政院下敎軸,可勝歎哉?古亦有貫珠者,至愚而神者,民也。昔漢高祖,亦用三老董公之言,特命五部人,臨闕門者,亦廣取之意,而鄭泰桓一人外,亦不過市井白徒數人,臨門自羞,其況高高?昨夜一霈非予也。嗚呼,蒼穹眷恤吾民之意,而若此若此,文具觀瞻,回臥堂中,亦羞于屋漏,今見此人,欲拜昌言,而雖人苶未能,須觀漢唐,其於直言,不惜千金之賞。其雖王覇相雜,漢唐之爲漢唐,亦此也。昨日臨門時,聞權穎之言,今於便殿,初見金煊,而言皆切實。噫,彼權穎,近者承旨皆除授,故亞長書望,其無聞焉,聞其聲衰,因問其年,踰六已三,今者金煊何見之晩乎?噫,氣日益衰,此時爲沖子獎直,可謂先務。噫,昨日權穎,今日金煊,正解暮年之羞。且人君用人,其宜綜核,漢宣之爲漢宣,亦此也。司諫權穎,旣登亞長,特加一資。獻納金煊,實僉知除授,其令當日謝恩,若無窠,作窠以付。出傳敎提調持湯劑,更爲入侍事,下敎。出榻敎晦進湯劑,上進御。諸臣以次退出。
壬辰五月二十九日酉時,上御集慶堂。倉官入侍時,宣惠郞廳李守鎭,戶曹正郞金思穆·徐命敏,軍資判官李應重,直長申光權,廣興奉事鄭智模,宗簿主簿閔垠,同副承旨金頤柱,記事官宋煥喆·申禹相·李基崧,以次進伏訖。上曰,倉官皆入來乎?頤柱曰,今方入侍矣。上曰,惠郞,誰也?頤柱曰,李守鎭也。上曰,汝之所捧來色,何如?對曰,勝於上年矣。上曰,戶郞所捧,幾何?思穆曰,二萬餘石矣。上曰,徐命敏,誰之子也?頤柱曰,宗璧之子也。仍命退出。上命承旨,讀奏關東伯狀啓訖。命書之曰,今聞江原道臣審理啓本,噫,至親之間,爭一錢錢,有此殺人之擧,是可忍也,孰不可忍也?況驅打被擠與否,此正若以刃刺人,非我也,刃也。初無其閧,有何被擠?且以看證之招,京禮在下觀之,被擠則無疑,而勿論手犯,被擠卽日致命,則本化償命,焉可逭也,而雖然,凡殺人,豈可以被擠爲實因乎?其皆若此,貽弊勝言?雖果被擠,當着石角,非硬而何?看證之招若此,則泰山以鷄卵石打之云者,萬萬無狀。且其堅硬處,若在仰面,已涉殊常,況合面乎?於致命,毫無可疑之端,於撿狀,不無詳審者,而非特此也。五年滯囚,旣受百餘次刑訊,其可欽恤者,而噫,以一錢錢,二人致命,渠等雖萬萬無謂,王者其宜審愼,豈特以一錢殺二命,以一事五年之間,殺四寸二人?亦甚矜惻,雖若此,昔淸河蘇瓊云,易求者田地,難得者兄弟,豈爲一錢錢,有此境乎?其性之悍,無異於頃者許妻,而噫,四寸親間,年紀不相稱,則京禮雖先下手,渠旣不忍,況相曳髮,以至于此乎?亦不可循例酌處,嚴刑一次後,終身爲海島婢,以示予矜人命重倫理之意。噫,爲其子受其囑,蔑倫悖義,其在正倫常之道,亦不可以己受其刑而白放。此有倍於不親不遜,嚴刑三次後,申太山海島定配。風憲所爲,萬萬可駭,亦爲嚴刑一次,以勵他人事,令該曹卽爲分付本道。出傳敎上曰,應重·光權進伏。上曰,所捧,幾何?應重對曰,二萬三千石矣。上曰,汝,誰也?頤柱曰,故判書李台重之八寸矣。上曰,同官,誰也?應重曰,臣未能覺得也。上曰,今因悶旱,召惠戶郞倉官,意蓋深矣,則軍資官李應重,非特所捧縣莫知同官姓名,亦不能對,昏謬莫甚,汰去。直長申光權,其所對,亦涉矇朧?漢帝豈不云應列宿宰百里乎?京倉若此,百里,若何?事當同汰,而今問以高靈孫,特敎爲此云,其雖參酌,不無提醒之道,其陞敍退三朔,其令自勵。出傳敎命智模進伏。上曰,所捧,幾何?對曰,七千三百餘石矣。又命垠進伏。上曰,誰也?對曰,故承旨閔桂六寸孫矣。上曰,宗簿有宗學講冊乎?對曰,無矣。仍命退出。頤柱曰,獻納趙載俊,今方詣臺矣。上曰,入侍·賤臣傳命與入。載俊進伏曰,臣之自來情勢,有不敢以臺閣自處,前後除拜,一未膺命,蓋通擬之初,改通之論,峻發於銓堂之疏,同擬十三人,皆以此引避,見遞於處置,此可見公議。臣之處義,宜無異同,則其何可一刻蹲冒於臺次乎?請命遞斥臣職。上曰,旣有所執,四維宜顧,方當憫旱,何待處置?依啓。出擧條諸臣遂退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
備忘記,以此事幾次下敎,則噫,近八朔回來海民,豈特其民?必也消融,領來貢果,事體莫重,依例給糧,定色吏,同狀聞直護來,而若準次船人狀聞雖到,忠淸道其亦法此乎?其涉無彈,亦涉可駭。其思其君心,焉敢若此?況近八朔生回,古豈有之,而不讀西銘,只陷聲色,若是駭然,此等武帥,將焉用哉?若此後,釜山僉使時通信使,復帶來軍官也。慶尙左水使李應赫,特施不敍之典,其代,今日口傳擇差。莫知其君心之人,何可一刻置諸雄閫?其令當日辭朝,給馬赴任。
備忘記,噫,今日臣子,君命若時體從,甚事不做,此後海東從時體者,亂臣,皆令知悉。
備忘記,在鄕承旨許遞,其代前承旨徐晦修爲承旨,牌招察任。
傳于金煊曰,承旨牌去來催促,傳旨若捧入,則承旨當下敎矣。
以承傳色口傳下敎曰,極爲駭然,諸承旨一倂遞差,南所衛將假承旨,差下。
傳于趙宗鉉曰,祗迎後,當以步輿爲之,承旨侍衛·棄馬駕轎,安徐。
徐晦修啓曰,禮房承旨,祭文有稟達事,請對矣。
兵曹口傳政事,以金泰淵爲大丘營將,以具允斌爲軍資判官。
傳于徐晦修曰,雖臥此處,若處齋室,其令禁草。
備忘記,噫,今日何日,敢啓時體望於莫重咫尺乎?初違牌望沈頤之,豈可只遞?當刻內逐江郊。
傳于權穎曰,宣傳官一員待令,騎馬三匹立之。
備忘記,恒予心常可駭者,淸字名字時體也,此紫的亂朱故也。人皆爲過,今番可驗,幾代元輔,果爲三黨領袖矣。其甚者言之,十人走,一人其若顚仆,九人皆佯仆其中,雖或有觸石鼻血者,猶不顧遺體,自謂高致,十人坐一室中,一人不合,九人亦不合乎?其中衰苶者,飢而昏仆,有若立節,奇奇怪怪。豈特比於亂朱?須問此等人,此學聖人乎,學父兄乎?聖人決無此,此其父兄,自熟習敎子弟者,噫,時體勝君命,君爲君國爲國。
吏曹口傳政事,南顯老爲南部都事。
兵曹口傳政事,以金梓爲慶尙水使。
傳子趙宗鉉曰,雖萬萬駭然,而思昨年功,沈頤之下敎,特爲安徐。
備忘記,噫,因予否德衰苶,値此亢旱,因予誠淺心怠,莫能周洽,至於今日,幾霈幾霈?回來時見雲漢,若將冒雨以來,臥此見太陽,焦悶曷諭?古云衆心成城,須爲違牌,承宣豈云莫知成城,着時體胄從時體,勝於君命,世道若此,其何得霈,其何得霈?今者射砲之命,所重在焉。至於官員馬帖,不過囊中休紙,至於三軍,仰體昔年,而其中扈輦隊,不無淆雜之弊,令兵曹來此者,只正輦陪。今日令郞廳點考,預爲修整試記,俾無東張三西李四混雜之弊,其餘雜名色皆安徐,以示予所重。雖在此時,愼賞之意,於砲於賞,武藝廳內吹扈輦隊,蛟龍旗標旗標下奉持龍虎營步軍,皆兵曹施賞,都監軍戶曹·禁御兩營軍,各自本營施賞。貫三中只三中五分人,皆直赴殿試,聚多年其從數少者,依軍門中日單子例,皆中下懸註書入。至於柳葉箭,依例單子書入,以待下敎,以示予此時愼賞之意。
備忘記,前承旨徐有隣爲承旨,牌招察任,房順房。
備忘記,頃者李碩載,其果初也,事勢其然,其後焉敢若此?況其君步輿動駕之時乎?政院隷屬,本是喧嘩張本,有旣已申飭,則焉敢若此?徒使其氣,噫,若有毫分臣子之心,此等時體,何敢豪勝時體?此時體承旨豈君?承旨刊版永刊。於渠可謂賞矣,觀今日氣,其雨其雨,太陽復照,雖予城淺,於令海東臣子,可謂末若之何已也?爲先輔其三黨領袖,故爲下大夫者,欲爲時體復領袖若此,而君何爲君?浹洽何望?良可寒心也。
備忘記,此時其覺,吏兵曹歲抄中違牌者,諸道狀聞者,皆敍用,餘皆安徐。
借忘記,嗚呼,近五十歲臨御,何事繼述,何事述事?今年如以太康,今年雖抑,其雖料表,若逢明年,必將受困,興惟及此,雖無此旱,食何寢何,而今者亢旱,暮年初見。以目下今日事言之,步輿而來,故轎上仰瞻,豈特其雨?將雨將雨,其欲冒雨,爲此爲此,臥見太陽,焦悶于心。俄者有事,窓南望瞻,雖復若今朝,何望何望?以一代萬萬,其誠歇後語。農若大歉,嗚呼,暮年依何?於夕仍以予膳代粥。此何意?旣減膳旣撤樂,今無施焉。若此訴此國於蒼穹矣。
傳于李在協曰,耽羅漂人進上持來者,幾皆消融,莫重進上,何以知二運字?其涉殊常。問于廚院與耽羅京主人以奏,待之歇後若此,行關所經各邑申飭,歇後待接守令,從當禁錮。
藥房口傳啓曰,臣等朝者累次控籲,未蒙兪音,復此相率守閤,臣等事君之誠,卽殿下事天之誠,殿下若默念求雨未洽,想遑焦迫之聖心,則臣等何時之衷情,果如何哉?淸齋之中,瀆擾爲懼,不敢以支辭煩聒,而惟此以天人之一理,敢此警咳,伏冀求雨於上下之交孚焉。惶恐敢啓。
以承傳色口傳下敎曰,前承旨沈勗之·趙宗鉉爲承旨,牌招察任,房順房。
又以下敎曰,此時何用時體?至今不謝恩之承旨,視時體重於君命,施以刊版之典,刊名侍從案。
又以下敎曰,探問以知,則政院都使令以下,猶有未盡塡者,其君於政院隷屬,其可止之而若此乎?當該注書爲先推考,今日內不爲盡差,則當禁推。
又以下敎曰,分付騎曹立馬,宣傳官一員,往審墻外不潔與否而來。
又以下敎曰,得雨坐初日,供捧停止之事,分付畿營。
又以下敎曰,濟州貢人幾次下敎云,卽爲顧護上送,而周回列邑以送,當該帥臣,卽爲知入。
又以下敎曰,思之則次知中官,卽曺壽喆,旣施賞典,其下敎卽爲安徐。
又以下敎曰,北寺亞於南衙,書莫重下敎之時停筆,當該中官曺壽喆,刊名內府,今日內逐送本道事,分付內侍府。
又以下敎曰,分付漢城府,沈頤之江越邊卽爲逐送。
壬辰五月三十日辰時,上詣舊闕。擧動入侍時,行都承旨韓必壽,左承旨趙德成,右承旨李碩載,左副承旨李壽鳳,右副承旨李亨逵,同副承旨金頤柱,記事官李鼎揆·宋煥喆·申禹相·李基崧,以次侍立。上具翼善冠·袞龍袍,乘輿出通陽門,詣延和門外降輿,詣版位。香祗迎後,乘輦詣興化門外。上曰,喧譁,極矣。事極駭然,諸承旨一竝遞差,南所衛將爲假承旨入侍。詣景福宮後,書傳敎曰,前都承旨李在協,前承旨洪晟·沈頤之·李昌任,僉知金煊,通政權穎爲承旨,牌招察任,房順房,三院副提調例兼。又命書之曰,噫,國綱雖曰解弛,莫重君命,豈不能行於政院乎?都監拘留,政院隷屬,令該府當刻內放逐漢江越邊,若得甘霈周洽,許來。竝駕前下敎上詣舊闕文昭殿基,新建碑閣奉番訖,仍俯伏。兵曹判書蔡濟恭曰,陋地俯伏久矣,玉體損傷,必矣,請回駕。上不答。上曰,祈雨祭時,每下微雨而旋止,終靳霈然,予當與民同枯矣。濟恭曰,上之誠意懇惻祈雨,而番番如是,必將大霈矣。上曰,碑閣絶妙矣。戶曹判書李思觀曰,然矣。內局都提調申晦,提調徐命膺,請進御湯劑。上曰,予昨日,至鷄鳴不能寢,而□□尙今靳霈,此將奈何?牟麥雖云免凶,不過爲農糧,予寧與民同枯,豈可飮此乎?命膺曰,進御則陟降悅豫,而大霈,必矣。上曰,其止之。予已飮之多矣。命膺曰,濕地久伏,誠甚悶迫?雖閭里凡人,年過六十,則必思所以保嗇之道,而不爲如此之擧矣。上曰,予耳塞矣。上曰,保閑齋,誰也?濟恭曰,高靈申叔舟也。上曰,建閣郞廳鄭日煥·李顯喆,繕工監役南顯老進來。皆進伏。上曰,石品,何如?對曰,好矣。上曰,然矣。仍入閣內,手摩碑石,俯伏而出。命院隷卽刻塡差。命書傳敎曰,舊闕次對中官,挾侍中官,熟馬一匹,隨駕長番中官,本處守直中官,各半熟馬一匹,薛里以下中官·司謁·司鑰,各兒馬一匹賜給出駕前下敎又下敎曰,大丘營將,口傳差出。出駕前下敎又下敎曰,諸司預備。駕前下敎曰,都承旨馳詣奉常寺,奉番以來。出駕前下駕命書傳敎曰,嗚呼,幾百年後,得此殿舊基,建閣豎碑。嗚呼,陟降若復臨舊闕,且有奇者。太室五次祈雨,命股肱替攝,舊殿舊基,親審豎碑,禮成而擇,有何餘憾?此亦千千萬萬料表,況於此體重,豈可循例施賞?監董戶判李思觀,特爲加資,戶曹佐郞李顯喆,工曹正郞鄭日煥陞敍,待窠卽爲懸註調用,監役南顯老陞六,五部郞廳今日內調用,若無窠,依近例次次陞付。書寫寫字官洪聖源,旣已資窮,熟馬一匹面給。衛將三人,令該曹,邊將懸註調用。算員書員,亦令該曹,高品附料,員役工匠等,令該曹米布賞給。其有使役軍,亦令惠廳給米,奏時官弦弓一張賞給?禁漏下人,亦爲米布題給。又命書傳敎曰,隨駕諸承旨,堂上侍衛,各熟馬一匹,左右通禮,堂下侍衛,各半熟馬一匹,贊儀,察訪除授,引儀,各兒馬一匹賜給。下人等,令該曹米布題給。又命書傳敎曰,今日隨駕挾輦軍武藝廳,明日內中日廳,都摠府兵曹眼同,砲三放試取,隨駕禁軍及日傘差備,蛟龍旗標旗差備待令,軍門執事步下奉持,隨駕扈輦隊,近仗軍隨駕軍校,明日騎判慕華館砲試取,諸色軍兵,訓將明日洗馬臺射砲試取以來。鳳頭以下,玉轎差備,令該曹依例施賞。又命書傳敎曰,左承旨違牌,勿施牌望,更勿呼望,申飭謝恩。竝出駕前下敎仍爲回駕,路由夜晝峴,還入典設司齊宿。諸臣以次退出。
壬辰五月三十日夜三更一點,上詣建明門。俯伏入侍時,行都承旨李在協,左承旨沈勗之,右承旨徐有隣,左副承旨趙宗鉉,右副承旨金煊,同副承旨權穎,記事官李鼎揆·宋煥喆·申禹相·李基崧,以次進伏訖。上曰,政院使令,皆待令於門外乎?在協曰,待令於興化門外,連探太廟行祭矣。上命讀江華留守農形狀啓,又讀關東·湖西狀啓訖?上曰,江水加漲,卽關東之水也。雨甚不均也。在協曰,然矣。上曰,麥則已收矣,予向問民人,則皆曰比昨年少則少矣,而善結實云矣。上曰,漂海貢人,何故周回上來?上曰,今則雨無可望,與百姓同枯之外,無他道矣,可謂靡神不擧矣。上問曰,羅州,爲幾日程?在協曰,八日程云矣。上曰,大乎?煊曰,大矣。牧使另擇以送,俾生民蘇安,無後弊,如何?上曰,所奏誠是,依爲之。仍命書傳敎曰,前羅牧旣已下敎,而此非循例者,其代口傳另擇,卽令赴任。又命書傳敎曰,豈特其雨其雨?今番將雨將雨,而昨朝先灑後,若是漠然,是何而然?卽予卽予。廟社皆禱而若此,湯悶曷諭?以農形雨澤狀聞觀之,關東雖最勝,二郡亦被水沈,畿甸猶不均霑,松都特甚。噫,旣減饍旣撤樂,所居處亦非殿也。今無可爲之事,而其惟求言一事。嗚呼,以不才涼德,臨御近五十載,謂享先則因衰苶,莫能躬行已多年,於國事則一無可爲,於民生則困窮倒懸,於耳目則喑啞成風,於朝象則今加三黨,兩代爲元輔者,負君負先,其雖請討,亦若循例謄傳故紙。噫,一淸一名,卽予心常爲駭者,此果淸此果名乎?若漢唐假仁借義,徒取其名,反貽其弊,其於時體,雖睡中欲斥者,而昨日以十字下敎,而予雖衰,此弊熟知故也。今者此敎,其若水中投石,而昔諭之事,其今不諭,噫,牲幣偏擧,欲雨不雨,若耳提面命,其在靡不用極之道,何敢不諭?雖然,觀今之世,非傾軋挾雜,官師相規,其亦人皆含默。故三昨臨門,面求直言,旣召士庶,而□中儒衣儒巾人,無巾而然乎?皆隱其家,不過略干鄕儒,有事來京者,若謂民,只來近闕人,臨門自恧,其況及他,而此亦存羊愛禮之意。故若是下敎。然問其本,卽一人一人,其誰無德?衰苶君雖然,予固自知,何效齊王之領左右,其令政府,廣求直言,自袞闕而無隱。又命書傳敎曰,舊闕文昭殿基豎碑處,令度支春秋奉審,若有執頉處,則卽爲修補,奉審時,親蠶壇一體同審,而若有雨漏處,令守直中官,報該曹,卽爲修補。還內時,又命書傳敎曰,嗚呼,八旬在明,重逢此月於五十二年之內,曷勝追慕?初八日曉前,詣昌德展拜而來,沖子同牌隨駕,儀註安徐,只入正時,入直隨駕皆依前,只挾輦軍六十名,挾輿軍二十名內入直,前後廂軍六十名,禁御兩營各三十名,外營入直,隨駕禁軍亦入直,隨駕,當以駕轎,其餘軍·副駕轎安徐。上還入大內,諸臣以次退出。
以上缺爲全州營將,張志濟爲三陟營將,金漢燁·李海文爲羽林將,□□□尹文淵爲慶尙右兵虞侯,趙嶫爲訓鍊正,金徽柱爲副正,具以謙爲滿浦僉使,鄭觀采爲白翎僉使,趙國鎭爲高嶺僉使,李□洙爲羅州營將,鄭□新爲慶尙兵營中軍,韓光濟爲訓戎僉使,李邦五爲江原監營中軍,金漢升爲訓鍊僉正,李聖師爲忠淸水使,李熤爲南虞候,朴弼漢爲五衛將,金普淳爲北評事,李道變爲上土僉使,鄭碩臣爲坡知僉使,鄭忠良爲都摠經歷,鄭興宇爲楊下萬戶,宋世均爲□□萬戶,崔百祚爲彌串僉使,吳泰道爲平山浦萬戶,李庚輝爲水口萬戶,李憲□爲濟物萬戶,崔碩禧爲魚游澗僉使,李元萬爲宣傳官,鄭億達爲訓鍊副正,魚有南爲慶尙右兵虞侯,朴普陽爲訓鍊判官,李徽遠爲黃海監營中軍,王漢章爲吾叉浦僉使,陳喆輝爲宣沙浦僉使,金漢曄爲安興僉使,張緯漢爲德浦僉使,金致五爲訓鍊主簿,李德薰爲同知,尹魯東爲僉知,鄭鋎爲僉知,李廷虎爲五衛將,金彦澤爲昌德將,禹世珍爲昌德將,徐命國爲訓鍊僉正,□□重爲都摠經歷,李文□□□爲都摠經歷,曹潤根爲都事,金履煥爲訓鍊判官,金連煥爲宣傳官,李禹鉉爲訓鍊判官,洪健祚爲主簿,李泰建爲□寨僉使,金命□爲安義僉使,趙□□爲雲山萬戶,劉龍澤爲□□坡萬戶,朴春昱爲永達萬戶,金世彪爲鹿島萬戶,李枝盛爲安骨萬戶,禹興疇爲鉢浦萬戶,尹範衡爲中樞經歷,白師誾爲都摠經歷,元綮鎭爲訓鍊判官,李彦塡爲忠淸兵營中軍,鄭忠良爲宣傳官,李格爲都摠經歷,李潤春爲訓鍊判官,全世益爲主簿,李基采爲都摠都事,呂遇周爲中樞都事,申時翕爲訓鍊主簿,成堣·趙義陽爲訓鍊主簿,李寬鎭爲衛率,崔□泰爲格浦別將,金商彦爲鳥嶺別將,梁文彩爲黃龍別將,車萬輪爲文珠別將,趙鎭禎爲司僕將,吳漢迪爲同知,金世淳爲訓鍊判官,鄭允弘爲主簿,方處義爲主簿,李邦祚爲武兼,李天歲·金命耉·林大元·金斗昇·金爲武兼,李重濟爲江華中軍,金愼徵爲昌慶將,李光玄·閔百彬·李希松爲部將,張鉉佐·柳□恒爲宣傳官,李尙顯·李郁延爲武兼,金就南·孫澤·金興碩·河景世·陳□文·李恒林·禹命天·金文澤爲守門將,護軍李燁·李弘□□□張□□,副司直李最中·李在協·兪彦述·具㢞·徐晦修□□□老·金載順·趙榮順,副司果徐有慶·李昌伋。
安兼濟□□言啓曰,太廟展謁,每年春秋定式,取稟矣。今秋展謁,當爲稟定,而聖候方在靜攝中,推擇日字,有不敢循例仰請,何以爲之?敢稟。傳曰,追慕深,待下敎。
又以侍講院言啓曰,本院司書李養鼎,以親病陳疏徑出,兼司書趙英鎭牌不進傳旨未下,說書·兼說書未差代,下番闕直,事甚未安,輔德李鎭弼,弼善洪相簡,兼弼善李敬玉,竝卽牌招,推移姑降入直,何如?傳曰,允。
李宅鎭,以御營廳·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
又以義禁府言啓曰,因臺諫所懷,前持平李得華,亟施竄配之典事,承傳,啓下矣。李得華慶尙道晉州牧竄配,而時在京畿道抱川地云,以承傳內辭意,具罪目,依例發遣府羅將,仍令押送配所,何如?傳曰,允。
左議政申晦箚曰,伏以營修伸禮,歷詣展誠,鑾蹕經宵,聖體康寧,臣民歡忭,曷有其極?仍念臣本以謭劣,過蒙洪造,冥陞忘躋,至列台司,尸素之愧,不敢自慍,而罪戾之至,理所必有,果以前任時事,伏奉譴罷之命,事關至重之地,雖不勝惶懍之忱,得解匪據之任,還切感祝之私,曾未多日,恩敍遽下,職名如舊,臣聞命驚惶,不知措躬之所也。臣智未周事,罪□□,至今追思,惶汗浹背,一時薄罷,不足以塞其罪之萬一,何敢徒恃寬恕之聖眷,揚揚冒進,重自陷於無忌憚之誅哉?恩命之下,末由祗承,旣涉違傲,罪上添罪。伏乞聖明,亟遞臣輔相之職,仍治臣慢命之辜,以肅朝綱,以安私分,千萬至祝。取進止。答曰,省箚具悉卿懇。頃者下敎,所重雖在,於今因此工役順成,伸禮而回,微忱少伸,卿何過辭,亦復何諭?目今鼎席,只有左揆,卿須宜體此意,安心勿辭,亦勿引咎,卽爲視事,共濟國事。仍傳曰,遣史官傳諭。
壬辰七月初一日巳時,上御集慶堂。親臨都政入侍時,吏曹判書元仁孫,參判李重祜,參議洪樂純,正郞蔡弘履·李思祚,佐郞李商建·吳鼎源,行都承旨尹得養,記事官李鼎揆,兵曹判書蔡濟恭,參判李廷喆,參議沈鑧,參知金煊,正郞尹弼秉,佐郞洪履健·白師彦,右副承旨李宅鎭,記事官宋煥喆·李在學·李基崧,以次進伏訖。上命尙瑞院官員入侍。賤臣傳命率入。上命書傳敎曰,將八親政,予豈初料?凡諸等事,另加着意事,申飭兩銓。元仁孫曰,東壁玉堂,今當差出,而擬望之人乏少,外任竝擬,何如?上曰,允。又曰,今都政,各岐仕滿應遷者,相避及未準朔監察禁·府都事·戶曹·刑曹·漢城府郞官·五部都事·各司久任時推人員,竝擬,何如?上曰,允。又曰,守令多窠,今當差出,而未準朔禁軍將及營將·邊將·虞侯·都事·守令·察訪竝擬,何如?上曰,允。又曰,四館陞出六品之時,有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之例矣。今春夏等褒貶,不得爲之,故當出六品者,未免積滯,依例遷轉,何如?上曰,允。蔡濟恭曰,忠淸水使及訓鍊都正,今當差出,而擬望之人乏少,他道守令竝擬,何如?上曰,允。又曰,安興僉使,今當差出,而擬望之人乏少,未準朔禁軍將,竝擬,何如?上曰,允。又曰,摠戎中軍之管城將下批,係是政例,而頃因本廳移關,中軍李漢昌,依例管城將下批矣。追聞漢昌,方在給牒中,臣曹之不察,不勝惶恐。原單子付標,何如?上曰,李漢昌特爲敍用。上命書之曰,噫,昨日輦過其洞,予心憶古,其代雖欲爲內用,今適有窠,驪州牧使首擬,洪樂命騎曹參議除授,牌招入侍。出傳敎又命書之曰,今當親政,騎曹參知牌招入侍。又命書之曰,騎郞林得浩特遞,其代今日政備擬。又命書之曰,再昨下敎,卽侍臣班,而都憲之混入,豈下敎意耶?此心憧憧。故未及覺察,昨日薇垣長,只入乃覺,都憲兪彦述,原傳旨中付標。又命書之曰,噫,明將八旬,一日無休,而今日必也親政,意蓋深矣。須看今番注圈,沈滯可知,文臣若此,況武臣?至於鄕武,裹糧以來,一沾副末,其若得焉,曷勝可矜?其於嶺人,可謂鄒·魯鄕,而以便服不踰嶺,世亦稱焉。初入仕望,有昔道臣與御史薦中,另加調用。豈特蔭官?文臣之抱紅牌老於牖下者,靜臥興惟,若見其狀,另加錄用事,申飭銓曹。武臣亦然,西銓一體申飭。又命書之曰,十考十上,五考五上,純褒抄啓守令·邊將,另加調用事,申飭兩銓。又命書之曰,西漢之爲西漢,能用良吏故也。今番書題,亦稱良二千石,雖有復職,必先此等人事,申飭東銓。上命注書,圈記入之,明日召試爲之事,申飭。仍命書之曰,明日注圈召試時試官,右相徐命膺·李潭·李昌任·洪樂純。入直兩儒臣·承旨,禮房入侍,繖扇侍衛安徐。又命書之曰,今番注圈召試,在京人其皆進參事,豫爲申飭。仍命政官少退。藥房提調,持湯劑入侍。出榻敎都提調李昌誼,提調徐命膺,持湯劑進伏,上進御,藥房退出。政官更爲入侍。命書之曰,昔漢明,豈不云乎?郞官應列宿宰百里,其欲擇人,必選初入仕,另飭東銓,松都人西北人,戊申軍功人,另加調用事,亦爲申飭兩銓。上下御製,命入侍承史·東西銓堂郞賡進。出榻敎上曰,親政時,注書·尙瑞院官員,依例陞六。出傳敎又命書之曰,生民休戚,係於守令,況暮年乎?另加擇擬事,申飭銓曹。又命書之曰,今番監造官陞六者,窠窄皆闕,此後待窠,卽爲懸註調用事,分付。又命書之曰,完豐孫二人,一則奉祀孫李弘逵,一則李顯宅,尙今沈滯,李弘逵內禁將備擬,李顯宅豈只用久勤。摠郞備擬。又命書之曰,李顯宅下敎,蓋爲其祖,而後以此爲例,久勤闕一後,政府使有窠,卽爲懸註備擬事,分付銓曹。又命書之曰,再昨見儲慶洞人,其中有八十二歲人,噫,二十五年內,已是誠是料表,況年踰八耋者乎?問名特爲加資。上曰,藥房提調持湯劑,更爲入侍。都提調李昌誼,提調徐命膺,持湯劑更爲入侍,上進御後,藥房先退,上又下御製,入侍諸臣賡進事,下敎。宣饌後,諸臣以次退出。
上在慶熙宮。停常參·經筵。
藥房都提調李昌誼,提調李景祜,副提調尹得養啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。千千萬萬料表,兩日伸禮,予懷千萬。昔年今年侍覩,今年近八親政,夕前親點,意在追慕,此亦於予太康,氣何暇諭?左相入侍時,便殿同入。
中宮殿·惠嬪宮,藥房口傳問安。答曰,知道。
以全羅監司洪樂性狀啓,六月令薦新,新稻米進上,節候尙早,限內不得封進,惶恐待罪事,傳于安兼濟曰,勿待罪事,回諭。
傳于安兼濟曰,相臣入來,都政過,東月臺當親受謝恩,承旨以時服來詣。
尹得養啓曰,今日殿座時,承旨當爲備員,左承旨任希敎,今日不爲仕進,卽爲牌招,何如?傳曰,允。
殿座罷後,政院·玉堂·藥房口傳問安。答曰,知道。
傳于安兼濟曰,受謝恩後,仍爲試取,承史以黑團領,待下敎來詣。
傳于安兼濟曰,試官李潭,代以侍衛沈㲄爲之。
傳于尹得養曰,今番都政,念昔而爲之,今日兩司,必多入來,卽爲署經事,分付。
傳于沈勗之曰,竝入侍。
傳于沈勗之曰,坐直承旨,同爲入侍。
兼弼善李敬玉,兼司書趙英鎭牌不進罷職傳旨,傳于李宅鎭曰,只推。
吏曹口傳政事,以鄭元始爲注書。
安兼濟,以弘文館言啓曰,本館下番闕直,事甚未安,副應敎李命彬,卽爲牌招,以爲姑降入直之地,何如?傳曰,允。
沈勗之,以訓鍊都監·左右捕廳·一二巡廳言啓曰,去夜無犯夜被捉之意,敢啓。傳曰,知道。
副校理趙瑍疏曰,伏以眞殿重修,法駕親臨,禮成祼將,孝篤追慕,臣於此時,適參執事之列,區區榮忭,曷有其極?仍念臣晩竊倖第,猥玷瀛選,自顧職名,萬萬不似,前後屢叨,輒犯違逋,蓋其濫竽有愧,自量已審,守株難變,自劃有素故耳。今者除命,又下於合辭方張之時,他不暇顧,冒沒出肅,連日隨參,義分粗伸,而必遞之職,不宜虛縻,匪分之地,決難仍冒,況此目下情私,有萬分懇迫者?臣之八耋偏母,癃病沈痼,居常澟綴,近又添得暑癨,症情一倍危劇,食飮全廢,喘息奄奄,臣左右扶護,方寸焦灼,以此情理,實無頃刻離捨之勢,玆敢歷血陳懇。伏乞天地父母,俯垂矜憐,亟遞臣本兼之任,俾便救護,仍治臣瀆擾之罪,以肅朝綱焉。答曰,省疏具悉。爾其勿辭護焉。
副應敎李命彬疏曰,伏以臣,積有逋負,曲被涵貸,乍謫旋宥,匪罪伊榮,撫躬自訟,沒齒猶甘,不意敍命纔宣,除旨復降,繼而有牌召之敎,臣於是,惝怳踧踖,莫省所措。臣固含恩畏義,豈不欲竭蹶趨膺,以伸叩伸之忱,而第臣區區之私,實有萬萬危蹙者,目今合辭之論,三司攸同,一國公共,而原其始,卽政望三通事也。臣兄命植,適佐銓部,與同通議,諫臣之啓,至請同律處分之時,一例加罪,則末稍所勘,雖異於彼,當初事端,亶由於此,在臣自處之義,有不可隨衆冒忝,同聲致討,職居論思,旣不能自效於職分之所當爲者,則惟宜亟請鐫改,恭俟譴斥而已。玆陳短章,悉暴危懇,至於向來臺諫之論詆,卽者新通之華顯,亦有所未暇及焉。伏乞聖明,俯賜諒察,特施威罰,以警具僚,以安賤分,不勝幸甚。答曰,省疏具悉。爾兄事,旣知其異,初已差等,今復下敎,可謂毛將焉傅?爾勿辭速察職。
司諫李弘稷疏曰,伏以臣,年衰病痼,屛伏田廬,前後除命,俱未扣謝,席藁私室,措躬無地,不謂聖度,尙加寬容,敍命忽下,除旨繼降,蔀屋窮閻,天書屢宣,自惟螻蟻賤臣,何以得此於君父之前?臣誠驚惶感激,冞增隕越。使臣病狀,如有一分可强之勢,則當此大論方張之日,臣何敢偃蹇圖便,不卽承膺,自速逋慢之誅哉?念臣犬馬之齒,已迫七旬,冒沒言地,亦且三十餘年于玆矣。曾未嘗出一言論一事,以補我聖上勤勵之治,而十年貞疾,一縷僅存,肌肉消換,已成鬼形,近又重傷暑毒,轉輾添加,舊痾新恙,一時交攻,咳喘泄痢,種種危惡,氣息奄奄,朝夕待盡,自量筋力,時日之內,斷無起發之望,言責重地,豈宜容臣虛帶,爲養病之坊也哉?玆敢不得不從縣道,呼籲於仁覆之天。伏乞聖明,俯賜矜察,亟命鐫削臣職,俾得安意調治,以尋生路,仍勘臣罪,以爲人臣慢命者之戒,不勝萬幸。臣旣不以言官自處,則何敢贅陳他事,而事在目下,弊關生靈,有不容泯默者,敢此附陳於引罪之章,冀聖明之有以裁察焉。前郡守尹光紹,前後負犯,覆載難容,至今首領之得保,莫非好生之特恩,則在渠之道,所當縮伏訟愆,感戴洪造,而惟其宗黨盤據,勢成威立,武斷稔惡,無所不至,鄕里受其頤指,官長莫敢誰何,至於掘人塚撤人家,而脅奪勒葬,惟意所欲,百年丘原,枯骨忍見,暴露四隣,村閭生民,鮮保家室。又於今年春夏,大興土木,調發四境之農民,脅驅各寺之僧軍,輸材運瓦,伐石取土,籠山蔽野,移序浹朔,時奪三農,怨播萬口,此則其胸臆之恣行於外,而眼無國法者也。至以內行論之,遺棄祖母,不養以專城,竟飮恨而入地,天倫斁矣,迫逐兄嫂,獨專其素封,致失所而呼天,人理蔑矣,怒於論已,而勒令出嫁之姪女,告絶於外祖母,此何義也?偏於溺愛,而不分其子於亡兄,絶祀於本親,是可忍乎?輦輸貸賂,而擧援權門,獻身乞憐,則千古諂媚之鄙夫,羞與爲伍,憑籍勢力,而脅持土主,任意驅逐,則一世豪强之巨慝,恐無其倫,至若牟利一事,捨命做去必得,乃見聲氣相感。故占逆詹之家舍而世其居,火慾所熾,暗圖賊褒之土地而益其富,其造意設計之陰譎叵測,乘機射利之貪饕無饜,市井駔儈,必不爲此,豈意衣冠之列,有此凶悖之人哉?往年臺評所謂,居家盜蹠之行,正指此等事也。其他鷙毒之性,狼貪之習,人皆未欲凂其耳孔,豈忍瀆陳於奏達文字乎?其益無狀者,昨冬邦慶,跛躃亦忭,賀班不參,飭敎嚴截,則雖是微官庶品,莫不趨走鼓舞,爭效祝岡之願,而惟彼職忝下大夫之列,蒙被再造之恩者,身無疾病,而偃臥數百里之內,傲然自在,略無動意,蓋其平日怨國之心,撑腸拄腹,不知自陷於不臣之科,此不嚴討,則國綱墜矣,臣分絶矣。臣謂尹光紹,姑先亟施屛裔之典,以正君臣之分,以除生民之害,一以正傷倫悖義之汚俗,一以繩兼竝武斷之惡習,斷不可已也。臣曾叨言地,每緣徑遞今,始稽緩,溺職之罪,蓋無所逃矣。臣無任之至。批答出傳敎。
壬辰七月初二日辰時,上御崇政殿東月臺。親臨受謝恩入侍時,行都承旨尹得養,左承旨任希敎,右承旨安兼濟,左副承旨沈勗之,右副承旨李宅鎭,同副承旨金履素,假注書申應淵·李奭濟,記事官申禹相·李基崧,以次侍立訖。上具翼善冠·袞龍袍,乘步輿出資政門,詣東月臺殿座訖。引儀呼唱,受謝恩後,上曰,諸守令次次進前,各奏職姓名,可也。寧海府使蔡緯夏進伏。上曰,蔡緯夏鬚白而老耶?得養奏曰,雖有白髮,而不甚老矣。固城縣監李思祚進伏。上曰,汝父今行,欲爲率去耶?思祚起伏奏曰,率去爲計矣。松禾縣監南泰憲進伏。上曰,汝與耆社臣,幾寸乎?泰憲仰奏曰,六寸親也。上因命入侍諸守令,讀七事畢後,上曰,暮年親政,若是勤諭,凡諸群臣,皆體予意,恪勤奉職,可也。上曰,邊將與蔭武初入仕人,亦皆次次進前。宣傳官柳文植進伏。上曰,汝,誰也?文植奏曰,柳濬之曾孫也。上命書傳敎曰,昨聞以爲奇,靜臥以思,其曾祖柳濬,噫,今年予摠管後,爲摠郞者,而此年見其曾孫之爲宣傳官,誠可異也。嗚呼,追憶其曾祖受點者,予懷曷勝?宣傳官柳文植免新後,其令該曹,特爲陞六調用。得養奏曰,入侍上下注書,皆應今日召試,以事變注書替入,何如?上曰,依爲之。賤臣召試試所出去。
壬辰七月初二日辰時,上御東月臺。親臨注書召試入侍時,行都承旨尹得養,左承旨任希敎,右承旨安兼濟,左副承旨沈勗之,右副承旨李宅鎭,同副承旨金履素,事變假注書具性玉,記事官申禹相·李基崧,以次進伏訖。上曰,試官·擧子促入。賤臣承命出去,與右議政李溵,工曹判書徐命膺,副摠管沈瑴,吏曹參議洪樂純,副司直李昌任,輔德李鎭衡,副校理鄭好仁入侍,上曰,試官一員,以春坊入直爲之事。榻前下敎上曰,向者被抄人,亦入來耶?宅鎭曰,沈豐之·嚴思憲入來矣。上曰,左相·內局·薇垣·柏府,還內後,入侍。榻前下敎上曰,堂上試官一員,堂下試官一員,持草紙進來。仍命書書題懸之,題卽擬本朝協贊諸臣,請益勉五十年苦心,使海東臣子,偕底蕩蕩平平之域箋也。上曰,此題,好矣。溵曰,使五十擧子,盡觀之,則好矣。上曰,非但五十擧子,使諸儒觀之,則尤好矣。上謂命膺曰,其題,好耶?對曰,好矣而亦難矣。上曰,可見生熟矣。以此題試,十餘人可惜矣。雖出於庭試,好矣。溵曰,然矣。出於大比之科,則儘好矣。上曰,鄕人雖欲善製,不習表矣,何以善製?嶺南之人,善於策矣。溵曰,昨日親臨大政,今又勞動,聖體,若何?上曰,此亦於予太康矣。溵曰,昨日親點,寶墨淋漓,臣等不勝忻抃矣。上曰,是豈能視而然耶?上以乘輿,入資政門後,諸臣以次退出。
壬辰七月初二日午時,上御集慶堂。藥房入診,左相·詣臺臺臣,同爲入侍時,都承旨李昌誼,左議政申晦,副提調尹得養,大司諫韓必壽,獻納南柱老,執義申五淸,掌令任希曾,持平姜俒,事變假注書具性玉,記事官申禹相·李基崧,醫官方泰輿·鄭允協·慶絢·金孝儉·李翊臣·白文昌,以次進伏訖。昌誼曰,俄者勞動之後,聖體,若何?上曰,一樣矣。寢睡·水刺之節,亦何如?上曰,一樣矣。昌誼請進湯劑,上進御。昌誼曰,今日日氣,甚熱矣。上曰,極熱矣。昌誼請診候,上曰,依。泰輿等,以次診候,退伏奏曰,脈候左右三部,度數調均,滑體脾胃,亦一樣矣。昌誼請更進湯劑,上曰,待敎入之。上曰,左相入來乎?昌誼曰,入侍矣。晦曰,營建工役,不日成之,展禮亦順成,離次經宿,玉體康寧,慶莫大矣。臣以愚迷,不能卽達,罪固難逭,而薄罷旋宥,尤不勝惶悚矣。上曰,旣往,何說耶?晦曰,俄伏聞有呻吟之聲,未知若何,而然乎?上曰,甚疲矣。上曰,俄者御製,卿見之耶?晦曰,奉覽矣。以蕩平之意,辭旨鄭重,而殿下何以疑蕩平乎?臣等皆是蕩平中人,今日入侍諸臣,亦皆蕩平之人也,必無聖慮之如此矣。上曰,其何以知之耶?果無可信之人矣。晦曰,爲殿下之臣子,敢不體殿下之苦心乎?晦又曰,復膳,以初九日爲之事,下敎,其前不遠,而臣等之心,猶抑鬱矣。上曰,已定之矣。仍敎曰,左相退出而休矣。晦先退。上曰,右副承旨入侍。賤臣承命出去,與李宅鎭入侍。宅鎭曰,今日無故日也。臺臣入來,而玉堂詣試所,故三司不備矣。上曰,試所儒臣入侍。賤臣承命出去,與鄭好仁入侍。上命宅鎭,讀李弘稷疏。上曰,李弘稷外亦有耳目,尹光紹之事,入侍臺臣,亦有聞之者乎?必壽曰,臣未之聞也。五淸曰,臣略有所聞矣。上曰,言之,可也。五淸曰,臣居在近地,曾聞李弘稷·尹光紹,有相較之事,光紹毁去弘稷家云矣。上笑曰,然乎?其餘臺臣聞之乎?皆曰,未聞矣。上命書傳敎曰,尹光紹莫聞聲息,在於何處?今聞李弘稷章,果尙今存焉。軟地揷木,古人譏之,兄弟不曰,其亦聞古,此人予嘗熟知,曰以多氣則,可也,頃者被斥,予則曰過矣,則今因已故之人爲證,其風美也,而若今所謂,其何惜也,而因其齟齬,聞此而若疑,噫,爲予臣者,孰不抱悶於牖下乎?諸臺適入侍,故欲聞共公之議,下問,皆莫知之云,而聞一言此章,尹光紹所召果若此,公乎私乎?不悛舊習,挾私含憾,亦豈不羞臺閣乎?玆事今無可論,而光紹之不參賀班猶譏,則今者兩司所爭,若何,而何敢逡巡,至登挾私之言乎?此可謂輕重倒置,事體寒心,無異於今番處分人,何可例批?本職特遞,以示予擧直措枉之意。出傳敎上命讀趙瓊·李命彬疏,宅鎭讀奏。上曰,見其季而思其兄,今問果未下敎?此人初旣分揀,前參議李命植,給牒敍用。出傳敎大司憲兪彦述,大司諫韓必壽,執義申五淸,掌令任希曾,持平姜俒,獻納南柱老,校理金履禧,副校理鄭好仁曰,荐棘罪人金致仁,以兩世元輔,倚毗,何如?而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,甚至如具庠者,自托時論,視爲能事,其流之弊,大矣。若論其乘亂世道,負國忘先之罪,不可安置而止,頃因臺啓,雖有薦棘之命,捨絶海而卽其地,有乖嚴處分之義,昨旣允許,旋卽還寢,公議所在,輿情逾激,請南海縣薦棘罪人金致仁,依前以濟州牧擧行。上曰,此人尙今思焉,雖夢裏慨歎,若允,其何中止?近者只以四字爲批,不可不諭者故今諭,須問此人,若爲領袖,雖尋常募軍,其有徒也,況以一國元輔爲領袖,則世豈有無軍之將乎?頃者入侍,幾次詢問,意蓋深矣,而只以予所擧人,若是爭執,且因李東顯之章,兼論而已。噫,予無當初處分,亦無引用章閣故事,則孰能開喙,而倖得一不耐能一具庠,湊合彌縫,此等合辭,暮年初聞,非謂今人,目今薇垣長,予已熟知,故初當此事,不可不諭而然也,亟停勿煩。出擧條上曰,此二人負予,何以知之?大抵怪異矣。頃者親傳香處分時,予不討而然也。其時有請討之人耶?必壽·五淸·希曾·俒·柱老·好仁曰,臣等言議巽軟,見聞孤陋,聖敎之下,不敢言誰某之爲致仁徒黨,而以日昨相臣所奏言之,蕩平二字,反爲近日忌諱云。惟我聖上五十年苦心,卽大中建極之化,近來風習乖謬,若有背馳於蕩平者,則其背馳者,卽致仁之徒也。臣等旣不能知其人聞其名,則何可强忍指斥乎?此後又有攻斥蕩平者,莫非其支流餘派也。此外無以仰對,而致仁旣以不能守其調劑之先論得罪,則不可不越海而嚴懲,依初下敎,亟許濟州牧擧行之請,千萬爲望。上曰,不允。出擧係上起坐曰,予當起坐而諭之,卿言果然善矣,而猶有未盡底意耳。卿當曰,右相忌諱之說,必有所知,使之指的以奏云者,可也。必壽曰,忌諱蕩平之類,或不無也。蕩平二字,卽五十年陶鎔之治,而有若法久弊生,好名之類,或有不好蕩平之心,所謂忌諱者此也,而人心難測,何以指的乎?右相之言,亦不過所聞而已。聖敎如此,不勝惶悚矣。必壽·五淸·希曾·俒·柱老曰,臣等於聖敎之下,略陳所懷,更請亟許金致仁濟州薦棘之命,而臣等忱誠薄淺,言辭拙訥,不能孚感於天心,終未蒙允,則臣等何敢晏然於職次乎?請命遞斥臣等之職。上曰,其心雖嘉,其事太過,勿辭,亦勿退待。出擧條必壽·柱老曰,請還寢鍾城府爲奴罪人天大酌處之命,依律處斷。措辭見上上曰,勿煩。必壽·柱老曰,請大靜縣爲奴罪人仲義,依律處斷。措辭見上上曰,勿煩。必壽·柱老曰,請崔百男邊遠定配。措辭見上上曰,今番薇垣長所奏,雖異於近者汨董,此人若處分,亦何異於處分於陵仲子?亟停勿煩。一行刀削必壽·柱老曰,請黑山島爲奴罪人五得,依律處斷。措辭見上上曰,勿煩。必壽·柱老曰,請還寢定配罪人尹碩佐·金益大減等之命,依律處斷。措辭見上上曰,噫,本事其若重也,此等孤雛腐鼠,若是竝爭,予則曰,本末倒置,其勿更煩。必壽·柱老曰,請還寢定配罪人車木大·金萬采減等之命,依律處斷。措辭見上上曰,此與尹碩佐同,其勿更煩。竝出擧條必壽·柱老曰,臣等伏聞李弘稷上疏所請,則尹光紹之事,非但豪强貪鄙而止,關係倫常,極爲驚駭,果如所陳,則不可仍置。李弘稷若或挾私逞憾,則其誣人之罪,亦不可不論,此等之事,決不可置於䵝昧之科,請尹光紹拿問嚴處。上曰,所奏誠是,令該府竝拿鞫嚴問。出擧條必壽·柱老曰,臣俄者傳啓之後,宜請下諭,而率爾忘却,徑先退出,揆以臺體,不敢晏然,請命遞斥臣等之職。上曰,今日若此,事體固然,何過爲嫌?勿辭,亦勿退待。出擧條必壽·柱老曰,新除授正言林得浩,時在忠淸道稷山地,請斯速乘馹上來事,下諭。上曰,依啓。出擧條五淸·希曾·俒曰,請還寢東呂·址淳等還配之命,更令王府,嚴鞫得情。措辭見上上曰,勿煩。五淸·希曾·俒曰,請還寢定配罪人金柱泰減等之命。措辭見上上曰,其勿復煩。五淸·希曾·俒曰,請黑山島爲奴罪人五得,依律處斷。措辭見上上曰,勿煩。一行刀削五淸·希曾·俒曰,請大靜縣定配罪人丁潤愼,亟命依律處斷。措辭見上上曰,勿煩。五淸·希曾·俒曰,請黑山島定配罪人鄭世柱,依律處斷。措辭見上上曰,勿煩。五淸·希曾·俒曰,請還寢島配罪人裵慶有減等之命,依律處斷。措辭見上上曰,此若院啓尹碩佐,其勿更煩。五淸·希曾·俒曰,今番事端,旣由於趙通淸之政,則在其兄之處義,固不宜冒沒承當,而頃者都憲特除也。果有難强之疾,則擔曳來到,陳章請懇,未爲不可,而不此之爲,自犯違傲,至施門黜之律,其不體飭勵之聖意,處事徑情之罪,不可削黜而止,請門黜罪人趙曮,遠地定配。上曰,此啓,予則終涉殊常。亟停,勿煩。竝出擧條上曰,入侍兩司,誰某也?宅鎭曰,某與某也。上曰,任希曾則屢次登筵,而姜俒亦屢次登筵乎?宅鎭曰,昨政新通,故初登筵席矣。上曰,是誰也?宅鎭曰,姜鋧之孫也。上曰,然耶?大抵姜門受恩不小,而白日鬼蜮,雖或見之,不欲挺身擔當,予果恕諒矣。任希曾一家雖衆多,蹤跡臲卼,於朝廷亦不敢指的,予已諒之矣。必壽曰,今日國家之支安,莫非聖上陶鎔之化也。五十年蕩平之治,孰不欽仰?質諸古昔聖王而無愧矣。上曰,今則老字少字,南北之名旣無,故更好淸名與時體矣。必壽曰,誠如聖敎矣。近來朝端之安靜,實賴殿下之蕩平也。如此之時,背其父祖協贊之心,排却聖上蕩平之治者,豈非大罪乎?上曰,卿言,是矣。仍命宅鎭,讀奏公事。上曰,藥房提調,持湯劑更爲入侍。出榻敎上曰,試官持先捧試券入侍。出榻敎右副承旨先退。
壬辰七月初二日午時,上御集慶堂。注書召試科次入侍時,試官李溵·徐命膺·沈穀·洪樂純·李昌任·鄭好仁·李得一,右承旨安兼濟,右副承旨李宅鎭,假注書李奭濟,記事官呂萬永·李基崧,以次進伏訖。上命讀試券,考畢定次坼榜。鄭元始·柳榮鎭·洪鳴漢·尹在醇·朴相甲爲之。上曰,前召試被抄四人,皆見而落之耶?安兼濟曰,沈豐之一人,赴試而見落矣。李溵奏曰,今番科作,比諸近來科體則稍優矣。上曰,鄭元始,誰也?兼濟奏曰,鄭昌聖之至親矣。柳榮鎭,誰也?兼濟奏曰,柳顯章之至親矣。洪鳴漢,誰也?兼濟奏曰,洪麟漢之弟也。尹在醇,誰也?兼濟奏曰,故正言尹勤之子也。朴相甲,誰也?兼濟奏曰,錦城尉之異姓至親,而同姓遠族矣。上命書傳敎曰,頃者實注書俱備,於今陞六初召試之時,何待後政,令該曹卽爲口傳備擬,牌招入直。上曰,收券,幾何?兼濟奏曰,只十八丈矣。上命書傳敎曰,公然稱在外,竝禁推。金時默在京,無端不參,尤涉駭然,一體禁推。又命書傳敎曰,玉堂不備,李命彬·趙英鎭,一體牌招,皆追省記入直。又命書傳敎曰,玉堂·春坊,違牌紛紜,其涉駭然。此後復爲違牌者,直捧禁推傳旨,限一朔勘律。諸臣以次退出。
上在彰義宮。停常參·經筵。
藥房都提調李昌誼,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,予則一樣。回來後便殿,待下敎入侍。
中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
備忘記,入銅儲年冬誠正閣,故判書沈檀所奏,一片丹心,尙今惟焉,而今有從孫,官至亞卿,昨除試官,今侍特進,意蓋在矣。於兪彦述,頃者意,猶若何?其後熟知純實,今者樹立,予用嘉焉。副摠管沈穀,都憲兪彦述,爲先知中樞作窠以授。兵曹口傳政事,知事作闕單宋徵啓,知事二單沈穀·兪彦述。
傳于安兼濟曰,藥房提調徐命膺許遞,以李景祜爲之,隷儀後當爲晝講,經筵李景祜爲之,特進官入直,摠管沈穀爲之。
傳于安兼濟曰,內局入侍。
傳于安兼濟曰,只左相入侍。
傳于任希敎曰,坐直承旨,同爲入侍。
備忘記,噫,甲戌年加一歲,予奏慈殿而固守,況此癸巳加十年,强受此請,何顔以拜?大夢詩,已示予意,而佯若莫知,今有此擧,寔予不孝,亦予不肖。原任之言雖異常,其亦從容,留典設問于左相,果然果然,心膽皆隕,以步輿來此,於今建功楚越,千乘浮雲,今何多諭乎?
傳于沈勗之曰,挾輦軍六十名,禁·御兩營五十名,訓將都領,留營·留陣安徐。
備忘記,予則於今事已帖然,今忽聞一句語,此心已墜,以何心對諸臣?因關係不細,雖殿座,於今本事處分,故何心夕食?來臥于此,政院知悉。
以承傳色口傳下敎曰,此備忘,如不卽頒布,當往舊邸,卽爲頒布。
任希敎啓曰,諸承旨有稟達事,來詣請對矣。
沈勗之啓曰,玉堂上下番,有稟達事,來詣請對矣。
任希敎啓曰,藥房三提調,來詣閤外請對矣。
傳于沈勗之曰,中官及自內來者外,若入宮門,當用軍律矣。
傳于沈勗之曰,此時如是喧譁乎?政院使令,一竝鮒魚石橋,令騎郞決棍。
以承傳色口傳下敎曰,內局承旨外,雖明日,二品以上禁之。
任希敎又啓曰,玉堂上下番,來詣請對矣。
尹得養啓曰,諸承旨有稟達事,來詣諸對矣。
沈勗之啓曰,今日動駕,不可無本兵之長,兵曹判書蔡濟恭,卽爲牌招,何如?
以承傳色口傳下敎曰,何必允?不可不戒嚴,騎判牌招。
又下敎曰,承旨·儒臣·內局,竝解見任,隨駕衛將權差,承旨差下。
傳于李鉉重曰,凡章奏,若呼望捧入,則當詣鍊戎臺,若有來呈者,令騎郞鮒魚石橋,決棍十度。
又傳于李鉉重曰,中官及差備所屬外,雖大官,若入宮門,騎郞·守門將,施軍律矣。
王世孫遣宮官問安。
以承傳色口傳下敎曰,世孫問安。自內當答,春坊官員,亦朝鮮兩班者類,退去。
傳于李鉉重曰,闕門下鑰。
安兼濟,以重修營建儀軌廳言啓曰,本廳郞廳金思穆,移拜外任,代司圃直長鄭文啓差下,使之察任,何如?傳曰,允。
安兼濟,以內醫院官員,以都提調,副提調意啓曰,提調徐命膺,謂有身病,今日問安,不爲仕進,卽爲牌招,以爲備員入侍之地,何如?
安兼濟,以吏曹言啓曰,本曹郞廳蔡弘履呈狀內,身病猝重,勢難察任云,依例改差,何如?傳曰,允。
安兼濟,以吏曹言啓曰,今此永寧殿秋享大祭薦俎官,以兵曹參知金煊·行副司直蔡緯夏,實預差啓下矣。俱以移拜外任,不得已行副司直任瑎,改付標以入之意,敢啓。傳曰,知道。
沈勗之,以兵曹言啓曰,依傳敎,承政院使令李順興等三十五名,各決棍十度之意,敢啓。傳曰,知道。
沈勗之,以兵曹言啓曰,本曹堂上軍官禁軍遞兒窠,今方有闕矣。依節目,禁軍別將與各番將,眼同試取,以其居首者,塡差之意,敢啓。傳曰,知道。
沈勗之,又以兵曹言啓曰,去夏三朔能麽兒考講時,都摠府經歷李邦城,訓鍊院僉正金致晙,主簿李明魯·申達夏,部將李箕材,二次不通。宣傳官李濬祥,武臣兼宣傳官李明奎·韓潗,部將金聖涵,守門將安國民·李國觀,一次不通。依定式竝從重推考,何如?傳曰,允。
李鉉重,以兵曹言啓曰,闕門下鑰事,命下矣。斥候伏兵,令禁衛營擧行,而軍兵環圍刁斗等節,依例爲之事,分付該軍門,何如?上曰,允。
沈勗之,以兵曹言啓曰,今七月初二日,竹山居私奴老郞金稱名漢,自興化西挾門入來,鳴申聞鼓,依定式下該曹推問,何如?上曰,允。
李宅鎭,以義禁府言啓曰,尹光紹,令該府拿鞫嚴問事,傳旨啓下矣。尹光紹時在忠淸道尼山地云,依例發遣府書吏,拿來,何如?上曰,允。
李宅鎭,又以義禁府言啓曰,罪人李範濟,黑山島限己身定配事,命下矣。以傳敎內辭意,具罪目,依例發遣府羅將,卽爲押送配所之意,敢啓。傳曰,知道。
李宅鎭,又以義禁府言啓曰,李蓍建·李蓍廷·李蓍廷等,嶺南散配事,命下矣。李蓍建慶尙道固城縣,李蓍廷熊川縣,李蓍廷機張縣散配,而以傳敎內辭意,具罪目,依例發遣府書吏羅將,卽爲押送于各其配所,何如?傳曰,知道。
李宅鎭,又以義禁府言啓曰,承文院副正字鄭福煥·尹若淵·洪樂淵·宋景煥·權裕·趙元喆·申·南履寬·洪樂遠·俞漢人·宋煥億·李柱延·金致信·朴聖集·林濟遠·徐郁修·金致顯·吳載紹·俞漢敬·朴聖泰·黃昇原·宋養鼎·李基恒等,公然稱在外,竝禁推事,傳旨啓下矣。鄭福煥時在昌平地,尹若淵時在公州地,洪樂淵時在全義地,宋景煥時在舒川地,權裕時在韓山地,趙元喆時在長湍地,申時在安東地,南履寬時在溫陽地,洪樂遠時在楊州地,俞漢人時在靑陽地,宋煥億時在水原地,李柱延時在保寧地,金致信時在沃川地,朴聖集時在大興地,林濟遠時在尼山地,徐郁修時在抱川地,金致顯時在水原地,吳載紹時在廣州地,俞漢敬時在海州地,朴聖泰時在定山地,黃昇源時在長湍地,宋養鼎時在懷德地,李基恒時在忠州地云。依例發遣府拿將,竝拿來,何如?傳曰,允。
李宅鎭,又以刑曹言啓曰,行首羅將,機張縣永爲奴,其令倍道押付事,命下矣。依傳敎,罪人行首羅將金萬天,慶尙道機張縣永爲奴,倍道押送之意,敢啓。傳曰,知道。
李宅鎭,又以刑曹言啓曰,羅將所爲,萬萬可駭,令騎郞決棍五十度,珍島定配,倍三道押付事,命下矣。罪人羅將池龍起,依傳敎,全羅道珍島郡定配,三倍道押付之意,敢啓。傳曰,知道。
李宅鎭,又以刑曹言啓曰,老郞金,令該郞西小門外,勿爲徵贖,決杖一百逐送,指囑家長,令本道問名,三陟府定配事判下矣。依判付,罪人老郞金,發遣本曹郞廳,西小門外決杖一百後,卽爲逐送。其指囑家長問名,三陟府定配事,發關分付于該道道臣之意,敢啓。傳曰,知道。
沈勗之,以禁衛營言啓曰,去夜犯夜人,無所捉之意,敢啓。傳曰,知道。
沈勗之,又以一所巡廳言啓曰,去夜犯夜人,無所捉之意,敢啓。傳曰,知道。
沈勗之,又以二所巡廳言啓曰,去夜犯夜人,無所捉之意,敢啓。傳曰,知道。
沈勗之,又以左邊捕盜廳言啓曰,去夜犯夜人,無所捉之意,敢啓。傳曰,知道。
沈勗之,又以右邊捕盜廳言啓曰,去夜犯夜人,無所捉之意,敢啓。傳曰,知道。
壬辰七月初三日辰時,上御崇政殿東月臺。親臨隷儀入侍時,行都承旨尹得養,左承旨任希敎,右承旨安兼濟,左副承旨沈勗之,右副承旨李宅鎭,同副承旨金履素,記事官鄭元始,假注書李奭濟,記事官呂萬永·李基崧,以次侍立訖,上具翼善冠·袞龍袍,乘步輿出資政門,詣東月臺殿坐訖,上曰,祭官皆入來乎?呼唱,可也。堂上執禮,誰也?兼濟奏曰,趙榮弼也。堂下執禮,誰也?兼濟奏曰,李弘濟也。祭官四拜後,各就位樂作。上曰,九成則雖減,而佾聲則終條理,可也。上曰,配享功臣,四享皆祭乎?兼濟招問守僕,守僕奏曰,只祭冬享,而若親臨祭享,則雖一年二次,必爲行祭矣。上曰,只祭冬享有意矣。禮畢後,上曰,樂奏頓勝於前日。諸工人,米一斗式賞給。出榻敎又命書傳敎曰,今番隷儀樂奏,比前差勝,其於笙簧,豈可同日而語?其涉可嘉,故典樂以下已頒賞。該院提調,熟馬一匹,諸郞廳兒馬一匹賜給。典樂亦令該院,高品施賞,笙簧之若此,專由於善學善敎而然,其時學來人,亦令該曹,米布題給,以示賞本之意。上曰,前日賡韻冊入之,引儀任希澤,亦令入侍。希澤進伏,上曰,汝誰也?兼濟奏曰,故司諫任珽之子也,承旨希敎之從弟也。上命書傳敎曰,今日善呼唱故問名,卽新授引儀任希澤也,特召以見,此可謂金潤後一人也。豈特唱才?追思其祖,心庸愴然。噫,暮年見此人,豈可尋常召見?特依柳文植例,而此則何待免新?待窠特爲陞六調用,以示予憶其祖愛其才之意。又命書傳敎曰,都政誤知靳點,今聞其子賡韻。嗚呼,暮年前事,何拘?況其誤乎?李敦中,令該曹五衛將待窠懸註備擬。上曰,晝講入侍。知事李景祜,特進官沈穀,參贊官安兼濟,侍講官李命彬,檢討官趙英鎭進伏訖。上先讀小學首章訖,命參贊官讀奏,又命玉堂上下番讀之畢。上曰,昨日召試新注書入來乎?兼濟奏曰,入侍矣。上親製連句,今日隷儀追慕切,遙瞻太廟淚沾巾,因命入侍承史及隷儀文臣竝賡進。上乘輿還入大內,諸臣以次退出。
壬辰七月初三日巳時,上御集慶堂。藥房入診入侍時,都提調李昌誼,提調李景祜,副提調尹得養,記事官鄭元始,記事官呂萬永·李基崧,醫官方泰輿·鄭允協·慶絢·金孝儉·李翊臣·金世彦·白文昌,以次進伏訖。李昌誼曰,朝者月臺旣多勞動,午間聖體,若何?上曰,一樣矣。仍奉進湯劑,上進御後,請診候,上曰,置之,可也。昌誼奏曰,今日臣子報效之道,在於保護,嘗藥之節,豈敢爲祈免之計,而第臣渴病,當夏苦劇,伏願垂察焉。上曰,已料矣。仍命書傳敎曰,都提調業已知矣。今當盛暑,許副,其代,左相爲內局都提調。上曰,提調出去,再煎入來,而都提先退,可也。李昌誼曰,臣旣蒙垂憐之恩矣,將欲出處江外,取飮江心水,以爲調病之計,而方當國有事之時,不敢出去矣。上曰,有事云者,未知何事耶。對曰,與時任有所仰諸之事矣。上曰,怪矣,卿何爲發此言耶?卿等雖有言,予心已固定,其亟止之。提調李景祜,持湯劑更爲入侍,上進御後,命藥房先退。上曰,坐直承旨·詣臺臺臣入侍,諸臣退出。
壬辰七月初三日午時,上御集慶堂。坐直承旨·詣臺臺臣,同爲入侍時,行大司諫韓必壽,執義申五淸,副應敎李命彬,掌令任希曾,持平姜俒,獻納南柱老,校理金履禧,副校理鄭好仁,副修撰趙英鎭,右承旨安兼濟,假注書李奭濟,記事官呂萬永·李基崧,以次進伏訖。上命書傳敎曰,薇垣長所請誠是,故雖允,此人亦已遞,纔其陳章若此,渠雖不惜,臺名宜惜,況此道一開,後弊勝言?尹光紹關係倫紀,不可置諸黯黮,渠招若聞焉,李弘稷自可處分,何必問也?兩人同問,若不直招,其亦面質,國體,若何?大關後弊,其令該府,只尹光紹擧行。行大司諫韓必壽,執義申五淸,副應敎李命彬,掌令任希曾,持平姜俒,獻納南柱老,校理金履禧,副校理鄭好仁,副修撰趙英鎭所啓,請南海縣薦棘罪人金致仁,依前以濟州牧擧行。措辭見上上曰,昨已諭,亟停勿煩。行大司諫韓必壽,獻納南柱老。一行刀削又所啓,請黑山島爲奴罪人五得,依律處斷。措辭見上上曰,勿煩。又所啓,請崔百男邊遠定配。措辭見上上曰,昨亦詳諭,亟停勿煩。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。執義申五淸,掌令任希曾,持平姜俒所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。一行刀削又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。又所啓,請門黜罪人趙曮,遠地定配。措辭見上上曰,此非相持者,亟停勿煩。韓必壽·申五淸·任希曾·姜俒·南柱老所懷,臣等昨陳所懷旣未蒙允,今又依前謄傳,亦未承允許之批,此莫非臣等誠未格天之致,而南海雖曰,海島,亦是近地,濟州則我國之絶海也,若施越置大海之典,則可示其嚴處分之意。設有其徒,庶可畏戢,金致仁濟州牧薦棘之命,斷不可還寢,惟望亟許允從。上曰,所奏,是矣。其靳者,意亦有焉。臺臣先退。上命書傳敎曰,門當殿座,金吾諸堂牌招,判義禁呈辭許遞,其代,李思觀除授牌招,一體來待。李範濟依禁推例待令。諸臣以次退出。
壬辰七月初三日申時,上在典設司,左相入侍時,左議政申晦,都承旨尹得養,記事官鄭元始,記事官呂萬永·李基崧,以次進伏訖。上曰,今年診筵,聞判府事李昌誼之言,心神飛越,尙未定矣,予當臥此,而不欲入集賢矣。申晦曰,聖上執謙之德,爲今日臣子者,孰不欽仰,而今年陳請之事,則此是擧國之同情,殿下必不遏之,而寶算將屆於八旬,實是罕有之慶矣。尹得養曰,此實國家之大慶,八域臣民方顒祝,伏願俯察群情焉。上曰,左相,非矣。予旣敷心下敎,則卿不知感,而將欲以此困予,此何道理耶?申晦曰,今此下敎,臣等難以奉承矣。上叩閾下敎曰,頃年予承奉下敎,雖許群下之請,而今何復聞此乎?心膽俱隕,卿其亟止而退出。諸臣以次退出。
壬辰七月初三日申時,上御建明門。殿座入侍時,行都承旨尹得養,左承旨任希敎,右承旨安兼濟,左副承旨沈勗之,右副承旨李宅鎭,同副承旨金履素,記事官鄭元始,假注書李奭濟,記事官呂萬永·李基崧,以次侍立訖。上具翼善冠·袞龍袍,乘步輿出延和門,住輦下敎曰,前排入之,觀象監官員拿入。金慶器拿入,上曰,報春報秋前,有大享擇日之規乎?立秋在於初九日,而以初七日擇吉,何也?因命書金慶器汰去。出榻敎上御建明門下敎曰,金吾堂上來待。判義禁李思觀,同義禁金光國·沈墢·尹東晢進伏。上曰,罪人李範濟拿入。上曰,汝何不倍道拿來乎,汝知淸類名類乎?罪人範濟供曰,矣身季父,亦參合辭初啓,若知淸名之類,則豈如是乎?上曰,汝知具庠乎?罪人範濟供曰,果有朝廷面目,而如彼釣名沽譽之具庠,豈有親知之理乎?上激怒曰,汝在北道,何知釣名沽譽四字乎?此眞知具庠者也。上詣興化門殿座,更命範濟拿入擧法,上曰,以具庠口招四字,直招帳殿,附合淸類,奸狀綻露無餘,重杖,可也。範濟供曰,踰鐵嶺,得見朝紙,而知具庠口招四字矣。上曰,拿來罪人,何以得見朝紙乎?範濟供曰,因羅將而見之矣。上曰,羅將所爲可駭,令騎曹決棍十度,取招以奏。光國以羅將供辭奏曰,非渠得示,而到北靑,入見鄭存謙而知之云矣。上命書傳敎曰,羅將所爲,萬萬可駭,令騎郞決棍五十度西小門,珍島定配,倍三道押付。上曰,咫尺帳殿,若是欺罔,是無臣節,而尤極奸詐矣。吾臨門此擧,欲爲正法,而且汝之供辭,以鄭存謙之所爲,極爲非矣,而往來歷見,何也?範濟供曰,非矣身往見,存謙出見矣。上曰,罪人豈有相見之理乎?此言尤極奸詐矣。幾次作札於具庠乎?範濟供曰,就理時,以侍下人頻擬臺望事,有所書札往復而致責矣,他無所請之事矣。上曰,此則姑置,而以釣名沽譽四字及歷見存謙之罪,遲晩,可也,淸類名類中,必有窩窟,直招,可也。若不直招,當殿座南門,先正汝罪,而汝父汝叔,次第顯戮。汝愛父乎,愛黨乎?範濟供曰,金尙默·沈履之,與具庠親切云矣。上曰,尙默·履之,其何與具庠爲黨乎?必無是理,萬萬可駭矣。上命書傳敎曰,鄭存謙關係,何等重也,而其不嚴束,李範濟再次尋見京中,朝紙傳示,事之可駭,莫此爲甚。當該府使,施以削職之典。又命書傳敎曰,此輩此習,其誰知也?今番擧措,萬古所無,指揮其類,任其討食,作此萬古所無之事,當該行首羅將,卽窩主也,機張縣永爲奴,其令倍道押付。又命書傳敎曰,今者世界有此事,本事李範濟處分當下敎,而以此觀之,一門淸類名類,綻露無餘。李蓍建·李蓍廷·李蓍廷,嶺南散配。又命書傳敎曰,羅將所爲,萬萬無狀,今者諸押付羅將,若有一聞討食之事,令本官捉囚,報于本道,令道臣刑推三次後,海島爲奴事,令政院分付所經諸道。又命書傳敎曰,玆事,若何?而有此萬萬可駭之擧,當該判義禁,特施削職之典。上曰,檢杖都事汰去。出榻敎又下敎曰,不善傳命注書李奭濟汰去。出榻敎又命書傳敎曰,因獻納金履禧所啓,命該曹査問,雖有此命,其若有邂逅,若此則渠則雖不足惜,噫,暮年爲侍從者,豈不分辨皀白?待其來,其臨門者,蓋此也,初見爲人,已不可以人類處之,具庠帳殿所供釣名沽譽四字,公然自吐,其涉殊常。嚴問則初則曰,見於鐵嶺云,亦涉殊常。再次嚴問,見北靑鄭存謙配所云。初則曰,存謙啓辭,渠自爲之,渠何干涉云。聞此供,非徒欺瞞綻露,初則雖道中邂逅相逢,萬萬異常,尋見配所,初何心請啓,再何心尋見?此則一人有二心者,宵小之態,其亦難掩。況倍道拿命之後,其猶尋見,若見肝肺。以此推之,淸類名類時體者類,一黨中人,渠何敢掩諱乎?因問其黨,以不緊者糢糊彌縫,準二次終不直招。此無他,渠之族屬爲侍從者,皆入時體窠中,故不忍而言也。然事當殿座南門,一倂正法,使海東淸類名類時體者類,咸都懲戢,而噫,今者之事,渠雖自取,暮年不受承款,許多人竝施王章,豈特此也?大抵今番事,金致仁爲領袖,鄭存謙合勢,具庠隨從,此三人不施一律,此輩若施此律,此王章倒置,首末相懸,故十分參酌,李蓍建輩,先已竄配,李範濟黑山島限己身定配。噫,雖若此,淸類名類時體者類,心膽自可墜矣,亦豈不勝於三人彌縫乎哉?殿座罷後,以步輿仍詣舊邸。出榻敎諸臣隨駕後退出。
上在慶熙宮。停常參·經筵。
經宿翌日,王世孫遣宮官問安。以承傳色口傳下敎曰,雖沖子問安,朝鮮兩班則不受,其退去。
政院口傳問安。答曰,知道。以備忘記,傳于李鉉重曰,須看今日朝鮮諸臣,知其君暮年苦心乎?予則曰,若謂婦寺寵,衆必曰,悶矣,而其曰,莫諒其君苦心,必成其走則孰敢辭也,何必謂必成?若甲戌年到此地頭奉承,卽臣道,而令守門以拒,相聚舊邸門前,以待二品請,苟且哉,今日大臣卿宰苟且哉,今日大臣卿宰,嗟哉,史官何以書?予雖衰耗,代爲今大臣,雖飢何忍爲此?若此其將募民,代百官庭請乎?苦中一哂,便臥舊邸,於予得矣,可代稱慶矣,只與舊邸而相哂也。夫噫,讀書君子,其學於孔·孟乎,其學於程·朱乎?若曰,君心誠然,臣等心亦由愛君云,則猶可說也。只自謂臣等是,聞下敎若楚越,此等道理,漢唐豈有?雖五季,予則曰,莫聞若此,故幾十年蕩平心,一朝蕩然,何足道也?今日可謂君自君臣自臣,舊邸中聞蟬聲,其若管絃聲矣。一自兩代元輔,幾代勳戚,背君背先,甘心投黨後,金玉人誠難信矣,誠難信矣。今者侍從,予嘗爲駭,昨日範濟後,亦將恃誰?若是此際,抑何心務勝其君乎哉?只自仰籲乾俯訢坤而已矣,將此下敎,大書史草記注,以俟後世博議君子取覽焉。此下敎詳細頒布,而若有一字誤,當該書朝紙人,當充軍鬱陵島。
以備忘記,傳于李鉉重曰,今者此擧,謀及庶民之意,而自士夫至庶民,同着一胄,此亦一國時體,而祗迎在近,靜以思之,卽一號令間事,其何苟且,亦何若諸臣撕捱乎?其雖有諒,雖然,大小公事,此心莫消之前,何心酬應,大小臣僚,亦何心召見?政院知悉。
以承傳色口傳下敎曰,前判府事李昌誼,解西樞太輕,特施不敍之典。
又以承傳色口傳下敎曰,雖今怳然大覺,來到於舊邸大門外叩謝,則今日當踰舊邸門,而今日內不然,則當爲壬申年下敎矣,不然則雖明年,不踰舊邸門矣。
又以承傳色口傳下敎曰,李範濟薦主洪景顔,刋名仕版。
又下敎曰,龍虎營前排入之,訓將拿入。
又下敎曰,誰某來與否,使之見之。則大官與卿宰來到云,若以叩謝來到則以稟,若更請則皆退去,壬申下敎,當爲之矣。
又下敎曰,皆坐大門云,方坐庭中,尊號重乎,坐庭中重乎?皆退去,若不退去,當北漢動駕,卽爲退去事,分付。
又下敎曰,鄭存謙之事,萬萬可駭,三水·甲山中欲下敎,而予豈暇諭於此時乎?今付於目半開耳半聾之耳目,自然有處之之道,使之知悉。
又下敎曰,日已近矣,禮房下敎安徐,入去守官爲之。
又下敎曰,來此大官以下付籤。
又下敎曰,都監作門外,有閭舍,中作門爲之。
又下敎曰,方坐庭中,退去與否知入,中作門爲之與否知入。
又下敎曰,昔衛靈公,蘧伯玉言之,今日其君若此之時,卿宰以下,焉敢前導爲?前導丘從,令都監決棍十度,當該官員,刋名仕版。
又下敎曰,所逐非下人,乃是本官,諂謏大官,不卽逐送,中作門哨官,安興鎭充軍。
又下敎曰,昨日闕大祝,刋名侍從案,吏曹郞廳送之,堂下執禮以下諸執事,淸齋與否,摘奸以奏。
備忘記,君親雖曰異也,忠孝亦豈二乎?令今日諸臣,其親若誠心固辭,順志可乎,爲親心角勝可乎?此意雖質諸聖賢何疑,予若飾面,何心對群民爲君?且復若有張大之擧,況此時,將至何境,令其君飢建功,將用附子可乎?便其心能踰八旬可乎?雖問於吮乳者,猶可滯乳處也。知其祖者,惟今沖子而已。須看昨日聞此心動,而從容臨門,從容臥典設,從容召見左相,可謂從容中從容,而視若尋常,見其叩心,則爲其時臣子者,免冠亦叩首可乎?噫,叩首殿階石,予只見故元奉朝賀,此豈大官而只擧其姓者,可見予心也?莫知動意,使我至此,豈曰步輿與步,何異?於今見古人子弟古事然後乃回,嗟哉,舊邸門,於予若金瓮石墻。噫,昨初問侍從,欲分辨皀白臨門。嗚呼,予心可謂至矣,而聞範濟供,人面獸心,可驗於此人,只此處分,卽予故也。見此駭擧,欲飮薑茶,令君代羞,故春坊問安,此輩焉知乎烏雄?其若例答,祖孫皆羞,故停答下敎。噫,此等人,焉知今日爲春坊爲此乎?若範濟再次問于北靑,走南海同付,噫,彼範濟雖禽獸,必不食之也。自兩世元輔,侍從若此時,予何恃也?大官卿宰亦若此,亦何顔南面坐對臣庶?爲人爲鬼,在此一擧,其若聞此尋常,豈特大小公事留院,將復諭壬申冬下敎矣?
又備忘記,洞諭臣庶,予心何若今世人心乎?心常睥睨庸庸,心常睥睨碌碌,千乘若浮雲,常慕大丈夫二十四字,夢裏猶靦然,其況加一字,此猶亦細事。今予心卽甲戌心,亦豈特此也?已奏祗迎時,今殿庭亦奏,於今承旨·翰注,皆耳聾乎?雖欲降等,敢欺莫重,聞原任奏,眼圓自起。雖然,爲國事强以臨門,其畢後臥典設,先諭定意,其欲定焉,先召左相以問,可謂從容,果此事果此事,聞此心膽皆隕,臥以兩手自叩。噫,頃年集慶,沖子觀此,自此以後,心雖萬倍,莫之敢以請此,體丁丑爲其祖,體慈聖養志意者也。而噫,彼左揆,見此尋常,從容遊說。且問今世人,使其君安心踰此年,至於八旬可乎?前期六朔,乘步輿而來居於舊邸,莫知何可乎?噫,頃年甲戌,於此邸坐於古室,惟古年相,於今臥古邸,欲遂其心,今日諸臣,效古人子弟可乎,亦效乙普明兄弟可乎?必皆俯伏門前,咸曰,曉然知君意,則予當回駕。其若莫聞焉,雖於再明,亦令承旨代傳。予則惟飮涕而伏於舊邸庭中,此心金也石也。雖然,金猶鍊也,玉猶琢也,今予此心,誰鍊誰琢?大夢予先覺,生平孰自知之句,以示予意。今日大小臣僚,咸聽此諭,效古金奉朝賀。
又備忘記,旣見右相目下見其君苦心,何心遊說,使其君至於此,可謂偏矣?宜先大官,左相申晦免相,昨者原任擧措,若丁酉年引進嘉禮源流,先探君心,判府事李昌誼,特解西樞任,其令便飮江水。噫,其君苦矣,其相可謂便矣。
又備忘記,噫,予雖衰矣,豈爲碌碌之君乎?今者此計,亦由於宗伯,雖欲諭亦默,禮曹判書李昌壽,特解宗伯。
傳于李鉉重曰,訓將劊子手牌除之,只令金鼓待令。
又傳于李鉉重曰,騎馬三匹立之,宣傳官一員待令。
又傳于李鉉重曰,昨日則政院使令多氣,今日則飢乎?都使令以下決棍。
又傳于李鉉重曰,假承旨駭然,改差,他五衛將差下。
以李廷虎爲假承旨。
傳于李廷虎曰,以密安君陞實。
又傳于李廷虎曰,密安君旣以陞實,使之入來摠府淸齋。
又傳于李廷虎曰,只承旨待下敎入侍,門內隨駕武士與挾輦待令。
傳于李廷虎曰,付籤擧案置之。
以前導官員刊版傳旨,傳于李廷虎曰,雖不知其君之心,其臣之心已知,旣已決棍傔從,此傳旨安徐。
又傳于李廷虎曰,大臣置處,政事了當後爲之。
又傳于李廷虎曰,大官以下付籤傳旨,還宮後捧入。
又傳于李廷虎曰,此時監軍,豈可踏下,以昨日監軍仍?
傳于李廷虎曰,招致守門將,若大官入之,則殿座沙場,當用軍律,雖其君之婿,使之勿近於門。
以備忘記,傳于李廷虎曰,北靑府使,代以奉承傳摠郞李顯宅,今日啓下。
又以備忘記,傳于李廷虎曰,今予回鑾,寔爲再明,兩代元輔,予已見幾世勳戚,予已見其祖蓬萊,而初訴正直,恣意再尋,李東顯之叩謝具庠,其勢疲軟,何以知乎?須見逡巡,陋矣範濟,昨夕自綻,萬古小人,暮年初見。嗟哉,諸臣其宜慨亘,而莫諒其君心,其若騎虎。惜哉,大官,哂矣重宰。於今朝鮮,只一衰翁,昨宿舊邸,今宿舊堂,千乘浮雲,建功楚越。惜哉,諸臣何時見君,鎖鈔莊院,扁鵲來乎?爲予衰君,諭於匹庶。嗚呼,海東只有其君若此,其雖百世,何慶何慶?庸庸乎世人,碌碌乎世人,人皆甘心賤丈夫,予則自若乎大丈夫,借問賤丈夫,眼細乎圓乎,賤丈夫之鼻,高乎廣乎,惟予眼若前,鼻若前矣。且問時體人,其膽幾許大?予哂予哂。
傳于李廷虎曰,中作門撤去,諸司豫備。
還宮後,政院問安。答曰,知道。
安兼濟啓曰,有時急稟達事,來詣請對矣。
以承傳色口傳下敎曰,使之就寢可乎,如是守閤可乎?其退去。
傳于安兼濟曰,俄已下敎,付籤擧案置之。
安兼濟啓曰,禁衛·御營兩大將,以訓將兼察,左邊捕盜大將,以右將兼察事,命下矣。訓將李章吾,右邊捕將尹泰淵,竝卽牌招,以爲聽傳敎之地,何如?傳曰,允。
傳于安兼濟曰,御營大將·禁衛大將,訓將兼察,捕將,右將兼察付籤擧案姑置之。
安兼濟,以兵曹言啓曰,依傳敎,承政院使令朱得成等三十五名,各決棍十度之意,敢啓。傳曰,知道。
又以訓鍊都監言啓曰,依傳敎,刁斗次知禁衛營哨官朴文規,御營哨官李夏芳,巡邏牌將本營別武士金鼎國等,各決棍十五度之意,敢啓。答曰,知道。
又以訓鍊都監言啓曰,依傳敎,卿宰前導使令金福得·權大興·朴命得·金重澤·徐尙位·崔致成等,各決棍十度之意,敢啓。答曰,知道。
又以訓鍊都監言啓曰,依傳敎,宮門外,又設中作門之意,敢啓。答曰,知道。
又以刑曹言啓曰,李鉉重,永宗鎭充軍事,命下矣。依傳敎,罪人李鉉重,仁川府永宗鎭充軍,卽爲押送之意,敢啓。答曰,知道。
又以刑曹言啓曰,中作門哨官,安興鎭充軍事,命下矣。依傳敎,中作門哨官朴文規,忠淸道泰安郡安興鎭充軍定配,卽爲押送之意,敢啓。答曰,知道。
壬辰七月初四日申時,上御日閑齋,假承旨入侍時,假承旨李廷虎,注書鄭元始,假注書林蓍喆,史官申禹相·李基崧,以次進伏訖。上命隨駕武士入侍,上曰,昔漢繆彤,掩戶相撾,大小肉袒,今於諸臣若此,予愧諸葛亮,亦愧李密,可勝言哉?雖然,再明當祗迎,而意亦在焉。日暮後,將欲掩窓回駕,而建功浮雲,諸臣楚越,今何暇諭?噫,諸臣見予,若俟河淸也。出榻敎諸臣以次退出。
上在慶熙宮。停常參·經筵。
李宅鎭啓曰,大司憲未差,執義申五淸方在付籤,掌令李師曾在外,任希曾方在付籤,持平李祉承在外,姜俒方在付籤,今日以監察茶時之意,敢啓。以休紙還下。
安兼濟啓曰,有稟達事,來詣閤外請對矣。
以備忘記,傳于安兼濟曰,使近日僅脈勝近八其君若此,此是稱慶乎?良可哂也。
以承傳色口傳下敎曰,闕門,何等重也,而建明門若鍾樓,龍虎營前排入之,禁喧郞拿入。
安兼濟啓曰,以享官事,有稟達事,更爲等待矣。
傳于安兼濟曰,太室亞獻官·終獻官實豫差,徽寧殿終獻官實豫差,付籤中竝安徐。
以備忘記,傳于安兼濟曰,爲君勸建功,坐於幾層階差備內直處乎?聞甚駭然,今坐月廊矣。
以備忘記,傳于安兼濟曰,承旨雖貴於古楊時,政院吏隷,何敢若此?當該吏隷,過三日後,令騎郞從重決棍,當該承旨,先解見任,入直騎堂,爲承旨牌招,管禮房。
洪檢啓曰,有稟達事,來詣閤外求對矣。
傳于安兼濟曰,今日武藝廳試射,武藝廳入之事,分付興化門守門將。
傳于洪檢曰,中官誤傳傳敎,一體記過拿入。
傳于洪檢曰,宣傳官往興化門·開陽門,守門將出入與否知入。
又傳于洪檢曰,省記旣仍,軍號亦何踏下?其用昨日軍號。
傳于洪檢曰,諸卿宰·內局·提調·副提調下敎皆安徐,只內局提調,其令入侍。
洪檢啓曰,藥房提調李景祜,依下敎來待矣。傳曰,入侍。
傳于洪檢曰,禁·御兩將竝牌招,傳授命召。
洪檢啓曰,左邊捕盜大將張志恒,一體牌招,傳授命召及大將牌·傳令牌,何如?傳曰,允。
沈勗之啓曰,吏曹判書元仁孫,旣有三度呈辭加給由之命,一體牌招開政,何如?傳曰,允。
以洪樂遠·金致顯·吳載紹囚單子,傳于洪檢曰,旣施飭勵,特放,其令待下敎應製。
以備忘記,傳于洪檢曰,武藝廳秋等試射時,李泰煥貫三中,崔昌復·韓鎭夏,貫二中邊一中,竝直赴殿試。
今日有政。吏批,判書元仁孫病,參判李重祜進,參議洪樂純式暇,承旨沈勗之進。
以權噵爲大司憲,李恒祚爲大司諫,鄭昌順爲校理,趙載俊爲副校理,姜潤爲副修撰,徐命膺爲左參贊,朴相德爲知敦寧,趙載俊爲兼司書,李海重爲兵曹參知,金光岳爲吏曹正郞,趙雲逵爲奉常提調,元仁孫爲司饔提調,具世德爲禁府都事,李商建爲慈仁縣監,柳榮鎭爲注書,韓翼謩爲左議政兼世孫傅承文都提調。
兵批,判書蔡濟恭病,參判李廷喆病,參議洪檍入直進,參知未差,承旨沈勗之進。
以李命植爲副司直。
沈勗之,以弘文館言啓曰,今日政新除授玉堂,竝待下批牌招,以爲推移入直之地,何如?傳曰,允。
傳于金履素曰,水原府使勿推,番交替依例爲之,中官番交替,亦依例爲之。
安兼濟,以訓鍊都監言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。
又以二所巡廳言啓曰,去夜犯夜人無所捉之意,敢啓。傳曰,知道。
又以左邊捕盜廳言啓曰,去夜犯夜人無所捉,敢啓。傳曰,知道。
又以右邊捕盜廳言啓曰,去夜犯夜人無所捉,敢啓。傳曰,知道。
洪檢,以義禁府言啓曰,在家儒臣,一竝六鎭投畀,倍三道押付事,命下矣。李命彬慶源府,金履禧會寧府,趙瑍穩城府,鄭好仁鍾城府,趙英鎭慶興府分排投畀,而以傳敎內辭意,具罪目,卽爲發遣府羅將,三倍道押送于各其配所,何如?傳曰,允。此羅將,其若道中偸食,令北兵使,先梟示後啓聞。
又以義禁府言啓曰,巨濟府圍籬安置罪人具庠,旌義縣薦棘事,命下矣。以傳敎內辭意,具罪目,卽爲發遣府都事,所到處執捉,押送于配所薦棘之意,敢啓。傳曰,知道。此都事羅將,一體依鍾城府都事下敎嚴飭。
又以義禁府言啓曰,北靑府圍籬安置罪人鄭存謙鍾城府薦棘事,命下矣。以傳敎內辭意,具罪目,依例發遣府都事,所到處執捉,押送于配所薦棘之意,敢啓。傳曰,知道。此都事,其若範濟押去羅將,有可駭之事,永爲庶民,子弟勿許淸職,以此嚴飭分付。羅將其若範濟押去羅將,當遣宣傳官,卽其地梟示,一體嚴飭。
壬辰七月初五日申時,上御集慶堂。藥房入診入侍時,提調李景祜,左承旨洪檢,記事官鄭元始,記事官申禹相·李基崧,醫官方泰輿·鄭允協·慶絢·金孝儉·李翊臣·金世彦·白文昌,以次進伏訖。李景祜曰,連日未得入侍,伏未審聖體,若何?上曰,有腹部不平之氣,亦有泄候矣。景祜請診候,上許之,諸醫以次進前診候,方泰輿曰,脈候左右三部,度數不均,滑體不足矣。諸醫官所對,與首醫同。上曰,旣有泄候,進建功乎,宜進他劑乎?諸醫官皆陳所見,可也。方泰輿等對曰,今此泄候微有,暑氣之致,進御六和湯甚好矣。上曰,當進矣。進御建功湯,今姑停止,加減六和湯,自今日煎入事。榻前下敎上曰,承旨盡入來乎?李景祜曰,都承旨則副提下敎雖安徐,承旨下敎,姑未有命,故未得入來矣。上曰,承旨皆待闕外乎?洪檢對曰,然矣。仍命書傳敎曰,諸承旨一體安徐,房順房。上曰,藥房先退,監煎入侍,可也。上曰,兩司及儒臣,一竝入侍。藥房諸臣,以次退出。
壬辰七月初五日酉時,上御集慶堂。詣臺臺臣入侍時,大司諫韓必壽,執義申五淸,獻納南柱老,持平姜俒,掌令任希曾,左承旨洪檢,假注書林蓍喆,史官申禹相·李基崧,以次進伏訖。上曰,儒臣入來與否知入。賤臣承命出來,姑未入來之意回奏。上曰,今日在家儒臣,可謂亂臣賊子。因命書曰,銀臺·玉署一也。昔薛包猶處里門。噫,君臣雖曰不同,忠孝豈可二致?此時何時,而一聞此敎,倖倖而走?于今兩司,一聞下敎,喝導之聲旋聞,可謂得體,而此時在家者,何異於範濟之前後換面乎?只爲內局,而有此命者,關係非細故也,則身爲三司若此,噫,兩代元輔,幾世勳戚,背君背先,自此以後,諸臣不覺熟視。且聞蕩平忌諱四字,二十四字心切恧焉,侍從慢蹇,莫若近日,而其雖申飭,猶付之於年少不解事,故於今番李範濟,聞筵中原任所奏,心隕膽墜,而有此心,强爲臨門者,近者浮囂世界,此等之事,難以盡信。且憶壬辰年有李塾事,今此年有範濟事,亦異常,故欲辨皀白而然矣。釣名沽譽四字,渠先說道,若一鏡與泰,前後白日之說,無乃同心?嚴問,初則見於鐵嶺云,雖衰,豈見欺?再次嚴問,不下一杖,見於存謙謫所云。初招時,金致仁·鄭存謙,渠先請竄云,其欲巧詐白脫,以謫客見被謫人,雖尋常竄配不敢,況此乎?此範濟身雖一也,心則二也。況倍道押來之時?復爲尋見以觀之,是可忍也,孰不可忍也?雖金致仁·存謙所啓,渠則不過隨衆者,故雖革面以從,心則不革而然也。噫,乾道昭昭,再坐益驗矣。況尋訪薦棘人,關係何等?範濟雖嚴處,放恣驕縱,存謙付諸耳目,雖下敎,莫重之懷亘中,何問狐狸?雖然,聞此之後,今者三司,雖範濟黨類,予何知也?若此而酬應,則其君迂意,可垂百世,故初則見大臣時洞諭,觀今世道,其勢渺然,因今用心,氣日衰而虛泄復作,若今不爲,國將若何?今者特召試,爲三百年東國。噫,儒臣若此,借問輿儓,此時何心,臥於其家?此淸名黨可辨,今日在家儒臣,一倂北道六鎭投畀。必壽·柱老等啓曰,請還寢鍾城府爲奴罪人天大酌處之命,依律處斷。上曰,勿煩。又啓曰,請大靜縣爲奴罪人仲義,依律處斷。上曰,勿煩。又啓曰,請崔百男邊遠定配。上曰,此定焉問狐狸,其亦爲金致仁報復矣,亟停勿煩。一行刀削又啓曰,請黑山島爲奴罪人五得,依律處斷。上曰,勿煩。措辭見上又啓曰,薦棘罪人鄭存謙,罪犯,何如?而身在薦棘之中,交通外客,已極爲非,況李範濟方在拿問中,則尤焉敢延見接待,而出示朝報乎?事極駭然,請北靑府薦棘罪人鄭存謙,極邊移棘。上曰,其得臺體,鍾城府薦棘。又啓曰,薦棘罪人具庠,以主張時論,貪名沽譽自服,則其所負犯,何如?而以李範濟事觀之,其陰譎締結之狀,尤爲彰著,不可置於巨濟地。請巨濟府薦棘罪人具庠,旌義縣移棘。上曰,依啓。又啓曰,黑山島定配罪人李範濟,與具庠書札交通之事,已極無狀,而謫路往來時,歷見鄭存謙,求見朝報者,尤爲可駭。況鐵嶺得見朝報之說,其欺君罔上之罪,萬萬痛駭,不可定配而止。請黑山島定配罪人李範濟,大靜縣薦棘。上曰,所啓雖得體,此兩囚同島薦棘,若何?黑山島仍令薦棘。又啓曰,北靑府使,旣以不能檢束罪人之事,至被譴罷之典,則朝報本府之所得見,而乃南兵營所來之物,則傳示薦棘中,使範濟得見者,事極駭然。請當該南兵使徐有大,亟施削職之典。上曰,依啓。必壽·五淸·希曾·俒·柱老等啓曰,臣等本不合於耳目之任,而再昨付籤下敎之後,雖被安徐之下敎,義不敢冒沒復膺,而急於三司之連啓,雖不得不入對,而兩司之職,與他有異,從前乍遞旋仍者,皆不得行公,則臣等尤何敢晏然於臺次乎?請命遞斥臣等之職。上曰,於今聞諸臺,亦在其中云,而旣無現告,今已蕩滌,可謂毛將焉傅,然則曾前侍從,果付籤者多,甚皆若此乎?且方今有可聞者,勿辭,亦勿退待。五淸·希曾·俒等啓曰,請還寢東呂·址淳等還配之命,更令王府,嚴鞫得情。上曰,勿煩。又啓曰,請還寢定配罪人金柱泰減等之命。上曰,其勿復煩。又啓曰,請黑山島爲奴罪人五得,依律處斷。上曰,勿煩。一行刀削又啓曰,請大靜縣定配罪人丁潤愼,亟命依律處斷。上曰,勿煩。又啓曰,請黑山島定配罪人鄭世柱,依律處斷。上曰,勿煩。措辭見上又啓曰,今番事端,旣由於趙通淸之政,則在其兄之處宜,固不宜冒沒承當,而頃者都憲特除也,果有難强之疾,則擔曳來到,陳章請懇,未爲不可,而不此之爲,自犯違傲,至施門黜之律,其不體飭勵之聖意,處事徑情之罪,不可削黜而止。請門黜罪人趙曮,遠地定配。上曰,着今世道,此非相持者。依啓。又啓曰,沈履之·金尙默之名,旣出於罪人李範濟之招,則其平日不謹持身,不善擇交之狀,極爲可駭,不可置而不論。請副提學沈履之,水原府使金尙默,亟施竄配之典。上曰,此雖指其具庠而言,果若臺啓,持身其謹,豈登範濟之供乎?雖然,以頃者尹光紹·李弘稷事觀之,予心可知,予則曰,此其決不然矣,而雖然,亦不可以曾經三司之人,置諸黯黮,竝爲先遞,差下義禁府,嚴問口招,登對以奏。又啓曰,臣等於沈履之·金尙默事,有擬律不審之失,致勤聖敎,臣等何敢晏然於臺次乎?請命遞斥臣職。上曰,所啓旣得臺體,今者下敎,欲辨黑白,以此撕捱,無乃太過,勿辭,亦勿退待。府·院陳啓訖,上曰,人言撝謙,而予心若鐵瓮。甲戌年聽許,予爲承順於慈聖之敎也。觀今世道,於予二十八字亦過矣。予若聽今日庭臣之所請,燈燭在前,豈有是理?人臣之心固當然,而今則予心定矣。止此請然後,當見大臣,不然則不見矣。卿等須言其可否。必壽曰,此實臣民之所同情,而大臣之不體聖上苦心,以致聖上之煩惱極非矣。臣職在諫長,今當陳啓矣。仍發李昌誼·申晦論罪啓辭,必壽·五淸·希曾·俒·柱老等啓曰,前判府事李昌誼,日前所奏,辭不達意,以致淵衷之煩惱,雖採於群下之同聲,而有違於聖上之苦心。請前判府事李昌誼,亟施削職之典。上曰,依啓。又啓曰,前左議政申晦,前席奏對,不體惻怛懇至之誠,自歸雍容暇豫之失,以致聖念之煩惱,亦不可置而不論。請左議政申晦罷職。上曰,此猶輕,亟施不敍之典。命書之曰,於今國體團圓,處分嚴正,從此以後,將爲有所據之君,本事妥帖,諸大臣初下敎,一體安徐,領右相命召,今日遣史官傳授。上曰,今方心隕膽墜,未及下敎,南兵使·薇垣長,旣已論啓,況本道之臣乎?判義禁已處分,此人豈可處於宣化堂?咸鏡監司宋文載,亦施削職之典。出榻敎韓必壽曰,臣雖論啓兩大臣,而此實臣民之至誠矣。聖算八旬,已是稀有之慶,且舟梁十餘年,尙無一字徽號,豈非群情之抑鬱者乎?雖臣等陞資,例有夫人帖,及今罕有之慶,宜有揄揚之擧矣。上曰,予亦知其然矣,而所不許者,有所執也。大臣之言,曾與大諫之言同,豈不爲嘉乎?夫人帖之言,善矣善矣。因命書傳旨,又命書之曰,此人知之熟矣,而猶莫知若此,今聞所奏,於今世界,予見乎此。大司諫韓必壽,特加一資,令今日庸庸碌碌之類,皆令自恧焉。上命臺臣退出,命書之曰,判府事韓翼謩拜左相,大臣政事,豈可經宿?政官牌招開政。上曰,臺啓旣得臺體,關係非細,不可經夜,鄭存謙鍾城府薦棘,當日擧行事,分付。出榻敎命書之曰,具庠旌義縣薦棘,旣允臺啓,其令一體今日內擧行。上曰,禮房承旨牌招。出榻敎諸臣以次退出。
壬辰七月初五日三更二點,上御集慶堂。藥房入診入侍時,提調李景祜,副提調尹得養,記事官鄭元始,記事官申禹相·李基崧,醫官方泰輿等,以次進伏訖。李景祜曰,六和湯煎入矣。上進御後,上曰,微有滯氣矣。方泰輿對曰,加入檳榔甚好矣。上曰,加入,可也。進御加減六和湯前方中,加檳榔七分煎入事。榻前下敎仍命書傳敎曰,明朝當祗迎,儀注安徐,入直侍衛,只入正時,皆依前。李景祜曰,泄候旣未快復,而明有祗迎之命,下情不勝憂慮矣。上曰,當更觀明朝氣候而爲之矣。提調出去,湯劑更爲監煎入來,可也。李景祜持湯劑入侍。上進御後,李景祜曰,中宮殿進御湯劑,已盡於昨日,何以爲之乎?敢稟矣。上曰,諸醫所見,何如?方泰輿等對曰,繼爲進御甚好矣。中宮殿進御淸暑湯本方,人蔘加五分,加檳榔一錢,五貼自今日煎入事。榻前下敎上曰,北道薦棘都事,尙不入來耶?尹得養曰,已下直出去云矣。仍命書傳敎曰,莫重都事下直不奏,當該承傳色中官,令該府處之。諸臣仍爲退出。
上在慶熙宮。停常參·經筵。
藥房啓曰,伏未審夜間,聖體調攝若何,寢睡·水刺之節,何如,痰候,何如?臣等不任區區憂慮,敢來問安,竝此仰稟。答曰,知道。其能寢睡,度數雖止,大體一樣,待敎入侍。
中宮殿·惠嬪宮,藥房口傳問安。答曰,知道。
香祗迎罷後,藥房·政院·玉堂口傳問安。答曰,知道。
尹得養啓曰,同副承旨金履素,今日不爲仕進,卽爲牌招,何如?傳曰,允。
以備忘記,傳于安兼濟曰,左相爲內局都提調。
安兼濟啓曰,新除授承政院注書柳榮鎭,時在京畿高陽地,斯速乘馹上來事,下諭,何如?傳曰,允。
傳于安兼濟曰,左相謝恩,祗迎後當親受矣。
又傳于安兼濟曰,內局入侍,都提調入來後爲之。
以備忘記,傳于尹得養曰,暑氣已愈,氣苶可悶,爲領相奏,當用前飮,六和湯停止,此後入侍時,建功湯持入。
以備忘記,傳于安兼濟曰,曾聞有志者事竟成,於予今見,以今氣於門能逾幾時,見承旨乘輿,是豈初料?予懷一倍矣。
傳于尹得養曰,內局入侍。
注書柳榮鎭在外,代以朴思機爲假注書。
備局薦望,以宋瑩中爲咸鏡監司,洪檢爲水原府使。
傳于李宅鎭曰,水原府使謝恩後入侍。
傳于沈勗之曰,騎馬三匹立之,宣傳官一員待令。
傳于李宅鎭曰,內局入侍。
閔百奮,以扈衛廳言啓曰,扈衛三廳大將李昌誼,今有削職之命矣。其所帶軍官,當有區處之道,何以爲之?敢稟。傳曰,金判府事爲扈衛大將。
安兼濟,以司譯院官員,以都提調·提調意啓曰,倭學堂上乏人之故,頃以草記加資,而至於漢·淸·蒙三學,非無若,而堂上或年老或有故,任使苟簡,一例抄擇,加資之意,纔又陳稟蒙允矣。漢學敎授洪愼憲·卞光寶,淸學新遞兒金潤郁,蒙學元遞兒白任大,俱有履歷,且不無勞勩之可紀者,竝特爲加資,以爲激勸任使之地,何如?傳曰,允。
沈勗之,以禦營廳言啓曰,惠化門北邊鷹峰近處體城六間半許頹毁處,令分授軍門急速修築,把守軍兵,亦令該軍門,量宜定送,嚴加守直事,自兵曹草記矣。修築則卽當擧行,而今日爲始,本廳將校,率領鄕軍二十名,限修築間,晝夜輪回守直之意,敢啓。傳曰,知道。
沈勗之,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜犯夜人,無所捉之意,敢啓。傳曰,知道。
又以左邊捕廳言啓曰,去夜犯夜人,無所捉之意,敢啓。傳曰,知道。
又以右邊捕廳言啓曰,去夜犯夜人,無所捉之意,敢啓。傳曰,知道。
又以刑曹言啓曰,李鉉重特放事,命下矣。依傳敎,京畿仁川府永宗鎭充軍罪人李鉉重,卽爲放送後啓聞事,發關分付之意,敢啓。傳曰,知道。
壬辰七月初六日辰時,上詣延和門外。香祗迎入侍時,行都承旨尹得養,左承旨任希敎,右承旨沈勗之,左副承旨洪檢,右副承旨李宅鎭,記事官鄭元始,假注書林蓍喆,記事官申禹相·李基崧,以次侍立。上具翼善冠·袞龍袍,以乘輿出通陽門,詣延化門外祗迎,又以乘輿,詣建明門祗迎後,上曰,左相肅拜,帳前爲之。命召入來傳授。上曰,姜沆之孫來乎?檢曰,來待云矣。上曰,然則召入。姜載潤進前,上曰,爾祖其時職名,何官耶?對曰,點馬差員矣。上曰,爾祖文集,幾卷乎?對曰,四卷矣。上曰,汝爲何業乎?對曰,爲儒業矣。上曰,居在,何地?對曰,居在靈光矣。上曰,爾祖漂海,在於今年乎?對曰,丁酉年矣。上曰,以今年之故,追思爾祖艱辛,求汝以來,姑爲留京,以待除職,可也。除職則可以隨行乎?對曰,臣本獨子無兄弟,故勢難從官,欲下去矣。上曰,然則任意爲之,可也。命書調用傳敎,左議政韓翼謩,肅謝後進前曰,濕地俯伏移時矣。聖體不瑕有損,伏願還入似好矣。上曰,身雖在此,心則在於丹門矣。上曰,頃者充軍五衛將李鉉重,誰也?得養曰,鰲城之傍孫也。上曰,然乎?命書特放傳敎。勗之承命出去,太廟諸執事摘奸後,復命曰,前殿後殿諸執事及進排官,皆無頉矣。上命讀祭物單子後,還入大內。諸臣以次退出。
壬辰七月初六日巳時,上御集慶堂。藥房入診入侍時,都提調韓翼謩,提調李景祜,副提調尹得養,記事官鄭元始,記事官申禹相·李基崧,醫官方泰輿·鄭允協·慶絢·金孝儉·李翊臣·金世彦·白文昌,以次進伏訖。韓翼謩曰,朝者旣多勞動,聖體,若何?而腹部不平之氣,比昨亦若何?上曰,行步之餘,甚憊矣。奉進湯劑,上進御後,翼謩請診候,上許之。諸醫官以次進前診候,方泰輿曰,脈候左右三部調均,比昨日少勝而脾胃脈候之不足,則與昨日一般矣。上曰,提調出去,更爲監煎入來,可也。韓翼謩曰,時原任,以問候來待矣。上曰,時原任大臣入侍,賤臣承命出去傳諭。領議政金相福,領府事金陽澤,判府事金尙喆,右議政李溵,以次入侍進前。金相福曰,六和湯進御後,氣候諸節,若何?上曰,少勝矣。諸大臣問候訖,上曰,兩相之被罪,卿等以爲如何?須直言之。金相福曰,臣等亦同罪而倖免,甚爲惶悚,而此實擧國之同情,殿下何必如是固拒乎?昨聞大諫韓必壽,以舟梁十五年,亦是稀有之慶爲言云,而此非特大諫之言,臣等亦何異於大諫乎?上曰,此則似然,而予心則固定矣。金陽澤曰,聖敎雖如此,實是史牒罕有之慶矣。金尙喆曰,旣是擧國之同情,而臣等誠意淺薄,尙靳兪音,實萬萬抑鬱矣。李溵曰,五十年致治,功化旣洽,而舟梁十五年,亦旣稀有之慶矣,伏願更加三思焉。金相福曰,臣之病狀,聖鑑旣俯燭,豈以揆地,爲養病之坊乎?伏乞垂憐焉。上曰,古亦有臥閤論道,卿須善攝而視事,可也。上曰,予自聞右相蕩平忌諱之說,心甚歉然矣。兩代元輔旣負予,又有具庠輩,此豈蕩平之效乎?金相福曰,今此朝廷之人,盡是殿下陶鎔中一物耳,孰敢有壞蕩平之心乎?金尙喆曰,至於銓曹,參錯用之好矣。金相福曰,非特銓曹,揆地亦然矣。上曰,昨聞李範濟之供,沈履之·金尙默兩人,不可置之暗昧之中矣。仍命書傳敎曰,玆事關係非細,待朝開坐。沈履之·金尙默捧口供,登對以奏事,分付該府。又命書傳敎曰,同副承旨金履素許遞,其代,前承旨安兼濟除授,牌招察任,房順房。金相福曰,水原府使,今當薦望矣。上曰,卿欲以何人薦望乎?相福曰,趙宗鉉·朴弼逵·沈頤之·洪檢等人,皆合於試用矣。上曰,好矣。薦望入之,則予當簡於此中,而水原蓋大處矣。金相福曰,北伯又闕矣。上曰,誰可代者?相福曰,徐命膺頃爲西伯不赴,此人甚好,而此是前大提學,故此時出外爲難矣。上曰,好矣。此亦卿固不無意思,予欲出送矣。每以古淡言之,故自號淡翁云,而爲人甚潔矣,此外亦有人乎?相福對曰,韓光會·李徽之·宋瑩中有之矣。上曰,宋瑩中亦好矣。相福曰,以此當薦入,簡在聖心矣。上曰,然矣。李景祜持湯劑更爲入侍,上進御後,命書傳敎曰,政院院隷,今日後,令騎郞決棍事下敎,特爲安徐。又命書傳敎曰,承旨有闕,代禮曹參議閔百奮除授,牌招察任,房順房。上曰,具允明已闋服乎?李景祜曰,已過吉祭矣。仍命書傳敎曰,綾恩君具允明闋服,指日而待。噫,暮年此等之人,欲見之心倍,況綾恩君乎?今必也吉祭,尙無謝恩之擧,若因此而惶恐,此豈君臣相孚之義乎?其令卽爲謝恩,此猶若此,況具允鈺·具㢞乎?切勿復敢撕捱之事申飭。亦令銓曹,依例檢擬。諸臣退出。
壬辰七月初六日戌時,上御集慶堂。藥房入診入侍時,都提調韓翼謩,提調李景祜,副提調尹得養,記事官鄭元始,記事官申禹相·李基崧,醫官方泰輿·鄭允協·慶絢·金孝儉·李翊臣·金世彦·白文昌,以次進伏訖。韓翼謩曰,晩炎愈酷,聖體,若何?而其間登溷,亦幾次乎?上曰,比午間一樣,而登溷則二次矣。翼謩曰,旣有建功湯煎入之敎,故持入,而六和湯亦有製煎者,下詢醫官後,進御,何如?上曰,甚憊矣,當進建功矣。翼謩奉進湯劑,上進御,上曰,朝者領相,亦言舟梁十五年,果然群下之心同矣。翼謩曰,誠然矣。聖心旣知其如此,而終不允許,臣等豈不悶乎?翼謩曰,聖候時有呻吟之節,伏未知何如而然耶。上曰,無氣而然也。翼謩曰,臣又此叨冒不敢當之任,年衰病痼,實無堪承之望矣。伏願還收誤恩,改卜賢德焉。上曰,過矣,其止之。上命都承旨,讀奏備局薦望。至咸鏡監司望,上曰,徐命膺出送外任,可惜矣。予欲以古淡爲友矣。至水原府使望,上曰,金尙默若不令該府處之,則人皆目之以具庠之黨矣。上曰,洪檢爲人實矣。命書水原府使當日辭朝事。榻前下敎命洪檢下直後入侍,賤臣承命出去偕入,上命洪檢進前,上曰,水原,畿輔重地也,往哉善爲之。命宣諭,親授密符後先退。上命儒臣,持皇明統紀入侍。賤臣承命出去,與儒臣李得臣·趙載俊偕入,上命儒臣進前,上下番分讀初卷序文後,上命退。諸臣以次退出。
上在慶熙宮。停常參·經筵。
自昧爽至巳時,灑雨或下雨,測雨器水深二寸九分。
藥房都提調韓翼謩,提調李景祜,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。臥於堂中,莫知伸禮,心切憧憧,氣亦沓沓,待敎入侍。
中宮殿·惠嬪宮,藥房口傳問安。答曰,知道。
藥房口傳啓曰,臣等俄者稟定加進一貼之意,祗奉湯劑,顒俟召命,卽伏承止之之敎,諭以知止然後進水刺,臣等固當奉承之不暇,第伏念聖候甫安,屬時三庚,尤當加意於節宣之道。伏乞暫許持湯劑入侍,千萬至祝,惶恐敢啓。
以承傳色口傳下敎曰,今日則果厭進矣。其止之然後,當進水刺矣。
又下敎曰,如是之故,尙今不進矣。其止之後,當進水刺矣。
沈勗之,以都摠府言啓曰,今日入直內三廳,武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
傳于安兼濟曰,綾恩君具允明,牌招入侍。
傳于沈勗之曰,中官孫孝忠飭已施,特放。
閔百奮啓曰,判義禁李思觀,同義禁沈墢·金光國,持罪人沈履之·金尙默等口供,依下敎來待矣。
傳于尹得養曰,內局入侍,該府堂上及坐直中該房承旨,同爲入侍。
吏曹口傳政事,禁府都事洪紹海,掌樂主簿鄭養善爲相換,禁府都事宋鼎休,繕工主簿李英哲爲相換,禁府都事徐迪修,長興奉事趙爲相換,禁府都事趙翼鉉,繕工奉事申暎爲相換。
吏曹口傳政事,以徐魯修爲光州牧使。
備忘記,傳于李宅鎭曰,二十一日月臺伸禮,依五月初十日例,時刻安徐,入直侍衛,皆依前。
沈勗之,以兵曹言啓曰,卽接道峯參軍牒報,則御營廳所授,惠化門北邊鷹峯近處,體城六間半許頹落云。令繕工監,把子圍排,分授軍門,急速修築,而把守軍兵,亦令該軍門,量宜定送,修築間,各別守直之意,分付,何如?傳曰,允。
沈勗之,以濬川司言啓曰,本司都廳具以謙外任,代以御營千摠南益祥差下,使之察任,何如?傳曰,允。
閔百奮,以兵曹言啓曰,卽接北所衛將牒報,則武德門西邊宮墻一間許,因雨頹圯云。依例令紫門監,爲先把子圍排,急速修築,而把守軍兵,西營入直砲手十名除出,限修築間,守直之意,敢啓。傳曰,知道。
閔百奮,以義禁府言啓曰,因臺啓,門黜罪人趙曮,遠地定配事,承傳啓下矣。罪人趙曮,咸鏡道利城縣遠地定配,而以承傳內辭意,具罪目,依例發遣府都事,押送配所,何如?傳曰,允。
閔百奮,以義禁府言啓曰,因臺啓,黑山島定配罪人李範濟,仍其地薦棘事,承傳啓下矣。以承傳內辭意,具罪目,依例發遣府都事,所到處執捉,仍令押送配所,薦棘之意,敢啓。傳曰,知道。
閔百奮,以義禁府言啓曰,弘文館副提學沈履之,水原府使金尙默先遞差,嚴問口招,登對以奏事,傳旨啓下矣。沈履之今方待命,卽爲拿囚,而金尙默交代後,拿囚擧行,何如?傳曰,允。
沈勗之,以御營廳言啓曰,去夜犯夜人,無所捉,敢啓。傳曰,知道。
沈勗之,以一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
知中樞府事兪彦述疏曰,伏以臣,生逢聖上,濫被洪造,立朝殆四十年,受知非不隆深,致位非不華顯,而才具淺短,學識空疎,絲毫無補,愧懼徒積。昨今年來,誤辱聖簡,屢玷臺職,而言議拙訥,風采巽愞,大而朝政之可否,小而官師之得失,一未嘗極言竭論,以效一日之責。到今自效之道,惟在於筋力奔走,而賤齒已迫遲暮,宿疾又復沈痼,雖欲自力於閑司漫職,亦無其路。每念受恩罔極,報答無階,只自撫心傷悼而已。至於榮塗進取,心非所在,夢亦不到。乃者西樞陞擢之命,遽下於千萬意慮之外,臣始焉驚疑,終而感惶,實不知措躬之所也。夫朝廷之官爵,孰非可愼,孰非可重,而至若八座之班,是何等峻秩,何等重任,苟非才猷著稱,望實俱隆,蔚爲廟議所屬,輿望所歸者,則莫宜居之。若臣者,卽迂愚鈍劣之一庸夫,自知甚明,自量且熟,前授亞卿資級,尙以虛辱爲懼,豈意復紆簡擢,有若循序升進者然哉?此殆聖明不棄簪履之舊,過加拂拭之恩,至令衰頽廢棄之蹤,亦蒙雨露涵濡之澤。臣若憑恃寵靈,貪戀恩私,冒沒蹲仍,視若固有,則在臣誠爲光榮,而其於累睿簡而辱官方何哉?反覆思惟,實無堪承之望,敢伸循墻之懇,冀蒙褫鞶之恩。伏乞聖慈,上念公器之不可濫授,俯察臣情之非出飾讓,特命收還臣新授職秩,以重名器,以安私分焉。臣無任屛營祈懇之至,謹昧死以聞。答曰,省疏具悉。噫,予雖衰耗,於此等事猶愼,況於八座乎?今者陞擢,皆以耆耉也,亦豈濫授?予量深矣。今當暮年,其何遲待故也?卿勿過辭,卽爲謝命後,仍時閣前。
掌令李師曾疏曰,伏以臣,至庸極陋,最居人下,曾於見職,屢試蔑效,動輒僨敗,前後踪地,已無冒膺之勢。且臣情理,尤有所懇迫者,臣之父母,年俱篤老,疾病沈綿,恒有凜凜之憂,人子至情,不忍爲離捨供職之計。至於前冬,自速罪戾,荒裔薄竄,未足以贖其萬一,而聖度包荒,恩宥遽下,俾臣歸見老父病母,闔門感泣,頌祝聖恩,益不知所以圖報也。迺於此際,除旨遠降,馹召繼辱,臣誠驚惶感激,罔知攸措。念臣平日情勢,目下私義,祗當縮伏訟愆,有不敢速帶冒出者,而當此大論方張之時,義不容久淹鄕廬,章皇登途,行到振威地矣。卽接家信,則臣母宿病之外,猝添暑感,嘔泄竝作,症形苦劇,飮食全却,轉側須人,家僮急至,促臣救護,臣聞此報,心神飛越,末由前進,玆不得不從縣道陳章還歸。伏乞聖慈,俯賜諒察,亟命削臣職名,仍治臣逋慢之罪,以安私分,以肅朝綱,千萬幸甚。臣旣不敢以言責自居,則不宜贅陳他說,而臣於向者謫居三水時,本府邑弊民瘼,多有目擊耳聞,而無非可駭可愕者,朝家若無嚴飭釐革之擧,則官不得爲官,民不得爲民。邊圉重地,前頭之憂,有不可勝言,臣竊自憂慨,一欲仰陳於紸纊之下,故臣於自北宥還之日,已有構草,藏在箧裏,玆因乞免之章,敢此附陳。槪其論弊之目,凡至五六條,語雖支離,事係緊重,伏願聖明,垂察採納焉。其一曰,邊民潛越採蔘之弊也。夫潛越採蔘之禁,朝家令甲,本自嚴截,以三水一府言之,府使及十一邊將,各自嚴禁,至有五日一點之規,使邊民不得任自出境,一有闕點,則重杖懲治矣。潛越之禁,闕點之規,漸乖法意,三水府十一邊堡中,羅暖堡·仁遮外堡·舊乫坡知堡·新乫坡知堡·小農堡·自作堡六堡邊將,自五十年前,創開謬規,闕點土卒,不爲決杖,懲捧杖贖,而一名之贖,乃一錢蔘也。自此以後,每當採蔘之時,兵使送幕裨點考,則其亦懲捧贖蔘,一依邊將之例,府使送鄕任點考,則其亦懲捧贖蔘,而又如營裨之例,是以贖蔘一款,爲邊將及營裨鄕任肥己之資,而邊民之潛越採蔘,益無忌憚,此無異於利其贖蔘,敎以潛越也。大抵五日一點之規,自五月爲始,至九月爲限,若使府民堡卒,近在一處,則雖五日一點,可使趁期來會,而以本府言之,一境之內,或過百餘里,或過數百里,必使五日逢點,則將不免廢其農務,而不暇於逢點來往,無以措手足。蓋五日一點,太爲頻數,令不得行也。且潛越採蔘者,本非乍往而乍還,深入屢日程,或至一旬乃還,或至數旬始還。臣謂從今以後,以十日一點爲定規,一有闕點,則依前規重杖嚴懲,所謂贖蔘之弊,痛加嚴禁,若或如前贖蔘,有所現發,則當該邊將,論以贓律,該道帥臣與該邑府使,竝施重律,以重朝家設法之意,以絶邊民生事之憂,不勝幸甚。其二曰,鹿茸進上時,代錢濫捧之弊也。三水地十一邊堡,各有鹿茸一條進上之規,邊將雖曰微末武臣,亦知御供之至重。且鹿茸,旣是其土所産,則敢不極擇其品佳者,而兵營審藥,每爲退却,必捧代錢,而鹿茸一條代錢,多至五十四兩。各堡初非用錢之地,故邊將計無所出,出債於北靑商賈,今年出債五十四兩,則明年倍償以一百八兩,其所倍償,則本非邊將之自辦也。乃分懲於該堡土卒,而所謂各堡凋殘滋甚,所管土卒,或不過數十戶,或不過十餘戶,散居山谷,生理蕭條,其所爲業,不過織布耕粟,而以過百金倍償之債,分懲於數十戶十餘戶之土卒,則辛苦所織之布所耕之粟,亦不爲掩身糊口之資,其勢將不能支保,安得無離散也?究其弊源,則不可專咎於兵營審藥也,實由於內局醫官以下胥吏輩,濫捧情債之致耳。兵營審藥,擇捧邊堡之極品鹿茸,封進於內局,則醫官及胥吏輩,謂非極品,輒謂退却,必厚捧情債而後,始爲捧納,故兵營審藥,其於情債,無路自辦,濫捧代錢於邊堡,貿取商賈之鹿茸,以爲進上,而其剩餘錢,則以備內局情債,此固莫救之痼弊也。凡進上之物,莫不以其土所産,而所謂審藥,不捧其土所産之鹿茸,代捧其土所無之錢貨者,已是萬萬不當,況此鹿茸之貿得於商賈者?未必不下於邊堡封進鹿茸,則其在事體,誠極寒心。又彼殘堡疲卒,每以倍償之債,不堪支保者,亦甚可矜,邊民之言曰,數十年前則鹿茸一條代錢,不過三十兩矣,轉轉加捧,今至爲五十四兩。差過十數年,則將至於百餘金,未知內局情債,比前益甚耶。兵營審藥,漸益濫捧耶。從此以後,吾屬無奠居之路,邊堡爲空虛之地云,流弊貽害,將至此極,審藥代捧之弊,不可不嚴禁矣。欲禁審藥代捧之弊,則內局情債之弊,不可不先禁矣。如是然後,邊土鹿茸之佳品者,將爲御供之用矣。殘堡土卒之無依者,可免倍償之債矣。於公於私,千萬幸甚。其三曰,三水府使,以大同布換蔘料辦之弊也。蓋本府田結捧稅之規,近境則以小米,遠境則以大同布,而每年大同布,常至十餘同,此皆五升布也。大同布公用數爻,則待歲末,自本府文報於監營,大抵公用,多出於因公往來時卜馬雇價用下,故府使備立私馬,替當往來之役,而大同布則乃自取用,故其所取用之數,則不捧布匹,代捧人蔘,而每以一匹之布,代捧一錢之蔘。若論其直,則五升布一匹之價本,不過錢一兩,而至於蔘一錢,則以私商貿易之例言之,小不下五升布二匹也。以此計之,府使之以布易蔘,非但勒捧,乃是倍利,前後府使,無不爲此,已成謬例,或有二三同布代蔘者,或有四五同布代蔘者,牟利肥己,爲一長策。噫,邊圉重地,爲其官長者,以此等不法之事,作爲應行之規,則邊民杼柚之怨,已不暇言,而眞所謂不可使聞隣國者也。其在重邊圉革民弊之道,決不可仍置。從今以後,三水府使布代捧蔘之規,各別嚴飭禁斷,如或復踵前習,有所現發,則繩以贓律,以祛民瘼,不勝幸甚。其四曰,三水地十一邊堡土卒,投入於本府軍官之弊也。蓋十一堡,距本府或過百餘里,或過數百里,或至三四百里,脫有緩急,勢將各自防禦,而邊將之所賴者,惟土卒也。苟無土卒,則邊將獨坐空虛之地,無以措手,事當自本府,相念顧藉,要爲唇齒之勢,而今乃不然,各堡土卒,謀避該堡苦役,投入於本府軍官,則本府府使,幸其投入,如得奇貨。此非他故也,所謂投入軍官,無他服役,每年只以貂皮一張,納於本府,已成規例之致也。大抵本府親率軍官五十名,自有定額,而親率二字,本非偶然,脫有不虞,則府使親率其五十軍官而防禦之意也。事當以本府近境之民,精抄充額,敎鍊戎務,俾爲緩急之可恃者,乃其職責,而今乃以遠外各堡士卒之冒入者,多占額外之數,徒取貂皮之利者,萬萬駭然。蓋邊將與府使,便同上下官,邊將旣不能據法爭執,府使每不免憑公營私,少不如意,則府使輒推捉邊將之下吏,略無顧忌,一番推捉,則所謂下吏情債,例至十餘匹布,此則收歛於該堡土卒,故邊將雖欲爭執,慮其推捉下吏,濫費情債之弊,終不免因循姑息。曾在己丑初,南兵使李漢昌,發關各堡,土卒之投入本府歇役者,成冊論報云爾,則各堡下吏,皆以爲兵營關飭,已非一再,而本府每每稱托,終不許頉,反爲推捉邊堡下吏,徒費情債而止,初不如隱諱其投入之爲無事云。故各堡邊將,果不成冊論報,其時自作堡權管洪重復,獨以該堡土卒之投入本府軍官者,論報兵營,則兵使乃以一倂頉下之意,嚴關本府。其時府使元厚鎭,含憾於重復之論,報兵營,推捉重復之下吏,以其投入軍官,謂非額外,一不許頉。厚鎭瓜期,在於庚寅冬,及其遞歸時,額外軍官三十名差帖,始爲燒火。以此推之,可知其額外之多存,而府使利其貂皮之多得,不念各堡之凋弊也。伏願殿下,特令備局,嚴飭該道帥臣,俾亟嚴關於本府及各堡,堡卒之投入府役者,一倂沙汰,使之服役於各該邊堡,不勝幸甚。其五曰,三水府鄕品輩,行賂冒入之弊也。蓋本府,本無士族,故所謂鄕任,爲第一任役,一得鄕名,終身閑遊,奔競之弊,去而益甚,土民之可合軍官將校及良丁軍保之類,倂皆行賂,冒入於鄕任。所謂行賂,自有定規,乃以一牛,納之本府,自本府利其一牛之賂,不問其人之可否,差帖連續,便作賣鬻,名以官府受賂差任,已極駭然,至於一牛之定規,尤是八路列邑之所未聞。以此一事觀之,可知本府鄕俗之極其愚蠢,而爲官長者,亦多非其人也。若是不已,則本府民人之稍實者,皆將爲鄕品而閑遊,其所服役者,不過至貧至殘,力不及於一牛納賂者也,烏得無偏苦之怨乎?其在易俗革弊之道,不可因置。伏願殿下,特令備局,另飭該道道臣,嚴關本府,限數十年來,鄕品之納賂者,一倂沙汰。所謂受賂差任之規,痛加嚴禁,使得均得服役之地,不勝幸甚。其六曰,邊堡砲手徵贖之弊也。三水地十一堡,各置砲手二名,使之獵得鹿茸麝香,以爲進上者,乃是朝家令甲,而每當聖廟春秋釋菜之時,自本府推捉十一堡定置砲手,使之獵獸,以補享祀之需。所謂砲手,不能獵捉,則輒稱闕獵之贖,而一砲手之贖,乃以一牛納之本府,以爲府使之私用,已作規例。各堡砲手,畏其闕獵之贖,種種逃走,今年逃走,則明年代定,明年逃走則又明年代定。十一堡定置砲手,雖不過二十二名,而年年逃走,年年代定,則其數不可勝計,其弊不可勝言。大抵聖廟享祀之節,事體至重,自有八路各邑辦備通行之規,則本府推捉砲手,責以獵捉,已涉苟艱,設令獵捉,而本府砲手之在於近境者,不爲不多,則何必推捉邊堡砲手之應役於進上者乎?況且一牛徵贖,尤是非理之侵漁,事之駭愕,莫甚於此。伏願殿下,特令備局,申飭道臣,使之嚴關該府,砲手之應役於邊堡者,勿侵疊役,所謂闕獵之贖,一切嚴禁,其令莫重享祀之節,俾無事體之苟艱,其於莫重進上之時,專責獵捉之役,千萬幸甚。凡此六條所陳,無非本府莫救之痼弊,而專由於官長恣行不法之致也。大抵本府,僻在北路一隅,境接異域,不沾聖化,其爲官長者,固當撫摩導率,使之民有信法,俗無悖義,而本府連差武倅,專昧治理之方,徒以徵斂貂蔘,賂遺權門,作爲發身之長策,非不知積弊謬規之當爲釐革,而每以一時之履歷,看作五日之京兆,不過曰依前例爲之而已。從前流弊,因爲常規,以至於道臣·帥臣,恬不爲怪,例飭之外,曾未有別般嚴防之擧,以之而廟堂莫聞其弊,故未有奏達,臺閣莫知其弊,故未有論啓。臣若無目覩耳聞之詳細備悉,則遠外僻邑之許多弊瘼,亦何能盡知,而若是論列也哉?釐革之方,不容少緩,而從今以後,本府使,間以侍從中稍有地望,素稱恬愼者差送,則庶責其漸磨導齊之效,而邊土愚蠢之氓,亦將感服於聖朝懷綏之化矣,豈不萬幸?臣無任屛營祈懇之至,謹昧死以聞。答曰,省疏具悉。初則當此之時,縣道封章,其涉寒心,故欲爲處分,聞其六條條列,語甚通暢,亦有條理。若見其狀,而其中萬萬可駭者,身爲府使,捧蔘捧貂,稅牛於捧蔘,勸其犯越於捧貂,此貂若不求得於我境,此亦犯越者。於牛則濫殺農牛,繡衣一條目,則雖爲釋菜,不可濫犯,爲一釋菜,勒徵於十一堡二十二人砲手,此爲守令之盜牛也。其欲令該府,前府使猶存者,一倂拿問嚴鞫,若不直招,勸其犯越者,境上一律,不足惜也,何惜訊問?一倂嚴訊取服。此乃令初,一倂充軍南沿,而往事勿說,聖人所訓,故今雖十分參酌,六條所論,皆涉切實,何待回啓?倂令備局,一切嚴禁。予有繡衣,明春當遣。自今月以後,貂蔘若有所犯者,亦何待復命?令御史嚴査,爲先封啓,則當遣宣傳官,與御史眼同,沙邊梟示。聞此萬萬寒心。今者之批,可謂刑期無刑之意也。以此令備局,一體分付。至於捧牛事,復若有此弊,當該府使,施以禁錮終身之律。噫,三水若此,甲山可知。令備局亦爲嚴飭,其犯蔘貂者,當施此律。今後則貂蔘進封守令,亦用贓律,京中若捧者,付諸耳目,隨現重繩。文武交替之意雖是,無異於隨矢立的,何必更制?雖不交替,自可嚴禁,條列的快,故其雖賜批,身爲臺臣在近畿,此等時,在鄕陳章,其所懷惟列六條,莫論所重,其在國體,不可例批,特遞焉。
壬辰七月初七日午時,上御集慶堂。藥房入診入侍時,都提調韓翼謩,提調李景祜,副提調尹得養,記事官鄭元始,記事官申禹相·李基崧,醫官方泰輿·鄭允協·慶絢·金孝儉·李翊臣·李以材,以次進伏訖,韓翼謩曰,夜間聖體,若何?上曰,一樣,而氣則少勝矣。翼謩曰,寢睡·水刺之節,亦何如?上曰,一樣矣。奉進湯劑,上進御後,請診候,上曰,只二人爲之,可也。方泰輿曰,脈候左右三部,度數調均,而滑體之不足則一樣矣。鄭允協所對,與首醫同。翼謩曰,伏聞醫女所傳之言,則中宮殿氣候,有欠節云,伏未知症候何如矣。上曰,一時暑氣,不必爲憂,而亦少差矣。上曰,該房承旨進前,提調·副提調,更煎持入,可也。李景祜·尹得養,持湯劑更爲入侍,韓翼謩奉進湯劑,上進御後,翼謩曰,今日日勢尙早,一貼更爲進御伏望矣。上曰,更欲進一貼乎?翼謩曰,三昨旣不進御,俄又有氣憊之敎,一貼更爲煎進甚好矣。上曰,當觀予氣更召,姑止之。仍命內局先退,諸臣以次退出。
壬辰七月初七日未時,上御集慶堂。金吾堂上入侍時,判義禁李思觀,同義禁沈墢·金光國,右副承旨閔百奮,假注書朴思機,記事官申禹相·李基崧,以次進伏訖。藥房都提調韓翼謩進伏曰,夜間聖體,若何?上曰,一樣矣。翼謩曰,自昨日進御湯劑之後,醫官有脈候稍勝之奏,請勿間斷進御焉。上命讀沈履之·金尙默供辭,百奮讀奏,至吊問事,上曰,此則非關係事也。上曰,兩人擧措,何如?思觀曰,別無驚惶,別無憤迫,只言工巧逢於一處云矣。小臣亦爲羅牧時見之,則具庠以試官,一時過去而卽回矣。上曰,此則似然矣。況具庠當初亦有儲望,其時何以知有今日乎?仍命書判付。上曰,此不過同會一處之故也。翼謩曰,監司·判官,旣在一處,都事之逢着例也。上曰,是矣。範濟聞此,故以此告也。無論時體與否,不可容置者也。若不問沈·金兩人,則人必謂具庠之黨矣。上曰,兪彦述謝恩乎?百奮曰,未也。上命綾恩君入侍。賤臣承命出傳,具允明進伏訖。上曰,不見卿三年矣。允明曰,小臣冥頑至此,復登筵席,而有子無狀,負犯至重,上貽聖勞,莫非臣罪,小臣更無瞻天之望矣。昨有入侍之敎,更此擧頭,親承玉音,罔極之外,無辭仰達。上曰,老乎?翼謩曰,自然衰老,鬚髮盡白矣。允明曰,小臣受恩罔極,而至於此,不勝慟迫矣。仍涕泣嗚咽不成說。百奮請推,上曰,其情勢當如是,承旨請推亦是矣,勿推。上仍下詢子孫之多寡。允明曰,庠有二子,其弟序亦有四子矣。上曰,壯哉。序之年,幾何?曰,四十一。上曰,序空老乎?允明曰,序多病,故少而失學,無觀科之事矣。上曰,具允鈺有幾子?曰,二子,而㢞之弟膺也。上曰,此後亦難頻見故問此,卿亦仰瞻而出,可也。允明仰瞻曰,天顔勝昔時矣。上曰,異語也。予非特爲卿兄弟,思卿父也,今見卿感泣,此後則釋心,可也。至於具允鈺父子,則無撕捱之端,閑仕漫職則行公之意,出諭於卿之弟卿之侄,可也。允明仍以退出。翼謩曰,俞漢敬事,往于其兄喪次殷山矣。上曰,兪彦好之子耶?曰,然矣。上仍命書傳敎曰,今聞左相所奏,俞漢敬與他有異,特爲分揀。出榻敎上聞李師曾疏中,有營裨贖蔘之說。上曰,萬萬無據矣。又有內局醫官退托之說,上曰,此言,誠是矣。翼謩曰,內醫則不知如此,而至於兵營審藥,則有退托捧贖錢之事矣。上命賤臣出,知入時任三水府使姓名及前府使姓名,賤臣承命出問,則前府使元厚鎭,時府使金麟瑞也。上曰,雖文武交遞,予不知文勝於武。翼謩曰,惟在其人,何論文武?上仍命書傳敎曰,鹿茸事,以其稅貢,故臺批遺焉,此亦民弊,況方用鹿茸?外方審藥,在鄕操縱,甚至於充納內局情債而加捧,況此時,其弊勝言?令備局,此後鹿茸封進監·兵營,令道帥臣,親自看品封進,而若有一任此輩操縱之弊,則其誰欺也?嚴飭。噫,昔年因此弊,有一律可用之敎,況此鹿茸乎?道帥臣監封以來之後,若有徵索之事,日後御史廉問時其現露,當該掌務官·內局書員,一律奚惜?噫,予於此,若是下敎者,嗚呼,暮年爲湯劑,致此巨弊乎?犯此者,決不饒貸,亦令備局,爲先嚴飭京外。出榻敎翼謩曰,守令數遞甚悶,而長城府使徐懋修,都政移光州,而長城罷職狀聞入來,故光州亦不能去矣。李景祜曰,長城罷出,故光州則自落矣。上曰,此時外任,豈可數遞?長城狀聞來到云,不無意思,徐懋修光州牧使勿施,施以準期不敍之律。當該道臣,從重推考。光州牧使代,令該曹,卽爲口傳擇差,當日辭朝。出榻敎藥房提調,持湯劑更爲入侍。出榻敎詣臺臺臣入侍事。出榻敎大司諫韓必壽,執義申五淸,掌令任希曾,持平姜俒,獻納南柱老,校理鄭昌順,副校理趙載俊,請南海縣薦棘罪人金致仁,依前以濟州牧擧行。措辭見上上曰,亟停勿煩。又所懷,合啓之尙今靳允,實出於臣等誠淺辭拙之致,而昨因臣等之啓,巨濟薦棘罪人具庠,亦已移棘於越海之地,則況金致仁乎?惟願速許濟州牧移棘之請焉。上曰,範濟時已諭,此人亦然,何異於時類輩一道?其勿復煩。必壽·柱老曰,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀削又所啓,請黑山島爲奴罪人五得,依律處斷。措辭見上上曰,勿煩。又所啓,當此大論方張之日,憲府長官之不備久矣。昨政所除大司憲權噵,月前以有事先壟,陳疏下鄕則銓曹之擬望,亦涉不察,以權噵言之,當此卿宰侍從申飭在鄕之日,雖曰有事,久留不還者非矣。且目今大論何如,而諸臺亦有下諭,過限不來者,請當該吏堂推考,大司憲權噵及兩司下諭過限諸臺,一竝罷職。上曰,依啓。又所啓,新除授司諫李恒祚,時在京畿通津地,請斯速乘馹上來事,下諭。上曰,依啓。必壽曰,臣賦性愚魯,言辭疎率,只知有懷無隱之義。日昨登筵,目見聖敎之懇惻,衷情所激,辭不擇發,多有妄發之失,臣方退悔惶愧之中,竊伏聞昨日筵中相臣,以臣言之妄發爲白云。臣於是,益不勝愧懼之忱,臣何敢晏然於臺次乎?請命遞斥臣職。上曰,昨日領相所奏,予則曰,不諒卿心,雖然,此非撕捱者,今者引嫌,其涉太過,勿辭,亦勿退待。五淸·希曾·俒曰,請還寢東呂·址淳等還酌之命,更令王府,嚴鞫得情。措辭見上上曰,勿煩。又所啓,請黑山島爲奴罪人五得,依律處斷。上曰,勿煩。一行刀削又所啓,請黑山島定配罪人鄭世柱,依律處斷。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請大靜縣定配罪人丁潤愼,亟命依律處斷。措辭見上上曰,勿煩。五淸曰,薇垣長已請都憲罷職,而臣於臨退之際,誤請下諭,昏謬不察,於斯益著,請命遞斥臣職。上曰,不過一時做錯,勿辭,亦勿退待。上命臺臣退去,傳曰,今聞關西道臣蔘弊狀聞,若飮盛暑冷水,關係邊民,此狀聞下備局,來朝與諸備堂登對以奏,意欲詳備而然,何若是引咎?勿待罪事回諭。上命退,諸臣以次退出。
上在慶熙宮。停常參·經筵。
夜一更至五更,灑雨或下雨,測雨器水深一寸三分。
夜三更四更,灑雨或下雨,測雨器水深二分。
藥房都提調韓翼謩,提調李景祜,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。暑氣今愈,其苦內局,夏月水刺,其猶二時,而甚矣建功,一時三貼,此一日近一兩,當此昏年,若有用時,其將一日一斤乎?扁鵲承提調意,惟勸爲能,予當諒飮,加以鹿茸,京鄕作俑,以拒三貼,二次常膳爲一次,氣何暇諭?次對同入。
中宮殿·惠嬪宮,藥房口傳問安。答曰,知道。
大駕香祗迎後,政院·藥房口傳問安。答曰,知道。
韓必壽啓曰,知敦寧朴相德,除拜後過三日不爲出肅,依定式推考警責,仍卽牌招察任,何如?傳曰,允。
大臣·備局堂上,依下敎來待矣。傳曰,引見。
備忘記,傳于任希敎曰,明日當爲祗迎,儀注安徐,入直侍衛,只入正時,皆依前。
備忘記,傳于沈勗之曰,今下弓矢,漁游澗僉使崔碩禧,水口萬戶李應輝,楊下萬戶鄭熙宇處,給送。
以平安監司尹東暹狀啓,義州等官批峴面居幼學張大有子次恒等,囕死·爛死·渰死事,傳于李宅鎭曰,令本道恤典擧行。
傳于安兼濟曰,平安前道臣入侍,如在罷散中,敍用。
傳于安兼濟曰,都提調奉審後卽爲以稟。
平安前道臣具允鈺依下敎來待矣。
傳于安兼濟曰,內局入侍,先來人同入,儒臣持姜沆文集,坐直承旨同爲入侍,。
傳于安兼濟曰,前左參贊徐命膺,禮曹判書除授,先奉審後謝恩入侍。
沈勗之啓曰,宗廟都提調韓翼謩,禮曹判書徐命膺,奉審後依下敎來待矣。
傳于安兼濟曰,吏判牌招入侍。
傳于安兼濟曰,倭學譯官處欲問,人蔘加資者,盡爲待令。
安兼濟啓曰,前掌令李師曾,今日復擬臺職事,命下矣。方在罷散中,何以爲之?敢稟。傳曰,敍用。
有政。判書元仁孫,參判李重祜進,參議洪樂純病,同副承旨李宅鎭進。
吏批啓曰,玉堂闕員,今當差出,而擬望之人乏少,相避外任,竝擬,何如?傳曰,允。
以尹東昇爲大司憲,李萬育爲執義,李濟萬爲持平,安大濟爲正言,南胄寬爲正言,金悌行爲修撰,李得臣爲副修撰,李秉鼎爲兼輔德,洪麟漢爲兼文學,李景祜爲左參贊,韓光會爲工曹判書,徐有隣爲左尹,趙宗鉉爲禮曹參議,任希雨爲吏曹正郞,李度默爲說書,李敍中爲繕工副正,尹得養爲宗廟提調,李得臣爲書狀官,元啓英爲萬頃縣令,申光業爲碧沙察訪,鄭昌順爲副應敎,李師曾爲掌令,洪檍爲大司諫,鄭一祥爲戶曹正郞,鄭文啓爲軍資主簿,徐迪修爲司圃直長,金道淳爲長興奉事,姜載潤爲宣陵參奉。
兵批,判書蔡濟恭病,參判李廷喆入直進,參議李海重,參知洪樂命在外。承旨沈勗之·李漢昌·韓光濟爲副護軍,李昌壽·沈頤之·呂善應·金履素·金尙默爲副司直,李鉉重五衛將仍任事承傳。
安兼濟啓曰,玉堂上下番俱空,事甚未安,今日政新除授修撰金悌行,副修撰李得臣,竝爲牌招,以爲入直,何如?傳曰,允。
安兼濟,以禮曹言啓曰,卽接宗廟署所報,則昨日大雨奉審,則永寧殿第九室寶欌上靑斑子,自北第一井,微有滲漏之痕。今日更爲奉審,則連日滲漏之餘,仰土沙壁剝落,斑子所塗靑綾花一面,墮落下垂。又有點滴於寶欌上云,臣曹與本署提調,依例奉審後,稟處,何如?傳曰,允。
安兼濟,以禮曹言啓曰,卽接思陵參奉所報,則本陵紅箭門柱根,年久朽傷,今番大雨,尤爲傾仄,卽速修改云,依定式發遣本曹郞廳,奉審後稟處,何如?傳曰,允。
安兼濟,以侍講院言啓曰,本院連日姑降入直,事甚未安,司書李養鼎,謂有情勢,不爲行公,卽爲牌招入直,何如?傳曰,允。
安兼濟,以成均館官員,以同知館事大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
沈勗之,以兵曹言啓曰,摠戎廳敎鍊官禁軍遞兒窠,今方有闕矣。依節目禁軍別將與該營中軍,眼同敢才,以其居首者,塡差之意,敢啓。傳曰,知道。
沈勗之,以兵曹言啓曰,內禁衛將田光說,身病孔劇,勢難供職,呈狀乞遞,宿衛輪番之任,不可等待其差復,今姑改差,何如?傳曰,允。
沈勗之,以兵批言啓曰,忠壯衛將柳春馪,素患痰癖之症,當此暑節,輒復發作,勢難供職,呈狀乞遞,輪番之任,不可等待其差復,今姑改差,何如?傳曰,允。
沈勗之,以兵批言啓曰,新除授乫波知僉使鄭碩臣呈狀內,身病危劇,時月之內,萬無歷辭赴任之望,所帶本職,卽速啓遞云。實病如是沈重,則不可强令赴任,依例罷黜,何如?傳曰,允。
沈勗之,以兵曹言啓曰,卽接東所衛將牒報,則興元門東邊宮墻三間許,因雨頹落云矣。令紫門監,爲先把子圍排,急速修築,而北二營入直御營軍二十名除出,限修築間,守直之意,敢啓。傳曰,知道。
沈勗之,以御營廳言啓曰,興元門東邊宮墻三間許,因雨頹落處,北二營入直鄕軍二十名除出,限改築間守直事,自本曹草記矣。北二營入直鄕軍二十名除出,限修築間,晝夜輪回守直之意,敢啓。傳曰,知道。
閔百奮,以義禁府言啓曰,今番諸儒臣,一竝特放,其令倍道分付事,命下矣。咸鏡道慶源府投畀罪人李命彬,會寧府投畀罪人金履禧,穩城府投畀罪人趙瑍,鍾城府投畀罪人鄭好仁,慶興府投畀罪人趙英鎭等,竝卽放送事,騎驛倍道,分付于該道臣之意,敢啓。傳曰,知道。
閔百奮,以義禁府言啓曰,未及拿來罪人俞漢敬,特爲分揀事,命下矣。俞漢敬拿來羅將所到處,知委放送事,分付該道道臣之意,敢啓。傳曰,知道。
沈勗之,以訓鍊都監言啓曰,去夜無犯夜人被捉之意,敢啓。傳曰,知道。
沈勗之,以一二所巡廳·左右捕廳言啓曰,去夜犯夜人,無所捉,敢啓。傳曰,知道。
吏曹判書元仁孫疏曰,伏以,臣於銓職,卽永矢必辭之地,而受任於親政隔宵之時,承命於臨筵促召之際,責勉慰藉,又非無似如臣,所敢得者,且惶且感,轉旋無路,遂至於黽勉冒當,而反顧初心,慙愧已積,退檢政紙,罅疣難掩,誠可謂公私狼狽。而伏惟聖明,非以臣才識情地,眞可以任銓衡之重,冒睢盱之場,特以大政體重,不容旣定旋退,俾臣得以副急了當,以存國體耳。分義廉隅,有時乎互爲輕重,命之則行,事了卽去,臣之義也。一番經政,便爲瓜限者,卽近來俗下語,然在臣必去之義,不啻瓜熟而蒂落,體物之仁,無微不燭,褫鞶之恩,伏地顒俟,而三單加由,遽出格外,臣於是愕然失圖,不省所以自措也。念臣立朝事殿下二十年,本末長短,莫逃於日月之明矣。孤立無與,徑行不顧,非但素性之難變,實恐先規之或墜,惟知信心埴,不能隨人桔槹,自在冗散之地,已遭煩言,一涉用捨之塗,厚招時謗,虛舟屢驚於風波,睽弧每張於暗地,倘微曲鹿之仁恩,則固已無此身矣。況今世道日巇,物情難平?雖公心硬脊者,立見顚躓,覆轍相踵,則其可拚棄四維,靦然盤礴於已試蔑效之地,上以僨國事,下以辱身名哉。自古名碩之輔,休戚之臣,雖係心王室,國耳忘身,而其於去就出處,量力揆義,不敢一毫自輕,誠以其身之不能安,則雖欲效力盡分,而有不可得故也。臣雖不肖,自量己審,豈敢以一時勉膺,而夤緣冒居,終自歸於欺心欺天之科也?惟我殿下,知臣憐臣,如天之燾,如父之慈,必不待臣言之畢,而思所以處臣者矣。玆敢悉暴衷悃,冒干崇聽。伏乞聖明,諒臣至懇,遞臣銓任,俾臣得以避遠要路,退守拙分,不勝幸甚。臣無任屛營祈懇之至,謹昧死以聞。答曰,省疏具悉。噫,卿孰之子?目今此世,予則曰,其於冢宰,捨卿其誰云?何果撕捱?今日大臣,其雖有請推之事,一則一時做錯,一則由於望乏而然,卿何過辭?此批兼諭,卿勿復辭,從速行公。
左副賓客徐命膺疏曰,伏以,臣於昨政,伏奉左參贊除名,而臣與右議政臣李溵,有內外兄弟應避之嫌,揆諸法例,臣以下位當遞矣。乞令該曹,照法遞改焉。臣無任屛營祈懇之至,謹昧死以聞。答曰,省疏具悉。在下當遞,載在法典,此時何待回啓?政府參贊,特爲許遞焉。
咸鏡監司宋瑩中疏曰,伏以臣,才疎識淺,最出人下,過蒙鴻造,奄躋亞卿之列,而曾未有絲毫之報答其萬一,居常愧懼,若負大何,卽於千萬夢想之外,忽伏承北藩新除之命,臣始焉爽惑,終焉慚怍,殆莫省其攸處也。夫承流宣化,以綱紀乎一方,其爲任之重且大,不比閑司漫職,自前膺是命者,蓋莫非一時之選,曷嘗有如臣無似而濫竽竊吹,至一至再者乎?況本道,視他尤有難焉,豐沛舊鄕,關塞重地,自非才猷威望,爲世推重者,則無以懷綏而鎭服之。朝家所以掄簡而委界者,亦宜益加難愼,其不可苟然塡充也明矣。臣反復揣度,實無唐突堪承之望,玆敢披瀝微悃,仰瀆宸嚴之下。伏乞聖明,深念藩寄之至艱,亟命鐫遞臣新授職名,以重官方,以安微分,不勝幸甚。臣無任屛營祈懇之至,謹昧死以聞。答曰,省疏具悉。今卿此任,予則曰晩矣,曰亦得人。卿勿過辭,速往欽哉。
壬辰七月初八日辰時,上御集慶堂。藥房入診入侍時,都提調韓翼謩,提調李景祜,副提調尹得養,記事官鄭元始,記事官申禹相·李基崧,醫官方泰輿·鄭允協·慶絢·李翊臣·金孝儉·李以材,以次進伏訖。翼謩曰,夜間聖體凡節,若何?而寢睡·水刺之節,亦何如?上曰,一樣矣。翼謩曰,中宮殿氣候,亦何如?上曰,一樣矣。奉進湯劑,上曰,苦矣。翼謩曰,功效大矣。何爲如是下敎耶?臣等俄者,伏見下政院御製文矣。上曰,注書出去,御製草持入,可也。賤臣承命出去奉入,上命都承旨讀奏後,上曰,卿等於建功,欲爲加號乎?翼謩曰,實欲加號矣。上笑曰,此亦時體也。上進湯劑,翼謩請診候,上許之。醫官以次進前診候,方泰輿曰,脈候左右三部,度數調均,滑體不足,比昨與再昨,頗有勝節矣。諸醫官所對,與首醫同。上命次對進前,內局先退。諸臣以次退出。
壬辰七月初八日辰時,上御集慶堂。大臣·備局堂上,引見入侍時,左議政韓翼謩,右議政李溵,行司直趙雲逵,行戶曹判書李思觀,行司直韓光會,刑曹判書具善復,行司直李章吾,行副護軍張志恒,行大司諫韓必壽,執義申五淸,掌令任希曾,獻納南柱老,持平姜俒,校理鄭昌順,副校理趙載俊,左副承旨沈勗之,假注書朴思機,事變假注書具性玉,記事官申禹相·李基崧,以次進伏訖。翼謩曰,夜間聖體調攝,若何?上曰,一樣。寢睡·水刺之節,亦何如?上曰,一樣。翼謩曰,俄者御製,臣伏見矣。此湯劑,眞萬古建功矣。上曰,此亦功臣乎?翼謩曰,小臣則竊以爲功臣也。上曰,初十日次對,今日進定,令備局知悉。上進湯劑,問曰,今日欲進幾貼乎?翼謩曰,臣意則欲進三貼,而今又如此下敎悶矣。上問平安道蔘弊,翼謩曰,臣以意外之故,初不留意,不能詳細陳白矣。溵曰,道臣狀聞,亦有條理,人蔘十斤,除價一萬兩,送戶曹爲好云矣。上曰,價增乎?其時有增之之命。景祜曰,其時有更爲詳察狀聞之敎矣。溵曰,一加之則次次加之,此爲弊也。上曰,李師曾兩班乎,有知之者乎?溵曰,曾見其面矣。景祜曰,李希哲之族矣。上曰,尹東暹之今番狀聞中,言惶恐之意者,甚難事也。溵曰,今番狀聞好矣。上曰,尹東昇則膽小,而此則不然矣。翼謩曰,從容故似膽小矣。景祜曰,具允鈺時,有詳細更奏之敎矣。雲逵曰,江界事,臣雖不知,而若送價於戶曹,使之供蔘,則將來多弊矣。戶曹一年體蔘三十五斤,尾蔘二十五斤,皆給倭譯,而體蔘則受江蔘以給,故渠輩皆樂之,尾蔘則多雜,故倭人難之矣。今則五分尾蔘,二分體蔘,故渠輩亦樂之。朝家之受蔘,非抑奪於民也,臣則以戶曹弊言也。思觀曰,近來邊民可憐,自上見其狀聞,示以惻怛,臣亦知聖意所在,而但舊弊旣革,則新弊又生。自江界未辦之事,戶曹當之,則當爲貢物,此廟堂之不可不豫爲區處者也。上曰,任土作貢,應當事也,而以鹿茸觀之多弊矣。思觀曰,以時價言,則亦且優足,而將來蔘路,雖來年後年,不知至於何境矣。上曰,鹿茸則貢人可得,而蔘則難矣。雲逵曰,小臣曾見茸之極品,一隊不過數十兩,今則五十餘兩矣。今若以蔘爲貢物,則其中不解事之人,貪於目前之利,或有赴會者,而若其知事者則不赴矣。思觀曰,十斤蔘價,送于戶曹,則蔘價必踊,不思區處之道,輕上蔘價,誠非淺見所及也。自戶曹或加給蔘價,則可也,而不可使上來矣。翼謩曰,此異於江原道蔘品,或有赴者矣。光會曰,十斤之蔘,鄕之所未辦,而自戶曹辦得,必多後弊矣。善復曰,道臣狀聞,甚得弊源,而前後戶判之言,亦似然矣。廣詢之,俾無後弊好矣。載俊曰,曾聞江界蔘弊大端,不可不移革矣。上問三·甲文武交遞何如,雲逵曰,無論文武,擇人,可也。上曰,有望文官,則必不去矣。翼謩曰,朝家送之,則何敢不去?上曰,更爲觀勢爲之,非猝然料量者也。載俊曰,臣於北道,未見三·甲,只見鏡城,而槪聞六鎭事,則今者臺疏中,所謂稅牛事,果其弊也。自六鎭至鏡城,每當使星行時,以家座次,雖時方耕田之牛,不給價奪來,其實皆歸吏橐也。昌順曰,臣伏見殿下,有恩及禽獸之德,竊所欽仰。臣竊有區區所懷,每當令節,殿下以爲民之意,特下禁牌之令,故街上之屠殺狼藉,北關遠地,猶且軫念,況且輦轂之下乎?此後禁牌之時,屠牛一節,勿論,可也。上曰,禁牌之弊,一至此哉?予則不知,今聞儒臣之奏,予甚歉然。仍命書傳敎曰,因北關禁牛下敎,聞儒臣所奏,不覺歉然。噫,十五日禁牌,予意誠禁捉囚,而頃者聞至有此弊,今聞此奏,北道禁一朔三百牛之屠宰,聞此禁牌誤擧行,十五日之內,莫知幾千牛被屠,豈特歉然,怳若躬見,呼寫于此,不覺涕不禁,此後雖有禁牌之令,奉行於捉囚禁屠牌依前事。若無此奏,予何得聞之?校理鄭昌順,今日政應敎除授,飭自飭,嘉自嘉。昨日李師曾章條理纖悉,暮年初見,豈可用其言而錮其人?前掌令李師曾,今日政復爲臺職。出榻敎翼謩曰,平安監司尹東暹,以各鎭還之移屬本官,山郡穀之轉賣內地事,因朝令論啓,而皆有條理,俱可施行。至於還穀裒多益寡,從附近移轉,則可無偏多偏小之弊。但道里絶遠,有行不得,行不得之處,則其勢不可不貿遷彼此,此則惟在道臣酌量善處之,何如?以此分付,何如?上曰,依爲之。出擧條溵曰,薇垣長鄭昌聖,以禫月未盡之人,混入於現告中,此似是政院之做錯,而恐宜分揀矣。上曰,分揀,可也。出擧條溵曰,今番吏批之政,出肅一日,行之無難,且能恢蕩,而但武監察一望,以不當擬之人,混同備擬,此已不察,文臣緊窠,多不差出,至於春坊諸窠之留而不出,尤非胄筵備員之義,吏判元仁孫推考,此後則春坊毋得留窠,亦勿頻遷之意,申飭,何如?上曰,依爲之。出擧條溵曰,兵批政事,久勤遷轉,亦善爲之云,而但履歷僉使,以居下之人,苟充差擬,此雖不察之致,而事甚未安矣。上曰,誰也?溵曰,聞是訓戎僉使韓光濟,而旣聞之後,不可無飭,兵判蔡濟恭推考,當該僉使改差,使之更爲擇差,何如?上曰,依爲之。出擧條上曰,今番諸儒所爲,雖萬萬可駭,昨日靜思,鄭好仁卽頃日一大祝也,數日前爲此,曾未幾何,倍三道而竄。噫,今番功嗚呼,暮年何異於己卯大祝?只受一張馬帖,蒼皇登道,非爲人也,爲其事也。且思一人飭旣同,故欲爲下敎,問同時大祝,大祝果三人,二人亦執事,令該府一竝特放,亦令該曹給牒,其令倍道分付。出傳敎上曰,承傳中官申德龍,郞廳官吳復賢,下敎之下,用謀逡巡,竝從重推考。上曰,吏判批下,牌招察任。出榻敎必壽·五淸·希曾·俒·柱老·昌順·載俊曰,請南海縣薦棘罪人金致仁,以依前濟州牧擧行。措辭見上上曰,亟停勿煩。必壽·柱老曰,請鏡城府爲奴罪人天大酌處之命。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀削又所啓,請黑山島爲奴罪人五得,依律處斷。措辭見上上曰,勿煩。五淸·希曾·俒曰,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。一行刀削又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。又所啓,碧沙察訪孫尙衍,本以京城之人,訓鍊去官,以末擬本職,猥蒙天點,肅謝之日,自上下詢,以孫相龍八寸仰對云。聞相龍則姓本安東,尙衍則以密陽爲本,姓貫旣殊,寸數奚論?其暗托班閥,欺瞞天聽之狀,萬萬駭痛,請碧沙察訪孫尙衍,亟施刊汰之典。上曰,聞甚駭然,依啓。希曾曰,臺閣啓事,事體自別,同時行公之人,凡有事,必通議爲之,停當然後,或啓或不啓。意若不同,則兩爲引避,此乃三百年古規也。今乃執義孫尙衍之啓,初不議及於臣,而獨自發之,臣之疲軟見輕,固不足道,而臺閣啓事之體,緣臣壞盡,其何可抗顔仍冒於職次乎?請命遞斥臣職。上曰,所非在彼,其何撕捱?勿辭,亦勿退待。關係三百年國體,當該臺臣,特施不敍之典。上命退,諸臣以次退出。
壬辰七月初八日申時,上御集慶堂。藥房入診入侍時,提調李景祜,副提調尹得養,記事官鄭元始,記事官申禹相·李基崧,吏曹判書元仁孫,前平安監司具允鈺,醫官方泰輿·鄭允協·慶絢·李翊臣·金孝儉·李以材,以次進伏訖。李景祜奉進湯劑,上進御後,上曰,都提調奉審之行,未及回來乎?景祜曰,未及還來矣。上命都承旨,讀奏畿伯敎書,讀訖,景祜請診候,上許之。諸醫官,以次進前診候,方泰輿曰,脈候左右三部度數,與朝者一樣,而滑體少勝矣。諸醫官所對,與首醫同。上曰,前關西伯入來耶?尹得養曰,入來而吏判亦入來矣。上曰,騎判亦陳疏乎?得養曰,已出仕而姑未陳疏矣。上命具允鈺進前,上曰,關西貿蔘事,朝者下詢備堂,而若無救弊之事矣。卿亦熟知其弊,仰陳之。允鈺曰,臣亦別無意見,而其矯救之道,誠亦難矣。上曰,勢將待領相登筵,更爲詳確矣。仍命元仁孫進前,上曰,朝者大臣有仰奏,而都政果善爲之矣。何必以經都政爲瓜限耶?予欲勉出,故使之入侍矣。仁孫曰,下敎至此,不勝遑隕矣。仍命退出,諸臣以次退出。
壬辰七月初八日申時,上御集慶堂。坐直承旨·儒臣,同爲入侍時,右承旨安兼濟,校理鄭昌順,副校理趙載俊,前關西伯具允鈺,假注書朴思機,記事官申禹相·李基崧,以次進伏訖。上曰,禮房承旨,馳詣永寧殿,奉審以來。出榻敎奉審都提調·禮判入侍事。出榻敎坐直承旨入侍事。出榻敎宗廟都提調韓翼謩,禮曹判書徐命膺,吏曹判書元仁孫,左副承旨沈勗之,以次進伏訖。上問滲漏處,何如?翼謩曰,斑子上滲漏處,微有孔矣。上曰,今聞奉審所奏,雖奏擇日,此等事,豈可一刻遲滯,何以然乎?有孔然後若此,奉審時,旣見其孔而來,若此一刻之間,雜物闖入,焉可知也?雖士夫,有此等事,而不塞其孔,其能安其眠乎?且昔年太室,有黃獷之闖入,且於昌德,亦有不潔之事,祭文製下,今日受香,明朝修補,予當祗迎,禮房知悉,儀注安徐,入直侍衛,只入正時,皆依明日。上曰,姜沆孫已得來,而有當窠乎?仁孫曰,有窠矣。上曰,今日開政,次次陞付者陞付,姜沆孫今日以付。出傳敎仁孫曰,書狀與副使相避,而小臣不察誤擬。上曰,勿待罪。上曰,書狀官趙載俊遞差,今日政一體備擬。出榻敎上問平安監司狀聞便宜,允鈺曰,下詢之下,屢屢陳,萬萬惶悚,而不願之說,臣不知矣。道臣亦豈狀聞虛疎之事?上曰,作貢則好乎?允鈺曰,作貢則貢人不能堪,多有後弊矣。上命具允鈺先退,上命入姜沆文集,命讀看羊錄。勗之曰,看羊錄閪失矣,上曰,曾有一承旨有云,姜沆之節,如蘇武云,其承旨,誰也?勗之曰,李在協也。昌順曰,其時論姜沆者,或曰,必屈服於倭,故生還云矣。上曰,此則異於崔溥也。崔溥何以入倭?昌順曰,以副使入去,而無逢亂之事。上命讀姜沆集序文,上曰,誰所作也?昌順曰,先正臣宋時烈也。上曰,先正之稱老先生者,誰也?昌順曰,先正卽沙溪之弟子,故稱老先生也。上曰,承旨入直擧行。出傳敎上曰,今日大祝,以入直儒臣塡差,獻官以摠府入直宗臣雲山君塡差,諸執事監察,今番勿拘井間,皆以入直人塡差。出傳敎上曰,今當有事,內局掣肘,左相都提擧特爲許副,其代,金判府事爲都提調。出傳敎上曰,因李師曾章,三水民瘼稅牛事,一體嚴飭,今日聞儒臣所奏,北關十邑亦然,凡官用牛,不費一文錢,取用於民,而甚至於耕牛,去耒耜取用云,因御筆聞古詩自老牛用力已多年,以至主人何苦又加鞭?聞此詩,心常矜惻,此猶若此,況不費一錢,屠殺方耕之牛?噫,其何暮年晩聞,況屠殺農牛?卽昔御史廉問之條,而此則百倍其甚,嗚呼,自古北道御史者,莫聞而然乎?旣聞之後,嗟彼齊宣,其猶以羊易牛,況此乎?雖用於釋菜者,給價取用,此後若復循前習,當該守令,當終身禁錮,聞而不飭道臣當重繩。以此令備局,卽爲三懸鈴嚴飭。何謂三懸鈴?國以民爲本,民以食爲重,耕農之本在牛,聞此其何稽滯?嗚呼,勤苦三農,莫云少休,十邑守令,一朔屠殺,將至三百,嗟彼齊宣,猶矜惻於一牛,況一朔三百牛乎?其令卽爲分付,若是下敎,更思此非若此者,自政院成諭書,分付道臣,自監營卽爲乘馹分付,禁軍隨此到慶興,兼諭此意,嚴飭諸守令而回奏。上命招入倭譯入侍,上問曰,蔘貢汝等欲爲之乎?倭譯曰,臣等則只擧行國事而已,何以當此乎?雖他人,似不願矣。上命退,諸臣以次退出。
壬辰七月初八日酉時,上詣延和門外。香祗迎入侍時,行都承旨尹得養,右承旨安兼濟,左副承旨沈勗之,記事官鄭元始,假注書朴思機,記事官申禹相·李基崧,以次侍立訖。上具翼善冠·黑紗袍,乘輿出通陽門,仍詣憶昔窩,上命祝文盡寫後,獻官準祝卽奏,上命勖之,讀奏祭報府。上命賤臣,傳于禮判曰,當事審愼。上曰,副提調尹得養,與都提調有應嫌云,都承旨許遞,其代,薇垣韓必壽除授,牌招察任,房順房。三院副提調例兼,薇垣長望,今日政備擬,政事落點畢。上命賤臣,徐有隣家追贈官敎,今日內書入事,分付吏曹。香祗迎罷後,上還入大內。諸臣以次退出。
上在慶熙宮。停常參·經筵。
藥房都提調金尙喆,提調李景祜,副提調韓必壽啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,入侍時當下敎矣。
安兼濟啓曰,永寧殿修改時,提調當爲進去,而本署提調尹得養,時無職名,令該曹卽爲口傳付軍職,何如?傳曰,允。
吏曹口傳政事,以尹得養爲副司直。
傳于安兼濟曰,今日祗迎停。
傳于李宅鎭曰,內局入侍,耆社堂上及宣陵參奉,同爲入侍。
傳于韓必壽曰,耆社諸臣,有可以入來者,皆令入來。
李宅鎭啓曰,刑曹判書具善復,明陵補土處奉審後,依下敎來待矣。
傳于安兼濟曰,禮房承旨,與已入來宗臣及原溪君,同爲入侍。
安兼濟,以禮曹言啓曰,因復膳,取稟,凡諸等事,依例擧行事,命下矣。外方所封,兩名日方物物膳,依例擧行事,知委之意,敢啓。傳曰,其於復膳,此則應爲者,而因此追慕萬倍者。何則,頃者前禮判前月二十五日,前期以稟,卽昔年事也。其稟誠有意思,而予敢遵前期,允下措辭許也,而以予一復一日之心,逢今日,誠是料表。倏過十餘日,今當報秋日,能遵昔壬辰故事,此予萬倍追慕者,而於予其亦太康,心切歉然,下段輕請,抑何意也?此非稟者,不允焉。
沈勗之,以禁衛營·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
敎京畿監司洪麟漢書。王若曰,散地久居,卿雖勉謹飭自守之義,畿甸簡畀,予豈忘休戚與共之心?跡輟崇班,恩均外補,惟卿,乃兄賢弟,淸朝藎臣,試外內而鋩刃若新,識通才鍊,歷夷險而薑桂愈辣,志貞操堅何前後力辭於榮道,而義分粗伸於藥院,顧玆周畿千里之地,寔是漢家三輔之治。今年之旱澇未均,固民事之不可緩,八路之根本攸在,寔王化之所由基,玆授卿以京畿觀察使兼兵馬水軍節度使開城府留守江華府留守巡察使,卿其與我理乎。得君重耳,洛邑無遠天室,想多京闕之聸依,冠公復借穎川,庶期風謠之洋溢,凡諸裁稟,厥有典常。於戱,兩世三除,洽桐鄕之遺愛,八載重莅,慰棠陰之舊民,故玆敎示,想宜知悉。知製敎安兼濟製進
壬辰七月初九日辰時,上御集慶堂。藥房入診入侍時,都提調金尙喆,提調李景祜,副提調韓必壽,記事官鄭元始,記事官申禹相·李基崧,醫官方泰輿·鄭允協·慶絢·金孝儉·李翊臣,以次進伏訖。金尙喆曰,夜間聖候,若何?上曰,昨夜水泄數次,而異於前日之症矣。尙喆曰,似是暑症矣。上曰,先爲診候,可也。方泰輿曰,脈候左右三部度數不調,少有壅滯之候矣。諸醫所對,與首醫同。諸醫官議定茹藿湯,進御爲宜仰達。傳敎曰,理中建功湯,今姑停止。茹藿湯本方,白术代入蒼术,加人蔘三錢·桂枝一錢·章果五分,煎入事下敎。上命提調出去,煎入事下敎。尙喆曰,俄者聞廚院吏所告,則報秋之後,當爲復膳云,實不勝多幸矣。上曰,報秋,何日耶?韓必壽曰,卽今日也。尙喆曰,頃日下敎中,有勿爲草記,依例復膳之命,故別無草記之事云矣。提調李景祜,持湯劑入侍,上進御後,更命醫官診候,方泰輿曰,脈候左右三部度數不均,與俄者一樣,而壅滯之氣則似少勝矣,茹藿湯一貼,更爲進御仰達。上命提調,出去煎入事下敎,上命儒臣,持姜沆文集入侍事下敎,賤臣承命出去,與副修撰李得臣偕入。上命奏序文後,仍命先退。宗廟都提調韓翼謩,提調尹得養及禮曹判書徐命膺,行戶曹判書李思觀,繕工提調韓光會,奉審改修後來待事仰稟,上命入侍,賤臣承命出去偕入。都提調韓翼謩曰,修改已盡爲之,而滲漏處仔細看審,則蓋瓦折傷,故致此滲漏,而板子亦爲改塗,今則更無欠處,還安後,臣等敢此入來矣。上曰,役處不至大端,而善爲修改乎?翼謩曰,然矣。上命先退,翼謩曰,臣纔入內局,而因事會出去,伏不勝悵然矣。李景祜持湯劑更爲入侍,上進御後,諸臣以次退出。
壬辰七月初九日申時,上御集慶堂。藥房入診入侍時,都提調金尙喆,提調李景祜,副提調韓必壽,記事官鄭元始,記事官申禹相·李基崧,宣陵參奉姜載均,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,午間聖候,若何?上曰,比朝一樣,而泄候似減矣。上命姜載均進前,上曰,汝姜沆之幾代孫乎?對曰,七代孫矣。命誦所作科文,載均誦離騷經二句,上命先退。尙喆奉進湯劑,上進御後,命診候,方泰輿曰,脈候左右三部,度數之不調,則比朝頓勝,而胃脈之不足則一樣矣。尙喆曰,今日則臣等直宿於院中甚好,故敢達矣。上曰,何必直宿耶?其止之。尙喆曰,首醫旣入直,夜間或有召見之事,則臣等之盡爲出去甚悶,都承旨則直宿於本院似好矣。上曰,不必如是,其止之。進御茹藿湯停止,加減六和湯,自明日煎入事。榻前下敎,上命秋判入侍,賤臣承命出去,與具善復偕入。上曰,鸎峯役處奉審,則果何如?善復對曰,經霖後無頉,而莎草亦好矣。上曰,然乎?命秋判先退。承旨讀奏李養鼎禁推傳旨,命書傳敎曰,李養鼎特放。上曰,耆堂幾人入來云耶?韓必壽曰,七人入來云矣。上命書傳敎曰,戶判方帶劇務,許解兼帶,專意本職,其代,行司直安允行除授,牌招察任,必也推榮,今日內口傳下批。上命內局先退,耆堂入侍爲敎。上命書傳敎曰,噫,今者此擧,予豈樂爲?感其年感其月,故今雖復膳之日,亦不賜饌,意亦遽然而然。嗚呼,今日此事,豈可淺乎?入侍七星,各賜表裡一襲,米太各一石,肉三斤,乾魚三尾,以示予暮年待耆舊之意。內局諸臣,先爲退出。
壬辰七月初九日申時,上御集慶堂。耆社諸臣入侍時,耆社諸臣南泰齊·安允行·沈㲄·兪彦述·邊致明·沈星鎭·李益炡,都承旨韓必壽,假注書朴思機,記事官申禹相·李基崧,以次進伏訖。上命邊致明進伏,上曰,卿爲回婚禮,其心如初婚時而樂乎?致明曰,偕老周甲,豈不樂乎?上曰,巹盃雁夫等節,皆爲之乎?致明曰,依樣矣。上問彦述曰,乘轎而來乎?彦述曰,未及矣。上曰,高夢聖謝恩時,乘之云矣。上曰,沈㲄與安允行同年矣,予將爲耆社古風矣。諸臣以次下去立庭,耆老五臣先下。上曰,此盛擧也。必壽曰,善爲謔兮,不爲謔兮。先下五臣奏曰,旣立庭,請以臣等七人之壽祝聖算,今將山呼矣。仍以山呼。彦述·益炡請曰,五臣旣下山呼,臣等請又山呼,仍又下去山呼。上曰,以年次呼新來以入,必壽傳命。上曰,如此太康矣。御製命各賡韻。上曰,作帖,一件內入,而各給一件於諸耆老臣。上命退,諸臣以次退出。
壬辰七月初九日申時,上御集慶堂。禮房承旨入侍時,右承旨安兼濟,假注書朴思機,記事官申禹相·李基崧,以次進伏訖。上曰,宗臣坐直承旨入侍。出榻敎賤臣承命出,招鶴城君楡·原溪君·坐直承旨李宅鎭進伏。上命賤臣,持入去壬辰七月日記,命兼濟,讀召對日記後,上曰,詹平生無事時,其識見如此,而末乃無形矣。兼濟曰,人之入於不意者,非無識見而然也。上命賤臣,開陽門仍留事,分付。又命讀七月二十四日興政堂日記。上問承旨誰也,兼濟曰,左副承旨許玧,右副承旨趙道彬也。上命禮房承旨先退,又命宅鎭,奏公事畢。上命退,諸臣以次退出。
上在慶熙宮。停常參·經筵。
藥房都提調金尙喆,提調李景祜,副提調韓必壽啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡與暑氣差勝,待敎入侍宜矣。
中宮殿·惠嬪宮,藥房口傳問安。答曰,知道。
沈勗之,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
傳曰,內局入侍。
備忘記,傳于任希敎曰,昨夕入侍兩耆耉宗臣,特給表裡。
傳于韓必壽曰,開政卽爲之。
傳曰,內局入侍。
備忘記,傳于李宅鎭曰,饌品器數旣從便,廚院朝臣,曾經副提調,入賓提調者,多在京,曾經副提調,今帶軍職人,皆令一體入侍,宜稱都承旨,何稱副提調?此雖凡承旨,有曾兼任而然也。
備忘記,傳于李宅鎭曰,今者此擧,一則體昔,一則示後,一日內豈受兩盤?一兼字,意蓋此也。寺院時任·前任,皆令同受一席,其雖同日,寺院自可同兼,以此知悉。
備忘記,傳于李宅鎭曰,都承旨以副提調入侍,承旨·春坊,皆以入直入侍。
吏批啓曰,玉堂闕員,今當差出,而擬望之人乏少,外任竝擬,何如?傳曰,允。
李宅鎭,以吏批言啓曰,前判中樞府事李昌誼,前左議政申晦,敍用事,命下矣。當爲置處,而本曹無相當窠,依例送西之意,敢啓。傳曰,知道。
又以兵曹言啓曰,前判府事李昌誼,前左議政申晦,敍用事,命下矣。領中樞及判中樞一窠,他大臣今方見帶,依例從座目,李昌誼判中樞下批,申晦加設判中樞,下批之意,敢啓。傳曰,知道。
有政。判書元仁孫,參判李重祜進,參議洪樂純進,右承旨安兼濟進。
以趙雲逵爲右參贊,鄭厚謙爲禮曹參判,朴相德爲右賓客,宋聚行爲吏曹佐郞,閔養烈爲京畿都事,李潭爲宗簿提調,金基大爲宗簿正,李得臣爲校理,尹師國爲副校理,李東遇爲兵曹正郞,金挺藎爲軍器判官,李振雄爲軍器直長,徐命善爲刑曹參議。
兵批,判書朴相德進,參判李廷喆入直進,參議洪樂命,參知鄭煥猷在外,左副承旨沈勗之進。
以李昌誼·申晦爲判中樞府事,李弘稷·李秉弼爲副護軍,宋徵啓·鄭昌聖·洪龍漢爲副司直。
沈勗之,以御營廳言啓曰,本廳分授惠化門南邊體城,五間許頹毁處,修築事,前已啓下矣。明日爲始,修築之意,敢啓。傳曰,知道。
又以御營廳·一二所巡廳·左右捕盜廳言啓曰,去夜犯夜人,無所捉,敢啓。傳曰,知道,
壬辰七月初十日辰時,上御集慶堂。藥房入診入侍時,都提調金尙喆,提調李景祜,副提調韓必壽,記事官鄭元始,記事官申禹相·李基崧,醫官方泰輿·鄭允協·慶絢·吳道炯·柳光翼·金孝儉·李翊臣·李長胄,以次進伏訖。金尙喆曰,夜間聖體,若何?上曰,比昨差勝矣。寢睡·水刺之節,亦何如?上曰,甚厭進矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,而脾胃脈候則頗不足,少有滯氣,六和湯今日進御三貼甚好矣。諸醫所對,與首醫同。上命提調出去,更爲監煎以入宜矣。尙喆曰,此藥不如建功之扶元氣,留念於水刺之節甚好,敢達矣。上曰,然矣。尙喆曰,臣則昨日先退,未得見諸耆堂入侍盛擧,下情甚缺然矣。上曰,有何盛擧耶?尙喆曰,臣伏見御製,雲章煥爛,旨意圓好矣。上曰,此亦太康矣。尙喆曰,臣只緣惶恐,今始仰達矣。廚院宗簿,每有飭敎,而廚院則比宗簿,猶有財力,若設小饌,與昨日耆社諸臣,以爲同參,則誠一盛擧矣。尙喆曰,廚院之廚字,則內廚之義,此與他司有異矣。上曰,周禮則諸御供,皆辦於廚院矣。尙喆曰,然矣。時原任大臣,以問候來待矣。上曰,入侍。賤臣承命出去,與領府事金陽澤,左議政韓翼謩,右議政李溵偕入,諸大臣進前問候。上曰,昨晨暴泄矣,今朝少差勝矣。李景祜持湯劑更爲入侍,上進御後,上曰,昨日耆會,左相何不入來耶?予用褒貶例,皆呼新來,而若入來則必不免矣。翼謩曰,臣則入侍纔退故入來,亦涉惶恐,未果來參,而追後聞之,則實爲盛擧矣。上曰,此亦予太康矣。金陽澤曰,殿下每下太康之敎,而報秋後,今始復膳,亦爲太過矣。上曰,宗簿廚院,今又生意,小則此事也,大則復膳後次第事也。李溵曰,此兩事,俱是不可已之事也。韓翼謩曰,今番減膳,專由於悶旱,而今旣得雨,又以報秋,禮曹稟目,此是應行之典,殿下何必相持乎?李溵曰,減膳·復膳,國之大典,自有應行之節,而殿下旱亦減之,雨亦減之,聖意所在,臣實未曉矣。上曰,至於尊號事,卿等之苦請,尙今未已,予實悶然矣。古則有立異之人,而今則作一時體,萬口皆同,此何事耶?怪矣。金尙喆曰,至於此事,八域群情,孰不顒望,而以兪音之尙靳,方切抑鬱矣。翼謩等齊聲曰,殿下何以有此敎耶?尙喆曰,若是春秋鼎盛之時,臣等亦何敢苦請,而天下之事,不出時之一字,殿下試念聖算,何如?翼謩曰,誠如都提之言,果是時好矣。金陽澤曰,先臣之意,則慮或於無事之時,有諂諛之事,故雖有立異之事,至於今則時義固不同矣。翼謩曰,人心所同,大理之攸在,一付於當然底道理如何。上曰,何以謂當然之道耶?翼謩曰,兩原任被罪之時,臣非不知卽地匡救,而非但有與上角勝之嫌,臣意則以爲務積誠意,則自可回聽,而惟恐誠意之未盡矣。上曰,可矜者,世孫之情也。翼謩曰,東宮誠孝,若是其切,而終不允許,則抑鬱之極,有不可容言矣。殿下豈不體念耶?金尙喆曰,上下相持,實非交泰之道也。翼謩等曰,復膳之後,方物封進,自是應行之事矣。上曰,予已下敎,以史書大有之後,當許封進矣。李溵曰,目今農形,有大有之望矣。上曰,如嶺南水災,亦可謂大有耶?金尙喆曰,此則雖庚戌,亦有被災處矣。上曰,西成尙遠,何可知也?領府事金陽澤曰,右相家事,臣有仰達者矣。臣年少時,筵中入侍,適有語及於故重臣李周鎭事,而此非章疏間指斥,只是過去冷語,率口而發而已,初無一分他意,其後故重臣相對酬酢,少無幾微色,謂以他日,勿令子孫致憾。其言尙今歷歷,當與右相兄弟,一番說破,驩然相交,而彼此年位參差,臣在宰列時,右相未及登第,旣無逢着之路,一未接話,遷延時月,迄至于此。今則右相入台府,時原任雖異,公會同坐,自然同周旋,而素不識面之間,勢難遽然接談廟謨可否,相視默默,有礙傍觀,臣心甚不安矣。本事旣甚微細,況故重臣之言,亦且丁寧,右相之至今留滯不解,豈非處義之過者乎?金尙喆曰,右相事太過矣。凡人之必當處義,必當處嫌者,雖不可論,若其不當處義,不當處嫌之際,不必過執,而右相今聞領府之奏語,尤當釋然矣。上曰,予全然不知,今聞領府所奏,右相事誠過矣。李溵曰,臣與彼大臣之家,世分戚誼,非比尋常,不但通家之誼而已,兩家交分如此,而非官師而忽語及於臣家,雖曰泛論,亦曰匪的指,而臣安得不然?今大臣,雖謂以本事至微,而不念舊誼乃如此,其所以致慨,實有加於他人。今大臣登筵之奏,實亦意外矣。上笑曰,右相之言如此,領府事摧謝似好矣。金陽澤曰,臣與右相家,戚親寸數甚近,昔日果往來親好,而臣是後生少年,當言而有欠商量,不免一時妄率,右相之如是爲言責之切,臣安得不謝,而聖敎至此,愧謝尤不能已。李溵曰,領府之摧謝旣如此,伏況聖敎尤必欲和解,臣何敢不奉敎乎?自此謹當奉聖敎,而不復介懷矣。上曰,貴矣好矣。君臣一堂,因予下敎,兩相交驩,予心實嘉悅,而此亦予之一太康矣。翼謩曰,此豈關於太康耶?上曰,彼右相先卿,與故重臣趙觀彬,有一美談矣。往在戊辰,兩重臣在摹寫都監時,兩重臣畵像,互相譏之,趙觀彬以重臣平日風儀好,而畵不如本相,有所云云,則右相先卿,以趙觀彬之無髥,謂可投內班院云云,其氣像亦可想得矣。其時取覽其畵像,予亦有下敎者,右相亦果知之耶?溵曰,伊時聖敎,有以觀君臣之際,而闔門至今莊誦矣。李景祜曰,故重臣畵像,取覽之後,以峽中兩班稱之,故故重臣,仍以峽翁二字爲自號,搢紳之間,傳爲笑談矣。上曰,然乎?溵曰,先臣自承此下敎之後,峽翁二字,爲君賜之號而旣有下問,故敢達,不勝猥越矣。上曰,此亦予初聞,而誠美事矣。徐命膺以予之謂以古淡,自號以淡云矣。李景祜曰,淡翁矣。上曰,然矣。故重臣洪啓禧,亦以澹爲號云矣。尙喆曰,此則聞是澹窩云矣。上曰,然矣。尙喆曰,臣縷縷仰達,極知悚惶,而廚院之今年進饌,實是不可已之事,何必如是固拒耶?此與宴有異,亟許允從,少伸群下之情,千萬伏望。翼謩等曰,此非上下相持者,亟循該院之請伏望矣。上笑曰,都提必欲爲之耶?尙喆曰,非但臣也,聞海運君之言,亦欲仰請,而期於得請云矣。上曰,此則卿等之請如此,予當許之矣。命書傳敎曰,頃者下敎,因悶旱中止,於今復膳,此豈可辭者乎?當受也,而宗簿當日,旣坐受講,廚院恒坐處,豈可隨其司?隨其月,當於德游堂,依耆社宗簿例,同日當受,廚院自前己丑至今年,宗府自前壬辰至今年,實提調勿論,實職前銜進參,而副提調宗臣與知申,目今時任人同參,而初意則禁油蜜果禁肉,其令只設數饌,目今思焉,若此十數內,卽數饌也。若此無異於今春,纔當復膳,何心張大乎?怳然以覺,與宴無異,欲宣醞若此,廚院必將缺然,令廚院兼設,而器數依宣醞例待令,其日雖冷水除行杯,以百中日爲之。嗚呼,此敎一則訖昔年恩榮,一則爲今諸臣之請,意蓋深矣。今春其猶吹笛,而予雖涼德,豈可倖倖復樂一毫張大也?若擧一隅而三隅反,兼兩事而懷萬億也,祖孫當同受焉。時原任中,其若曾經副提調,一體與焉。又命書傳敎曰,時原任大臣中,曾經副提調進參事下敎,意蓋在矣。今聞左相獨漏云。廚院·內局一也,於時原任,則曾經內局人進參。又命書傳敎曰,乾果代以時果,饌品切勿過於此數。又命書傳敎曰,宣醞前例書下,無過此數,可兼者兼之,亦無過五器。雉鮮御膳時當代捧,生鮮代用麵,生雉代用猪肉。又命書傳敎曰,今於此命,豈可向隅之歎?初五日處分大官重宰,其餘重宰處分者,李昌誼特放,給牒敍用,前左相申晦敍用,重宰宜敍用人敍用,給牒者給牒敍用,大臣置處政事,當日爲之。又命書傳敎曰,故西班色司鑰金時健,戊申年有功而尙今不爲,今當暮年,豈可泯默?令該曹特加一資,今日下批。尙喆曰,宣醞二字,自上賜下者也。今此進饌,自下餉上,且內殿亦當同進,而自上每有此張大之慮,若此則何以伸群情耶?時原任大臣,亦多有參者,被罪大臣外,皆當來參矣。上曰,其大臣最多經提調,予當下敎矣。命書傳敎訖,溵曰,廚院實爲多幸矣。小事雖得蒙允,大事尙未得請,實爲抑鬱矣。上曰,其止之。上曰,今日報秋云,卿等幾月顒望之餘,其已復膳矣。尙喆曰,復膳之後,則復樂自在其中矣。禮判徐命膺,持草記來待云矣。上曰,入侍。賤臣承命出去偕入。徐命膺進前曰,報秋後,則凡諸等事,皆有依例擧行之命,故草記亦爲來待矣。上笑曰,此古淡,予又逢着矣。仍命草記持入,上曰,此後則卿等亦皆生意於張大之事,而予決不聽矣。尙喆曰,殿下每遏不可遏之群情,其爲缺然,當復如何耶?翼謩曰,今此臣等之此請,豈是可已而不已者耶?上曰,予當精言,卿等旣逢不易得之良會,而尙不能表揚幸會之意矣。翼謩曰,殿下旣知其如此,則何不許之耶?承旨讀復膳草記。上曰,古淡之事,可謂坦坦矣。但卿等雖如此,世孫則不敢生意,每見卿等之入來,則亦爲來坐,不無意思矣。翼謩曰,世孫誠孝,尙未得伸,其爲抑鬱,當如何耶?上曰,若於九月十三日,若有煩請,則雖問安決不受矣。予於初頭,則明年二字之號,不爲無心,一自覺得之後,頓然無心,此乃天之所以玉成也。尙喆曰,世孫誠孝,殿下何不體諒耶?此亦絜矩之道,以殿下昔日之心,思世孫今日之情,則其可許之耶否耶?上曰,賀則無論,雖一器麵若復進,予則決不受矣。徐命膺曰,方物停封,初出於悶旱之意,而今得雨而復停封,則事無節度。且此封進,亦兼報謝之義,而殿下旱亦停之,雨亦停之,恐或爲無義之擧耳。上曰,此亦古淡矣。尙喆曰,此眞無名之事耳。翼謩曰,今旣報秋,亦又得雨,則殿下之又下此敎,誠不可知,將何以究竟,而每每如是下敎耶?上命儒臣,持睡隱集入侍,賤臣承命出去,與儒臣李得臣偕入。上命儒臣進前,讀奏睡隱集後,命退。諸臣以次退出。
壬辰七月初十日申時,上御集慶堂。藥房入診入侍時,都提調金尙喆,提調李景祜,副提調韓必壽,記事官鄭元始,記事官申禹相·李基崧,醫官方泰輿·鄭允協·慶絢·吳道炯·柳光翼·金孝儉·李以材,以次進伏訖。金尙喆曰,晩後聖體,若何?上曰,一樣矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,而滑體則一樣矣。諸醫所對,與首醫同。上曰,今日時原任之說罷,誠善成事矣。金尙喆曰,右相若係處義之當深引者,則何可强承,而此則不然矣。上曰,右相之初非深引,亦可知也,誠善爲之矣。尙喆曰,來十五日成命,臣實懽忭,而至於五器,太簡略,將不成貌樣,於國體亦豈不顧耶?器數則勿爲斷定下敎,是臣等區區之望也。上曰,不在於器之多少,此則勿爲更請,可也。仍命書傳敎曰,伊後靜思,鄒聖豈不云,牛羊何擇乎?於猪肉用,其日屠肆肉,無異市脯,不然,將用多豕,爲一時之用,屠宰許多豕乎?以熟鰒代用,麵用昌麵事,分付。尙喆曰,中宮殿湯劑,已盡進御於昨日,何以爲之乎?上曰,諸醫官議定以奏。方泰輿等曰,日氣甚熱,繼爲進御甚好矣。上曰,宜爲之。中宮殿進御淸暑六和湯五貼,人蔘依本方製入事。榻前下敎韓必壽曰,曾經副提調人書奏有命,故持入,而此中多有罪罷之人矣。上命書傳敎曰,已聞承旨書奏,皆蕩滌敍用。又命書傳敎曰,今番便殿入侍時,皆以時服入侍,繖扇侍衛安徐。只承旨入直春坊入侍,其餘皆安徐,待下敎入侍。上命內局先退,坐直承旨入侍事下敎。諸臣以次退出。
壬辰七月初十日申時,上御集慶堂。坐直承旨入侍時,同副承旨李宅鎭,假注書朴思機,記事官申禹相·李基崧,以次進伏訖。上命入公事,宅鎭讀奏各道狀聞,至通津等邑雨澤一犁之說,上曰,如此多雨之時,此等諸邑,何獨不雨乎?奏公事畢,上命退。諸臣以次退出。
上在慶熙宮。停常參·經筵。
藥房都提調金尙喆,提調李景祜,副提調韓必壽啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,待敎入侍。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
沈勗之啓曰,臣依定式,今日進詣崇政殿月臺,入直禁軍等戎器服色點考,則皆無頉,仍以傳敎內辭意勞問,則竝好在云矣,敢啓。傳曰,知道。又啓曰,兵曹判書朴相德牌不進推考傳旨,今方捧入,而命召傳授,一時爲急,更卽牌招察任,何如?傳曰,允。
備忘記,今日內乘·宣傳官試射時,南宣傳吳載重,柳葉箭連三中,五字且一中,其可奇也,直付殿試。內乘金海柱,片箭貫一中邊一中。軍職徐好進,片箭二中,依例加資。又備忘記,前承旨徐有隣·尹勉升爲承旨,三院副提調例兼,房順房。尹勉升牌招入直。又備忘,此豈若此者,其批豈若此者,而何時承批?日暮若此,則宜斥而捧,當該承旨特遞,只知臺臣,莫知其君,指揮年少中官,困其君。當該中官,特施刊命典。
傳于安兼濟曰,闕門留門,謝恩何其遲耶?申飭。
安兼濟,以弘文館言啓曰,新除授副校理尹師國,時在平安道江東縣,副修撰金悌行,時在忠淸道結城地,副修撰姜潤,時在慶尙道安東地,經筵入番事緊,請斯速乘馹上來事,下諭。副應敎鄭昌順,卽爲牌招察任,何如?傳曰,允。
又以禮曹言啓曰,長寧殿修改,依狀請,二三日推擇事,命下矣。修改吉日,卽今日官推擇,則今七月十三日卯時,十六日卯時,十九日卯時俱吉云,以此三日中,推移擧行,而先告事由祭,其日曉頭,行還安及還安祭,事畢後,隨時設行事,卽爲分付,何如?傳曰,允。
又以承文院都提調意啓曰,吏文學官宋載祜陞六,代通德郞趙載則差下,付軍職冠帶常仕,何如?傳曰,允。
尹勉升,以兵曹言啓曰,武臣賓廳講書及武經講書,前後被抄之人,或外任遷轉,或有頉,應講之員甚少。武臣中可合人,依例加抄,別單書入之意,敢啓。傳曰,知道。又以兵曹言啓曰,今七月十一日,武臣賓廳武經講書日次,而內試射相値,不得爲之之意,敢啓。傳曰,知道。
獻納南柱老啓曰,臣於請急之章,尾附目下一語,蓋李祖源之浮虛謊雜,魚錫齡之癡騃無識,實是一世之所傳說,故略論其合臺選之事矣。及承聖批,有過矣之敎,此莫非臣言議未孚於君父之致,撫躬自恧,罔知攸措。且日前兩大臣罷削之啓,隨長官而同參矣。今者院啓,論罷其時長官,至於蒙允,則臣何敢同罪逭罰,獨自晏然於榮次乎?雖在蒙恩受暇之後,不得不詣臺自引,請命遞斥臣職。答曰,依啓。
尹勉升,以訓鍊都監·左右巡廳·左右捕廳言啓曰,去夜無犯夜人被捉之意,敢啓。傳曰,知道。
備忘記,凡事法久則弛,近者犯夜草記漠然,三軍門大將與左右大將,從重推考。來朝左右巡廳,若無草記,巡將記過待令。
左議政韓翼謩箚曰,伏以,臣負未勘之罪,而叨匪分之寵,以當退之蹤,而犯冒進之譏,揚揚班聯,若固有之,是豈臣全無廉愧而然哉?惟是職忝保護,義重嘗藥,遂不得不章皇入肅,去就之間,雖自謂煞費商量,執跡而觀,人將謂何?以愧以恐,無地自容。仍念臣年至以來,孰非宜休之日?三箚引義,坐邀恩批,一向强聒,義不敢出,泯默低徊,半年于玆,若其糾結一念,殆同痿人之不忘起,聾者之不忘聽,早夜冀幸,惟在於仁天之垂矜,今日之復叨誤恩,是豈臣夢寐之所到也?臣之從前,伴食中書,已多歲年,方其筋力未其衰謝,精神未甚凋弊,猶未能措一事建一策,仰副委寄之聖眷,致令時象如此,民憂如此,在朝家綜核之政,合被不績之黜。今者不然,罪遞未幾,間一人而復授,國體苟簡,無大於是。藉令臣其年未至,其人可堪,卽此已非私分之所敢安。且以近日事言之,係是應行之典禮,實出秉彞之同情,而特發之有先後,則或言而被譴,或默而倖免,聖朝磨礪之具,又將緣臣而踳駮,豈不大可懼哉?爲臣之計,惟在亟卸重擔,早還本分,庶不至重誤於國事,貽笑於當世,玆始略暴衷懇,仰瀆崇嚴。伏乞聖慈,天地父母,念重任之不可以屢誤,察衰筋之不可以復策,將臣議政職秩,亟許鐫免,俾國事幸而私分安,千萬幸甚。取進止。答曰,省箚具悉卿懇。復授卿此任,意蓋深矣。其於引年,此非可論之時,旣已行公,因一解內局,若是陳箚,予則曰,萬萬過矣。此豈時也,亦豈時也?卿須體予慇懃之意,安心勿辭,共濟國事,用副此意。仍傳曰,遣史官傳諭。
傳于安兼濟曰,內局入侍。
行兵曹判書蔡濟恭疏曰,伏以臣,近守本分之願,寤寐在中,而感激恩遇,則不得不供職,歛避榮要之戒,夙宵參前,而嚴畏分義,則不得不承命,冒據中權,荏苒時日,居然爲大政之月矣。逃遁無計,承乏了事,不知臣者,疑臣以若不自量,而乃若臣心,則竊以爲幹當此事,方可有鞶褫之路,故其所以進者,適所以圖其退耳。呈告雖曰遵例,恩遞庶幾指日,蒙由至再,未及三度,適値倉卒動駕,陪班全空,牌招戒嚴之敎,遽降於舊邸夜深之際,臣他不暇顧,章皇出仕,有若全不知廉義者然,惶愧悚蹙,實無抗顔之地矣。臣雖至愚,自知則明,自叨是任,中夜點檢,何事非當遞,而至若臣之不可不呼籲於聖上,聖上之不可不體諒於臣者,凡有四焉。噫,臣家以世祿之臣,遭値標榜之分裂,閱歷世路之傾奪,而猶能保有舊家,不墜遺緖者,槪由於祖以傳孫,父以詔子,要在於視權要如坑穽矣。今臣之寄寓朝廷,隨逐行隊,雖不足比數,而至如管轄三年,銓衡萬武,雖謂之權且要,亦非濫語浮囂之世,吹覓已集,擔負之地,咎責必至,臣若因是而獲譴於上,媒罪於下,則以何顔面,歸見臣祖乎?此其當遞者一也,都政,國之重事也,臣之一半分報效,未必不在於此,故戰戰兢兢,非敢少忽,而惟其藻鑑矇翳,而窄窠無以疏通,畢竟依樣畵葫者,都只爲負心之歸耳。大僚之問備,雖曰體例,侏儒之一節,可驗全體,此其當遞者二也。銓官之一經都政,便得許解,不特爲銓家近例,今日廷臣之所仰冀於殿下者,惟是曲體群情,無物不遂而已。前日之所已施於銓官者,何獨在臣而未蒙一視之澤乎?此其當遞者三也。臣受恩如天,圖報無階,區區寸心,惟在於筋力自效,故前後除旨之下,苟非身委床席,蠢動不得,則不敢一番言病,此則聖上庶幾俯燭之矣。近日以來,內以重務熏心,外而公役纏身,槪以一月言之,在家休息,未能爲三數日,蒲脆柳弱,鬢髮全化,鍾鳴漏盡,榮衛日減,而不至顚仆,亦一怪事。自經大政以後,筋骸愈益漸頓,長臥而不能起坐,精神愈益昏瞀,俄見而忽復遺忘。譬若長程遠役之人,方其在道,猶可以作氣前進,及其歇泊之後,解衣弛心,則肢體頭眼,各逞其痛,始不可堪矣,此固理之常也。似此樣子,雖閑司漫職,猶不能承當,況可進以趨宿衛之邇列,退以酬塡咽之武士乎?此其當遞者四也。凡此四當遞者,不但臣知之,擧世皆知之,又不但擧世皆知之,以聖上體下之仁,亦必照燭無餘,臣何必費辭煩縷也哉?唐之孔戡,宜去者只二耳,猶以是解尙書左丞,遂歸田里。今臣之當遞,比孔戡實有倍焉,而殿下之曲諒臣,又不啻如唐宗之於孔戡,則彼以二宜去而遂其願,臣以四當遞而不得遞,恐無是理,玆敢力疾構疏,疾聲鳴號於天地父母之前。伏乞聖慈,亟命鐫遞臣本兼諸任,仍賜長暇,俾得安意調治,以尋生路,不勝幸甚。答曰,省疏具悉。雖準三度,三度後一章,卽是例事,況卿未準三度?於此章,予已料矣。卿章適到,初欲例批,今聞末端條陳,其中不無例套,亦或過中者而然,予心卿知,卿心予諒,雖求於古人,決不爲二次屬耳。其後此命,予豈樂爲?寔由於其時事勢不獲已而然矣,然故雖無卿章,一欲諒焉,陳懇若此,何不恕諒乎?若頃者一騎判畢政,坐席許遞之例,特許所請。嗚呼,此敎,暮年愛卿也,卿須諒予心焉。
持平姜俒疏曰,伏以臣,才謏識蔑,濫竊科第,自在簪筆,偏荷春顧,恩言屢及於先故,頂踵皆歸於造化,銘鏤心肝,報效無地。間除本邑,獲遂便養之私,光寵已極,至願都畢,榮途華貫,實非夢想之所敢到,而日前柏府除命,遞下於千萬意慮之外,臣誠驚惶感激,莫省攸措。畸孤之跡,本不合於言議之地,疎賤之姿,決難任於風稜之職,反覆揣量,豈有一分堪承之望,而上而感拂拭之洪恩,下以値方張之大論,畏義怵分,不敢逡巡,前後登筵,獲覲耿光,區區榮感,曷有其極?而反顧初心,悚恧交至,一出雖感於恩私,仍冒實愧於廉防,方欲治疏訴免之際,卽接家信,則臣父宿病,遇暑添劇,嘔泄竝作,飮啖全却,淹淹床席,促臣歸視,臣急於往護,他不暇顧,玆不得不短章呼籲,徑尋鄕路。伏乞聖慈,俯垂矜察,遞臣所帶之職,治臣擅行之罪,以肅朝綱,以便救護,千萬幸甚。答曰,者疏具悉,爾其勿辭護焉。
獻納南柱老疏曰,伏以,臣之無似,猥叨見職於合辭方張之日,章皇出肅,屢登筵席,獲瞻耿光,粗伸義分,而第念今日三司之請,實是一國共公之論也。屢朔謄傳,未蒙允許,上下相持,徒損國體,此莫非如臣庸陋者,辭拙誠淺,未能孚格之致,自顧慙恧,靡所容措。惟以逐日隨衆詣臺,爲一分自效之道矣。第自近日以來,臣母風瘓宿症,傷春暑添劇,飮㗖全却,氣息綿綴,委頓床席,轉側須人,臨餐而有臣開勸,則强進數匙,當寢而非臣扶護,則未着一睡。顧臣情理,有不忍暫時離捨,此時言地,亦不可一日瘝曠,玆敢疾聲呼籲於孝理之下。伏乞聖慈,亟削臣職名,以便救護,以肅朝綱,千萬幸甚。臣於請急之章,不宜贅及他說,而適有所懷,敢此附陳焉。朝家之設置臺閣,責任甚重,苟非其人,則不可以地閥而濫授也明矣。李祖源之浮雜,魚錫齡之癡蠢,爲一世之所嗤點,則其爲汚臺選而羞當世,當如何哉?臣謂此兩人,永刋臺望,可也。御供之物,何等嚴重,而李奎緯之托以船遊,多托漁所官船,屢日留連,所托之魚,恣意奪取,致有該所官員論報廚院之擧,如此無嚴駭悖之事,前所未聞。臣謂前正言李奎緯,削去仕版,斷不可已也。答曰,省疏具悉。魚錫齡曾雖有浮囂之事,豈可一事而斷人?李祖源莫知何事,立身之初,此等題目,無乃過乎?李奎緯事,報辭有無捨焉,路馬猶式,況御供船,敢自乘遊乎?其浮濫宜飭,依施。爾其勿辭護焉。
壬辰七月十一日午時,上御集慶堂。藥房入診入侍時,都提調金尙喆,提調李景祜,副提調韓必壽,記事官鄭元始,記事官申禹相·李基崧,醫官方泰輿·鄭允協·慶絢·柳光翼·金孝儉·李以材,以次進伏訖。上命承旨,先爲讀奏長寧殿有頉處狀啓後,命書傳敎曰,嗚呼,此心京鄕奚異?今聞狀聞,何待回啓?祭文製下,香祝今日先爲下送,其當祗迎,凡諸等節,皆依香祗迎例,日子令該曹,依狀請二三日推擇啓下後,卽爲分付塗灰,孟浪之弊,曾已下敎,今番其令着實事,一體分付。金尙喆曰,夜間聖體,若何?上曰,今日則氣似少勝矣。寢睡·水刺之節,亦何如?上曰,一樣矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,而胃脈則一樣不足矣。尙喆曰,海運君槤,以進饌時有稟定事來待矣。上曰,入侍。賤臣承命出去偕入,海運君進前曰,進饌成命,臣不勝欣喜,然太簡略,臣等將仰體聖意,勿爲豐備,而至於五器則太簡,昨日下敎中五器二字,則還收伏望矣。上曰,予之受此禮,旣循卿等之請,如是爲之,足矣。何必更請耶?先退,可也。尙喆曰,旣仰認聖意之攸在,何可豐豫,莫體聖德乎?然至於五器,則太不成樣矣。上笑曰,雖五器亦太康,其止之。李景祜持湯劑更爲入侍,上進御後,進御六和湯停止,理中建功湯,依前煎入事。榻前下敎上命詣臺臺臣入侍,賤臣承命出去,與三司偕入,大司憲尹東昇,大司諫洪檍,執義李萬育,掌令任希曾,校理李得臣,副校理趙載俊,正言安大濟所啓,荐棘罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,甚至如具庠者,自托時論,視爲能事,其流之弊大矣。若論其壞亂世道,負國忘先之罪,不可安置而止。頃因臺啓,雖有荐棘之命,捨絶海而卽其地,有乖嚴處分之義,頃旣允許,旋卽還寢,公議所在,輿情愈激,請南海縣荐棘罪人金致仁,依前以濟州牧擧行。上曰,亟停勿煩。大司憲尹東昇,執義李萬育,掌令任希曾所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。一行刀削又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。又所啓,新除授掌令李師曾,時在忠淸道海美地,持平李濟萬,時在恩津地,請竝斯速乘馹上來事,下諭。上曰,依啓。大司憲尹東昇所啓,臣於言地,自畵有素,出入臺省,幾三十年,咫尺之守,未嘗或變矣。今當合辭方張之日,他不暇顧,冒沒入參,而第臣區區情勢,有不容仍冒者。夫通淸之職,獨政直擬,旣有昨年臣兄經筵時所遭,則風憲之長,與他尤別,而臣之見擬,亦非常格,在臣自處之義,顧安敢幸其叨占,視若固有,晏然苟據於臺次乎?請命遞斥臣職。上曰,豈無前例而若此乎?必有所據,勿辭。行都承旨韓必壽曰,大司憲尹東昇,再啓煩瀆,退待物論矣。上曰,知道。掌令任希曾所啓,臣於臺地,隨行逐隊,不足有無,日昨右僚之被罪,已極難安,而今玆院啓,以日前兩大臣論啓事,請前諫長罷職,臣亦伊時隨諸臣同參者也。其官謗之速,旣無異同,豈可以臺言之不爲竝論,獨幸其倖免,而晏然仍冒於職次乎?請命遞斥臣職。上曰,其時事,予已目覩,而今者引嫌,其雖過矣,臺體則然,何循近例?勿辭。同副承旨李宅鎭曰,掌令任希曾,再啓煩瀆,退待物論矣。上曰,知道。大司諫洪檍·正言安大濟所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀削又所啓,請黑山島爲奴罪人五得,依律處斷。措辭見上上曰,勿煩。又所啓,新除授正言南胄寬,時在忠淸道溫陽地,請斯速乘馹上來事,下諭。上曰,依啓。又所啓,日前兩大臣筵奏,雖不能仰體我聖上苦心,而論其事實,不宜過加非斥,則前大司諫韓必壽,遽爾論啓,殊涉乖當。況大臣合啓,何等體重,而不諒本情,至請削罷,固已可駭,而其他奏語之不審,類多妄率之歸,不可置而勿論,請前大司諫韓必壽罷職。上曰,伊時事狀,由於予矣,而聞其敎慷慨,此啓予則曰,一端秉彝,而今者所啓,誠得臺體,其所下語,予嘉其公,無異於官師相規,依啓。上命他承旨入侍,賤臣承命出去,與承旨李宅鎭偕入。上命書傳敎曰,都承旨,代前都承旨金相翊除授,牌招察任,房順房。三院副提調例兼。又命書傳敎曰,重任其可一刻曠焉,兵判許遞,代知敦寧朴相德除授,牌招察任,傳授命召。又命書傳敎曰,沁都旣有擧行之事,莫知何日,將爲殿座,其前若有狀聞,依前命爲之。其無,更待下敎爲之事,分付。上命退,諸臣以次退出。
壬辰七月十一日申時,上御延和門。香祗迎入侍時,都承旨未差,左承旨任希敎,右承旨安兼濟,左副承旨沈勗之,右副承旨閔百奮,同副承旨李宅鎭,記事官鄭元始·柳榮鎭,記事官申禹相·李基崧,以次侍立訖。上具翼善冠·袞龍袍,出自通陽門,至延和門外降輿,香祗迎罷後,宗簿提調入侍事下敎。上還內後,諸臣退出。
上在慶熙宮。停常參·經筵。
藥房都提調金尙喆,提調李景祜,右承旨安兼濟啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夕時頗有涼意,更鼓後蒸鬱特甚,莫知睡而時時僅睡,三更亦有日,誠悶誠悶。且湯劑功,亦太過,一晝夜登溷而已,其亦悶也。夜深後快解,氣何諭乎?待敎入侍。
中宮殿·惠嬪宮,藥房口傳問安。答曰,知道。
備忘記,今番此擧,一則追慕,一則示後,噫,明將八旬,逢此年雖爲此,守聖八訓,效殷湯解三綱,何以效此意?一綱則常供,三綱則此等用也。於今此擧,於山於海於野施予意。予則曰,幾十年平生意可驗,於今復何餘憾?此可勝於八飮八眞。兩處提調,皆令遵下敎,使暮年其君,示意於後,其若相守,內局亦將拒矣。其令知悉。
備忘記,其若以此苦予,奚特拒建功?當竝與本事停焉。將此意,令寺院提擧咸知?此正若禮云禮云玉帛云,樂云樂云鍾鼓云也。何云五器?其雖一器麵,惟在誠也。
傳于安兼濟曰,內局入侍。
安兼濟,以內醫院都提調·提調言啓曰,副提調徐有隣,謂有身病,今日問安,不爲仕進,事體未安,卽爲牌招,以爲備員入侍之地,何如?傳曰,允。
傳于安兼濟曰,耆堂賡韻,如已爲之,持而入侍。
兵曹口傳政事,副司直鄭弘淳·蔡濟恭·沈鏽·趙明鼎·黃景源·趙榮進·閔弘烈·洪樂仁·鄭尙淳·權噵·宋文載·尹東昇·徐有隣·趙重晦·金相翊。
吏曹口傳政事,淸恩君單韓必壽。
傳于安兼濟曰,內局入侍。
尹勉升,以御營廳言啓曰,去夜犯夜人,無所捉,敢啓。傳曰,知道。又以一所巡廳言啓曰,去夜四更四點,犯夜人內官金重潤·梁德浩,別監李國仁,執捉之意,敢啓。傳曰,夜禁之法,卽直提學以下,則渠輩焉敢若此?況時任乎?事當施以刊版,而昨夜更鼓最晩,皆入直人也,特爲分揀,李國仁卽癡騃人,分揀。
又以二所巡廳言啓曰,去夜犯夜人,無所捉之意,敢啓。傳曰,無所捉則記過待令事下敎,則焉敢肆然草記?大抵近者夜禁解弛,不可不嚴飭,令兵曹巡將,該堂首檢決棍,監軍該郞決棍。
又以左捕廳言啓曰,去夜四更二點量,所捉犯夜人,武藝別監張福得有戶牌,依更數治罪之意,敢啓。傳曰,知道。
又以右捕廳言啓曰,去夜犯夜人,無所捉,敢啓。傳曰,知道。
傳于尹勉升曰,夜禁被捉別監,決棍置之。
尹勉升,以兵曹言啓曰,依傳敎,御營廳將官金廷益等八人,右邊捕盜廳捕校卞慶基等八人,令外直騎郞,決棍十五度之意,敢啓。傳曰,知道。
又以兵曹言啓曰,依傳敎,二所巡將安珽,令騎堂決棍十度,監軍宋錫孫,令騎郞決棍十度之意,敢啓。傳曰,知道。
以全羅監司狀啓,蝟島鎭居良人羅官興等渰死事,傳于沈勗之曰,令本道恤典擧行。
行判中樞府事李昌誼箚曰,伏以臣,不審奏對,自速罪戾,逬出都門,席藁訟愆,乃於千萬匪意,宥敍遄降,官秩如舊,臣惝怳感悚,莫知所以自措也。臣之伊日所對,亶出於旣有與聞,不敢自隱,此實秉彝攸同,不容但已者,而意陷於莫體聖心,仰貽煩惱之科,揆以典憲,合被重誅,縱荷聖度寬貸,恩旨渙宣,而在臣義分,其何可以已經薄罰,有所自恕也哉?玆敢略控短箚,冒暴危懇。伏乞聖慈,曲垂鑑諒,亟命攸堂,重勘臣罪犯,以昭法紀,以安賤分,不勝幸甚。取進止。答曰,省箚具悉卿懇。卿之丹忱,業已諒矣。其於勿說,早聞聖訓,卿須體予此意,安心勿辭,其卽謝命焉。仍傳曰,遣史官傳諭。
行判中樞府事申晦箚曰,伏以臣,猥以無似,濫叨匪據,四朔尸素,觸事憒憒,雖荷聖恩之寬假,常切私心之悚恧。第伏念近日所仰請者,非但擧國之所同情,實爲天理之所必從者,而顧臣誠薄語拙,旣不能回格天心。又不能體我聖上敷心之敎,冒昧屢瀆,致煩聖慮,一則臣罪,二則臣罪。嶺海鈇鉞,分所自甘,臺閣有言,義不必免,不敍薄勘,匪罪伊榮,逬出都門,惟嚴命是俟,曾未幾日,旋下特敍之命,繼有樞府之除,雨露霜雪,莫非造化,而負罪如臣,何以得此於君父也?百拜九頓,感極而惶,恩命之下,宜卽竭蹶趨承,少伸叩謝之忱,而其在義分,不可以倖逭自安,今何敢徒恃寵渥,揚揚爲冒進之計哉?且臣愚滯之見,猶不知變,前後所執,惟一而已,自初陳請,旣是天人之所不可已者,則斷斷愚衷。惟知愛君如父,不敢以獲罪而自阻,又不敢原任而有異,臣之罪固自如也。玆陳短箚,仰暴崇嚴,乞被譴何,以安私分,以肅朝綱,千萬幸甚。取進止。答曰,省箚具悉卿懇。卿等此心,雖有愛君,予之固執,所執在此,正孔訓勿說者也。復授此任,亦緣目下,卿須宜體此意,安心勿辭,亦勿引咎,其卽謝命焉。仍傳曰,遣史官傳諭。
判義禁安允行疏曰,伏以,臣於日昨,與耆社諸僚,承命入侍,遂以年齒之差,先猥得序次之居前,咫尺前席,昵侍耿光,承恩言之鄭重,仰德意之隆摰,米肉之頒,副以珍帛,惠養之渥,逈出常格,臣百拜九頓,誠不足以盡叩謝之忱,千歲三呼,亦不足以盡頌祝之悃,感戴如天,圖報無地。惟願長涵聖澤,得延衰喘,以仰覩聖體之彌康,邦慶之愈彰,永與鯢齒鮐背,蹈舞於鳶飛魚躍之天也。仍念臣所叨判金吾之任,恩出特授,榮及寵贈,臣誠惶隕感激,不敢堅辭,且於榻前,蒙此除旨,逃遁不得。雖未免卽謝恩命,而金吾劇務,有非篤老如臣,所可堪承者,論以私義,旣仍冒之可愧,考諸近例,亦旋遞之有據。伏願聖明,深加諒察,特賜鐫免,以安賤分,不勝幸甚云云。答曰,省疏具悉。今番此敎,意在絜矩,旣有前例,兼帶金吾許遞焉。
兵曹參議李海重疏曰,伏以,臣於夏官佐貳除旨之下,固當竭蹶趨承之不暇,而第臣與新除判書臣朴相德,有親査應避之嫌,相避之法,在下當遞,玆敢短章自列。伏乞聖明,俯賜鑑諒,亟令攸司,照例遞改,以存公格,千萬幸甚云云。答曰,省疏具悉。今聞爾章,法當下遞,許遞焉。
壬辰七月十二日辰時,上御集慶堂。藥房入診入侍時,都提調金尙喆,提調李景祜,右承旨安兼濟,記事官鄭元始,記事官申禹相·李基崧,醫官方泰輿·鄭允協·慶絢·吳道炯·柳光翼·鄭允說·金孝儉·李以材,以次進伏訖。金尙喆曰,夜來蒸鬱轉甚,聖體,若何?上曰,一樣矣。寢睡·水刺之節,亦何如?上曰,不能寢睡矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,而胃脈之不足,比昨一樣矣。上曰,提調出去,監煎以入,可也。尙喆曰,副提調以實病不得入來備員矣。上曰,李潭入來乎?尙喆曰,以宗簿提擧入來矣。上曰,此人甚好矣。旣是編次人,置之近密亦好,而近頗老成,是可用者矣。尙喆曰,果然矣。仍命書傳敎曰,副提調徐有隣許遞,其代前參判李潭除授,牌招入侍,房順房。三院副提調例兼。上曰,禮房以代房入來耶?安兼濟對曰,然矣。此後傳香時,肇慶廟傳香,宗廟永寧殿傳香後爲之事。榻前下敎此後香祗迎時,侍衛以入直擧行,儀註時刻,雖無依前之下敎,依近例安徐,只待下敎入正時事。榻前下敎仍命書傳敎曰,今予伸忱,惟在于此,月將半而展謁尙稽,此心冞切,況南廟傳香?昨冬後今初,於此其可庶伸寸忱,再明當祗迎,凡諸等事,禮房依前擧行。宗簿·司饔提調,竝入侍事下敎,賤臣承命出去,與宗簿提調海運君槤,司饔提調鶴城君楡,全恩君墩,元仁孫,都承旨李潭偕入,諸提調進前曰,來十五日成命,臣實懽忭,而至於五器太簡略,將不成貌樣,於國體亦豈不顧耶?器數則勿爲斷定下敎,是臣等區區之望也。上曰,卿等以此入來耶?對曰,然矣。昨已諭,勿爲更請,可也。諸提調縷縷仰請,下敎如前,命先退。李景祜持湯劑更爲入侍,上進御後,詣臺臺臣入侍事下敎,賤臣承命出去,與三司偕入。大司諫洪檍,執義李萬育,副應敎鄭昌順,校理李得臣,副校理趙載俊,正言安大濟所啓,荐棘罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,甚至如具庠者,自托時論,視爲能事,其流之弊大矣。若論其壞亂世道,負國忘先之罪,不可安置而止,頃因臺啓,雖有荐棘之命,捨絶海而卽其地,有乖嚴處分之義,頃旣允許,旋卽還寢,公議所在,輿情愈激。請南海縣荐棘罪人金致仁,依前以濟州牧擧行。上曰,亟停勿煩。執義李萬育所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其勿復煩。又所啓,請黑山島爲奴罪人五得,依律處斷。措辭見上上曰,勿煩。一行刀削又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。正言安大濟所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀削又所啓,請黑山島爲奴罪人五得,依律處斷。措辭見上上曰,勿煩。執義李萬育所啓,大司憲尹東昇,以臣於言地,自畵有素,出入臺省,幾三十年,咫尺之守,未嘗或變矣。今當合辭方張之日,他不暇顧,冒沒入參,而第臣區區情勢,有不容仍冒者。夫通淸之職,獨政直擬,旣有昨年臣兄經筵時所遭者,風憲之長,與他尤別,而臣之見擬,亦非常格,在臣自處之義,顧安敢幸其叨占,視若固有,晏然苟據於臺次乎?掌令任希曾,以臣於臺地,隨行逐隊,不足有無,日昨右僚之被罪,已極難安,而今玆院啓,以日前兩大臣論啓事,請前諫長罷職。臣亦伊時隨諸臣同參者也,其官謗之速,旣無異同,豈可以臺言之不爲竝論,獨幸其倖免,而晏然仍冒於職次乎?竝引嫌而退,獨政通擬,有欠常格,其所自引,事勢固然,發啓諫長,旣被論劾,隨參僚臺,勢難仍在,請大司憲尹東昇,掌令任希曾竝遞差。上曰,依啓。又所啓,日前都憲之望,便一新通,獨政擬入,雖曰有據,兩堂備坐,固是常格,都憲旣以此引義自劾,則其時通擬之銓官,不可無飭,請當該銓官推考。上曰,依啓。都提調金尙喆所啓,今番進饌時,曾經廚院提調,旣有入參之命矣。京畿監司洪麟漢,亦經提調,而畿伯則與他藩任有異,在前如此之時,多有入參之例矣。上曰,使之入參,可也。上命退,諸臣以次退出。
壬辰七月十二日申時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官申禹相·李基崧,醫官方泰輿·鄭允協·慶絢·吳道炯·柳光翼·鄭允說·金孝儉·李翊臣·李以材,以次進伏訖。金尙喆曰,午熱轉酷,聖體,若何?上曰,一樣矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部度數調均,而滑體則晩後頗少勝矣。諸醫所對,與首醫同。上曰,卿服法製陳皮乎?尙喆曰,臣亦服之,而味果爽矣。上曰,予前日服之,而頗有力矣。尙喆曰,今番進饌時,大臣則諸大臣皆進參,而獨洪奉朝賀惶悚,不得入來云矣。上曰,過矣。仍命書傳敎曰,下敎之後,意謂爲大臣之人,皆爲進參,今聞都提調所奏,洪奉朝賀不敢參席云,誠過矣,誠過矣。豈特奉朝賀?予將欲下敎,奉朝賀依例進參事,令史官傳諭,其子洪樂仁,一體進參事,分付。欲下敎者,只此人,噫,今予此擧豈樂爲?亦由於追慕而然也。漢唐豈有是哉?雖非予之言,於臣可謂初見者,旣有職,豈不參於此?前知申,早晩欲下敎,而應參諸臣中,無軍銜者,令銓曹今日內口傳付軍職。又命書傳敎曰,俄者已下敎,而更思之,所重在焉。豈可一二日差等?前都承旨韓必壽·金相翊竝敍用,一體付軍職。又命書傳敎曰,近者夜禁解弛,巡廳·左捕廳,其能呈課,餘皆矇然,不可無飭。巡將監軍,旣已下敎,御營廳巡邏將官,右捕廳巡邏捕校,亦令外直騎郞,從重決棍。上命退,諸臣以次退出。
上在慶熙宮。停常參·經筵。
藥房都提調金尙喆,提調李景祜,副提調李潭啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今夜蒸鬱特甚,僅睡中,夢昔文政,此懷萬倍,氣何暇諭?再明庭禮,雖因追慕,饌亦五器,其雖爲也,名雖醐湯,用杯張大,此一節安徐,以表予伸微忱,戒太康意焉。待敎入侍。
中宮殿·惠嬪宮,藥房口傳問安。答曰,知道。
尹勉升,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于安兼濟曰,耆社細杖與否知入。入來時,以祗迎差備門外入之。
備忘記,今下弓矢,彌串僉使崔尙祚,安義僉使金命灒等處,給送。
傳于李潭曰,金堤郡守,內局同爲入侍。
備忘記,夜夢必因追慕而然,何以寫懷,此堂何堂?前承旨金器大·尹東晢,再明皆令同爲入侍,若其日臨視焉。
傳于安兼濟曰,內局入侍。李判府事·申判府事·金堤郡守,同爲入侍。
傳于李潭曰,坐直承旨入侍。
傳于李宅鎭曰,禮房承旨入侍。
備忘記,人君袞衣以禮,何等重也,而近者爲閹豎者,視若尋常,偃然自便,其涉駭然,申飭內府。
正言安大濟啓曰,臣晩竊科第,猥厠臺選,自顧陋劣,無望勘承,大論方張,義難辭遜,連日登筵,隨衆仰請,而昨於公退之後,猝患暑㿖,達宵叫苦,轉動無路,今日合辭之末,只爲聯名,私心兢惶,若無所措,卽伏見傳敎下者,以多日不參,至有諫長不敍之命,今日之不得詣臺,與長僚實無異同,何敢以獨逭爲幸,而晏然仍冒於臺次乎?請命遞斥臣職。答曰,旣與洪檍有異,若是撕捱,其涉太過,勿辭,亦勿退待。
李宅鎭,以刑曹言啓曰,今聞湖南道臣狀聞,杖百徒年之律,於渠太輕,而四百餘次刑訊,旣經大霈,特減一律,令道臣定配事,卽爲分付本道事,命下矣。依傳敎,罪人鄭天謨,定配所發配後,卽爲啓聞事,發關分付之意,敢啓。傳曰,知道。
又以訓鍊都監言啓曰,去夜二更量,幼學鄭仁權,本營巡邏卒處,被捉之意,敢啓。傳曰,令久解弛之致,今番特爲分揀。
又以一所巡廳言啓曰,去夜二更二點量,犯夜人校書館諸員金漢福,執捉之意,敢啓。傳曰,令久解弛之致,今番特爲分揀。
又以二所巡廳言啓曰,去夜二更二點量,犯夜人幼學申重權,二更三點量,犯夜人惠民署主簿吳熙采,執捉之意,敢啓。傳曰,令久解弛之致,今番特爲分揀。
又以左邊捕盜廳言啓曰,去夜四更一點量,幼學李慶苾,犯夜被捉,而係是士子,令該曹勘處之意,敢啓。傳曰,令久解弛之致,今番特爲分揀。
又以右邊捕盜廳言啓曰,去夜二更量,幼學洪禹祚,犯夜被捉,而旣是士子,自本廳不得擅便,何以爲之?敢啓。傳曰,令久解弛之致,今番特爲分揀。
吏曹判書元仁孫疏曰,伏以,臣以臲卼之踪,處睢盱之場,因仍蹲據,有負初心,昨日憲啓,罰止考察,意近吹覓,然則銓曹之流來政法,其將廢而不行耶?夫一經銓堂,凡於通淸之職,無礙直擬,前例班班。重臣李益炡,宰臣鄭尙淳,吏參特除之後皆直擬,都憲於判堂獨政,伊日都憲引避之後,大臣以政例則然,陳達前席,憲臣在傍參聽,應無不知之理。且其啓旣曰有據,則必無苛摘者。臣誠惝怳莫曉也,雖然,都憲重任也,果如臺臣之言,當通不通,肆然獨擬,顧其坐何如也,敢陳悚惶之忱,仰溷崇高之聽。伏乞聖慈,俯賜諒察,亟勘臣罪,以謝人言,以安私分,千萬幸甚云云。答曰,省疏具悉。予意亦以爲必也前例,今聞卿章果然,卿何若此?卿勿辭行公焉。
壬辰七月十三日辰時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官申禹相·李基崧,醫官方泰輿·鄭允協·慶絢·吳道炯·柳光翼·金孝儉·李翊臣,以次進伏訖。金尙喆曰,夜來蒸鬱,聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,而滑體一樣矣。諸醫所對,與首醫同。尙喆曰,原任大臣,爲承候來待矣。上曰,入侍。賤臣承命出去,與判府事李昌誼·申晦偕入,昌誼進前問候,上曰,卿等陳箚,亦自有意矣。昌誼曰,臣等自速罪戾者,雖出於擧國同情,然未能仰體聖德,罪固不輕,而旋卽宥赦,今又入侍,惶恐無地矣。晦曰,臣則罪犯尤重矣。不能仰體敷心之敎者,只緣愚迷,惟知當行之事故也。上曰,此蓋出於卿等愛君之心,予豈不知耶?晦曰,特許進饌之擧,實不勝萬幸矣。昌誼曰,此未可謂快伸誠禮,而猶爲萬幸矣。上曰,因都堤之苦請許之,而於予則太康矣。仍命書傳敎曰,今者召試被選者,史官只有入侍下番云,過再明日後,三明日便殿,當爲召試,試官依前例政院臨時牌招,侍衛時刻安徐,承旨只禮房入侍。又命書傳敎曰,二原任對答稽滯,同入之命亦遺漏,當該中官,越俸一等。承旨讀奏耆社錄跋文,上曰,善作矣。尙喆曰,唐堯甲辰歲踐位,而與當宁朝甲辰偶合,豈非異事耶?以此臣等祈祝之情,亦自不已矣。上曰,唐堯之卽祚,果是甲辰乎?尙喆曰,然矣。上命詣臺臺臣入侍,賤臣承命出去,與三司偕入。執義李萬育,司諫李恒祚,副應敎鄭昌順,校理李得臣,副校理趙載俊所啓,荐棘罪人金致仁,以兩世元輔,倚毗何如,而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,甚至如具庠者,自犯時論,視爲能事,其流之弊大矣。若論其壞亂世道,負國忘先之罪,不可安置而止,頃因臺啓,雖有荐棘之命,捨絶海而卽其地,有乖嚴處分之義,頃旣允許,旋卽還寢,公議所在,輿情愈激,請南海縣荐棘罪人金致仁,依前以濟州牧擧行。上曰,追憶仲春,聞此啓,一倍悵然。亟停勿煩。執義李萬育所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請還寢定配罪人金柱泰減等之命。措辭見上上曰,其復勿煩。又所啓,請黑山島爲奴罪人五得,依律處斷。措辭見上上曰,勿煩。一行刀削又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。司諫李恒祚所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀削又所啓,請黑山島爲奴罪人五得,依律處斷。措辭見上上曰,勿煩。執義李萬育,司諫李恒祚所啓,臣等於大司諫洪檍,兩日不爲詣臺,當論不論,致勤聖敎,臣等溺職之失,於是益著,臣等何敢一刻晏然於臺次乎?請命遞斥臣等之職。上曰,當事易昏,古今皆有,予無深意,其何過嫌?勿辭,亦勿退待。上曰,諫長不爲詣臺乎?李潭曰,今日不爲入來矣。上曰,駭然矣。仍命書傳敎曰,凡事靜思有覺者,況暮年乎?況一人之心,昨今豈異?頃者見薇垣長韓必壽特資之命,非謂其諒予心而然也,半夜下敎,專由心腹,其時此啓,專由慷慨而然,豈一毫近似於迎合題目?豈特此也?末梢之言,雖由於氣稟而然,可謂白直,專以此嘉奬。薇坦長所啓,與頃年一臺臣被彈者似近,而其初起頭,可見今日公心,此亦官師相規之一段,恒知其人,故措辭其允,靜而思之,玆事有懷陳章則可也。至於此,有若務勝臺體則若何?噫,近者雖有可停者,拘於時體,其雖十年,莫敢其停,此人能辦得,其雖憶昔垂涕而敎,於今人,若先入定關中,其若和泥投水,此人其能卽度感動,此予所以暮年深歎者,此人若此,是豈一毫迎合君意,亦豈一毫彷彿奉行?此予所以其心雖公平,處事則不審者也。今日欲爲下敎,而往事細究,非人君之度量,欲默,昨入侍已闕,今亦闕焉。噫,本事視若薄物細故則然矣。不然,此豈尋單退步之時乎?若此,故有具庠焉,有李範濟焉。嗚呼,暮年堤防豈弛?以一番䌤縫,公然尋單,須問三司諸臣,此豈若此之時乎?噫,人皆若此,幾十年調劑之心,一朝將變矣。可勝歎哉,可勝駭哉。比諸踰未月而不爲行公者,輕重懸殊,而今已二日,無規警之事,予當亦行耳目之事。大司諫洪檍,特施不敍之典,使海東臣子,知今義理之嚴重。又命書傳敎曰,於今立朝之人,皆予嗣服後也。莫知昔年登科者幾人。令儒臣相考榜目,亦問銓曹,參互庚子以前登科者,只有甲戌生李光溥一人,甲辰以前登科者,只有宋徵啓·洪晟二人,而李光溥三明年卽回榜年,以此惟焉。於今豈特七十以下,年今八十人,皆嗣服後登科者,豈可謂奇?是誠異也。李光溥特加一資,特賜表裡一襲。宋徵啓·洪晟,皆加一資,以示予追慕憶昔年之意。上曰,頃見兪彦述贈職單子,此定禮,甚好矣。洪奉朝賀之作事,可謂綜密於此等處,可謂盛水不漏矣。上命金堤郡守金思穆入侍,賤臣承命出去,與金思穆偕入。上命進前,下敎曰,汝以何職,除拜守令耶?思穆對曰,以戶曹正郞除拜矣。仍命先退後。上曰,其爲人甚精詳矣。金尙喆曰,然矣。李景祜持湯劑更爲入侍,上進御後,命退。諸臣以次退出。
壬辰七月十三日巳時,上御集慶堂。儒臣入侍時,副應敎鄭昌順,校理李得臣,行都承旨李潭,記事官柳榮鎭·申禹相·李基崧,以次進伏訖。上曰,入侍注書,誰也?禹相對曰,柳榮鎭矣,故參議柳憲章之從孫也。上曰,翰林李基崧爲下番,其下又有翰林乎?潭曰,其下無他翰林,而未行追召試之故,李基崧久爲下番也。命書傳敎曰,十六日行追召試。出傳敎上曰,嗣服以前登科生存人,儒臣知入,得臣入奏李光溥乙未科,洪晟·宋徵啓,皆癸卯科竝三人。上命承旨,讀三人榜目訖,上命光溥子李東遇入侍。上問曰,汝父何年生,而何加資耶?東遇曰,甲戌生,加資正憲也。上曰,汝第,幾子乎?對曰,小臣第二子,而有兄作故矣。上曰,汝兄,何年生?對曰,己亥生也。上謂承旨曰,己亥生知之乎?對曰,知之矣。上曰,孝章己亥生也,其子作故,其父在異矣。上問東遇曰,誰之外孫?對曰,臣之外祖,故進士柳以章,而故參議柳憲章之弟也。上曰,汝父能善睡乎?對曰,小睡矣。上曰,汝入本館錄乎?潭曰,未入矣。上曰,李東顯之幾寸乎?對曰,六寸也。上曰,與注書爲族乎?對曰,外六寸也。上曰,今同入侍,誠異哉。命書傳敎曰,光溥·晟·徵啓,各加一資,光溥加給表裡一襲。出傳敎諸臣以次退出。
壬辰七月十三日未時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官申禹相·李基崧,醫官方泰輿·鄭允協·慶絢·吳道炯·鄭允說,以次進伏訖。金尙喆曰,午間聖體,若何?上曰,一樣矣。奉進湯劑,上進御後,請診候。上曰,置之,可也。命坐直承旨入侍,內局先退,諸臣以次退出。
壬辰七月十三日未時,上御集慶堂。坐直承旨入侍時,同副承旨李宅鎭,記事官柳榮鎭·申禹相·李基崧,以次進伏訖。上命書傳敎曰,以此觀也,夜禁解弛可知,其前幾月幾日,擧皆巡邏時,睡步而然乎?直提學以下皆禁,則況以儒爲名人乎?此無他,緣於顔私而然矣。今番懈怠後令初,故雖十分參酌,此後若此,名以官爲名者,令該府隨更數決杖,以士爲名者,令該曹亦依此例,而其他皆依更數,各其處決棍,而幾月莫聞,今者若此,其涉寒心,此後若復懈怠,監軍巡將,當令騎曹決棍,各處牌將部將,亦令本曹入直騎郞,從重決棍,一體嚴飭。命書傳敎曰,今聞湖南道臣狀聞,杖而徒年之律,於渠太輕,而四百餘次刑訊,旣經大霈,亦不可無參酌,特減一律,令定配事,令該曹卽爲分付本道。內局持湯劑入侍事。出榻敎諸臣以次退出。
壬辰七月十三日酉時,上御集慶堂。禮房承旨入侍時,右承旨安兼濟,記事官柳榮鎭·申禹相·李基崧,以次進伏訖。上命書傳敎曰,今聞關西畢賑狀聞,深嘉其勤,而以邊將自備,至於數十石之多,可見其誠,而其中夞怪自備,至於五十石之多,萬戶張成漢,令該曹僉使,待窠調用,以示嘉尙之意。諸臣以次退出。
上在慶熙宮。停常參,只晝講。
夜自一更至三更,月暈。自昧爽至卯時,有霧氣。
藥房都提調金尙喆,提調李景祜,副提調李潭啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。晩暑特甚是悶,氣則一樣。月臺入侍。
中宮殿·惠嬪宮,藥房口傳問安。答曰,知道。
傳于安兼濟曰,晝講爲之,入侍單子,卽爲入之。
備忘記,傳于安兼濟曰,今聞予意若此,亦欲入侍云。今予只有此壻而已,許其入侍焉。
又備忘記,傳于尹勉升曰,密安君更惟,昔東平·錦平兩尉,皆年踰此人,而皆赴燕,惟在其人,其欲見焉。次對時入侍焉。
香祗迎罷後,政院·玉堂·藥房口傳問安。答曰,知道。
尹勉升啓曰,大臣·備局堂上,依下敎來待矣。傳曰,入侍。
安兼濟啓曰,判敦寧李益炡,持跋文草來待矣。
尹勉升,以兵曹言啓曰,宣傳官吳載重,日昨內試射,猥蒙直赴之典,而所帶之職,係是南行窠,不可仍在,呈狀乞遞,依例改差,何如?傳曰,允。
又以義禁府言啓曰,全羅道濟州牧大靜縣荐棘罪人嚴璹特放,承傳啓下矣。放送事,分付該道道臣及該牧使之意,敢啓。傳曰,知道。
又以禁衛營言啓曰,去夜四更五點,出身閔尙俊,本營巡邏被捉,因傳敎,依更數治罪之意,敢啓。傳曰,此亦三令,分揀。
又以右邊捕盜廳言啓曰,去夜四更三點,幼學盧東相,犯夜被捉,而旣是士子,依傳敎,移送秋曹之意,敢啓。傳曰,三令五申,此亦分揀。
又以左邊捕盜廳左右巡廳言啓曰,去夜犯夜人,無所捉,敢啓。批答竝無。
正言南胄寬疏曰,伏以臣,頃叨憲職,隨參大論,粗伸義分,旋因病未詣臺,至被重勘,驚惶悚越,靡所容措,曾未幾何,收敍如舊,薇垣新除,又下於纔返鄕廬之際,中途聞命,蒼黃復路。昨始來伏旅邸,而素患關格之症,觸發於炎程往來之餘,寒熱交作,吐瀉兼發,委頓床席,作一僵尸,以此病狀,斷無時月內起動之望,當此合辭方張之時,一味委伏,實非私分之所敢安,玆敢略入文字,仰瀆崇聽。伏乞聖慈,俯垂矜諒,亟遞臣職,以延殘喘,仍治臣罪,以警具僚,不勝幸甚。臣於乞免之章,不宜贅說,而事在目下,敢此附陳焉。出疆之役,責任甚重,不可不掄選也明矣,冬至上使密安君焍,年滿七十,事多昏憒,不辨魯魚,全無知識,題目之下,不但物情皆以爲駭,奉命之後,使事易致顚沛,其在重專對愼簡掄之道,亟爲改差可也。全羅右水使趙圭鎭,賦性輕躁,本不合於閫任,而善事發身,北邑鄙謗,尙今未已,及莅本閫,惟以掊克爲事,例給防布,托以風高,太米減削,終歸潤橐,恣意濫杖,徒事立威,軍卒呼冤,吏民莫保,如此貪虐不法之人,不可置之於專閫之任,臣謂宜施削罷之典,斷不可已也。答曰,省疏具悉。密安君近因視昏,莫知其人之衰不衰,只諒以前密安君,以此下批,今者所陳若此,專對事重,特遞此任。趙圭鎭果若所論身爲閫帥,豈可止此?風聞亦何盡信?更加詳察,其果若此,諸臺彈劾,亦何不可?旣來京,其何逡巡?今命次對,其勿辭速謝恩,同入焉。
正言安大濟疏曰,伏以,臣於見職,夫豈有一分堪承之望,而當此大論之方張,除旨之下,不敢逡巡,章皇出肅,隨衆登筵,粗效微分而已。第念昨日諫長被勘之後,卽臣已遞之職,而詣臺自引,未蒙體察之恩,臣於是益不知所以自措也。在今去就一節,宜無異同,玆又不避瀆撓之罪,敢干崇高之聽。伏乞聖慈,亟命鐫削臣職名,以安私分,不勝幸甚。臣於目下事,有不容泯默,敢此附陳焉,臺閣處置,其法甚重,或立或落,不容少苟,日前憲府之處置,都憲謂欠常格,及論銓堂,反曰,有據前後矛盾,擧措顚倒,揆以臺體,不可無警,臣謂當該臺臣,亟施譴責,可也。答曰,省疏具悉。附陳者其有所見,依施,昨已下敎,則首件撕捱,其涉太過,其勿辭察職。
壬辰七月十四日辰時,上御崇政殿東月臺。香祗迎罷後,晝講入侍,內局同爲入侍時,行都承旨李潭,左承旨任希敎,右承旨安兼濟,左副承旨尹勉升,右副承旨沈勗之,同副承旨李宅鎭,特進官朴相德,知事李景祜,侍講官鄭昌順,侍讀官李得臣,藥房都提調金尙喆,提調李景祜,記事官鄭元始·柳榮鎭·申禹相·李基崧,以次進伏訖。上講小學立敎篇訖,上番昌順繼讀,誤讀食食之句。上曰,法講體重,儒臣誤讀,推考,可也。出傳敎下番得臣讀,自孟子曰,大文,至子夏曰,大文訖,上問子師之義。昌順曰,庠序之敎,三代以來帝王化成,皆自此法來矣。上曰,讀而思之,立敎篇雖小,次第燦然備具也。景祜曰,孟子敎以五倫,其下命說命夔等節,井井方方矣。上曰,其次第亦妙矣。得臣曰,立敎篇古昔聖人敎人之方,靡不用極,人之初生,敎之有序,衣服飮食皆有節,家塾黨序亦有序,我朝培養至矣,而近來風俗不古,閭里之間,無讀書之人,縉紳之列,不忠信之人,由於不能敎於其幼也,殿下當此盛暑,臨講孜孜,聖工至矣。古昔盛代之際,猶有逸居之戒,近來益加勸飭,則雖難責效於時日之間,而其效次次而有矣。崇政門前排待令,中官申德龍記過待令事。榻前下敎上曰,予於復政後次對,無一闕焉,故明日殿座相値,今日兼爲下敎,中官遺漏,此則申飭,而今日次對事,分付。柏府·薇垣,次對同爲入侍。出傳敎明日殿座,待下敎入侍事。榻前下敎藥房提調,持湯劑入侍事。榻前下敎都提調尙喆曰,聖體,若何?上曰,一樣矣。寢睡·水刺之節,亦何如?上曰,一樣矣。尙喆進湯劑,上進御。上曰,暑氣豈能久乎?尙喆曰,末伏未過,尙猶遠矣。上曰,沁都奉安狀聞,何其速來耶?午時奉安,雖飛且走,何能及來?諸臣對曰,役處甚小,似可及來。上命召狀啓持入人進前。下問曰,狀啓汝自沁都持來耶,中道遞來耶?對曰,留守臣列立步撥,急急遞傳,臣亦遞來者矣。上曰,汝騎馬而來耶?對曰,臣帶啓板騎馬而來矣。上曰,知人事人也。使誦陣法,復問長寧殿·萬寧殿·舊長寧殿形止向背及工匠有無·塗窓塗灰等節·輦輿軍服色,仍下敎曰,予之憧憧者,恐或忽忽,未盡於役事矣。江華狀啓陪持將校,弦弓一張賜給事。榻前下敎仍命江華輦軍服色,一依京中扈輦隊服色改備事,分付留守。尙喆曰,明日異於他日,都尉似當入參矣。上曰,都尉雖吾壻,以都提擧而來參耶,必也正名也。尙喆曰,明日德游堂東向殿座,冒炎爲悶也。上曰,勿慮焉。上問李得臣·鄭昌順,容貌皆鮮潔耶?尙喆對曰,俱鮮潔,而李得臣則年少之故,似淸弱而尤鮮矣。上曰,李誰之子孫?尙喆曰,故判書李益壽之曾孫也。上曰,明日各司諸人,無論上下,皆待令於闕中,決不暇游觀食肉,非但澤及於飛禽走獸,亦及於狗彘之屬也,中宮申德龍拿入,拿出,諸臣退出。
壬辰七月十四日午時,上御集慶堂。大臣·備局堂上,引見入侍時,右議政李溵,左參贊趙雲逵,工曹判書韓光會,兵曹判書朴相德,行副司直李章吾,行副司直張志恒,司諫李恒祚,副應敎鄭昌順,左副承旨尹勉升,記事官柳榮鎭,事變假注書具性玉,記事官申禹相·李基崧,以次進伏訖。溵曰,聖體,若何?上曰,一樣矣。溵曰,中宮殿·王世孫氣候,何如?上曰,一樣矣。溵曰,明日盛擧,不勝群下之欣忭,而器數太簡,下情缺然矣。上曰,其亦過矣。溵曰,領相今日不爲入來,右相亦以微恙,不得入來,小臣獨入矣。上曰,然乎?溵曰,近來各道秋操狀聞,隨其道年事之豐凶,或行或停似好矣。上曰,然矣。上曰,備堂奏事,可也。諸臣進伏曰,無所仰達也。溵曰,諸道帥臣秋操狀聞,未及上送者,竝請推考,可也?上曰,允。上曰,臺臣入侍。恒祚所啓,請大靜縣爲奴罪人仲義,依律處斷。措辭見上上曰,勿煩。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。一行刀削臺臣先退。溵曰,此統制使元重會,慶尙左兵使崔東岳,右兵使李漢豐,平安兵使李柱國,北兵使趙,吉州牧使申大謙,今秋水陸操及營城將·節制使,巡點都試,取稟狀啓也。昨秋今春,諸道習操,俱爲停止,則詰戎重事,不可每每停廢,且西北則異於他道,兩南各其水操及嶺南左右兵使·西北兵使·吉州牧使習操,竝令擧行,而至於營城將巡點,兵使旣行習操,則不必疊行,此則今姑停止,親騎衛都試,則依例設行之意,分付各該道,何如?上曰,依爲之。又所啓,此忠淸兵使李永輔,秋操,取稟狀啓也。湖西農形,比畿甸爲勝,而雨暘間間不適,或不無穴農之慮,詰戎重事,停廢可憫,方秋軍民調發亦難,此則稟定後,可以擧行矣。上曰,一體停止,可也。溵曰,然則湖西水陸操,兵使巡歷及營將巡點,竝令停止,而統制使處,一體分付。何如?上曰,依爲之。又所啓,此江華留守成天柱,京畿水使柳鎭夏,黃海兵使閔趾烈,秋操,取稟狀啓,而江都則昨春旣已行操,農形又將不稔,喬桐則纔經大賑,民物未蘇,海西則昨年秋農告歉,今又麥事不登,戎政雖重,民弊宜顧。江都合操,喬桐水操,海西水陸操,軍器點視,竝姑停止,別武士等都試,則依例設行之意,分付。何如?上曰,依爲之。又所啓,此永宗防禦使李得濟狀啓也,今秋水陸操,依例設行事,請令廟堂稟旨分付,而江都·喬桐,旣已停操,此亦一體停止。何如?上曰,依爲之。又所啓,此摠戎使金時默,守禦使金器大,秋操,取稟狀啓,而旣軫民弊,畿海諸操,今皆停止,竝與巡點而一體停之,何如?上曰,然矣,一體停之。又所啓,吏判元仁孫,今旣承批之後,今日次對,不爲入參,其餘備堂,亦多懸頉,卽今入侍,只是五員,事體至爲未安,實恙應頉外,不參諸堂,竝推考警責。何如?上曰,依爲之。上曰,會同爲之乎?溵曰,書狀李得臣,爲之未久,似未及爲之矣。上曰,何以無府啓?勉升曰,未備者多,在外者亦多故也。正言南胄寬·密安君焍,追後入侍,胄寬所啓,臣言議巽軟,本不合於耳目之任,而頃叨憲職,隨參合辭,旋因暑癨之重發,未得詣臺,至被重勘,扶病還鄕之路,又伏奉薇垣新除,驚惶感激,卽爲復路,當此大論方張之日,豈敢爲言私之時,而病未登筵,略附數事,以效一日之責矣。及承批旨,特賜允從,翕受之聖度,固已欽仰,而至於趙圭鎭,則爲人本甚輕詐,性又鄙瑣,曾在北邑,貪虐之說,尙今藉藉,及叨見職,軍布之減削,松田之私斫,俱係不法,聞極駭痛,有所論列,誠意未孚,未蒙嘉納,此莫非臣人微言輕之致,臣何可一刻晏然於臺次乎,請命遞斥臣職。上曰,有懷無隱,何過撕捱,勿辭,亦勿退待。上問密安君曰,卿年幾何?對曰,六十七矣。卿是誰之子?對曰,河東君之子,靈恩君之孫也。上曰,老乎?溵曰,髮白矣。上曰,地醜德齊,故定以正使,臺臣言老何也,筋力,何如?對曰,今雖徒步,足行百里,能食七合飯也。上曰,東平尉七十赴燕,所見,何如?溵曰,筋力尙好云,而專對重任,似難堪也,且題目之下,物情多有不協矣。上命退,仍傳敎曰,密安君因臺章,正使之任旣許遞,以副望人啓下之意,分付銓曹。溵曰,順義君前者使行時,檢束一行,善爲來往,且年少可使也。傳敎曰,國之所重者將相也。噫,今番然後,豈有是事,原任皆以內局都提擧入侍,況將臣乎?予豈惜五器饌,至於入直儒臣,莫若翰注,三軍門將臣亞將·龍虎將,入直儒臣,一體入侍。溵曰,飮食之際,必有樂章,此則相隨者也,自外待令事,方此分付矣。此是人臣之義,豈可略請而旋止乎?殿下更勿防遏也。諸備堂竝請更加器數。上曰,瓦樽盃飮玄酒,大羹亦足,燕飮何必加之乎?傳敎曰,噫,綾恩奕世勳戚,今何不參?其若不參,予將悵然,問不參云,其兄弟皆令一體入參。上曰,錦城尉能入來行拜禮乎?相德曰,明日欲爲入來也。上曰,明日入參者幾許耶?溵曰,七十餘人也。傳敎曰,繖扇安徐,只摠府兵曹入直堂上入侍。溵曰,李東顯等二人,一體敍用似好矣。傳敎曰,今聞相臣所奏,李東顯等二人,一體敍用。上曰,昨日見李東遇,耳聾頗勝矣。溵曰,頃年嚴璘,論斥金致仁時,辭語甚峻而然也。潭曰,向來辭不畢意而出去也。溵曰,嚴璘懲討則嚴矣。傳敎曰,今聞右相所奏,乃覺嚴璘尙在耽羅,大抵其人,本語品然,其時處分,予謂過矣。特放,仍給牒,內局入侍,中宮殿進御淸暑六和湯五貼製入事。榻前下敎諸臣退出。
壬辰七月十四日未時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官申禹相·李基崧,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,午間聖候,若何?上曰,一樣矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,胃脈亦一樣少勝矣。上曰,提調出去,更爲監煎以入,可也。李景祜持湯劑更爲入侍,上進御後,命次對進前,內局先退,諸臣以次退出。
上在慶熙宮。停常參·經筵。
藥房都提調金尙喆,提調李景祜,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日憶昔己丑,憶昔壬辰,慕千百懷萬億,氣何暇諭,待敎進建功。
中宮殿·惠嬪宮,藥房口傳問安。答曰,知道。
尹勉升啓曰,大司憲·執義未差,掌令李師曾在外,一員未差,持平姜俒受由在外,李濟萬在外,今日以監察茶時之意,敢啓。傳曰,知道。
備忘記,廚院都提擧判府事金尙喆,熟馬一匹面給,時任提調副提調,各熟馬一匹賜給,宗簿提調二人,以廚院提擧,旣受賞典,廚院宗簿郞廳已陞六安徐,餘皆兒馬一匹賜給,兩處餘員役,一體米布題給。
傳于安兼濟曰,內局入侍。
又傳于曰,坐直承旨入侍。
安兼濟,以弘文館言啓曰,本館下番校理臣李得臣,以御製監印事,今日晝仕出去之意,敢啓。傳曰,知道。
李宅鎭啓曰,都摠府郞廳來言,闕內各處入直軍兵等,夜巡檢云矣,敢啓。傳曰,知道。
李宅鎭,以御營廳言啓曰,去夜犯夜人,無所捉,敢啓。傳曰,知道。
又以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜二更三點量,犯夜人幼學李命漢執捉,而旣是士子,依傳敎,移送秋曹之意,敢啓。傳曰,與初頭有異,擧皆其聞,象漢雖無形影,此顔猶不懲戢,事之寒心,莫此爲甚。其過三令,令秋曹依定式決杖,而適値今日,特爲分揀。
又以左右捕廳言啓曰,去夜犯夜人,無所捉,敢啓。傳曰,知道。
壬辰七月十五日辰時,上御德游堂。進饌入侍時,行都承旨李潭,左承旨任希敎,右承旨安兼濟,左副承旨尹勉升,右副承旨沈勗之,同副承旨李宅鎭,記事官鄭元始·柳榮鎭,記事官柳雲羽·李基崧,奉朝賀洪鳳漢,領府事金陽澤,左議政韓翼謩,判府事金尙喆·判府事李昌誼·判府事申晦·右議政李溵,海運君槤,海溪君,鶴城君楡,全恩君墩,順義君垣,判敦寧李益炡,知事南泰齊,左參贊趙雲逵,行副司直具善行·李昌壽·蔡濟恭·鄭弘淳,戶曹判書李思觀,行副司直沈鏽·沈星鎭,工曹判書韓光會,吏曹判書元仁孫,開城留守洪名漢,禮曹判書徐命膺,兵曹判書朴相德,奉朝賀趙暾,右參贊李景祜,行副司直黃景源,京畿監司洪麟漢,行副司直李章吾·李最中,漢城府判尹李翼元,行副司直趙榮進,知事兪彦述,行副司直尹得雨·金漢耆·安,淸恩君韓必壽,行副護軍李仁康,行副司直李應協·金器大,奉朝賀南泰著,行副司直尹得養,行副護軍張志恒·尹泰淵·具秉勳·李邦綏,行副司直沈墢·鄭光漢,兵曹參判李廷喆,行副司直鄭尙淳,咸鏡監司宋瑩中,刑曹參判閔百興,吏曹參判李重祜,行副司直柳脩·趙榮順·鄭昌聖,禮曹參判鄭存謙,行副司直金光國·趙重晦·權噵·李在協·李昌儒·魚錫定,漢城府左尹尹東晢,行副司直尹東昇,工曹參判金龜柱,行副司直徐有隣,雲山君楢,安原君烠,雲峯君杺,行副司直洪良漢,廣陵副守烻,副應敎鄭昌順,校理李得臣,兼輔德李秉鼎,說書李度默,以次進伏訖。上具黑笠紅袍,御德游堂庭中。王世孫具黑笠靑袍,侍坐東邊,群臣皆四拜。上曰,多來矣,無乃太康乎?命先進二床饌,上親自看審,仍令中官,陪進昌德宮·毓祥宮,吹雙笛先導,二床出去時,上起立以送,玉色悽然含涕矣。上曰,蔡濟恭入來乎?承旨對曰,未及入來也。上曰,催促入來也。上下御製追慕垂戒錄,使徐命膺·元仁孫·蔡濟恭,次次替讀校正訖。命李得臣監印,芸閣開刊後,二件納于大內,入參諸臣,各賜一件,上先誦蓼莪章。仍曰,此豈孝耶?又誦風泉二詩,仍曰,此豈忠耶?仍卽進饌,饌用五器。上問禮判曰,只設琴瑟耶?命膺曰,鼓琴瑟而歌龍飛御天歌矣。上曰,太康,停歌,只鼓瑟琴,王世孫進酌時,諸臣皆起立而復坐,咸稱千歲者三矣,大臣以次進酌,皆祝千歲。上命李益炡,爲耆老先生,俾令進退,兪彦述·趙榮進,數三次訖。上以鶴城君卽司饔院提調,且是甲戌生,以虎皮蒙覆鶴城君,榻前一次進退訖,鶴城君虎皮一領賜給事。出榻前下敎又命鶴城君,不脫虎皮,遂卽還家,而先使政院下人,往其家謂之曰,虎狼大監來之也。上又下瓊韻七言一句,頒賜廚院宗簿兩提調,命諸臣賡進。上曰,今日引導吹笛差備,殿庭琴瑟差備,令該曹米布賞給。出傳敎又命耆社臣進酌,召見廚院宗簿郞廳,問其姓名年紀。上曰,今番兩處監造官陞敍,員役孰手,令該曹米布題給。出傳敎上問尙喆曰,有餘饌乎?對曰,尙有餘矣。上曰,一床送于領相家,一床送于金始㷜家。陽澤曰,領相病未入參於今日盛筵,心甚缺然云矣。諸臣以次退出。
壬辰七月十五日申時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官申禹相·李基崧,醫官方泰輿·鄭允協·慶絢·鄭允說·金孝儉·李以材·吳道炯·柳光翼,以次進伏訖。金尙喆曰,今日旣多酬應,晩來聖體,若何?上曰,一樣矣。奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,滑體亦一樣矣。上曰,提調出去,監煎更爲以入,可也。尙喆曰,今日盛擧,群下之歡忭,曷有其極,而猥蒙賞典,不敢以文字上達辭免矣,且饌品太甚薄略,猶未伸微忱,臣誠慙愧矣。上曰,雖云五器,中官輩艱辛奉進,豈曰,太薄乎?於予誠太康矣。上曰,今日賡韻,入庭人則當盡爲賡韻矣。李潭曰,然矣。卿等則已盡製進耶?潭曰,製進矣。上曰,誦奏,可也。三提調竝誦對,上笑曰,史官亦有製者,誦奏,可也。翰注以次誦對後,李潭曰,御製監印,自今日當爲始矣。上曰,然矣。監印儒臣,除本仕事。榻前下敎李景祜,持湯劑更爲入侍,上進御後。尙喆曰,一貼則當待下敎乎?上曰,今日旣進飮食,何可三貼乎?其止之。尙喆曰,日勢已暮,今日則雖進二貼,明日則勿以此爲準,是臣之望也。景祜曰,近來湯劑,毋得間斷,故天顔敷潤,不勝欣喜矣。上曰,今日之事,可謂太康,造物必來矣。尙喆曰,豈有太康之理耶?上曰,醫官中守令上來者,使之還任,可也。仍命坐直承旨入侍,內局先退。諸臣以次退出。
壬辰七月十五日申時,上御集慶堂。坐直承旨入侍時,同副承旨李宅鎭,記事官柳榮鎭·柳雲羽·李基崧,以次進伏訖。內局都提調金尙喆,因藥房入侍,未及退奏曰,今日盛擧,群下之歡忭,曷有其極?猥蒙賞典,不敢以文字仰達辭免,而器數太甚薄略,未伸微忱,臣誠慙愧矣。上曰,雖云五器,中官輩艱辛奉進。豈曰,太薄乎?於予誠太康矣。上曰,予着龍袍袞冕,則容貌好矣,而着笠則便同峽中兩班也,上因大笑。尙喆曰,陵幸時具戎服,則天顔尤好也,咸興有聖祖所着御笠,而甚廣大矣。上曰,古制皆無軍服,亦異於古矣。尙喆曰,中國雖云左衽,實則右衽也。諸臣以次退出。
上在慶熙宮。停常參·經筵。
藥房都提調金尙喆,提調李景祜,副提調李潭啓曰,禮成受饌,歡騰祝岡,當暑酬應,移時勞動,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫侍坐之餘,氣候,何如?臣等不任區區憂慮,敢來問安,竝此仰稟。答曰,知道。一年內十受饌,而大處饌兩日受,其雖節約,於予誠太康,吹笛琴瑟,其亦太康,若聞竟夕三絃,日受九酌,近八其亦太康,心猶喜者若乙酉,霎時景賢撤補階,其於昨日午前禮畢免其暑,君臣休。噫,雖然,若是太康,造物待傍,雖引攸重,徹宵懍惕,惟我沖子,見祖太康,氣何暇諭,世孫氣候一樣,待敎入侍。
中宮殿·惠嬪宮,藥房口傳問安。答曰,知道。
沈勗之啓曰,大司憲·執義未差,掌令李師曾在外,一員未差,持平姜俒受由在外,李濟萬在外,今日以監察茶時之意,敢啓。傳曰,知道。
以承傳色口傳下敎曰,君雖老,不備時任而爲之乎?卽時爲之之意,令左相知之,不然則當臥舊邸矣。
又下敎曰,昨日入參者皆拔之,而當來而不來者,至各司郞廳,列書以奏,廚院·宗簿郞廳置之。
又下敎曰,豈有無時任之朝參乎?雖夜深,大臣入來後爲之。
尹勉升,以都摠府言啓曰,今日入直內三廳,武兼禁軍及軍兵等,當爲中日習射,而親任翰林召試相値,不得爲之之意,敢啓。傳曰,知道。
傳于李潭曰,內局入侍時,徐命膺同爲入侍。
傳于李潭曰,開政斯速爲之。
傳于安兼濟曰,禮房承旨,先爲入侍。
傳于尹勉升曰,承旨試官入侍。
有政。吏批,判書元仁孫進,參判李重祜進,參議洪樂純進,右副承旨沈勗之進。
安兼濟,以吏批言啓曰,左議政韓翼謩免相事,命下矣。當爲置處,而本曹無相當窠,依例送西之意,敢啓。傳曰,知道。
以鄭尙淳爲大司憲,洪良漢爲大司諫,柳義養爲獻納,李鎭衡爲執義,鄭彦暹爲掌令,李昌壽爲判義禁,朴相岳爲江東縣監,趙重晦爲右尹,鄭煥猷爲兵曹參議,金履鉉爲永同縣監,申大顯爲江界府使,左議政申晦爲世孫傅,左議政單申晦,承文都提調單申晦,左尹趙重晦,右尹尹東晢,兵曹參議洪樂命,參知鄭煥猷。
兵批,判書朴相德進,參判李廷喆入直,參議洪樂命受由在外,參知未差,右副承旨沈勗之進。
尹勉升,以兵批言啓曰,左議政韓翼謩,免相送西事,命下矣。當爲置處,而領中樞一窠,判中樞二窠,他大臣今方見帶,依例加設判中樞,下批之意,敢啓。傳曰,知道。
以南正五爲南兵使,張翊周爲昌慶將,李潤河爲宣傳官,卞至健爲忠壯將,金相玉爲內禁將,金鳳儀爲昌德將,金履煥爲都摠經歷,僉知三單洪旰·李陽運·趙鎭禎,護軍任希曾,司直金致讓·鄭光忠·李海重·閔百奮·南柱老,判府事單韓翼謩。
安兼濟,以禮曹言啓曰,卽接齊陵參奉所報,則本陵紅箭門上橫木,右邊合柱處下橫木,左邊合柱處,右邊柱頭,左邊柱根,竝爲杇傷,至於傾側云,依定式發遣本曹郞廳,奉審後稟處,何如?傳曰,啓聞。此不可不一新修補,祭文製下,郞廳爲先奉審後,擇日修補。
沈勗之,以兵曹言啓曰,今月十六日,楊州居幼學李永孚稱名人,自興化西挾門入來,鳴申聞鼓,依定式下該曹推問,何如?傳曰,允。
又以義禁府言啓曰,時囚罪人尹若淵特放,其令應試事,命下矣。卽爲放送之意,敢啓。傳曰,知道。
尹勉升,以訓鍊都監·一二所巡廳·左右邊捕盜廳言啓曰,去夜犯夜人無被捉之意,敢啓。傳曰,知道。
朝參罷後,政院·玉堂·藥房口傳問安。答曰,知道。
咸鏡監司狀啓,永興等官憶只山社細竹里居忠義衛高正天等,燒死渰死囕死事,傳于李宅鎭曰,令本道恤典擧行。
領議政金相福箚曰,伏以宗寺廚院,禮成進饌,上以寓追昔之聖心,下以伸志慶之群情,斯實往牒之所無,當世之盛事,凡在當豫之列者,莫不相告欣欣。惟恐或後,而臣則本症彌苦之中,加以近日以來,風眩猝劇,房闥之內,有時昏仆,以此形狀,實無以趨詣闕庭。入侍筵席,不勝戀係惶悚之忱,乃蒙聖慈曲垂恕察,不加之罪,特命授之以餘饌,臣益不勝隕越感激之至。顧今輿情久鬱,秉彝攸同,而區區澁訥之語,曾未罄竭衷悃。今日盛禮,又是臣子難逢之嘉會,而臣獨身嬰奇疾,未得躬覩而齊抃,有臣如此,不如無生,中書重任,不容一向虛縻。伏乞亟降威譴,以存國體,以安私分焉。取進止。答曰,省箚具悉卿懇。昨者此擧,專由追慕,而猶懍太康,徹宵縻弛,諸時原任皆入侍,只卿遺焉,予庸悵焉,業已諒矣,卿何若此?卿須安心勿辭,益加善攝,俟間造朝,用副此意。仍傳曰,遣史官傳諭。
副司直金時默疏曰,伏以天祐宗祊,寶齡彌高,舊甲重回,於兩院盛禮,載擧於一堂,臣民慶忭,曷有其極?曾經提擧入參之命,特出於上下同慶之意,爲今日臣子者,苟得趨豫於斟斗祝崗之列,則其歡欣榮感,尤當如何?臣亦曾經中一,而宿病支離,與鬼爲隣,委頓床席,進身無路,生逢千一之會,未隨諸臣之後,此殆臣窮命所使,有臣如此,生不如死,瞻天望聖,益不勝耿然之懷。臣於春間,猥陳血懇,悉暴病重實狀,冀垂體下之恩,而忱誠未格,終靳允許,固知瘝曠之可悶,誠恐瀆擾之爲罪,仍循泯默。以至于今,病裏惶隕,如添一病,目今諸遇暑添劇,土氣敗而飮啖全却,頑痰結而嘔泄竝作,神精昏眩,肢末浮高,種種諸症,雖不能一一煩溷,而危兆敗徵,日復一日,醫師斂手,見者爲悶,凜凜有朝夕難支之慮,而惟以兵穀重任之至今虛縻,憂畏罔措,誠不知所以爲計也。念臣所叨摠戎之職,有非尋常漫局之比,尤不可一時暫曠,而抛却衆務,洽至半年,聖恩雖出於曲念,臣罪益積於尸素,此不但臣心之所悶隘抑,亦通朝之共愍念者,以聖上至仁至慈,倘或俯燭此狀,則必不待臣言之畢,而有以曲諒而矜許之矣。苟使臣獲蒙生成之澤,卸解重務,任便調息,幸得一分生路,少可以束帶趨朝,則夷險燥濕,尙庶幾奔走萬一,顧以垂死之喘,何能爲飾讓之言乎?衷情急迫,殆甚於縛者之求解,玆不得不倩人構疏,疾聲哀籲於天地父母之前。伏乞聖慈,俯垂矜諒,將臣所帶摠使·惠堂之任,一竝許解,俾得安意療治,獲延殘命,千萬幸甚。答曰,省疏具悉。卿恙尙今若此,爲卿悶焉,年猶不衰,自可差愈,所辭惠堂摠帥,其辭太過,卿其勿辭,調理察任。
壬辰七月十六日辰時,上御集慶堂。翰林召試入侍時,右承旨安兼濟,記事官鄭元始,記事官申禹相·李基崧,試官監春秋李溵,知春秋沈星鎭,同春秋李景祜,副應敎鄭昌順,副校理趙載俊,以次進伏訖。上曰,試官盡爲入來耶?安兼濟曰,知春秋二人皆違牌,只監春秋入來矣。上曰,駭然矣。仍命書傳敎曰,莫重召試,只一監事入侍,事體寒心,知春秋違牌二人,從重推考,更爲牌招入侍,右參贊李景祜爲同春秋,一體入侍,知在院,其令先爲入侍。又命書傳敎曰,所執雖在,爲問候,今日宜參而若此,予用慨然,予雖衰矣,君綱豈衰,若此故知春秋皆違牌,監事左相,特爲免相,置處政事,當日爲之,以判府事申晦復拜左相,大官若此,況重臣乎?知春秋蔡濟恭亦解見任,趙榮順爲同春秋,今已設場,左相令史官偕來,趙榮順牌招察任,其令朝參備員。又命書傳敎曰,翰林召試應試人尹若淵特放,其令應試。上曰,大臣亦慨然矣。命書傳敎曰,噫,將八人君可謂罕,況幾月後復膳後乎?以今日召試觀之,豈特高麗三日?可謂一日,若此而南面曰,君,豈不歉然乎?羲經,曰,有假有廟,此意深矣,當於祗迎處爲朝參,昨日入侍人皆安徐,雖昨日入侍,九卿·備堂皆入參,時刻待下敎只入正時,侍衛禁軍,只入直排入。兼濟曰,旣有朝參之命,召試擧子,何處入之乎?試所承旨捧試題,與試官就崇政月臺懸題,而捧券後,便殿入侍科次事。榻前下敎兼濟曰,禮判來待矣。上命內局入侍,禮判同爲入侍。賤臣承命出去,與都提調金尙喆·提調李景祜·副提調李潭·禮曹判書徐命膺偕入。尙喆曰,夜間聖候,若何?上曰,氣則一樣,而昨日後,予以爲太康矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,置之,可也。上曰,待朝參進參人來會,只入正時,可也。仍命退,諸臣以次退出。
壬辰七月十六日午時,上詣延和門外。朝參入侍時,行都承旨李潭,左承旨任希敎,左副承旨尹勉升,右副承旨沈勗之,同副承旨李宅鎭,記事官鄭元始,記事官申禹相·李基崧,以次侍立訖。上具翼善冠·袞龍袍,乘輿出通陽門,至延和門,降輿殿座後,承旨先拜置之事。榻前下敎上曰,廚院宗簿郞廳,果拔之乎?尹勉升曰,有下敎故拔之矣。判府事金尙喆,左議政申晦,進前問候。上曰,今日諸大臣,宜入來問候,而不爲之,此則時·原任實非矣,予直言之矣。自此予不欲更飮建功,而無對卿等之心矣。申晦曰,下敎如此,臣等萬萬悚惶矣,臣等宜受重罪矣。上曰,大官則如此,小官則用謀,如是而朝鮮能爲朝鮮乎?此昨日予受不當受之饌,故如是矣。晦曰,下敎至此,惶悚無可達之辭,而皆臣等之罪也。上曰,注圈人盡爲入來耶?尹勉升曰,或有未及入來矣。上曰,屢次申飭之下,豈如是乎?仍命書傳敎曰,新進怠慢之習,不可不抑,其中已來者,皆令今日待令,試官左相韓光會·尹得養·徐命善·趙宗鉉·入直春坊二人·同副承旨入侍。尙今不來者,一竝除圈,刋名仕版。上命備堂進前奏事,左議政申晦所啓,此江原監司金鍾正狀啓也。今秋三鎭合操,依例設行,校生考講,秋巡時兼行事,竝令廟堂稟旨分付。勸別武都試,亦依例設行爲辭矣,詰戎事重,固當依例設行,而未及秋成,農民之裹糧赴操,有不可不念。且本道習操,昨春旣已設行,今秋習操及校生考講,竝爲停止,勸武都試,則每年不可已之者,依例設行之意,分付。何如?上曰,依爲之。考講都試,則竝爲擧行,可也。又所啓,此全羅兵使尹僖東狀啓也,以爲今秋巡操及營城將巡點,依例擧行,請令廟堂稟旨分付矣。今年節序差晏,農民之裹糧遠赴,其勢似難,亦不可不念,且本道習操,昨春旣爲設行,今秋習操及營城將巡點,竝爲停止似宜,以此分付,何如?上曰,依爲之。吏曹判書元仁孫所啓,一經銓堂之後,副學外,凡於通淸之職,無礙直擬者,乃銓曹流來政法也。向來尹東暹,特除吏參之後,右相爲吏判時,直擬經筵而遭人言,數昨政尹東昇除都憲,而以未通淸,引以爲嫌,然則雖經銓堂,其將通擬歟,其將直擬歟,有一番定奪然後,可無爭端,故敢達矣。上曰,大臣之意,何如?左議政申晦曰,一經吏參,則無經筵都憲等通淸之事,一經吏議,則無國子諫長等通淸之事,雖亞堂,無礙直擬,自是政例,而近或以不爲通淸,有引嫌論斥者,似當有一番稟定之道矣。上曰,一從舊制爲之,可也。行戶曹判書李思觀所啓,近年來敬差官,以道臣兼行矣,年分事目,匪久當啓下故敢達,下詢大臣處之,何如?左議政申晦曰,敬差官差送,法意非不美矣,今則徒有其弊,小無其效,依近例,以道臣兼行似好矣。上曰,今番則令道臣兼行,以除其弊,可也。刑曹判書具善復所啓,犯夜儒生,移送本曹擧行,而決杖之數無下敎,考見大明律犯夜條,則初五更笞三十,二三四更笞五十,以此擧行似好,玆敢稟達。上曰,依大典爲之。司諫李恒祚,正言南胄寬·安大濟所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀削又所啓,請黑山島爲奴罪人五得,依律處斷。措辭見上上曰,勿煩。又所懷,朝參之擧,何等大朝會,而咫尺前席,備堂諸人,多有無端出去者,日熱比酷,似是不能堪耐之致,而筵體之不嚴,莫此爲甚,先退出備堂諸人,一竝推考,何如?上曰,所啓得體,依爲之。上曰,東西班,例有所懷者進奏,侍衛將士中,亦有所懷奏之。忠義高明暉進前曰,臣有所懷,而至尊之前,辭不敢達,請以文字奏之。上曰,依爲之。明暉讀奏十條時弊事,上曰,汝能應旨貴矣,須以此更爲陳疏則,可也。仍命退去。上乘輿還內後,諸臣以次退出。
壬辰七月十六日申時,上御集慶堂。坐直承旨入侍,翰林追召試科入侍時,監春秋李溵,知春秋沈星鎭,同春秋李景祜,副應敎鄭昌順,副校理趙載俊,右承旨安兼濟,記事官柳榮鎭,記事官申禹相·李基崧,以次進伏訖。兼濟讀領相箚子,上曰,文則善作也。溵曰,輿情二字,果是一國之同然也。兼濟讀金時默疏,上曰,何爲而辭之耶?溵曰,果有實恙,原委頗重,卽今則少差云矣。上曰,其年幾何?溵曰,五十一也。上曰,已至此耶?兼濟奏曰,禮判徐命膺,來詣閤外矣。上命注書召入,賤臣承命偕入。上曰,必有古談也,然文則果善之矣。溵曰,果善文也。上曰,蔡濟恭之陳奏文,亦善作也。溵曰,文衡之望有之矣。科次時,上命金峙默·洪樂遠入侍。下敎曰,旣入來,善觀召試也。命退,上曰,二人之年相似,其容貌,亦何如?溵曰,峙默豐備,樂遠精緊也。坼榜時,上曰,居魁者誰也?兼濟對曰,南履寬也,卽南胄寬之八寸也。上曰,善作也,第二者注書耶?溵曰,卽今入侍注書柳榮鎭也。上曰,一旬之間,連參翰注兩試,壯哉。溵曰,果壯哉。上曰,柳德章之孫耶?景祜曰,然矣,故參議柳憲章之從孫也。上曰,違格者六人,何其多也。其中金峙默·洪樂遠,無乃有意而故犯違格耶?景祜曰,非有意之事,文則善作而三項之下,只各有一長句,是違格例也。上命更讀數三句,上曰,文則善作也。兼濟讀江華留守狀啓,上曰,洪名漢則入參乎?兼濟曰,洪名漢入來,而成天柱未經都承旨,故不爲上來也。諸臣退出。
壬辰七月十六日酉時,上御集慶堂。藥房入診入侍時,都承旨金尙喆,提調李景祜,副提調李潭,記事官鄭元始,記事官申禹相·李基崧,醫官方泰輿·鄭允協·慶絢·金孝儉·李以材,以次進伏訖。金尙喆曰,今日旣多勞動,聖體,若何?上曰,一樣矣。奉進湯劑,上進御,上曰,召試收券幾張耶?李潭曰,姑未入先呈云矣。仍命內局先退,諸臣以次退出。
壬辰七月十六日戌時,上御集慶堂。注書召試科次入侍時,左議政申晦,工曹判書韓光會,副司直尹得養,刑曹參議徐命善,禮曹參議趙宗鉉,文學朴相岳,司書李養鼎,同副承旨李宅鎭,記事官柳榮鎭,記事官申禹相·李基崧,以次進伏訖。上曰,入庭者幾人耶?宅鎭曰,二十二人也。坼榜時,晦曰,當用幾人乎?上曰,取五人,可也。坼榜後,上曰,金峙默被抄翰試,違格之非有意,推此可知,凡事貴在申飭也。諸臣退出。
上在慶熙宮。停常參·經筵。
藥房都提調金尙喆,提調李景祜,副提調李潭啓曰,昨日當午朝參,移時還內,仍行召試,侵夜酬應,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣矣。
中宮殿·惠嬪宮,藥房口傳問安。答曰,知道。
傳于尹勉升曰,知事李光溥入侍。
沈勗之啓曰,知事李光溥,依下敎來待矣。傳曰,待敎入侍。
傳于任希敎曰,坐直承旨,同爲入侍。
傳于李潭曰,入侍。
以承傳色口傳下敎曰,同副承旨,請由許解,其代,趙宗鉉爲承旨,牌招察任,房順房。
李潭,以吏曹言啓曰,翰林召試三中人,南履寬口傳付職事,命下矣。檢閲只是四員,而李普天·李基崧·申禹相·李正薰,今方見帶,有待敎一窠,事當次次陞付,而自前藝文館規,凡於陞付,不得口傳,故曾有口傳陞付之敎,而其時亦有不得擧行之例,何以爲之?敢啓。傳曰,特爲口傳陞付。
吏曹口傳政事,待敎單李普天。
吏曹口傳政事,檢閲單南履寬。
李潭,以吏曹言啓曰,宗簿寺正金基大呈狀內,身病甚重,勢難察任云,今姑改差,何如?傳曰,允。
又以吏曹言啓曰,新除授萬項縣令元啓英呈狀內,矣身今年六十六歲,揆以法典,不可赴任,考例變通云,年限已過,則法當仍置,依例改差,何如?傳曰,允。
傳于尹勉升曰,承旨入侍。
尹勉升,以禁衛營·左右巡廳·左右捕盜廳言啓曰,去夜犯夜人,無所捉,敢啓。傳曰,知道。
平安監司狀啓,成川等邑朔面居良人金台一,雇工良女金召史等渰死事,傳于沈勗之曰,令本道恤典擧行。
判府事韓翼謩箚曰,伏以臣,狗馬賤疾,挾暑沈淹,數月之內,猶有劇歇,方其歇也,尙可自力於班聯,及夫劇時,亦難運動於房闥,雖以昨日事言之旣闕禮於承候,又違命於考試,跡涉偃便,罪合萬殞。迺蒙聖慈,曲賜涵貸,解職薄罰,非罪伊恩,從以史官,臨辱於金吾,勿胥之命,不俟終,罪累賤臣,何以得此,感極而涕,不知所措,聖恩所及,雖不得不退還私次,若臣之所自悼歎者則有之,顧以陋劣。立朝四十年,厚辱恩造,無一事報答,無一事建明,獨其區區忠愛之誠,自謂不後於人,疾病所使,衷情未白,竟自陷於不忠無誠之科,人臣負此,無面可顯。西樞雖曰,散銜,職秩猶視大官,今若徒恃寵靈,晏然冒進,則人而無忌,更添一罪,臣雖汚下,豈敢爲此?玆將短箚,略暴危懇。伏乞聖明,亟降威譴,以爲人臣不忠無誠者之戒,千萬幸甚。取進止。答曰,省箚具悉卿懇。其所下敎,不過國體,豈有深意。卿須體此意,安心勿辭,亦勿引咎,其卽謝命焉。仍傳曰,遣史官傳諭。
左議政申晦箚曰,伏以臣於見職,萬萬不稱之實,非但臣心之所自量,抑亦聖明之已俯燭,夫豈有一分堪承之望,而一叨冒沒輒膺者,只以恩命難孤,義分是懼耳。向日譴罷,孼由自作,樞府閒局,私分尙慼,而議政特除。又出於千萬夢想之外,臣誠惝怳震越,益不知措躬之所也。假使臣才具力量,有可以萬一近似,半年之內,三入中書,有若非臣莫可者,固有乖於難愼之道,況臣之已試蔑效,觸處生疣,卽通朝之所共知,未知聖上,何所取於庸陋謭劣之一賤品,而恩除之荐疊,若是之極也。昨緣朝參有命,飭敎連降,逃遁不得,黽勉趨簉,心焉愧忸,人謂斯何,夤緣一出,只爲副急,淟涊蹲據,斷無是理。又況昨日諸原任之所被嚴敎,至爲惶懍,臣亦其時原任中一人,罪負旣均,去就宜同,而試事嚴急,不敢言私,晏然若無故之人,竣事經宿,尙深悸懼,此尤臣難進之一端,玆敢披瀝肝血,仰首鳴號。伏乞天地父母,俯察悶隘之情,亟許鞶帶之遞,使國事無僨,私心獲安,千萬幸甚。取進止。答曰,省箚具悉卿懇。請休之相依休,纔卜之相宜卜,而旣諭前左相之批,卿何若此?卿其須體此意,安心勿辭,因卽視事,共濟時艱。仍傳曰,遣史官傳諭。
持平姜俒疏曰,伏以臣於日前,猥徹請急之章,歸省病父,父子相對,瞻天感頌,迺於此際,伏聞諫院之啓,請罷向日論斥兩大僚之諫長,至蒙允許,同參諸臺,亦皆辭遞云。臣於伊時,亦隨諸臣之後,當遞之義,不待畢辭,固當卽日登途諸臺自列,而目今臣父病情,一向無減,臣方左右扶護,實無暫時離捨之勢,玆從縣道,冒萬死呼籲於蓋高之聽。伏乞天地父母,俯諒危悃,遞臣所叨之職,俾安私分,治臣瀆擾之罪,以肅朝綱,不勝幸甚云云。踏啓字
壬辰七月十七日卯時,上御集慶堂。坐直承旨入時,詣臺臺臣追後入侍時,右副承旨沈勗之,記事官柳榮鎭,記事官申禹相·李基崧,以次進伏訖。藥房入侍未及退。上謂都提調金尙喆曰,彼注書連參兩試誠難矣。尙喆曰,兩試連居第二,果爲難也。上曰,召試取之以才,誠好矣,上御製憶昔窩興懷文,使都承旨李潭寫進。上曰,昨日兩召試,壯元之表孰勝耶?尙喆曰,俱好矣,近來連出表題,故科文頗有勝於前日也。上曰,然矣。上曰,下番翰林,誰爲當次?勗之曰,壯元南履寬當付也。上曰,令該曹口傳付之,可也。勗之曰,翰林,口傳付職,曾無前例也,該曹亦啓無前例口傳付職事。上曰,特爲口傳付職,可也,今則滿八翰林也。上命注書,考入去壬辰八月陵幸之日秋展謁太廟之日,賤臣承命,出考入奏,八月十九日卽貞陵動駕之日也,九月初六日卽太廟展謁之日也。上曰,注書誰也?勗之曰,柳榮鎭也。今雖付注書,而當越去翰林也。上曰,注書之貌,大乎小乎?尙喆曰,甚精緊也。上曰,柳憲章之憲字,乃法憲字耶?尙喆曰,然矣。上曰,又有抑顯章矣。勗之曰,與顯章稍遠也。上曰,詣臺臺臣入侍。大司憲鄭尙淳,大司諫洪良漢,司諫李恒祚,應敎鄭昌順,掌令鄭彦暹,獻納柳義養,校理李得臣,副校理趙載俊,正言李胄寬·安大濟所啓。荐棘罪人金致仁,以兩世元輔,倚毗,何如?而不體我聖上五十年調劑之苦心,植黨濟私,自作領袖,以致一種浮躁之輩,乘時趨附,甚至如具庠者,自托時論,視爲能事,其流之弊大矣。若論其壞亂世道,負君忘先之罪,不可安置而止,頃因臺啓,雖有荐棘之命,捨絶島而卽其地,有乖嚴處分之義,頃旣允許。旋卽還寢,公議所在,輿情愈激,請南海縣荐棘罪人金致仁,依前以濟州牧擧行。上曰,亟停勿煩。尙淳·彦暹啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又啓曰,請還寢定配罪人金柱泰減等之命。措辭見上上曰,其勿復煩。又啓曰,請黑山島爲奴罪人五得,依律處斷。措辭見上上曰,勿煩。一行刀削又啓曰,請大靜縣定配罪人丁潤愼,亟命依律處斷。措辭見上上曰,勿煩。又啓曰,請黑山島定配罪人鄭世柱,依律處斷。措辭見上上曰,勿煩。尙淳啓曰,臣向叨憲長之際,適在中月未盡之時,三載逖違之餘,豈無一覲耿光之願,而病淹楸廬,未卽赴召,此際有下諭過限刊版之命,在外臺臣,禁推之敎,而同時諸臺,竝被譴罰,臣則以追呈現告,未免獨漏。揆以私義,便屬已遞,因仍行公,有不可得。喉院知其事實,相議捧單,未及趨參於大論,其勢則然,而諫臣之執以爲罪,不少舒究,臣誠莫曉其所以也。然臺廳論列,旨意頗緊,至被譴削,則豈可自幸於夤緣蒙敍,晏然爲供職之計哉?合辭體重,除旨荐辱,雖不得不冒沒入參,而其不可以臺職自居也決矣,請命遞斥臣職。上曰,諫長所論,予之依允,皆由於一則不諒本事而然,一則莫知其月而然,以此撕捱,無乃太過乎?勿辭,亦勿退待。良漢·義養·曺寬啓曰,請還寢鍾城府爲奴罪人天大酌處之命,依律處斷。上曰,勿煩。一行刀削又啓曰,請黑山島爲奴罪人五得,依律處斷。措辭見上上曰,勿煩。良漢啓曰,臣於臺地,自劃有素,而間因事會,黽勉承膺者,前後二十年間,不過數次而已,具不堪言責之狀,卽通朝之所共諒也。目下情勢,尤有所不可晏然,而臣於月前,待罪喉司,自速大戾,罰至薄竄,伏蒙聖度涵貸,恩霈旋降,感激隕越,靡所容措。區區自處之義,何敢唐突彈冠,自同無故,而適當大論方張,除命儼辱,冒沒趨承,粗效職分,去就卽當,廉義倒放,自顧悚恧,冞增罪戾,何可仍冒於臺次乎?請命遞斥臣職。上曰,其所撕捱,俱涉太過,勿辭,亦勿退待。義養啓曰,臣識淺言拙,不合三司之任,頃於憲職館除,輒皆冒膺者,爲參合辭之大論,或筵啓數日,或禁直三宵,而俱被特遞之典。至今追思,悚惶靡極,乃者納言新命,又下意外,自顧情勢,旣難冒承,且臣於時任銓郞,有友壻應避之嫌者,揆以法典,不當檢擬,臣之去就,尤無可論,請命遞斥臣職。上曰,旣有格例,其何例批,依啓。傳曰,藥房持湯劑更爲入侍。傳曰,知事李光溥,今間謝恩以晩,政院不捧云。噫,其人已久,庚子前登科,只有此人,一欲見矣。雖無時,其令來謝恩入侍,諸臣以次退出。
壬辰七月十七日辰時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官申禹相·李基崧,醫官方泰輿·鄭允協·慶絢·吳道炯·柳光翼·金孝儉·李翊臣,以次進伏訖。金尙喆曰,夜來炎熱猶酷,聖體,若何?上曰,一樣矣。寢睡·水刺之節,亦何如?上曰,一樣矣。上命都承旨,讀奏憶昔窩御製後,上曰,注書召試,可取人才矣。尙喆曰,果好矣。仍奉進湯劑,上進御後,請診候,上許之。諸醫官以次進前診候,方泰輿曰,脈候左右三部,度數調均,滑體亦一樣差勝矣。上曰,提調出去,更爲監煎以入,可也。上曰,今此御製,都承旨書入,可也。李景祜持湯劑更爲入侍,上進御後,命退。諸臣以次退出。
壬辰七月十七日午時,上御集慶堂。右副承旨沈勗之,記事官柳榮鎭,記事官李正薰·李基崧,知事李光溥,以次進伏訖。勗之曰,李光溥入來矣。上命掖隷,扶而上殿,光溥入伏。上曰,見之久矣,食道,何如?對曰,一日所食竝數,則不過數合矣。睡分,何如?對曰,僅寐一二更矣,臣常抱癃喘,久隔天陛,下情悵缺也,伏承下敎,惶恐感激,不知所達矣。上曰,憊甚先退。仍傳曰,幾十年之後,今見知事李光溥,此亦誠是料表,令該曹食物題給,以表此意。上曰,李光溥帶犀圈玉耶?勗之曰,然矣。上曰,儒臣持睡隱集入侍。賤臣承命出,與應敎鄭昌順,副校理趙載俊偕入,昌順先讀,載俊次讀訖。上曰,是何體耶?昌順對曰,儷文之序也,又讀上樑文。上曰,文體詭矣。上曰,近者年少小官,皆怠慢爲能,故下敎,今聞抄奏,皆事勢固然,其下官特爲安徐。兵房承旨入侍事。出榻前下敎諸臣退出。
壬辰七月十七日申時,上御集慶堂。兵房承旨入侍時,左副承旨尹勉升,記事官柳榮鎭,記事官李正薰·李基崧,以次進伏訖。上曰,欲覽朝參古事,軍士房持政院考事入來。勉升進讀考事朝參條,又命進經國大典·兵典卷讀奏。傳敎曰,今於暮年,其修擧舊典而已,取讀政院故事,己亥六月二十二日傳曰,近來年少之輩,朝除暮辭,乍出旋入,以數遞爲榮華,以久任爲苟且,時人風習,誠可寒心。若此不已,百事曠廢,國不爲國,今後稱病呈辭,切勿捧入。嗚呼,此下敎,若敎今日者,于今此弊特甚,政院宜遵恪勤,申飭其不遵者,不飭政院。今者耳目,其雖媕婀,此等官師相規,亦何敢媕婀?一體申飭,莫替予修舊典之意。癸亥六月十六日下敎承旨韓汝稷曰,政院號令,近來亦不行乎?其時承旨,以號令不行,厥有由矣。各司官員,多是長者之子弟,或囚本院書吏之妻子,號令何得而行也對奏。大抵政院吏隷,大臣外,不敢推治例也,而此等盛世若此,況此時乎?且嗣服後,其囚妻一笞嚴禁,今果禁此令乎?若有此弊,政院莫曰,此非吏隷之妻子也,亦勿拘於顔私,而隨現嚴處,使政院吏隷妻子,俾勿受困,豈特政院吏隷,至於其妻。卽予嚴禁者,宜遵勿怠,因此不無申飭者,頃者黨習特甚之時,各司下吏,隨其官去就,其於遞代,甚者問其前官而沙汰,此其官進退,下吏亦隨,曾予甚慨者,今雖無此弊,而大抵爲其傔從,不能謹愼者,公然沙汰,此正一人食,一人飢者也。此弊熟知,朝臣持身恭謹者,豈有此弊,而其若不然,此亦因私意而然也,於今焉知無此弊。以此嚴飭,此後今日前事,雖付令前,若不遵者,付諸耳目,隨現察推,俾無此輩抱冤之飢餒之弊。噫,將近八旬,政無一擧,民無一惠,此雖若干之事,一日二日,萬幾其亦修一幾之一端也。況末梢下敎,自幼洞知,暮年修舊典時兼諭,事雖一事,其亦一吏,其飭大,而吏隷妻子,因此不飢者多,其須另飭,莫替將八其君暮年辛勤之敎。傳敎曰,囚正妻者雖申飭,今因下敎更思,所謂次知,亦正妻也。各司隷屬,得囚次知牌,恐喝其妻,此弊一體嚴飭,若飭宜囚當人,何云次知?以貽民弊,此後用牌時,只稱其人,所謂次知之稱,亦爲嚴禁,若有犯者,法司與耳目之官,焉逭制書有違之律,亦爲嚴飭。大抵都監特甚,其若三醫司,類必稱此,亦其弊可勝言,同爲嚴飭。上曰,李光溥家,及第幾人乎?勉升曰,六人也。上曰,徐命膺追慕垂戒錄跋文製來耶?勉升曰,俄纔入來也。上曰,所作,何如?對曰,果善作,而備敍人情也。上曰,必鋪敍古談也。上命注書,持來跋文,賤臣承命持入,勉升讀至八府進饌人情所在之句。上笑曰,可憎而文則善作矣,卽爲出給芸閣,可也。諸臣退出。
上在慶熙宮。停常參·經筵。
夜二更,灑雨。四更,灑雨。五更,灑雨或下雨,測雨器水深一分。
自卯時至午時,灑雨或下雨,測雨器水深一分。
藥房都提調金尙喆,提調李景祜,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
備忘記,今下弓矢,恃寨僉使李東建處,給送。
備忘記,今日耳目,其雖文具,君何苟且,喝導之聲,最晩門開後聞,國何爲國,君何爲君,若酬應,內局必將隨矣,國苟且君苟且,於此判,故先爲下敎。怠慢諸臺,一竝解見任,近八十李光溥謝單猶却,而此等此慢,其何聾乎?當該承旨,一體解見任,小存君綱。
傳于趙宗鉉曰,喝導聲出,此時臺諫,豈詣臺乎?若捧入,承旨當下敎矣。
備忘記,前承旨閔百順爲承旨,牌招察任,房順房。
傳于趙宗鉉曰,正言安大濟,一體解見任。
備忘記,用謀時體文具,以臺爲名者,將用於何,其況最晩若此,亦涉駭然,此等之類曰,臺酬應,其君苟且勝道,其雖暮年,君綱猶在乎,南胄寬特爲永刊之典。
傳于安兼濟曰,內局入侍。
安兼濟啓曰,新除授承政院同副承旨閔百順,時在京畿驪州地,斯速乘馹上來事,下諭,何如?傳曰,允。
尹勉升,以兵曹言啓曰,森森坡萬戶劉龍澤老母,今年七十六歲,法不遠離赴任,呈狀乞遞,邊將之親年七十五歲以上者,許遞其任,已有定式,依例改差,何如?傳曰,允。
尹勉升,以御營廳·一二巡廳·左右捕廳言啓曰,去夜犯夜人無所捉,敢啓。傳曰,知道。
壬辰七月十八日辰時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官李基崧·南履寬,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,蒸熱異常,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,置之,可也。上曰,詣臺臺臣,俄已下敎,而極駭然矣,不讀待漏院記耶。上曰,提調出去,更爲監煎以入,可也。上曰,垂戒錄跋文,都提見之耶,文有餘意矣。尙喆曰,臣果見之,而正合群下之情,非但文辭之善述,旨意甚好矣。尙喆曰,判府事韓翼謩爲承候,尙未出去矣。上曰,入侍。賤臣承命出去,與判府事韓翼謩偕入。翼謩曰,臣負罪甚重,而恩敍遽降,臣不勝惶悚矣。上曰,卿則必感予矣,請休之相宜休,纔卜之相宜卜爲敎矣,仍命先退。上曰,垂戒錄,已盡頒賜乎?李潭曰,盡爲頒賜矣。李景祜持湯劑更爲入侍,上進御後,命退。諸臣以次退出。
上在慶熙宮。停常參·經筵。
夜自一更至五更,灑雨或下雨,測雨器水深一分。
藥房都提調金尙喆,提調李景祜,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,再明何日,一倍此心,下敎時入侍焉。
中宮殿·惠嬪宮,藥房口傳問安。答曰,知道。
尹勉升,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
備忘記,校正官李得臣準職,本館官員陞敍,唱準·員役·工匠,米布賞給。
傳于安兼濟曰,內局入侍。
又傳于曰,承旨入侍。
京畿監司狀啓,積城居梁貴先渰死事,傳于趙宗鉉曰,令本道恤典擧行。
尹勉升,以訓鍊都監·一二巡廳·左右捕廳言啓曰,去夜無犯夜人被捉之意,敢啓。傳曰,知道。
前典設別檢高明輝疏曰,伏以殿下,寶算彌高,憂治冞切,一日三接,一月,六對,莫非爲民之訏謨,而以大禹不自滿之念,特下綸音,詢問于下,是蓋出於擇善之聖意也。臣旣無官守言責之任,則何敢以一言,仰瀆聖明,而第伏承聖敎,方寸自激,玆不避猥越之誅,敢以一得之愚,條陳時弊之尤甚者,伏以田政,則改量旣久。弊瘼頗多,量內舊陳,徵稅於民間,民不聊生,量外新起,民雖納稅,而終歸於中間之囊橐,不入於朝家之惟正,而救民之策,獨及於畿內數郡,而三南諸邑,未蒙均稅之澤,故蔀屋之民,日望其改量,尙稽釐正之擧,臣竊惑焉。軍政則一室之內,只許三口充役,明有朝令,黃口白骨,屢勤聖敎,而今或一室之內,有五六口應役者,黃口之充定者,白骨之徵布者,族徵而不足,則至於里徵,里徵而不足,則至於面徵,民不能措手。若其豪富閑遊者,則稱以鄕族姻戚,稱以冒屬軍官,投托各邑募入,稱以勢家奴屬,稱以官員姻戚,不爲應役者甚多,各邑冒屬中,擇其壯實者,一竝充丁,俾無族徵之弊,則似無呼冤之患矣。禁禦兩營鄕軍上番之時,則保人錢,如數徵捧上送,自是前例,而其保人保錢,亦不能如數備給,治裝之際,稍優者則或有賣土者,貧殘者則乞諸隣族,而上番之後,則失其所業,妻子或有離散者,其爲痼弊,莫此爲甚。顧今救弊之策,兩營元軍,則使於各鎭操鍊之時,依例鍊習,或有不虞,則自其所屬營,點考上送,以爲輦下之兵,而若其奉足,則歲歲輸納于兩營,俾免鄕軍離散之弊,則殘民保存之道,莫良於此矣。至於各軍門待年軍及年滿壯健者,閑雜人壯實者,不能聊生之類,或逢軍丁之有闕者,某條周旋,糜費甚多,艱辛代入之後,各其奉足,歲歲盡賣入于浮費,此莫非軍政窠窄之致。臣以爲救弊之術,莫如各軍門待年軍及閑雜人壯健者,無料無布,不能料生之輩,抄成保軍六哨,各屬于兩營門,鄕軍上番時,所食料米及鄕軍奉足輸納布,盡爲移給於此輩,則京鄕之軍,必皆各遂所願矣。各軍門行伍,出身登科後,落科之類,不能料生,至於抱紅牌餓死之境,如此年少驍勇之類,抄成騎士各二哨,合屬于本騎士,則誠甚便好矣。至於兩營本騎士,則庚午年親臨取才抄成之後,于今數十年勤苦,而終無遷轉之事,則反不如禁軍之錄用,騎士抑鬱之歎,當如何哉?且以積年勤苦之時,軍馬致斃之患頻數,故盡賣家庄,將至饑死之境,軍裝服色等節,藍縷特甚無馬者比比有之,此專由於屢歲勤苦,終無遷轉之道矣。顧此救弊之策,固當取才收用,而有薦者則取才付職,無薦者則以糧餉廳屯別將十二窠,移給騎士,以爲資生之道,至於京江五津別將,則近來每以三營門敎鍊官,輪次選送,三營門敎鍊官,則自有本久勤陞遷之路,何必橫點其無名之窠乎?臣以爲五津別將,出給于騎士,依他軍門例,隨窠錄用,則騎士之服色軍馬,必當一新,一以爲行伍出身免飢之資,一以爲額外十哨加得之道矣,上不失元軍之數,下不失奉公之道也。鄕軍之歲荒停番,雖出於恤民之政,衛國之道,未免太疎,蓋兵者,本以衛國而設,則豈可以歲歉而停番,不在輦轂之下乎?若以上項京軍十哨,輪次守直,則國家足兵之道,於斯盡矣。待年閑雜人輩,亦爲聊生之道,朝家用人之策,豈不便宜而兼視乎?至於科宦,則十載螢窓,多讀古書之人,或以製述登科,或以明經登科,而一付注書之後,終無實職之望。登第十年,雖出六品,而以虛司果付之者許多,或至抱紅牌飢死之境,早業弓馬,才穿楊葉之類,積年勤苦,眇年登科,白首虛老,未蒙聖上之澤,蓋由於守令窠窄之致,六年當遞者,以三年窠定式,隨窠收用,則官方疎虞,文生久滯之人,似當應庸矣。各邑還上,折半留庫之穀,則自是國制嗣歲之策,而近來則守令率多犯分,或有以未捧爲已捧者,或有初無本數,虛作名目者,莫重還穀之疎虞,爲一大弊,而收還之錢,每當歲豐之時,則以爲小食之計,歲荒之時,則以爲多食之望,而方今則勿論豐歉,多數分給,故無依窮民。雖或稍豐,年久還上,一時督捧,措手不及,至於離散之境,究其弊源,都出於犯分之患。大抵還穀,若或陳陳腐敗,則用舊蓄新,自是當然之事,而不顧民弊,只爲些少耗穀,如是犯分,致有此弊,則朝家擇守令之意,果安在哉?自今以後,每當反庫,或有犯分者,則當該守令,限十年禁錮,雖有赦典,如此之類,勿爲擧論,則實爲飭勵之道矣。陵寢及各殿受香,何等重大,而濬源殿濬源殿受香下去之際,所過列邑,不知所重,每當入站之時,則奉香凡節,極爲不淨,事事寒心,莫此爲甚,或爲致責本邑,則稱以未有先文,終不擧行。臣以爲自今以後,則香祝下去時,自禮曹各別申飭,俾無不淨欠敬之弊宜矣。聖上勤儉之德,孰不欽仰,而習俗日偸,全暗爲文章表貴賤之義,雖下賤皀隷之類,或着宕巾,或着道袍,或着敞衣,或着唐鞋,婚燕所需,浮侈相尙,糜費甚巨,綾緞之制,雖絶於士夫之家,而閭閻匹婦,服之如舊,貴賤莫辨,服色之紊亂,至於此極矣。臣以爲自廟堂,嚴立科條,特令有司,一切嚴禁,俾儒章有度,上下有分,斷不可已也,濬川之擧,其弊誠大矣。抑有一焉,蓋石者山之骨,土者山之肉,草木者山之衣,水者山之血,衣脫而土潰,骨立而水泛城內,川邊居民,數被其害,故聖上特軫疏㵸之道,濬川之擧,今已多年,而一番大水,流沙滿渠,隨卽負出,終無大效者,實由於捨本治末之致,治本之道,都在於養山。養山亦有國制,四山參軍,各掌其職,禁其偸斫刈草之類,而秋冬歲寒之時,芻蕘者逐日搔刮,木露其根,山脫其衣,川沙流下,溝瀆皆滿。臣以爲城內諸山,多定山直,落葉枯草搔刮之類,各別嚴禁,則不過數年。山不童草自茂,必無沙流塞川之患,且當夏潦充溢之時,使其家前及各軍門許多人,列立川中,以爲水嚙沙穿之道,則亦爲疏泄之一端矣。臣無任猥越惶懍,激切祈懇之至云云,踏啓字。
壬辰七月十九日午時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官李基崧·南履寬,醫官方泰輿·鄭允協·慶絢·金孝儉·李以材,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,水刺則甚厭矣。中宮殿氣候,若何?上曰,一樣矣。王世孫氣候,若何?上曰,數日不健,此必日熱而然矣,而不甚大段矣。奉進湯劑,上進御後,請診候,上許之,諸醫官以次進前診候。方泰輿曰,脈候左右三部度數調均,滑體亦一樣矣。諸醫所對,與首醫同。上曰,提調出去,更爲監煎以入,可也。上曰,注書出去,文獻備考持入,可也。賤臣承命出去持入,上命都承旨,讀奏序文及職官考諸篇。上曰,此冊甚緊要矣。尙喆曰,然矣。李景祜持湯劑更爲入侍,上進御後,命退。諸臣以次退出。
壬辰七月十九日申時,上御集慶堂。坐直承旨入侍時,右副承旨趙宗鉉,記事官柳榮鎭,記事官李基崧·南履寬,以次進伏訖。上下御製暮年深戒惟在太康數千言,命宗鉉正書,一本納于,又使書吏正書一本視朝臣。上曰,下番翰林誰也?宗鉉曰,南夏寬也。上曰,是誰之族乎?宗鉉曰,正言南胄寬之八寸也。上曰,注書誰也?宗鉉曰,柳榮鎭也。上曰,被抄兩召試者乎?宗鉉曰,然矣。上曰,爲下番之次乎?宗鉉曰,九月當付翰林也。宗鉉跪讀御製訖奏曰,觀此御製,在廷之臣,不勝抑鬱,此何謂太康乎?實是前古所無之慶也。諸臣退出。
上在慶熙宮。停常參,只晝講。
卯時辰時,灑雨或下雨,測雨器水深七分。
藥房都提調金尙喆,提調李景祜,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。晩暑尤甚,衰氣益苶,一刻一月,氣何暇諭,次對時同入焉。
中宮殿·惠嬪宮,藥房口傳問安。答曰,知道。
傳于安兼濟曰,次對·晝講,兼行爲之,次對入來人中,經筵特進官爲之,入侍單子先入之。
傳于尹勉升曰,竝入侍。
又傳于曰,中官申德龍,爲先記過,龍虎衛前排待令,祗迎門當爲殿座矣。
傳于尹勉升曰,承旨以時服來詣。
殿座罷後,政院·藥房口傳問安。答曰,知道。
尹勉升,以禁衛營·一二巡廳·左右捕盜廳言啓曰,去夜犯夜人,無所捉之意,敢啓。傳曰,知道。
壬辰七月二十日辰時,上御集慶堂。晝講入侍,大臣·備局堂上,同爲入侍時,左議政申晦,右議政李溵,左參贊趙雲逵,行司直李昌壽·蔡濟恭,工曹判書韓光會,吏曹判書元仁孫,禮曹判書徐命膺,刑曹判書具善復,行副司直李章吾·尹得養,行副護軍張志恒,江華留守成天柱,吏曹參判李重祜,左副承旨尹勉升,特進官李昌壽,知事徐命膺,參贊官任希敎,侍講官鄭昌順,侍讀官趙載俊,記事官柳榮鎭,記事官李基崧·南夏寬,事變假注書具性玉,以次進伏訖。上講大學,自子程子曰,至序次如左訖。昌順次讀訖,命陳文義。昌順曰,止於至善,乃是經一章宗旨,至善者,卽天理人情之極處,無過不及,方可謂止,過則屈而從之,不及則勉之行之,是止之之義也,此止字,最喫緊看得好矣。載俊曰,上番旣以至於至善仰達,臣別無更陳者,而第事理當年之極處,卽合天理者也,隨事合於天理,則可止於至善也。上曰,儒臣文義,與本文義不相近也,可從者從之,不可從者不從,亦是極處,而子之欲孝,臣之欲忠,雖可謂極處,而君之所守者在,則豈可從之?儒臣所奏如此,不可不隨問隨答也。止字文義,今日群臣,知而止之則好也。命膺曰,儒臣所奏,得大學宗旨也。大學一部,專言心,而治國平天下,以絜矩爲重,一國天下之所欲爲者,天理人情之極處,以自下事言之,事之當與不,舍擧條,自五月已定,滿朝諸臣之議,豈盡非乎?聖上雖有撝謙之德,體群下之道,似不出絜矩之義也。上笑曰,古談如此,予無所答矣。大體聖人屈則伸,過則損,吾之憫旱之餘,雖得甘雨,諸道狀聞,多有不均,今日風氣亦不無過雨之慮,下之所爲過矣,則天道亦豈不過耶?予曾以鐵甕爲限,每爲群下之所請而許之,便同泥土甕也,旣往之所受,皆有所重,今番之琴瑟,亦有意也。二十四字,於予太過,若受三十二字,將何顔拜於廟乎?甲戌有慈聖之敎,故予受之,若或張大,豈爲子道,予初則不能無動,今乃始覺,連次拜廟之時,皆有所奏,今春諸府受饌,一則詑恩,一則視後,於斯畢矣。昌壽曰,經筵官所奏,若是人君不可從之事則非矣,一國之所同也,若非至善之道,豈敢仰請耶?希敎曰,諸臣已陳,臣則別無所達也。命勉升,讀昨日御製暮年深戒,使諸臣咸聽,至吹笛之句。上曰,吹笛,實獻陵謁太上於興德門時,吹笛而行禮,至今思之,胸中若裂也,至欄檻池塘之句。上曰,倚欄而思皇兄之所御,心曲若消矣。前冬肇慶廟奉安時,予行六日晨省禮,渡江時,予乘龍舟,俯伏神輿之下而渡之矣,內局入侍事下敎,中宮殿進御淸暑六和湯,自明日停止事。出榻敎,晦曰,昨日御製,有太康之敎,群下之情,則猶爲不足也,上敎雖有婦寺之忠,臣等雖無狀,豈以不忠事君乎?宋仁宗四次受號,其時有韓琦·富弼之賢相,仁宗亦賢君而受之矣。溵曰,當爲之事,豈可停止乎?都提調金尙喆曰,御製中,果出臣等賓廳啓辭之意也,臣等若不請此,則豈云有臣子乎?上敎亦有揣度之敎,此非臣等而已,一國衆情之同然,豈有揣度之理乎?上曰,今日儒臣文義,豈近八寸乎,吾之守此亦美矣。晦曰,此雖聖上之謙德,而一國之所共願也。上曰,孫依於祖,祖依於孫,朝鮮所恃,惟沖子內殿而已,內殿氣候向差耳,明年正月初一日,將若之何?走北漢而已,九月十三日,亦必困予矣。晦曰,誕日臣等亦當請之矣。命膺曰,方物,限明秋停封事命下,而若然則冬至正朝節日方物,皆爲不封乎?依例封進事敢請。上曰,史官書年豐然後,可以封進矣,止之,可也。晦所啓,曾以節行爲始,礦銀嚴禁事,有所下敎,而齎官之行,匪久當發,此則何以爲之乎?出擧條,上曰,自今番齎咨官爲始,嚴禁,可也。又所啓,宋鍈·申大脩,以通禮時事,有嶺沿投畀之命,而一則已作故,一則有病,所坐本非大段,宜有參恕之道,故敢達。上曰,特放,可也。宋鍈·申大脩特放事。出榻前下敎,又所啓,月前慶尙右兵虞候鄭榮祚,以上番軍闕點事,有充軍之命矣,其時軍卒,上來後逃躱,故兵使本官,皆命分揀,而此則尙在充軍中,事甚斑駁,故敢達。出擧條,上曰,豈可異同,一體分揀,可也。又所啓,此咸鏡監司宋文載狀啓也,枚擧會寧府使李昌運牒呈,以爲開市大國人牛馬料耳麥,已爲盡下,依前例以茂山耳麥一千一百石移劃事,令廟堂稟處爲請矣。該邑穀物,若或不足,則取用於有裕邑,已多近例,依狀請許施之意,分付,何如?出擧條,上曰,依爲之。又所啓,此前南兵使徐有大狀啓也,以爲南關秋操,依定式擧行,而不行操左右營所屬邑鎭堡,各其官鎭門聚點事,令廟堂稟旨分付爲請矣。詰戎之邊上尤重,且今北道年事,頗有豐稔之望,竝依定式擧行之意,分付,何如?出擧條上曰,依爲之。又所啓,前府使金礈·安允文,以宣傳官,逮事先朝之人,見漏於向來下敎中,故敢達。出擧條上曰,其身尙在貴矣,特爲加資,可也。又所啓,李福徽·安鼎大·尹光禮,以吏郞時事,有邊將補外之命矣。今已多月,其中且有情理可矜之人,似當有參恕之道,竝許遞,何如?出擧條上曰,依爲之。判義禁李昌壽所啓,召試不參人權裕·申,纔已拿囚,而權裕遭其母喪於召試命下之前,不可循例勘處,故敢此仰達。出擧條上曰,二人特放,可也。江華留守成天柱所啓,長寧殿移還安時,輦輿軍服色,當用紅色衣,而自前無製置之事,臨時借用靑色軍服,巾則用黑色,俱未免苟簡,自今一依扈輦隊服色,巾與衣,皆用紅色,何如?出擧條上曰,依爲之。巾與衣,皆以紅色,自官製置,以備臨時之用,可也。傳敎曰,明日時刻單子安徐,依五月初十日例,差早開門,只入正時。溵曰,刑判今日入來,而身恙添加,明日拜禮,除之,何如?上曰,雖無一人何傷,其除之。溵曰,臺閣明當備員,政官牌招開政,何如?上曰,予之求言,過一月而終無一言,臺臣其置之,予雖衰矣,豈爲苟且,使渠輩得休,君亦休之,可也。曾聞喝導之聲,闕中肅然,今則爲輿儓之指笑也,天柱進伏。上曰,役事精固而爲之耶?對曰,日氣佳吉,役事善爲之也,向來下敎中,申飭樑上塗灰事,故今番別樣爲之也。上曰,堅搗則雖久不傷也。對曰,取楡汁眞末,和均而爲之也。上曰,呼唱興拜,其令習之也,召入訓將·御將,問兩軍門都城次知界限,章吾·志恒,各對界限之從某至某而退。上命蔡濟恭,讀垂戒錄盡一卷。上問潭曰,卿之兩親回婚禮,在何年乎?對曰,己亥年矣。上曰,其近也。傳敎曰,明日承旨當備員,同副許遞,前參議閔百奮爲承旨,牌招察任,房順房。諸臣退出。
壬辰七月二十日午時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官李基崧·南履寬,醫官方泰輿·鄭允協·慶絢·金孝儉·李養善·李以材,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後請診候,上曰,置之,可也。上曰,提調出去,更爲監煎以入,可也。尙喆曰,中宮殿進御湯劑,更爲製入乎?敢稟矣。上曰,諸醫官之意,何如?方泰輿等曰,日候不至極熱今姑停止甚好矣。上曰,依爲之。中宮殿進御湯劑,自明日停止事。榻前下敎李景祜持湯劑更爲入侍,上進御後,命次對進前,內局先退。諸臣以次退出。
壬辰七月二十日申時,上御延和門。入侍時,行都承旨李潭,左承旨任希敎,右承旨安兼濟,左副承旨尹勉升,右副承旨趙宗鉉,同副承旨閔百奮,記事官鄭元始·柳榮鎭,記事官李基崧·南履寬,以次侍立訖,上具翼善冠·袞龍袍,乘步輿出自通陽門,殿座延和門外,進龍虎營前排,拿入中官申德龍。下敎曰,曾已累次申飭之下,庶可惕念,而昨日申時,齊陵受香單子入來,而汝以年少中官,不知而渾下爲對,汝果不知耶?滿腹都是謀也,所當嚴治,而明日有事,特爲分揀,仍命拿出,命禮房承旨,讀齊陵紅箭門修改擇日。上曰,齊陵參奉,是誰之子也?潭曰,趙學天之子也。上曰,禮房郞官誰云耶?潭曰,成彦檝也。上曰,年少之人耶?潭曰,年則不少,而嶺南之人也。兼濟讀齊陵祭報府。傳敎曰,其來早晩,儒臣日斜而應謝不謝,不參次對,則其宜飭也,而府院皆闕,儒臣傍觀,此可謂綱存乎?入直儒臣,竝遞其職,在外臺臣,以此將爲充數而已乎?一竝解其職。傳敎曰,公然在京,不爲復命,已極駭然,昨日政院請牌不答,意在,則昨日雖難,無時謝恩。今日宜謝,而以請牌未下,爲一機關,凝然不動,于今紀綱,雖曰,寒心,焉敢若此?其雖申飭,飭墨未乾,左請右解,難制者,今日侍從若此,故惟在稽謝,宜謝不謝,於今紀綱,因此輩而壞了。此有甚於南胄寬,當該蹇慢臺臣,刋名侍從案,使此輩,小知海東有暮年其君焉。噫,莫知其君幾十年苦心,以淸字名字,作爲美題目,戴兩代之輔,作爲領袖,誘引世代勳戚之子,慕其名而釣名沽譽,其餘侍從,莫云革心革面,予雖未知,外面則可謂革矣。而其中一前薇垣長於隨强從,當其飛頭,公然呈辭而逡巡,且問近者侍從,不讀待漏院記乎?重瞳起坐,侍從强來,所謂今稱二字,非特予自哂,雖書史記,非今侍從腸肚者,則亦必駭笑,何以謂此,於大於小,謄傳故紙而已,予且哂焉。若非前薇垣長,不顧緊歇,日事謄傳,堂後豈不苦哉,予雖衰耄,豈可爲苟且君乎?於今寂寥,於其君去酬應,於其耳目去謄傳故紙之誦,於其堂后去盛暑出擧條之弊,可以一擧而三便矣。噫,喝導之聲雖日聞,人誰動聽,此無異每夜更鼓矣。旣若此則誠不若于今都無事,噫,革心者其復生心,革面者欲趨兩黨而然乎?其雖欺君,豈欺彼蒼乎哉?兼諭此意,以敎代邦憲者也。仍卽還內,諸臣問安而退。
上在彰義宮。停常·參經筵。
親臨望拜禮罷後,藥房·政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
任希敎,以漢城府言啓曰,依傳敎金觀柱,楊口一州,免爲庶人之意,敢啓。傳曰,知道。
備忘記,將詣舊闕,文昭殿籲此心而來,當以步輿詣,侍衛只入直,挾輦軍六十名內入直,前後廂軍六十名,禁禦兩營軍三十名式待令,訓將都領新營標下軍,禁軍一番差備,皆安徐。只備堂隨駕,而沖子此時豈隨駕,與留營·留陣皆安徐。此時何尋舊道,當由夜晝介,時刻亦安徐皆詣。
傳于趙宗鉉曰,備堂,三間石橋祗迎。
傳于安兼濟曰,內局提調·諸承旨下敎,竝安徐。
傳于趙宗鉉曰,只舊闕,承旨下敎安徐。
大駕詣彰義宮後,王世孫遣宮官問安。答曰,以文官答問安。不知使中官答問安。退去,政院問安。答曰,知道。
以承傳色口傳下敎曰,備堂·承旨·翰注外,文臣雖一人,若來舊闕近處者當用一律。
傳于安兼濟曰,時·原任大臣入侍。
又傳于曰,尹東晢同義禁亦爲許遞。
傳于尹宗鉉曰,禁衛中軍,亦爲許免。
又傳于曰,明日還宮時,副輦安徐。
又傳于曰,禁軍入去入直,明日待令,闕門待下敎下鑰。
又傳于曰,禁軍下敎置之,軍兵饋粥。
趙宗鉉,以兵曹言啓曰,依傳敎,隨駕禁軍及駕後禁軍與標下軍兵等處,設粥分饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以御營廳言啓曰,依傳敎,隨駕將校軍兵處,設粥分饋之意,敢啓。傳曰,知道。
又以禁衛營言啓曰,依傳敎,本營隨駕將校軍兵等處,設粥分饋之意,敢啓。傳曰,知道。
又以兵曹言啓曰,明日還宮事,命下矣。斥候伏兵,令御營廳擧行,而軍兵環圍刁斗等節,依例爲之事,分付該軍門,何如?傳曰,知道。
又以訓鍊都監·一二所巡廳·左右捕廳言啓曰,去夜犯夜人,無所捉,敢啓。傳曰,知道。
修撰金觀柱疏曰,伏以臣,資性迂疎,學識淺短,猥竊科第,早出名塗,蓋嘗俯仰物態,周旋人情,能不足以衒於時,巧不足以悅於衆,倥侗齟齬,百無一當,以此伎倆,寧有一毫當世之念哉?惟是聖明,不諒臣之不肖,誤加剪拂,眷紆超常,臣惟是感,結寸赤成團,一念圖報,夙夜不忘。間被嚴旨,屛伏田廬,旋叨郡寄,遠離天陛,星霜屢匝,素志蹉跎,近復還朝,昵近耿光,天顔益覺非昔時,憂漸復蒼茫,及今不言,更待何時,然念時事之可言者,固難編擧,而皆非今日之急務。臣請以其關聖躬,而安危國本之傾培者,一爲殿下痛陳之,惟殿下,矜其愚而少垂察焉。嗚呼,臣竊惟今之時勢,千景萬象,無非痛哭之不足者也。君綱陵夷,主位孤危,人心陷溺,世道乖亂,淑慝無分,是非不明,日浸月漬,風氣大變,朝廷之上,循默成習,公議不行。以至近日城社之間,狐鼠窟據,竊弄成權,濁亂邦內,不惟其弊,上鉗下殃,民病國亡,罪有浮於杞檜,抑示其悖逆凌犯,無君不道之惡倍甚於莽冀,顧其向來負犯,實殿下之所洞燭,搢紳之所已知,言之痛心,今何復提,而七八年來,又造爲追崇入廟之論,顯言公唱,波動一世,人心驚惑,中外落膽。嗚呼,果如其言,則天下萬世,其將置殿下於何地乎,以殿下之篤於人倫,而止慈之德,達權之度,實百王之所不及,一國之所欽仰,而彼獨何心。乃敢包藏凶圖,變亂大義,以爲日後飜覆之計,念焉及此,誠不覺骨靑而心寒者也。以此致討,亦可謂寸斬難赦,萬剮猶輕,而此猶不足,以盡其罪而正其名也。嗚呼,丙戌之事,尙忍言哉?伊時聖候違豫,浹月沈綿,扶元之道,莫如蔘劑,而藥院所儲,類皆糊鬚貼絲,全無眞氣,一經刀剉,輒如灰飛。平日例進,尙難責效,況當久患,何望奏功,其時國舅,躬臨保護,日夕煼瘁,力言于彼曰,聖候若是沈篤,糊蔘決無以得力,宜純用羅蔘,不可遲緩。彼答曰,難繼不可用也。國舅噓唏曰,大監若有妻子之病,萬分危重,當用蔘劑,則其可以家力難繼而不救乎?況以堂堂千乘之國,望八君父,患候沈淹,救護之道,專在羅蔘,而顧乃豫憂其難繼,而不敢用耶?彼乃勃然作色曰,大監以戚里,胡乃干豫藥院事耶?國舅泣而答曰,使我而干豫國政則誠罪也,目今聖候若此,藥院湯劑,顧不可以與論耶?自此以後,逐日爭持,終不肯聽。如是之際,聖候浸劇,元氣益下,中外遑遑,罔知攸措,國舅不勝憂憤。遂言于彼曰,聖候至於此境,而大監終不許用蔘,過此以往,大監不能辭其責矣。聲色俱厲,涕淚交逬,於是彼乃俛首良久,黽勉而許之。國舅又私求童蔘一根,納于藥院,煎而進之,何幸一夜之間,陽氣克回,翌日之朝,乃瘳有慶,豁然如披雲霧而覩靑天,是必上帝降監陰嫉凶圖,潛回造化,以延聖壽於億萬年無窮,得以發其惡而正其罪,以洩一國神人之憤也,天理昭昭,焉可誣也?當此之時,大小奔波,朝象一變,可驚可愕之事,不一而足,而事係忌諱,臣不忍言。嗚呼,以殿下之聖德,仁恩浹于人肥者,已四十年有餘矣。未知何負於臣隣,而世道人情,若是之泮渙耶。聖候旣復之後,脚患久苦,房闥之間,運步甚艱,國舅以老人下部,藥力難敷,非借酒氣,無以下行。而又慮禁令未解,聖意靳許,遂言于彼,使之勸進,而終無肯意。旋聞前參議臣洪晟老父,以松茶見效,仍爲陳白,殿下命晟入侍,詳問其事委,而果未有發落,彼自筵中,退坐閤外。厲聲大言曰,主上不飮酒,尙患激惱頻作,臣隣澟澟度日,今用松茶,吾輩將何以支堪乎?聞者駭懼,莫不失色。其後入侍,國舅扯其腋而脅之使奏,彼乃不得已勸進松茶,則殿下言下卽諾而遂進之。自是脚氣頓勝,日新一日,而步屧遂至如常,其時殿下,至有未安之敎,而朝廷無一人討其罪,吁可寒心。嗚呼,向來一隊之人,以李光佐之不設藥院,合辭致討,爭持不已者,凡幾年矣。以彼凶凶,阻搪蔘劑,操切松茶,比之於光佐之不設藥廳,則其負犯之輕重緩急,又何如也?此不待智者而後可辨也,惟此二事,於渠負犯之中,尤是天地之所不容,鬼神之所陰誅一國之所顯戮者,而天綱太恢,王討未加,故彼乃謂國無人。不思自戢,凶肚逆腸,去而愈肆,近聞恐喝春宮,搖動國本之說,始出於戚屬之家,搢紳之間吐舌相顧,癙憂竊歎,屋話播傳,巷議喧藉。噫,天下萬古,豈有如許怪鬼罔狀底凶逆耶?彼其平日視我邸下,殆如渠家之小兒孫,謂可以翫弄掌上,隨意飜覆,故咫尺前席,敢發凶言,無所顧忌,是豈臣分之所敢出,人理之所忍爲者哉?夫人臣負犯,至於此極,而殿下漠然不聞,故使渠假息,得逭王章,是固有可說也。苟旣聞之矣,而猶復俾養蛇蝎,久稽天討,則祖宗三更將焉用,而天下後世,其將謂殿下何如主也。臣竊見此人,席勢旣久,威權已固,旣敗之後,屢躓屢起,如百足之蟲,至死不僵。使殿下之前後處分,不能出於一轍,而未免臣民之疑議,臣實爲之痛惋也。伏願聖明,猛省於此,惟新乃心,毋至誤國事焉。嗚呼,殿下之用此人,殆三十年于玆矣,畀以柱石之任,躋之輔相之位,眷遇之隆,古今無比者,以其有德也。則臣見其狠愎貪驕,以爲德也,以其有才也。則臣見其便佞捷給,閃弄巧黠,以爲才也,以爲東邸之外祖也。則臣其向來處變,而有以知其承家勿用之人也,而殿下終始信任。假以權柄,養其奸而長其傲,以爲在廷之臣,忠國愛君,無踰於此人,一有憤其奸狀,抗章請討,則輒深惡而痛懲之。以成萬口一辭之公議,蓋自朴致隆之忠而瘐死絶海,尹在謙之直而廢錮終身,一時之嗜利鄙夫,風靡影從,爭相趨附,譽道切德,薰灸勢焰。所謂古家名族,學士大夫,亦復一例右袒,助其風聲,於是漢軍四面楚人居多,而八公草木,盡化爲晉兵矣。向非草野韋布,奮涅臂之忠,抗持斧之籲,以決九閽之雲霧,則其孰能障洪流之狂奔,扶大廈於將傾耶?獨恨其言出疎遠,見聞未廣,只議其竊鉤之小,未及夫殺越人之大也。當此之時,殿下痛群下之不言,嚴敎備至,雷霆累加,而猶皆抵死緘口,末乃萬不得已然後,草發啓。以塞聖意,而不敢以極律致討,於是殿下,不待臺請,而直下處分。噫,紀綱如此,何以爲國?自是以後,殿下深悟太阿之倒柄,而滿朝群臣,背君而附賊者,則彼乃自嗾臺地,使之數度連啓,以陰解聖疑,又以人之議已者,謂不利於東宮,遂倡爲俾護之說,播動一世,使人不敢開口。嗚呼,爲人臣子,罪關宗社,貸律終身,隔死如紙,而乃能頤指言官,威脅公議者,求之古今,豈復有其人哉?以臣觀之,今之攻彼凶,如鷹鸇之逐鳥雀者,乃眞所以保護之至者也,豈必如渠之恐喝搖動,無所不至然後,方得謂之保護也耶?可謂直不成說話,直不滿一笑矣。嗚呼,今之世界,何爲而至於斯耶?殿下以倦勤之年,深居九重之中,一榻之外,無非賊邊之人。其勢之危澟,不啻如獨坐深山,放虎自衛,禍亂將至,孰從而聞之?危亡將迫,孰從而知之?大臣惟以保位爲心,臺諫惟以免罪爲事,雖使宗社,有復隍之勢,强臣有跋扈之事,不肯披誠奮義,痛陳無隱,若其事關機密,語涉忌諱,則雖宣泄狼藉,閭巷之間,無不騰傳者,輒揮手結舌,陰相戒告者,使我殿下,如墮深井,茫然不知其有何事也。其或草茅之言,不識時義,徒激忠憤者,則殿下又以其數字句語之妄發,而掩其全篇大旨之血忠,竟至於身首異處而後已。顧其實犯於惡逆者,則乃反快脫罪名,復入修門,寵接頻繁,無異平日,夫妄發者,無心之謂也,實犯者,眞有之謂也。無心句語之發者,獨被極刑,眞有悖逆之罪者,反得全釋,天下古今,寧有此理?嗚呼,以殿下之英明,爲彼一逆䝂之所瞞弄者亦幾矣。今其罪狀稍著,庶乎可以回悟,而貸律之敎纔下,特宥之命旋降,溫綸絡續,慰諭勤摯,遂使戴頭之鬼,偃息城闉,屢登筵席,頑弟出入於藥院,悖子勿礙於要顯,是其頭勢,必使賊氣復張,宗國淪喪而後已。臣竊不敢知殿下之所以處此者,有何甚不得已之事,而爲此養寇召禍之擧,不念艱大付畀之重耶,是豈一國臣民之所以期望於殿下者哉?嗚呼,顧今宗祀之所倚賴,臣民之所仰戴者,惟我殿下與東宮耳。彼以幺麽小醜,陰懷異圖,乃敢謀危我聖躬,搖動我國本,恣行凶悖,罔有紀極,則爲今日臣子者,所當沫血飮泣,請討之不暇,而擧世若狂,漫不知有此義,是則春秋之書,直可投之水火而不復讀矣。若便臣怵畏凶焰,計較死生,終無一言,以扶植此義,則是所謂予不順天,厥罪惟均者也。玆以不揆輕弱,觸冒禍機,敢將寸管,用代鈇鉞,句句腔血,字字忠憤。伏乞聖明,鑑此危苦之衷,洞彼奸凶之狀,亟揮斷,夬正王法,以謝神人,以安宗社,不勝幸甚。批答在筵說中
工曹參判金龜柱疏曰,伏以臣,苦塊餘喘,忍而不死,晉秩卿月,厠跡周行,移孝之報,倍激寸衷,然出入殿陛,陳跡不改於往昔,昵近耿光,慰諭每及於先故,觸境傷感,五內如割,況今時憂溢目,國勢澟綴。臣每於入侍,仰瞻天顔,黃髮垂垂,恭勞儉苦,憂勤過甚,而朝無親臣,孤立九重,如臣譾劣,徒蒙厚恩,跡拘勢礙,無力可效。伈伈而入,脈脈而退,憂憤之極,忉怛成病,神情內鑠,萬念都灰,外除以後,自同病廢,問候之外,跬步不出門,已六朔于玆矣。中夜未寐,繞壁徊徨,有時嗚咽,涕淚盈襟,先靈有知,想應愀然於冥冥之中矣,不料昨者。臣之再從弟修撰臣觀柱,自鄕上來,送示言事副本,臣蹶然驚起,一遍披讀,則無論其言之得失。一篇指要,多提先臣志事,以爲說,而乃臣之所嘗隱痛於心,而未敢發者也。噫,爲人子而顧瞻時義,一味含忍,使其先人爲國之誠,闇昧不章於世,而乃使他人先之,是則不但不忠於殿下,又重以不孝於其親,不忠不孝,何以爲人?罪大三千,生不如死,惟前日之不言,仁者猶有恕也。今日又默默焉,則是禽犢而已,臣有何顔,可以對聖明於前席見亡父於地下耶?玆不避形跡之嫌,而沫血飮泣,爲殿下痛陳之,惟聖明垂憐而恕察焉。向在丙戌之春,聖體違豫,自正月之初,始有痰結之候,過二月之晦,又添昏眩之症,水刺全却,湯劑無效,以故,元氣日減,漸至斯綴,當此之時,救護之方,專責蔘劑之好否,此不待醫者之言,而可知其必然也。當日臣子之所以盡心於君父者,捨此而更何爲哉?伊時先臣,經月直宿,晨夕煼瘁,親詣藥院,見其御藥所用之蔘,則類皆糊鬚附尾,打扮成片,一經刀剉,輒如灰飛,雖閭巷卑賤,稍有家貲者,必不肯入口,則其無一分眞氣,而不堪爲御藥之用可知也。先臣心甚駭之,問于醫官輩,則皆以爲近來京供之蔘,例皆如此,常時湯劑,皆以此用之。蓋聞年前,洪相鳳漢,奏除外方進供之蔘,換作京貢,貢人輩,鳩獻尾蔘之如絲者,捏合塗附,名之曰蔘,而以進於內局,或欲點退,則鳳漢大聲詬喝曰,是殺我也。是故,上自提擧,下至醫官,心知其非,而口不敢言也。於是先臣,言于都提擧臣金致仁曰,聖上平日,久服蔘劑,當此患候彌篤之時,苟不另擇好品,而只以此糊附者進用,則元氣決無扶接,何不純用羅蔘,以收速效耶?致仁曰,吾意正亦如此,但首揆不肯方此渴悶,大監言重,須力言于彼,期於進用,可也。先臣遂以其告致仁者,告于鳳漢,鳳漢沈吟漫應曰,此難繼之道,不可用也。先臣曰,是何言也?大監若有妻子之病,當用蔘劑,則其可以難繼而不救乎?抑將賣家賣土,而必期於繼用乎?況以一國之大,奉一人之尊,而顧乃豫憂其難繼而不之用耶?今聖候沈篤,非羅蔘,無以爲力,一邊取用院儲,一邊卜定各道,抑何不可,亦何持難之有哉?鳳漢勃然作色曰,大監以戚里,胡乃干豫藥院事耶?先臣噓唏而答曰,使我干豫朝廷則誠罪也,目今聖候如此,藥院湯劑,顧不可以與論耶?自此以後,逐日爭持,殆若數旬而不相入,於是計無所出,或於提擧,從容勸諭,或令醫官,合辭贊成,而鳳漢終不回聽。如是之際,聖候漸劇,元氣日下,中外遑遑,罔知攸措,先臣嘗自筵退,坐於差備門外,促臣入見。執手嗚咽曰,羅蔘不得用,而聖候如此,爲之奈何?吾將不計禍福,以死爭之也。仍鳳漢之來訪直所,正色言曰,聖候至於此境,而羅蔘終不見用,過此以往,大監不得辭其責矣,任意爲之,可也,辭氣俱厲,涕淚交逬。彼乃俛首良久曰,大監之言亦然矣。遂黽勉許用,而先臣又私求童蔘一斤,納于內局煎而進之,卽三月十九日之夕也。何幸元陽克回,於一夜乃瘳告慶,則翌朝痰眩諸候,豁然盡祛,是日父子相對,舞·蹈歡欣。先臣又慨然謂臣曰,是固洋洋列朝,默佑宗社,保隲聖躬,而抑亦皇皇上帝,降燭凶肚,潛回造化耳,早晩彼之罪惡,自莫逃於淵鑑之下,則於是名可正矣,憤可泄矣。天道孔昭,有不可誣,汝其識之,其言在耳歷歷,如昨日事矣。其日夕,鳳漢與諸相入侍,手按御脈,知無變動,卽地起出,少無憂慮之色,顯有自得之意,此乃入侍注書之所目擊,而此外是可忍,孰不忍之事,非止一二,國言藉藉,至今未已,而事係傳聞,臣不欲索言。嗚呼,殿下何負於鳳漢,而鳳漢之無將無嚴,一至此哉?聖候沈綿之中,脚氣不調,運用甚艱,房闥之間,不能運步,先臣以老人大病之餘,元氣未復,下部痺弱,非借酒氣。藥力無以下敷,而其時禁令尙禁,聖意或者靳許,故遂言子鳳漢,使之勸進而終無肯意。旋聞前參議臣洪晟之老父,久苦脚患,以松茶見效,遂邀而問之,仍爲陳白,殿下命晟入侍,詳細下問,而終未有發落。鳳漢時入筵中,無一言勸進,退坐閤外,厲聲大言曰,主上不飮酒,尙患激惱頗作,臣隣澟澟度日,今進松茶,吾輩將何以支堪乎?聞者莫不失色,其後先臣,與鳳漢同入問候訖。先臣故以手扯其脈曰,可奏其言,如是者屢,漫若不聞。先臣遂大聲曰,胡不奏松茶事乎?彼乃不得已漫辭勸進,則殿下卽許之,自是脚氣頓勝,旬日間步屧,幾至如常,其時光景,殿下亦或記有之矣。惟此二事,乃鳳漢負犯之最大,而羅蔘事,則殿下漠然不聞,松茶事,則殿下雖略燭其槪,而猶未得其詳耳。先臣在世時,未嘗以此事發諸口,惟於燕私之際,對子弟言,輒撫胸流涕,掩抑不自勝。其後鳳漢,遭其繼母喪,先臣往唁之,鳳漢乃出視其拇指,誇其所用之蔘,如許其大者,凡幾許斤。先臣歸而歎曰,渠之繼母,是何物老嫗,而乃能服千乘之君所不能服,而渠之家力,是何等巨富,而乃能繼國力之所不能繼耶?天下萬古,寧有如許世界耶?吾則精神已瘁,無復久斯世也。噫,我四百年宗社,必覆於此人之手矣。臣記存此言,尙今不忘,至於今日,漸覺其燭龜卜而無少差也。蓋此數款,乃先臣志事之所在,而緣臣不肖,泯沒無聞,心常痛焉,今因事會之發,得以一陳於殿下之前,自今以後,雖卽地滅死,庶無餘憾矣。噫,先志旣明,私義粗伸,則宜無餘言,可以及他,而若其所謂搖動國本之說,是係宗社之存亡,儲君之安危,則臣又安得不一言以明之哉?嗚呼,壬午之事,卽聖上爲宗社大處分,而斷自宸衷,赫如日星,凡在臣隣,孰不欽仰,而若鳳漢之所以奉承者,何嘗如古大臣臨難之節哉?直不過怵畏死生,乘時彌縫耳,其後時月稍久,凶計層生,色藏禍心,反覆顚倒,始乃創出。追崇入廟之議,顯言公唱,波動一世,人心驚惑,中外落膽,識者之癙憂竊歎,蓋已久矣。惟我春宮邸下,姿質英特,學識明透,伏想於此,有以知其所處,而鳳漢敢以小人之腹,妄度貳聖之心,自語吾見可行,吾志可成,年前私覿於東宮也。乃發日後飜案之論,敢售面前脅持之謀,春宮邸下,深察其奸,不動聲色,沈默不言,顯示嚴斥之意,鳳漢不勝恚憤。遂出不道之說曰,邸下若不聽吾言,則當如是如是云,如是者,卽搖動國本之說也,渠雖忍能言之,臣何敢謄諸筆舌也。噫嘻痛矣,從古亂臣何限,凶賊何限,而咫尺前席,敢發不道之說者,求之古今,豈復有其人哉?顧此一言,係是中語,宜若秘諱不傳,而出自戚里之家,播諸搢紳之悶,聞者吐舌相顧色沮,臣亦椒房近屬,有耳得聞,心顫骨靑,不能自已。至今不爲殿下一言者,蓋緣有所掣礙,而若論其罪,臣亦無以自贖也。嗚呼,殿下者,宗社之主也,春宮者,貳儲之君也,前後絲綸,每有一隅靑丘,祖依孫孫依祖之敎,苟有人心,孰不感泣,而彼鳳漢者,在殿下爲元輔也,春宮爲外戚也。抑獨何心,仇讎我殿下,抑過蔘茶之進用,危逼我春宮,動搖宗國之根本乎?爲人臣者,有此負犯,則宜不得一日容息於覆載之間,而至今戴頭無恙,偃伏城闉者,天道茫茫,莫之究也。惟其十年秉軸,勢成威立,操縱舒慘,惟在其手,與奪生死,一任其意,一時之卿士大夫,風靡影從,奴顔婢膝,稍欲自好者,又皆重足慄股,惟恐獲罪,似此氣像,蓋非一朝一夕之故也。顧今灰死世界,豈有一分陽氣,而但所同者人心,不泯者公議,雖以薰天之勢,猶有防川之憂,則俄頃之間,又造爲保護東宮之說,以眩惑人心,以脅制公議,其言曰,我東宮之外祖也,苟有害我之心者,是不利於東宮也。噫,是何言也?東宮邸下,處宗社之主鬯之位,係億兆延頸之望,凡有秉彝,莫不愛戴,則是豈一鳳漢之所得以私之哉?苟如鳳漢之言,則是誅王莽者,不忠於成哀,而討梁冀者,不利於沖質也,以是爲言,其可以服衆人之心,而鉗一辭之口乎?夫必知其言不順事不成而猶爲之者,是無他耳。渠旣已不道之說,敢發於离筵,屋話播傳,巷議沸騰,惟恐此事一發,大辟難逭,故遂出萬不近理之言,以爲先發制人之計,若使知其大者聞之,則不啻如見其肺肝,而適露其奰慝之態,誠不滿一哂也。近日以來,聖上深軫世道之憂,痛戒偏黨之習,處分之際,略示好惡,則渠乃鰍舞雀躍曰,乘此機會,可以網打矣。彼庸庸碌碌中無所主者,隨其指揮,聽其頤使,鳳漢之所嘗不悅者,目之爲黨人,架虛鑿空,指無爲有。上以眩惑天聽,下以嚇動一世,東西闔捭,左右閃弄,如鬼如蜮,莫測端倪,似此不已,則殿下之喬木世臣,古家名族,將無一人倖免者,未知殿下,誰與爲國,言念及此,不覺澟然以寒心也。嗚呼,臣家與鳳漢,本無恩怨,而論其地處,則略相同也。彼若爲國邊之人,則惟當同休共戚,式好無猶,夫豈有一毫相失之意哉?第自某年以前,視其所以,觀其所由,則專是背公循私,惟事貪權樂勢,先臣內雖不平,外示覊靡,及至丙戌以後,又未嘗疾首痛惡,而惟一向假錯,不露幾微者,豈獨爲一鳳漢哉?誠以事機未著,嫌隙旣生,則非但臣家立就湛滅,抑恐聖躬未保安危,以故十年前席,欲吐未吐,徒抱耿耿,齎恨而沒,臣之隱痛,實在於此,然猶忍憤含冤,以有待焉。昨年之秋,處分遽下,絲綸嚴正,特施庶人之律,忽一日,鳳漢之弟龍漢,來見臣,語及當日處分。乃敢變難聖敎,顚倒事實,隱然歸聖躬於䵝昧莫測之域,處其兄於光明純粹之地,臣始則愕然,終以憤惋,誦傳其時傳敎,字字分析,句句明辨,鳳漢終不以爲然。臣嚴謝切責而退之,其後聞鳳漢此說,播行於世,日新月盛,而又聞鳳漢,自言其時所爲,茫然未記。噫,是以王言,爲做出虛無,以誣其身也,臣初聞其說,未之深信,居數日。駿漢又來言曰,我兄雖無是事,而聖敎旣謂之有,則亦復奈何?然則其意所在,的然可知,而傳聞之說,果不虛矣。臣不勝痛惋,於是因鳳漢之再訪,據理責之曰,君家所爲旣如此,則吾輩不可苟合,而休戚之誼,不得復保,日征月邁,烏可已乎?遂引義告絶。噫,臣之所知者,惟聖躬也,所執者惟義理也,彼鳳漢者,乃欲漫漶義理,誣捏聖躬,至於此極,而臣若依違顧瞻,畏其權勢,徒保平日戚家之誼,則是上負殿下,下負先臣也。皇天神明,質之在上,臣豈忍爲此哉?自是厥後,彼之怨憾,日以益深,毒鋒猛鏑,節次層加,傳來之言,不勝駭怕,聞者莫不爲臣危之。臣亦杜門斂跡,永絶世念,而獨想夫宗社日就危亡,而殿下漠未省悟,凶賊益肆猖狂,而朝臣無一敢言,慨憤痛迫,銷鑠不得,玆敢略擧梗槪,昧死言之,百口之禍,臣不暇恤。伏乞天地父母,察臣危忠,深留聖意,仍治臣妄言之罪,以爲戚里不謹者之戒焉。批答在筵說中
壬辰七月二十一日寅時,上御崇政殿月臺。望拜禮入侍時,領府事金陽澤,判府事韓翼謩·金尙喆·李昌誼,左議政申晦,右議政李溵,左參贊趙雲逵,工曹判書韓光會,吏曹判書元仁孫,兵曹判書朴相德,判尹李翼元,戶曹判書李思觀,行都承旨李潭,左承旨任希敎,右承旨安兼濟,左副承旨尹勉升,右副承旨趙宗鉉,同副承旨閔百奮,校理李得臣,記事官鄭元始·柳榮鎭,記事官李基崧·南履寬,以次侍立。上具翼善冠·黑圓袍,乘步輿出自通陽門,由麗春門詣崇政殿,行望拜禮,左承旨奉香,同副承旨奉爐,上焚香後,就位行四拜禮訖。月臺東邊西向而坐,召見皇朝人子孫,問其官職姓名,至鄭益柱之子,誦其四祖。傳敎曰,故知事鄭益柱子今見,令該曹與軍門,相當窠卽爲懸註調用,若有窠,今日內卽爲調用,又進我國忠臣子孫,問其職姓名之際,臺下有人高聲大呼曰,承旨捧章以納也。上驚曰,是誰也?承旨曰,修撰金觀柱也。上曰,聞其聲頗慷慨,可貴矣,必有今日襯着之語也。使渠持入,觀柱奉疏進伏以奏曰,臣逖違天陛,恒常耿耿,每欲一陳者久矣,事係宗社之危亡,不得不敢此陳章,一身之禍福,未暇顧也。上命承旨讀疏,上曰,汝自鄕而來耶?對曰,自龍岡而來,卽往見病父而來也。仍泣曰,不以人微言賤而垂察,則雖被鈇鉞之誅,無後恨也。上曰,汝之不顧禍福,見汝疏知之,而目下亦有亡國之事,何不爲之,而只及於此乎?對曰,金致仁事,與此事不相干涉,故不爲竝及也。上曰,蔘事可謂第二件事,其他之說,是何事也?對曰,此說傳播外間已久,殿下深居九重,何以知之乎?上命諸大臣諸重臣進前,下敎曰,此何事?觀柱曰,大臣須勿循私以奏而直達也。上曰,羅蔘不用,汝何以知之乎?對曰,臣是國舅之至親,國舅退朝涕泣,以言子姪,故臣果得聞矣,殿下若欲知之,則自有可知之道也。金致仁亦爲其時都提調,問之則可以知之也。上謂諸大臣曰,此則造物也,大臣·重臣及承旨·儒臣,皆見疏也,卿等亦知此事乎?諸大臣一時仰對曰,臣等皆未聞知也,驚惶之至,不知所以仰達,且非臣等之所可言者,比朴致隆疏,則此疏尤大矣。觀柱曰,大監輩,以提調出入藥房,必知之也。諸大臣曰,係關非常,非群下容喙之事,天鑑孔昭,自上處分也。諸重臣曰,果如此疏,則無可言也,臣等不知所對也。諸承旨曰,臚列罪狀如此,無仰對之言也。閔百奮曰,小臣釋褐纔三年,何以知朝廷之事乎?上曰,此非傾軋,異於朴致隆之疏也。李得臣所對,亦與諸臣無異。上曰,果然則慷慨則有之矣。朴相德曰,丙戌年臣爲內局提調時,金致仁爲都提調,其時蔘乏,申飭北道,數日後羅蔘入來,故用之也。金尙喆曰,問于首醫,則可以知之也。上招問,方泰輿對曰,近來羅蔘不足,其時爲純用羅蔘之議,而羅蔘難繼,故不得已湯藥,則或不能純用也。上曰,何不竝論其時都提調耶?對曰,致仁之意,欲用純蔘,而鳳漢不從也。上曰,汝爲國事,雖不顧五寸叔,而投鼠者,豈不忌器耶,太猥濫也。溵曰,朴致隆·尹在謙,皆爲論斥,而未至若此之甚也。上謂觀柱曰,金致仁事,汝以爲是乎?對曰,爲淸爲名,植黨之人,何臣子豈云是哉?上曰,汝學具庠者乎,隨具庠者耶?對曰,以釣名沽譽,渠旣仰達,則此實逃名投黨者也,何學何隨之有?上曰,言則然矣。上曰,予平日之戒,心之輕動,今日果動心也,豈不巧乎?尹在謙呈疏之日,風氣乖常,予固慮之,尹疏果入矣,觀柱面斥大臣非矣。傳敎曰,噫,昔貫珠者亦進言,憫旱求言之下,寥寥復膳,心竊慨然,今日殿前,聞呼承宣請捧章聲,予之一心,深戒輕動,凡於事,每以此操心。今於此,若無關係呼吸者,則豈有是慮?亦無乃與今日事相符者耶?雖聞其聲,莫知其甲其乙。心動而以此見予心,其猶御製畢呼寫後,令承旨讀奏,此非比于前者,關係甚重,而究其本,此非新語,皆由於恒日疑阻而然,雖然,擧世媕娿之時,不計一身,其能挺身,其心雖嘉,所引事卽此人,今不言者,本事外,有關事體者,旣不關於今曉,則呈於政院,有何其曉,而忙忙如此,動其君心事體萬萬不然。朴致隆·尹在謙事雖無嚴,今不可說,而以處分則正當爲題,則儀之帳前所對,與鍮無間,罔測無倫,正法則何敢提此而付諸章乎?此萬萬寒心,奈何以有懷無隱而容恕,且此亦爲戚臣戒三緘之意,金觀柱先遞,差楊口縣免爲庶人。晦曰,此非可罪者,儀之·鍮輩,旣服正刑,提起非矣,而何必罪之也。上曰,吾將詣舊邸矣,豈入於左相麾下乎,左相非矣。晦承嚴敎出去,待命於金吾門外,政院使令,以工曹參判金龜柱呈疏呼望。上命承旨百奮讀疏,至半餘。上曰,龜柱亦非矣。年少之致也,前守禦使金漢耆難矣,今番奉朝賀之請亦賢矣。溵曰,今日此事,誠非小事,此後必須留心,俾合兩家之事好矣。上曰,吾今衰憊矣,所恃者內殿及沖子而已,深居闕中,內殿及賢嬪,何以知之乎?諸大臣曰,益加鎭壓也。上曰,此予過矣,率來觀柱,謂之奈何?昌誼曰,敢請鎭定聖心,而進御湯劑也。陽澤曰,龜柱之疏,條理則明矣。上曰,今日行禮,而終條理有此光景矣。翼謩曰,今日聖心,不其然乎,須念聖心之鎭定也。上曰,守禦使則賢也。溵曰,前者上疏請休,可謂急流勇退,而爲朝廷甚惜也。傳敎曰,戚臣處義,豈比他人,而今聞金龜柱章,雖由於金觀柱之開端,此何氣像,此何景像?今於暮年,予不能定末梢之弊,可勝言哉,況彼旣不言乎,此則我何先擧其先,其何葛藤耶?此正若古人所云耳,可聞口不可言者也,而皆由於年少不檢束而然也。且百人雖爭,此不可若此者,此章卽給,金龜柱特解見任,勿復檢擬於要職,以示予爲戚臣自勉之意,觀此觀柱之章,卽階梯也,莫云治冷水,雖冷水,調蜜則甘,江水亦有益此矣。異於一則二,二則一,金觀柱章亦給,以示予不以此二章,爲機關之意。上還內,諸臣問安而退。
壬辰七月二十一日午時,上詣文昭殿。動駕入侍時,行都承旨李潭,左承旨任希敎,右承旨安兼濟,左副承旨尹勉升,右副承旨趙宗鉉,同副承旨閔百奮,記事官鄭元始·柳榮鎭,記事官李正薰·南履寬,以次侍立。上具翼善冠·黑圓袍,乘步輿出通陽門外,太僕正記過,欲書傳敎之際,左副承旨尹勉升遞差,出延和門外住輿,拿入太僕正李台鼎事下敎,未及拿入之前。復下敎曰,待令於舊闕,大駕入舊闕,以前排雜亂事,駕前騎郞記過事下敎。左右通禮,特施刋版之典事下敎。至文昭殿舊基,命中官,開碑閣行四拜。仍俯伏口奏曰,小臣無狀,不能御下,金致仁以兩世元輔,植三黨,貪權樂勢,具庠以幾世勳臣之孫,趨附黨人,釣名沽譽,今日不先不後,戚臣跳梁,作此怪駭,宗國必至於亡矣。仍免冠俯伏,此時入侍者,只承史內局三提調而已,都提以下諸承旨,竝施刋版之典,皆退出,入侍者只翰注矣。下敎以五衛將李廷虎爲假承旨,卽爲入侍,此時雨勢漸霔,不御雨傘,龍袍盡濕,在外時原任大臣,蒼黃排闥而入。皆免冠頓首曰,殿下一身,宗社億兆之所托,目今萬事,莫如保護聖躬,何不顧念,而爲此過擧乎?群下雖有不足之事,固當處分,似不必如是也,亟許回鑾也。判府事韓翼謩進伏,懇請還宮,且顧謂中官,卽進雨傘,而中官不應。翼謩奏曰,玉體遍濕,中官輩終不張傘,渠輩設使被罪,當此驟雨暴下之時,不進雨傘乎?上曰,此聞將軍令也。傳敎曰,自古人君豈有八十人乎?亦豈有閉閤之君,而雖然,近五十年苦心,僅有此日,兩代爲元輔者,背君背先,植三黨,曰淸,曰名,曰時體,植三黨爲領袖,戚臣之孫,背君背先,釣名沽譽,甘心投黨,以至於今日,追慕望拜時,呼承宣投章之擧,此萬古所無,若非關係呼吸者,則焉敢若此?一斤羅蔘,其氣甚好之說,其飮松節,其於快勝之說,此則一哂,何足道也。而其於追崇等說,恐喝等說,關係不輕,不問溫室樹,豈特古人之言,問猶若此,況身爲戚臣,敢傳于此乎?雖然,此則關係甚重,故欲問沖子而强入,入來以思,設有是事,白首暮年,此非聞於沖子者,不問而臥,本事都不論,月臺旣諭。噫,此關係宗國之一機會,予已耄,只有坤殿與沖子,若此不已,宗國將稅駕於何地,雖不問心不耐,詣舊闕拜故殿基,仰籲微忱,免冠俯伏。嗚呼,今日大小臣僚,咸聽此諭,兩脚如麻,玉體盡濕,挾侍中官,以袖蔽覆,而上霔下流,御袍無一乾淨處矣。移時後始回鑾,歷入彰義宮,諸臣問安而退。
壬辰七月二十一日申時,上御彰義宮。下敎俄者刋版之敎勿施,大臣·承旨入侍時,領府事金陽澤,判府事韓翼謩,判府事李昌誼,右議政李溵,同副承旨閔百奮,記事官柳榮鎭,記事官李正薰·南履寬,以次進伏訖。上曰,予所恃者,惟內殿沖子而已,今日此擧,又出於戚臣,若有人道,仰體內殿之心,則決不如是,前守禦使則賢矣,必不爲此也。予於祈雨祭,累次冒雨,而未有如今番之盡濕,使渠有人心,則豈能便乎?具庠亦有一毫臣子之心,固當溺海而死也。今日臣僚,予將誰倚?予於舊闕,冒雨免冠,而的知門外,無一漢免冠來待者也。予倚於何,將倚魍魎乎,將倚夜叉乎?陽澤等曰,終日冒雨,尙未進湯劑,玉體不瑕有傷,願進湯劑也。內局追後入侍。都提調金尙喆,提調李景祜,副提調李潭等,持湯劑入侍。尙喆問曰,冒雨勞動,聖體,若何?上曰,一樣矣。尙喆進湯劑,上親受覆地。命書傳敎曰,今日朝鮮,有國乎,有君乎?面稱其慶,實則苦君,一器一茶,今招兩怪,雖臥堂酬應,其猶苦也。況今曉何日,予心何心,旣關係呼吸,且尙坐月臺,呼承宣而投章,縱恣莫甚,抑何臣分,其後敢脅大臣,其章旣云恐喝,予則曰,此君前恐喝大臣也。分義掃紀綱墜,莫若今曉,昔漢文猶有太后,能制薄昭,況今乎?噫,明將八旬,臣亦稱五十年,乃敢若此,來臥於此。靜思大覺,頃年見其機,問答有三層說,此無他,見其匕利進盃,恚心亘中,不先不後,作此怪擧,來臥靜思,廓然其覺者,是何人是何人?若惟來年,其君八十,舟樑十五年,何忍爲此,何心爲此?因此其君,沾雨來此,自內爲予用心,此豈臣分,此豈人道?金觀柱業爲庶人,今無可論,金龜柱囑觀柱而先投章,繼其章而猶跳踉,只解見任,亦依漢文永刊仕版。噫,以予臣道言之,戚臣跳踉,于今初見,焉可無飭?以此觀之,予將恃誰?禮曹參判,其欲解職,亦仰體昔意,守禦使京兆亞尹,一體許解。嗚呼,慶恩國舅家,今猶欽歎,何不學此?使我暮年至此,金器大·尹東晢,何關於今,而若是下敎者,體昔年之聖德,而金時默於今爲恒人其難,而此亦戚臣,摠戎使之任,亦爲特遞,以示予嚴堤防於戚臣之意。上曰,予欲問於沖子,而入臥靜思,不忍問於沖子,來詣舊闕,以伸微忱,今則停樂於此,明日當輦輿鼓吹,依例還宮矣。明日還宮時,輦輿鼓吹,依例待令事。榻前下敎諸臣退出。
上在彰義宮。洪旰,以都摠府郞廳·兵曹郞廳言啓曰,闕內各處入直軍兵,夜巡檢之意,敢啓。傳曰,知道。
上在慶熙宮。停常參·經筵。
下直,穩城府使金煊,利城縣監李漸運,江東縣監朴相岳,永同縣監金履素,高嶺僉使趙國鎭,豐山萬戶趙鎭逵,滿浦僉使具以謙,安興僉使金漢燁。
彰義宮經宿翌日,王世孫遣宮官問安。答曰,文臣問安不知,以中官答之,退去。
政院·玉堂·藥房·朝廷二品以上口傳問安。答曰,知道。
任希敎啓曰,行都承旨李潭同姓六寸兄前參奉沈,身死服制,已行四日,出仕,何如?傳曰,允。
藥房口傳啓曰,俄者轎前,久未進湯劑,莫非臣等誠意淺薄之致,區區所顒望者,惟在今日之卽準所請,而誠不意牢拒之至此也。當此暑月勞動之餘,常御之湯劑,停進經宿,下情不勝萬萬焦迫,玆敢相率詣閤,冒罪煩瀆。伏乞特許持湯劑入侍,千萬伏望,惶恐敢啓。批答無
口傳再啓曰,昨日聖躬之憂,果何如也?此時常御之湯劑,一日停進,固已悶迫,況二日乎?昨日之不敢强聒,固罪也。其又今日乎?纔上口啓,未承下答,日勢過午,焦迫轉甚,玆又冒罪呼籲。伏乞亟降兪音,俾得持湯劑入侍,千萬懇祝,惶恐敢啓。批答無
傳于安兼濟曰,守令·邊將,未下直者,其令卽爲下直。
傳于趙宗鉉曰,諸司豫備。
傳于安兼濟曰,守令隨到下直,宣諭月臺已爲之,置之。
備忘記,今下弓矢,高嶺僉使趙國鎭,豐山萬戶趙鎭逵,滿浦僉使具以謙,安興僉使金漢燁等處,給送。
還宮後,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
傳于安兼濟曰,咸鏡道臣,亦令今日辭朝。
備忘記,傳于安兼濟曰,承旨尹勉升下敎安徐,牌招察任。
備邊司薦望,以李昌壽爲守禦使,具善復爲摠戎使。
備忘記,傳于趙宗鉉曰,守禦使·摠戎使,牌招傳密符。
傳于安兼濟曰,時原任大臣,勿胥命事,遣史官傳諭,左右相則命召亦爲傳授。
藥房口傳啓曰,臣等前席瀝陳,未蒙開可,雖不得不相率逬出,聖心之飜然回悟,方切顒祝,而日勢已暮,門鑰將下,日再常御之湯劑,旣不得一進,伈伈退去,義分之所不敢出,不避瀆擾之罪,更此詣閤煩聒。伏乞暫許臣等持湯劑入侍,千萬幸甚,惶恐敢啓。批答無
口傳再啓曰,更鼓已下,非不知一向瀆擾,萬萬惶恐,顧今聖體之勞憊,臣等旣有所仰想,則常御之湯劑,尙未一進,而徒懷强聒之懼,若恬然退去,寧有如許臣分乎?情窮勢極,復初呼號不知止。伏乞亟許持湯劑入侍,千萬懇祝,惶恐敢啓。答曰,來此心益憧憧,其止之然後,當就寢,席亦方濕矣。
口傳三啓曰,冒上口啓,顒俟愈音,及承批旨,有止之後就寢之敎,臣等固當奉承之不暇,而湯劑停止。今爲二日,其在保護之道,不得進則將不得退,又敢煩瀆至此。伏乞亟許召接,千萬伏望。
傳于李潭曰,內局入侍。
傳于安兼濟曰,北伯肅謝後入侍。
李潭啓曰,時原任大臣爲承候,更爲來待閤外矣。
趙宗鉉,以訓鍊都監言啓曰,依傳敎鄭益柱子昌輝,本局別武士差定之意,敢啓。傳曰,知道。
又以司僕寺言啓曰,濟州出來先運年例進上馬八匹,歲貢馬二百匹內,五匹船中故失,二匹至海南故失,一匹至衿川病留,實納馬二百匹,禾毛色別單書入之意,敢啓。傳曰,知道。
又以司僕寺言啓曰,濟州山馬監牧官金慶遇,辛卯·壬辰兩年條封進馬二匹,今纔上來,禾毛色別單書入,依例內廐立養之意,敢啓。傳曰,知道。
趙宗鉉,以御營廳·一二巡廳·左右邊捕盜廳言啓曰,去夜犯夜人,無所捉,敢啓。傳曰,知道。
又以義禁府言啓曰,慶尙道長鬐縣投畀罪人宋鍈,機張縣投畀罪人申大脩,全羅道錦山郡充軍罪人鄭榮祚等放送,承傳啓下矣。宋鍈·鄭瑩祚放送事,分付于各該道臣,申大脩旣已作故,徒流案中爻周之意,敢啓。傳曰,知道。
咸鏡監司宋瑩中書。王若曰,朝端長風憲之責,素知言議之無偏,塞外任旬宣之權,宜體簡毗之有意,無出右者,可共理乎?惟卿,儒雅乃其家風,通敏綽有餘地,揚華貫於銀臺玉署,世推履屐皆當之材,恢游刃於西府東營,人服脂膏不染之操,睠玆關北一路,寔我海東重藩。王跡寄湯沐之所,於周豳土·柒·沮,地理介夷夏之交,在漢雁門·恒·岱,所以鎖鑰之任重,必須盤錯之才優,玆授卿以咸鏡道觀察使兼兵馬水軍節度使巡察使咸興府尹。卿其克恢遠猷,毋替隆寄,接强隣而通互市,邊釁易開,攘農牛而充官庖,民瘼誰恤,宜政治懋祛宿弊,而稟裁厥有彛章。於戱,追孔聖不遠遊之方,卿豈無戀闕之念,有漢帝吾何憂之意,予欲藉固圉之謨,故玆敎示,想宜知悉。知製敎右承旨臣安兼濟
壬辰七月二十二日辰時,上自彰義宮回鑾時,行都承旨李潭,左承旨任希敎,右承旨安兼濟,右副承旨趙宗鉉,同副承旨閔百奮,記事官鄭元始·柳榮鎭,記事官李正薰·南履寬,以次侍立,上具翼善冠·袞龍袍,乘步輿鼓吹出宮門,降輿乘輦時,內局都提調金尙喆,跪進湯劑,上親受覆地,仍爲還宮,諸臣問安而退。
壬辰七月二十二日申時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官李基崧·南履寬,醫官方泰輿·鄭允協·慶絢·金孝儉·李養善·李以材,以次進伏訖。金尙喆曰,昨日勞動之餘,聖體,若何?上曰,氣何暇諭乎?寢睡·水刺之節,亦何如?上曰,亦無可言者矣。奉進湯劑,上不爲進御。尙喆曰,目今悠悠萬事,莫過於保護之節,湯劑之間斷,今已二日,豈不萬萬焦迫乎?上曰,今之世界,可謂黨人世界矣,金致仁之如此,實是意外,予自惜之,而戚臣又如此,予今恃誰乎?予更不進湯劑矣。尙喆曰,時原任爲承候,方待閣外矣。上命入侍,賤臣承命出去,與領府事金陽澤,判府事韓翼謩·李昌誼,右議政李溵偕入。陽澤進前曰,湯劑之尙今不進,萬萬焦悶,伏願亟思保嗇之道,先進湯劑伏望矣。上曰,其止之。尙喆曰,如此之事,殿下務爲鎭定,則自可消融,何可不進湯劑乎?上曰,予見多矣,卿等勿勸湯而退去,可也。李景祜曰,宰臣金漢耆,嚴敎之下,萬萬惶懍,方待命於闕門云矣。上命入侍,賤臣承命出去偕入,金漢耆至階下,免冠叩頭。上命上殿下敎曰,予之恃卿家,何如?而今金龜柱之駭妄如此,此何事也,卿其知之乎,不知乎?漢耆涕泣曰,豈敢曰,在家不知,而臣姪之無狀如此,莫非臣罪,更何有可達之辭乎?上曰,卿心則予知其不然,而何不敎姪,至於自陷於黨如此乎?戚臣如此,予無對卿之顔矣。漢耆曰,上敎至此,莫非臣罪矣。上命書傳敎曰,自古戚臣,不敢當銓衡,其意深也。雖然,我朝國法至嚴,於戚臣其無毫疑,故古於將望,非勳非戚,不敢備擬請云,猗歟盛哉,其意亦何,而觀今世道,提防不可不嚴。嗚呼,黨習幾十年,以此堤防,而於今暮年,先以兩代倚仗元輔,次以幾世勳戚,末梢戚臣,其欲執權,此國之興替係焉者,今於暮年。不可不嚴堤防,銓郞例郞翰注召試,其猶校正,況此等重者乎?昔年宗臣,其兼兩銓,中葉以前禁焉,況此乎,大抵宗戚一也。此後爲戚臣者,吏曹三堂·兵判·五軍門大將·三司長官·國子長望,永禁事,捧承傳施行,以示予暮年嚴堤防之意。李景祜持湯劑更爲入侍,尙喆奉進湯劑,上又不爲進御,諸大臣濟聲請進。上曰,予不欲飮湯,卿等速退。尙喆曰,湯劑不進之前,臣何敢退去乎?上曰,卿等不退,予當又往舊邸而臥矣。諸臣以次退出。
壬辰七月二十二日酉時,上御集慶堂。咸鏡監司入侍時,咸鏡監司宋瑩中,右副承旨趙宗鉉,記事官李基崧·南履寬,以次進伏訖。上曰,卿須下去,勉旃爲之也。暮年缺然,命承旨,讀聞宣諭,又讀聞別諭,又賜弓矢胡椒,瑩中雙手跪受而出。傳敎曰,其心循黨,業已洞諭,以戚臣攻戚臣,萬古所無,此何若此者。洪奉朝賀遣史官傳諭,畿伯亦勿待命。凡節依前擧行事,下諭,諸臣退出。
上在慶熙宮。停常參·經筵。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
趙宗鉉啓曰,大司憲·執義·掌令二員,持平二員未差,今日監察茶時之意,敢啓。傳曰,知道。
李潭啓曰,時原任大臣,未蒙許對,焦迫轉甚,更爲冒罪求對,傳曰,竝入侍。
傳于尹勉升曰,坐直承旨,同爲入侍。
又傳于曰,奉審郞廳,入侍於頒敎廳。
傳于尹勉升曰,鼓吹尙不待令,政院禮房書吏,禮曹書吏,令該曹決棍十度。
又傳于曰,承旨先拜安徐。
又傳于曰,不卽知委於禮曹,今始爲之耶,政院書吏,決棍加十度。
又傳于曰,政院都使令,決棍十度。
又傳于曰,左副承旨入侍,坐直承旨,同爲入侍。
任希敎,以漢城府言啓曰,依傳敎,金觀柱倍三道到本鄕後,令道臣卽爲狀聞事,發關分付之意,敢啓。
尹勉升,以禁衛營·一二巡廳·左右捕廳言啓曰,去夜犯夜人,無所捉之意,敢啓。傳曰,知道。
咸鏡監司宋瑩中疏曰,伏以臣,纔已受命辭陛矣。念臣父母墳山,在於京畿楊州地,距大路不滿一舍,今當遠離,松楸入望,益切霜露之感,玆敢略入文字,冒控私懇。伏乞聖慈,特許歷省,以伸至情,千萬幸甚。答曰,省疏具悉。卿其依所請省焉。
壬辰七月二十三日卯時,上御集慶堂。內局·時原任大臣,同爲入侍時,領議政金相福,領府事金陽澤,判府事韓翼謩,判府事金尙喆,判府事李昌誼,左議政申晦,右議政李溵,提調李景祜,行都承旨李潭,右承旨安兼濟,記事官柳榮鎭,記事官李基崧·南履寬,以次進伏訖。兼濟讀金龜柱再疏,至血涕被面之句。上曰,豈其涕被,必撑鼻而笑之矣。兩家勢不相立,而必欲甘心廢洪家,豈爲陰德乎?予慮龜柱之爲人果然矣,予之所恃者,惟內殿與沖子,今此擧措,內殿心事,尤當何如?諸大臣曰,聖敎至此,臣等感歎之忱也。上曰,金龜柱若爲寬饒之自剄,金藏之之剖腹,則此事爲實也,豈有如此之人道乎?若思己卯年爲國舟樑之事,豈敢如是乎?背君背父,黨心所使,處置渠輩,不過一號令間事,而不爲此者,意有在也。陽澤曰,若有人心,豈有此事。晦曰,雖有如此之事,保嗇聖躬之道,何不思之乎?讀疏未畢,上執筆,濃墨墨抹其章,命注書持出,勿使政院循例還給,特使鄕軍,往投本家事,分付。賤臣承命,持疏而出,依下敎卽投其家。傳敎曰,噫,戚臣此擧,萬古初聞,金觀柱愚悖雖萬萬可駭,止於此,此亦戚屬,已無可謂,闖其望拜之時,囑觀柱作狂擧而投章,未能處分。其敢呈其章,此正一而二,二而一者,昨聞下敎,聞其叩閾之光景,雖不敢卽時自刎於闕下,抑何心因仍經宿。噫,廉之間爲其君,其猶肉袒負荊,況此時。而噫,其叔免冠待命於道傍,而渠則尋常,此無他,余心是矣,其何從叔駭擧,飮藥而揚揚,能宿其夜,此無狀者一也。所謂猶父猶子,雖不能顧其君,其叔若此之時,凡營門決杖座首以下皆免冠伏後,其於此日,笑其叔之此擧,晏然自在,其無狀者二也。嗚呼,己卯擧措,專爲邦國,則渠之道,思其君思其父,夙宵凜惕,雖私室之中,宜無敢巨聲唾啑,而噫,爲其國,雖他人。謂國舅家曰,有黨色,予必心隕膽墜,豈特此也?渠雖暗地爲此,予當快正國法,依金致仁例,致祭國舅,今龜柱揚揚自當,不顧君不顧先,作此罔測之擧,其時已下敎,此則百人雖爲,此戚決不爲者。噫,今年何年?歲仲春,先進饌于予時,豈知聚三黨爲領袖之擧?今月亦設饌同食,戚臣其機可乘,纔展禮坐月臺呼寫之際,一狂人大聲呼承旨投章,予心雖燥,豈學劉寬之養量乎?暮年執心者異昔,故雖大於此者,心無所動,適於此時,無乃關係乎?此暮年心動果初也,而然必畢呼寫,而今讀其章,予志如見,一猶異也,況二乎?聞政院使令呼望,近者細重聽,故初以此人違牌望,旣牌招則何其晩也。非此也,卽繼投章也,以觀柱爲嚮導,不逾時而呈此,一室同書,先後此擧,若見肝肺,雖三尺童子,其誰不知?誦元奉朝賀所奏,雖冷水治之,大小臣僚,咸聽此言。嗚呼,幾十年調劑,暮年蕩然,此已中夜慷慨者,況戚臣攻戚臣,豈云攻乎?此意必竝置於坑坎然後已者也,若此而其國興乎亡乎?雖古戚臣,關係非細,況今兩戚間乎?以此推之,國之興替,其亦歇後語也。此猶曰,歇後,予心可知,而予雖衰,太阿在手,一處分一號令間事,而不爲此而猶爲此者,視凡人而只循例嚴處,處分雖嚴關係有在,故昨有敎。嗚呼善哉,此人豈特善乎?誠萬古忠臣,黨心衝動四字,孰能爲此,今龜柱可謂不耐黨心者也。予之期者惟此,而能此然後,三百年朝鮮,始可鞏固也。須看擧措,能肉袒負荊乎,循看其章,此雍容游舌之時乎?具庠親問,況此人而其猶不忍者,追思國舅,闕中聞此聲,亦豈六十六歲爲國之意乎?此人革心之前,予何心若常時乎?不覺憤慨,親爻周其章,其聞欲洗耳。此章何可循例特給,亦何使政院之隷?令守門鄕軍,卽爲投諸其家而來。上謂景祜曰,卿其出見龜柱,使之肉袒負荊,席藁待罪於金吾門外,可也。景祜出而復命曰,渠已席藁待命於開陽門外,而免冠負荊,其弟其叔亦皆待命於其側也。傳敎曰,提調李景祜所奏,其亦雍容假豫,萬萬駭然,先施不敍之典。上命注書,令院隷往見洪奉朝賀在於何處,而待命於道傍耶,待命於屋中耶?卽令知入,賤臣承命,卽爲探來入奏曰,在於西小門外,席藁待命於閭閻草屋之下矣。上命中官,往見金龜柱待罪實狀而來也。中官承命出,俄而入奏曰,席藁待命於開陽門外咫尺地,免冠負荊而伏也。又命宣傳官柳文植,往見金龜柱形狀,且問今番事,果是黨心所出之意,捧招而來奏也。文植還奏曰,席藁待命,而負荊以伏也。上曰,荊是何物。對曰,桃枝也。渠之供曰,實非黨心之事也。上曰,供辭飭詐以對,此供辭還給,使注書持傳敎,與文植偕往,而注書則以問郞代行,示此傳敎,黨心衝動之事,無隱直招之意分付。且問與觀柱疏,同寫於一處乎,各寫於他處乎,卽爲捧招以入也。上曰,前年閔昌洙,末乃自服以黨心衝動,其後仍作無瑕之人,今龜柱亦如此,直告而革心,則豈不爲可乎?賤臣承命卽往,以給傳敎。傳曰,嗚呼,昔雖有此,於韓鍮後,其可以消其心,而豈特此也。思今春摠府事,亦惟今十五日賜饌之事,以何心爲此。噫,爾心不思其君來春八旬乎,亦不思來春五十年乎,亦不思己卯六月二十二日乎?噫,來年抑何年,爾等之心異諸臣,有異設,或以此不耐愛日之心,陳章其雖越俎,猶可爲也,而何不爲此,以黨心以代乎?噫,是可忍也。甚事不爲,諸臣之黨習,幾十年調劑,況今年有金致仁,此已萬萬駭憤,繼有具庠,亦可勝駭憤,而爾等抑,何心?若金致仁之植黨爲領袖,飾外面而設饌,飾外面而獻杯,同侍一庭,莫云其慶,謂此人司坐于此,黨心亘中,與金觀柱私。室相謂曰,君已衰暮,此人勢不兩立,若不今祛,其將,若何?汝以此先投章,余將繼章,而以八字陰慘之說,不思溫室樹之戒,公然挾雜,此亦爲先乎?此無他,若此然後,此人必不偃息一刻,旣處之後,猶恐此人之過其夜,必欲一刻內除去然後,眼前可以除棘,若是忙忙,何不除眼荊,爾先負乎?此猶末節,不思近八其君,亦不思己卯六月甘心,爲爾洞諭,頃年兩件事,此不過公朝志異相詰之事。而嗚呼,己丑以後,本事已冷,其雖彼家,以此視爾家爲怨,爾輩若聾若啞,不提此事,於國爲君,於家爲父,而作此擧者,此非黨心乎?嗚呼,故副率閔昌洙,其時事,亦異於今事,而究其本,則其黨心,故自謂黨心衝動,悵服不問自服,以至於孫,而爲無瑕之人,汝學此可乎,惟知黨心可乎?爾靜思,爾所論之人,旣無深怨骨惡,則一何至此,以此觀之。噫,彼此人協贊君心,國人共知,其欲除去,亦非黨心而何?今者下敎,於爾可謂頂門一針,焉敢若此?問爾於此,百人雖爲,爾家決不可爲。嗚呼,爾家於君於沖子,爲至近戚臣,則百人雖傾軋,爾等相好可乎,圭角可乎?爾等抑何心悤悤忙忙,不先不後,其君風泉一倍之時,望拜衣猶不脫,尙在月臺之時,有若國中有呼吸事,觀柱先唱動君,爾則若針之線,呼望於殿庭,雄唱雌和,爾敢辭乎?噫,頃年之事,其君雖若此,本事異於此,而今者爾等之章,其本由黨,予言洞言,當初相爭,其心一則豈若此,此無他,因疑阻而然,疑阻何來?無黨則豈有此,此非黨而何,溫室樹不敢言,況敢引莫重處乎?噫,二件事猶有本,叵測八字,亦己丑前事乎?且其人,今將秉國,雖黨心,容有可說,其人於今,不過滄海之一鳧雁,則若是甘心,是何意是何意?此等事,雖古亂國戚臣,難以爲此,爾何心敢生意爾何心敢生意。噫,具君若是衰苶,國勢若滄浪孤舟,雖在世諸戚臣,同心協贊,誠難誠難,爾等兩戚家,若何?而豈忍爲此,豈忍爲此。噫,今雖欺予,今方祭國舅,爾對國舅,兩事猶可謂爲爺畢陳,八字亦何言語乎?噫,今番忘君忘先者,雖接踵而起,爾等何心背君忘先,如是其極乎?衝動二字,若是拒逆,予當詣水門洞洞口,杖問于爾,灑涕而來,聞此敎,其不感動,此亂臣逆子,予雖赦爾,黃巾力士,必縛爾而去,爲不忠不孝之鬼可乎,爲猶臣猶子之人可乎,爾雖無辭遲晩。龜柱供曰,矣身所陳之疏,實是萬萬愚狂,聖敎之下,無辭仰對,而至於黨習衝動四字,千萬暖昧矣。身所言,若有一毫近似於此,則若是嚴問之下,何敢隱諱不服,惶恐隕越,直欲鑽地以入而不可得也。傳敎內辭緣,惶恐遲晩,賤臣受供辭,還納供辭。上曰,聞此供辭,猶不自服,誠極痛駭。下敎曰,注書傳此,渠心安乎?今番若不自服,當坐建明門而處分矣。賤臣承命,出傳傳敎,再供曰,矣身亦聖化陶甄中物耳,苟有一分黨心,則神天殛之,豈忍爲是哉?至於今番之事,實緣愚騃狂率,無知忘作,其出於黨習,可敢發明於聖敎嚴問之下哉?驚惶抑塞,只有感淚被面而已,賤臣取供入奏。上曰,供意猶有未盡之意,復往受供,而專出黨心,今已消融之意,書納事,分付。今且如致祭金故相在魯事,方製祭文,致祭於國舅,若有人心,豈不感動而自服乎?賤臣承命出往,一一傳及下敎。三供曰,矣身今番之事,初雖出於黨習,及承聖敎,殆是感神明而泣豚魚矣。身雖無狀,見此而豈不惕然感動,亦豈不渙然消釋乎?此後若復萌此心,則將作負君負先之人,臣豈忍爲此哉?涕泣痛迫,不知所云,賤臣持供入奏。上曰,此供辭,何如?潭曰,渠納供以出於黨習,此後若有一分萌心,則背君背父云,此後豈復有他慮,而有何更問之事乎?上曰,然則美消息也。賤臣再次出來,未及取供之時,命使承旨尹勉升,又傳傳敎於龜柱。其傳敎曰,予雖衰,其鑑猶不衰,若此初何爲此,多多幾日,必也此辰,雄唱雌和,困其君於此日,予雖不問,神祗布在龜柱之項,焉敢欺隱,而況聞其筵中光景,其宜欲鑽地以入,又焉敢游說以遮。況故衛率閔昌洙招,卽蕩然秉彛之心,今者龜柱之供猶有人事,渠是何人,忘其君背其先。將與金致仁·具庠同歸乎,到此地,亦何敢吞吐乎?噫,百人雖勸,渠則決不從也。此時何時,而何心爲此,若不直陳,當坐正門,無隱以對,八字闖納,抑何心哉?若此然後,此人必也陷坑坎而然也,予雖臥此,若臨開陽門。噫,龜柱背,神祗森立,焉敢吞吐。嗚呼,今年纔闋服,見其君纔數月,何忍爲此,何忍爲此?遙望水門時,涕泣于枕,龜柱之眼,涕獨無乎。其日只有觀柱,其心問答,旣諭已諒,予何忍,問於渠,而朝日未登,同時投章,其心路人可共知。使其君三日若此,雖此時,何顔見其先,此等模糊之供,決不可捧,此時若飮建功,此欺蒼穹也,何敢欺隱,何敢欺隱?旣作葛藤,使近八其君,若此三日却湯,視若尋常,前者入侍時,勸其湯,欺予乎,欺會祥殿乎?尤萬萬可駭,與金觀柱同心相議,八字闖入,其心若此然後,其人必除之意,何敢欺予?箇箇遲晩然後,予當進食進湯,此正於渠,人鬼立判之日也。節節直對,終爲國舅之子,亦爲人世間臣子。噫,今者此事,在予乎,在爾乎,公然葛藤,何敢苦君也哉?傳曰,吏曹判書元仁孫爲提調,左承旨任希敎牌招事,榻前下敎致祭承旨入侍事。榻前下敎禮曹佐郞入侍事。榻前下敎藥房提調,持湯劑入侍事。榻前下敎上命召金漢耆入侍。承旨稟曰,金漢耆方在席藁中,雖有入侍之命,惶恐不敢入來云矣。上曰,卽爲入侍。漢耆趨入集慶堂庭中,免冠伏地。上命注書,以傳冠而上來之意,漢耆始乃入侍。上曰,今日之擧,末乃自服,猶勝於懷黨心而不發者也。漢耆涕泣被面以奏曰,惶恐感激,不知所對也。仍命曰,往率兩姪,卽參致祭也。傳曰,金麟柱不能勸其兄,若此之境,童蒙敎官特汰,左副承旨入侍事。榻前下敎傳曰,今番頃者請休,大覺其嘉,初欲褒嘉,目下更思。噫,擧直措枉之典,豈施於叔侄之間,且顧前守禦使之心,雖默,今者此諭,慰國舅之靈,護國舅之家也,宣傳官入侍事。榻前下敎中官韓聖揆,記過待令事。榻前下敎傳曰,事已妥帖,當今兩戚家皆保,於此誠皮之不存,毛將焉傅者,其復若此,可謂本事相左,豈有是理?君亦不自羞,洪奉朝賀安心勿待命事,令史官傳諭,畿伯亦令若於回營,而都事或復以玆事聞,予當該都事當臨門,軍法從事,一依嚴飭。且今事,諸臣章奏更提者,雖衰親問,當施引黨之律,其子弟永勿檢擬,亦爲嚴飭,咸使聞知。上曰,今番事,固當頒布中外,呼寫敎文,當日內崇政門殿座頒敎事。榻前下敎侍衛只入直擧行,儀注安徐事。榻前下敎傳曰,金觀柱三倍道到本鄕後,令道臣卽爲狀聞。傳曰,初無事則可謂帖然。予則曰,此亦乾道昭昭,卄一日之擧,若引開也。嗚呼,今年何年,而於春大校正,今月亦若此,從此以後,國有永固之勢,可垂後世之意,此決不可臥室了當者。今日當崇政門,會大小文宰侍從與館儒,當頒布,時刻來會後,直入正時,禁軍只入直排立,宗武安徐。噫,此意於宗於武,豈可謂黨之意,意亦深矣。傳曰,因此重臣下敎,以其兄汰去其弟過矣,事已妥帖,兩下敎安徐,使重臣其次子,以冠服受致祭焉。傳曰,國舅家頒敎,禮畢後,遣禮房承旨致祭,堂上堂下軍職侍從,一竝來待,若有一人不入來,當施軍律事。榻前下敎諸臣以次退出。
壬辰七月二十三日巳時,上御集慶堂。藥房入診入侍時,都提調金尙喆,提調李景祜,副提調李潭,記事官鄭元始,記事官李基崧·南履寬,醫官方泰輿·鄭允協·慶絢·金孝儉·李翊臣·李養善,以次進伏訖。金尙喆曰,夜間聖體,若何?上曰,氣何暇諭。寢睡·水刺之節,亦何如?上曰,不得睡一更矣。奉進湯劑,上曰,今則妥帖,予將飮湯矣,進御後,請診候。上曰,置之,可也。行都承旨李潭所啓,卽伏見忠淸監司宋載經,今春夏等褒貶啓本,則鎭川縣監李宜白,題目致勤點下,殊無嚴明殿最之意,推考警責何如?上曰,不過示意,題目無不察,勿推。左副承旨尹勉升所啓,卽伏見忠淸水使朴聖浹,今春夏等褒貶啓本,則邊將無一人居下,殊無嚴明殿最之意,依定式推考警責,何如?上曰,依爲之。上命時·原任大臣及內局先退,諸臣以次退出。
壬辰七月二十三日申時,上親臨崇政門。頒敎入侍時,行都承旨李潭,左承旨任希敎,右承旨安兼濟,左副承旨尹勉升,右副承旨趙宗鉉,同副承旨閔百奮,記事官鄭元始·柳榮鎭,記事官李基崧·南履寬,以次侍立。上具翼善冠·袞龍袍,出自通陽門,以司謁下敎曰,人君乘輿已久,鼓吹尙不待令,豈有是理?政院禮房書吏·禮曹書吏,各決棍十度事,分付兵曹。傳敎曰,頒敎豈如是乎?軒架鼓吹,斯速依例待令。傳敎曰,頒敎異於常參,軒架鼓吹,何不待令。若不待令,則當詣舊邸矣。又下敎曰,尙不待令耶。政院禮房書吏,加棍十度,都使令決棍十度事,分付本曹。上由麗春門,詣崇政門殿座,承史侍立臺上,大臣以下諸臣,分東西班立於臺下。傳敎曰,爲該院提調,人君頒敎之時,尙今不爲待令乎?執事典樂,決棍次待令,該院提調,施以不敍之典,郞廳刋版事。榻前下敎司僕正李台鼎,昨已汰去,擧案拔之事。榻前下敎傳敎曰,噫,今日殿座頒敎,豈毫分張大,若此然後,金龜柱怳然自覺,中外咸知,能保兩戚家,亦有辭於來世也。傳敎曰,禮郞拿入,決棍六度,前排次知·敎鍊官二人拿入,決棍十度,儒臣李得臣,立讀頒敎文。傳曰,噫,今日朝鮮,有國乎,有君乎?嗚呼,幾十年調劑,作爲淸黨·名黨·時體黨,能猾金鍾秀,敎誘其叔,背君背先,作一新黨,處分嚴正之後,猶不悛其習。幾世勳戚,愚騃一具庠,其亦鍾秀者流,慕淸慕名,背君背祖背父,釣名沽譽,樂赴其黨,而乾道昭昭,一則國子長三通淸,其黨綻露。一則媕娿之世,吁嗟李東顯,能開聾開啞,非特庠與範濟,綢繆之狀,一皆綻露。噫,彼黨人之勢,兩世元輔,幾世戚臣,樹新三黨,壞了幾十年苦心。金致仁則庠之後,自可懲戢,而不悛其心,募得一狂悖觀柱,使之敎誘,忘君忘先,一金龜柱渠製其章,使之扳用。噫,金致仁·具庠,渠雖爲此,猶不過萬古無狀朝臣。此人何人,使其至親,雄唱雌和,莫重展拜之曉。有此光景,究黨人之心,雖萬剮難贖,而僥倖乾道亦昭昭,其狀綻露於一朝,其心自服於三問,若無此擧,猶藏於隱微之中,興惟及此,良欲無語。嗚呼,當代兩戚家,將至何境,豈云戚家,於此之際,其國興乎替乎?於予雖若此,亦轉否回泰之一大機也,予見多矣,予聞熟矣。頃年熙政,柳義養以一蔭官,敢曰,苟有此心者,亂臣賊子云。噫,須看成三黨者流,此忠臣乎,亂臣乎?以此推之,亂臣賊子,莫知幾百人,處分之墨末未乾,復有庠與範濟,此誠甘亂臣甘賊子,殷鑑不逾月,而今有此擧,今予臨門飭諭,焉可已乎?今復有曰,老曰,少曰,南人曰,小北者,豈特復諭,今日申時後,雖一分半分,思其名隨其舊者,此非予臣子。是亂逆,有此心者,不拜而去,無此心者,令拜而去,陋矣果皆拜。噫,彼雖拜,不踰禁淸橋,猶思其黨,亦莫云其君,何以知余心,神祗在於黨人之頂,焉可欺也,焉可欺也?且有其遺漏者,卽淸與名與時體,今三黨也,以此推之,昔則四黨,今爲七黨,四黨猶難堪,況近十者乎?特召承宣復諭,自今初昏,若不忘七黨,此背君背先,爲莽操之後,爲懿溫之孫者也。嗚呼,今日可謂人鬼立判之一大機會也。聞此下敎,若有毫分舊心,此豈特莽操懿溫,可謂戊申諸逆,復生於朝矣,豈特立朝人,其先亦同,是亂逆與禽獸也。有人形着人衣,與其祖同歸亂逆禽獸可乎?深體此意,與其祖爲朝鮮人可乎?嗚呼,因渠黨,璿派至親,今有者幾人,而於今抑獨何心,當代兩戚臣,欲令殘害,先萌此心者,莫云人孰知,鬼眼若鑑,於今自綻妥帖,予則曰,是可謂稱慶者。噫,今年何年,幾進饌何意,使其君受困,抑何心哉?明年曰,爲三慶,而欲稱慶者何意,作三造物,自春至今,使君用心者,抑何意耶?予則曰,其勿張大,使君便心,誠可勝於百稱慶,先示嚴堤防之意,次諭慷慨亘中者。嗚呼,自今時於老·於小·於南人·於小北,續淸·續名·續時體,留於心者,此於國亂臣,於家逆子。其若復現,予雖衰矣,太阿在手,竄配而止,殿座南門,依致雲·儀之,快施逆律,將此下敎,勿踰日頒布中外。上命使通禮院書吏,高聲傳諭於在庭諸臣曰,爾等衝動金致仁爲淸名爲領袖,誘引具庠,投入三黨,今日又有此擧,夫何五十年苦心之餘,若是之極也?爾等若有一毫黨心者,不拜而出去,無黨心者拜之。書吏傳命之際,語涉不謹,分付騎郞決棍五十度。上又使禮房承旨傳命曰,今日大小官擧案,予已捧之,擧案中日後若有黨習之事,非予之臣子,當夷三族也。不但爾身之爲逆賊,自乃祖乃父而爲逆賊,無論老小南北,若有一毫黨心,豈謂人臣乎?傳敎曰,通禮院贊儀汰去,海南縣充軍。傳敎曰,慢擧行騎郞記過。傳敎曰,不參館儒,掌議以下,一竝停擧,令大司成守齋。傳敎曰,今日之事,豈徒予喜,誠爲宗國之喜,本事旣已妥帖,況儀節間乎?且令屬耳,靑衿若此,事勢固然,太學生停擧下敎,特爲安徐,令大司成將此敎,卽爲勸入,仍設食堂後草記。傳敎曰,太學生已下敎,而更思猶有贊儀,今番之事於國曰,慶猶可也,況此等類乎?贊儀下敎,一體蕩滌,還內時,禮房承旨推考,注書汰去事。榻前下敎賤臣惶悚先退,諸臣待還內後,問安而退。
壬辰七月二十三日酉時,上御集慶堂。坐直承旨入侍時,左副承旨尹勉升,同副承旨閔百奮,記事官鄭元始,記事官李基崧·南履寬,以次進伏訖。上曰,承旨誰人入來耶?尹勉升曰,旣有竝入侍之命,故臣與閔百奮偕入矣。上命讀奏公事後,上命內局入侍,賤臣承命出去。與都提調金尙喆,提調元仁孫,副提調李潭偕入。尙喆曰,臨門酬應之餘,聖體,若何?上曰,一樣矣。上曰,提調入來乎?尙喆曰,入來矣,奉進湯劑,上進御後。尙喆曰,醫官未入診候,今屢日矣,診候,何如?上許之,諸醫官以次進前診候,方泰輿曰,脈候左右三部,度數調均,脾脈則不足矣。上曰,故奉朝賀之調劑事,予尙不忘,予之恃卿,亦如先卿矣。元仁孫曰,聖敎至此,臣實感泣矣。上曰,今日處分,可謂妥帖矣,予若不如是處分,則其根底難以除去矣。尙喆曰,兩家相保,實爲國家之福矣。上曰,卿言果然矣,豈非兩家之幸也?元仁孫曰,然矣。上曰,洪奉朝賀處,傳諭史官還來耶?李潭曰,聖敎之下,惶恐感泣,不敢更爲待罪,退去私次云矣。上曰,彼重臣於內局特除者,果有意矣。尙喆曰,聖敎果然矣。上命退,諸臣以次退出。
上在慶熙宮。停常參,只晝講。
藥房都提調金尙喆,提調元仁孫,副提調李潭啓曰,昨日臨門頒敎,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。年近八旬,黨習萬倍,五十載近,造物千百,追憶淸風·慶恩兩家,尙今稱讚,豈云今已太帖,予則將爲造物,氣則一樣,待敎入侍。
中宮殿·惠嬪宮,藥房口傳問安。答曰,知道。
安兼濟,以成均館言啓曰,臣伏奉聖敎,招集諸生,宣布聖旨,卽爲勸入,則諸生等以爲,聖敎至此,不勝惶感,謹當還入云,仍設夕食堂,臣則退去之意,敢啓。傳曰,知道。
備忘記,以予氣,豈知何日問安舊邸?本職解免人,皆令今日口傳付軍職。
兵曹口傳政事,副司直尹東晢·鄭厚謙。
備忘記,召靑襟,豈知期獵,今日資政殿,當見宣諭,太學諸生,皆令待令。
傳于安兼濟曰,晝講當爲之,東月臺排設,儒生亦當召見,亦爲待令。
李潭啓曰,今日太學生宣諭時,承旨當爲備員,而左承旨任希敎,以式暇不爲仕進,卽爲牌招,何如?傳曰,允。
任希敎,以漢城府言啓曰,依傳敎,洪梓逐西小門外,爲嶺沿庶民之意,敢啓。傳曰,知道。
傳于趙宗鉉曰,禁漏官員記過,前排挾門待令。
傳于閔百奮曰,次對爲之。
趙宗鉉啓曰,大臣·備局堂上,依下敎來待矣。傳曰,引見。
傳于趙宗鉉曰,路由敦義門。
傳于趙宗鉉曰,前排五雙待令。
以承傳色口傳下敎曰,訓將率新營入直標下軍都令,隨駕只入直,禁軍隨駕,餘皆安徐。
大駕,詣慕華館後,王世孫遣宮官問安。答曰,知道。
還宮後,藥房·政院·玉堂口傳問安。答曰,知道。朝廷·二品以上·宗臣口傳問安。答曰,知道。大臣雖知道,其餘皆見之,其退去。
傳于閔百奮曰,左副承旨入侍。
趙宗鉉,以御營廳·左右捕廳·一二巡廳言啓曰,去夜無犯夜人,無所捉之意,敢啓。傳曰,知道。
壬辰七月二十四日辰時,上御崇政殿東月臺。晝講入侍時,行都承旨李潭,左承旨任希敎,右承旨安兼濟,左副承旨尹勉升,右副承旨趙宗鉉,同副承旨閔百奮,記事官鄭元始,記事官李基崧·南履寬,以次侍立訖。上具翼善冠·袞龍袍,乘輿出資政門,至月臺降輿殿座後。上曰,晝講入侍。賤臣承命出去,與知經筵元仁孫,特進官黃景源,玉堂李得臣,偕入進伏,上講大學傳一章,至三章後。上曰,今日晝講,予不憚憊,强勉臨此,而朝鮮黨人惱予心,何心講爲,李景祜之不入來極非矣。仍命撤講,經筵官退去下敎。元仁孫曰,蕩平頒敎後,今日臣子,豈有復萌黨心之理乎?上曰,予不信矣。命館學儒生入侍,掌議安櫟等三十餘人,以次進伏。上曰,昨日未及來,勢似然矣,今日予當以儒生代儒臣,汝等各誦一箴,安櫟以次誦對後。上曰,今日以後,復懷黨心者,非予臣也,汝輩亦若有此心,則須無隱陳之。諸臣對曰,昨日頒敎之後,復豈有黨心之臣乎?臣等俱沐蕩平之化,本無偏黨之心,此外無可達之辭矣。上以元啓華·吳聖彬·朴覺東·朴啓光諸人,以不善誦箴,竝停擧,仍命退出。上乘輿還內後,諸臣以次退出。
壬辰七月二十四日未時,上御集慶堂。大臣·備局堂上,引見入侍時,左議政申晦,右議政李溵,行司直李昌壽,工曹判書韓光會,兵曹判書朴相德,行司直李章吾,副司直尹得養,行副護軍張志恒,吏曹參判李重祜,校理尹得臣,左副承旨趙宗鉉,假注書李東夔,事變假注書具性玉,記事官李基崧·南履寬,以次進伏訖。宗鉉讀奏忠淸兵營殿最及江華留守漕船狀啓及咸鏡監司農形狀啓及京畿監司狀啓及忠淸兵使狀啓畢。上曰,內局入侍,內局卽爲入侍。上曰,備堂幾人入來乎?晦曰,李昌壽·朴相德等某某入來矣。晦曰,備堂還差者甚多,而首相久未入侍,未及差下矣。上曰,雖未入侍,差下可也。晦曰,聖敎如此,鄭弘淳·沈鏽·元仁孫·李潭·鄭尙淳還差,而李潭則曾經有司,諳鍊廟務,仍察有司,專意備局,何如?上曰,依爲之。出擧條上曰,左相旣奏,李潭承旨許解,仍差有司,其代鄭尙淳爲承旨,牌招察任,房順房,三院副提調例兼。出傳敎上曰,昨日事果已妥帖矣。晦曰,非聖上處分,則何以然乎?溵曰,臣等皆以爲大幸矣。晦曰,此京畿監司洪麟漢,道內各樣還穀分留狀啓中,利川米各穀七百九十六石零。昨年民間未捧,而以已捧樣,修正文書,其時兼官陽智縣監李慶泰,磨勘報營門,卽今留庫中虛錄,而米各穀一千五百三十石零。庚寅·辛卯兩年,色吏金啓洽·金致太·權師泓·權昌基·金遇秋,庫子奴得龍等,流伊逋欠,亦爲虛錄,而當年府使徐有常矣。莫重還穀虛錄之數,若是夥然,兩守令罪狀,請令廟堂稟處,而民間未捧,待秋準捧,兩年色吏庫子等逋欠穀物,刻期徵捧後,分輕重考律勘處爲辭矣。該邑之逋欠虛錄,若是夥多,事極駭然,當該府使及磨勘兼官,令該府拿問處之,未捧逋欠之刻期徵捧,色吏庫子之分等勘處,竝依狀請施行之意,分付,何如?上曰,依爲之。出擧條晦曰,首相不入,別無可奏之言矣。溵曰,備堂有可奏言乎?相德曰,年前都監把摠朴瑬,以善講兵書,有不待都政,營將陞擬之命,而其時兵判具允鈺,除外職出去,因循尙未得擧行矣,此後如有闕,雖散政,其將擬望乎?上曰,依爲之。出擧條志恒曰,臣方待罪捕將矣,左右捕校,合爲六十人,而四十七人,則有五窠護軍,十二窠司直,十八窠司果祿,其餘十三人無料,而夜巡晝察,涉危捕賊,本以殘薄苦力言之矣。近來則巡邏與各處差役倍蓰,且謂害多利少,人皆厭避,至於中路子弟,爲慮捕校,初不操弓,亦不入屬禁旅,雖閑散,百般謀免,故難得僅可之人,譏捕之道,誠甚疎迂矣。加料則似難,而久勤通兩廳合計,故年數甚遠,亦不爲緊。今若兩廳,各自計仕,每都目各一人遷轉,則必多願屬之人,爲慮其得失,必勤於任役,而事係變通,下詢大臣,何如?上曰,大臣之意,何如?晦曰,近來捕校,疲殘莫甚,無論緩急,無可使者,捕將非不另擇差定,而人皆謀避,以致如此,此時久勤加出,雖甚重難,兩廳各出久勤,則必有希望之心,似有願屬之人,以此變通,恐無妨矣。溵曰,久勤之加出,雖極可悶,捕校之疲殘,亦宜軫念,僚相所奏,依捕將言施行之說好矣。上曰,諸臣皆奏,而爲先騎判之意,何如?相德曰,捕校久勤,旣不得每都政遷轉,故渠輩極以爲抑鬱,今雖加出一窠,似無所益,而亦不害爲慰悅之道,捕將之言,不無意見矣。上曰,依爲之。出擧條溵曰,適有言端,故敢達,近來京外竊發之患,閒多有之,任戢盜之責者,苟能嚴加詗捕,則何至如此?左右捕將各該兵使,爲先出擧條申飭,譏詗之際,越境作弊之弊,亦爲嚴禁,何如?上曰,依爲之。晦曰,京城近處,若有竊發之患,則捕廳之不能申飭可知,左右捕將推考,何如?上曰,令甲初出,姑置之。出擧條鄭弘淳·沈鏽·元仁孫·李潭·鄭尙淳,還差備堂,李潭仍察有司之任事下敎。上曰,畿伯狀啓,已依例爲之,畿伯在營與否,注書出去知入。賤臣承命出,以尙在待命處知奏。上曰,注書出去,狀啓批答,循例爲之,畿伯斯速入營之意,傳于畿營營吏。上曰,昨日下敎之後,今日畿伯狀聞,必也若前,問于畿營,尙在前處云,其涉過矣。頃者守禦使李喆輔,其雖闕中申飭,此與彼有異,兼巡察使,焉敢若此,宜抑兼爲詰戎。今日當殿座慕華館,其令畿伯畿營,石橋旗鼓迎接。出傳敎上曰,今日慕華館殿座時,侍衛只入直,挾輦六十名內入直,前後廂軍六十名,禁御兩營三十名式隨駕,世孫祗迎,留營·留陣安徐。只時任備堂,闕門外隨駕,時刻待下敎,只入正時,當以視事服,乘駕轎而詣,副駕轎亦安徐,隨駕人,各着黑團領。出傳敎上曰,申退,承旨皆牌招。出傳敎諸臣以次退出。
壬辰七月二十四日申時,上御集慶堂。藥房入診入侍時,都提調金尙喆,提調元仁孫,副提調李潭,記事官鄭元始,記事官李基崧·南履寬,醫官方泰輿·鄭允協·慶絢·金孝儉·李養善,以次進伏訖。金尙喆曰,朝者勞動之餘,聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,只三人爲之,可也。方泰輿等曰,脈後左右三部,度數調均,脾脈之微弱,比昨日少勝矣。上命次對進前,提調出去,更爲監煎以入事下敎。元仁孫持湯劑更爲入侍,上進御後,上曰,一貼則乘轎時持入,可也。內局先退,諸臣以次退出。
壬辰七月二十四日申時,上詣慕華館。擧動時,行都承旨鄭尙淳,左承旨任希敎,右承旨安兼濟,左副承旨趙宗鉉,右副承旨元義孫,同副承旨閔百奮,記事官鄭元始,假注書李東夔,記事官李基崧·南履寬,諸臣以次隨駕訖。上具翼善冠·袞龍袍,乘輿出通陽門,延和門外乘駕轎,出興化門,詣慕華館殿座。上曰,兵判與畿伯,具甲胄以軍禮擧行,太僕馬一匹待令事下敎,太僕馬待令,面給畿伯,京畿監司外廐馬親受後,監營門前祗迎,仍守監營事下敎,入小次三吹後還宮,延和門外降轎乘輿。上曰,三明日隆武堂,挾輦將官,駕前駕後日傘差備,道路差備,當柳葉箭一巡試射,試官騎判·訓禦兩將·入直騎郞·摠府首郞廳·入直首宣傳官爲試官,只該房承旨入侍。今日隨駕挾輦軍近仗軍,明日中日廳銃試射單子書入,三明日試射時,京畿監營承接敎鍊官,內吹次知宣傳官,一體待令。出傳敎上曰,京畿監營旗鼓手,自本營施賞。出傳敎龍虎營吹打及內吹,自兵曹施賞事下敎。都提調金尙喆進湯劑,上受而灌地,入通陽門內駐輿。上曰,噫,昨日妥帖,誠是千千萬萬料表,故軍號雖以妥帖書下。噫,己卯嘉禮之後,使國舅家至於此,今年後其意巧密,況其日何日,此雖妥帖,予則曰,今日三更,亦必有造物來。噫,今朝晝講,前受後起立,籲蒼穹却儒臣,意蓋深矣,今於三貼,初欲進御,更思,朝者卽籲蒼穹,於今予飮,陟降昭昭,蒼穹森森,爲嗣孫爲國王,將何諭。入建明門乃覺,朝則交椅,於今步輿中皆起立,籲蒼穹陟降,灌於地,大小臣僚,咸知予意,有黨心者,依安金莊例,去五臟示其君,復若欺君,此禽獸之臣,豈朝鮮人君臣子?以此朝紙布諭。出傳敎上曰,今番畿營迎接旗鼓手,令道臣,明日洗馬臺銃試才後書入。出傳敎明日朝廷問安勿爲之事下敎,還入大內,諸臣以次退出。
壬辰七月二十四日初更三點,上御集慶堂。左副承旨入侍時,左副承旨趙宗鉉,記事官鄭元始,記事官李基崧·南履寬,以次進伏訖。上曰,予將諭亘中之懷矣。命書傳敎曰,噫,近五十年苦心,卽蕩平也。前後許多光景,中夜興思,君之到此,國之到今,其亦異事,此正所謂牽架補漏者,雖然,此初頭亦豈曰,無效,而雖然,予氣日衰,人心日下,夙宵心,若何?此際幾年兩代倚仗之元輔,乃至於此,幾世勳戚之子,釣名沽譽,亦投其黨,卽此二事,暮年誠可謂寒心者。然比猶其不能舊黨而然,於今噫,彼黨人百計勸成,以至於當代二戚臣之家,必欲甘心,此國之興替係焉者,而予在時綻露,雖數日用心,終至於妥帖。此可謂東國莫大之慶,雖若此,予則不信,予則猶悶,何則,渠輩其計莫售,甚矣巧甚矣恣,其使當代二戚臣家,必也湛滅而後已。今若不綻,將至於何境?倖而雖衰,無餘能綻,今日有昨日事焉。然玆事雖妥帖,乾道昭昭,陟降陰隲,其須知此,靜臥思之,雖此人不過革面,其流之弊,可勝言哉?此正國不國人不人之一大機,此今年造物,乃至於此,其決不因此而食,興惟及此,若何?朝者晝講,予只讀慷慨,起立下敎,儒臣不讀,而今夕回駕,建功初則欲飮,入建明門而忽覺,于此心不能耐,亦立輿而籲蒼穹灌於地,究其心,可謂苦矣。見其事,亦豈端乎,大抵黨弊,洞言之可乎?此輩方以類聚,物以群分,勢固然矣。嗚呼,我宗幾黨,其陷於此者,卽作妻而然,姻婭而然。嗚呼,初何黨而因此,而我宗亦陷於此,及其生子,卽黨人外孫,故亦有黨名,可勝憤慨。噫,予見多矣,予聞熟矣。此等陷黨之類,甚於本黨人,庚申之弊,戊申之弊,皆由於此,而猶不能陷此,挺身而調劑,此正於予五十年事業,今於暮年,乃至乎此。幾十年苦心,今年一朝蕩然,此予所以慷慨亘中,隨事莫耐者也。興惟及此,建功浮雲,對人先靦,豈可事已妥帖,而心隨止也。須見須見,甚矣造物,伺於左伺於右,莫知何等光景,將復見矣。興惟及此,兩次之擧,莫云異常,心則苦矣。於今見黨人之五臟,食黨人之黨膽然後,庶可息此心而應萬事,不忍默而睡,召承宣而呼寫,雖云復黨者,卽禽獸臣。黨人必也相笑曰,人豈爲禽獸臣,此不過恐動言也。揚揚舊習,莫悔汨汨,此等之時,國有興乎替乎?予之爲此者,誠不忍坐見其亡也。決不可止此,雖不能剖黨人之心,食黨人之肝,豈忍坐視泄泄乎?予心定矣,予心苦矣。豈爲無狀世界,曰,以君乎?噫,欲諭而忘,欲呼而亦莫能記,若此而亦豈云一日萬幾。噫,應食者其猶艱。豈曰,食其肝,而此爲國苦心,平昔至願。嗚呼,今日雖見其人,其心何知?雖聞其言,其腸判異,予恃誰予恃誰?嗚呼,兩次之擧,似過而誠非過,誠不欲對,外面雖人,裏面誠獸者也。亦莫云其過獸之一字,背君背先背祖,其黨勝於君,其黨勝於祖,其黨勝於先,此非獸而何?噫,烏能反哺,蟻蜂亦有君臣義,而予則曰,今日之臣,比烏比蟻蜂,於百誠不及一也。旣不若烏,亦不若蟻蜂,而戴人之冠,着人之衣,此亦有甚於沐猴而冠,不體其君之飭,此君臣之義蔑矣。不思其先,此彞倫斁矣,於今不曰,瑕累,亦歇後語也。噫,今年暮年一心,見黨人之獻腸,食黨人之腸然後,庶可酬應萬機,莫云言過。此亦五十年苦心,此亦五十年苦心。朝聞諸儒,自曰,莫知黨。亦曰,無此心者,豈特欺其君,欺其心,此則欺其先欺其祖也。有此心而儒巾儒衣,渠亦自不愧於方寸乎?呼寫及此,夜將何其。嗚呼,近八其君,若是用心,而無狀黨人皆睡,孰於其家,或抱色而甘睡,於此之時,其人乎其獸乎?嗚呼,陷其我宗罔測於幾人,於今年且有此三擧,此誠此輩,予雖衰,自當萬剮矣。呼寫于此,不覺蹶然而起,聞此有不消瀜於渠之本色目,此豈特背其君,誠禽獸之孫,禽獸之子。嗚呼,今之表裏不同,以黨爲祖者,聞予言,少愧心少革志,予見多矣,予聞熟矣。今者此敎,其亦和泥投水,呼寫及此,慷慨黨人而涕泣于枕,而陋矣黨人,必也手唾而塗眼矣。嗚呼,黨人若不自剖其心洗其腸,令人剖其心獻其腸于其君。嗚呼,須將此意,洞諭中外。嗚呼,若咨而雖默,豈不諭於國中。嗚呼,黨人洗眼皆見,洗耳皆聽也。猶有餘意,向諭昔之四黨,今爲七黨,而新黨雖不諭,持舊心其惟揚揚者,卽老諭也,若此故有今日。噫,彼金致仁見榜目,其黨多者之奏,此則誠是甘心于黨,故若飽食而自大也。噫,豈有無紙而亡國,誠因黨而國亡,此敎頒布,勿草而書,取諭書紙。今夜內,各司能書書吏,書十二件,一件藏于史閣,十一件來朝頒于政府與八道。依頒敎齎去例,令十書吏,齎於諭書筒齎去,退出。
上在慶熙宮。停常參·經筵。
藥房都提調金尙喆,提調元仁孫,副提調鄭尙淳啓曰,昨日動駕,侵夜還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜已諭心隨定,氣何諭乎?當爲大丈夫,豈爲賤丈夫?朝鮮黨人,黨心皆消瀜後入侍。
中宮殿·惠嬪宮,藥房口傳問安。答曰,知道。
趙宗鉉,以都摠府言啓曰,依傳敎,昨日隨駕挾輦軍近仗軍試放事及今日入直內三廳武兼禁軍及軍兵等中日習射,請出標信。傳曰,知道。
備忘記,傳于韓必壽曰,兩都八道,中夜呼寫,其皆傳諭,意者黨腸,此正俟河淸,予心則固須看兩次擧措,當爲大丈夫,何爲賤丈夫?卿等其休。
藥房口傳啓曰,卽伏承問候之批,縷縷辭旨,轉益截嚴,此雖出於憂國事慨世道之至意,爲今日臣子者,苟有一分人心,孰敢復懷黨心?自干天誅,而聖王御世之要,亶在於物來順應,何不念宗社之重,而乃反却常御之劑,以忽保嗇之道乎?聖敎之下,不勝抑塞罔措,相率詣閤,敢此煩擾。伏乞亟許持湯劑入侍,千萬顒祝。
備忘記,傳于閔百奮曰,噫,右相是誰孫是誰子,爲內局都提擧,噫,沈㲄亦是誰孫,尙惟其從祖壬寅忠誠,爲內局提調。
藥房口傳再啓曰,敢陳口啓,未承兪音,惶恐抑鬱,罔知攸措,昨日湯劑之未準三貼,臣等方切憂悶,顧今日已向午,召命尙靳,職在保護,雖奉其休之敎,不得請則將不得退,敢復煩瀆至此。伏乞亟許召接,千萬懇祝。
以承傳色口傳下敎曰,過爲强勸之故,尙坐廳而不進水刺矣,使其君便心,豈不勝於建功乎?內局之人,如此如獸矣,都承旨之又欲爲此最愚矣。終若此,則當下留院之敎,其卽退去。
傳于趙宗鉉曰,下敎書寫太遲滯,下敎誰敢挽止而然乎?此黨人廳直書吏故若此,使書寫書吏負送欲聞之,高聲呼望。
備忘記,傳于閔百奮曰,噫,三提調聞此,宜皆垂涕,皆叩頭涕席,而若是尋常,予今此顔視內局,何心飮建功?都提調提調,特解內局,副提調都承旨本兼皆許解,前承旨韓必壽爲都承旨,房順房,三院副提調例兼。
備忘記,傳于韓必壽曰,噫,今春呼山呼獻杯,兩代元輔,予已見矣,幾世勳戚之子,予已見矣。雖幾次强忍,心則猶在戚臣,予已見矣。應文謄傳侍從,予已見矣。入侍時雖爲國,在家時只抱子弄孫諸臣,予已見矣。晝夜苦悶左右,予已見矣。只拊金玉圈,年少只欲便近習,予已見矣。噫,爲內局都提擧,曰,以焦悶,一則甘心領袖,予何恃也,只勸建功於前席,其皆心則若前,予誰恃也?陋矣靑衿,初則逡巡,再次强來,而咫尺前席,飾面欺君,予誰恃也?環顧國中,只一近八衰君,若此而曰,以妥帖,例飮建功,雖一尺小大監,誰食食餘,兩次下敎,心定已示。嗚呼,一隅海東,將八衰君,干尺沖子,相依而已,世間豈有此等國乎?雖徹宵罄竭心腹下敎,黨人則其相哂焉必也,視若楚越,若此而國爲國君爲君乎?世臣若此,戚臣若此,近習若此,今予誰依?其惟零替宗臣武臣軍民,而雖然,宣諭旣諭,雖宗臣子,隨外祖妻父,雖武臣子,得一文牌,朝追淸暮追名,皆入時體黨,則領袖高坐封南口。若佩命召,隨從諸黨,若募軍之從等牌,番軍之隨騎摠,晝夜所知者,其黨甚矣。婦人抱子,令黨乳徒,令其君飮建功而支撑。萬古豈有此等世界?予雖衰耗,豈爲曰,以此了當,自足自得,爲百代賤丈夫,當樹幾十年固心睥睨,靜臥而安吾年,將爲萬世大丈夫,於今昏睡,大小臣僚,咸聽此諭,少覺黨睡。
以承傳色口傳下敎曰,此備忘,比昨夜宣諭尤緊,都承旨詳細謄出,使之正書出朝報。
備忘記,傳于閔百奮曰,噫,凡臣宜見晩節。而嗚呼,都提擧先代三人,予嗣服後皆入耆社,一則伯叔,熟知其名者,一則季叔,常歎遺卜者,中則其父昔年春坊,予恒知忠質者,而況此相,昔則强今衰,一何至此,亦何不體其父忠款,而嗟哉,提調是誰子?與我幾年同心蕩平,款疑其忠,夙宵其尙歎服者,以乃父之子,予常依恃,況今番兄弟對涕之涕,筵席掩抑之涕,今何比乎?此大臣重臣猶若此,予亦恃誰,予亦恃誰?於今在予之道,自守自靜,以垂後世而已。
傳于趙宗鉉曰,昨日下敎時,前排遺漏,今日中日廳,一體試放。
傳于閔百奮曰,此單子,傳于左副,觀前例賞格塡入。
藥房口傳啓曰,臣等詣閤求對,今旣移時,召命未下,報申已久,湯劑之儀,關於聖躬,何如,而昨日三貼之未準,已是下情之焦迫,今又全一日未進一貼,尤豈大聖人保嗇之道乎?昨今所下傳敎,奉讀以來,寸忱自激,固知出於聖上之痛惡黨習,挽回世道之意,覽此敎者,孰敢不洗滌舊腸,咸與革心,仰體我聖上建極之治哉?此政召接臣隣,勉進湯劑,蓋使聖體康健,群下陶甄,以底太平萬世之大機也。何苦而淵衷轉激,辭敎非常,至拒常進之湯劑,一至是哉?臣等聚首焦遑,亦不敢遲待批下,敢此煩瀆。伏願亟回聖心,特許臣等持湯劑入侍,千萬禱祝,惶恐敢啓。
備忘記,傳于韓必壽曰,噫,朝鮮黨人,庶可謂有功,而豈若此豈若此乎?況兩都八道宣諭,何心飮建功,卿等一何若此?速休。令君亦休,少勝於建功意歟。
口傳再啓曰,卽伏承聖批下者,讀之未半,衷情抑塞,無非不敢聞,未知聖明,何爲而有是敎也?聖心煩惱之至此者,固莫非群下之罪,而卽今急先務,實不外乎俄所陳數語,聖上雖欲自輕,其奈宗廟何哉?倘一念及於此,則必不侍臣等之强聒,飜然回心,亟進湯劑,卽許引接,千萬至祝,惶恐敢啓。批答無。
口傳三啓曰,再啓之未蒙兪音,復此煩瀆,實萬萬惶悚,而此日已暮,門鑰又下,日三湯劑之尙不進御一貼,其爲關係莫大,決不容少遲,以殿下聖明,何忽之保嗇,至於是哉?臣等煎灼罔措,更此冒罪仰籲。伏乞特許臣等持湯劑入侍,千萬懇祝,惶恐敢啓。答曰,於今世界只有黨,何云君,皆用謀,君何知,予志固定,卿等休。
口傳四啓曰,臣等積誠顒祝□□又伏承三啓批答,縷縷辭敎,益不勝抑塞,雖有速休之命,湯劑未進前,無非臣負職訟愆之時也。惟伏祝亟回聖心,特許引接,俾湯劑毋至經夜,克盡保嗇之道,千萬幸甚,惶恐敢啓。
備忘記,傳于韓必壽曰,三提調皆來時,內局兩廳類,宜立於其後而皆便處,此學黨人,着帽帶禽獸矣。常時入侍人,皆付籤內局案,掌官逐開陽門。
以承傳色口傳下敎曰,都承旨爲先解見任。
備忘記,傳于閔百奮曰,備局雖重,於今內局,可謂百倍,前都承旨李潭,復授前任,房順房,三院副提調例兼。
閔百奮,以侍講院言啓曰,本院兼司書趙載俊,時無職名,令該曹口傳付軍職,何如?傳曰,允。
兵曹口傳政事,副司果趙載俊。
閔百奮,以吏曹言啓曰,濟原道察訪尹若淵呈狀內,身病猝重,時月之內,萬無往赴之望云,依例改差,何如?傳曰,允。
趙宗鉉,以兵曹言啓曰,依傳敎,龍虎營吹打手及內吹螺赤等處,木棉施賞之意,敢啓。傳曰,知道。
趙宗鉉,以訓鍊都監言啓曰,依傳敎,本營吹打手等處,依例施當之意,敢啓。傳曰,知道。
趙宗鉉,以一二所巡廳·左右捕盜廳·禁衛營言啓曰,去夜犯夜人,無所捉之意,敢啓。傳曰,知道。
上在彰義宮。停常參·經筵。
自昧爽至卯時,下雨或灑雨,測雨器水深二分。
至午時,或下雨或灑雨,測雨器水深二寸三分。
至酉時,或下雨或灑雨,測雨器水深二寸五分。
藥房提調沈㲄,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。批答未下。
中宮殿·惠嬪宮,藥房口傳問安。答曰,知道。
大駕詣義烈宮後,王世孫遣宮官問安。答曰,知道。
政院·玉堂·藥房口傳問安。答曰,知道。
大駕詣彰義宮後,王世孫遣宮官問安。答曰,知道。
政院·玉堂口傳問安。答曰,知道。
備忘記,傳于趙宗鉉曰,豈云其君暮年,心則少年,興惟今年,多般駭擧,臥中欲奮,予將爲有據君,當詣舊闕,先拜閣,閣前宣諭回堂,當飮建功,挾輦軍六十名內入直,隨駕軍禁營三十名,御營三十名。訓將領新營入直標下都領隨駕,世孫祗迎,留營·留陣,春坊文臣問安皆安徐。只文臣蔭官隨駕,宗親武臣都尉副尉,爲予五寸親者,諸國舅家,一猶駭也,況二乎?今番隨駕皆安徐,京儒爲名者,皆令來待,逡巡者,當限三代停擧,侍衛禁軍只入直,駕前駕後,明當試射安徐。時刻待下敎只入正時,當以駕轎由夜晝介。
元義孫啓曰,領中樞府事金陽澤,行判中樞府事韓翼謩,左議政申晦,有稟達事,來詣閤外請對矣。
以承傳色口傳下敎曰,下敎旣書付大門,見之卽爲頒布,今夜內盡捧,不然則京兆官員,爲先舊邸門外當回示,以此分付。
以承傳色口傳下敎曰,前排入之,漢城府官員,五部官員皆拿入。
又下敎曰,漢城府五部官員處,依軍令三字捧侤音。
又下敎曰,俄下敎詳傳,卽爲拿出,斯速擧行。
又下敎曰,今日盡爲隨駕,則不爲來待,議政府司錄,南海充軍,中樞錄事,嶺沿固城充軍。
又下敎曰,以兩班藉勢,吏曹郞廳,三水府充軍,騎曹郞廳,甲山府充軍,當日內三倍道狎付。
又下敎曰,吏兵曹郞廳,旣已下敎,則汝知之,而軍銜中無一人來參,豈有如許朝鮮乎?
又下敎曰,此後文臣子,永拔於宣傳官事,分付行首宣傳官。
又下敎曰,此前排聲,聞於水門洞外與否,令政院使令知來。
又下敎曰,贊儀以下,竝嶺沿充軍。
又下敎曰,爾輩不過中庶之子,諂於兩班,近八其君拜禮時,無一臣呼唱乎?
又下敎曰,都提調不來,則不進湯劑,爾何爲來待?南山烽燧軍充定。
又下敎曰,金吾導駕,不欲見之,安徐,訓將擧行,若遲,當記過矣。
又下敎曰,奉朝賀自善而不爲乎?盡爲受來。
又下敎曰,予所知者,亦兩遺漏,大臣宗臣之子,亦有遺漏,申飭。
又下敎曰,軍兵設粥以饋事,分付隨駕營。
又下敎曰,强進水刺,承旨皆冠而退食。
又下敎曰,韓必壽爲右尹,三堂皆來待近處,使之申飭。
又下敎曰,文蔭官儒生,若有着名者,皆來政院親呈。
傳于趙宗鉉曰,副駕轎安徐。
李潭啓曰,今日動駕時,承旨當爲備員,左承旨任希敎,卽爲牌招,何如?傳曰,允。
傳于趙宗鉉曰,以步輿當詣舊邸。
備忘記,傳于趙宗鉉曰,舊闕雖下敎,舊邸何敢若此,將八其君,都尉焉在,副尉焉在,僉尉焉在,一倂解尉,其令知近八其翁。
備忘記,傳于安兼濟曰,人君爲國,擧直措枉,旣稱萬古忠臣,豈特言敎,今日益嘉奬,故副率閔昌壽,特贈承旨。今日下批,定州牧使李溎,今見可謂純臣,特授工曹參判,其令卽爲乘馹下諭。
傳于趙宗鉉曰,羅將若一人入來,作門哨官,當用軍律矣。
傳于趙宗鉉曰,中官申漢章拿入。
傳于趙宗鉉曰,中樞府錄事,議政府司錄拿入。
傳于趙宗鉉曰,中樞府都事,吏兵曹郞廳竝拿入。
備忘記,傳于安兼濟曰,嗚呼,於今朝鮮有國乎,有君乎?只有黨臣,亦有黨人,若此者卽黨窩,若此者亦黨類。以今番一人遲晩,曰,以妥帖,則此誠賤丈夫,故今日拜舊闕。若故東平尉,謂故奉朝賀李台佐言,欲倂捧遲晩而回,豈特文蔭儒生,大官以下,亦怯莫參。噫,近八其君,舊殿基霑袞衣而拜,無一人隨拜者,萬古萬古,豈有此等臣子,以特書書下。噫,昔年社洞諸人,皆曰,少人來少人來納名,承旨例捧,仍注書黃大壽譏斥。怪曰,余爲扇子進封云,世間豈有都城進封,此猶勿說者,而凡於動駕,望其僥倖,袖擧案皆先書以來,此科慾也,其慾由何?若登第,欲傾軋而然,而今於此敎,關係宗國,予雖衰耗,侍從以下文蔭儒生,雖一朔,畢捧袖擧案然後,是爲大丈夫,何以謂袖擧案。爲此然後,近五十年苦心,庶可樹也。若是下敎之後,猶若今展禮時,則當該判尹京兆五部官員,於舊邸於今大張軍威,當施軍律。該房承旨,卽爲分付。
傳于趙宗鉉曰,漢城府五部書吏,各一吏結縛門外,如或遲滯擧行,當用軍律矣。
傳于趙宗鉉曰,宣傳官阿於兩班,不善傳令,記過。
傳于趙宗鉉曰,漢城府及五部官員,曉諭坊曲,如有非笑者,卽爲拘留該府。
傳于元義孫曰,漢城府堂上姓名書入。
傳于李潭曰,許濂所持湯劑陋矣,棄之。
傳于元義孫曰,渠何敢爲之脫紗帽,逐于漢江越邊。
傳于李潭曰,漢城府官員名,皆書入。
傳于趙宗鉉曰,贊儀以下引儀,倂拿入。
傳于李潭曰,長番內官朴正文,承傳色差下,政院知悉。
傳于安兼濟曰,朝鮮無人乎?太僕·正通禮,尙不擬入,吏曹三堂,越捧一等,卽爲擬入。
吏曹口傳政事,以趙載俊爲司僕正,沈爾復爲左通禮,李台鼎爲右通禮。
備忘記,傳于趙宗鉉曰,金文周,憶昔年初授萬戶,作閑已久,特爲加資,衛將差下,今日下批。
傳于趙宗鉉曰,諸承旨入侍。
傳于安兼濟曰,此宮門仍開,把守着實爲之,闕門下鑰。
趙宗鉉,以禁衛營言啓曰,來八月當十三番後部後司屬,慶尙道五哨軍兵逢點實數六百五十二名,已爲點閱整齊。來八月初一日,與內外各處入直將官軍兵等,依例替代後,舊軍放送之意,敢啓。傳曰,知道。
趙宗鉉,以禁衛營言啓曰,來十月當一番前部前司屬,慶尙左道五哨軍兵,來九月二十五日京中逢點,依例準二朔入番之意,本道監兵使處,豫知委,何如?傳曰,允。
趙宗鉉,以御營廳言啓曰,本廳來十月十一月兩朔應立前部左司屬,慶尙左道三哨,右道二哨,合五哨軍兵。九月二十五日京中逢點,十月初一日,與中司軍兵,當爲替代立番,趁期調送事,本道監兵使處,依前知會之意,敢啓。傳曰,知道。
趙宗鉉,以御營廳言啓曰,今此下番別破陣步軍試才賞格,從分數多寡,以本廳所儲木綿分給後,別單書入之意,敢啓。傳曰,知道。
趙宗鉉,以御營廳言啓曰,本廳來八月九月兩朔應立,前部中司屬,慶尙左道五哨軍兵六百七十名,已爲逢點整齊矣。八月初一日,與左司軍兵替代後,舊軍放送之意,敢啓。傳曰,知道。
元義孫,以義禁府言啓曰,司錄曹命業,南海充軍事,命下矣。以傳敎內辭意,具罪目,卽爲發遣府羅將,押送配所之意,敢啓。傳曰,知道。
元義孫,以刑曹言啓曰,中樞府錄事,嶺沿充軍事,命下矣。依傳敎,罪人金兌瑞,慶尙道固城縣充軍,卽爲發配之意,敢啓。傳曰,知道。
元義孫,以義禁府言啓曰,吏曹郞廳金光岳,三水府充軍,騎曹郞廳洪履健,甲山府充軍,當日內三倍道押付事,命下矣。以傳敎內辭意,具罪目,卽爲發遣府羅將,三倍道押送配所之意,敢啓。傳曰,知道。
元義孫,漢城府言啓曰,依傳敎,許濂脫帽逐送漢江越邊之意,敢啓。傳曰,知道。
趙宗鉉,以兵曹言啓曰,依傳敎,隨駕禁軍及標下軍兵等處,設粥以饋之意,敢啓。傳曰,知道。
趙宗鉉,以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
趙宗鉉,以禁衛營言啓曰,依傳敎,本營隨駕將校軍兵等處,設粥以饋之意,敢啓。傳曰,知道。
趙宗鉉,以御營廳言啓曰,依傳敎,隨駕將校軍兵等處,設粥以饋之意,敢啓。傳曰,知道。
趙宗鉉,以兵曹言啓曰,闕門下鑰事,命下矣。斥候,伏兵,令禁衛營擧行,而軍兵環圍刁斗等節,依例爲之事,分付該軍門,何如?傳曰,允。
趙宗鉉,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
壬辰七月二十六日巳時,上詣舊闕擧動時,行都承旨李潭,左承旨任希敎,右承旨安兼濟,左副承旨趙宗鉉,右副承旨元義孫,同副承旨閔百奮,記事官鄭元始,假注書李東夔,記事官李正薰·南履寬,諸臣以次隨駕訖。上乘駕轎,掩窓出通陽門,詣興化門,仍詣舊闕,文昭殿碑閣展拜後,乘詣舊光化門駐輿。上曰,義烈宮當歷臨,前後廂軍,道上留住,禁軍隨駕,路由夜晝介事。出駕前下敎上曰,大官以下二品以上及內局提調,竝解見任事。出駕前下敎上曰,儒臣待令乎?宗鉉對曰,雨水如此,未及待令矣。上震怒仍,命曰,令斯速待令於彰義宮,仍詣義烈宮,歷任後詣舊邸,諸臣以次退出。
上在彰義宮。李陽運,以都摠府郞廳,兵曹郞廳言啓曰,闕內各處入直軍兵,夜巡檢之意,敢啓。傳曰,知道。
壬辰七月二十六日酉時,上御彰義宮。諸承旨入侍時,行都承旨李潭,左承旨任希敎,右承旨安兼濟,左副承旨趙宗鉉,右副承旨元義孫,同副承旨閔百奮,記事官鄭元始,假注書李東夔,記事官李正薰·南履寬,以次進伏訖。上曰,擧案幾乎?宗鉉曰,多入矣。上命讀擧案,上曰,見其渠等書呈乎,抑斟酌書入乎?宗鉉對曰,皆渠之書呈矣。上曰,二品以上皆除之。兼濟曰,諸承旨亦擧案爲之乎?上曰,爲之,可也。兼濟曰,都承旨卽二品以上,何以爲之乎?上曰,方任承旨,爲之可矣。仍命翰注曰,爾翰注亦爲擧案可矣,至趙重瞻擧案。上曰,此人年幾許?潭曰,四十三矣。上曰,居壯洞矣。潭曰,然矣。至李正模名,上曰,此誰耶?潭對曰,臣之至親矣。至徐逈修名,上曰,此正金龜柱之機括矣。至鄭在和名,上笑曰,此予之孫壻矣,渠何有黨心。命書愚字於名下拔之,上曰,金麟柱·金龍柱,何不擧案乎?潭曰,金龜柱方在罪名,故渠輩惶悚,不敢爲矣。上曰,噫,今者此擧,由何而然,專由於妻娚金龜柱而然。則噫,今予攸依者其誰,前守禦使,而其子龍柱,其姪麟柱,俱不納名,筵中垂涕,其乾而然歟,不覺慨然,前守禦使金漢耆,特施不敍之典。出傳敎上曰,若別製則易爲之,如此下敎,不卽爲之乎?若不進而不盡會,則當禁錮矣,承旨申飭。出傳敎上曰,今有所捧事,今夜禁勿禁事,一二所巡廳·左右捕廳,當該巡邏營分付。出傳敎左副承旨遞差事下敎,擧案讀奏畢。上曰,此擧案無一遺漏,作帖以納,而若有不着名者,使渠更爲着名,以爲後日考信之地可矣。諸臣退出,上以擧案之少入,辭敎嚴截,諸臣不敢遽退,免冠伏地移時。上曰,淸風·光城·驪陽·慶恩家,限內外至親拔之。靑恩·咸恩家,限至親拔之,其餘國舅家,只子姪拔之。出傳敎上命諸臣退去,諸臣以次退出。
上在慶熙宮。停常參·經筵。
下直,定州牧使李廷壽。
自午時至酉時,灑雨或下雨,測雨器水深三分。
元義孫啓曰,大司憲,執義,掌令二員,持平二員未差,今日以監察茶時之意,敢啓。傳曰,知道。
趙宗鉉,以都摠府言啓曰,依傳敎,今日隨駕軍兵試放事,請出標信,傳曰,知道。
以承傳色口傳下敎曰,問安不知矣,趙宗鉉下敎安徐,牌招。
傳于閔百奮曰,二品以上·內局下敎安徐,方泰輿等下敎皆安徐。
又下敎曰,朝鮮豈爲朝鮮乎,卽令坐月廊,待開政當入,申飭。
又下敎曰,昨日所奏幾何,進呈者幾何,知入。
又下敎曰,當殿座於門,五部官員待令,都監旗鼓待令,劊子手安徐。
傳于閔百奮曰,都承旨,內局副提調例兼。
傳于任希敎曰,疏錄留置,元疏給之。
趙宗鉉啓曰,二品以上下敎,安徐事,命下矣。兵曹判書朴相德,守禦使李昌壽,卽爲牌招,命召及密符傳授,何如?傳曰,允。
傳于安兼濟曰,宗班子擧案,亦爲拔之。
李潭啓曰,藥房提調,副提調,來詣閤外請對矣。
傳于趙宗鉉曰,如此時,豈可放砲?騎郞摠郞,從當下敎,其令姑止之。
安兼濟啓曰,玉堂仍爲求對矣。
傳于閔百奮曰,今日開政。
傳于元義孫曰,其君雖衰,兩銓判書,何敢不入來開政乎?兵判使之入來,卽爲開政,稟政吏,令禁衛哨官決棍。
傳于閔百奮曰,中官安景宅,因一時下敎,仍臥其家,放恣莫甚,使政院使令,驅來待漏廳。
閔百奮,以弘文館言啓曰,本館下番,連日闕直,事甚未安。今日政新除授玉堂,待下批仍卽牌招入直,何如?傳曰,允。
有政。吏批,判書元仁孫進,參判李重祜進,參議洪樂純進,同副承旨閔百奮進。
吏批啓曰,臺諫玉堂闕員,今當差出,而擬望之人乏少,相避外任,竝擬何如?傳曰,允。
以吏批望筒,傳于閔百奮曰,騎判入來後,入侍爲之。
以李彦衡爲大司憲,沈頤之爲大司諫,李行源爲執義,鄭昌順爲司諫,李弘濟·李澤徵爲掌令,李東顯爲獻納,李翼運·李重馥爲持平,洪周萬·李在學爲正言,柳義養爲副校理,閔鍾烈爲輔德,李翼運·李文源爲文學,沈鏽爲禮曹判書,李最中爲右參贊,徐有隣爲禮曹參判,金履素爲禮曹參議,鄭尙淳爲副提學,韓光會爲知經筵,朴道源爲同義禁,李謙鎭爲軍資正,李鼎揆爲禮曹佐郞,任希厚爲漢城判官,李廷壽爲定州牧使,趙載履爲沃川郡守,鄭日煥爲稷山縣監,趙基顯爲懷德縣監,韓光近爲萬頃縣監,李普行爲樂安郡守,睦祖永爲保寧縣監,兪漢敬爲栗峯察訪,洪樂淵爲濟原察訪,朴相德爲軍器提調,注書柳榮鎭仍任事承傳。
閔百奮,以吏批言啓曰,陰城縣監姜命達,以六年窠守令,三次居中,其不治可知,依例罷黜,何如?傳曰,允。
又以吏批言啓曰,今日政廳,考見忠淸道褒貶啓本,則鎭川縣監李宜白,以猛杖何咎爲目,致勤點下,依定式中考施行,何如?傳曰,允。
兵批,判書朴相德進,參判李廷喆守宮,參議洪樂命在外,參知鄭煥猷入直,以金必澄爲濟物萬戶,李周赫爲內禁將,李文載爲僉知,具彩五爲宣傳官,副護軍鄭昌順·李師曾,副司直金漢耆·鄭尙淳·閔百順·尹勉升·李宅鎭·柳義養·姜俒·李濟萬,副司勇閔光孝,副司勇趙載則,同知單崔鳳儀,僉知單康德絢。
備忘記,傳于元義孫曰,今日朝鮮有君乎?旣有開政命下,則吏兵判,其宜奔走開政,而吏曹開政稽滯,騎曹判書偃臥其家,循例以次官彌縫,此何國綱,此何事體?聞將官令,佯若判書,入直騎堂解見任,予雖衰,豈爲領兵兵曹事乎?判書朴相德越一等,仍開政,限今朔入直,予何顧宣傳官行首入直乎?兵判雖入直,行首宣傳官省記,其無時入焉,大司馬當臨門處之,只知騎判,莫知其君宣傳官。令訓將沙場軍律,以此申飭。
傳于趙宗鉉曰,坐直承旨入侍。
趙宗鉉,以都摠府言啓曰,今番軍兵等,因傳敎試放時,四貫革設立之意,敢啓。傳曰,知道。
又以御營廳·一二巡廳左右捕廳言啓曰,依傳敎,去夜犯夜勿禁之意,敢啓。傳曰,知道。
閔百奮,以漢城府言啓曰,依傳敎李東夔,爲本鄕庶民,當日內倍三道逐送之意,敢啓。傳曰,知道。
元義孫,以義禁府言啓曰,注書李東夔本鄕庶民下義禁府,當日倍三道逐送事,命下矣。李東夔依傳敎,當日倍三道逐送本鄕之意,敢啓。傳曰,知道。
又以兵曹言啓曰,依傳敎吏曹政色書吏林時璧等,各決棍十度之意,敢啓。傳曰,知道。
又以義禁府言啓曰,贊儀以下,竝嶺沿充軍事,命下矣。贊儀李命存慶尙道長鬐縣,兼引儀魚錫禧固城縣,鄭珪河東府,假引儀安載復機張縣,任希澤泗川縣,吳允儉昆陽郡,尹勉喆梁山縣,南公著蔚山府,鄭文德鎭海縣,兼引儀朴忠行彦陽縣,李漢興海縣,金樂祖寧海府,尹商欽金海府竝充軍,而以傳敎內辭意,具罪目,依例發遣府羅將,押送于各其配所,何如?傳曰,允。
又以義禁府言啓曰,前利川府使徐有常,兼官陽智縣監李慶泰,拿問處之事,傳旨啓下矣。李慶泰纔已上京,今方待命於本府,卽爲拿囚,徐有常以羅州牧使,時在任所云,依例發遣府羅將,拿來,何如?傳曰,允。
又以司僕寺言啓曰,濟州出來後運,三名日進上馬六十匹,兵曹別啓,請山屯馬一百匹,凶咎駑駘馬二十匹,合一百八十匹內,一匹船中故失,二匹到海南病留,三匹到海南故失,一匹到廣州病留,實納馬一百七十三匹,禾毛色別單書入之意,敢啓。傳曰,知道。
趙宗鉉,以兵曹言啓曰,依傳敎承傳院都使令朱得成等三十五名,各決棍十度之意,敢啓。傳曰,知道。
任希敎,以漢城府言啓曰,依傳敎,柳宗胤·金弘齊,逐送西小門外之意,敢啓。傳曰,知道。
備忘記,傳于閔百奮曰,噫,近八其君若此若此,黨人着名,尙今莫了,此時焉敢若此?今日朝鮮,可謂只有臣,聯名何心,偃蹇何心?今開政下批者,待開門皆謝恩,稽謝者雖微臣,政院以奏。
前領議政金相福疏曰,伏以群下無狀,不能仰贊聖化,以致淵衷之憂惱,冒雨動駕,三日停湯,臣於沈淹床席之中,誠不勝焦迫罔措,直欲痛哭而流涕也。惟我殿下五十年苦心,可以建天地而質聖人,今之爲殿下臣子者,孰敢不精白一心,以承我聖上保合大和之至意,而今者之事,重貽聖心之憂勞者,苟究其由,此莫非如臣無似,忝居相職,不能鎭安物情,彌綸世道之致,疾病之外,溺職之靑,有不勝誅矣。臣伏奉近日所下傳敎,側怛哀痛,諄諄懇懇,有足以貫金石而感豚魚,而今而後,苟有秉彞之天者,豈忍自陷於不忠不孝,爲禽爲獸之地哉?鑾輿雖幸還宮,湯劑尙未進御,此時保護之節,不容少緩。伏乞亟回聖心,許進湯劑,以慰一國臣庶之望焉,臣一疾支離,間添別症,無以運動,前後闕禮之罪,非止一二,而擧朝焦憂,不遑寧處之時,臣獨一味偃伏,未得與諸大臣,進而請對,退而胥命。有臣如此,不如無生,以罪解免之中,唐突陳疏,雖極惶悚,而義難泯默,敢陳短章,仰暴血懇。乞垂察納,申降重譴,以嚴國綱,以安賤分,不勝幸甚云云。答曰,省疏具悉卿懇。嗚呼,此何等世此何等時?欲諭先掩抑,欲訴高莫聽,聞卿近添,深以爲悶,今聞卿章,若見卿焉。先聞前領議政三字,彌切彌惑,下問因解見任而然,訝返一哂,卿之自當,予旣不渾卿,則卿何以渾當乎?嗚呼,自春已壞了近五十年苦心,至於今月,復何顔雖動駕時,見輿儓乎?顧今世臣,無一可恃,今者此諭,可謂慽矣。噫,予雖衰耗,以二戚臣妥帖,曰以令行,誠可謂淺丈夫,今者此擧,猶欲爲苟且大丈夫。今聞卿箚,正若予意,人雖無狀,視禽獸若飮食。嗚呼,其三代陷禽獸,其欲甘乎?呼寫及此,予先心隕,彼黨人三代心若何?果若予心,今之黨人,爲子爲孫,予則曰,誠慨矣。噫,彼黨人心,其皆禽獸腸乎?此等世,捨卿誰先,卿須體此慇懃之意,安心勿辭,益加善攝,俟少間而造朝焉。仍傳曰,遣史官傳諭,兼傳命召。
負罪臣金陽澤·韓翼謩·金尙喆·李昌誼·申晦·李溵等疏曰,伏以近日,我殿下再臨殿門,煩惱淵衷者,莫非臣等無狀,忝據輔相之列,不能鎭服世道,裨補治化。獨使至尊,憂勞至此,惟願先治臣等之罪,以爲不忠者之戒焉。恭惟我殿下,以八旬之高齡,撫五紀之休運,紓百年淫朋之禍,做九疇平蕩之治。使世臣而被太和陶甄之澤,使國勢而享萬世無疆之福。聖德神功,薄海洋溢,書之簡冊,光輝赫然,而祗緣人心不齊,事端橫生,以致天心靡豫,丙枕不安。大庭之頒敎,八道之宣諭,至誠惻怛,有足以透金石而感豚魚。凡厥含生,苟有一分人心,孰敢不洗滌黨腸,以副我殿下敷心洞諭之至意哉?從今以後,如有不率聖敎,復萌黨心者,非但國有常憲,天神必殛之,惟聖明少垂察焉。仍伏念湯劑之關係聖躬,不念宗社之重,一至此哉?惟望召接藥院,亟進湯劑,以慰擧國焦迫之群情焉。臣等俱以負罪之蹤,方在泥首之中,敢引古人獄中上書之義,未拘常格,相率冒瀆,尤不任屛營隕越之至云云。答曰,聞卿等之章,此何等世界,此何等國勢,一何從容,其隨龜柱,只勸建功。予衰中不覺臥席葫蘆,卿等自莫效諸葛故事,令予爲卿等,勸辭二朔月廩,何以爲此?使其君二日沾濕袞衣,暮年怳若沐浴,朱裒叩血斷指,以暴其心,此果憤薄亘中之語乎?應文聯章之義乎?予昏莫知,須問政府書寫。
耆社李益炡·南泰齊·安允行·李光溥·沈星鎭·金始煐·邊致明·趙榮進·高夢聖·兪彦述·沈㲄等疏曰,伏以今日群下之罪,可勝言哉?我殿下上爲宗國,下爲世臣,五十年苦心至誠,高出百王。前後懇惻之敎,有足以感神明孚豚魚,而只緣廷臣之無狀,旣不能仰體聖意。亦不能精白一心,以致朝象不精,貽惱聖衷,昨今所下辭敎,昭如日星,嚴於鈇鉞。臣等雙擎奉讀,震懍罔措,寧欲無生,此莫非群下之罪,臣等顧何敢開喙,而第伏念聖體之重,顧何如也?卽皇天之所畀,宗社之所托,億兆之所仰戴,則聖上何不念及於此,而乃以群下之罪,不思聖躬之自護?湯劑之停進,已過三日,至使擧國臣民,遑遑震迫,靡所底定,此豈平日所望於我殿下者哉?使今日廷臣,苟有一分秉彞之心,孰敢以一黨字,復萌于心,以負我殿下前後惻怛之至意哉?臣等待罪耆社,未敢與聞於朝議,而自昨日以後,衷情焦迫,達宵徊徨,玆敢走伏闕下,聯進短章。伏乞聖明,特賜鑑諒,如有黨習之不悛者,嚴加處分,亟回聖慮,以副一國臣民之顒祝,千萬幸甚。批答在筵說中。
前判書趙雲逵等疏曰,伏以臣等之罪,可勝誅哉?我殿下五十年調劑之苦心,高出百王,至誠懇惻,有足以仰質神明,俯感豚魚,而只緣在廷諸臣,不肖無狀,不能精白一心,承佐下風。朝象之不靖,日以益甚,以致貽惱於聖衷者,非止一再。前後所下辭旨,罔非人臣所不敢承聞者,臣等聚首奉讀,驚惶震懍,莫知所以自措。苟究所以,一則群下之罪,二則群下之罪。雖然,殿下之有此敎者,直是爲宗國也,爲世臣也。臣等雖甚愚迷,豈不知聖意之所存,而苟有一分秉彞之天者,孰敢以一黨字,復萌於心,以負我聖上懃懇飭諭之至意也哉?玆敢相率拜章,仰瀆崇聽。伏乞聖明,俯察臣等言亶出悃愊,如有不能快滌舊習者,則亟加鈇鉞之誅,母致過煩聖慮,千萬懇祝云云。批答在筵說中,疏錄列名內入。
吏曹參議洪樂純等疏曰,伏以黨習之禍,可勝言哉?書曰,無有淫朋,無有比德,又曰,凶于爾國,害于爾家,民用側頗僻,漢·唐·宋之事,可鑑可戒也。惟我聖上,穆然遠鑑,深懲前轍,承箕聖之統,建皇極之治。陶甄漸摩五十〈年〉之間,使夫一世之人,洗滌其舊習,消融其邪心。咸底乎大同之域,而第緣群下不肖無狀,不善對揚,以致至尊獨憂於上,朝象泮渙於下,苟究其由,莫非臣等之罪也。前後飭敎,丁寧懇惻,不啻慈父之詔迷子,雖頑如木石,蠢如豚魚者,孰不油然感動,惕然警省乎?從今以往,或有一毫査滓之存諸中,則是負國家也,忘祖先也。凡今在廷之臣,有一分秉彞之天者,豈忍出此?臣等伏讀昨日下敎,驚懍隕越,罔知攸措,袖呈擧案,實感指導之聖意,而達宵繞壁,不勝耿結之餘懷,玆敢相率陳籲,仰暴衷悃。伏乞聖慈,憐其愚而察其誠,使今日世臣,同宥竝育於會極之化,千萬幸甚。批答在筵說中疏錄列名內入。
壬辰七月二十七日辰時,上御彰義宮。殿座入侍時,都承旨李潭,左承旨任希敎,右承旨安兼濟,左副承旨趙宗鉉,右副承旨元義孫,同副承旨閔百奮,記事官鄭元始,假注書李東夔,記事官李正薰·南履寬,以次進伏訖。上命訓將李章吾曰,予今日此擧專爲黨人,五部官員皆拿入,仍卽拿入五部官員。上曰,五部之昨日所捧擧案,何其少耶?石門內外所居者,無非兩班,而擧案未滿千數,爾等必有黨心而然矣。五部官員權揵·南玄老·安錫佺等對曰,臣等豈有黨心?達夜捧之,而門外多,故稍遠,未及盡捧矣。上命面灰貫耳回示,而貫耳則命假揷。上曰,貫耳兩耳皆揷乎?潭對曰,然矣。回示後,上見章吾呼吸喘促之狀,笑曰,必喘促矣。上曰,予自嗣服後,於人無此等事,而今黨習切痛,故如是矣。命五部官員曰,爾等五人之回示,可當五千矣,今日內,若不盡捧擧案,則爾等當正法矣。令拿出,命前輩退出。上曰,諸司豫備,回駕時當乘輦,道則依前夜晝介,副輦安徐,黨人祗迎亦安徐。出傳敎上曰,昨日則似有一效,夜則一樣,該府諸堂,爲先越俸一等。出傳敎上曰,於今朝鮮正二品以下,只二品乎?陳章時,正一品臥燠室乎?噫,我宗豈有黨,而爲結連姻婭皆有黨,其章不參。正從一品宗臣中,黨人姻婭者,一則不問代,一則漏名代,闕門外皆便服免冠祗迎。出傳敎上以金致仁事慨歎曰,兩世大臣,豈可如此?予之待渠兩代,至於政丞,何如,臺諫雖謄傳故紙,金致仁則少無慮矣。上命昨日大門所掛傳敎,移掛興化門西挾門。上曰,萬古豈有此等世界乎?噫,五十年調劑,卽予苦心,今年蕩然,二代元輔,幾世勳戚之子,言之慨亘,甚至於今月,何顔對臣僚?豈特以此靦然,臣僚此皆黨人,不忍正視之故也。以卄一日金觀柱一人,曰,以妥帖,雖不愧乎方寸,亦何心望蒼穹?故詣舊闕,欲袖捧而回,大官次且備堂逡巡,至於儒生,則欲爲登科。此等時,恐或遺漏一人,袖二名而來,今番無一人形影,此誠其國興乎替乎?來舊邸有此擧。噫,石門內外,內而五部,外而三江,朝士與以士爲名者,將踰二千,而今不滿二百,豈云革命?此則黨五臟尙存而然,今者諸供,作帖篇題,回駕後當書下。待今日其若前,明當殿座於崇禮門,快見黨人五臟,以此其令知悉。出傳敎諸臣以次退出。
壬辰七月二十七日巳時,上彰義宮擧動。還宮入侍時,行都承旨李潭,左承旨任希敎,右承旨安兼濟,左副承旨趙宗鉉,右副承旨元義孫,同副承旨閔百奮,記事官鄭元始,假注書李東夔,記事官李正薰·南履寬,諸臣以次隨駕訖。上具翼善冠·袞龍袍,乘駕轎出宮門,入興化門內,駕前。上曰,隨駕禁軍,隆武堂待令,今日隨駕軍兵,中日廳試射放爲之。出傳敎上還入大內,諸臣以次退出。
壬辰七月二十七日巳時,上御隆武堂。試射入侍時,試官訓鍊大將李章吾,禦營大將張志恒,都摠經歷金履煥,宣傳官金道煥,兵曹佐郞邊得龍,左副承旨趙宗鉉,假注書李東夔,記事官柳雲羽·南履寬,以次進伏訖。上曰,繖扇侍衛,何不待令乎?君之出入,豈無繖扇,令斯速擧行,命承旨問日傘差備姓名。對曰,田畿矣。上命射員呼名入,每一貫革六人爲隊。上聞宣傳官李寬胄名,命行首宣傳官,令李寬胄改名,文武不可有二名矣。上曰,擧案入來乎?宗鉉曰,多入矣,命讀奏,至金麟柱·金龍柱等名。上曰,今已書納鰲興國舅家,予依者,今只有此人,前守禦使敍用,前帶提調,其令仍兼。試射畢,貫邊三中四中李潤海·劉致豪·張斗幹等,特命直赴。命訓將章吾呼新來,其餘以射中多少頒賞,或加資,或半熟馬一匹,或兒馬一匹,或木布一二匹,或弦弓一張。又同日中日廳銃試放,邊三中三人命直赴,其餘木布一二匹頒賞,上還內,諸臣以次退出。
壬辰七月二十七日申時,上御集慶堂。坐直承旨入侍,漢城府官員,追後入侍時,右副承旨元義孫,同副承旨閔百奮,假注書李東夔,記事官柳雲羽·南履寬,以次進伏訖。上曰,噫,今予恃者,其惟軍民,故今日試射之命,意蓋此也,而雖中日,雨下則停止例也。雨下如注,而砲聲不止,若是勒試,軍何能盡其才?極涉無據,當該摠府·騎省看試堂郞,一竝施以不敍之典。出傳敎義孫涕泣起伏曰,殿下激惱於群下,不進湯劑,已至累日,下情不勝焦迫,殿下何不念聖躬之至重,而全忽保護之方耶?曾前臣之入侍時,殿下不無體念於臣之陳達,進御湯劑矣。今者聖上之牢拒,一何至此哉?殿下之至誠蕩平,群下孰不欽仰,消瀜黨心,而至於臣,乃臣父之子也。若有一毫黨心,非臣父之子也。乞賜體念,以進湯劑,臣等區區之望也。百奮涕泣起伏曰,殿下之至誠憂惱,諸臣孰不仰體,而至於臣,臣父祖以來,荐被異渥,臣又待罪錦伯。又被特贈臣父,辭敎隆重,諸臣孰不蒙聖上之恩,而臣則前後國恩罔極,非比於他臣。今聖上以群下之黨習,若是憂惱,至却湯劑,臣豈有一分他意,違忤聖心哉?乞賜體念,以伸群下焦迫之私,臣等千萬懇祝。上曰,此乃同副閔百奮乎?對曰,然矣。上曰,予眼昏不能知矣,閔遇洙於爾誰也?對曰,臣之三寸矣。上曰,爾之父誰耶?對曰,翼洙矣。上曰,有職名乎?對曰,以南行爲持平·掌令矣。上曰,予以眼昏,不知誰某,聞之果是閔遇洙之姪矣。仍問曰,爾今坐直乎?對曰,然矣。上曰,出去守廳可矣。百奮退出,內局提調·副提調入侍事下敎,漢城府官員入侍事下敎,義孫讀奏江華留守狀啓。上曰,今年一船外,無一臭載,今聞沁留狀聞,樂安千餘石稅船,無風公然漂流云者。此誠萬古初聞,當該騎船監色,令本府,嚴訊取服後狀聞。濟物萬戶,若是泛忽,極涉無狀,稅船本郡投畀,以勵他人,其代,今日政備擬。出傳敎義孫讀奏耆社臣等上疏。上曰,旣下敎,回欲從容處分,此章早到,吁嗟其君近八,猶欲萬機,嗟哉耆社之臣,年皆百歲乎?噫,恒言不稱老,曲禮攸在,自稱耆社,宜同參,而因下敎,若是强章,抑何心哉?然則何不誘耆舊外八九十人封章乎?一人方帶藥院,金·李兩乙亥,尙且飾巾,此章特給。此三耆舊外,竝解實職,軍職竝免,耆堂使之自息便養其家。出傳敎義孫讀奏侍從堂上堂下洪樂性等上疏。上曰,此等之章,予見多矣。今者疏錄,拔授沖子,其令見其事考其錄。噫,今人雖無狀,冠人冠衣人衣,豈令三代,一朝爲禽獸乎?其不曰陷,而謂爲者,着名其呈時,其身前三代,冥冥皆見,雖欺後三代,焉不顧前三代乎?雖一刻,復思舊黨,其心爲禽獸腸,予雖欲赦,其祖必將鐵索拘首。爲其祖不爲此,其亦冥冥中禽獸,予何多言,亦何爲苟且答?此章給之,皆令知悉。出傳敎上曰,此疏錄割置,賤臣以手割斷,自致遲延。上曰,注書誰耶?義孫曰,李東夔矣。上曰,注書李東夔,不顧其君苦心,只顧其黨,不敢下手於其黨,此等鄙陋之人,何以登科?下義禁府,爲本鄕庶民,倍三道逐鄕。此時注書,若是不擇,當該薦望注書,亦下金吾,待下敎勘律,前注書柳榮鎭,仍付前任,其令入侍。出傳敎。
壬辰七月二十七日人定時,上御集慶堂。坐直承旨入侍時,右副承旨元義孫,假注書李東夔,記事官柳雲羽·南履寬進伏訖。上曰,注書李東夔爲庶民,三倍道放逐本鄕,不擇薦望注書鄭元始,下義禁府,待下敎勘律,事變假注書進伏。上曰,注書入來乎?義孫曰,入來矣。上曰,洪樂純於下大夫中年多者乎?何以爲疏頭也?義孫曰,六曹中以吏戶爲首,洪樂純方帶吏曹參議,故首題矣。上曰,然乎?又下敎曰,幾日後開政,而尙不擧行耶,朝鮮知有君乎?吏曹政吏,令騎郞決棍事,注書出而分付,賤臣承命出傳。上曰,藥房提調副提調,持湯劑更爲入侍。出榻敎藥房提調沈㲄,副提調李潭,醫官方泰輿·鄭允協·慶絢,以次進伏。㲄進湯劑,上進御,請診候。上曰,只三醫官入診。泰輿奏曰,脈候左右三部,度數調均,而滑體脾胃似不足矣。允協亦如泰輿所奏。絢曰,脈候調均,而滑體脾胃,比前頗不足矣。㲄曰,明日則湯劑,依前擧行乎?上曰,依。藥房先退,漢城府官員趙載履入侍。上曰,擧案次次入來乎?載履曰,然矣。上曰,文蔭儒生,尙待令於門外耶?汝出而知入。載履承命出去還奏曰,文蔭儒生,終日待令矣,今則或退或在矣。上曰,然乎?命載履先退。上曰,入來擧案,承旨讀之。義孫讀奏,至洪良漢名,上曰,洪良漢擧案,已入來矣。義孫曰,擧案中猶恐或漏,數三次來呈者多,故或疊出矣。上曰,然矣。上又曰,注書出去,今日入格人頒賞,卽今此門外爲之,而入格者已退去,則待明朝擧行事,分付。賤臣承命出傳,義孫讀擧案訖,仍命退去,諸臣以次退出。
壬辰七月二十七日戌時,上御集慶堂。吏兵判·坐直承旨入侍時,右副承旨閔百奮,同副承旨元義孫,記事官柳榮鎭,記事官李正薰·南履寬,吏曹判書元仁孫,吏曹參判李重祜,吏曹參議洪樂純,兵曹判書朴相德,以次進伏訖。義孫讀吏批望,至定州牧使望。上曰,文武交遞乎?仁孫曰,載在法典也。至稷山縣監末望,曰,上曰,少乎?仁孫曰,曾於節制被抄時,見其人少矣。至萬頃縣監首望,上曰,誰也?仁孫曰,曾經翰林之文官也。至栗峯察訪副望,上曰,誰也?仁孫曰,兪漢謹之弟也。至濟原察訪首望,誰也?仁孫曰,癸亥命臣洪瑞鳳之子孫也。義孫讀兵批望,百奮讀儒生擧案。上命書諸大臣施不敍之典,諸耆社施削職之典,而金始煐·李光溥·沈㲄三人,特爲安徐,諸都尉·副尉·僉尉,竝施不敍之典,諸臣退出。
上在慶熙宮。停常參·經筵。
自昧爽至午時,下雨或灑雨,測雨器水深一寸三分。
藥房提調沈㲄,副提調李潭啓曰,昨日經宿舊邸,勞動旣多,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。於今以後,世念若浮雲,精神誠惝怳,古人抑陰扶陽,於今益驗。黨臣日加,暮君益衰,須看雨水過多,此亦陰盛之驗。噫,此等世界,何云衰暮,都提調焉在?曰若在苦,食黨腸而然矣。勸建功付一哂,待敎入侍。
中宮殿·惠嬪宮,藥房口傳問安。答曰,知道。
趙宗鉉,以都摠府言啓曰,昨日未畢試軍兵試放及今日入直軍兵等,當爲中日習射,而雨勢如此,不得設行之意,敢啓。傳曰,知道。
傳于趙宗鉉曰,雨勢如此,中日及放賞,待晴擧行。
備忘記,須看今日朝鮮,有股肱乎,有勳戚乎,有耆耉乎?嗚呼,其君萬頃滄浪,乘一孤舟也。將此意謂軍民。
傳于安兼濟曰,今日闕謝恩者,雖微官皆書入。
又傳于曰,春坊侍從,今日不爲謝恩,本心可知,本職遞差,以禁推例,與五部官員,建明門一體待令。
注書鄭元始病,代柳雲羽爲假注書。
安兼濟,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
趙宗鉉,以扈衛廳言啓曰,二廳大將金陽澤,三廳大將金尙喆,今有罷職不敍之命矣。其所帶軍官,當有區處之道,何以爲之?敢稟。傳曰,一廳同兼。
趙宗鉉,以一二巡廳言啓曰,去夜犯夜人無所捉之意,敢啓。傳曰,此亦勿禁而然乎?巡將監軍,臨門時記過待令。
又以訓鍊都監言啓曰,去夜無犯夜人被捉之意,敢啓。傳曰,巡廳旣諭,當該巡邏裨將,自都監決棍汰去。
又以右邊捕盜廳言啓曰,去夜犯夜人無所捉,敢啓。傳曰,巡廳旣諭若此,而其望久勤乎?久勤下敎勿施,當該部將,本廳決棍汰去。
又以左邊捕盜廳言啓曰,去夜犯夜人無所捉,敢啓。傳曰,旣諭右廳,依此知悉,依此擧行。
備忘記,左相爲內局都提擧。
傳于安兼濟曰,內局入侍。
以承傳色口傳下敎曰,其漢似來京,分付五部,卽爲捉來,若有隱匿者,則當殿座矣。
又下敎曰,若隱匿不現,則家長當上之,申飭。
元義孫,以義禁府言啓曰,春坊侍臣,今日不爲謝恩,以禁推例,建明門待令事,命下矣。前輔德閔種烈,時在京畿驪州地,前文學李文源,時在安山地,前掌令李澤徵,時在江原道原州地,前持平李翼運,時在忠淸道堤川地,前正言洪周萬,時在京畿抱川地,李在學,時在慶尙道安義地云。卽爲發遣府羅將,竝拿來後擧行,何如?傳曰,畿甸人此輩,以鄕爲家,萬萬可駭,何云禁推?以拿推例,卽爲拿來。殿座後,若進滯,當該多慾羅將,當令訓將,沙場梟示,金吾諸堂,亦爲重勘,卽爲擧行。湖西·嶺南·關東人勿論。
又以義禁府言啓曰,五部都事,嶺沿充軍,追入二人,大靜·旌義充軍事,命下矣。南部都事南顯老,慶尙道機張縣,奉事鄭德濟熊川縣,西部奉事安錫佺柒原縣,北部奉事鄭東協金海府,東部都事林重遠固城縣,奉事李駿祥泗川縣,中部都事權捷全羅道濟州牧大靜,北部都事李齊鵬旌義縣竝充軍,而傳敎內辭意,具罪目,卽爲發遣府羅將,竝押送于各其配所,何如?傳曰,允。八羅將其若外方作弊,令其道稟示,以此嚴飭。
有政。吏批,判書元仁孫進,參判李重祜進,參議洪樂純進,同副承旨閔百奮進。以沈墢爲大司憲,朴師海爲大司諫,任觀柱爲執義,李台鼎爲司諫,朱龜行爲掌令,南絳老·李漢一爲持平,任希曾爲獻納,宋樂·李邦榮爲正言,姜潤爲修撰,南柱老爲副修撰,李得臣爲輔德,姜履福爲文學,李世武爲陰城縣監,閔台烈爲楊口縣監,蔡惠休爲義禁府都事,洪紹海爲義禁府都事,任瑎爲兵曹參知,韓㵛爲典籍,徐命善爲大司成,睦祖洙爲兵曹佐郞,李益燦爲北部奉事,徐日輔爲漢城庶尹,韓榮祖爲東部奉事,吳泰謙爲西部奉事,安興國爲南部奉事,閔師伯爲中部奉事,張鴻爲東部都事,閔百祿爲南部都事,李克城爲北部都事,任遬·慶明運爲假引儀,蔡弘履爲吏曹正郞。
兵批,判書朴相德入直進,參判李廷喆病,參議洪樂命在外,參知未差,同副承旨閔百奮進。以李邦熽爲忠壯將,李仁海爲宣傳官,趙義錫爲訓鍊判官,護軍李恒祚·鄭彦郁·李澤浩,司直李彦衡·沈勗之·洪良漢·李翼運,司果李在學·安大濟,大吉號里權管南泰傑,小吉號里權管方德敍,梁永萬洞權管李錫信,同知單張益柱。
安兼濟,以吏批言啓曰,前領府事金陽澤,前判府事韓翼謩·金尙喆·李昌誼,竝敍用事,命下矣。當爲置處,而本曹無相當窠,依例送西之意,敢啓。傳曰,知道。
再政,以姜鳳羽爲莊陵參奉,安錫儆爲康陵參奉,韓錫耆爲恭陵參奉,權遇銓爲章陵參奉,金樂賢爲英陵參奉,左議政申晦爲世孫傅。承文都提調二單左議政申晦,右議政李溵。
閔百奮,以兵曹言啓曰,前領府事金陽澤,前判府事韓翼謩·金尙喆·李昌誼,敍用事,命下矣。依例從座目,金陽澤領中樞下批,韓翼謩·金尙喆判中樞下批,李昌誼加設判中樞,下批之意,敢啓。傳曰,知道。
再政,領中樞單金陽澤,行判中樞三單韓翼謩·金尙喆·李昌誼。
趙宗鉉,以訓鍊都監言啓曰,依傳敎,巡邏牌將張志學·朴毅源·朴再榮·安尙復·鄭昌輝·姜就周·崔時起等,各決棍十五度,汰去之意,敢啓。傳曰,知道。
又以左邊捕盜廳言啓曰,依傳敎,去夜巡邏當該軍官金允瑞·吳贊周·韓錫箕·崔斗桓·安世洸·李匡國·金德行·金夢臣等,竝決棍十五度,汰去之意,敢啓。傳曰,知道。
又以右邊捕盜廳言啓曰,依傳敎,去夜巡邏當該軍官秦盛伯·金得臣·朴重鎬·文廷福·陸重秀·金光潤·韓仁揆·鄭興源等,竝決棍十五度,汰去之意,敢啓。傳曰,知道。
任希敎,以漢城府言啓曰,依傳敎,沈鐄蔚山府爲庶民,倍三道押送之意,敢啓。傳曰,知道。
又以漢城府言啓曰,依下敎,李仁培·趙德行,卽其地爲庶民,倍三道押付,兩罪人家,竝爲封閉之意,敢啓。傳曰,知道。
又以漢城府言啓曰,依傳敎,李齊儼海南縣,沈章雲淮陽府爲庶民,倍三道押送之意,敢啓。傳曰,知道。
又以漢城府言啓曰,依傳敎,充軍罪人李弘采泰安縣,河命一海美縣,金聖和沔川縣,李喆遂唐津縣,卽其地爲庶民,倍三道押送之意,敢啓。傳曰,知道。
又以漢城府言啓曰,依傳敎,徐懋修·李彦中·李遠培·金重行·兪彦銻·具常勳·趙亨謙·徐命應·吳載絅·鄭樣·宋可相·郭泰濟·趙㻐一,一竝脫笠,逐送漢江越邊之意,敢啓。傳曰,知道。
殿座罷後,政院·玉堂·藥房口傳問安。答曰,知道。
以承傳色口傳下敎曰,承旨下敎置之。
任希敎,以漢城府言啓曰,依傳敎,李弘濟黑山島,李重馥楸子島,限己身爲庶民之意,敢啓。傳曰,知道。
又以漢城府言啓曰,依傳敎,許宖永爲庶民之意,敢啓。傳曰,知道。
又以漢城府言啓曰,依傳敎,充軍罪人權楗大靜縣,南顯老機張縣,鄭德濟熊川縣,安錫佺柒原縣,李齊鵬旌義縣,鄭東協金海府,林重遠固城縣,李駿祥泗川縣,卽其地爲庶民,倍道押送之意,敢啓。傳曰,知道。
趙宗鉉,以兵曹言啓曰,依傳敎,罪人閔師貞,南海縣水軍充定,倍三道押送之意,敢啓。傳曰,知道。
壬辰七月二十八日辰時,上御集慶堂。內局入侍時,提調沈㲄,副提調李潭,記事官柳榮鎭·李正薰·南履寬,醫官方泰輿·鄭允協·慶絢·金孝儉·白文昌·李翊臣·李章周,大司憲李彦衡·行副提學鄭尙淳,大司諫沈頤之,執義李行源,司諫□□順,掌令李弘濟,持平李重馥,獻納李東顯,校理李得臣,副校理柳義養,以次進伏訖。㲄問曰,聖體,若何?上曰,一樣矣。㲄曰,寢睡·水刺之節,亦何如?上曰,一樣矣。上謂潭曰,予以提調耳聾,必不聞語矣,今見不甚聾矣。雖老,筋力則好也。潭曰,有根氣而然。上曰,是矣。上問㲄曰,卿之從祖,入耆社乎?對曰,然矣。臣之高祖入耆社矣。上曰,卿從祖之子孫,有登科者乎?對曰,有沈埜·沈二人也。上問潭曰,卿與提調,有世分乎?對曰,提調之高〈祖〉沈詻,與臣先祖植有雅分,文集亦有往來文字矣。上問㲄曰,卿與蔡濟恭有戚分乎?對曰,臣之從妹之子也。㲄進湯劑,上進御一貼。上曰,提調之本職何耶?潭曰,知中樞也。㲄請診候,方泰輿曰,脈候左右三部調均,脾胃似弱矣。允協曰,脈候,左右三部調均,脾胃脈候之弱,今日少勝矣。絢曰,脈候左右三部調均,而滑體脾胃似不足矣。㲄請進再貼,上曰,三司入侍。彦衡進前合啓時,特敎遞差,先退。頤之等啓曰,荐棘罪人金致仁,以兩世元輔,倚毗,何如而不體我聖上五十年調劑之苦心,植黨濟私,自作領袖,以致一種浮躁之輩,乘時趨附。甚至如具庠者,自托時論,視爲能事,其流之弊大矣。若論其壞亂世道,負國忘先之罪,不可安置而止,頃因臺啓,雖有荐棘之命,捨絶海而卽其地,有乖嚴處分之義。昨旣允許,旋卽還寢,公議所在,輿情愈激。請南海縣荐棘罪人金致仁,依前以濟州牧擧行。上曰,今者世道,於此其何堅持之?所執者在焉,亟停勿煩。頤之等啓曰,請大靜縣爲奴罪人仲義,依律處斷。措辭見上上曰,勿煩。又啓曰,請黑山島爲奴罪人五得,依律處斷。措辭見上上曰,勿煩。一行刀割又啓曰,請還寢鍾城府爲奴罪人天大酌處之命,依律處斷。措辭見上上曰,勿煩。頤之等所懷,臣等俱以無似,猥叨諫官,半夜承除,蒼卒入肅,聖敎求言之下,實無可以抑塞萬一者,固不勝其惶愧。第近日以來,淵衷激惱,辭氣截嚴,此皆由於群下不能仰體聖上五十年苦心,以至有近日非常之處分,莫非群下之罪。惟願聖上,益守苦心,普施陶甄,使世臣得以終始全保,涵濡大化,是臣等區區之望也。上曰,曾有領相夫人領相之語,自幼尋常慨然者,今番事,壞亂五十年,萬古初聞,豈特此也,亦豈特僉議哉?使其君若再次沐浴,其咎是誰?昔漢張禹,不過其君甘盤故舊,而朱雲其猶抗直。於我朝昔一臺臣,以戚臣黨習,請以懲戒,不顯者猶然,況已顯,輿臺咸知者乎?若問其擧,忘君證先,敢誦莫重之言,作此擧措,所謂狂妄,於渠歇後語也,而予意此不過刊版而止,今日宜請加律,而不敢傳啓,若引嫌而陳所懷。噫,徐有寧雖爲此,亦如此乎?其不思其君五十年苦心,亦不體內壺有長孫后之心。以此彌縫,當何顔而,於差備門導喝導乎?萬萬爲駭也。行源等啓曰,請還寢定配罪人金柱泰減等之命。措辭見上上曰,其勿復煩。又啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。一行刀割又啓曰,請黑山島爲奴罪人五得,依律處斷。措辭見上上曰,勿煩。又啓曰,請黑山島定配罪人鄭世柱,依律處斷。措辭見上上曰,勿煩。又啓曰,請大靜縣定配罪人丁潤愼,亟命依律處斷。措辭見上上曰,勿煩。上曰,六十六歲,專出於爲宗國之計,而今見上殿,多有貽惱,惠嬪形貌甚瘦,豈不悶哉?李東顯食具庠而腹飽,更何爲之耶?人君此等下敎,皆殿最臣下矣。上謂潭曰,蔡濟恭乃血誠也。對曰,蔡濟恭亦甚感恩惶悚云矣。諸臣退出。
壬辰七月二十八日午時,上御建明門。殿座入侍時,行都承旨李潭,左承旨任希敎,右承旨安兼濟,左副承旨趙宗鉉,右副承旨元義孫,同副承旨閔百奮,注書柳榮鎭,假注書柳雲羽,記事官李正薰·南履寬,以次侍立訖。上具翼善冠·袞龍袍御門,命入前排,監軍巡將四人竝拿入。上曰,向日則下敎勿禁,而昨日亦勿禁乎?何不捉得儒巾者乎?對曰,夜禁至嚴,故無犯夜之人,而終不捉得矣。上曰,汝黨於兩班而然也。上曰,巡將二人,忠淸道沿海邑充軍,宣傳官二人,內浦充軍。出傳敎上曰,小太監莫重殿座下敎稽傳,令內府永刊。出傳敎命五部官員拿入。上曰,國雖不國,幾日下敎,而曾經承旨李仁培今始擧案,此何道理?當殿座南門處之,而有所思,不爲治罪矣。上曰,五部都事,嶺沿充軍,追入二人,大靜·旌義充軍。出傳敎上曰,承旨侍衛,禁軍巡令乎?一竝雨具。出傳敎上曰,旣下敎,今日幾日,李仁培·徐懋修後,有職名而追來者多,此惜其舊習,其欲逡巡而然乎?尤萬萬無狀,亦不可以人類言也。非人類李遠培·李彦中·金重行·兪彦銻·趙瑗·具常勳·趙德行·趙亨謙·徐命應·吳載絅·鄭樣·郭泰濟·宋可相,一體拿待。出傳敎上曰,李仁培·徐懋修,今日僅爲呈名乎?萬萬無據,令該府,以拿推例,一體拿待。出傳敎命拿入漢城府官員任希厚。上曰,若或遺漏名帖,則當用三族之律,以此分付五部,終不自納,當梟示汝於南門矣。命退前排。上曰,御前何如是雜亂耶?雜下人,決棍十度,盡逐門外。上曰,兵曹郞廳汰去。出傳敎命金吾諸堂入侍,李仁培·趙德行拿入。上曰,汝等亦朝鮮臣子,今始擧案,李仁培曾經承旨,尤何敢如是乎?仁培曰,適往楊根,聞此報急來,今玆擧案矣。德行曰,適下鄕,聞此報來,卽自現矣。上曰,李仁培不意如此,誠無狀矣。德行雖吾同甲之孫,何惜也?自現二字,萬萬無狀。上曰,李仁培珍島郡限己身充軍,趙德行南海縣限己身充軍,兩罪人家,皆令封閉。出傳敎上曰,處分者,卽其地爲庶民,以除民弊,充軍下敎勿施,倍三道押付,令道臣狀聞。出傳敎命拿入前銜人。上曰,何遲也?羅將令兵曹決棍。
禁府都事申暎汰去事下敎。出榻敎罪人等,以次奏姓名。上曰,汝輩今始擧案,先後三世,皆爲禽獸,今皆逐送江外,須免冠而去,勿復越江入京也。上曰,徐懋修·李彦中·李遠培·金重行·兪彦銻·具常勳·趙亨謙·徐命應·吳載絅·鄭樸·宋可相·郭泰濟·趙瑗一,竝脫笠逐送漢江越邊。出傳敎上曰,具常勳三世停擧。出傳敎上曰,洪周萬特施不敍之典。出傳敎上曰,今人相謂曰,某老某少某南,此後如復有黨者,皆逆賊也。銓官亦將以老少南用之,則是負祖先也。若擇老少而爲婚姻,則皆逆賊之子也。此非吾臣,乃乾隆·關伯之臣也。昨日陳章,誠可笑矣。上曰,前掌令李弘濟,前持平李重馥,今已多日,佯若不知,揚揚侍從謝恩。此眼其無君,眼無其祖,前三代後三代,已判禽獸,李弘濟黑山島,李重馥楸子島,限己身庶民。其三代有職者,官案拔名,無職者靑衿錄墨名,其後三代,限己身停擧,限己身禁錮,五倍道押付。出傳敎上曰,如此而爲國乎?此等人雖明年,決不赦矣,皆人面獸心者也。從今以後,老少相婚姻,消其心然後,可以爲人矣。命秋曹堂上入侍,命拿入沈章雲·李齊儼。章雲曰,沈錪之曾孫也。齊儼曰,璿泒後裔也。上曰,若設節制,則一刻之內,必先入來,刑推汝脚,歸示汝前三代也,皆依法。齊儼曰,居江上而始見洞內甘結,今日入來矣。上曰,本事知之乎?對曰,不知矣。章雲曰,適下鄕,而今朝入來擧案矣。上曰,勸杖。上曰,汝等知爲何事,而着名來呈乎?對曰,不知某事,而惶恐來待矣。上曰,章雲汝着儒巾而來呈乎,着笠而來呈乎?章雲曰,矣身卽順義君之壻也,妻父勸着儒巾而入去,故着而來矣。上曰,順義君拿來。出傳敎上曰,汝等何黨乎?齊儼曰,以連姻之故,而有東人之目矣。上曰,今有東人乎?承旨曰,古有之而爲南人矣。上曰,令罪人直告之。齊儼曰,南人矣。上曰,章雲何黨乎?章雲曰,本無色目矣。上曰,汝順義之壻,豈非南人乎?章雲曰,西人矣。上曰,二人陰譎勸杖,仍命刑郞高聲呼曰,一東一西黨人,刑推加杖。順義君烜,冬至正使遞差事下敎。出榻敎上問齊儼曰,汝初曰,不知本事,而加刑之後,乃曰,似是金觀柱事也,從何以聞之耶?齊儼曰,聞於趙世選家矣,趙世選之孫,爲考文而來,故得聞之矣。上曰,世選何黨也?對曰,世選初則交南人,而今則投入西人也。上曰,璿泒豈當於偏論耶?東是南南是東,汝欲隱諱,嚴刑準次,可也。齊儼曰,南人有不美之事,故以東人仰對,而實則東南一也。上曰,趙世選金吾拿來。出傳敎上曰,李齊儼海南縣爲庶民,沈章雲淮陽府爲庶民,倍道押付。出傳敎命擧案儒生拿入,朴瑛郭山人也。上曰,何足數乎放送?沈鳳觀曰,往楊州而今始來呈矣。上曰,見下敎後,黨心盡消乎?鳳觀曰,本無黨心矣。上曰,汝知人事,其令退去,許宖·朴思植·沈鐄拿入。許宖曰,故相許琮之後也。朴思植曰,朴思訥之十寸,而有一名矣。上曰,其令退去。沈鐄曰,沈鏽之四寸也。上曰,汝是重臣之四寸,而從侄又爲薇垣長,必聞而知之,今日始爲擧案者何也?鐄曰,適有疾病,未得聞之矣。上曰,沈鐄蔚山府爲庶民,倍三道押送。出傳敎上曰,禮判與沈鐄至親,而尙不聞知,在安國洞,今日自現,萬萬可駭,亟施削黜之典。此非及嗣之律,旣知此,佯若不知,其敢謄傳,放恣莫甚,沈頤之刋名仕版。出傳敎命許宖依法。上曰,汝知何事而爲擧案乎?對曰,不知矣。上曰,直告之,忍杖不告,當付捕廳矣。對曰,汨沒母病,不知某事,而部使令來督,故入來矣。閔百興曰,年少愚迷,全無知覺矣。李昌壽曰,此是失性之人也。上曰,許宖不可以人類言之,墨名靑衿錄,永爲庶民。出傳敎命拿入擧案儒生五人,朴暻源,朴師訥之十一寸侄也。南碩老,南泰齊之七寸侄也。閔師東,閔垠之子也。鄭潭,鄭彦暹之子也。閔師貞,閔師東之族也。具以姓名仰對。閔師貞曰,矣身在鄕,今日入京,故不知,而閔師貞有所傳而猶未詳也。上曰,師貞所奏,非兩班子也。上曰,閔師貞海南縣水軍充定,倍三道押付。出傳敎上曰,餘皆給冠退去,拿入烜。上曰,何爲得怪壻,而使君上憂勞如此乎?對曰,章雲常時失性之人,故翁壻之情,亦已無矣。昨自鄕來而未及見矣。上曰,渠云西人,其言然乎?對曰,其父祖皆儒業,而渠自稱西人矣。上曰,章雲讀書善文,而往來場屋乎?對曰,飮酒貪色,多爲無據之事,視妻父如仇讎,故恩情已絶矣。上曰,此非逆賊,何其絶之太甚也?今日見汝可喜矣。使臣行裝治之而善爲也,給笠退去。順義君使臣遞差傳敎安徐事下敎。出榻敎上小次尙瑞院,命中官催促,趙世選拿來,令騎郞決棍。金吾行首羅將來奏,趙世選下去楊州,而其子捉來矣。上出小次殿座,命入前排,拿入趙景漢。上曰,汝父知李齊儼乎?對曰,居洞內故知之矣。上曰,送朝報示齊儼何也?對曰,矣身之父無官職,元無示朝報之事矣。上曰,汝父下鄕,故不卽通,汝亦不卽來現,重杖可也。對曰,矣身之叔父世逑,方爲內將,有朝報而示之也。命兵曹拿來趙世逑。上曰,趙世選不卽拿來,判義禁越俸一等。出傳敎禁府都事申暎,汰去事下敎。出榻敎趙世選拿入。上曰,年幾何而未通淸乎?對曰,六十九而登科三十餘年,不得通淸矣。語聲甚高。上曰,聲甚悖慢矣。莫重帳殿,憤其未通淸,語甚悖惡,刑推可也。世選曰,矣身固執,而無交遊之事矣。上曰,何示朝報於李齊儼乎?對曰,臣無朝報矣。上曰,汝弟爲內將,汝爲忠淸守令,爲何黨乎?對曰,不爲黨,故至今未通淸矣。上曰,直告之。檢狀。對曰,南人矣。上曰,今日此擧,欲爲大懲創,汝刲南人黨腸而進之也。對曰,本無黨心矣。上曰,四色黨腸,予欲置於書案矣。同義禁朴道源削職事下敎。出榻敎上曰,此皆老黨也,予欲食老論腸矣。世選曰,丁丑年沃溝獄事,矣身被拿,特蒙白放之天恩,感泣銘心,圖報無地,豈有毫分黨心乎?上曰,丁丑何年,旣有特放之命,今日豈可無再生之道乎?特命解縛。趙世逑拿入。上曰,朝報七將得見者,而使龍營軍士,日示汝兄,汝兄爲內將乎?誠愚矣。今雖參酌,此後勿爲過濫之事,都監軍士·使喚·女奴,曾已申飭,況龍營軍士乎?汝兄今番事,汝實使爲之也,特命放送。上曰,趙世選率等子,往龍山調理而爲良人也。同義禁朴道源下敎,安徐事下敎。出榻敎上曰,噫,今春以後,五十年苦心,一朝蕩然,甚至於今月,可謂罔有紀極矣。若此而國焉能爲國,君焉能爲君?淺丈夫大丈夫曾已諭,今何復諭,而前已多見,及今則不諭目下事雖可謂妥帖,幾十年苦心,何以伸乎?其所名帖今已三千四百餘丈,此亦九牛一毛,而亦可謂懲創諸黨。其付于心亦幾日,雖輿儓下賤,此文字孰非不知。自此以後,黨心其若卄一日前,此無父無君之域,而卽一亂臣賊子也。孰敢蓄於心而萌於意乎?此下敎作一帖,名帖亦作一帖藏史閣,永垂於後,今於臨門,本色已了當,亦不可以此懲創。噫,其本卽世祿之臣,心中有黨名,君雖欺也,其於入家廟,其先何心受飮?其若受則此父子同也。嗚呼,其先雖若此,於子於孫之心,必不飮此盃,其當悚然瞿然。須看雨勢,至終條理,三次大雨,其誠滌黨心也。噫,後三代,以黨人之心,雖不足道,先三代,若陷於禽獸,豈曰朝官?此人面獸心也。嗚呼,冠人冠衣人衣,人面獸心,此何樣物乎?爲國爲世臣,慷慨洞諭。噫,予聞熟矣,予見多矣。回其家,必也燠室,勸黨乳而飮其子,養其子若龍,神祗森布,渠何敢半分飮?嗚呼,欲食黨腸,而今至於此,亦不覺歉然,自今以後,捧名帖特寢,出於事應旣已,我則如故矣。嗚呼,海東輿儓,咸聽予意。出傳敎上曰,金觀柱倍三道擧行事下敎,而尙無消息,其涉寒心,此何黨戚臣而然乎?當該道臣,爲先從重推考。楊口縣監,刊名仕版,其代,今方政,命今日政擇擬,其令當日辭朝。出傳敎上曰,多臺有闕,政官牌招開政,今日政勿以在鄕人苟充,下批後,一竝牌招察任。復稱在鄕,曰有君,曰有國,一倂卽其地充軍。出傳敎上曰,純實則孰知,而今者此任,意蓋在矣。數次入侍見焉。其果耆舊臣,晨昏之任宜顧,提調沈㲄,兼帶內局任,特爲許免。其代,本兼其休已久,前提調蔡濟恭爲內局提調。出傳敎上曰,噫,今日朝鮮,朝鮮乎?萬頃蒼波一葉舟一衰翁,可謂懍然,業已示意,亦何待領相造朝?纔處分時原任大臣,一倂敍用。前左相申晦,復拜左相,前右相李溵,復拜右相,扈衛兩廳大將皆仍兼,今日政仍爲下批。齋郞有闕代,今日政備擬。出傳敎內局提調,持湯劑入侍。出榻敎今日政初入仕,皆以鄕薦備擬事下敎。出榻敎藥房提調,持湯劑更爲入侍。出榻敎詣臺臺臣入侍事下敎。出榻敎上曰,掌令望,以趙世選除授。出傳敎上曰,聞今日下敎以後有黨心,視予反不如其廳直矣。膾老論,蒸南人,炰少論,烹小北而食之矣。人則用東西南北,而政望則當難愼矣。政官以其名而用之則極非矣。今日臺臣,不請削黜,陋矣無狀大臣·重臣,亦不測矣。上還入大內,諸臣以次退出。
上在彰義宮。停常參·經筵。
藥房都提調申晦,提調蔡濟恭,副提調李潭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。嗚呼,今曉以後,心在西郊,氣何暇諭焉?
中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。
政院·藥房口傳問安。答曰,知道。
安兼濟啓曰,卽者兼輔德李秉鼎,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,精神索漠,今日祗迎下敎與否,不能詳記,禮房攝傳。
又下敎曰,昨日殿座,承旨入侍,馳詣門前,只進排官摘奸以來。
趙宗鉉,以都摠府言啓曰,未畢試軍兵等試放事,待晴擧行事,命下矣。請出標信。傳曰,知道。
備忘記,傳于趙宗鉉曰,今夜夢,此心萬倍,時原任·備堂,今卽入侍,聽我此敎。
傳于趙宗鉉曰,雖大臣,今日不入來,則非朝鮮臣子,申飭,依中日廳例,備郞縣之,書吏二人亦懸之。
傳于趙宗鉉曰,先來相臣備堂,先爲入侍。
傳于趙宗鉉曰,次對下敎,誤以大臣·備堂下敎,次對爲之,皆令入侍。
傳于趙宗鉉曰,爲軍兵試放,亦或催促,則摠郞·騎郞當下敎,以此申飭。
傳于趙宗鉉曰,雨勢如此,試放停止,騎判入侍。
備忘記,傳于安兼濟曰,明日名曰,蕩平製,依節製例,崇政殿月臺當試取,攝隨從寫手人,當限十年停擧。試官右相元仁孫·趙重晦·徐命善·李宅鎭,入直兩儒臣,禮房承旨爲試所承旨,侍衛只入直,待下敎只入正時。
傳于趙宗鉉曰,明日若有一人不入來者,是三代黨人,以此申飭。
傳于趙宗鉉曰,明日若有武弁者,挾名紙入場中者,嚴飭。
傳于趙宗鉉曰,中官申宅夏·金壽光記過。
傳于元義孫曰,豈爲若禽獸?金壽光用謀,申宅夏以予愛恤,前排待令乎?記過安徐。
備忘記,傳于安兼濟曰,耆堂沈㲄爲禮判,牌招察任。
備忘記,傳于安兼濟曰,今予諸宗,莫若隨姻親,以子爲黨者,當身與前三代,當譜牒刊名,招典簿分付。
備忘記,傳于元義孫曰,莫能飭四寸重臣,萬萬可駭,付處稷山,卽爲押付。
備忘記,傳于李潭曰,頃者頒敎,卽一淺丈夫,而昨日擧措,於予卽大丈夫,予何受也,而欲待明年乎?何靳請賀,以表蕩平乎?大官以下,予卽曰,慨然矣。前者顧瞻左右,李昌壽先爲刊版。
備邊司,鄭弘淳爲守禦使。
傳于閔百奮曰,文臣侍從守令察訪,文臣守令察訪,一竝遞差,其代,政官牌招,以武臣入侍開政。
以承傳色口傳下敎曰,侍從在外人,皆使之曳來,曾經侍從,亦皆申飭上來,而倍道上來,若遲滯,卽其地爲庶民,其代,政官牌招開政。
傳于安兼濟曰,禮房承旨,政事時入侍,他堂進去中日廳,兵判開政。
傳于趙宗鉉曰,入侍開政。
有政。判書元仁孫,參判李重祜,參議洪樂純進,承旨安兼濟進。以尹復淵爲成川府使,鄭彦衡爲靈光郡守,李喆運爲安岳郡守,林鵬翰爲務安縣監,李長㷜爲江陵府使,申大觀爲靑松府使,申晛爲鍾城府使,金源爲庇仁縣監,趙㠎爲安邊府使,李文燮爲茂朱府使,李爲靈巖郡守,白鳳麟爲洪川縣令,柳爲豐德府使,元啓弘爲殷山縣監,李鉉重爲萬頃縣監,鄭宅洙爲雲山郡守,姜柱河爲豐基郡守,鄭汝益爲固城縣令,李斗煥爲泰安郡守,具埉爲寧越府使,李厚坤爲孟山縣監,申達夏爲興德縣監,李漢明爲光陽縣監,崔尙厚爲康翎縣監,沈寬鎭爲沃溝縣監,李遂漸爲蔚珍縣令,呂遇周爲鏡城判官,禹昌夏爲平海郡守,崔嵒爲寧海府使,李光台爲伊川府使,文天綜爲結城縣監,安翼濟爲慈仁縣監,金就行爲興陽縣監,田文顯爲咸從府使,兪彦摯爲洪州牧使,元厚鎭爲谷山府使,李軾爲遂安郡守,朴聖煥爲綾州牧使,李壽弘爲慶源府使,具世仁爲泰安郡守,具彩五爲順天府使,金東範爲永平縣令,鄭克濟爲安州牧使,李漢膺爲楊州牧使,申敬文爲興海郡守,具世溫爲長湍府使,曺命喆爲茂長縣令,鄭信達爲龍崗縣令,朴敦行爲仁同府使,朴性善爲昆陽郡守,趙國鎭爲甲山府使,金處升爲泰川縣令,金相玉爲安東府使,申泰河爲文川郡守,金景朱爲扶安縣令,李長燁爲慶州府尹,金海柱爲春川府使,金徽柱爲江東縣令,許任爲驪州牧使,姜五成爲長興府使,柳春馥爲穩城府使,李弘逵爲淮陽府使,吳載卿爲理山府使,李崇爲康津縣監,金道煥爲襄陽府使,田晉祥爲保寧縣監,理山府使吳載卿,長興府使姜五成相換。
兵批,判書朴相德進,參判李廷喆病,參議洪樂命在外,參知任瑎入直進,承旨閔百奮進。以徐有隣爲都摠管,李邦綏爲訓鍊都正,李原鉉爲宣傳官,吳載光爲訓鍊主簿,安宅裕爲森森坡萬戶。
李潭,以吏批言啓曰,新除授江界府使申大顯戶奴呈狀內,矣上典素患腹暑之病,挾感添劇,旬月內萬無起動赴任之望云。病勢旣如是危重,則不可强令往赴,依例罷黜,何如?傳曰,允。
吏曹口傳政事,柳爀爲江界府使。
傳于趙宗鉉曰,舊邸動駕後,文官不得近於門外事,申飭守門將。
趙宗鉉啓曰,禁衛大將具善行,移拜兵曹判書,將兵之任,不可一刻瘝曠,何大將兼察乎?敢稟。傳曰,御將兼察。
又啓曰,禁衛大將,以御將兼察事,命下矣。御營大將張志恒,卽爲牌招,以爲聽傳敎之地,何如?傳曰,允。
傳于趙宗鉉曰,宮門及闕門,待下敎下鑰,而若或一文官入來,則守門將當下敎矣。
兵曹口傳政事,具善行爲右邊捕盜大將。
兵曹口傳政事,元重會爲禁軍別將,元重會爲右邊捕盜大將。
備忘記,傳于李潭曰,予以涼德,徒壽徒位,莫能孚信於海東股肱卿宰,雖明年何敢稱也,而況心纔定其欲休,其何擧措,其何景像?使近八其君,欺蒼穹欺陟降,更何顔對臣庶對軍民?雖然,從容了政,從容來邸,於予得矣,於予便矣。然此何景像,此何擧措?其雖百人,何心建功,何心御膳?其問大小臣僚,更心服建功可乎?便心進御膳,可也。量窄者朝鮮臣子,量窄者朝鮮臣子,令其君若此,只自抱子弄孫,豈特駭也?誠一哂也。
李潭啓曰,藥房都提調申晦,提調蔡濟恭,副提調李潭,日已過午,湯劑尙未進一貼,區區下情,萬萬焦迫,相率詣閤,冒罪求對矣。
安兼濟啓曰,卽者議政府錄事來言,領議政金相福,左議政申晦,右議政李溵,嚴敎之下,不勝惶懍,退自筵中,胥命闕下,仍納命召,何以爲之?敢稟。
又啓曰,卽者中樞府錄事來言,領中樞府事金陽澤,行判中樞府事韓翼謩·金尙喆,嚴敎之下,不勝惶懍,逬伏禁扄之外,恭俟重勘云,係是大臣去就,敢啓。
趙宗鉉,以兵曹言啓曰,今此舊邸擧動時,斥候伏兵,令御營廳擧行,而軍兵環圍刁斗等節,依例爲之事,分付該軍門,何如?傳曰,允。
又以訓鍊都監言啓曰,依傳敎,去夜犯夜出身朴尙文,沙場決棍五十度之意,敢啓。傳曰,知道。
元義孫,以義禁府言啓曰,海南縣遠竄罪人李昌誼下敎,特爲安徐事,命下矣。李昌誼旣已發配,放送之意,分付于押去都事所到處,何如?傳曰,允。
又以義禁府言啓曰,前判書沈鏽,忠淸道稷山縣,其令卽爲押付事,命下矣。以傳敎內辭意,具罪目,依例發遣府都事,卽爲押付配所之意,敢啓。傳曰,知道。
又以義禁府言啓曰,明日崇政殿親臨蕩平製時,本府都事皆爲赴擧,武都事一員,本府入直,而當直入直及公事回公都事,崇政門·麗春門·宜秋門禁亂都事,無以推移。假都事五員,令該曹依例差出,以爲分排之地,何如?傳曰,允。
又以刑曹言啓曰,臺臣所啓庶民金觀柱,以甲山擧行事,命下矣。依傳敎,江原道楊口縣庶民罪人金觀柱,令本道道臣,卽爲押送事,發關分付之意,敢啓。傳曰,知道。
閔百奮,以吏曹言啓曰,今日入侍時,開政事,命下矣。本曹郞廳一員未差代,在外代,口傳備擬以入之意,敢啓。傳曰,知道。
吏曹口傳政事,洪彬爲吏曹正郞,洪樂恒爲吏曹佐郞,鄭景仁爲吏曹佐郞。
趙宗鉉,以兵曹言啓曰,依傳敎,禁漏官崔道敏等三人,各決棍十度,使令趙昌甲等二名,各決棍二十度之意,敢啓。傳曰,知道。
又以兵曹言啓曰,依傳敎,義禁府羅將李得良,決棍十度之意,敢啓。傳曰,知道。
元義孫,以義禁府言啓曰,前判府事李昌誼,全羅道海南縣遠竄事,命下矣。以傳敎內辭意,具罪目,依例發遣府都事,卽爲押送配所之意,敢啓。傳曰,知道。
又以義禁府言啓曰,巡將二人,忠淸道沿海邑,限己身充軍,宣傳官二人,內浦充軍,命下矣。巡將李弘采泰安郡,河命一海美縣,宣傳官李喆遂唐津縣,金聖和沔川郡竝充軍,而以傳敎內辭意,具罪目,依例發遣府書吏·羅將,竝押送各其配所,何如?傳曰,允。
又以義禁府言啓曰,前正言宋樂,全羅道濟州牧充軍,倍三道押付事,命下矣。以傳敎內辭意,具罪目,依例發遣府羅將,倍三道押付配所之意,敢啓。傳曰,知道。
趙宗鉉,以禁衛營言啓曰,去夜二更二點,幼學李英玉,本營巡邏被捉,依傳敎移送秋曹之意,敢啓。傳曰,不爲自現,此時放恣犯夜,此亦禽獸,其流三水府,限己身充軍。
元義孫,以刑曹言啓曰,因禁衛營草記,犯夜人李英玉,三水府限己身充軍事,命下矣。依傳敎,罪人李英玉,咸鏡道三水府,限己身充軍定配,卽爲發送之意,敢啓。傳曰,知道。
趙宗鉉,以一所巡廳言啓曰,去夜犯夜人,無所捉之意,敢啓。傳曰,知道。
又以二所巡廳言啓曰,去夜二更二點量,犯夜人出身朴尙文執捉,而依更數治罪之意,敢啓。傳曰,此時焉敢若此?令訓將沙場決棍五十度。
又以左右邊捕盜廳言啓曰,去夜犯夜人,無所捉,敢啓。傳曰,知道。
壬辰七月二十九日辰時,上御集慶堂。大臣·備局堂上,引見入侍時,領議政金相福,領府事金陽澤,判府事韓翼謩·金尙喆·李昌誼,左議政申晦,右議政李溵,左參贊趙雲逵,行司直蔡濟恭·鄭弘淳,戶曹判書李思觀,吏曹判書元仁孫,右參贊李最中,行司直具善行,行刑曹判書具善復,工曹判書韓光會,行副司直李章吾,行副護軍張志恒,副提學鄭尙淳,吏曹參判李重祜,刑曹參判閔百興,行副司直尹得養,大司憲沈墢,大司諫朴師海,司諫李台鼎,獻納任希曾,正言李邦榮·宋樂,掌令宋聚行·趙世選,持平南絳老,行都承旨李潭,左副承旨趙宗鉉,注書柳榮鎭,假注書柳雲羽·具性玉,記事官李正薰·南履寬,以次進伏訖。上以首叩閾曰,予欲了此身矣。諸臣慌忙扶護曰,聖上胡爲而作此過擧乎?上曰,李齊儼之稱東人誠凶矣。人生於世,而聞此東人之說怪矣。濟恭曰,二百年事,今何復提乎?誠怪漢也。上曰,南人之於吏兵曹廟薦,豈可與雙陸之排門乎?予常以故相宋寅明,不可用南人之言,爲野俗矣。今若尋名色而爲黨,則非予臣也。濟恭曰,堯舜大聖,而猶有不率之有苗,過七旬而乃格,固無害於堯舜之大德也。今若有有苗之類,當以法處之,豈有損於聖上之德化也哉?上曰,然矣。晦曰,今者下敎,卽干羽舞階之擧也。此後豈復有一分黨習之人乎?上曰,知進而不知退,知存而不知亡則亡矣。今日若有指導者然,今乃覺之,雖當進之湯劑,固可退之矣。濟恭曰,進退二字,乃人臣之義,不可用於至尊之地也。上曰,若使金致仁,知進退之道,則豈有南海之事乎?陽澤曰,今日挽回世道,咸躋平蕩者,卽殿下五十年功化,不可無表揚之道矣。晦曰,頒敎之日,臣等欲爲仰請,而卽爲回鑾,故未及仰達矣。今番處分,出尋常萬萬,固當稱賀矣。昌誼曰,殿下五十年苦心,庶幾皇極之治,語未畢。上曰,予雖否德,不可以初處分爲妥帖,今者此擧,意蓋深矣。渠雖無狀,自爲禽獸,受三千五百人名帖後,於予免賤丈夫庶可爲。以事應旣已我則如故八字觀之,今日臣子,若有秉彞之心,其豈可曰,大懲創,而昨日臨門時,沈鑛晩後名帖,敢曰,自然聞之云者,此前三代後三代,自爲禽獸也。不覺寒心,今日纔敍用一原任,忍爲二字,敢稱咫尺前席,予雖衰矣,太阿在手,猶以爲加劍於盤水。雖由於此臣語品,其於今日處分,不可不嚴,先施不敍,判府事李昌誼,海南縣遠竄。出傳敎相福進前問候訖。仍曰,八月在明,豈可只受賀而已?請上八字。上曰,若受八字,則豈下今日之敎耶,史冊亦豈有如此之事乎?相福曰,宋仁宗四次受號,而其時有賢相韓·富矣。上曰,雖韓·富亦非矣。予雖不欲受之,而四次受號,誠異事,欲見之矣。命持入宋史,潭讀奏仁宗受號章。上曰,可笑可笑,注書速持去也。翼謩曰,以韓·富責今日臣子,則豈不幸哉?諸臣合辭竝請曰,領相所奏,有光於前矣。上曰,前日之受,尙今愧焉,況今日乎?相福曰,江界府使申大顯,聞有不可去之端,請卽爲改差,何如?江界府使申大顯許遞,其代,口傳擧行事下敎。出榻敎上曰,前江界府使鄭彦忠,執心之直,爲國之誠,予知熟矣,而一江界而作故,傷悼曷諭?近因多事,未及下敎,今何遲哉?凡諸節事,令該曹依例擧行,祭文製下,令本道致祭。擔持軍,備局旣已分付云,其子待闋服,卽爲調用,以示予意。出傳敎相德曰,摠戎使具善復,尙不行公,連爲陳疏呈院云。蓋以向來金和中疏中,從兄弟竝據之言,爲難安之端也。而在昔綾城府院君具宏,綾川府院君具仁垕,以叔侄同掌訓御兩營。亦有延陽府院君李時白兄弟,一時同爲守·摠兩使,竝皆多年行公。向者大臣引此例陳達時,禁將從兄弟,亦同爲訓將摠使,亦同爲禁將摠使。如今日而竝皆行公,而自上不許兄弟中一人之遞,則今何可引金和中一人之斥,而莫重將任,遞易於規例之外乎?申飭行公,何如?上曰,過矣。申飭行公,可也。出擧條三司合啓,請南海縣荐棘罪人金致仁,依前以濟州牧擧行。措辭見上上曰,亟停勿煩。兩司合啓,奉朝賀洪鳳漢,以休戚與同之人,其所處義,固當自別,而不善周旋,以致人言之罔極。聖心之煩惱,究厥所由,不可無警,請奉朝賀洪鳳漢罷職。上曰,今番之事,奉朝賀何關?此亦所由來者深矣。然予則曰,身爲戚臣,其若歎服國人,數年間豈有連次是事?嗚呼,於今苦心,本事妥帖之後,今何更提,而其所請,予則曰,有臺則不可無者,且所請非重,其何相持?依啓。墢等啓,請還寢東呂·址淳等還配之命,更令王府,嚴鞫得情。措辭見上上曰,勿煩。又啓,請還寢定配罪人金柱泰減等之命。措辭見上上曰,其勿復煩。又啓,請黑山島爲奴罪人五得,依律處斷。措辭見上上曰,勿煩。一行刀割又啓,請黑山島定配罪人鄭世柱,依律處斷。措辭見上上曰,勿煩。又啓,請大靜縣定配罪人丁潤愼,亟命依律處斷。措辭見上又啓,刊版人金龜柱,前後之飭敎,何如,兩家之地處,何如?章疏奏語,固當審愼,關係時論,尤不當干涉,而其所爲言,萬萬狂率。壞亂我聖上五十年苦心,世道寧靖,恐無其日,此不可以刊版而止。請刊版人金龜柱,削奪官職,門外黜送。上曰,今日可謂有臺,依啓,而噫,今予暮年,所依者誰?日益衰耄,今處分之後,宜守,特除門黜,其令永錮,許其便養。又啓,新除授執義任觀周,時在忠淸道洪州地,持平李漢一,時在牙山地,請竝斯速乘馹上來事,下諭。上曰,此時侍從在鄕,極涉無據,其何下諭?先遞差,卽其地爲庶民。師德等啓,請還寢鍾城府爲奴罪人天大酌處之命,依律處斷。措辭見上上曰,勿煩。又啓,請大靜縣爲奴罪人仲義,依律處斷。措辭見上上曰,勿煩。一行刀割又啓,請黑山島爲奴罪人五得,依律處斷。措辭見上上曰,勿煩。又啓,庶民金觀柱,首先陳疏,爲其從兄龜柱前導,其所遣辭,萬萬狂率。以渠地處,不體我聖上五十年調劑之苦心,自甘黨習,致勤聖心之煩惱。不可以庶民薄譴,置而不論,請庶民金觀柱,邊遠定配。上曰,此亦臺體,依啓。以甲山擧行,樂避嫌啓,年前待罪柏府之時,以臣父子之竝擬一司,陳疏引義,而僚臺宋德基,謂之不直,至請削職而蒙允矣。今雖時月稍久,其人已故,豈有揚揚冒出之勢,而適値大論方張,飭敎屢勤,他不暇顧,章皇出肅,而因仍蹲冒,有壞廉防,請命遞斥臣職。上曰,昨日後,何敢擧前事撕捱?此前三代渠自驅陷於禽獸者,以禽獸着冠着衣,宋樂濟州牧,限己身充軍,倍三道押付。出傳敎上曰,今因此乃覺,如無宋德基,今何有萬萬無據宋樂?下問無自現之擧,已作故云,其諸子,永墨靑衿錄。噫,爲今朝鮮臣子,何以有昨日,而旋有今日?萬萬可駭,抑何心敢提大蕩滌前事撕捱,觀今諸臣,予何恃乎?上曰,聞此嶺南狀聞,四郡守令所爲,萬萬可駭,竝卽其地投畀,限十年禁錮,當該座首,嚴刑一次後,竝沿海充軍。出傳敎上命大臣以下,退去闕外胥命。仍命注書曰,汝呼黨人退去,賤臣承命呼之。晦曰,臣非黨人也,下敎誠冤抑矣。上曰,左相有氣矣,能發明也。上曰,旣下敎,大臣諸臣必將待命,大臣時任,勿待命事,遣史官傳諭,傳授命召。原任亦勿待命事,遣史官傳諭,諸臣與三司,亦皆勿待命事,分付。出傳敎諸臣以次退出。
壬辰七月二十九日申時,上御集慶堂。吏兵批政官入侍時,吏曹判書元仁孫,參判李重祜,參議洪樂純,兵曹判書朴相德,參知任瑎,右承旨安兼濟,左副承旨趙宗鉉,假注書柳雲羽,記事官李正薰·南履寬,以次進伏訖。上曰,政官入來乎?承旨曰,然矣。仁孫曰,本曹郞廳,只有一員,進去祭享,口傳差出,何如?上曰,騎郞趙夢麟,吏曹郞廳差下,先入侍後謝恩。出傳敎仁孫曰,守令廟薦,何以爲之乎?上曰,水原府使代宣傳官李長燁,廣州府尹代尹泰淵,東萊府使代李彦熙,義州府尹代李敬懋除授。出傳敎上曰,今日所請者何也?潭曰,殿下五十年苦心,克治蕩平之功,則今日臣子,豈無表揚之心乎?大臣以宋仁宗故事,欲請徽號矣。上曰,近八豈以蕩平受號乎?潭讀奏賓廳啓辭,至八旬五紀。上曰,怪矣。今夜之夢好做矣。令中官進之,親撫其紙,仍命中官洗草。上曰,噫,此何擧措,此何擧措?此一事,於予意定心固,此猶心意也。噫,心不可欺,況陟降乎?歲初旣奏門前,頃者節享時亦奏香祝,非陟降□□孰敢萌於心而開喙?於此亦何敢下筆,草□□二品啓,此□□予誠淺,招此□□擧,今曉之夢,果驗於此矣。其問予年七十九,豈云八十?嗣服卽四十八歲,亦何心五十?其於舟梁,明年爲十五年,則今年可遽云十五乎?本事志固定,此不過節目間事,而明年猶不敢,況今年,前六朔不先不後,請於今朝,下敎後抑何意乎?聞啓語,雖非今日,爲此者,適在於今朝下敎後。此卽予鼓動大學新民,君雖鼓動,於今張大,予豈忍爲此?臥仰板子,對此已靦然,俯撫坐席,彌切靦然而回臥,何心賜答,何心賜答?其啓已洗草。嗚呼,聞此心膽隨隕。噫,予雖衰也,本志不衰,其宜談笑,而豈特庭請?其無可論,何許再啓?聞此內外若受號,由何由何,卽予卽予,武將武臣無論,大官卿宰聯名人,勿論實職軍職,皆解見任。出傳敎上曰,武後武將之子,爲儒而入場者,限己身充軍事定式。雖非武將,其父爲武,其子投托爲儒者,限己身水軍充定事定式。嗚呼,何以有此敎?武臣之子登科,圖占侍從,則其所作弊,於百倍故也。豈特其子?其侄亦然,李景春是也。雖在令前,托文爲此者,曾前侍從案皆拔名,以敎書館施行。今番蕩平科,挾試紙入場者,令四館所以報,父與子皆充軍,此等人雖武科,限三世勿許首副薦。出傳敎上曰,新除守令,其令今日辭朝,雖未署經者,除署經一體辭朝。出傳敎上曰,李長燁慶州府尹,代李邦綏爲水原府使。出傳敎上曰,右邊捕將,卽爲牌招,傳授命召·大將牌·傳令牌。出傳敎上曰,京則懶惰,鄕則溺色,諸文官,其若黃鸚之打起昏夢,故當日辭朝,意蓋此也。況旣不能擧案,渠何敢偃便?其中本是乘馹者宜乘馹,其餘未乘馹者,牧府使皆許給馬。出傳敎上曰,諸文臣招來,其若聲色隨後者,禁錮終身,永刋侍從案,以此嚴飭,令備局卽爲分付。出傳敎上曰,其所奏語,雖涉駭然,此不過技倆而然矣。豈有毫分之疑也?旣知其氣,晩暑未盡,李昌誼下敎,特爲安徐,只施不敍之典。出傳敎上曰,今聞政望,甚矣文臣若此之多,是外補耶?卽乞求也。侍從之望乏少,仍此乃覺,如此而諸蔭,豈不多滯乎?諸守令旣命當日辭朝,而其中殷山縣監元啓弘,今海西水虞候,除朝辭赴任事,分付。出傳敎上曰,吏曹郞廳趙夢麟,今命此郞後下問,卽故右尹趙昌來之孫,其亦異常,令該曹右職調用。出傳敎上曰,姜五成沈滯久矣。長興府使·星山府使,令該曹換差。出傳敎上曰,前察訪□□□此何足□仍任。出傳敎上曰,兼帶察訪及中庶人勿遞。出傳敎未及肅謝守令,連續辭朝事下敎。出榻敎上曰,賓啓誰作之耶,吏判知之乎?仁孫曰,三相相議作之矣。上曰,於今心膽俱隕,何言蕩平?製述其令安徐。出傳敎上曰,今聞此啓心膽俱隕,當詣舊邸,先見舊邸,次令中官,傳言予來孝章,孝婦孝孫副駕轎安徐,以駕轎待令。挾輦六十名內入直,前後廂軍,禁營三十名,御營三十名,訓將只領新營標下軍都領。世孫祗迎·留營留陣·百官祗迎皆安徐,當由夜晝介,以次入侍,時刻待下敎只入正時。出傳敎上曰,禁軍以入直,只城內駕前駕後隨駕,其餘內入直人,皆仍入直。出傳敎上曰,武將皆安徐,騎判解見任代,以禁將爲騎判,牌招,傳授命召,仍爲侍衛隨駕。出傳敎上曰,舊邸動駕後,承旨·入直儒臣外,文官若一人入來,守門將當殿座南門,軍律施行矣。出傳敎申退,承旨竝牌招事下敎。出榻敎守宮史官,依前差下敎。出榻敎諸臣以次退出。
上在慶熙宮。停常參·經筵。
藥房都提調元仁孫,提調蔡濟恭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。逢今月懷萬億,氣何暇諭?
中宮殿·惠嬪宮,藥房口傳問安。答曰,知道。
吏曹口傳政事,檢閱單柳榮鎭。
又啓曰,假注書李永穆,身病猝重,勢難察任,令□□□,何如?傳曰,允。
備忘記,今逢此月□□□千萬□□□今科何慶今日□□慕華館,當□京中西北□□而來□□待下敎,只入正時,摠府侍衛守宮。其餘只入直隨駕,挾輦與前後廂軍,訓將都領,留營留陣安徐。備堂隨駕,皆依卄八日,以帽帶隨駕,當由崇賢門,副駕轎安徐,前排五雙待令。
傳于任瑎曰,如此之時,道路何可煩稟?以敦義門擧行。
安兼濟,以禮曹言啓曰,今此慕華館擧動時,王世孫祗迎隨駕之節,何以爲之乎?敢稟。傳曰,安徐。
任瑎,以武一所差備官,以試官意啓曰,三試官行副司直李泰常,所患關格之症猝發,昏倒不省,以此病狀,萬無監試之路。莫重國試,試官不可不備員,令政院,稟旨變通,何如?傳曰,允。
任瑎,因武一所草記試官李泰常,關格之症猝發,萬無監試之路,令本院,稟旨變通事,允下矣。原單子中,改付標以入之,敢啓。傳曰,知道。
安兼濟,以內醫院官員,以都提調意啓曰,今年冬至使行,貿易唐藥材中,遺儲有不緊而有裕者,有緊要而不足者,減其有裕,換貿不足,自是前例。今亦取其元數中,參酌加減,別單書入之意,敢啓。傳曰,知道。
任瑎,以義禁府言啓曰,今此擧動時,大駕各差備都事及武一二所禁亂都事,無以推移備數。參下都事有闕代,卽令該曹,口傳差出,以爲分排之地,何如?傳曰,允。
大駕還宮後,政院·玉堂·藥房,口傳問安。答曰,知道。朝廷二品以上,口傳問安。答曰,知道。
任瑎,以御營廳一二所巡廳,左右捕廳言啓曰,去夜犯夜人,無所捉,敢啓。傳曰,知道。
又以兵曹言啓曰,羽林衛將李海文,病狀苦劇,勢難供職,呈狀乞遞,宿衛領軍之任,不宜久曠,今姑改差,何如?傳曰,允。
又以兵曹言啓曰,今八月三十日,淸州居私奴岳金稱名漢,自興化西挾門入來,鳴申聞鼓,依定式下該曹,推問,何如?傳曰,允。
壬辰九月初一日辰時,上御集慶堂。藥房入診入侍時,都提調元仁孫,提調蔡濟恭,副提調尹東昇,記事官鄭元始,記事官李基崧·南履寬,醫官方泰輿·鄭允協·慶絢·李以材·李翊臣,以次進伏訖。元仁孫曰,夜間聖體,若何?上曰,一樣矣。寢睡·水刺之節,亦何如?上曰,夜來不得睡一更矣。仁孫曰,雖凡人,或有如此時矣。上曰,長陵有頉處,禮官修改入來,而心則憧憧矣。仁孫曰,初不如無頉,而旣修改,似堅固矣。奉進湯劑,上進御後。上曰,今日則當爲三貼矣。仁孫等曰,已爲待令,而不待臣等仰請,有此下敎,臣等不勝慶忭矣。請診候。上曰,只三人爲之可也。方泰輿曰,脈候左右三部度數調均,滑體亦少勝矣。鄭允協·慶絢所對,與首醫同。上曰,提調出去,再煎以入,可也。蔡濟恭曰,今日動駕有命,再貼進御於出宮時,何如?上曰,第三貼當於回鑾時進之矣。上曰,詣臺臺臣誰耶?尹東昇曰,都憲韓師直,大諫宋淳明等矣。上曰,古例則不爲傳啓之日,則以所懷入來爲之,而今則不然矣。今番胤明輩,何異於眞儒乎?元仁孫曰,負犯則無異也。仍命書傳敎曰,曾已諭,辛壬·乙丙之間,豈云齋日?逐日詣臺,稱以所懷,其所所懷,卽由此時。於古,雖値次對,若齋日,則不傳啓,若有所懷,則只此以陳,例也。噫,彼辛乙以後,豈特所重?前啓皆所懷,於今其於具啓,曰以所懷,其餘有所重者,皆默而去。噫,今兩司具啓者,豈下於頃年黨習世界中眞儒輩乎?予未曉也,而旣曰,所重而所懷,則再昨之日,其何異也,而或爲或否,昨日喝導之聲莫聞,予心雖定,擧措寒心。噫,頃年竟夕苦爭,其君受困,非今可言者,而須觀目今擧措,苟且文具,莫先於此,其咎誰?卽兩司長官也。予則曰,於今只憑其官,惟在乎此,況豈有七十八歲都憲?君衰臣亦衰,應文備數,可謂此日,僅備二日者,卽柏府,昨日闕會者,亦薇垣,兩司長官,特解見任。以七十六十之人,苟充備擬,亦豈無飭?當該銓官推考。監試受點後,餘皆公然散去,於柏府,其無所重者乎?亦豈無飭?昨公然去,今强來,憲府三臺,一倂遞差,其醒兩司之衰睡。上曰,今番新通淸中,成大中,曾往日本者耶?仁孫曰,然矣。上曰,以海伯狀聞觀之,近日頗旱可悶矣。仁孫曰,乍旱雖悶,而日氣頗熱,晩穀則可幸矣。蔡濟恭,持湯劑更爲入侍。上進御後,上曰,又當今月,予懷萬倍,靜臥思之,誠難矣。仁孫曰,聖心之若此,莫不由於孝思,臣等孰不欽仰,而至於誕日陳賀,尙未蒙允,下情不勝抑鬱矣。上曰,十六日賀,於予誠太康矣。濟恭曰,臣等慶忭之忱,異於他日而然矣。仁孫曰,皇天祖宗,默佑我聖上,寶算彌高,懽均八域,豈有太康之理乎?臣等實欲日日山呼而不能得,此群下之所以抑鬱者也。上笑曰,其止之。仍命退,諸臣以次退出。
壬辰九月初一日午時,上具翼善冠·袞龍袍,乘駕轎出崇賢門,慕華館擧動時,都承旨尹東昇,左承旨趙德成,右承旨安兼濟,左副承旨任瑎,右副承旨李宅鎭,同副承旨李得臣,記事官鄭元始,假注書李永穆,記事官南履寬·柳榮鎭,陪從。上仍詣追慕峴,俯伏良久。上曰,禁將隨之。上曰,圓峯望見乎?具善復,擧手曰,在彼矣。上因俯伏。元仁孫進伏曰,日氣與盛暑無異,久伏暴陽,恐傷玉體,伏願寬抑聖懷焉。蔡濟恭曰,聖懷烏得不然,而日熱如此,宜軫保嗇之方矣。上製七言絶句,親書以下,使侍衛諸臣賡進,乘轎仍詣慕華館。上曰,依初試例擧行。試所執鼓,上命讀諸臣賡進,上乘駕轎,還入大內後,諸臣退出。
上在慶熙宮。停常參·經筵。
藥房都提調元仁孫,提調蔡濟恭,副提調尹東昇啓曰,昨日郊館動駕,抵暮回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今月初吉日,登峴瞻圓峯,追慕萬倍,補土屬耳,得沾雨澤,心喜曷諭?雖然,今月此懷千百,亦歇後,氣何暇諭?待敎入侍。
中宮殿·惠嬪宮,藥房口傳問安。答曰,知道。
任瑎,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
假注書望,李永穆改差代,以鄭淵淳爲假注書。
安兼濟啓曰,假注書鄭淵淳,時無職名,令該曹,依例付軍職,冠帶常仕,何如?傳曰,允。
又啓曰,都監都提調元仁孫,禮曹判書沈㲄,有稟達事,來詣請對矣。
傳于安兼濟曰,都監堂上,先爲入侍。
尹東昇,以吏曹言啓曰,新除授康陵參奉安錫儆,除授後過限未肅拜,依例改差,何如?傳曰,允。
任瑎,以禁衛營一二所巡廳,左右捕盜廳言啓曰,去夜犯夜人,無所捉之意,敢啓。傳曰,知道。
壬辰九月初二日辰時,上御集慶堂。藥房入診入侍時,都提調元仁孫,提調蔡濟恭,副提調尹東昇,記事官鄭元始,記事官南履寬·柳榮鎭,醫官方泰輿·鄭允協·慶絢·李翊臣·金養善,以次進伏訖。元仁孫曰,昨日動駕之餘,聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,只三人爲之,可也。方泰輿曰,脈候左右三部度數調均,而滑體亦一樣矣。諸醫所對,與首醫同。仁孫曰,陳賀尙未蒙兪音,群情萬萬抑鬱矣。此是五禮儀所載之事,而且今年則異於常年矣。禮判沈慤曰,三名日陳賀,載在典禮,而雖不在於典禮,今年則固當稱慶,以表歡忭之忱,是臣等之望也。尹東昇曰,賀禮雖行,不足以盡情禮,而猶以爲仰請者,欲伸一時歡欣之忱矣。禮房承旨安兼濟曰,臣等之仰請,則果是應行之典禮,而殿下之牢拒旣是典禮之外矣,伏願勉循群情焉。上曰,五十年不爲之事,豈可爲之耶?蔡濟恭,持湯劑更爲入侍。上進御後,濟恭曰,今日諸臣,又以賀禮,仰請而未蒙允許,不勝悶鬱矣。殿下,每以張大下敎,而稱賀之禮,無異於朝參,不過一時山呼,以伸臣等之情禮而已矣。上曰,此豈追慕之道乎?日字漸近,予懷萬倍矣。仁孫曰,行此禮然後,實有光於聖孝,此實聖上追慕之道矣。上曰,卿等其止之而退去,可也。仁孫曰,臣等每每只出其言端而退去,則反歸不誠實之科,實爲悶迫矣。日日煩聒,雖以國體言之,損傷大矣。東昇曰,天下之理,一而已矣。臣等之仰請,卽其理也。上曰,其於太康何?沈慤曰,虞舜坐於南薫殿上,與八元八凱,彈五絃之琴,歌南風之曲,上下同樂。以外面觀之,則亦似太康,而其於經史,未聞以太康書之。以此推之,今此下敎,誠爲太過矣。上笑曰,禮判之此言,言則質實矣。仁孫等曰,殿下旣知其如此,則何不許之耶?上曰,唐玄宗,雖曰,千秋節,豈有受賀之事乎?且雖細事,予定固矣。其日欲竝與問安而不受,卿等其止之而退去。仁孫曰,今日則日勢尙早,進御三貼甚好,故敢達矣。上曰,今日則置之好矣。何必準三貼耶?命退,諸臣以次退出。
壬辰九月初二日辰時,上御集慶堂。都監堂上,禮房承旨,同爲入侍時,都監都提調元仁孫,禮曹判書沈㲄,右承旨安兼濟,假注書鄭淵淳,記事官南履寬·柳榮鎭,以次進伏訖。仁孫曰,十六日,以日食相値,禮判有稟定事,入來矣。上曰,陳而不作,於予好矣。以初定日,爲之,可也。仁孫曰,誕日陳賀,曾已仰達,而未蒙允下,實是臣等之罪矣。上曰,此何罪也?其君戒太康之意也。仁孫曰,臣等實抑鬱矣。上曰,今年若此,明年尤困我矣。㲄曰,誕日賀禮,載於五禮儀,我朝一遵五禮儀,而今若不許,則實非天理人情矣。上曰,禮判甚質實矣。上命武一二所摘奸宣傳官入侍,賤臣承命出來,偕入進伏。上曰,試取今至何字?對曰,一所則過半,而今日入格,爲二十人,二所則入格者亦十五人矣。仍命宣傳官先退。上曰,內局入侍。出榻敎藥房提調蔡濟恭,副提調尹東昇,持湯劑進伏後,上命禮房承旨都監堂上先退,諸臣遂退出。
上在慶熙宮。停常參·經筵。
巳時,太白見於未地。
藥房都提調元仁孫,副提調尹東昇啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予懷萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
內醫院官員,以都提調·副提調意啓曰,提調蔡濟恭,謂有身病,今日問安不爲仕進,事體未安,卽爲牌招,備員入侍,何如?批答在上注書日記
傳于安兼濟曰,內局入侍,禮房承旨,同爲入侍。
安兼濟,以上謚都監郞廳,以都提調意啓曰,都監工役,旣已完畢,工匠等竝爲放送,監造官,仍前輪直,而堂郞,亦令輪回晝仕之意,敢啓。答曰,知道。
以承傳色口傳下敎曰,政官牌招開政。
尹東昇,以吏批言啓曰,前判府事金陽澤·韓翼謩·李昌誼,前領議政申晦,前左議政李溵,前右議政李思觀,敍用事,命下矣。當爲置處,而本曹無相當窠,依例送西之意,敢啓。傳曰,知道。
又以吏批言啓曰,司饔僉正金鍾卨,內侍敎官洪相容呈狀內,身病甚重,勢難察任云。新除授司䆃僉正朴好源,除拜後過限未肅拜,竝依例改差,何如?傳曰,允。
有政。吏批,判書李最中式暇,參判李重祜進,參議洪檢進,左副承旨任瑎進。以鄭昌聖爲大司憲,朴取源爲大司諫,成胤儉·李師曾爲掌令,宋述孫爲持平,趙瑍爲副校理,李最中爲司僕提調,趙錫穆爲司僕正,愼爾復爲奉常正,李敬倫爲尙衣僉正,趙懋爲貞陵令,李東馨爲造紙別提,安任權爲奉常主簿,尹師國爲中學敎授,金悌行爲東學敎授,金璟爲穆陵別檢,李長玉爲平山府使,徐命敏爲載寧郡守,元羽孫爲平康縣監。靑城尉單沈能建,綾城尉單具敏和,唐恩僉尉單洪益惇,東學訓導單金重燮,學錄單朴師赫,學諭單宋重鉉。領議政金相福,左議政金尙喆,以上拜相事傳敎,金尙喆爲世孫傅,承文都提調二單,領議政金相福,左議政金尙喆。
任瑎,以兵批言啓曰,前判中樞府事金陽澤·韓翼謩·李昌誼,前領議政申晦,前左議政李溵,前右議政李思觀,敍用送西事,命下矣。依例從座目,金陽澤領中樞下批,韓翼謩·李昌誼判中樞下批,申晦·李溵·李思觀,加設判中樞下批之意,敢啓。傳曰,知道。
有政。兵批,行判書具善行病,參判李廷喆入直進,參議洪樂純病,參知朴起采病,左副承旨任瑎進,副護軍愼爾復·朴思亨,副司直盧允中,副司正鄭淵淳,副司果李山重·朴昌鳳,管城將單申大顯,領府事金陽澤,判府事韓翼謩·李昌誼·申晦·李溵·李思觀。
任瑎,以御營廳·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
知敦寧具善復疏曰,伏以邦慶無疆,聖孝增光,上謚涓吉,賀儀將擧,臣民慶忭,曷有其極?仍念臣,昨於反面之後,仍承賜對之命,咫尺前席,寵諭勤摯,惶汗浹背,若無所容。至於陞秩之典,尤是萬萬夢想之所不到,不知聖明,何爲而乃有此誤恩也?惝怳感泣,莫省其所以。噫,臣之受命董役,不過自效其身分之萬一,初有何一毫可紀之勞,而每以事係陵寢,所重有在,特推無窮之孝思,輒施匪今之恩寵。臣方怵焉愧懼,鑽地以入,而一品峻班,實非賤分之所敢當者。臣身涯分之溢,縱不足恤,聖朝嚬笑之愛,不少難愼,豈不玷名器而駭聽聞哉?若臣同堂之竝列崇顯,私門之倍覺滿盈,從前瀝血之懇,庶幾天鑑之所俯燭,而臣今自引之不暇,亦不敢費辭瀆撓。玆敢略陳悚懍之忱,仰瀆崇高之聽。伏乞聖明,諒臣言之非出飾讓,亟命收還臣新授資級,以重公器,以安私分,千萬不勝幸甚。臣無任屛營祈懇之至,謹昧死以聞。答曰,省疏具悉。噫,前後陵役卿之效功勝言?昨登追慕峴,雖不能望見,今者賞典,豈云過焉?卿勿辭焉。
壬辰九月初三日午時,上御集慶堂。藥房入診入侍時,都提調元仁孫,副提調尹東昇,記事官鄭元始,記事官南履寬·柳榮鎭,醫官方泰輿·鄭允協·慶絢·李翊臣·李以材·金養善,以次進伏訖。上曰,禮房入來乎?承旨安兼濟進前。上曰,十五日望祭,告由兼行乎?兼濟曰,事當兼行,而未及稟定矣。上曰,兼行可也。上謚告由,望祭兼行事。榻前下敎印冊十三日動駕後陪進,細仗鼓吹,依例爲之事。榻前下敎命禮房先退。元仁孫曰,今日秋氣頓生,夜間聖體,若何?上曰,追慕萬倍,氣何暇諭?寢睡·水刺之節,亦何如?上曰,夜不能睡,憊苶甚矣。仁孫曰,孝思雖切,寬解聖心,臣等之望也。上曰,十六日是齋戒,冊寶則十三日動駕後,當卽奉往矣。仁孫曰,然矣。奉進湯劑,上進御後,請診候。上曰,置之可也。仁孫曰,提調蔡濟恭,以實,今日不爲入來矣。上曰,然乎?命尹東昇書傳敎曰,噫,頃者之事,豈曰事過而異焉?雖然所謂蕩平,予莫知也。其於大覺,予則曰信然,而惜乎其擧措之錯了也。雖然,當局者迷,古人豈云?噫,一自黨習以後,陰陽闔闢之說,聞其惡矣。心常戒之,頃者此堂廳房之間,不無兩端說,末梢曰同然。其日乃覺,頃者之言,不甚怪駭,予亦因慨,昔予惡聞,因以心戒者,信口而言。雖然因一事而謂者,果無深意,雖其時大官,豈可以此過爲撕捱?且同是大官,時原任,其亦有間,故其時臺臣雖同請,予則追後下敎,其亦爲國事之意,而亦豈他意?噫,幾年悶鬱之意,今皆洗滌,而暮年任用之八相,此時若此,此何景像?嗚呼,此時,國有一君一相,其謂懍然,亦歇後語。前領府事金相福,前判府事金陽澤·韓翼謩·金尙喆·李昌誼,前領相申晦,前左相李溵,前右相李思觀,竝給牒敍用。三時任重,其事雖下敎,今何暇論?其後下敎,特爲蕩滌,大臣置處政事,今日政同爲。上曰,予則言之,予不負金致仁,而致仁則負予矣。兪彦述誠難矣,能論劾金鍾秀,予以爲善矣。人之難制者,果黨心矣。仁孫曰,聖敎果然矣,未能釋一疑字而然矣。上曰,目今只有一君一相,可謂懍然矣。仁孫曰,臣欲陳達,而惶恐未果矣。如臣者,豈可備數於大官之列耶?國事可悶矣。命書傳敎曰,前領府事金相福拜領相,前判府事金尙喆拜左相。上曰,今番李周鎭,事實則曖昧矣。仁孫曰,聞其事實,李重庚遠竄啓辭,實則李周鎭相議爲之云矣。上曰,然乎?上曰,蔡濟恭,於內局,果血誠矣。仁孫曰,然矣。上曰,提調,誰可代者?仁孫曰,可合之人多有之,而新加資中,亦有之矣。上曰,李潭好矣。爲人剛果而知事務,眞婁任世道之人矣。銓曹,得一好堂上矣。仁孫曰,然矣。仍命書傳敎曰,提調蔡濟恭許遞,李潭除授。仁孫曰,禮堂來待矣。上曰,又何來也?予實苦矣。命入侍,賤臣,承命出去,與禮曹判書沈慤,參判徐有隣,偕入。仁孫曰,昨日臣等誠意淺薄,未回天聽,豈不抑鬱乎?沈慤曰,旣載於五禮儀,臣等之請,亦有所據矣,伏望允從焉。徐有隣曰,大臣·判堂,已爲屢次仰達,小臣何敢煩聒,而今年則異於他年矣,伏願亟降兪音焉。上曰,旣已請對,故使之入侍,而前已悉諭其止之。尹東昇曰,連日瀆擾,尙未蒙允,臣等寧被瀆擾之罪,以安臣分也。上曰,五十年不爲之事,何獨於今年爲之耶?其止之,過其日則自可消矣。仁孫曰,不愆不忘,率由舊章,此是列聖朝已行之典禮,不必如是固拒矣。上曰,今則無可答,其卽退去。李潭,持湯劑入侍,上進御後,命宣傳官二人入侍。分送一二所,追單子幾人知入事,下敎。尹東昇曰,北道道里甚遠,若或準請,則不可及期封進,故物膳已來待於廚院,而不敢循例捧入矣。命書傳敎曰,今聞北道物膳已來云,旣來之物,若却,其亦民弊。若有冬至物膳,其欲仍施,聞北道無冬至物膳云,豈係多少?惟示予意。令廚院,捧入,尺文成給,俾無遐方人留滯之弊,其代,十月朔膳勿封事,分付。此由於該曹停封紙尾,有觀勢之語,故有此,豈特誕日陳賀物膳?必也類此,今日內三懸鈴分付,皆令勿封方物,亦一體分付。命退,諸臣以次退出。
上在慶熙宮。停常參·經筵。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今月內氣何暇諭?次對同入。
中宮殿·惠嬪宮,藥房口傳問安。答曰,知道。
李得臣,以弘文館言啓曰,新除授副校理趙瑍,時在京畿楊州地,經筵入番事緊,請斯速乘馹上來事,下諭。傳曰,依啓。
傳于任瑎曰,今日次對爲之。
任瑎啓曰,大臣備局堂上,依敎來待矣。傳曰,引見。
有政。吏批,判書李最中進,參判李重祜進,參議洪檢式暇,左副承旨任瑎進。吏批啓曰,大司諫今當差出,而擬望之人乏少,承旨竝擬,何如?傳曰,允。以尹得雨爲大司諫,鄭澤孚爲持平,李福源爲同敦寧,李敬玉爲宗簿正,金持默爲司饔僉正,張鴻爲宗廟令,李德鉉爲中部都事,林箕彬爲司藝,申光堯爲奉常僉正,金晉鐸爲典籍,李景祜爲司饔提調,趙重晦爲瓦署提調,鄭好仁爲東學敎授,李致中爲西學敎授,權䘩爲宗簿直長,張爾良爲居山察訪,宋持敬爲內侍敎官,金鼎濟爲康陵參奉,蔡弘履爲黃海都事,韓光近爲慶尙都事,領議政金相福爲訓鍊都提調,領府事金陽澤爲司譯軍資都提調,判府事韓翼謩爲禁衛都提調,左議政金尙喆爲司饔御營都提調,判府事李昌誼爲社稷都提調,判府事申晦爲宗廟都提調,判府事李思觀爲軍器都提調,右議政元仁孫爲奉常都提調,曺允光爲司饔奉事,李昌伋·安大濟爲吏曹正郞。
兵批,行判書具善行病,參判李廷喆病,參議洪樂純病,參知朴起采入直進,左副承旨任瑎進,副司直韓師直·宋淳明·宋述孫。
傳于任瑎曰,坐直承旨入侍。
任瑎,以兵曹言啓曰,五衛將李敦中,除授在外,過限未上來,依法典改差,何如?傳曰,允。
又以兵曹言啓曰,今九月初二日,淸州居幼學柳應彩稱名人,自興化西挾門入來,鳴申聞鼓,依定式下該曹,推問,何如?傳曰,允。
李得臣,以漢城府言啓曰,依傳敎,朴取源大靜,永爲庶民,其令倍道押付,到縣日字,令牧使狀聞之意,敢啓。傳曰,知道。
任瑎,以訓鍊都監·一二所巡廳·左右捕盜廳言啓曰,去夜犯夜人,無所捉之意,敢啓。傳曰,知道。
領議政金相福疏曰,伏以毓祥宮加上謚號之禮,期日漸近,用伸我聖上孺慕之孝思,而又値流虹之月,益迓自天之慶。凡百臣庶,曷勝歡忻蹈忭之忱?仍伏念臣,卽一病人耳,轉輾沈痼,自分廢棄,而每爲分義之至重,諸大臣入侍之時,雖不敢不自力隨後,而精神輒多迷錯,知識殆不分明。凡於事爲之間,罔知收措,一味默默,只得隨進而隨退,不忠無狀,萬殞猶輕,聖度寬大,薄從譴削。臣方縮伏訟愆,更冀重勘,纔及一旬,遽命收敍,繼有相職之除。臣驚惶感泣,以首頓地,誠不知措躬之所也。噫嘻,臣罪臣自知之,未蒙當被之罪,旋承匪分之寵,由原任而進乎時任。是則前日之罰,曾未少贖,而今玆之命,乃反爲榮。不惟臣心之萬萬惶愧,亦豈不有妨於聖朝核實之政乎?至於賤疾之累煩文字,極知其猥越,而臣之向來或登筵席,或承牌召,非緣危症之良已而然耳。誠以義分所在,拚棄性命,而行步之蹣跚,言語之艱澁,實非平人貌樣。況又近日以來,棲遑郊坰,悚懍之情,積於中,凄冷之候,感於外,咳喘苦劇,眩暈兼作,筋惕肉麻,言語行步,益不如前。不但罪負甚重,情迹難安,卽此病狀,實無一分供職之望。伏地瞻天,精爽飛越,玆敢冒暴危懇,仰瀆崇聽。伏乞天地父母,察臣危苦之情,憐臣癃痿之狀,還收成命,仍治臣罪,以嚴朝綱,以安私分,千萬幸甚。臣無任屛營祈懇之至,謹昧死以聞。答曰,省疏具悉卿懇。噫,爲國事雖設蕩平科,莫知何樣機關,生於何處,而此猶未來之事,以予心氣,其何預料?嗚呼,幾十年鬱結之懷,快洗於此日,此非黨習之比,旣寤之後,復何悔乎?只恨冥然冥然,故能見此,復何餘憾?雖然,問其本,卽一名字,今年因自成自消,亦復何言?雖然,予則曰,不若初無是事,以予日復一日之心,今見于此,誠千千萬萬料表,豈曰,事已帖然,而此心消乎?噫,敷心下敎,莫能誠孚於咫尺筵席,乃有此怪擧。然往事勿說,其何提說,而此則於予,其雖五十年亘中之結,此猶一名字之釀。幾十年事予今日諸臣,只畏其黨,只憚其人,鷹鸇逐鳥雀之義,孰能辦也?此於予,猶第二件事,而猶刼於奉行,請討之說,迎合上意之言。近者筵中,其若公傳道之,而衆耳皆聾,衆口皆啞。今番此擧,噫,壬午以後復爲庶政,寔爲宗國而然,故今於此年,萬念已冷,而欲樹君君臣臣之義於海東而然也。卿雖間間入侍,爲卿尋常凜然,卿何引咎,予何慨卿?旣知若此,復拜元輔,一則爲國事,一則兼示意,新拜一右相,亦何關於其時?頃者一體處分,於今混付西樞,其諒其意,俱在於此,此猶因慨,而今謂卿者,此猶漫說話。嗚呼,四十八年,已逢此月,而於此年,豈夢想攸料?月前晦日,已不能睡,自此以後,一刻若年,興懷初度日,夢裏猶愕。此等之時,八相焉在,而今只有新拜一右相,昨日下敎,非爲卿等也。寔爲邦國,何費敦勉?予則只爲在予之道,惟在卿等,何過引咎,亦何過辭?臥閤論道,仰聞于昔,卿須體小子懃懇之敎。顧于今國勢之板蕩,安心勿辭,卽謝命而臥視事,以濟時艱,而今聞卿尙在城外云,先爲入城,是小子之望也。仍傳曰,遣史官傳諭,與之偕來。注書鄭元始書啓,臣敬奉聖批,馳往傳諭于西部新門外盤松坊池下契,議政府領議政金相福所到處,則以爲臣悚伏荒郊,病狀添苦之中。忽伏承千萬不敢當之命,敢陳短疏,冒控危懇,伏奉批旨,辭敎縷縷。臣伏讀感涕,罔知所諭,臣之凜然之狀,已蒙聖明之俯燭。至於四字慰勉之敎,萬萬非賤臣所敢當,而臣視息猶存之前,當此之時,何敢不匍匐謝命於聖批勤摯之下乎?纔自郊坰,舁進城外,且承恩敎,不敢遲回,今方還歸私次。數日之內,病情若不更劇,則謹當祗命,以伸叩謝之忱云矣。大臣今方入城,故臣先爲入來之意,敢啓。傳曰,知道。
左議政金尙喆疏曰,伏以毓祥宮上謚大禮,迺在我殿下誕彌之月,聖孝冞光,縟儀將行,臣民慶忭,擧國同情。仍念臣罪積罔赦,罰止薄勘,屛伏荒野,默訟愆尤,日夕兢惶,惟嶺海是竢。不自意天日普照,雷雨作解,以至相職復授之命,尤出千萬夢寐之外。臣誠惝惶,實不知置身之所。噫,當前後震薄之時,遑遑罔措,寸丹如血,而嚴畏囁嚅,未能效披肝碎首之義。論其負犯,時原何間,而罰有差等,固已大不安矣。抑臣之寤寐怵惕,與諸臣尤異者,每伏奉誨責之聖諭,無異慈父之敎迷子,溫如和日,嚴若鈇鉞。臣方九頓三復,臣罪臣自知之,受聖上,不世之知,而涓埃未報,承父叔傳家之訓而典刑莫追。本末都虧,衷情未暴,平日藉手而事君者,終歸於孤恩負德之科。拊心自悼,無面可顯,每當出入文陞,未嘗不惶汗浹背,蹙蹙靡容之狀,庶蒙天鑑之所俯燭。惟當沒齒自訟,爲萬一黥劓之補,分外榮寵,寢夢猶驚,而今玆所叨之職,卽臣蔑效之地。從前筵席之陳懇,可質神明,邇來散秩之蒙恩,粗安本分,庶幾歌詠聖澤,以畢餘生。夫豈有一分當世之念,而況今聖志益奮,處分至嚴,人心擧切於懲創,世道自底於平蕩。一簣之虧功,百尺之進步,方爲上下之所交勉,則若其左右對揚,彌綸消融,以贊我聖上五十年苦心極工,惟輔相是耳。顧今舊德宿望之足了一代者,不患無人,若臣駑劣,萬萬非其人。負乘之懼,覆餗之災,反顧循省,理必無幸,一身顚沛,縱不足恤,其奈辱聖簡而僨國事,何哉?重以蒲柳早謝,桑楡已晏,痰眩本病,日就膏肓,神精都消,聰聽漸艱,種種衰相,無復强策之望。雖非罪戾之層積,情踪之臲卼,此時此任,寧有去就之可論哉?恩命之下,祗承無路,還歸私次,亦所不敢,仍伏國門之外,瀝陳危苦之情。伏乞聖明,亟收新命,改下賢德,仍命勘臣罪負,以勵綱紀,則非臣之幸,卽國事之幸也。臣無任瞻天祈懇之至,謹昧死以聞。答曰,省疏具悉卿懇。已敷心於領相之批,辭已竭矣,意已窮矣。昨已諭,古人云當局者迷,豈特當局?局外亦然。噫,卿是誰之子?先卿忠直之量,愛君之誠,自春坊予知熟矣。其況三昆弟入耆社,予皆見,豈特此乎?一門六耆社,古豈有焉?業諭領相,昨者此敎,因予近者益衰而然,何暇敦勉,卿何可引咎?今聞尙在東郊云,卿須看領相批答,亦體小子此批慇懃之意。安心勿辭,卽起入城,因爲謝命,共濟時艱,莫負此意。仍傳曰,遣史官傳諭,與之偕來。
假注書朴長燮書啓,臣敬奉聖批,馳往傳諭于東部沙阿里議政府左議政臣金尙喆所住處,則以爲恩諭之下,他不暇顧,今方顚倒入城,而所處僻遠,詣闕之際,將致夜深,待明肅命云。臣則先爲入來之意,敢啓。傳曰,知道。
領府事金陽澤,判府事韓翼謩·李昌誼等疏曰,伏以聖孝彌篤,毓祥宮上謚之禮,吉日漸近。凡在臣僚,孰不欽仰,而卽當誕彌之月,更迓茀祿之慶,區區尤不任頌忭之忱。仍伏念臣,俱以庸陋,當事愚鈍,前後罪戾,實坐昏憒,嚴旨之下,蒼黃逬出,而終又臺參一發,罪名冞重。譴削之罰,猶不足以少贖,席藁荒郊,惟大何是竢。聖度包容,不惟不加其罪,纔過旬日,敍典忽降,聞命驚惶,五內失守,不知所以自措。臣等之罪,非比細故,嶺海鈇鉞,固無足少惜,而仁愛之天,曲垂庇覆,縷縷辭敎,藹如春和,至施滌湯之典,恩至渥也。誠萬萬感惶,而然惟臣等自訟之義,安敢憑恃寵靈,擺脫衅尤,晏然厠跡於周行乎?噫,無似臣等,忝居大官之末,每値事會,隨衆恇擾,曾蔑塵露之報,徒積丘山之罪。慙悚之極,寧欲無生,玆敢略具文字,仰瀆宸嚴。乞賜鑑諒,亟降威命,以肅朝綱,以安私悰,不勝大願。臣無任屛營祈懇之至,謹昧死以聞。答曰,省疏具悉卿懇。罄悉心腹於領相之批,今何多諭?當局而迷,卽指時任,況卿等乎?遂事勿說,卽聖訓也。昨日下敎,亦諭時任之批,究其心,庶諒予意。卿等安心勿辭,亦勿追引咎,其卽謝命,庸副此意。仍傳曰,遣史官傳諭。
壬辰九月初四日午時,上御集慶堂。藥房入診入侍時,都提調元仁孫,提調李潭,副提調尹東昇,記事官鄭元始,記事官南履寬·柳榮鎭,醫官方泰輿·鄭允協·慶絢·李翊臣·李以材·金養善,以次進伏訖。元仁孫曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上許之。方泰輿曰,脈候左右三部度數調均,滑體之差勝,亦一樣矣。諸醫官所對,與首醫同。上曰,提調出去,更爲監煎以入,次對進前,可也。李潭持湯劑入侍,上進御後,命內局先退,諸臣,以次退出。
壬辰九月初四日午時,上御集慶堂。大臣備局堂上引見入侍時,右議政元仁孫,行戶曹判書趙雲逵,左參贊李昌壽,行司直鄭弘淳,知敦寧具善復,工曹判書韓光會,行副司直李章吾,吏曹判書李最中,禮曹判書沈㲄,行副司直尹得養,吏曹參判李重祜,大司憲鄭昌聖,大司諫朴取源,持平宋述孫,副校理尹師國,副修撰李致中,左副承旨任瑎,假注書鄭淵淳,事變假注書朴長燮,記事官柳雲羽·柳榮鎭,以次進伏訖。仁孫曰,夜間聖體調攝,若何?上曰,一樣矣。寢睡·水刺之節,亦何如?上曰,如前矣。仍進湯劑。上進御後,仁孫曰,臣等誠意淺薄,不能上孚,下情誠抑鬱矣。備局諸堂及三司諸臣等,齊聲仰請。上曰,予不聞其爲何語。仍命承旨,讀奏領議政金相福,左議政金尙喆疏,仍命書批答訖後。上曰,噫,昔年此月,隨月用心,今逢是月,千倍萬倍,亦歇後語也。從容而臥,興惟及此,若狂若奔,此際逐日以一賀字强請於此,耳自聾,其何答也,亦何酬應也?噫,豈特五十八年?甲辰年銅闈時,春塘臺侍坐也。有奏我皇兄者,以此觀也,予志可知。嗚呼,丁丑以前,雖不具慶,猶依慈聖,而嗚呼,丁丑以後,萬念已冷,至於今年,月初前晦夜,以此用心。徹宵莫睡,訖過三日,靜臥用心,心欲奔者其幾次。頃年一受,雖非當日,尙今悔焉。況今月乎?此豈他?㝠然到今而然,其何冥然?甚矣建功,甚矣建功。雖然,體鄒聖之訓,付諸一命字,强飮若此,若此誠若强勸,雖內局其何酬應?一時嵩呼,豈不若九日紓其心,爲諭於在庭大小臣僚焉。出傳敎宣傳官二員入侍事。出榻敎傳曰,扈衛三廳大將,以時任三相兼管,都提調皆闕,此亦國體,政官牌招,開政備擬,大司諫朴取源罷職事。出榻敎傳曰,近者取便成習,文具世界,而職在薇垣長,兩司俱啓者,關係何等嚴重,而視若薄物細故,只請字以下書來者,萬萬駭然。若無只擧下端之敎,則將何彌縫?此前所未有,其在嚴國體重臺閣之道,尤涉可駭。以謄傳故紙,已爲申飭,則況此者乎?前薇垣長朴取源,特拔其望,以示嚴處分之意。又傳曰,朴取源處分已下敎,承旨纔下階,更思此,關係莫重,其若視若尋常,此護逆。嗚呼,此事無誠心,何顔事君?朴取源,大靜永爲庶民,其令倍倍道押付,到縣日字,令牧使狀聞。
右議政元仁孫所啓,臺啓體重,而大司諫朴取源,捨具書只書請字以下而傳啓,誠極未安,罷職,何如?上曰,甚非矣。依爲之。出擧條又所啓,年分事目,旣已頒降,又有飭敎,災實分等,諸道似當惕念擧行,而分等狀聞回啓後,凡係田政,始可擧行。出擧條又所啓,都民休戚,專係貢物,貢價之從貴上下,非但明有定式。且有頃年飭敎,而近年以來,從貴之法,其所遵行,漸不如前,此似由於經費不敷之致,而都民之失利則多矣。此後,則凡係貢價,依定式從貴上下之意,更加申飭,何如?上曰,依爲之。出擧條又所啓,慶尙監司金華鎭,以義城縣火粟,至於一萬八千九百餘石之多,而年年增殖,大爲民弊,以租相換,仍付軍資倉糶糴事,報備局矣。還穀之非宜土爲民弊者,從便換作,旣有前例,依請許施,該曹,亦一體分付,何如?上曰,依爲之。出擧條大司憲鄭昌聖,大司諫朴取源,持平宋述孫,校理鄭好仁,副校理尹師國,副修撰李致中所啓。請南海縣荐棘罪人金致仁,依律處斷。措辭見上上曰,亟停勿煩。大司憲鄭昌聖,持平宋述孫所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。□□□又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。又所啓,請觀厚·胤命子,亟施孥籍之典。措辭見上上曰,勿煩。又所啓,請爲奴罪人韓必壽·尹勉升,竝亟正邦刑。措辭見上上曰,勿煩。又所啓,請追奪罪人明欽,亟施當律。措辭見上上曰,勿煩。又所啓,新除授掌令成胤儉,時在忠淸道大興地,掌令李師曾,時在海美地,請竝斯速乘馹上來事,下諭。上曰,依啓。大司憲鄭昌聖所懷,臣有所懷,敢此仰達矣。三司合辭,兩司俱啓,皆有所重,恐非一例靳持之事,卽許允從,區區之望也。上曰,執法之論固然,而其置焉。持平宋述孫所啓,臣纔遞湖郵,未勘解由,區區私義,姑不敢猥自論列,而公格所礙,尤不容一刻仍冒於臺次,請命遞斥臣職。上曰,關係國體,依啓。大司諫朴取源所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀割又所啓請黑山島爲奴罪人五得,依律處斷。措辭見上上曰,勿煩。又所啓,請觀厚·胤命,亟施孥籍之典。措辭見上上曰,勿煩。又所啓,請爲奴罪人韓必壽·尹勉升,竝亟正邦刑。措辭見上上曰,勿煩。又所啓,請明欽亟施當律。措辭見上上曰,勿煩。諸臣退出。
壬辰九月初四日酉時,上御集慶堂。坐直承旨入侍時,同副承旨李得臣,假注書鄭淵淳,記事官南履寬·柳榮鎭,以次進伏訖。上命承旨,讀吏兵批政事望後,仍命退出,諸臣以次退出。
上在慶熙宮。停常參·經筵。
巳時,太白見於未地。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。入侍當下敎矣。
中宮殿·惠嬪宮,藥房口傳問安。答曰,知道。
任瑎,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于安兼濟曰,左相留待,內局同爲入侍。
傳于尹東昇曰,內局入侍。
安兼濟,以禮曹言啓曰,今此毓祥宮加上謚號,翌日陳賀時,王世孫,坐堂受賀之節,何以爲之?敢稟。傳曰,安徐。
又以禮曹言啓曰,今九月二十日,親臨舊闕庭試,卽日唱榜事,命下矣。王世孫祗迎隨駕及行禮之節,何日爲之?敢稟。傳曰,安徐。
任瑎,以訓鍊都監言啓曰,去夜犯夜人,無所捉之意,敢啓。傳曰,知道。
又以左邊捕盜廳言啓曰,去夜二更二點量,幼學金應哲,犯夜被捉矣。依傳敎,移送秋曹之意,敢啓。傳曰,知道。
李得臣,以刑曹言啓曰,因左邊捕盜廳草記,去夜二更二點犯夜被捉人幼學金應哲,移送秋曹事,命下矣。幼學金應哲,依律文,決笞五十度之意,敢啓。傳曰,知道。
任瑎,以武二所差備官,以試官意言啓曰,試官兪彦民,猝得風漸,症勢危重,萬無參試之勢,令政院,稟旨變通,何如?傳曰,允。
又啓曰,武二所試官兪彦民,猝得風漸,症勢危重,萬無參試之勢,令本院,稟旨變通事,允下矣。原單子中,改付標以入之意,敢啓。傳曰,知道。
傳于任瑎曰,騎馬二匹立之,宣傳官二員,分送武一二所,試取今至幾何?代射有無,詳知以來。
李宅鎭,以兵曹言啓曰,五衛將任守一,病難供職,呈狀乞遞,宿衛輪番之任,不可久曠,今姑改差,何如?傳曰,允。
李得臣,以義禁府言啓曰,前大興郡守尹得弘,前沃川郡守宋載中,前懷德縣監李瑞圭,前陰城縣監姜命達等,令該府,依例勘處事,傳旨啓下矣。尹得弘·姜命達等,今方待命於本府,卽爲拿囚,宋載中時在江原道淮陽地,李瑞圭時在忠淸道鎭岑地云,依例發遣府羅將,竝拿來,何如?傳曰,允。
注書鄭元始病,代以洪鳴漢爲假注書。
判府事李思觀疏曰,伏以禮隆追報,期迫上謚,聖孝增光,慶忭普切。念臣罪戾層積,鈇鉞是竢,譴黜薄責,豈足以自贖其萬一?惟有屛伏荒郊,默訟愆尤而已。不意天地之仁,過加涵貸,恩敍遄降,繼有樞府新命。不知負罪賤臣,何以得此於君父?九頓感泣,繼之以惶恐靡措。噫,臣罪,臣自知之,惟我殿下,不知臣不肖,拔之人望之外,畀以三事之重。感激圖報,宜倍恒人,而惟其見識愚昧,隨處迷錯,前後筵席之間,曾無一事建明。今番處分之下,未能一言對揚,退自點檢,事事皆罪,孤恩尸職,萬殞猶輕,而旣逭當被之律,反蒙滌瑕之恩。非但私心之萬萬惶愧,豈不有傷於國體乎?霜雪雨露,無非至敎,非敢自阻於仁覆之天,而顧以釁累自如,悚懍深切,不敢爲徒恃寵靈,唐突冒進之計。玆敢泥首私次,短章哀籲。伏乞聖明,俯賜鑑照,收回恩命,仍加重勘,以爲不忠不職之戒焉。臣無任屛營祈懇之至,謹昧死以聞。答曰,省疏具悉卿懇。旣諭時原任之批,業亦下敎,事端適會,同在政府,卜相之墨未乾,有此昨時任今原任。雖因事勢,爲卿深惜,遂事勿說,旣載聖訓,今何提諭?卿須體眷卿之敎,安心勿辭,其卽謝命,用副此意。仍傳曰,遣史官傳諭。
壬辰九月初五日辰時,上御集慶堂。藥房入診,左議政同爲入侍時,左議政金尙喆,都提調元仁孫,提調李潭,副提調尹東昇,記事官鄭元始,記事官南履寬·柳榮鎭,醫官方泰輿·鄭允協·慶絢·金孝儉·李翊臣·白文昌,以次進伏訖。金尙喆·元仁孫等曰,日氣向冷,聖體,若何?上曰,且當今月氣何暇諭?寢睡·水刺之節,亦何如?上曰,一樣矣。中宮殿,主世孫氣候,若何?上曰,一樣矣。元仁孫,奉進湯劑,上進御後,請診候。上曰,只三人爲之,可也。方泰輿曰,脈候左右三部度數調均,滑體亦一樣矣。鄭允協·慶絢所對,與首醫同。尹東昇曰,今日藥房問安,未得承批矣。上命書批答曰,知道。逢此月懷萬倍,而噫,五十年苦心,頃者退行,於予何關,而其猶悔焉。嗚呼,此心,豈特蒼穹陟降臨照?我慈聖·我皇兄,皆俯諒。子程子所戒,在於置酒張樂,而此則比此有異,莫云五禮儀所在,須看近五十年昔年日記權停者多。雖或爲焉,其皆權禮,頃年一次進受,尙今悚然,況再乎?且近五十年固守,一朝蕩然,今雖不愧,垂戒於後世何?此猶人事間事,予心近五十年若金若石。雖無此請,今年此月,予心千倍萬倍,挨過十三日,夢裏猶愕,而此際日事困我,昨已諭。其若此心若浮雲,建功若冷水,何心酬應?其況明日,干支維何?卽戊戌也。三明干支維何?卽庚子也。逢此月逢此兩干支,予懷千萬,亦歇後語,氣何暇諭?少諒此心,少紓予懷焉。尙喆曰,臣極知惶恐,而傳敎中有愧字戒字,殿下何爲而有此下敎耶?誕日陳賀,旣是五禮儀所載,而我東方應行之典禮矣。伏願亟降兪音焉。上曰,予已知卿之入來,又復困予矣。尙喆曰,上謚擇日漸近,臣等不勝歡喜矣。上曰,逢今月懷萬倍矣。尙喆曰,臣等雖無狀,旣非木石,頃者下敎之後,豈不知感動乎?其時與時任,有相議酬酢之言,而特其嚴畏囁嚅,不敢盡暴其下情矣。上曰,何必更提耶?尙喆曰,十三日受賀後,動駕詣宮,則在上之靈,豈不悅豫乎?願開臣等伸情禮之路焉。仁孫曰,更加三思,特降兪音,則豈不萬萬幸甚乎?上曰,其止之。卿旣肅命,可以共濟國事,與右相,更不發賀字爲好矣。尙喆曰,新爲枚卜,旣得如右相之賢,領相又重卜,於國事幸矣,而臣則前者誨責,如父之詔迷子。臣豈不感激惶愧,而但誤恩之縻身,誠爲悶迫矣。且試可乃已,卽古訓而如臣,則前後叨冒,無一善狀,殿下已試之矣。何爲而有此命,以致公私之狼狽乎?上曰,過矣,其止之。李潭,持湯劑更爲入侍,上進御後,命大臣先退,詣臺臺臣,使之入侍事下敎。賤臣,承命出去,與三司諸臣偕入,大司憲鄭昌聖,行大司諫尹得雨,持平鄭澤孚,校理鄭好仁,副校理尹師國,副修撰李致中所啓。荐棘罪人金致仁,以兩世元輔,國家之倚毗,何如而不體聖上調劑之苦心,背馳乃父承佐之舊規。植黨濟私,自爲領袖,其負國忘先壞亂世道之罪,可勝誅哉?益男之平日言行,雖甚妖惡,而年前一疏之後,致仁之不顧嫌怨,挺身請討,可見其縱恣無嚴之一端。移棘之啓,尙未蒙允,當請之律,至今稽遲,輿情益激,公議愈沸。況今平蕩之治,已成,一初之政,方勵,日昨大處分之後,鋤治黨魁,尤不容少緩。其在峻堤防嚴懲討之義,決不可荐棘而止,請南海縣荐棘罪人金致仁,依律處斷。上曰,亟停勿煩。大司憲鄭昌聖,持平鄭澤孚所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。一行刀割又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓,請黑山島定配罪人鄭世柱,依律處斷。措辭見上上曰,勿煩。又所啓,宋明欽·趙觀彬之罪狀,人孰不知,而韓必壽·尹勉昇,身爲臺官,旣登前席,親承聖敎,而終不發啓,以致聖心之激惱。帳殿親問之下,游辭發明,情節巧惡,今此絶島爲奴之命,雖出於我聖上好生之德,揆以邦憲,有難曲貸。請爲奴罪人韓必壽·尹勉昇,竝亟正邦刑。上曰,勿煩。又所啓,觀厚·胤命,陰譎凶悖之狀,已悉於渠之疏中,旣賜嚴處,臣等實不勝欽仰。第宋明欽所引春秋之事,絶悖無倫,論其罪犯,不下於觀厚·胤命之輩,請追奪罪人明欽,亟施當律。上曰,勿煩。又所啓,觀厚·胤命孥籍之請,實出輿憤,而以受敎問答中,勿爲追施逆律事,不爲允從。此固出於我聖上好生務寬之政,而兩賊之窮凶絶悖,萬古所無,法有時而屈伸。凡逆律之禁追施者,以其賊生前不露逆節,而死後始著者也。今此兩賊,生前旣已刑治,未及正法,此當時之失刑也。請觀厚·胤命子,亟施孥籍之典。上曰,勿煩。大司憲鄭昌聖所啓,朝臣行止,當俟君命,苟非親病請急,則不得擅行,自是法例,而近因由單之見阻,乃創無前之謬規。托以有事先壟,遂至投章徑去,雖重宰以上,揆之事體,猶爲未安。況三品以下小官,輒復效尤,至於向來一儒臣,雖不知事故之如何,而投疏徑發,則政院初不呼望,而及夫擅行之後,政院亦無奈何,追出疏槪於發行之翌日,反爲彌縫云。軍銜下鄕,自有其律,則館職擅往,豈曰,無罪?出納之地,宜卽察推,而不此之爲,從以掩覆,亦涉苟且。請當該承旨,從重推考,當該儒臣罷職。上曰,聞甚駭然,當該儒臣,亟施削職之典,當該承旨,豈有此等惟允?亟施不敍之典。又所啓,臣前後三司,醜拙畢露,言議之地,本自不合,至於風憲之長,尤無堪當之望,而大論方張,不敢辭避,冒昧出肅。昨今連爲入侍,而適因目下事,略效官師之規矣。及承聖敎,惶愧無地,自覺擬律之太輕,其生疎不審之失,於此益著,何可晏然於臺次乎?請命遞斥臣職。上曰,旣有臺體,擬律輕重,其何爲嫌?勿辭,亦勿退待。行大司諫尹得雨所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀割又所啓,觀厚·胤命孥籍之事,仰請而伏承答批,以受敎問答中勿爲追施逆律事,不爲允從。此固出於我聖上好生務寬之政,而兩賊之窮凶絶悖,萬古所無。法有時而屈伸,凡逆律之禁追施者,以其賊生前不露逆節,而死後始著者也。今此兩賊,生前旣已刑治,未及正法,此當時失刑之甚也。請觀厚·胤命,亟施孥籍之典。上曰,勿煩。又所啓,宋明欽·趙觀彬之罪狀,人孰不知,而韓必壽·尹勉升,身爲臺官,旣登前席,親承聖敎,而終不發啓,以致聖心激惱。帳殿親問之下,游辭發明,情節巧惡,今此絶島爲奴之命,雖出於聖上好生之德,揆以邦憲,有難曲貸。請爲奴罪人韓必壽·尹勉升,竝亟正邦刑。上曰,勿煩。又所啓,觀厚·胤命,陰譎凶悖之狀,已悉於渠之疏中,旣賜嚴處。臣等實不勝欽仰,第明欽所引春秋之事,絶悖無倫,論其罪犯,不下於觀厚·胤命之輩。請明欽亟施當律。上曰,勿煩。命書傳敎曰,一弛一張其亦文武之道,其若全爲壅遏,則水何流乎?況其所掃墳,自有定式,違定制者,一時紛紜者,政院勿捧,而不然者,豈可一切禁也?政院依此知悉。大抵東·西郊秋謁前,諸臣之不敢呈辭,卽是古例,而近者因靜攝,莫能若禮,而然旣有待下敎之敎,則秋節未盡之前,不敢肆然。臣分當然,此亦知悉。今聞因此,重宰投章尋鄕者多云,分義寒心,此後復若此者,卿宰政院,直捧禁推,過一朔後特放。下大夫以下,南道人,北道限一年投畀,北道人南道限一年投畀,以抑諸臣慢蹇恣行之弊。命退,諸臣以次退出。
上在慶熙宮。停常參·經筵。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。慕千萬懷億百,晝〈短〉夜長,是予悶也,氣何暇諭?
中宮殿·惠嬪宮,藥房口傳問安。答曰,知道。
備忘記,傳于安兼濟曰,人子奉親一而已。今者此擧,快洗近五十年此心,兩次上號,旣伸微忱,此豈夢想,生我鞠我,報豈一也?今年若乙亥,此則當下敎入侍,而昌德·毓祥,一闕一禮,豈曰子道?十三日,令都監細杖鼓吹,陪進奉安風月軒。予則十五日寅正三刻,只三嚴,當詣先禮依丙子年正月庭中親上印冊。十六日月食齋相値,回駕當日,當於景賢堂頒赦。世孫同牌祗迎同禮,凡諸等節,皆依前下敎,侍衛只入直,百官同禮。
又傳于曰,大臣肅謝後留待,內局同爲入侍。
傳于李得臣曰,昨日試所進去摘奸宣傳官待令。又傳于曰,明日資政殿,當爲常參,晝講。侍衛只入直擧行,儀注與禁軍排立安除,時刻待下敎,只入正時。
李宅鎭,以義禁府言啓曰,因江華留守狀啓,戶曹粘目樂安郡守柳爾胄,憑處之事,傳旨啓下,而柳爾胄下去京畿楊州地云。依例發遣府書吏,拿來,何如?傳曰,允。
又以禁衛營言啓曰,去夜二更,禁漏官趙斗鎭,巡邏被捉,依傳敎,移送該曹之意,敢啓。傳曰,禁漏官犯夜,其涉可駭,道中報漏而然乎?令本院,從重決棍。
又以禁衛營言啓曰,本營巡邏被捉人,令本營,從重決棍事,命下矣。禁漏官趙斗鎭,決棍二十度之意,敢啓。傳曰,知道。
又以一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
判中樞府事申晦疏曰,伏以聖孝彌篤,徽謚加上,吉日已蠲,賀儀將擧,臣民慶忭,曷有其極?仍念臣,罪在罔赦,罰止薄勘,咫尺都門,耿結天陛,惟有屛息訟愆,震懍罔措。噫,蟲豸蠢微,尙或知感,臣之踵頂毛髮,罔非我聖上洪造,殊恩異渥,臣獨偏被。赴湯蹈火,固所不辭,而賦性愚迷,遇事昏憒,終自陷於萬萬不可逭之罪,處分至寬典也,臺評亦末勘也。萬死難宥而尙保喘息,生當爲負聖恩之人,死將爲負聖恩之鬼,日夜悚蹙,惟鈇鉞是俟。不自意聖度天大,藏垢匿瑕,收敍之特恩纔下,西樞之除命踵至。臣手奉恩旨,感極而悸,益不知措躬之所也。臣自叨匪據,動輒溺職,常切愧懼,終速大戾,而誅戮不加,寵銜如舊,處之以大臣之例。臣雖頑如木石,獨不靦面?聖念曲恕,微衷愈激,而以此罪釁之蹤,實無趨承之路。縮伏城外,如窮人之無歸,有臣如此,生不如死。伏乞聖明,亟收臣新銜,仍治臣重戾,以爲辜恩不忠者之戒,千萬幸甚。答曰,省疏具悉卿懇。當局而迷,古人旣云,況君日益衰,世日益下。此等之時,卿爲元輔,豈卿乎?卽其時,遂事勿說,其人攸訓,今者特敍,意亦深矣。卿須體小子慇懃之意,安心勿辭,亦勿過自引咎,其卽謝命,用副此意。仍傳曰,遣史官傳諭。
同知敦寧府事臣李福源疏曰,伏以慶運方來,縟儀將擧,聖孝彌光於顯揚,輿情胥切於忭蹈。伏念臣獲戾神天,禍延先臣,穀燧屢變,祥禫奄訖,苟延縷息,復齒人數。諫院·敦寧,荐蒙收錄,惝怳驚感,疑若夢寐,手擎華誥,誰與爲榮?五情摧咽,但有涕淚。嗚呼,今日朝臣,孰不涵囿於五十年陶甄之化,而特達之知,罔極之恩,天高地厚,有始有終,豈有如先臣之所遭被哉?先臣於引年時事之後,每以國恩之未報萬一,身計而徒占便宜,端居永歎,沒齒自訟,而畢竟沈痼之疾,又阻登對之路。朝賀常禮,編次特召,五年之間,一未自力,戀闕一念,寤寐如結。枕席之淚,夢囈之語,耿耿齎以至歸日,乃我聖上殿下,視同家人,許以知心。眷念屢勤於平日,恩禮彌篤於身後,寶墨珍劑,先後絡繹。隱恤賜祭,字字恩言,又於下藥院之批,至有憶故人之敎。幽明哀榮,曠絶今古,瞻聆所及,莫不感涕,況在臣心,天地何極?每一承聞,方寸激越,以首稽地,淸血如瀉。顧臣三年痛關,萬念都息,廓然餘生,所仰戴者,惟我聖上,追先臣之殊遇,欲報之於殿下者。區區此心,炳然如丹,而酷禍之餘,百疾交攻,蒲柳脆質,朽落特早。精爽頓去,形殼徒存,空有隕結之願,恐無驅策之望。報答莫期,撫躬自悼,目下所叨,係是冗散。義當卽日祗肅,而彯纓束帶,有靦周行,修門在望,徊徨不前,冒入文字,瀝血哀籲。伏乞聖慈,察臣感祝之忱,憐臣悲苦之情,遞臣職名,罪臣瀆撓,以安私分,不勝幸甚。答曰,省疏具悉。今聞卿章,若見先卿,思先卿待卿閱服,於今君臣庶可見矣。卿其勿辭察任。
副修撰臣李顯承疏曰,伏以毓祥宮加上謚號之禮,期日漸迫,聖孝彌光,又値流虹之月,蓋迓自天之慶,臣民懽忭,擧國同情。仍伏念臣於瀛選,曾被臺閣之斥,夫豈可論於館職去就者哉?前月除命,適在於大論方張之時,區區私義,有不暇顧,張皇趨肅,連參合辭,持被入直,亦已多日。義分惟伸,廉防已虧,一違恩召,誠非獲已,聖度天大,違逋之罰,止於禁推,臣誠惶隘,罔知攸措。噫,雖漫司閑職,若遭人言,則未見有復行其職者,今此玉署之任,何等華顯,而豈有顚倒一出,仍因冒據者乎?況臣同時被論者凡八人,而一皆辭巽,曲蒙聖明之諒恕,不加之以督責,則今臣雖不敢逡巡於前,而亦何敢仍冒於後,重自壞廉義,以致四維之不張乎?況今臣七十偏母之病,日來越添,十分危惡,寒熱交攻,食飮全却,症形隨變,醫藥罔效。臣於是,亦無一刻離捨之勢,以跡則至危臲也,以情則益焦迫也。臣心到此,其亦窮且蹙矣。玆因已成之章,申暴未畢之辭。伏乞聖明,鑑臣冒膺之自棄大防,念臣虛帶之徒損國體,亟行刊削,俾便將護,仍降嚴命,以勵群工,千萬幸甚。答曰,省疏具悉。爾其勿辭,護焉。
壬辰九月初六日午時,上御集慶堂。藥房入診時,原任大臣,同爲入侍時,都提調元仁孫,提調李潭,副提調尹東昇,領議政金相福,領府事金陽澤,判府事韓翼謩,左議政金尙喆,判府事李昌誼·李思觀,假注書鄭淵淳,記事官南履寬·柳榮鎭,醫官方泰輿·鄭允協·慶絢·金季良·李以材,金孝儉,以次進伏。仁孫曰,夜間聖體,若何?上曰,一樣矣。寢睡·水刺之節,亦何如?上曰,如前矣。仍進湯劑,上進御後,金相福·金陽澤·韓翼謩·金尙喆·李昌誼·李思觀,皆起伏問候,自訟前愆。上曰,旣往之事,何必提起?今日引接而至於賀請,不可許矣。諸大臣曰,追慕之聖懷雖深,而允許然後,有光於孝思矣。仁孫曰,臣累次煩聒,極爲惶悚,而今年異於他年,又以目前所當事言之,誕日豈可虛過乎?上曰,昨日以前,予已聾矣。今則雖不聾,而十三日獨行於毓祥宮,於禮似缺然矣。仁孫曰,先行於毓祥宮,展拜於昌德宮,於聖孝克盡矣。上笑曰,今年若許,則明年卿等,不請乎,欲請乎?元仁孫曰,明年若不請,則是無臣分矣。上曰,右相之言過矣。相福曰,非但右相之言爲然,諸臣之意皆然矣。上曰,今日下敎所謂毛將焉傅者。東昇曰,於禮少無拘礙之端矣。上曰,予不得往拜,不盡予道理而受賀乎?其日則予潛臥度日矣。思觀曰,當行之事,是乃經道。相福曰,下情抑鬱矣。上曰,是乃戒太康之故也。陽澤曰,群下日日陳賀則太康,而此非太康矣。昌誼曰,陟降降此,如此大慶,受賀,所以仰答也。上仍命藥房提調,持湯劑更爲入侍,藥房提調李潭,持湯劑進前。上進御訖,又命坐直承旨,詣臺臺臣入侍。出榻敎仍命先退,諸臣以次退出。
壬辰九月初六日未時,上御集慶堂。坐直承旨·詣臺臺臣,追後入侍時,行大司憲鄭昌聖,行大司諫尹得雨,持平鄭澤孚,副校理尹師國,副修撰李致中,右副承旨李宅鎭,假注書洪鳴漢,記事官南履寬·柳榮鎭,以次進伏訖。上曰,承旨,讀奏狀啓,可也。宅鎭,讀奏畿伯農形狀啓,至高陽等四邑霜降。上曰,霜已降乎?向者日氣猝寒,故固已慮之矣。宅鎭曰,凡霜之降,如驟雨之下,未必處處皆然,而今此四邑之外無之矣。今年節序尙早,故如是,而大體以節序言之,則卽今之霜降,不是異事矣。上曰,然乎?仍命書傳敎曰,近者日氣頗冷,故心以爲悶,今聞畿伯狀聞,四郡霜降,於晩穀何?雖然,雲館無報,他亦若此,則吾民庶幾。大抵節候雖晩,日氣若此,此心庶依,聞此報,亦暮年用心之一端也。宅鎭讀奏統帥狀啓訖。上命書傳敎曰,今聞統帥狀聞,果若此,近二十年何無陳聞,而因釐正使所奏爲此云。釐正使何人,所奏若何?令備局,一體取考後稟處。上命賤臣,持入去壬辰九十月日記。又命武試所摘奸宣傳官入侍事下敎。宅鎭,讀奏武科初試榜目訖。上曰,平壤武士,多爲之矣。宅鎭曰,西路方馬之才最優,而其中平壤·安州尤勝矣。上曰,今番平壤人入格,爲幾人乎?宅鎭曰,三十三人矣。上曰,壯矣。命臺臣進伏。大司憲鄭昌聖,行大司諫尹得雨,持平鄭澤孚,校理鄭好仁,副校理尹師國,副修撰李致中·李顯永啓曰,請南海縣荐棘罪人金致仁,依律處斷。措辭見上上曰,亟停勿煩。大司憲鄭昌聖,持平鄭澤孚啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。請黑山島爲奴罪人五得,依律處斷。措辭見上上曰,勿煩。一行刀割請大靜縣定配罪人丁潤愼,亟命依律處斷。措辭見上上曰,勿煩。請黑山島定配罪人鄭世柱,依律處斷。措辭見上上曰,勿煩。請觀厚·胤命子,亟施孥籍之典。措辭見上上曰,勿煩。請爲奴罪人韓必壽·尹勉升,竝亟正邦刑。措辭見上上曰,擧措雖可駭,請律,予則曰,過矣,其勿復煩。請追奪罪人明欽,亟施當律。措辭見上上曰,勿煩。大司諫尹得雨啓曰,請還寢鍾城府爲奴罪人天大酌處之命,依律處斷。措辭見上上曰,勿煩。請大靜縣爲奴罪人仲義,依律處斷。措辭見上上曰,勿煩。一行刀割請黑山島爲奴罪人五得,依律處斷。措辭見上上曰,勿煩。請觀厚·胤命,亟施孥籍之典。措辭見上上曰,勿煩。請爲奴罪人韓必壽·尹勉升,竝亟正邦刑。措辭見上上曰,業諭府啓,其勿復煩。請明欽,亟施當律。措辭見上上曰,勿煩。又所啓,誕日陳賀,固是典禮,其於群情尤切,昨今兩日,大臣至誠力請,則禮堂,固當隨入而不入,事極矇然,請當該禮堂,從重推考。上曰,其入多矣,不參何傷?雖然,不過問備,依啓。諸臣退出。
上在慶熙宮。行常參·晝講。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。欲紓懷爲此擧,氣何暇諭?晝講同入。
中宮殿·惠嬪宮,藥房口傳問安。答曰,知道。
安兼濟,以禮曹言啓曰,今九月十五日親臨景賢堂,頒赦陳賀事,命下矣。取考謄錄,則乙酉正月十五日,親臨景賢堂,稱慶陳賀時,中宮殿陳賀,行禮於廣達門外,今番則何以爲之?敢稟。傳曰,與殿庭同,合班同爲。
吏曹口傳政事,淸州牧使鄭景淳,末望落點。兵曹口傳政事,右邊捕盜大將尹泰淵,首望落點。
任瑎啓曰,事變假注書朴長燮,身病猝重,勢難察任,今此許遞,何如?傳曰,允。
事變假注書具性玉,首望落點。
趙德成,以戶曹言啓曰,卽接廣興倉所報,則今九月朔祿牌請受次,倉官,進去于領府事金陽澤,判府事韓翼謩,左議政金尙喆,判府事李昌誼家,請受祿牌,則以爲向來下敎,至今悚懍,不敢冒受常廩,祿牌不爲出給云,何以爲之?敢稟。傳曰,其涉過矣。遣倉官輸送。
任瑎,以御營廳·左右捕廳·一二巡廳言啓曰,去夜犯夜人,無所捉,敢啓。傳曰,知道。
持平鄭澤孚疏曰,伏以臣偏母,今年望八,居恒凜綴之中,方當凉冷之時,重添寒感之症,加以泄痢之症。登溷無算,篤老筋力,殆難支吾,適於此際,猥承柏府除命。以臣私情,實無暫時離側之勢,而大論方張,未敢言私,黽勉承命,方寸已辭,不能自定。俄纔筵退,急報踵至,症形添劇,促臣歸視。臣以終鮮之身,獨當扶護之節,藥餌療治,左右服勤,人情到此,恩亦奪義,雖欲供職,亦不可得。玆敢忙構短章,疾聲哀籲於仁覆之下。伏乞俯諒至情,特許鐫免,偶得安意救護,以伸人子之分,千萬幸甚。答曰,省疏具悉。爾其勿辭,護焉。
壬辰九月初七日辰時,上具翼善冠·袞龍袍,御資政殿。常參晝講入侍時,行都承旨尹東昇,左承旨趙德成,右承旨安兼濟,左副承旨任瑎,右副承旨李宅鎭,同副承旨李得臣,假注書鄭淵淳·洪鳴漢,記事官呂萬永·柳榮鎭,知事韓光會,特進官李福源,參贊官趙德成,侍讀官尹師國,檢討官李致中,以次進伏訖。上曰,今日當講小學乎?仍命經筵官進前,上講小學書題,又講題辭,上番繼讀書題,下番讀題辭,各陳文義。知經筵韓光會曰,愛親敬兄,皆是順序之義也。順群下之情,如水之導達,豈可爲之壅遏乎?上曰,諸臣進前,可也。領議政金相福曰,聖體,若何?上曰,近來日益衰耗,無可言矣。寢睡·水刺〈之〉節,若何?上曰,僅爲之矣。相福曰,臣等今承玉音,小無所減於前日,不勝懽忭之忱矣。判府事申晦曰,臣之負犯,不可以薄罰而止,而旋卽蒙宥,惶恐感激,今纔入侍矣。上曰,往事勿說,何必更提也?都提調進湯劑,上進御。相福曰,臣等昨日仰請,而未得蒙允,當復求對,而惶恐不敢矣。今日常參有命,故臣等入侍,而第念請賀,便同常參之義,而經筵官所奏順字之義,甚好矣。伏願俯循群情焉。仁孫曰,此是仰答陟降,俯循輿情,有光盛德之事,豈可不允許乎?尙喆曰,臣等之心,年年益深,而殿下之敎,年年益減,至於薄略之物膳,亦不許進,下情不勝抑鬱矣。願遂天俾鹿鳴之義,勿廢天理人情之至也。禮判沈㲄曰,大臣縷縷仰請,而經筵所奏,此實仰體俯循之至義也。伏願允從焉。上曰,昨日下敎之後,此正毛將焉傅,今日卿等之拜,足當十三日之拜矣。若一向牢請,則竝與其日問安而不受矣。其止之,第爲國事,可也。相福曰,此統制使元重會啓本也。上曰,其時釐正使,誰也?相福曰,故重臣李成中云,而旣已定式,則朝令難以數改,今姑置之,何如?尙喆曰,每以耽羅運穀,湖南民之受困不少矣。統營穀船納之申禁,已作數十年令甲,則今何可復開其路,以添湖民難支之弊耶?恐不可輕許矣。仁孫曰,統營穀之在湖南者,作錢之際,不問市直,勒定高價,故民邑俱弊,今若使之運納,則其弊似有甚於作錢矣。上命書傳敎曰,見統帥狀聞,莫知何人所請,而果有弊則近二十年,何無一人陳聞?有此下敎,今聞考奏釐正使,卽故判書李成中也。此重臣已熟知,此非糢糊以陳者,亦非孟浪爲說者。況其時下敎,有曰,永爲定式云,非循例一依字爲之,且此事默量,於統帥雖有利。噫,彼此穀,渠自來乎?湖南許多民弊,可勝言哉?且此重臣爲本道釐正使,陳此弊,則其弊可知,豈徒此也?予自哂矣。旣有繞壁彷徨之心,則豈在營時默默二年乎?今者四字,其所繞壁,非謂此也,予則曰,他也。古人於章奏,百拜二字,猶曰欺君,況此乎?遞來時許與不許,姑捨勿論,欲生色於一營爲此,雖衰,若見肝肺。此若泛治,凡事顚倒之弊,可勝言哉?前統制使元重會,特施不敍之典,以示予飭勵釣名沽譽之習。尙喆曰,臣昨始見忠淸道臣加分狀啓,則木麥加分,旣已首實矣。前道臣被罪之後,朝家刑政,恐不宜班駁,一體罷職,何如?上曰,向聞現告之爲誰,而所奏誠是,依爲之。忠淸監司宋載經罷職事。榻前下敎上曰,尹東晳,誠可用矣。此人之爲南行甚惜矣。相福曰,然矣。可合於水原等處,而未及爲之矣。尙喆曰,此人果惜矣。頃日廣尹差出時,申判府事,有欲薦之意,與臣酬酢,而拘於下望,未果爲之矣。上曰,此人誠可用矣。除忠州時,予甚惜之矣。仍命書傳敎曰,今者年分,可謂最悶,今因相奏乃覺,只前伯現告,可謂做錯。旣覺處分之後,此時湖西最悶,廚傳之弊,亦不可不顧,旣問相臣,頃者淸牧,意已惜矣。淸州牧使尹東晳,忠淸監司除授,其令除朝辭赴任,淸州牧使代,今日內口傳備擬。相福曰,今年諸道農形,大抵不均,而雖一道之內,亦多不均,災實分等,極似爲難。今當省歛之時,各別詳察,上以顧國體,下以恤民隱,俾無一毫未盡之意,另爲申飭八道及兩都,何如?上曰,所奏誠是,依此嚴飭。戶曹判書趙雲逵曰,方角契人目下形勢,殘敗無餘,將有闕封之慮,故敢此仰達矣。內弓房一年封進大角數,爲三百十桶,而當初則別貿於市民,或責於萊商,而俱有弊端,種種生梗。二去甲戌,自本曹筵稟後,募得京中着實五六人,使之擔當策應,而其價本則以倭貢鑞價銀一千五百兩及生銅二萬八百斤,折定劃給。無弊擧行者,將至八十年,而中年以後,鑞價愆期不來,方角無價進排,故不得已壬申年間,鑞銀則自本曹,直捧。其代則逐年依數上下,而生銅則如前劃給矣。所謂生銅,又如鑞銀之愆期,庚辛壬三年條,尙不出來,而方角封進,則自有期限。契人逐年自辦,白地進排,其所負債,殆過屢餘金,契人輩,今願以生銅一依鑞價例,先爲上下之意,逐日呼訴。顧其勢誠可矜,而經費匱竭,亦無從長變通之道,大臣今方入侍,下詢處之好矣。上曰,大臣之意,何如?相福曰,所謂方角契人,逐日呼訴於臣等往來之路矣。事勢果如戶判所奏,則不可無目前變通之道,臣等出去,當與戶判相議,以爲救急之道矣。尙喆曰,契人之未受價,今爲三年,而方角進排,若是狼狽,則不可無軫恤之道,一年條中,參酌許貸,恐不可已矣。仁孫曰,方角契人之難支,誠如戶判所達,一年條參酌區劃,先爲貸下,其餘則觀生銅出來與否而更確處之,似宜矣。上曰,出去相議,區劃一年條草記,可也。兵曹判書具善行曰,望日動駕時,禁御軍數,有下敎,而無都領下敎,故敢達矣。上曰,訓將都領,大司憲鄭昌聖,大司諫尹得雨,執義李東顯,持平金翊休,獻納元啓英,正言李夔,副校理尹師國,副修撰李致中所懷。今日是齋戒,合啓,當爲所懷,而至於兩司具啓,日前以所重有飭敎,故亦當一體所懷矣。上曰,依爲之。所懷,臣等以爲,南海縣荐棘罪人金致仁,依律處斷爲宜矣。上曰,亟停勿煩。大司憲鄭昌聖,執義李東顯,持平金翊休所懷,臣等以爲黑山島爲奴罪人五得,依律處斷爲宜。上曰,勿煩。一行刀割又所懷,臣等以爲觀厚·胤命子,亟施孥籍之典爲宜。上曰,勿煩。又所懷,臣等以爲爲奴罪人韓必壽·尹勉升,竝亟正邦刑爲宜。上曰,勿煩。又所懷,臣等以爲追奪罪人明欽,亟施當律爲宜。上曰,勿煩。行大司諫尹得雨,獻納元啓英,正言李夔。一行刀割又所懷,臣以爲黑山島爲奴罪人五得,依律處斷宜矣。上曰,勿煩。又所懷,臣等以爲觀厚·胤命,亟施孥籍之典宜矣。上曰,勿煩。又所懷,臣等以爲爲奴罪人韓必壽·尹勉升,竝亟正邦刑宜矣。上曰,勿煩。又所懷,臣等以爲追奪罪人明欽,亟施當律宜矣。上曰,勿煩。都提調進湯劑,上進御訖,諸臣以次退出。
上在慶熙宮。停常參·經筵。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。前已諭,再昨干支維何,今日干支維何?再昨懷千萬,昨日資政,亦寓懷以然也,於今懷萬億。嗚呼,昔庚子年五月初吉橝畢,入六月至十月五朔,藝文館,冬十月就邸,辛丑八月入闕,明將八旬。噫,再昨若此,乘小輿小舒懷,昨日資政殿,況若昨年,此心小舒,今思之逢此干支,千萬萬億,歇後語也。況此時初度日在近,何抑何耐?眼前見影,其惟舊邸,欲强作而仍臥,欲酬應而楚越,强忍呼寫,入建功,卿等休焉。
中宮殿·惠嬪宮,藥房口傳問安。答曰,知道。
任瑎,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之意,敢啓。傳曰,知道。
備忘記,凡金寶玉冊,造成後卽爲內入,例也。靜惟造成已久,仍奉都監,體面,若何?明朝先詣毓祥宮門內,少住。都監堂郞,細仗鼓吹陪來祗迎後,隨入奉安風月軒後,自內展拜而來。百官隨禮安徐,道由夜晝介,副輦·世孫祗迎·隨駕留營留陳,一體安徐。挾輦軍六十名,內入直,前後廂軍六十名,禁·御兩營外入直軍,訓將領,新營標下軍都領,只駕前賀後隨駕禁軍隨駕,侍臣導駕儀注,皆安徐。備堂三間石橋祗迎,平明聚會景賢堂,當乘輦,待下敎只入正時,侍衛,入直侍衛。
任瑎啓曰,事變假注書具性玉,時無職名,令該曹,依例付軍職,冠帶常仕,何如?傳曰,知道。
又以訓鍊都監·一二巡廳·左右捕盜廳言啓曰,去夜犯夜人,無所捉之意,敢啓。傳曰,知道。
上在彰義宮。停常參·經筵。
大殿·中宮殿·惠嬪宮,藥房口傳問安。答曰,知道。予則一樣,待敎入侍。
大駕詣毓祥宮後,王世孫,遣宮官問安。答曰,知道。政院·玉堂·藥房,口傳問安。答曰,知道。
行禮後,政院·玉堂·藥房,口傳問安。答曰,知道。
大駕,詣義烈宮後,政院·玉堂·藥房,口傳問安。答曰,知道。
還宮後,政院·玉堂·藥房,口傳問安。答曰,知道。
大駕,詣彰義宮後,王世孫遣宮官問安。答曰,知道。政院·玉堂·藥房,口傳問安。答曰,知道。
以承傳色口傳下敎曰,今日異於他日,侍衛外,只承旨通禮皆入。
承傳色口傳下敎曰,今日爲此,是誰之功?回駕時,歷臨義烈宮,前後廂軍,道上留住。
承傳色口傳下敎曰,日暮姑停,三百年古規,則今日喝導而入來,喝導懸於政院,入來臺臣,皆解見任。
傳于安兼濟曰,陪來細杖鼓吹,令該曹,依例施賞。
又傳于曰,彩轝鼓吹,旣命施賞,前後部鼓吹,一體施賞。
傳于任瑎曰,諸司預備。
又傳于曰,諸司預備,路由新義宮西墻外,以此擧行。
又傳于曰,挾輦軍·扈輦隊·近將軍,明日中日廳試放,武藝別監,一體試放。
備忘記,傳于李得臣曰,此何景像,此何耳目?昨日此心,若何,而今日大覺,乃有此擧,則其雖卽入,今日宜靜,而申牌已報,喝導齊唱,靜臥心動,此何由乎?卽予誠淺,怳然以起,憧憧中此懷何抑?今者首唱,卽鄭昌聖也,亟施永刊之典。隨衆以來諸臺,亦施刊板之典,以淸臺閣。
傳于任瑎曰,今日喝導之聲,不知君心乎?如彼而便殿入侍乎?政院申飭。
又傳于曰,靜而思之,萬萬可駭,子道如此乎?當詣舊邸,駕轎,掩窓待令,凡諸等節,依前爲之,只入正時,前排待令。
又傳于曰,侍衛,待令於崇賢門。
任瑎啓曰,今日擧動時,承旨當爲備員,而左承旨趙德成,右承旨安兼濟,右副承旨李宅鎭,纔已申退,竝卽牌招,何如?傳曰,禮房承旨·留院承旨,牌招,入來者入來,不入來者不入來,此時豈有牌招之人君乎?
政院啓曰,諸承旨,有稟達事,來詣請對矣。又啓曰,諸玉堂,有稟達事,來詣請對矣。又啓曰,時原任大臣,有稟達事,來詣請對矣。
傳于任瑎啓曰,喝導決棍事下敎,而中官,忘置不傳,當該中官記過。
以承傳色口傳下敎曰,闕門閉之,十五日禮成後,當爲還宮,政院知悉。
藥房口傳啓曰,朝於問候之批,伏承待敎入侍之命矣。連次勞動之餘,日勢已昏,召命尙靳,區區下情,不勝焦鬱,相率詣閤,敢此瀆撓。伏乞暫許臣等持湯劑入侍,千萬幸甚,惶恐敢啓。
承傳色口傳下敎曰,今日飮建功,豈曰孝乎?其止之。又下敎曰,建功入之。任瑎,以成均館言啓曰,今九月初九日,儒生課試,當爲設行,而大提學未差,限內不得爲之之意,敢啓。傳曰,知道。
又以兵曹言啓曰,闕門下鑰事,命下矣。禁軍一番除出,別將及番將率領,依例赴陣之意,敢啓。傳曰,知道。
又以兵曹言啓曰,闕門下鑰事,命下矣。斥候伏兵,令禁衛營擧行,而軍兵環圍刁斗等節,依例爲之事,分付該軍門,何如?傳曰,知道。
又以兵曹言啓曰,依傳敎隨駕禁軍與駕後禁軍及標下軍兵等處,設粥以饋之意,敢啓。傳曰,知道。
又以訓鍊都監·禁衛營·御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。又以左右捕廳一二巡廳言啓曰,去夜犯夜人,無所捉之意,敢啓。傳曰,知道。又以禁衛營言啓曰,去夜犯夜人,無所捉之意,敢啓。傳曰,知道。
壬辰九月初九日辰時,上詣毓祥宮擧動入侍時。行都承旨尹東昇,左承旨趙德成,右承旨安兼濟,左副承旨任瑎,右副承旨李宅鎭,同副承旨李得臣,記事官鄭元始,假注書洪鳴漢,記事官李正薰·柳榮鎭,以次侍立訖。上具翼善冠·袞龍袍,乘輦輿出崇賢門,仍詣毓祥宮大門外,降輦輿乘玉轎,入中門內西庭俯伏。命入細杖鼓吹,寶冊奉入時,上祗迎後,奉安于風月軒。仍詣廟庭,命承史入侍,上行再拜禮後,諸臣退出。
壬辰九月初九日未時,上還宮入侍時。行都承旨尹東昇,左承旨趙德成,右承旨安兼濟,左副承旨任瑎,右副承旨李宅鎭,同副承旨李得臣,記事官鄭元始,假注書洪鳴漢,記事官李正薰·柳榮鎭,以次侍立訖。上具翼善冠·袞龍袍,乘步輿,歷臨義烈宮後,仍詣崇賢門還內,諸臣退出。
壬辰九月初九日申時,上詣彰義宮。擧動入侍時,行都承旨尹東昇,左副承旨任瑎,同副承旨李得臣,記事官鄭元始,假注書洪鳴漢,記事官李正薰·柳榮鎭,以次侍立訖。上具翼善冠·袞龍袍,乘駕轎,出崇賢門,詣彰義宮後,諸臣退出。
上在慶熙宮。停常參·經筵。
彰義宮經宿翌日,王世孫,遣宮官問安。答曰,知道。政院·玉堂·藥房,口傳問安。答曰,知道。朝廷二品以上,口傳問安。答曰,知道。還宮後,政院·玉堂·藥房,口傳問安。答曰,知道。
以承傳色口傳下敎曰,爲隨駕軍兵當還宮,諸司預備,隨來挾輦軍,一體試放。
政院啓曰,諸承旨有稟達事,來詣求對矣。諸玉堂,有稟達事,來詣求對矣。時原任大臣,有稟達事,來詣求對矣。
傳于李得臣曰,軍兵雨具。
傳于尹東昇曰,回駕後,朝廷問安置之。
備忘記,同時隨駕軍,宜有向隅款,隨駕將校諸軍,令訓將,來朝同爲試射銃,其賞其軍門施賞,柳五中,銃貫三中人,書入。
都摠府啓曰,依傳敎,今番隨駕挾輦軍·扈輦隊·武藝別監近杖軍士,中日廳試放事,請出標信。又啓曰,今番隨駕挾輦軍·扈輦隊·武藝別監·近杖軍士等,依傳敎試放時,四貫革設立之意,敢啓。傳曰,知道。
傳于任瑎曰,今日次對,仍爲之。
任瑎啓曰,大臣備局堂上,依下敎來待矣。傳曰,引見。
傳于安兼濟曰,內局入侍。
傳于李宅鎭曰,新除捕將牌招,傳授命召傳令牌·大將牌。安兼濟,以弘文館言啓曰,副修撰李顯永,由限已過,卽爲牌招察任。今日政新除授玉堂,待下批,竝卽牌招察任,何如?傳曰,允。
任瑎,以吏曹言啓曰,本曹佐郞吳鼎源,禮曹正郞任宗周,獻陵令宋在淵,呈狀內,身病甚重,勢難察任云,竝依例改差,何如?傳曰,允。
又以兵曹言啓曰,新除授安東營將李東曄,遭故未赴任矣。所授加資,依法例還收之意,敢啓。傳曰,知道。
又以兵批言啓曰,羽林將尹性淵,病難供職,呈狀乞遞。宿衛輪番之任,不可久曠,今姑改差,何如?傳曰,允。
又以承文院官員,以都提調言啓曰,本院寫字官閔埴·金國杓·李時佐·金天鍵·鄭觀周·張壽仁·朴麟器·閔重錫·李宗賓,有頉及崔重國·李觀禧·崔道吉·金德顯·李燁·朴履孝·彭得大·吳載述,陞實代,隷習鄭思信·洪喆運·李聖喆·鄭志仁·趙重鎭·李彦敬·崔奎鳳·趙元魯·金世益·崔命元·朴圭錫·金光澤·金致性·高景悌·朴泰裕·趙宗一·白尙雲,陞補,付軍職冠帶常仕。隷習陞實代學生洪履運·朴履信·洪聖耆·洪祥麟·安天興·吳載義·彭敬大·崔璟·崔玹·朴東燧·趙宗哲·林日勉·朴弘樞·李觀德·金命純·安聖猉·金謹行,頗有成就之望,屬于本院隷習,使之鍊業,何如?傳曰,允。
趙德成,以備邊司言啓曰,方角契一年條,先爲區劃後,草記事,命下矣。本契一年所受生銅二萬八百三十六斤八兩代,錢六千三百六十五兩,以賑廳錢,先爲貸下後,來頭生銅出來者,計數還報之意,分付該曹與該廳,何如?傳曰,允。
又以戶曹言啓曰,壽進宮祠宇增造之役,今已完畢之意,敢啓。傳曰,知道。
有政。吏批,判書李最中進,參判李重祜進,參議洪檢進,左副承旨任瑎進。以李福源爲大司憲,朴師海爲大司諫,李萬育爲執義,成大中爲持平,姜彝福爲正言,金器大爲右尹,尹師國爲應敎,閔百祿爲敬陵令,李敬玉爲兼東學敎授,鄭景仁爲吏曹正郞,金履顯爲引儀,趙基泓爲繕工奉事,李致中爲修撰,趙思觀爲東部奉事,尹馹爲昭寧園守奉官,趙學晉爲明陵參奉,牧使沈銈,贈吏曹參判例兼,具善復爲軍器提調。兵批,判書具善行進,參判李廷喆病,參議洪樂純入直進,參知朴起采病,承旨任瑎進。以李得駿爲羽林將,安聖師爲五衛將,權誾·洪宅夏爲五衛將,鄭興祥爲僉知,沈廷觀爲僉知,張瑞翰·鄭觀由爲文兼,金斗烈·趙德章爲翊衛,金振演爲開寧萬戶,金景箕爲昌德將,李東彬爲昌慶將,金福履爲昌德將,朴瑬爲安東營將,直叱洞權管車景軾·柳文植爲副司果,具性玉爲副司正,元義孫爲副司直,沈鏽·李彦衡·宋載經·閔百奮·李興宗·申益彬·尹師國爲司直,洪龍漢爲副司果。
任瑎,以御營廳·左右捕廳·一二巡廳言啓曰,去夜無犯夜人所捉之意,敢啓。傳曰,知道。
敎忠淸監司尹東晳書,知製敎任希敎製進。王若曰,上黨分竹,方須雄州剸理之功,西湖褰帷,特畀本道旬宣之責,實出予苦,不待僉謀。惟卿,故家遺風,乃父肖子,文華翰墨之藝,逸足未展於亨衢,廉雅敏達之才,利器屢試於錯節。由近密而特擢宰列,夫豈以私,將進庸而盡解諸銜,蓋亦有意。睠玆,百濟舊域,實我一國重藩,土貢比荊楊之饒,水漕陸輓,士風近鄒魯之地,夏禮冬詩。伊近日弊瘼之蝟興,吏鮮守法,故列邑糴糶蠹縮,民不聊生。苟非剛方明核之材,曷副承流宣化之任?玆授卿以忠淸道觀察使·兼兵馬水軍節度使·巡察使·公州牧使。卿其祗服寵命,益恢良圖,彈貪殘則如蘇儒文而勿撓故舊,綜事務,則如陶士行而無遺瑣微。自餘稟裁,厥有典例。於戱,福星臨路,甘雨隨輪,賛漢藩於同堂三人。棠陰不改於疇昔,攬范轡於湖山千里,宸憂可紓於肝宵。故玆敎示,想宜知悉。
獻納元啓英疏曰,伏以毓祥宮上謚之禮,乃在我殿下誕彌之月,吉期漸迫,聖孝增光,臣民慶忭,曷有其極?仍伏念臣,素以弱質,少抱痰癖,病與年深,已成疲癃,蟄伏田廬,自分爲聖世棄物。納言除旨,適下於此際,當今一初政新,大論方張之時,怵分畏義,他不暇顧,擔舁病軀,章皇入城。數日詣臺,粗效臣分,而仍承監試之命,晨往夜返,處冷終日,風寒所觸,宿病越添。咳嗽苦劇,呼吸甚促,而義在往役,不敢言病。試事纔竣,歸伏私次,達宵叫痛,若不能支吾矣。常參有命,强疾隨班,及登筵席,精神眩迷,幾年顚仆,僅得退歸,昏倒枕席,頭疼肉麻,四肢莫收。以此病勢,旬日之間,萬無蠢動之期,玆敢略控短章,疾聲呼籲。伏乞聖慈,俯垂矜憐,亟削臣職,俾得及時調治,以保殘喘,實天地生成之澤也。臣於病伏乞遞之章,何可贅及他說,而區區微忱,切有爲國事憂慮者,敢此附陳焉。奉命出疆,事體重大,實非庸陋之人所可堪承,而順義君烜,本以貪汚之性,多行鄙瑣之事。曾於年前使行時,事多貪鄙,非但北人之唾罵喧傳,及夫回還之路,遇胡將不善處事,竟至於捽曳被打之境,其時臺評峻發,至有罪罷之擧矣。其汚辱君命,貽羞異國,莫此爲甚,如此之人,決不可復畀專對之任,以致再辱君命,累受彼侮。臣以爲冬至正使順義君烜,亟命改差,斷不可已也。三司之啓,俱發之論,所重有在,則此時此言,似涉膚淺,而其亦關於國事大矣。伏願聖上留神焉。答曰,省疏具悉。順義君事,一事旣白脫,而貪鄙之目,公然加此人,無乃過乎?今當乏人之時,何可以風聞浪傳,輕遞專對之任乎?爾其勿辭,察職。
壬辰九月初十日辰時,上還宮入侍時。行都承旨尹東昇,左承旨趙德成,左副承旨任瑎,右副承旨李宅鎭,同副承旨李得臣,記事官鄭元始,假注書洪鳴漢,記事官李正薰·柳榮鎭,以次侍立訖。上具翼善冠·袞龍袍,乘駕轎,出宮門,仍詣崇賢門還內,諸臣,以次退出。
壬辰九月初十日午時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,領府事金陽澤,判府事韓翼謩·李昌誼·申晦·李思觀,左參贊李昌壽,行兵曹判書具善行,行司直蔡濟恭,知敦寧具善復,開城留守洪名漢,行副司直徐命膺·朴相德,仁陽君李景祜,行副司直李章吾,吏曹判書李最中,刑曹判書趙榮進,禮曹判書沈㲄,訓鍊都正尹泰淵,行副司直尹得養,行副護軍張志恒,吏曹參判李重祜,持平鄭澤孚,校理鄭好仁,左副承旨任瑎,假注書洪鳴漢,事變假注書具性玉,記事官李基崧·柳榮鎭,以次進伏訖。領議政金相福曰,動駕經宿,聖體,若何?上曰,憊甚矣。寢睡·水刺之節,若何?上曰,僅爲之矣。過今朔則似勝,而且當明年,則尤難矣。左議政金尙喆曰,臣等,屈指以待明年矣。相福曰,臣等預爲稟定,待正月卽當擧行矣。右議政元仁孫曰,十三日雖不得爲賀禮,使臣等,入侍於臥內,小伸微忱,千萬仰望矣。尙喆曰,若不得入侍,則臣等豈不抑鬱乎?臣等雖日日入侍,而其日之入侍,與他時有異矣。仁孫曰,其日,若得入侍,則臣等之奏與呼崇無異矣。上曰,苟且矣。相福曰,臣等他不敢仰請,而唯冀以此表情矣。上曰,若許之,則以此必爲藉口矣。相福曰,賀禮旣不得蒙允,故不得已以此仰請矣。上曰,豈不苟且乎?都提調請進湯劑三貼。上曰,止之。相福曰,江原監司金鍾正,以道內元還不敷,正穀甚小,其中皮稷,尤爲不實。淮陽·平康皮稷各一千五百石,高城皮稷一千石,以田米換作。春川皮稷六百石,以粟換作,原州唐米一千石,以小豆換作。通川耳牟限五百石,以荒租,從民願換作事,報備局矣。雜穀旣非久留之物,換色亦可以爲民惠,則依所報許施,何如?上曰,依爲之。又所啓,忠淸監司宋載經,以道內還穀中,米穀小而牟還多,反爲民弊。今年穡事,最勝處,參量民情,常賑耗七月分給牟還中,量宜作租事,報備局矣。以牟換租,無所妨害,而可除民弊,則依所報許施,何如?上曰,依爲之。上命書傳敎曰,下敎之後,連爲多事,承旨一人,意謂尙闕,今日開政無望故訝問。卽前承旨元義孫云,飭已行,豈特資之意乎?大禮當前,特爲敍用,令該曹,口傳付軍職。上命書傳敎曰,旣下敎,卿宰堂上堂下侍從人,宜只敍用人皆敍用,令該曹,一體口傳付軍職。上曰,已來方物物饍,入之事。榻前下敎,勿出朝報藥房提調,持湯劑更爲入侍事下敎。持平鄭澤孚啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。請黑山島爲奴罪人五得,依律處斷。措辭見上上曰,勿煩。一行刀割請大靜縣定配罪人丁潤愼,亟命依律處斷。措辭見上上曰,勿煩。請黑山島定配罪人鄭世柱,依律處斷。措辭見上上曰,勿煩。請觀厚·胤命子,亟施孥籍之典。措辭見上上曰,勿煩。請爲奴罪人韓必壽·尹勉升,竝亟正邦刑。措辭見上上曰,業已諭,此則過矣,勿煩。請追奪罪人明欽,亟施當律。措辭見上上曰,勿煩。又所啓,臣言議巽軟,淸朝耳目之任,自知不合,當此大論方張之時,冒沒承命,而不敢出一言論一事,隨行逐隊,滿心慙恧。日前陳懇,獲蒙恩暇,母子相對,感祝洪私。昨於動駕經宿,大臣以下,皆求對而職添臺閣,不得隨參,前後臣之虧分溺職之罪,於是大矣。且三司合啓,體叚甚重,不得日暮姑停,曾有飭敎,故昨日諸僚詣臺,至被刊削之典。臣亦聞於末議而適以受由,不得入闕,得逭罪罰,以此以彼,俱難晏然於職次,請命遞斥臣職。上曰,旣已受由,則今者撕捱,其涉太過,勿辭,亦勿退待。諸臣以次退出。
壬辰九月初十日未時,上御集慶堂。藥房入診入侍時,都提調元仁孫,提調李潭,副提調尹東昇,記事官鄭元始,記事官李基崧·柳榮鎭,醫官方泰輿·慶絢·鄭允說·徐命緯·李翊臣·李以材,以次進伏訖。元仁孫曰,昨日勞動之餘,夜間聖體,若何?上曰,氣則一樣,而追慕萬倍,果難矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,只三人爲之,可也。方泰輿曰,脈候左右三部度數調均,而脾胃脈候少微弱矣。諸醫官所對,與首醫同。上曰,提調出去,監煎以入,次對進前,可也。李潭,持湯劑入侍。上進御後,仁孫等曰,今日則進御三貼,甚好故敢達。上曰,其止之。先退,諸臣遂以次退出。
上在慶熙宮。停常參·經筵。
初昏,流星出天津星下,入西方天際,狀如拳,尾長三四尺許,色白。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,氣何諭乎?
中宮殿·惠嬪宮,藥房口傳問安。答曰,知道。
尹東昇啓〈曰〉,右承旨安兼濟,今日不爲仕進,卽爲牌招,何如?傳曰,允。
傳于安兼濟曰,內局入侍。又傳于曰,臥內班院中官,竝記過。
備忘記,傳于李宅鎭曰,徐好進弟廷進,軍職差下。
又傳于曰,銃賞,隆武堂當爲之,該房承旨,領率來待。又傳于曰,頒賞時,有比較,騎曹摠府堂郞待令,賞木,令騎曹·戶曹,待令。
備忘記,傳于李宅鎭曰,今日內試射時,駕後閑良李錫觀,柳葉箭三中,竝直赴殿試。軍職徐好進,貫一中邊二中,守令承傳,駕前高龍得·李邦顯,貫一中邊二中,竝邊將承傳。
安兼濟,以副修撰李顯永,牌不進罷職傳旨。傳曰,只推。
又以禮曹言啓曰,今九月二十二日,王世孫生辰,當有百官賀,而不敢循例仰請,何以爲之?敢稟。傳曰,權停。
李宅鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。又以都摠府言啓曰,入直軍兵等,中日習射事,標信命下矣。親臨試射相値,不得爲之之意,敢啓。傳曰,知道。
尹東昇,以吏曹言啓曰,恭陵參奉韓錫耆,章陵參奉權遇銓,除授後過限未肅拜,竝依例改差,何如?傳曰,允。
趙德成,以漢城府言啓曰,大靜縣庶民罪人朴取源,再次下敎勿施事,命下矣。依傳敎,大靜庶民勿施之意,敢啓。傳曰,知道。
李宅鎭,以刑曹言啓曰,因右邊捕盜廳草記,去夜二更量,犯夜被捉幼學趙春溥,移送秋曹事,命下矣。犯夜被捉趙春溥,依律文決笞五十度之意,敢啓。傳曰,知道。
又以訓鍊都監左右捕廳一二巡廳言啓曰,去夜無犯夜人被捉之意,敢啓。傳曰,知道。
壬辰九月十一日辰時,上御隆武堂。試賞入侍時,右副承旨李宅鎭,假注書洪鳴漢,記事官李基崧·柳榮鎭,摠官原溪君,雲山君楢,都摠經歷金昊明,都摠都事金致五,兵曹參判李廷喆,佐郞睦祖洙,以次侍立訖。上曰,承旨何爲時服乎?以黑團領入侍,可也。承史出去,以黑團領更爲入侍,侍衛依例待令事。榻前下敎日高後,入來臺臣,喝導懸之事。榻前下敎上命行首宣傳官朴聖浹入侍,聖浹進前。上曰,汝是故忠臣朴彭年之後孫乎?對曰,然矣。上曰,是嶺南人矣。仍命書傳敎曰,行首宣傳官朴聖浹,以故忠臣朴彭年孫,尙今沈滯,特加一資。統虞侯徐行德,幾年沈滯,今困統虞侯,令該曹閫帥楷梯,守令待窠備擬,以示予暮年調用武士之意。加資下批,其令今日,口傳擧行,扈輦隊試射比較後,頒賞。諸臣,以次退出。
壬辰九月十一日申時,上御集慶堂。藥房入診入侍時,都提調元仁孫,提調李潭,副提調尹東昇,記事官鄭元始,記事官李基崧·柳榮鎭,醫官方泰輿·慶絢·鄭允說·徐命緯·李以材·李翊臣,以次進伏訖。元仁孫曰,夜間聖體,若何?上曰,一樣矣。寢睡·水刺之節,亦何如?上曰,睡則一樣,而水刺則難矣。奉進湯劑,上進御後,請診候。上曰,置之。提調出去,更爲監煎以入,可也。上命詣臺臺臣入侍,賤臣,承命出去,與三司諸臣偕入。大司憲李福源,大司諫朴師海,執義李萬育,應敎尹師國,持平鄭澤孚,獻納元啓英,校理鄭好仁,正言姜彝福,修撰李致中,修撰李顯永,所啓。荐棘罪人金致仁,以兩世元輔,國家之依毗,何如,而不體聖上調劑之苦心,背馳乃父承佐之舊規。植黨濟私,自爲領袖,其負國忘先,壞亂世道之罪,可勝誅哉?益男之平日言行,雖甚妖惡,而年前一疏之後,致仁之不顧嫌怨,挺身請討,可見其縱恣無嚴之一端。移棘之啓,尙未蒙允,當請之律,至今稽遲,輿情益激,公議愈沸。況今平蕩之治,已成,一初之政,方勵,日昨大處分之後,鋤治黨魁,尤不容少緩。其在峻堤防嚴懲討之義,決不可荐棘而止。請南海縣荐棘罪人金致仁,依律處斷。上曰,亟停勿煩。大司憲李福源,執義李萬育,持平鄭澤孚所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。一行刀割又所啓,請大靜縣定配罪人丁潤愼,亟命依律處斷。措辭見上上曰,勿煩。又所啓請黑山島定配罪人鄭世柱,依律處斷。措辭見上上曰,勿煩。又所啓,宋明欽·趙觀彬之罪狀,人孰不知,而韓必壽·尹勉升,身爲臺官,旣登前席,親承聖敎,而終不發啓,以致聖心之激惱。帳殿親問之下,游辭發明,情節巧惡,今此絶島爲奴之命,雖出於我聖上好生之德,揆以邦憲,有難曲貸。請爲奴罪人韓必壽·尹勉升,竝亟正邦刑。上曰,勿煩。又所啓,觀厚·胤命,陰譎凶悖之狀,已悉於渠之疏中,旣賜嚴處,臣等實不勝欽仰。第宋明欽所引春秋之事,絶悖無倫,論其罪犯,不下於觀厚·胤命之輩,請追奪罪人明欽,亟施當律。上曰,勿煩。又所啓,觀厚·胤命孥籍之請,實出輿憤,而以受敎問答中,勿爲追施逆律事,不爲允從。此固出於我聖上好生務寬之政,而兩賊之窮凶絶悖,萬古所無,法有時而屈伸。凡逆律之禁追施者,以其賊生前不露逆節,而死後始著者也。今此兩賊,生前旣已刑治,未及正法,此當時之失刑也。請觀厚·胤命子,亟施孥籍之典。上曰,勿煩。又所啓,新除授持平成大中,時在京畿抱川地,請斯速乘馹上來事,下諭。上曰,依啓。持平鄭澤孚所啓,臣於日前,旣有溺職之失,且逭應被之罰,昨登籌筵,猥有引避勿辭之批,遽下格外。惶隕踧踖,不敢更瀆,冒沒廉愧,朝復詣臺,卽伏見傳敎下者,有晩到臺諫喝導懸罰之命。諸臺之中,臣是未至,嚴敎之下,震悚無地,何敢一刻蹲冒於職次乎?請命遞斥臣職。上曰,昨勿退待,今何晩來?其在臺體,勢難例批,依啓。大司諫朴師海,獻納元啓英,正言姜彝福所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀割又所啓,觀厚·胤命孥籍之事,仰請而伏承答批,以受敎問答中勿爲追施逆律事,不爲允從。此固出於我聖上好生務寬之政,而兩賊之窮凶絶悖,萬古所無,法有時而屈伸。凡逆律之禁追施者,以其賊生前,不露逆節,而死後始著者也。今此兩賊,生時旣已刑治,未及正法,此當時失刑之甚也。請觀厚·胤命,亟施孥籍之典。上曰,勿煩。又所啓,宋明欽·趙觀彬之狀,人孰不知,而韓必壽·尹勉升,身爲臺官,旣登前席,親承聖敎,而終不發啓,以致聖心之激惱。帳殿親問之下,游辭發明,情節巧惡,今此絶島爲奴之命,雖出於聖上好生之德,揆以邦憲,有難曲貸。請爲奴罪人韓必壽·尹勉升,竝亟正邦刑。上曰,勿煩。又所啓,觀厚·胤命,陰譎凶悖之狀,已悉於渠之疏中,旣賜嚴處,臣等不勝欽仰。第明欽所引春秋之事,絶悖無倫,論其罪犯,不下於觀厚·胤命之輩。請追奪罪人明欽,亟施當律。上曰,勿煩。大司諫朴師海所啓,臣於向日,伏見傳敎下者,乃以兩司長官以七十六十之人,苟充備擬。至有銓堂問備之擧,則其在銓官之道,宜不敢復爲檢擬,而今臣犬馬之齒,六十二歲,飭敎屬耳,又復苟充備擬,事甚非矣。當該銓官,所當請罪,而事關臣身,嫌不敢論。臣之冒沒行公,則有乖廉防,臣何敢晏然於臺次乎?請命遞斥臣職。上曰,其所下敎,不過申飭,無復檢擬之敎,則以此撕捱,其涉太過,勿辭,亦勿退待。獻納元啓英所啓,臣於昨日乞遞之章,只以區區慮國事之心,敢附冬至正使改差之論矣。及承批旨,以無已過乎風聞浪傳爲敎。臣於是,不勝悚恧之至,臣雖居在鄕曲,見聞孤陋,而順義君烜,行已鄙悖,居家謀利之習,素所熟聞,此非公然加之之語也。燕行時,見侮異國,被打胡將之說,喧傳一世,至騰於其時憲長宋瑩中之彈,則此不可謂白脫,亦不可謂風聞矣。若以莫重專對之策,復寄於如此之人,則臣竊恐君命有再辱之慮,彼國生輕侮之心,故敢有所仰陳。不惟不賜兪音,反以臣爲過,此莫非臣言淺誠薄,不能上孚之致,而昨因日暮,今始引嫌。臣罪至此,益無所遽,臣何敢晏然仍冒於言地乎?請命遞斥臣職。上曰,豈特此事?首言貪鄙,則末端所論,今雖白脫,原頭譏貪,其果風聞而自服乎?其在臺體,大叚矛盾,暮年飭勵,其何囫圇,自墜臺風?依啓。上曰,予靜思之,朴取源之頃日入侍時,啓草似必持來二件矣。元仁孫曰,聞亦然矣。仍命書傳敎曰,夫子曰,過猶不及,豈特此也?其時所陳者卽相臣,而意謂都憲,都憲之請太寬,再次下敎太過。且合辭府啓畢後,都憲其何留傍?已涉訝之,更思雖有擧下端之敎,其在臺體,有何若是忽略?無乃兩件持來云矣。今聞一則非都憲,卽相臣也。一則果若所料云,一則聲音莫辨,一則其雖偶中,若此而一日二日,何云萬機?不覺歉然,捨本事旣引孔訓,其何默也?朴取源再次下敎勿施,初次下敎,其亦過矣。旣知大臣所請,仍此請,加施不敍之典。上曰,朴取源向年召試事非矣,彼提調則果善矣。蓋臣之事君,不出於正直二字也。仁孫曰,下敎誠然矣。李潭持湯劑入侍,上進御後。仁孫曰,臣極爲惶悚,而昨日與領·左相同聲仰請,未蒙允許矣。再明日,不得仰瞻天顔,在下情,豈不缺然之甚乎?伏願召接於臥內,是臣等區區之望也。上笑曰,誠苟且矣。潭·東昇,齊聲仰請。上曰,十四當爲望祭祗迎,其時見予可也。都提調元仁孫所啓,關東御用蔘,以獨頭封進之意,頃年故奉朝賀金在魯,爲都提調時,有所關飭,而近來以來,因蔘政之絶難,每以糊付者封進,事體未安。今後則依前獨頭封進,本院纔已發關知委,而出擧條,更加申飭,何如?上曰,依爲之。命退,諸臣以次退出。
上在慶熙宮。停常參·經筵。
藥房都提調元仁孫,提調李潭,副提調尹東昇,啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣何諭乎?
中宮殿·惠嬪宮,藥房,口傳問安。答曰,知道。
備忘記,再明日,當殿庭祗迎,儀注安徐,入直侍衛,只入正時,皆依前。
傳于安兼濟曰,箋文若入來,今日內,盡爲入之。
任瑎,以訓鍊都監言啓曰,依傳敎今番隨駕將校軍兵等試射放後,入格之類,各自其營,依例施賞,而柳葉箭五中,鳥銃三中,無入格者故,別單不得書入之意,敢啓。傳曰,知道。
又以禁衛營·左右捕廳·一二巡廳言啓曰,去夜犯夜人,無所捉之意,敢啓。傳曰,知道。
壬辰九月十二日辰時,上御集慶堂。藥房入診入侍時,都提調元仁孫,提調李潭,副提調尹東昇,記事官鄭元始,記事官南履寬·柳榮鎭,醫官方泰輿·慶絢·鄭允說·徐命緯·李以材·李翊臣,以次進伏訖。元仁孫曰,夜間聖體,若何?上曰,氣何諭乎?寢睡·水刺之節,亦何如?上曰,一樣矣。奉進湯劑,上進御後請診候。上曰,置之。提調出去,更爲監煎以入可也。仍命書傳敎曰,濟用監所進誤着,先入大殿,其涉駭然,當該承旨特遞,其代前承旨任希敎爲承旨,牌招察任,房順房。命小退於月廊,復命入侍。仁孫曰,時原任,以問候來待矣。上命入侍,賤臣承命出去,與領議政金相福,左議政金尙喆,領府事金陽澤,判府事韓翼謩·李昌誼·申晦·李思觀,偕入,相福等問候。上曰,氣何諭乎?相福等曰,昨聞今日入來之敎,不勝歡忭入來,而明日則伏望暫時召接,以伸臣等之微忱焉。元仁孫曰,今日入侍,雖云慶忭,而猶不如明日暫入,仰瞻天顔而退矣。上曰,明日則諸壻,亦欲不見矣。相福等曰,臣等喜懼之心,年年益切,而下敎如此,不勝抑鬱矣。諸大臣齊聲仰請。上曰,何抑鬱之有?今日則建功,予恭飮,而明日則不欲進矣。諸大臣,又以明日入侍之意繼進。上曰,予有定,其止之。明年則卿等必困我,豈不苦乎?相福等曰,至今不得準請,卽是誠意淺薄之致矣。上曰,八十何貴乎,明年有何異乎?相福等曰,果異於他年矣。卽祚五十年,舟梁十五年,豈非國家之大慶乎?上曰,以此欲困予乎?以今日固拒推知矣。李潭,持湯劑入侍,上進御後。相福等,又齊聲曰,明日不許入侍,則臣等其將只問安而退去,豈不萬萬缺然乎?上曰,已諭,其退去。諸臣以次退出。
上在慶熙宮。停常參·經筵。
大殿,政院·玉堂·朝廷二品以上·六曹堂上·兩司長官,單子問安。答曰,知道。中宮殿·惠嬪宮·世孫宮·嬪宮,政院·玉堂,口傳問安。答曰,知道。
藥房都提調元仁孫,提調李潭,副提調尹東昇啓曰,玆當誕彌之日,益切岡陵之祝,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日懷萬倍,氣何暇諭?明日祗迎後入侍。
傳于尹東昇曰,今日豈賀乎?開門若是早焉,心有量而默矣。
備忘記,傳于安兼濟曰,明朝祗迎後,東月臺,當爲晝講矣。
任瑎,以御營廳·左右捕廳·一二巡廳言啓曰,去夜犯夜人,無所捉之意,敢啓。傳曰,知道。
上在慶熙宮。停常參·經筵。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何,痰候,何如,寢睡·水刺之節,亦何如?臣等依下敎,率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。
親傳香罷後,政院·玉堂·藥房,口傳問安。答曰,知道。
中宮殿·惠嬪宮,藥房口傳問安。答曰,知道。
以承傳色口傳下敎曰,今日是齋日,而喝導聲有之,政院申飭。
備忘記,明日崇賢門乘輦。
備忘記,闕門撤漏後,卽爲開門。安兼濟,以吏曹言啓曰,卽接通禮院牒報,則今此毓祥宮擧動時,左右通禮,不可不備。右通禮未差之代,卽爲變通,以爲進參之地云,右通禮未差之代,玆以口傳擬入之意,敢啓。傳曰,知道。
吏兵批,口傳政事,以金會元爲右通禮,朴弘壽爲副司勇。
任瑎,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
李宅鎭,以義禁府言啓曰,明日擧動時,大駕各差備都事九員,王世孫左右考喧都事二員,本府入直都事一員,合以十二員分差,而無以推移備數。假都事二員,令該曹,依例差出,以爲分排之地,何如?傳曰,允。
任瑎,以訓鍊都監·左右捕廳·一二巡廳言啓曰,去夜犯夜人,無被捉之意,敢啓。傳曰,知道。
壬辰九月十四日辰時,上御崇政門。香祗迎後,東月臺晝講入侍時,行都承旨尹東昇,左承旨任希敎,右承旨安兼濟,左副承旨任瑎,右副承旨李宅鎭,同副承旨李得臣,記事官鄭元始,假注書洪鳴漢,記事官南履寬·柳榮鎭,以次侍立。上具翼善冠·袞龍袍,乘小輿出資政門,仍坐輿上,禮房承旨,讀奏祭報府訖。太廟獻官,以雲山君差出事下敎,親傳香事下敎。上仍詣月臺板位上,親傳香後,詣東庭俯伏祗迎後,仍詣東月臺殿坐。上曰,經筵官進前。知事徐命膺,特進官李得宗,參贊官任希敎,侍讀官尹師國,檢討官李致中,進伏。上講小學立敎篇訖,上下番儒臣,繼讀,各各陳其文義後,都提調元仁孫,提調李潭進伏,問安。上曰,一樣矣。請進湯劑,上進御,時原任大臣入侍事下敎,諸大臣進伏問候。上曰,卿等再昨已見,今何復入乎?諸大臣,齊聲仰對曰,臣等昨日不得入侍,故抑鬱之際,今承入侍之命,得瞻耿光,不勝欣忭之忱矣。上曰,今日見卿等是亦,不孝矣。李昌誼曰,臣等在門外,聞講學之聲,玉音弘亮,尤不勝歡忭之忱矣。金尙喆曰,臣方待罪廚院矣。願備小饌,以伸至情焉,此何異於彈琴歌風之慶也?上曰,卿欲以早飯饋之乎?無他,推此以觀,明年可知其不受,今年之內,必欲請之,則當往北漢矣。金相福曰,邦慶日日益大,明年則上敎雖如此,而決無可止之理,期於準請矣。上曰,七十已不受之,況此八十,有何特別乎?元仁孫曰,此是群下當爲之事,殿下當受而不當辭也。上曰,周穆王之時,未聞有稱慶矣。尙喆曰,其時雖爲稱慶而上古事,有未可詳知也。仁孫曰,向來已爲稱慶,設增廣於舊闕矣。上曰,卿等其止之可也。上命禮房承旨,馳詣太廟,奉審以來事下敎,禮房承旨復命。上降交椅俯伏,還御交椅上後,承旨讀奏祭官及執事擧案。命入禮曹儀注草及毓祥宮上謚儀注,禮房讀奏訖,又命讀奏癸酉年慶科榜目。上命書傳敎曰,嗚呼,於今年,過初度日,須看昨日軍號,曰千曰萬,其意焉在?卽千懷萬慕也。以此心爲所重,雖明日伸禮,頒敎試士,卽末節,其何張大?當於其日,殿坐崇賢門懸題。自興化門至金商門,設布帳,儒生開門差早,從容先入。仍於景賢堂科次,唱榜於頒赦庭,同爲武科中日廳設場殿座,正時,以寅正三刻,文科取人。癸酉年,則初封園年,宜有差等,乙亥年卽合慶亦異焉。今番當十人庭試,以此知悉,武科規矩當二中,以此分付。命書傳敎曰,明日酌獻時,都尉·副尉·僉尉爲外孫人,皆以黑團領入廟庭,隨禮事,分付。命書傳敎曰,明日旣只獻冊印,則豈兩儀注乎?酌獻禮畢,先再拜坐庭中板位,都監都提調,先進竹冊以獻,次進銀印以獻。仍有後再拜禮畢,而予與世孫,當自內先拜後留庭中。宗親文武百官入就位後,如儀酌獻,通禮·相禮·中嚴·內嚴等節安徐。命書傳敎曰,外孫中有己丑年付軍職人,皆令付軍職,冠帶入參。乘輿時藥房進湯劑,上進御還內後,諸臣退出。
上在慶熙宮。停常參·經筵。
夜三更,流星出壁星下,入西方天際,狀如拳,尾長三四尺許,色白。自三更至五更,月食。
大殿·中宮殿·惠嬪宮,藥房口傳問安。答曰,知道。
大駕詣毓祥宮酌獻禮後,政院·玉堂·藥房·朝廷二品以上·六曹堂上·兩司長官,口傳問安。答曰,知道。
世孫宮,政院·玉堂,口傳問安。答曰,知道。
還宮後,政院·玉堂·藥房,口傳問安。答曰,知道。
親臨陳賀罷後,政院·玉堂·藥房,問安。答曰,知道。
世孫宮,政院·玉堂,口傳問安。答曰,知道。
以承傳色口傳下敎曰,今月何月?二十九日,卽我慈聖誕彌之月,回駕時,養正齋當歷臨,侍衛待令於靖嬪房。
以承傳色口傳下敎曰,今日來此惜昔,前提學趙明鼎,特爲敍用,口傳付軍職,入參班列。
傳于尹東昇曰,今日之事,誠千千萬萬料表,自宮門至興化門,捧上言。
傳于安兼濟曰,相禮與春坊,進待於靖嬪房。
傳于任瑎曰,前後廂軍,路上留住。
傳于尹東昇曰,養正齋歷臨時,右尹金器大待令,前郡守宋翼洙,亦爲權着紗帽待令。
備忘記,將餘懷今來養正齋,予懷萬倍,右尹熟馬一匹面給。前郡守宋翼洙,旣有承傳,牧使待窠調用,郡守金思穆,府使懸註調用。軍資直長趙德海,今日百官加政陞六,奉事趙紀泓,直長陞敍,幼學趙德濟,特爲調用,今日政次次陞付,以付。嗚呼,今者此擧,豈乎一毫張大?一片此心,惟在追慕矣。
傳于任瑎曰,前郡守宋翼洙,付軍職,使之今日參班。
又傳于曰,閑良趙學彬,五軍門中今日內執事啓下。
兵曹口傳政事,以趙明鼎·金相翊爲副司直。
傳于尹東昇曰,守僕朴寅弼,曾經西郊者,一體帖加成給。又傳于曰,金處安之孫金尙禮,一體帖加成給。
任瑎啓曰,頒赦百官加爲之事,命下矣。未承受推考傳旨,自本院依例爻周之意,敢啓。傳曰,知道。
尹東昇,以吏批言啓曰,行戶曹判書趙雲逵,今陞輔國矣。當以兼判書下批,而本曹無相當窠,依例送西,兼判書下批之意,敢啓。傳曰,知道。
有政。吏批,判書李最中進,參判李重祜進,參議洪檢式暇,承旨尹東昇進。以任宗周爲持平,李秀逸爲獻納,具善復爲判義禁,黃景源爲弘文提學,李台峻爲南部奉事,趙德海爲掌苑別提,安櫟爲齊陵參奉,趙德濟爲明陵參奉,白東毅爲理山府使,司饔奉事曺允光,繕工奉事趙翼鉉相換,以趙基泓爲軍資直長,戶曹判書趙雲逵今加輔國,工曹判書韓光會今加崇政,禮曹判書沈㲄今加正憲,已上上謚都監堂上。右承旨安兼濟今加嘉善,親臨酌獻禮時,禮房承旨校理鄭好仁,親臨酌獻禮時大祝軍資正李秉鼎上謚都監已上,今加通政加資事承傳。雲山君楢,今加崇憲,百官加親授承傳。兵批,判書具善行進,參判李廷喆病,參議洪樂純病,參知朴起采進。以李海文爲宣傳官,邊城鎭爲羽林將,李旭祥爲南陽監權管,金福履·洪宅夏爲同知,金景箕爲僉知,徐廷進爲訓鍊主簿,申極良爲任海別將,朴聖浹·安聖希·朴瑬·申㬚·申·白東峻爲副護軍,趙德成·李秀得·元啓英·鄭澤孚爲副司直,朴瑞翰·鄭觀由爲副司果。
任瑎,以御營廳言啓曰,本廳分授惠化門,北邊體城頹毁處,今已畢築,而女墻仍爲始役矣。把守軍依例撤罷之意,敢啓。傳曰,知道。
又以禁衛營·左右捕廳·一二巡廳言啓曰,去夜無犯夜人所捉之意,敢啓。傳曰,知道。
壬辰九月十五日寅時,上詣毓祥宮。擧動入侍時,行都承旨尹東昇,左承旨任希敎,右承旨安兼濟,左副承旨任瑎,右副承旨李宅鎭,同副承旨李得臣,記事官鄭元始,假注書洪鳴漢,記事官南履寬·柳榮鎭,以次侍立。上具翼善冠·袞龍袍,以輦輿出崇賢門,詣毓祥宮大門外,降輿乘步輿,入宮門內,仍詣拜位再拜訖。都監堂上以下,陪進冊寶時,鼓吹,詣內神門外,奉冊官·奉印官跪進板位前。上跪受親傳於中官,奉安于殿內案上,仍行酌獻禮,再拜訖,上行望燎禮,諸臣退出,更命禮房入侍。命書傳敎曰,嗚呼,加上謚號,小報鞠我之恩,今年此擧,誠是千千萬萬料表。日吉辰良,大禮順成,其雖然矣,追慕千萬。都監都提調右議政元仁孫,內廐馬鞍具一匹面給。戶判趙雲逵,禮判沈㲄,工判韓光會,禮房承旨安兼濟,大祝鄭好仁,都廳李秉鼎竝加資。竹冊文書寫官,製述官銀印篆文書寫官,各熟馬一匹面給。郞廳三員陞敍,監造官三員工作,竝陞六,酌獻禮時諸承旨·贊禮,各熟馬一匹賜給。執禮·左右通禮·相禮典祀官,各半熟馬一匹,春桂坊官員·翰注,各兒馬一匹。引儀上弦弓一張,領役部將單子啓下後,邊將承傳,太室守僕金義成,本宮守僕千世福,帖加成給。其餘守僕以下都監員役·工匠等,政院吏隷·春坊下人,米布題給。算員·寫字官·畵員,本衙門高品付料。本宮次知中官加資,而已資窮,熟馬一匹面給,本宮守直中官,兒馬一匹賞給。承史退出。
壬辰九月十五日辰時,上還宮入侍時。行都承旨尹東昇,左承旨任希敎,右承旨安兼濟,左副承旨任瑎,右副承旨李宅鎭,同副承旨李得臣,記事官鄭元始,假注書洪鳴漢,記事官南履寬·柳榮鎭,以次侍立訖。上具翼善冠·袞龍袍,乘步輿出自靖嬪房,歷臨養正齋,仍詣崇賢門住輿。命宣傳官,拿入司僕內乘具明謙。下敎曰,輦輿不卽待令,以致步輿回鑾,此何事體?事當重治,而今日異於他日,故分揀矣。仍命拿出,上還內,諸臣退出。
壬辰九月十五日未時,上御景賢堂。陳賀入侍時,行都承旨尹東昇,左承旨任希敎,右承旨安兼濟,左副承旨任瑎,右副承旨李宅鎭,同副承旨李得臣,記事官鄭元始,假注書洪鳴漢,記事官南履寬·柳榮鎭,以次進伏。上具冕琉冠·絳紗袍,御景賢堂,王世孫,入殿庭立板位,上,行四拜禮。大臣以下二品入殿庭,分東西班序立,三品以下,皆堂門外序立。行禮時,二品以上入庭,三品以下外庭爲之事。榻前下敎引儀上殿,讀奏王世孫致詞文訖,王世孫及文武百官,行四拜,引儀上殿讀奏朝廷致詞文訖。大臣以下百官,行四拜,王世孫復就板位上,宣敎官李致中,讀奏頒敎文訖。王世孫及文武百官,叩頭山呼,凡三呼訖,復行四拜禮,校理金履禧,讀奏王世孫箋文訖。上曰,世孫箋文,誰爲製進?承旨安兼濟奏曰,徐命膺云矣。又讀奏朝廷箋文。上曰,此則誰之所製乎?兼濟曰,左承旨任希敎也。命書傳敎曰,昔年仰覩,雖敎書每必詳審,況今番箋文乎?世孫箋文,自予抑怪伸懷者,歸美群請,其亦古談而然乎?當該製述官,從重推考,百官箋文,詞語甚簡約,文亦切實,當該製述官,特賜鹿皮一令。館學儒生安櫟,其人入侍已多,今者箋文,語極明詳,豈特此也?今日太學之從容,皆由於此,擧直措枉,孔聖攸訓。曾知畿甸楊州人,今若窠裕,特爲調用,雖窠窄,日後待窠,令銓曹,懸註調用。上曰,百官加下批政事,當日爲之。命書傳敎曰,固執雖過矣,其志可尙,今日大禮,豈可闕焉?前都承旨金相翊,特爲給牒敍用,卽爲口傳下批。命書傳敎曰,樂林君埏,雲山君楢,百官加親授,大殿中官高雲采,世孫宮中官李壽采,百官加親授。又命書傳敎曰,頒赦告由,皆遣大臣攝事,而昨日獻官,以纔二品人塡差,事體寒心。特命摠府入直人代差,今問亦是從二品,而纔至中義云。比諸李溎,其雖勝焉?此後凡諸此等告由,必以一品塡差事定式。禮畢後,時原任大臣,上殿進伏,領議政金相福曰,聖體,若何?上曰,一樣矣。諸大臣齊聲仰奏曰,日吉辰良,大禮順成,下情不勝歡忭矣。上曰,今亦賀矣,明年則卿等止之可也。諸大臣齊奏曰,明年則天理人情之有不可過矣。上曰,若然則當臥北漢矣。其時請宴乎,請賀乎?都提調元仁孫,請進湯劑。上曰,今日以生日代,不欲飮之矣。雖以臘月,歲初爲請,豈可許之乎?今已盡諭,從此以往,卿等勿復言之。李昌誼曰,下情抑鬱,而惶恐不敢達矣。上曰,今日已拜,有何抑鬱乎?固知卿等,今年柔而明年剛,然雖剛而何?自今日以後,必消其心可也。雖夢寐之間,若思往北漢之敎,則豈可更請乎?相福曰,臣等有意於明年,故今年則果柔矣。仁孫,又請進湯劑,上許之曰,內局之臣,皆可憎矣。仁孫曰,是乃職責矣。藥房持湯劑入侍,藥房持湯劑,更爲入侍。政官入侍事下敎,李宅鎭,讀奏上言單子。命書傳敎曰,今者捧上言之敎,卽仰體昔年訴駕前之御詩也。奚拘違格猥濫?況其中有追榮者,立後者,今日一體下各該司,其令三日內,回啓。諸臣退出。
上在慶熙宮。停常參·經筵。
藥房都提調元仁孫,提調李潭,副提調右承旨任希敎啓曰,禮成加謚,聖孝益光,受賀移時,勞動亦多伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕行禮之餘,氣候,何如?臣等不任區區憂慮,敢來問安,竝此仰稟。答曰,知道,日吉辰良,雖伸微忱,悤悤以回,餘懷憧憧,氣何暇諭馬,世孫氣候一樣矣。
任瑎啓曰,卽者副校理趙瑍,以其親病,陳疏徑出,仍尋鄕路,原疏以齋戒,才已退却矣,所當卽捧禁推傳旨,而此與無端徑出有異,推考警責,何如?傳曰,允。
藥房口傳啓曰,臣等,俄者診筵,湯劑未蒙許進,伏承少退竢命之敎,而日將報申,召音尙靳區區下情,不勝焦鬱,日再常御之湯劑,一日停進,固已萬萬切悶,而況在昨日竟夕勞動之餘乎,玆敢祇詣閤外,冒死瀆擾。伏乞深加聖思,暫許入侍,千萬幸甚,惶恐敢啓。
以承傳色口傳下敎曰,建功二貼入之,其去。
藥房口傳再啓曰,臣等依聖敎,湯劑一貼,纔已封入矣,一貼又當繼入,而諸醫之久闕診候,旣欠保護之道,兩貼之俱未躬進,亦切耿鬱之忱。玆敢不避瀆擾,更此煩籲。伏乞亟許入侍,千萬顒祝,惶恐敢啓。
以承傳色口傳下敎曰,入之者已進御,又入之,其退去。
傳于任瑎曰,海運君,內局同爲入侍。
任瑎啓曰,宗簿提調海運君,使之入來。
傳于任瑎曰,觀象監官員,持月食單子,入侍同入。
又傳曰,宣傳官二員待令,騎馬六匹立之。
任瑎,以宗簿寺提調言啓曰,今此璿源譜略修正事,旣承傳敎矣,進上進獻,以幾件擧行乎,敢啓。傳曰,進上一件,進獻一件封進。
又以宗簿提調言啓曰,毓祥宮上謚後,國朝御牒·八高祖圖·璿源譜略,自本寺修正事,旣承傳敎矣,今方始役,而本寺郞廳三員,逐日仕進,撰修監董之役,一時爲急,依例差祭安徐。凡公會勿參,正例兼春秋之任,限畢役姑爲減下,以爲專意董役,出草校讎,編次之際,本寺忠義衛一人,勢難速完,亦依例加出忠義衛二人,付軍職冠帶常仕,與本寺忠義衛,同爲擧行,何如?傳曰,知道。
又以弘文館言啓曰,本館上番副校理趙瑍,以親病陳疏徑出,上番闕直,事甚未安,應敎尹師國,校理金履禧,竝卽牌招,推移入直,副修撰李顯永,旣有只推之命,一體牌招察任,何如?傳曰,允。
又以吏曹言啓曰,在前頒赦時,有歲抄書入之例,今則何以爲之乎?敢啓。傳曰,依例書入。
又以奉常寺提調意啓曰,東籍親耕田所種皮唐參·豆太三種,今月念前,盡爲成熟之意,敢啓。傳曰,攝刈。
又以摠戎廳言啓曰,依傳敎,閑良趙學彬,本廳敎鍊官差定之意,敢啓。傳曰,知道。
又以御營廳,左右捕廳,一二巡廳言啓曰,去夜犯夜人,無所捉之意,敢啓。傳曰,允。
右議政元仁孫箚曰,伏以禮成上謚,儀擧呼嵩,聖孝克伸,群情胥忭,仍念臣以敦匠之勞,荷上駟之錫,夫都監之事,三堂主之,諸郞董焉,臣何力焉,特以猥忝大官,名以提提調,乃有此格外之恩數,罔功而自居,不但臣私心之兢惶忸怩,竊恐有乖於明主嚬笑之節。伏乞聖明,亟收誤恩,以存國體,以安私分,千萬幸甚,答曰,省箚具悉卿懇。禮成頒赦,伸忱慕新,今者賞典,式遵舊禮,卿其安心勿辭領受焉,仍傳曰,遣史官傳諭。
壬辰九月十六日辰時,上御集慶堂。藥房入診入侍時,都提調元仁孫,提調李潭,右承旨任希敎,記事官鄭元始,記事官南履寬·柳榮鎭,醫官方泰輿·慶絢·李翊臣·李以材·金養善,以次進伏訖。上先命讀奏宗簿寺草記後,上曰,本寺提調一人誰也?李潭曰,卽臣矣。元仁孫曰,昨日勞動旣多,夜間聖體,若何?上曰,氣何暇諭,寢睡·水刺之節,亦何如?上曰,一樣矣,今日何可飮建功耶,已固定矣。仁孫曰,昨日之進御,旣出於追慕之孝思,則今日何可不爲進御乎。李潭曰,湯劑之有關於聖躬,果何如而一日間斷乎,伏願亟回聖心焉。上曰,昨日豈有建功之心,而大禮順成,亦爲卿等進御,而今日則不可進矣。植木猶當不亂況持心不正耶。上曰,觀象監官員二人,召入,賤臣,承命出去召入,上命承旨,讀奏日食草記後下敎曰,草記,書以十六日曉望。而月食旣在於十五日夜,何稱以十六日耶,汝輩欺君無據矣。命書傳敎曰,雲觀官員李鼎德,凡觀象監單子,自一更至五更,皆在當日內,以內篇法觀也,初虧二更,爲今日較然明甚,則三更三點,其亦昨夜,而齋戒今日,救食昨夜,已涉駭然,而下問之際,三更三點,曰,以望曉,果若此,昨何救食,世豈有三更爲曉者乎,萬萬可駭,今番十分參酌,不能檢飭,當該提調從重推考。大抵此輩,入直禁漏,則更點操縱掌中,莫重此等事,若是做錯,奏對亦駭然,亦非他人,渠以待令者,其雖參酌,豈可全然無飭,令騎曹過今日後,決棍十度。上曰,尹東昇何不入來,而以代房入來耶。仁孫曰,拜表不遠,使事亦多緊急,不得仕進云矣,上曰,尹東昇果副使耶。對曰,然矣。仍命書傳敎曰,雖暮心何暮乎,況頃者旣飭,於今欲守其志,副提調,以代房入侍,下問雖稱冬至副使,其所不仕,可謂不先不後,豈可以此循例許遞乎,副提調尹東昇,牌招察任。仁孫曰,俄者追慕之下敎,臣非不知仰體,而湯劑之間斷,實爲悶迫矣。上曰,今日則誠難進,昨已諭此意,卿等其早退去。李潭曰,昨日進湯,寔出於孝思,則今日之進御,亦爲允合於孝思矣。上曰,其止之。仁孫曰,如是煩聒,極甚惶恐,而湯劑不進之前,臣等不可退去矣,伏願更加三思焉。李潭曰,日勢已晩,而尙今不進一貼,臣等何敢退出乎。上曰,其止之而卽退,次對何日爲之耶。仁孫曰,望日次對,昨入頉稟下知道矣。上曰,俄者入來雲觀官員,堂上官乎。承旨曰,堂下官矣。仍命書傳敎曰,雲觀官員下敎更思,凡時刻,其雖盈縮,至於月食,若日影見焉,其何欺也,昨夜月食,果月食,望曉之說,其雖未瑩,非欺也,此亦綜核之政也,提調推考,雲觀官員決棍,一竝安徐,宗簿提調李潭所啓,今此譜略修改時,八高祖圖,毓祥宮奉安件,待御覽還下後,陪進奉安乎。上曰,自本寺陪進,可也。潭曰,五處奉安件,御覽一節,何以爲之乎?上曰,直爲依例擧行,可也。潭曰,譜略頒赦件,依例收聚改張矣。上曰,依爲之。上曰,海運君使之入侍,賤臣,承命出去偕入。上曰,海運,進前,八高祖圖書寫官誰也?對曰,雲山君矣。槤曰,今番譜牒,自本寺,奉進毓祥宮乎,上曰,二提調俄有所啓,依此爲之,可也。仍命書傳敎曰,莫重事,豈可爲文具,故今番都監已下敎,今番譜略修正時,草本御覽,亦爲安徐。仁孫·潭等,又以湯劑之進御,縷縷仰請,上不許,命退,諸臣以次退出。
上在慶熙宮。停常參·經筵。
藥房都提調元仁孫,提調李潭,副提調尹東昇啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。以初度日計焉,今纔五日,今番禮成,誠是千千萬萬料表,而其亦三日,此心何抑,予懷何耐?雖然,再昨臨殿時,建功二飮,此時追慕而然,昨日例飮,豈曰孝乎?於今以後,此心可表,予意有在,爲予言于今日大小臣僚,此一看,可見予心。建功未節,其猶若此,況大者乎?予心若金若石,豈比於諸臣章奏鐵甕鐵限乎哉?旣伸此意,今日當飮。
中宮殿·惠嬪宮,藥房口傳問安。答曰,知道。
任瑎啓曰,右副承旨李宅鎭,同副承旨李得臣,今日不爲仕進,竝卽牌招,何如?傳曰,允。
傳于李宅鎭曰,今日次對爲之。
又傳曰,入侍當下敎,內局入侍。
李宅鎭啓曰,大臣·備局堂上,依敎來待矣。
備忘記,今番邦慶,古豈有乎?庭試在近,南軍職南宣傳三人多滯,故年亦暮矣。故特召試射宣傳官李仁海,柳葉箭殿試入格軍金若訥,古片箭殿試入格皆得乎?一體直赴殿試,皆令同赴今殿試。
傳于李得臣曰,京畿道臣,其令今日到界,三和府使,亦令當日辭朝。
又傳曰,畿伯謝恩催促。
又傳曰,畿伯謝恩催促,若不謝恩,則當補外,以此申飭。
李宅鎭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
有政。吏批,判書李最中進,參判李重祜進,參議洪檢進。以金相翊爲京畿監司,以閔惠洙爲三和府使。兵批,判書具善行進,參判李廷喆病,參議洪樂純病,參知朴起采進。以崔朝岳爲慶尙右水使,洪道明爲昌德將,尹重淵·南瑞五·辛錫箕爲副護軍,尹東昇·鄭好仁爲副司直,趙雲逵爲知事。
安兼濟,以吏曹言啓曰,別歲抄書入事,命下矣。永不敍用,準期不敍,居中居下,亦爲書入乎?敢稟。傳曰,依爲之。
李宅鎭,以兵曹言啓曰,昌德宮衛將金福履·金景箕,俱以病難供職,呈狀乞遞,不可等待其差復,竝今姑改差,何如?
李得臣,以刑曹言啓曰,所謂醫人,其若在京,當日內決杖一百,若在本道,令道臣營門決杖一百事,命下矣。罪人張源,時在江原道原州地云,依傳敎令道臣,營門決杖後,卽爲啓聞事,發關分付之意,敢啓。傳曰,知道。
李宅鎭,以訓鍊都監言啓曰,今月十一日夜,宮城巡邏牌將李國柱所告內,初更量,巡到興化門外,則有一漢,高聲喧嘩,故執捉以來,査問,則內需司匠人宋一尙也。以徵債事本監奴子李宗世,狼藉毆打其母,故不勝憤惋,欲爲擊錚,果爲喧嘩云,昏夜高聲於闕門外,事極驚駭,照法嚴處次,移送秋曹之意,敢啓。傳曰,萬萬可駭,此亦紀綱攸在,事當嚴處,而在於赦典三日之內,自都監,從重決棍五十度,放逐城外。當該奴子事,由于渠,亦爲從重決棍六十度,大抵此輩之作俑,近者相續,不可不嚴處,放逐江郊。身爲次知中官,其若操縱此輩,匠人司奴,焉敢若此?亦由於衰昏而然矣,當該中官李景聃,特施不敍之典。此專由於禁物而然,多釀旣禁,而有此弊,當該部官,事當嚴處,其亦赦三日內,當該十一日入直官員,越俸一等。以醒昏睡,闕門咫尺,有此事而當該巡將營軍,茫然不知,將焉用此等巡將·監軍?令兵曹,從重決棍。
李得臣,以兵曹言啓曰,依傳敎,今月十一日,當該巡將李光漢,監軍白師殷,從重決棍事,命下矣。一所巡將李光漢,今已下鄕,故監軍白師殷,先爲從重決棍十五度,而巡將李光漢之不爲受由,任自下鄕,事極駭然。催促上來後,當依傳敎決棍,而其擅便下去之罪,令該府,從重勘處,何如?傳曰,知道。李光漢下去,其涉非時,汰去。
李宅鎭,以訓鍊都監言啓曰,依傳敎,內需司匠人宋一尙,決棍五十度,奴子李宗世,決棍六十度,出付京兆之意,敢啓。傳曰,知道。
又以漢城府言啓曰,依傳敎,內需司匠人宋一尙,放逐城外,奴子李宗世,放逐江郊之意,敢啓。傳曰,知道。
李得臣,以義禁府言啓曰,靑陽前縣監嚴思敏,以還上加分罪,令該府依例勘處事,傳旨啓下矣。故拿來羅將發送矣,嚴思敏身故云,勿論之意,敢啓。傳曰,知道。
又以訓鍊都監·左右捕廳·一二巡廳言啓曰,去夜無犯夜人所捉之意,敢啓。傳曰,知道。
行左承旨安兼濟疏曰,伏以禮成上謚,聖孝克伸,賀擧呼嵩,輿情胥悅,眇末賤臣,猥叨近密,與覩盛事,區區忻忻,有倍群品。仍伏念臣,立朝事殿下,殆將二十年于玆矣,空疎蔑裂,百無肖似,實我聖明所俯燭,而前者陞擢,出於格外,眷注彌隆,恩言屢及,臣誠銘鏤心肝,圖報無地。乃於日昨,又伏承二品特加之命,臣是何人,叨蒙誤恩,一至於此,益復兢惕,靡所措躬。臣於首春,官不過中丞,而及今八九朔之間,居然頂玉而腰金矣,古所謂一歲超遷,蓋取其才譽,亦豈有倥倥如臣而太穢無漸者乎?況待罪該房,循例奉行,有何可紀之勞,而乃與董役諸臣,混被恩言,臣之一身過福之災,滿盈之懼,固不足恤,其於國家賞人官人之政,果何如也?峻秩不可以虛叨,宰列不可以冥升,而事在卽地,勢難回斡,一任冒沒之譏,卽伸叨謝之禮,反顧循省,冞增惶愧。今若誘以已肅,淟涊自在,則義所不安,分亦不敢,略稟至懇,仰瀆崇嚴。伏乞聖慈天地父母,察臣言之非出飾讓,諒臣才之爲難堪承,收還臣新授資級,俾公器重而微分安,千萬幸甚。答曰,省疏具悉。今者賞典,所重在焉,卿勿辭焉。仍傳曰,左承旨批下,牌招察任。
壬辰九月十七日辰時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,左參贊李昌壽,行司直蔡濟恭·鄭弘淳,知敦寧具善復,工曹判書韓光會,禮曹判書沈㲄,仁陽君李景祜,行副司直李章吾,訓鍊都正尹泰淵,行副司直尹得養,行副護軍張志恒,江華留守成天柱,修撰李致中,應敎尹師國,左副承旨李宅鎭,假注書洪鳴漢,事變注書具性玉,記事官南履寬·柳榮鎭,以次進伏。相福曰,聖體,若何?上曰,誠難矣。寢睡·水刺之節,亦若何?上曰,一樣矣。上謂尙喆曰,領相頗勝矣。作之不已,乃成君子,故似漸勝矣。尙喆曰,然矣。相福曰,近雖小勝,而其能快差,未可期也。相福曰,建功連爲進御,輒有效矣。尙喆曰,建功誠非偶然也,實皇天祖宗指導之理矣。仍仰請誕日陳賀,追後爲之。上曰,須看俄者傳敎,建功一節,尙如此,況於大者,容有可言乎?卿等其止之。上曰,明年若只請賀儀,則予何辭也,而過於此者,決不受矣。仁孫曰,此則不必芥滯於聖心也。相福曰,長生殿,所在外板,只餘數三立,不可不下送敬差官於湖南斫來,故再昨年,已有稟定,而昨年因湖南之多事,未果送矣。今年則下送敬差官,未知何如。上曰,依爲之。又啓曰,年前李萬軾之爲關東敬差官也,斫來四十立中,入於東正庫者,爲三十四立之多,此前所未有,故至有陞敍之命矣。今番敬差官,若不善爲,萬一四五分之內,有三四分未入於正庫之事,則當該敬差官,草記重勘,隨去下屬,亦爲從重科治之意,預爲申飭,何如?上曰,不可徒貽民弊,依爲之。又啓曰,月食已過,禮部回咨,依例撰出,正書安寶後,定禁軍給馬下送灣府,使之傳于鳳城將處,以爲轉送北京之地,何如?上曰,依爲之。又啓曰,京畿監司洪麟漢,方有實恙,東道奉審,尙未擧行,秋務方殷,遞雖可惜,而亦不可無變通之道矣。上曰,然則許遞,政官牌招開政。仍命書傳敎曰,今聞領相所奏,畿伯果有實恙云,許遞。東道奉審闕焉,事體寒心,其代,政官牌招開政,待下批亦令卽爲到界,擧行奉審。又啓曰,惠廳,有關西穀作錢以置者,依頃年例,爲軍作米,以爲趁此時儲穀之道,何如?上曰,好矣,依爲之。行司直鄭弘淳啓曰,守禦廳設此處,各有牙兵,一逃故代定,今肖官擧行矣。在前則以役歇之故,人多願屬,減疋以後,其亦反重於一疋之故,民必謀免,哨官又疲殘,不能事事,以致軍額之漸就疎虞,誠非細憂。一邑之政,莫善於委任守令,依各軍門兵歲抄例,令各該守令,句管擧行,何如?上曰,大臣之意,何如?領議政金相福曰,依將臣所奏爲之,似好矣。上曰,依爲之。禁衛大將具善復啓曰,外南山生松,自今春以後,欠損甚多,其中臣營次知致損,幾乎過半,所見極悶矣,令備局摘奸,何如?上曰,大臣之意,何如?相福曰,旣已傷損,則使之區處,似好矣。尙喆曰,令本營摘奸後,善爲區處,好矣。上命書傳敎曰,禁將旣奏,領相開端,何必摘奸?令本營,摘奸後株數草記,其令善爲區處,其代着實植木,亦令備局,給海松子。上謂御將張志恒曰,鑄錢,今爲幾許多乎?志恒對曰,已鑄者爲十餘萬兩,而來頭所鑄,將爲百餘萬兩矣。上曰,竈數爲幾何?志恒對曰,立五十二竈矣。上曰,守直乎?對曰,守直矣。相福曰,其數雖至百餘萬兩,而還償惠廳物,則餘數不多矣。宅鎭讀奏歲抄單子訖,上命書傳敎曰,今者吏兵曹歲抄中點下者,只敍用者,依例捧傳旨,尹昌垕外蕩滌,一體敍用,奉傳旨居中居下,亦爲一體蕩滌。宅鎭讀奏東伯狀啓,上曰,都事誰也?宅鎭曰,李養鼎也。上曰,判府事之子乎?對曰,然矣。仍命書傳敎曰,今聞關東伯狀聞,都事李養鼎所爲,其涉可駭,而事在赦前,雖不可竄配,亦不可尋常處之,此等年少文官犯禁,尤不可不嚴禁,亟施削職之典。所謂醫人,其若在京,令該曹當日內決杖一百,若在本道,令道臣,營門決杖一百,以懲此輩橫行之弊。上命書傳敎曰,今聞慶尙左水使金梓狀聞,其下語文字,極涉無識,亟施削職之典,其代今日政備擬,其令當日辭朝。命書傳敎曰,今聞該曹粘連,安國臣子上言,其涉猥濫,則宜置勿施,而何請上裁?該堂從重推考,此上言勿施。藥房提調,持湯劑更爲入侍,政官牌不進傳旨。上曰,政官何爲違牌乎?相福曰,以頃日大諫所啓,年過七十人備擬事,似爲引嫌矣。仍命書傳敎曰,今聞銓曹首堂·亞堂,皆不來云,其涉訝之。開政命下之後,且聞納牌不進云,故問于相臣,以薇垣長所奏若此云,其時旣下敎,薇垣長今入侍,則於銓官,可謂毛將焉傅。尤可異者,百官加政旣參,此則事體當然,而旣參其政,曰以無故違牌者也,此若頃者鄭昌聖,今者撕捱,必也冢宰而然也。判書李最中,從重推考,違牌望勿施,判書·參判,其令入侍開政。命書傳敎曰,俄者關東伯狀聞處分中,當該察訪遺漏,一體削職事,分付。命書傳敎曰,日暮,吏兵曹,只道臣·帥臣擧行。大司憲李福源,大司諫朴師海,執義李萬育,司諫盧聖中,應敎尹師國,掌令成胤儉·李師曾,持平成大中·任宗周,獻納李秀逸,校理金履禧,正言姜彝福·金東淵,修撰李致中啓曰,請南海縣荐棘罪人金致仁,依律處斷。措辭見上上曰,噫,彼此人,亦料今日乎?尙今嗟惜,非比他人,此猶若此,況一律乎?南海荐棘,亦是王章,亟停勿煩。大司憲李福源,執義李萬育,掌令成胤儉·李思曾,持平成大中·任宗周啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。請黑山島爲奴罪人五得,依律處斷。措辭見上上曰,勿煩。一行刀割請大靜縣定配罪人丁潤愼,亟命依律處斷。措辭見上上曰,勿煩。請黑山島定配罪人鄭世柱,依律處斷。措辭見上上曰,烹阿之典,齊威所爲,豈惜一律,而旣已酌處,今當大霈,其何相持?勿煩。請觀厚·胤命子亟施孥籍之典。措辭見上上曰,予何惜此律於此輩,而問答旣云,予已定律,其何更也?今者處分,亦爲嚴重,其勿復煩。請爲奴罪人韓必壽·尹勉升,竝亟正邦刑。措辭見上上曰,不思君不思其祖,萬萬無狀,莫先於此二人,而此請,予則曰,決知其過矣。嗚呼,此名辛壬後復聞,豈可一向相持者?必壽與勉升,聞三百赤芾之敎,莫知顧他而僖負覊之名,其曰旣知云,前後矛盾,卽地欺君異焉,纔聞乙亥後榜目,必壽之名,卽在其中。嗚呼,此時旣參榜,嗟哉今日有此請,非爲渠也,予心酸焉,當此大霈同流之日,何使君心酸焉?亟停勿煩。請追奪罪人明欽亟施當律。措辭見上上曰,此等事,予誠莫知。人是一人,言是一言,於昔或爲顧藉,或爲畏憚,視若薄物細故,莫知鷹鸇逐鳥雀。於今睡醒,則旣嚴處之後,欲施旣禁之律,前啓所謂今予心酸,雖有所重,今者諸臣之昔甘今辛,雖不愧君,亦不愧乎百世乎?此非爲此人也,欲守定例,勿煩。大司諫朴師海,司諫盧聖中,獻納李秀逸,正言姜彝福·金東淵啓曰,請還寢鍾城府爲奴罪人天大酌處之命,依律處斷。措辭見上上曰,勿煩。請大靜縣爲奴罪人仲義,依律處斷。措辭見上上曰,勿煩。一行刀割請黑山島爲奴罪人五得,依律處斷。措辭見上上曰,勿煩。請觀厚·胤命亟施孥籍之典。措辭見上上曰,業諭府啓,亟停勿煩。請爲奴罪人韓必壽·尹勉升,竝亟正邦刑。措辭見上上曰,亦諭府啓,亟停勿煩。請追奪罪人明欽,亟施當律。措辭見上上曰,亦諭府啓,亟停勿煩。大司諫朴師海啓曰,臣之日昨避辭,出於自引,語無深緊,而今者大僚筵奏,以臣爲過,此尤臣難安之一端也,臣何敢晏然於職次乎?請命遞斥臣職。上曰,其若薇垣長,孔聖過猶不及,百世其撕捱乎?因一過字撕捱,其涉太過,勿辭,亦勿退待。諸臣退出。
壬辰九月十七日午時,上御集慶堂。藥房入診入侍時,都提調元仁孫,提調李潭,副提調尹東昇,記事官鄭元始,記事官南履寬·柳榮鎭,醫官方泰輿·慶絢·李翊臣·李以材·金養善,以次進伏訖。元仁孫曰,夜間聖體,若何?上曰,一樣矣。寢睡·水刺之節,亦何如?上曰,睡則少勝,而食則甚難矣。奉進湯劑,上曰,以此以彼,俱厭進,非固執而然也。仁孫曰,視之以常膳而進御伏望。上進御後請診候,上許之。方泰輿曰,脈候左右三部度數調均,滑體亦勝矣。諸醫所對與首醫同。上曰,醫官中,守令·邊將,今日內使之還下去,提調出去監煎以入,可也。上命都承旨書傳敎曰,昨日下敎,欲抑謬例,而旣已仕進,奉命在近,都承旨許解本職,其代通政李秉鼎除授,牌授察任,其令追省記以入。尹東昇曰,臣雖已遞職,而旣係院中事,敢達矣。昨日差員守令之還爲下直,多有做錯,此是通禮院不善擧行之致也,該吏當爲科治,而當該守令·察訪,亦令更爲下直,好矣。命書傳敎曰,今聞前都承旨所奏,昨日差員下去,多有做錯云,而大赦屬耳,院吏勿治,獒樹察訪,其雖做錯,旣已下去,今無可論。鄭持淳下去單子勿施。大抵今番差員不飭,意在赴擧,過庭試後其令更爲辭朝。李潭持湯劑,更爲入侍。上進御後,次對入侍事。榻前下敎命內局先退,諸臣以次退出。
上在慶熙宮。停常參·經筵。
藥房都提調元仁孫,提調李潭,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。答曰,知道。予則一樣矣。
中宮殿·惠嬪宮,藥房口傳問安。答曰,知道。殿座罷後,政院·玉堂·藥房口傳問安。答曰,知道。
傳于任希敎曰,坐直承旨入侍。
任希敎啓曰,今日殿座時,承旨不可不備員,左副承旨李宅鎭,以式暇不爲仕進,卽爲牌招,何如?傳曰,允。
傳于李宅鎭曰,待下敎只入正時,來詣崇賢門。
又傳曰,入直禁軍·入直禁衛軍排立侍衛,只入直承旨,以時服爲之。
又傳曰,備局大臣齊會與否,今日入侍當爲與否,知入。
備忘記,軍職秋等試射時,李喆遂,片箭貫邊,依例加資。
又傳曰,更鼓已下,而無巡更之聲,當該衛將·部將,令兵曹,決棍五度,而衛將若年老則安徐。又傳曰,闕中乘藍輿,大君外不得爲之,申飭。
又傳曰,自今日藍輿盡去之,如或有之,盡棄開陽門外。
又傳曰,初更巡更,旣已申飭,則二更巡又低微,部將,令兵曹,決棍二十度。
又傳曰,二更部將,逐送開陽門外。
又傳曰,予雖衰矣,豈可使年老衛將,使之巡更乎?年老衛將,留門出送,年少衛將,使之入直,盡巡五更。
李溎,以吏曹言啓曰,本曹正郞李昌伋呈狀內,身病猝重,勢難察任云,今姑改差,何如?傳曰,允。
任瑎,以內醫院都提調·提調意啓曰,酡酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
李宅鎭,以刑曹言啓曰,今此庭試親臨放榜時,天童軍當爲待令,而文科則全數定給,武科則只給甲乙科事,曾有定式,今亦依此擧行之意,敢啓。傳曰,知道。
李得臣,以司僕寺提調意啓曰,今此崇賢門親臨庭試時,新恩所騎,當以本寺馬給之,依前例文科全一榜,武科直赴外元榜入格人,一體給馬,何如?傳曰,允。
又以武臣堂上祿試射所試官意啓曰,今日試射時,昌慶宮衛將折衝全愼徽,病不進,依承傳罷職,何如?傳曰,允。
又以禁衛營·左右捕廳·一二巡廳言啓曰,去夜〈犯夜〉無所捉人之意,敢啓。傳曰,知道。
掌令李師曾疏曰,伏以毓祥宮上謚之禮,迺在我聖上誕彌之月,縟儀載擧,聖孝增光,臣民慶忭,曷有其極?仍伏念臣家有父母,臣父之年,今爲七十有二,臣母之年,今爲七十有一矣。衰病沈綿,恒有澟澟之憂,數旬以來,臣母宿病之外,重得泄痢之症,食飮漸却,眞元大陷,臣方晝夜扶將,焦迫罔措。適於此際,伏承柏府除命,以臣情私,實不忍暫時離捨,而賀儀迫期,合辭方張,未敢言私,遂卽抑情離側,趲程入城,駿奔於扈陪之列,忭蹈於呼嵩之班。昨又猥登前席,仰瞻耿光,隨詣臺端,仍參合辭,臣之義分亦已少伸,而惟烏鳥私情,不禁係戀,身在旅次,心結親闈,病母呻囈之聲,羸瘁之形,不離耳目,寢夢頻驚,方寸如灼。卽接家信,則臣母病情,日漸危劇,嘔瀉兼發,寢食俱廢,轉側須人,氣息奄奄,急足專書,促臣歸視,臣得聞此報,心神飛越,按住不得。臣非不知此時瀆擾之爲萬萬死罪,而伏惟我殿下,聖德敷仁,孝理敦化,凡在臣隣,以親爲辭者,無不曲賜體諒,臣以此情理,徒畏分義,不思呼籲,自阻於仁覆之下,則臣是聖世之一不孝也,臣實忍爲此哉?玆敢忙陳短章,徑尋鄕路,擅行之罪,誠無所逃。伏乞聖慈,俯賜矜諒,亟削臣職,以便救護,重勘臣罪,以肅朝綱千萬幸甚。臣於徑歸引罪之章,不宜贅及他說,而目下民事,有不容泯默者,敢此附陳,伏願聖明,垂察焉。今年亢旱,挽近所無,畿湖兩路,被災偏甚。六月旬前,始得甘霈,移秧之愆期,理勢固然,而七八月之間,又値旱暵,禾穀初未茁茂,及其發穗,終欠堅實,至於田穀豆菽之屬,太半花而不實,凄霜已降,更無餘望,當此秋穫之日,米價踊貴,無異窮春,前頭之憂,有不可勝言。夫荒年惠政,莫先於給災一款,而道臣守令,鮮能執法,每欠實效,臣常慨然。蓋朝家劃給災結後,該道道臣,當均俵於列邑,列邑守令,當均惠於民人,而近來道臣,分災結於各邑之際,不以農形等分,循情面親疎,或以稍實之邑而濫數劃給者,可知其有力守宰也,或以尤甚之邑而略施派及者,可知其無勢守令也。道臣之以莫重公家財物,隨意低仰,便若私自酬應者,已極寒心,而其爲守令者,又不能竭誠奉公,當其俵災之政,貪鄙無恥,要歸自己之囊橐者有之,或昏劣不察,一任奸吏之盜弄者有之。大抵當初檢災之時,則莫不遍審田野,從實執災,故失稔農民,稍有蠲稅之望矣,及其捧稅之日,從中幻變,混同徵稅。試以卜數言之,初以十餘卜執災者,終不過三四卜許減,初以七八卜災頉者,終不過一二卜蠲除,此焦釜之漏水,而不足爲實惠。到此以後,無知愚民,始覺其災結之中間消融,村村怨謗,家家愁歎,而亦已無及矣。蓋守令以災結文報於道臣之後,以道臣劃給之數,率皆掩匿祗諱,初不令民人輩知之,及其衆怨狼藉,弭謗無策,則直謂之道臣劃給之數,本不過如斯云,罔民之習,甚至於此,爲其民者,不亦冤乎?臣於今番上來之行,路經畿邑,則農形愁慘,甚於湖縣。側聞農夫之言,則以爲當初荒廢者,固已多矣,而其所移秧者,若是失稔,秋收之穀,不敵春夏耕耘之費,如是而又未蠲稅,則寧不若初勿刈穫而遺棄云,民情之可矜,於此可見。列邑檢災,此時方張,伏願殿下,另飭諸道道臣,列邑檢災,必使守令,躬自踏驗,從實詳報,自監營分俵災結於列邑時,一切公平,俾得均惠,仍令該邑守令,以道臣劃給之數,卽爲甘結民間,使大小民人,咸知朝家德意,以絶其掩匿消融之弊,不勝幸甚。臣於歸護之請,何暇言他,而伏唯我殿下,五紀臨御,至誠恤民,雖在倦勤之年,而一念元元,夙宵靡懈,絲綸之間,藹然有惻怛之意,臣常感頌欽仰。事係民隱,必欲有懷輒陳,故臣方治任促行之中,排燈繕寫,不憚支煩,縷縷仰陳。伏願聖明,諒臣微悃而裁察焉。答曰,省疏具悉。今者所陳,頗有條理,語甚切實,予庸嘉之。嗚呼,今年雖有初旱,僅得甘霈,其望西成,未稍若此,其雖若干邑於霜晩穀何言?方切悶歎,其況今番年分事目,亦有判付。噫,彼元元,雖逢樂歲,其已困矣,況此等之年乎?此章令備局,書下八道,皆令頒布,俾有實效。爾其勿辭,護焉。
壬辰九月十八日辰時,上御集慶堂。藥房入診入侍時,都提調元仁孫,提調李潭,副提調安兼濟,記事官鄭元始,記事官南履寬·柳榮鎭,醫官方泰輿·慶絢·李翊臣·李以材·金養善,以次進伏訖。元仁孫曰,夜間聖體,若何?上曰,一樣矣。寢睡·水刺之節,亦何如?上曰,寢則少勝,而水刺則難矣。奉進湯劑,上進御後請診候。上曰,置之,可也。上命書傳敎曰,今方兼帶宗簿提擧,且兼備局有司提調,內局兼帶許遞,其代前判尹李翼元除授。上曰,畿伯之尙不肅命,雖云有固執,事體非矣。仁孫曰,然矣。仍命書傳敎曰,名雖同藩,坐地異焉,況若被顋於平市,沙坪睚䀝也,豈有是理?今者特授,意蓋所重,下敎中此是補外爲敎,則今聞當補外誤傳云,當該中官,從重推考。其令卽爲謝恩,而若是下敎之後,其復違命,昔王大妃於溫陽道臣,旣施軍律,況爲其君,一巡察使,豈可苟且?當爲臨門依法,以此嚴飭。上命坐直承旨及詣臺臺臣入侍事,下敎。李翼元持湯劑入侍,上進御後,命內局先退。諸臣遂以次退出。
壬辰九月十八日辰時,上御集慶堂。坐直承旨·詣臺臺臣入侍時,大司諫朴師海,執義李萬育,司諫盧聖中,應敎尹師國,掌令成胤儉,持平成大中·任宗周,獻納李秀逸,正言姜彝福·金東淵,修撰李致中,同副承旨李秉鼎,假注書洪鳴漢,記事官南履寬·柳榮鎭,以次進伏訖。上命書傳敎曰,凡朔試射時,武臣稱恙者,以試所看審懸頉有例,而今者金愼徽,無端不參懸註,其涉駭然,當該試官,從重推考。噫,彼此人,豈可佯頉?在於赦令三日之內,今番特爲分揀。命書傳敎曰,今番中日廳武科殿試時左相爲命官。命書傳敎曰,有文才,今當庭試,今亦不參,都憲許遞,令該曹,口傳付軍職,其代左尹徐命善除授,其代於此等事,予心一也,都承旨安兼濟除授,竝牌招察任,都承旨代,以參判李溎除授,牌招察任,房順房,三院副提調例兼。又命書傳敎曰,今年比乙亥異焉,故文科取人,已下敎,靜而思之,其慶,前後一也,況今者此慶,是誰之賜,而曰以差等,不覺瞿然,於乙亥則合慶,已無可論,而豈下於癸酉乎?文科取人,當依癸酉,以此試所知悉。上命賤臣,畿伯金相翊謝恩,連爲催促。仍命書傳敎曰,今日紀綱,雖曰解弛,下敎之後,一巡察使,焉敢若此?予雖衰矣,豈可苟且於一道臣乎?當於建明門殿坐,記過待令,都監旗鼓待令,劊子手安徐。命書傳敎曰,今番賞典中,郞廳五員而曰以三員,傳旨中以五字付標以入,看役金光說遺漏,特爲加資。上曰,臺臣進前。大司憲李福源,大司諫朴師海,執義李萬育,司諫盧聖中,應敎尹師國,掌令成胤儉,持平成大中·任宗周,獻納李秀逸,校理金履禧,正言姜彝福·金東淵,修撰李致中啓曰,請南海荐棘罪人金致仁,依律處斷。措辭見上上曰,昨已諭,亟停勿煩。大司諫朴師海,司諫盧聖中,獻納李秀逸,正言姜彝福·金東淵啓曰,請還寢鍾城府爲奴罪人天大酌處之命,依律處斷。措辭見上上曰,勿煩。請大靜縣爲奴罪人仲義,依律處斷。措辭見上上曰,勿煩。一行刀割請黑山島爲奴罪人五得,依律處斷。措辭見上上曰,勿煩。請觀厚·胤命,亟施孥籍之典。措辭見上上曰,昨已諭,亟停勿煩。請爲奴罪人韓必壽·尹勉升,竝亟正邦刑。措辭見上上曰,此已過矣,昨亦下敎,其何相持?亟停勿煩。請追奪罪人明欽,亟施當律。措辭見上上曰,昨已洞諭,亟停勿煩。執義李萬育,掌令成胤儉,持平成大中·任宗周啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。請黑山島爲奴罪人五得,依律處斷。措辭見上上曰,勿煩。一行刀割請大靜縣定配罪人丁潤愼,亟命依律處斷。措辭見上上曰,勿煩。請黑山島定配罪人鄭世柱,依律處斷。措辭見上上曰,勿煩。請觀厚·胤命子,亟施孥籍之典。措辭見上上曰,昨已諭,亟停勿煩。請爲奴罪人韓必壽·尹勉升,竝亟正邦刑。措辭見上上曰,已諭院啓,亟停勿煩。請追奪罪人明欽,亟施當律。措辭見上上曰,昨已洞諭,亟停勿煩。諸臣以次退出
壬辰九月十八日午時,上御興化門。殿坐入侍時,行都承旨李溎,左承旨任希敎,右承旨任瑎,左副承旨李宅鎭,右副承旨李得臣,同副承旨李秉鼎,記事官鄭元始,假注書洪鳴漢,記事官南履寬·柳榮鎭,以次侍立。上具翼善冠·袞龍袍,乘小輿出崇賢門,殿坐于興化門。兵房承旨奏小開門放砲吹打後,拿入京畿監司金相翊。上下敎曰,國綱雖解弛,特除果有意,則昨日慢命,已極駭然,今日傳敎之下,亦無動靜,此何事體?所當依法,而今日異於他時,特命參酌,帳殿之下,卽爲辭朝,仍爲到界,可也。仍命拿出,相翊謝恩辭朝後,命入侍受密符。上曰,今日到界後,東道奉審之行,卽發,可也。上命鄕民召入,下詢後命書傳敎曰,今聞統營民訴,以呈備局事來京,而尙不坐起,不能云,故問于備局,七月初八日開坐後,尙不爲云。嗚呼,壬午後,六對一不闕焉,而該局開坐,若是不爲,豈待漏院記賓廳書付之意乎?嗚呼,暮年其君,不憚其憊,日不暇給,而其於籌司,若是寒心,不可使聞於隣國。今聞備局,明日爲之云,困懶中不覺一哂,明日讀券官三十擬望,誰餘開坐?若此,故遐方人民,若是滯京,況其訴卽統營備局句管給債,而然,此猶若此,其他稽滯,可勝言哉?此無他,長鎖籌司之門而然也。其令今日,本司開坐,其若有切悶民弊,大臣·有司堂上,求對以奏,若無而只有此等類,直爲處決事,卽爲分付。上還內,諸臣退出。
上在慶熙宮。停常參·經筵。
藥房都提調元仁孫,提調李翼元,右承旨任瑎啓曰,昨日臨門酬應,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。慶科在近,予心萬倍,氣何暇諭?
中宮殿·惠嬪宮,藥房口傳問安。答曰,知道。
傳于任瑎曰,懸題於崇賢門,科次景賢堂,唱榜建明門爲之,該房知悉。
傳于李秉鼎曰,試官皆牌招乎?試官酬應後,當見內局,試官牌去來催促。
又傳曰,試官催促,若有闕,卽爲知奏。
任瑎啓曰,今此慶科庭試時,試官中無職名人,令該曹口傳付軍職,何如?傳曰,允。
兵曹口傳政事,以鄭尙淳爲副司直。
傳于李秉鼎曰,近三百已有前例,則四貫革立之,不然,三貫革立之。
傳于任瑎曰,五更一點留門,待標信爲之,今日內,知委儒生。
備忘記,傳于任瑎曰,長番中官鄭鳳仁,秋等試射時,片前貫邊,依例加資。
傳于任瑎曰,試官重也而何如是乎?以試官擧行。
又傳曰,試官重也而何如是乎?以試官爲之,傳旨,再明日捧入。
任希敎,以戶曹言啓曰,文昭殿碑閣,淨業院碑閣,追慕門碑閣,蠶壇碑閣,流霞亭依定奪,發遣本曹郞廳奉審,則文昭殿碑閣,淨業院碑閣,蠶壇碑閣,流霞亭,俱爲無頉,而追慕洞碑閣墻垣,夫防草貳張,女防草伍張折傷,卽令修補之意,敢啓。傳曰,知道。
李宅鎭,以兵曹言啓曰,前後直赴殿試,奉承傳人,扈衛軍李弼龍等,一百六十五人,庭試初試陳試人,副司果高繼允等八人,直赴會試人選武軍官金光仁等,隨其錄名,竝許赴於明日庭試殿試之意,敢啓。傳曰,知道。
又以兵曹言啓曰,羽林衛將李得駿身病猝重,故勢難供職,呈狀乞遞,宿衛領軍之任,不宜久曠,今姑改差,何如?傳曰,允。
又以兵曹言啓曰,今此庭試武科殿試時,執鼓官,當以行首宣傳官擧行,而新除授宣傳官李海文在外未上來,今姑改差,其代口傳差出,以爲擧行之地,何如?傳曰,允。
兵曹口傳政事,以徐有大爲宣傳官。
又以兵曹言啓曰,景福宮衛將李壽郁,身病猝重,勢難供職,呈狀乞遞,輪番之任,不宜久曠,今姑改差,何如?傳曰,允。
又以兵曹言啓曰,依傳敎當該部將李箕材段,決棍五度,而衛將安聖希,年滿七十故,安徐之意,敢啓。傳曰,知道。
又以兵曹言啓曰,依傳敎,部將李周聃,決棍二十度之意,敢啓。傳曰,知道。
又以兵曹言啓曰,今月二十日,文臣朔試射日次,親臨慶科庭試相値,不得爲之意,敢啓。傳曰,知道。
又以兵曹言啓曰,昌德宮·昌慶宮差備內窓戶,令戶兵曹郞廳,春秋摘奸事,曾有傳敎矣。依例發遣本曹郞廳與戶曹郞廳,眼同摘奸之意,敢啓。傳曰,知道。
任瑎,以內需司言啓曰,咸興本宮別提,十月初六日,永興本宮別提,十月初十日矣,衣襨,依例內出下送之意,敢啓。傳曰,知道。
又以奉常寺言啓曰,東籍親耕田所種皮唐黍打作,則所出爲一石十斗,豆打作則所出爲一石五斗,太打作則所出爲二石之意,敢啓。傳曰,知道。
又以承文院都提調意啓曰,製述官李旭祥外任代,前察訪申差下,付軍職冠帶常仕,何如?傳曰,允。
又以承文院都提調意啓曰,院寫字官,雖甚微末,事大交隣,御諱文書,奉以繕寫,則其爲責任,不輕而重。顧以月廩殘薄,不能聊生乙仍于,擧懷渙散之心,無復勸繼之望,言念前頭,國家莫重莫大之文書,誠爲可慮是白乎等,以因渠輩上言辭意,七道監·兵營·統營軍官中,一窠依畵員例,輪回差送事,定式施行之意,發關行會於七道各營門是白遣,節目啓下頒布,以爲永久遵行之地,何如?傳曰,勸課之政,誠實,依爲之。
李宅鎭,以義禁府言啓曰,明日親臨庭試時,本府都事,皆赴擧,武都事一員,本府入直,而興化門禁亂都事,呈券作軸處禁亂都事,武所禁亂都事及當直·入直都事·公事回公都事,無以推移。假都事五員,令該曹,依例差出,以爲分排之地,何如?傳曰,允。
又以御營廳·左右捕廳·一所巡廳言啓曰,去夜無犯夜人所捉之意,敢啓。傳曰,知道。
又以二所巡廳言啓曰,去夜四更二點量,幼學鄭斗漢被捉,而旣是士子,依傳敎移送秋曹之意,敢啓。傳曰,士人犯夜,一何多乎?其若杜門讀書,以士爲名,爲夜行者乎?君師之道雖歉然,此必浮囂躁競而然也,不然,必也聲色之致。事當充軍,而旣經大赦,其雖參酌,若年長者,勿爲徵贖,今日內決杖一百後,分付四館所停擧,今庭試,若年少,付諸國子,楚三十度後,一例停擧。
李秉鼎,以刑曹言啓曰,因二所巡廳草記,犯夜被捉幼學鄭斗漢,勿爲徵贖,今日內決杖一百後,分付四館所停擧今庭試,若年少,付諸國子,楚三十度後,一依停擧事,命下矣。犯夜幼學鄭斗漢,年已三十,依傳敎勿爲徵贖,決杖一百之意,敢啓。傳曰,知道。
正言金東淵疏曰,伏以禮成上謚,聖孝克伸,慶忭之忱,中外惟均。仍念臣之偏母,年迫八耋,疾病沈痼,寧日常少,顧臣情勢,豈有離捨從宦之望,而諫院除旨,忽下於邦慶無疆之時,繼而馹召有命,他不暇顧,蒼黃登途,叨參賀班之末,獲覩縟儀之盛,微忱雖幸粗伸,私情去益憂灼。昨日筵退之後,得接鄕信,臣之老母宿病之外,又添輪感,諸般症情,極其危重,氣息綿綴,促臣歸視,臣聞此報,心神飛越,按住不得,敢控短章,徑尋鄕路。伏乞天地父母,亟削臣職,以便救護,仍治臣罪,以肅朝綱,千萬幸甚。臣於請急之章,不宜贅及他說,而第有區區所蘊,敢此附陳焉。泮庠課試,法意甚重,前後飭敎,非止一再,而況於昨年,因臺臣陳章,軫念寒庭受傷之弊,特命自春徂秋,連爲設行,必於未寒前盡畢,永爲定式,則身爲國子長與學敎授者,所着實奉行,而顧今季秋强半,冬序將屆,而春間只一番塞責而已。伊後更不設行,而庠製則一不行焉,殊非立法之意,大違核實之政。臣謂八月以前大司成及學敎授,竝施譴罷之典,申飭館學,過慶科後,刻期設行,以爲修明定式之地,斷不可已也。答曰,省疏具悉。所陳者其得臺體,依施依請,另加申飭,爾其勿辭,護焉。
都承旨李溎疏曰,伏以禮成上謚,聖孝克伸,賀擧呼嵩,邦慶無疆,臣民蹈忭,曷有其極?臣於待罪水部之日,忽伏承知申移拜之命,臣之逖違天陛,今已周歲,情急覲光,顚倒肅命,而第臣纔遞四邑,未勘解由,揆以格例,不可仍帶,略入文字,敢暴實狀。伏乞聖慈,俯賜諒察,亟許鐫免,俾存公格,以安私分,千萬幸甚。
兵曹口傳政事,以鄭昌聖·崔台衡爲副司直,以金夏材·李卷遂·李·金魯淳·趙英鎭·李益珗·申應顯·李商巖·吳載純·鄭趾煥·李商建·李昌伋·洪相聖·林得浩·李祖源·李春輔·洪彬·金熤·朴相岳·李東顯·南絳老爲副司果。
壬辰九月十九日午時,上御集慶堂。藥房入診入侍時,都提調元仁孫,提調李翼元,右承旨任瑎,記事官鄭元始,記事官南履寬·柳榮鎭,醫官方泰輿·鄭允協·慶絢·李翊臣·李以材·金養善,以次進伏訖。元仁孫曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,只兩廳首醫爲之,可也。方泰輿曰,脈候左右三部度數調均,滑體亦一樣矣。鄭允協所對,與首醫同。上曰,提調出去,更爲監煎以入,可也。承旨誰也?仁孫曰,都承旨疏批未下,故不得入來,禮房以代房入侍矣。上曰,李溎之爲人,直而且深沈矣。仁孫曰,果然矣,爲守令時,善居官矣。仍命書傳敎曰,明日致詞書下唱榜時,沖子同禮,沖子致詞,百官致詞,其令依此以書。又命書傳敎曰,只設布帳,儒生預備雨具許入。又命書傳敎曰,都承旨元章以給,解由勿拘,牌招察任。上命讀正言金東淵疏,上曰,言則是矣。上曰,闕中藍輿,古則有大君故有之,而今則旣無大君,而衛將皆乘藍輿而巡更云,故命廢之矣。仁孫曰,下敎誠然矣。上曰,近來長壽者多故,六十之人,無異少年矣。仁孫曰,堯舜之世,民亦享壽,我朝實賴皇天祖宗之默佑,聖壽億萬年無疆,下至黎庶,擧皆享壽,可謂壽域春坮也。上曰,試官有違牌者乎?仁孫曰,元在外三人外,皆爲入來矣。上曰,貴矣。沒數齊進,近來所無。仁孫曰,申飭之下,豈不擧皆入來乎?上曰,凡事申飭貴矣。上曰,大提學圈點,雖未經提學,入於圈點耶?仁孫曰,判府事金陽澤,未經提學而入於圈點,館規然矣。上曰,聞澤堂李植家,多出大提學矣。仁孫曰,其家李植·李端夏·李畬,皆爲之,其前李荇,亦經大提學矣。命書傳敎曰,再明日前大提學命招,使之圈點,當圈諸臣,一體命招。命詣臺臺臣入侍,賤臣承命出去,與三司諸臣偕入。大司諫朴師海,執義李萬育,司諫盧聖中,應敎尹師國,掌令成胤儉,持平成大中·任宗周,獻納李秀逸,校理金履禧,正言姜彝福,修撰李致中所啓,荐棘罪人金致仁,以兩世元輔,國家之倚毗,何如?而不體聖上調劑之苦心,背馳乃父承佐之舊規,植黨儕私,自爲領袖,其負國忘先,壞亂世道之罪,可勝誅哉?益男之平日言行,雖甚妖惡,而年前一疏之後,致仁之不顧嫌怨,挺身請討,可見其縱恣無嚴之一端,而移棘之啓,尙未蒙允,當請之律,至今稽遲,輿情益激,公議愈沸。況今蕩平之治已成,一初之政方勵,日昨大處分之後,鋤治黨魁,此時尤急,其在峻堤防嚴懲討之義,決不可荐棘而止,請南海縣荐棘罪人金致仁,依律處斷。上曰,業諭,亟停勿煩。大司諫朴師海,司諫盧聖中,獻納李秀逸,正言姜彝福所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。一行刀割又所啓,宋明欽·趙觀彬之罪狀,人孰不知,而韓必壽·尹勉升,身爲臺官,旣登前席,親承聖敎,而終不發啓,以致聖心之激惱,帳前親問之下,游辭發明,情節巧惡。今此絶島爲奴之命,雖出於聖上好生之德,揆以邦憲,有難曲貸,請爲奴罪人韓必壽·尹勉升,竝亟正邦刑。上曰,再昨旣諭,而尹勉升此律,予猶以爲過,況韓必壽乎?擧措可駭,其雖處分,靜以思之,決不聞敎而然,同爲置法,豈王者綜核之政乎?況爲奴之人,其何加律?自今先拔必壽原啓,亟停勿煩。上曰,尹勉升,不聞三百赤芾之句,則何以知僖負覊之名乎?極無據矣,韓必壽則似不聞下敎而然矣,今番亦有樹立矣。大司諫朴師海曰,聖敎雖縷縷至此,旣發之重論,自下無奉承之理,先拔必壽,雖承下敎,臣不敢奉承矣。上曰,臺體得矣。又所啓,觀厚·胤命,陰謫凶悖之狀,已悉於渠之疏中,旣賜嚴處,臣等實不勝欽仰,第明欽所引春秋之事,絶悖無倫,論其罪犯,不下於觀厚·胤命之輩,請追奪罪人明欽,亟施當律。上曰,旣諭,決非爲此人,欲守者定法也。若此則其果有萬萬無狀之人,壓烙之刑,其可復也,帳殿結縛,亦若依前乎?幾年之後,已施其法,從此以後,君君臣臣之義,快正於海東,何必違定制施法後已乎?須看問答,亟停勿煩。大司諫朴師海曰,近來連日入侍傳啓,而下批之際,每多措辭下敎,下敎雖如此,自下無奉承之理,而徒煩聖慮,有妨保嗇,臣切憂悶,臣有區區所懷,敢此仰陳。上曰,善哉,此言,可謂剛也。傳啓所懷,猶爲得體,況此啓乎?朝廷有如此之臣,實可喜也。仍命書傳敎曰,今者兩司,唯謄傳故紙,無骨鯁之風,若此而君何忌憚,臣何畏戢?嗚呼,恒以日復一日之心,於今氣益苶心益暮,故今者數啓,不可不竭諭予意故,再昨旣諭,今日復諭,韓必壽答其若時體,不過唯唯而去,聯啓而已,而其能復難,其後亟施當律之啓,其後奏者,不覺懶中蹶然。大抵仰聞于昔,多年聯啓,有不若前之難敎,近者謄傳故紙而已,故一啓將至十餘人之多者,心常慨然矣。近者韓必壽,能停多啓,予今初聞,故其猶嘉焉,今者薇垣長此啓所奏,徒煩聖慮四字,可謂骨鯁。昔漢盛世,千金之賜,猶不惜也,況此人能不孤頃者特拜銓堂之意,耳目皆若此,予當高枕,何惜一匹馬?特賜外廐馬一匹於差備門外,其令親受。大司諫朴師海進伏曰,臣極知惶恐,而君臣猶父子,臣子之衷情,或有所未盡下矚,而徒抱抑鬱之懷,默默而退,則死而爲不瞑之鬼矣,冒萬死敢復仰達。俄者聖上,以近者謄傳一啓,至於十餘人之多,爲慨然,以韓必壽收殺多啓爲喜,臣意則以爲執法之臣,則力爭不已,期於得情,爲當然底道理,而許多啓辭中,或有卽宜允從之事,或以好生之聖心,有或持難,不卽允從,不害爲聖德之光。臣身爲法官,非不力爭而審愼之,聖意則未嘗不欽仰,臣非敢以一例允從爲請也,只以連日下批,縷縷措辭,徒煩聖慮,有妨保嗇,區區下忱,不勝憂悶,而有所仰達矣。今此下敎,恐未俯燭臣本情,故不避煩瀆,敢復仰陳矣。上笑曰,固執又怪剛矣。又所啓,觀厚·胤命孥籍之事仰請,而伏承答批,以受敎問答中,勿爲追施逆律事,不爲允從,此固出於我聖上好生務寬之政,而兩賊之窮凶絶悖,萬古所無。法有時而屈伸,凡逆律之禁追施者,以其賊生前不露逆絶,而死後始著者也,今此兩賊,生前旣已刑治,未及正法,此當時失刑之甚也,請觀厚·胤命,亟施孥籍之典。上曰,業諭,亟停勿煩。執義李萬育,掌令成胤儉,持平成大中·任宗周所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。一行刀割又所啓,請大靜縣定配罪人丁潤愼,亟命依律處斷。措辭見上上曰,此是孤雛腐鼠,故雖勿多諭,此正豺狼當塗,焉問狐貍者?勿煩。又所啓,請黑山島定配罪人鄭世柱,依律處斷。措辭見上上曰,與潤愼同,其勿復煩。又所啓,宋明欽·趙觀彬之罪狀,人孰不知,而韓必壽·尹勉升,身爲臺官,旣登前席,親承聖敎,而終不發啓,以致聖心之激惱,帳殿親問之下,游辭發明,情節巧惡。今此絶島爲奴之命,雖出於我聖上好生之德,揆以邦憲,有難曲貸,請爲奴罪人韓必壽·尹勉升,竝亟正邦刑。上曰,業諭院啓,亟停勿煩。又所啓,觀厚·胤命,陰譎凶悖之狀,已悉於渠之疏中,旣賜嚴處,臣等實不勝欽仰,第宋明欽所引春秋之事,絶悖無倫,論其罪犯,不下於觀厚·胤命之輩,請追奪罪人明欽,亟施當律。上曰,亦諭院啓,亟停勿煩。又所啓,觀厚·胤命孥籍之請,實出輿憤,而以受敎問答中,勿爲追施逆律事,不爲允從,此固出於我聖上好生務寬之政,而兩賊之窮凶絶悖,萬古所無。法有時而屈伸,凡逆律之禁追施者,以其賊生前不露逆節,而死後始著者也,今此兩賊,生前旣已刑治,未及正法,此當時之失刑也。請觀厚·胤命子,亟施孥籍之典。上曰,業諭,亟停勿煩。又所啓,臣等於傳啓之際,有做錯之失,其何一刻晏然於臺次乎?請命遞斥臣等之職。上曰,其涉過矣,勿辭,亦勿退待。上曰,趙武靈王,始朝服而群臣風行草偃,予則五紀苦心於蕩平,而若是之難,今則雖未曰功成,而可謂略伸此心矣。仁孫曰,丁未以前,落落難合,丁未以後,漸漸和合,至於今番而功成,此莫非殿下調劑之功效也。李翼元,持湯劑更爲入侍。上進御後,仍命退。諸臣以次退出。
上在慶熙宮。停常參·經筵。
巳時,太白見於未地。
親臨庭試罷後,政院·玉堂·藥房口傳問安。答曰,知道。親臨放榜罷後,政院·玉堂·藥房口傳問安。答曰,知道。世孫侍坐罷後,政院·玉堂,口傳問安。答曰,知道。
傳于任瑎曰,在院承旨,持先捧軸與試官入侍。
李宅鎭,以都摠府言啓曰,今日入直內三廳武兼禁軍及軍兵等,當爲中日習射,而親臨庭試相値,不得爲之之意,敢啓。傳曰,知道。
李得臣,以訓鍊都監·左右捕廳·一二巡廳言啓曰,去夜無犯夜人被捉之意,敢啓。
有政。吏批,判書李最中進,參判李重祜進,參議洪檢進,承旨李秉鼎進。以李得一爲副應敎,李爲副修撰,鄭遠達爲工曹參判,金漢耆爲同敦寧,李延伋爲吏曹正郞,慶再觀爲佐郞,趙鼎鎭爲戶曹正郞,白光漢爲禮曹正郞,韓德厚爲佐郞,李□儒爲繕工奉事,金思儼爲恭陵參奉,李素爲崇陵參奉,沈鼎之爲司䆃僉正,徐有臣爲典籍,文科甲科第一人李受采爲掌苑別提,武科甲科第一人呂弘幹爲承文副正字,贈戶曹判書具聖弼贈左贊成,贈吏曹參判具守□贈左參贊,判義禁具善復兩代贈職。兵批,判書具善行進,參判李廷喆進,參議洪樂純病,參知朴起采病,承旨李宅鎭進。以兪彦述爲知事,以李鼎秀爲大興中軍,洪夏九爲羽林將,李爀·林遇春爲五衛將,鄭運杓爲昌德將,宋道貫爲景福將,金文周爲同知,李廷虎·李陽運·洪旰爲僉知,元重會·李海文·李章運·李光國·盧必相·趙榮儉·李守彬·柳鎭琡·安杓爲副司直,申爲副司果。
壬辰九月二十日寅時,上御崇賢門。親臨試士入侍時,行都承旨李溎,左承旨任希敎,右承旨任瑎,左副承旨李宅鎭,右副承旨李得臣,同副承旨李秉鼎,記事官鄭元始,假注書洪鳴漢,記事官南履寬·柳榮鎭以次侍立。上具翼善冠·袞龍袍,御崇賢門下敎曰,直下標信,先開興化門兩挾,儒生入之。上曰,方値夜深,侍衛近立之。上曰,儒生盡入乎?承旨對曰,今方次次入來矣。上曰,儒生多乎?對曰,其數壯矣。上曰,親臨庭試,事體自別,而儒生申飭之下,尙不畢入,極爲駭然矣。若復遲滯,則當停擧,以此分付。上命騎判具善行曰,衛將所軍士,不無用情之弊,各別申飭,可也。如或雜亂,當用軍律,以此分付。都提調元仁孫問候,上曰,一樣矣。命侍衛退出,試官進前,上呼寫御題,坐南薰殿弄五絃琴賦懸題後,都提調元仁孫,副提調李翼元,進湯劑,上進御。上曰,右副承旨李得臣,牌招入侍,武科比較,以片箭爲之事。榻前下敎上還內,諸臣退出。
壬辰九月二十日午時,上御景賢堂。庭試科次入侍時,試官元仁孫·蔡濟恭·黃景源·李最中·李潭·鄭厚謙·兪彦民·金漢耆·尹得養·李重祜·洪樂命·李海重·趙德成·鄭晩淳·閔百奮·金載順·趙宗鉉·李昌任·金㶊柱·李世演·趙英鎭·李·申應顯·金漢老·李益烍·李養遂·金熤·尹師國·金夏材·李致中,左承旨任希敎,假注書洪鳴漢,記事官南履寬·柳榮鎭,以次進伏。上具翼善冠·絳紗袍,御景賢堂。命入試券,諸試官,各坐東西分考。上曰,合考斯速爲之。命金載順·趙宗鉉·李昌任·金夏材·李致中·金漢老,爲合考時對讀。任希敎,榻前坼祕封,取徐有臣·李性吾·金思穆·尹得毅·李敬養·金宇鎭·姜·鄭日謙·李泰永·柳明均·李儒慶·閔昌烈·鄭宇淳·曺遠振·洪國榮等十五人。藥房提調,持湯劑更爲入侍。御製辰良日吉,慶科成,追憶昔年懷萬百,命今日入侍承史侍衛賡進。命書傳敎曰,今番慶科十五人,皆得人,予庸忭矣。過三日後,承文院圈點,翰院圈點注圈,皆爲之,翌日崇政殿東月臺,先翰圈召試,次日當注圈召試,以此分付。上曰,翰林柳榮鎭,翰圈後,卽付注書,使之圈點。上曰,當該中官,所奏駭然,從重推考。上曰,新恩政事,當日爲之。諸臣退出。
壬辰九月二十日申時,上御建明門。親臨放榜入侍時,行都承旨李溎,左承旨任希敎,右承旨任瑎,左副承旨李宅鎭,右副承旨李得臣,同副承旨李秉鼎,記事官鄭元始,假注書洪鳴漢,記事官南履寬·柳榮鎭,以次侍立。上具冕旒冠·絳紗袍,乘步輦出崇賢門,御建明門。王世孫行四拜禮,文武百官隨後行禮,王世孫,上殿侍坐。文武新恩,行四拜,頒賜花紅牌宣醞訖。致詞官,進前讀奏王世孫致詞文。王世孫就板位,上行四拜,復上殿侍坐。致詞官,進前讀奏朝廷致詞文,文武百官,行四拜。文武新恩,各進前奏姓名訖,仍命退出。上曰,今日代致詞官,弦弓一張賞給。出傳敎命書傳敎曰,明日東月臺,當受新恩謝恩,禮房知悉,侍衛只入直,待下敎只入正時。命書傳敎曰,慶恩國舅家,今日遣右副承旨致祭。上由崇賢門還內,諸臣退出。
上在慶熙宮。停常參·經筵。
藥房都提調元仁孫,提調李翼元,副提調李溎啓曰,昨日親臨放榜,抵昏還內,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫侍坐之餘,氣候,何如?臣等區區不任憂慮,敢來問安,竝此仰稟。答曰,知道。旣經慶科,予懷一倍,氣何暇諭焉?世孫氣候一樣矣。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
李秉鼎啓曰,卽者應敎尹師國,修撰李致中,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
金熤啓曰,前大提學徐命膺,特敎申飭之下,來詣闕外,不卽承命,門限已迫,尙無動靜。其在事體,極爲未安,推考警責,更爲催促,何如?
下敎曰,極爲駭然,徐命膺特施不敍之典,前前大提學·領府事,明日,待開門入來爲之。
下敎曰,靜而思之,以蕩平前事爲之乎?申飭。
李宅鎭啓曰,今此慶科庭試殿試時,元榜朴星春·梁埉,直赴李弼龍·金起西·金世柱·金錫龍·池令江·朴龍漢·朱世豐·具廛·丁致大·金枝昌·姜邵一·黃致範·孫二根·崔尙福·吳泰一·柳道興·金泉三·申汝彦·崔齊喆·曺命五·李光旭·李昌信·徐仁碩·李潤海·韓萬秋·張斗幹·李東煥·咸濟熙,錄名單子,無緣不呈,竝依例陳試之意,敢啓。傳曰,知道。
傳于任瑎曰,文科謝恩單子催促。
又傳曰,今科異於他科,而文科旣盡來,五十內武科,尙不盡來云,催促,承旨先爲詣閤。
傳于李秉鼎曰,內局入侍。
李秉鼎啓曰,大臣·備局堂上,依下敎來待矣。傳曰,引見。
吏曹口傳政事,以李疎爲開寧縣監。
李秉鼎啓曰,密符親納例也,而忠淸監司宋載經,遞來後,使其褊裨,替納密符,依定式推考傳旨捧入之意,敢啓。傳曰,知道。
任瑎,以禮曹言啓曰,行司直金時默喪發靷,以今九月二十四日丑時,安葬,同日申時定行云。發靷時及安葬時,王世孫嬪,當有望哭之禮,望哭儀注,依例磨鍊,直入嬪宮之意,敢啓。傳曰,知道。
又以弘文館言啓曰,昨日政新除授副應敎李得一,副修撰李,竝卽牌招察任,何如?傳曰,允。
李秉鼎,以備邊司言啓曰,兩軍作米節目,依筵中定奪,磨鍊書入之意,敢啓。傳曰,知道。
又以禁衛營·左右捕廳·一二巡廳言啓曰,去夜無犯夜人所捉之意,敢啓。傳曰,知道。
副司直徐命膺疏曰,伏以禮成上謚,儀擧呼崇,邦家之光,孰不懽忭?卽以文衡薦剡,天牌儼臨,而臣於春初,以冒昧行公於文衡,臺參峻發,譏嘲備至,乃蒙俯察,獲伸微諒,不復敢以文衡自居,上天陶鎔之化,臣實偏被之矣。今玆新薦,雖與行公有異,安有不居文衡,而敢請文衡之理哉?目今大臣卿宰中,亦有曾經之人,不必以滓穢之蹤,苟當薦剡之事,重爲文垣之羞恥也,審矣。伏乞俯垂鑑諒,改命他人,俾新薦得完,朝體無損,千萬幸甚。
傳于李秉鼎曰,徐命膺上疏,太過矣,給之,牌招爲之。
又傳曰,徐命膺入來與否,知入。其若不來,則幾人會待,若是不來乎?使之卽入爲之。
持平任宗周疏曰,伏以禮成上謚,聖孝克伸,慶忭之忱,中外惟均。伏念臣,姿性庸下,學識鹵莽,大庭巍科,已極僥倖,言責重任,尤涉叨竊,臣猶自知,人謂斯何,而大論方張,分義是懼,公議不顧,冒沒出肅,三登前席,不過追隨諸僚之後,謄傳故紙而已,旣不能粗效職責,則何敢猥陳私情,遽爲辭避之圖哉?第臣偏母,年已七旬,老病沈痼,寧日恒少,不幸臣於去月晦,又喪室婦,老婦女狷隘之性,不能達觀,悲哀過度,宿疾復作,數日以來,漸至添劇,左右扶將,達夜焦遑,情切保護,望斷供職,玆敢疾聲哀籲於仁覆之下。伏乞俯賜諒察,亟遞臣職,以便救護,特治臣罪,以肅朝綱,千萬幸甚。答曰,省疏具悉。爾其勿辭,護焉。
順義君烜疏曰,伏以寶算無疆,誕辰載回,顯冊加上,聖孝增光,臣民慶忭,曷有其極?噫,臣之庸陋,忝在宗籍,徒荷敦親之聖握,累承專對之重任,不揆不才,有命輒膺,亶出於不敢憚勞之誠,而向致人言之訛謬,竟蒙天鑑之曲察,今玆申命之恩,亦是意望之外,而人之爲言,又何以至此之極哉?天日之明,旣已俯燭,恩言鄭重,木石可感,假使臣自言,何以加此?雙擎九頓,有淚如瀉,在臣之道,惟嘗以古人無辨之義,泯伏而已,而第臣之所自悼恨者,卽是貪鄙謀利等語,彼之爲言,殆同捕風捉影,而臣若行己有素,見孚於人,則此言奚爲而至哉?臣不欲呶呶費辭,與之較絜,而至於歸路犯轎之說,出於風傳爽實之狀,旣是通朝所共知,聖敎之所昭釋,而彼反以其時臺評之所不言者,驀地做出,必欲醜詆而後已,臣實莫曉其故也。毋論其言之虛實,在臣廉隅,決不可諉之往役之重,而冒沒承膺。伏乞聖明,俯賜矜諒,亟許遞改,以謝人言,以安私分,千萬幸甚。答曰,省疏具悉。旣有臺批,業亦諒矣,卿何過辭?專對事重,卿須勿辭焉。
壬辰九月二十一日辰時,上御崇政殿東月臺。新恩謝恩親受入侍時,行都承旨李溎,左承旨任希敎,右承旨任瑎,左副承旨李宅鎭,同副承旨李秉鼎,記事官鄭元始,假注書洪鳴漢,記事官南履寬·柳榮鎭,以次侍立。上具翼善冠·絳紗袍,御崇政殿東月臺。文武新恩,分東西四拜。上曰,今番新入,皆得人矣,近來榜中初見也。十五人不小,而雖五十人,可爲者爲之矣。李溎曰,人物皆俊秀可用之人也。上曰,鄭好仁,入於現告中乎?仍命書傳敎曰,承旨有闕代,前應敎金熤除授,牌招察任,房順房。命文新恩,以次進前。徐有臣進伏,上手書四字一句以下命給。金思穆進前,上曰,貴矣,纔見之於養正齋矣。今年幾何?承旨對曰,三十三矣。上曰,其貌與其父,何如?承旨對曰,稍小而體貌與其父頗類矣。上手書四字一句親授。仍下敎曰,汝及見於昔年矣,勿墜家風,可也。李敬養進前,上曰,誰也?承旨曰,故相李宗城之至親也。上曰,與李敬倫爲幾寸乎?承旨對曰,六寸矣。上曰,其貌,何如?承旨對曰,爲人精矣。洪國榮進前,上曰,誰也?承旨對曰,洪樂純之姪也。上曰,其貌,何如?承旨曰,甚精矣。曺遠振進前,上曰,誰也?承旨曰,曺命采之孫也。上曰,貴矣。都提調元仁孫,進伏問候,上曰,一樣矣。進湯劑,上進御,上曰,徐命膺之違牌何故也,卿知之乎?仁孫對曰,以金和中之言,撕捱而事甚過矣。上曰,前前大提學亦撕捱乎?仁孫曰,黃景源則似當撕捱,而徐命膺則過矣。仍命書傳敎曰,特敎之下,焉敢若此?大提學圈點後,當爲次對,更爲牌招。命書傳敎曰,今番慶科,可謂罕有,武科一榜,依近例赴防,特爲安徐。上還內,諸臣退出。
壬辰九月二十一日午時,上御集慶堂。大臣·備局堂上引見入侍時,領議政金相福,左議政金尙喆,右議政元仁孫,戶曹判書趙雲逵,左參贊李昌壽,知敦寧具善復,禮曹判書沈㲄,行司直李章吾,刑曹判書趙榮進,右參贊李潭,行副護軍尹泰淵·張志恒,吏曹參判李重祜,大司諫朴師海,執義李萬育,司諫盧聖中,應敎尹師國,右副承旨李秉鼎,假注書洪鳴漢,事變假注書具性玉,記事官南履寬·柳榮鎭,以次進伏。相福曰,聖體,若何?上曰,一樣矣。中宮殿氣候,若何?世孫氣候,若何?上曰,一樣矣。今番慶科,予得人矣。相福曰,然矣,俱是可信人也。上曰,黃景源之撕捱,其勢固然,而聞右相所奏,則徐命膺異於黃景源,而何不入來乎?相福曰,黃景源之所遭,有加於徐命膺,則豈欲當之乎?上曰,領相之言,是矣。仍命書傳敎曰,徐命膺,猶與黃景源不無差間,則三次違牌,其涉駭然,再牌後其章,不令讀而給焉,今聞旣有薦望,雖與行公有間云,則三牌不進,亦涉太過。朝鮮無文衡則已,此亦暮年爲文衡之意,則非行公,不過以前任薦望,焉敢若此?其若此,頃者注薦之人,若有處分之事,則其亦不當耶?嗚呼,一隅海東,減文衡則已,不然,暮年特敎,其何可中止?其雖十牌,圈點然後當酬應他事,徐命膺從重推考,更爲牌招,使之圈點。命書傳敎曰,今番慶科,京外咸集,而鄕儒闕榜,曺遠振·姜,豈云鄕儒?亦豈京外同慶之意乎?明日崇賢門,當爲後庭試,試官金領府事,黃景源·沈㲄·李昌任·洪樂純入直兩儒臣,試所承旨,禮房入侍。建明門金商門內,設布帳,侍衛入直,其餘,待下敎只入正時,懸題後,卽入景賢堂入侍科次。命書傳敎曰,予意亦若此,相臣旣奏此庭試時,原在鄕者許赴,雖屢代鄕居,京官人,一切嚴禁。雖非京官,其若今侍從稱在外者,畿甸湖西,曰以在鄕冒赴者,拆榜當拔,而湖西特甚,一體嚴飭。命書傳敎曰,祭文皆製下,贈閔領相家,遣禮房承旨,兩相家,遣左副承旨,今日內致祭。命書傳敎曰,今聞贈閔領相祠宇,從最長房在於驪州云,承旨進往驪州致祭,前大提學牌去來,勿爲呼望事。榻前下敎命書傳敎曰,頃者只有此大臣,故雖下敎,予用悶焉。於今諸大臣俱在,右相內局都提,特爲許副,其代金領府事爲都提調。金相福啓曰,近來畿內,頗有竊發之患云,各別申飭討捕營,嚴加詗察,何如?上曰,依爲之。金尙喆曰,非但外方,都下亦多此患云,亦爲嚴飭兩捕廳,何如?上曰,左右捕將,從重推考,另加申飭,可也。元仁孫曰,慶科已過矣,赴擧及差員守令,申飭下送,何如?上命書傳敎曰,庭試已過矣,凡差員守令與赴擧人,雖非此來京者,秋務方殷,今日內還官,雖武守令·察訪,民事一也,皆令今日下去。趙雲逵啓曰,今春朝參時,大司諫洪良漢,以陳田起墾處,限三年減稅事,筵稟定奪矣。陳田起墾處,三年減稅,雖是舊規,續大典,則以減半稅載錄,而丁丑年各道敬差官啓本中,或請三年減稅,或請一年減稅故,故判書李宗白,以此陳達,則自上,特減一年之稅,依此定式遵行,今已十六年之久,則臺臣所啓,雖如此,不可不一番稟旨擧行,故敢此仰達。上曰,依其時下敎,減稅一年,可也。又所啓,樂善君房元結二百結,屬之壽進宮,待望呈定給事,命下矣。今方依此擧行,而義昌君·樂善君兩王子祠宇,今已移奉於壽進宮,則兩房免稅,不當仍存於安興君家,竝依例出稅乎?敢稟。上曰,此正毛將焉傳,依爲之。又所啓,今春各司郞廳入侍時,宣傳官南正周,以起墾陳田而更陳,則依畓庫例給災事,筵稟蒙允矣。陳田之起墾還陳者勿稅,載在續典,則今不必別生給災之名目,以啓日後田政之弊,依法典擧行之意,分付,何如?上曰,依爲之。具善復啓曰,外南山蟲損木摘奸,則大中小松,爲數萬箇,稚兒松爲六萬餘箇,合爲九萬餘箇。材木可用者擇用於宮舍修補,其餘燔瓦·燔甓·煮硝補用事,相議廟堂,區處則似好矣。上曰,此是實政,依爲之。上曰,臺臣進前。大司諫朴師海,執義李萬育,司諫盧聖中,應敎尹師國,掌令成胤儉,持平成大中·任宗周,獻納李秀逸,校理金履禧,正言姜彝福,修撰李致中啓曰,請南海縣荐棘罪人金致仁,依律處斷。措辭見上上曰,業諭,亟停勿煩。大司諫朴師海,司諫盧聖中,獻納李秀逸,正言姜彝福啓曰,請還寢鍾城府爲奴罪人天大酌處之命,依律處斷。措辭見上上曰,勿煩。請大靜縣爲奴罪人仲義,依律處斷。措辭見上上曰,勿煩。一行刀割請黑山島爲奴罪人五得,依律處斷。措辭見上上曰,勿煩。請觀厚·胤命亟施孥籍之典。措辭見上上曰,旣諭,其勿復煩。請爲奴罪人韓必壽·尹勉升,竝亟正邦刑。措辭見上上曰,旣已措辭下敎,亟停勿煩。請追奪罪人明欽,亟施當律。措辭見上上曰,業諭,其勿復煩。執義李萬育,掌令成胤儉,持平成大中啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。請黑山島爲奴罪人五得,依律處斷。措辭見上上曰,勿煩。一行刀割請大靜縣定配罪人丁潤愼,亟命依律處斷。措辭見上上曰,此何相持者?其勿復煩。請黑山島定配罪人鄭世柱,依律處斷。措辭見上上曰,旣有焉問狐狸之敎,其勿復煩。請觀厚·胤命子,亟施孥籍之典。措辭見上上曰,業諭,其勿復煩。請爲奴罪人韓必壽·尹勉升,竝亟正邦刑。措辭見上上曰,前後措辭下敎,亟停勿煩。請追奪罪人明欽,亟施當律。措辭見上上曰,旣諭,其勿復煩。承旨讀奏嶺伯狀啓。上命書傳敎曰,今聞嶺伯狀聞,此時守令,不可一刻曠官,吳在文代,令該曹口傳擇差,其令當日辭朝。命書傳敎曰,旣無撕捱之端,昨日試官入侍,況非爲其人,興懷古昔,則焉敢若此?金熤只從重推考,更爲牌招,追省記入直。俄者諸守令傳敎中,新榜三日之內守令,勿論事,榻前下敎。命書傳敎曰,明日試所承旨,入侍承旨爲之。諸臣退出。
壬辰九月二十一日午時,上御集慶堂。藥房入診入侍時,都提調元仁孫,提調李翼元,副提調李溎,記事官鄭元始,記事官南履寬·柳榮鎭,醫官方泰輿·鄭允協·慶絢·李翊臣·李以材·金養善,以次進伏訖。元仁孫曰,早朝殿座,酬應移時,聖體,若何?上曰,一樣矣。奉進湯劑,上進御後,請診候。上曰,只兩廳首醫爲之,可也。方泰輿曰,脈候左右三部度數調均,滑體亦一樣矣。鄭允協所對,與首醫同。仁孫曰,中宮殿湯劑,停止已久,而日氣稍冷,使醫官,議定,何如?上曰,依爲之。方泰輿曰,前用蔘苓養胃湯,進御好矣。上曰,依爲之。中宮殿進御蔘苓養胃湯,十貼,五貼式,製入事。榻前下敎上命次對進前,命退。諸臣以次退出。
上在慶熙宮。停常參·經筵。
中宮殿·惠嬪宮,藥房口傳問安。答曰,知道。
世孫宮,政院·玉堂單子問安。答曰,知道。
親臨庭試罷後,政院·玉堂·藥房口傳問安。答曰,知道。卄九在八,追慕萬倍,氣何暇諭焉?
李溎啓曰,假注書洪鳴漢,身病猝重,勢難察任,今姑改差,何如?傳曰,允。
李秉鼎啓曰,事變假注書具性玉,身病猝重,勢難察任,今姑改差,何如?傳曰,允。
假注書洪鳴漢改差,代以閔昌烈爲假注書。
注書鄭元始病,代以金宇鎭爲假注書。
事變假注書具性玉改差,代以鄭日謙爲事變假注書。
李秉鼎啓曰,明日注書圈點時,時無職名人,令該曹依例口傳付軍職,何如?傳曰,允。
傳于金熤曰,今番場中,試紙,遐方儒生已備者,以其所備用之,貧者以大厚紙用之。
傳于李宅鎭曰,大提學圈點已爲之,早知入。
又傳曰,旣在闕中,旣往圈點。
又傳曰,前大提學入來然後,當進水刺,牌使令懸之,催促。
又傳曰,連爲催促。
又傳曰,連爲催促,入來與否,知入。
又傳曰,其君不進水刺而如是者,其忠臣乎?政院使令,連續催促,若遲滯,院隷,當令騎曹,決棍申飭。
又傳曰,暮年其君,尙未進水刺之時,焉敢若是?牌使令,令騎郞決棍。
兵曹口傳政事,副司直徐命膺。
傳于李秉鼎曰,拔去人外,只入格人,明日內局入侍,同爲入侍。
李溎,以吏曹言啓曰,禮曹正郞李鼎揆呈狀內,身病甚重,勢難察任,今姑改差,何如?傳曰,允。
有政。吏批,判書李最中進,參判李重祜病,參議洪檢病,承旨申益彬進。以兪彦民爲大司憲,以金夏材爲副校理,趙載俊爲副修撰,趙德成爲戶曹參議,徐晦修爲刑曹參議,洪樂純爲大司成,李潭爲兼知春秋,金器大爲兼同春秋,蔡濟恭爲藝文提學,李潭爲兼右賓客,兪漢章爲獻陵令,睦祖洙爲宗廟令,李耉永爲廣興主簿,文命龜爲典籍,金夏材爲南學敎授,趙光逵爲禧陵參奉,崔宗斗爲禮賓參奉,鄭景仁爲江原都事,鄭景瑞爲樂安都事,鄭道復爲保安察訪,大提學十點,李福源·李徽之,八點,徐命膺·黃景源,弘文館大提學〈單〉李福源,藝文館大提學單李福源,知成均單李福源,以朴大勳·金壽德爲崇寧殿參奉。兵批,行判書具善行進,參判李廷喆入直進,參議未差,參知朴起采病,承旨李秉鼎進。以林遇春爲同知,李喆遂·曺學臣爲僉知,任瑎爲副司直。
李秉鼎,以兵曹言啓曰,依傳敎,承政院牌使令金千才,決棍十度之意,敢啓。傳曰,知道。
又以兵曹言啓曰,今九月二十一日,恩津居幼學金睍稱名人,自興化門西挾門入來,鳴申聞鼓,依定式,下該曹推問,何如?傳曰,允。
又以御營廳·左右捕廳·一二巡廳言啓曰,去夜無犯夜人所捉之意,敢啓。傳曰,知道。
領府事金陽澤箚曰,伏以禮成上謚,慶頒設科,聖孝彌光,輿情同忭。臣伏聞以前大提學徐命膺,不當薦事,命賤臣代之,前文衡事,誠不勝訝款,彼之所引,蓋因春間臺言而然也。其言初非指論,見職當否,是不必深引,又已遞解伸義,則今何進引前事,强爲避薦之計乎?應製掌試,是文衡之職,而輒皆不辭,則可諒其不以被論自引,況文衡擧代,乃爲之退身之階,先輩諸人,未嘗以微事細故,不肯當薦,故聞彼重臣,亦知此義,今乃忽地陳章,欲爲規免者,殊未曉其意,不敢冒當爲言,指意頗嚴,臣曾以次點,濫叨,而冒出,則其所見斥,有甚於彼重臣,顧自惶愧,安敢復與文衡事乎?昨年前前大提學黃景源,雖有一段情勢,擧薦與帶職有異,初無力辭之意,而偶徹例讓之疏,得蒙曲副,今命膺,欲效景源之事,又圖解脫。彼兩重臣,或以遽然出膺被斥,或以久帶不解被斥,藉此過引,反以應當之事,不自當之,終致有不敢當之人,橫當之擧,則文苑古規,不但由此而盡壞,其爲國體之損傷,當何如哉?臣以陳舊無用之物,曾一替當薦事,自失廉義,而猶屬被斥前事,今則與前判異,薦剡一節,非所可論,傳敎之下,未克祇承,敢以數行文字,仰請處分。乞垂鑑諒,亟治臣罪,仍飭當薦者,俾光薦事,公私不勝大願。答曰,省疏具悉卿懇。今覽仰箚,且聞所奏,此無異於同一房掌議,彼同一房掌議,今初聞非他人也,前掌議與今前文衡無異,黃景源不敢撕捱,況徐命膺乎?於今義理團圓,事面若此,豈可苟且於前前任乎?飭已行,勿論有無,廉隅亦伸,從此嚴立程式,前大提學徐命膺敍用,令該曹口傳付軍職,依都堂錄,卽爲牌招入侍圈點,卿須安心焉。仍傳曰,遣史官傳諭。
敎京畿監司金相翊書。王若曰,世臣休戚之義,旣無內外之重輕,方伯旬宣之權,必待地望之兼備,特授意在,往欽汝諧。惟卿,立朝聲譽,傳家詩禮,長玉署而參銓席,獨持恬靜之風,乘海槎而按湖藩,益勵廉潔之操。向者讒誣之罔極,亦已洞知,自此進取之非心,必欲永謝,雖不樂榮塗之復躡,亦豈可素志之曲從?眷玆千里邦畿,實是四方根柢,控制三輔,比漢家馮翊之治,統釐兩都,若周室郟鄏之勢,事務方急於剸理,利器宜試於錯盤。玆授卿以京畿觀察使兼兵馬水軍節度使·開城府留守·江華府留守·巡察使,卿其益殫乃心,祗服寵命,宣化原濕,盡心於撫摩之時,展誠陵園,致敬於灑掃之日。於戱,頃晉亞宰,可見予將大任之衷,親臨法門,亦諒卿不安朝之意。故玆敎示,想宜知悉。知製敎臣任希敎製進
壬辰九月二十二日辰時,上御崇賢門後。庭試入侍時,行都承旨李溎,左承旨任希敎,左副承旨李宅鎭,右副承旨李秉鼎,同副承旨金熤,記事官鄭元始,假注書洪鳴漢,記事官南履寬·柳榮鎭,以次侍立。上具翼善冠·袞龍袍,御崇賢門。自興化門東西挾入儒生。都提調金陽澤,進伏問候,上曰,一樣矣。進湯劑,上進御,命侍衛承史小退。命書御題協和萬邦賦,懸題後,上曰,捧券後,待下敎入侍,只試所承旨入侍事。榻前下敎同副承旨金熤,解由勿拘事,下敎。命書傳敎曰,奉命承旨許遞,其代申益彬爲承旨,牌招察任,房順房。
壬辰九月二十二日巳時,上御景賢堂。科次入侍時,試官金陽澤·黃景源·沈㲄·李昌任·洪樂純·李得一·李,藥房提調李翼元,副提調李溎,右副承旨李秉鼎,假注書洪鳴漢,記事官南履寬·柳榮鎭,以次進伏訖。上命承旨,讀奏金陽澤箚子訖。上謂陽澤曰,卿何爲辭免乎?陽澤對曰,旣借方寸之地,臣敢陳之矣,徐命膺之今番處分速下,故如是矣。上曰,以徐命膺之故,黃景源,亦不欲當之矣。陽澤曰,雖黃景源,有何不可當之義也?以東一方掌議被削,而自出其代言之,徐命膺初無可辭之義矣,此與東一方掌議事無異矣。上曰,然則徐命膺敍用,使之當之好矣,此亦古談矣。陽澤曰,今番處分,可伸渠之廉隅矣。上曰,大抵文任難矣。陽澤曰,以小小被斥之故,擧皆引避,則此後誰肯當之乎?此則不可不嚴立科條矣。上曰,然矣。仍命書批答。上曰,試券入之,天地軸,命官考之,玄字以下,分考,可也。上曰,洪樂純之姪登科乎?對曰,然矣。上曰,今日是終日,而試役難矣,退去,可也。樂純承命出去,上曰,時任三大臣入侍。榻前下敎領議政金相福,左議政金尙喆,右議政元仁孫進伏。上曰,徐命膺事,何如?相福曰,聞命膺方席藁於闕門外云矣。上曰,此豈如是乎?相福曰,臣則以爲過矣。前大提學徐命膺勿待命入侍事,榻前下敎。命膺進伏,上曰,俄者領府事批答後,更無處義矣。命膺對曰,有東一方下敎,而儒生事,與此有異矣。上曰,大臣之意,何如?諸大臣曰,此與行公有異矣。上曰,然矣,與行公果異矣。命膺曰,三百年來,豈有以文衡遭彈,而行文衡之事乎?上曰,大臣之意,何如?諸大臣曰,若使行公則果難,而今此薦剡,小無不可當之義矣。上下嚴敎,仍命入侍,薦望館閣堂上入侍事,下敎。命膺親書薦望後,大臣九卿,榻前圈點,入啓受點後,竝退出。上命書傳敎曰,同副承旨,解由勿拘,牌招入直,命官以下,進前合考後,拆祗封。上命書傳敎曰,今者此科,暮年意係拆封,昨已下敎,則其涉殊常者多,焉敢若此?君令當信,何循科次?前榜中二人非謂鄕故爲此,今已同焉,入格中全州幼學李周顯,安岳幼學洪達淵,竝直赴殿試。居首幼學趙鎭鼎,之次幼學韓光烈,此所謂殊常者,然拆封前有命批,文則可嘉,以惜才之意,竝直赴會試,之次幼學鄭龍祚,給二分。李秀逸子柱溟,昨敎之下,萬萬駭然,時侍從之子,焉敢赴擧?特拔,五年停擧。孟意大,必也孟萬澤之孫,亦焉敢冒赴?然與李秀逸子有異,只拔去,旣下敎,則身爲時臺,亦焉敢其子冒赴?特施刊名之典,使今日靑衿,咸知凡諸造化,皆係于君,此亦正士習之意焉。命書傳敎曰,政事當日爲之,開寧縣監李㻋,明日署經後,卽爲辭朝事,榻前下敎。命書傳敎曰,二十九日,當祗迎,儀註安徐,侍衛入直,只入正時,皆依前。更進湯劑,上進御。諸臣退出。
上在慶熙宮。停常參·經筵。
巳時,太白見於未地。
藥房都提調金陽澤,提調李翼元,副提調李溎啓曰,昨日臨門試士,侵夜酬應,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
李秉鼎,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
李溎啓曰,假注書金宇鎭·閔昌烈,事變假注書鄭日謙,時無職名,令該曹依例付軍職,冠帶常仕,何如?傳曰,允。
吏曹口傳政事,以柳榮鎭爲注書。
李溎啓曰,注書鄭元始·柳榮鎭,身病猝重,勢難察任,假注書金宇鎭·閔昌烈,姑令仍察,何如?傳曰,允。
傳于申益彬曰,三圈點修整,入侍前入之。
傳于李宅鎭曰,內局入侍,入格儒生,同爲入侍。
備忘記,明日昨日科次堂翰圈注圈人試取兩題同試翰圈試官,依例待令,注圈試官李判府事·蔡濟恭·李潭,讀官入直兩儒臣,兩試兼爲,承旨禮房入侍,繖扇侍衛安徐,待下敎只入正時。金熤啓曰,明日翰林召試事,命下矣。領監事·春秋館堂上·館閣堂上,竝待開門牌招,何如?傳曰,允。
李秉鼎,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰九月二十三日午時,上御集慶堂。藥房入診,儒生同爲入侍時,都提調金陽澤,提調李翼元,副提調李溎,假注書金宇鎭,記事官李基崧·南履寬,醫官方泰輿·鄭允協·慶絢·金孝儉·白文昌·李翊臣·元命述,儒生李周顯·洪達淵·趙鎭鼎·韓光烈·鄭龍祚·李柱溟·孟義大,以次進伏訖。陽澤請診候,上許之。泰輿等,診脈候,退伏奏曰,脈體左右三部一向調均矣。陽澤,請進湯劑。上進御後,命儒生李周顯等進前,誦奏所製文,仍命退出。溎曰,俄有翰注試兼行之命,而見注試人,又當見翰試,自有掣礙者,何以爲之乎?上曰,先爲翰試,更以他題,設行注試,可也。溎曰,有明日試官李判府爲之之命,而何李判府爲之乎?上曰,聞承旨所奏,乃覺,李判府事,卽判府事李昌誼也,以此知悉。出傳敎藥房提調,持湯劑更爲入侍事。出榻敎翼元,奉湯劑進前,陽澤請診湯劑。上進御後,坐直承旨與儒臣,持問答入侍事。出榻敎賤臣,承命出來,與承旨儒臣進伏。藥院諸臣,先爲退出。
壬辰九月二十三日未時,上御集慶堂。儒臣入侍時,右副承旨金熤,副應敎李得一,副修撰李,假注書閔昌烈,記事官李基崧·南履寬,以次進伏。上命儒臣,讀問答後,又命注書讀之訖。上曰,少年讀書聲,誰也?承旨對曰,注書臣閔昌烈也。上曰,是追慕洞主人乎?承旨曰,然矣。仍命退出,諸臣遂以次退出。
上在慶熙宮。停常參·經筵。
申時酉時,或灑雨或下雨,測雨器水深一分。
下直,淸州牧使鄭景淳,平康縣監元孝孫。
藥房都提調臣金陽澤,提調臣李翼元,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。於今凡事幾畢,而二十九日在近,追慕冞切,況將過此月,其何孝乎?萬懷亦歇後語也,氣何暇諭焉?
傳于李秉鼎曰,今日殿座,卽科試之日,而有喝導之聲,使之停之。
假注書望,鄭元始病代,洪國榮爲假注書。
柳榮鎭病代,李儒慶爲假注書,事變假注書鄭日謙有頉代,以鄭宇淳爲假注書。
以承傳色口傳下敎曰,明日動駕安徐,依例細杖鼓吹,崇賢門外,請承傳色八高祖圖捧入後,仍爲陪進。
李宅鎭,以宗簿寺官員,以提調意啓曰,璿源譜略,開刊印出,旣已粧䌙矣,進上日子,令日官推擇,則今月二十六日爲吉云。以此日,本寺堂上·郞廳·校正官,具儀仗鼓吹,陪進崇政殿,大殿進上,與承旨請承傳色捧入,世孫宮,進獻,與侍講院官員,請承言色捧入,國朝御牒,八高祖圖,亦爲正之矣。自本寺鱗次奉安于五處之意,敢啓。答曰,知道。事有先後,明日先爲陪進,予當景賢堂庭親受,動駕,本寺提調陪進後先詣,宗簿寺,亦爲陪進。
又啓曰,毓祥宮奉安八高祖圖正本,旣已正之矣,奉安日子,令日官推澤,則今月二十五日爲吉云。以此日,堂上郞廳·校正官,具細仗鼓吹,自本寺,直爲陪進毓祥宮之意,敢啓。答曰,知道。明朝,當先詣祗迎矣。
傳于李秉鼎曰,明日侍衛,只入直擧行,儀注安徐。
有政。判書李最中牌不進,參判李重祜進,參議洪檢式暇,同副承旨申益彬進。吏批啓曰,判書李最中牌招不進,參議洪檢式暇,小臣獨政未安,何以爲之?敢稟。傳曰,仍爲之。
以任希曾爲獻納,鄭尙淳爲副提學,宋淳明爲兵曹參議,李枰爲兵曹正郞,徐有臣·尹得毅爲兵曹佐郞,李賢發爲濟用判官,金履顯爲監察,李埮爲司饔主簿,申應顯爲司僕正,李性吾爲典籍,檢閱單柳榮鎭。
兵批,行判書具善行病,參判李廷喆入直進,參議洪樂命病,參知朴起采病,右副承旨金熤進。副司正閔昌烈·金宇鎭·鄭日謙,副司果鄭宇淳。
傳于申益彬曰,動駕旣已安徐,本館錄,以初定日爲之。
又傳曰,明日動駕,旣已安徐,本館錄,以明日爲之。
傳于李秉鼎曰,同副承旨入侍。
又傳曰,其君尙不寐,更點駭然,萬古所無,禁漏官員,令騎曹,決棍十度。
李宅鎭,以弘文館言啓曰,應敎尹師國,修撰李致中,謂有情勢,不爲行公,與新除授副修撰趙載俊,一體牌招察任,何如?傳曰,允。
李秉鼎,以兵曹言啓曰,本曹佐郞金致恒,親病猝重,屢度呈狀乞遞,宿衛重地,不可久曠,今姑改差,何如?傳曰,允。
又啓曰,內禁衛將李用爀,身病猝重,勢難供職,呈狀乞遞,宿衛領軍之任,不可久曠,今姑改差。傳曰,允。
又以御營廳言啓曰,惠化門北邊體城頹毁處,女墻亦已畢築之意,敢啓。傳曰,知道。
又以禁衛營·一二所巡廳·左右邊捕廳言啓曰,去夜無犯夜人所捉之意,敢啓。傳曰,知道。
大司憲兪彦述疏曰,伏以禮成上謚,聖孝冞光,慶忭之忱,中外惟均。仍念臣,衰頹老朽,又兼重聽之症,其不合臺職之狀,非但通朝之所共悉,抑亦聖鑑之所俯燭,今此憲長之除,何爲而又及於臣身也?惝怳踧踖,誠不知置身之所也。恩命之下,宜卽趨承之不暇,而疾病旣無以自力,情勢又有所難安者,臣伏見日前所下傳敎,以年六十七十之人,備擬於臺望,至有銓官重推之命。臣之賤齒,洽滿七十,則當此新通樹立之日,勅墨未乾,而必以癃殘垂死之人,突然檢擬風憲之長者,抑何意也?如臣疲劣,宜其無所顧忌,而獨不念聖敎之爲重耶?臣竊爲之慨然,彼旣苟充而排擬,臣若冒出承當,則心實自愧,人將謂何?玆陳自劾之章,敢申必遞之義,而伏乞聖明,特降鐫遞之命,以重臺憲,以安私分焉。臣固不敢臺官自居,而適於目下事,有區區憂慨之忱,敢此附陳焉。人臣事君,分義固至重,而廉隅亦不輕,金相翊·徐命膺之向來所遭臺言,其虛實輕重,臣未知如何,而要之其遣語,則皆慘刻,當之者必欲一伸,文衡之任·藩宣之寄者,其在廉義,烏可已也?今乃過加督迫,終使忘廉冒當而後已,義分則可謂快伸,廉防則未免放倒,此豈細故也哉?若此不已,臣恐從今以後,被論於人者,更無自引之路,四維不張,將何以爲國哉?伏願聖上,繼自今,凡於使臣之際,必軫禮待之方,以養淸朝廉恥之風焉。答曰,首陳辭免,豈待卿章?心竊異焉。欲下敎而未果,若下敎,則自當應遞之窠,其何賜批?附陳者金相翊,頃者被論,萬萬過矣,而一向撕捱,無意膺命,言者之過不過,其捨勿論,此人處義,分義寒心。意在斥補而其猶逡也,重事稽滯,申飭到界,焉可已乎?徐命膺,其亦不欲强迫,非徒日事陳箚,筵席所引東一房掌議,正合於此,故特須面飭,圈點了當,從此以後,典文衡雖有撕捱之事,其於圈點,今成邦憲,予用深喜,何有此陳?無乃重聽,莫詳本事而然乎,其或近益衰昏而然乎?若此不已,凡被彈者其將皆走南越而後已乎?予莫曉也,豈特此也?況此蕩平前事,卿何心爲此輩左袒?蕩平前事,其不敢付諸搢紳,予則曰此非昏也,卽舊習猶存也。豈云七十?雖云八十,良可駭也。
忠淸監司尹東晢疏曰,伏以寶曆無疆,誕彌之令節復屆,而毓祥宮上謚之禮,又擧於此時,聖孝增光,邦休益彰,臣民慶忭,曷有其極?仍念臣不過迂拙一蔭吏耳,謬蒙鴻造,猥玷宰列,前後叨竊,罔非格外,而嚴畏分義,不敢辭遜,隨除輒膺,使同儻來,循省愧縮,恒切懍然,乃於湖邑新莅之日,忽承本道按察之命,臣於此,益不勝惝怳悸恐,莫知措躬之所也。噫,方岳之職,責任自別,雖在儲望,當此之人,尙所難愼者,誠彈壓一道,剸理百務,有非人人所可僥冒故也,若臣之駑下,不惟公格私義之萬萬難冒,以其人言則百無能也,以其分則大可駭也。一邑芻牧之責,尙患未了,則況可擬議於五十州旬宣之重任乎?至若湖俗,自來難治,在臣目下惶懍之情,猶屬剩語,亦不可贅陳也。本月十二日,院吏宣符,仍有除朝辭赴任之命,逃遁無路,不得不祗奉恩旨,黽勉來赴,而因仍蹲冒,視若固有,則實非私分之所敢安,玆敢畢暴血懇,猥瀆崇聽。伏乞聖慈,諒臣由中之懇,遞臣不稱之職,以幸公私,千萬至願。臣於拜章之際,忽伏承以臣銀印書寫,特下熟馬面給之典,臣尤悚越無地。當事效勞,分所當然,罔功受賞,義實不敢,竝賜鑑亮,亟命收還,以嚴朝典,以安賤分,千萬幸甚。答曰,省疏具悉。今卿此任,予非私也,淸牧之時,已惜,適有其窠,捨卿誰先?卿勿過辭察任。
壬辰九月二十四日辰時,上御景賢堂。翰注兩召試竝設入侍時,右承旨李宅鎭,記事官柳榮鎭·李基崧·南履寬,翰試命官監春秋元仁孫,注試命官判府事李昌誼,知春秋李潭,司直黃景源,副應敎李得一,副修撰李,以次進伏訖。上曰,應試人皆待令耶?宅鎭曰,已爲來待矣。上曰,使之入侍。應試諸臣,沒數上殿入侍,上各問其姓名,下敎曰,今日一庭,竝設兩試,善見,可也。諸臣俱退于庭。上曰,金宇鎭不入來耶?仁孫曰,其父俄者,送言於臣曰,少年登科,不無戒懼之心,今番不爲入送云矣。昌誼曰,亦有私故云矣。仁孫曰,非爲私故,實是戒躁進之美意也。上曰,好矣。昌誼曰,少年登第,專意讀書,亦是美事也。上曰,過注書乎?仁孫曰,昨日爲注書,一次入侍而出去矣。上曰,蔡濟恭入來乎?仁孫曰,以藝文提學,撕捱不爲入來也。上曰,似然矣。其年幾何?潭對曰,庚子生也。上曰,內局入侍。榻前下敎翰林召試出表題,殷朝群臣,賀刻日新銘於沐浴盤,注書召試出賦題,聖敬日躋,懸題後,頒紙給能書吏。宣饌承史及應試諸臣。傳敎曰,明朝八高祖圖先詣,祗迎時,世孫祗迎,百官隨禮安徐,當由夜晝介,只備堂三間石橋祗迎,留營·留陳·副輦安徐,只入直禁軍·挾輦六十名內入直,前後廂軍六十名,禁·御兩營外入直,訓將領,新營標下軍都領,景賢堂,當乘輦,待下敎只入正時。傳敎曰,凡圈申飭,意蓋深矣,況弘錄乎?本館錄,其令再明日爲之。有副提學然後,可爲,副提學有闕代,政官牌招開政,以無故人備擬,待下批,牌招察任。傳敎曰,司僕正在外云,許遞,其代今日政備擬。傳敎曰,科前年五十者,今日政陞六,御製令預備翰林,傳諭于左相家事。榻前下敎內局入侍事。榻前下敎諸臣退出。
壬辰九月二十四日申時,上御景賢堂。科次入侍時,右承旨李宅鎭,記事官柳榮鎭·李基崧·南履寬,翰試命官監春秋元仁孫,注試命官判府事李昌誼,知春秋李潭,副司直黃景源,副應敎李得一,副修撰李,以次進伏訖。上曰,兩試試券,皆已捧之乎?宅鎭曰,已爲盡捧也。上曰,先考翰試,次考注試,可也。仁孫與潭·景源等,承命先考翰試,取李昌漢·閔昌烈·李性吾三人。上曰,對讀誰也?仁孫曰,李得一·李也。上曰,李性吾,今年五十云,今日政陞六。榻前下敎昌誼與潭·景源等,承命次考注試,取朴思機·宋民載·閔昌烈三人。上曰,閔昌烈,一日之內,兩試俱參,難矣。昌誼對曰,果然矣。諸臣退出。
壬辰九月二十四日酉時,上御集慶堂。坐直承旨入侍時,同副承旨申益彬,假注書李儒慶,記事官南履寬·柳榮鎭,進伏訖。仍命書傳敎,噫,於今日衰故,今榜後,凡事申飭,意蓋在矣。初命明日,因相値動駕,其令退行於今,旣命安徐,故其令依初命爲之,而三儒臣,一齊違牌,此何景像,此何事體?今日臣子,其皆用謀,暮年其君,何以爲君?不可使聞於隣國,違牌儒臣,爲先只從重推考,副提學,今已承牌云,此公然違牌三人,竝牌招來待闕門外,副提學,一體來後,待開門入來圈點。曾問備四員,則圈點云,而嗚呼暮年,豈可爲苟且之政?且此三人,不先不後,意涉不美故也,承牌來待與否,政院以奏。今聞校理金夏材請由之章來到,故其不同爲請牌云,事雖使然,近於曲循,請牌儒臣,從重推考,此開門前,一體牌招,參圈後特爲許護。噫,以今者下敎觀之,爲臣者,焉敢逡巡?聞此敎,若有違牌,一竝直捧嶺沿充軍傳旨,使此輩,小知衰君。仍命讀兪彦述疏訖,上曰,徐命膺,撕捱之太過,亦是異事,今日蔡濟恭之不入來者,亦有撕捱之端乎?其時言者,誰也?承旨曰,姜趾煥也。上曰,然矣。命書傳敎,頃者薇垣長撕捱,語涉過中,冢宰之因此撕捱,良有以也,而申飭之下,其後不敢,予則曰,分義當然,而此是一月內。頃者六十人擬望,其可恕也,今者七十人復擬,一何滯乎?此非他職,兩司長官,則一朔之內,六十七十人首擬,其果常道乎?此誠有司直之論,宜有彈劾之擧,而何待其擧?予當處分,而噫,彼此人執滯,則執滯,其心可取,冢宰得人,予用惜矣,其若飭也,不可問備而止。吏曹判書李最中,越俸一等,旣下敎之後,可謂毛將焉傅,大司憲兪彦述,特遞其職。上曰,前都憲許遞,可也。其何特遞?此亦意深,意謂,若何?今見兩司深信,旣特頃日樹立,深用嘉之,於今宰列,有許多七十人,而特陞資入耆社,予意深焉,今者兩臣事,一何謬乎?噫,彼趙昌逵·魚錫齡,決非公心,國人共知,而非特此也,事在蕩平功成前,此等往事撕捱者,將欲嚴飭,況此二人乎?結語意,似補袞闕,此則非特予無闕焉,決非全攻其君,意在烹頭耳熟,其意雖不詳諭,非衰而巧,老而若此,少者難信。嗚呼,於今,可謂蕩平功成,耆舊之臣若此,頃者設科,不覺歉然,其欲先特遞而欲下敎然也。噫,彼此人,豈置耆社同府?兪彦述,亟施刋版之典,其令海東人,咸知暮年苦心。出傳敎上曰,注書誰也?承旨曰,蔡濟恭之甥姪也。上曰,蔡濟恭,爲李之億之甥姪,李儒慶爲蔡濟恭之甥姪乎?承旨曰,然矣。上曰,李之億·李儒慶,爲外四寸大父乎?承旨曰,然矣。上曰,儒臣入侍事。出榻敎仍命儒臣,持故事入侍。上曰,沈頤之,未當本館錄的實乎?鄭尙淳,今番初當之乎?儒臣曰,然矣。上曰,新榜七八人,當爲本館錄乎?儒臣曰,此非臣等擅斷,古規,蔭官及第後,未經文職,不入錄中,若帶時任守令,應入錄中,其中未經文職者多,似未可預知矣。上曰,凡事預則立,況暮年爲政者乎?其雖館錄,都堂錄然後,可以爲儒臣,明日本館錄後,雖値次對,於今無故備員,待本館錄啓下,先爲都堂錄然後,其令入侍次對。出傳敎命書傳敎曰,中官申德龍,放恣無狀,莫知諸臣之在與否,昏睡萬萬可駭,越俸一等。仍命退出,諸臣遂退出。
上在慶熙宮。停常參·經筵。
巳時,太白見於未地。
藥房都提調金陽澤,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。欲禮中止,何以然乎?聞風雨聲,其氣可知,雖然此孝乎?撤宵憧憧,氣何諭乎?次對同入。
中宮殿·惠嬪宮,藥房口傳問安。答曰,知道。
李宅鎭啓曰,卽者弘文館副應敎李得一,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李秉鼎,以兵曹言啓曰,禁漏官員,決棍事,命下矣。依傳敎,禁漏官魯守一·劉雲基·李寅輝,各決棍十度之意,敢啓。傳曰,知道。
事變假注書望鄭宇淳陞六,代李泰永爲事變假注書。
傳于李溎曰,前都憲兪彦述,老醜,耆社案付籤。
任希敎啓曰,假注書洪國榮·李儒慶,時無職名,令該曹依例付軍職,冠帶常仕,何如?傳曰,允。
李宅鎭,以弘文館言啓曰,本館新錄事,命下矣。今日齊會本館,而修撰姜潤在外,上來遲速,有難等待,不得已與在京僚員,相議圈點之意,敢啓。傳曰,知道。
又以備邊司郞廳,以三公意啓曰,今日本館錄後,都堂錄卽爲擧行事,命下矣。臣等,方齊會賓廳,而大提學李福源,尙未行公,令政院卽爲牌招進參,何如?傳曰,允。
傳于李宅鎭曰,本館錄後,不待踏下,直爲之。
又傳曰,雖無大提學,旣有領議政,則本來爲之,卽爲擧行。
又傳曰,本館爲之與否,知入。
又傳曰,禮房,進詣宗簿寺陪來,宗簿堂郞,依例爲之。
又傳曰,本館錄催促爲之,已爲之,卽爲入之。
傳于李溎曰,前都憲鄭尙淳,都憲除授,牌招察任。
又傳曰,副提學圈點後,呈辭之意已知之,故都憲除授矣,何故以稟乎?知入。
傳于李宅鎭曰,都堂錄,何故尙今不爲?催促入之。
傳于李秉鼎曰,引見。
傳于李溎曰,昨日旣下敎,吏判上疏,何敢捧入?當該捧納承旨,遞差,原疏給之。
有政。吏批,判書李潭未肅拜,參判李重祜進,參議洪檢進,同副承旨李敬玉進。以韓光會爲判義禁,李潭爲知經筵,趙重晦爲平市提調,鄭謙煥爲刑曹佐郞,申光洙爲寧越府使,金相台爲長淵縣監,宋厚載爲引儀,徐有臣爲副校理,吳載純·李文源爲校理,安川君烓,今加嘉德,加資事承傳。
有政。兵批,行判書具善行進,參判李廷喆以入直進,參議洪樂命病,參知朴起采病,右副承旨金熤進。李翼元爲知事,南益祥爲內禁將,尹守儉爲宣傳官,副司正洪國榮·李儒慶,副司果姜潤。
李宅鎭,以弘文館言啓曰,本館上番副應敎李得一,以親病,陳疏徑出,上番闕直,事甚未安。應敎尹師國,校理金履禧,今日政新除授校理李文源,副校理徐有臣·吳載純,竝卽牌招,推移入直,修撰李養鼎,一體牌招察任,何如?傳曰,允。
以咸鏡監司宋瑩中狀啓,高原等官居孫武迪等渰死·囕死事,傳于任希敎曰,令本道,恤典擧行。
傳于李秉鼎曰,宣傳官二員待令,騎馬六匹立之。
李秉鼎,以御營廳·一二所巡廳,左右捕盜廳言啓曰,去夜犯夜人,無所捉之意,敢啓。傳曰,知道。
副應敎李得一疏曰,伏以禮行上謚,聖孝增光,賀擧呼嵩,群情胥悅。仍念臣於昨日直中,忽聞臣承重祖母,以關格宿疾,症形甚重,而臣旣在試所,且因館錄有命,不敢陳情擅出,方寸煎灼,抑情度夜,而圈事今已粗完,自曉至朝,家信相續,目今諸節,一味沈篤,以臣情理,實無晷刻按住之勢。玆敢冒死號籲,忙出禁門。伏乞聖明,特賜矜諒,亟命鐫改,仍治臣瀆擾擅離之罪,不勝萬幸。臣無任屛營祈懇之至,謹昧死以聞。答曰,省疏具悉。爾其勿辭,護焉。
仍傳曰,曾已下敎,初頭猶然,每每若此,其涉屑越,此後凡章奏上款條件,其令復勿猥焉。
吏曹判書李最中疏曰,伏以加謚禮成,呼嵩儀擧,聖孝彌光,群情胥悅。仍念臣見職,凡七被除旨,輒以罪去,而聖度包容,猶復甄用,臣仰感洪造,不敢自恤,黽勉趨承,圖報塵刹,顧以賦性愚迷,觸事生疣,信心做去,全沒料量,至於日昨都憲之擬望,昏憒著矣,顚妄極矣。飭敎之降,曾未多日,乃復爲此,是無臣分也,無顧忌憚也,有臣如此,罪合萬戮,而抑有所不得已者,兩司長官,必取資歷之久,望實之積,以爲通擬,則未滿六十七十之人,蓋尠矣。況且近來臺望極艱,朝除暮去,無以充擬,以年老參錯,勢所難免,豈敢慢命而然哉?念昔皇朝戴珊,八十爲左都御史,陳情乞歸,而孝宗皇帝,苦留不許,此固盛世之美事,今此都憲之引年爲辭,恐未知其穩當也。卽伏見夜下傳敎,辭旨截嚴,不付有司,致煩聖慮,有非臣子所敢當者,惶隕抑塞,罔知攸措。玆陳危苦之懇,仰瀆崇嚴之聽。冀垂諒察,亟被重勘,以嚴邦憲,以謝臺議焉。傳曰,昨夜下敎詳諭,而只命越俸,蓋爲其人,下敎之墨未乾,今日分疏,紀綱國體,不可無飭。吏曹判書李最中,亟施不敍之典
壬辰九月二十五日午時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,左參贊李昌壽,工曹判書韓光會,右參贊李潭,行司直李章吾,行副護軍尹泰淵,司直尹得養,吏曹參判李重祜,大司憲鄭尙淳,大司諫朴師海,執義李萬育,司諫盧聖中,掌令成胤儉,持平成大中·任宗周,獻納任希曾,正言姜彝福,副修撰李,左副承旨李秉鼎,假注書李儒慶,事變假注書鄭日謙,記事官李基崧·柳榮鎭,以次進伏訖。內局提調,問候進湯,停診候訖。諸大臣問候,上曰,一樣矣。上曰,今日堂錄,誰拔誰添?領相曰,本館十八人中,只拔一人矣。仍命傳敎曰,晝直處,大內書置矣。欲見之,遣摘奸矣,盡見夜直處而來,當該中官,明日入侍時,當下敎矣。命書傳敎,吏判旣下敎,此時冢宰,豈可無人?其代右參贊李潭除授,牌招同參政事。上曰,政事當日爲之。出傳敎上曰,判義禁具善復,旣已尋單入啓,不可曠官,許遞,其代今日政備擬。上曰,吏判之材,予果得之矣。諸大臣曰,然矣。領相曰,具善行連不參次對,事涉未安。上曰,分數明矣,大提學圈點不入來,武弁之故也。仍命書傳敎,令聞領相所奏,兵曹判書具善行,於籌司不無逡巡之意云,此時此人,予豈捨焉?從重推考,今有政,命牌招入侍參政。上曰,將至於無大提學之境,豈不促迫爲之?行公雖難,薦望何害?今以後朝鮮有文衡矣,曾前洪奉朝賀,可爲大提學三人者誰也?右相曰,鄭宲·徐命膺·蔡濟恭也。上曰,然則蔡濟恭,胡不爲之乎?命書傳敎曰,今者撕捱之道大廣,不言中深以爲悶,領相旣微開其端若此,況文衡乎?此事蓋三層也,雖徐命膺,更無撕捱之端,況此人乎?予雖衰矣,豈可動於一老衰兪彦述撓攘乎?以此嚴飭,俾勿撕捱。上曰,大抵今番海西可悶,心庸悶焉。今聞道臣分等狀聞,豈特若恫在己?於諸民呼訴,怳若目覩光景。此狀聞,今日適到,他餘事三相旣入侍,初欲今日筵席回啓,而至於請加結,先問相臣,皆以二千結爲請,而此人雖熟知,按道之後,深款者多,今者此世,條理分明,分數精詳。噫,彼此人,豈可濫請?聞民呼訴,旣曰若見云,則旣許二千結,何惜五百結?皆倂與他,事而一體依狀請施行事,令備局,卽爲分付,以紓道民顒望。而嗚呼,年雖衰,爲民之心豈衰?其君旣信其人而許其請,爲道臣者,何不竭意?分俵之際,若此盡心,使一道之民,其令咸被其惠。出傳敎命書傳敎曰,兪彦述之章,萬萬可駭,所謂烹頭耳熟之敎,蓋指此人,而此不過掇拾魚錫齡之餘意,嗟哉七十,欲售舊習而然矣,此謂嚴處,可謂毛將焉傅者。今日下問,奉審已畢,而其無啓聞,海西旣諭,今年若海西者卽畿甸,而分等一日最緊,處分旣嚴,亦非新事,補外道臣,焉敢撕捱?縣道之章,一切嚴禁,奉審啓本,今日內修整以啓,而年分狀聞,亦爲不數日內封啓事,自政院,卽爲嚴飭畿營。命書傳敎曰,噫,今予追慕中,靜夜思之,李判府事,祖昔年恩遇,非比尋常,靜臥興惟,今日本館錄·都堂錄皆漏。噫,彼此人,前程萬里,而其父替昔年連次特除之意,暮年焉在?申飭自申飭,追慕自追慕,前都事李養鼎,特爲給牒敍用,在外修撰許遞,其代特除,以示予追慕昔年之意。嗚呼,呼寫及此,不覺涕下,李判府事心,若何?上曰,都錄旣成,群彦林林,其猶窠窄,許護儒臣,今姑許遞,其代今日政一體備擬。出傳敎命書傳敎曰,承旨有闕代,陞資前正李敬玉除授,牌招察任,房順房。命書傳敎曰,宗簿寺提調海運君槤,右參贊李潭,各熟馬一匹賜給,書寫官安川君烓,都廳正李敬玉,竝加資,郞廳權䘩·李勉竝陞敍,監役金常行陞六,書寫寫字官李胤彬,熟馬一匹賜給,李忠國·鄭思胤,令本院,高品付料,畵員·算員及員役·工匠等,令該曹,米布題給。領議政金相福所啓,咸鏡監司宋瑩中分等狀啓也,久還當捧中,有難以本色盡捧者,請以精實穀,依定式代捧矣。許施,何如?上曰,依爲之。大司憲鄭尙淳,大司諫朴師海,執義李萬育,司諫盧聖中,應敎尹師國,副應敎李得一,掌令成胤儉,持平成大中·任宗周,獻納任希曾,校理金履禧,正言姜彝福,修撰李致中,副修撰趙載俊·李所啓,請南海縣荐棘罪人金致仁,按律處斷。上曰,名則雖依法,予心則固,亟停勿煩。措辭見上大司憲鄭尙淳,執義李萬育,掌令成胤儉,持平成大中所啓,請還寢東呂·址淳等還配之命,更令王府,嚴鞫得情。措辭見上上曰,勿煩。大司憲鄭尙淳,執義李萬育,掌令成胤儉,持平成大中又所啓,請黑山島爲奴罪人五得,依律處斷。措辭見上上曰,勿煩。大司憲鄭尙淳,執義李萬育,掌令成胤儉,持平成大中一行刀割大司憲鄭尙淳,執義李萬育,掌令成胤儉,持平成大中又所啓,請追奪罪人明欽,亟施逆律。上曰,律名雖正,所守者定,勿煩。措辭見上大司憲鄭尙淳,執義李萬育,掌令成胤儉,持平成大中又所啓,請爲奴罪人韓必壽·尹勉升,竝亟正邦刑。上曰,業諭其過,何必復煩?措辭見上大司憲鄭尙淳,執義李萬育,掌令成胤儉,持平成大中又所啓,請觀厚·胤命子,亟施孥籍之典。上曰,已諭,其勿復煩。措辭見上大司諫朴師海,司諫盧聖中,獻納任希曾所啓,請還寢鍾城府爲奴罪人天大酌處之命,依律處斷。上曰,勿煩。措辭見上大司諫朴師海,司諫盧聖中,獻納任希曾又所啓,請大靜縣爲奴罪人仲義,依律處斷。上曰,勿煩。措辭見上一行刀割大司諫朴師海,司諫盧聖中,獻納任希曾又所啓,請黑山島爲奴罪人五得,依律處斷。上曰,勿煩。措辭見上大司諫朴師海,司諫盧聖中,獻納任希曾又所啓,請觀厚·胤命亟施孥籍之典。上曰,已諭,其勿復煩。措辭見上諸臣遂退出。
上在慶熙宮。停常參·經筵。
藥房都提調金陽澤,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安。答曰,知道。予則一樣,明日入侍。
中宮殿·惠嬪宮,藥房口傳問安。答曰,知道。
大駕詣彰義宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
金熤,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李宅鎭啓曰,事變假注書李泰永,時無職名,令該曹依例付軍職,冠帶常仕,何如?傳曰,允。
傳于李宅鎭曰,辛丑年九月封世弟日字,問于春坊以奏。
備忘記,再昨闕焉,此心憧憧,豈云舊邸?昔年侍奉,且今月將暮,我子·我婦·我孫,其亦見闕,中夜興惟,予懷曷喩?況吾事皆成矣,三明在近,此誠千萬懷,且昔今予封世弟日,卽今日也,亦豈偶然?今日當詣舊邸,世孫祗迎·儀注·留營·留陳·副輦,皆安徐。景賢堂當乘輦,前後廂軍六十名,禁·御兩營,以外入直,挾輦軍六十名,以內入直,訓將只領,標下都領,只駕前駕後隨駕,侍臣導駕,亦安徐,只備堂三間石橋祗迎,侍衛只入直隨駕,時刻待下敎只入正時。
李秉鼎啓曰,入直軍兵等,中日試放事,標信命下矣。動駕相値,不得爲之之意,敢啓。傳曰,知道。
王世孫,親詣閤外,口傳啓曰,追憶干支,有愴聖懷,至有舊邸動駕之命。竊伏念邦慶,何歲無之,而此今適符承儲之日,太平五紀,實基於斯,其在小子忭祝之忱,不容泯默,玆敢隨詣宮門,猥陳血懇。亟命有司,載擧縟儀,以伸微忱,千萬至祝。答曰,可見愛祖之心,當下敎於承旨,先爲入來。
李宅鎭啓曰,時原任大臣,有稟達事,來詣請對矣。
又啓曰,諸承旨,有稟達事,來請對矣。
又啓曰,禮曹判書沈㲄,參判徐有隣,有稟達事,來詣請對矣。
議政府領議政金相福,領中樞府事金陽澤,行判中樞府事韓翼謩,左議政金尙喆,行判中樞府事李昌誼·申晦·李思觀,右議政元仁孫,兼戶曹判書趙雲逵,行兵曹判書具善行,左參贊李昌壽,知敦寧具善復,工曹判書韓光會,仁陽君李昌祜,行副司直李章吾,禮曹判書沈㲄,行副護軍尹泰淵,行副護軍張志恒,吏曹參判李重祜啓曰,臣等俄於王世孫詣闕之際,敢有求對之請,而兪音尙遲,誠不勝抑鬱之至。顧今邦慶無疆,群情未伸之時,況且承儲之月日正回,以我邸下愛日之誠,有此陳請之擧,猗歟休哉。此實千一之會,臣等欽仰頌贊之餘,益不禁方寸之激仰,敢與隨駕卿宰,冒瀆宸聽。伏乞聖明,察貳極出天之孝,念群下祝聖之忱,亟擧縟儀,以答天休,千萬懇祝,惶恐敢啓。
傳于李宅鎭曰,時原〈任〉大臣·二品以上·諸承旨,倂入侍。
傳于鄭好仁曰,闕謝恩者,過三日則勿捧。
李宅鎭,以禮曹言啓曰,今此陳賀時,王世孫率百官進箋陳賀,而外方一體進箋事,知委擧行,何如?傳曰,安徐。
又以禮曹言啓曰,今日陳賀凡節,依例爲之事,命下矣。六曹所捧物膳及外方方物物饍,依例捧進之意,知委,何如?傳曰,安徐。
又以弘文館言啓曰,本館上番,無他推移之員,將未免闕直。修撰李致中,副修撰趙載俊,倂卽牌招,推移姑陞入直,新除授校理李文源,時在京畿安山地,副校理徐有臣,時在長湍之地,經筵入番事緊,請倂斯速乘馹上來事,下諭。答曰,依啓。
金熤,以御營廳言啓曰,今此下番別破陳步軍試才賞格,從分數多寡,以本廳所儲木綿,分給後,別單書入之意,敢啓。傳曰,知道。
又以御營廳言啓曰,本廳來十月·十一月,兩朔應立前部各司屬慶尙左道三哨,右道二哨,合五哨軍兵六百七十名,已爲逢點整齊矣。十月初一日,與中司軍兵替代後,舊軍放送之意,敢啓。答曰,知道。
又以御營廳言啓曰,本廳來十二月·癸巳年正月,兩朔應立前部後司屬慶尙右道五哨軍兵,十一月二十五日,京中逢點,十二月初一日,與右司軍兵,當爲替代立番,趁期調送事,本道監兵使處,依前知會之意,敢啓。答曰,知道。
又以禁衛營言啓曰,來十月當一番前部前司屬慶尙道五哨軍兵,逢點實數六百五十二名,已爲點閱整齊,來十月初一日,與內外各處入直長官軍兵等,依例替代後,舊軍放送之意,敢啓。答曰,知道。
又以禁衛營言啓曰,來十二月當一番前部左司屬黃海道五哨軍兵,來十一月二十五日,京中逢點,依例準二朝立番之意,本道監·兵使處,預爲知委,何如?答曰,允。
又以訓鍊都監·一二所巡廳,左右邊捕盜廳言啓曰,去夜犯夜人,無所捉之意,敢啓。答曰,知道。
壬辰九月二十六日午時,上詣彰義宮。擧動入侍時,行都承旨李溎,左承旨任希敎,右承旨李宅鎭,左副承旨金熤,右副承旨李敬玉,同副承旨鄭好仁,記事官鄭元始,假注書李儒慶,記事官李基崧·柳榮鎭,以次隨駕。上具翼善冠·袞龍袍,乘輿出景賢堂,下輿乘輦,仍詣彰義宮後。世孫追後來詣,宮門外,以懽忭稱賀之意,口傳啓辭。答曰,可見愛祖之心,當下敎於承旨,先爲入侍。其後政院·玉堂·時原任·備局諸宰,皆求對賓廳啓辭,申後始爲入侍。諸承旨及副修撰李,領議政金相福,領中樞府事金陽澤,行判中樞府事韓翼謩,左議政金尙喆,行判中樞府事李昌誼·申晦·李思觀,右議政元仁孫,兼戶曹判書趙雲逵,行兵曹判書具善行,左參贊李昌壽,知敦寧具善復,工曹判書韓光會,仁陽君李景祜,行副司直李章吾,禮曹判書沈㲄,行副護軍尹泰淵,行副護軍張志恒,吏曹參判李重祜,禮曹參判徐有隣,皆進前。上曰,予感沖子之誠,特爲允從。受賀於舊邸,而以戒太康之意,只令時原任·二品以上,以黑團領入賀,儀注等節,皆安徐。諸大臣力請曰,王世孫至孝深誠,得蒙允許,臣等,不勝歡忭之忱,豈不備儀而行禮乎?亟賜兪音,依例陳賀,而百官之心,亦與臣等之心無異,皆令參賀而同慶也。仍命書傳敎曰,今月陳賀凡節,依例爲之事。上曰,今只陳賀,箋文呼嵩之句安徐,表裏等節,亦皆安徐。出傳敎上曰,承旨旣奏,呼嵩安徐之命,安徐。出傳敎命書傳敎曰,頒敎文書下,以此文頒示。嗚呼,以予否德,承列祖付托之重,臨海東億兆之衆,夙夜祗懼,若隕淵氷,今者此擧,豈云張大?憶慈聖諺敎,體皇兄付托,近八十今當此月此日,予心曷極?追慕萬億,感沖子之心,受此禮於舊邸,意雖深也,冞切歉然。此非赦語,其何張大?故玆敎示於中外,咸須知悉乎予意。其何多諭?咸聽此諭。上曰,今予追慕,惟在昔年。嗚呼,今日,正當承儲,萬倍追慕,惟來舊邸,沖子隨後,其忱可諒,此□已亥以入耆社時事,此誠慈聖收敎,皇兄遺命,予何敢辭?特允所請,至於舊邸禮成,予以袞服受賀,而只二品以上,以黑團領隨禮,只爲致詞,其勿箋文。凡諸等事,一依頒敎例爲之,以示予憶昔年戒太康之意。出傳敎上曰,承旨先拜安徐。出傳敎命書傳敎曰,日閑齋當受賀,二品以上,入于內庭,百官外庭爲之。禮判稟告廟之節及中宮殿·世孫宮陳賀,何以爲之?上曰,皆安徐。上命王世孫進前,執手而謂諸臣曰,今日只沖子而已,故爲執手矣。諸大臣曰,王世孫睿誠上孚,得蒙兪音,臣等之猶不可以此而止也。上具遠遊冠·袞龍袍,殿座日閒齋,承史先爲侍立。世孫行禮,致詞文不卽待令。仍命書傳敎曰,承旨從重推考,承文院官員汰去,上曰,禮房承旨遞差。出傳敎上曰,飭已行,國子長學敎授倂敍用,鄭好仁爲承旨,牌招察任,房順房。出傳敎命書傳敎曰,今者此擧,專由沖子,而箋文中,無一揄揚沖子之意,其涉駭然,當該知製敎,從重推考。命書傳敎,今番致詞,非爲予也,語涉循例,當該知製敎,從重推考。上曰,此等知製敎,將安用哉?知製敎拔去。出傳敎命書傳敎曰,此事皆由追慕,古例斑斑,豈可闕焉?明當九日製,試官韓判府事·黃景源·禮判洪樂純·洪檢,入直兩儒臣,都承旨,爲試所承旨。上曰,明日殿座時,侍衛,入直承旨,待下敎只入正時。出傳敎上曰,右承旨馳詣懿陵,奉審以來事。出榻敎命書傳敎曰,三九節製,自古有之,而況今日乎?明日崇政殿東月臺爲之,侍衛只入直,待下敎只入正時。上曰,諸司預備。出傳敎上曰,右副承旨馳詣明陵,奉審以來事。出榻敎仍爲還宮,諸臣遂退出。
上在慶熙宮。停常參·經筵。
夜一更二更,或灑雨。自三更至五更,雷動電光灑雨或下雨,測雨器水深五分。
藥房都提調金陽澤,提調李翼元,副提調李溎啓曰,昨日舊邸受賀,侵夜回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。追慕昔年,仍詣舊邸,沖子隨到,料表以請,此則以表追慕,故雖許,此亦於予太康,二十八歲時日,今年重逢,予懷萬億。以此觀也,小者卽許,大者固執,可見予心,見我子·我婦·我孫而來,心舒氣勝。沖子氣候,亦一樣,待敎入侍。
中宮殿·惠嬪宮,藥房口傳問安。答曰,知道。
殿座罷後,政院·玉堂·藥房口傳問安。答曰,知道。
李秉鼎啓曰,以應敎尹師國,校理金履禧,副校理吳載純,修撰李養鼎,牌不進,罷職傳旨。傳曰,竝只推。
鄭好仁,以弘文館言啓曰,本館下番,連日姑陞入直,事甚未安。應敎尹師國,校理金履禧,副校理吳載純,修撰李養鼎,旣有只推之命。應敎尹師國,校理金履禧,副校理吳載純,竝卽牌招,推移入直,修撰李養鼎,一體牌招察任,何如?傳曰,允。
注書鄭元始病代,以曺遠振爲假注書,假注書李儒慶有頉代,以姜爲假注書,事變假注書李泰永有頉代,以韓弘世爲事變假注書。
假注書曺遠振在外代,以申應淵爲假注書。
金熤啓曰,假注書姜,時無職名,令該曹依例付軍職,冠帶常仕,何如?傳曰,允。
又以備邊司言啓曰,北兵使趙,以其身病,累呈辭狀,而連以調理察任之意題送矣。今又呈狀內,病益危重云,勢難强令察任,今姑許遞,何如?傳曰,允。
李敬玉,以義禁府言啓曰,今日崇政殿東月臺,親臨九月製時,本府都事,皆爲赴擧,武都事一員,本府入直,而崇政門·麗春門·宜秋門,禁亂都事及當直入直都事公事回公都事,無以推移,假都事五員,令該曹依例差出,以爲分排之地,何如?傳曰,允。
傳于李溎曰,科次入侍,內局同爲入侍。
李敬玉,以禁衛營·一二所巡廳·左右邊捕廳言啓曰,去夜無犯夜人所捉之意,敢啓。傳曰,知道。
李秉鼎,以全羅監司洪樂性狀啓辭意啓曰,十月令薦新進上柚子·乾柿,節候尙早,未及産出,限內不得封進,惶恐待罪事。傳曰,勿待罪事,回諭。
吏曹判書李潭疏曰,伏以聖壽無疆,邦慶維新,陞儲之日重回,呼嵩之儀載擧,臣民歡忭,中外實均。仍念臣,以不才之身,荷非常之寵,卿月陞擢,纔及數旬,冢宰特除,又出前席,臣仰感俯怵,顚倒下殿,自不覺惶汗之浹背也。噫,銓衡人物,甄別庶品,是何等重任,而今殿下,不待僉謀,簡之在心,猝然畀之於萬萬無似之賤,不識殿下,謂臣可以堪此任歟,臣本孤立無明,多咎少與,則是不可冒處於睢盱之場也,不識殿下謂此任,可以試可歟。臣嘗屢忝貳佐,伎倆畢露,則是所謂屢試而蔑效者也,以殿下日月之明,寧有遺照,而臣之無狀,厚誤聖聰,終累則哲,乃至於此,此尤臣難貰之罪也。嗟乎,今日在廷臣僚,孰不蒙被我殿下陶鎔之大化,而若臣者,前後恩造,與天無極,苟可以捐此身而少補於國事,則蹈湯赴火,尙且不避,臣安敢爲一毫矯飾之言,重自陷於孤恩慢命之科哉?曠日虛縻,冞增悚蹙,敢瀝肝血之懇,仰瀆崇高之聽。伏乞聖慈,曲諒臣萬無可當之勢,亟命刊改臣新授職名,許令優游散秩,依近耿老,以卒天地生成之澤,千萬幸甚。臣無任屛營祈懇之至,謹昧死以聞。答曰,省疏具悉。今者冢宰,予則曰得人,曾前直拜有矣,況以政府西壁,爲此任者乎?卿勿過辭,從速行公。
修撰李養鼎上疏曰,伏以邦慶維新,日回承儲,睿孝克伸,群情胥悅。臣向叨幕官,遽速道狀,猥荷涵貸,薄從譴削,含恩訟愆,感悚交切,忽於千萬匪意,伏奉館職特除,十行絲綸,懇惻鄭重,以臣曾祖之受知先朝,中夜興思,前席宣旨,華袞隆褒,曠絶千古。眷念甄錄之渥,至及於不肖賤品,迺於瀛圈之告完,俯記罪籍之尙在,滌蕩拂拭,敻出常格,榮動搢紳,恩浹闔門,臣敬誦德音,涕淚橫逬,誠莫知所以自措也。念臣先祖際遇之盛,忠貞之篤,偏蒙我聖上追奬,前後恩言,炳烺泉塗,臣之父子叔姪,相對感泣,不知死所。縻粉隕結,非可仰酬,夷險燥濕,復何所辭,而第經幄論思,自是峻選,中批簡畀,尤係異恩,從前叨是寵者,雖其望實俱叶,猶且逡巡辭遜,必解乃已,況以臣淺學下材,其何敢徒藉先蔭,仰恃聖眷,晏然爲唐突進身之計哉?荐召之下,承膺無路,伏地踧踖,惟大何是竢。玆敢略控短章,冒暴危悃。伏乞聖慈,曲垂鑑照,亟命鐫改臣新授職名,俾全微諒,仍治臣瀆擾之罪,以昭法紀,不勝幸甚。臣無任屛營祈懇之至,謹昧死以聞。答曰,省疏具悉。今者特除,非爲爾也,憶爾祖也,爾何敢辭?勿辭,從速察職。
掌令成胤儉上疏曰,伏以臣,遭遇聖明,出入臺閣,已十載有餘,輒膺奔走爲恭,今當大蕩平一新之初,復玷柏府,屢登楓陛,隨參大論,日益多矣。聖批愈靳,快允愈漠,此豈臺臣言私之時,而第臣情理,實有難强者,父母墳山,坎輿告凶,己自年前,積費經營,將以來旬,移窆於舊山稍遠之地矣。期日在近,而職名尙縻,私情煎急,按住不得,短章呼籲。伏乞聖慈,俯垂諒察,特遞臣所帶臺職,俾臣安意歸視,以伸情禮,千萬幸甚。臣方情急,不宜贅他,而前後筵席,每被隨退,略有所懷,終未一陳,耿耿在中,敢此附陳焉。今年災旱,畿湖偏被,而若論其甚,畿甸是耳,太半枯損,比比皆然,而一望無靑,間多有之,苟不預究極其賙賑,則畿民顚連,勢將立視。且以湖西言之,僅僅移種,比畿雖優,而被旱爲災,大率無已,方當勘災,若不另飭,湖民白稅,亦必不免。臣謂畿甸尤甚,設賑而救之,湖西尤甚,蠲租而惠之,此實急務也。且荒年守宰,尤宜愼擇,銓官擬差,豈必非人,而間或薦用,是亦古道。今令備堂,無論文南武,曾經守令·未經守令,必以可合災邑之才,各薦一兩人,仍使大臣,擇之又擇,抄出若干人,送于銓曹,被災諸邑,待窠差除,使之盡心,必有實效,而考之政績,苟非其人,不惟嚴斥,反坐薦主,申明舊律,則虛實相蒙,自然破得,亦願殿下,留神而裁施焉。向者順義君煊之屢被臺評,旣非虛言,亦非爽實也。曾爲胡將曳打,有耳皆聞,臣亦與聞,而心常駭憤者也,今於此任之復畀,人人驚怪,莫不慨然。其所平日貪鄙不法,乃其餘事,而至於致辱君命,一世之所共知,則渠當訟愆自愧,而日前辭職之疏,乃反以臺言,歸之於捕風捉影之科,渠之無敢放恣,亦於斯明矣。此以遣之,臣恐北人,以謂東國無人也。一辱君命,旣爲國家之大羞恥,況乎再次出疆,無限貽笑於異國,而使君命再辱於他日哉?前後靳允,雖出於我殿下寬容之盛意,而事關國家輕重,則不可仍而遣之,臣以爲順義君煊,專對之任,亟命遞改,此後使臣望,勿復檢擬,斷不可已也。臣無任屛營祈懇之至,謹昧死以聞。答曰,省疏具悉。附陳者,今年畿湖海西,其雖悶也,於今請賑,其涉過矣。順義頃者事,事若浮雲,其時臺臣,以貪爲胄,予則曰非矣,今何敷衍其事,必欲其成?況使价望,勿復檢擬之請,抑何已甚?良異也。本職許遞。
大提學李福源上疏曰,伏以臣酷罰餘喘,復齒周行,一參講席,再隨臺耿,仰瞻天顔之勝昔,恭承玉音之提舊,悲喜交中,感涕盈襟,雖卽日退塡溝壑,更無毫髮餘憾,不意憲職恩遞,無幾何日,而文衡寵命,居然下降。噫,殿下視此爲何等職任,而擧以畀之於空空如臣,乃爾不少難愼也,臣之策名淸朝,十有九年于此矣。厚蒙陶甄,歷踐華要,涯分已溢,愧懼恒積,而官方之無漸,人望之不厭,未有如今玆所被之尤萬萬無謂也,除目之下,驚赧罔措。封駁之論,竦息以俟,卽見前大司憲兪彦述上疏,以前大提學徐命膺之承命薦代,謂之忘廉冒當,其言峻矣,其指明矣。夫臣之有是命,卽以有是薦也,主是薦者,旣遭冒當之斥,則被其冒當之薦者,可以知所處矣。榮塗覆轍,歷落相望,色斯可擧,何待矰繳?廉愧根於心,去就決於義,至如名器輕重,才具長短,非惟不及,正亦不須論也,飭敎至嚴,毋俾撕捱,而官職辭受,上關國體,臣何足言,恐辱聖簡,旣不可進,又不敢默。伏乞聖明,察臣情勢之不容苟冒,諒臣控籲之非比例讓,將臣新除職名,亟賜收回,以重公議,以全微諒,不勝幸甚。臣無任屛營祈懇之至,謹昧死以聞。答曰,省疏具悉。今者此任,捨卿誰先?兪彦述之章,豈特曰老昏?萬萬爲駭,雖徐命膺不必撕捱,況卿之越一岡而引嫌,千千萬萬過矣。卿勿過辭,從速察任。
壬辰九月二十七日辰時,上御崇政殿東月臺。九日製入侍時,行都承旨李溎,左承旨任希敎,右承旨李秉鼎,左副承旨金熤,右副承旨李敬玉,同副承旨鄭好仁,記事官鄭元始,假注書姜,記事官李基崧·柳榮鎭,以次侍立。上具翼善冠·袞龍袍,乘輿出資政門,詣東月臺殿座後,試官判府事韓翼謩,行禮曹判書沈㲄,行司直黃景源,大司成洪樂純,吏曹參議洪檢,校理趙載俊,副修撰李,禮畢後,以次進伏訖。上曰,儒生開門入之。上曰,鄕儒尙或留在耶?李溎曰,未及下鄕者,似有之矣。上曰,李秀逸,鄕人乎?李秉鼎曰,李秀逸,在鄕分明,居禮山矣。仍命書傳敎曰,士習雖駭,再次庭試,亦慶科也,其拔雖可也,而停擧過矣。以其子之故,刊名其父,亦關後弊,五年停擧李秀逸下敎,特爲安徐。上曰,完慶科入格人,爲今番翰試乎?李秉鼎曰,李昌漢爲居首矣。翼謩問候曰,昨日受賀,聖孝增光矣。上曰,何光聖孝?日月相符,故予庸受之,初欲以黑團領行禮矣。以卿等之請,依例受賀,過於太康矣。都提調金陽澤,提調李翼元進伏曰,夜間聖候,若何?寢睡·水刺之節,亦何如?上曰,一樣矣。進湯劑,上進御後,仍爲出題。鄭好仁讀成胤儉疏,上曰,成胤儉誰耶?陽澤曰,古文官成俊爲至親矣。上曰,順義君事及原任二大臣,以謂,何如?陽澤曰,聖批之前,臣何敢仰達賤見乎?讀李潭疏,上曰,古有直拜冢宰者乎?陽澤曰,不但古有,右相亦如是矣。翼謩曰,豈但歷歷誠難得之人矣。上曰,吏判批下,牌招察任。出傳敎讀李福源疏,上曰,引嫌太過矣。上曰,大提學批下,牌招察任。出傳敎又命書傳敎曰,雖許箋文,方物物膳,今無可論,頃者誤來强受,心以爲嫌。今番自政院,卽爲下諭于八道,其令切勿以封。藥房提調,更進湯劑一貼後,奏曰,今日尙早,科次時入侍,好矣。上曰,國子長學敎授,皆敍用乎?秉鼎曰,敍用矣。上曰,陞補何間爲之耶?洪樂純曰,臣纔爲國子長故,姑未設行矣。上曰,從速設行。諸試官崇政殿科次,只欲考軸,持而入侍事。出傳敎上曰,儒生何喧耶?翼謩曰,似不知解題故然矣。儒臣趙載俊,考通鑑纂要奏解題後,仍入大內,諸臣以次退出。
壬辰九月二十七日酉時,上御景賢堂。九日製入侍,藥房同爲入侍時,行都承旨李溎,假注書申應淵,記事官李基崧·柳榮鎭,都提調金陽澤,提調李翼元,試官判府事韓翼謩,禮曹判書沈㲄,行可直黃景源,大司成洪樂純,吏曹參議洪檢,校理趙載俊,副修撰李,以次進伏乾。上曰,合考幾丈入來乎?翼謩曰,十一丈矣。上曰,有近可之文乎?翼謩曰,頗有之矣。又曰,請與諸試官,同參考定,可也。上曰,依爲之。又曰,夜氣寒矣,請閉禁扄,可也。上命中官閉之。又曰,黃景源,以致辭文之下敎,有惶恐之端矣。上曰,過矣。昨日知製敎誰耶?李曰,小臣所作矣。景源曰,世孫箋文,則乃提學所製矣。上命守廳承旨入侍,賤臣承命出去,與同副承旨鄭好仁入來。出榜後,命書傳敎曰,居首進士吳彦敎,直赴殿試,之次幼學李羲雲,生員徐獻修,各給二分。又命書曰,今番新除儒臣中,徐有臣拜掃,固其宜也,而李文源在鄕,其涉過矣。本館旣請下諭,自政院,皆申飭。上命讀嶺南道臣啓本,命書傳敎曰,今聞嶺南道臣啓本,此誠心誠求之,雖不中,不遠者也,其中最近代者,只慶山云。噫,左參贊丘從直,靜臥興惟,下敎若是夥然,其豈只下敎而止者?慶山儒學丘泰垕,令該曹,卽爲懸註調用,其來,予當見矣。諸臣以次退出。
壬辰九月二十七日戌時,上御集慶堂。藥房入診入侍時,都提調金陽澤,提調李翼元,副提調李溎,假注書姜,記事官李基崧·柳榮鎭,醫官方泰輿,以次進伏訖。進湯劑,上進御後,陽澤曰,明日當進三貼矣。上曰,決不可矣。卽命退出,遂退出。
上在慶熙宮。停常參·經筵。
藥房都提調金陽澤,提調李翼元,副提調李溎啓曰,昨日御臺試士,侵夜酬應,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。
中宮殿·惠嬪宮,藥房口傳問安。答曰,知道。
傳于李秉鼎曰,批答,入侍當爲之,內局先爲入侍。
答藥房曰,知道。今朔將訖,是豈孝也,明日何日,亦豈孝乎?五十一年重逢辛丑其日,千慕萬慕,亦歇後語也。此心一倍,氣何暇諭焉?
傳于李秉鼎曰,昨日入格儒生,內局入侍,同爲入侍。
又傳于李秉鼎曰,明日香祗迎,當於崇賢門爲之,禮房知悉。
又傳于李秉鼎曰,世孫當同爲祗迎,春桂坊,只入直待令。
又傳于李秉鼎曰,慈聖五寸親,雖儒生,明日皆令入來,前左尹金器大,令該曹口傳付軍職,明日同爲入侍。
李秉鼎,以弘文館言啓曰,本館下番闕直,事甚未安,修撰李養鼎,副修撰趙載俊,竝卽牌招,推移入直,何如?傳曰,允。
又以弘文館言啓曰,本館下番闕直,事甚未安,副應敎李得一,校理金履禧,竝卽牌招,以爲推移姑降入直之地,何如?傳曰,允。
又以御營廳·一二所巡〈廳〉·左右捕廳言啓曰,去夜無犯夜人所捉之意,敢啓。傳曰,知道。
壬辰九月二十八日辰時,上御集慶堂。藥房入診入侍時,都提調金陽澤,提調李翼元,副提調李溎,假注書姜,記事官李基崧·柳榮鎭,醫官方泰輿·鄭允協·金孝儉·李翊臣·白文昌·金世彦,以次進伏訖。陽澤曰,夜間聖體,若何?上曰,一樣矣。進湯劑一貼後,請診候,上許之。泰輿,診脈後奏曰,左右三部度數調均,滑體脾胃脈候之勝,一樣矣。諸醫,以次進脈候,皆如首醫之言。翼元曰,明日亦是追慕之日,今日須進三貼,好矣。上笑曰,建功豈追慕湯乎?其止之。陽澤曰,昨伏承山査煎少和蜜進入之敎,而第蜜少則過酸,蜜多則過甘,酸甘適中,似好矣。上曰,少酸何妨?上曰,注書誰耶?李溎曰,姜矣。上曰,姜家連爲及第矣。陽澤曰,連登科甲者四人矣。上曰,提調出去,持湯劑入來,宜矣。提調承旨出去,持湯劑進伏。上進御後,上曰,嗚呼,明日,予懷雖萬億,爲軍國事,宜體昔年,頉稟亦如何?次對其令爲焉。出傳敎仍命退出,仍退出。
壬辰九月二十八日辰時,上御集慶堂。坐直承旨,詣臺臺臣,同爲入侍時,右副承旨李敬玉,假注書申應淵,記事官李基崧·柳榮鎭,以次進伏訖。上命儒臣,持通鑑纂要入侍,賤臣,承命出去,與修撰吳載純入來。上命讀至神農氏,上曰,神農氏之功大矣,萬世永賴,至今享祀矣。上曰,黃帝鼎湖乘龍時,太子攀之,龍拔一鬚之說,有之矣。都提調金陽澤曰,群臣攀龍不及云耳。大司憲鄭尙淳,大司諫朴師海,執義李萬育,司諫盧聖中,持平成大中·任宗周,獻納任希曾,校理金履禧,副校理吳載純,正言姜彝福,副修撰趙載俊所啓,荐棘罪人金致仁,以兩世元輔,國家倚毗,何如,而不體聖上調劑之苦心,背馳乃父承佐之舊規,植黨濟私,自爲領袖,其負國忘先,壞亂世道之罪,可勝誅哉?益男之平日言行,雖甚妖惡,而年前一疏之後,致仁之不顧嫌怨,挺身請討,可見其縱恣無嚴之一端。移棘之啓,尙未蒙允,當請之律,至今稽遲,輿情益激,公議愈沸。況今平蕩之治已成,一初之政方勵,日昨大處分之後,鋤治黨魁,尤不容少緩,其在峻堤坊嚴懲討之義,決不可荐棘而止。請南海縣荐棘罪人金致仁,按律處斷。上曰,已諭,亟停勿煩。鄭尙淳·李萬育·成大中所啓,請還寢東呂·址淳等還配之命,更令王府,嚴鞫得情。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。一行刀割又所啓,請觀厚·胤命,亟施孥籍之典。措辭見上上曰,已諭,其勿復煩。又所啓,請爲奴罪人韓必壽·尹勉升,竝亟正邦刑。措語見上上曰,旣諭,其何强煩?又所啓,請追奪罪人明欽,亟施逆律。措語見上上曰,已諭,其勿復煩。朴師海·盧聖中·任希曾所啓,請還寢鍾城府爲奴罪人天大酌處之命,依律處斷。措語見上上曰,勿煩。又所啓,請大靜縣爲奴罪人仲義,依律處斷。措語見上上曰,勿煩。一行刀割又所啓,請黑山島爲奴罪人五得,依律處斷措語見上上曰,勿煩。又所啓,請觀厚·胤命,亟施孥籍之典。措語見上上曰,已諭,其勿復煩。又所啓,請爲奴罪人韓必壽·尹勉升,竝亟正邦刑。措語見上上曰,業已諭,其何强煩?又所啓,請追奪罪人明欽,亟施逆律。措語見上上曰,已諭,其勿復煩。諸臣以次退出。
上在慶熙宮。停常參·經筵。
藥房都提調金陽澤,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。嗚呼,今日氣候何諭?次對同入。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于李秉鼎曰,前左尹金器大之子金思義,入於合考矣,今日使之入來。
又傳于李秉鼎曰,新及第金思穆,使之同爲入來。
兵曹口傳政事,以金器大爲副司直。
以修撰李牌不進罷職傳旨,傳于金熤曰,事由於語涉未暢而然,則其時下敎,亦覺其過,拔去之命特寢。況此人,初不干涉於此,則旣已課試,公然若此,其涉太過,只推,其令復勿撕捱。
又以副應敎李得一,校理金履禧,牌不進罷職傳旨,傳曰,竝只推。
又以修撰李養鼎,副修撰趙載俊,牌不進罷職傳旨,傳曰,竝只推。李養鼎特除之下,承批之後,焉敢若此?更爲牌招入直。
有政。吏批,判書李潭進,參判李重祜進,參議洪檢進,右副承旨李敬玉進。以崔爲掌令,李敬養爲兼文學,宋燠喆爲兼司書,元義孫爲工曹參判,尹得毅爲東學敎授,李宅鎭爲禮曹參議,趙夢濂爲禮曹佐郞,李性吾爲兵曹佐郞,金復休爲軍資正,金蓍耉爲宗簿正,趙翼鉉爲司䆃主簿,宗簿直長權䘩,社稷直長朴質相換,李聖圭爲左尹,柳榮鎭爲注書,唐恩僉尉洪益惇,今加順義,加資事承傳,贈吏曹判書韓師德,贈左贊成例兼,判義禁韓光會考,以朴相德爲右參贊。
兵批,判書。一行刀割以趙·成胤儉爲副護軍,以沈履之·尹東昇·徐命善·鄭遠達·洪樂命·洪良漢·金履素·李宅鎭·李得臣爲副司直,姜·元啓瑱爲副司正,同知單洪慶運。
傳于金熤曰,大臣·內局承旨,供上番交替人,許入,諸臣·都尉·宗班,勿爲許入事,分付開陽門·興化門守門將,而若許入,則守門將,當臨門下敎矣。
又傳于金熤曰,承旨入侍。
又曰,坐直承旨竝入侍。
禮曹啓曰,卽接英陵參奉聯名所報,則今月初七日,道臣奉審時,無頉矣。丁字閣月廊西邊第一柱,朱漆塗痕剝落,有漫漶之跡,故始乃詳察,則自花桶四角,至柱根中心撤底朽傷,外面依然,而以手叨之,則其中㮙然,聲若空甕。柱體六處,用木補傷,而補傷中一處,似有近日二三分排退於元柱本體之外,以竹針,揷入罅隙處,則幾至五六寸許,而亦無所礙,漸致朽傷,卽速修改云。依前例本曹堂上郞廳,進去奉審後,稟處,何如?傳曰,三百餘年柱木,若是執頉,不可不詳審,此柱若此,他柱焉知無弊?月廊若此,丁閣柱亦何知也?嗚呼,暮年一心,惟在於此,而聞此心動,待開門,判書纔董役而來,參判卽爲馳詣奉審,而非特此柱,諸柱其皆叩柱奉審,以同一陵官,初七日泛然看過,一朔之內,作二寢郞報狀,豈特矇矓?亦涉殊常。且外面塗朱宛然,則亦何能尋見?節節異常。令京中善手匠手,從去詳細,奉審後卽爲復命,入侍以奏,雖執頉處,亦爲詳細揷木,知淺深闊狹以來。
傳于鄭好仁曰,從當下敎,減膳十日,只大殿擧行。
金熤,以都摠府言啓曰,今日入直內三三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
鄭好仁,以吏曹言啓曰,今此城隍發告祭,獻官行可直李萬恢塡差,已爲行公,而今日厲祭傳香時,謂有身病,日已向晩,終不受香,不得已以漢城府右尹安兼濟,改付標以入。本曹請推之外,他無可施之罰,何以爲之?敢稟。傳曰,其涉駭然,亟施不敍之典。
金熤,以訓鍊都監·一二所巡廳·左右邊捕廳言啓曰,去夜無犯夜人被捉之意,敢啓。傳曰,知道。
壬辰九月二十九日辰時,上御崇賢門外。香祗迎入侍時,行都承旨李溎,左承旨任希敎,右承旨李秉鼎,左副承旨金熤,右副承旨李敬玉,同副承旨鄭好仁,假注書姜·申應淵,記事官李基崧·柳榮鎭,以次侍立。上具翼善冠·袞龍袍,步出崇賢門外,俯伏祗迎後,乘輿,仍詣光明殿殿座。禮房承旨馳詣太廟,奉審以來事。出榻敎慈聖五寸親入侍事。出榻敎上先讀陟岵章,親製一言一句。命侍臣賡進,御製賡進,作帖,一件入于內,一件入于東宮,賡進諸臣,一件作帖賜給事。出榻敎慈聖五寸親金器大以下八人,入侍。上曰,金器大多朽敗矣。編次人李潭曰,夏則頗朽敗矣,秋後則差勝矣。命書傳敎曰,嗚呼,今逢此日,何以瀉懷?特來此殿,召見慈殿五寸親,豈可只見而已?前左尹金器大,大虎皮一令賜給,趙德海·金思義,鹿皮一令賜給,李·金思·金思羲,各孟子具諺解一部賜給,金益大·金就大,特賜弓矢。命書傳敎曰,噫,堯傳,豈不云以親九族乎?嗚呼,於異姓,雖有五寸親,於同姓,何云十寸?興惟及此,嗚呼,此日,一倍挑心,復讀堯傳首章,意蓋此也。恩全君冠禮來月初六日,旣聞擇日,況年十五,卽就第年也,處女十五歲三人,令該曹問啓,婚禮,亦於同月晦擇入,而旣婚之後,有第然後當就,其價,令該曹,無取廣買給後草記。唐恩僉尉旣令金貴人奉祀,事體異焉,今日政,特加一資,以示予暮年追思垂恩之意。殿座罷後,上乘輿還入大內,諸臣以次退出。
壬辰九月二十九日巳時,上御集慶堂。藥房入診入侍時,都提調金陽澤,提調李翼元,副提調李溎,假注書姜,記事官李基崧·柳榮鎭,醫官方泰輿·鄭允協·金孝儉·李翊臣·白文昌·金世彦,以次進伏。陽澤曰,夜間聖體,若何?上曰,一樣矣。寢睡·水刺之節,亦若何?上曰,如前矣。進湯劑後,請診候,上曰,今日置之,可也。再進湯劑,上曰,今日則予當順飮,其意深矣,明日則必當相隔絶矣。都提〈調〉曰,此非如是下敎之事也。山査煎,昨已進入,其味未知何如。上曰,味則好矣。諸臣遂退出。
壬辰九月二十九日午時,上御集慶堂。大臣·備局堂上,引見入侍時,領議政金相福,左議政金尙喆,右議政元仁孫,兼戶曹判書趙雲逵,左參贊李昌壽,行兵曹判書具善行,行司直鄭弘淳,行工曹判書韓光會,禮曹判書沈㲄,行司直朴相德,仁陽君李景祜,行副司直李章吾,刑曹判書趙榮進,吏曹判書李潭,訓鍊都正尹泰淵,行副司直尹得養,行副護軍張志恒,吏曹參判李重祜,大司憲鄭尙淳,大司諫朴師海,左承旨金熤,假注書申應淵,事變假注書韓弘世,記事官李基崧·柳榮鎭,以次進伏訖。相福,問聖候,若何?上曰,一樣矣。又問中宮殿·世孫氣候,若何?上曰,竝一樣矣。又曰,頃者臣等,有所仰達,而旋卽停止,今則至於難遏之境,明日乃冬月也,臣等,當修賀禮故先奏矣。上曰,此豈急乎?可聞者聞之,予聞二十四字,心甚苦矣,豈加一字於其下乎?尙喆曰,仁元聖母,亦受加上尊號,今年受賀,與丙戌何異哉?東宮誠孝,亦宜俯循矣,且此莫非殿下繼述之事也。上曰,繼述二字,八面不當矣。沈㲄以下諸重臣,皆起立曰,大臣繼述之對,誠是也。兩司諸臣,又皆起奏曰,此誠不可已之事也。上曰,此非臺臣所當言者,似非其職也。咸曰,此乃八域臣民之所願,雖臺臣,豈獨無此願乎?上曰,以慈聖四十年言之,則可謂繼述,而今則非也。尙喆曰,自甲辰又爲五十年,亦不偶然也。上曰,此亦時體也,雖有可受之事,二十四字之外,又添半把乎?可質諸堯舜而來也。仁孫曰,若質於堯舜,則臣等之言,必曰是矣。㲄曰,堯傳曰放勳云云者,此亦其時臣下之稱美聖君也。上曰,禮判榷矣,雖榷,予必不聽矣。仁孫曰,今日所請,此乃事君以禮之義也。上曰,小則却建功,大則往北漢,賓廳則百官聚坐,臺廳則臺臣會坐,閤外則內局求對,如此則可謂好世界矣。上進御湯劑一貼曰,今日飮湯之意,亦深矣。命書傳敎曰,恩全君下敎後,更思其第已買給年未滿十五,今日下敎皆勿施事,分付,宗簿直長相換事下敎。又命書曰,禮曹參議許遞,政官牌招開政。又命書曰,曾已嚴飭,年分事重,畿甸年分,不數日內封進事,分付。又命書曰,嗚呼,昔壬辰冬享,予已攝事,重逢來月,予懷曷極?況前則初十,今則初九,亦豈偶然?其日香祗迎後,仍宿典設司,聞禮畢而入,世孫祗迎儀註安徐,入直侍衛,又入正時,皆依前。又命書曰,領左相,旣奏沖子繼講冊子,依師傅議,以近思錄定晉,勿爲新印,以舊件取用事,分付。上更進湯劑一貼。大司憲鄭尙淳,大司諫朴師海,執義李萬育,司諫盧聖中,持平成大中·任宗周,獻納任希曾,副校理吳載純,正言姜彝福所啓,請南海縣荐棘罪人金致仁,按律處斷。措語見上上曰,已諭,亟停勿煩。鄭尙淳·李萬育·成大中所啓,請還寢東呂·址淳等還配之命,更令王府,嚴鞫得情。措語見上上曰,勿煩。又所啓,請黑山島爲奴罪人五得,依律處斷。措語見上上曰,勿煩。一行刀割又所啓,請觀厚·胤命亟施孥籍之典。措語見上上曰,已諭,其勿復煩。又所啓,請爲奴罪人韓必壽·尹勉升,亟正邦刑。措語見上上曰,已諭,其何强煩?又所啓,請追奪罪人明欽,亟施逆律。措語見上上曰,已諭,其勿復煩。朴師海·盧聖中·任希曾所啓,請還寢鍾城府爲奴罪人天大酌處之命,依律處斷。措語見上上曰,勿煩。又所啓,請大靜縣爲奴罪人仲義,依律處斷。措語見上上曰,勿煩。又所啓,請黑山島爲奴罪人五得,依律處斷。措語見上上曰,勿煩。一行刀割又所啓,請觀厚·胤命亟施孥籍之典。措語見上上曰,已諭,其勿復煩。又所啓,請爲奴罪人韓必壽·尹勉升,竝亟正邦刑。措語見上上曰,已諭,其何强煩?又所啓,請追奪罪人明欽,亟施逆律。措語見上上曰,已諭,其勿復煩。諸臣以次退出。
壬辰九月二十九日初更五點,上御集慶堂。坐直承旨·儒臣,同爲入侍時,左副承旨金熤,同副承旨鄭好仁,修撰李養鼎,假注書申應淵,記事官李正薰·李基崧,以次進伏訖。上命熤,讀禮曹草記後,又命養鼎,讀慈聖致詞文,又命熤讀之。命儒臣先退,命熤與好仁,鱗次讀黃海·全羅道狀啓畢。熤·好仁,請還收百官勿入之命曰,臣下入覲之路,不可防矣。上曰,來則必困予。頃者因予入邸年,世孫來詣故許之,如此之事,雖請而二十四字外,又何加焉?已令摠戎使尹泰淵,煖堗於北漢,予當歸臥矣。庭請不許,則大臣必渡江,雖渡江,豈無他大臣乎?此非慶也,乃造物也。伏羲以前,豈有如此之事耶?予心堅如金石。命賤臣,持賡韻詩入來,使承旨讀之。命正薰,奉慈聖尊號致詞文入來,使好仁讀之。命中官取笠而來,冠而坐聽之。命諸臣退去,以次退出。
上在慶熙宮。停常參·經筵。
自初昏至夜一更,灑雨電光。二更,雷動電光下雨,測雨器水深二分。
藥房都提調金陽澤,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。噫,人心一而已,甲戌猶然,其況明年,只以張大而務是豈志□豈誠□□昨夕若此,其夜有驗,一理相應,莫□初見,其若片紙隻字,見於君□曰孝,亦豈□□□修門□飭,意蓋此也,然猶有其心,故丁寧勉飭,今年日候連爲調順,由何而然?懍惕□□□字亦歇後語也,皆由誠淺,□機浮雲□□楚越,氣何□□□。
中宮殿·惠嬪宮,藥房口傳問安。答曰,知道。
政院箚曰,伏以昨日竟夜□□□□何爲而作也?時非盛夏,節啓收藏,而仁天之警告,若是丁寧,我聖上惕然警懼,半夜丙枕,特下減膳十日之敎,敬天之誠,修省之德,迥出尋常。臣等,實不勝欽仰,而災不虛生,必有所召,則亦豈無所自而然哉?臣等愚昧,亦不無一言仰裨者。伏惟我殿下,寶算彌隆,聖德益卲,在廷臣僚,無足以當聖心之萬一,則每於辭令施措之間,少有違拂,輒致激惱。是以群下之所以事殿下者,亦自附於人子事親之道,只循無犯之義,未見覆難之風。此固萬萬憂歎,而雖以目下事言之,諸臣之勿許入門,此是前所未有之事,至使卿宰·臺閣,悶蹙徊徨於咫尺禁門之外,辭敎過中,景色愁沮,如是而其可望感回天心,導揚和氣乎?伏願殿下,虛心遜志,益懋中和,使上下無否隔之嘆,朝著有安泰之象,以爲轉災爲祥之本焉。臣等,忝叨近密,不勝區區憂愛,略陳蕪拙之語,仰瀆淸燕之覽,惟聖明財幸焉,敢啓。答曰,已諭於內局矣。
備局薦望,以李漢膺爲北兵使。
藥房口傳啓曰,臣等,承批之後,卽詣閤外,顒俟引接,日已報申,晉對無路,下情不勝悶迫。本院批敎,縷縷辭旨,臣等雖愚,豈不仰認聖意有在,而顧今急先之務,莫切於保護一節,乞垂諒察,暫許臣等持湯劑入侍,千萬懇禱,惶恐敢啓。
以承傳色口傳下敎曰,昨日已苦予,今日以疏又苦予乎?一倂給之,解見任解見任,現告大司憲鄭尙淳,大司諫朴師海,司諫盧聖中。
藥房口傳再啓曰,臣等,俄陳口啓,恭俟兪音,日勢曛暮,召命邈然,衷情焦迫,轉益罔措。湯劑之關係聖躬,顧何如,而況今節候交換,日氣陰濕,如此之時,調攝保護之道,尤當宜不失其時,而當進之劑,尙未進一貼。臣等,職在藥院,徒畏嚴威,不能力請,則其可曰有臣分乎?憂悶之極,不待批下,更此瀆擾,乞許方寸之地,俾陳至懇焉。惶恐敢啓。
以承傳色口傳下敎曰,軍號亦云,而朝鮮之其心盡消然後,湯劑當進,卿等休矣。
藥房口傳三啓曰,俄陳口對之啓,瞻天政切,及伏承批敎,辭旨愈嚴,牢拒至此,臣等,五內如灼,益復罔措。噫,聖心煩惱,屢勤責敎,莫非由於群下之罪,罪之斥之,固無少難,而因群下之罪,反拒當進之劑乎?臣等,昨筵臨退,屢請藥院容旋之地,區區衷悃。乞少俯諒,暫許臣等入侍,千萬懇禱,惶恐敢啓。
以承傳色口傳下敎曰,何如是過耶?予心如鐵。若退去,今夜當安寢,而仍爲守閤則當不寢,其退去。
藥房口傳四啓曰,臣等承嚴敎,固不敢更瀆,而竊有區區所欲奏,暫許霎時引接,千萬伏望,惶恐敢啓。
以承傳色口傳下敎曰,終若此則明日當詣舊邸,其速退去。
又下敎曰,欲爲就寢,而承傳色中官,不傳標信,當該中官記過。
金熤,以禁衛營·一二所巡廳·左右邊捕廳言啓曰,去夜無犯夜人所捉之意,敢啓。傳曰,知道。
領議政金相福,左議政金尙喆,右議政元仁孫等箚曰,伏以夜中轟燁之異,乃在秋冬之交,丙枕靡安,至有十日減膳之敎,臣等徊徨闕下,益不勝下情之懍惕。顧今寶算彌隆,聖德益卲,太和陶勻,六氣調順,宜無乖氣之或干於其間,而上天之若是警告,此曷故焉?易曰,天地交而萬物通,天地不交而萬物不通,財成輔相之道,拔茅彙貞之吉,惟在上下之交不交,今玆致災之端,安知不由於天地不交,萬物不通而然耶?噫,聖人感人心而天下和平,此爲相感之實理,儻於對越之中,益懋和泰之德,則將見風雷之異,必爲星雲之慶,惟殿下念哉念哉。仍念人君之代天理物,惟在輔相,輔相之得失而國家之治忽係焉,則以臣等庸陋譾劣,百無一可者,苟然備數於此時此任,隨逐伈默,無所裨,補其尺寸,有相如此,安得不召災致異也?言出肝膈,非敢效策免之故事。伏乞聖明,俯諒情實,亟賜斥退,以幸國事,以答天譴焉。取進止。答曰,省箚具悉。內局批答詳諭,今何多諭?誠淺亦予,卿等安心焉。仍傳曰,遣史官傳諭。
判府事金陽澤箚曰,伏以春夏重病之後,餘症猶未快袪,時或强策赴公,動輒呻憊,而自叨藥院之日,職任所縻,義重殫竭,未敢言病,晨夕奔走,今已兩朔矣。宿症餘氣,乘虛作苦,下唇浮重,兩耳嘈鳴,腹部不平,津津牽痛,而昨日筵退時,冷雨沾身,肢節麻木,頭疼而膈痞,嘔瀉迭作,達宵叫楚,貼席涔涔,今日本院問安,末由進參,病裏悚懼,如負大何。臣於數日以來,力疾趨簉,而神昏氣敗之狀,禁中諸臣,皆爲之悶慮,而今添得新症,未克自效於保護之地,呻囈不止,如添一疾,玆敢僅搆數行文字,仰瀆崇聽。乞垂矜諒,亟許鐫遞臣職,仍治臣不職之罪事。取進止。答曰,當寒此任,予庸悶焉,內局許副焉。
校理金履禧,副校理吳載純,修撰李養鼎,副修撰趙俊·李等箚曰,伏以邇來秋冬雷異,何歲無之,而其可驚可愕,未有如昨夜之甚矣。以月則剝坤之間也,以日則朔晦之交也,轟燁之威,自夜達曙,殆若有丁寧諄複無已之意焉。嗚呼,此何故也?伏念我殿下,寶算彌卲,德化方隆,宜其克享天心,休祥竝臻,而災異之作,視前有加,臣等,相顧憂惕,求說不得。此無或上天之警告明主者,若春秋之責備賢君者歟?伏見傳敎下者,有十日減膳之命,敬天之誠,修省之德,實不勝欽仰,而臣等雖不敢傅會說去,以某災爲某事之應,而天人相與之機,亦豈無所因而致哉?臣等,未敢知靜攝之中,緝熙之工,時或間斷歟,酬應之際,施措之方,有所闕遺歟。凡聖人之心,如鑑之明,微塵暫翳則立見,治世之政,如衡之正,絲毫失平則易知,以我殿下遇災警懼之念,淵然而深思,則豈無一二事可以反顧而惕省者耶?雖以近日言之,振作之化,非忽於作人,而浮躁轉甚,習俗日卑,如傷之念,冞勤於恤民,而諱災成弊,生靈方困。凡此數事,雖是群下之過,苟求其本,亦殿下導率之未盡其道,操術之不得其要也。感應一理,影響相隨,人事之失於下者如此,天災之著於上者,無足怪也。伏願聖上,亟思遷改之圖,以盡消弭之策,凡於刑賞政令之間,益勉擧措之得中,則庶事咸熙,天休日至,惟殿下懋哉懋哉。取進止。答曰,已諭於內局矣。
大司憲鄭尙淳疏曰,伏以今曉乃陽月之初吉,而有此轟燁之異,不令不寧,正古人之所以憂懼警戒者也。臣謹按易之震象曰,荐雷震,君子以,恐懼修省,自古人君之遇災恐懼,能盡其修省之道者,不過曰以實心行實政而已。臣竊瞷殿下,以唐堯倦勤之齡,存衛武抑戒之心,六對無闕,萬幾靡滯,宜乎天心悅豫,災沴消弭,而夫何非常之譴告,乃至於此耶?臣愚死罪,竊恐殿下之一政一念,或有一分未盡於務實之工,而天欲警動惕厲,終有以永保之也。伏願殿下,怵然深省,益軫踐實之方,恒存競業之戒,使動靜做措之間,無或涉於文具,則天譴可以仰答,休徵可以日臻,轉災爲祥之幾,亶不外是,惟殿下懋哉懋哉。目今可言之事,臣雖未能刺口論列,而最是畿甸告凶,其中若爾邑之全然失農,殆乎撓近所無,當此西成之時,已有失所之民,方秋如此,來春可知。若不及今商確,大加變通,則哀彼無告之民,擧將有顚連之慮,臣謂亟令廟堂,另議蠲恤之政,深軫懷保之道,亦可謂應天以實之一大政措也。就以夜下傳敎言之,遇災警省之日,正宜聚精會神,上下交勉,而牢拒闕門,諸臣竝不許入,則聖意所存,臣豈不仰揣,而擧措非常,景色愁沮,情意阻隔,旣非平和之象,亦有乖於大聖人順應之道。伏願殿下,竝深加察細焉。臣無任屛營祈懇之至,謹昧死以聞。上曰,其章給之。
大司諫朴師海,司諫盧聖中,獻納任希曾等上疏曰,伏以臣等昨夕,伏見傳敎下者,大臣·內局供上替直人外,諸臣竝不許入宮門,臣等奉讀未半,實不勝惶惑抑塞也。夫諸臣何負於殿下,而乃殿下固拒之至此也?臣等,終宵不寐,及詣闕下,則守門牢拒,果不得入矣。噫,如臣等罷劣,固不足有無於朝廷,而顧其職則乃臺閣也,殿下耳目之寄也,殿下平時所以禮貌待遇之者,殆與大臣等,非比尋常有司之職也。雖尋常有司之臣,固不當拒而不納,況臣等職忝耳目,而不許其進身,此豈聖朝優待臺閣之意也哉?且夜來風雨乖常,雷電之異,亦極可愕,此正君臣上下恐懼交修之時也。雖三晝晉接,一堂吁咈,臣等無似,猶愧其靡所裨益,矧此在門揮之,初不引接,中外否塞,景色愁沮,其何致人和而答天警也?卽伏見減膳十日之敎,我聖上亦懍惕修省之意,臣等竊不勝欽仰,而夫心和則氣和,氣和則聲和,此古人之言也。今玆致異之端,弭災之道,臣等鹵莽,固不敢强爲傅會之說,而必須人事和於下而後,天地之和,可以庶幾也。臣等,旣不得進身,玆不得不略具短章,仰瀆宸嚴。伏乞聖明,俯垂諒祭,昨夕所下傳敎,亟命收還,仍許臣等入對,以光聖德,以通群下之情,千萬顒祝。臣等無任屛營祈懇之至,謹昧死以聞。上曰,其章給之。
上在慶熙宮。停常參·經筵。
藥房都提調金陽澤,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。心固定,氣何諭?
中宮殿·惠嬪宮,藥房口傳問安。答曰,知道。
以承傳色口傳下敎曰,於今奉安後則事體有異,頃日戶判所奏義昌君房所屬,屬於壽進宮。
又下敎曰,關係民事,湖南道臣狀聞,依狀請許施事,令備局卽爲分付。
李溎啓曰,左副承旨金熤,今日不爲仕進,卽爲牌招,何如?傳曰,允。
傳于李秉鼎曰,恩全君冠禮,減膳後何可爲之?復膳後更爲擇日擧行事,分付。
藥房口傳啓曰,臣等於問候之啓,伏承批旨,卽爲詣閤,顒俟移時,尙未蒙召接,下情曷勝悶鬱?湯劑之保護聖躬,其功何如,而日再進之劑,昨日全然不御,今日日候,若是陰冷,而尙未進一貼。臣等,焦悶罔措之狀,縱不足暇恤,獨不念玉體調攝之重乎?玆敢相率冒瀆,亟許持湯劑入侍,千萬懇禱,惶恐敢啓。
以承傳色口傳下敎曰,俄已下敎矣,只奉審禮堂入侍,卿等皆退去。
李溎啓曰,領議政金相福,左議政金尙喆,右議政元仁孫,爲承候,來詣請對矣。
又啓曰,行判中樞府事韓翼謩·李昌誼·申晦·李思觀,爲承候,來詣請對矣。
備忘記,傳于李溎曰,凡人心則一也,況爲人君者乎?其於孝,貴賤亦一也。嗚呼,乙亥正月,奏於慈殿者,今何異焉?嗚呼,六十一歲猶然,況明將八旬。借曰諸臣初則當爲月正元日,當前期云,此指臘月也,其復曰以待時憲書云,此指至月也,今月是至月耶,臘月耶,來春耶?今初春仍予詣舊邸,開諸臣之心,所謂設饌,進定於卄五日,因互中洩懷下敎,公然怪請,使予伸禮,頃者慷慨詣舊邸,適卽予辛丑封世弟日,故沖子隨來懇請,此五十一年重逢也。其欲表昔恩受賀,復因此越三日有此請。噫,尺紙半字,心神飛越,飭守門將,故昨日能免。嗚呼,二十四字,夢裏猶愕,況加八字乎?若昏睡,已矣,若强受,將何顔以拜,亦何顔對海東臣庶?今春以來,若問其由,一則予,二則予,三則予,須看再昨軍號書下,卽一固字,一守字,諸臣章奏,沙甕,予一哂焉,今予鐵甕,何比於此?雖欲詣鍊戎北漢,其悶者三軍,豈特此也?固臥于此,加勝於二處,萬機浮雲,建功楚越。驪州奉審禮官當酬應,諸臣之心皆消,然後當爲國事,洞諭卿等,封鎖鈔停問候,卿等先休。若此然後今當陽月,君臣皆將安矣。
備忘記,傳于李溎曰,今者大官·內局楚越,開門書下以守閤,坐脅其君爲能,此何紀綱,此何國體?皆由於其君昏耗而然,凡諸臣庶咸聽此諭。
藥房口傳再啓曰,臣等,猥陳衷懇,恭俟召命,及承批旨,不惟不賜允許,十行辭敎,縷縷諄複,至有卿等先休之敎,臣等,焦迫抑塞,轉益罔措。日再進之湯劑,昨今兩日,尙未進一貼,此莫非臣等誠淺未孚之罪也。固當退請威譴,而職在保護,進湯一時是急,敢此冒罪更籲。乞垂諒察,暫許引接,千萬伏望,惶恐敢啓。以承傳色口傳下敎曰,雖至明日,退去後當進水刺,其止之。
又下敎曰,雖坐明日,此時不見,其止之,時原任亦止之。
又下敎曰,無所進而臥聞退去,然後當有所進,其止之。
藥房口傳三啓曰,再陳求對之啓,守閤顒俟,申牌已屆,始伏承批旨,以之爲敎,區區下情,益復焦迫。噫,殿下之牢拒臣等,何至此極?當玆寶算彌隆之時,保護之道,尤宜日塡一日,而近來診筵,久未開許,猶幸湯劑連進,將以奏效,今何因一事端?淵衷煩惱,竝與進湯而不許,今已兩日,輿情擧皆憂鬱,則藥院之臣,失職之罪,焦心之狀,尤當如何?玆敢不避煩瀆,更此控籲。乞垂俯諒,暫許晉接,千萬懇祝,惶恐敢啓。以承傳色口傳下敎曰,如此者,懾天之事也,卿等止之,然後當進水刺矣。又下敎曰,知其皆退,然後當進水刺矣。
藥房口傳四啓曰,三陳苦懇,天聽愈邈,連下非常之敎,臣等,惶懍抑塞,不知所措。顧以保護之職,兩日守閤,再進之劑,尙未進一貼,而迫於嚴命,伈伈退去,則其可曰有藥院有臣分乎?玆敢冒罪更瀆,乞垂俯諒,亟許暫時引接,千萬懇禱,惶恐敢啓。以承傳色口傳下敎曰,如此則非但建功,水刺亦闕,其止之。
又下敎曰,雖坐明年,此時不見,尙今無所進,退去然後入溫堗,至今尙在高廊,其止之。
藥房口傳五啓曰,屢陳血懇,尙未蒙諒許,嚴敎荐下,促令退去,臣等,徊徨悶蹙,不知所措。噫,君命臣從,分義之所當然,至若藥院之臣,職在保護,常進之劑,兩日不進,此何等焦迫,而徒畏嚴命,不思力請,遽然退出,則不忠之罪,有甚於慢命,聖明俯諒于此,必當垂憐。伏乞先水刺,仍命臣等持湯劑入侍,千萬伏望,惶恐敢啓。以承傳色口傳下敎曰,兩日若此,其君何耐?若此而後,若此則當坐庭中,卿等退去。
又下敎曰,諸臣尙而禁之,闕中喧嘩特甚,興化門·開陽門守門將,不能申飭之致。所當決棍,而適値誓戒之日,故決棍則安徐,使兵曹招守門將申飭。
李溎啓曰,時原任大臣,雖承退去之敎,未得承候之前,不敢退去,更爲求對矣。
傳于金熤曰,明日中日,依例爲之。
傳于李敬玉曰,去藍輿後,衛將不呼更,衛將記過,姓名知入,部將不呼軍號,亦記過,姓名知入,禁漏官,越一更點記過,姓名知入。
又傳于李敬玉曰,其君尙不就寢,而諸承傳色皆睡,竝記過。
李秉鼎,以侍講院言啓曰,本院新除授兼文學李敬養,時在京畿振威地,兼司書宋煥喆,時在忠淸道懷德地,書筵入番事緊,斯速乘馹上來事,下諭,何如?
李敬玉,以兵曹言啓曰,去秋三朔能麼兒考講時,都摠府經歷金履煥,二次講不通,一次陳不通,鄭宇朋·白師誾,都事崔孝達·宋錫孫·李殷昌,訓鍊院判官李潤春,宣傳官李近胄·尹範勳,部將金聖涵,以上一次講不通,一次陳不通,宣傳官李亨默·李禹鉉·南正周,以上一次講不通,依定式竝推考,何如?傳曰,允。
金熤,以兵曹言啓曰,卽接北所衛將牒報,則所屬元武門外,小松一株,因風折落云,連接景福宮衛將牒報,則慶會樓北邊大松一株,因風折落云,令該所依例斫去之意,敢啓。傳曰,知道。
又以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
上在慶熙宮。停常參·經筵。
巳時,太白見於未地。
藥房都提調金陽澤,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道,建功楚越,氣何諭乎。
中宮殿·惠嬪宮,藥房口傳問安。答曰,知道。
以承傳色口傳下敎曰,安心勿胥命事,遣史官傳諭於時原任大臣,仍傳命召。
藥房口傳啓曰,臣等達宵憂虞之餘,早朝問候,旋爲詣閤,顒俟召命,及承批旨,尙靳引接,下情焦迫,一倍於前,湯劑之一日二貼,未嘗間斷,雖或一時,不御一貼,猶不勝其憂鬱,今番之全然停進,已至三日,此則近所未有,擧朝莫不憂涕況在保護之任者,焦心罔措之狀,尤當如何,昨日嚴敎,之後,顧此危盛之蹤,何敢抗冒復詣,而進湯承候,關係甚重,乃敢冒罪控籲,乞垂俯諒,亟許暫時入侍,千萬伏望,惶恐敢啓。
以承傳色口傳下敎曰,雖久坐,當不進建功,其皆止之。
又下敎曰,頃者已飭大南門路,而尙今不知,命中官摘奸,該房承旨坐閤外,入前排,拿入摠戒廳執事,治道與否,詳問以奏。
李秉鼎啓曰,時原任大臣,伏見藥院批旨,轉益焦迫,放此冒罪求對矣。
傳于李秉鼎曰,何時下敎,而尙今寥寥,政院使令,皆銜枚耶,都使令懸之,當該承旨遞差。
傳于李敬玉曰,騎馬三匹立之,宣傳官一員待令。
傳于李溎曰,禮曹參議李宅鎭爲承旨,牌招察任,房順房。
傳于李敬玉曰,摠戎廳執事雖來,當下敎於筵中,前排退送。
以承傳色口傳下敎曰,建功亦建功,水刺尙今闕矣。
李溎啓曰,時原任大臣·藥房提調,伏聞俄下不敢聞之敎,驚惶罔措,泥首閤外,請伏鈇鉞之誅,仍納命召,何以爲之?敢稟。
以承傳色口傳下敎曰,何如是過耶,其冠。
傳于李溎曰,時原任入侍。
傳于李敬玉曰,大南門咫尺間,而中使宣傳官,尙不入來,若入來則中使宣傳官,留於門外,標信捧入。
金熤以都摠府言啓曰,今日入直內三廳武兼禁軍及軍兵等中日習射,請出標信,傳曰,知道。
李秉鼎以承文院都提調意啓曰,本院提調無故人甚少,使行時査對等事,殊涉可悶,兼戶曹判書趙雲逵,行議政府左參贊李昌壽,行司直鄭弘淳,行工曹判書韓光會,行副司直沈鏞,行副司直徐命膺,議政府右參贊朴相德,行副司直趙明鼎,仁陽君李景祜,行副司直黃景源,行副司直洪麟漢,行副司直具允鈺,吏曹判書李潭,行副司直李徽之,同知敦寧府事金漢耆,行副司直李得宗,行副司直金器大,行副司直尹得養,大司憲鄭尙淳,刑曹參判閔百興,行副司直兪彦民,行副司直李彦衡,行副司直宋文載,竝還爲差下,漢城府判尹趙重晦,行副司直沈墢,行副司直鄭昌聖,漢城府左尹李聖圭,行副司直尹東昇,行副司直沈履之,禮曹參判徐有隣,戶曹參判朴道源,行副司直徐命善,工曹參判元義孫,亦竝差下,使之察任,何如?傳曰,允。
李敬玉以訓鍊都監二所巡廳左右邊捕廳言啓曰,去夜無犯夜人被捉之意,敢啓。傳曰,知道。
又以一所巡廳言啓曰,去夜二更一點量,犯夜人譯官劉賢昌·李學元執捉,而旣是帽帶之官,依傳敎移送秋曹之意,敢啓。傳曰,知道。
執義李萬育,持平成大中·任宗周等疏曰,伏以,臣等猥以無似,職在言責,目見雷異非常,聖心夏懼,至下減膳十日之敎,修省之德,迥出百王,臣等已不勝欽仰,而賦性愚魯,言辭拙訥,未效一言匡救之忱,臣等溺職之罪,益無所逃。伏乞聖明,亟治臣等不言之罪,以警具僚焉,臣等卽伏見傳敎下者,今日陳疏諸臣,有一倂解見任之命,夫遇災盡言,自是聖世之美事,雖有一二不槪於聖心者,固當優容而寬假之,以光包荒之聖度,而不賜一字之批,遽施解任之譴,臣愚死罪,竊恐有欠於天地之大德也,臣等以爲亟命收還,斷不可已也,臣等無任激切屛營之至,謹昧死以聞。批答在於筵說中。
壬辰十月初三日申時,上御集慶堂。藥房入侍時,都提調金陽澤,提調李翼元,副提調李溎,記事官柳榮鎭·李正薰·李基崧,醫官方泰輿·鄭允協·慶絢·金孝儉·李翊臣·李長周等,以次進伏訖。陽澤曰,聖體,若何?上曰,一樣矣,陽澤曰,寢睡·水刺之節,亦何如?上曰,寢睡猶或時時着睡,而飮食則全減,無可言矣,陽澤曰,湯劑三日之內,一未進御,下情焦迫無所仰達,聖躬保嗇之道,豈不切悶乎,願察而進御焉,上曰,藥房提調持湯劑入侍。榻前下敎翼元承命持入,陽澤奉獻,上親受覆之,陽澤曰,臣等伏承持入之敎,不勝歡忭之忱,今此不進,尤爲惶悚之至也,上曰,卿等以予之壽,雖欲稱慶,丹朱·商均,亦以德而壽乎。溎曰,雖常時,湯劑不進,則人心遑遑,若逢大事,今此三日不進一貼,豈不焦遑罔措乎,上曰,都承旨遑遑之說,太過矣,陽澤曰,臣待罪藥院,而三日未進一貼,則臣之焦悶,尤當,何如?願獻一貼也,仍奉湯劑以進,上又受覆之,陽澤曰,殿下何若是有此過中之擧乎,臣等未入侍前,只望入侍矣。旣入侍之後,終未進一貼,焦迫之心,無異於未入侍之前也,雖甚惶悚,而聖意所在,實未可知也,溎曰,今日必當早進之湯劑,日昏不進,誠爲罔措也,向來湯劑不進之時,卒受采仰請而進御,今日入侍諸臣,若是力請,而終未允評,臣等之誠,豈下於辛受采乎,上曰,藥房提調持湯劑更爲入侍。榻前下敎時原任大臣及守廳承旨同爲入侍事。榻前下敎陽澤復懇請進湯劑,上始進御一貼,擧獨後,復進一貼,陽澤請診候,上曰,其止之,諸臣退出。
壬辰十月初三日申時·上御集慶堂。時原任大臣·內局同爲入侍時,領議政金相福,判府事韓翼謩,左議政金尙喆,判府事李昌誼·申晦·李思觀,右議政元仁孫,藥房都提調金陽澤,提調李翼元,副提調李溎,同副承旨鄭好仁,假注書申應淵,記事官李正薰·李基崧,以次進伏訖。上曰,承旨誰耶,好仁曰,同副承旨臣鄭好仁也,又曰,大臣雖有入侍之命,心甚惶恐,免冠伏於階下矣,上曰,皆冠而入來,相福進伏曰,惶恐不敢入於筵中,而以湯劑之故,敢爲入來矣,上曰,去夜之上天示警,是亦耳提面命矣,限今年必不服湯劑,鐵限在前矣,尙喆曰,嚴責臣等則可矣,而湯劑則不可不進矣,上曰,九經云敬大臣,卿等免冠,故亦以敬大臣之意,特召卿等矣,仁孫曰,敬大臣則亦可以體群臣矣,上曰,若服湯劑,則雖輿儓,必以謂大臣免冠,而我殿下服湯云矣,尙喆曰,十日減膳,是無前之事,臣等亦欲仰達矣,上曰,欲加減膳十日矣,相福曰,故相徐志修有請時,有八十受之之敎,此必載於史記矣,仍進湯劑,上取湯覆之曰,若服此則輿儓必有言矣,諸大臣咸曰,入湯之命,臣等欣忭矣,何若是過也,上命賤臣,持政院所置三相命召而來,上親授命召於三相曰,此則豈不受之乎,相福泣而受之曰,湯劑尙未進御,臣何類受此乎,尙喆曰,上雖授此,臣必還納矣,又曰,此誠莫大之榮光也,臣請各進一貼,仰答聖恩矣,上又取湯覆之,相福曰,殿下如此之事,臣等愚迷而固不曉矣,上曰,古語有之,予豈爲小丈夫哉,將爲大丈夫矣,尙喆曰,殿下以諸葛亮之言故稱之,漢昭烈之言則必不稱矣,命書傳敎曰,古人云,不見其形,願察其影,再昨曉示警予則曰,若耳提面命。嗚呼追慕萬倍之日,其君若常時誠心洞諭,豈有三昨夕光景,大官,重宰容有以也,兩司囫圇喧鬧,此職分乎,此諂諛乎,嗚呼昔癸巳年有此請時,庭請多日然後兩司請焉,一則鄭東後,一則忘其姓名,而兩司不過二人,於今一席六人,其猶信者,引經據義之一儒臣也,若此若此問其由,卽在一人,況其聲不高,若在耳傍,此予所謂懍惕者也,若無示警,此心已固,況若是若是者乎,自此以後,今者固執,亦歇後語也,心隕膳墜,今日見日色,然後此心少定,同是一臺,事體亦同,示警若此,而豈特此也兩司長·諫院給章特遞之後,宜卽畏縮,而若是揚揚,可謂無廉恥人,豈可解見任而止,其章特給,陳章諸臺,竝施刋版之典,又命書傳敎曰,莫重下敎書傳之際,做錯莫甚,當該承旨特施不敍之典,又命書曰,承旨處分代,前承旨申益彬除授,牌招察任,房順房,又命書曰,今聞江原道臣分等狀聞,適入侍故下詢,皆依狀請施行,而所請給數不敷,條陳詳備,海西旣準許,關東何異,亦依狀請許施事,令備局卽爲分付,中宮殿進御蔘答養胃湯十貼,五貼式更爲製入事。出榻敎上進御一貼後,諸臣以次退出。
上在慶熙宮。停常參·經筵。
藥房都提調金陽澤,提調李翼元,副提調李溎啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道,氣則一樣,次對同入。
中宮殿·惠嬪宮,藥房口傳問安。答曰,知道。
備忘記,傳于李宅鎭曰,憶昔年此月,予懷誠萬,億明日當親見肄儀於東月臺,侍衛入直,時刻待敎,只入正時。
又傳于李宅鎭曰,奉審禮堂留待。
傳于李秉鼎曰,明日東月臺〈親〉臨次對,進定於今日。
傳于任希敎曰,禮房與禮堂入侍。
李秉鼎啓曰,今日次對,兩司當爲進參,正言姜彝福,卽爲牌招,以爲入侍之地,何如?傳曰,允。
又啓曰,大臣備局堂上依下敎來待矣,傳曰,引見。
傳于李秉鼎曰,諸臣竝許入。
李宅鎭啓曰,卽者副校理吳載純,說書吳載紹,以其親病,陳疏經出,原疏纔已入啓矣,所當直捧禁推傳旨,而此與無端徑出有異,推考警責,何如?傳曰,允。
李秉鼎以備邊司言啓曰,本司武郞李格,奔走勤仕又滿十五朔,依例陞敍或守令除授事,捧承傳施行,何如?傳曰,允。
李宅鎭以弘文館言啓曰,本館上番闕直,事甚未安,副修撰趙載俊·李,竝卽牌招推移,姑陞入直之地,何如?傳曰,允。
李秉鼎以兵曹言啓曰,本曹佐郞李性吾,身病猝重,呈狀乞遞,宿衛重地,不可久曠,今姑改差,何如?傳曰,允。
又以刑曹言啓曰,因一所巡廳草記,去夜二更一點,犯夜被捉譯官劉賢昌·李學元等,移送秋曹事,命下矣。犯夜譯官劉賢昌·李學元等,依律文各決笞五十度之意,敢啓。傳曰,知道。
又以禁衛營·一二所巡廳·左右邊捕廳言啓曰,去夜無犯夜人所捉之意,敢啓。傳曰,知道。
副校理吳載純上疏曰,伏以,聖壽無疆,邦慶維新,日廻承儲,儀擧呼嵩,臣民歡忭,中外實均,伏念臣晩竊科第,已極僥倖,論思重任,尤非擬議者,而天牌屢降,義分是懼,冒沒出肅,黽勉持被,今已有日矣,卽接家信,則臣七十偏母,素抱痰病,積年沈痼之中,又添輪咸飮啖全廢,元氣凜綴,諸般症情,極甚危重,促臣來視,臣自聞此報,心神飛越,實無一刻按住之勢,玆陳短章,經出禁門。伏乞聖明,亟削臣職,以便救護,以昭法紀,千萬幸甚,臣無任屛營祈懇之至,謹昧死以聞。
說書吳載紹上疏曰,伏以,聖壽無疆,邦慶維新,日廻承儲,儀擧呼嵩,臣民歡忭,中外實均,伏念臣學行空疏,知識淺薄,本不合於輔導之任,而申飭之下,義分是懼,冒沒出肅,黽勉行公,今已三箇月矣,卽於直中,得接家信,則臣之七十偏母,素抱痰病,積年沈痼之中,當此換節之時,又添毒感,飮啖全廢,元氣凜綴,諸般症情,極甚危重,臣自聞此報,心神飛越,按不得,玆陳短章,徑出禁門。伏乞聖明,亟削臣職,以使救護,以昭法紀,千萬幸甚,臣無任屛營祈懇之至,謹昧死以聞。
壬辰十月初四日辰時,上御集慶堂。奉審禮堂入侍時,禮曹參判徐有隣,右承旨李宅鎭,假注書申應淵,記事官李正薰·李基崧,以次進伏訖。上曰,禮堂奏之,有隣對曰,皆無頉而西月廊一柱心朽,其聲空空如也,上曰,初七日奉審後,今始如此,誠是怪事也,有隣曰,外面看之則不可知矣,令番則一補板木缺,故仔細看之,而以竹針揷之則其中果朽矣,上命書傳敎訖,親製修改時祝文,有隣啓曰,今番丁字閣月廊柱木修改時始役畢役形止,當爲狀聞,而以陵卒擧行乎,抑令騎馹擧行乎,上曰,騎馹,可也,又啓曰,今番丁字閣月廊柱木修改時器械雜物及假家造成等事,依前例分付地方官擧行,何如?上曰,依爲之。出擧條上命書傳敎曰,聞陵官報狀,此心,若何?況語涉恐動,故令禮堂奉審,而五日若五朔,今聞所奏,只月廊一柱,本閣諸柱皆堅固云,三百餘年無異神護,心雖定矣,今聞豈特此也,月廊南一柱,曾以新補云,亦非偶然,祭文製下,令禮曹擇日,卽爲修補,而其新材,詳問春得秋得,以春得堅固者更排,禮堂以今番奉審人進詣,戶堂同參,凡諸等事,皆依己丑年爲之事,卽爲分付,又命書傳敎曰,擇日事下敎,禮官旣已擇日以來,以十二日爲之事,分付,仍命退出,諸臣遂退出。
壬辰十月初四日巳時,上御集慶堂。藥房入侍時,都提調金陽澤,提調李翼元,副提調李溎,記事官柳榮鎭·李正薰·李基崧,醫官方泰輿·鄭允協·慶絢·金孝儉·李翊臣·李長周等,以次進伏訖。陽澤曰,聖體,若何?上曰,一樣矣,寢睡·水刺之節,亦何如?上曰,睡則猶可,而食則全減矣,陽澤曰,中宮殿氣候,亦何如?上曰,一樣矣,陽澤請診候,上曰,兩廳首醫入診,可也,方泰輿曰,脈候左右三部度數調均,滑體一樣矣,鄭允協曰,脈候左右三部度數調均,滑體及脾胃脈候差勝,亦一樣矣,上曰,昔年四紀臨御,不過八字之號,而今予五紀之間,已至二十四字,若此則堯舜之號,將至幾許字乎,今日擧措,可謂閒骨臺,亦一時體也,卿宰猶或,可也,兩司之請,實爲慨然,將順其志者非諂乎,進御湯劑一貼,藥房提調持湯劑更爲入侍事。榻前下敎陽澤曰,減膳十日太過,願斟酌日字,無使過焉,上曰,如是然後吾心乃安也,復進湯劑一貼,上曰,甚苦矣,造物若來則於予幸也,陽澤請進三貼,上曰,其止之內局先退。
壬辰十月初四日午時,上御集慶堂。大臣備局堂上引見入侍時,領議政金相福,左議政金尙喆,右議政元仁孫,兼戶曹判書趙雲逵,左參贊李昌壽,行兵曹判書具善行,行司直鄭弘淳,知敦寧具善復,行工曹判書韓光會,禮曹判書沈㲄,右參贊朴相德,仁陽君李景祜,行司直李章吾,吏曹判書李潭,訓鍊都正尹泰淵,行司直尹得養,行副護軍張志恒,吏曹參判李重祜,修撰李養鼎,左副承旨李秉鼎,假注書申應淵,事變假注書韓弘世,記事官李正薰·李基崧,以次進伏訖。相福問聖候,若何?昨日所進湯劑,亦何如?上曰,如飮冷水矣,尙喆曰,臣等繼述二字仰達者,以甲寅計之則四十餘年,又以甲辰計之則至今年爲五十年矣,前聖後聖,其揆一也,上曰,繼述則半分不當矣,相福曰,殿下旣稱故相,臣等之誠,豈不如故相乎,上曰,曾受三次已足矣,今何加之乎,今日開門入諸臣,已知受困矣,尙喆曰,此有光於聖孝,有光於先烈,若謂只關於聖躬則非矣,上曰,今則大官·卿宰皆陷於時體,閒汩董何以拯之,尙喆曰,甲辰登極,至於五十年,惟堯與今也,相福曰,華封頌祝於堯者,亦臣等之心也,上進御湯劑一貼後,仍命書傳敎曰,藝文提學蔡濟恭,無爲下敎,而近因多事未諭,今聞尙今撕捱,備局其亦不進云,其言萬萬駭然,此正毛將焉傅者,而若是撕捱,亦涉太過,雖備局,國事不可不顧,兼帶文任,姑爲許遞,牌招察任,因此又思,備堂閔百興,一二次入侍後,逡巡備局,此何分義,此何事體,從重推考,牌招察任,此後復勿撕捱,又命書傳敎曰,政官待朝牌招開政,仍命退出,諸臣以次退出。
上在慶熙宮。停常參·經筵。
自卯時至午時,或灑雨,測雨器水深一分。
藥房都提調金陽澤,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日氣,何諭乎?月臺入侍。
中宮殿·惠嬪宮,藥房口傳問安。答曰,知道。
親臨肄儀罷後,政院·玉堂·藥房口傳問安。答曰,知道。
李宅鎭啓曰,時原任大臣有稟達事,率禮堂來詣請對矣。
李秉鼎啓曰,事變假注書韓弘世,身病猝重,勢難察任,今姑改差,何如?傳曰,允。
有政。吏批,判書李潭進,參判李重祜進,參議洪檢進,右副承旨李敬玉進。以兪彦民爲大司憲,安兼濟爲大司諫,金樂洙爲執義,姜潤爲司諫,朴浚源·李濟萬爲持平,林得浩爲獻納,李復徽爲正言,金思穆爲副校理,金漢老爲修撰,蔡弘履·鄭趾煥爲副修撰,李致中爲兼輔德,李養遂爲兼弼善,金峙默爲說書,李得臣爲禮曹參議,鄭厚謙爲同春秋,徐命膺爲藝文提學,韓㵛爲兵曹佐郞,朴思亨爲相禮,鄭宇淳爲典籍,李文源爲西學敎授,兪漢炅爲司饔奉事,檢閱單柳榮鎭,冬至副使尹東昇仍任事承傳,任玉爲直講,鄭義達爲金堤郡守,領議政韓翼謩,左議政李昌誼,右議政李思觀。李昌誼爲世孫傅,承文都提調三單韓翼謩·李昌誼·李思觀,監察趙重瞻單付承傳。
兵批,判書具善行進,參判李廷喆病,參議朴起采入直進,參知宋淳明病,右副承旨李敬玉進。兵批啓曰,前領議政金相福,前左議政金尙喆,前右議政元仁孫,免相事,命下矣。當爲隨品置處,而領中樞金陽澤判中樞下批,金相福領中樞下批,金尙喆判中樞下批,元仁孫加該判中樞下批之意,敢啓。傳曰,知道。以李度海爲宣傳官,徐迪修爲副率,邊慶遇爲平安兵營中軍,同知單宋道貫,僉知單李㷜,管城將單趙,金熤·吳載純爲副司直,李致中爲副司果,吳載紹爲副司正,金相福爲領中樞府事,金陽澤·金尙喆·元仁孫爲判中樞府事,李漢膺爲北兵使。
元重會爲禁軍別將。
注書柳榮鎭遷轉代,以金鎔爲假注書。
傳于李敬玉曰,儒臣持問答入侍。
李敬玉,以弘文館言啓曰,本館上番連日闕直,事甚未安。今日政新除授修撰金漢老,副修撰鄭趾煥,竝卽牌招推移,姑陞入直。副校理金思穆,時在全羅道金堤郡任所,副修撰蔡弘履,時在黃海道都事任所,經筵入番事緊,請竝斯速乘馹上來事,下諭。傳曰,依啓。
李秉鼎,以御營廳·一二所巡廳·左右邊捕廳言啓曰,去夜犯夜人無所捉,敢啓。傳曰,知道。
大提學李福源上疏曰,伏以,睿誠上格,縟儀遄擧,重回之寶曆無疆,方來之福慶冞降,臣民抃祝,曷有其旣?臣聞之,去就者義也,辭受者禮也。義得則名器不䙝,禮失則朝廷不尊,庶官尙然,而況三館之長乎?日前憲章,論及薦事,引而不發,其旨躍如。傳曰,見幾而作,不俟終日,今也不啻於幾也,尙何終日之俟也?臣之數行初疏,非敢效循墻之故事也。情在難冒,官同已遞,只冀其早賜處分,無曠天工,而聖批靳許,大失所圖,一向虛縻,分所不敢,更犯瀆擾之罪,畢暴肝膈之懇,惟聖明之垂察焉。夫文衡者,文之衡也,衡之爲器,如規矩準繩之先自治而後治人。今若己分之不量,人言之不恤,挽之斯止,推之後去,則其身之且不能治,奚暇於治人而衡一代之文乎?昔之居此任者,行足以模範士林,才足以宗主文盟。自在布衣小官,已有定價,素望命下之日,人無異辭,世降以還,寖不如古,望有輕重,議有雌黃,而亦須微發其端,諷之使去,所以珍重公器,顧惜大體,篤厚之風,行乎激揚之間,必其人忘廉貪榮,恬不自處,然後隨之以惠文之彈矣。如臣者,少乏砥礪之譽,長無磨琢之工,下中之聲望,功令之習氣,加之病頓荒抛之久,重以禍故銷落之餘,其於此任,千萬不襯,而猝然薦之圈之,至蒙恩點,非臣夢寐所嘗及此,以臣心之惶愧罔措,而物情之大驚小怪,從可知也。乃憲臣,姑舍新薦之不叶,但斥前任之冒當,意雖隱約,可見語却微婉不迫,蓋使臣自爲去就,毋至冒沒。臣於是,若復褎如充耳,晏然進身,揚揚然號於衆曰,臺疏中無吾姓名,吾何嫌乎云爾,則人之待臣者良厚,而臣之自待者太薄。繼此而發者,將必有直擧濫竽之實,竝按耐彈之罪者矣。到此而方欲引去,不亦晩乎?噫,臣家受國恩罔極,報答之誠,銘在心骨,燥濕夷險,義所不擇,況今受君父之寵簡,還家世之舊踐,在於臣身,至爲榮耀,苟使才有可堪,情無可引,則何苦而逡巡退縮,甘自陷於孤恩慢命之科哉?誠以艮限有截,株守甚堅,不忍以一己之榮寵,仰累四維之治敎也。數日之間,三違天牌,跡涉慢蹇,罪積癏曠。借曰無故而撕捱,亦宜不免於誅罰。伏乞聖上,俯賜鑑諒,亟改臣職,仍治臣罪,以重公議,以靖私分,不勝幸甚。批答在於筵說
大司憲兪彦民上疏曰,伏以,臣疾病素痼,形殼僅存,而近患風痺,加以血症,委頓床簀,奄奄垂盡。此際忽伏承憲府除旨。噫,是職之及於臣身,誠非臣之始料也。臣之謝跡臺端,已十八年所,而犬馬之齒,恰爲六十四矣。伏聞兩司長官之以六十·七十人,連爲備擬,屢下飭敎,伊時銓官,旣問備矣,又罰俸矣,而曾未幾日,又必以如臣者照擬,有若務勝然,臣實爲之駭惋也。臣伏讀頃下備忘,有曰誠有司直之論,宜有彈劾之擧,苟臣徒以事關自已,拘於小嫌,不思所以糾正,則其於虧損國體,何哉?臣謂當該銓官,宜施譴罷之典,而若臣所帶,旣是苟充,揆以事理,不可暫冒。伏乞聖明,竝賜處分焉。臣無任屛營祈懇之至,謹昧死以聞。批答出傳敎
壬辰十月初五日辰時,上御崇政殿東月臺。親臨肄儀入侍時,行都承旨李溎,左承旨任希敎,右承旨李宅鎭,左副承旨李秉鼎,右副承旨李敬玉,同副承旨申益彬,記事官柳榮鎭,假注書申應淵,記事官李正薰·李基崧,以次侍立。上具翼善冠·袞龍袍,乘輿出資政門,詣東月臺殿座。命擧樂,召典樂,問六律·八音·十二律之次第。上命時原任大臣·禮堂入侍。賤臣承命出去,與領議政金相福,左議政金尙喆,右議政元仁孫,判府事韓翼謩·李昌誼·申晦·李思觀及禮判沈㲄入來。相福進伏,問聖候,若何?上曰,氣則一樣矣。相福曰,臣等所請,誠不可已之事也。自上之撝謙太過,臣實悶鬱矣。上曰,一猶如何,豈可再乎?莫重之事,予非欲拒之,卿等須仰奏太室第一室曰,可受則予必受之,而日後之事亦難矣。三殿加謚之禮,事體至重,事事掣肘,今日斷諭卿等,卿等之心,可以覺矣。予豈以享壽,獨爲尊號乎?尙喆曰,下敎至於如此,莫非臣等之罪也,無辭仰對矣。相福曰,至重至大之事,臣等不敢率爾仰對矣。仁孫曰,自當審察事之當否矣。上曰,卿等其止之。翼謩曰,事甚至重,故不敢直對矣。昌誼曰,臣之意向,亦與韓判府無異矣。上曰,卿與韓判府之意,皆是也。上取湯劑覆之曰,此心盡消,然後事體圓矣。仍入政事望筒後,上乘輿將入大內之時,命書三相免相傳敎,監察李榮鳳汰去事。出榻敎武兼安相徹監察除授,先參肄儀後謝恩事。出榻敎命書傳敎曰,噫,趙崇祐,頃年資政殿,幾日同事,其子因頃者面講,被選見拔,心常惜之,其後監役望擬末故特點,今聞報府,尙在參下。噫,憶其父二十五年若一日,暮年見此人,此亦挑懷之一端,時乎時乎不再來,今日政特爲陞六,以示予憶戊辰年之意,若無窠,依近例次次陞付,時原任大臣·禮堂入侍事。出榻敎藥房持湯劑更爲入侍。政官持望筒入侍事。出榻敎編次人入侍事。出榻敎命書傳敎曰,噫,下敎,若何?而豈可付諸西銓,副司果六品乎?監察今適有窠,監役趙重瞻代差,卽爲口傳單付。又命書曰,噫,凡事一而已。聞昨日所奏,心何定乎?爲今日强以來,此時原任禮官求對,心自謂曰,今日光景,莫知至於何,一言能覺,所謂覺者,卽指二原任,御製添書之後,猶曰不覺云。人臣事君,此何道理?嗚呼,昨日所奏,由何而然?其本卽予誠淺,而莫重之事,何敢機關?旣覺之後,本事亦然,而復作一事,欲作强話之階梯,此何分義,此何事體?予雖衰耄,豈可伈伈而回,抱慨而臥?三時任免相,使海東臣子咸知義理焉。又命書曰,判府事韓翼謩拜領相,判府事李昌誼拜左相,前右相李思觀拜右相,今日政下批,大臣置處政事,其令同爲焉。又命書曰,大臣置處,令西銓擧行。又命書曰,大臣置處政事,下批已久,而尙今寥寥,今日諸堂從重推考。吏曹判書李潭啓曰,監察趙重瞻,有今日政陞六之命,而與臣有應避之嫌,不得擧行矣。上曰,送西陞六,可也。又所啓,臺諫及玉堂·春坊闕員,今當差出,而擬望之人乏少,相避外任,竝擬,何如?上曰,依爲之。又啓曰,今日特除武監察,卽文臣窠也。待日後武監察作窠,以文官擧行,何如?上曰,依爲之。上還入大內,諸臣以次退出。
壬辰十月初五日初更,上御集慶堂。儒臣入侍時,右副承旨李敬玉,假注書申應淵,記事官李正薰·柳榮鎭,修撰金漢老,以次進伏訖。上曰,上番不來乎?敬玉曰,上番李養鼎,以左相胥命,故惶悚不敢入侍。左副承旨李秉鼎,亦惶悚不敢入侍云矣。上曰,竝入侍。賤臣承命出去,與之偕來。上命上下番及入侍承旨翰注,讀問答畢。上曰,胥命之人幾何?敬玉曰,時任領左相及前三相矣。上曰,前三相雖如此,而領左相之如此,何故也?秉鼎曰,臣之叔則以末端一語,辭不達意,未得同被其罪故然矣。上曰,此則過矣。左副承旨入侍事,下敎。命書傳敎曰,噫,頃於甲戌年間下敎,故領相曰,以到此地頭,特寢廷啓。噫,若曹參之言,今相不如故相而然乎?噫,古人云,至誠感豚魚貫金石,予若有此事,其誠豈至此乎?雖然其雖誠淺,於此事,予則曰,雖質諸聖賢而無疑,示諸百世而無惑矣。奚特本事?噫,蓮池洞,故相所爲,不先請,予有此請,故事亦妥帖,而今者先困於予者幾月,而再昨忽聞此請,豈有此等義理,予雖不肖,豈可以動於此而搖其心乎?今日與禮官齊進,故不聞其請,敷心下敎,此正若到此地頭,雖諸臣,其幾消其心而停其情,而復以前請更請,前後矛盾,事面壞了,今日稱義理處分者,蓋此也。雖然,事雖異常,心則愛君,故只以免相,於今事已妥帖,本事誰敢更提?而前三相之免相後胥命,抑何意思?予衰昏而莫知乎?至於兩時任之胥命,抑亦何意也?前三相,只免相爲胥命乎?其誠過矣。兩時任,事同飭異若此乎?此萬萬過矣。若此今於暮年,八相不少,其皆新卜乎?決無此理,事件巧矣。今夜令儒臣讀問答,卽明將七旬時事。嗚呼,七旬猶然,況八旬乎?於今志固定與否,非所可論,況兩時任胥命,雖衰夢裏雖聞,予當强起而答。若此予將爲何如君乎?前三原任處,旣已免相,勿胥命事,令史官傳諭,時兩相處,今者胥命,萬萬過矣。安心勿胥命,卽爲謝命事,亦令史官傳諭。又命書曰,頃者前冢宰越俸,事件異焉。必也其人,强以擬望故也。今見時都憲章,異乎此,況前薇垣長,旣已行公,則今者撕捱,其涉太過,而以當之者不顧當身,反有此請,此等義理,予果初聞。若此年若此人,其果隄防而後已,亦豈有此理?其章卽給,此誠自道,兪彦民特施不敍之典,其人旣嚴處,兪彦述下敎之後,此人予亦思焉,果擬故特點於銓官,可謂毛將焉傅者也。已有開政之命,其撕捱之章,勿爲呼望,因此有申飭者多。都憲望旣曰斥補,則畿伯副擬,其涉不察。當該政官從重推考。雖曰前例,一捧三單,亦涉過矣。捧單承旨,亦爲推考,二十八新錄乘馹下敎之後,在近畿而尙無消息,此正若初來嬰孩,不可任其怠慢。徐有臣·李文源竝禁推。又命書曰,驪州傳香時當祗迎,只入正時,儀注安徐,只入直侍衛皆依前。又命書曰,今聞嶺南道臣狀聞,與湖南同,無尤甚邑,只有二等,而比摠一節,亦無措語。年分於今最緊,一依湖南例,一體依狀請施行事,令備局卽爲分付,其餘推奴徵債。予則曰,豐年可禁也。亦依狀請施行事,一體分付。又命書曰,今聞關西道臣狀聞,可謂詳盡,竝依狀請施行事,令備局分付。又命書曰,今者湖西道臣放未放狀聞中,稟四人中點下二人,一體特放,二人仍,其餘令該曹卽爲回啓,而其仍中,或有可放者,一體以放事,分付。又命書曰,儒臣多窠,明日政官牌招開政。答大提學李福源疏曰,省疏具悉。噫,文衡之任,自古有定價,薦者何累?觀者亦何駭眼?兪彦述老而守前議,不思蕩平界,萬萬無狀,故業已嚴處。渠雖無狀,旣不指卿名則其何越津而乘船?國體決不可以此許其心,當之者亦何敢言外自當而撕捱乎?此義理皎然,予雖衰矣,嚴飭而已。卿勿以題外之辭,其卽察任,何不曰過此?誠毛將焉傅者也。出傳敎諸臣以次退出。
上在慶熙宮。停常參·經筵
辰時,日有左珥
藥房提調李翼元,副提調李溎啓曰,昨日親臨肄儀,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。噫,此何光景,此何世界?今年自歲初,於予可謂困年,八旬在近,其衰日甚,爲其君便其餘年,誠難誠難。加以若此,誰恃誰恃?萬機浮雲,建功楚越,於今歇後語也。靜而思之,頓無世念,其待心定氣息,問候焉。
中宮殿·惠嬪宮,藥房口傳問安。答曰,知道。
傳于李敬玉曰,入直注書待令,騎馬三匹立之。
申益彬,以弼善金履禧牌不進罷職傳旨,傳曰,只推。
藥房口傳啓曰,臣等伏承批旨,不勝悚蹙之至。來詣閤外,恭俟召命,而日已近午,尙未晉接。當此日候寒冷之時,常進之劑,不卽進御,下情尤爲悶迫,不避猥越,敢此冒瀆。伏乞持湯劑入侍,千萬顒祝,惶恐敢啓。
假注書金鎔在外代,以趙章漢爲假注書,事變假注書韓弘世改差代,以朴師赫爲事變假注書。
李秉鼎,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
李宅鎭,以弘文館言啓曰,新除授副修撰鄭趾煥,時在忠淸道忠州地,經筵入番事緊,請斯速乘馹上來事,下諭。傳曰,依啓。
又以侍講院言啓曰,本院新除授兼弼善金履禧,時無職名,令該曹口傳付軍職,仍卽牌招。新除授說書金時默,一體牌招察任,何如?傳曰,允。
兵曹口傳政事,以金履禧爲副司果。
李敬玉,以義禁府言啓曰,弘文館校理李文源,副校理徐有臣等禁推事,傳旨啓下矣。李文源時在京畿安山地,徐有臣時在長湍地云。依例發遣府羅將,竝拿來,何如?傳曰,允。
又以訓鍊都監·一二所巡廳·左右邊捕廳言啓曰,去夜無犯夜人被捉之意,敢啓。傳曰,知道。
左副承旨李秉鼎上疏曰,伏以,臣母痰癖宿症,積有源委。每當換節之際,如期輒發,寧日恒尠,區區情理,豈有離捨供劇之勢?而嚴畏分義,黽勉奔奏,亦已踰月矣。曉於直中,得聞病狀添重,不待報申,須資歸視,則諸症倍劇,委頓床席。臣方左右扶持,方寸煎熬,夙夜之任,非所可論。此時請遞,固知萬萬惶悚,而情私所迫,不暇緩聲。伏乞聖慈,曲垂鑑諒,亟許鐫遞臣職名,俾便救護,仍治瀆擾之罪,以昭法紀,千萬幸甚。臣無任屛營祈懇之至,謹昧死以聞。答曰,省疏具悉。再明在近,本職許遞,以便護焉。
領議政韓翼謩上疏曰,伏以,臣於昨日筵退,忽伏承台司重拜之命,驚惶震懍,無地措躬。重以罪負甚大,有不可倖逭,走伏金吾,恭俟大何,不自意恩敎鄭重,史官臨宣,諭之以安心,勉之以謝命,臣奉讀未半,感極而涕。噫,昨日事,臣與被罪三臣,夫焉有間哉?特以坐次之有先後,或先而得關說焉,或後而未畢陳焉。顧其意則未嘗不同,蓋忠愛之心,顯揚之誠,出於天而根於性故耳。及夫咫尺前席,誨責至嚴,則臣於是,神識震蕩呑不敢復宣,此其事實,臣與三臣者,豈有一毫差殊?而在三臣則以此被譴,在臣則由是媒進,揆以事理,參以廉隅,寧有是哉?矧臣犬馬之齒,恰當懸車,惟我聖明,特以任事稍久,未忍遽捐,然若臣之衰筋殘骸,不復堪驅策,自知者明,故曩在秋初,亦嘗誤辱恩命,而不敢爲冒進之計,在宿趼猶然,況進乎此而裒然爲百僚之首者乎?噫,如臣無似,厚被知顧,陶甄成就,罔非出於恩造,長短本末,宜莫逃於聖鑑,不審殿下果以臣謂可擬議於此時此任乎?百責之萃集,而臣何以任之?衆務之棼錯,而臣何以應之?將見擔負愈重而顚沛立至,臣身不足言,其於國事何哉?思之及此,不覺懍然,玆敢披瀝肝血,仰瀆崇聽。伏乞聖慈,天地父母,察臣言之非出飾讓,念重任之不可苟授,將臣議政職秩,亟許鐫免,國事幸甚,私分幸甚。臣無任屛營祈懇之至,謹昧死以聞。答曰,省疏具悉卿懇。子曰人之禮讓,爲國乎何有,況一國元輔乎?坐次雖先此席,今初卿之一番陳章,焉可已也?而拜相已久,旣非新卜,尋箚,可也。其何陳章?此猶節目間事,此何時也?今何光景?問候批答旣諭,初春以後,國事已判,幾世元輔,幾世勳戚,相繼負予,其背先背祖,亦歇後語也。若此而尙今支撑,誠由於深仁大澤而然也。嗚呼,此際君與輔相,雖同心國事,其尙有懍然之戒。且夫子曰,父母之年,不可不知,一則以喜,一則以懼,此誠聖人之訓也。喜故懼,懼故喜,此二事不可一毫偏者也。雖曰愛,張大稱觴,亦非逸戒之意,其果懼也。於喜十分撙節,亦愛親之意也。一酌一饌猶然,況以八字爲飾喜之大防?於朝公卿,於野士庶,咸曰爲此然後,可以愛君,其迷其惑,一何甚乎?若此之故,乃有再昨之擧。爲人子有此擧,豈特見譏於萬世?此亦第二件事。予將何顔,他日拜陟降乎?頃者之事,異於今日,此先乎後乎於今雖仰請於予者,爲此先後輕重,先已誤矣。聞此,心魂誠飛越,不待請敷心而敎者,意蓋此也。此亦誠淺者,故領相以到此地頭四字,爲廷啓之案,於今措辭以答之。兩相與先倡三相,同爲胥命,聞敎覺悟,有何歉然而爲此乎?此予所以深夜慨嘆者也。此亦諭予意而然也。噫,卿之忠慤之誠,鎭物之量,心常欽嘆。觀今世道,曾亦諭一衰翁,若坐於滄海一葉舟,豈道艄工。倚人然後能坐船中,卽席大拜,意亦深矣。況今命內局關係重矣。朝已諭,故慷慨互中。今日則其卽却湯,旣已敦勉于卿,三提擧一也。豈云大官·重宰?爲兩提擧先飮一貼,一貼待卿入來。嗚呼,於今,氣果誠難,卿須體小子洞諭之志,顧今日兼帶之重,安心勿辭,卽爲偕來,用副此意。仍傳曰,遣史官傳諭,與之偕來。
左議政李昌誼上疏曰,伏以,臣於昨筵罷退之後,忽伏承台司重拜之命,惝怳驚惑,莫省厥由。兼且情有未暴,罪難獨逭,走伏金吾,恭俟嚴誅,不自意恩敎諄懇,史官臨宣,臣誠惶蹙抑塞,直欲鑽地以入也。夫昨日陳請之事,寔是莫重典禮,秉彝攸同,隨後而進者臣也,聖敎之下,愚迷不悟者亦臣也。則臣與解任三相臣,元無毫分差殊,而特以言辭鈍拙,未能達意之故,倖免當被之罰,反紆難冒之任。噫嘻,此何故也?臣雖神識昏錯,亦不至喪失恒性,則始旣同請,旋忽自沮,天下寧有是耶?儻蒙少垂體諒,俾得與三臣者,同被譴罰,則顧此匪據之職,自在應解之科,尙何去就之可論也哉?玆敢瀝陳血懇,干瀆崇聽。伏乞聖慈,曲賜鑑照,亟遞臣所授之職,仍勘臣宜被之律,以昭法紀,俾靖私義,千萬幸甚。臣無任惶隕祈懇之至,謹昧死以聞。答曰,省疏具悉卿懇。業諭於領相之批,其何多諭?諸臣皆若此,予將捨八相而新卜乎?國體道理,決無是矣。況此非新卜,則三相之捨箚尋章,今當陽月,故其若與歲俱新而然乎?予則曰過矣。卿須體小子之至意,顧今日之國事,安心勿辭,卽起視事,共濟時艱。仍傳曰,遣史官傳諭。
右議政李思觀上疏曰,伏以,臣於昨日筵退之際,遽承議政除命,實不勝萬萬驚惶,罔知所以自措也。以臣之空疎庸下,其於三事之任,自知千萬不近,已試蔑效,祗速譴何,冥升之懼,覆餗之愧,尙爾交切于中。惟以退處閒地,粗安本分,爲一分私幸。今玆復拜之命,又何爲而及於臣哉?鉛刀再割,國手傍觀,顚沛僨誤,朝夕可待。此非臣之私憂,實國事之不幸也。然此猶不暇於支辭仰煩,竊有目下處義之不可冒進者,臣昨與免相三大臣,同入筵對也,亦嘗與聞末議矣。蓋其所言,只出臣子尊揚之誠,則區區微見,豈有異同?而只緣奏語未竟,嚴敎遽下,事係莫重,不敢復有繼陳,遂不免惶恐抑鬱而退。語其參聞,初無時原之別,論其妄率,非有語默之異,而何責獨加於三相,倖免實愧於私心?玆敢露章自列,略暴哀懇。伏乞聖明,俯賜鑑照,亟命收回除旨,仍加重勘,以嚴朝紀,以靖私義,不勝幸甚。臣無任屛營祈懇之至,謹昧死以聞。答曰,省疏具悉卿懇。領相批旨洞諭,今何多諭?頃者同免,尙今惜焉,今者復拜,焉可已乎?卿須體小子慇懃之意,顧今日國事之艱,安心勿辭,卽起視事,用副企望。因傳曰,遣史官傳諭。
壬辰十月初六日申時,上御集慶堂。藥房入診入侍時,提調李翼元,副提調李溎,假注書申應淵,記事官李基崧·柳榮鎭,醫官方泰輿·慶絢·金孝儉·李以材·李翊臣·金世彦,以次進伏訖。翼元問夜間聖候,若何?寢睡·水刺之節,亦何如?上曰,一樣矣。中宮殿·王世孫氣候,亦何如?上曰,竝一樣矣。上進御一貼後,翼元請令診脈。上曰,安徐。上曰,詣臺臺臣使之入來。賤臣承命出去,與大司諫安兼濟,持平朴浚源,修撰李養鼎·金漢老入來。上曰,都提擧入來乎?注書與之偕來,可也。賤臣承命出去,與都提調韓翼謩入來。翼謩進伏,問聖候,若何?上曰,逢小寒,氣益苶然矣。翼謩曰,臣之罪與三原任,無一毫不同,而以不似魯鈍之質,拜爲自別之首相,又有藥院之命,臣不暇顧,卽謝恩命,而至於首相之任,決非如臣者所可堪者。若蒙聖恩,亟免相任,則藥院之命,臣當奉行而不敢辭矣。上曰,無論時原任,捨卿其誰?內局雖許遞,相任不可許免矣。卿其勿辭焉。命書傳敎曰,左副承旨許遞代,前承旨金熤除授,房順房。內局入侍事及該房承旨與詣臺臺臣入侍事,下敎。命書傳敎曰,內局都提調許副代,領相爲都提擧,藥房提調持湯劑更爲入侍事。出榻敎命書傳敎曰,今日軍號不審,欲下敎而置之,中官誤傳,更爲書入。初軍號勿施,當該堂從重推考,其令更書入。以吏曹參議洪檢牌不進罷職傳旨。傳曰,只推。命書傳敎曰,旣已下敎,政官撕捱,其涉太過,更爲牌招,卽爲開政。此後其雖違牌,絶勿呼望,其令開政。又命書曰,兪彦民肆然立斥,旣已處分而靜思,彦述·彦民,皆作機關,不肯當目下事,若見肝肺,昨夜處分,於渠則薄物細故,亟施永刊仕版之典,使海東臣子咸知于今義理。又命書曰,特旨之下,尙今稽滯,其涉駭然。銓官從重推考。此時開政,必將夜深,其勿更牌,以此牌,其令待開門入來開政。安兼濟·朴浚源·李養鼎·金漢老所啓,請南海縣荐棘罪人金致仁按律處斷。措語見上上曰,已諭。亟停勿煩。安兼濟所啓,請還寢鍾城府爲奴罪人天大酌處之命,依律處斷。措語見上上曰,勿煩。又所啓,請大靜縣爲奴罪人仲義,依律處斷。措語見上上曰,勿煩。一行刀割又所啓,請黑山島爲奴罪人五得,依律處斷。措語見上上曰,勿煩。又所啓,請觀厚·胤命亟施孥籍之典。措語見上上曰,已諭,勿復强煩。又所啓,請爲奴罪人韓必壽·尹勉升竝亟正邦刑。措語見上上曰,韓必壽業諭,其宜拔此,尹勉升已諭,勿復强煩。又所啓,請追奪罪人明欽亟施逆律。措語見上上曰,已諭,勿復强煩。又所啓,新除授司諫姜潤,時在慶尙道安東地。獻納林得浩,時在忠淸道稷山地。正言李福徽,時在咸鏡道梁永萬洞權管任所,請竝斯速乘馹上來事,下諭。上曰,依啓。朴浚源所啓,請還寢東呂·址淳等還配之命,更令王府嚴鞫得情。措語見上上曰,勿煩。又所啓,請黑山島爲奴罪人五得依律處斷。措語見上上曰,勿煩。一行刀割又所啓,請觀厚·胤命亟施孥籍之典。措語見上上曰,已諭,勿復强煩。又所啓,請爲奴罪人韓必壽·尹勉升竝亟正邦刑。措語見上上曰,業諭院啓,其何復諭?又所啓,請追奪罪人明欽亟施逆律。措語見上上曰,已諭,勿復强煩。又所啓,新除授執義金樂洙,時在江原道春川地,掌令崔,時在忠淸道淸州地。持平李濟萬,時在全羅道礪山地。請竝斯速乘馹上來事,下諭。上曰,依啓。諸臣以次退出。
上在慶熙宮。停常參·經筵。
藥房都提調臣韓翼謩,提調臣李翼元,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。入侍時當下敎矣。
中宮殿·惠嬪宮,藥房口傳問安。答曰,知道。
今十月初七日申時,日暈。
初七日夜一更二更,月暈
李宅鎭啓曰,卽者修撰李養鼎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李溎啓曰,新除授承政院左副承旨金熤,時在京畿高陽地,斯速乘馹上來事,下諭,何如?允。
李宅鎭,以侍講院言啓曰,本院兼弼善金履禧,旣有只推之命,更爲牌招察任,何如?允。
李敬玉,以義禁府言啓曰,徐有臣·李文源等特放事,命下矣。徐有臣·李文源拿來羅將,昨已發送,卽爲放送事,所到處,發關分付之意,敢啓。知道。
傳于李宅鎭曰,內局入侍,大臣同爲入侍。
傳于李宅鎭曰,明日祗迎,當於崇賢門爲之,龍亭儀仗,自月臺爲之。
以修撰金漢老掃墳呈辭,傳于李溎曰,皆澆奠床備給。
傳于李宅鎭曰,儒臣駭然,申飭。
以承傳色口傳下敎曰,若有紀綱則如此乎?徐有臣·李文源,淸字名字之査滓而然矣。兩處京主人,封臂催促,來日立門前,待開門謝恩。若不然則再明當臨門,申飭。
又下敎曰,人君暮年若此乎?徐有臣欲伸三代世傳,李文源誰之子?明日必立門入來謝恩。
李敬玉,以禁衛營言啓曰,去夜無犯夜人所捉之意,敢啓。知道,
李敬玉,以左右邊捕盜廳言啓曰,去夜犯夜人無所捉,敢啓。知道。
李敬玉,以一二所巡廳言啓曰,去夜犯夜人無所捉之意,敢啓。知道。
壬辰十月初七日辰時,上御集慶堂。內局入診,左右相同爲入侍時,都提調韓翼謩,左議政李昌誼,右議政李思觀,提調李翼元,副提調李溎,假注書申應淵,記事官李基崧·柳榮鎭,醫官方泰輿·慶絢·金孝儉·李以材·李翊臣·金世彦,以次進伏訖。翼謩進前問曰,夜間聖候,若何?上曰,一樣矣。問中宮殿·王世子氣候,亦何如?上曰,竝一樣矣。上進御一貼。翼謩請診候。泰輿曰,脈候左右三部調均,而度數亦一樣矣。絢曰,脈候左右三部調均,而滑體亦均矣。上曰,只二人診候,其餘止之。上曰,近來脈甚迷,必是漸寒之故,而痰脈似動矣。昌誼曰,臣之罪與前三相無異,而前後恩命,不勝感激,故冒沒出肅而言語口鈍,精神昏耗,實無堪任之望,若被生成之恩,許免相任則幸矣。上曰,須勿過辭焉。上曰,雖有欠和之時,若服此湯劑,則必有差勝之效,此湯必是爲予生之藥也。上更進一貼。上命詣臺臺臣入侍。賤臣承命出去,與行大司諫安兼濟,持平朴浚源,修撰李養鼎·金漢老入來。上命書傳敎曰,不過一時聽瑩做錯,前承旨鄭好仁特爲敍用。又命書曰,本事旣已嚴處分,於畿伯可謂毛將焉傅,而奉審復命,尙今稽滯。年分狀聞,若是寥寥,事體紀綱,萬萬寒心。畿伯越俸一等,其令當日修啓。又命書曰,下敎多日,尙無該府單子,其在國體,可謂駭然。當該禁堂,從重推考。該房羅將,卽其地定配,特放之後,焉敢若前?稽滯二儒臣,雖非時,何敢待牌?政院嚴飭,其令卽爲謝恩,追省記亦卽捧入,其令待他新錄備擬膺命後替直。又命書曰,館錄濟濟,而玉署乏人,今無政官。李致中爲應敎,新錄中鄭景仁爲校理。在京人爲先牌招,在外人其令乘馹事,亦卽下諭。徐有臣·李文源特放,下敎已久,金吾之單渺然,事體寒心。在近畿,焉敢若此?嚴飭,皆令當日謝恩,其令追省記入直。又命書曰,頃者臺臣之請,不過可擬者多,而連以六七十人備擬,請飭故允可。其後下敎亦此意,則以此視若令甲,雖萬萬過矣,今番兪彦民之情,與朴師海有間,雖嚴處,當之者撕捱,其亦四維,旣問大臣,而所見雖與予異焉,予則曰其令一伸廉隅,亦以禮使臣之義也。三銓官今姑許遞,藥房提調持湯劑更爲入侍,詣臺臺臣入侍事,下敎。理中建功湯方中,乾薑·桂枝各加五分事。出榻敎安兼濟·朴浚源·李養鼎·金漢老所啓,請南海縣荐棘罪人金致仁按律處斷。措語見上上曰,業諭,亟停勿煩。安兼濟所啓,請還寢鍾城府爲奴罪人天大酌處之命,依律處斷。措語見上上曰,勿煩。又所啓,請大靜縣爲奴罪人仲義,依律處斷。措語見上上曰,勿煩。又所啓,請黑山島爲奴罪人五得,依律處斷。措語見上上曰,勿煩。一行刀割又所啓,觀厚·胤命亟施孥籍之典。措語見上上曰,已諭,其勿强煩。又所啓,請爲奴罪人韓必壽·尹勉升竝亟正邦刑。措語見上上曰,昨諭,勿須更煩。又所啓,請追奪罪人明欽,亟施逆律。措語見上上曰,已諭,其勿强煩。朴浚源所啓,請還寢東呂·址淳等還配之命,更令王府嚴鞫得情。措語見上上曰,勿煩。又所啓,請黑山島爲奴罪人五得,依律處斷。措語見上上曰,勿煩。一行刀割又所啓,請觀厚·胤命亟施孥籍之典。措語見上上曰,已諭,其勿强煩。又所啓,請爲奴罪人韓必壽·尹勉升竝亟正邦刑。措語見上上曰,昨已諭,其何强煩?又所啓,請追奪罪人明欽,亟施逆律。措語見上上曰,已諭,其勿强煩。又所啓,臣初登前席,方寸震越,傳啓之際,誤奏律名,罪在難逭,請命遞斥臣職。上曰,其涉過矣。勿辭,亦勿退待。安兼濟所啓,持平朴浚源,傳啓之際,罪人律名,以不當之律誤奏,臺閣傳啓,何等嚴重,而有此做錯,雖其引避,已蒙勿退待之命,而關係非細,不可置之。請持平朴浚源削職。上曰,雖已下敎,今者所啓得體,依啓。諸臣以次退出。
上在慶熙宮。停常參·經筵。
藥房都提調臣韓翼謩,提調臣李翼元,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則一樣,下敎日入侍。
中宮殿·惠嬪宮,藥房口傳問安。答曰,知道。
崇賢門香祗迎罷後,政院·藥房口傳問安。答曰,知道。
傳于金載順曰,禮堂徐有隣使之入來。
金載順啓曰,玉堂上下番俱空,事甚未安。修撰李養鼎,以其親病,陳疏入啓,無他推移入直之員。修撰金漢老,卽爲牌招入直,何如?允。
傳于金載順曰,儒臣持問答入侍。
以兼弼善金履禧罷職傳旨,傳于金載順曰,只推。
金載順,以侍講院言啓曰,王世孫進講心經,今已畢講,因傳敎,以近思錄繼講之意,敢啓。知道。
金載順啓曰,卽者修撰金漢老謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?允。
李宅鎭,以義禁府言啓曰,金夏材安山郡投畀,當日押付事,命下矣。以傳敎內辭意,具罪目卽爲發遣府羅將,當日押送配所之意,敢啓。知道。
李宅鎭,以義禁府言啓曰,前校理李文源甲山府充軍,倍三道押付事,命下矣。以傳敎內辭意,具罪目依例發遣府羅將,倍三道押付之意,敢啓。知道。
李宅鎭,以義禁府言啓曰,甲山府充軍罪人李文源,特移北靑府遠竄事,命下矣。李文源纔已押去,以傳敎內辭意,更爲發關分付之意,敢啓。知道。
李宅鎭,以刑曹言啓曰,該府羅將卽其地定配事,命下矣。依傳敎,長湍府下去羅將金廷輝,安山郡下去羅將金巨福等,竝卽其地定配後,卽爲啓聞事,發關分付于該道道臣之意,敢啓。知道。
李宅鎭,以御營廳言啓曰,去夜犯夜人無所捉,敢啓。知道。
李宅鎭,以左右邊捕盜廳言啓曰,去夜犯夜人無所捉,敢啓。知道。
李宅鎭,以一二所巡廳言啓曰,去夜犯夜人無所捉之意,敢啓。知道。
修撰李養鼎疏曰,伏以,臣謬被特授,仰累聖簡,揆以區區處義,實無一分冒出之勢。固宜深引力辭,抵罪爲期,而感激念先之恩言,怵迫督出之嚴敎,遂乃不遑他顧,章皇趨承,此蓋出於一伸叩謝之忱而已,初非爲仍因蹲冒之計也,若其違初心而壞大防,則無復可言矣。且臣目下情理,有萬萬懇迫者,臣母素抱貞疾,屢年沈痼,每當換節,輒致增劇,而抑情持被者,今已多日。卽接家信,諸般症形,近因日候之不適,挾感重發,一倍越添,委呻床笫,促臣歸視。自聞此報,方寸焦迫,按住不得,忙陳短章,徑出禁扄。伏乞聖慈,亟削臣職,以便救護,仍治臣瀆擾之罪,以昭法紀,千萬幸甚。無批答
校理李文源疏曰,伏以,臣素以庸騃,倖竊科第,半年之間,累蒙聖恩,臺職宮銜,靡不歷遍。反顧其中,恒切愧懼,不意玆者,玉署新命,又下於鄕廬屛伏之中,除旨纔宣,馹召踵臨,臣惝怳踧踖,罔知攸措。在臣分義,固不當一向偃息,而職旣不稱,義難冒進,自速置對之命,旋紆特放之恩,臣益不勝驚惶悶蹙之至。噫,臣纔弱冠,先臣見背,內失父兄之敎導,外無師友之提撕,惰怠滅裂,安於自暴,魚魯豕亥,殆莫能辨,而隨衆赴擧,不過爲祿仕計耳。榮塗一步,本非夢想,則瀛館淸選,尤豈非千不似萬不近者乎?昔在宣廟朝,故相臣李浚慶,主管堂錄,而特拔其子曰,吾子之不合玉堂,吾自知之。文正公臣宋時烈,以其孫疇錫之勿擬淸顯,許其讀書,陳懇於先朝,而我肅考特允其願,至今以爲美事。臣之魯莽如此,叨濫如此,若使先臣在世,則必有以處臣矣。臣興惟及此,徒切靡逮之痛,而匪分職名,適足以貽慽於先靈矣。儻蒙我聖上追念先臣,推及其孤,克遵先朝之故事,特許微臣之長暇,俾有所一分成就,則非但臣之生隕死結,先臣有知,亦必感泣於冥冥矣。抑臣尤有私義之難安者,臣從叔父前正言臣春輔,論其科甲則先於臣矣。言其年紀則長於臣矣。至於學識文華,比諸臣不啻倍蓰,則同堂之內,取舍倒置,主圈之意,未知有何所據,而臣心慙恧,當如何哉?至於館錄之日,有點數不足者,而追圈於完了之後,圈事不嚴,聽聞俱駭。臣亦錄中之人,以公以私,實爲難冒之一端也。伏乞聖明,特垂矜察,亟遞臣職,仍命選部,勿復檢擬,於淸顯,俾遂至願,不勝幸甚。
壬辰十月初八日辰時,上御崇賢門。香祗迎殿座入侍時,行都承旨李溎,左承旨任希敎,右承旨李宅鎭,右副承旨李敬玉,同副承旨申益彬,假注書申應淵·趙章漢,記事官李基崧·柳榮鎭,以次侍立訖。上具翼善冠·袞龍袍,步詣崇賢門版位上,香祝祗迎。隨詣建明門瞻望後,上曰,藥房提調持湯劑入侍。榻前下敎都提調韓翼謩,提調李翼元進湯劑。上進御一貼。上曰,禮房承旨馳詣太廟,奉審以來事。榻前下敎上曰,騎馬三匹立之,宣傳官一員待令事。榻前下敎上少次典設司。上曰,李文源疏捧入呼望,何也?溎曰,小臣申退,故果不知矣。上曰,守廳承旨入侍。敬玉進伏。上曰,儒臣申飭,而其疏捧入,何也?敬玉曰,疏下省言及堂錄之事,故不得已捧入也。上曰,疏槪,何如?敬玉曰,今番圈點完了後,以有追圈事,李文源渠亦圈中之人,故引嫌云矣。上曰,然則拔去追圈者,則似無撕捱之端也。上仍殿座建明門。上曰,有下問者,副修撰李文源,其令帳前入侍。出傳敎上曰,昨日飭敎,若何,而其牌旣命勿呼望,則其章何敢呼望?捧章承旨特施不敍之典。出傳敎上曰,李文源謝恩催促。賤臣章漢承命出,以李文源無先入侍後謝恩之下敎,故開陽門外方席藁待罪爲稟。上曰,口尙乳臭之類,焉敢强從於予乎?上曰,弘文館書吏懸於桂房前,催令謝恩,若不卽入來,則故相當施刊版矣。上曰,聞此下敎後無動靜,則無父無君之人,更爲申飭,卽令肅拜後入侍。上曰,李文源二十前筮仕乎?溎曰,臣未詳知,而三十前筮仕矣。李文源始入來肅拜。上曰,進前近伏也。文源進前。上曰,汝近在安山,不卽上來,已極怠慢。禁推命下之後,亦不卽就理,以其堂叔,遺珠陳疏,極爲非矣。尾附追點者誰也?汝須陳達也。文源曰,臣以私門事,及於疏章,極涉猥越,無所仰達,而末端事,初不以名字,入於疏中矣。嚴問之下,何敢隱諱?館錄圈點,何等重大,而今番圈點時,李入而圈點,出曰,吾於一人名下,忘了未點,更欲入點云,則館吏抵當曰,此非前例,不可復入以點也。李不得入點,副提學鄭尙淳,乃代入加點,而入其人於錄中舊規地,定點及相避點,副提學雖得加點,而今此李忘未點之點,副提學肆然代點,有違古例也。上曰,其人誰也?文源曰,韓光近也。上曰,加點之事,容猶可說,而以其堂叔,遺珠引嫌,極爲非矣。上曰,校理李文源,是誰之子?追思其父,登科前旣已錄用,今已堂錄,君當暮年,在渠之道,憶其父思衰君,事當竭蹶膺命,而在近畿咫尺逡巡,禁推下敎之後,亦不卽膺命,已是萬萬放恣,而圈中雖有加圈之事,渠耳非三尺,在安山何聞?怠慢違命,入來之後,特敎,若何?而不卽膺命,先以嚴飭之餘浮囂者,促膝探問,有此駭章,其人旣擧其名,其可無礙館中諸人,而此猶可據者,飛頭先語堂叔,三稱其美,此擧其叔而曰,遺珠者,此誠萬萬初聞,廉恥都盡,分義皆虧。噫,彼故相之子,忘君負國,焉敢若此?今特同背先黨,甲山府充軍,倍三道押付。出傳敎文源退出,復令入侍。上曰,汝在安山,不卽上來承命,禁推命下之後,亦不卽就理,入京製疏,則其入來亦不晩矣。追點事聞於何處耶?若不直告,則予雖衰矣,當嚴問,斯速直告也。文源曰,臣與金夏材爲六寸至親,故入來時見而聞之也。上命退去,文源退出。上曰,今年世界,專由於浮囂躁競而然也。名在館中諸人,與禁推李文源,促膝相語,已是放恣無嚴,而抑有古人窓外有耳,舌中有刀之戒。設有加圈之事,其何忙忙急急,傳語圈中之人乎?浮囂躁競,予則曰小息,而此人猶若此,李文源亦背先,今何恃也?所謂浮囂人金夏材,事當投畀,而思其父特爲參酌,永刊仕版,養子不敎,是誰之過?此相予則恃矣。其子若此,何以庭訓?判府事金陽澤,特施不敍之典,使海東臣庶,咸知其君雖衰,猶持太阿之意,因此以思,以其父之事,累及其子,非書經不及嗣之意。此後洪檍無礙調用事,分付。出傳敎上曰,金判府事旣下敎,下敎畢書後,以思洪檍猶然,況大臣乎?雖然然則只抹其下敎,可也,而更爲下敎者,卽暮年嚴飭末世之意也。何以爲言?蓋存其敎更諭者也。旣示予意,金判府事不敍下敎,特爲安徐。出傳敎上曰,噫,人君以孝爲治,其父旣已內局都提擧,許副調理,則其子侍湯其父可乎?促膝禁推人可乎?子不能孝養,予何顧籍。金夏材安山郡投畀,當日押付,以示予勸人以孝之意。出傳敎上曰,今者加圈,李文源說已卽陳,其在國體,不可昧然。加圈人韓光近,特拔堂錄,當該副提學與李,竝施不敍之典,若此於圈中,自辨可黑者黑,可白者白,今無引嫌之端,而首陳者爲其姪,堂叔二字,萬古初聞,此正若毛將焉傅者。今番新錄中以此撕捱者,政院一切勿爲呼望。出傳敎上曰,承旨下敎代,前承旨金載順除授,牌招察任,房順房。出傳敎上曰,今番禁推人稽滯,無異於頃者李範濟,羅將旣來之後,不爲嚴飭,若是放恣,此亦紀綱攸在,判義禁特施不敍之典,昨日入直都事汰去。出傳敎上曰,藥房提調持湯劑更爲入侍。榻前下敎翼謩進湯劑一貼。上進御後還內,諸臣以次退出。
壬辰十月初八日申時,上御集慶堂。坐直承旨,儒臣同爲入侍時,右承旨李宅鎭,假注書趙章漢,記事官李基崧·柳榮鎭,校理徐有臣,修撰金漢老,以次進伏訖。上命有臣論問答篇。有臣讀畢後,漢老次讀,宅鎭次讀,章漢次讀,基崧次讀,榮鎭次讀訖。上曰,注書誰也?宅鎭曰,前掌令臣趙世選之姪趙章漢也。上曰,儒臣先退,可也。有臣·漢老退出。上曰,上番儒臣,有乃父之模習,奇矣。髥之多少,何如?宅鎭曰,髥則少而始生矣。上曰,厥父之髥,亦不多矣。宅鎭曰,果然矣。上曰,容貌亦似故相乎?宅鎭曰,厚唇與故相同矣。上曰,今日軍號已書下,身雖在此,心懸丹門,政院下人,置諸丹門外,禮畢後,其令來報開陽門,政院以奏。出傳敎上曰,臨門時聽瑩處分,今日下敎中李無辜,特拔。出傳敎上曰,李文源事,萬萬可駭者非一二,一與二,昨今已諭,而猶有可恕之端,於三,頃者李迪輔渠不參,公然辱其時副提學,以爲萬萬無據。今者李文源以三層說,稱道五寸叔,隱然有遺珠之意,此何廉恥,此何分義?所謂萬萬可駭者。然下敎之後,靜而思焉,於今年,故相冞思焉。其子雖不肖,予何忍忘其父?特移遠竄北靑府,其令倍道押付。出傳敎上曰,新錄之後,玉署乏人。任希簡爲校理,徐有防爲修撰,今日牌招,明日待開門謝恩。出傳敎上命退去,諸臣以次退出。
上在慶熙宮。停常參·經筵。
藥房都提調臣韓翼謩,提調臣李翼元,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。逢今日氣,何暇諭?次對同入。
中宮殿·惠嬪宮,藥房口傳問安。答曰,知道。
以判府事申晦京畿楊州地父母墳拜掃呈辭,傳于申益彬曰,給由馬,澆奠床備給。
傳于李宅鎭曰,次對今日爲之。
申益彬,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。知道。
李宅鎭啓曰,大臣·備局堂上依下敎來待矣。傳曰,引見。
金載順,以弘文館言啓曰,本館下番無他推移之員,不得已以上番姑降入直之意,敢啓。知道。
吏批啓曰,孝陵參奉南聚五呈狀內,身病甚重,勢難察任云。今姑改差,何如?允。
吏批政事。判書李潭進,參判李重祜進,參議洪檢進。以朴道源爲大司憲,尹弼秉爲持平,尹得毅爲文學,李商建爲司書,洪麟漢爲左參贊,尹東昇爲戶曹參判,李齊嵒爲右尹,李昌壽爲判義禁,徐命善爲同義禁,李衍祥爲兼司書,吳載純爲兼西學敎授,徐有臣爲兼中學敎授,林得浩爲兼南學敎授,姜宜煥爲司圃直長,金常行爲繕工監役,閔百順爲成川府使,慶再觀爲江原都事,南胄寬爲黃海都事,權炳·金漢宗爲典籍,趙重晦爲工曹判書,宋相英爲寧陵參奉,丘泰垕爲孝陵參奉。
兵批政事。行判書具善行病,參判李廷喆病,參議朴起采病,參知宋淳明入直進。以洪道明爲同知,尹師國·李得一·盧聖中爲副護軍,李昌壽·朴道源·朴師海·李秉鼎·鄭好仁·任希曾爲副司直,李養鼎爲副司果。
備忘記,徐有防許解,其代林得浩爲修撰,牌招察任。
傳于申益彬曰,儒臣謝恩與不謝恩,知入。
李宅鎭,以備邊司言啓曰,故長淵縣監具鼎煥,曾經閫帥矣。返柩時依法典擔軍題給之意,分付所經各道,何如?允。
李宅鎭,以訓鍊都監言啓曰,去夜無犯夜人被捉之意,敢啓。知道。
李宅鎭,以一二所巡廳言啓曰,去夜犯夜人無所捉之意,敢啓。知道。
李宅鎭,以左右邊捕盜廳言啓曰,去夜犯夜人無所捉,敢啓。知道。
左參贊李昌壽疏曰,伏以,臣兄昌誼新拜左相,臣之見職,自在當遞,乞令該曹照例稟處焉。答曰,省疏具悉。在下當遞,今命開政,許遞焉。
順義君烜疏曰,伏以,皇穹默佑於宗祊,陞儲之吉日復回,天聽感格於睿誠,呼嵩之縟儀載擧,臣民慶忭,曷有其極?噫嘻,臣於向者,以所帶專對之不稱,至被臺評,惶愧自引,瀝血祈免,恩旨鄭重,開釋無餘。臣方倍加悶塞,申控無路,縮伏屢日,祗自罔措。迺者掌憲論斥,又何爲而發也?槪臣以年前使還時事,受人之斥,今爲屢遭,而擧世皆知其訛謬,大僚備陳其委折,聖明洞燭其虛實,臣何必屑屑自明爲也?日前辭疏之上,不過寂寥數語,初不費辭分疏,竊自附於古人無辨之義矣。今者之斥,又從以增益,一節深於一節,以幻成眞,變白爲黑,必欲詆斥而後已,抑何意哉?至於貪鄙之目,係臣私事,前旣暴之,無足多辨,而彼且以臣之草草對章,謂之放恣,聲罪甚嚴,臣於是,益不勝瞿然之至,尤何可復出一言,添一罪案也?況伏見所下臺批,至以頃事浮雲,抑何已甚,良異也爲敎。辭旨明白,德意隆摯,有非如臣滓穢之賤所當得者,螻蟻微臣,惟有淸血之交逬而已,亦何敢更事覶縷也?第伏念,臣姿性庸陋,雖不足比數於淸朝,其所人言,若是層疊,往役之重,有不暇顧,廉愧之防,亦難冒沒,玆敢不避嚴誅,荐瀆崇聽。伏乞天地父母,曲垂體諒之恩,亟降鞶褫之命,使重任無曠,私分獲安,千萬幸甚。答曰,省疏具悉。初以爲駭,其何再也?初嫌過矣,亦何復乎?今予持大體飭重事,今何多諭?今者捧章,其亦以禮使臣之道,卿勿復辭焉。
壬辰十月初九日辰時,上御崇賢門。香祗迎殿座入侍時,行都承旨李溎,左承旨任希敎,右承旨金載順,左副承旨李宅鎭,同副承旨申益彬,假注書趙章漢,記事官李基崧·柳榮鎭,以次侍立訖。上具翼善冠·袞龍袍,步詣崇賢門版位上。香祝祗迎後,上還內,諸臣以次退出。
壬辰十月初九日辰時,上御集慶堂。藥房入診入侍時,都提調韓翼謩,提調李翼元,副提調李溎,假注書申應淵,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李長周,以次進伏訖。翼謩問夜間聖候,若何?寢睡·水刺之節,亦何如?上曰,一樣矣。問中宮殿·世孫宮氣候,亦何如?上曰,竝一樣矣。上進御一貼。上曰,喉痰若枯矣,近日則善唾,與枯差勝而然乎?泰輿曰,聖候差勝,故喉痰少緩而然也。有勝於痰候膠枯之時也。翼謩請診候。上曰,安徐,可也。翼謩曰,中宮殿蔘苓養胃湯,自今日煎入之意,敢啓。上曰,依爲之。上更進一貼。藥房提調持湯劑入侍,藥房提調持湯劑更爲入侍。命書傳敎曰,世降則綱衰,綱衰則飭嚴,事勢然矣。爲庶民古豈多有?放逐江郊,亦古有哉?因領右相所奏,其類令抄啓,更思有大於此,而前有例者,予皆減也,況此二者乎?所謂庶民者,放未放不聞,歲抄亦闕,至於逐江郊者,予則曰歇矣。今聞所奏,乃覺隔一衣帶水,有船而莫涉,望京山而莫渡,聞甚惻然。嗚呼,暮年,豈開無前之法乎?況以晩擧案爲此律,其亦可矜,爲庶民逐江郊者,何待書啓?一體蕩滌,以示予暮歲大蕩滌之意。藥房先退。
壬辰十月初九日辰時,上御集慶堂。大臣·備局堂上引見入侍時,領議政韓翼謩,左議政李昌誼,右議政李思觀,行司直蔡濟恭·鄭弘淳,行司直具善復,行副司直李章吾,仁陽君李景祜,訓鍊都正尹泰淵,行副護軍張志恒,行大司諫安兼濟,校理任希簡,左副承旨李宅鎭,假注書趙章漢,事變假注書朴師赫,記事官李基崧·柳榮鎭,以次進伏訖。翼謩曰,夜間聖體調攝,若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩曰,中宮殿·世孫宮氣候,亦何如?上曰,亦一樣矣。翼謩請診候,上曰,安徐。翼謩進湯劑,上進御一貼。上曰,痰若枯矣,近日則痰緩順唾,與枯差勝乎?方泰輿曰,聖候差勝,故喉痰少緩而然矣,差勝於痰候膠枯之時也。翼謩曰,中宮殿蔘苓養胃湯,自今日煎入之意,敢啓。上曰,依爲之。翼謩曰,小臣昏昧,昨日未待下批而先退,不勝惶悚矣。上曰,予亦忘之,卿何過也?上曰,以禮使臣,廉隅且伸,昨今下敎,亦予一弛一張之意,毛將焉傅,豈付生手?此正孔聖取閔子騫仍舊貫之意也。前判書李潭吏曹判書除授,前參判李重祜吏曹參判除授,前參議洪檢吏曹參議除授,卽爲牌招開政。出傳敎上曰,今年穡事,甚非大有,而二南則稍豐矣。思觀曰,諸道或豐或凶,統而言之,非大端凶歲,而畿甸最可悶也。翼謩曰,畿甸穡事,如此凶歉,而畿伯一向撕捱,民事可悶也。上曰,特敎之下,尙無動靜,其涉寒心。畿內年分,亦不可遲滯,京畿監司金相翊,從重推考,其令入侍。出傳敎上曰,畿伯爲人甚堅固,卽爲入來,未可知也。命注書催促。賤臣章漢承命催促。金相翊入侍。上曰,年分狀啓持來乎?相翊曰,自各邑尙未修來,故未及持來,數日內當修啓矣。命先退,相翊退出。上曰,再昨下敎,今者復授,此亦文武弛張之道,廉隅旣伸,下敎亦詳,國體道理,焉敢若此?開政命下之後,若是違牌,其涉寒心。三堂皆從重推考,牌招開政。出傳敎上曰,吏曹三堂牌望,勿爲呼望事。榻前下敎翼謩曰,使行不遠,而上使連被人言,誠甚可悶矣。非但本事之孟浪,且以貪鄙爲頭目,故方陳疏撕捱,自上可以處之矣。思觀曰,初度陳章,又被臺言,更欲陳疏,而政院不捧矣。上曰,順義君上疏入之事。榻前下敎批答見上翼謩曰,金判府事方待命於金吾門外矣。上曰,今聞金判府事胥命云。安心勿待命事,遣史官傳諭。出傳敎上曰,金夏材年少之致故也,無乃小膽氣乎?昌誼曰,外貌似然而內多蘊蓄,爲國家可用之人也。上曰,然乎?甚安靜之人也。翼謩曰,誠可愛人物也。上曰,然矣。上曰,堂錄居首者誰也?思觀曰,丁範祖也。上曰,是誰之孫也?思觀曰,故進善丁時翰之曾孫也。上曰,善文乎?思觀曰,果善文而以榜次爲序故居首也。上曰,昨聞徐有臣聲音好矣。厥像頗似其父,厚唇亦與故相同矣。思觀曰,頗似矣。翼謩曰,凡爲庶民之流,異於他罪人。雖有赦典,不敢擧論,亦甚可矜也。其時文官,以名在搢紳疏,故未及於擧案也。上曰,所奏最是,注書持入庶民秩。思觀曰,向來以名帖事,有放逐江郊之類,亦不入於抄啓中矣。上曰,放逐江郊人名帖亦持入。思觀曰,守令數遞,實關民弊,若非重罪,則或施決杖,或施越俸,可矣。數數遞易則民事誠可悶也。上曰,所奏切實,當留念焉。翼謩曰,適有言端,故敢此仰達矣。長白山近處,或有不緊鎭堡,或有要害鎭堡,而軍卒太甚零星。其中不緊邊將變通,移付其卒於要害處鎭堡,何如?上曰,御將曾往北道,此事,何如?志恒曰,長白山近處,荒遠無人,若無邊將,百姓不能支過,似難變通矣。昌誼曰,領相所奏亦有見,而事勢猝難變通,分付本道道臣·帥臣,商確處之,好矣。上曰,仍舊貫置之,可也。翼謩曰,交易咨文,日前出來矣。回啓令槐院依例撰出,順付於今番使行,何如?上曰,依爲之。出擧條昌誼曰,各邑還穀,今已開倉,收捧之政,雖不容少緩,而但其中有勢之鄕戶官屬,則專事觀望,百般拒納,捱到歲末,圖入於停捧之秩,至於下戶之貧窮者,則或賣柴雇役,艱辛辦納之際,先被侵督,多致流散之境。今年各別嚴飭於諸道,俾無此等之弊,何如?上曰,聞其所奏誠是,以此申飭,而賣柴備穀之說,不覺惻然若悶于此,今者此奏,畿甸先務,另加嚴飭。出擧條昌誼曰,設烽法意,戎政所重,而北關烽燧,每有差錯之患,故向來朝家委遣武臣,遍察形便,變通申飭,頗有其效矣。凡事稍久則懈弛,更令該道道臣·帥臣,使之摘奸嚴飭後,啓聞之意,分付,何如?上曰,所奏誠是,依爲之。出擧條思觀曰,禁將方帶軍器寺提調,以爲本寺弓子,不可不及今加造,而物力不足,近年連有儲留甲胄價請得之例,卽今餘存之儲留價,依例劃給似好。臣亦待罪本寺提調,故敢此仰達矣。上曰,依例參酌加造,可也。出擧條大司諫安兼濟所啓,請還寢鍾城府爲奴罪人天大酌處之命,依律處斷。上曰,勿煩。又所啓,大靜縣爲奴罪人仲義依律處斷。上曰,勿煩。一行刀割又所啓,請黑山島爲奴罪人五得,依律處斷。上曰,勿煩。又所啓,請觀厚·胤命亟施孥籍之典。上曰,旣諭,其何强煩?又所啓,請韓必壽·尹勉升竝亟施邦刑。上曰,旣洞諭,可白者白,可黑者黑,其何渾啓?本律決知其過,其勿强煩。又所啓,請追奪罪人明欽,亟施逆律。上曰,旣諭,其勿强煩。翼謩更進湯劑一貼,上進御。翼謩曰,明日湯劑,亦依例爲之乎?上曰,依爲之。上命退,諸臣以次退出。
上在慶熙宮。停常參·經筵。
藥房都提調臣韓翼謩,提調臣李翼元,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
李溎啓曰,左副承旨李宅鎭,今日不爲仕進,卽爲牌招,何如?允。
傳于金載順曰,內局入侍。
金載順,以禮曹言啓曰,今十月初一日所下傳敎中減膳十日,只大殿擧行事,命下矣。十日之限,止於今日,自明日依例復舊封進之意,分付,何如?允。
金載順,以侍講院言啓曰,本院兼弼善金履禧,旣有只推之命。新除授司書李商建,一體牌招察任。兼司書李衍祥,時在京畿楊州地,書筵入番事緊,斯速乘馹上來事,下諭,何如?允。
李溎,以吏曹言啓曰,通禮院右通禮洪九瑞,成均館司成李獻慶呈狀內,身病甚重,勢難察任云。竝依例改差,何如?允。
兵曹口傳政事,以郭聖濟爲僉知。
申益彬,以漢城府言啓曰,昨日下敎,暮年欲除苛政也,處分中本事,勿論,只免爲庶人,放逐江郊,皆蕩滌。嗚呼,何謂苛政?所謂免爲庶人,非士非庶,景像不佳,所謂放逐江郊者,充軍雖有律,此則在江越邊,有水而不能渡,有舟而不勝乘,瞻望京山,深若千重,此所謂苛者也。其於暮年,其欲除之,焉可已乎事,命下矣。依傳敎,庶民罪人邊安國·洪益海·金海采·林鳳休·柳焵·兪恒柱·兪彦鎬·鄭致綏·金觀柱·洪梓·李東夔·李仁培·趙德行·李弘濟·李重馥·李齊儼·沈章雲·沈鐄·許宖·任觀周·李漢一·南柱老·柳義養·李得培·李晉圭·朴聖集·徐逈修·許采·尹謐·呂龜周·李世奭·金瑞應·鄭彦郁·任希雨·鄭象仁·姜游·李惠祚·朴相老·柳煥德·金鍾秀·李崇祜·權噵·尹蓍東·李行源·李命彬·徐有元·趙觀彬·韓必壽·尹勉升·李彦一·鄭彦暹·洪龍祚·金取魯·嚴璘·嚴思勉·明欽·觀厚等本律外,庶民蕩滌。放逐江郊罪人徐懋修·李彦中·李遠培·金重行·兪彦銻·趙亨謙·徐命應·鄭檏·宋可相·郭泰齊·趙瑗·具常勳·吳載絅等,一倂蕩滌之意,敢啓。知道。
金載順啓曰,卽者副校理徐有臣,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,何如?允。
李宅鎭,以禁衛營言啓曰,去夜無犯夜人所捉之意,敢啓。知道。
李宅鎭,以一二所巡廳言啓曰,去夜犯夜人無所捉之意,敢啓。知道。
李宅鎭,以左右捕盜廳言啓曰,去夜犯夜人無所捉,敢啓。知道。
壬辰十月初十日午時,上御集慶堂。藥房入診入侍時,都提調韓翼謩,提調李翼元,副提調李溎,假注書申應淵,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李長周,以次進伏訖。翼謩問聖候,若何,痰候·寢睡·水刺之節,何如?上曰,一樣矣。上進御一貼。翼謩請診候,上曰,依爲之。泰輿曰,脈候左右三部調均,而滑體亦一樣矣。允協曰,脈候左右三部度數調均,而脾胃滑體一樣矣。絢·孝儉·翊臣·長周曰,脈候左右三部調均,而滑體一樣矣。翼謩曰,俄者下敎,德意旁流,臣等之所欽仰也。上曰,隔一水不得渡,有加於充軍,甚可矜故放之耳。上曰,堯舜亦服何藥而享年乎?翼謩曰,神農氏之嘗百草,已有醫藥,亦豈無服藥之擧耶?上曰,八味元何不勸乎?翼謩曰,豈不好哉?前所進御之物,近來作輟,臣固不知聖意之如何耳。上曰,郭聖濟之筋力,何如?翼元曰,今年七十九矣。昨年於後娶生子,至於十里地則能步行云矣。上曰,是乃予之同甲也。誠是怪事。溎曰,今雖八十之年,當祭祀之日,則着行次裳供祭需,而其孝行有名於京鄕矣。上曰,賢矣。八十親供祭需,其筋力可知矣。命書傳敎曰,昨日下敎,暮年欲除苛政也,處分中本事勿論,只免爲庶人,放逐江郊,皆蕩滌。嗚呼,何爲苛政?所謂免爲庶人,非士非庶,景像不佳,所謂放逐江郊者,充軍雖有律,此則在江越邊,有水而不能渡,有舟而不能乘,瞻望京山,深若千重,此所謂苛者也。其於暮年,其欲除之,焉可已乎哉?又命書曰,前五衛將郭聖濟,莫知尙存,今聞尙存云。噫,此人以故師傅郭始徵從曾孫,尙今在世,其涉異也。嗚呼,此人從曾祖,卽丙戌年就傅時初師傅也。聞其孫之尙在,予心曷諭?暮年其欲一見,特除僉中樞,其令卽來謝恩。謝恩日,政院以奏,若無窠,此不過僉中樞,特爲加設一窠,今日內口傳啓下。又命書曰,右副承旨金熤,今聞實云,許遞,其代前承旨鄭好仁除授,牌招察任,房順房。藥房提調持湯劑,更爲入侍。該房承旨與詣臺臺臣入侍事。出榻敎藥房先退。
壬辰十月初十日未時,上御集慶堂。該房承旨·詣臺臺臣追後入侍時,左副承旨李宅鎭,大司憲朴道源,行大司諫安兼濟,持平尹弼秉,校理任希簡,假注書趙章漢,記事官柳雲羽·柳榮鎭,以次進伏訖。上曰,臺臣誰入耶?宅鎭以某某入來仰對。上曰,持平尹弼秉,何時通淸而誰之孫也?宅鎭曰,故判書尹以濟之曾孫也。宅鎭讀奏平安監司放未放狀啓。上曰,今者關西道臣放未放狀聞中稟秩五人,一倂特放事,分付。放類依啓聞施行,而其仍中詳考,有可放者,回啓中以稟事,分付。出傳敎宅鎭讀奏徐有臣罷職啓辭。上曰,儒臣徐有臣,事勢固然,傳旨踏下,其代閔養烈爲副校理,牌招察任。出傳敎大司憲朴道源,行大司諫安兼濟,持平尹弼秉,校理任希簡所啓,荐棘罪人金致仁,以兩世元輔,國家之倚毗,何如?而不體聖上調劑之苦心,背馳乃父承佐之舊規,植黨濟私,自爲領袖,其負國忘先,壞亂世道之罪,可勝誅哉?益男之平日言行,雖甚妖惡,而年前一疏之後,致仁之不顧嫌怨,挺身請討,可見其縱恣無嚴之一端。移棘之啓,尙未蒙允,當請之律,至今稽遲,輿情益激,公議愈沸。況今蕩平之治已成,一初之政方勵?日昨大處分之後,鋤治黨魁,尤不容少緩。其在峻堤防嚴懲討之義,決不可荐棘而止。請南海縣荐棘罪人金致仁按律處斷。上曰,業諭,亟停勿煩。大司憲朴道源,持平尹弼秉所啓,請還寢東呂·址淳等還配之命,更令王府嚴鞫得情。上曰,勿煩。又所啓,請黑山島爲奴罪人五得,依律處斷。上曰,勿煩。一行刀割又所啓,請觀厚·胤命亟施孥籍之典。上曰,已諭,其何强煩?又所啓,請爲奴罪人韓必壽·尹勉升竝亟正邦刑。上曰,此啓分揀,業已下敎,非特此也,本律太過,其勿强煩。又所啓,請追奪罪人明欽亟施逆律。上曰,已諭,勿復强煩。大司諫安兼濟所啓,請還寢鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義依律處斷。上曰,勿煩。一行刀割又所啓,請黑山島爲奴罪人五得依律處斷。上曰,勿煩。又所啓,請觀厚·胤命亟施孥籍之典。上曰,已諭,其何强煩?又所啓,請爲奴罪人韓必壽·尹勉升竝亟正邦刑。上曰,業諭府啓,勿復强煩。又所啓,請追奪罪人明欽亟施逆律。上曰,已諭,其勿强煩。又所啓,臣於傳啓之際,嚴畏生疎,誤讀一字,惶懍之極,無以自措。請命遞斥臣職。上曰,此非撕捱者,勿辭,亦勿退待。上曰,儒臣持東國通鑑入侍事。榻前下敎希簡承命出,持東國通鑑入來。上命讀希簡先讀一章,宅鎭次讀一章,賤臣章漢次讀一章,雲羽次讀一章,榮鎭次讀一章訖。上命退,諸臣以次退出。
上在慶熙宮。停常參·經筵。
藥房都提調臣韓翼謩,提調臣李翼元,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今予以日爲年,昨日干支憶孝婦,今日干支憶懿昭,來日干支何?一倍憶昔,其若然矣。予何用心?氣候入侍時,當詳諭矣。
中宮殿·惠嬪宮,藥房口傳問安。答曰,知道。
自未時至酉時,灑雨或下雨,測雨器水深一分。
夜自一更至五更,灑雨或下雨,測雨器水深一分。
鄭好仁,以弘文館言啓曰,本館下番,連日闕直,事甚未安。修撰林得浩自鄕上來云,卽爲牌招入直。新除授副校理閔養烈,時在京畿驪州地,經筵入番事緊,請斯速乘馹上來事,下諭。依啓。
李宅鎭,以禮曹言啓曰,恩全君冠禮,復膳後更爲擇日擧行事,命下矣。冠禮吉日,令日官推擇,則今十月十五日午時爲吉云。以此日時擧行,何如?允。
徐有寧,以兵曹言啓曰,五衛將權誾,昌德宮衛將鄭運杓,昌慶宮衛將李東彬,俱以病難供職,呈狀乞遞,輪番之任,不可久曠,竝今姑改差,何如?允。
徐有寧,以兵曹言啓曰,禁軍來春夏等都試,因政府及本曹有故,限內不得設行,今已過時矣。在前如此之時,有仍停都試,代行祿試射之規,今亦依此擧行,何如?允。
兵曹口傳政事,以李宜柱爲僉知。
以賓廳武經講望筒,傳于徐有寧曰,置之。
申益彬,以義禁府言啓曰,本事勿論,只免爲庶人,放逐江郊,皆蕩滌事,命下矣。本府所管本鄕庶民罪人李東夔,依傳敎蕩滌之意,敢啓。知道。
徐有寧,以御營廳言啓曰,去夜犯夜人無所捉,敢啓。知道。
徐有寧,以一二所巡廳言啓曰,去夜犯夜人無所捉之意,敢啓。知道。
徐有寧,以左右邊捕盜廳言啓曰,去夜犯夜人無所捉,敢啓。知道
右承旨金載順疏曰,伏以,臣母素抱貞疾,居恒凜綴,臣之情私,蓋未嘗有一日矧翔之喜矣。自經毒痁以來,眞元消鑠,尤無餘地,離捨供職,本非可强,而有除輒膺,不敢言私者,實出於怵畏感戴,奔走殫竭之義。卽於直次,得接家信,則臣母宿病之外,重添寒感,吐血之漸,乘虛闖發,種種形症,罔非危篤。臣本無他兄弟,藥餌挾護之節,一時爲急,雖欲抑情在公,而有不可得矣。玆敢忙投短章,徑出禁扄。伏乞聖慈,俯垂矜察,亟遞臣職,以便救護,仍治臣瀆擾任情之罪,以嚴朝綱,千萬幸甚。
壬辰十月十一日辰時,上御集慶堂。內局入侍時,都提調韓翼謩,提調李翼元,副提調李溎,假注書申應淵,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李長周,以次進伏訖。翼謩問夜間聖候,若何?痰候·寢睡·水刺之節,亦何如?上曰,一樣矣。上進御一貼。上曰,今日則姑止,而明年正月則卿等必更困予,心甚沓沓,而今日臣子若無是心,是豈臣分乎?翼謩曰,天理人彝物則,理所固然也。上曰,頃者諸相,只請於予,故予以重大之事言之矣。若有繼述之事,則予當受之,而有何繼之述之之事乎?翼謩曰,殿下上以思之則於睿孝,豈不抑鬱乎?臣等生於聖世,侍八十聖君而過,臣等之八字,可謂好矣。臣等所請,若復順受,則尤極好矣。上命診候。泰輿曰,脈候左右三部調均,而滑體一樣矣。上曰,一貼不可減之乎?溎曰,宜加一貼,何可減之乎?泰輿曰,上年減三貼中一貼,而加人蔘一錢用之,而計其數則人蔘一錢,不足於元數,宜其有加而不可減也。諸醫官皆曰,二貼,猶恐不足,豈可減乎?上曰,此湯名,張仲景爲之者乎?泰輿曰,張仲景爲之,而只有四材料矣。命書傳敎曰,左承旨許遞代,徐有寧爲承旨,牌招察任,房順房。又命書曰,今因考日記,問知永膺大君卽八大君中一也,而其奉祀孫年近九十云。今番義昌·樂善,同配壽庭後,追昔之心一倍,況九旬奉祀者乎?依昨日郭聖濟例,口傳加設僉中樞,若能上來,卽令來謝,謝恩日,政院以奏。藥房提調持湯劑更爲入侍。該房承旨與詣臺臺臣入侍事。出榻敎藥房先退。
壬辰十月十一日午時,上御集慶堂。該房承旨·詣臺臺臣追後入侍時,右副承旨申益彬,大司憲朴道源,行大司諫安兼濟,持平尹弼秉,校理任希簡,修撰林得浩,假注書趙章漢,記事官李基崧·柳榮鎭,以次進伏訖。大司憲朴道源,行大司諫安兼濟,持平尹弼秉,校理任希簡,修撰林得浩所啓,請南海縣荐棘罪人金致仁按律處斷。上曰,嗚呼,暮年,尙惟其人,何允此啓?亟停勿煩。朴道源·尹弼秉所啓,請還寢東呂·址淳等還配之命,更令王府嚴鞫得情。上曰,勿煩。又所啓,請黑山島爲奴罪人五得依律處斷。上曰,勿煩。一行刀割又所啓,請觀厚·胤命亟施孥籍之典。上曰,此何惜也?而無異於頃年羅景彦,所守者定制,旣施加律,其何强煩?又所啓,請爲奴罪人韓必壽·尹勉升竝亟正邦刑。上曰,旣已諭,其勿强煩。又所啓,請追奪罪人明欽亟施逆律。上曰,君君臣臣之分更正,所守者定律,其勿强煩。道源曰,臣年紀衰邁,眼病又苦,字畵莫辨。莫重傳啓之際,罪人名字,有錯誤之失,何可一刻晏然於臺次乎?請命遞斥臣職。上曰,豈特名字誤呼?做錯旣多,何可例批?依啓。大司諫安兼濟所啓,請還寢鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義依律處斷。上曰,勿煩。一行刀割又所啓,請黑山島爲奴罪人五得依律處斷。上曰,勿煩。又所啓,請觀厚·胤命亟施孥籍之典。上曰,業諭府啓,其勿强煩。又所啓,請爲奴罪人韓必壽·尹勉升竝亟停邦刑。上曰,業已諭,其何强煩?兼濟仍起伏曰,臣有可達之事矣。以韓必壽·尹勉升言之,渠輩若非聖上不世之恩造,何以致腰金而頂玉乎?受恩如此,而不思爲國家懲討,誠極無狀。趙觀彬·宋明欽之罪,夫孰不知,而親承筵敎,終不發啓,論其罪負,今此處分,殆是薄罰。趙觀彬之罪,已著於竹冊文不爲製進之日,何待今日而知之?宋明欽之罪,卽引奏春秋之事,亦何待而知哉?當初宋明欽之入來也,聖上以禮招之,擧世宜其往見,而及其臨歸,卽誤引春秋,重被嚴敎之後,而猶且傾朝往見,臣亦有耳,豈不聞知?苟知其罪,何不於其時請討,而到今請討耶?上曰,卿言是矣。兼濟曰,其時不爲請討,到今請討,似由於嚴敎之下,生㤼而然矣。以臺體言之,可見其劻勷,臣實爲之慨然也。死後追奪,卽生前一律,殿下於兩人,便是已施亟正邦刑之律矣。至於追律,旣有令甲,以近日聖敎觀之,聖意欲堅守定制,好生之德,貽燕之謨,臣實欽仰,臣旣待罪執法之官,法外爭執,非所以仰體聖意,故明欽追施逆律事,臣果停之,而至於觀厚·胤命,其時雖施刑配之典,罪惡彰著,則卽地不得施逆律,已是失刑之大者,輿情至今憤鬱,此則不可以令甲前後而論也。臣必欲爭執矣。上無發落,臺臣退出。上曰,領議政入侍事。榻前下敎益彬讀奏京畿監司年分狀啓。上曰,領相意,何如?翼謩曰,今年畿穡,大抵失稔。臣於日昨,逢金相翊,以爲,該曹劃給災結甚不足,必加得二千餘結,然後庶可排比云。今者狀聞加請,似不過濫,依請劃給,此外又以拯米無面之姑爲停退,各邑新還之分數代捧,摠廳·松都餉穀之捧留本邑,軍門保米·身米之以錢代納,推奴徵債之限明秋防塞事,爲請矣。還穀代捧,係是不得已之政,有不可竝許稍實邑,則無論軍餉體重,亦不可全數捧留。限折半許施,其餘事,或係歉歲例政,或有從前定式,竝與分等而依請許施之意,分付,何如?上曰,予意旣若此,竝依爲之。捧留一款折半捧留三軍門保米,亦依狀請施行,分等其亦依狀請施行。出擧條上命退,諸臣退出。
上在慶熙宮。停常參·經筵。
藥房都提調臣韓翼謩,提調臣李翼元,副提調臣李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。入侍時下敎矣。
中宮殿·惠嬪宮,藥房口傳問安。答曰,知道。
李溎啓曰,右參贊洪麟漢,除拜後過三日不爲出肅,依定式推考警責,仍卽牌招,何如?允。
徐有寧,以都摠府言啓曰,今日入直內三廳武兼禁軍及軍兵等中日習射,請出標信。知道。
徐有寧啓曰,臣依定式,今日進詣崇政殿月臺,入直禁軍等戎器服色點考則皆無頉,仍以傳敎內辭意勞問,則亦皆好在云矣,敢啓。知道。
傳于李宅鎭曰,大臣及僉知郭聖濟竝留待,內局同爲入侍。
李溎啓曰,假注書申應淵身病猝重,勢難察任,今姑改差,何如?允。
以金重燮爲假注書。
徐有寧,以兵曹言啓曰,五衛將安聖希,景福宮衛將洪慶運,俱以身病猝重,勢難供職,呈狀乞遞,輪番之任,不宜久曠,竝今姑改差,何如?允。
徐有寧,以訓鍊都監言啓曰,都監從事官未差代,前校理李顯永啓下,而方在罷散中,時無職名,令該曹依例付軍職冠帶常仕,何如?允。
徐有寧,以訓鍊都監言啓曰,去夜無犯夜人被捉之意,敢啓。知道
徐有寧,以一二所巡廳言啓曰,去夜犯夜人無所捉之意,敢啓。知道。
徐有寧,以左右邊捕盜廳言啓曰,去夜犯夜人無所捉,敢啓。知道
戶曹參判尹東昇疏曰,伏以,臣猥膺使命,行將陛辭矣。父母墳山,近在畿服,今番遠離,不勝戀係之私,敢引近例,仰請往來之暇。伏乞特賜恩許,俾伸至懇,千萬幸甚。無批答
壬辰十月十二日辰時,上御集慶堂。藥房入侍,原任大臣同爲入侍時,都提調韓翼謩,提調李翼元,副提調李溎,領府事金相福,判府事金陽澤,判府事元仁孫,僉知郭聖濟,假注書趙章漢,記事官李基崧·柳榮鎭,醫官方泰輿·慶絢·金孝儉·白文昌·李翊臣·金世彦,以次進伏訖。翼謩曰,夜間聖體,若何?上曰,一樣矣。翼謩曰,寢睡·水刺之節,亦何如?上曰,一樣矣。翼謩請診候,上曰,止之。相福曰,聖體,若何?上曰,一樣矣。寢睡·水刺之節,亦何如?上曰,一樣矣。翼謩進湯劑一貼,上進御。上曰,予所執者是,卿等所執亦是矣,君臣相持,君必勝矣。前左相入來乎?相福曰,有微恙不得入來矣。上曰,前左相之言雖可感,而予不從之也。仁孫曰,聖敎雖如此,臣等所執,大經大法,殿下所執,不過節目間事,亟許允從。是臣等之望也。上曰,卿等之請,實非婦寺之忠,予亦知之而知而不從,予固欲作賢君也。上命郭聖濟入侍。聖濟進伏。上曰,汝五年之後入侍,須看予衰謝何如也?聖濟曰,臣仰瞻天顔,韶華少無所減矣。上曰,汝晨省祠宇,親檢祭物云,果然乎?聖濟曰,此則小臣自兒時習熟,聞見於師傅,從曾祖之躬行也。上曰,噫,故師傅從孫,五年前見,今日復見,可謂異事。因問寢食不減,猶能晨省云,聞祭祀之節,亦學於從曾祖云。須問朝鮮人若此者其誰,豈特甘盤故乎?再昨已諭,卽予就傅時初師傅也,若此而聞此孝行,豈無褒嘉?故師傅郭始徵特贈一資,今日內口傳下批。郭聖濟亦豈特從孫?頃聞錦平都尉晨省事,特爲旌門,復聞此人,特授同中樞,若無窠,作窠口傳單付,其令今日謝恩。出傳敎上曰,昨日永膺大君奉祀孫,其令入侍,而意謂起居,若何?今日果不謝恩,可見氣衰。此人來春似乎加資,而何待來年?比諸辛受采加二年,予心一倍。今日郭聖濟旣付同樞,況此人乎?同中樞一體作窠,口傳單付。出傳敎翼謩曰,臣等所請,亶出於民彝物則則不可已者,亟許允從也。上曰,藥房提調持湯劑更爲入侍。出榻敎翼謩更進湯劑一貼,上進御。上曰,詣臺臺臣入侍事。出榻敎大司諫安兼濟,持平尹弼秉,校理任希簡,修撰林得浩,以次進伏訖。安兼濟·尹弼秉·任希簡·林得浩所啓,請南海縣荐棘罪人金致仁按律處斷。上曰,業已詳諭,亟停勿煩。安兼濟所啓,請還寢鍾城府爲奴罪人天大酌處之命,依律處斷。上曰,勿煩。又所啓,請大靜縣爲奴罪人仲義依律處斷。上曰,勿煩。一行刀割又所啓,請黑山島爲奴罪人五得依律處斷。上曰,勿煩。又所啓,請觀厚·胤命亟施孥籍之典。上曰,昨雖陳所懷,法雖重,君令宜樹,勿復强煩。又所啓,請爲奴罪人韓必壽·尹勉升竝亟正邦刑。上曰,其亦若此,勿復强煩。尹弼秉所啓,請還寢東呂·址淳等還配之命,更令王府嚴鞫得情。上曰,勿煩。又所啓,請黑山島爲奴罪人五得依律處斷。上曰,勿煩。一行刀割又所啓,請觀厚·胤命亟施孥籍之典。上曰,業諭院啓,勿復强煩。又所啓,請爲奴罪人韓必壽·尹勉升竝亟正邦刑。上曰,亦諭院啓,勿復强煩。停宋明欽啓辭後,又所啓,當此大論方張之日,三司之臣,固當竭蹶趨承,而有除則輒稱在外,揆以國體,極爲寒心。請在外三司竝罷職。上曰,可見公議,依啓。又所啓,筵體至嚴,而內局提調以閒漫說話仰陳,請內局提調李翼元推考。上曰,依啓。上命退,諸臣以次退出。
上在慶熙宮。停常參·經筵。
夜二更,月暈。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣矣。
中宮殿·惠嬪宮,藥房口傳問安。答曰,知道。
傳于李宅鎭曰,恩全君冠禮,更待下敎,擇日以入。
李宅鎭,以弘文館言啓曰,本館上番闕直,事甚未安。今日政新除授副修撰李昌伋,卽爲牌招,以爲姑陞入直。副校理李在學,時在京畿南陽地,經筵入番事緊,斯速乘馹上來事,下諭。傳曰,依啓
徐有寧,以禁衛營言啓曰,去夜無犯夜人所捉之意,敢啓。傳曰,知道。
又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
傳于徐有寧曰,今日開政。
吏批啓曰,判書李潭受由出去,參議洪檢病不來,小臣獨政未安,何以爲之?敢稟。傳曰,仍爲之。參判李重祜進,承旨鄭好仁進,以元義孫爲大司憲,李東顯爲執義,申應顯爲司諫,洪彬爲掌令,吳鼎源爲持平,任希簡爲獻納,李在學爲副校理,李昌伋爲副修撰,沈鏽爲判尹,李潭爲司僕提調,李夔爲吏曹佐郞,鄭宇淳爲兵曹佐郞,郭鎭純爲司成,任希曾爲左通禮,李養鼎爲中學敎授,權䘩爲義禁府都事,尹寅國爲司饔奉事,徐有臣爲京畿都事,孫錫謨爲承文正字。
兵批,宋淳明進,以金孝儉·徐克悌爲副護軍,朴道源·金載順·金熤·李敬養爲副司直,李衍祥·李顯永爲副司果。
壬辰十月十三日辰時,上御集慶堂。藥房入診入侍時,都提調韓翼謩,提調李翼元,副提調李溎,假注書趙章漢,記事官李基崧·柳榮鎭,醫官方泰輿·慶絢·金孝儉·白文昌·李翊臣·金世彦,以次進伏訖。上曰,畿伯狀聞,先爲讀奏,可也。溎讀奏畿伯狀聞及禮堂修改英陵丁字閣狀聞。上曰,今番驪州丁字閣柱木更豎時,禮堂參判徐有隣,戶判趙雲逵各熟馬一匹賜給,兼監造官本陵參奉金樂賢·李赫胄竝陞六,守僕·員役·工匠等令該曹米布題給,郞廳其若隨詣,兒馬一匹賜給。出傳敎翼謩曰,夜間聖體,若何?上曰,日漸寒,難矣。翼謩曰,痰候,何如?上曰,一樣矣。翼謩曰,寢睡·水刺之節,亦何如?上曰,一樣矣。仍進湯劑一貼,上進御。請診候,上曰,其止之。翼謩曰,中宮殿進御湯劑,今當日次,更詢諸醫以定劑之而當否,何如?上曰,詢于諸醫,可也。翼謩曰,俄問諸醫,則今姑停止似好云矣。上曰,中宮殿進御蔘苓養胃湯今姑停止事。榻前下敎上曰,藥房提調持湯劑更爲入侍。翼謩復進湯劑一貼,上進御。上曰,明日崇政東庭當祗迎,禮房知悉,儀注安徐,入直侍衛,只入正時,皆依前焉。出傳敎上曰,嗚呼,昔年,朝陽夕陽,敦睦,若何?小宗雖多人,宗孫只有蔭官,而近者義昌·樂善神位奉來時,其亦隨來,豈特此也?噫,靈城奏予乙酉·辛丑,可謂前後同符,昔年親愛莫重大君奉祀,豈可以便服奠酌乎?奉祀孫前郡守李鎭翼,敦寧都正特爲加設單付,以表予意。噫,昨今兩大君奉祀,腰金頂玉,庶可伸追慕之心也。上曰,昔年禁軍設置,其豈尋常?故自設置後,至中年初日,有差備門參謁之事,恐或中官權重。頃年特除,其後戎器疎虞,故犒饋時,有禁軍伏地之事。頃年一番月臺點考,此後令該房承旨,命每朔點考,而亦不過文具,明日祗迎後,東月臺適當新舊番交遞,新舊番當點考,該房知悉。出傳敎上曰,飭承傳色幾次,而先後狀聞,竝奏於一時,其涉駭然。當該承傳色,越俸三等。出傳敎上曰,詣臺臺臣入侍事。榻前下敎上曰,政官持望筒入侍事。榻前下敎藥房先退。
壬辰十月十三日巳時,上御集慶堂。詣臺臺臣入侍時,行大司諫安兼濟,持平尹弼秉,校理任希簡,修撰林得浩,右副承旨申益彬,假注書金重燮,記事官李基崧·柳榮鎭,以次進伏。上命李溎讀奏各道狀啓矣,至全羅兵使尹僖東虞候請賞狀。上曰,有功褒賞,王政之大者,可奏以聞,亦帥臣之職體,而今聞全羅兵使尹僖東狀聞,其所褒稱,其涉太過。此狀聞依例令該曹回啓,其飭亦不可無,當該帥臣從重推考。出傳敎兼濟·弼秉·希簡·得浩竝進伏。上曰,只擧其末。兼濟·弼秉·希簡·得浩竝起伏,請南海縣荐棘罪人金致仁按律處斷。上曰,業諭,亟停勿煩。兼濟啓,請還寢鍾城府爲奴罪人天大酌處之命,依律處斷。上曰,勿煩。又請大靜縣爲奴罪人仲義依律處斷。上曰,勿煩。一行刀割又請黑山島爲奴罪人五得依律處斷。上曰,勿煩。又請觀厚·胤命亟施孥籍之典。上曰,已諭,勿復强煩。又請爲奴罪人韓必壽·尹勉升竝亟正邦刑。上曰,已諭,其勿强煩。已上措辭見上又啓曰,臣於登筵後,伏見傳敎下者,湖南帥臣狀啓中,稱以修補,虛張名目,褒揚幕校,事甚不實,亦涉猥越,不可問備而止。請全羅兵使尹僖東罷職。上曰,業已諭,有功其奏,雖帥臣之職任,下語褒張太過,而此非新備者,故只推,臺臣所請得體,依啓。弼秉進伏,請還寢東呂·址淳等還配之命,更令王府嚴鞫得情。上曰,勿煩。又請黑山島爲奴罪人五得依律處斷。上曰,勿煩。一行刀割又請觀厚·胤命亟施孥籍之典。上曰,旣諭,其何强煩?又請爲奴罪人韓必壽·尹勉升竝亟正邦刑。上曰,旣諭,其何强煩?已上措辭見上又啓曰,臣初登筵席,昏謬生疎,莫重傳啓之際,不待聖敎,先奏結語,惶懍之極,有難晏然,請命遞斥臣職。上曰,一時做錯,勿辭,亦勿退待。吏曹參判李重祜持望筒進伏。上曰,吏判來乎?益彬曰,判書則受由,參判入侍矣。命李溎奏望筒。至李在學,上曰,誰也?溎曰,崇祜之子也。上曰,然乎?至李夔,上曰,宗班乎?溎曰,然矣。上曰,密善之孫乎?曰,然矣。讀奏吏兵批畢後,重祜先退,都提調韓翼謩曰,湯劑入來矣。上曰,進之。進湯訖。上曰,此爲大劑乎?翼謩曰,大劑也,來日湯劑依例乎?上曰,依爲焉。翼謩曰,群下之至情,自上何必沮抑?且非靳持者,若從臣等之請,自可太平無事矣。上曰,不困我而置之,好矣。以便君心可乎?翼謩曰,於聖心亦何有不便之道乎?上曰,其退休焉。諸臣以次退出。
上在慶熙宮。停常參·經筵。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
香祗迎後,政院·玉堂·藥房口傳問安。答曰,知道。
傳于徐有寧曰,次對進定於今日,入侍午後爲之。
傳于李宅鎭曰,戶判·禮堂留待。
徐有寧啓曰,大臣·備局堂上依下敎來待矣。傳曰,引見。禮·戶堂先爲入侍。
李溎,以吏曹言啓曰,今此宗廟望祭大祝,皆以玉堂塡差,而時無職名,令該曹口傳付軍職,何如?傳曰,允。
申益彬,以義禁府言啓曰,咸鏡道利城縣遠地定配罪人趙曮,慶尙道巨濟府投畀罪人鄭光漢等特放,承傳啓下矣。放送事,分付各該道臣之意,敢啓。傳曰,知道。
徐有寧,以御營廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十月十四日辰時,上御崇政殿殿庭。香祗迎入侍時,行都承旨李溎,左承旨任希敎,右承旨李宅鎭,左副承旨徐有寧,右副承旨申益彬,同副承旨鄭好仁,假注書趙章漢·金重燮,記事官李基崧·柳榮鎭,以次侍立於資政門外。上具翼善冠·袞龍袍,乘轎出資政門外,駐轎。命李溎讀奏祭報府後,上步降殿庭,詣板位上,拜跪祗迎後,乘轎至東月臺殿座,而命禮房承旨,馳詣太廟奉審以來事。出榻敎命進紙筆,御製暮年敍予意,苟且一祗迎一句詩。命承史賡進。上曰,新舊番禁軍待令乎?有寧曰,待令矣。上曰,新番左列,舊番右列,內禁將·龍虎將,具甲胄入侍帳外,叩頭行禮後,自長至令,各以次點考各軍兵各色戎器軍裝後,次次從實以奏,豈爲文具,而殿座當更爲親考,若有頉則當決棍矣。內禁將誰也?曰,梁世純也。龍虎將誰也?曰,元重會也。上曰,除差備門參謁後,軍物以不一,故今欲親點矣。世絢·重會軍禮後,長則視正,正則視令,各以各樣軍物箇箇無頉上奏。上曰,左右禁軍各一人上臺,而東五令西九令入焉。臺上點考後,告以無頉。上曰,似不紛然矣。汝等取才以何技乎?曰,各技取才而講爲主矣。上曰,靈城爲禁軍懸板節目,在於此闕乎?曰,不在於此闕矣。上曰,左右列中能講者各一人上臺。左列禁軍金應利,右列禁軍鄭孝元,誦其陣法。上曰,考講而有遷轉之窠乎?曰,守摠兩營有二窠,都監有四窠,兵曹亦有其窠矣。上曰,今方有窠乎?曰,無矣。上曰,能誦陣法者,自政院當給弓矢,爾其受去。諸軍亦以次退出。上曰,不偶然矣。戎務旣免疎虞矣。兵判具善行曰,然矣。上曰,私操爲之乎?善行曰,以仲朔爲之矣。上曰,元重會貌如婦人云。果然否?善行曰,稍剛而能解事矣。藥房都提調韓翼謩,提調李翼元,副提調李溎進伏曰,聖體,若何?上曰,一樣矣。進湯劑。上曰,此是黃帝·岐伯之所爲乎?翼謩曰,無以異也。上曰,誠難矣。翼謩曰,再貼次對入之乎?上曰,依爲焉。翼謩請咸從進上栗不精者推考。上曰,置之。上曰,東西郊各軍各一人,以軍服進前分付,結束色·闕外鄕民,亦爲待令,崇政門·延和門排立砲手,亦爲待令。各奏其居地姓名後,上曰,秋收盡爲之乎?曰,以雨尙未盡收矣。上曰,東·西郊市價,何如?曰,東·西郊則貿米於京中,與京無異,每兩不過市升一斗矣。上曰,湖南,何如?曰,七斗矣。上曰,大豐矣。嶺南,何如?曰,五六斗矣。上曰,似不及於湖南矣。關東,何如?曰,五斗矣。關西,何如?曰,小米則三斗,大米則二斗矣。上曰,官斗乎,市斗乎?曰,市斗矣。奉審承旨進前。上降椅子,命讀祭物件記訖。上復坐椅上,中官越俸下敎安徐事。出榻敎藥房提調持湯劑入侍。出榻敎上還內,諸臣問安後,以次退出。
壬辰十月十四日未時,上御集慶堂。戶判·禮堂先爲入侍時,兼戶曹判書趙雲逵,禮曹參判徐有隣,左副承旨徐有寧,假注書金重燮,記事官李基崧·柳榮鎭,以次進伏。上着笠起坐。雲逵·有隣奏曰,柱木一株外,餘無頉處,故只改一柱矣。上曰,餘則無頉乎?曰,然矣。上曰,次對諸臣使之入侍,承命傳諭。領議政韓翼謩,左議政李昌誼,右議政李思觀,兼戶曹判書趙雲逵,行司直李昌壽·蔡濟恭,知敦寧具善復,左參贊朴相德,行副司直李章吾,刑曹判書趙榮進,訓鍊都正尹泰淵,行副司直尹得養,行副護軍張志恒,吏曹參判李重祜,大司憲元義孫,執義洪彬,掌令任希簡,持平尹弼秉,修撰林得浩,副修撰李昌伋,事變假注書朴師赫,以次進伏訖。翼謩進伏曰,聖體,若何?上曰,一樣矣。進湯劑後,昌誼·思觀竝進伏曰,聖體,若何?上曰,一樣矣。翼謩曰,近來下情之抑鬱,日日仰達,而尙未允許,誠不勝悶迫矣。上曰,都忘之,可也。翼謩曰,此是不可已不可忘者也。聖敎雖如此,臣子道理,豈可奉承乎?此是人情天理之當然者,必也準請乃已之事,而上下相持,豈不貽惱於聖心哉?昌誼曰,至于今不能準請,莫非臣等不忠不誠之罪,冬至不遠,一陽生則便是新年,昔年已行之事,今又行之,則豈不爲輿情之歡欣耶?上曰,古人至日閉關,予當閉戶而不出矣。非但見困於卿等,八十將迫,心甚沓沓也。昌誼曰,邦慶疊臻,實是千一莫大之慶。臣等若對士友,則皆曰,伴食充位,尙未準請,大加譏斥,臣等引咎無辭而已。思觀曰,今則公議齊發,衆論森嚴,已至於莫可禁遏之境,左相引咎之言,誠是也。上曰,此亦時體而然矣。思觀曰,時體二字,實非好題目,此是秉彝之性,雖愚夫愚婦,根於天而然矣。豈有時體之自上至下,萬口一談者乎?翼謩曰,自古聖帝明王所以御世者,順民情而已。輿情若此,而一向靳允,實非順民情也。上曰,舜享百歲之壽,八元八凱,其皆舞蹈乎?翼謩曰,安知其不然也?思觀曰,儀文不備,而上下同慶之心,豈有古今之異哉?上曰,來年則必有他請,豈不困我乎?昌誼曰,萬古無如此之慶,臣等之際會,亦千一之幸也。何待臣等之請?臣等雖不請,八域臣民,凡有秉彝之性者,孰不鼓舞乎?世之公議,或有自上起者,或有自下起者,而以朝廷之伈伈泄泄,方譏斥臣等也,不然則臣方癃痼,朝暮就盡,而匍匐入來者,亦可謂跛躄之咸起也。雖使皐·夔復生於今日,今日之請,焉可已乎?上曰,左相來年入耆社乎?思觀曰,明年當入,而仍下敎,已題西壁矣。翼謩曰,非但一二慶,明年則誠千一之會也。上曰,雖百慶,予何受乎?榮進曰,自四十年前,大臣則以爲,癸巳年當有莫大之慶,殿下亦以爲若逢癸巳年,當從卿等之請,故臣則於癸巳,當無難於允可矣。今則若是下敎,豈不抑鬱哉?上曰,姑舍是,先奏國事,眞所謂信木蟲生者也。此七十翁太强矣。昌誼曰,刑判每以此事之未得準請,稠中大談,可見至誠也。上曰,雖百刑判,予何受乎?榮進進啓曰,近見諸道分等狀,皆請推奴徵債限明秋嚴禁而蒙允。臣曹亦推奴徵債限明秋嚴禁,何如?上曰,依爲之。翼謩曰,其中有非久遠逃亡,而居接至近處,凌叛上典者,情狀尤可惡,風化所關。此等之類,宜不入於禁判中矣。昌誼曰,近來閭巷間此弊尤甚,叛主之奴,輒多投托於勢家,而凌侮其主,甚至於侵辱之境,亦係風化。此等之類,不可不嚴懲矣。上曰,此則不在此中,一體申飭。榮進又啓曰,聖德無處不及,戊辰年以特敎,罷本曹拘留間矣。其後以多有掣礙,陳達復設,而大段公事外,切勿拘留事,定奪矣。近來以拘留間,爲都民之弊,故臣留意於革罷,數朔不用拘留間,而足可爲之矣。且旣有典獄司,則何必別設一獄於曹內,以貽民弊乎?典獄司所囚,有十日錄啓之例,故雖有輕囚徑放之歎,而拘留間則決不可置,永爲革罷,何如?上曰,此亦推奴徵債者之所爲矣。榮進曰,亦不無此弊矣。上曰,所奏誠是,依爲之。此後若有犯者,付諸耳目糾正。翼謩曰,京兆亦不無此弊,一體嚴飭,何如?上曰,一體申飭。已上出擧條翼謩啓曰,禁將具善復,欲往審植木所矣。上曰,使之因佩往來。翼謩曰,加資後尙未焚黃,切欲從後爲之云矣。上曰,依爲之。出擧條翼謩曰,備局擧行之事,關係於有司,而徐命膺·李最中·韓光會·鄭尙淳,方在罪名,不得還差也。上曰,尙淳必不如此矣。思觀曰,本事則已爲晩空矣。命書傳敎曰,飭已行,前判書李最中敍用,因此以聞。前判義禁韓光會,其時事件,予料異焉。旣知若此,其何遲矣?一體敍用,判金吾若此則況都事乎?且此人雖不受學,曾爲師傅之子,勿汰旣代云,待窠,其令銓曹卽爲懸註調用。昌誼曰,李文源禁推命下,而仍卽特放,故羅將緩緩而歸。金吾堂郞下敎,合有分揀之道矣。思觀曰,其後事,判金吾則全然不知矣。上曰,郞廳,古師傅蔡得弘之子乎?曰,然矣。上曰,蔡濟恭同姓乎?濟恭曰,異姓矣。上曰,其名百休,名則好矣。禁郞今可復爲乎?昌誼曰,已出代矣。上曰,李文源故相之子,而其人事難矣。渠之族長,若是盛言乎?鄭尙源,何如?必非加點也。昌誼曰,前例昭昭矣。上曰,然則李事無心也。昌誼曰,李之心,亦是公心,忘却出來,更欲入點,則館吏據例挽止也。上曰,李事,予欲下敎,不卽輕先,問于大臣而處之,予意深矣。思觀曰,古有一時下敎者矣。上曰,此爲故減一點而然矣。思觀曰,旣入堂錄館錄則便是準點也。上曰,加點則圖點之代也,而此非圖點也。知其如此,而欲待相臣之奏矣。此人當不如此矣,昌誼曰,光近乃光會之六寸,領相之八寸,領相引嫌太過,雖不提奏,而其人之文詞,可合於館閣者也,有名於陞學也。上曰,其時拔去乎?曰,然矣。命書傳敎曰,其後聞本事,欲問而未果,今日問于入侍相臣,予意亦然。果若此,雖問備,不可爲者,頃者下敎,特爲蕩滌,若此韓光會特拔之命,其涉過矣。且本事旣已蕩滌,則無異毛將焉傳一體蕩滌。上曰,韓光近實爲冤痛矣。命書傳敎曰,旣已下敎,宜示予意,今適有窠,韓光近校理除授,牌招察任。上曰,此等事,卽爲洗之,可也。金思穆予欲見挾冊登筵,故頃於末擬下批矣。精神索漠之中,猶能記此,此亦可請之事乎?昌誼曰,然矣。思觀曰,此乃歡抃中尤爲歡抃者也。上曰,頃者尹弼秉之事貴矣。不曰從重,而只請推考,此則可謂官師相規矣。皆如此則庶可爲矣。昌誼曰,沈鏽年雖多,尙能勤勵,其在畿營,亦多治績,着實於國事矣。領相當爲還差而引嫌不奏,誠過矣。上曰,前判書李最中·徐命膺·韓光會,判尹沈鏽,前大司憲鄭尙淳,備堂還差,徐命膺·李最中仍察有司事。出榻敎翼謩啓曰,李最中·韓光會·鄭尙淳旣有敍命矣。與徐命膺還差備堂,李最中·徐命膺,使之仍察有司,何如?上曰,依爲之。昌誼曰,領相過於避嫌,如沈鏽·韓光會當爲還差之人,不爲擧論,而鄭尙淳亦未及還差,似宜一體差下矣。上曰,一體還差。出擧條思觀曰,小臣日昨仰達放逐江郊之人,而特蒙放釋蕩滌之典,亦及於庶民,此實臣等未及料度也。鄭光漢以首發之臺臣,被罪遠謫,而今番蕩滌,不得與焉,敢此仰達矣。昌誼曰,其時臺臣皆蒙蕩滌,而此則以長官之故,投畀遠地。上曰,謫於何地?對曰,謫於巨濟也。翼謩曰,臣亦有可奏者,而其時蕩滌下敎,誠好矣。思觀曰,趙曮之事,以其弟之故,似不可參涉,其時物議,皆曰似難參啓云矣。上曰,趙則過矣。右相所奏誠是,而左相,則何如?昌誼曰,私意似難參涉矣。上曰,果是三通中人,是誠根本矣。趙暾在京乎?思觀曰,以閒暇之故,往來京鄕矣。上曰,其人難矣。奉朝賀太早矣。與南泰齊年紀孰多?思觀曰,泰齊似多矣。上曰,趙暾幾何?曰,五十餘矣。上曰,少年矣。金致仁之請討崔益男,予則是矣。事體如此,則豈顧身而不爲乎?關係至重,身爲大臣,何可引嫌乎?此則有父之風矣。臺臣之言,予則過矣,此一節鄭光漢入之也。思觀曰,豈獨光漢所爲也?諸議如是矣。上曰,鄭光漢爲之矣。領相意,則何如?翼謩曰,關係重大,爲大臣不當引嫌也。上曰,左相於李彦世事,亦曰,非矣,而此則尤重於李彦世矣。命書傳敎曰,左右相所奏中鄭光漢事果然,特放給牒,右相所奏趙曮事,聞此而然乎?再昨予亦有思,欲諭而未果,此則其時亦諭,除本事,予則曰,終涉過矣。特放。上曰,再昨停啓,誠是矣。命讀庶人蕩滌草記。至鄭象仁,上曰,此人久不聞,果爲庶人也。此人之祖,卽予五寸親,此則予之七寸也。又曰,可謂大蕩滌矣。垂法於後世也。此草記乃奏於臺臣入侍之前者,欲使臺臣可爭者爭之也。命書傳敎曰,嚴璹頃者之事,予已放釋,而其命屬耳,因他事,臺臣復請投畀,玆事靜而思之,若薇垣長再昨停啓時所奏,此時若此之人其幾也,而因擧名下敎,乃至于此,其涉過矣,特放。有欲諭者,今旣開端,其何默乎?嗚呼,曩時事,曰淸,曰名,欲諭者何限,而於今因其提名追論,一則趙觀彬,其時冒雨臨帳殿,業已到配而後放,事已了當者,不可追論。況其時疏語,由於狹隘而然,無他意思,予已洞知,故其後特放者蓋此也。金取魯·洪龍祚所奏,亦不過莫知也。若是所奏,非特此二人,因其擧名,皆至于此,故判書李周鎭,舊邸聞日記,職在薇垣長,有駭聞。前領相所奏,知非時任,而頃者下敎時,不若初無是事云者,意蓋在矣。然律至於此,已涉過矣。靜思此等之人逢此,必將洗主。昨日薇垣長所奏極律云者誠是,因一幾十年鬱懷之敎,此四人偏被極律,豈徒予心,亦豈體昔小心之意乎?爲先竝特爲給牒。嗚呼,此命以後,李判府事亦將擧顔于世。嗚呼,暮年,可謂不負其祖矣。呼寫已畢,聞右相所奏,亦聞左揆所言,洪曙幾乎漏矣。噫,人君處分,豈可以大小而低仰?一體給牒。此人尤爲孟浪,其何晩聞乎哉?且聞旌門,予見節可泯乎,旣已復官,碑何偃乎?皆令卽豎。命書之際,思觀曰,此中亦有可奏者,洪都事曙爲日已久,而或稱洪都事,或稱洪典籍,而混入其中矣。昌誼曰,此是洪錀之祖也。上曰,洪錀亦入坐乎?昌誼曰,洪錀亦以罪人自處矣。日前有人來立於小臣之門庭,自稱洪先達,垂淚滿面,爲祖稱冤矣。上曰,此人尤爲孟浪矣。上曰,大臣之在江郊者,予常思之矣。思觀曰,李判府待罪江郊,自處以罪人也。昌誼曰,對食乎平盤,日日待罪矣。上曰,想已洗主矣。昌誼曰,木主其時卽洗,旌門毁藏,墓碑且踣。李判府不巾不襪,自處以罪人矣。上曰,予已想知矣。此誠殘忍也。今予此事,實好事也。罪人雖曰其時臺臣,聞前左相之言,其非時任。今此下敎,若使聞之,則必泣於泉下矣。思觀曰,幽明之感,當復如何哉?上曰,李周鎭誠曖昧矣。今日下敎,可謂大蕩滌矣,不待卿等之請而爲之也。爲好事,難於造九層塔,今日此擧,亦輔相之功也。思觀曰,聖慮出尋常萬萬,臣等之功何有哉?上曰,非予覺之,其誰提醒?此乃予之事業也。翼謩曰,莫非聖上造化也。上曰,下敎後乃聞,一人本無更配之事云,承旨相考果然,本下敎中此一節拔去。出傳敎禁將植木時仍佩往來事。出榻敎上曰,三司傳旨循例踏下有思焉。令更讀,其中李致中,受由之人,渾入於此,原傳旨中付標。出傳敎命書傳敎曰,卿之所遭,可謂悶迫,欲諭無語,尙今遲回,今日洞釋,豈特慰先卿九原之心?於卿誠可謂無礙矣。卿須體此慇懃之意,其卽謝命事,令史官傳諭於李判府事。藥房提調持湯劑入侍事。出榻敎上曰,臺臣入焉。義孫·彬·弼秉·希簡·得浩·昌伋竝進伏。上曰,只擧其末。竝請南海縣荐棘罪人金致仁按律處斷。上曰,今日下敎,可謂大處分,此人此啓,夢裏猶異,旣施,何云一律?亟停勿煩。義孫·彬·弼秉又啓,請還寢東呂·址淳等還配之命,更令王府嚴鞫得情。上曰,勿煩。請黑山島爲奴罪人五得依律處斷。上曰,勿煩。一行刀割又請觀厚·胤命亟施孥籍之典。上曰,曾已諭,此何惜也,而此啓一日仍勿施,追律受敎百日泯,況今日乎?亟停勿煩。又請韓必壽·尹勉升竝亟正邦刑。上曰,今何差等?嗣服後聞此律者,今何復聞?爲奴足懲,亟停勿煩。已上措辭見上又啓曰,新除授持平吳鼎源,時在全羅道昌平地,請斯速乘馹上來事,下諭。上曰,依啓。洪彬進啓曰,臣與執義臣李東顯有內外從應避之嫌,揆以法例,不可仍冒,請命遞斥臣職。上曰,在下當遞,依啓。希簡進伏。上曰,只擧其末。請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義依律處斷。上曰,勿煩。一行刀割又請黑山島爲奴罪人五得依律處斷。上曰,勿煩。又請觀厚·胤命亟施孥籍之典。上曰,洞諭府啓,亟停勿煩。又請爲奴罪人韓必壽·尹勉升竝亟正邦刑。上曰,亦諭府啓,亟停勿煩。已上措辭見上次對先退後,儒臣持東國通鑑入侍事。出榻敎得浩·昌伋挾冊進伏。上命讀自玉堂上下番至承史讀訖。上曰,陳文義。得浩曰,箕聖八條之敎,至今流行,至稱小中華者,莫非箕聖之功也。上曰,然矣。昌伋曰,箕聖之至今遺化,莫非洪範九疇之化也。上曰,然矣。奴婢法,箕子初爲之矣。三代亦無是法矣。得浩曰,然矣。諸臣以次退出。
上在慶熙宮。停常參·經筵。
自巳時至申時,灑雨,測雨器水深一分。夜五更,有霧氣。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。入侍時當下敎矣。
中宮殿·惠嬪宮,藥房口傳問安。答曰,知道。
任希敎啓曰,今日朝參殿座時,承旨當爲備員,而右承旨李宅鎭,以式暇不爲仕進,卽爲牌招,何如?傳曰,允。
傳于李溎曰,待下敎崇賢門來待。
傳于徐有寧曰,禁軍雨具,左右軒架鼓吹,油遮日以給。
鄭好仁啓曰,知敦寧具善復,役所植木奉審後來待矣。傳曰,留待。
殿座罷後,政院·玉堂·藥房口傳問安。答曰,知道。
徐有寧,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。又以兵曹·都摠府言啓曰,臣等來詣中日廳,內三廳武兼禁軍,纔已畢試,而朝參相値,依例停止之意,敢啓。傳曰,知道。
申益彬,以義禁府言啓曰,全羅道羅州牧黑山島爲奴罪人韓必壽,寧巖郡楸子島爲奴罪人尹勉升,因其地以竄配施行,承傳啓下矣。韓必壽·尹勉升等,依承傳,因其地以竄配改錄罪案事,分付該道道臣之意,敢啓。傳曰,知道。
又以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜四更三點,幼學李齊億,犯夜被捉矣。依傳敎,移送秋曹之意,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
傳于鄭好仁曰,知敦寧入侍。
漢城府判尹沈鏽疏曰,伏以,臣鈍劣之性,近尤昏眊,未能管檢於家私,以致上關朝家,自速嚴譴,罰止付處,縱出聖度之涵貸,恩重飭勵,益切私心之慙惶。不料處分無幾,宥命遽下,而繼以畿藩不職之罪,又在謫行纔歸之際,釁尤層積,悚隕冞切,臺臣之參論道臣守令,都是一私字相蒙。臣雖甚無似,職忝按道,豈敢循其顔情,全蔑公法,如人言之爲哉?守令之親病請急,兼任之糴狀替勘,俱是事勢之不容已者,而坐在數日之前,逆料未著之心迹,拒人至切之情理,臣不欲爲此,中間事實,雖有所由,踪地危蹙,轉而益甚。且臣之痰癖癃痼之疾,侵凌於罪戾憂懼之餘,近日以來,幾殊者屢矣。所叨京尹新命,雖感存錄之恩,顧臣種種情病,斷無堪承之望。玆敢不避煩猥,略控衷懇。伏乞聖慈,俯賜鑑諒亟行刊斥,俾職務無曠,賤分獲安,不勝萬幸。臣無任兢惶俟罪之至,謹昧死以聞。答曰,省疏具悉。予意亦然,左相之奏,正若予意,今者此任,意蓋深矣。卿勿過辭,從速察任。
大司憲元義孫疏曰,伏以,臣出入三司,垂二十年,言議風裁,不足備數於耳目之任,非但聖明之所俯燭,抑亦通朝之所共知。都憲之職責自別,則新除之下,宜不敢唐突冒膺,而當此大論方張之時,一身去就,有不暇恤,黽勉出肅,以至登筵,自顧慙恧,人謂斯何?仍念臣之偏母,素抱痰癖之症,逐年轉加,已成沈痼,每當冬節,如期而發。近因寒候之猝緊,以致宿症之添劇,宛轉床褥,居常凜綴。向來臣兄之控辭藥院,亦以情理之難强故耳。臣之昨日一出,實出於萬不獲已,而半日闕中,方寸煎灼。公退之後,歸省母病,則積敗之餘,飮啖失節,頑痰上衝,寒熱交攻,雜試藥餌,達宵辛苦。臣方左右扶將,離捨無路,束帶詣臺,非所可論,玆敢略構短章,仰瀆宸嚴。伏乞聖慈,俯賜諒察,亟遞臣見帶之職,仍治臣瀆擾之罪,以肅朝綱,以便救護,不勝大幸。臣無任屛營祈懇之至,謹昧死以聞。答曰,省疏具悉。旣命朝參,先入侍後護焉。
以承傳色口傳下敎曰,勞矣建功入之,其早休焉。
壬辰十月十五日辰時,上御集慶堂。藥房入診入侍時,都提調韓翼謩,提調李翼元,副提調李溎,假注書趙章漢,記事官李基崧·柳榮鎭,醫官方泰輿·慶絢·金孝儉·白文昌·李翊臣·金世彦,以次進伏訖。上曰,昨夜大覺,其覺維何?卽一隅海東朝鮮而已。豈比三韓?亦豈比三國?子曰風行草偃,傳亦云堯舜·桀紂而民皆從,其下亦不云乎?且有君令臣慕之語,爲臣子不從君命曰,齊楚之人乎?噫,臨御幾十年,去苛法者幾何?此豈由予而然乎?仰體昔年聖德也,禁追律一事,亦在其中,壬午年諸臺處分,旣在問答,典設司薇垣長處分,其亦若何?而胤命等處分,旣嚴且重,必也伸此律,然後王法可樹乎?噫,幾年寥寥,睡虎鼻針,其虎睡過醒,卽有此擧,飭自飭,定制自定制。若頃者薇垣長下敎,自可消也。只傳故紙,措辭下敎,視若尋常,此何臺體?若此不已,許多除苛之法,其將復請,凡諸礙眼者,亦皆請復若此而曰,其君豈不歉然?此所謂夜中大覺者,此指胤命一事而然。頃者雖深慨而下敎,其律自覺其過。噫,彼韓必壽·尹勉升,不足惜也,而一則都憲,一則薇垣長。頃年帳殿,問故宰臣李匡德,其時相臣曾經文衡,若此爲嗟,尙今思焉。俗雖有朝說書暮正言,其豈有朝都憲暮此律者乎?此雖與弼命有異,於國關係非細,況予初命律其已悔焉。今聞東史,昔之箕子其雖自爲此,此豈有我國律文必也端本?必壽·勉升,以因其地竄配施行,其雖端本,今者請律,卽黨習盛,付於眞儒輩所請之律,豈可復請於幾十年後,若此不已,孰能肯當兩司者乎?關係非細,旣命更律,其宜依下敎亟停,噫,事有異焉。本律自若,其停固宜,況一件事?予以此今夜大覺後,自有執心,若不嚴堤防,幾十年凡諸定制,其將蕩然而然矣。小者猶謂,況大者乎?噫,彼合辭中人憶正月二十五日豈特此也?亦豈特幾相輔相?嗚呼,暮年,以元輔期待者,若何?而負君背先,何道也?而亦不可比之於戊申·乙亥者類,歲初鼎席,今竄南海,其可足懲,況事在令前,凡於赦典,令前猶勿論,況大官而此律不可輕議,每聞傳啓,其雖深嗟,爲大體,猶謂若戊申·乙亥餘黨請此律,決知其過矣。噫,無事世界,今年爲此,其所勸成者,雖萬剮難贖,而志氣不强,以幾代元輔,幾代勳戚,陷於此者,雖亦萬萬爲駭,而其宜參酌,今若皆放,則耳目之臣,其爭固宜,其於過律乎?予於此心,常自嘆者何?其君深居廈氈,其何知也?而若是釀成之時,諸臣其豈不知?若李東顯之具庠先爲彈劾,豈至於此?須問一政三通,臺臣請乎,其君下敎乎?卽予也。凡事雖有次序,旣命南海之後,宜請加律,而只以區區旌義·南海遠近,爲傳啓之資,其後提醒後,强而雖請,所請依律,若五得輩,其依律,請南海乎,請旌義乎?且提諭後,依字更以按,一何苟且?初有是事,而不聞其後處分,由臺臣乎,在君乎?若此之後,其果若騎虎難下,稱以大論,每聞乎此,不覺一哂,問其由,卽一人亦一人。嗚呼,暮年,鼻針睡虎,葛藤者千萬,卽予亦予,其中弼命等事,渠輩雖亦萬剮難贖,予之所守卽定律,則焉敢若此?夜中大覺,今日例應,豈問近五十年?雖百年南面稱孤,豈不愧乎?覺中亦覺,故先諭此意,令耳目之臣咸使聞知,須看政院故事,朝參非特元月初五日,今日當建明門朝參,觀其擧措,予亦有所執。嗚呼,此心,建功浮雲,儀注安徐,侍衛與禁軍只入直,待下敎只入正時。出傳敎上曰,今者大覺,決非尋常,豈特此等事?若此不已,銓郞當復舊,翰薦當依前,若此而君爲君國爲國乎?所覺者大,所守者深,今日大小臣僚,咸須聞知。出傳敎上曰,昨已見左相勿參事,遣史官傳諭。出傳敎上曰,今日下敎後,豈可循常?薇垣長再度特給,其令一體進參。出傳敎翼謩曰,夜間聖體,若何?上曰,一樣矣。翼謩請進湯劑。上曰,朝參之前,予不飮矣。翼謩曰,古人云努力加飱,勿費聖慮而進御也。近來五六日連進湯劑,臣等之心甚欣欣矣。今日不進,誠甚憂悶矣。上曰,是何有欣欣之心耶?翼謩曰,不撤湯劑,聖躬康寧,其在群下之情,不樂而何哉?上曰,予非却也,當徐徐降氣而進之矣。卿等姑先退去。翼謩曰,湯劑雖不進御,診候爲之好矣。上曰,亦止之。諸臣退出。
壬辰十月十五日未時,上御建明門。朝參入侍時,行都承旨李溎,左承旨任希敎,右承旨李宅鎭,左副承旨徐有寧,右副承旨申益彬,同副承旨鄭好仁,假注書趙章漢·金重燮,記事官李基崧·柳榮鎭,以次侍立於崇賢門外。上具翼善冠·袞龍袍,乘轎出崇賢門,仍詣建明門殿座後,承史行四拜禮,諸臣行四拜禮訖。領議政韓翼謩,左議政李思觀,領府事金相福,判府事申晦·元仁孫,進前問候曰,聖體,若何?上曰,一樣矣。寢睡·水刺之節,亦何如?上曰,難矣。命就座後,大司憲元義孫,執義李東顯,持平尹弼秉進伏。上曰,見俄者所下傳敎乎?義孫曰,見之矣。仍啓請還寢東呂·址淳等還配之命,更令王府嚴鞫得情。上曰,勿煩。請黑山島爲奴罪人五得依律處斷。上曰,勿煩。又請還寢大靜縣荐棘罪人□特放之命。上曰,業諭,亟停勿煩。大司諫安兼濟,獻納任希簡進啓,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義依律處斷。上曰,勿煩。請黑山島爲奴罪人五得依律處斷。上曰,勿煩。一行刀割藥房都提調韓翼謩,提調李翼元,副提調李溎進湯劑。上曰,今日則吾事畢矣,此雨無或過乎?翼謩曰,今則穀幾收入,雨亦無傷矣。上曰,今日之雨,可請洗滌雨也。旣已停啓。大司憲許解,以便救護焉。大司諫許解,以便調理事。竝出榻敎藥房提調持湯劑入侍。出榻敎命入紙筆,御製有君有臣今日見,一聲鼓吹三人生之句,命入侍諸臣賡進。上還內,諸臣問安後,以次退出。
壬辰十月十五日初更四點,上御集慶堂。知敦寧入侍時,知敦寧具善復,同副承旨鄭好仁,假注書金重燮,記事官李基崧·柳榮鎭,以次進伏。上曰,何如?善復曰,所種者近三千株而一一茁茂,莎草亦茂,一無欠處矣。上曰,不擇某木而種乎?善復曰,辛夷花最宜於崩頹處,故專船採得於江華府,種之成林,其他香木花木,亦多移種矣。上曰,花開時則似好矣。善復曰,然矣。上曰,此後則可以完固乎?善復曰,可慮處則以石層築,而臣營多有石材,又於江華府,有臣營屯田,故使之浮石,鱗次完築後,雜以樹木,深根固本,似無後慮矣。開花則當得稷種,處處播種,則必無頹沙之患矣。上曰,鶯峯似好矣。善復曰,若包以錦繡矣。上曰,此後則似可無憂矣。命退去,出留門標信,使賤臣出傳,故賤臣承命而出給,宣傳官還爲入侍焉。命書傳敎曰,明日壯洞,一依漢豐沛南頓例,欲見士庶年八十六,七十九歲人,只能入來者,日晩來待,依漢文詔當賜帛,戶郞一體待令,好仁讀奏校理韓光近牌不進罷職傳旨。上曰,旣下敎,初敎再敎特敎則焉敢撕捱?只推,待朝牌招察任。出傳敎諸臣以次退出。
上在慶熙宮。停常參,只晝講。
自昧爽至辰時,有霧氣。自初昏至夜二更,有霧氣。四更,月暈。
藥房都提調韓翼謩,提調李翼元,副提調李溎啓曰,昨日臨門朝參,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。國內今無事,衰中心少舒,雖然料表造物,予何料乎?氣則已諭矣。
中宮殿·惠嬪宮,藥房口傳問安。答曰,知道。
傳于李溎曰,今日晝講爲之。
傳于李東顯曰,政官牌招開政。
傳于鄭好仁曰,來待,直入正時。
傳于李東顯曰,特進官以內局提調入侍。
傳于李東顯曰,特進官若來,內局提調下敎,置之,若未及,以內局提調爲之。
傳于李東顯曰,今聞其年,予心一倍,當先爲之,雙笛卽爲待令。
傳于李東顯曰,晝講正時先入之,老人待令于近處,戶房承旨與戶郞先爲入侍。
傳于李東顯曰,戶房承旨與戶郞先爲入侍。
傳于鄭好仁曰,八十六歲人入來時雙笛當吹之,分付該院。
有政。吏批,判書李潭在外,參判李重祜,參議洪檢進,右副承旨申益彬進。以李聖圭爲大司憲,金相定爲大司諫,金會元爲執義,愼爾復爲掌令,朴相岳爲兼弼善,安大濟爲兵曹正郞,朴趾慶爲典籍,李正模爲義興縣監,李東遇爲慶尙都事,贈領議政行吏曹判書李周鎭,兼戶曹判書趙觀彬,行吏曹判書金取魯,大司諫洪龍祚,正言洪曙,以上復官爵事,承傳。
兵批,行兵曹判書具善行病,參判李廷喆進,參議朴起采病,參知宋淳明病,右副承旨申益彬進。以韓光會·李最中·元義孫·安兼濟·鄭尙淳·嚴璹·徐逈修·尹蓍東·洪梓·李得培·李仁悟·鄭象仁爲副司直。
鄭好仁,以侍講院言啓曰,本院新除授兼弼善朴相岳,時無職名,令該曹口傳付軍職,何如?傳曰,允。
李溎,以弘文館言啓曰,本館下番連日姑陞入直,事甚未安。應敎李致中自鄕上來,卽爲牌招入直,何如?傳曰,允。又以弘文館言啓曰,副修撰蔡弘履自鄕上來,卽爲牌招察任,何如?傳曰,允。
鄭好仁,以刑曹言啓曰,因左邊捕盜廳草記,去夜四更三點犯夜被捉幼學李齊億移送秋曹事,命下矣。李齊億依律文,笞五十度之意,敢啓。傳曰,知道。
申益彬,以禁衛營言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十月十六日卯時,上御德游堂。戶房承旨率老人入侍時,左承旨任希敎,假注書金重燮,記事官李基崧·柳榮鎭,以次進伏。上曰,吹笛先導而命八十六歲人升殿,吹笛樂工亦上階。上問姓名居住及役名。對曰,朴太儉年八十六,居住則壯洞彰義宮西門外,曾爲大殿別監矣。上爲之起立,仍復平坐。問寢食,何如?太儉曰,好睡而能食五合飯矣。上曰,有子乎?太儉曰,有六十一歲子矣。上曰,異於他人,昔日陪大殿者也。命書傳敎曰,年八十六歲人特加一資,今日口傳下批,其子慶復,令摠戎廳加設敎鍊官差下,其令今日現身,亦令該曹米肉題給。書訖,使承旨讀而聞之。命賜帛二疋後,又使七十九歲人進前。問其姓名,一則張麟錫,一則李世謙也。問其生日,一則九月初六日,一則四月十三日也。居住則玉流洞也。命書傳敎曰,折衝張麟錫·李世謙今者召見,意蓋深矣。古來稀之年,何待來年?特加一資,今日政下批,命賜帛一疋。上曰,特以漢高之豐沛,光武之南頓召見父老之意,召見,汝等其令知悉。仍令退去。命入晝講。賤臣承命而出對,以知經筵姑未入來。命書傳敎曰,法講已久,今日命下,則爲知經筵者焉敢若此?尹得養非稱頉可知,徐命膺文衡撕捱,今敢經筵,可謂古談中古談,特施不敍之典。上曰,入侍注書傳命駭然,特遞事。出榻敎今番冬至使隨去員譯竝卽待令事。出榻敎政官入侍開政事。出榻敎賤臣被罪後,先爲退出。
壬辰十月十六日巳時,上御德游堂。晝講入侍時,知事蔡濟恭,特進官李翼元,參贊官鄭好仁,檢討官林得浩·李昌伋,假注書趙章漢,記事官李基崧·柳榮鎭,以次進伏訖。上具翼善冠·袞龍袍,坐椅上,講大學經一章後,命儒臣讀之。得浩繼講,昌伋繼講訖。上曰,異矣。十九始讀大學,二十九講大學於明倫堂,七十九又講大學矣。陳義,可也。得浩曰,明明德三字則帝堯克明峻德也。伏願殿下留意焉。昌伋曰,明德新民則大學之宗旨也。殿下五紀治平,功化已成,而益加日新之工,好矣。濟恭曰,儒臣日新之言,好矣。殿下十九始學大學,二十九講大學於明倫堂,七十九今又講之,聖心冞篤,可謂稀貴,而臣等贊襄之誠益切矣。衛武公九十五,猶作抑戒以自警,殿下尙少衛武之年,益加炳燭之工也。上曰,衛武九十五猶能抑戒,而今予氣衰,更有何望?濟恭曰,殿下何必以衛武自畫哉?臣等之所望於殿下者,不以衛武期待,而以堯舜期望也。翼元曰,諸臣皆陳,臣何更達?而經一章下註云,孔子之言而曾子述之,伏願殿下,深思繼述之道焉。好仁曰,儒臣及知事·特進官皆已仰達,臣無所更達矣。上又講陟岵章,呼寫追慕御製訖。上曰,藥房提調持湯劑入侍。出榻敎都提調韓翼謩,提調李翼元,副提調李溎,醫官方泰輿·慶絢·金孝儉·李養善·白文昌·李翊臣,以次進伏訖。翼謩曰,夜間聖體,若何?上曰,氣益難矣。翼謩曰,今日召見三老,而賞賜實出於尊年之聖意,而臣等之心,年年益切,殿下之待臣等,豈下於賤品耶?上曰,今年予行五太康,何爲復受乎?翼謩曰,臣等誠意未格,不得允許,雖是臣等之罪,而抑鬱則極矣。上曰,昨夕甚勞,且見禁將,而卿必隨來困予,故湯劑先爲封入,而予則不進也。翼謩曰,自今以後,臣等雖被罪,而不復封入也。仍進湯劑一貼,上進御。翼謩請診候,上曰,止之。翼謩曰,判府事李溵,今日肅拜欲陳疏,而惶悚未敢,欲一入侍,仰達叩謝之忱云矣。上曰,判府事李溵,其令明日內局入侍,同入。出傳敎上曰,藥房提調持湯劑更爲入侍。出榻敎翼謩更進湯劑一貼,上進御。上曰,嗚呼,令予此心,追慕而已。嗚呼,此堂何堂?卽昔年揀擇處也。嗚呼,歲已將暮,能展謁乎,亦能謁陵乎?興惟及此,萬懷交中。故見三耆民,意蓋此也。入侍承旨其誰?卽庚子守陵官礪城君外孫也。事豈偶然?今適有窠,左承旨任希敎,特除工曹參判,其代昨已諭,今年臺臣樹立只見此人官至亞長,執義李東顯除授,牌招察任,房順房。出傳敎上曰,其人豈可遊外?今無撕捱之端,京畿都事徐有臣,其令待窠,卽爲內擬。出傳敎上曰,恩全君冠禮,今月內擇入事,分付,頂金金帶,令該曹造給。出傳敎上曰,譯官入侍。譯官李湛·申漢禎·崔宗魯·白任大·張潛·李寅德·張淹·崔國樑·趙明會,以次進伏訖。上曰,今番八布皆備去乎?湛曰,朝家特許礦銀,故某條備去爲計矣。命各誦蒙·淸·漢學講後,譯官等退出。上曰,注書汰去,下敎置之事。榻前下敎上曰,詣臺臺臣入侍事。榻前下敎持平尹弼秉所啓,請還寢東呂·址淳等還配之命,更令王府嚴鞫得情。上曰,勿煩。一行刀割命退,諸臣以次退出。
上在慶熙宮。停常參·經筵。
昧爽,有霧氣。夜二更,月暈。
藥房都提調韓翼謩,提調李翼元,副提調李溎啓,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今月過半,予懷萬倍,邦內雖從容,今予用心一樣,豈特强請與宴?雖歲首賀,已諭,今亦大覺,憶昔歲首賀思晩,亦不肖以此之故,豈特夜長度夜誠難,氣何暇諭焉?
中宮殿·惠嬪宮,藥房口傳問安。答曰,知道。
申益彬啓曰,禁衛大將具善復,父母墳焚黃事,今方下直出去矣。將兵之任,不可無摠察之人,何以爲之?敢稟。傳曰,御將兼察。又啓曰,禁衛大將具善復,父母墳焚黃事,今方下直出去矣。所佩命召,來請還納,何以爲之?敢稟。傳曰,仍佩往來。又啓曰,禁衛大將,以御將兼察事,命下矣。御營大將張志恒,卽爲牌招,以爲聽傳敎之地,何如?傳曰,允。又以武臣堂上朔試射試官望筒,入啓。傳曰,置之。
傳于徐有寧曰,內局入侍。
傳于鄭好仁曰,左相明日,亦休之之意,遣注書傳諭。
以備忘記,傳于李溎曰,前中官李景聃敍用。
徐有寧,以禮曹言啓曰,恩全君冠禮,今月內擇入事,命下矣。冠禮吉日,令日官推擇,則今十月二十一日午時爲吉云。以此日擧行,何如?傳曰,允。
申益彬,以摠戎廳言啓曰,依傳敎,閒良朴慶復,本廳加設敎鍊官差下之意,敢啓。傳曰,知道。
又以御營廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
鄭好仁,以義禁府言啓曰,京畿安山郡投畀罪人金夏材特放承傳,啓下矣。金夏材卽爲放送事,分付該道道臣之意,敢啓。傳曰,知道。又以義禁府言啓曰,江原監司放未放狀聞中所稟者二人,徒年遇赦卽放,已成受敎與放者,一體以放事,命下矣。本府所管鐵原府豐田驛徒三年定配罪人具敍五,係是徒年,而入於稟秩,依傳敎放送事,分付該道道臣,他餘罪人等,令各該衙門稟處,何如?傳曰,允。
以承傳色口傳下敎曰,明日德游堂常參·晝講儀注,禁軍安徐,晝講入侍,以常參入來人爲之。
副司直鄭尙淳疏曰,伏以,臣罪在僨事,罰止不敍,含恩訟愆,杜門屛伏,乃於夢想之外,忽下蕩滌之命,還差籌司之任,臣誠以惶以感,莫省攸措。向來儒臣之章,旣論館圈之失,其時事實,已蒙聖鑑之俯燭,今何敢費辭張皇?而蓋諸僚之始旣停當,終致忙錯,更請入圈,旣發於錯了之僚議,則其無他意可知。圈席未罷,僉議旣同,館吏所引,亦據舊規,畢竟完點,不過按例而行,豈料傳說之易訛?謂之追點於了圈之後,有若創開無前之規,臣實未曉也。至若瀛館掄選,惟視公議,有非一家之私,則同堂取舍之說,固不足多辨,然臣是主圈之人,凡有咎責,理宜自當,豈敢以本事之昭晰,而晏然自恕乎?伏乞聖慈,俯賜鑑諒,亟許鐫免,俾靖私義,以謝人言,不勝幸甚。臣無任屛營祈懇之至,謹昧死以聞。答曰,省疏具悉。頃番之事,業已洞燭,何待卿章,而今聞卿章,亦廓然矣。
校理韓光近疏曰,伏以,臣學術全疎,人望素輕,前後踐歷,罔非踰涯。至於一切榮塗,初非夢想攸到,向來圈錄,謬被掄選,淸朝才彦,非不林立,而必以如臣無似,苟然充數於其間者,臣實未曉也。反顧慙惶,歷日靡定,公議之來,屛息以俟,果然堂疏一出,處分至正,臣方退守本分,仰頌恩造。不意玉署特除之命,遽降於千萬夢寐之外,繼以恩言渙發,飭敎鄭重,臣誠惝怳感激,益不知措躬之所也。噫,彼儒臣之言,只論館規,專斥圈事,而若臣學術之短,人望之微,略不臚列者,未必許可臣而然也。特以同朝忠厚之風,仰體聖上包容之德,不欲指斥,渾然說去,而顧臣不稱之實,自在未言之中,臣之至愚,自知甚明。今若憑恃寵靈,不思引避,則安知無柱後惠文,顯加糾摘,竝論其冒出喪廉之罪哉?且所謂館規與圈事,非徒臣所不知也,亦非臣所當言者,而至於忘未及點之事,雖曰偶失照檢之致,金華峻選,非比冗漫,官職去處,有關治敎,若如先儒忙後錯了之語,則人固無心,而或出古人君自易忘之意,則臣實有靦,以此以彼,臣何敢過自容恕,苟然進身,以貽當世士大夫之羞哉?若夫出入筵席,昵侍耿光,人臣之至榮也。討論經史,仰備顧問,人臣之至願也。況今我殿下寶算彌隆,典學益篤,隻日之法講不輟,三晝之晉接無時,凡在瞻聆,莫不欽仰。臣雖學不足以資啓沃,識不足以備論思,若其秉彝之出於天,忠愛之根於心者,亦自謂不後於人。今若有一毫可出可進之勢,則何苦而不爲至榮至願之事,以自阻於咫尺之天乎?誠以廉防之至嚴,私義之難安,恩牌屢降,鐵限莫移,玆敢不避猥越,略暴衷懇。伏乞聖慈,察臣言之非出飾讓,諒公器之不可濫叨,將臣新授職名,亟行鐫改,以重官方,以全微諒,不勝幸甚。臣無任屛營祈懇之至,謹昧死以聞。答曰,省疏具悉。玆事洞諭無餘,新進處義,豈可異也?而此則正若毛將焉傅者也。特敎之下,何敢自畫乎?其勿辭,速察職。因傳曰,韓光近批下牌招,追省記入直。
壬辰十月十七日巳時,上御集慶堂。藥房入診,李判府事同爲入侍時,都提調韓翼謩,提調李翼元,副提調李溎,假注書趙章漢,記事官李基崧·柳榮鎭,判府事李溵,醫官方泰輿·慶絢·金孝儉·李養善·白文昌·李翊臣,以次進伏訖。翼謩曰,聖體,若何?上曰,難矣。寢睡·水刺之節,亦何如?上曰,一樣矣。設使卿等雖曰今不更請,明將八十,予心沓沓矣。翼謩曰,古人云努力加飱飯,伏願努力而進御湯劑也。仍進湯劑,上進御。請診候,上曰,只三人爲之,可也。泰輿曰,脈候左右三部調均,滑體亦差勝矣。絢·孝儉亦如泰輿所達。翼謩曰,連下費盡聖慮之敎,而今月將盡,來月一陽初生,月正元日,三陽開泰,群下莫不歡欣顒望,願須體諒也。且帝王家異於匹庶,八域群生,興於孝興於忠,皆欲伸之也。上曰,此何異於婦寺之忠?翼謩曰,擧國之忠,有異於婦寺之忠也。上曰,原任進前。溵進伏。上曰,頃者適當怪異之時,有所處分,而先卿心事,予豈不知?想卿之心,尤當如何?今則往事勿說也。溵曰,人臣之受恩於君父者,從古何限,而未有若臣家者,以天地之仁,日月之明,臣父蒙再生之恩,臣亦復起爲人矣。斷自宸衷,渙發德音,恩出再生,感徹九泉,本事已蒙天鑑之俯燭,無餘,而臣復入此筵中,獲近天顔,雖明日退塡丘壑,更無餘憾矣。翼謩曰,情理豈不如此,而涕泣嗚咽,不能成聲矣。上曰,人孰不如此?而判府之景色,有倍於他人也。溵曰,頃日事以後,臣亦自知爲廢人,日昨之夜,千萬夢外,史官臨宣別諭,感激惝怳,不知死所,急於叩謝,不敢陳疏,直爲入肅矣。上曰,旌閭已爲還立乎?溵曰,下敎之後,亦不敢遲滯,卽已還豎矣。上曰,卿母之節行,無愧於古人矣。貞烈豈可泯乎?予庸感嘆矣。今番何爲而撤之乎?溵曰,臣父之職秩有之,故不敢不如此矣。上曰,貞烈感歎矣。予曾過門而見之,有二紅門,一則誰之旌閭?溵曰,臣之五代祖故判書臣李安訥孝子門矣。上曰,立朝於何朝乎?翼謩曰,似是宣廟朝矣。溵曰,歷事宣仁兩朝矣。上曰,此紅門則今番似不撤去矣。翼謩曰,然矣。此則無可撤之事矣。上曰,此大臣入丈於誰家耶?翼謩曰,故判書臣柳儼之壻也。上曰,然乎?今始知之矣。卿勿以此,爲予之事也,仰體昔年之意也。拯濟螻蟻,亦曰陰德,而今此之事,非予之陰德也。上曰,年幾何?翼謩曰,壬寅生爲五十一歲矣。上曰,此原任亦於卿等所請事,亦堅固矣。今日以後,又添困予之一人也。溵曰,臣屢朔離違之餘,下情豈不欲問候?其間又有邦慶,再擧賀儀,而皆不敢有所陳矣。上曰,何必追陳乎?上曰,笠洞·履洞洞名,或笠或履,亦必有由乎?翼謩曰,其初則一,故近來家舍文書,互相通稱也。上曰,詣臺臺臣有之耶?溎曰,掌令愼爾復詣臺矣。上曰,詣臺臺臣入侍事。榻前下敎上曰,由於年少未量,畿甸投畀,意亦有在,飭已施,宜爲原任,金夏材特放事,分付該府。出傳敎溎讀奏全羅監司請災狀啓訖。上曰,領相意,何如?翼謩曰,槪聞湖南年事,大體雖豐登,而沿海各邑,間多被災云。今此所請三千結,未見其過,依所請許施,何如?上曰,昔仁宗皇帝不問有司,此誠德意,庚戌之豐若此。今雖準許,未滿萬結,暮年爲民,何惜千結?特許所請,可也。翼謩曰,各道請災,例在分等狀聞,而今此湖南道臣,初不請一結於分等之時,今始追請,事異常規,亦涉不察,從重推考,何如?上曰,所請雖是,無異緦小功之察,勿推。出擧條翼謩曰,推奴徵債之禁,自是歉歲先務,而今見湖西狀聞,初不擧論,致勤特敎申禁。監司尹東晳,難免不察之失,推考,何如?上曰,依爲之。出擧條上曰,藥房提調持湯劑更爲入侍。榻前下敎更進湯劑,上進御。上曰,坐直承旨與儒臣持東國通鑑入侍事。榻前下敎藥房先退。
壬辰十月十七日巳時,上御集慶堂。藥房入診,詣臺臺臣·儒臣追後入侍時,右副承旨鄭好仁,掌令愼爾復,修撰林得浩,副修撰李昌伋,假注書金重燮,以次進伏。上曰,多有擧條,廳注書使之入來。好仁曰,廳注書入來矣。上曰,誰也?好仁曰,金重燮也。翼謩進啓曰,今此湖西伯分等狀啓中加請災結,至於七千九百結矣。本道沿海各邑,雖曰被災,今者所請,厥數過多,加給三四千結,俾備萬數則足可分俵矣。上曰,湖西農形已聞,而今番該曹比總果狹,所許意謂小焉。其欲加給千結,卿請誠是,爲民奚惜數百結?準萬結許給,可也。翼謩曰,此外所請,如舊還尤甚·之次邑三分一代捧事,各樣軍布·錢木間從願事,拯劣米尤甚邑竝新捧停退,之次邑舊未捧停退事,安興貢津米仍留各邑事,竝依狀請許施。至於江都米,關係甚重,不可輕許,仍留矣。上曰,竝依爲之。雖江都米,尤甚邑許其仍留,推奴徵債,其何不請?此則依畿甸例禁焉。翼謩曰,湖西伯年分狀啓中推奴徵債,不爲擧論,致勤聖敎,不察之失難免,推考,何如?上曰,依爲之。出擧條上曰,尹僖東其人可惜矣。年少者欲爲鋪張故然矣。此乃臂上立人者乎?翼謩曰,然矣。命書傳敎曰,虞候請賞,其涉鋪張,故予則只推,臺臣所請,不可相持者,允可,帥臣遞易,民弊不貲,人亦可惜,飭已施,全羅兵使尹僖東,特爲敍用,坐直承旨竝入侍事。出榻敎同副承旨入侍。出榻敎左副承旨申益彬,同副承旨李東顯進伏。命東顯讀奏江原監司金鍾正放未放狀聞。上曰,江原監司放未放狀聞中所稟者二人徒年,遇赦卽放,已成受敎,與放者一體以放事,爲先分付,其仍條,該曹更考,若有可放者,回啓以放。出傳敎上曰,玉堂下諭,誰不上來耶?得浩曰,金思穆時在金堤郡任所,蔡弘履昨方上來云矣。命書傳敎曰,李致中旣已下敎,蔡弘履無他撕捱,而況以蔡裕後之孫,末擬點下,意亦在焉,敢若此,事體寒心,竝只推,更爲牌招。蔡弘履追省記入直。好仁讀奏八十六歲人賜米肉草記。上曰,可食一時乎?翼謩曰,米至十斗,亦可爲一月之糧矣。上曰,漢文所給,亦此意乎?曰,然矣。翼謩臨退曰,累日陳達而終不允許,下情抑鬱矣。上曰,見其所下傳敎,予志固矣。臺臣進伏。上曰,只擧其末。請還寢東呂·址淳等還配之命,更令王府嚴鞫得情。上曰,昔黃順中·金敏材近十年爭執,前無是事,仰聞下敎,況此乎?其勿强煩。請黑山島爲奴罪人五得,依律處斷。上曰,勿煩。一行刀割又啓曰,新除授司憲府執義金會元,時在忠淸道海美地,司諫院大司諫金相定,時在京畿楊州地,請竝斯速乘馹上來事,下諭。上曰,依啓。已上措辭見上藥房與臺臣先退。命讀東國通鑑。玉堂上下番及承史讀訖。上曰,陳文義。得浩曰,勸課農桑,民心悅服,而倭不敢侵,亦可見內修外攘之化矣。昌伋曰,閼英時稱二聖,亦可見黃裳元吉之義也。上曰,然矣。諸臣以次退出。
上在慶熙宮。行常參·晝講。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。三昨朝參,君臣皆紓,今日常參,文具庶免。嗚呼,暮年,此心少伸,氣何暇諭焉?
中宮殿·惠嬪宮,藥房口傳問安。答曰,知道。
徐有寧啓曰,今日常參,兩司當爲進參,而諫院無進參之員,除在外外,未肅拜不爲行公人員,竝卽牌招,以爲進參之地,何如?傳曰,允。又啓曰,今日常參,六曹長官及兩司長官,當爲進參,而禮曹判書沈㲄,大司憲李聖圭,竝卽牌招,何如?傳曰,允。
傳于徐有寧曰,同知李宜柱留待。
傳于李東顯曰,今日李宜柱入來,貴矣,表裏特給。
申益彬,以都摠府言啓曰,今日入直內三廳武兼禁軍及軍兵等,當爲中日習射,而常參相値,不得爲之之意,敢啓。傳曰,知道。
鄭好仁,以弘文館言啓曰,本館上番闕直,事甚未安。校理韓光近傳旨未下,校理鄭景仁,副校理金思穆·李在學俱在外,上番無他推移之員。修撰林得浩,副修撰李昌伋,竝卽牌招,以爲推移姑陞入直之地,何如?傳曰,允。
李溎,以吏曹言啓曰,成均館學錄李松心,學諭金應麟等,除授後過限未上來,竝依例罷職,何如?傳曰,允。
申益彬,以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
李東顯,以平安監司狀啓,平壤等邑居壯十部軍李辰西等渰死事,入啓。傳曰,令本道恤典擧行。
鄭好仁,以濟州牧使梁世絢狀啓,陳賀箋文過限惶恐待罪事,入啓。傳曰,勿待罪事,回諭。
壬辰十月十八日辰時,上御德游堂。常參·晝講同爲入侍時,行都承旨李溎,左承旨李宅鎭,右承旨徐有寧,左副承旨申益彬,右副承旨鄭好仁,同副承旨李東顯,假注書趙章漢·金重燮,記事官李基崧·柳榮鎭,同知事沈鏽,特進官尹得養,參贊官李宅鎭,侍講官李致中,檢討官蔡弘履,以次進伏訖。上曰,下番翰林與注書列立階上。呼有啓事官陞殿,無啓事官退出。柳榮鎭呼有啓事官陞殿,無啓事官退出。上曰,翰林爲之乎?其聲低微矣,使之更呼。領議政韓翼謩,右議政李思觀,兼戶曹判書趙雲逵,刑曹判書趙榮進,上殿進伏。李溎奏曰,李宜柱見方來待矣。上曰,使之入侍。宜柱進伏曰,此是政院耶?溎曰,耳無聞目無見,莫知東西矣。上命內侍,使之扶掖退去。上講大學,自凡經傳,至間嘗竊取章訖,命上番讀之。致中讀至止於至善,弘履讀補亡章訖。上曰,陳文義。致中曰,顧諟天之明命,顧諟二字,常目在之之義也。此等處益加勉焉。上曰,然矣。弘履曰,苟日新,日日新,又日新,是誠至誠無息之工也。得養曰,是皆自明也,是乃終始如一之工也。鏽曰,克明峻德,克之一字,是乃用力處也。上曰,所奏,是矣。參贊官亦陳文義。宅鎭曰,儒臣及經筵官已陳文義,臣則別無奏矣。命書傳敎曰,暮年朝參,誠信相孚,今繼常參,豈爲觀瞻?亦豈文具?今講大學顧諟明命首章宗旨,日新又新,卽殷湯德,邦畿千里,可謂今日。噫,常目在之,然後無時不明。堯典克明峻德,卽此傳之宗祖,而成湯其能日新又新,故有康誥作新民之效,此誠上行下效,風行草偃。噫,第三章邦畿千里,何以謂卽景?嗚呼,今予一心,一則追慕,一則爲民。噫,其若追慕,豈特云王者之道?嗚呼,畿甸卽陵園鄕也。雖諸臣丘墓鄕,令曰以城主,可見所重,豈特此也?愛恤元元,仰聞於昔,亦體慈敎。噫,雖凡人,以親心爲己心,況繼體君者乎?今日海東,庶可定也,而吁嗟,元元,猶困蔀屋,興惟及此,食豈便寢豈安?堯典旣云,九族旣睦,平章百姓,予旣無九族之效,何望乎百姓平章?而雖然作之不已,力成君子,予雖今衰,何敢退托?須看堂名,卽德游也。吾民安然後,其可德游也。朝講後常參,君與經筵官,只誦三篇而後止。股肱不過問候,而有司之臣,亦不過職掌,則堂雖不愧,豈暮年繼述之道乎?今廷臣以所請爲繼述,卽予曰,其所爲民,莫大於此也。嗚呼,頃年溫泉時,凡諸進供,菜羹外一皆減焉,將餘一物,故予伊時方帶都提擧故以奏,得仍末減之命。慈殿諸道物膳,異於大中殿,故昔年慈敎,其皆減焉。昔之十者,以其半焉。嗚呼,此事,予承慈敎布慈德者,今何忍忘?此則當末梢下敎,而以邦千里陵園鄕之意,先諭可乎?嗚呼,今年,心竊望其史氏之書,大有事與心違,大異初料,其中最甚,可謂畿甸。嗚呼今秋,其若謁西郊,上以伸禮,下以恤民,而其亦不爲,歲將暮矣,氣益衰矣。及今不爲,更待何時?噫,其雖爲民結錢,古豈有哉?選布亦豈有古?此則設立時,亦有下敎者,畿甸一道結錢,今年特減,尤甚,之次邑選武布亦減,王者施民,其豈一也?徯我后之嘆,亦豈無乎?畿甸之次,可謂海西,尤甚邑結錢特減,湖西·關東,亦其次也,尤甚邑結錢特減半。追惟昨年,若今侍資政,毋論尤甚與否,完·慶民結錢特減,以示予今年設定慶科之意。噫,西北武士卽健兒,況値今年?西北尤甚,之次邑選武布亦減。嗚呼,此非予恩,仰體昔年德惠,而此則已畢諭,其次可乎?頃年宰臣沈聖希,爲耽羅御史時,見圖進採鰒艱辛狀。故靈城爲嶺南御史時,見袖中持來大鰒,尙今惟焉。內局逐朔封進生熟鰒,莫云數百。於本島將至數千,此正若進上貫串人情載駄者也。況深冬潛水採鰒,其弊若見,盛暑持來,其味俱異,御供不緊,今後深冬盛暑內局封進生熟鰒,特令停封,應供代封,因貢物而然,可謂應有,而噫,彼耆社,卽己亥後新創也。自省編,旣有一尾魚一握菜之語,此非惟正之供也。與諸耆堂其豈異也?果品雖勿論,所進生鮮,特減半。其於凍鷄,昔無今有,況體昔年靑頭鴨之敎,何以比之?須看七十二候圖,鷄乳在冬,何異於春鴨敎也?且暮年攸依者,卽鷄聲也,聞其聲不忍食其肉,亦聖訓也。此後凍鷄,其令特減。嗚呼,暮年常參,其豈文具?坐德游堂諭此敎,亦豈予意?是誠體昔也。大小臣民,聞此敎憶昔日。命書之際,上曰,然矣。呼之則書,此心係民國而然矣。雖減選武布,有害於均廳而無害於國矣。均廳之物,無一合米一文錢應用處矣。至湖西結錢,上曰,湖西尤甚邑似過,而請災亦似過矣。翼謩曰,似然矣。以德意若是下敎,實不勝欽仰之至。上曰,吾事畢矣。思此而夜不交睫矣。耆社有逐朔名日,故十月則以午日爲名日,然乎?翼謩曰,實無逐朔封進之物也。榮進曰,曾有若干封進之物,而自上停止也。上曰,兒雉予果食之矣,近年以來,特爲停止也。翼謩曰,作之不已之下敎,尤不勝欽仰之至矣。伏聞下敎,夜不交睫,聖體,若何,而寢睡·水刺之節,何如?上曰,難矣。請進湯劑,上曰,停此則可進水刺矣。思觀曰,此則不可一日間斷也。上曰,此亦時體,以此爲一部當道理也。進湯劑後,請診候,上曰,置之。翼謩曰,日日若是下敎,不勝悶迫。思觀曰,若使廟堂恤民,似不及其半矣。翼謩進伏。上曰,殊常矣。翼謩曰,預爲揣探,若是下敎,豈不悶鬱?上曰,庚子不受賀,而今若受賀,是豈子道乎?翼謩曰,此則堯·舜·禹·湯之所旣也。上曰,旣諭停賀,賀亦不可受,況此乎?思觀曰,來月便是新年,亟賜允許,是臣等區區之望也。判府事李溵曰,臣萬萬惶悚,而此是天理人情之不可已者,俯燭群下之情,而亟賜允從,是臣區區之望也。上曰,然則予當詣北漢矣。彼大臣亦堅固矣。思觀曰,此非臣等之强聒,一國輿情之所望也。上曰,歲初受賀旣止焉,則何可論此乎?翼謩曰,李判府則專爲承候陳請而入參矣。溵曰,至今遷就,亦是臣等罪也。雲逵曰,此非但大臣之意,亦不過順民情也。榮進曰,臣以家庭之事,敢此仰達矣。臣有兒孫,適見列聖御製矣。至肅廟朝受賀御製詩,驚曰,今則何不陳賀?此可見天理之根於人情,雖兒童走卒,同有秉彝之性也。上曰,當今世道,以此爲一部道理故然矣。榮進曰,以私家言之,家有八十老人,而不爲日日供養,豈曰子道乎?上曰,今年正月二十七日三處受饌,此非太康乎?須看唐風,以木麥餠亦謂太康矣。若受八字則當請宴,宴則當請賀,豈非太康乎?思觀曰,勿爲過中之道,順民情是臣之望也。上曰,順君心豈非中乎?溵曰,何待來年?此乃今日準請乃已之事也。上曰,姑舍是。翼謩啓曰,昨日以全羅兵使尹僖東事所下傳敎,有帥臣遞易,民弊不貲,人亦可惜之敎,而只命敍用故敢達。上曰,仍任,可也。又啓曰,向來權噵以都憲時事被謫,而當此大蕩滌之日,猶未蒙恩宥矣。上曰,一體蕩滌。又啓曰,北道開市不遠,新兵使李漢膺,催促下送,何如?上曰,其令明日辭朝。又啓曰,頃者大蕩滌後,猶有律外禁錮者矣。上曰,予莫曉矣,所奏誠是。律外禁錮,一倂蕩滌。又啓曰,書狀官李致中,使行期近,事多擧行,而見帶館職,合有變通之道矣。上曰,書狀官仍付太僕正。思觀曰,領相以律外禁錮事,仰達,特命蕩滌,臣於此,亦有迷見矣。國家法典,至於續典而大備,所當修明舊典,凡事一以法典施行矣。律外被罪者,曾有執奏之聖敎,而未有奉行之事。臣謂自今以後,申飭京外,毌論大小,必以法律從事,雖或有一時下敎,苟係法律之外,則有司之臣,使之隨卽執奏,似好矣。上曰,所奏誠是,申飭,可也。又啓曰,前後付籤人,皆蒙蕩滌,而閔游尙在科榜付籤中云矣。上曰,一體蕩滌。雲逵啓曰,年分之歲前磨勘,前後申飭,非不發明,而近年以來,各道擧行,漸致稽緩,或不無拖至翌年之患。揆以法意,誠極未安。今則節屆初冬,巡審已畢,各邑槪狀,趁卽收捧,必於臘月內,盡數磨勘,俾無如前遲滯之意,預爲出擧條,分付各道道臣,何如?上曰,依爲之。已上竝出擧條榮進啓曰,各道放未放狀聞中有可放者,登對以奏之命,而以其節目,俱是難放,其餘則別無他罪,俱是山訟與摘奸等事也。上曰,閭家借入猶禁,況山訟乎?其中欲奸而未及者最歇,而最爲無據者,未奸而稱以已奸者也,竝置之,可也。臺臣進伏。上曰,只擧其末。應顯啓,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義依律處斷。上曰,勿煩。一行刀割請黑山島爲奴罪人五得依律處斷。上曰,勿煩。爾復啓曰,請還寢東呂·址淳等還配之命,更令王府嚴鞫得情。上曰,勿煩。請黑山島爲奴罪人五得依律處斷。上曰,勿煩。一行刀割翼謩曰,卽聞李宜柱之言,以尊號事,上來必請云。眞所謂喑聾跛躃皆奮者也。溵曰,臣在楊州時,以村氓觀之,今將歲暮,何不爲陳賀云云,可見秉彝之性,雖愚夫愚婦,皆賦於天也。翼謩進湯劑後,仍曰,來日湯劑亦依例乎?上曰,依爲焉。宅鎭讀奏濟州牧使年分狀啓。上曰,耽羅年事,似好矣。又奏校理韓光近牌不進罷職傳旨。上曰,其涉太過,只推,更爲牌招,追省記入直。出傳敎命書傳敎曰,全羅兵使尹僖東,旣已敍用,亦仍前任,書狀官李致中太僕正差下事。出榻敎北兵使李漢膺明日辭朝事。出榻敎同知李宜柱入侍事。藥房提調持湯劑入侍。藥房提調持湯劑更爲入侍。竝出榻敎諸臣以次退出。
上在慶熙宮。停常參·經筵
夜三更四更,灑雨,測雨器水深一分。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。一樣,待敎入侍。
中宮殿·惠嬪宮,藥房口傳問安。答曰,知道。
傳于申益彬曰,內局入侍。
李東顯,以校理韓光近牌不進罷職傳旨。傳曰,禁推。
徐晦修,以文臣朔試射望筒,入啓。傳曰,置之。
申益彬,以吏曹恩全君冠禮時主人望,凝善君爔,廣陵副守烻,入啓。
兵曹口傳政事,副司直徐命膺。
鄭好仁啓曰,知經筵徐命膺牌招事,命下矣。未付軍職,令該曹口傳付軍職,何如?傳曰,允。又以刑曹言啓曰,權噵一體蕩滌事,命下矣。依傳敎,咸鏡道鍾城府投畀罪人權噵,卽爲放送後啓聞事,發關分付該道道臣之意,敢啓。傳曰,知道。
徐晦修,以禁衛營言啓曰,去夜無犯夜人所捉之意,敢啓。傳曰,知道。又以一二所巡廳言啓曰,去夜犯夜人無所捉之意,敢啓。傳曰,知道。又以左右捕盜廳言啓曰,去夜犯夜人無所捉,敢啓。傳曰,知道。
大司憲李聖圭疏曰,伏以,臣至愚極陋,最居人下,而濫蒙洪私,徒藉門蔭,年未强仕,驟躋宰列,居常愧懼,若隕淵谷。迺者柏府新除之命,遽及於千萬夢想之外,臣誠惝怳恧蹙,益不知措躬之所也。夫風憲之長,地望自別,不可人人濫竽者明矣。況臣以人器則初不近似於是任,以地處則亦難冒歿於言職。惟以謹守家庭之拙規,不負聖明之殊知,父子相對,尋常勉勵,而奔走閒漫,不避燥濕,爲一分涓埃之報,卽臣螻蟻之忱也。若乃稍涉華要,難以承當者,則臣何敢遲徊盤礴,上以累名器之重,下以壞辭受之節也哉?區區難冒之義,便若鐵限之在前,寧自陷於辜恩慢命之科,決不敢爲唐突承膺之計,而仍念臣母素患痰癖之症,近當換節之時,挾感重發,委頓床笫,寒熱交攻,眞元澌綴,藥餌無效,飮啖全却,篤老榮衛,奄奄有下山之勢。臣方左右扶將,晝宵煼灼,以此情理,尤無一刻離捨之望,玆於召牌之下,隨詣陳懇。伏乞聖慈,俯賜憐察,亟削臣職,俾便救護,仍治臣罪,以肅朝綱,不勝幸甚。臣無任屛營祈懇之至,謹昧死以聞。答曰,省疏具悉。須時此任,豈可過辭?陳情若此,本職許遞焉。
檢閱南履寬疏曰,伏以,臣向蒙恩暇,歸護母病,闔門頌祝,圖報罔涯。第臣母病,積有源委,痰厥昏眩之症,卽是十數年痼疾,眞元積敗,筋力綿綴,常有凜凜之憂。臣之離違纔四五朔,而諸般等節,落下數層,臣心焦迫,當復如何?又當換節之時,重添毒感,寒熱交作,咳嗽孔劇,食飮全却,症形危篤,委頓床席,殆無省覺。臣晝夜扶護,五內焦遑。顧臣職名在身,由限將迫,欲爲登途則母病萬無離捨之勢,欲爲留護則實多逋慢之罪,臣於是徊徨悶蹙,罔知攸措,玆將肝膈之私,仰暴於孝理之治。伏乞聖慈,察臣情私之難强,諒臣職任之虛縻,亟賜鐫削,以便救護,仍治臣罪,以昭法紀,不勝萬幸。臣無任屛營祈懇之至,謹昧死以聞。答曰,省疏具悉。爾其勿辭,俟少間上來焉。
鄭好仁啓曰,明日次對,兩司當爲進參,而諫院無進參之員,除在外外,不爲行公人員,竝待開門牌招,以爲推移入侍之地,何如?傳曰,允。
壬辰十月十九日辰時,上御集慶堂。藥房入診入侍時,都提調韓翼謩,提調李翼元,副提調李溎,假注書趙章漢,記事官李基崧·柳榮鎭,醫官方泰輿·鄭允協·慶絢·金孝儉·李以材·李養善,以次進伏訖。翼謩曰,日氣稍寒,夜間聖體,若何?上曰,一樣矣。寢睡·水刺之節,亦何如?上曰,一樣矣。中宮殿·王世孫氣候,亦何如?上曰,一樣矣。進湯劑一貼,上進御。上曰,承旨徐有寧許由代,徐晦修爲承旨,牌招察任,房順房。出傳敎翼謩曰,昨日有生熟鰒隆寒盛暑停封之命矣。自內局今將知委,以何月爲定乎?上曰,以五六月十一月十二月爲定,可也。出擧條上曰,昨日李宜柱入榻前曰,此是政院乎,亦可笑也。能拜跪肅謝乎?溎曰,使人扶持,而不成貌樣云矣。翼謩曰,翰林來月當有新付者,而卽今員數已滿。在前如此之時,有四五人或三四人區處之例,故敢達。上曰,三人陞六焉。出擧條翼謩曰,殿下以李宜柱老且永興之孫,特賜優老之典,此實德意,而顧臣等愛戴之誠,何如?而兪音尙靳,此莫非臣等之誠意淺薄而然。臣民遭此莫大之慶,若是靳許,實不勝抑鬱之忱矣。雖有一慶,固當允許,而明年是臨御五紀,聖壽八十,舟梁十五年,邦慶若是稠疊,殿下固當通下之情而允從也。上曰,其止之。翼謩曰,此非可止之事也。溎曰,殿下若是靳許,則雖閭巷士庶,有百歲享壽者,其子孫何敢爲其親進一果乎?太平之世,和氣索然無好意,則豈不悶哉?臣不勝惶悚而敢此仰達矣。上曰,予則有所執,而士庶則異於予矣。甲戌年予不受,而其時自下果不受耶?翼謩曰,豈敢受哉?今則尤異於甲戌矣。上曰,今知予號令之行也。卿等雖日日如此,而宗班及儒生,不敢一言,是亦號令之行也。向來宗班有言之者而處分,故今不敢更言也。前左相,必以此事之不得請,近必恚憤而不出也。翼謩曰,臣子於國事,豈有恚憤之理哉?聞有故而不入來云矣。上曰,予之固心,尤苦於眞索浸水,且耳聾,於此等事,其止之。翼謩請診候,上曰,只二人爲之,可也。泰輿曰,脈候左右三部度數調均,滑體亦差勝矣。允協亦如泰輿所達。上曰,藥房提調持湯劑更爲入侍。榻前下敎復進湯劑,上進御。上曰,一日二貼,若是太苦,卿等必曰,吾君甚勞,只進一貼而退出則豈不賢乎?翼謩曰,待罪保護之地,若是爲心則是無狀之人也,何賢之有哉?上曰,詣臺臺臣入侍事。榻前下敎持平尹弼秉所啓,請還寢東呂·址淳等還配之命,更令王府嚴鞫得情。上曰,勿煩。又所啓,請黑山島爲奴罪人五得依律處斷。上曰,勿煩。一行刀割翼謩曰,醫官李文載,入屬多年,術業頗精,依他例許入例直,何如?上曰,依爲之。出擧條翼謩曰,醫官金世彦,以德崙之子,入屬已久,且參陪衛官,依例加資,何如?上曰,特爲加資。出擧條上曰,徐命膺以文衡圈點,無義撕捱者,經筵違牌,事體寒心故下敎,而此人豈可任意若此?亦何敢復事撕捱?敍用,復授知經筵,復差備堂,牌招察任。出傳敎上曰,他承旨入侍事。榻前下敎翼謩曰,臣伏承退去之下敎,不敢久留,而伏願殿下,以臣等之留意三思也。上曰,卿何言乎?予已聾矣。諸臣退出。
壬辰十月十九日未時,上御集慶堂。坐直承旨入侍時,同副承旨李東顯,假注書金重燮,記事官李基崧·柳榮鎭,以次進伏。上曰,二去壬辰日記,自正月至十一月竝持入。賤臣承命持入。命讀,十月日記,至備局坐起啓請處,命書傳敎,果川自古有分路,而今因追慕,取讀二去壬辰今月日記,有奏此事矣。令政院憑此日記,下送畿營,今無此弊與否問啓。上曰,已去壬辰二月初九日,分遣三南御史,方在靜攝中。資政殿引見下敎丁寧,不覺欽誦,況今年畿甸·海西·關東·湖西歲歉者乎?當體于昔,其宜抽栍廉問,令備局四道尤甚邑書啓,御史亦爲抄啓。出傳敎上曰,今聞前前壬辰政院日記,自二月至十月今日,六承旨,同副承旨一人外皆同,猗歟盛哉。是誠於予仰體者,政院知悉,其戒數遞焉。嗚呼,昔今年此月此日爲晝講,予則十六日昨日爲晝講,是豈偶然?追慕萬倍也。出傳敎上曰,此日記中有勿爲入侍議藥之命,而內局奉承,而於今一貼不進,必也守閤文加而然乎?此日記,來朝內局入來後,送于內局,其令以見。頃聞重臣鄭弘淳所奏,古則雖大臣,無遣史官之命,今若有此臣則奉承爲奏,予謂是也。今於日記中首諭末諭,卿勿辭察職,可謂盛際,不覺欽誦也,況予乎?出傳敎諸臣以次退出。
上在慶熙宮。停常參·經筵。
自辰時至申時,日暈。夜二更三更,月暈。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則一樣,次對同入。
中宮殿·惠嬪宮,藥房口傳問安。答曰,知道。
傳于鄭好仁曰,大臣·備局堂上引見。
李東顯,以弘文館言啓曰,本館下番,連日姑陞入直,事甚未安。副校理金思穆,自鄕上來,卽爲牌招入直,何如?傳曰,允。
鄭好仁,以備邊司言啓曰,御史可合人抄啓事,命下矣。臣等相議可合人,別單書啓之意,敢啓。傳曰,知道。又以備邊司言啓曰,四道尤甚邑書啓事,命下矣。別單書啓之意,敢啓。傳曰,知道。
申益彬,以吏曹言啓曰,恩全君禶冠禮時主人,依前例以堂上正三品宗室,當爲擬入,而堂上宗室只有二人,不得已以二望備擬以入之意,敢啓。傳曰,知道。
鄭好仁,以義禁府言啓曰,因大臣所奏,律外禁錮,一倂蕩滌事,擧條啓下矣。仁同府投畀罪人申大儁,密陽府投畀罪人黃仁謙,柒谷府投畀罪人趙德濬,固城縣投畀罪人徐秉德,巨濟府定配罪人鄭弼臣等,以還穀虛錄之罪,因特敎卽其地投畀,十年禁錮,而續大典倉庫條,虛錄守令,徒三年定配,又五年禁錮載錄矣。申大儁·黃仁謙·趙德濬·徐秉德·鄭弼臣等,依續典以五年禁錮,改錄於罪案之意,分付吏曹及該道道臣,何如?傳曰,允。
又以御營廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
左議政李昌誼箚曰,伏以,臣日昨筵退,猝然昏厥,全無省覺,舁還私次,連灌峻補之劑,自夕以至天明,氣息雖若乍通,神精猶未自定,下殿時事,都不追記,而槪想匍匐顚仆之際,有駭觀瞻,無復可言,固已萬萬悚恧,而乃於前後朝會,屢遣史官,諭以勿參。噫,螻蟻殘喘,有何關係,而致煩聖念,一至於此?感惶之極,涕淚盈襟,念臣消中宿祟,乃是必死之疾,近又過服涼藥,積耗眞元,入冬以來,症形陡劇,自力供仕,實無其望,而陳請一事,寤寐如結,必欲罄竭微悃,期於感回崇聽,故難冒之職,視若固有,濱危之命,不遑自恤,强策登筵,非止一再,以致中氣暴陷,外邪闖乘,非癨非痰,而胸膈壅閼,如醉如睡,而神識迷罔,寒熱之隨期升降,有似痎瘧,乎足之不利屈伸,無異風痺,種種醜穢之症,雖不敢一一陳列,而罔非醫家所謂不治之類,衰年篤疾,理必無幸。臣今亢滿已極,更何餘憾?而惟是禽誠未格,天意逾邈,此爲臣難贖之罪,不瞑之恨耳。區區病狀,已蒙聖鑑之俯燭,鞶帶之褫,固無待乎費辭祈懇,而此時重任之一日虛縻,尤增臣病裏惶悶,玆敢倩人構箚,疾聲仰籲。伏乞聖慈,曲垂矜諒,亟賜遞免,俾得以安意就盡,不勝幸甚。答曰,省箚具悉卿懇。兩次下敎,爲卿悶焉而然,何固辭之有哉?尙今若此,爲卿悶焉。卿須安心勿辭,其宜益攝焉。仍傳曰,遣史官傳諭
行副司直徐命膺疏曰,伏以,臣自有人言,一味悚蟄,荐奉兼銜之除,亦不敢爲叩謝之計。日者講筵,自速嚴譴,歷日惶懍,不知所以自措。卽伏見傳敎下者,開釋備至,仍有復授牌招之命,臣固當含恩畏義,竭蹶趨承之不暇,而第向來憲疏,外若陳勉,內蘊機括,排布旨意,非比尋常,至以冒當等言,驀地凌駕。噫,彼臺臣,閱世已久,尙不聞故事之班班,而如是怳惚爲說耶?雖然名以臺臣,責以廉隅,在臣自處之義,何可諉以其言之不足辨,而有除輒膺,晏然若無故也哉?特召之下,趨承無路,玆敢略控短章,仰請譴何。伏乞聖明,亟命鐫削,以靖私義,以快人心,千萬幸甚。臣無任屛營祈懇之至,謹昧死以聞。答曰,省疏具悉。諺有沙坪鍾閣之說,今卿撕捱,無異乎此,分義事體,俱涉寒心,此與知成均有間,則亦何敢若此?事當特給而雖過,一欲伸廉隅,賜批,勿復敢辭,其卽察任。仍傳曰,知經筵章捧納,其亦惟允乎?事當問備而參酌,此後此等章,切勿呼望。
壬辰十月二十日辰時,上御集慶堂。藥房入診入侍時,都提調韓翼謩,提調李翼元,副提調李溎,記事官鄭元始,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李以材·金養善,以次進伏訖。韓翼謩曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑。上進御後,請診候,上曰,置之,可也。去壬辰日記中內局事,都提調見之否?翼謩對曰,臣果見之,而當此寒節,豈可進御一貼乎?上曰,內殿醫女問安之間日爲之,旣非靜攝之時,則亦近於文具,此後則朔望爲之好矣,上曰,次對進前。提調出去,更爲監煎以入。李翼元持湯劑更爲入侍。上進御後,命內局先退,諸臣以次退出。
壬辰十月二十日巳時,上御集慶堂。大臣·備局堂上引見入侍時,領議政韓翼謩,右議政李思觀,兵曹判書具善行,知敦寧具善復,行司直韓光會,判尹沈鏽,副司直李章吾,訓鍊都正尹泰淵,副司直尹得養,副護軍張志恒,吏曹參判李重祜,左副承旨徐晦修,假注書金重燮,記事官李基崧·柳榮鎭,事變假注書朴師赫,以次進伏訖。翼謩進前曰,聖體,若何?上曰,一樣矣。進湯劑,請診候。上曰,置之。自今內殿診候,以朔望爲之,若有別問安,別爲診候,可也。翼謩曰,鄭弘淳今方入來矣。昨日下敎,臣何敢不爲奉承乎?上曰,思明年,予心一倍。翼謩曰,父母之所求於子孫者何?壽爲先,臣等不勝仰祝之至。來月則一陽初生,臣等之心亦一倍矣。此非如此下敎者也。上曰,來月則固知固請,而予欲受食,則一次已爲之矣。思觀曰,非敢爲强聒,古有行之者,宋孝宗時,至月以聖壽七十,稱慶矣。上曰,憶庚子與國初,則予何忍受乎?翼謩曰,此則堯·舜·禹·湯之所不免,非如此下敎者也。思觀曰,堯·舜·禹·湯之時,儀文雖不備,而自下稱頌,豈有異也?上曰,遵昔年下敎,而思年思日,予心一倍,亦云安忍置酒張樂,正若予意。翼謩曰,此謂生日,非謂稱慶也。上曰,子月歲首者誰也?翼謩曰,殷也。子丑寅三正,其義則同也,古以至月爲賀歲矣。上曰,旣有五十年前例,予雖不受,而推恩則當爲之矣。思觀曰,上旣不受,則下豈有受之者乎?翼謩曰,畿甸事甚急,合有別般顧恤之道矣。上曰,設賑乎?思觀曰,尤甚則可以設賑矣。翼謩曰,京畿監司金相翊,巡審後旣已入來肅拜,又爲分等狀聞,而今聞凡干公事,一不酬應云,別般申飭,似好矣。上曰,旣至臨門,則又何申飭乎?簿牒亦不爲之云耶?思觀曰,如此故民事可悶矣。上曰,其心頗固矣。翼謩曰,雖堅心國事,申飭之下,焉敢不遵?思觀曰,以年分觀之,他道則別無深憂,而畿甸六七邑,可以設賑,而尤甚邑則穀物無餘儲云。前監司沈鏽,習知其狀,而常爲憂歎矣。上曰,沈鏽入來乎?鏽進伏曰,臣待罪畿營時,農形已爲告歉,而其後尤爲失稔。如衿川·安山·長湍·坡州·富平·豐德等六七邑,似可設賑矣。上曰,設賑不爲輕先乎?鏽曰,如救焚拯溺,然後可以奠居,而以仁川言之,十面內九面赤地也。思觀曰,民役一向徵捧,則不無離散之弊矣。翼謩曰,新還則捧上,然後可以爲嗣歲之策也。上曰,此亦無麪之不飥,鏽曰,還穀不足之邑,預爲講究,然後可以接濟也。命書傳敎曰,畿伯分等狀聞後,意謂仍爲行公,今聞大臣所奏,簿牒民訴,其皆不應云,此何擧措,此何道理?從重推考。昔龐士元以一令,因漢昭烈令張翼德飭一日,能決百日之簿牒,予雖衰耗,其於此事,豈不若漢主乎?其令申飭,隨牒訴而決焉。其若有稟裁者,求對以奏。又命書傳敎曰,畿伯已申飭,而且問前前畿伯,其尤甚邑,可謂寒心。聞此食息豈便?目今最緊者,舊逋旣命停捧,而其中數郡,十之八九,無異赤地云。若此之民,雖新逋何以辦得?莫云嗣歲之備,不可不備。予則曰此正無異於無麪不飥,歲將暮矣。其前若有若右相所奏,不無隱於他郡之弊,於此惟在於爲守令者,益勉安集。雖歲前,亦有顧助之道,此一節爲今先務,何待以奏?令道臣申飭守令,其亦擔當,使予元元,安土過歲事,卽爲下諭于畿伯。此尤甚邑,明春亦有可以接濟者乎?若有不足處,預爲講定,然後春可以濟民,爲先講究求對以奏事,一體下諭。上曰,頃者已下敎,昨聞日記,問本司開坐與否,歲將月三二,無一爲焉,其涉慨然。噫,朝鮮備坐,豈爲六對乎?此後俾勿若此事,令備局知悉。出傳敎思觀曰,領相則方帶藥院,小臣除拜雖不久,亦不無一二閒日,久不開坐,小臣之責也。翼謩曰,臣亦安得無罪乎?上曰,古談之至於陳章,怪矣。知經筵撕捱,不亦過乎?金相翊則尤不當着矣,亦可謂烹頭耳熟乎?翼謩曰,兪彦述以大司憲之致有此疏,而中心別無他意也。上曰,御史抄啓,則各邑已爲戒嚴矣。思觀曰,亦不可不從後遣之矣。上曰,今者冠禮,只恩全君一人而已。追憶癸未,其欲近見,崇賢門外,設帳以禮。嗚呼,歲將暮,益衰,中心萬倍,來日見冠禮,欲見耆堂於賢堂,耆社諸堂,皆令來待。出傳敎鄭好仁讀奏江華府年分狀啓訖。上曰,何如?翼謩曰,拯劣米如此災歲,有不可徵捧,推奴徵債,又是荒政之當禁者,竝依狀請許施,何如?上曰,大臣旣入侍故下問,此是不費之惠,至於推奴徵債,予則曰雖登歲,可禁,況今年乎?一體許施,可也。沈鏽啓曰,推奴徵債限明秋防塞,都下與外邑大異,有不可不稟定者矣。閭民之單奴婢,有投托勢家,橫叛本主者,此非但有關於風化,都民無以奠保,旣因大臣所奏,上敎申飭嚴明,謹當依律重繩,而徵債一款,亦多委折,或有取用物種,而肆惡不報者,或有詐稱借貸,而許久不給者,此非取殖之物,不可以債論,似宜推給矣。上曰,旣有下敎,依下敎爲之。鏽曰,然則殖利之外,皆可推給乎?上曰,依爲之。鄭弘淳啓曰,守禦廳·京廳,山城所屬將士支放,專恃於牙兵收米之故,在前歉歲保米,則或有尤甚邑作錢之事,而收米則未嘗擧論,誠以非此米則支放所須,無他出處故也。日前畿伯,狀請各軍門保米作錢,而擧條批答,只許三軍門保米,則守摠兩營,自當依例納米,而畿營擧行,誤認以守摠收米,竝當作錢云。故臣於昨者,私有往復,而未能歸一,不可無更有明白知委之道矣。翼謩曰,旣有初下敎則自當依此擧行,不必更爲擧條矣。上曰,擧條更爲之,可也。思觀曰,摠戎廳亦一體爲之乎?上曰,依爲之。已上竝出擧條弘淳啓曰,旣罷拘留間,則本廳錢木捧上,亦不無難便之端矣。翼謩曰,保受則似好矣。弘淳曰,保受之道,無異於拘留也。上曰,私債亦禁,況國債乎?國法纔爲申飭,遽有此請,從重推考。守禦使鄭弘淳從重推考事。出榻敎上曰,御史則雖道臣,亦畏之矣。翼謩曰,然矣。上曰,忠淸道尤甚邑,似過矣。思觀曰,似然矣。上曰,以此觀之,則李在簡難矣。又曰,精矣。殆若簽子拈水矣。思觀曰,然矣。上曰,下諭儒臣上來乎?曰,不來矣。上曰,今番儒臣韓光近一人禁推矣。命書傳敎曰,校理韓光近,付過特放,牌招入直,追省記臺臣進伏。上曰,只擧其末。應顯啓曰,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義依律處斷。上曰,勿煩。請黑山島爲奴罪人五得依律處斷。上曰,勿煩。一行刀割爾復啓曰,請還寢東呂·址淳等還配之命,更令王府嚴鞫得情。上曰,勿煩。請黑山島爲奴罪人五得依律處斷。上曰,勿煩。一行刀割翼謩進湯劑曰,凡藥亦有丹骨,建功實爲殿下之丹骨藥矣。殿下平心敍懷,而允從臣等之請,可以導達和氣矣。何必强請三貼乎?上笑曰,豈其然乎?諸臣以次退出。
上在慶熙宮。停常參·經筵。
夜自三更至五更,月暈。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今日此擧,意蓋深矣,氣何暇諭焉?
中宮殿·惠嬪宮,藥房口傳問安。答曰,知道。
徐晦修,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于申益彬曰,冠禮待下敎始爲之。又傳曰,冠禮後面給時,承旨及耆堂竝待令。又傳曰,吏房承旨入侍時,賞給前例,詳考知入。又傳曰,面給時當爲呼唱,通禮院官員待令。又傳曰,恩全君冠禮見後,當爲耆耉,講於景賢堂,大學衍義持入。大臣肅拜後,同爲入侍。
傳于徐晦修曰,面給馬待令。
傳于申益彬曰,入侍時吏戶房承旨入侍,講時儒臣安徐。
兵曹口傳政事,兼內乘安宗厚·權璹·具綜。
徐晦修,以兵曹言啓曰,新除授訓戎僉使李潤國,重得瘧疾,多般治療,終未責效,以此病狀,數月之內,萬無登途赴任之望,呈狀乞遞,實病旣如此,則不可等待其差復,依例罷黜,何如?傳曰,允。又以兵曹言啓曰,今十月二十一日武臣賓廳講書日次,而中日相値,不得爲之之意,敢啓。傳曰,知道。又以司僕寺內乘,以一二提調意啓曰,內乘李潤彬,病難察任,今姑改差。其代卽令該曹口傳差出,以爲推移入直之地,何如?傳曰,允。
又以訓鍊都監言啓曰,去夜無犯夜人被捉之意,敢啓。傳曰,知道。又以一二所巡廳言啓曰,去夜犯夜人無所捉之意,敢啓。傳曰,知道。又以左右邊捕盜廳言啓曰,去夜犯夜人無所捉,敢啓。傳曰,知道。
判敦寧李益炡箚曰,伏以,臣伏聞近日筵中,以上尊號事,大臣相繼陳請,而聖上過爲撝謙,尙未允許。在廷諸臣,孰不勝抑鬱堙塞之至?臣之今所以殫心竭誠,必期準請者,非惟愛戴之忱誠,自殊於他僚,寔將擧國之顒望,縷縷仰達於天聽,上自卿士,下至輿儓,一心合辭,日夜祈祝者也。竊伏想殿下之尙靳允可,雖出於謙而益謙,聖不自聖之意,而此有不然者。自古帝王之勉從群情,臣民之欲顯功德,非但爲鋪張一時,傳示後世之資,誠以人君有實功實德,則臣民自不能無揄揚顯美之願,而人之所欲,天必從之者也。噫,人君奉天行政,代時撫運,必思所以變動振刷,迓續景命之道,而今我殿下,寶算已躋八旬,臨御又屆五紀,八域寧謐,萬姓乂安,人文宣朗,典禮咸備,巍巍蕩蕩之功德,豈但在肇慶廟建奉於列聖朝未遑之餘而已哉?數百年痼弊之黨,一朝洗滌,大小臣僚,咸囿於蕩蕩平平之化,數字加上尊號,不足以圖寫萬一,而臣民尊顯之誠,終不可遏,宗祊靈泰之運,實基於此,則殿下豈可徒執退讓之小節,以孤朝野之至願哉?昔我宣祖大王,誕有盛德洪業,群僚請上尊號,則未嘗嚴斥,特降兪音,勉循群情,揚勵洪休,垂裕後昆,當日諸臣,豈敢以靡文飾喜,而聖祖亦豈以崇名自居也?誠以人情所在,天意可見,而有不可終咈故也。今臣所望於殿下者,惟在於率聖祖之攸行,順天人之所欲,而非敢以豫大之說,一毫貽玷於殿下謙沖之德。伏願殿下,法祖宗已行之禮,察臣庶祈懇之誠,亟降允兪,千萬至祝。取進止。答曰,聞卿箚誠雖嘉,予志,若何?若金若石,豈云其固由追慕?卿須休請,且饗其年。
平安監司尹東暹疏曰,伏以,臣年衰才短,百無肖似,西門重寄,本非所堪,而辭巽之言,徒歸例讓,悶蹙之情,竟未仰暴,黽勉冒赴,居然半年于玆矣。顧不能行一政革一弊,以答鴻恩之萬一,一味尸素,徒糜厚廩,循省愧恧,如負大何,擬於秋事粗了之後,冒陳血懇,仰冀仁天之曲遂。乃者臣之從弟臣東晳,又膺湖藩之命,臣怵焉驚顧,一倍懍恐,歷累日而不敢寧處也。噫,臣家世孤寒,非有氣力聲望之挾,而僥倖遭逢,偏蒙拂拭之恩,年來叨竊,實踰涯分,匪才濫榮,已多負乘之懼,衰門驟盛,亦切滿盈之戒。至若同堂弟兄之一時兩藩,實惟近例所無,在私義,尤有所萬萬不自安者。其不容竝據之狀,不待臣之自言,朝廷之上,似亦有公議,而一新一舊,久近有殊,則臣之當遞,理尤較然。況臣情勢之外,賤疾兼劇,素患痰眩之症,越加於原隰撼頓之餘,神氣短弱,食飮減少,外而頭目暈動,如轉車輪,內而精識迷憒,若墮烟霧,往往閉衙昏頓,不省四到,簿牘間多委滯,證形日漸沈痼,若不及今解還,任便調息,則實不無性命之慮,玆敢畢瀝衷懇,遙瀆宸嚴。伏乞聖慈,俯諒臣情病實狀,亟賜變通,以幸公私,千萬至願。臣無任屛營祈懇之至,謹昧死以聞。答曰,省疏具悉。自古西北帶焉有此辭免,而今卿撕捱,其涉太過。莫重藩任,豈可數遞?無諭賜答,卿勿過辭察任。
壬辰十月二十一日巳時,上御景賢堂。耆老堂上·判府事·吏戶房承旨同爲入侍時,領議政韓翼謩,判府事金尙喆,判敦寧李益炡,知事南泰齊,行司直安允行·沈星鎭·邊致明,禮曹判書沈㲄,刑曹判書趙榮進,行司直高夢聖,行都承旨李溎,左承旨李宅鎭,假注書金重燮,記事官柳雲羽·柳榮鎭,以次進伏訖。上曰,金判府入來乎?曰,入來矣。上曰,大學衍義持入乎?曰,持入矣。上曰,大臣坐東,耆堂坐西,王世孫亦侍坐於交椅之東。翼謩曰,日寒請先診候。上曰,置之。上講大學衍義,自堯典曰若稽古,至於變時雍訖。上曰,只令耆堂以次讀焉。李益炡讀訖。上曰,其聲老矣,坐以年次乎?曰,以爵次矣。泰齊繼讀訖。允行讀。上曰,年幾何?曰,八十一歲矣。上曰,精矣。星鎭讀。上曰,年幾何?曰,七十八矣。上曰,能過八十矣。沈㲄讀。上曰,年幾何?曰,七十八矣。上曰,實矣。致明讀。上曰,年幾何?曰,八十矣。榮進讀。上曰,最實矣。夢聖讀。上曰,精矣。足以行步乎?曰,然矣。上曰,前見耆老時,故相李宗城,有乞言之請,而今若乞言,必進他言,只欲共食一器麪矣。尙喆進伏曰,聖體,若何?上曰,一樣矣。寢睡·水刺之節,何如?上曰,難矣。尙喆曰,此可謂九老會矣。翼謩曰,臣之侍講三十年矣,諸臣之音,終不能隱其年,而玉音之洪亮,不異於三十年前,益不勝欣仰之至。益炡曰,臣則仰瞻天顔已久矣。今日入侍,仰瞻天顔,且聞玉音,殆勝於昔日,不勝歡抃之至。上曰,八十欲諂乎?益炡曰,臣語訥氣短,不可以口達,故略構短章,仰陳衷懇矣。進伏讀奏其加贊。上曰,欲誇加資矣。益炡盡讀曰,此是天理人情之不可已者也,亟賜允從焉。臣則無飮食之思,雖碎首丹墀,準請乃已矣。泰齊曰,此是蒼蒼與祖宗眷顧默佑,有此萬古無疆之慶也。蒼蒼祖宗之眷顧,大節,殿下之撝謙,小節,不可以撝謙之小節,廢蒼蒼祖宗眷顧之大節,且殿下之謙,私也,臣等之請,公也,亦不可以私掩公,亟賜允從焉。上謂尙喆曰,卿則必抑鬱而入坐矣。尙喆曰,往牒未有如臣等之際會也。叩謝之忱,豈不欲趁卽入謝,而適有犬馬之疾,今始入謝,不勝惶悚,而從傍見其箚語,則雖不能盡意,而乃是上下輿儓之秉彝所同,伏望允從焉。沈㲄曰,洪範亦云,卿士從,庶民亦從,此乃至誠之同,雖問於童蒙,亦無異矣。榮進曰,殿下之撝謙,私也,臣等之請,公也,此乃一國臣民之至誠至願,亟賜允從焉。星鎭曰,以今日講章觀之,格于上下,乃上下相孚之效也。上曰,予有平章百姓之效乎?允恭克讓,予當克讓矣。星鎭曰,克讓,乃當讓而讓,不當讓而不讓矣。沈㲄曰,殿下視作一己之私,實不勝悶迫矣。上曰,都是誤入於時體矣。榮進曰,人臣事君之道,豈有時體乎?星鎭曰,人情不通則鬱,鬱則天地之和不行,何不體念乎?益炡曰,聖祖癸巳,亦有已行之例矣。上曰,此是癸巳乎?益炡曰,一陽生,則便是癸巳也。榮進曰,前已累累仰達矣,若逢癸巳,則卽當允許,而若是靳允,不勝抑鬱。上曰,食爲大,速爲就座。翼謩曰,公私之言,尤爲切當矣。進饌後,尙喆曰,今觀此會,此饌臣不敢當矣。上曰,何傷乎?承史亦食矣。命上紙筆,御製耆耉同會兮傳美萬千,何敢宴儀兮追慕乎先,予心金石兮可守億年三句詩,命入侍諸臣賡進曰,此則無韻,卽席製奏燨王世孫以次製奏。上曰,御製賡韻作帖,一件內入,一件入于東宮,賡韻諸臣,作帖頒賜。出傳敎翼謩請進湯劑,上曰,食肉不飮酒傷人,代酒持來,可也。進湯劑後,請診候,上曰,置之,古則自外議藥,而今則一貼不進,必也守閤,何也?翼謩曰,雖使古人而處之,必也守閤矣,時有不同矣。命書判敦寧批答曰,將以逐之矣。益炡曰,臣則準請乃已,大臣方入侍,來日則將爲賓啓矣。翼謩曰,雖欲仰體上敎,而其於誠心之發,不能自抑矣。泰齊曰,此非殿下一己之私,臣等,謹當導達誠意,準請乃已者也。上曰,至於九十·百歲,則其將年年而受乎?翼謩曰,可勝言哉?上曰,來年則推恩自可擧行矣。泰齊曰,上旣不受,則下豈受乎?榮進曰,乞賜允從,俾展群下之至情焉。上曰,速爲退休。益炡曰,亟降兪音焉,此是輿儓之所共喁望者也。上曰,此亦時體,輿儓下賤,何以知之?泰齊曰,人心所到,可知天意也。榮進曰,下賤亦以爲,上奉八十君父,不請尊號,若是奔走乎?譏斥之論,往往有之矣,且古行於癸巳,今行於癸巳,今日之請,亦貴矣,此乃繼述中尤爲繼述者也。上曰,其言則懇到矣,爲人臣而若不請,此則無異於戊申·乙亥之類,而予志則固矣。致明曰,臣之區區一言,不足有補,而此實天理人情之當然,且上下相持,不能流通,人情鬱則國鬱,國鬱則天地之和不行,伏望體念焉。榮進曰,退可以盡臣等之道矣。益炡顧領相曰,臣等之先退,是乎?大監得請乃已焉。耆堂先退,臺臣進伏。上曰,只擧其末,請還寢東呂·址淳等還配之命,更令王府嚴鞫得情。上曰,勿煩。請黑山島爲奴罪人五得依律處斷。上曰,勿煩。一行刀割上曰,曾已諭意,其於此日,予懷倍焉,同是垂恩之子,而一則冠禮,一則若此,豈特爲此人暮年?予心,若何?不過特放,若是爭執,古無所聞,此啓停止,然後心可敍懷可便,其若一向相持,予何心對臺臣?今已諭,亟停勿煩。翼謩曰,此後內殿診候,間日一次乎?上曰,一朔三次,可也。藥房退後,命讀箕伯疏後,命書批答。上曰,頃者喝導之聲,彌滿闕中,而於今有闕啓處,其涉駭然,該房申飭。出傳敎宅鎭讀奏韓光近罷職傳旨,命書傳敎曰,飭勵之下,焉敢若此?其涉寒心,韓光近高山察訪除授,其令當日辭朝,其代李養鼎爲校理,牌招察任。上曰,嗚呼,八旬在近,見王孫冠禮,予懷何抑?前則偶然無前例昨已諭,只有此,豈可恬然?主人凝善副守熟馬一匹,賓贊官半熟馬一匹,引儀與引禮中官各弦弓一張賜給,執事書吏令該曹米布題給。出傳敎諸臣以次退出。
壬辰十月二十一日午時,上御景賢堂。耆社堂上入侍,內局追後入侍時,都提調韓翼謩,提調李翼元,副提調李溎,記事官鄭元始,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李以材·柳養善,以次進伏訖。韓翼謩曰,日勢已晩,先爲承候伏望。上曰,姑置之。講筵罷後,翼謩進伏曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上曰,置之,可也。翼謩曰,一貼則更待下敎耶?上曰,旣進飮食,以湯代茶亦好,更爲持入,可也。李翼元持湯劑,更爲入侍,上進御後,都提調韓翼謩所啓,醫女之間日問候,今減爲一月兩次,在內局保護之道,太涉疎忽,間五日問候,似合道理,何如?上曰,一朔三次爲之,可也。命退,諸臣以次退出。
上在慶熙宮。停常參·經筵。
夜四更五更,或灑雪。
藥房都提調韓翼謩,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。竝此仰稟。
中宮殿·惠嬪宮,藥房口傳問安。答曰,知道。
傳于鄭好仁曰,禮房承旨先爲入侍。
傳于申益彬曰,三公·六卿·薇垣·柏府·儒臣竝入侍于景賢。又傳曰,九卿竝入侍。又傳曰,三公·九卿催促。
鄭好仁啓曰,特敎申飭之下,諫院闕啓,事甚未安,除在外外,司諫申應顯,獻納任希簡,竝卽牌招,何如?傳曰,允。
申益彬啓曰,今日議號事,命下矣。時原任大臣·館閣堂上·九卿·六曹參判,依例牌招,何如?傳曰,允。
傳于申益彬曰,因下敎,沖子旣奏頒敎文,欲奏而回,一體議入。又傳曰,右參贊今日爲呈辭乎?若有一員不入來,殿座不爲之,申飭,盡爲入來。
有政。吏批,判書李潭在外,參判李重祜進,參議洪檢進,右副承旨鄭好仁進,以李徽之爲大司憲,李瀰爲副提學,姜游爲右通禮,徐命膺爲藝文提學,李福源爲右尹,金尙喆爲內局都提調,洪彬爲奉常正,金尙喆爲世孫傅,金相福·金尙喆爲承文都提調,金相福爲領議政,金尙喆爲左議政,判尹沈鏽今加崇政加資事承傳。
兵批,行兵曹判書具善行進,參判李廷喆病,參議朴起采病,參知宋淳明進,右副承旨鄭好仁進,以金陽澤爲領府事,李昌誼爲判府事,李潚爲副護軍,李聖圭·徐有寧爲副司直,柳雲羽·呂萬永·李普天爲副司果,全羅兵使尹僖東仍任事承傳。
傳于申益彬曰,二品以上竝隨駕。
傳于申益彬曰,本草留中,更爲議入時,盛于一函,入之。
大駕詣昌德宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大駕詣毓祥宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,卽今於予尊號,大孝二字,昔孔聖稱堯舜,受此何顔拜徽寧殿?上字於此第二徽號,下字今日加上尊號·廟號·中宮殿下字與慈殿·惠順,同皆更爲議入。
李溎啓曰,今日動駕時,承旨當爲備員,而同副承旨李東顯,以式暇纔已出去矣,卽爲牌招,何如?傳曰,允。
傳于徐晦修曰,回駕時路由夜晝介,以此分付。又傳曰,諸司預備。
申益彬,以禮曹言啓曰,今此尊號後百官進箋時,王世孫入參之節,何以爲之?敢稟。傳曰,依例同禮。又以禮曹言啓曰,取考謄錄,則庚申年上尊號時,定尊號百官上箋,只進于大殿·大王大妃殿矣。今番定尊號後,只上箋于大殿之意,敢啓。傳曰,知道。
徐晦修,以兵曹言啓曰,卽接內氷庫牒報,則本庫修理,今已畢役云,曜金門依例還閉,守門將亦爲撤直之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
還宮後,政院·玉堂·藥房口傳問安。答曰,知道。
世孫宮,政院·玉堂·藥房口傳問安。答曰,知道。
陳賀罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
吏批啓曰,左議政李昌誼許副事,命下矣。當爲置處,而本曹無相當窠,依例送西之意,敢啓。傳曰,知道。
兵批啓曰,前左議政李昌誼許副送西事,命下矣。領中樞今適有窠,判中樞金陽澤,從座目陞付領中樞,其代李昌誼判中樞下批之意,敢啓。傳曰,知道。
壬辰十月二十二日巳時,上御景賢堂。禮房承旨入侍時,右承旨申益彬,假注書金重燮,記事官李基崧·柳榮鎭,以次進伏。上着笠子着道袍平坐,東宮亦侍坐矣。上曰,此膝不跪矣,今爲莫重而跪矣。直命書傳敎曰,洞諭時原任九卿·儒臣·柏府·薇垣,嗚呼,辛丑建儲,乙酉後初也,嗚呼,辛丑八月二十日,慈敎,若何?某廟血脈,先王骨肉之敎,尙今追惟,五內若隕,今者諸臣,念及於此乎?海州誕降,遂成萬年之業,聖祖中繼,永垂千億,矇然嗣服,已至于今,是誰之賜?若云繼述,崇陵爲先,嗚呼,沖子以後,若逾一世,其將祧位,興惟及此,心瞻俱隕。噫,今予曾已下敎,已謂不祧矣,祧位不祧,不思其祖,可謂孫道乎?於今謂明年可謂杳然,而明年八月,攝祀本陵,嗚呼,孫道,其若繼述,捨此何先?嗚呼,故先正入侍,已有守成之敎,唐太宗亦不云創業守成乎?能守成開萬年之業,今若不爲,其誰爲此?寧陵已追上徽號,昔年亦追上徽號,於今爲此,其亦繼述先之意於第十室,以誕膺毓慶之意,加上徽號,仍奉世室,自長陵至于今,可謂百世不忒,此亦暮年一得之語,時原任九卿·柏府·薇垣·儒臣之意,若何?書訖,上曰,此夢裏所不到也。命皆入侍,領議政韓翼謩,右議政李思觀,兼戶曹判書趙雲逵,行兵曹判書具善行,漢城判尹沈鏽,刑曹判書趙榮進,禮曹判書沈㲄,副校理金思穆,修撰林得浩,副修撰李昌伋·蔡弘履,司諫申應顯,掌令愼爾復,持平尹弼秉,獻納任希簡,以次進伏。上命進前讀聞傳敎曰,昔漢武世室時,夏侯勝立異,此亦貴矣。不可以謂不可爲之不難矣,立異則當下敎矣。崇陵追上徽號,入世室之事矣。翼謩曰,於戲,前王不忘,臣等愚迷,未及覺得,聖敎及此,實不勝慶抃,何可異議乎?思觀曰,未承下敎之時,慮不能及此,而旣承下敎之後,誠不勝歡抃矣。翼謩曰,此是莫重之事,原任,亦當入侍矣。命入侍。益彬曰,初無入侍命下,故未及入來矣。雲逵曰,此是至當之敎,奉承不暇,何可異議?善行曰,聖敎及此,邦慶無疆矣。鏽曰,臣意則此下敎亦云晩矣。上曰,判尹沈鏽,其心可見,特加一資。出傳敎榮進曰,臣等愚迷,而下敎至此,至爲穩當矣。㲄曰,聖敎出尋常萬萬,實爲允當,何容異議?思穆曰,聞此下敎,感涕無從矣。上曰,思穆之感涕,亦有曲折矣。得浩·昌伋·弘履竝曰,聖敎至當,更何異議?應顯·爾復·弼秉·希簡竝進曰,下敎至當,無容更議矣。下詢訖,王世孫進跪曰,殿下旣已追上徽號於崇陵,臣敢復請上於殿下矣。上曰,予旣追上徽號於崇陵,則汝請誠是,何用固執?予當受之矣。世孫仍呼千歲,諸臣竝呼千歲,又呼千千歲訖,命書傳敎曰,今者下詢,豈可一堂而止乎?當詣昌德先奏後,坐齋處,聞議號,復奏回鑾,而世孫隨駕,挾輦軍六十名,挾輿軍二十名,以內入直,世孫同牌軍隨駕,前後廂軍禁營五十名,御營百名,訓將領新營標下軍都領隨駕,時原任只與備堂隨駕,仍拜毓祥宮回駕後,當於此堂頒敎,侍衛禁軍,只入直隨駕,其餘軍副輦留營·留陣,皆安徐。上曰,今番都監,名以上號都監,都提調·提調·郞廳,回駕後,卽爲啓下,上號必於來月內爲之,而告廟頒赦等節,依例爲之,慶科大庭試,頒時憲書後擇定焉。武科初試取五百人,規矩依前,頒赦時禁軍,以隨駕禁軍排立,嗚呼,頃者九月二十六日駕,其亦呼嵩,況光前慶後之慶禮乎?服色亦豈異同?皆依陳賀例服色,呼嵩等節,陳賀例爲之,儀注安徐。出傳敎命書傳敎曰,議號時應參人員,先爲牌招,其令隨駕,仁政殿庭議號入侍,萬安門以奏。又書傳敎曰,回駕後當於此堂頒敎,而當以袞龍袍宣敎,軒架依例陳設。命書頒敎文曰,嗚呼,旣奏于殿,頒敎豈稽?惟我此心,幾年鬱結,歲將暮氣益衰,因其困我,廓然大覺,其覺維何?世室崇奉,旣定于此,宜尊其號,今者此擧,夢裏豈度,何待領賜?先布中外,文旣親綴,咸須知悉。命書傳敎曰,告廟上號時當親祭,凡節若禮,世孫隨駕,禁軍二番,馬軍二哨,步軍六哨隨駕,世孫同牌軍隨駕,回駕後,當於崇政殿,頒敎受賀,禁軍只入直排立。上曰,儀注安徐。出榻敎軒架鼓吹,依例陳作,崇賢門外待令事。出榻敎應顯·希簡進伏,上曰,只擧其末。應顯·希簡請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義依律處斷。上曰,勿煩。請黑山島爲奴罪人五得依律處斷,上曰,勿煩。已上措辭竝見上爾復·弼秉進伏,上曰,只擧其末。請還寢東呂·址淳等還配之命,更令王府嚴鞫得情。上曰,此啓相持,予則曰,過矣,勿復强煩。請黑山島爲奴罪人五得依律處斷。上曰,勿煩。臺臣進伏之時,上曰,見昨日批答乎?曰,見之矣。上曰,若停啓,則仍爲傳啓,不然則以動駕相値,姑停,可也。傳啓訖,上曰,今以後可以來見其母矣。諸臣以次退出。
壬辰十月二十二日申時,上御昌德宮。擧動入侍時,行都承旨李溎,左承旨李宅鎭,右承旨申益彬,左副承旨徐晦修,右副承旨鄭好仁,同副承旨李東顯,記事官鄭元始,假注書金重燮,記事官李基崧·柳榮鎭,以次侍立於崇賢門外。上具翼善冠·袞龍袍,乘轎出崇賢門,方乘駕轎時,領議政韓翼謩進伏曰,考見前例,則頒赦之前,無頒敎陳賀之節,何以爲之乎?上曰,此豈有前例乎?政院則自有前例房,而政府亦有前例房乎?極爲非矣,若厭此擧則退去,可也,極爲駭然矣。命書傳敦曰,領相解見任,金領府事拜領相,至建明門外,命書傳敎曰,嗚呼,以予苦心,今日此敎,專由追慕,古豈有此禮?傳云物有本末,今者頒敎卽本,禮成後頒赦卽末也,則豈曰,誤也,而聞昨日判敦寧所奏,尙今泯默,其雖末節,今者下敎,欲知頒敎,此何臣分?前領相韓翼謩特施不敍之典。詣昌德宮,詣萬安門,至璿源殿庭,詣板位,上行禮訖。上殿奉審時,上曰,都尉·副尉·僉尉及同春秋竝入庭行禮,世孫詣板位行禮,都尉等竝行禮訖,上還出萬安門,坐於地衣上,三公入侍事及議號諸堂皆待令於藝文館事。出榻敎議號後,當親爲陪進於禮曹門外回駕事。出榻敎命書傳敎曰,嗚呼,今者此擧,爲予乎?伸幾年抱鬱之心也,是豈古有?嗟哉,相臣,顧瞻因循,豈比於壬午敎文,豈可免相而止乎?嗚呼,旣奏於殿而無頒敎,豈曰,子道,今已處分,今者事,事面較重,豈可一刻稽滯,亦豈可鼎席不備?左相特爲免副,以便調理,其代前左相拜左相,一體命招,其令回駕後議號,領·左相先入侍,議號後謝恩事。出榻敎上曰,大臣體重,政官牌招,卽爲下批。出傳敎右參贊洪麟漢先議號後謝恩事。出榻敎原任大臣入侍事。出榻敎上曰,速爲議入,而勿爲忙後錯了,可也。領議政金相福,左議政金尙喆,右議政李思觀,判府事金陽澤·申晦·元仁孫,竝進伏曰,聖體,若何?上曰,一樣矣。速爲出去議入,議號後,益彬奉單子跪進,上親受開函曰,好矣。仍爲親詣璿源殿復奏後,仍出萬安門,還詣禮曹門外,命禮堂奉安後,招禮郞問曰,奉安於何處?禮曹郞廳趙夢濂曰,以上大廳之無奉安處,故自前奉安於郞廳房近處矣。上曰,極爲駭然矣,汰去他郞廳,更爲入侍。禮郞李有白進伏,上曰,奉安於何處?有白曰,自前有奉安欌於中大廳,故依前奉安矣。上曰,禮吏懸之,郞廳汰去,禮曹正郞李有白汰去事。出下敎奉安閤一間,禮曹大廳後卽建事。駕前下敎仍詣毓祥宮後,時原任及館閣堂上,書上大殿尊號及中宮殿尊號,特命更爲議入,仍爲還宮後,更爲書上尊號。上御景賢堂,承史先四拜後,上殿進伏,王世孫致詞行禮,百官致詞行禮,仍叩頭山呼訖,命時原任入侍。領議政金相福,左議政金尙喆,右議政李思觀,領府事金陽澤,判府事申晦·李溵·元仁孫,竝進前曰,聖體,若何?上曰,太康矣。押班監察,事過後令該府處之事及禁喧郞廳汰去事。出榻敎相福曰,今番邦慶,往牒所無,而取考前例,則癸巳年亦以增廣設行,且設增廣,然後可得實才矣。上曰,自前增廣,多得實才矣。命書傳敎曰,已下敎,今聞癸巳年已有前例,追慕昔年之意,焉敢異焉?因設增廣大小科初·會試,時憲書已頒後,明春內爲之,而從近擇入。上曰,今日追慕之心萬倍,豈無飾喜?自今日至上號日禁牌,太學贖錢亦減,而禁屠依前,凡諸等事,當頒赦日下敎矣。出傳敎上曰,明日德游堂,當爲晝講,久任郞廳同爲入侍。出傳敎讀箋頒敎後呼禮畢,上曰,今日處分人一倂安徐事。出榻敎上曰,今因頒敎,京中已陳箋文,外方待禮成頒赦,封進事,分付。出傳敎今番前後部鼓吹依例施賞事。出榻敎御製今日莫云戒太康,專由憶昔予懷萬一句詩,命二品以上賡進,命讀百官進不進單子。上曰,只讀二品以上單子。藥房都提調金尙喆,提調李翼元,副提調李溎進伏,進湯劑,上謂尙喆曰,貴矣,卿已到任矣。進湯劑後,諸臣以次退出。
壬辰十月二十二日戌時,上御景賢堂。陳賀入侍,內局追後入侍時,都提調金尙喆,提調李翼元,副提調李溎,記事官鄭元始,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,抵暮回鑾,侵夜殿座,聖體,若何?上曰,一樣矣。奉進湯劑,上進御後,請診候,上曰,置之。尙喆曰,大禮旣定,賀儀先擧,下情不勝萬萬歡喜矣。上曰,今日之事,誠太康矣。尙喆曰,勞動旣多,湯劑更爲進御,何如?上曰,今日卿爲都提調,貴矣,俄者進湯,亦爲卿而飮也,夜已深,難以更進矣。命退,諸臣以次退出。
上在慶熙宮。停常參,只晝講。
藥房都提調金尙喆,提調李翼元,副提調李溎啓曰,昨日祗謁璿源殿,仍詣毓祥宮,展禮伸慕,回鑾受賀,邦慶無疆,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。昨日此擧,意在繼述,而追憶庚申,追慕聖志,千隕萬殞,亦歇後語也,雖然因此,且受萬萬不敢當之八字,豈特恧於心?夙宵憧憧,甚矣,太康,甚矣,太康氣何暇諭焉?世孫氣候亦一樣矣。
中宮殿·惠嬪宮,藥房口傳問安。答曰,知道。
傳于申益彬曰,內局·晝講同爲入侍。
傳于李東顯曰,承旨入侍。
申益彬,以上號都監郞廳,以都提調意啓曰,玉冊文製述官,書寫官及樂章文製述官,金寶·玉寶篆文書寫官,別單書入之意,敢啓。傳曰,知道。又以上號都監郞廳,以都提調意啓曰,本都監都廳郞廳,以前應敎李得一,副司果朴相岳差下,使之察任,何如?傳曰,允。又以上號都監郞廳,以都提調意啓曰,都監郞廳例爲六人,而今番該曹以五人差下,分三房始役之際,多有苟艱之端,依前例以前郡守李彦中加差,使之察任,何如?傳曰,允。又啓曰,都監監造官四員差出,別單書入之意,敢啓。傳曰,知道。又啓曰,本都監各房郞廳監造官分房,別單書入之意,敢啓。傳曰,知道。又啓曰,本都監闕內待令郞廳,以入直武臣兼宣傳官,輪回察任,何如?傳曰,允。又啓曰,本都監都廳李得一·李彦中,監造官徐退修,時無職名,竝令該曹口傳付軍職,冠帶常仕,何如?傳曰,允。又以禮曹言啓曰,判府事李昌誼,曾經世孫傅矣,王世孫當有臨弔擧哀之節,而不敢循例磨鍊,何以爲之?敢稟。傳曰,勿爲擧哀。又啓曰,五禮儀大臣之喪,自上有擧哀之節,而取考謄錄,則或因特敎擧行,不敢循例,取稟矣。今此判中樞府事李昌誼之喪擧哀一節,何以爲之?敢稟。傳曰,勿爲擧哀。
兵曹口傳政事,以李彦中爲副司果,徐退修爲副司勇。
徐晦修,以御營廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十月二十三日巳時,上御德游堂。晝講入侍,內局同爲入侍時,都提調金尙喆,提調李翼元,副提調李溎,記事官鄭元始,記事李基崧·柳崇鎭,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,夜間聖體,若何?上曰,一樣,而大禮之旣定,專出於予之追慕,然予之受號,則誠太康矣。尙喆曰,寢睡·水刺之節,亦何如?上曰,一樣矣。奉進湯劑,上進御後,請診候,上曰,置之,提調出去,更爲監煎以入,可也。李翼元持湯劑,更爲入侍,上進御後,命書傳敎曰,太室上冊寶,以伊日寅正一刻,詣太室行告由祭,上諡後回駕崇政殿受冊寶,同日徽寧殿爲之,中宮殿次第爲之,而皆題主與讀冊寶安徐,二十九日臨殿頒赦,依此知悉,頒赦時嚴節次,承旨先拜亦安徐,待下敎,只入正時,光明殿習儀儀仗安徐,又命書傳敎曰,今番太室冊寶內入安徐,動駕時陪進,其餘冊寶御覽安徐,正日陪來。又命書傳敎曰,今番方物物膳安徐。又命書傳敎曰,北道道臣放未放啓本中,稟中二人特放,仍中若有可放者,令該堂登對以奏,命戶·禮判入侍,內局先退事,下敎,諸臣以次退出。
壬辰十月二十三日巳時,上御德游堂。晝講,各司久任郞廳同爲入侍時,知事徐命膺,特進官安兼濟,參贊官鄭好仁,侍讀官金思穆,檢討官林得浩,假注書金重燮,記事官李基崧·柳榮鎭,廣興奉事南眉老,刑曹佐郞趙城鎭,戶曹佐郞金安默,漢城判官任希厚,軍資直長趙基泓,掌樂主簿洪樂舜,司僕僉正洪益喆,判官李龍中,宣惠廳郞廳李守鎭·李山重,以次進伏訖。上講小學,自古者小學至惟聖之謨訖,思穆讀至晦菴題,上曰,下番繼讀。得浩讀訖,上曰,陳文義。思穆曰,惟聖性者,聖與性一也,性與天一也,堯舜亦一天也,殿下動法堯舜,致巍蕩之化,則與天爲一也。上曰,所奏,是矣。得浩曰,德崇業廣,堯舜巍蕩之化,德崇業廣而然矣。命膺曰,立敎一篇,上言德之全體,下言德之用工,德崇業廣者,竝論體用也。上曰,昔非不足,今豈有餘者,誠懇到矣。兼濟曰,聖人亦一天也,故曰,其淵其天,是言與天地合其德也,上下番所奏,誠爲允當矣。上曰,所奏,是矣。好仁曰,上下番及經筵官已奏,臣則更無所奏矣。藥房都提調金尙喆,提調李翼元,副提調李溎進伏曰,聖體,若何?上曰,一樣矣。寢睡·水刺之節,亦何如?上曰,寢則睡矣,而有志者事竟成,此是晝夜惓惓者,旣上於祖,予又受焉,旣甚歉愧,且太康矣。尙喆曰,今年又是顯廟入學之年,事非偶然矣。上曰,此實諸臣之所未及料度者也,莫重之事,亦有時矣,庚申年亦未遑於此矣,今則連爲六世室矣,予則已爲不祧之位矣。大孝二字,則豈不過乎?孔聖之稱大舜,予何受焉?尊號已多,字數已窮,故至有壽寧等字矣,今則所負重矣,此賀則非予私賀,故受之,而歲首賀,當不受矣。尙喆曰,不待臣等之請,而俾展群下之情焉。上曰,宴則不過節目間事,而此亦不受也,唐風則不過麥餠。土鼓,而亦以爲太康矣,徽號素是四字,而庚申進八字矣。尙喆進湯劑,上曰,食善馬不飮酒傷人,故其時耆耉會,亦飮之矣。進湯劑訖,請診候,上曰,置之,今者此擧,可倍於庚申,而非爲予受而然也,蒼蒼昭臨,予若不受,則當無愧於心矣,此則果是卿等之慮不到處也。尙喆曰,非聖孝之出尋常萬萬,以臣等之愚迷,何以及此也?命膺曰,今若不爲,則其無後悔乎?上曰,今若不爲,則後無可爲者矣,然而予非爲祖而苟且矣。尙喆曰,昨日以後,聖心無不安之節,而亦可慰悅在天之靈矣,此事今雖不評,天理人情之所同然,雖至來年,準請乃已者也。上曰,時體雖曰,冤痛,而至於輿儓而爲此言者,時體也。尙喆曰,此亦見人心之所同也,昨日以後,人心快足也。溎曰,自昨以後,臣等亦皆展足而睡矣。上曰,雖挨過今年,自正月至于歲末而固請,則豈不苦乎?尙喆曰,然則臣等驚惶罔措矣。命膺曰,昨日以後,上下交泰矣。上曰,八字之受,於予心有愧矣。溎曰,聖人無嫌,義理十分到處,又何嫌乎?尙喆曰,聖壽八旬,臨御五紀,自天佑之,尊號則安而受之,復何爲嫌乎,殿下豈不壽考康寧矣?上曰,今世享壽者,豈知洪範乎?內殿今受二字,此後當累受,而殆若弘陵之受矣。命書述懷御製,使命膺校正曰,其將有辭於後世矣,各司久任郞廳等,以次進伏。上問姓名職掌後,有何所懷乎?僉曰,別無所懷矣。上曰,今則各司遺在凡百,似勝於前矣。漢城府則補民司設置後,顯有實效矣。尙喆曰,今則各司遺在,足可接濟,而別無郞廳可奏之事矣。上曰,果然矣。命先退,進湯劑後,兼戶曹判書趙雲逵,禮曹判書沈㲄進伏。雲逵曰,禮曹北邊創立奉安閣,而丹靑則以五土,四壁以木板爲之矣。上曰,依爲之。雲逵曰,輦輿儀仗,今方新造矣。上曰,何必新造?舊件足可用矣。雲逵曰,臣雖被罪,不敢奉下敎矣,此是邦國何等之慶,而不新其儀物乎?臣方日欲蹈舞矣,奉安時當有櫃子,而櫃子則黑漆乎?上曰,依爲之。㲄曰,昨有奉審之命,故臣於駕後奉審,則庚申自前奉安者皆內入,故空無所有矣,擇日則來月二十八日爲吉云矣。上曰,以二十八日爲之,而回駕後頒赦賀,則翌日爲之,內外習儀,只一度,可也。今番方物物膳,竝皆安徐。命讀西伯東伯選武入格人狀啓。上曰,竝依回啓施行,又讀咸鏡道放·未放狀啓。
壬辰十月二十三日申時,上御集慶堂。承旨入侍時,同副承旨李東顯,假注書金重燮,記事官李基崧·柳榮鎭,以次進伏。命讀都監草記後,上曰,李判府國姓乎?東顯曰,然矣。命書傳敎曰,頃者入侍,心竊悶焉,恃常元氣,今聞此單,却疑非眞,凡諸等事,依禮文擧行,柩材今該署擇送,祿俸限三年仍給,以表此意,嗚呼,幾月渴望之中,昨日下敎與擧措,其能聞知否?噫,憶其祖,仗用,若何,而何聞此報?冞切愴惜,祭文製下,成服日遣承旨致祭,其子養鼎,待闋服卽爲調用。又命書祭文訖,諸臣以次退出。
上在慶熙宮。停當參,只晝講。
夜三更,流星出井星下,入西方天際,狀如拳,尾長三四尺許,色赤。夜五更,月暈回土星。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趨早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,晝講同爲入侍。
中宮殿·惠嬪宮,藥房口傳問安。答曰,知道。
徐晦修,以都摠府言啓曰,今日入直內三廳武兼禁軍及軍兵等,當爲中日習射,而値停朝市,不得爲之之意,敢啓。傳曰,知道。
徐晦修啓曰,明日次對,兩司長官當爲進參,大司憲李徽之,待開門牌招,以爲入侍之地,何如?傳曰,允。
傳于申益彬曰,德游堂晝講爲之,特進官,編次人爲之,經筵官,知經筵入侍。又傳曰,俄者下敎誤傳矣,特進官,禮判入來,知經筵,編次人入來。
申益彬啓曰,告廟親祭祭文,明日令大提學製進事,命下矣。大提學李福源,待明朝牌招,以爲製進之地,何如?傳曰,允。
傳于申益彬曰,明日晝講,經筵特進官,以次對入來人塡入,而持大學衍義入侍,待下敎詣閤。
以備忘記,傳于申益彬曰,追惟辛丑年慈敎,揄揚昔年至孝,五代相承,庶有拜顔,若問其慶,由於瀋館,其誠指導,左右顧瞻時,臣豈誰料?嗟,今諸臣,惟知建功而已,先示志喜,再昨庭中,隨入都承旨·禮房承旨·本殿次知中官二人,實通禮,熟馬一匹面給,其餘承旨·贊儀·挾侍長番,熟馬一匹,春坊官員·長番世孫挾侍中官·守直中官·翰注,半熟馬一匹,引儀,弦弓一張賜給。
以備忘記傳于中益彬曰,庚子守陵官外孫,旣已特資,則況侍陵官孫乎?侍陵官孫智好文,特加一資。
以備忘記傳于徐晦修曰,殿中再昨入庭都尉·副尉·僉尉·外孫人,特賜熟馬一匹。
傳于徐晦修曰,錦城尉一體爲之,傳旨依人員數捧入。
申益彬啓曰,上號都監都提調申晦,堂上趙雲逵有稟定事,來詣請對矣。傳曰,入侍。
申益彬,以上號都監郞廳,以都提調意啓曰,都監各房,旣已始役,監造官一員,依前例輪回直宿之意,敢啓。傳曰,知道。又以上號都監郞廳,以都提調意啓曰,都監各房事役,旣已始役,前僉使李聖麟,前同知許倓,折衝金光說,依前例別定看役,何如?傳曰,允。又以上號都監郞廳,以都提調意啓曰,本都監郞廳漢城府主簿鄭國仁,監造官義禁府都事鄭東藎,本職繁劇,勢難兼察,都監之任,令該曹口傳,閒官換差,何如?傳曰,允。
吏曹口傳政事,漢城主簿鄭國仁,掌樂主簿洪樂舜相換,義禁府都事鄭東藎,司饔奉事兪漢炅相換。
徐晦修,以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十月二十四日巳時,上御集慶堂。晝講入侍時,知事徐命膺,特進官沈㲄,參贊官李東顯,侍讀官金思穆,檢討官蔡弘履,假注書金重燮,記事官李基崧·柳榮鎭,以次進伏。上講小學,自子思子曰,至子夏曰訖,思穆讀至國有學訖。上曰,下番讀焉。弘履自孟子曰讀,至子夏曰訖。上曰,陳文義。思穆曰,敎以彝倫,書曰,天敍有典,勅我五典,彝倫之敎,有國之先務也。上曰,然矣,古者國有學,州有序,皆所以明人倫,而今雖講此書,自我自不亦愧乎?弘履曰,敎胄子寬而栗,樂亦敎人之先務也。命膺曰,三物賓興,得人才而收用,亦莫過於增廣也。上曰,增廣則可得實才也。㲄曰,古之敎者,漸次陞付,養成人材之道,各別申飭,似好矣。上曰,古者師道在上矣,後世師道在下,故不能盡敎養之道矣。東顯曰,一此不懈,是謂學則,一則無終始間斷之義也,徹上徹下之工,與敬字工夫無異也。上曰,然矣。命入庚申年追上尊號親祭祭文,命承旨讀奏。上曰,於予誠貴矣,八十之致,能爲三世世室矣,此祭文皆其時大提學所製也,命入頒赦文讀奏後,更爲製下。上曰,誠萬萬太康矣,此後雖一勺酒,當不受矣,歲首賀亦不受矣,受此而不慊於心乎?三朝世室,予皆爲之,今受八字,正若水刺之糲米,雖至九十,更無可受之慮矣。命都監堂上入侍,判府事申晦,兼戶曹判書趙雲逵,禮曹判書沈㲄進伏。晦曰,聖體,若何?上曰,一樣矣。寢睡·水刺之節,亦何如?上曰,苦哉苦哉。雲逵曰,輦輿儀仗,今方始役矣。上曰,置之。雲逵曰,此是儀物,不可不備者也。上曰,旣有舊件,何必新造?藥房都提調金尙喆,提調李翼元,副提調李溎進湯劑,上曰,仍此建功而致今日事矣,蜜水·甘酒亦苦矣。上進湯劑後,尙喆請診候,上曰,置之。晦啓曰,冊寶內袱,例以紅廣的爲之,而旣有禁令,當以雲紋緞代用,故敢達。上曰,依爲之。又啓曰,玉冊文草圖書·金寶·玉寶篆文正副本,頃有御覽安徐之敎矣,今番則似當依例啓下,故敢稟。上曰,依前安徐,可也。又啓曰,宗廟奉安冊寶欌,奉審然後,冊寶容入與否,可爲停當,奉審吉日,令該曹推擇擧行,何如?上曰,依爲之。又啓曰,追上徽號,雖無樂章,徽寧殿當有之,故敢達。上曰,豈可異同?一體置之,可也。㲄進啓曰,癸巳上號時,永昭殿·敬寧殿上冊寶王世子致詞,百官同爲行禮矣。今此徽寧殿上號寶冊時,王世孫致詞行禮之節,何以爲之乎?上曰,依例爲之。又啓曰,今番慶科,依癸巳年例,以增廣設行事,命下,而無大小區別之事矣。癸巳年則以大增廣設行,今亦以大增廣定行,何如?上曰,大增廣,可也。已上竝出擧條雲逵曰,輦輿儀仗,儀物之大者也,當此莫大之慶,豈不新造乎?此亦臣等之心抑鬱處也。上曰,豈可若是張大乎?坐輦輿而受賀,可也,何用新備?尙喆曰,此則不當於惜費也,此不過冊寶儀仗也。雲逵曰,閱視儀仗,則不能成樣,此則臣等之罪也。臣雖被罪,不能奉下敎矣。晦曰,若近奢侈,則臣雖無狀,豈敢仰奏乎?㲄曰,此是往牒所無之慶,顧何惜些少之費,而不飾莫重之儀物乎?至於方物,外方道·帥臣之略效微忱,不過若干方物,而此亦不捧,將何以展其誠心乎?上曰,禮判今日可謂擧職矣,事體雖然,予意有執,何可受也?予之不受,亦一夏后之意也。諸臣以次退出。
壬辰十月二十四日午時,上御德游堂。晝講,都監堂上入侍,內局追後入侍時,都提調金尙喆,提調李翼元,副提調李溎,記事官鄭元始,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,睡則隨更而覺,食則尤難矣。奉進湯劑,上進御後,請診候,上曰,置之,提調出去,監煎以入,可也。命書傳敎曰,今覺奉考儀軌,旣有庚申癸酉前例,句數,依癸酉年例,各室祝文,當室祝文,令大提學明日製進,明當晝講·次對,禮房承旨先爲奉入,三昨親製製下文,令政院精處洗草,徽寧殿祭文,一體製進,當室大祝,以吳載純塡差。又命書傳敎曰,恐或張大,徽寧殿祭文製下,明日大提學製進時,此則安徐,李翼元持湯劑更爲入侍,上進御後,命香室官員入侍,內局先退事,下敎。諸臣以次退出。
上在慶熙宮。停常參·經筵。
自未時申時,或灑雨或下雨,測雨器水深三分。自初昏至夜二更,或洒雨或下雨,測雨器水深二分。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追慕冞切,加號自恧,氣何暇諭焉?
中宮殿·惠嬪宮,藥房口傳問安。答曰,知道。
傳于申益彬曰,當爲祗迎,待下敎,只入正時。
申益彬啓曰,今日香祗迎,命下矣。右副承旨鄭好仁,以式暇不爲仕進,卽爲牌招,何如?傳曰,允。
傳于申益彬曰,儀注安徐,侍衛以入直擧行。
傳于李溎曰,都承旨與大提學先爲入侍。
傳于徐晦修曰,入侍。
徐晦修啓曰,明日李判府家致祭事,命下矣。何承旨進去乎?敢稟。傳曰,禮房進去。
傳于徐晦修曰,昨日已下敎,何爲稟乎?禮房承旨進去。
傳于徐晦修曰,明日李判府事致祭時,左副承旨進去。
李東顯,以禮曹言啓曰,因上號都監都提調所啓,宗廟冊寶欌,奉審吉日,令禮曹推擇事,啓下矣。奉審吉日,卽令日官推擇,則今十月二十六日爲吉云,以此日擧行,何如?傳曰,允。又以上號都監郞廳,以都提調意啓曰,宗廟冊寶欌,奉審吉日,禮曹今二十六日推擇,啓下矣。臣等與禮官,同日早朝,進詣宗廟,奉審之意,敢啓。傳曰,知道。
香祗迎罷後,政院·玉堂·藥房口傳問安。答曰,知道。
壬辰十月二十五日辰時,上御延和門外。香祗迎入侍時,行都承旨李溎,左承旨李宅鎭,右承旨申益彬,左副承旨徐晦修,右副承旨鄭好仁,同副承旨李東顯,記事官鄭元始,假注書金重燮,記事官李基崧·柳榮鎭,以次侍立。上具翼善冠·黑圓領袍,自通陽出延和門外,詣板位,上傳香過去時,俯伏興平身訖,久立瞻望,命禮房承旨馳詣翼陵奉審,各陵一體奉審以來事。出榻敎上乘轎還內,諸臣問安後,以次退出。
壬辰十月二十五日辰時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。奉進湯劑,上進御後,請診候,上曰,置之,可也。上曰,次對進前,提調出去,更爲監煎以入,李翼元持湯劑,更爲入侍,上進御後,命內局先退,諸臣以次退出。
壬辰十月二十五日巳時,上御集慶堂。都承旨·大提學先爲入侍時,行都承旨李溎,大提學李福源,假注書金重燮,記事官李基崧·柳榮鎭,以次進伏。上坐於椅子下,命福源讀奏各室祭文訖。上曰,好矣。命復讀當室祭文訖。上曰,長銜乎?福源曰,然矣。上曰,善製矣,承旨書判付。溎曰,書以皇朝紀元乎?上曰,直書壬辰月日,可也,予意有在,書以敬依。承旨書長銜書訖。上曰,承旨奉去,陪以香亭,晝講·次對諸臣竝入侍焉。領議政金相福,左議政金尙喆,右議政李思觀,行兵曹判書具善行,行司直鄭弘淳,行知敦寧具善復,行司直韓光會,仁陽君李景祜,行副司直李章吾,刑曹判書趙榮進,行訓鍊都正尹泰淵,行副司直鄭尙淳·尹得養,知事李潭,特進官張志恒,參贊官李瀰,左副承旨徐晦修,修撰蔡弘履,獻納任希簡,掌令愼爾復,事變假注書朴師赫,以次進伏。上曰,予讀一次後,上下番各讀一次,以備三復之意。上講陟岵章訖,李瀰進讀,上曰,誰也?相福曰,副提學臣李瀰也,前無副提學入參之例,而欲伸叩謝之忱,入來矣。上曰,旣行文衡,無可撕捱矣,此豈受尊號者乎?只辨緋綠,而其人則不知矣。弘履復讀,上曰,考見前前壬辰日記,蔡裕後以儒臣入侍矣。今日其孫,又以儒臣入侍,其亦貴矣。讀訖,上曰,古人則自然合韻矣。相福曰,尙書多有合韻處矣。上曰,嗟,予季者,意有在矣,爲此而受八字,豈不愧乎?予若不受,則當無愧矣,各陳文義焉。瀰曰,以陟岵章言之,皆出孝思,殿下,今日之講,專出無窮之孝思也。弘履曰,瞻望二字,皆出於孝友而然矣。潭曰,殿下之孝思無窮,故今講此章,而此章莫非無窮之孝思也。志恒曰,臣則武臣,別無所奏矣。晦修曰,上下番及知事,已各陳奏,臣則更無可奏矣。講官先退,相福·尙喆·思觀進伏曰,聖體,若何?上曰,一樣矣。寢睡·水刺之節,亦何如?上曰,睡則更更醒悟矣。進湯劑,上曰,以建功得八字乎?相福曰,不無建功之功,臣等必進乃已者也。請診候,上曰,置之。相福曰,外方臣庶,則當此莫大之慶,無進參之例,而特以方物,略效忱誠,而今皆停封,亦不無缺望之歎矣。上曰,予意有在,不封何傷?相福啓曰,此江華留守成天柱狀啓也,備陳本島穡事大歉之狀,仍請拯米九百石限明秋退捧,推奴徵債限明秋防塞事,請令廟堂稟旨,分付矣。兩件事,竝依狀請許施,似好矣。上曰,依爲之。又啓曰,臣差下玉寶篆文書寫官,先爲分排字行數,則五行各七字之中,一行爲六字矣。凡寶印之刻,寶字印字之上,或書之字,或不書,蓋隨其排字,而或書或不書,以均齊之矣,今番則書之字,何如?上曰,宜精書之字,可也。相福曰,今番書之字,而字數相齊爲好,此後若書之字,而字數反不齊,則不書,好矣。上曰,依爲之,仍出擧條,可也。尙喆啓曰,今番太廟親祭時,永寧殿則有大臣攝行之例,祭文似當撰出矣。上曰,祭文以宗廟各室祭文,一體同用,可也。思觀啓曰,適聞北路民弊,敢達矣。四王孫居在咸興者,殆近數千,散在各邑者亦多,自前不待口傳,依朝令許免軍保賤役,閒遊自在,朝家之優恤,至矣。年前始自宗簿寺行關,使出口傳,而又令各派,持單子上京受去,少有稽遲,則嚴加督責,一路警擾,累千人各各收單,來受京司之際,其爲弊可推而知,若此不已,朝家軫恤之民,將至於莫可支保,臣意,則從前已蠲役者,不必更出口傳,只令各該邑,每式年錄其來歷名字,作一冊子,上送監營,自監營又都封上送於宗簿寺,以爲憑考之資,毋得更爲侵擾,其中冒錄者,亦使該營邑另加釐正,則實爲北民奠世之道。出擧條申飭擧行,何如?上曰,依爲之。已上竝出擧條命書傳敎曰,今番尊號時,雖一度內外,習儀安徐,太室外讀冊讀寶,亦安徐。尙喆曰,三度習儀,而只以一度下敎,不成禮貌矣。相福曰,宜存事體也。上曰,太康矣,三十二字,豈敢若固有之乎?榮進曰,咸鏡監司放未放狀聞者,若有可疑者持奏之敎,而仍中別無可疑者矣。上曰,然乎?尙喆曰,各水魚正當其時,依例封進,何如?上曰,依爲之。李潭曰,今番賞格中,有實通禮面給馬之敎,而非實通禮,乃假通禮也,何以爲之?上曰,實通禮面給馬,以半熟馬帖賜給,可也。出榻敎上曰,今者告由文製進,言詳語備,其涉嘉矣,製進大提學,特賜虎皮一令。出傳敎讀奏禮曹草記時,上曰,今當爲世室矣,中間以世室事,相爭矣。予則已爲世室,而一代當祧,故心常憧憧矣。今思陟降之慰悅,一如慈殿之欣喜矣。大提學之文,果善製矣,可爲大提學矣。至徽號,上曰,徽字改以尊字書之,可也。相福曰,昨見玉寶排字,字樣不細矣。上曰,睿·憲二字,好矣。今受八字,卿等之志,好矣,予則不敢當矣。思觀曰,今上二字,非不好矣,成字語意,尤好矣。相福曰,成字則事面圓矣,建極之下,當有成字矣。上曰,皆至矣盡矣,豈可犯孔聖之號乎?相福曰,孝字則與孝章廟音相似,故敢達矣。上曰,此則無妨矣。諸臣以次退出
上在慶熙宮。停常參·經筵。
仁敬王后忌辰。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。甚矣夜長,氣則一樣,待敎入侍。
中宮殿·惠嬪宮,藥房口傳問安。答曰,知道。
李溎啓曰,上號都監都提調申晦,堂上趙重晦·沈㲄·趙雲逵,宗廟奉審後來待矣。
傳于李溎曰,奉審都監堂上,內局同爲入侍。
傳于李溎曰,昨日入直禮曹郞廳及上號擇日觀象監官員,內局入侍,同爲入侍。
傳于李溎曰,內局入侍。
李東顯,以尙衣院進上單子,入啓。傳曰,置之。
李東顯,以戶曹言啓曰,禮曹內所達奉安閣,今已畢役之意,敢啓。傳曰,知道。
申益彬,以禮曹言啓曰,尊號奉安閣,今已畢役,奉安吉日,令日官推擇,則今十月二十七日爲吉云,今此徽號·尊號單子,曾前奉安單子,同日一體安于香龍亭,細仗鼓吹,本曹堂上·郞廳,陪詣奉安之意,敢啓。傳曰,知道。
徐晦修,以禁衛營言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十月二十六日巳時,上御集慶堂。藥房入診奉審都監堂上同爲入侍時,都提調金尙喆,提調李翼元,副提調李溎,都監都提調申晦,戶曹判書趙雲逵,禮曹判書沈㲄,工曹判書趙重晦,記事官鄭元始,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李以材,以次進伏訖。上曰,都監都提調先爲進前,申晦所啓,臣等奉審太廟十室冊欌,則更無餘地,可以容入,而寶欌則猶有空層,若依前日圖式,而兼爲奉安,則可無加欌之事,何以爲之乎?敢稟。上曰,寶欌若有空層,則兼爲奉安,可也。又所啓,奉審扇蓋,則皆渝色矣,此則可爲改備,故敢建。上曰,依爲之。上曰,今番擇日,似待冬至過後而然也。申晦曰,臣等之欲待冬至後者,亦有意,而工役遲速,亦未可預料故也。上曰,日前大孝二字,予所不受者,與大舜相似,故予果下敎而意蓋深矣。金尙喆·申晦等曰,臣等摹天畫日,猶不足以盡其形容矣,若以大聖二字加上,則上下包括,誠好矣,而臣等惶恐,未得入啓矣。上曰,卿等之言,過矣。仍命書傳敎曰,頃者議號中二字下敎,意蓋深矣。靜夜以思,皇朝首二字皆同,我朝下一字皆同,其於來頭,若稱大字,頃者下敎之意焉在?欲爲下敎,更以思之,世間徽號稱王,其豈輒稱大字?雖然予見多矣。今若默,豈昨意?以此特書,注書·史官·記注莫負予意。金尙喆進前曰,夜間聖體,若何?上曰,一樣矣。寢睡·水刺之節,亦何如?上曰,一樣,而予自前行素之時,只進太泡矣。今日則追慕萬倍,已行素,若飮建功,豈云子道?已語予心於卿等,今日則當不進,初不奉進,宜矣。金尙喆曰,聖孝雖知無窮,寶算已屆八旬,此豈行素之時耶?且大禮在前,正宜連進湯劑,益加保護之節矣,伏望進御焉。上曰,予已言之矣,須勿更勸也。上曰,太室上冊寶日字頗遠,以予之神氣,難以等待,是可悶也。金尙喆·申晦曰,下敎誠然,今禮官出去閤外,招致日官,更爲擇日,甚好矣。上曰,依爲之。禮判沈㲄,更爲擇日後回奏曰,來月十八日爲吉,以此日定行,何如?上曰,依此爲之,而予之受冊,則以初定日擧行,宜矣。行命書傳敎曰,嗚呼,今予此氣,一段追慕,陟降臨照,古人云,時乎時乎不再來。思傳曰,凡事豫則立其正,今日謂予也。初擇日,於予其猶渺然,曾傳亦云,物有本末,事有先後,本與先,卽莫重事也,亦何敢同日竝擧,心有思豈不諭?其擇日,必也意在陽生也。昨日上號擇日,其令儀曹進定擇日,而亦不可竝擧,前一日先行太室,次翌日受禮,亦令儀曹知悉。尙喆等曰,今番太室加上,旣出於揄揚追慕之聖意,則殿下之伊日同受冊寶,實爲仰答陟降之道也,豈可以初定日擧行耶?上曰,於予則誠太康,而且以外面觀之,若爲予而進定,予豈爲此?其止之。李溎曰,今番盛擧,旣出於追慕,則其日只行上號於太室,而殿下不爲同受,則陟降之心,必不悅豫,何爲而有此下敎耶?上曰,知申此言,予實感動,而難以允從矣。尙喆等曰,殿下伊日上冊寶於太廟,世孫邸下同日上冊寶於殿下,豈不有光於聖孝耶?如是行禮,然後禮無欠缺之義,而事面圓好,此則臣等決難奉承矣。上曰,工役諸節,則無窘急之患耶?尙喆等曰,有司之臣,豈不晝夜董役而及期乎?同日行禮,然後實合情禮,此非上下相持之事也。都監諸堂,又進前縷縷仰請,上曰,予若不評,則沖子之心必缺然,卿等之請又如此,予當勉而許之矣。仍命書傳敎曰,今命進定,旣已下敎,不受同日,意亦有在,大臣懇請,古人云法言能無從乎?都承旨一句語,此亦當日豫陟降心一道也,聞此其何固執?亦有壬申前例,三殿行禮同日爲。今聞禮判所奏,亦有前期三日告由之例,告由十五日,望祭兼行,若此十八日,當爲前期三日,上號與凡節,皆以此日擧行,陳賀其翌日爲之事,分付儀曹。又命書傳敎曰,於今予,則雖伸追慕之心,其於翌日,今日臣子之心,豈勸成?雖其日不參太室人,翌日勿參事,方欲下敎,在外之臣,孰焉敢逡巡?在京之臣,亦焉敢不參?賀禮在近,旣已行公,何復撕捱?右參贊洪麟漢,從重推考,其令進參封裹。又命書傳敎曰,以致美乎黻冕之意,太室前遮日新備,排設房與中宮殿·世孫宮小次,一次直下,其餘手本,安徐。禮曹判書沈㲄所啓,癸巳年上尊號時,永昭殿·敬寧殿,前期三日,只行告由祭,上冊寶日,則王世子進致詞,率百官行禮,而無行祭之事矣。今此徽寧殿追上尊號時告由祭,則前期設行,而上冊寶日,則亦依癸巳年例爲之乎?敢稟。上曰,依前例爲之。㲄曰,今番外方方物物膳,有停捧之敎,而此係典禮,且外方藩閫之臣,當此莫大之慶,豈可只進一張箋文而已乎?上笑曰,禮判之言,則實矣,而於予,則誠太康,其止之。尙喆·晦曰,禮判所奏,誠是矣,伏望允許焉。上曰,其止之。尙喆曰,同日行禮,臣等旣承下敎,實不勝萬萬欣喜,而第湯劑之今日停進,豈不悶迫乎?伏願更加三思焉。上曰,今日則當不飮,其止之而退去。尙喆曰,下敎旣如是固拒,臣等當退待於本院,日暮後入侍進湯,千萬伏望。上曰,三更五點以後,卽明日矣,日暮後,何可服湯?其止之而退去。三提調退出之際,上曰,見卿等將出去,沖子在傍苦請,湯劑持入,可也。尙喆奉進湯劑,上進御後,請診候,上曰,置之,可也。尙喆曰,世孫誠孝格天,旣許進湯,臣等歡欣,固不勝言矣。李翼元持湯劑,更爲入侍,上進御後,上曰,使行方物封裹在明日耶?李溎對曰,然矣。仍命書傳敎曰,今者方物中,只點下者,御覽事,分付。命退,諸臣以次退出。
上在慶熙宮。停常參,只晝講。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趨早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。
中宮殿·惠嬪宮,藥房口傳問安。答曰,知道。
徐晦修,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
李溎啓曰,右副承旨鄭好仁,以考覈承旨落點,而以式暇不爲仕進,卽爲牌招,何如?傳曰,允。又啓曰,卽者議政府錄事來言,今日方物封裹時,政府西壁當爲進參,而右參贊洪麟漢,特敎申飭之下,不爲進參,事體極爲未安,卽爲牌招,以爲進參之地,何如?傳曰,允。
傳于申益彬曰,入侍都承旨爲之。又傳曰,爲方物乎,爲晝講乎?豈有如許朝鮮?又傳曰,昨已下敎,一右參贊,豈不申飭乎?當爲親臨封裹,盡爲入來。
李溎啓曰,右參贊洪麟漢牌不進推考傳旨,今方捧入,而今日方物封裹,政府西壁不可不進參,更卽牌招,何如?傳曰,人君豈可親爲封裹?此牌招啓辭,還給。
傳于申益彬曰,已殿座於德游堂矣,卽速入來爲之,若遲滯,則當詣舊邸矣。又傳曰,極爲駭然,如此則將爲明日封裹乎?又傳曰,萬古豈有如此朝鮮乎?是可以奏聞之事也。又傳曰,人君殿座而今如是遲滯乎?趁速爲之,三公入侍。
傳于李溎曰,左參贊朴相德,代李翼元除授,牌招入侍。又傳曰,如是則三更可爲乎?李翼元參贊除授入侍。又傳曰,特進官以入來人塡入。又傳曰,如是則三更可爲乎?李翼元經筵除授入侍。又傳曰,人君坐於交椅而如是乎?斯速申飭。
傳于申益彬曰,戶房承旨先爲入侍,萬古豈有如許事乎?德游堂當殿座申飭。又傳曰,連爲催促。又傳曰,前則御覽早爲之,今則如此申飭。
以備忘記,傳于李宅鎭曰,今者邦慶,三百年初有,而仍予氣進定日字,工匠中玉石最緊,其宜體昔顧恤,惠廳膳米五十石,給都監工匠等,先給一斗,以示予體昔意,餘米其用點心米,玉匠加給。
傳于申益彬曰,看品方物,通陽門待令。
申益彬,以侍講院言啓曰,本院兼文學李敬養,自鄕上來云,牌招察任,何如?傳曰,允。
李宅鎭,以上號都監郞廳,以都提調意啓曰,惠廳膳米五十石,給都監工匠等,先給一斗,餘米以點心米,加給玉匠事,命下矣。臣等,聚會各色匠乎?宣布德意後,一一分給之意,敢啓。傳曰,知道。餘米用點心米,今者一斗之頒玉匠加給事,下敎,而中官昏謬,混書以下,以此施之事,分付。
申益彬,以重修營建儀軌廳言啓曰,本廳儀軌,旣已正書,粧䌙以入之意,敢啓。傳曰,知道。
徐晦修,以兵曹言啓曰,本曹佐郞鄭宇淳,身病猝重,呈狀乞遞,宿衛重地,不可久曠,今姑改差,何如?傳曰,允。又以兵曹言啓曰,來十一月當上番騎兵二百五十名所着襦衣,依定式今月二十五日本曹點考後,仍令該曹題給之意,敢啓。傳曰,知道。
兵批啓曰,景福宮衛將宋道貫除授,在外過限未上來,依法典改差,何如?傳曰,允。
徐晦修,以御營廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左右邊捕盜廳言啓曰,去夜犯夜人無所捉,敢啓。傳曰,知道。
判尹沈鏽疏曰,伏以,誕揚先烈,縟典奉世室之隆,勉循睿誠,大號進寶冊之徽,聖孝冞光,大德益邵,慶曠前牒,歡均匝域,如臣無似,亦忝九卿之末班,躬承一堂之溫諭,少須臾無死之願,在臣已自滿足,至於特加一資之命,又奚宜而至哉?嗚呼,以我殿下繼述之誠孝,克擧崇奉之典禮,入侍諸臣,擧皆欣欣然動色,而蹈抃齊聲而贊賀,是固彝性之所同得,臣之隨衆仰陳,未嘗有萬一之對揚,則寵渥之及於臣身,誠莫曉其所以也。臣本寒門素進,文質無當,而事殿下三十年,本末長短,宜莫逃於淵鑑之下矣。疎鈍之性,不解板援,畸危之蹤,自甘退廢,徒以恩造曠絶,僥踰此極,臣每中夜感泣,不知死所,欲自效其一分者,惟在陳力就列,而形神漸不如前,此事且未能焉,則至於進據崇班,冒玷上秩,夫豈夢想之候及也哉?噫,匪分竊寵,招災咎也,岡功濫賞,累名器也,臣若恬然叻冒,若固有之,則廉愧之掃地,聽聞之駭人,非特臣一己之細故也,事急導駕,未暇祈寢之請,誠切呼嵩,又伸叩謝之儀,眞若視以當來,晏然承當,臣之惶懍慙汗,歷累日而蓋不自定。伏乞聖明,察臣至懇之非出飾讓,念臣濫秩之不宜仍授,亟令收還成命,俾公器重而微分安焉。臣無任屛營祈懇之至,謹昧死以聞。答曰,省疏具悉。幾年抑鬱之懷,庶伸此日,而卿所奏深可尙也,特資之命,其豈爲卿?所重在矣,卿勿辭焉。
副司直鄭厚謙疏曰,伏以,監事臣金尙喆,卽臣三寸姑母夫也,臣所帶春秋兼銜,自有應避之嫌,玆敢援例陳章。伏乞聖明,亟賜遞改,以存公格,千萬幸甚,臣無任屛營祈懇之至,謹昧死以聞。答曰,省疏具悉。有前例,兼帶許遞。
副校理李在學疏曰,伏以,聖孝無窮,丕揚先烈,睿誠仰格,誕膺鴻號,此實宗祊億萬年無疆之休,臣民慶抃,曷有其極?仍念臣年少而犯不幸之戒,學淺而從未信之仕,數歲踐歷,尙多踰分之懼,一切崇途,豈有進取之念,而迺於千萬意外,玉署除旨,忽降於病伏鄕盧之中,繼而有馹召之命,臣誠惝怳震越,殆不知措躬之所也。夫經幄論思,掄揀甚嚴,固非如臣無似,所可濫竽,而若其揣量人器,飾辭例讓,非惟不敢爲,亦有不暇及也。蓋臣私義,有萬萬不自安者,臣父臣崇祜,曾於是職,橫被人言,臣之私心痛惋,久而冞切,竊幸天鑑俯燭,恩諭屢勤,臣在秉筆之時,承聆玉音,銘誦在心,感涕盈襟,今使臣躬蹈臣父僨敗之地,而揚揚承膺,視若固有,則臣心怵惕,固無可言,一世嗤點,將謂斯何?伏況金華峻選,非比他職,父子之同時出入,藉曰,古有是,是實挽近所罕,則尤何敢岵寵貪榮,昧然冒進,以益其放肆之罪也哉?噫,臣之父子,厚被洪造,圖報無地,隕結是期,凡有除拜,唯當殫竭隨遇,奔走自效,而至於見叨之任,區區情踪,如右所陳,雖欲進身,其勢末由,伏惟天地之大,無物不遂,庶不待臣辭之覼縷,而或有以處臣者矣。且臣有情理之焦迫者,臣母素患痰癖之症,近當換節之時,挾感添發,委頓不省,臣纔聞此報,倉黃歸護,而症形無減,藥餌爲事,暫時離舍,旣無其望,目下去就,尤非可論,玆敢不避僭越,略暴衷懇。伏乞聖慈,察臣言之寔出肝膈,諒臣職之不當冒沒,亟降刊改之命,俾安私分,仍治瀆擾之罪,以肅朝綱,不勝幸甚,臣無任屛營祈懇之至,謹昧死以聞。答曰,省疏具悉。頃年爾父之被彈,尙今惜焉。前後異焉,則以爾父無謂之事,今其子之撕捱,萬古豈有乎?況洗前事,今供職亦子道也。爾勿過辭,先謝恩後護焉。
壬辰十月二十七日午時,上御德游堂。晝講入侍時,經筵官李翼元,特進官尹東昇,參贊官李溎,侍讀官金思穆,檢討官林得浩,假注書金重燮,記事官李基崧·柳榮鎭,以次進伏。上講大學衍義,自曰若稽古帝堯,至於變時雍訖。上曰,上下番各讀一次,承命讀訖。上曰,陳文義。思穆曰,光被四表,聖人之德,與天地合其德,與日月合其明,故其光被於四表也。上曰,然矣。得浩曰,允恭克讓,允克二字誠好矣。上曰,予則愧於克謙矣。翼元曰,臣則鹵莽蔑學,別無所奏矣。東昇曰,帝堯之德,摠以言之曰,放勳,伏願益勉帝堯之德,亦使史氏書之曰,放勳,是臣之望也。上曰,安安二字,聖人之極致,無一毫勉强,而物來順應矣。東昇曰,拜表不遠,而臣所帶軍官,以訓鍊正趙嶸啓下矣。身病猝重,勢難帶去,宣傳官李潤彬,卽爲率往,而旣是時任宣傳官,則有不敢擅便,故敢此仰達矣。上曰,帶去,可也。出擧條領議政金相福,左議政金尙喆,右議政李思觀進前曰,聖體,若何?上曰,一樣矣。寢睡·水刺之節,亦何如?上曰,寢則睡而更更覺悟矣。相福曰,見初下敎,意以爲遠矣,今則進定誠爲萬幸矣。上曰,慶則欲速矣,而玉石之引鉅,似難矣。尙喆曰,都是玉工之所爲,餘無可爲之事矣。上曰,昨日所下一斗分給之米,可爲妻拏之料乎?尙喆曰,足可補其不及之時。上曰,初欲待陽復後矣,聞都令所奏,怳然大覺。進湯劑,上曰,飮此而若至九十,則卿等又當困我矣,今去十八日,尙餘半朔,國或有事,而能免則亦幸矣。請診候,上曰,置之,方物封裹者入之。工曹參判任希敎,禮曹參判徐有隣,命該郞率貢人持方物進前。上曰,事大之誠今無可論,而事大之禮不可廢也,今日此擧,亦存羊之意也。命該郞,持苧紬黃白色席紙匼藏等物,一一親審後,上曰,比前稍好矣。封裹所備,盡爲待令於備局,査對亦於備局爲之。命書傳敎曰,親臨封裹,今初也入庭,貢市人特爲免役今年,藥房提調持湯劑入侍。出榻敎內局留待,其餘退而封裹,藥房提調持湯劑,更爲入侍。出榻敎上曰,貢市人免役,不過坐更免役矣。尙喆曰,然矣。上曰,不過三朔矣。尙喆曰,十八日當有恩典矣。上謂貢人等曰,十八日莫重事後,當下敎,知而退去也。溎讀李在學疏,命書批答後,上曰,副校理李在學批下,牌招察任。出傳敎又讀湖南道臣狀啓,上曰,今聞湖南道臣狀聞,丘從直十世孫尙在云,其涉稀有,令該曹卽爲懸注調用事,分付。出傳敎又讀嶺伯狀啓,上曰,勿待罪,生魚獵得,其豈人力?勿治事亦爲回諭。出傳敎又讀放未放狀啓,上曰,嶺南道臣放未放狀聞中,所稟者皆放,與諸放者卽爲擧行事,令該曹爲先分付,未放中若有可稟者,其令求對以稟。出傳敎命書傳敎曰,今番大禮逡巡者,豈云予乎?關係莫重,十五年臨御,於今此禮,予懷萬倍,嗚呼,十五年垂拱治平之際,於今可驗,今之諸臣,皆世祿臣也。宜皆蕩滌,奉朝賀父子,皆令進參此禮,嗚呼,昔我慈聖,入闕十二年受號,於分內殿,舟梁十四年受號,亦豈偶然?況旣捧謝過,金龜柱特爲給牒,敍用付軍職,其令一體進參。尙喆啓曰,今此使行,大淸會典,旣有貿來之命,而此外緊要可觀之書,亦不可一切防塞,宜許其出來矣。上曰,依爲之。出擧條上曰,詣臺臺臣使之入侍。正言李福徽進伏,上曰,只擧其末。福徽請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義依律處斷。上曰,勿煩。請黑山島爲奴罪人五得依律處斷。上曰,勿煩。已上措辭竝見上傳啓訖,上曰,今則頗簡矣。諸臣以次退出。
上在慶熙宮。停常參·經筵。
藥房都提調金尙喆,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趨早入診,詳察聖候爲宜,臣等不任區區憂慮,敢來問安,竝此仰稟。答曰,知道。夢拜慈聖,予懷萬倍,今日何日?其於此堂,追憶皇兄,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于申益彬曰,內局入侍。又傳曰,都承旨入侍。
申益彬,以禮曹言啓曰,來十一月十八日,顯宗大王·明聖王后追上尊號後,宗廟親祭時,王世孫亞獻之禮,依例磨鍊乎?敢稟。傳曰,依爲之,凡草記皆書,近於䙝慢,此後只書追上尊號。
內醫院官員以都提調·副提調意啓曰,提調李翼元,今日問安,不爲仕進,事體未安,卽爲牌招,以爲備員入侍之地,何如?
申益彬,以全羅監司洪樂性狀啓,十一月朔進上物種中小海衣,節候尙早,未及産出,限內不得封進,惶恐待罪事,入啓。傳曰,勿待罪事,回諭。又以咸鏡監司宋瑩中狀啓,十月令薦新生文魚·生大口及朔膳進上生文魚·生大口,不能趨限封進,惶恐待罪事,入啓。傳曰,勿待罪事,回諭。
徐晦修,以義禁府言啓曰,嶺南道臣放未放狀聞中所稟者皆放事,命下矣。本府所管罪人稟秩仁同府投畀罪人申大儁,固城縣投畀罪人徐秉德,密陽府投畀罪人黃仁謙,柒谷府投畀人趙德濬等,依傳敎竝放送事,爲先分付該道道臣之意,敢啓。傳曰,知道。
又以禁衛營言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
掌令愼爾復疏曰,伏以,邦慶日新,聖孝彌光,臣民歡忭,曷有其極?仍竊伏念,臣之犬馬之齒,已七十有五矣。言議巽軟,本不合於臺閤之任,而爲觀耿光,屢登筵席,未能出一言論一事,其昏憒殘劣之狀,聖明固已洞燭,而臣於冒寒奔走之餘,素患風痺之症,有時發作,十分危苦,以此病狀,旬月之間,萬無供仕之望。伏乞聖慈,俯垂矜察,亟許遞改,以安私分焉。臣於乞免之章,不宜贅及他說,而伏覩我聖上,凡於聖朝未遑之事,勿論大小輕重,無不畢擧,於休至哉?臣於此時,有懷不達,則難免尸素之譏,臣敢以越俎之嫌,而不思所以一陳於前者哉?昔在壬辰,忠義之士,指不勝屈,而列聖朝褒崇之典,殆無遺珠之歎,而至若今年,則淵衷益軫愴念,遣官致祭,錄用子孫,一域含生,莫不鼓聳而激昴,然而日月之明,猶不照於幽谷,天地之大,猶有所憾者矣,故郡守臣辛礎,承旨臣河繼先,士人趙垹豐功偉烈,實與忠翼公臣郭再祐,同功一體,而獨未蒙贈諡贈職之典,臣實慨然也。辛礎之金海潰圍,旺山設栅,躍馬渡江,設計縛賊,雖古名將,無以過此,當日事蹟,昭載方冊,臣不敢一一煩陳,而大抵忠奮毅烈,尙且凜凜於嶠嶺之外,嶺右之得保其時,實此人之功,則贈恤之恩,宜與郭再祐均視,而一資之尙不及於此人者,孰不爲之齎嗟也?河繼先則以文孝公河演之曾孫,文章德業,爲一代推服者,而適値島夷之猖獗,與金時敏·張潤等諸人,同守晋陽,及至城陷,同時殉國,其精忠大節,已蒙祖宗朝旌褒,至有建祠竝享之擧,則贈諡贈職,宜無異同,而金時敏則特贈上洛府院君,張潤則贈兵判,而河繼先之獨漏於此例,實嶺南士民之至今嗟惜者也。趙垹則亦當島夷之亂,與郭再祐同心協力,倡義討賊,阻遏賊鋒,多所獲捷,亂靖後,鄕黨服其忠義,將陳聞以褒之,則趙垹奪呈書以止之,故未蒙恩典,而事蹟則亦在方冊矣。因以泯沒,未有褒贈之典,則此亦有欠於勸忠之一節也。臣每於此等事,雖在千古之上,未嘗不擊節起敬,而況生竝一國,服其節義,歎其闕典,敢將區區所懷,略效微悃,亟擧辛礎·河繼先·趙垹贈職之典,以光聖德焉。臣又於目下事,有不容泯默者,敢此仰瀆,伏望裁擇焉。羅州牧使徐有常,曾任利川也,逋欠數多,臺言峻發,道臣旣被譴罷,則徐有常之所犯,自在其中,其在自處之道,不可以已經大霈,晏然赴任,而不少顧忌,冒沒下去,事體顚倒,廉隅壞損,臣謂徐有常罷黜之典,斷不可已也,臣無任屛營祈懇之至,謹昧死以聞。答曰,省疏具悉。所請三人,噫,逢今年,其所致祭,焉可已也?亦非予意,三回甲後,豈可輕先褒贈?且此等事,曾有禁令矣,徐有常事,雖似過矣,此等之事,其何靳持?依施,爾其勿辭察職。
壬辰十月二十八日未時,上御集慶堂。藥房入診入侍時,都提調金尙喆,副提調李翼元,副提調李溎,假注書金重燮,記事官李基崧·柳榮鎭,以次進伏訖。尙喆進伏曰,聖體,若何?上曰,一樣矣。進湯劑後,請診候,上曰,診候,可也。方泰輿·鄭允協進候曰,脈候左右三部度數調均,而滑體,好矣。餘皆同焉。尙喆曰,提調李翼元,今日不爲仕進矣。上曰,其所引義,經筵乎,參贊乎?尙喆曰,俱是通淸,故然矣。上曰,參贊似不當撕捱矣。尙喆曰,已爲兵判,似不當撕捱於參贊矣。命書傳敎曰,昨聞已知其意,今不仕進,其雖過矣,志則可尙,至於參贊,旣經騎判,何過撕捱?兼帶經筵,特爲許遞,以示嘉意,卽爲牌招察任。命讀愼爾復疏,賜批答後,又讀李在學牌不進罷職傳旨,上曰,承批之後,其所撕捱,極涉太過,只推,更爲牌招察任。出傳敎命書傳敎曰,雖館錄,無他撕捱之端,則循例膺命,自古有矣,春坊違牌,其涉寒心,其雖參上,不過新進,焉敢若此?從重推考,更爲牌招入直,追省記以入,下敎前其勿交替,以勵文臣驕縱之習,況此時何時?春坊官員,焉敢若此?良可寒心,此亦名流之後耶?藥房提調持湯劑更爲入侍事及坐直承旨竝入侍,儒臣上下番同爲入侍事。出榻敎上着笠起坐,命讀製進冊文,至南有容製進神雀老仙之句,上曰,卿等知此乎?皆曰,不知矣。承旨與儒臣不能仰對,上命李基崧,考諸誌狀。對曰,考見誌狀,有神雀墮玉之祥及命賜老仙抱童之畫矣。上曰,然則其文好矣,又數處改付標以下曰,承旨陪去龍亭,可也。命書長銜書判付,以敬依以下焉。溎曰,今此製進三大提學,俱是增廣及第也。上曰,增廣則可得人才矣,時大提學亦爲增廣乎?溎曰,然矣。上曰,庭試則今年內當爲之乎?溎曰,然矣。上曰,甲戌則固辭不受賀,而增廣則設行矣。提調李翼元進湯劑,上曰,提調入來乎?曰,然矣。上曰,大淸會典科規亦入乎?尙喆曰,無物不入矣。若見此,則可知制度規模矣。諸臣以次退出。
上在慶熙宮。停常參·經筵。
夜一更,有霧氣。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入該,詳察聖候爲宜,臣等不任區區憂慮,敢來問安,竝此仰稟。答曰,知道。夜五更覺五次,寢睡何云?日兩食數匙,水刺何云?聞開東心少舒,由何然加八字,此亦慶乎?予自哂也,其攸重自舞蹈,氣何暇諭?次對同入。
中宮殿·惠嬪宮,藥房口傳問安。答曰,知道。
李溎啓曰,右承旨申益彬,今日不爲仕進,卽爲牌招,何如?傳曰,允。
備忘記,傳于李溎曰,明日當祗迎,儀注安徐,入直侍衛,只入正時,皆依前,次對進定於今日。
傳于李東顯曰,今日晝講爲之,特進官以知經筵塡入。
徐晦修啓曰,今日次對,兩司當爲進參,除在外·陳疏·未署經外,未肅拜不爲行公人員,竝卽牌招,以爲推移入侍之地,何如?傳曰,允。
傳于李東顯曰,經筵特進官,以次對入來人塡入。
徐晦修啓曰,大臣·備局堂上,依下敎來待矣。
備忘記,傳于李東顯曰,明日卽乘小輿,正副輦與小駕儀仗,皆安徐,其重在焉。只前部鼓吹待令,沖子其欲隨駕,春·桂坊只入直以隨駕,同牌軍隨駕,旣乘步輿,儀仗亦安徐,挾輿軍二十名,以內入直待令。
備忘記,傳于李宅鎭曰,前承旨徐有寧爲承旨,牌招察任,房順房。
傳于徐有寧曰,承旨持昔壬辰日記入侍。
有政。吏批,判書李潭進,參判李重祜進,參議洪檢牌不進,左副承旨徐晦修進。吏批啓曰,羅州牧使,今當差出,而本州以湖南劇邑,物衆地大,素稱難治,不可不各別擇差,同道及他道有聲績未準限守令,竝擬,何如?傳曰,允。
又啓曰,玉堂闕員,今當差出,而擬望之人乏少,相避竝擬,何如?傳曰,允。
朴相岳爲應敎,金魯淳爲副應敎,徐有臣爲校理,李秉鼎爲刑曹參議,沈鏽爲判義禁,李重祜爲同春秋,趙榮順爲左副賓容,白師殷爲兵曹正郞,宋東胤爲兵曹佐郞,李彦中爲工曹正郞,金思穆爲中學敎授,柳雲羽爲典籍,鄭東藎爲社稷直長,李商駿爲貞陵參奉,洪星海爲假監役,李宗德爲羅州牧使,柳榮鎭爲注書,待敎單李正薰,學錄單金觀欽,學諭單鄭衡臣,西學訓導單徐彙,兼春秋單高益擎。
兵批,行判書具善行病,參判李廷喆病,參議朴起采病,參知宋淳明入直進,左副承旨徐晦修進,副司直朴相德·金龜柱·安宗厚。
傳于徐晦修曰,入直注書待令,騎馬三匹立之。
又傳于曰,自癸丑年至壬寅日記持入。
傳于徐有寧曰,坐直承旨入侍。
徐晦修,以御營廳·一二所巡廳·左右捕盜廳言啓曰,去夜犯夜人無所捉之意,敢啓。傳曰,知道。
壬辰十月二十九日辰時,上御集慶堂。晝講·次對內局同爲入侍時,都提調金尙喆,提調李翼元,副提調李溎,記事官鄭元始,記事官李基崧·柳榮鎭,醫官方泰輿·鄭允協·慶絢·金孝儉·李翊臣·李以材,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上曰,置之,次對進前,提調出去,更爲臨煎以入,可也。李翼元持湯劑,更爲入侍,上進御後,上曰,雖日飮湯劑,予氣若此,實無所益矣。尙喆曰,明日湯劑,則香祗迎後乘輦時,奉進之意,敢稟矣。上曰,依爲之,一貼則回駕後當飮之矣。命退,諸臣以次退出。
壬辰十月二十九日巳時,上御集慶堂。晝講入侍時,經筵李潭,特進官李章吾,參贊官李東顯,侍讀官金思穆,檢討官林得浩,假注書金重燮,記事官李基崧·柳榮鎭,以次進伏。上曰,旣命次對同入,而中官誤傳,使之卽入,承命傳諭。左議政金尙喆,右議政〈李思觀〉,行司直鄭弘淳,知敦寧具善復,行司直韓光會,行副司直尹泰淵,行副護軍張志恒,吏曹參判李重祜,持平尹弼秉,左副承旨徐晦修,事變假注書朴師赫,以次進伏。尙喆曰,朝氣甚寒,閉戶,何如?上曰,朝陽方入,無傷也。上講大學,自子程子曰,至序次如左訖。上曰,上番讀之,下番讀註焉,古則沒註矣,上下番讀訖。上曰,陳文義。思穆曰,意誠則心正,心正然後可以正朝廷,可以正百官,正心之工,實爲着工處也。得浩曰,正心之工爲體,新民之德爲用,以周觀之,三物賓興,乃周王壽考,正心新民之效也。上曰,然矣。潭曰,安而後能慮,慮而後能得,亦爲正心新民之工也。章吾曰,臣則武臣,別無可奏矣。東顯曰,上下番儒臣,旣已詳奏,臣則別無所奏矣。上曰,經筵先退。尙喆進伏曰,聖體,若何?上曰,一樣矣。寢睡·水刺之節,亦何如?上曰,睡則睡而更更醒悟矣。尙喆曰,夜長故然矣。領相則方欲爲備座,而欲其病之調理,今亦不入矣。上曰,貴則貴矣,而四次受之,萬萬過矣,若爲庚申而止,則於予無愧矣。今則非予爲之指導而然矣,料表廓然大覺,此是陟降指導而然矣。命入明聖王后冊文,改付標,蓋此擧之句,與休恤之句以下曰,果好矣,最爲渾然矣。尙喆曰,首相不入,而有時急事,故敢達矣。卽伏見黃海監司李在簡報備局謄報,禁衛營上番軍上來時,兵使例爲點考於金川境上,而廚傳有弊,請令虞候替行矣。今年海西,旣多災邑,虞候代點,亦有他道可據之例,依請許施,何如?上曰,依爲之。又啓曰,本院進上磁器所入白土,自前發送郞聽於昆陽·晋州等地,掘取以來,故土品旣好,燔造亦精矣。一自各其地方官直上納之後,所納白土,多不擇送,以致器品之漸不如前,事極萬萬寒心,此後上納之品劣,又復如是,則當該地方官,當草記論罪,爲先出擧條各別嚴飭,何如?上曰,依爲之。又啓曰,關東御供蔘中,分半作京貢,而爲慮關東蔘價之踊貴,今春劃給本道耗米三千石,以爲東民蒙惠紓力之地,故京貢人不無向隅之歎,自春至今,連有所煩訴於廟堂,其所軫恤之道,京外無間,今此蔘價,例自賑廳上下,關西耗小米三千石,姑自該廳又爲取用,而京貢蔘價,依大同元定之價,從貴上下於蔘貢人,則在渠輩無稱冤之端,在朝家爲均惠之道,臣等之講究停當者如此,敢此仰達矣。上曰,所奏誠好,依爲之。竝出擧條命書傳敎曰,今予一心追慕而已,今者此擧,專由繼述,亦追尊壬申,三昨石米題給,昨日片肉頒給,意蓋所重,昨年思陵碑役時亦臨視,豈特此也?頃年濬川時亦臨問,況此乎?明日祗迎後,仍以小輿當臨都監,禁御兩營入直軍合六十名,訓將只領標下軍都領隨駕,挾輦軍六十名,以內入直,禁軍百名,亦以內入直隨駕,大臣只九卿隨駕,侍衛只入直侍衛,與承史隨駕官,依前例乘馬,副輦安徐,正時以祗迎正時兼用,凡諸工匠,雖臨行役,只都監堂郞門外祗迎。尙喆曰,金吾多有擧行之事,而判義禁不爲行公,誠爲可悶矣。上曰,判金吾許遞,政官牌招開政,待下批牌招察任。出傳敎思觀曰,今番慶科試官,各別另擇,似好矣。上曰,今番慶科事體莫重,大小科諸道京試官臨時另擇事,申飭諸道,都事亦爲擇差。出傳敎上曰,雖增廣,亦在數矣。思觀曰,外方則無文官可爲試官者矣。李溎持明聖王后玉冊文以入,上命讀付標後,親付小啓字於兩處,仍命奉去,陪以龍亭也。
壬辰十月二十九日申時,上御集慶堂。坐直承旨入侍時,右承旨徐有寧,左副承旨徐晦修,記事官鄭元始,記事官李正薰·李臺崧,以次進伏訖。上曰,去壬辰日記持入乎?徐有寧對曰,持入矣。命讀十月日記後,上曰,予之命讀,寔出於追慕,而今聞先朝古事,猗歟盛哉?今日君臣,宜須覽此而交勉也。有寧對曰,下敎誠然矣。仍命書傳敎曰,嗚呼,今予追慕萬倍之中,思昔此年,卽嗣服第四年也,予懷何抑?特取同年日記,命讀文若見其時,怳若今日,而其愈奇者,今月二十六日,來月十八日,皆御興政堂朝晝講,卄二日朝講時,於參贊官洪命夏,有嘉尙下敎,特賜皐比之典,命夏其時雖承旨,後爲名相者雖然,嗚呼臨御十六年,以日記聞之,豐功盛德,可謂史不勝書,一章之歌,雖職在下大夫,以服膺賜批,猗歟盛哉?豈意此甲年有此擧乎?不覺涕沾于襟。且其時諸臣名公碩輔,否德已莫能承萬一,若漢曹參言,況其臣乎?然作之不已,乃成君子,百尺之竿,自尺而進,嗚呼,此日君與臣,一此不懈,庶可見光先垂後之一機會也。不憚其衰,若是勤諭,嗚呼,大小臣僚,各須勉旃,況曾聞昔則浮浪者多?此年聞筵中所奏,其甚可知,近此年亦然,於今此年,邦內辛而寧謐,嗚呼,一則雖因追慕而然,二則誠太康太康,嗚呼,在無事世界,於君於臣,伈伈泄泄,抑何故也?此皆由於無事已久,心滿意足,自怠自逸而然,興惟及此,心切悚然,予則雖衰,戒此心而亦無效,不敢暇逸,豈予意乎?周書無逸篇題,豈不云乎?逸者人君之大戒,君何怠也,臣亦敢忽?予雖無垂拱無爲之德,臣豈忍自便自逸?近者於次對,不過數語,諸臣皆含默而去,頃聞日記,己丑年後次對,諸臣所奏者多,今聞此日記,一日入侍,至於竟夕,猗歟盛哉?此猶兩朝,曾於其時次對,昔年予已仰覩,以職掌奏事者多,豈比今日?此正今日君臣益加自勉處也。又命書傳敎曰,頃者之事,其若浮雲,莫重邦禮在前,卿何一向逡巡?昨者已諭,卿須體此意,安心卽日入城,同參大禮事,遣史官傳諭于洪奉朝賀。又命書傳敎曰,旣臨豈無施惠?惠廳米十石,戶布三十疋,其令明朝待令于都監門前。又命書傳敎曰,干恩一節,雖大官耳目,其猶駁正,而此二百年前事,且有禁令,而一張擧一人名,其涉屑越,況今日亦昨竝請之事,于今末世,不可不嚴飭,掌令愼爾復,特施不敍之典,今日入侍臺臣,頃者之事,其非無端,而其猶請飭,昨日之請,若是屑越,宜有所懷,含默而去,大乖臺體,今日入侍臺臣遞差。命退,諸臣以次退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。此心憧憧,夜亦長長,氣則一樣,明日入侍。
中宮殿·惠嬪宮,藥房口傳問安。答曰,知道。
鄭好仁啓曰,大司憲李徽之未肅拜,執義金會元在外,掌令李師曾受由在外,一員未差,持平吳鼎源未署經,一員未差,今日以監察茶時之意,敢啓。傳曰,知道。
大駕·王世孫詣工曹入幕後,政院·玉堂口傳問安。答曰,知道。
大殿,藥房口傳問安。答曰,知道。
傳于徐晦修曰,諸司預備。
大駕·王世孫還宮後,政院·玉堂口傳問安。答曰,知道。
大殿,藥房口傳問安。答曰,知道。
傳于徐有寧曰,禮房承旨入侍時,俄者賡韻詩持入。
又傳于徐有寧曰,內局入侍。
李東顯,以內醫院都提調·提調言啓曰,年例各殿進上臘樂所入牛黃九十九部八分內,加劑九部一分及甲申特減十二部三分除,實七十八部四分,麝香依定奪減三分一,實一百五十六部二分,令戶曹宣惠廳進排,何如?傳曰,允。
李溎,以吏曹言啓曰,平安都事鄭景瑞呈狀內,身病甚重,勢難察任云,今姑改差,何如?傳曰,允。
假注書朴師赫啓曰,臣敬奉聖諭,馳往傳諭于西部龍山坊麻浦契奉朝賀洪鳳漢所住處,則以爲,臣之前後經歷,尙何言哉?賦命之奇險,未有如臣之比,受恩之曠絶,未有如臣之比,日月照臨,不待辨而蒙恕,天地至仁,必無幸而獲全,薄勘示警,非罪伊榮,百口含恩,相對感泣,隕結糜粉,難酬萬一,未敢遠投鄕里,猶復跧伏江廬,仰以頌德,俯以省愆,茫焉忽焉,只恨視息之尙寄於人世間矣。中間特敍,已昨常格,今於匪意,忽承別諭,諭之以頃者之事,其若浮雲,勉之以卽日入城,同參大禮,辭旨鄭重,眷渥備至,釁累賤臣,何以得此?驚惶感激,繼以血淚,我聖上伊時處分,特恢庇覆之度,俾歸妥帖之境,則臣之至痛切悲,雖不敢追提,第臣遭罹,無非天理人情之外,而乃復得之於千萬意不到之地,靜究厥由,莫非臣罪,自訟之極,直欲溢然,而臣之區區處義,自有公私先後,惟當勉其所自勉,仰體我殿下涓融曠蕩之至意而已,斷斷此心,庶或聖鑑之矜諒也。仍伏惟,聖孝冞篤,追上楡楊之盛禮,謙德勉回,快副顒望之群情,慶溢宗祊,歡均動植,臣亦化育中一物爾,知覺猶存,聳忭自切,而若臣衷情,至危至蹙,不敢自比於恒人,則其何敢以曲保之聖恩,慰勉之溫音,有所一分自恕,厭然抗顔於人類之中耶?恩命之下,變動無路,慢蹇之罪,尤無所逃,惶隕罔措,鈇鉞是俟云矣,敢啓。批答在筵說中
徐晦修,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰十月三十日辰時,上御延和門。香祗迎入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李正薰·李基崧,以次序立。上具翼善冠·袞龍袍,乘輿出自通陽門駐輿,使都承旨讀祭報府,仍詣延和門外,就板位香祗迎,王世孫亦隨出參香祗迎,藥房都提調金尙喆,提調李翼元,請進湯劑,上進御一貼訖。下御製十八禮成夙夜望,其餘數字若浮雲,命入侍諸臣賡進,仍詣都監。
壬辰十月三十日辰時,上御延和門。香祗迎罷後,仍詣都監擧動入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李正薰·李基崧,以次序立。上具翼善冠·袞龍袍,乘輿出自興化門,詣都監所,殿座大廳,王世孫亦隨詣侍坐,時原任大臣入侍事。榻前下敎諸大臣承命入侍,領府事金陽澤曰,臣於莫重文字,冒濫猥而膺命,纔已製進,而惶恧俱切,顯廟玉冊文中恭惟下第二長句,有仰稟之端,敢達矣。顯廟朝大德至善,不能殫擧,而其中春秋大義,封貞陵一事,尤是盛美之節,而初則竊意於此,欲渾浩爲辭,故以章倫炳義四字綴文矣。更思之,如此關重之事,似宜詳悉爲說,而人見亦或若斯,以此四字之語,敷衍餘意,改成內隻頭說則,何如?上曰,何以作句?其奏之。陽澤對曰,以風泉之大義,克紹與寢朝之曠典,載行爲對耦矣。上曰,初本意義,渾浩用之,可也。陽澤對曰,封陵一事,尤當詳陳於此文字,下詢他大臣,何如?領議政金相福曰,章倫炳義四字,已擧大體,其下又有事光列朝之語,本事可知,且以仁民愛物爲對,甚好矣。臣意以爲,不必改之矣。上曰,此等處其所措辭,不須太露,宜用原本矣。陽澤曰,篇下長句內外隻兩頭揭闡□啓□□書以闡揚,當於井間正書,本以揭闡釐正矣。上曰,依允。都監堂郞入侍事。榻前下敎上曰,治玉幾何?日候不寒,是則幸也。都監堂上及諸郞廳入侍,上各問職姓名訖。上曰,工匠都數幾何?戶曹判書趙雲逵曰,一百八十四人也。上曰,郞廳幾何?對曰,十三人也。傳敎曰,今臨于此,予懷萬倍,豈可只見其面?都監堂郞,當賜魚物,看役三人,先賜弓矢,一房米四石,二房米三石,其令今日點心,戶布三十疋,三房匠人,各都給十疋,都監貢役,特爲今年免役。傳敎曰,戶布三十疋甚鮮,加給三十疋。傳敎曰,戶布三十疋加給,三房各二十疋題給。上曰,一房設於何處?雲逵對曰,設於司譯院,而相距咫尺也。一房都監歷臨事。榻前下敎上仍詣司譯院,親臨役處後,殿座大廳,王世孫亦侍坐,上招見司譯院諸譯官,命奏漢語,禮房承旨馳詣太廟·徽寧殿,奉審以來事。榻前下敎玉寶則依例摹刻,玉冊則臨刻事。榻前下敎仍爲還宮。
壬辰十月三十日未時,上御集慶堂。禮房承旨入侍,內局追後入侍時,都提調金尙喆,提調李翼元,副提調李溎,記事官鄭元始,記事官李正薰·李基崧,醫官方泰輿·鄭允協·慶絢·金孝儉,以次進伏訖。上命禮房先退,金尙喆進前曰,朝者勞動之餘,聖體,若何?上曰,一樣矣。奉進湯劑,上進御後,請診候,上許之。方泰輿曰,脈候左右三部度數調均,滑體一樣矣。諸醫所對與首醫同,上命坐直承旨入侍。內局先退,諸臣以次退出。
壬辰十月三十日未時,上御集慶堂。禮房承旨入侍時,右承旨徐有寧,記事官柳榮鎭·李正薰·李基崧,以次進伏訖。有寧曰,小臣承命奉審太室,無頉矣。上命有寧讀奏大殿樂章,又命讀王世孫及諸臣賡韻訖,有寧先退,坐直承旨入侍事。榻前下敎同副承旨李東顯追後入侍。傳敎曰,今聞海西道臣狀聞,人君顧恤,其豈彼我?依狀請令沿海諸郡詳探以報事,下諭,東顯讀李福徽疏,至面看交龜之句,上曰,其然矣,前道臣似當矣。東顯曰,軍官善遇之事前道臣也,不禁遊衍者,今道臣當之也。上曰,李福徽誰也?東顯曰,李廷喆之族姪也。傳敎曰,申大謙·宋文載事,關係非細,此章先下該府,卽爲推問以奏,亦令該曹捧緘辭以奏,復合備局回啓,東顯讀敬差官韓德厚狀啓,命書傳敎曰,黃腸封山,事體何等重也,豈可若是無木乎?今聞敬差官狀聞,延拖濫斫之意,溢於文字,以頃者之事觀之,已知可駭,亟施不敍之典,令該曹更爲擇差,其令當日辭朝。傳敎曰,此非措辭者,故只諭大略,今聞傳諭書啓,卿涉過矣,卿涉過矣。玆事今無可言者,以卿恒日之誠,此時豈忍若此?勿復過辭,其卽入城。噫,聞卿入城,然後予心可便,以此更爲傳諭,仍爲偕入。洪奉朝賀傳諭傳敎曰,三傳旨中愼爾復,已下敎,而申應顯·任希簡,頃者兩司喧鬧之時,其皆供職,可見紀綱旣了之後,所餘者若干故紙,莫重邦禮在前,若有毫分,臣分豈敢偃便任他,而謄傳猶爲難,若是違牌,此何分義,此何臺體?竝只推,此後若復逡巡,先遞差後禁推,過禮後勘律以處,示君君臣臣之意。傳敎曰,昔則若雨,則侍衛皆雨傘,頃年因雜亂禁焉,此後隨賀,雖大官,亦皆着笠帽。大抵內侍中官,造次隨其君,豈可自便?內乘或有下敎之事,焉敢先自乘馬,而乘輦之後,皆先走乘馬,此已謬例,今日中官,雖命亦爲乘馬,未踰洞口,其皆乘馬,顧召無應,其涉寒心。此後勿論中官·內乘,先乘馬者,一切嚴禁,王子,大臣與正一品,宗親·儀賓,例有木纓引陪,隨駕時亦然,若雨傘,動駕時雖無禁令,大臣權噵,亦不敢,其於常時闕內前導皆爲,近年常時闕中亦皆祛,故此則過矣。下敎今聞依前云,文章所以表等分,前導者皆若此,雖大臣正一品,何異於政院都使令,古規何闕?此後皆復古事。分付諸臣退出。
以上缺判書沈㲄有稟達事,來詣請對矣。
鄭好仁啓曰,判義禁沈鏽,同義禁徐命善,持宋文載供辭,依下敎來待矣。
殿座罷後,政院·玉堂·藥房口傳問安。答曰,知道。
傳于徐有寧曰,內局入侍。
李溎,以吏曹言啓曰,今此宗廟朔祭大祝,前弼善李普行塡差矣。受香迫頭,終不入來,不得已以本曹佐郞李夔塡差,而本曹請推之外,無他可施之罰,何以爲之?敢稟。傳曰,禁推。
徐有寧,以禮曹言啓曰,今十一月初十日,中宮殿誕日,王世孫陳賀之節,依例磨鍊乎?敢稟。傳曰,權停。
鄭好仁,以義禁府言啓曰,吉州牧使申大謙,令該府拿鞫嚴問口招,登對以奏事,傳旨啓下矣。申大謙,時在任所,依例發遣府書吏,交代後拿來,何如?傳曰,允。
假注書朴師赫啓曰,臣敬奉聖批,馳往傳諭于西部龍山坊三浦契奉朝賀洪麟漢所住處,則以爲,臣於昨日別諭之下,無路祗承,略陳悲苦之情,恭俟違慢之誅矣。不自意,史官又臨,傳宣聖諭,辭旨之間,德意藹然,不啻若慈父之詔迷子,雙擎百拜,一讀一涕。噫,臣之事殿下三十年,不世恩遇,與天無極,感激圖報,寤寐耿結,只知鞠躬之爲盡分,不知奉身之爲裨化,□□□陷罔測之科,便作無告之民,其爲上辜聖恩,下辱身名,無復餘地,俯仰憤痛,尙何言哉?自臣遭罹,于今三載,而其所瀕死者數矣。人莫不爲臣危之,臣亦自知其萬無一幸,而惟我聖上,哀之憐之,終始曲保之不足,而又重以慰藉之甚厚,古人之蒙恩獲全者,必稱再生,而臣之所蒙於殿下者,未知爲幾番再生之恩,臣雖糜身粉骨,其何以少酬此萬一也哉?第其至痛如結,危踪愈蹙,有情莫暴,無面可顯,不敢自厠於平人,則遲徊江郊,猶所不安,冒入城闉,尤非可論,荐違恩命,迷不知變,罪上添罪,益增隕越云矣。臣旣承偕來之命,姑爲仍留之意,敢啓。答曰,一辭猶過,況百辭乎?噫,自古人臣,逢其君,遭忌遭讒者幾人?伊·傅之外,以周公之聖,遭流言,霍光之際遇,其亦被讒,況末世乎?噫,臨御近五十年,其幾經相乎?其同心每逢其讒,嗚呼,卿承頃年幾協贊之相,古相皆無,卿獨存焉,南來之辱,北來之讒,焉可免也?靜而思之,前後若此,由予而然,予若不倚任,卿何至此?況昔則不過倚任而然,今予調劑而然,倚任猶然,況惡其調劑者乎?以此勸也,卿所遭,予則曰,細矣。雖然,頃年諸古相,今無可謂,卿之爲國丹心,無彼此爲本,故若此之際,南猜北讒,焉可無也,豈特此也?古人豈不云人非堯舜之說乎?以此推之,衆人以下,人孰無過?此等世界,若非聖人姿稟,豈得免吹毛?世旣若此,人旣若此,此等浮囂,焉可無也?於今有覺一理者,何則?紫陽以王涯載於小學,以恩權曰,甚於物,此予所謂非卿卽予者也。噫,予旣不捨,卿何固耶?且此時,決非若此之時也,特命偕來,意亦深焉。旣置奉朝請,雖日雖百讒,於卿何有?其事若浮雲散,邦慶於卿等,可謂疊矣。以卿爲國之心,何忍爲此?聞卿入城然後予心紓,咫尺江郊,一何邁邁?體小子慇懃之意,顧今日之邦慶,卽入城,用副此意,其間卿果若此,今番慶禮,不蹈大庭乎?於卿可謂便矣,追思先卿,決不爲此,今何他諭?諒此諒此事,更爲傳諭,期於偕來。
鄭好仁,以禁衛營·一二所巡廳·左右捕盜廳言啓曰,去夜無犯夜人所捉之意,敢啓。答曰,知道。
壬辰十一月初一日辰時,上御崇政殿東月臺。三使臣入侍時,行都承旨李溎,記事官鄭元始·柳榮鎭·李正薰·李基崧,冬至正使順義君烜,副使戶曹參判尹東昇,書狀司僕正李致中,譯官李湛·申漢禎·李景徽·崔宗魯·金潤郁·白任大·張潛·李寅德·玄啓桓·金復瑞·張淹·趙明會·李邦昱·崔國樑·卞復圭·李學源·尹甲宗,以次進伏訖。上具黑布笠·絳紗袍,乘輿出自資政門,親臨東月臺上,手書御製,暮年御命予心切,特御月臺慰卿諭一句詩,賜正使,又手書兩年昆弟豈徒然,五月之間好好來一句詩,賜副使,又手書頃日玉堂何爲此,水淸遼薊詳知回,賜書狀,仍下敎曰,卿等出疆,以十八日未參,必多悵懷,故予以詩慰之矣。又各賜貂帽·丹木·胡椒等物。又下敎曰,其各就坐,以受賜饌也。烜等曰,雖常時,奉命萬里,難禁下懷之悵缺,矧當莫大之慶,未參舞蹈之列,尤切區區之下忱,今奉雲漢之章,臣等當敬奉時玩,以慰此心也。上曰,今番使行回來時,瀋陽朝鮮館畫來,涿鹿衍義,南溪行譚,買來,可也。三使臣及諸譯官先退,禮判入侍事。榻前下敎禮曹判書沈㲄,承命入侍,㲄所啓,癸巳年永昭殿·敬寧殿上尊號時,王世子行望殿禮,入小次後,領議政上冊寶矣。今番徽寧殿上尊號時,亦依癸巳年例擧行乎?敢稟。上曰,依爲之。出擧條又所啓,癸巳年上尊號時,大殿上冊寶,領議政爲之,而王世子·百官,仍行致詞進箋陳賀矣。今番大殿,上冊寶翌日陳賀,則上冊寶時,王世孫只行先後四拜,領議政依前例上冊寶乎?敢稟。上曰,依爲之。出擧條又所啓,庚申·癸酉,追上尊號時,自上詣太廟,行望廟禮,入齋室後,領議政上冊寶矣。今番太廟上冊寶之節,依兩年例擧行乎?敢稟。上曰,行望廟禮,仍詣永寧殿,行望廟禮後,還詣廟東門外小次,待上冊寶行祭矣。出擧條又所啓,徽寧殿冊寶陪進時,由惠政橋梨峴大路,從弘化門以入乎?敢稟。上曰,依爲之。出擧條又所啓,癸巳年上尊號時,中宮殿上冊寶,領議政爲之,而王世子及百官,仍行致詞進箋陳賀矣。今番上冊寶,翌日陳賀,則中宮殿上冊寶時,王世孫只行先後四拜,領議政依前例上冊寶乎?敢稟。上曰,依爲之。出擧條又所啓,今此上尊號時告由祭,依傳敎,宗廟·徽寧殿,則十五日望祭兼行,永寧殿·社稷,同日一體設行,而今九月十五日陳賀時,所下傳敎中,此後凡諸等事告由,必以一品塡差事,命下矣。今番告由,事體有別,當以大臣攝行,而傳敎之下,不敢擅便,何以爲之乎?敢稟。上曰,以正一品差出,可也。出擧條又所啓,癸巳年上尊號時,中宮殿上冊寶日,王世子嬪及命婦朝賀矣。今番中宮殿上尊號冊寶時,殿號朝賀之節,何以爲之乎?敢稟。上曰,竝置之。出擧條諸臣退出。
壬辰十一月初一日午時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·白文昌,以次進伏訖。上具黑笠,命都承旨先爲進前,讀奏知製敎製進告由祭祝文,至當室祝文。上曰,尙稽二字,甚礙眼,而若待於今之句,亦如何?以事非偶然,改之,何如?金尙喆曰,下敎,誠好矣。仍命改書後,上曰,此誰所作也?李溎曰,李昌伋製進矣。仍命踏啓字,尙喆進曰,夜間聖體,若何?上曰,一樣矣。寢睡·水刺之節,亦何如?上曰,難矣。奉進湯劑,上進御後,請診候,上曰,置之,提調出去,更煎以入,可也。溎曰,金吾堂上,依下敎來待矣。上曰,入侍,賤臣承命出去,與判義禁沈鏽偕入,讀奏宋文載供辭,上曰,申大謙之事,果何如?尙喆曰,年少武弁之如此,不是異事,監事之致責,亦非異事矣。判義禁沈鏽所啓,咸鏡·慶尙·全羅三道放未放啓本,依傳敎,可放者旣已稟放,此外本府所管定配罪人仍秩,依啓聞施行,而他餘罪人等,竝令各該衙門稟處,何如?上曰,依爲之。命書傳敎曰,今聞湖南道臣放未放啓聞,放類依啓本施行事,先爲分付,稟中金右同·金正己·李辰彩·趙漢哲,一體特放事,卽爲分付,判金吾適入侍,故未放中,其令考焉。李憲述飭已行,不無參酌之道,一體特放事,分付。又命書傳敎曰,今聞判金吾所奏,嶺南魚道采,北道金光岳·洪履健,宜置乎放,而雖因特敎,不敢遽放,宜置稟中,而此由於未詳本事而然,提稟誠是,竝特放。李翼元持湯劑,更爲入侍,進御後,命坐直承旨·儒臣入侍,內局先退,諸臣以次退出。
壬辰十一月初一日申時,上御集慶堂。坐直承旨·儒臣入侍時,同副承旨李東顯,記事官柳榮鎭·李基崧·林蓍喆,副校理李在學,副修撰李昌伋,以次進伏訖。上命在學,先讀警世問答,在學承命,讀數丈訖,昌伋·東顯承命,以次讀之,賤臣及基崧·蓍喆,亦承命,次次以讀。上曰,注書誰入來?東顯曰,柳榮鎭也。上曰,下番翰林誰也?東顯對曰,林蓍喆也,今日始付矣。上曰,是故問之也,誰之族耶?東顯曰,儒臣林得浩之姪也。上曰,近來小學,人不讀之,只見綱目等書,全昧小學,故予爲申飭矣,頗有其效乎?東顯曰,然矣。傳敎曰,近者一年三帖,文衡月課皆闕,若此而何能勸課?年少文官命題以下,承旨·騎堂以下入直諸文臣,皆令製進,明朝大提學,命招入侍科次,此亦憧憧中寓懷之意,而亦當此長夜,其醒昏睡之道也。應製御題誰識乾坤造化心,五言十韻排律押心,諸臣退出。
上在慶熙宮。停常參·經筵。
夜四更,電光。四更五更,灑雨或下雨,測雨器水深五分。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。須看下敎,建功建功,於視有效,其何一樣?於步有效,今何特甚?於晝於夜,唯便者臥,若是度日,百歲何益?二字加號,予自一哂,當今月心沓沓,其何沓沓,何爲陞降?奠幣渺然,其況三次?臨阼階渺然,抑何心臨殿,逢今朔用心,專欲寓懷醒諸文,諸文雖製,予何能步?興惟心隕,夜長加悶,呼寫畢聞開東,建功建功,日雖兩次,若飮一冷爾,將何顔對汝乎哉?
中宮殿·惠嬪宮,藥房口傳問安。答曰,知道。
鄭好仁啓曰,憲府連日監察茶時,事甚未安,除在外·未署經外,大司憲李徽之,牌招,何如?傳曰,允。
又啓曰,大司憲李徽之牌不進,執義金會元在外,掌令李師曾受由在外,一員未差,持平吳鼎源未署經,一員未差,今日以監察茶時之意,敢啓。傳曰,知道。
備忘記,傳于鄭好仁曰,前水使田得雨是誰子?其父昔辛卯年隆堂爲軍職,於今年予懷倍焉。況皇朝兵部尙書孫乎?且曾經閫任時,已知其誠,前後殿庭皆來,此人豈可一水使彌縫乎?其令待窠卽爲調用,田見龍父子,是弟是姪,而專然漠然,中宗人尙書孫,豈下於朝鮮兩班?良可寒心矣。
備忘記,今予此心,風泉蓼莪,前軍職王漢禎,復差軍職。傳于李溎曰,製述賞格及笠·耳掩,分付戶曹,皆賜給。
徐有寧啓曰,卽者副校理李在學,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于徐有寧曰,內局入侍,大提學同爲入侍。
傳于李東顯曰,坐直承旨入侍。
李東顯,以內醫院都提調·提調言啓曰,前內醫申應游,術業頗精,今已闋服,御醫差下,使之察任,令該曹付軍職冠帶常仕,何如?傳曰,允。
假注書朴師源啓曰,臣敬奉聖批,馳往傳諭于西郊龍山坊三浦契奉朝賀洪鳳漢所住處,則以爲深夜之中,別諭又下,辭旨愈隆,字字懇惻,奉讀未半,血淚交逬,臣旣承此罔極之恩敎,不思變動,則分所不敢,自忘其難洗之重釁,厭然冒承,則義所不忍,到此地頭,不得已進伏城外,席藁泥首,以俟嚴誅云矣,臣旣承偕來之命,故仍卽隨往,姑爲仍留敦義門外之意,敢啓。答曰,批旨詳諭,卿何若此?臥而待卿,安心勿胥命,卽爲入來,予當見也事,更爲傳諭,期於偕來。
假注書朴師赫啓曰,奉朝賀洪鳳漢,以爲臣之進伏城外,只出嚴畏分義之意,初非因緣轉進之計,而席藁泥首,惟俟慢命之誅矣。卽者史官,又傳聖諭,至有臥而待之之敎,惶感之極,罔措罔措,顧臣滓濊之蹤,雖在蟄伏之中,亦嘗參與於任使之末矣。當此邦慶無前,庭賀在近,瞻天之願,益切他時,呼嵩之誠,有倍恒品,而況此屢次恩敎,實出敻越,臣雖愚迷,旣有人心,亦知臣分,豈不無冒入修門?仍參賀班,以伸犬馬區區之忱,而第臣身名之汚衊,蹤跡之危蹙,實非前牒之所未有者,以此釁累,視若細故,徒恃恩眷,遽然承入,則非但廉防大壞,亦將聽聞大駭,臣豈忍爲此,臣豈忍爲此?臣之目下所仰祈,惟在於速被嚴誅,而倘或蒙寬假之典,則亦當含恩頌愆,仍伏此處,大禮之日,北望雲闕,仰祝千歲,還退舊棲,歌詠聖澤而已云矣。批答在筵說中
鄭好仁,以義禁府言啓曰,大祝李普行,禁推傳旨,啓下矣。李普行下去京畿抱川地云,依例發遣府羅將,拿來,何如?傳曰,允。
又以義禁府言啓曰,慶尙道南海縣充軍罪人魚道采,咸鏡道三水府充軍罪人金光岳,甲山府充軍罪人洪履健,全羅道樂安郡投畀罪人李憲述等,特放事,命下矣。竝放送事,分付各該道臣之意,敢啓。傳曰,知道。
徐晦修,以御營廳·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
戶曹參判尹東昇疏曰,伏以丕揚先烈,光膺顯稱,慶休無疆,歡祝普切,而臣適叨使命,遠離京闕,盛禮只隔於旬望,微誠莫伸於蹈抃,區區耿結之忱,有倍於常日,臣之所帶戶曹參判,今於辭陛登途之後,不容仍冒。伏乞亟命有司,照例遞改焉。答曰,省疏具悉。自有舊例,此時何暇稟處?本職許遞。
副校理李在學疏曰,伏以臣於見職,人器則極不稱也,悰情則至不安也,夫豈有一分冒膺之勢,而恩批鄭重,叩謝是急,飭召申嚴,逋慢是懼,遂乃抗顔而出肅,抑情而就直,蓋以常分私義,恐爲輕重,去就之際,煞費商量,顧自簪筆之餘,逖違文陛,獲厠橫經之列,昵瞻耿光,志願已滿,榮耀亦極,於是乎臣可以知所自處矣。豈敢以誠禮之暫伸,而諉以已出,寵春之徒恃,而移其素守,厭然爲淟涊盤礴之計哉?且臣母病,近因救護之無人,將攝之失宜,忽自昨夕,益復添苦,家僮踵至,促臣歸省,此時屢瀆,豈不知怔營兢惶,而按住不得,徑出禁門。伏乞天地父母,諒臣踪地之終難因據,憐臣情理之末由離捨,亟行鐫免,以便救護,仍命選部,勿復檢擬於館銜,俾全微諒,千萬幸甚。答曰,省疏具悉。爾其勿辭護焉。
檢閱林蓍喆疏曰,伏以臣之季父弘文館修選臣得浩,方帶春秋館記事官,與臣所帶兼記事官之任,有應避之嫌,玆敢陳章仰籲。伏乞聖明,亟令攸司,照例遞改,以存公格,以安私分,不勝幸甚。答曰,省疏具悉。旣有定式,林得浩兼春秋,自當減下,爾勿辭察職。
壬辰十一月初二日辰時,上御集慶堂。藥房入診,大提學同爲入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,大提學李福源,醫官方泰輿·鄭允協·慶絢·金孝儉·李翊臣,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,夜長而不能睡,食亦難矣。奉進湯劑,上進御後,請診候,上曰,只二人爲之,可也。方泰輿曰,脈候左右三部度數調均,滑體亦一樣矣。鄭允協所對,與首醫同。上曰,提調出去,更煎以入。尙喆曰,都監都提調申晦,送言于臣曰,南有容製進竹冊文中,追字疊入,故以光字改之,而不可不一經稟達云矣。上曰,好矣,以此改之,可也。上命李福源,應製科次被抄文,命李溎讀奏後,命書傳敎曰,居首都承旨李溎,虎皮一令,之次司書李商建貂皮·笠·耳掩一部,之次兵曹參知宋復明,同副承旨李東顯,副修撰李昌伋,兵曹佐郞韓㵛,各紙二卷·筆五枚·墨三笏賜給。溎曰,宗簿提調二人,有稟達事,來待矣。上命入侍,賤臣承命出去,與海運君槤·李潭偕入,宗簿提調海運君槤·李潭所啓,今番慶禮後,譜略當爲修正,依例設廳擧行,何如?上曰,依爲之。槤曰,今番事體甚重,似當有跋文矣。上曰,令大提學撰進,可也。槤曰,書寫官·校正官·句管堂上,竝依例以宗臣差下,何如?上曰,依爲之。命書傳敎曰,旣命設廳,譜略,大殿一件,東宮一件印進,其餘依前補張,五處奉安件依前。上曰,詣臺之臣,入侍,可也。賤臣承命出去,與正言李福徽偕入,正言李福徽所啓,臣以庸陋無似,過蒙恩渥,濫叨言地,其在報效之道,不容泯默,而臣方來自北路,事係關防重務,旣有所目擊而耳聞者,竊不勝慨然,略貢愚見,兼論申大謙之罪,拖及於前後道臣,以效一日之責矣。及承批旨,特賜嘉納,有以見我殿下擇蕘之盛心,臣固欽仰感歎而繼伏見前監司宋文載供辭批答,則以風聞爽實,一何至此爲敎,還不勝瞿然悚恧之至,而第其供辭中所發明者,莫非遁辭,旣已傳令,則使之現身,事理當然,而謂以大謙,未嘗一番出脚,不必强迫,任其退去,其爲大謙地,則誠厚矣,而獨不念方伯重寄,自損其威望乎?又曰,待罪門外,終不入現,若果待罪,則奚有不入之理,而其於初不待罪,何其所自明,反歸欺罔之科?誠不覺寒心,至於吉州赴任時,則謂以公體接見,不欲督過,此雖或出於容忍之量,亦安知其不出於劫懦不振,自爾至此乎?尤令人代差,臣之所陳,實是在北時丁寧聞得者,則末乃以過聞傳說,囫圇結語,殆若臣眞有所過聞者然,以爲疑亂聽聞之計,吁亦巧矣。此莫非臣平日言議巽軟,不能見孚之致,臣何敢一刻晏然於臺次乎?請命遞斥臣職。上曰,今聞引嫌,乃覺,下敎,臺臣何有?勿辭亦勿退待。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。上命書傳敎曰,昨聞宋文載供辭果若此,以毛將焉傅下敎,今聞臺臣所奏更思,於此於彼,姑捨勿論,旣已傳令,則又何任其退去?許其退去,其所躍意,事固然矣。臺臣引嫌,有每加一層者,而此則不然,道臣所爲,巽軟則巽軟,亦與毛將焉傅有異,旣聞豈無飭,宋文載特施不敍之典,李翼元持湯劑入侍,進御後,命坐直承旨入侍,內局先退,諸臣以次退出。
壬辰十一月初二日午時,上御集慶堂。坐直承旨入侍時,同副承旨李東顯,記事官柳榮鎭·李基崧·林蓍喆,以次進伏訖。上命書傳敎曰,莫重大禮當前,在外人申飭入京,凡呈辭切勿呼望,頃者下敎時,勿參大禮者,勿參殿庭事,下敎,而靜思,耆舊人不無掣肘之端,此下敎安徐。傳敎曰,於奉朝賀心,豈不若此,而頃者一號令,本事妥帖,傳諭批答,若何,而門外此擧,事勢雖似然,噫,今朝問候批答,若何?亦有臥而待之之敎,則亦焉敢若此?然則使予用宋帝之規皆召,一則悔悟,一則敦勉然後,可諧此事乎?予雖衰,決不爲此,此非顧後,若此之時,萬古豈有奉朝賀席藁門外,過大禮之事乎?君綱國體,不可無飭,奉朝賀洪鳳漢,特施不敍之典,以便其意。傳敎曰,偕來史官,其雖駭然,傳命史官,亦涉無謂,爲先傳命史官汰去,賤臣遭嚴旨,惶悚卽退,記事官鄭元始,替代入侍。
壬辰十一月初二日申時,上御集慶堂。坐直承旨入侍時,同副承旨李東顯,記事官鄭元始,記事官李基崧·林蓍喆,以次進伏訖。上命書傳敎曰,噫,於今萬事若浮雲,心猶憧憧,其所敦勉,非爲大臣也,所重在矣,而然若此,豈頃者苦心調劑之意,況來頭下敎,予何酬應?飭勵旣示,其亦伸廉隅之一道,奉朝賀下敎,特爲安徐。又命書傳敎曰,噫,俄者下敎,因慷慨而然,此非頃者之意,且於卿何有?頃者兩司之啓,雖爲調劑而依啓,予則自哂,旣哂于彼,予何爲此?安徐之命,意亦此也,而聞臥待之敎,若是張皇,卿亦過矣。噫,卿幾遭乎此處分,首稱豈不若此之敎,意蓋在也,蕩平科後,雖莽·操·懿·溫復生,復萌此心,復臥于此,以此紙傳諭,卿須體君臣之大義,顧小子之慇懃,其勿胥命,安心偕入事,令史官傳諭于洪奉朝賀,仍卽偕入。又命書傳敎曰,近來怠慢莫甚,門不閉而許多預備翰林,無一人不在,事之可駭,莫此爲甚,勿論當該入侍外,諸翰林一竝拿處,過十日,以不應爲公律勘處以放。上曰,儒臣持高麗史入侍,賤臣承命出去,與儒臣徐有臣等偕入,命讀奏高麗史序文後,上曰,注書出去,奉朝賀入侍事,傳諭,可也。賤臣承命出去,與奉朝賀洪鳳漢偕入,洪鳳漢進伏。上曰,予今見卿愧矣。鳳漢嗚咽曰,莫非聖上再生之恩,糜身粉骨,無以圖報矣。上曰,頃因進酌,入來而見辱怪矣。鳳漢泣曰,自古人臣,被君恩者何限,而未有如臣之偏受君恩者矣。上笑曰,何恩之有?鳳漢曰,非指一二,頂踵毛髮,莫非聖恩,以今番言之,屢次開釋之下,臣豈不竭蹶入來,一近耿光,而情踪危蹙,不敢唐突而然矣。上曰,予於卿,豈有芥滯之心耶?予不疑卿矣。鳳漢曰,臣雖愚迷,豈不知聖鑑之如是俯燭,而臣則不敢自解其心故矣。上曰,卿以調劑一心,至於此境,莫非黨人輩衝勢而然矣。鳳漢曰,臣不敢以黨習二字仰對,而自然至此,此莫非命數崎險,門戶盛滿之致也。聖鑑至此,臣雖明日退塡丘壑,更無餘憾矣。上曰,當此大禮當前之時,一則屛處南海,無可言者,而卿則本事如此,於卿何有?頃者蕩平科之後,黨人輩庶可懲戢矣。近者黨名,各自分派,以至於元輔勳戚,亦入其中,豈不歎哉?鳳漢曰,臣衷情抑塞,語無次序矣。今此大禮溳日,旣彰光前之烈,又伸群下之情,不勝歡欣矣。上曰,予之受號則歉然矣。鳳漢曰,殿下何爲如此下敎耶?臣曾於年前,與諸相臣仰請而被罪矣。上曰,然乎?鳳漢曰,聖體近間,若何?上曰,一樣矣。中宮殿·惠嬪宮·世孫宮氣候,亦若何?上曰,亦一樣矣,卿須仰瞻也。鳳漢曰,天顔勝於七月入侍時矣。上執手下敎曰,卿須體予今日之意,渾忘前事,可也。鳳漢曰,臣蒙聖恩,已至妥帖之境,故忘之已久矣。上曰,卿言好矣,而昨今何其邁邁不卽入耶?鳳漢曰,臣非自阻於殿下,而固不敢放倒,此臣分之不敢不如此矣,汰去注書柳榮鎭分揀事。榻前下敎命退,諸臣以次退出。
上在慶熙宮。停常參,只晝講。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。中宮殿·惠嬪宮,藥房口傳問安。答曰,知道。
鄭好仁啓曰,大司憲李徽之未肅拜,執義金會元在外,掌令李師曾受由在外,一員未差,持平吳鼎源未署經,一員未差,今日以監察茶時之意,敢啓。傳曰,知道。
徐晦修,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于徐有寧曰,晝講爲之,特進官,以內局提調爲之,經筵官,以入來人爲之,來待後卽爲詣閤。
又傳于曰,大提學科次,內局同爲入侍。
李東顯,以上號都監提調言啓曰,玉冊文,隨其玉役之鱗次鍊正,使書寫官臨石書寫,自今日入刻始役之意,敢啓。傳曰,知道。
徐有寧,以禮曹言啓曰,今十一月初十日,中宮殿誕日,百官陳賀節目,當爲磨鍊以入,而王世孫陳賀,旣命權停,不敢循例擧行,何以爲之?敢稟。傳曰,一體權停。
李溎,以吏曹言啓曰,本曹正郞李延伋呈狀內,身病甚重,勢難察任云,今姑改差,何如?傳曰,允。
鄭好仁,以義禁府言啓曰,待敎申禹相·李正薰,檢閱南履寬,一竝拿處,過十日以不應爲公律勘處以放事,傳旨啓下矣。而李正薰今方待命於本府,卽爲拿囚,申禹相下去江原道寧越地,南履寬下去忠淸道溫陽地云,依例發遣府羅將,竝拿來,何如?傳曰,允。
徐晦修,以訓鍊都監·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
壬辰十一月初三日巳時,上御德游堂。晝講入侍時,特進官李翼元,知事尹得養,參贊官徐有寧,侍讀官徐有臣,檢討官蔡弘履,記事官柳榮鎭·李基崧·林蓍喆,以次進伏訖。上具翼善冠·袞龍袍,講大學,始自凡傳文,至補亡章訖。有臣承命讀,弘履又承命讀訖。上曰,陳文義,可也。有臣曰,顧寔天之明命,顧字之義,宜體意也。弘履曰,菉竹猗猗,形容衛武之德也。得養曰,其命維新,明德之效,至於此也。翼元曰,前王不忘,周時聖王之治,民不能忘也。目今莫大之慶,皆陟降之收賜,下情之慕仰冞切也。上曰,周時如此,而莫大之慶,莫非陟降之指導,然其效蔑如,此予之愧也。上曰,蔡弘履湖洲之直孫耶?翼元曰,乃直孫,而湖洲昔壬辰年入學時大提學也。上曰,貴矣,湖洲亦參於壬辰晝講也,上番儒臣之祖,予尙憶其爲翰林也。彼三代皆相矣,幾代文科耶?有臣對曰,五代連科矣。上曰,蔡彭胤與下番爲幾許寸?必爲祖行也,蔡成胤予亦見之矣。金思穆予知其兒名,今過三十,此誠怪異矣。上曰,今日予之講聲頗不澁,此連次講讀之效也。上曰,蔡濟恭予加點於翰圈,而召試被抄矣,藥房提調,持湯劑更爲入侍。榻前下敎禮曹判書入侍事。榻前下敎傳敎曰,嗚呼,今予此擧,豈予衰苶辦得?誠陟降指導而然,而因此昔年入學,卽今年也,數昨命讀前前此年初冬仲冬日記,其時故判書蔡裕後,以知經筵入侍,今日見其五代孫蔡弘履入侍,其涉異也,況今聞其五代祖,今年入學時博士云,亦豈偶然?特爲準職調用,以示予意。嗚呼,今予此心,追慕而已,入侍上番,九月庭試壯元,當日堂錄者,而瞻彼三代,其曾祖予只見,昔年其祖與父,予嗣服後皆拜相,而其孫爲玉署,可謂稀有,嗚呼,予年已暮,何以示意?一時製述猶然,況三代故相之子乎?以下番下敎之意,特賜貂帽一部,以表此意。上曰,上番儒臣之處義,誠難矣,今則無難而當行也,三代相臣,彼此一也。上曰,予氣誠難,十八日行禮時,氣若不逮,予當俯伏,而使沖子代行也。內局入侍,禮曹判書沈㲄,承命入侍,所啓,今十一月十一日,親臨誓戒事,啓下矣。王世孫入參之節,何以爲之乎?敢稟。上曰,誓戒時,王世孫依例入參,可也。出擧條又所啓,今此陳賀箋文頭辭,臣曹旣已啓下行會矣。今聞大提學之言,則恭遇年月下,追上尊號上尊號事,皆宜列書云,而臣曹啓下頭辭單子,則追上尊號上尊號,皆於恭遇上列書,已爲行會矣。何以爲之乎?敢稟。上曰,依初例首書皆當。出擧條上問有臣曰,儒臣之父,若在目今,當何以爲之耶?有臣對曰,今年則臣父豈不仰請乎?傳敎曰,頃者補編郞廳,今番都廳後,只李得一一人云耶?思其有洪鳳漢尙遺,今番讀冊寶官,一體塡差事,分付,大提學持應製入侍科次事。榻前下敎大提學李福源,入侍科次訖。傳敎曰,其首校理徐有臣,虎皮一令,之次副修撰蔡弘履,貂皮·笠·耳掩一部,之次副應敎金魯淳,校理金思穆,副修撰林得浩,弼善李鎭衡,各紙三卷·筆五枚·墨三笏賜給。諸臣退出。
壬辰十一月初三日午時,上御德游堂。晝講入侍,內局追後入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,夜間聖體,若何?上曰,果難矣,追慕一倍矣。寢睡·水刺之節,何如?上曰,亦難矣。奉進湯劑,上進御後,請診候,上曰,置之。上曰,飮此何益耶?尙喆曰,近間則湯劑無間斷之事,而連爲進御,故今日講筵,親承玉音,音聲洪亮,勝於昔時,亦安知非建功之功耶?上笑曰,卿言,過矣,提調出去,更煎以入,可也。李翼元持湯劑,更爲入侍,進御後,上曰,昨聞奉朝賀洪鳳漢之言,故相申晩·尹東度,於予以尊號事陳請,而竝狼狽云,其所由來,則可謂久矣。尙喆曰,然矣,此果積年群情之所顒望者,而得伸於今日,尤不勝萬幸矣。命內局先退,諸臣以次退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心憧憧夜長長甚悶悶,氣何暇諭?待敎入侍。
中宮殿·惠嬪宮,藥房口傳問安。答曰,知道。
徐晦修啓曰,憲府連日監察茶時,事甚未安,除在外·未署經外,大司憲李徽之,牌招,何如?傳曰,允。
又啓曰,大司憲李徽之牌不進,執義金會元在外,掌令李師曾受由在外,一員未差,持平吳鼎源未署經,一員未差,今日以監察茶時之意,敢啓。傳曰,知道。
傳于徐晦修曰,次對進定於今日。傳于李東顯曰,丘泰垕次對,同爲入侍。
徐晦修啓曰,大臣·備局堂上,依下敎,來待矣。傳曰,引見,內局同爲入侍。
徐有寧啓曰,吏曹判書李潭,參判李重祜,罷職不敍,旣有安徐之命,竝卽牌招開政,何如?傳曰,允。
有政。吏批,判書李潭式暇,參判李重祜式暇,參議洪檢進,左副承旨徐晦修進。吏批啓曰,判書李潭,參判李重祜竝式暇,小臣獨政未安,何以爲之?敢稟。傳曰,只出緊任。
又啓曰,谷山府使,今當差出,而未準朔禁軍將,竝擬,何如?傳曰,允。
鄭彦暹爲掌令,趙鎭衡爲持平,李最中爲判尹,朴道翔爲兵曹佐郞,宋霮爲吏曹正郞,李邦鵬爲吉州牧使,金光宇爲谷山府使,李崇祜爲京畿都事,韓光會爲判義禁,贈吏判沈啓賢,贈左贊成例兼前判義禁沈鏽考,旌善郡守郭鎭基,贈戶判例兼同知郭聖濟考,兼春秋單鄭基煥。
兵批,行判書具善行進,參判李廷喆病,參議朴起采入直進,參知宋淳明病,左副承旨徐晦修進。兵批啓曰,訓戎僉使,今當差出,而擬望之人乏少,未準朔禁軍將,竝擬,何如?傳曰,允。
申大顯爲副摠管,光春君棬爲副摠管,任守一爲僉知,具大勳爲五衛將,洪啓九爲五衛將,金光澤爲景福將,孫振厚爲景福將,宋德基爲昌德將,張世賢爲昌慶將,尹光孚爲副率,趙世逑爲訓戎僉使,洪匡輔爲車嶺僉使,趙聖洙爲所斤僉使,慶來吉爲寅火堡萬戶,副司直尹東昇·尹弼秉,副司果申應游·柳相熙,赴戰嶺別將裵命來,金城鎭別將高益相,龍峴鎭別將趙正藺,判府事韓翼謩,知事沈鏽。
徐有寧,以吏曹言啓曰,正二品監司,京職兼差事,載在法典矣。新除授京畿監司沈鏽資級,乃是崇政,依例送西後,兼判書下批之意,敢啓。傳曰,知道。
徐晦修,以兵批言啓曰,前領議政韓翼謩敍用,送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,加設判中樞下批之意,敢啓。傳曰,知道。
徐有寧啓曰,時原任大臣,館閣堂上會議後,來待矣。傳曰,入侍。
徐晦修,以司僕寺一二提調言啓曰,再明日擧動時,本寺正例爲進輿差備,而正李致中,奉命出疆矣。今姑改差,其代,卽令該曹口傳差出,以爲進參之地,何如?傳曰,允。
吏曹口傳政事,李得一爲司僕寺正。
徐晦修,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰十一月初四日午時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,日候甚寒,夜間聖體,若何?上曰,一樣而誠以追慕之一倍難矣。寢睡·水刺之節,亦何如?上曰,一樣矣。奉進湯劑,上進御後,請診候,上曰,置之,提調出去,更煎以入,可也。李翼元持湯劑,更爲入侍,上進御後,上命讀上尊號時差備官望筒,命次對進前,內局先退,諸臣以次退出。
壬辰十一月初四日午時,上御集慶堂。大臣·備局堂上引見入侍時,領議政金相福,左議政金尙喆,右議政李思觀,行兵曹判書具善行,知敦寧具善復,判尹沈鏽,禮曹判書沈㲄,行副司直李章吾,刑曹判書趙榮進,吏曹判書李潭,行副護軍尹泰淵,吏曹參判李重祜,獻納任希簡,副校理徐有臣,左副承旨徐晦修,記事官柳榮鎭,事變假注書朴師赫,記事官李基崧·林蓍喆,以次進伏訖。尙喆曰,今番儀物,一竝除之,下情不勝悵缺矣。上曰,大雪益甚也。相福曰,畿甸事甚憫也。上曰,畿伯猶有撕捱之端乎?思觀曰,非但畿甸,海西·湖西,亦所關念處也。相福曰,年分分等雖入來,講究登對以稟事,命下,而尙今不爲入來,畿伯必須稟議然後,可以區處也。傳敎曰,今年年事,畿甸最甚,纔申飭者,雖擧行,今聞大臣所奏,餘皆漠然云,其在國體,萬萬寒心,豈可日事申飭而已乎?京畿監司金相翊,特施不敍之典,此時畿伯,豈可一刻曠焉?其代,政官牌招開政,況有講究登對以奏之命,莫重箋文,豈可都事替行乎?亦令明日到界。上曰,備堂誰爲入來?尙喆歷數以對曰,某某入來也。上召問潭曰,畿伯不可不擇,卿其知之乎?對曰,李昌壽可使也。上曰,非老乎?相福曰,足可爲也。潭曰,趙重晦亦可,而方在都監,是所難也。上曰,復誰有?潭曰,李徽之亦可,而聞有病也。上曰,復誰可爲?吏判旣奏三人,大臣亦奏也。尙喆曰,沈鏽遞畿伯不久,習知凡節,此人,好矣。上曰,此時付之生手,難矣。此人,果好也。潭曰,臣亦先思此人,而但以內重外輕之意,不爲仰達,此人果合也。上曰,李重祜,亦何如?尙喆曰,誠好,而李在協旣爲海伯,父子一時方伯,如何也?傳敎曰,爲此時畿伯已下敎,吏判入侍,故前問其人,則次第所奏三人,一人此時誠難,一人方在莫重,一人可謂晩矣,而其有實云,故雖非兩南,問于大臣備擬,已有前例,故下詢,所奏人誠然誠然。於今畿伯,捨此誰先?且無異仍任,前畿伯沈鏽,復授前任,其令依前下敎,今日其令到界,入侍方有大臣置處,政官牌招之命仍。上曰,俄者執事中尹師國誰也?尙喆曰,尹敬龍之子也。潭曰,已過玉堂,頃以應敎入侍也。上曰,予精神如此,而能爲萬機乎?尹敬龍予知之矣。尙喆曰,李判府事臨終曰,許副萬幸萬幸,且勸其弟,入參陳賀云矣。上曰,然則知之也。相福曰,日昨備局開坐,文宰只沈鏽一人,武宰數三人而已,臣所當請推,而只以備員之故,置之,而近來以不參爲高致也。傳敎曰,頃者備坐已飭,今聞領相所奏,近者備坐,文宰只一人以進云,此萬古所無,已諭慨然之意,而此豈特慨然乎?大臣問其由,其不飭在一人,若此而甚事可做,旣聞之後,其可默乎?其日實公頉外,不參文宰,予雖衰,豈可問備而止?竝施不敍之典。上曰,蔡濟恭亦不參乎?思觀曰,呈辭下鄕,未及上來也。上曰,然矣。上曰,內局提調,非備堂乎?尙喆曰,非備堂也。上曰,然則不入下敎中也。傳敎曰,俄者下敎,予近者無聞,故心甚訝之,果下問備單,尙今留置而不奏,予何知?當該中官朴良楷,施以刊名之典,近者中官,其欲爲計謀免,公然替當,大禮在前,其心不可以人道言之,中官韓景會,越俸三等,當該承傳色·中官,旣有目,則其可不知?符同其人,譎詐莫甚,中官申德龍,亦爲一體越俸。相福曰,俄者以備堂不參事仰達,而有此嚴旨,不勝惶悚也。傳敎曰,初無深意,豈可曠日?且大禮在前,前領相韓翼謩敍用。傳敎曰,大臣置處,今日政仍爲之。相福曰,日昨洪奉朝賀入侍時,亦陳尊號事,而殿下旣篤光前之孝,且有慶廟之事,揄揚殿下之尊號,捨孝字而實無好字,雖以誠敬改之,猶未恰然,臣等積年顒望之心,今年始遂,而捨此孝字,實深缺然也。尙喆曰,以成字爲之,則上下抱括而照應,此臣等之所願者也。相福曰,只以誠敬改之,而孝字之義,終未見也。尙喆曰,此非臣等之言,擧國詞臣之所共願也,大孝字,殿下以大舜爲敎而改之,臣等不得已奉行,而成字之號,則猶勝於誠敬,臣等豈不欲改獻乎?思觀曰,此實臣等之血忱也。上曰,其置之,今日臺臣·儒臣,亦入來耶?須問成字之好否也。希簡·有臣等進伏曰,大臣雖發端,而此一國同情之論,殿下須勿謙讓而受之也。上曰,儒臣須往大成殿,問于孔聖而來也,予何受之?卿等之心缺然固然,而予則不受矣。㲄曰,大臣之言誠是,必爲允從也,雖大成二字,猶不足以形容萬一,而非此字,則亦無可合之字也。傳敎曰,以國體下敎,復聞再次備坐,初次多來,再次若此云,兩次之間,始勤終怠,雖駭也,旣示飭勵,大禮當前,初下敎安徐,今番從重推考。傳敎曰,尊號首二字,大臣·諸臣,其猶耿耿,今復懇請,大孝二字,今無可論,而次請大成,予之所辭,非成字也,其二字兼稱,二字若不兼稱,予何辭焉?大臣·文衡·時原任·文任,會于賓廳,得其字,更爲書來以奏。藥房提調,持湯劑,更爲入侍事。榻前下敎傳敎曰,予之尊號旣下敎,內外何異?靜而思之,內殿尊號,初定於昔年,若何下敎,復見尊號書入,貞聖亦然,初書八字勝於再,以此一體更爲書入。上曰,臺臣入侍,希簡所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。諸臣退出。
壬辰十一月初四日戌時,上御集慶堂。時原任大臣·館閣堂上入侍時,領議政金相福,左議政金尙喆,右議政李思觀,領府事金陽澤,判府事申晦,判府事李溵,判府事元仁孫,藝文提學徐命膺,弘文提學黃景源,大提學李福源,右承旨徐有寧,記事官柳榮鎭·李基崧·林蓍喆,以次進伏訖。相福曰,臣等與館閣諸臣,聚會賓廳,從容相議,而大字之外,無他好字,達道之達字,亦不如中字,故以大成中道泰和壽寧書入也。伏願殿下,更勿撝謙而受之也。上命有寧,奉進讀奏訖。上曰,於予誠太過太康,而旣受之後,當初誠敬二字,果有未盡之意,卿等之請固然矣。仍命踏啓字而下,諸臣先退,守廳承旨入侍事。榻前下敎左副承旨徐晦修,承命入侍,讀奏吏兵批政望,眼昏不能讀。上曰,注書讀之。賤臣替讀政望及諸道狀啓·日本書契訖。上曰,注書誰也?晦修曰,柳榮鎭也。傳敎曰,今見守禦使狀聞,廣州軍餉三分一代捧事也,旣有前例,依狀請施行事,令備局卽爲分付,宣傳官一員入侍事。榻前下敎諸臣退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨日下敎,可見近五十年予心,其於蕩平,效鄒聖捨我其誰?於遵紫陽小學書題意,然萬萬過重,千千太康,若此以後,其擔重其勉深矣,憧憧中懍懍切,連日下雪,爲民心喜,氣則一樣,待敎入侍。
中宮殿·惠嬪宮,藥房口傳問安。答曰,知道。
徐晦修啓曰,憲府連日監察茶時,事甚未安,除在外·未署經外,未肅拜人員,竝卽牌招,何如?傳曰,允。
備忘記,嗚呼,今者此擧,攸重在昔,予受萬萬過重乎?若忽於昔,其日子道?欲有予號下二字,曉來憶先兄,大覺欲下敎,此猶第二件事,昨日入侍大臣時原任,館閣時原任,予整衣當見德游堂,皆牌招來待入侍時,持草入侍。
傳于徐有寧曰,癸酉年尊崇都監儀軌,入侍時持入。
又傳于曰,竝入侍。
以副校理李在學牌不進罷職傳旨,傳于李東顯曰,只推。
傳于徐晦修曰,漂海人姓名謄本,在備局云,持來,待下敎入侍。
傳于李東顯曰,坐直承旨竝入侍。
徐晦修啓曰,京畿監司沈鏽,依下敎,來待矣。
傳于李東顯曰,開門差早。
李東顯,以上號都監都提調言啓曰,大殿玉冊文,付標以入之意,敢啓。傳曰,知道。
徐有寧,以禮曹言啓曰,大殿·中宮殿尊號,旣已改議,啓下矣。陳賀箋文頭辭及寶式,更爲書入之意,敢啓。傳曰,知道。
又以上號都監都提調言啓曰,大殿玉冊文,中宮殿玉冊文,付標以入之意,敢啓。傳曰,知道。
又以弘文館言啓曰,副校理李在學,由限已過,卽爲牌招察任,何如?傳曰,允。
李東顯,以上號都監都提調言啓曰,大殿樂章文,付標以入之意,敢啓。傳曰,知道。
徐晦修,以左右捕盜廳及一二所巡廳言啓曰,去夜犯夜人,無所捉之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
壬辰十一月初五日午時,上御德游堂。時原任大臣·文任入侍,藥房追後入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,夜間聖體,若何?上曰,一樣矣。寢睡·水刺之節,何如?上曰,亦一樣矣。奉進湯劑,上進御後,請診候,上曰,置之,提調出去,更煎以入,可也。李翼元持湯劑,更爲入侍,上進御後,命經筵官出去,持入書傳事,下敎,內局先退,諸臣以次退出。
壬辰十一月初五日午時,上御德游堂。時原任大臣,館閣堂上入侍時,領議政金相福,領府事金陽澤,判府事韓翼謩,左議政金尙喆,判府事申晦,判府事李溵,右議政李思觀,判府事元仁孫,弘文提學黃景源,藝文提學徐命膺,大提學李福源,右承旨徐有寧,記事官柳榮鎭·李基崧·林蓍喆,以次進伏訖。上曰,崇陵追上尊號,正書入來耶?予之尊號旣改之,故所重攸在,更欲校正矣。相福曰,無下敎,故不爲入來,卽當書納矣。仍使有寧,書八字以奏。上曰,神雀投玉,聖后當之,仙翁抱童,昔年當之也,昭休衍慶,敦德綏成八字,實當聖祖也,昭休之義,大矣,衍慶之流,遠矣,此誠好矣,聖后尊號,禧仁二字之義,何如?大提學釋義以奏,可也。福源曰,禧之義福也,仁之義德也,有是德然後受是福也。上曰,好矣,眞不負文衡之職也。諸大臣曰,崇陵尊號,物議洽然也。上曰,予之尊號,果有缺然之心耶?昨夜改二字之後,卿等果浹望耶?相福曰,昨日則實爲洽然,過夜後猶有未洽之心,終不若大孝字也。上曰,此所謂食有餘意,予之尊號壽字,旣有未安之端,予何受乎?今見儀軌,則癸酉只上昔年,而予不受矣,今番竝受,尤爲歉然矣。相福曰,中道二字,猶不若廣運字也。上曰,此所謂作舍道傍,何其煩復耶?壽字予不欲受矣。相福曰,壽字以永寧改之,好矣。上曰,予之孝章立統,雖垂示後世,予無愧矣。蕩平科,予未知其能久而不解,而定宗統,予之事業也,此則予因以此爲號,可也。卿等念不及此,故予言之也。仁孫曰,書曰,帝德廣運,乃聖乃神,殿下旣受聖神二字,則何謙廣運乎?溵曰,上廣運字然後,可以洽然也。上曰,帝德廣運,堯舜之德,予何受之乎?漢光武猶不受聖字,況予乎?予若受之,則如以水精環,加諸玉盤也。福源曰,殿下有壽字及正統之敎,故壽寧字,改以永康,泰和字改以開泰也。上曰,太過,於予如負大石也,廣運字,誠難當矣。晦曰,聖敎雖如此,臣等之心,猶以爲無限也。上曰,大成廣運四字,加不得減不得也,大成廣運四字受之,而予何堪乎?卿等非愛我之道也。諸大臣曰,殿下五十年治平,豈讓廣運二字乎?藥房提調持湯劑,更爲入侍事。榻前下敎提調李翼元,副提調李溎,持湯劑入侍。都提調尙喆曰,湯劑入來矣。上進御湯劑,上曰,都承旨昨言其未盡矣,今則都承旨之心,亦必洽然也。溎曰,臣果與都提調酬酢曰,非廣運,則不足以形容聖德,以爲慨然矣。今日改之,臣心之欣忭,反勝於前日也。上曰,使儒臣持大禹謨入侍。校理徐有臣,修撰林得浩,承命入侍,讀奏大禹謨,至帝德廣運之句。上曰,上番儒臣,幾世輔相,引經據義而奏之,可也。今諸臣,欲加尊號,廣運字,儒臣之意,何如?有臣曰,殿下旣受聖神字矣,廣運字乃在乃聖乃神之上,殿下何不受之耶?上曰,此亦時體也,頒白者不負戴於道路,而卿等以至重之號,欲負於八十之衰君乎?尙喆曰,此下敎,聖意愈好,左右史官,書垂後世,可也。思觀曰,德輶如毛,亦何重之有哉?上曰,予若受此號,而不能踐之,則卿等及儒臣,須面折予也。仍命依允。上曰,旣爲此,予雖過八十九十,卿等勿復生意也。尙喆曰,臣等之心,無窮無盡也。上曰,此亦德談也。諸大臣·館閣堂上·內局先退,晝講爲之事。榻前下敎知事黃景源,特進官徐命膺,侍講官徐有臣,侍讀官林得浩,參贊官李溎,承命入侍,上講大學衍義初卷第一大文,有臣·得浩次讀訖。上曰,陳文義也。有臣曰,堯典,大學參見,可也。命膺曰,眞西山作大學衍義,首序堯典,次序大學,亦有意也。景源曰,堯典道學之祖宗,大學治國平天下之意,皆在於堯典也,溎曰,堯典放勛二字,帝堯之極工,今日尊號廣運二字,亦是放勳之意,殿下俄者下敎,益加留念也。藥房提調,持湯劑,更爲入侍事。榻前下敎京畿監司入侍事。榻前下敎經筵官先退,都提調金尙喆,提調李翼元,副提調李溎,承命更爲入侍,上進御湯劑,京畿監司沈鏽,承命入侍,鏽所啓,災邑民事,方有切急者,先此仰達矣。北漢平倉·大興·臨津·長山串各處移轉米,毋論尤甚·之次·稍實,竝捧留本邑事,前道臣狀請,而尤甚·之次邑,折半捧留,折半上納事覆啓矣。各邑不勝嚴督,或有若干已納者,或有全數未納者,目今窮民形勢,轉益倒懸,雖折半之數,其所輸納,爲弊滋甚,勿論尤甚·之次,未及輸納者,則一竝捧留,俾除轉輸之弊,使得安堵之道,何如?上曰,依爲之。出擧條又所啓,三軍門及守·摠兩營牙兵收米與軍需保米,毋論尤甚·之次·稍實,以錢代納事,前道臣狀請矣。三軍門保米,從民願許施,至於守·摠兩營所納軍米,未蒙竝許,故前道臣私相往復,只以尤甚邑軍需保米,許納代錢,其外尤甚邑牙兵收米,以本色上納事,自兩廳筵稟行會云,而牙兵米與軍需米,同是窮民所納,不可異同,尤甚邑牙兵收米,亦令一體代納,俾除窮民負戴往來之弊,何如?上曰,依爲之。出擧條又所啓,壯抄軍名色,亦與牙兵同,而亦有保米矣,尤甚邑壯抄軍,亦爲一體以錢代納,何如?上曰,依爲之。出擧條傳敎曰,今聞海西帥臣問情狀聞,漂人所願皆若此,而亦有前例,令承文院撰進咨文,定譯官付諸使臣處,而當此冬節,襦衣襦袴,卽爲製給,所給之米零星,一人一升式題給,從容領詣,而所經地方,依此例糧饌題給事,令備局着實申飭,所騎馬亦題給,而此際使臣,其若度江,此譯官領付使臣所到處事,一體分付。傳敎曰,明日天明後當爲之,軍兵等,天明後待令事,卽爲分付,待下敎,只入正時。諸臣退出。
壬辰十一月初五日酉時,上御集慶堂。坐直承旨入侍時,左副承旨徐晦修,同副承旨李東顯,記事官柳榮鎭·李基崧·林蓍喆,以次進伏訖。上命東顯,讀奏漂人姓名及衣服行裝物件置簿。又命讀今番陳賀箋文頭詞訖。命晦修,持箋文頭詞而先退。又命東顯,讀奏壬申年大妃殿尊號玉冊文及大殿玉冊文訖。諸臣退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
傳于徐有寧曰,侍臣導駕安徐。
傳于徐晦修曰,承旨·侍衛軍兵毛具。
大駕詣毓祥宮後,王世孫遣宮官問安。答曰,知道。
政院·玉堂·藥房口傳問安。答曰,知道。
以承傳色口傳下敎曰,靜臥思之,或有皇朝年號,若何?暮年心憧憧,儒臣卽爲知奏。
又下敎曰,皇朝雖無,漢唐以後中主,若爲之,則可也,而凡主或有之,則若何?儒臣更爲知奏。
又下敎曰,上般於予萬萬過矣,下般憶故之事,漢唐以後中主,若有之,可矣,而凡主有之,豈可受乎?漢唐以後,永康二字,卽爲考入。
傳于李溎曰,時原任大臣入侍。
李溎啓曰,時原任大臣,依下敎,來待矣。
徐有寧啓曰,諸玉堂有稟達事,來詣請對矣。
傳于徐有寧曰,大提學同爲入侍,承旨·都承旨入侍。
又傳于曰,尊號呈辭,龍亭鼓吹及單子待令。
傳于徐晦修曰,諸司預備。
大駕彰義宮歷臨後,政院·玉堂·藥房口傳問安。答曰,知道。
傳于徐晦修曰,當還內,諸司預備,以步輿爲之,輦輿隨後,承旨·侍衛中官乘馬。
大駕還宮後,政院·玉堂·藥房口傳問安。答曰,知道。
徐有寧,以上號都監都提調言啓曰,大殿玉冊文·樂章文,付標以入之意,敢啓。傳曰,知道。
徐晦修,以禁衛營·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
壬辰十一月初六日卯時,上詣毓祥宮,擧動入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李基崧·林蓍喆,以次序立訖。上具翼善冠·袞龍袍,乘輿出自通陽門,至延和門外,降輿乘輦。下敎曰,藥房提調,持湯劑入侍。出榻敎都提調金尙喆,提調李翼元,副提調李溎,奉進湯劑,上進御,仍爲動駕,諸臣隨駕。
壬辰十一月初六日申時,上御毓祥宮,時原任大臣,文衡儒臣,同爲入侍時,領議政金相福,領府事金陽澤,左議政金尙喆,判府事申晦,判府事李溵,右議政李思觀,判府事元仁孫,藝文提學徐命膺,弘文提學黃景源,大提學李福源,行都承旨李溎,副提學李瀰,副應敎金魯淳,校理徐有臣,副校理金思穆,修撰林得浩,副修撰李昌伋·蔡弘履,記事官柳榮鎭·李基崧·林蓍喆,以次進伏訖。上具翼善冠·袞龍袍,坐風月軒前檻,下敎曰,廳事狹窄,諸臣難容,翰·注伏階上也。相福曰,今日勞動,聖體,若何?上曰,一樣矣。予忽然思之,永寧,考於明朝,而無之是幸,而上般於予過矣,下般開泰,似如何?予望億字,非予壽億,望後世之繼億也。相福曰,臣等欲以基永改永康矣,聖敎如此,固當奉行也。瀰曰,廣運二字,歷代有相似者,故俄者臣等,敢請求對也。上曰,何代有之?相福曰,前代雖有相似者,此本非正統之君也,且皇朝有廣運寶,似無可嫌之端。尙喆曰,此二字,本出於帝德廣運,則後世雖有相似,少無所妨也。相福曰,臣等終日往復,欲爲仰稟之際,聖敎又下,臣等之罪,大矣,而未及詳考於歷代,致勤屢次下敎,惶恐極矣,以基永改之,好矣。昨日元判府,欲改永基,其意雖好,猶不若基永之音義俱好也。億字猶有定數,永字有無窮之意。上曰,好矣,詩云其麗不億,猶不若基求之無限也。予謂上六字誠好,而下二字有未洽,頗似着衣裳而脫襪,今改基永,可謂盡美矣。相福曰,基字有力也。賤臣奉紙筆陞軒,御前正書大成廣運開泰基永八字訖,溎奉敎判付。上曰,龍亭持入,風月軒前以盛之,鼓吹以陪之。賤臣出催龍亭,而未及待令矣。上曰,龍亭何不預待耶?連爲催促,移時龍亭入來,溎奉安八字於龍亭,鼓吹前導出宮門,諸大臣諸儒臣先退,上下御製來時門外金烏飛,回內建明玉免走,又下御製倚檻風月待龍亭,振作鼓吹涕自沾各一句詩,命諸臣賡進,還宮時,歷臨彰義宮,前後廂軍,道上留住事。出榻敎宣傳官入侍事。出榻敎大駕因詣彰義宮,諸臣隨駕。
壬辰十一月初六日申時,上歷臨彰義宮入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李基崧·林蓍喆,以次進伏訖。上具翼善冠·袞龍袍,乘輦到宮門外住輦,藥房提調,持湯劑更爲入侍事。出榻敎都提調金尙喆,提調李翼元,副提調李溎,承命入侍。尙喆曰,終日勞動,聖體,若何?上曰,一樣矣。請進湯劑,上進御,因下輦入宮,移時還宮,諸臣隨駕。
上在慶熙宮。停常參·經筵。
未時,日暈。自初昏至夜二更,月暈迴木星。
藥房都提調金尙喆,提調李翼元,副提調李溎啓曰,昨日祗詣毓詳宮,克伸誠禮,歷臨彰義宮,抵暮回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。近八十逢此日,予懷千萬,董以伸禮,少舒微忱,何云曰,禮?片時舊邸徹宵憧憧八字太康,今日干支戊戌,心亦一倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
鄭好仁啓曰,大司憲李徽之未肅拜,執義金會元在外,掌令李師曾受由在外,鄭彦暹未肅拜,持平李鎭衡在外,吳鼎源未署經,今日監察茶時之意,敢啓。傳曰,知道。
傳于徐有寧曰,內局入侍。
傳于李東顯曰,都承旨先爲入侍,陪來後,留延和門外以稟。
又傳于曰,陪來時,奉於龍亭,細伏鼓吹,由興化正門,入於德游堂。
傳于李溎曰,大臣同爲入侍。
又傳于曰,內局入侍。
又傳于曰,坐直承旨,同爲入侍。
徐有寧,以禮曹言啓曰,今此上尊號時,大殿尊號改議,啓下矣。箋文頭辭及寶式,更爲書入之意,敢啓。傳曰,知道。
又以弘文館言啓曰,副校理李在學,旣有只推之命,卽爲牌招察任,何如?傳曰,允。
徐晦修,以摠戎廳言啓曰,水原·坡州別驍士,壬辰條都試,今月初八日,設行於本營之意,敢啓。傳曰,知道。
又以訓鍊都監·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
判中樞府事韓翼謩疏曰,伏以達孝追遠,大德得名,新百載未遑之典,克闡先烈膺萬年無彊之祝,允副群情,吉日已涓,賀儀將擧,宗社之慶,執大於是?仍念臣,猥以無似,謬叨匪據,當國家難逢之會,犯人臣罔赦之罪,徊徨郭外,如無所歸,千萬不自意,恩敍遄下,樞御復縻,有若無故大官之循例西敍者然,負累如臣,何以得此於君父?手奉除書,感極而涕,然區區情實,猶未蒙天鑑之俯燭,則臣何敢徒懷感激,不自陳籲乎?曩臣受任,在於屢煩齊籲,久靳兪音之餘,妄意陳請之事,誠禮固切,君臣之際,分義莫嚴,一味瀆聒,殊非道理,姑且外鎭群議,毋或重淵衷之煩惱,內積誠意,庶幾回聖心之撝謙,事或不然,抱至新月,則始可以齊請,不得命,則不敢止,愚迷之見,蓋嘗如此,故出而語於僚席,勉以斯義,入而告於厦氈,冀或垂諒,斷斷苦忱,可質神明,何幸聖孝無窮,曠典亟行,睿誠所格,盛禮隨擧,則臣心歡祝,不啻若自臣身而得請,殫竭微忱,揄揚聖德,乃臣之情,而只緣遲拙之語,莫達悃臆,鈍滯之識,觸處類錯,嚴敎荐下,罪戾層積,舊釁新孼,罔非自作,每一追思,惶汗浹背,早夜所俟,惟在誅罰之顯加,辜負之少贖而已。縱殿下曲賜涵貸,復加收錄,臣復何顔,自處以大官,委蛇於班聯,以益其無忌彈之罪哉?昨者命召,非如尋常,雖不敢不章皇趨肅,少伸義分,罪負自如,情實未白,玆敢略暴危懇,冒瀆崇聽。伏乞聖慈,亟降威罰,重勘臣前後辜犯,以爲人臣不忠者之戒,千萬幸甚云云。答曰,省疏具悉卿懇。當局者迷,自古有之,頃者下敎,亦無深意,旣已謝命,又復尋章,不亦過乎?宜體予意,安心勿辭,亦勿引咎焉。
壬辰十一月初七日辰時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,昨日勞動之餘,夜間聖體,若何?上曰,一樣矣。寢睡·水刺之節,何如?上曰,亦一樣矣。上先命讀奏都監草記後,尙喆曰,臣等與儒臣,詳考宋史,則宋太祖定天下之後,天下上尊號以廣運,今番臣等之議定以進,實合聖德矣。上曰,昨日儒臣之所奏,則見於何書耶?尙喆曰,此卽五季後梁之際,年號有之云,而朱子綱目,歷代總目,竝無之矣。上曰,雖有之,旣有帝德廣運之句,則有何嫌也?第上四字,於予過當,而下四字,則實有望於來世之意矣,昨日儒臣,則太酸矣。上曰,以予之氣,太室行禮,難以若禮,予切悶矣,昨日歷臨孝章宮時,神氣苶然矣。尙喆曰,上冊寶初獻禮後,殿下臨於守僕房,世孫邸下,攝行將事,則尤有光於簡冊,而陟降之靈,亦豈不悅豫乎?此少無妨於禮節,而與親祭無異矣。上命書傳敎曰,嗚呼,今予一心,惟在乎昔,因大臣所請,雖三次較正,此於予若浮雲,憧憧此心,惟在上號,而夙宵悶心者,卽行禮也。嗚呼,其若南殿,庶可行禮,而須看秋謁,尙今遲徊,豈不肖而然乎?誠自量之故矣。期日最近,百爾思之,展謁奉審,庶可爲也。迎神九成之際,其立雖難,猶可俯伏,末稍飮福,其猶廟端,其於望瘞,沖子其可攝行?神灌禮初獻時,雖除詣樽所節奏,俯伏平身,何能自爲?最難者卽興也。初意其時果難,其若沖子爲初獻,預差陞三獻,靜而思之,臨時若此,莫重大祭,苟且莫甚,有駭觀瞻,不若今定其日,先行展謁禮,奉審以西門,詣永寧殿,只行展謁,令沖子奉審,復以西門詣廟庭,留東門內小次,上冊寶時,陞東月臺,西向俯伏,禮畢後,仍爲俯伏東臺,復見大祭禮成,回齋室,世孫爲初獻,終獻爲亞獻,亞獻預差爲終獻,宗親文武百官,只上冊寶時,入庭行祭時,與親祭有異,制度宜顧安徐,凡諸執事,一依親祭例無減,祝文予雖俯伏月臺,世孫旣攝事,此與遣有異,遣字書以令字,以此儀往書入,旣已命攝,崇政誓戒攝行,沖子依例入參,肄儀東殿爲之,予當月臺臨視,沖子權禮。又命書傳敎曰,俄者下敎,誠不偶而然也,而十二室神灌禮初獻,雖令沖子攝行,一室進冊寶,豈可付諸元輔,呼寫下敎?臥而靜思,此心憧憧,嗚呼,暮年此禮,古豈有哉?旣若此,則何循前例?雖一節,爲此然後,此心少舒,頃年上冊寶時親祭,故雖領相代爲,咫尺月臺,其豈望見?予當親爲,儀注以此磨鍊,本文亦以國王臣某親上尊號付標。尙喆請進湯劑,上曰,予於太室,未能若禮,而豈飮建功耶?尙喆更爲仰請奉進,上進御後,請診候,上曰,置之。尙喆曰,領府事金陽澤,有稟達事,來待矣。上曰,德游堂當召見,卿亦入侍,宜矣。都監都提調·金領府事·禮判,德游堂當爲召見,卽爲來待事。榻前下敎龍亭鼓吹待令事。榻前下敎命退,諸臣以次退出。
壬辰十一月初七日申時,上御德游堂。大臣·禮判,同爲入侍時,領府事金陽澤,左議政金尙喆,都監都提調申晦,禮曹判書沈㲄,行都承旨李溎,記事官柳榮鎭·李基崧·林蓍喆,以次進伏訖。晦等陪進崇陵玉冊文,鼓吹先導,入含章門內。上具翼善冠·袞龍袍,下階祗迎訖,晦奉玉冊文,先上德游堂,上隨後升堂跪坐,命溎讀奏。上曰,予之尊號,領相率百官上之,而上殿則當曰,國王臣某謹上尊號矣。玉冊文改付標改書後,上命都監都提調奉出,晦承命奉安玉冊於龍亭,鼓吹而出,上下階祗送,仍步隨至含章門外而還內,諸臣退出。
壬辰十一月初七日酉時,上御集慶堂。禮判入侍時,禮曹判書沈㲄,行都承旨李溎,記事官柳榮鎭·李基崧·林蓍喆,以次進伏訖。㲄所啓,今此太廟親祭,旣命王世孫攝行矣。永寧殿遣大臣攝行之節,何以爲之乎?敢稟。上曰,與親祭無異,依例爲之。上曰,所奏止此乎?㲄曰,儀節別無仰達,而方物物膳,依法典,例之所當行者,雖以外方言之,必爲缺然,且以國體言之,固當應行之典,殿下固拒,不勝抑鬱也。上曰,已爲後時,其止之。㲄先退。上曰,玉冊文中,尙稽之稽字,似涉未盡,有何好字也?內局都提調金尙喆曰,莫重文字,猝難改之,臣當出去,往復於領府事金陽澤,改之後當稟達矣。坐直承旨入侍事。榻前下敎同副承旨李東顯承命入侍。上問曰,玉堂誰直耶?東顯曰,徐有臣·林得浩也。上曰,春坊誰直?對曰,李敬養·金峙默也。上曰,金峙默說書乎?對曰,然矣。命賤臣,持入去壬辰十一月日記,使東顯讀之。上曰,注書誰耶?對曰,柳榮鎭也。命書傳敎曰,飭已行,禁推翰林李正薰特放。諸臣退出。
壬辰十一月初七日戌時,上御集慶堂。藥房入診,禮判同爲入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,禮曹判書沈㲄,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆奉進湯劑,上進御。上曰,更思玉冊文中尙稽之稽字,似涉未盡,有何好字耶?尙喆曰,莫重文字,猝難思得,臣當往復於領府事金陽澤,明日稟達矣。上曰,禮判所奏,何事耶?沈㲄對曰,方物物膳,卽是應行之典,而殿下固拒如此,臣等,不勝抑鬱,而外方藩臣,亦豈不缺然乎?上曰,已爲後時矣,其止之而退去。上命坐直承旨入侍,內局先退,諸臣以次退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。沖子命攝,心雖悵然,寶帖親奉,庶伸徵忱,定日在十,心切憧憧,氣則一樣,待敎入侍。中宮殿·惠嬪宮,藥房口傳問安。答曰,知道。
徐晦修啓曰,大司憲李徽之未肅拜,執義金會元在外,掌令鄭彦暹式暇,李師曾受由有外,持平趙鎭衡在外,吳鼎源未署經,今日以監察茶時之意,敢啓。傳曰,知道。
以承傳色口傳下敎曰,正日太室前後殿·徽寧殿及前期三日祭文,都承旨入侍時,持草入侍。傳于徐有寧曰,內局入侍。
徐晦修,以弘文館言啓曰,校理鄭景仁,自鄕上來,卽爲牌招察任,何如?傳曰,允。
徐晦修,以兵曹言啓曰,五衛將曺學臣,素患痰癖之症,當寒添劇,旬月之內,無望供職,呈狀乞遞,宿衛輪番之任,不宜久曠,今姑改差,何如?傳曰,允。
又以禁衛營·一二所巡廳·左右捕廳言啓曰,去夜犯夜人無所捉,敢啓。傳曰,知道。
壬辰十一月初八日辰時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,領府事金陽澤來待矣。命入侍,賤臣承命出去,與領府事金陽澤偕入進前。上曰,尙稽二字,果改之以何則好耶?陽澤曰,允合尤重,兩文字構思而來,稟定後可以改之矣。上曰,允合二字甚好,以此改綴,好矣。陽澤曰,風泉之大義,以風泉之遺志改綴則,何如?上曰,遺志二字,誠爲無欠矣。上命禮房承旨入侍,賤臣承命出去,與徐有寧偕入,上命持入擧條紙,正書允合遺志四字,禮房承旨親往都監,付標事,下敎,命金陽澤先退。尙喆進伏曰,夜間聖體,若何?上曰,一樣矣。寢睡·水刺之節,何如?上曰,亦一樣矣。奉進湯劑,上進御後,都承旨讀奏賡韻。上曰,押走字最難矣,飛字走字,皆押,而亭字沾字,亦皆押之乎?對曰,然矣。上命坐直承旨入侍,內局三提調小退事,下敎,藥房三提調,持湯劑,更爲入侍,尙喆奉進湯劑,上進御後,尙喆曰,今此太室上冊寶行祭時,與親享無異,薦俎官,何以爲之乎?上曰,以戶判爲之,諸執事以春坊官員爲之,宜矣。仍命書傳敎曰,旣入廟庭,沖子替酌,與親祭何異?奠幣瓚爵官吏曹參議,薦俎官戶判,依親祭例施行,進幣瓚爵官,此進於沖子者,與常時命攝,事體亦異,以吏曹參判塡差事,分付該曹,其餘春坊執事,一依政院例爲之。又命書傳敎曰,頃者古事誤聞,以寅正下敎,今日更考庚申癸酉兩年日記,前一日動駕,展謁奉審後宿齋室,丑時行禮皆然,況今番無題主之事,前一日動駕,太室永寧殿展謁,仍宿齋室,三更一點進詣,仍爲上冊寶後,予則仍留東月臺,令世孫與獻官,依例入就位於常時,正時當爲行禮,進冊寶禮成後,宗親文武百官,先爲退去,只世孫與獻官·諸執事,依常時例入就位,正時行禮,而今番外儀,進定於二更五點,世孫進冊寶時,與宗親文武官,當爲行禮,以此書入儀注,陪祭人皆着祭服,都監堂郞,勿差祭官,承史朝服,春坊官員祭服。又命書傳敎曰,其於百官,與親祭有異,雖無誓戒,同日旣入庭,皆淸齋一宿事,分付,承史亦然,都監堂郞,前一日詣都監齋宿,陪進事,分付。命退,諸臣以次退出。
壬辰十一月初八日申時,上御集慶堂。坐直承旨入侍時,同副承旨李東顯,記事官柳榮鎭·李基崧·林蓍喆,以次進伏訖。都承旨李溎,讀奏賡韻,至領議政金相福詩。上曰,善作矣。讀訖,溎先退,命東顯,讀漂人咨文及壬辰正月日記。上曰,入侍注書,廳注書耶?東顯曰,然矣。上曰,使在院實注書,往見都監都提調,而率來入侍。榻前下敎禮判入侍事。榻前下敎都監都提調申晦及禮曹判書沈㲄,承命入侍。上問晦曰,玉冊刻出者幾冊耶?對曰,合二百七十策,而已刻者,二百數十餘策,未刻者三四十策,再明則可以訖刻矣。上曰,今日玉冊文所改字,卿見之乎?金領府果然至誠矣。對曰,金領府昨夜來詣都監,恐或有未盡處,故來之云矣。上命㲄,更出儀注入啓,命東顯,讀庚申追上尊號日記及癸酉寧陵追上號行禮時日記,只錄上具遠游冠·絳紗袍,詣太廟行親祭,而行禮凡節,全不備載,疎忽莫甚。上曰,其時注書誰也?東顯曰,李昌任矣。上曰,昌儒之弟耶?其時似年少矣。命書傳敎曰,堂后日記,何等重也,而於庚申年,予聞平天冠,冕服是法服,古今豈有冕琉冠?已涉異也,而至於癸酉年,曰,以四更行祭,以動駕時遠游冠·絳紗袍書塡,其他酬酢,非入庭之事。欲考,命讀此日記,而若是疎忽,良可寒心,考見堂后日記,若此莫考,史筆可知,其令翰·注戒前人,其令另加十分精詳。諸臣退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。依古禮定焉,於今踰八日當詣,而然以予氣,八日若八朔,卽予八介字,夙夜興惟太康,寶欌欲問者,待下敎與都監都提擧,同爲入侍,氣則一樣矣。中宮殿·惠嬪宮,藥房口傳問安。答曰,知道。
以承傳色口傳下敎曰,誓戒與親臨有異,政府爲之,只春坊官員,扶侍進去。
鄭好仁啓曰,憲府連日監察茶時,事甚未安,除在外·未署經·式暇外,大司憲李徽之,牌招,何如?傳曰,允。
徐晦修,以都摠府言啓曰,今日入直內三廳,武兼禁軍及軍兵等,中日習射,請出標信。答曰,知道。
傳于徐有寧曰,內局入侍。
李溎,以吏曹言啓曰,新除授兵曹佐郞朴道翔呈狀內,與吏曹佐郞姜俒,有內外從應避之嫌,卽速入啓遞改云,除職時,旣與銓郞相避,則揆以格例,不可仍置,依例改差,何如?傳曰,允。
又以吏曹言啓曰,新除授寧陵參奉宋英相,除授後過限未肅拜,依例改差,何如?傳曰,允。
徐晦修,以摠戎廳言啓曰,水原·坡州別驍士都試居首者各一人閑良,直赴殿試,已有定式矣。水原所報六兩騎芻鞭棍入格者四十一人,坡州所報六兩騎芻鞭棍入格者二十九人等,柳葉箭試取計劃後,其中居首各一人,別單書入,其餘入格之類,使各該邑,依例施賞之意,敢啓。答曰,知道。
又以御營廳言啓曰,依傳敎,鹿尾獵得軍二名處,木綿二疋施賞之意,敢啓。答曰,知道。
有政。吏批,判書李潭進,參判李重祜式暇,參議洪檢式暇,左副承旨徐晦修進,以申在善爲文學,尹師國爲輔德,李養遂爲兼弼善,李商巖爲兼司書,徐命善爲戶曹參判,領議政金相福爲禁衛都提調,柳雲羽爲兵曹佐郞,尹在德爲禮曹佐郞,趙斗謙爲直講,金常行爲引儀,李守貞爲司饔奉事,李鎭常爲崇陵參奉,鄭喆淳爲寧陵參奉,徐好進爲博川郡守,申大億爲大靜縣監,承文副正字單呂弘幹,檢閱單柳榮鎭,耆老所守直官呂弘幹。
有政。兵批,判書具善行進,參判李廷喆病,參議朴起采病,參知宋淳明入直進,同副承旨李東顯進,以安允行爲知事,李章運爲兼司僕將,田見龍爲內禁將,柳囿春爲五衛將,李爲全羅監營中軍,尹致垕爲全羅左水虞候,副司直李潤成,副司果申在善,同知單孫振厚。
徐晦修,以訓鍊都監言啓曰,去夜無犯夜人所捉之意,敢啓。答曰,知道。
又以一二所巡廳言啓曰,去夜犯夜人,無所捉之意,敢啓。答曰,知道。
又以左右邊捕盜廳言啓曰,去夜犯夜人,無所捉,敢啓。答曰,知道。
傳于徐有寧曰,內局入侍。
壬辰十一月初九日辰時,上御集慶堂。藥房入診,都監都提調,同爲入侍時,都提調金尙喆,提調李翼元,副提調李溎,都監都提調申晦,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李以材·李章胄,以次進伏訖。上先命知申書傳敎曰,肄儀相値祗迎,先祗迎後,當東月臺臨視,以此禮房知悉。尙喆曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。奉進湯劑,上進御後,請診候,上許之。方泰輿曰,脈候左右三部度數調均,滑體亦一樣矣。諸醫所對,與首醫同。申晦曰,今番太室上冊寶時致詞,何以爲之耶?敢稟矣。上命書傳敎曰,今番追上冊寶時致詞,與前有異,書下,以此正書。又命書傳敎曰,其日太室追上冊寶時,都提調親進玉冊,予受親傳,都承旨禮房對擧,以奉傳奉冊官,詣當室門內,都承旨禮房,隨入廟內,奉冊安于案,金寶亦依此例,助擧內侍,亦爲隨入,都監堂上凡諸執事,依祭時例,正時前一刻,詣廟門外,盥洗以入。又命書傳敎曰,於今凡事皆若前,親臨頒敎,亦於十八日爲之事,分付儀曹。又命書傳敎曰,五明日當祗迎,儀注安徐,入直侍衛,只入正時,皆依前,十七日月臺皆親傳後當隨詣,禮房知悉。上曰,提調出去,更爲監煎以入,都監都提調,先退董役,宜矣。上曰,都監都提調,其年幾何?尙喆曰,六十七矣。尙喆曰,今因言端仰達矣。申判府事,兩次當都監之任,故申光緯,以久勤而尙無區處之道矣。上曰,然矣,光緯之如此,皆由於申光履矣。上曰,春坊官員中有闕乎?尙喆曰,兼官中朴相岳爲都廳,李衍祥在鄕云矣。命書傳敎曰,春坊在外人,方在都監人皆許遞,其代,政官牌招,以在京無故人備擬,而頃者春坊諸官禁推時,因而見漏,當此邦禮,爲國外孫,且古相之孫乎?昔則朝說書暮正言,今之沈滯,說書甚焉,況此時此任乎?前說書申在善,特爲陞六,今日政卽爲調用,況此時乎?玉堂亦宜備員。且校理適有窠云,噫,是誰之子?思其父,欲置玉署者,久矣。文學尹得毅,副校理除授,牌招察任。上曰,李宜老今無官乎?尙喆曰,纔遞外任而來矣。命書傳敎曰,今當此禮,憶昔癸巳,其時讀冊官,卽古參判李喬岳,其孫,頃者事,尙今追悔,嗚呼,此日此人,豈可以散班入參乎?下問東銓無闕,西銓有五衛將一窠云,前府使李宜老特除,以示此意。上曰,鹿尾連爲封進,此是自軍門來納者耶?尙喆曰,然矣。上曰,予於近日,食飮殆乎全却,而猶爲下箸者,惟是鹿尾矣。然豈可以適口之味,行不忍之政乎?此有欠於見其生不忍食之義,此後則勿爲封進,好矣。尙喆曰,聖德至及於禽獸,臣實欽仰,而第其莫重御供,不可以些少有弊停封矣。上曰,不然矣。仍命書傳敎曰,若問八珍,鹿舌鹿尾,予所食者惟鹿尾,而因此軍門鹿尾,連次而來,今朝欲爲下敎,今聞一口且來云,昔年因月令,停封靑頭鴨,今此物爲一味,獵全口,此誠不忍之大者,此後絶勿獵事,申飭軍門,雖然,此豈獵軍樂爲?不過因將令而然,前則獵猪,軍門封進,自內施賞,於今內局封進,故無此,當此深冬,若是獵得,令該軍門施賞。又命書傳敎曰,今番誓戒,旣不親臨,冢宰·司寇入參,雖不可論,旣以大庭誓戒,凡引儀事體,若何?命贊儀讀焉。上命讀奏畿伯敎文後,命書傳敎曰,代撰王言,事體至重,曾有申飭,則今者敎書,其涉太繁,知製敎徐有臣,從重推考,其令更撰以入。又命書傳敎曰,今聞湖西道臣狀聞,所請卽不過濫,當糴政方殷之時,依狀請施行事,令備局卽爲分付。上曰,詣臺臺臣入侍。賤臣承命出去,與正言李福徽偕入,正言李福徽所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,新除授司憲府持平趙鎭衡,時在忠淸道舒川地,請斯速乘馹上來事,下諭。上曰,依啓。命退,諸臣以次退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨今干支維何?予懷千萬,大禮有六日,此心憧憧,氣何暇諭?次對同入。中宮殿·惠嬪宮,藥房口傳問安。答曰,知道。
大殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,政院·玉堂單子問安。答曰,知道。
中宮殿,朝廷二品以上·六曹堂上單子問安。答曰,知道。
鄭好仁啓曰,大司憲李徽之未肅拜,李師曾受由在外,持平趙鎭衡在外,吳鼎源未署經,今日以監察茶時之意,敢啓。傳曰,知道。
傳于鄭好仁曰,今日次對爲之。
注書柳榮鎭遷轉,代以鄭淵淳爲假注書。
徐晦修啓曰,今日次對,憲府無進參之員,除在外·陳疏·未署經外,大司憲李徽之,卽爲牌招,以爲入侍之地,何如?傳曰,允。
又啓曰,大臣·備局堂上,依下敎,來待矣。傳曰,引見。
傳于李東顯曰,誓戒實預差盡爲之後,開陽門外來奏。
徐晦修,以侍講院言啓曰,本院新除授兼弼善李養遂,兼司書李商巖,時無職名,令該曹口傳付軍職,一體牌招察任,何如?傳曰,允。
李東顯,以吏曹言啓曰,今此宗廟·永寧殿祭諸執事,皆以侍從塡差,而其中時無職名人員,令該曹口傳付軍職,何如?傳曰,允。
徐晦修,以禁衛營言啓曰,去夜無犯夜人所捉之意,敢啓。傳曰,知道。
又以左右捕廳及一二所巡廳言啓曰,去夜犯夜人無所捉,敢啓。傳曰,知道。
又以刑曹言啓曰,今日入侍時,三道定配罪人放未放啓本仍秩中,慶尙道靈山縣李景顯,咸鏡道三水府李英玉,全羅道珍島郡李運祥,靈巖郡楸子島沈鑏,咸平縣金世沃,海南縣閔師貞,扶安縣趙正億,興德縣鄭鎭華,沃溝縣南彩彬,寶城郡奴春福,特放事,命下矣。依傳敎,竝卽放送後啓聞事,發關分付于各該道道臣之意,敢啓。傳曰,知道。
敎京畿監司沈鏽書。王若曰,委重寄於作屛,三輔舊節,要再試於游刃,一品兼御,左輔爲方面之難,中批示在心之簡。惟卿,謹厚其質,通鍊之材,位躋九卿,至衰境而供職匪懈,治著兩臬,自下邑而做事必誠。顧玆千里畿藩,乃卿曩日宿趼,巡審旣遍,一路之棠謠應多,設施方張,終朝之鞶裭可惜。矧當秋穡之告歉,尤急旬節之得人,減身布而除結錢,予雖軫存恤之道,宣德意而究惠澤,誰能任賙濟之方?頃因前監司詢咨,如卿措劃之有素,屢聞諸大臣薦奏,謂卿勤勵之足稱,玆授卿云云。卿其祗服寵命,無負隆毗,惟撫摩安集之謨,勉圖新效,亦按察考課之政,益恢前規。於戱,別利器於盤根,固著已試之績,駕輕車於熟路,庶殫未了之誠,故玆敎示,想宜知悉。知製敎弘文館校理徐有臣製進
掌令鄭彦暹疏曰,伏以寶籙益綿,邦慶無疆,聖孝克伸於追上之禮,謙德丕彰於俯循之日,吉辰在近,縟儀將擧,臣民蹈抃,曷有其極?仍伏念臣之無似,遭遇聖明,過蒙拂拭,出入臺閣,殆近十數載,而未嘗出一言論一事,以效一日之責,居常愧懼,若隕淵谷。向者見叨是職也,不善周旋,自速嚴誅,人鬼關頭,命在頃刻,而惟我聖上,保如赤子,全以生之,臣於是,闔門百口,隕結是期,糜粉圖酬,不意今者,柏府新除,又下於攢祝省愆之中,臣聞命驚惶,血淚被面,他不暇顧,章皇出肅矣。伊時臺廳,重觸風寒,彌日叫苦,症形轉劇,時日之間,實無起動之望,而昨差太廟齋郞,誓戒在明。噫噫,太廟之中,尋常有人臣之至榮,則伏況今日之慶,千古罕遭,參在駿奔之末者,其爲與榮,當復如何,而臣今病劇,實有汚穢之慮,莫非臣賦命淺薄,不能獲參盛禮,此臣之至恨也,玆敢疾首呼籲,仰暴情實。伏乞聖慈,亟削臣職,以卒生成焉。臣方乞免,不宜贅他,而伏惟我殿下調劑之聖心,五十年如一日矣。況當今年,益勵精白,大恢平蕩,乾斷赫然,處分一新,昔之戈戟,平於干羽,前之氷炭,化於肸蠁,于于朝著,同寅協恭,而勛華之世,尙有難化之陰崖,今日苗頑,卽是沈履之·金尙默也。履之之憸邪,尙默之陰鷙,首尾糾結,惟利是趨,至與具庠,甘作死友,互爲爪牙。噫,其醜陋胡至此極?儕流欲唾其面,搢紳恥與同列,而但其毒螫,慴世已久,終無一人爲殿下言之者,因緣李範濟之供情始露,而淑問之下,敢白亞使通判時相知之語,混淪說去,眩幻疑違,僥倖自脫,自脫巧計,反有愧於自服之具庠也。庠之門出入者多,而範濟獨以二人姓名,表以出之,則其綢繆親密之狀,昭不可掩,而游辭漫漶,欺罔天聽,論其情狀,萬萬巧點,而伊後廷臣,尙今含默,臣實慨之,臣若不言,是臣亦負殿下也。固知言出於口,毒鋒隨至,而疾惡之性,根於秉彝,玆敢略論,臣謂前參判沈履之,前府使金尙默,削去仕版,不齒衣冠之列,斷不可已也,臣無任云云。答曰,省疏具悉。噫,以鄭彦儒·鄭彦忠之親,其雖恃也,今者此章,予未料也。伊時具庠,以同道顔熟彌縫,故予果見欺,於今聞之,可謂百人共知,而爲耳目者,不過以目下謄傳故紙爲能事,本事旣了之後,亦以五得·仲義,强爲傳啓,此一節今者四字,不覺歉然,今爾能辦此,前有李東顯,今有爾焉。可謂不負其門,予庸嘉之,特允其請,旣擧其職,今何過辭?爾勿辭察職。
壬辰十一月初十日午時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。奉進湯劑,上進御後,請診候,上曰,置之。次對進前,提調出去,更爲監煎以入,李翼元持湯劑,更爲入侍,上進御後,命退,諸臣以次退出。
壬辰十一月初十日申時,上御集慶堂。大臣·備局堂上引見入侍時,領議政金相福,左議政金尙喆,右議政李思觀,行司直蔡濟恭,行知敦寧具善復,行司直韓光會,行副司直徐命膺·朴相德,仁陽君李景祜,行副司直李章吾,漢城判尹李最中,刑曹判書趙榮進,吏曹判書李潭,訓鍊都正尹泰淵,行副司直尹得養·鄭尙淳,行副護軍張志恒,吏曹參判李重祜,司諫申應顯,校理鄭景仁,左副承旨徐晦修,記事官鄭元始,事變假注書朴師赫,記事官柳榮鎭·林蓍喆,以次進伏訖。金相福等進前問候,上曰,一樣矣。上曰,尊號中基永之永字,爲國祈永之意,永字,則好矣,而於予則過矣。相福曰,臣等則以爲模天畫日,猶未盡其形容也。上曰,大禮只隔六日,此予所以追慕益切者也,且於予太康,或恐造物之來矣。相福曰,豈有是理耶?上命持入公事,徐晦修讀奏掌令鄭彦暹疏,上曰,此無乃造物耶?至讀苗頑句,上曰,朝廷尙如此,予何受大成之號耶?誰與具庠爲友爲言乎?晦修曰,沈履之·金尙默二人,相與爲友云矣。上曰,臺臣有氣矣,此事,何如?金相福曰,臺臣則必自以爲有所見而如此矣。金尙喆曰,世多有謗言,故似然矣。李思觀曰,李範濟供辭時,具庠與二人相親納供,其時臣以判金吾,聞之於帳殿矣。上曰,諸備堂之意,何如?蔡濟恭等次次進前,僉曰,三人相親之說,出於塗聽塗說,故臣等亦聞之,而其淺深與否,臣等未能詳知矣。上曰,此則似然矣。上曰,鄭彦暹誰之族耶?思觀曰,鄭彦忠之同行矣。上曰,以此觀之,植黨果然,莫非一名字故也。仍命書疏批後,上曰,前後臺臣極非矣。朝廷之上,有如此之事,而喑啞不言矣。領議政金相福所啓,松蘿察訪李澤遂,向以違牌事補外,而赴任旣久,且有情理,爲人可惜,合有內遷之道矣。上曰,特遞察訪,令付京職。又所啓,大司憲李徽之,雖有情病,鎭日違牌,大司諫金相定,許久在外,尙無動靜,當此臺諫申飭之時,俱極未安,竝罷職,何如?上曰,依爲之。相福曰,今番賀班,孰敢不參,而預爲申飭,使之盡參,何如?上曰,若待申飭而來參者,則豈曰,今日臣子乎?此則置之,好矣。相福曰,大禮在近,罷散之人,宜有分揀之道矣。命書傳敎曰,莫重大禮當前,前後處分人卿宰堂上·堂下勿論巨細,當給牒者,給牒敍用,餘皆敍用,令該曹口傳付軍職,其令進參大禮。相福曰,日前政,禁衛都提擧,臣蒙天點,而臣方兼帶都監矣。兩軍門不可兼察,故玆敢仰陳矣。上曰,然乎?仍命書傳敎曰,所奏誠然,禁營都提擧許副,以韓判府事復爲前任。又命書傳敎曰,亞獻官許副,令該曹付標。金相喆曰,上冊寶習儀,有安徐之敎,而一次則不可不爲之矣。上曰,不必爲之,置之,好矣。吏曹判書李潭所啓,被謫蒙放人,例有給牒敍用之節矣。蒙放時,若以蕩滌下敎,則竝與給牒敍用,而盡爲蕩滌乎?此宜有一番定式後,可以擧行,故敢達矣。上曰,此則依被謫蒙放例,擧行,可也。刑曹判書趙榮進進伏,以各道放未放狀聞仰稟,至許礈妻,此罪人何以爲之乎?上曰,如此獰猂之女人,何可置放乎?秋判駭然矣。命書傳敎曰,秋判所奏,不無顔面,從重推考。司諫申應顯進前傳啓之際,上曰,俄已下敎,而臺臣莫知引嫌,非矣。仍命書傳敎曰,司諫申應顯入侍聽下敎莫知引嫌循例傳啓大損臺體遞差又命書傳敎曰,莫重漂人同情,何等重大,而若是慢忽?此等譯官,用於何處?令道臣從重決棍事,下諭,司僕主簿竝改差,口傳差出事。榻前下敎翰林柳榮鎭,還置注書。榻前下敎命退,諸臣以次退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜臣等不任區區憂慮,敢來問安,竝此仰稟。答曰,知道。心憧憧氣沓沓,氣何諭乎?待敎入侍。
中宮殿·惠嬪宮,藥房口傳問安。答曰,知道。
傳于徐有寧曰,內局入侍。
又傳于曰,儒臣持問答,坐直承旨同爲入侍。
兵曹政事,副司直趙曮·兪彦述·鄭麟漢·閔弘烈·兪彦民·權噵·李萬恢·呂善應·宋文載·金相翊·李敬玉·申益彬·尹冕東·李商芝·李廷重,副司果李東泰·李命彬·崔·愼爾復·金光緯·金瑞應·李恒祚·李商岳·姜潤·金樂洙·李萬育·閔養烈·徐有元·金夏材·姜彝福·李濟萬·盧瑞國·呂善亨·李弘濟·朴俊源·兪恒柱·任希雨·呂龜周·成大中·任宗周·鄭彦郁·尹謐·柳綱·金光岳。
傳于徐晦修曰,同副承旨與臺臣入侍。
傳于李東顯曰,明日宗簿提調入來,皆令晚食後入來。
以承傳色口傳下敎曰,明日開門後,有樂章文可問事,時原任·時大提學·前大提學入來·該院典樂待令,樂章文亦爲待令。
徐有寧,以禮曹言啓曰,今此太室追上尊號時刻,旣命進定矣。大殿·徽寧殿加上尊號,中宮殿上尊號及頒敎陳賀時刻,亦當次第進定,故令日官推擇,則大殿加上尊號吉時,今十一月十八日辰時,徽寧殿加上尊號吉時,同日午時,中宮殿上尊號吉時,同日申時,頒敎陳賀吉時,同日酉時爲吉云,以此吉時擧行,何如?傳曰,依爲之。
徐有寧,以侍講院言啓曰,本院新除授弼善愼爾復,卽爲牌招察任,何如?傳曰,允。
徐晦修,以御營廳·一二所巡廳·左右捕盜廳言啓曰,去夜犯夜人無所捉敢啓。
右副承旨鄭好仁疏曰,伏以臣卽見掌令鄭彦暹避嫌,則以詣臺後不卽提稟爲言。臣於是,不勝瞿然悚恧之至,俄者入侍之時,未及仰稟,徑先退出,臣之疏率之失,於是乎著矣。玆敢露章徑出仰請譴何?伏乞聖明,亟削臣職,卑安私分,千萬幸甚云。批答在筵話中
壬辰十一月十一日辰時,上御集慶堂。坐直承旨·儒臣,同爲入侍時,右副承旨鄭好仁,校理鄭景仁,修撰金漢老,記事官柳榮鎭·李基崧·林蓍喆,以次進伏訖。上命景仁,先讀問答一編,次命漢老·好仁賤臣榮鎭等,次次輪讀。上曰,注書誰也?好仁曰,柳榮鎭也。上笑曰,此注書,予率來矣。好仁曰,昨日因榻敎,還付注書也。命基崧·蓍喆,次次讀訖,儒臣先退。命好仁,讀祭報府受誓戒擧案。上曰,禮貌官不塡姓名,注書知入,賤臣出問還奏曰,禮貌官卽弼善李鎭衡爲之,昨日受誓戒,諸春坊皆進,李鎭衡亦進,而禮貌官未及塡名云矣。上曰,擧案中春坊闕焉。注書亦爲知入,賤臣還奏曰,春坊官員齊進,而擧案則異於各司無擧案之規云矣。上曰,玉堂旣擧案,春坊豈無擧案耶?春坊掌務書吏,懸於政院,春坊參執事者,注書亦爲知入。賤臣入告某某參執事。上曰,此輩皆忘祖之人,兩班藉勢,極爲無狀矣。命書傳敎曰,世孫攝行,古豈有哉?進幣瓚爵官,旣命吏曹參判,則禮儀使宜同,而禮貌官卽不過春坊,禮房雖不下敎,宜稟而不稟,該堂從重推考,禮儀使禮曹參判,自今日致齋。弘文館官員皆擧案,則春坊諸官,皆有差備,而敢自尊大,不爲擧案,其涉駭然。若此而正日何恃?竝越俸一等,旣有禮貌官,予亦取見,焉敢不塡?事之駭然,莫此爲甚,當該禮貌官,亟施刋版之典,其代,以前掌令愼爾復除授,其令致齋,此中以執事擧案者勿論,諸臣退出。
壬辰十一月十一日午時,上御集慶堂。藥房入診入侍時都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上許之。方泰輿曰,脈候左右三部度數調均,滑體一樣矣,諸醫所對,與首醫同,上曰,提調出去,更爲監煎以入,李翼元持湯劑更爲入侍,上進御後,命儒臣進前,內局先退,諸臣以次退出。
壬辰十一月十一日午時,上御集慶堂。詣臺臺臣入侍時,同副承旨李東顯,掌令鄭彦暹,記事官柳榮鎭·李基崧·林蓍喆,以次進伏訖。彦暹所啓,請還寢東呂·址淳等還配之命,更令王府,嚴鞫得情,措辭見上,上曰,勿煩。又所啓,請黑山島爲奴罪人五得,依律處斷。措辭見上,上曰,勿頃。又所啓,臺臣詣臺之後入侍承宣,卽爲稟白,待下敎入侍,自是規例,而臣晨朝詣臺,而有兩次入侍之命,故臣以仰稟之意,累次言及,而入侍承旨,終不稟達,使莫重傳啓,不得入達,此莫非臣疲軟見輕於政院之致,臣何敢晏然於臺次乎?請命遞斥臣職。上曰,此由於承宣不能周旋之致,當該承旨,從重推考,以此爲嫌,其涉太過,勿辭,亦勿退待。命書傳敎曰,實預差申飭,意蓋深矣。其皆進參,而執禮預差·都預差皆不參,若來而不爲書啓則已,不然,其涉駭然,不參人,若有直捧禁推傳旨,事過後赦放。命書傳敎曰,此事勢固然,今亦問備,其何撕捱,此章給之,牌招入直。右副承旨鄭好仁陳疏後傳敎命書傳敎曰,凡親享時動駕回駕,皆具絳紗袍,而今番旣命攝,動駕回駕時,皆以袞龍袍,以此分付儀曹。藥房提調,持湯劑更爲入侍事。榻前下敎命承旨東顯,讀去壬辰十一月日記,至上請禮記月令之句。上問曰,月令誰之所作?東顯曰,周公所作也,上曰,然則呂不韋何爲耶?對曰,呂不韋撰集也,諸臣遂退出。
上在慶熙宮。停常參·經筵。
夜一更,有霧氣。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。日益近憧憧倍,因其興惟,至三更三點,雖開睫而臥,猶能堪也。其後乍睡乍覺,撤漏後幾一更,復爲開睫度夜,眉稜眩氣作,聞開東其氣少止受過重號,氣亦若此,其悶曷諭?待敎入侍。
中宮殿·惠嬪宮,藥房口傳問安。答曰,知道。
鄭好仁啓曰,大司憲未差,執義金會元在外,掌令鄭彦暹差祭,李師曾受由在外,持平趙鎭衡在外,吳鼎源未署經,今日以監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言啓曰,副摠管申大顯,以禁衛中軍,軍兵等中日試放事,南別營晝仕出去之意,敢啓。傳曰,知道。
徐有寧啓曰,時原任大臣大提學,前大提學,宗簿提調,依下敎來待矣。
傳于徐有寧曰,竝入侍。
又傳于曰,前癸巳年,設增廣庭試與否知入。癸酉庚申年增廣庭試與否,亦爲知入。
徐有寧,以禮曹言啓曰,今十一月二十七日,冬至陳賀時,王世孫行禮之節,依例磨鍊乎?敢稟。傳曰,一竝權停。
鄭好仁,以兵曹言啓曰,今十一月十八日,王世孫詣徽寧殿行禮時,前後牌當爲磨鍊,而取考前例,則以二有名定式矣。今亦依此擧行乎?敢稟。傳曰,近者凡動駕,不若此數,以一百名,爲前後牌。
又以兵曹言啓曰,景福宮衛將孫振厚,素患疾癖之症,當寒添劇,旬月之內,無供職,呈狀乞遞,輪番之任,不任久曠,今姑改差,何如?傳曰,允。
李東顯,以兵曹言啓曰,禁軍別將元重會,身病猝重,時月之內,無望起動,屢度呈狀,實病旣如此,則領軍重任,不宜久曠,今姑改差,何如?傳曰,允。
又以訓鍊都監·一二巡廳·左右捕廳言啓曰,去夜無犯夜人被捉之意敢啓。傳曰,知道。
壬辰十一月十二日午時,上御集慶堂。藥房入診,時原任大臣·文任宗簿提調,同爲入侍時,都提調金尙喆,提調李翼元,副提調李溎,領議政金相福,判府事韓翼謩·申晦·李溵,右議政李思觀,判府事元仁孫,行副司直黃景源·徐命膺,大提學李福源,宗簿提調海運君槤·李潭,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。上曰,予於太室樂章,有下詢者,召卿等矣。典樂待令乎?李溎曰,入來矣。上曰,大祭時前殿迎神禮,有樂章乎?典樂對曰,熙文曲也。上命典樂,唱奏熙文曲後,誦奏各章。上曰,永寧殿亦有樂章乎?典樂對曰,有之矣。命典樂先爲退去後,上曰,以樂章言之,則祖先功德,用之於子孫,其於儀禮如何?大臣·文任,悉陳所見,可也。諸大臣曰,樂章則徐命膺詳知矣。徐命膺曰,世宗朝後,禮壞樂殘,以九成之曲分用之,故宣廟朝黃庭彧,請改樂章,收議朝廷,而諸議不一而置之,當宁初故相金在魯與臣父宗玉,有所稟達,而事體至重,仍不得校正矣。相福等僉曰,臣等未能傳識儀禮,猝難仰對,而事體至重矣。徐命膺曰,祖先功德,用之於子孫,禮則然矣,而子孫功德,用之於祖先,則於禮似如何矣?上曰,以子孫功德顯著之意,奏之於祖先,禮無不可,且大禮在近,仍舊之外,無他道矣。相福等僉曰,下敎誠至當矣。章陵祝式稱嗣王,章陵則以繼序之故,禮似然矣。寧越莊陵祝式,用何字?注書出去,問於香室官員以來,賤臣承命出去,問於香室官員而還奏曰,仍年前傳敎,莊陵祝文,稱嗣字云矣。上曰,果然矣。相福等曰,帝王家異於凡人,故禮文如此矣。上曰,然矣。命宗簿提調進前,上曰,譜略御牒張中,孝章世子序,居第一乎?卿等出去,詳考譜略以來,可也。海運君等還奏曰,奉考譜略,則其時以特敎設都監校正,孝章世子序,居第一矣。上曰,然矣。命宗簿提擧先退。尙喆曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上曰,置之。提調出去,更爲監煎以入。尙喆曰,上冊寶時日漸近,伏望加意於湯劑焉。上曰,昨日建功問答,卿見之乎?尙喆曰,臣果奉覽,而建功之功不小矣。上笑曰,何功之有耶?金相福曰,慶科增廣,擇日於正月,則擧子甚難,且有閏三月,以二月初擇入似好矣。上曰,然矣。命書傳敎曰,今聞領相所奏,事勢固然,增廣初試,以仲春擇日事,分付該曹。又命書傳敎曰,左相方帶內局都提擧,以預差陞實事,分付該曹。今番上號時,各差備中,時無職名人,令該曹口傳付軍職事。榻前下敎李翼元持湯劑更爲入侍,上進御後,命退,諸臣以次退出。
上在慶熙宮。停常參,只晝講。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。此心憧憧,夜長沓沓,建功甚苦,八字太康,其雖三日,予則三月,昨雖欲問,若麟漢服色,何事能爲?過當二號,近日氣苶,一倍年前,何諭何答,貼身枕席,心在舊邸,待敎入侍。
中宮殿·惠嬪宮,藥房口傳問安。答曰,知道。
鄭好仁啓曰,大司憲未差,執義金會元在外,掌令鄭彦暹差祭,李師曾受由在外,持平趙鎭衡在外,吳鼎源未署經,今日以監察茶時之意,敢啓。傳曰,知道。
傳于徐有寧曰,今日晝講爲之,特進官內局提調爲之。
又傳于曰,經筵官以家近人爲之,單子置之,卽爲詣閤。
又傳于曰,竝入侍。
又傳于曰,三府各一員,堂上一員,留在都監。
李溎,以吏曹言啓曰,今此孝章墓忌辰祭獻官,行副司直申五淸塡差,而稱以在外,故預差行副司直權穎,陞實付標矣。亦稱身病,屢度催促,終不受香,不得已以兵曹參議朴起采塡差以入,而本曹請推之外,無他可施之罰,何以爲之?敢稟。傳曰,明日忌辰,卽孝純忌辰,何稱孝章墓乎?此若稱陵而然,二獻官之若此,其涉駭然,申五淸之此時在外,亦涉可駭,竝令該府處之。
傳于徐有寧曰,明日祗迎後,上尊號習儀當爲之。都監堂上,持笏記來待,習儀後當爲隷儀,以此分付。
江原監司金鍾正狀啓,平昌等郡人物囕死及人家燒大等事,傳于李東顯曰,令本道恤典擧行。
徐晦修,以禁衛營·左右捕廳·一二所巡廳言啓曰,去夜犯夜人,無所捉,敢啓。傳曰,知道。
壬辰十一月十三日辰時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李以材,以次進伏訖。上曰,晝講,經筵官未及入來,先爲問候,可也。金尙喆曰,夜間聖體,若何?上曰,氣則一樣,而心則憧憧矣。寢睡水刺之節,亦何如?上曰,一樣矣。奉進湯劑,上進御後,請診候,上曰,置之可也。提調出去監煎,講筵罷後持入可也。李翼元持湯劑更爲入侍,上進御後,上曰,建功實爲支離矣。尙喆曰,俄者伏聞法講玉音洪亮,實爲建功之效矣。上曰,上冊寶只隔三日,此心憧憧矣。尙喆曰,臣等之下情,亦不勝歡喜矣。命退,諸臣以次退出。
壬辰十一月十三日辰時,上御集慶堂。晝講入侍時,知事李潭,特進官李翼元,參贊官徐有寧,侍讀官尹得毅,檢討官金漢老,記事官柳榮鎭·李基崧·林蓍喆,以次進伏訖。上曰,慶科定於二月,老人必興起而來矣。今入直騎堂宋淳明,兄弟中獨存乎?內局都提調金尙喆曰,然矣。上曰,近見軍號,可知其老來滋味也。愼爾復今雖加資,無爲承旨之望也。其年幾許?尙喆曰,七十五歲云矣。上曰,輔德鄭昌順,亦已久矣。尙喆曰,登科已數十年也。上曰,文獻備考,注書持來,當考樂章也。賤臣持入,上命有寧讀樂考。上曰,備考蓋善爲之冊也。上曰,承旨誰也?尙喆曰,徐有寧也。上曰,予聞其聲,頗似徐有寧,而終未之覺也。精神若此而何爲耶?上曰,懿陵宜用嗣王字,繼序爲重故也。四祖皆有樂章,前殿樂章,用於後殿,事涉如何?而子孫之功德,奏之於祖先之前,亦無妨也。有寧讀至樂章改作收議處,上曰,徐文重·徐宗泰,叔姪之間,而相逢於路上,則其叔以其姪大臣之故而下馬,其姪以其叔之故而亦下馬矣。上問潭曰,故相李畬,於卿爲何?對曰,從祖也。上曰,皆是澤堂之子孫耶?對曰,然矣。上曰,卿家有大提學田畓云,果然否?對曰,果有之矣。上曰,故相像亦好矣。命書傳旨曰,今聞備考,莫重備考,有遺章者,事之寒心,莫此爲甚,當該校正官,事當下敎,而赦令當前參酌,以黃景源爲校書提調,自今日詣本館,取考諸處備考,非特此也。若有役無此有,卽爲刊印添補。上講小學書題,自古者小學,止惟聖之謨。上番儒臣,讀書題訖。上曰,鄭景仁耶?潭曰,尹得毅也。上曰,玉堂初番耶?見其子思其父矣。爲桂坊乎?潭曰,然矣。上曰,年幾何?對曰,四十三矣。下番儒臣次讀訖,上曰,陳文義也。得毅曰,別無可達,而天道之常,人性之綱,常字綱字之義,誠好矣,漢老曰,上番所陳好矣,更無所達矣。上曰,下番法講入侍初度,而問答則數次侍讀也。潭曰,惟聖斯惻,殿下在君師之位,益思培根達支之工也。上曰,八十而講十三歲小兒之書,亦可愧也。況且君師之責,尤何當也?翼元曰,知事所奏以培其根,以達其支,其根本則治國平天下之道在焉。支字之義尤大也。有寧曰,經筵諸臣,備陳文義,臣則別無所達矣。上曰,上番之像好耶?上番三代,予見之矣。與其父相似耶?尙喆曰,像亦好矣,而比其父,身長稍不及矣。經筵官先退,出命書傳敎曰,譯學,令道臣從重決棍事,頃者下敎,而今皆無事復路,譯學決棍,特爲分揀事,卽爲下諭於道臣。藥房提調,持湯劑更爲入侍事。榻前下敎諸臣退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今將習儀隷儀,心切憧憧,予受浮雲,氣何暇諭?月臺入侍。
中宮殿·惠嬪宮,藥房口傳問安。答曰,知道。
傳于徐有寧曰,內局入侍,禮房承旨同爲入侍。
傳于鄭好仁曰,臺臣入侍避嫌。
兵曹口傳政事,副司果鄭履煥·洪龍漢·宋志淵·閔鍾烈·兪彦鎬·金文淳·趙載俊·洪景顔·朴相老·李獻慶·李晉圭·李行源·盧聖中·李鎭恒·李迪輔·李普溫·洪相直·鄭枋·宋德中·尹在謙·張淀·任觀周·李弘稷·李台鼎·金載天·姜趾煥·奇彦觀·洪九瑞·趙㻐·尹弘烈·金載祿·李鎭復·金履禧·李·洪樂信·李普行·李一曾·李秀逸·鄭文柱·趙錫穆·鄭景瑞·宋濟魯·崔光璧·李惠祚·朱炯質·朴奎壽·崔夢嵒·李碩九·金埅·趙鼎耉·朴宗亮·李海鎭·李宇喆·安致宅·高裕·李廷烈·池應龍·尹錫周·鄭擇·李奎徽·韓宗濟·趙夢麟·趙世選·趙英鎬·洪樂任·李益烍·柳義養·金載人·金悌行·南柱老·丁範祖·李商岩·沈煥之·南絳老·徐有防·李長老·洪相聖·李趾承·李思祚·柳光國·吳鉉胄·李宗榮·李漢一·金鈍·李延伋·李邦榮·金致九·辛應三·金緯·洪樂恒·李東郁·金鍾善·尹光禮·李奎緯·權恢·閔游·柳知養·李春輔·金若行·柳戇·金翊休·李伋·魚錫齡·李克生·李彦一·柳煥德·沈重奎·金夢華·安鼎大·安廷鉉·南胄寬·申應顯·任希簡·鄭彦暹·李福徽,副司正朴相甲。
徐有寧,以禮曹言啓曰,明日上尊號習儀事命下矣。取考謄錄,則庚申壬申兩年,上尊號三度習儀時,百官以黑團領,殿庭行禮矣。今此習儀時,百官亦以黑團領行禮事,知委,何如?傳曰,安徐。殿座罷後,政院·玉堂,藥房口傳問安。答曰,知道。
徐有寧,以上號都監都提調言啓曰,各府工役,旣已完畢,工匠等竝爲放送,監造官仍前輪直,而堂郞亦令輪回晝仕之意,敢啓。傳曰,知道。
鄭好仁,以義禁府言啓曰,行副司直申五淸·權穎等,令該府處之事,傳旨啓下矣。權穎今方待命於本府,卽爲拿囚,申五淸時在忠淸道文義地云,依例發遣府書吏,拿來,何如?傳曰,允。
李東顯,以義禁府言啓曰,時囚罪人權穎·南履寬,未及拿來罪人申五淸·申禹相等,竝蕩滌事,承傳啓下矣。權穎·南履寬,卽爲放送,申五淸·申禹相等,拿來書吏·羅將所到處放送事,分付于各該道臣之意敢啓·傳曰,知道。
徐晦修,以御營廳·一二所巡廳·左右捕廳言啓曰,去夜犯夜人無被捉之意,敢啓。傳曰,知道。
壬辰十一月十四日辰時,上御崇政殿庭,香祗迎,仍爲親臨隷儀入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李基崧·林蓍喆,以次序立訖。上具翼善冠·袞龍袍,出自資政門,住輿崇政殿後,命都承旨,誨祭報府,上步入殿中,親爲奉審後,下殿庭就板位,香祗迎罷後,詣東月臺,領左相入侍事。榻前下敎禮判入侍事。榻前下敎禮房承旨,馳詣太廟·社稷,奉審以來事。榻前下敎領議政金相福,左議政金尙喆,禮曹判書沈㲄,承命入侍。相福曰,今日非但爲太室習儀,三殿習儀,竝爲擧行,俾伸臣等之至情也。尙喆曰,禮不可廢也。上曰,置之。上謂㲄曰,分付贊儀,唱笏記,可也。㲄曰,方物物膳,自有前例,許進好矣。上曰,其置之。有寧曰,百官行禮,旣已安徐,則世孫行禮,何以爲之乎?上曰,其置之。上曰,笏記之唱,何其低微乎?連爲申飭,假引儀入侍,唱奏致詞文。上曰,是誰之孫?對曰,任昉之孫也。上曰,貴矣。習儀訖。上曰,實預差皆入來乎?政院捧納袖擧案肄儀,非親祭,勿召通禮,只守僕擧行。上曰,八十其君坐此,而唱導之聲,今始聞之,今日唱導,入來臺臣,竝越俸一等,兩司喝導,沒數懸之事。榻前下敎上召見諸執事,問姓名職掌,執樽金載祿推考事。榻前下敎上命鍾石磬,移設於榻前至近處,使典樂一成以奏。上問曰,此樂用於肄儀之樂耶?樂工曰,然矣。仍爲還內,諸臣退出。
壬辰十一月十四日未時,上御集慶堂。奉審承旨入侍時,右承旨徐有寧,記事官柳榮鎭·李基崧·林蓍喆,以次進伏訖。有寧曰,臣奉審太室·社稷·永寧殿祭物,俱爲精潔,祭官及諸執事,竝無頉矣。上曰,雖非大祭,有幣帛耶?對曰,然矣。命書傳敎曰,今日習儀肄儀親臨,意亦親自習儀。上冊寶後,月臺以待祭畢,心雖無限,氣誠難矣。上號後,予則先退齋殿,以待禮畢,儀曹·禮房知悉。噫,今者此敎,豈特孔聖吾衰之歎,此亦誠衰而然矣。呼寫于此,此懷何抑?雖然,其若前一日,前後殿展謁,前室奉審,三更禮畢,則此猶於予足矣。而尙有二日,何可必也?命有寧,讀諸執事擧案。上曰,予問之,李命彬久不擧論何也?藥房都提調金尙喆曰,被罪蒙宥,今纔敍用也。上曰,鄭文啓誰之子也?尙喆曰,鄭象仁之子也。上曰,何以出六耶?對曰,以何日都監而陞六也。上曰,兪彦述以何事而處分耶?尙喆曰,以六十人擬望都憲事,侵斥銓官,遭嚴旨,今已敍用,而臣聞韓判府之言,下敎拔之於耆社處分矣。上曰,此人有樹立,予欲爲此下敎矣。命書傳敎曰,今者追上,邦慶之大者,況重宰乎。前都憲兪彦述所爲,其雖敍,豈曰是也?而頃者樹立可尙,其人皆用,則況此乎。於付軍職將下敎,而於耆社特爲超陞,意蓋深也。則有此擧,其涉駭然,故雖有此敎,旣已超陞而入耆社,旋有此命,爲予臣者,其孰信予?耆社付籤下敎,特爲蕩滌。前都憲兪彦民,擧措雖駭,飭已行,旣在敍用之中,勿論重宰·侍從,其參不參,曾已下敎,予當觀也,而令該曹一竝口傳付軍職。今日啓下,昨日以祭官下敎二人,禁推翰林,大禮當前,一竝蕩滌。上曰,韓判府事言之乎?尙喆曰,然矣。兪彦述爲有司堂上,今則未行有司之任也。上曰,兪彦民亦非怪異之人。尙喆曰,有文學之名也,上曰,然乎?詣臺臺臣入侍事下敎,掌令鄭彦暹,獻納任希簡,持平李福徽等所啓,臣等俄者,以喝導入來,至被越俸之嚴敎,惶隕罔措,何敢晏然於臺次乎?請命遞斥臣等之職。上曰,依啓。上曰,近來科擧太多矣。尙喆曰,自國初以來,不過九千八百人,而未滿萬數也。上曰,然乎?諸臣退出。
壬辰十一月十四日申時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,日候甚寒,而朝者月臺,移時還內,聖體,若何?上曰,一樣矣。寢睡·水刺之節,亦何如?上曰,睡則難矣。俄者月臺,良久俯伏,脚部頗艱矣。入來後,仍卽勝矣。上曰,上冊寶後,先退齋殿,俄已下敎,而月臺亦將未得俯伏,是豈事先之誠乎?尙喆曰,俄者伏聞傳敎下者,實爲宗社之幸也,陟降當悅豫矣。奉進湯劑,上進御後,請診候。上曰,置之。提調出去,更爲監煎以入。上曰,連日飮此,而今日氣猶如此,何益之有哉?尙喆曰,建功之功多矣。上曰,詣臺臺臣入侍,賤臣承命出去,與兩司諸臣入侍,掌令鄭彦暹,獻納任希簡,正言李福徽所啓,臣等肄儀進參之時,以喝導入來,致勤嚴敎,至有越俸之命,臣等惶隕愧恧,益無所措,此莫非臣等昏憒不察之失,何敢一刻抗顔於臺次乎?請命遞斥臣等之職。上曰,雖攝行,早朝二字,載在禮文,而日高後喝導之聲,已涉駭然。其君祗迎後,仍坐月臺,則諸執事者,事當來待崇政門外,而雖無外儀,豈敢退坐臺廳?況廟門內,禁喝導之聲,曾已下敎,則今日何敢復此聲?於此於彼,大虧紀綱,臣分歉然,豈可例批?依啓。命書傳敎曰,諸臺雖許遞,而大禮當前,旣經受誓戒,豈可付諸他人?今日口傳付軍職時,卽令一體付軍職。上曰,注書出去,明史疏球國卷持入,賤臣承命出去持入,上命李溎讀奏後,李翼元持湯劑更爲入侍,上進御後,命退,諸臣以次退出。
上在慶熙宮。停常參·經筵。
中宗大王忌辰。
夜一更二更,月暈。
藥房都提調金尙喆,提調李翼元,副提調李溎啓曰,昨日親臨月臺,移時還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今夜最長,度夜如年,身雖在此,心在丹門而氣若此,八字重,以此心悶,氣何暇諭?待敎入侍。
中宮殿·惠嬪宮,藥房口傳問安。答曰,知道。
鄭好仁,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
以承傳色口傳下敎曰,入侍時,都承旨與宗廟守僕金重麗入侍。
傳于鄭好仁曰,內局,次對同爲入侍。
傳于徐有寧曰,內局入侍。
兵曹口傳政事,副司直尹光紹。
李東鎭,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰十一月十五日辰時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,置之。提調出去,更爲監煎以入,次對進前,可也。上曰,太廟守僕,使之上階前,下詢癸酉年上冊寶時儀禮節次。守僕金重麗曰,癸酉年先上冊寶,後行大禮矣。命守僕退去。李翼元持湯劑更爲入侍,上進御後,命先退,諸臣以次退出。
壬辰十一月十五日辰時,上御集慶堂。大臣·備局堂上,引見入侍時,領議政金相福,左議政金尙喆,右議政李思觀,行兵曹判書具善行,知敦寧具善復,行司直韓光會,開城留守洪麟漢,行副司直李章吾,刑曹判書趙榮鎭,吏曹判書李潭,訓鍊都正尹泰淵,行副司直尹得養,行副䕶軍張志恒,江華留守成天柱,行副司直鄭尙淳,吏曹判書李重祜,右副承旨鄭好仁,執義金會元,應敎金魯淳,記事官柳榮鎭,事變假注書朴師赫,記事官李基崧·林蓍喆,以次進伏訖。上曰,癸酉庚申謄錄欲知之,親問守僕,未能詳知,取考政院日記,亦甚疏忽矣。春秋館堂上入來耶?知事李潭入侍。上曰,史庫所藏,出考而來,何如?對曰,史庫至重,不可輕出而見,且史官所錄,異於注書日記,不錄細瑣節目矣。上問李基崧曰,史官所錄,亦有史斷耶?對曰,然矣。上曰,汝已修史耶?對曰,小臣未及修正矣。上曰,史筆誠可畏也。上問李章吾曰,卿兄今又見科耶?對曰,異於他科,欲爲觀光也。相福曰,明年則不但爲增廣,必有別般稱慶之科也,上曰,此何言也?以明年八十,進定於今年,且兼所重而設科,則復何稱慶?明年雖許推恩,賀則不受矣。尙喆曰,以此之故,今番致,詞,不爲竝擧五紀八旬也。思觀曰,此非今日强聒之言,而如逢新年,則不可不行之事也。上曰,然則自正月初一日而困予乎?好仁讀諸臣付軍職單子。上曰,鄭景端與愼爾復,何如?相福曰,臣未詳知也。上曰,太久矣。相福曰,今見單子仰達矣。尹光紹頃日供辭白脫,以兄之故,終爲枳塞,不付軍職,過矣。尙喆曰,旣非干連逆獄,則不當子子孫孫而枳之也。上曰,侍軍職也。相福所啓,向者自上處分,特命以前未爲之人,爲前所未通之職,盛德事也。幾百年沈鬱,今幸疏通,臣則以爲聖上德化,可與建極之功,同垂萬世矣。但若干人,直通臺望之外,不能接續,竊恐聖明恢廣之政,歸於有始而無終矣。此後勿論文蔭武,漸次甄用之意,申飭兩銓,何如?上曰,所奏誠是,此亦暮年一事業,申飭該曹,可也。上曰,吏判進前,此非節目之事,向者卿旣以亞堂參政,今亦體予意善爲之。潭曰,節目雖不爲,當問于大臣而擧行矣。上曰,依爲之。上曰,兵判進前以奏。善行曰,向來聖敎之下,臣亦奉承出宣傳官,而參上則無拘碍之事,參下自宣傳官廳薦望然後,可以檢擬也。出擧條名漢所啓,今年本府畓農,與畿甸尤甚邑無異,而餉還體重,故必欲以本色準捧矣。今則江氷將合,貿遷路絶,民情實爲遑急,不可無變通之道,餉還代捧,已多前例,大小未相代,亦載續典,餉還中大米,限三分一以小米代捧,則予紓目前之急,而不敢擅便,如是仰達,下詢大臣處之,何如?上曰,大臣之意,何如?相福曰,餉穀雖重,民事亦憫,日前廣州餉米,亦許代捧,此亦一體代捧好矣。尙喆曰,松都接境湍·坡畓農,果爲失稔,而若以小米代捧,則姑不過大小米換色而已。依廣州例,許令代捧好矣。思觀曰,松都亦當與畿甸,一體施行,臣意與領左相無異矣。上曰,許以代捧,可也。出擧條尹光紹口傳付軍職事。榻前下敎善行所啓,禁軍別將元重會,以身病草記啓下,其代以李泰祥入啓,而李泰祥亦有實恙,而在京無他可擬之人,故不得不以外任竝擬以入矣。上曰,武將可合之人也。善復曰,若以拘於訓中履歷,則趙北閫方遞來,實合於訓中矣。上曰,其前代將,可也。出擧條,榮進曰,咸鏡監司宋瑩中緘辭入來矣。上命好仁讀奏訖。上曰,聞此緘辭,卿等之意,何如?相福曰,年少武弁,欲見關防,作白頭山之行,亦不異也。尙喆曰,此非出境外,南兵使若入北兵使所管,北兵使若入南兵使所管則非矣。而此則往來於次知之地,恐何妨也?思觀曰,此非周遮之事,而往自頭,以見關防,似不異也。上曰,武將之意,何如?善行·善復·章吾·泰淵·志恒等曰,防禦使往來道內,自是例事,爲觀關防,經宿於無人處,而往見白頭山,其意則臣以爲美也。命書傳敎曰,今聞北伯緘辭,下問相臣·將臣,其事無可非,其志有可取,何關道臣乎?分揀,可也,藥房提調,持湯劑更爲入侍事。榻前下敎諸臣退出。
上在慶熙宮。停常參·經筵。
藥房都提調金尙喆,提調李翼元,副提調李溎啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予一心,惟在丹門,氣何暇諭?待敎入侍,中宮殿·惠嬪宮,藥房口傳問安。答曰,知道。
備忘記,傳于徐有寧曰,明日初嚴卯正一刻,二嚴卯正二刻,三嚴卯正三刻,一二刻安徐。
傳于徐晦修曰,副輦安徐,開門差早。
傳于李溎曰,內局入侍。
兵曹口傳政事,以李邦綏爲禁軍別將。
吏曹口傳政事,成雲柱·蔡百休爲司僕主簿。
鄭好仁,以義禁府言啓曰,明日擧動時,大駕各差備都事及王世孫左右考喧都事,冊寶倍進時淸道都事,無以推移備數,假都事六員,令該曹依例差出,以爲分排之地,何如?傳曰,允。
徐晦修,以禁衛營·一二所巡廳·左右捕廳言啓曰,去夜犯夜人無被捉之意,敢啓。傳曰,知道。
壬辰十一月十六日申時,上御集慶堂。藥房入診入侍時,都提調金尙喆,提調李翼元,副提調李溎,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,夜間聖體,若何?上曰,一樣矣。寢睡水刺之節,亦何如?上曰,一樣矣。尙喆曰,大禮隔宵,不勝欣幸矣。奉進湯劑,上進御後,請診候,上許之。方泰輿曰,脈候左右三部度數調均,滑體亦一樣矣。諸醫所對,與首醫同。上曰,提調出去,更爲監煎以入。仍命書傳敎曰,明日太室香,令禮房承旨陪進矣。更思有節措,永寧殿香先親傳,獻官受焉,太室香,禮房傳于予,因而受立,月臺詣板位後奉香,依常時祗迎例爲之。永寧殿獻官先詣,諸執事皆陪隨,而太室香,禮房次行,諸執事亦隨先行,殿廟香先行後,予當隨詣,冊寶受香前,先以細伏鼓吹前導,廟門外幄次奉安,禮房承旨隨詣,香幕次祭正時前,依前例傳于廟司。若此申時無塡祝之事,依予押例,雖世孫押,禮房明朝先爲代押。又命書傳敎曰,今者莫重邦慶幾百年後未有之慶也。況今番,誠在廷臣僚計不到,而不尙暮年追慕而然也。嗚呼,兩年猶予盛壯之時,而今番此禮,寔千千萬萬料表也。今者諸臣,其皆世祿之臣,況暮年其君,義起爲此,雖海東昆蟲庶民聳動,況今爲臣子者乎。且旣命攝祀,諸臣祚階下奔走,不過一更之間,孰敢偃便?其時令政府,侍衛及諸執事外,捧擧案不入丹門者,付諸政院,亟施永刋仕版之典。此時在鄕不來者,付軍職雖屬耳,豈云軍職與否?往來匍匐於京輦,亦焉敢偃便?禮畢後,已有不參庭班之命,今亦曰,匍匐京輦,撕捱實,今無可論。若有拔名侍從案,不齒搢紳,使一隅海東君君臣臣之義理團圓也。又命書傳敎曰,朝鮮凡事,無前例者,必有窘速之端,明朝初嚴前,寶冊先詣太室事,分付都監。又命書傳敎曰,雖下三嚴,先箱殿廟香受香後進前事,除標信預爲分付,隨駕軍門,輦輿擔員,右傍香與執事前進後陳於道,事有掣肘,寶一節安徐,蛟龍旗亦立於右傍,香前進後,其令前進。上曰,再明之事,於予太康,造物必來矣。且予未能親祭,而坐法殿受號,是豈子道乎?尙喆曰,益光於聖孝矣。上曰,今番之追上,寔是廷臣之計不到矣。尙喆曰,下敎果然矣。上曰,人有執心然後可做事,如朴弼琦之奉朝賀難矣。故奉朝賀元景夏,亦早爲請休,予嘉而卽許之,其人之未及大用,尙今惜之矣。頃者始爲議政贈職,尤可惜矣。尙喆曰,然矣。李翼元持湯劑更爲入侍,上進御後,尙喆曰,明日湯劑,則尤不可不加意進御矣。上曰,若行禮則可以進湯,而不能如禮,只俯伏而還,何可服湯乎?命退,諸臣以次退出。
上在宗廟。停常參·經筵。
大殿·中宮殿·惠嬪宮,藥房口傳問安。答曰,知道。
備忘記,傳于徐有寧曰,凡擇日爲太室乎,爲其君也,此豈祭時乎,且前則寅時將爲,旣若此則攝祭將爲於五更乎,令寫祝文,則當該承旨晝睡醒乎,良可哂也,且今日亦吉日,依前下敎,二更二點開門。
備忘記,中官嗜食茹葷,故令中官,看審夕食其無,而莫重丹門內,酒壺取捉,萬萬可駭,守門部將犯禁人李得一·李昌中,令該府處之。
傳于鄭好仁曰,如此欺君之禁漏官員差出提調,推考。
傳于徐晦修曰,禁漏官員欺君,記過。
又傳于曰,喧譁申飭。
備忘記,傳于徐有寧曰,着冠帶封裹執事,旣命李聖獜·許圭,崇政殿亦令此人封裹。
傳于李溎曰,莫重都廳及差備官,不可暫曠,卽爲改付標以入。
傳于徐有寧曰,世孫當隨〈駕〉爲之,正時置之,春坊官員,待令於資政門。
傳于李東顯曰,日氣雖好而有露,設油遮日事下敎,只喧嘩而不設油遮日,典設司官員姓名知入。
傳于李溎曰,三公以下,皆毛具。
傳于徐有寧曰,今夜行禮後,百官應有問安。口傳問安事,分付。
又傳于曰,祝文何時傳乎,三更一點,有爲之之事,若傳於三更一點後,則同副承旨傳之。
大駕·王世孫,詣太廟入齋室後,政院·玉堂口傳問安。答曰,知道。
大殿,藥房口傳問安。答曰,知道。
大駕·王世孫奉審後,政院·玉堂口傳問安。答曰,知道。
大殿,藥房口傳問安。答曰,知道。
大駕,王世孫玉冊寶奉安後,政院·玉堂口傳問安。答曰,知道。
大殿,藥房·朝廷二品以上·六曹堂上口傳問安。答曰,知道。
以承傳色口傳下敎曰,都監別看役許圭·李錫獜,使之待令明日崇政殿,憶癸巳年,讀冊讀寶官,依例書入。
以承傳色口傳下敎曰,禮房陪香而傳之乎,起寢二更三點爲之,外儀,行禮後爲之。
又下敎曰,回駕後,捧傳旨。
又下敎曰,近者禁漏官員駭然,漏水未能詳知,今日晝時刻,與漏水較量,夜刻善爲之,若善爲之則當施賞,而不然則再明日決棍,申飭。
徐有寧,以上號都監都提調言啓曰,本都監都廳郞廳李得一拿處代,以副司果趙載俊差下,使之察任,何如?傳曰,允。
徐晦修,以禁衛營言啓曰,依傳敎,獵鹿軍一名處,木綿二疋施賞之意,敢啓。傳曰,知道。
又以禁衛營·一二所巡廳·左右捕廳言啓曰,去夜犯夜人,無所捉之意,敢啓。傳曰,知道。
上在宗廟。停常參·經筵。
洪旰啓曰,兵曹都摠府郞廳來言,今日夜巡檢之意,敢啓。傳曰,知道。
壬辰十一月十七日卯時,上詣宗廟,擧動入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李基崧·林蓍喆,以次序立訖。上具翼善冠·袞龍袍,乘輿出自資政門,至崇政殿後降輿,詣崇政殿前月臺,親自傳香,仍步降東庭香祗迎,王世孫亦步從,香祗迎罷後,上乘輦出自崇政門,百官乘馬事。出榻敎三公以下毛具事。出榻敎王世孫隨駕,大駕詣太廟齋室,冊寶都監堂郞,已自都監,鼓吹前導陪進,奉安于廟門外幕次,上到太廟門外,降輦乘輿,入廟門內齋室,移時,上具平天冠·玄端服·赤舃,步出齋室西門,詣前殿東門外小住,入東門詣版位,行四拜後升殿,上先詣第一室,俯伏神位前,良久興,次次奉審,至第十室,移時俯伏興,就第十一室,移時俯伏興,王世孫具冕服隨入殿內,承史·春坊,皆朝服升殿,上降階,命世孫復上殿省器,上仍步詣後殿門外,就版位行四拜訖。命王世孫,奉審後殿,亦令省器,上乘輿至齋室西門外,降輿就坐,王世孫隨後侍立,上親自省,典牲署令宋載遇,以奏對不分明,汰去事下敎,旋卽勿汰事下敎,命前殿亞獻官金陽澤,省前殿明水,命後殿初獻官李思觀,省後殿明水,命禮曹判書沈㲄,省砧臼,命承旨李宅鎭,摘奸進排官,上仍入齋室。
壬辰十一月十七日夜四更一點,上詣太廟。上冊寶入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李基崧·林蓍喆,以次序立訖。上具平天冠·玄端服·赤舃,步出齋室西門,入太廟東門,就廟庭板位,王世孫隨後就板位。上曰,各室神門皆闢耶?守僕曰,門已闢矣。上曰,宗親文武百官,皆入就位乎?溎曰,已就位矣。冊寶自午門,都監堂郞奉入,上俯伏祗迎。上曰,都監堂上,皆朝服耶?宅鎭曰,然矣。上行四拜,王世孫·都監·都提調以下皆四拜,上陞殿陛,詣前殿板位,王世孫亦就位,引儀入殿內,讀致詞文,上還就板位,復行四拜,王世孫·都監·都提調以下,又皆四拜,上復陞階,就殿前俯伏,都監都提調申晦,奉進冊寶,上跪受以上訖。上曰,開欌操心爲之。上曰,引儀李命存,唱聲駭然,以他人代之,上曰,代者誰耶?宅鎭曰,南公著也。讀冊官洪龍漢,入殿內詣當室,大王神位前讀冊訖,讀寶官金文淳讀寶。上曰,讀寶官誰耶?宅鎭曰,金文淳也。上曰,年幾何?宅鎭曰,二十九也。上曰,可謂少年堂上也。讀冊官鄭昌順,詣當室,王妃神位前讀冊訖,讀寶官尹師國讀寶。上曰,王妃冊文誰製?溎曰,南有容所作也。上曰,仍請外儀,上入殿內詣齋室,神位前奉審,俯伏良久,下殿還就東庭板位,行四拜,王世孫,都監堂郞,亦皆四拜訖,上還入齋室,王世孫亦還次,諸臣問安而退歸幕次,外儀畢,王世孫入殿內,攝行大祭禮畢,諸臣問安而退。
上在慶熙宮。停常參·經筵。
未時申時,日暈左珥。
王世孫攝行祭罷後,政院·玉堂口傳問安。答曰,知道。
經宿翌日,大殿·世孫宮,政院·玉堂口傳問安。答曰,知道。
大殿,藥房口傳問安。答曰,知道。
備忘記,傳于徐晦修曰,昨夜玉冊文製述官書寫官,金寶篆文書寫官,一依癸酉年例捧傳旨。予與徽寧殿內殿,玉冊·玉寶·金寶製述官書寫官,依九月例捧傳旨。都監堂上郞廳,已施賞安徐,讀冊官·讀寶官準職,已準職者,半熟馬一匹賞給。
備忘記又傳于曰,日吉辰良,大禮順成,今者邦慶,百三年後,於予三有,而書名冊寶,月臺親傳,於今亦初也。微忱庶足,而齋殿只聞鍾鼓聲,令沖子體攝,徹宵憧憧。雖然,今年昔此年,冬享予攝爲。於今沖子二十一歲,予在齋殿,而攝此禮禮畢其亦古今同,古豈有焉?此亦於予太康,賞典,乘輿時當下敎,而守僕,予與世孫引導人加資,已資窮者代免役,諸守僕皆免役,已免役者,米布題給,本洞口人,限今年免役,以示予意。
傳于徐晦修曰,回來後,卽爲行禮。
傳于鄭好仁曰,諸司預備。
大駕·王世孫還宮後,政院·玉堂·藥房問安。答曰,知道。
傳于徐晦修曰,整齊後,只入外辦。
大殿,上冊寶陳賀罷後,政院·玉堂·藥房口傳問安。答曰,知道。
中宮殿·惠嬪宮,藥房口傳問安。答曰,知道。
王世孫詣徽寧殿後,大殿·中宮殿,遣宮官問安。答曰,知道。
傳于李宅鎭曰,徽寧殿守僕,一體施賞,毓祥宮守僕,其時似遺漏,若遺漏,亦爲施賞。
傳于徐晦修曰,世孫致詞,百官致詞皆入之,案差備·褥席差備無之乎?斯速入之。
傳于李東顯曰,成均館典僕贖錢,限十日除之。
傳于鄭好仁曰,傳語遲滯,部將記過。
又傳于曰,昌德宮·景福宮洞口下輦,傳語不來,傳語模糊,當該部將記過,傳語連爲申飭。
中宮殿,上冊寶陳賀罷後,中宮殿·世孫宮,政院·玉堂口傳問安。答曰,知道。
備忘記,傳于徐晦修曰,大殿·徽寧殿·中宮殿冊寶差備,各加一資,資窮者兒馬一匹。朝者賞典,廟殿司令遺漏,竝陞敍,中宮殿玉冊差備孫效忠·朴昌文,寶差備金景浩·申宅夏加資,內侍諸執事,各兒馬一匹。今日隨駕,大殿·世孫宮薛里以下差備,一體兒馬一匹賞給。
傳于李東顯曰,明日隆武堂試射,明朝始爲備待,都監及龍虎營試射,亦爲如此以待。
傳于鄭好仁曰,加資人,今日政盡爲下批,今日夜禁弛禁事,分付該軍門諸處,而左右廳亦勿草記。
又傳于曰,左右巡廳,亦勿草記。
傳于徐晦修曰,入侍時,奉朝賀同爲入侍。
徐晦修啓曰,時·原任大臣·奉朝賀依下敎來待矣。
傳于李宅鎭曰,時原任詣閤,判義禁同爲入侍,秋曹若有事,今日入侍。
以承傳色口傳下敎曰,昨已以奏,豈踰今夜?五部禁將牌,卽爲撤之。
又下敎曰,自今日限十日,各司禁牌·懸房勿爲之。
有政。吏批,判書李潭進,參判李重祜進,參議洪檢進,右承旨徐晦修進,沈墢爲大司憲,徐有隣爲大司諫,金樂洙爲司諫,李惠祚爲獻納,金夢華爲掌令,李鼎運爲正言,閔弘烈·李福源爲同經筵,鄭顯道爲監察,李普天·呂莤永爲典籍,金履坤爲王世孫傅,趙重國爲松蘿察訪,李澤遂爲輔德,李鳳模爲繕工監役,方宗來爲東學訓導,禮曹判書沈㲄今加崇政,工曹判書趙重晦今加正憲,行都承旨李溎今加嘉義,左承旨徐有寧今加嘉善,應敎朴相岳,副司果趙載俊,司僕正李得一,上號都廳郞廳副司果洪龍漢,輔德鄭昌順以上,讀玉冊官副司果金文淳·尹師國以上,讀金寶官左通禮任希曾,右通禮姜游,弼善愼爾復以上通政,上號時,竝加資事承傳。
兵批,行判書具善行進,參判李廷喆病,參議朴起采病,參知宋淳明入直進,右承旨徐晦修進,李章漢爲五衛將,金再喜爲景福將,朴大碩爲昌德將,申㫻爲訓鍊判官,雙書權管單田春雨,同知單宋德基,護軍李邦綏。
徐晦修,以吏批言啓曰,副司直吳載純,相禮朴思亨,加資事命下矣。雖已資窮,未經準職,何以爲之?敢稟。傳曰,竝特爲加資。
又以吏批言啓曰,兼戶曹判書趙雲逵,加資事命下矣。而本資乃是輔國,今無加之資,何以爲之?敢稟。傳曰,熟馬一匹面給。
鄭好仁,以兵曹言啓曰,新除授禁軍別將李邦綏,時無職名,依例口傳付軍職,何如?傳曰,允。
又以兵曹言啓曰,依傳敎,隨駕禁軍及駕後禁軍與標下軍兵等處,飯羹以饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處飯羹以饋之意,敢啓。傳曰,知道。
又以禁衛營言啓曰,依傳敎,本營隨駕將校軍兵等處,飯羹分饋之意,敢啓。傳曰,知道。
又以御營廳言啓曰,依傳敎,隨駕將校軍兵等處,飯羹分饋之意,敢啓。傳曰,知道。
徐晦修,以義禁府言啓曰,慶尙道南海縣荐棘罪人金致仁,咸鏡道鍾城府荐棘罪人鄭存謙,全羅道荐棘罪人具庠,羅州牧黑山島竄配罪人韓必壽,靈巖郡楸子島竄配罪人尹勉升,羅州牧黑山島荐棘罪人李範濟,慶尙道機張縣定配罪人李蓍廷,熊川縣定配罪人李蓍建,固城縣定配罪人李蓍廷等竝特放非逆律而發配者,勿論遠近,令該府該曹,卽放以啓事,命下矣。金致仁·鄭存謙·具庠·韓必壽·尹勉升·李範濟·李蓍廷·李蓍建·李蓍廷等放送。晉州牧定配罪人汝草里,丹城縣定配罪人昌胤等,竝依傳敎,亦爲放送事,分付各該道臣之意,敢啓。傳曰,知道。
鄭好仁,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰十一月十八日寅時,上自宗廟,還宮入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·李基崧·林蓍喆,以次序立訖。上具翼善冠·袞龍袍,出齋室門住輿,下御製禮成太室懷千萬,日吉辰良回駕安,命承史·玉堂·春坊賡進。命書傳敎曰,大禮順成,何待臨殿?今予所重,惟在追慕,都提調判府事申晦,具鞍馬一匹賜給。提調趙雲逵·沈㲄·趙重晦,進冊寶時都廳二員竝加資。前都廳李得一,其宜功飭相準前勤宜顧,一體加資。三房諸郞廳皆陞敍,已陞敍者兒馬一疋。李昌中亦一體施賞,監造官皆陞六,太室寶冊諸執事,各加一資,資窮者兒馬一疋。廟內執事李聖協·許圭竝加資,餘執事二人,僉使承傳,領役部將,邊將承傳,繕工監官員,一體陞六。算員寫字官·畫員·員役工匠等,令該曹米布題給。命書傳敎曰,噫,世孫攝祀,三百年來初有,攝祭時禮儀使,進幣瓚爵官,奠幣瓚爵官,各熟馬一匹賜給。輔德鄭昌順,弼善愼爾復,相禮朴思亨竝加資,而鄭昌順以讀冊加資勿論。其餘春坊官員,各熟馬一匹賜給,諸大祝各熟馬一匹,執樽半熟馬一匹,諸執事桂坊官員,各兒馬一匹。政院·春坊下人,令該曹米布題給。命書傳敎曰,事有輕重,傳旣云者,旣下敎,其宜先賞,親上冊寶時,都承旨·禮房承旨·當室大祝·宮闈令·兩室讀冊寶官·左右通禮,竝加資。代贊儀南公著,特爲陞六。諸承旨·門前堂上侍衛,各熟馬一匹,翰注兒馬一疋。引儀弦弓一張賜給,贊儀李命存,自習儀待令,特賜半熟馬一疋,堂下侍衛,皆兒馬一疋賜給。藥房提調,持湯劑入侍事。榻前下敎內局都提調金尙喆,提調李翼元,副提調李溎,奉進湯劑,上進御。命書傳敎曰,其若進慕,宜體軍民,所重在焉,何待竣事?昨日隨駕入廟門堂上堂下武士,明日隆武堂,當柳葉箭一巡試射,試官騎判·訓·御將·入直騎郞·入直兩摠郞,只該房承旨入侍。武藝廳與挾輦·挾輿軍·扈輦隊·近仗軍門內諸執事將校,中日廳射砲試取,禁軍標下軍,令騎判試放,隨駕三軍門將校軍兵,令訓將一體試射放,柳葉箭五中,銃五分人書啓,其餘依例施賞事,分付。貢市人最多一年條特減,八道與兩都,今年當捧舊逋停捧,最多一年條蕩減。嗚呼,丹門內坐輿呼寫,是豈涼德施惠?仰體昔年盛德,令咸須知悉。命書傳敎曰,挾侍中官,世孫挾侍中官二人,各熟馬一匹。大殿·世孫宮隨駕長番,各半熟馬一疋。司謁·司鑰各兒馬一疋。弓矢人·燈燭色,別監·飯監以下,令該曹米布題給。頒赦·百官加下批政事,當日爲之事,駕前下敎。命書傳敎曰,今者五人旣處分,況李範濟乎。今聞心甚慘然,方今大赦,其何許暇,特放,因此以聞,李蓍廷·李蓍廷·李蓍建處分予亦知過,特放,其餘,非逆律而散配與配者。噫,若開此等新律,民何以措手足,何異於施逆律?況當大霈乎。勿諭遠近,令該府該曹,卽放以啓。命書傳敎曰,噫,九族之法,我國豈有?雖三族之法,我國亦無,許·裵兩逆,雖十族何惜?而雖非一律,豈可開無前法之法?曰,以三族,散配者竝放事,分付,上乘輦動駕入崇政門鄕民待令事駕前下敎上親臨東月臺,命書傳敎曰,今番入參樂工,令該曹米布題給。駕前下敎召入鄕民七人,各問其居住姓名。下敎曰,三百年內,三次有之,慶莫大也。今年舊逋停捧,其中最多者,一年蕩減,此非予意,仰體昔年之事,汝輩知而退去,以布此意也。上還內,諸臣以次退出。
壬辰十一月十八日辰時,上御崇政殿。上號陳賀入侍時,行都承旨李溎,左承旨李宅鎭,右承旨徐有寧,左副承旨徐晦修,右副承旨鄭好仁,同副承旨李東顯,記事官鄭元始·柳榮鎭·申禹相·林蓍喆,以次進伏訖。上具遠游冠·絳紗布,殿坐崇政殿御榻,引儀南公著唱笏記,宗親文武百官,朝服分入東西庭,承史朝服入殿中,左右侍立。上曰,諸臣幾許入來耶?諸承旨曰,今番擧皆入來矣。下敎曰,不入廟庭者予不受賀必須出去。仍行百官相禮領議政金相福,就坐月臺當中,而進排官先設褥席床卓於殿中,奉冊官奉冊,傳于相福,相福跪受,還使奉冊官,奉冊置于殿中床卓上,奉寶官奉寶,傳于相福,相福跪受,還使奉寶官,奉寶置于殿中床卓上,開函出冊,開盝出寶,朴相老讀冊,趙瑍讀寶訖,相福下階就位,與百官行四拜,王世孫入殿庭,就板位行四拜,禮判入侍事。榻前下敎禮曹判書沈㲄,承命入侍。上曰,中宮殿上冊寶時,似當有致詞文,而何以無之耶?對曰,謄錄無之也。上曰,然乎?引儀南公著入殿,讀王世孫致詞文。上曰,此文誰之所作?專美於予,太非矣。召問春坊官員,賤臣榮鎭出問入奏曰,時任大提學李福源之所作也。王世孫行拜禮,百官又行拜禮,公著又讀百官致詞文,百官行四拜,金魯淳讀頒赦文,王若曰,猗歟聖祖瀋館開業,繼繼繩繩,於千萬億,粤在兩年,雖奉世室,嗚呼未遑,尙今耿結,陟降指導,情禮允叶,豈待群請?近者大覺,今年何年?値昔入學,前後壬辰,怳然如昨,事豈偶然?追慕冞切,光先最重,何敢謙仰?諸臣曰慶,予則不慊,親製意在,豈拘四六,本年十一月十八日,奉上尊號於太廟第十室,仍定世室,回坐于殿,依壬申例受冊寶,以表榮先之意,自昧爽以前,雜犯以下竝宥,百官各加一資,依舊例以施。嗚呼,三朝光輝,少伸微沈,八方同吉,恩覃千億,親製諭示,想宜知悉。王世孫以下百官行四拜,山呼千歲,山呼千歲,再山呼千千歲,王世孫以下百官,又行四拜,蔡弘履讀世孫箋文,南公著讀百官箋文,太學掌議金義燮等,奉進箋文跪讀訖。中宮殿上號後,大臣入侍事。榻前下敎上還內,諸臣退出。
壬辰十一月十八日酉時,上御集慶堂。藥房入診入侍時,都提調金尙喆,提調李翼元,副提調李牲,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金尙喆曰,連日勞動之餘,聖體,若何?上曰,氣則一樣矣。寢睡·水刺之節,亦何如?上曰,一樣矣。尙喆曰,日吉辰良,大禮順成,臣等下情,不勝欣幸矣。上曰,於予太康矣。奉進湯劑,上進御後,上曰,時原任大臣及奉朝賀進前,提調·副提調,先退,可也。諸臣以次退出。
壬辰十一月十八日酉時,上御集慶堂。大臣·奉朝賀,同爲入侍時,奉朝賀洪鳳漢,領議政金相福,領府事金陽澤,左議政金尙喆,判府事申晦,判府事李溵,右議政李思觀,判府事元仁孫,判義禁韓光會,左承旨李宅鎭,記事官柳榮鎭·李基崧·林蓍喆,以次進伏訖。鳳漢曰,日吉辰良,大禮順成,臣等歡忭,曷有其極?上曰,誠是料表。晦曰,昨見行禮之際,行步如常,不待挾侍,臣心歡忭,尤倍於他也。相福曰,今番大禮,前所未有,奉朝賀皆來參於太廟·徽寧殿及賀班,眞所謂奉朝請賀也。鳳漢,伏見下敎,不敢偃便,俱爲入參矣。仍請先退,上曰,予之賡韻,卽一聲鼓吹三人生也。昨日口奏於太廟曰,有覆難者,小臣當臥而不還矣。此則都承旨已聞之矣。若使卿先退,而獨命書傳敎則非道理,口奏中一件,卽禁婚事也。靜而思之,此亦可憐,故昨已奏,俄下敎矣。予將諭所言,奉朝賀則勿謂黑白,可也。鳳漢曰,臣則先退似好矣。上曰,任意爲之,因命先退。命書傳敎曰,昨日旣奏,嗚呼,此心,若何?其已久矣,況今番以後志定矣。所奏中,一則稱以三代爲相,一則勳戚世臣云,聞此,不擧名而人孰不知?昔周武王,聞呂尙四民之言,不忍經夜,其卽施惠,其像在於養正圖解,故昔年其像圖,付於澤水齋,此亦繼述之道也。況旣奏莫重,其何多日,於禁婚牌一節,不欲踰日而下敎,況此乎。噫,於此人,雖非此日,心常慨歎者。予則曰,若逢今日,雖欲爲何爲,前豈不蕩平,而於今蕩平?體段較重,若此猶可曰,令前一人,此人爲此,誠是萬萬料表,以其父爲父,世代勳戚之臣,豈忍爲此?況一人,予知熟矣。此人之爲此人,雖夢裡慨歎,噫,人孰忍忌其祖忘其先?而一則以恒日之氣,意何泛濫,而究其本,則皆無外乎黨也。處今時猶若此,豈云大官冢宰?此誠可謂殺之無赦者。而予則曰,處今時決不爲,古人云寧人負我,無我負人,予豈忍逆疑人乎?臥而思之,今春設饌奉酌之人處南海,於今日其心,若何?予雖工淺,意則夫子忠恕也。我有此心,而彼無此心,亦豈曰,有人理,決無是事,一則無異孤雛腐鼠。噫,腰金頂玉,渠豈自爲,卽君也,且須志樹立觀之。予則曰,必也聽瑩而然,不然而忍若此,雖頃者之請何惜?而一則浮浪自判,何足情也?而其所惜者,其從祖從弟也。此亦漫說話,而亦不過卽予恒日之心,而旣奏莫重,何敢不踐?嗚呼,今者邦慶,古牒所無,而明將入而雖行禮,予則曰,雖有大於此者,當今邦慶,決不吝惜也。其何階梯,其放則棘可自撤,且云邦慶,則亦何官其高卑乎?當以昨奏之言下敎,金致仁·鄭存謙·具庠·韓必壽·尹勉升竝特釋。命書傳敎曰,禮曹參判有闕代,都承旨李溎除授,其代,通政吳載純除授,房順房。待開門牌招察任,大祝相禮,加資下批,今日政擧行事。榻前下敎命書傳敎曰,樂林君埏,恩全君穳,竝百官加親授,諸臣退出。
上在彰義宮。停常參·經筵。
藥房都提調金尙喆,提調李翼元,右承旨徐晦修啓曰,太室上冊,聖孝彌光,法殿受號,盛禮順成,擧國慶忭,曷有其極?經宿回鑾,連日勞動,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。中宮殿氣候,何如?王世孫隨駕行禮之餘,氣候,何如?臣等不任區區憂慮,敢來問安,竝此仰稟。答曰,知道。今雖兩日,心猶在於阼階,八字加受,斂然亘中,因邦慶而大蕩滌,可副今二字,氣則一樣,內殿與世孫氣候亦一樣。畢試射後,集慶堂入侍。
中宮殿·惠嬪宮,藥房口傳問安。答曰,知道。
傳于愼爾復曰,內局入侍。
大駕詣彰義宮後,王世孫遣宮官問安。答曰,知道。
政院·玉堂·藥房口傳問安。答曰,知道。
備忘記,傳于趙載俊曰,雖昨日以前,復有舊習,予何面對臣庶?而昨日受號,今日有此,此何異於戊申·乙亥餘黨?政院視若尋常而然,此無君無國也。其若恐其䕶黨,或欲令君知其機捧納,此無臣節也。新若有此,予已有奏,況復提辛壬者乎。却湯夜中來此,則大官以下只祗迎而傍觀,耳目之官,偃臥其家,莫知請討,有此心抑何昨日山呼乎?此懷二心也。於予可謂得意,而只緣於受八字,而於今諸臣,可謂萬萬駭然也。
具㢞啓曰,諸承旨有稟達事,來詣閤外請對矣。
又啓曰,諸玉堂有稟達事,來詣閤外請對矣。
愼爾復啓曰,時原任大臣伏聞下政院傳敎,萬萬驚惶,來詣閤外求對矣。
備忘記,傳于愼爾復曰,追慕中深喜日吉禮成,其憶己卯,見昨受二字,萬萬料表,且於今年前初冬,於今中冬,祖孫親享,亦豈夢想攸料?況沖子,雖二年加於予,卽是幼歲,而能禮氣安,是誰賜?此誠基永一機會,其亦邦慶也。
傳于趙載俊曰,中官吳命來,驕終太甚,刋名內侍府。
傳于朴相岳曰,何時下敎,而其餘承旨安在乎?牌使令,令騎曹決棍十度。
傳于趙載俊曰,闕內當有出入,夜禁弛禁。
趙載俊啓曰,百官加爲之事,命下矣。未承受推考傳旨,自本院依例爻周之意,敢啓。傳曰,知道。
傳于愼爾復曰,當以時服來,而以黑團領來,皆時服爲之。
傳于朴相岳曰,黨人徐有寧之有無二字,可謂黨心,此皆負君背祖者也。亟施刋版之典。
傳于趙載俊曰,受來承傳色記過。
又傳于曰,宮門勿閉,闕門先爲下鑰。
又傳于曰,隨駕軍兵饋粥。
趙載俊,以都摠府言啓曰,依傳敎,今番隨駕門內諸執事·將校及武藝別監·挾輦·挾輿軍·扈輦隊·近仗軍士等試射放事,請出標信。傳曰,知道。
又以都摠府言啓曰,依傳敎,今番隨駕軍兵等試放時,四貫革設立之意,敢啓。傳曰,知道。
愼爾復,以吏曹言啓曰,在前頒赦時,例有別歲抄書入之事,今則何以爲之?敢稟。傳曰,依例書入,該房待下敎持奏。
又以吏曹言啓曰,本曹佐郞姜俒,繕工監假監役洪星海呈狀內,俱以身病甚重,勢難察任云,竝依例改差,何如?傳曰,允。
姜游,以漢城府言啓曰,依傳敎,禁將牌卽爲撤之之意,敢啓。傳曰,知道。
趙載俊,以御營廳·一二所巡廳·左右捕廳言啓曰,去夜犯夜人無所捉,敢啓。傳曰,知道。
判府事元仁孫,京畿廣州地掃墳呈辭,傳于姜游曰,給由馬,澆奠床備給。
行都承旨徐有寧疏曰,伏以聖孝冞隆,先烈克闡,睿德益新,縟禮載擧,凡有血氣,抃蹈惟均,仍伏念臣,姿性拙樸,百無一能,前後歷敡,罔非濫叨,居常愧懼,若隕淵谷,不意昨者賞典,竝及於臣身,罔功之賤,亦被擢秩之恩,臣誠驚惶懍惕,不省所處也。噫,幸逢聖明,獲當嘉會,職在該房,與覩盛儀,此已臣之至榮至幸。若其職事所效,則筋力奔走,有愧於都監諸臣,周旋未行,不過爲稟承聖旨而已。初無一毫可紀之勞,而混被朝家賞功之典者,不但臣私義之悶蹙,賞僭命屑,豈不爲累聖治之大者耶?況臣釋褐,未滿十年,冥升驟躋,昨年擢一資,今年超一級,不才無功,遽玷命德之班,負乘致寇,理所必至,臣若自諉以恩出舊章,而晏然冒承,則是不徒自招身災,眞所謂小人之無忘憚者也。臣縱無恥,豈忍爲此?伏乞聖慈,曲加矜照,憐臣言之實非例讓,亟命收還臣所授資級,使恩賞無濫,私分粗安,千萬幸甚云云。批答在筵說中
上在彰義宮。停常參·經筵。
洪旰啓曰,兵曹都摠府郞廳來言,今日夜巡檢之意,敢啓。傳曰,知道。
壬辰十一月十九日辰時,上御隆武堂。親臨試射入侍時,行兵曹判書具善行,訓鍊大將李章吾,御營大將張志恒,左副承旨鄭好仁,兵曹佐郞柳雲羽,都摠都事崔孝達·金致五,記事官柳榮鎭·李基崧·林蓍喆,以次進伏訖。上具黑笠·紅袍,御隆武堂前檻,試官行四拜,上問志恒曰,鑄錢幾許?對曰,畢役後,姑未知幾萬兩,卽今黑骨錢,三十餘萬兩矣。命書傳敎曰,駕前駕後,皆令應射。上曰,近來虎班,若過營將,則皆肥大,怪哉。必放心酒色之致也。上曰,都承旨入來耶?好仁曰,陳疏不入來矣。命書傳敎曰,今番邦慶莫重,今於賞典,孰敢爲辭?今聞都承旨徐有寧陳章云,況此時內局副提調乎。其章特給,卽爲牌招察任。今番賞典,有辭章者,政院切勿呼望。命書傳敎曰,三院副提例兼,房順房。命書傳敎曰,昨夜下敎,卽大霈同流之意,分付秋曹·金吾,申飭諸道。上曰,前都承旨李溎,善爲區處矣。今日入謝耶?好仁曰,已爲謝恩矣。上曰,同副入來耶?前日自稱曰,豈爲見大臣而往乎?此言過甚也。今則其年幾許?好仁曰,近五十也。命書傳敎曰,此時焉敢逡巡?同副承旨吳載純遞差,五衛將李普祥入侍衛,上問其寢食凡節。命書傳敎曰,五衛將李普祥其妻,卽宣懿皇嫂同氣也。經昨日見今入侍,回瞻光明殿,予懷萬倍,特拜加設同中樞,其令帳殿謝恩。命書傳敎曰,噫,今者李普祥,特資意何,而同知以玉圈謝恩,令該曹特賜金圈,以表予意。命書傳敎曰,習讀官朴成梓,卽昔年有功書題朴壽康孫也。憶昔年輦過其門幾次?今以習讀入射,相當守令,待窠懸註調用。試射畢後,仍爲還內,諸臣退出。
壬辰十一月十九日酉時,上御集慶堂。坐直承旨入侍時,左副承旨鄭好仁,記事官柳榮鎭·李基崧·林蓍喆,以次進伏訖。都承旨徐有寧,讀趙榮順疏至半,上曰,何謂也?內局都提調金尙喆曰,李光佐·崔錫恒復官爵之事也?命書傳敎曰,噫,辛壬前後事,其本卽黨也?兩大臣復官,卽近五十年苦心,而因大蕩平而下敎,則孰敢其復容喙於其間?而頃年八字,已無其效,心竊愧恧,而況今四字,尤萬萬過重,故由其莫重,其雖黽勉以受,每敎造物必也來,曾未幾日,其果有趙榮順,若眞箇蕩平,豈有是哉?其果大成,昨日强受,今有此章乎?其果廣運,山呼之聲,猶凝大庭,而其復有榮順乎?再昨欲釋近者諸人,而因奏曰,於此若有異議,臣將臥於彰義,以奏昨夜,已不敢踰日,則況今日乎。此猶若此,況目下事乎。大成之號强受,今有此大造物,雖無其奏,其必下敎,況已奏者乎。噫,今番四字有此心,其何忍書於章奏?大霈方流,竄配雖省,豈可一刻置諸於縉紳?此章卽爲洗草付丙,趙榮順永刋仕版,不齒縉紳案。噫,朝鮮若無君則已,若有君則趙榮順豈可復爲朝鮮臣子?此已處分,予何敢欺陟降,予自有道理矣。上曰,今則雖三頭六臂,豈可言乎?崔錫恒尤爲暖昧也,此實趙觀彬釀之也。予當詣舊邸矣。尙喆曰,昨日勞動,今日豈復動駕,殿下安心也?上曰,若有臣分,則豈忍爲斯,予已口奏而來雖經一夜而還,予必往矣。捧章承旨誰也?好仁曰,同副承旨李東顯也。命書傳敎曰,過昨日今捧此章,雖言事之章,宜不敢捧,況一軍銜者乎。當該捧納承旨,刋名仕版,以示君君臣臣之義。若有臣子之心腸,此等章,雖非當該,何心例應,其時仕進承旨,一竝施以不敍之典。命書傳敎曰,當詣舊邸,訓將領新營標下軍,都領挾輦軍六十名,以內入直,隨駕禁軍安徐。只駕前駕後隨駕,道由夜晝介,副駕轎安徐。駕轎待令,世孫隨駕祗迎安徐。只備堂三間石橋祗迎。上曰,若有心腸,則今日豈可陳章乎?趙榮順烹之,可也。命書傳敎曰,動駕有命,今日承宣,焉敢逡巡?其皆承牌,另加嚴飭。都承旨徐有寧曰,臣下有罪無罪,殿下何必若是耶?上曰,承旨所奏有無字太非矣。命書傳敎曰,都承旨遞差,南所衛將,假承旨差下入侍。命書傳敎曰,中官吳命來,逐西小門內。命書傳敎曰,前都承旨具㢞,通政姜游·愼爾復·趙載俊·朴相岳·任希曾,承旨除授,牌招察任,房順房,三院副提調例兼。上曰,朴相岳不爲才操者乎?其兄則可信之人也。上曰,前都承旨李溎不當耶?尙喆曰,昨夜移除禮參,故不當也。上曰,其爲謝恩乎?對曰,卽爲謝恩也。上曰,然乎?尙喆曰,以禮曹謄錄冊修改事,臣已言之於溎,元判府亦爲言及也。上曰,好矣。尙喆曰,此非言事之疏,陳其自己難安之事也。上曰,具㢞能不逡巡乎?尙喆曰,豈敢逡巡?且其人異於其從也。上曰,昨日特放具庠後捧此章,李東顯必恚憤而捧之也。承旨輩皆非矣。尙喆曰,向來此疏,到院不捧,故今又陳之也。上曰,雖伸渠家之處義,今日豈陳疏之時乎?決非人子偏論,自彬字而皆甚也。其祖則不然也。命書傳敎曰,都提調·提調,竝解兼帶。諸臣退出。
壬辰十一月十九日戌時,上詣彰義宮,擧動入侍時,行都承旨具㢞,左承旨未謝恩,右承旨未謝恩,左副承旨未謝恩,右副承旨朴相岳,同副承旨未謝恩,記事官鄭元始·柳榮鎭·南履寬·林蓍喆,以次序立訖。上具翼善冠·袞龍袍,出自通陽門,乘轎至彰義宮門外降轎,乘輿入宮,仍爲經宿,時原任大臣·二品以上·政院,三司之臣,咸聚求對。
上在彰義宮。停常參·經筵。
大駕經宿翌日,王世孫遣宮官問安。以承傳色口傳下敎曰,今在爲沖子問安來宮官,亦黨人,退去。
政院·玉堂·藥房口傳問安。
朝廷·二品以上·六曹堂上口傳問安。以承傳色口傳下敎曰,今則八字若浮雲,趙榮順之黨,卿等亦多得以入,則當還宮矣。
又下敎曰,以何顔,答此問安?復售黨心,卿等速休復爲問安。中門當殿座矣。
趙載俊啓曰,時原任大臣,以爲聖敎之下,抑塞罔措,欲陳衷悃,更爲求對矣。
以承傳色口傳下敎曰,乙亥八字無可言,再昨所受大成廣運,羞見昆蟲,何顔曰君?卿等之來,欲護趙榮順乎,欲請討乎?其止之。
藥房口傳啓曰,聖體連日勞動之餘,昨日湯劑,只進一貼,下情憂迫,已不可言,而竟夜守閤,旣未承入侍之命,日已過午,亦不下備員之敎,臣於此,尤不勝抑塞悶隘之至,聖躬保嗇,方在湯劑,則時或間斷,亦恐有妨。況此寒節,離次經宿,其所進御,尤不容少緩,臣不避猥越,冒罪煩籲。伏乞亟借方寸之地,俾得以奉進湯劑,千萬顒祝,惶恐敢啓。答曰,於予太康,今者造物,其理宜也。雖然求諸萬古,豈有此等臣分,是誰是誰?卽予卽予,其宜守固執,以謝蒼穹。
趙載俊啓曰,時原任大臣以爲,雖伏承止之之敎,而湯劑尙未進御,不勝焦迫之忱,敢此更爲求對矣。
以承傳色口傳下敎曰,旣已奏,此亦造物,時原任何爲乎?其止之。
藥房口傳再啓曰,冒控憂迫之忱,恭俟晉接之命,及承批旨,辭敎極爲非常,臣衷情隕越,益不勝抑鬱之至,臣下有罪,而君上却湯,實是往牒所無,以殿下聖明,何不念及於此?而日已向夕,而尙不許一貼之進御,其有妨於聖躬之節宣,當何如哉?焦迫之極,玆不得不更此呼籲。伏乞亟許臣持湯劑入侍,千萬懇禱,惶恐敢啓。
以承傳色口傳下敎曰,欲飮建功則然耶?
備忘記,蕩平科後,其猶凜然,況再昨受千萬過重號,翌朝聞萬萬夢想外駭擧,雖輿儓,望予宜恧,況朝鮮幾班黨人,雖目下事,已奏于何,而況黨本辛壬事乎。黨人嚴處,予則自有道,何顔復踰舊邸門外,其黨復起乙亥八字,今受八字,於予若浮雲,亦若仲子食鵝肉,卿等與諸臣,亦何顔對其君乎?雖百日守閤,今予心固定,其欲一下敎,而壬申已奏慈殿,且顧干尺沖子忍焉,其於末稍,亦何忍焉?予則得時,勝於八字,卿等速休,勿困儓輿。噫,衣朝服,大庭嵩呼人若此,有餘人付軍職,已自謂曰,造物幾何?只逾日果若此,於今搢紳,若榮順等者,莫知幾百,予自宜潔而已。今予心,屋漏當知矣。
傳于朴相岳曰,黨人盛,故中官亦盛,中官申德龍入,前排拿入。
備忘記,今予深慨然者,卽再昨翌日有此也。翌朝猶然,況將來乎。是誰是誰?卽予卽予。
備忌記,傳于趙榮俊曰,朝鮮彝倫,昨日斁矣。再昨進箋太學生,只食其飯,莫知請討,此等駭儒,將焉用哉?其令太學竝停擧,他儒生勸入,勸入前,國子長與館官守焉。
傳于具㢞曰,耳目之不爲謝恩者,解見任。
任希曾啓曰,大司憲沈墢,執義金會元,掌令李師曾,持平吳鼎源,有稟達事,來詣請對矣。
又啓曰,獻納李惠祚,有稟達事,來詣請對矣。
以承傳色口傳下敎曰,昨日雖晚,儒臣宜請對而寂然,昨日儒臣,解見任。
備忘記,洪龍漢爲承旨,牌招察任,房順房。
以巡監軍單子,傳于朴相岳曰,何顔踏下?明日仍。
傳于趙載俊曰,太學儒生,卽爲勸入,卽爲草記。
傳于朴相岳曰,昨日中日願試射,事係莫重,當於此處頒賞,木綿等物待令。
以承傳色口傳下敎曰,趙榮順萬古不忠之臣,當臨金吾,親問拿鞫。
又下敎曰,拿來都事,若踰今日,當用一律,以此分付。
傳于任希曾曰,趙榮順依法囚南間。
又傳于曰,呼當直聲,寥寥,當直都事,決棍十度。
又傳于曰,前排入之,當直都事,決棍十度。
傳于任希曾曰,該堂若遲滯擧行,則該堂當同爲推鞫,以此申飭。
傳于朴相岳曰,遲滯擧行羅將,令騎郞決棍十度。
以承傳色口傳下敎曰,侤音卽爲捧來,而若遲滯,該堂當金吾殿座矣。
又下敎曰,予何顔問渠?渠之書納,已是結案,令該府堂上,開坐捧亟正侤音以來。
又下敎曰,鼎彬偏論,予熟知之,其子不爲而何?雖殺之無赦,一殺字,故相宋寅明,勉戒於予者,當今思焉。旣捧之後,何異於載車?特貸一律,甲山府爲庶民,五倍道,沿路若乘轎,令道臣狀聞,卽其地梟示事,分付。
又下敎曰,黨人子榮順,到甲山後,卽爲狀聞事,分付道臣。
又下敎曰,宣傳官一人招送,乘轎與乘馬知來,而若乘轎子,卽其地燒之,雖艸轎亦爲之。
又下敎曰,此下敎,卽爲頒布。
又下敎曰,免車,於渠幸矣。着笠而去乎?送某人,奪其笠而來付丙,北道雖士子着氈笠,着氈笠送之,使北道豐沛之人,咸知黨人。
又下敎曰,庶民之父,豈可書贈職?分付本府,卽爲洗之。
以同副承旨洪龍漢牌不進罷職傳旨。傳曰,極爲駭然,遞差,下義禁府推考。
備忘記,今番邦慶,海東初有,故快示蕩典,因此其敢惴度君心,莫知大蕩平,亦莫思八字受號,有此作俑,此已萬萬可駭,而今予心萬倍者,大禮順成,卽有此叵測之擧者也。興惟良欲溘然,以此觀也。朝鮮若榮順者,莫知千百,若此而受此尊號晏然,此員陟降,予心固定,彼蒼臨照,今予將爲樂餘年於舊邸,雖至歲回守閤,何益之有哉?興惟一刻誠難,建功若浮雲,內局若楚越,卿等速休,須便輿儓。
備忘記,今者猶恃者,其惟時原任,兩司雖千,予雖衰耗,豈可借手於庸庸此輩?甚黨鼎彬子榮順,予已皆下敎矣。
趙載俊啓曰,時原任大臣,以爲辭敎之非常,湯劑之停進,轉益罔措,敢復冒罪求對矣。
以承傳色口傳下敎曰,大臣諸臣,久坐門外,史官必書飢矣。皆止之。
又下敎曰,卿等其止之,欲便休此處矣。
傳于朴相岳曰,大臣雖徼還,中官持入,申宅夏記過。
備忘記,嗚呼,近五十年一心,今年庶可伸矣。嗚呼,大禮順成,受號翌日,甚黨人鼎彬子,有此叵測之擧,雖嚴處而此心何弛?況予則曰,海東朝鮮,莫知有幾百榮順,其何尋問?受此前後,此心難耐,于今此人,於予可謂一機關,却建功以至旬日,副黨人心,其雖,可也,於予可謂得意,卿等自休焉。其何免冠,亦何納召?
傳于朴相岳曰,時原任免冠云,冠命召傳授。
以承傳色口傳下敎曰,詣回處,豈可經夜於囹圄?前承旨洪龍漢特釋。
又下敎于領相曰,卿若此,此中爲卿用心,其止之而休焉。
又下敎曰,昨日何時下敎,而儒臣夜求對?一竝解見任,身爲承旨,敢護儒臣當該承旨遞差。
傳于任希曾曰,洪龍漢傳旨,不爲踏下,放送事,直爲分付。
傳于朴相岳曰,通政鄭昌順,承旨除授,牌招察任,房順房。
又傳于曰,今番付軍職單子,若仍置,則必爲才操,竝減下。
備忘記,長番內官智好文,承傳色差下,政院知悉。
以承傳色口傳下敎曰,此時三提調,備置爲宜,前爲者宜休,元判府爲內局都提調,李最中爲提調。
又下敎曰,更思之,元判府事,奉親之大臣,內局都提調下敎安徐,右相爲都提調。
又下敎曰,都提調承旨解見任下敎,安徐。
又下敎曰,所諭似然,中官下敎安徐。
藥房口傳三啓曰,臣等之目下焦悶,惟在於湯劑之停御,而再啓尙未承答,夜色漸于向深,日日再進之湯劑,未進一貼,下情萬萬憂迫,罔知所出,輒敢不待批敎,胃罪煩瀆。伏乞深留聖思,暫許持湯劑入侍,千萬顒祝,惶恐敢啓。
傳于朴相岳曰,問安中官入去,闕門卽爲下鑰。
傳于趙載俊曰,時·原任大臣入侍。
趙載俊,以侍講院言啓曰,本院新除授輔德李澤遂,時在慶尙道松蘿任所,書筵入番事緊,斯速乘馹上來事,下諭,何如?傳曰,允。
朴相岳,以義禁府言啓曰,都廳郞廳李得一,差備官李昌中,守門將禹聖欽等,令該府處之事,傳旨啓下矣。李得一·李昌中,今方待命於本府,卽爲拿囚。禹聖欽以黃海道赦文差使員,昨已下直云,待竣事後,拿囚,何如?傳曰,允。
又以刑曹言啓曰,非逆律而發配與配者,勿論遠近,直放以啓事,命下矣。依傳敎,韓必壽子,慶尙道昆陽郡定配罪人公權,泗川縣成權,梁山郡景權,尹勉升子,咸鏡道穩城府定配罪人守鉉及罪人時鄕子,全羅道珍島郡金甲島爲奴罪人堯弼及罪人明欽子,濟州牧大靜縣爲奴罪人時淵等,竝放送事,發關分付于各該道道臣之意,敢啓。傳曰,知道。
又以刑曹言啓曰,許·裵兩逆,雖十族何惜,而豈開無於法之法,治以三族發配者,竝放事,命下矣。罪人胤明子姪子婦等爲奴婢罪人,全羅道興陽縣鹿島學紹,平安郡李召史,順天府必紹,寶城郡翼紹,長興府復紹,谷城縣南紹及罪人錘子孫子婦等,爲奴婢罪人,康津縣古今島存,扶安縣蝟島在,興德縣李召史,康津縣郝,海南縣酇,興陽縣節,咸平縣邵,光陽縣鄫,長興府權召史,靈巖郡朴召史,順天府金召史,務安縣成召史等,竝依傳敎,卽爲放送事,發關分付該道道臣之意,敢啓。傳曰,知道。
上在彰義宮。停常參·經筵。
洪旰啓曰,兵曹都摠府郞廳來言,今日夜巡檢之意,敢啓。傳曰,知道。
壬辰十一月二十日酉時,上御日閑齋。時原任大臣·諸承旨入侍,藥房追後入診入侍時,都提調李思觀,提調李最中,副提調具㢞,記事官鄭元始,記事官李基崧·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。李思觀曰,勞動之餘,聖體,若何?上曰,使予受困,卽朝鮮黨人也。予何答問候耶?上命時原任大臣竝罷職,先爲退出後,李最中進伏曰,當此寒節,勞動旣多,且堂戶若是疏冷,而湯劑連日不進,下情焦灼極矣。豈可以黨人之罪,不顧聖躬保護之節耶?伏願亟許湯劑之進御焉。上曰,以卿爲固執矣。今日見之,不然矣。以卿爲提調,予意深矣。持入湯劑,可也。最中奉進湯劑,上進御後請診候,上曰,置之。最中曰,一貼旣已進御,下情不勝萬幸,而再貼敢請持入矣。上許之。最中持湯劑,更爲入侍,進御後,上曰,今日爲提調,副提調,予果進御矣。命內局先退,諸臣以次退出。
壬辰十一月二十日戌時,上御彰義宮。時原任大臣入侍時,領議政金相福,左議政金尙喆,右議政李思觀,領府事金陽澤,判府事申晦,判府事李溵,判府事元仁孫,行都承旨具㢞,左承旨姜游,右承旨趙載俊,左副承旨朴相岳,右副承旨任希曾,同副承旨鄭昌順,大司憲沈墢,獻納李惠祚,執義金會元,掌令李師曾,持平吳鼎源,記事官柳榮鎭·南履寬·林蓍喆,以次進伏訖。相福曰,致煩聖慮,莫非臣等之罪也。上曰,大成廣運,而見此擧,予何面拜陟降?諸大臣曰,殿下何爲而出此下敎耶?如此罔測之人,固當處分,何費聖慮也?上曰,其疏曰,走鄕,而尙不走也。命書傳敎曰,今番受號後,予曰,必有造物,而千千萬萬料表,有此榮順,嗚呼,八字於今浮雲,今日軍號,以此書下,予心雖定,其於基求,不可不嚴正律令,今日榮順,於蕩平,雖非令前,今者下敎,卽令前,故只捧其招,誦故相之言,而雖爲參酌,豈明黨本自微細,而初則曰,小人曰,君子,其末曰,忠曰逆,釀成戊申乙亥,於今復提此事者,豈不正法?此後以辛壬乙亥事,雖一字一句更提者,當施逆律,爲臣子其不請討,當施護逆之律。雖護逆,亦有許多般名,何則?挾舊心而爲此者,其無可謂,今日大略已諭,欲避其嫌不言者,是亂逆之心,㤼於彼,掩過含默者亦逆心,今皆洞諭,今豎律令,此亦若懸法象魏之意,爲海東縉紳章甫,咸聽此諭,勿復防限,予雖衰矣,太阿在乎,今雖以榮順,戴頭而爲庶民,若有來朝犯此憲者,强坐步輿登南門,若致雲而正法,其雖此後,爲嗣君者,焉敢違法?爲臣子者,亦焉敢護黨?將此下敎,洞諭中外,一件書付政府,一件付該府,二件柏府·薇垣各付。上曰,雖三頭六臂,豈敢復言?着朝服參賀而忍爲此乎?北道有城丁軍,故今日奪笠而焚之,使着戰笠而去也。予已口奏曰,今人平時,稱大監·令監,而反食其肉,此則亂逆之人,豈念其君,不非榮順而泯默者,是亦護逆之人,此輩尤可痛也。老論陷溺久也。其君受八字見辱,而臺臣不請討,人臣固當食肉寢皮,而終不請討,卿等亦非矣。不思回君心,而只伏中門,豈人臣之道耶?元奉朝賀若在,必不至此也。家貧思良妻,國亂思良桐,正謂此也。韓必壽無形,雖爲處分,而亟正邦刑,豈不太過乎?亟正之律,可用於榮順也。守門而不爲請討,予氣苶然,則卿等當何如耶?相福曰,臺臣果欲求對,而未及爲之。上曰,議論定時,虜已渡江,爲卿等實慨然也。藥房提調,持湯劑入侍事。榻前下敎,上曰,沖子聞而不進食,故予只飮一貼而已。仍進御湯劑,上曰,予之飮此,非欲生也。如榮順者必多,卿等各奏黨人然後,予當飮之也。還收禁婚牌,亦勝於今番活數人之事,指腹結婚曰,汝婦曰,汝壻,而不成則實不祥也。尙喆曰,實出於順民情之聖德也。臺臣墢·會元·師曾·鼎源·惠祚等進前,欲爲傳啓之際,上曰,欲爲發啓,則直爲之,可也。何先傳啓?墢等仍爲合啓曰,無前之盛禮纔成,擧國之同慶方洽,惟彼趙榮順,不體我聖上五十年苦心,乃以一身私義,忙急陳章,致有却湯動駕之境,論其負犯,萬萬駭然,而不忠不孝之罪,渠旣遲晚,此不可以爲庶民而止。請甲山府爲庶民,罪人趙榮順極邊安置。上曰,此亦巽軟,不覺一哂,若址淳輩,尙今爭執,亟正邦刑,遲晚者,予雖參酌,臺臣其宜爭執,而只請安置,其雖巽軟,猶有臺閣,依啓,而三水雖非極地,亦非極邊,而庶民安置,萬古豈有?慶興府極邊定配,此雖鞫廳事,於今爲庶民,令該曹擧行,依前下敎,倍五道擧行。命書傳敎曰,欲聞公議,不先處分,令傳啓。噫,頃年疏下請邦刑,三司伏閤,古人云見無禮於君,如鷹鸇之逐鳥雀,此豈特鳥雀,伈伈二日,尙不伏閤,其涉駭然,而初欲分啓,欲兩司俱啓乎,一司欲爲乎?予未可知也,而飭勵之餘,强忍合啓,其答旣諭,爲爭請其律而請配,反不若啓覆勘處者,庶民請安置,亦涉異常,此正手脚忙亂者。此等臺臣,將焉用哉?今日傳啓臺臣,一竝施以削職之典。上曰,大臣山呼陳賀,翌日有此,當率有官請討而不爲,爲卿等慨然。命書傳敎曰,噫,一自金鍾秀·尹蓍東後,大官亦諱。噫,幾月强請,今已受賀之後,可謂心滿意足,而翌朝有此,予雖默默,其宜招百僚庭請,而因此却湯,詣舊邸而臥,則尤宜爲此,而不此之爲,沁沁守閤,豈特建功,若不進食飮?一日不食,其猶謂飢,況二日乎。雖不能排闥,亦何不據例?予雖衰矣,君綱猶在,只守閤,時·原任大臣,一竝罷職。內局提調李最中曰,小臣初入侍,湯劑連日不進,焦灼極矣。請復進湯劑,上曰,以卿爲固執,今則不然。以卿爲提調,意亦深矣。當爲提調及副提調而飮之矣。藥房提調,持湯劑更爲入侍事。榻前下敎㢞曰,聖念至此,不勝惶悚矣。上曰,今則見四寸矣。諸承旨奏曰,莫非臣等之罪,而連日却湯,尙不回鑾,焦迫極矣。願書回鑾傳敎。上曰,予志固定也。㢞曰,可罪者罪之,可奬者奬之。以一榮順,作此過擧乎。昌順曰,八域咸囿於陶甄中,一榮順何損於聖德乎?上進御湯劑,游曰,臣事君,如子事父,必須體念而回駕焉。最中曰,上念涉降之心,下思東宮之情,亟許回駕焉。希曾曰,堯舜二世,猶有不率之苗,何累聖德?卽今回鑾,則軍民悅豫矣。上曰,有悅豫,則有榮順乎?相岳曰,一榮順處分何難,而有此過中之擧乎?體念臣等之焦迫而回鑾也。臣等雖被罪,未蒙允之前,決難退去矣。藥房提調·六承旨,解見住事。榻前下敎諸臣始退。
上在慶熙宮。停常參·經筵。
大駕經宿翌日,王世孫遣宮官問安。以承傳色口傳下敎曰,觀朝鮮兩班,則春坊亦朝鮮兩班,問安批答當不爲,而爲沖子,以知道答之。
政院·藥房·二品以上·六曹堂上口傳問安。以承傳色口傳下敎曰,朝鮮豈有只率二品之君乎?其止之。
備忘記,徐命善爲承旨,牌招察任,房順房,三院副提調例兼。
備忘記,傳于徐命善曰,通政金文淳·尹師國·李得一·朴思亨,前承旨申益彬爲承旨,牌招察任,房順房。
備忘記,傳于尹師國曰,今因承旨,聞李得一尙在云,莫重赦典,焉敢若此?若此其他可知。李得一與李昌中特放送,當該判金吾特遞,其代,禮判爲判金吾。
徐命善啓曰,新除授右副承旨李得一,方在拿處中,何以爲之?敢稟。傳曰,特放,牌招察任。
備忘記,金文淳在鄕代,朴相老爲承旨,申益彬代,趙瑍爲承旨,牌招察任,房順房。
備忘記,傳于李得一曰,夜長苦,其同於今朝鮮黨人,見今海東,卽黨人世界也。予何顔帶八字臨臣庶?
徐命善啓曰,諸承旨有稟達事,來詣閤外求對矣。
李得一啓曰,二品以上,有稟達事,來詣請對矣。
以承傳色口傳下敎曰,承旨則勿爲請對,安坐朝餔。
以承傳色口傳下敎曰,承傳色申德龍,朝字以招字傳之,越〈俸〉一等。
人下敎曰,朝鮮只有承旨,豈有不識朝餔之承旨乎?
又下敎曰,朝餔二字皆不知,極爲駭然,知而學之。
藥房口傳啓曰,臣等卽伏承下敎,至以昨日悔飮爲敎,臣等誠不勝抑塞憂迫之至,兩宵離次,積有勞動,此時湯劑之一或間斷,誠爲萬萬問迫,而此時不可少忽者保嗇也。臣等之所當盡分者湯劑也。豈可以煩瀆爲悚,而泯然退伏也哉?玆敢冒罪呼籲。伏乞深留聖意,亟許臣等持湯劑入侍,千萬顒祝,惶恐敢啓。
以承傳色口傳下敎曰,昨日之飮猶悔焉。今日何飮建功乎?其止之。
備忘記,噫,觀今朝鮮,有大臣乎,有耳目乎?有太學乎?太學則文具進箋,豈有古人慷慨之儒?大官則㥘於金鍾秀·尹蓍東,伈伈守閤,莫知如鷹鸇逐爲雀之意。耳目則萬古庶人,豈有此律?雖尋常一律酌處者,臺臣其猶爭執,此關係何等,旣已遲晚酌處者,以此律請焉。甚至於初不欲合辭,反不若辛壬眞儒輩,於黨猶然,況人君乎。欲諭而召,其駭已判,對誰恃,舊邸亦羞,耳目自己昏矣。而耳目又若此,今無股肱,予何乘轎回駕?況慷慨亘中者,居首則欲問諸聲駭舊之語,見此泄泄,於今舊邸一古人雖不若此,予志固定,況此者乎。諸承旨亦退,予自閹豎,昔年傔從以處之。
備忘記,傳于徐命善曰,見昨夜光景,予心益固,苦其諸承旨守閤,下敎,則無識,中官,朝字以隹字誤傳駭然,承旨莫知朝晡,曰若食飯,莫知朝晡,何以惟允其對,諸承旨一竝遞差。
傳于朴思亨曰,如此備忘,亦爲徼還乎?受來中官記過。
備忘記,八字受號,心切歉然,一自榮順,四字自消,予之自晝,焉可弛也?昨夜光景,有大官乎,耳目乎?嗟哉朝鮮,近八衰君而已。噫,千乘浮雲,建功楚越,二品何關於予,政院亦何關於予?若是守閤,擧措異常,各令退休,中官雖無識,朝字誤聞隹字,莫知朝餔,何云士夫?都承旨亦解見任。
傳于徐命善曰,二品以上入侍。
傳于朴思亨曰,諸司預備。
大駕還宮後,政院·藥房口傳問安。答曰,知道。
中宮殿·惠嬪宮,藥房口傳問安。答曰,知道。
傳于李得一曰,坐直承旨竝入侍。
又傳于曰,前都承旨徐有寧,有詣回處,昨日下敎安徐。
傳于朴思亨曰,砲聲尙聞,其才至今有之耶?其止之。
朴思亨,以兵曹言啓曰,未畢試軍兵等試放,請出標信。傳曰,知道。
李得一,以禮曹言啓曰,今此冬至望闕禮習儀吉日,以今月二十一日,已爲推擇啓下矣。動駕相値,退行,何如?傳曰,允。
又以成均館官員,以大司成言啓曰,太學儒生勸入事,命下矣。臣依聖敎,卽爲勸入後,臣與館官,同爲退去之意,敢啓。傳曰,知道。
壬辰十一月二十一日辰時,上御彰義宮。二品以上入侍時,判敦寧李益炡,行戶曹判書趙雲逵,行兵曹判書具善行,知敦寧具善復,行司直韓光會,行禮曹判書沈㲄,左參贊洪麟漢,右參贊李翼元,行副司直朴相德,行大司憲李最中,開城留守洪名漢,行副司直具允鈺,吏曹判書李潭,工曹判書趙重晦,刑曹參判閔有興,行副司直鄭尙淳,江華留守成天柱,行副司直金光國·尹得養·尹得雨,行副護軍張志恒·尹泰淵,行副司直李在協·李聖圭,禮曹參判李溎,行副司直元義孫,工曹參判任希敎,大司諫申益彬,行都承旨徐命善,記事官柳榮鎭·南履寬·林蓍喆,以次進伏訖。上曰,二品以上誰入來耶?命善歷數以對。命書傳敎曰,鄭尙淳爲都憲,洪檢爲薇垣長,牌招察任。上曰,參議入來耶?命善曰,參議朝者入參問安而出矣。二品以上求對,故不爲入來矣。上曰,金鍾秀之奉行請討,尹蓍東之迎合上意不異矣。昨今大臣,不爲請討,只來守閤,是豈臣子?向來眞儒,時爲偏論,三司伏閤,而今番都憲,勉强後始合啓,而亟正遲晚者,古今豈請安置耶?予已處分,而所重在焉。予受之,今此見辱,決無回鑾之心也。承旨不知朝晡二字,豈有如此之承旨乎?益炡曰,臣子無狀,致有此擧,乾斷廓然,猶當處分,何奈自損體貌而不進湯劑乎?上曰,承旨之捧章亦非矣。如此引進家禮源流,而惹起偏論之意同也。承旨豈捧之乎?昨日飮湯,爲沖子而進之,更思之,實厭爲卿等之君,予何飮乎?且古語曰,如鷹鸇之逐鳥雀,見此而不爲請討者,豈云人臣?命書傳敎曰,俄者下敎勿施。李最中爲都憲,申益彬爲薇垣長,牌招入侍。上曰,鄭尙淳用謀矣。申益彬予得於殿講,故以此二人代之也。上曰,昨日本府開坐,皆依法乎?命善曰,然矣。雲逵曰,一時危急,湯劑進御也。上曰,卿等皆內局提調乎?今日無大官,而朝廷問安予訝之,更閒參贊入參也。麟漢曰,悠悠萬事,無過於湯劑,日勢且晚,伏望進御也。上曰,誰也?承旨曰,洪麟漢也。上曰,入來耶?上曰,稱大匡輔國,導喝道者,皆負君恩也。國則昨日已亡矣,仍誦曾子啓手足大文。諸臣曰,殿下對臣子,豈忍誦此乎?上曰,予不負臣,臣實負予。命善曰,湯劑一時危急也。上曰,洪麟漢入來,予當飮之,而予心已定,卿等止之。益炡曰,小臣蹣跚匍匐而入來,力請進湯,而不得蒙允,則寧得罪於殿下,而不敢出也。命書傳敎曰,提調旣拜都憲,許遞參贊洪麟漢爲提調。麟漢曰,連日勞動,日候且冷,願進湯劑也。上曰,若是下敎,則人必笑之,而日昨金致仁等特放一時,奉朝賀故爲先出,予用嘉之,入內而稱譽於嬪也。今卿爲提調而勸之,當飮之。藥房提調,持湯劑入侍。榻前下敎上曰,李得一何不入赦典乎?命善曰,有事過單子入啓之敎也。上進御湯劑,上曰,臺臣入侍。最中·益彬等所啓,今番邦慶,實是無前,凡在臣民,孰不歡忭?而賀禮纔罷,其所投疏,不前不後,擧措慌忙,雖以我聖上好生之德,特貸一律,渠旣遲晚,則不可以遠配置之,請慶興府定配庶民罪人趙榮順,依律處斷。上曰,今日乃知有朝鮮有臺臣,然其所酌處,意亦在焉,不允。最中所啓,昨日入侍兩司諸臣,旣承前席之下敎,固當如鷹鸇之逐鳥雀,而不此之爲,乃以遠配,遽然論啓,議律不審,致煩聖敎,不可以削職而止,請昨日兩司諸臣竝遠竄。上曰,此亦臺體之當然,大霈方流,亟施削黜之典。又所啓,請還寢東呂·址淳等還配之命,更令王府,嚴鞫得情。措辭見上上曰,孤雛腐鼠已諭,昨亦諭,亟停勿煩。又所啓,請黑山島爲奴罪人,依律處斷。措辭見上上曰,勿煩。又所啓,新除授掌令金夢華,時在慶尙道善山地,請斯速乘馹上來事,下諭。上曰,依啓。又所啓,臣於傳啓之際,誤讀一字,有損臺體,請命遞斥臣職。上曰,一字誤讀,其何傷也?勿辭,亦勿退待。申益彬所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。命書傳敎曰,今日乃知有君有臣有耳目,其將回駕,待下敎擧行,中官越俸下敎安徐事。榻前下敎大駕仍爲還宮,諸臣隨駕。
壬辰十一月二十一日辰時,上御日閑齋。二品以上入侍,藥房追後入診入侍時,提調洪麟漢,副提調徐命善,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。洪麟漢·徐命善進伏曰,俄者臣與入侍諸臣,悉陳無餘,而連日勞動,日候且冷,卽進湯劑,千萬伏望。二品諸臣,又齊聲仰請。上曰,提調之至誠如此,予當飮湯矣。麟漢奉進湯劑,上進御後,請診候。上曰,置之。麟漢復以再貼持入之意,縷縷仰請,上許之。麟漢持湯劑更爲入侍,上進御後,命內局先退,諸臣以次退出。
壬辰十一月二十一日酉時,上御集慶堂。坐直承旨入侍時,右承旨李得一,左副承旨朴思亨,記事官柳榮鎭·南履寬·林蓍喆,以次進伏訖。上命得一,讀吏曹歲抄。上曰,承旨誰也?對曰,李得一也。上命思亨,讀兵曹歲抄。上曰,彼承旨年幾許?思亨對曰,五十七也。命書傳敎曰,旣有下敎,則吏兵曹歲抄,徑先踏下,當該中官,越俸二等。命書傳敎曰,吏兵曹歲抄中點下者,竝捧傳旨,而當給牒者只給牒,敍用者敍用,其勿疊施。命書傳敎曰,前判府事申晦箚,處分前雖入,其在國體,勢難賜批直傳,旣下敎之俊,雖大臣箚子宜稟,而直爲捧入,當該承旨推考。命書傳敎曰,訓將試射未畢云,回駕後,卽爲畢試,諸臣退出。
上在慶熙宮。停常參·經筵。
初昏,有霧氣。
藥房提調洪麟漢,副提調徐命善啓曰,舊邸動駕,信宿回鑾,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。其雖强回,此心何異,氣何暇諭?待敎入侍。
中宮殿·惠嬪宮,藥房口傳問安。答曰,知道。
以承傳色口傳下敎曰,承旨坐建和門,前排入之,中官申宅夏拿入。又下敎曰,申宅夏拿入後,依金壽光例擧行。
又下敎曰,金文淳此時在鄕,其涉駭然,所當下義禁府推考,而此亦榮順者類,刋名侍從案。
又下敎曰,何等體重,而長官雖不城上,今日宜求對,若是寥寥,歸保樣爲之,兩司,喝導懸之。
又下敎曰,金文淳頒赦翌日走鄕,其意無異於榮順,爲先永刋侍從案。
備忘記,旣受萬萬過中八字,朝鮮爲沖子,豈有一刻闕相?況於此時,時·原任判異,而予氣亦若此,原任皆敍用,金領府事爲內局都提擧,前判府事申晦拜領相,前判府事李溵拜左相,前判府事元仁孫拜右相,政官牌招,只下批相職。
以承傳色口傳下敎曰,只大臣置處擧行。
備忘記,騎判訓將試射,銃人,柳五中·銃貫三中書入,餘皆令騎曹本營施賞。
備忘記,歲抄時,例有居中居下,今番漏焉,其涉駭然,一體蕩滌。
備忘記,承旨下敎代,前承旨姜游爲承旨,牌招察任,房順房。
姜游啓曰,諸承旨有稟達事,來詣閤外請對矣。
傳于李得一曰,只大臣擧行,而中官復奏前排入之,當該中官拿入。又傳于曰,拿入後,決棍四度,興化西挾門投之。
以巡監軍單子,傳于李得一曰,巡監軍,以三昨巡監軍仍,入直軍,昨日是中日而混同仍,初八日受點人入直。
備忘記,傳于朴相老曰,有耳目回駕,則回駕翌日,俱偃臥其家,比諸辛壬,此豈鷹鸇鳥鵲意乎?於黨靦目,於君文具,豈特歉然八字,昨日回駕,冞切靦然,此何景像,此何國體?嗚呼,今日朝鮮,卽黨人朝鮮,君何與焉?政院知悉。
徐命善啓曰,諸承旨有稟達事,更爲請對矣。
藥房口傳啓曰,臣等朝伏承待敎入侍之批,恭俟兪音。卽又伏見傳敎中,有予氣若此之敎,臣等誠不勝萬萬焦迫,此時湯劑,不容暫緩,相率詣閤,敢此瀆擾。伏乞卽許臣等持湯劑入侍,詳察聖候,千萬伏望,惶恐敢啓。
有政。判書李潭進,參判李重祜牌不進,參議洪檢進,右承旨尹師國進,領議政申晦,左議政李溵,申晦爲承文都提調。
兵批,行判書具善行進,參判李廷喆病,參議朴起采病,參知宋淳明入直,右承旨尹師國進,領府事金陽澤。
備忘記,傳于徐命善曰,兪彦民爲都憲,鄭昌聖爲薇垣長,牌招察任。
以世孫傅望單子,傳于尹師國曰,置之。
徐命善,以吏曹言啓曰,前領府事金陽澤,敍用事,命下矣。當爲置處,而本曹無相當窠,依例送西之意,敢啓。傳曰,知道。
李得一,以兵曹言啓曰,前領府事金陽澤,敍用送西事,命下矣。領中樞今方有窠,依例下批之意,敢啓。傳曰,知道。
備忘記,傳于徐命善曰,其勢固然,右相許副相職,政官牌招,特付西樞。
再政。兵批,判書具善行進,參判李廷喆病,參議朴起采病,參知宋淳明入直,右承旨尹師國進,判府事單元仁孫。
李得一,以兵批言啓曰,前右議政元仁孫,特付西樞事,命下矣。當爲隨品置處,而領中樞一窠,他大臣見帶,判中樞一窠,今方有闕,依例從座目下批之意,敢啓。傳曰,知道。
藥房口傳啓曰,俄者轎前,伏奉召接之命,而日已曛暮,尙未蒙賜對,下情焦悶,轉益罔措,衷懇所迫,不暇緩聲,玆敢叩閤求對。伏乞暫借方寸之地,俾臣等持湯劑入侍,千萬顒祝,惶恐敢啓。
口傳再啓曰,俄者所啓求對,日已過午,尙未蒙召命,下情不勝焦悶,診筵承候,不容少緩,此時湯劑,亦當早進,玆敢冒罪詣閤,更爲瀆擾,乞賜俯諒,暫許臣等持湯劑,千萬懇禱,惶恐敢啓。
徐命善啓曰,領議政申晦,左議政李溵,伏聞連下傳敎萬萬惶恐,來詣閤外請對矣。
殿座罷後,政院·藥房口傳問安。答曰,知道。
尹師國啓曰,諸承旨相率叩閤,更爲請對矣。
李得一,以兵曹言啓曰,依傳敎,隨駕駕後禁軍及將校軍兵等處,設粥分饋之意,敢啓。傳曰,知道。
又以兵曹·都摠府言啓曰,未畢試軍兵試放,請出標信。傳曰,知道。
又以兵曹·都摠府言啓曰,未畢試軍兵試放,日暮姑停,明日試放之意敢啓。
徐命善啓曰,領議政申晦,左議政李溵,俄者轎前,雖伏承召接之命,日勢已暮,不能遲待,來詣閤外,敢此求對矣。
徐命善啓曰,藥房三提調,持湯劑來詣閤外,敢此求對矣。領議政申晦,左議政李溵,俄者轎前,雖伏承召接之命,日勢已暮,不遲待來詣閤外,敢此請對矣。
又啓曰,大臣·藥房諸承旨,焦迫之極,罔知攸措,免冠叩閤,更爲求對矣。備忘記,傳于徐命善曰,今番受號,已涉萬萬太康過中,而然其猶效也,猶可謂也。而翌日有此,其雖嚴處,予心定矣。兩日强飮,予則在舊邸,沖子在闕,其心若見而然矣。且耳目修耳目,故雖强回,心則一樣,大抵頒看助語,果有莫耐駭憢心乎?一日文具,其君已回,則心亦解焉。自政院請牌,亦使其君臨門,此今者朝鮮黨人,朝鮮其曰,有君?況金東淵萬萬可駭,臣節其掃若此,而强爲曰君,豈特負蒼穹,誠負方寸,幾十年後,復閉閤門,此亦冥然而然,抑何心見卿等。
傳于趙瑍曰,更點甚微,更點軍士,令騎郞決棍。
李得一,以訓鍊都監言啓曰,依傳敎,三軍門將校軍兵等,試射放後,入格之類,依例施賞,而柳葉箭五中,鳥銃貫三中,無入格者,別單不得書入之意,敢啓。傳曰,知道。
又以訓鍊都監言啓曰,依傳敎,隨駕軍兵等,替代之意,敢啓。傳曰,知道。
又以訓鍊都監禁衛營·御營廳言啓曰,依傳敎,隨駕將校·軍兵等處,設粥分饋之意,敢啓。傳曰,知道。
朴相老,以義禁府言啓曰,亟正遲晚罪人趙榮順,特貸一律,甲山府爲庶民,五倍道事,命下矣。卽爲出給漢城府之意,敢啓。傳曰,知道。
李得一,以兵曹言啓曰,依傳敎,當直都事兪漢炅,決棍二十度之意,敢啓。傳曰,知道。又以兵曹言啓曰,依傳敎,承政院牌使令趙世興,決棍十度之意,敢啓。傳曰,知道。
朴相老,以義禁府言啓曰,罪人金東淵,三水府限已身充軍,倍道押付事,命下矣。以傳敎內辭意,具罪目,卽爲發遣府羅將,押送配所之意,敢啓。傳曰,羅將沿路若作弊,則卽其地梟示,道臣狀聞事,分付。
李得一,以兵曹言啓曰,禁軍及標下軍兵等,試射放時,柳葉箭五中人,別單書入,而鳥銃無貫三中入格者,故不得書入,其餘射砲得中之類,依例分等施賞之意,敢啓。傳曰,知道。
朴相老,以兵曹言啓曰,依傳敎,承政院牌使令金聖完,決棍十度之意,敢啓。傳曰,知道。
又以兵曹言啓曰,依傳敎,義禁府羅將李成蕃,決棍十度之意,敢啓。傳曰,知道。
又以兵曹言啓曰,禁軍及標下軍兵等試射放,今日姑未畢試,明日仍爲設行之意,敢啓。傳曰,知道。
又以刑曹言啓曰,該曹該堂,從重推考,該吏,令該曹決棍一百事,命下矣。依傳敎,吏曹當該書吏李仁紀,決杖一百之意,敢啓。傳曰,知道。
又以義禁府言啓曰,時囚罪人李得一,李昌中等,特放事,命下矣。依傳敎放送之意,敢啓。傳曰,知道。
姜游,以漢城府言啓曰,依傳敎,罪人趙榮順,甲山府五倍道爲庶民之意,敢啓。傳曰,知道。
朴相老,以刑曹言啓曰,庶民罪人趙榮順,慶興府極邊定配,五倍道押付事,命下矣。依傳敎,甲山府庶民罪人趙榮順,咸鏡道慶興府極邊定配,倍五道押付事,發關分付于該道道臣之意,敢啓。傳曰,知道。
李得一,以禁衛營·一二所巡廳,左右捕廳言啓曰,去夜無犯夜人所捉之意,敢啓。傳曰,知道。
壬辰十一月二十二日未時,上御建明門。殿座入侍時,判義禁沈㲄,同義禁金光國,行都承旨徐命善,左承旨姜游,右承旨尹師國,左副承旨李得一,右副承旨朴相老,同副承旨趙瑍,記事官鄭元始·柳榮鎭·南履寬·林蓍喆,以次進伏訖。上具翼冠·袞龍袍,出自通陽門,住輿延和門外,入前排,拿入挾侍中官二人,下敎曰,予欲臨門,則當出延和門,以資政門指路,欲予受號而然耶,欲予受賀而然耶?當此黨盛時,汝輩亦失魂而然耶?特爲參酌,此後須持魂而擧行也。命書傳敎曰,此則甚於尹勉升·韓必壽,當臨門分付該府。李最中·申益彬,以禁推例待令。上殿座建明門。㲄曰,罪人待令矣。上曰,分付羅將,高聲呼曰,護黨前大司憲李最中拿入也。羅將依下敎拿入。上曰,判義禁重聽乎?同義禁進前,下敎曰,朝鮮紀綱雖解,昨日擧措,汝爲人臣,當欲食其肉,而一次文具而止,汝以予聽,爲彌縫而止乎?今日雖不詣臺,豈不求對乎?最中曰,小臣病勢,朝廷所共知,而以內局提調之任,不敢言私,强病入來,王靈攸曁,能得支撑,而特除臺職之後,卽爲發啓而退,今日固當詣臺,而病狀轉劇,末由振作,致此嚴問,不忠不孝,不知所對。上曰,今聞汝供辭,乃是惺惺,何言病也?仍命拿出,前大司憲李最中刋版事。榻前下敎,上曰,分付羅將,高聲呼曰,隨參用謀申益彬拿入也。羅將依下敎拿入,上問益彬曰,今日爲朝鮮乎?强勉隨參,今日何不入來而求對乎?益彬曰,小臣曾受罔極之恩,豈有一分逡巡之理?旣以發啓,則下官亦當入來啓辭也。聖敎至此,直欲無知而不得也。上曰,下官誰也?光國曰,金東淵也。上曰,誰也?對曰,金箕錫之從姪,而爲之已久也。正言金東淵遞差,卽爲拿來事。榻前下敎上謂益彬曰,汝非護黨乎?向來金奉朝賀,汝謂以濁亂朝廷,而逡巡於黨人,欲爲調劑者,汝曰,濁亂黨人者,則汝爲逡巡,尤可駭也。前大司諫申益彬,永刋仕版,放逐江外事。榻前下敎上曰,金東淵何至今不捉來耶?當直都事拿入。下敎曰,罪人何不拿入耶?都事兪漢炅對曰,家在墨寺洞,未及拿來也。上曰,汝亦黨人也。禁府都事兪漢炅,刋名仕版事。榻前下敎,上曰,帳殿之下,雖其父兄,不敢顧護,而傳命之際,都事若是不敬乎?禁府都事李復泰·權䘩,竝汰去事。榻前下敎上曰,行首都事拿入。下敎曰,汝以行首,豈不斯速擧行乎?此都事誰也?光國曰,洪啓禧之九寸姪也。禁府鄕事洪紹海汰去事。榻前下敎上曰,此都事,使羅將拿出,至三間石橋而止。命宣傳官,使之追往見之,若未及石橋而止,則汝亦循私,當梟示汝矣。上曰,自今政院,若捧章奏,則捧入承旨,當遠竄矣。朝報若出大槪,則非朝鮮臣子也。今日亦出大槪耶?命善曰,無上疏到院之事也。上曰,予不飮不食,至於不可言之境然後,黨人輩必好之也。天道昭昭,此時不參賀班,逆賊也,非益彬,則金東淵何以知乎?命善曰,今日臺臣牌招,啓辭入之,而大小公事還下,故啓辭亦入其中而混下也。上曰,長官外,亦爲牌招乎?對曰,今有合啓故俱爲牌招也。上曰,然矣。復無他臺耶?對曰,諸臺俱闕也。光國曰,罪人待令矣。上曰,以拿處例,項封以入,上問東淵曰,以申益彬而知汝矣。汝謝恩乎?對曰,矣身秋間謝恩,參九月賀班,而以母病呈辭下鄕矣。今番陳賀,豈不來參?而中路得病,七日纔入城,故不參陳賀,不勝惶悚矣。上曰,若然則陳章乎?對曰,雖欲陳章,而惶恐不爲,方在待罪中也。上曰,汝爲臺臣,今番事何如耶?對曰,臣子之心,豈不痛惋乎?上曰,予在舊邸,而汝在墨寺洞不來,亦何耶,是何道理乎?對曰,臣實聞知,而萬無擔曳以進之望,不能趨進,萬死無惜也。上曰,旣不參賀,又不請討,無復可言。命書傳敎曰,金東淵身爲臺臣,不參賀班,亦不請討,不可以人類言之,三水府限已身充軍,倍道押付,到配日子,令道臣狀聞。領議政申晦,左議政李溵,內局都提調金陽澤等,進前請湯劑。上曰,予無意於南面稱孤也。諸大臣曰,殿下何爲若是下敎耶,殿下於宗社何?上乘輿還至通陽門外,諸臣遮路拚輿,力請進湯。上曰,今日無君也,昨日之飮,予悔之也。上受湯劑,覆之於地,諸大臣又爲懇請以進。上又覆之曰,黨人等食此也。諸大臣曰,殿下談笑而處之。未爲不可,何若是自輕耶?上曰,吾當更思而召卿等也。仍爲還內,命閉差備門,不通內外,諸大臣·諸承旨·內局諸臣,焦遑之極,伏閤求對矣。
壬辰十一月二十二日戌時,上御集慶堂。大臣·備堂·諸承旨入侍,內局追後入診入侍時,都提調金陽澤,提調洪麟漢,副提調徐命善,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金陽澤曰,勞動之餘,聖體,若何?上曰,朝鮮黨人,困予至此,今番受號,予實歉然矣。陽澤請進湯劑,上曰,昨日飮湯,予今悔矣。自舊邸定心而回,予何飮乎?洪麟漢曰,時夜已深,日氣且冷,悠悠萬事,莫過於保護聖躬,伏乞進御焉。徐命善曰,臣等誠未格天,常進之湯劑,尙未進一貼,不勝萬萬焦遑矣。上曰,昨日之進,實愧於卿等,而亦愧於於陵仲子也。陽澤等又縷縷仰請。上曰,持入,奉進湯劑。上曰,予何飮此?仍覆湯劑後命退。洪麟漢以更爲煎入之意,縷縷仰請,大臣·備堂齊聲曰,豈以群下之罪,不御莫重之湯劑耶?伏乞進御焉。上曰,三十二字,卿等若不書於章奏,則予當飮湯矣。陽澤等曰,今此下敎,非臣子所敢忍聞者,不勝惶悶矣。麟漢持湯劑更爲入侍。上曰,卿等之懇如此,予當强進矣。奉進湯劑,上進御後,麟漢以更爲煎入之意仰稟,上許之。麟漢持湯劑更爲入侍,上進御後,麟漢曰,俄者兩貼湯劑,太半不爲進御,反不如常時一貼之進,而寒夜酬應旣多矣。一貼更爲煎入,千萬伏望矣。上曰,旣進,其止之。陽澤等縷縷仰請,上曰,持入,可也。麟漢持湯劑更爲入侍,上進御後,命退,諸臣以次退出。
壬辰十一月二十二日戌時,上御集慶堂。大臣·備堂·諸承旨入侍時,領議政申晦,左議政李溵,行戶曹判書趙雲逵,行司直韓光會,行副司直閔百興·鄭尙淳,行都承旨徐命善,左承旨姜游未肅拜。右承旨尹師國,左副承旨李得一,右副承旨朴相老,同副承旨趙瑍,記事官鄭元始·柳榮鎭·南履寬·林蓍喆,以次進伏訖。晦曰,聖體,若何?上曰,一樣矣。晦請進湯劑曰,昨夜因提調之言而進湯,臣等之請,豈不如提調之一言乎?上曰,三十二字,不書於章奏,則予當飮之矣。諸大臣皆曰,殿下豈下如此之下敎乎?溵曰,筵中下敎,頒布於外,豈不有害於國體乎?臣等決無奉承之理矣。上曰,被謫蒙放,自是例事,恩彦君亦入於歲抄中,金致仁何不入於歲抄中?雖無狀之尹勉升,豈非臣子耶?命書傳敎曰,國法莫重,不可銓曹低昂,以睦來善之類,猶載歲抄,今番歲抄書入,五人不書。噫,奏於何而處分,則莫重歲抄,豈敢低昂?該曹諸堂,從重推考,該吏,令該曹決杖一百,其令卽爲書入。上曰,李最中昨日似有樹立矣。予若聽之,則今日不入,不異矣。予旣不聽,則豈不入來耶?申益彬受恩深矣而乃如此,無可恃者矣。金敎仁亦負子矣。趙榮順若不遲晚,則予亦莫知止於何境也。渠自手書以納耶?聞誰之指揮而遲晚耶?予非嗜殺之人也。天理昭昭,儀之輩再次拿入而服刑,金東淵因申益彬而知之,異矣。上曰,相職亦有相避乎?晦曰,異於他人之相避,舅甥叔姪,則豈可竝行乎?上曰,旣已許副,似爲入來矣。晦曰,未承下批,故未及入來也。上曰,已爲下批也。上曰,大成廣運之後受此汚,莫非飮湯支延之故也,決不進之也。晦曰,建功雖許稠之命藥,而非渠之術業,實天生之當劑,豈可暫撤乎?命書傳敎曰,二品之啓與庭請,其令在政府,非樞府,故今日下敎,意蓋此也。則再次丰飮建功,曰以君心弛有請,此亦大成而亦曰,廣運乎?非徒榮順,予已知矣。亦已下敎,而今觀景像,時君非君,其本在黨,瞻後漢唐,其豈遠也?今予固執,亦豈異乎?今日軍號中書下固持二字,意亦此也。命書傳敎曰,噫,今者莫大邦慶,古豈有哉?一朝有此,若有北面事君之心,其宜沬血請討,而伈伈泄泄,若拒建功湯,則其雖守閤,其進一劑,擧皆解心。噫,彼南衙文具,事君陋矣。北寺罔有紀極,其雖强壯之時,爲君誠難,況衰耄乎。良可寒心也。命書傳敎曰,禁府諸都事,竝分揀。命書傳敎曰,此後不捧其章,而以大槪書諸朝報者,當該承旨,施以制書有違律。相老曰,聖學高明,而君子不重則不威,豈不念此,而却湯劑廢公事,且以尊號下敎,豈不憫迫耶?上曰,彼年幾何?對曰,四十一也。百興曰,一時爲憫,願進湯劑也,上曰,彼則予所好者,彼年幾何?對曰,五十七也。元判府事入侍事。榻前下敎,命書傳敎曰,秋判趙榮進,昨今俱不來,其亦護黨而然乎?宜先此人,特施削職之典。命書傳敎曰,莫重大禮,旣下敎而不參,鄭宲·權噵,竝施不敍之典,其餘雖有卿宰侍從不參者,而今者耳目,耳聾口啞而然乎?良可寒心也,令兩司察啓。命書傳敎曰,中官朴良海,意謂是敍用者,長番差下,今聞傳旨,只給牒,則當該承傳色,焉敢不稟,而渠焉敢晏然仕進乎?當該承傳色中官,越俸十等。朴良海下金吾,過今朔後,永刋內府而放。命書傳敎曰,莫重春享單子混下,當該中官,永刋內府,混下時,若有承傳色,必也知之,而不爲關由,當該差備中官,施以不敍之典。命書傳敎曰,省記謝恩,一體下政院,萬萬可駭,當該中官,越捧十等。上曰,臺臣入侍。命善曰,都憲兪彦民,在外未入來也。上曰,旣參賀而下鄕者,尤爲無狀也。諸臣免冠下殿,上命注書,使之冠而上殿,賤臣榮鎭,承命傳諭,諸臣始上殿,以次伏。命書傳敎曰,大司憲兪彦民,爲先遞差,參判閔百興,都憲除授,先入侍後謝恩。命書傳敎曰,噫,國惟國君惟君,聞都憲除授,曰以在鄕,此不快正法,君不君臣不臣,來朝登南門依致雲例,快施邦刑,令該府拿待門外。大司憲閔百興,大司諫鄭昌聖所啓,今番邦慶,實是無前,凡在臣民,孰不歡忭?而賀禮纔罷,其所投疏,不先不後,擧措慌忙,雖以我聖上好生之德,特貸一律,渠旣遲晚,則不可以遠配置之。請慶興府定配庶民罪人趙榮順,依律處斷。上曰,旣已諭勿煩。百興所啓,請還寢東呂,址淳等還配之命,吏令王府,嚴鞫得情。措辭見上上曰,榮順不爲嚴鞫,此輩豈可嚴鞫孤雛腐鼠已下敎?亟停勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,臣有區區情勢,而前席承命,不敢言私矣。向者閔百奮大諫時,以戚臣擬望,至有銓堂被罪之擧,臣之處地,與百奮無異同矣。揆以處義,何可一刻晏然於臺次乎?請命遞斥臣職。上曰,精神索漠,專然忘了,今聞引嫌,猶未曉然,問于入侍相臣,果有是敎,于今大覺,非特此也。戚臣此任,此等時,尤宜嚴防,其遞可惜,所執在焉,依啓,昌聖所啓。請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,合啓旣發之後,兩司之詣臺連啓,已成近例,而今日臺臣,矇未覺得,無端闕啓,以致聖心之煩惱,若論其罪,不可削逐而止。請前大司憲李最中,前大司諫申益彬竝遠竄。上曰,依啓。又所啓,今番邦慶,跌躄皆起,則況身帶臺職,雖有衆所共知之實,論以道理,亦當擔舁入闕,匍匐班末,而不此之爲,晏然在家,揆之分義,萬萬可駭,不可邊配而止。請三水府充軍罪人金東淵,絶島充軍。上曰,依啓。宣傳官一員入侍事。榻前下敎宣傳官李度海入侍,而奏對不分明。命書傳敎曰,宣傳官李度海,藉勢儒勢,擧措可駭,令兵曹決棍五十度,永宗鎭水軍光定。此後將家外,此等儒生子,勿復檢擬於宣傳官。上曰,畏榮順而不請討,視其君如草芥,此畏榮順如畏虎也。仁孫曰,幺麽一榮順,臣等豈畏之乎?上曰,黨人之勢難哉。今日黨人,咸抱不測之心,史官若不直書,則亂臣賊子也。諸大臣曰,雖非藥房,諸臣擧皆焦遑,雖被罪,不進湯劑之前,決無退去之心也。終日伏閤,纔入方寸之地,而未進一貼,豈不焦憫乎?溵曰,一貼湯劑,係關大矣。上曰,左相之言,尤甚於他人也。諺曰,食汝糞而生千年乎?湯劑持來也。藥房提調,持湯劑入侍事。榻前下敎命書傳敎曰,此等駭怪人,備擬宣望,當該兵判,從重推考。命書傳敎曰,司直韓光會,大司憲除授,內局入侍,都提調金陽澤,奉進湯劑,上親執覆地。晦曰,閔百興之不擬於吏參,實爲不當也。仁孫曰,其時小臣在銓地,而有下敎,故不得擬望也。上曰,置之。此實宋帝杯酒釋兵權之意也。諸臣懇請復進湯劑,藥房提調,持湯劑更爲入侍事。榻前下敎上進御湯劑,纔半器而止。命書傳敎曰,增廣命爲庭試,欲免合慶,諸大臣苦爭,此勢難强拂者,雖强從,莫重列書,心常悚然,以合二慶下詢。皆曰,然矣。而此亦未周也。將以列書言之,誠五慶也。子曰,必也正名,今番增廣,名曰,合五慶增廣事,分付該曹,歲抄中韓桓,勿施事。榻前下敎命書傳敎曰,待朝政官牌招開政。陽澤曰,兩次所進,未滿一瓢也。上曰,藥房提調,持湯劑更爲入侍。晦·溵曰,敢請敍用前三相也。上曰,卿等非矣。勸予服湯而圖此耶?大非矣。卽爲退去,諸大臣先出,待命於金吾門外。上覆湯劑,諸臣懇乞,上復進湯劑,諸承旨力請大小公事,還爲入啓,上允許。在院公事,六承旨分房入啓訖,諸臣退出。
上在慶熙宮。停常參·經筵。
藥房都提調金陽澤,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。大禮順成,邦慶罕古,而方今觀景,卽一辛壬,大禮纔過,皆莫知何處,此何故乎?因予受號,黨心百疊,是豈大成,亦豈廣運?開泰基永,其亦第二件事,因此左右閹豎,亦莫知其君,其猶慷慨者,若悍子弟,借勸食飮,若一受食,則輒旋復悖者,此等世界,一家長猶難,況一國君乎。南衙叵測,北寺無形,一刻猶難,其況幾日。建功昨日强飮,若於陵仲子鵝肉,一猶過矣,況再乎。免冠何效,建功楚越,氣何諭乎?入侍時入侍。
中宮殿·惠嬪宮,藥房口傳問安。答曰,知道。
備忘記,噫,今者之事,與初秋二十一日,卽一串貫來,則噫,龜柱之爲平人,同參大庭,豈爲渠乎?其受手供,何敢自同平人,而此等時,其何擧擬於亞堂?其心予知,輕先宜飭,且此豈體予意爲戚臣意乎?然則藝祖爲諸勳釋兵權意,太宗莫體乎?當該銓官,越俸一等。
備忘記,傳于徐命善曰,此時朝鮮,朝鮮乎?戚臣與近親,宜惜宜護,二品要職,儒臣與柏府·薇垣,其令銓曹停擬。噫,予已太康,況此等人。
備忘記,今將八旬,千千萬萬料表,過受八字,造物來固也。更提辛壬,亦是料表,此豈他哉。見大成廣運等字,恐或開泰基永,翌朝若此,此若乙亥者流,以氣字用者也。榮順已萬萬可駭,況最中舊邸,强爲怯於其黨,其敢用謀,陋矣。益彬其若韓諭,莫體君恩,猶以濁亂意,右祖其黨,已萬萬可駭,此時豈大槪憑藉之時乎?眼無其君,只有其黨而然。李·申兩黨人,何足道也?而彦民聞此命,稱以在鄕,而其心卽司馬昭心也。其禮無此,予則曰,莫知幾百榮順,一日內加三榮順,猶此而有國有君乎?陋矣東淵,卽一鷹犬,何足道乎,亦豈彼輩人類乎?此時戶曹亞堂備擬,豈特輕易,良可寒心,前者爲邦慶大蕩滌,故此輩生心,其看在近,其何一人美面目乎?予志日益固矣。
傳于尹師國曰,領左相命召,昨夜已納,而今日來奏,當該承傳色中官,不能檢飭,令該曹處之。
備忘記,昨稱木川,今聞以到,有榮順後有彦民,此何諭乎?一黨而然。其將臨南門,謝大成號,待下敎只入正時,前後廂軍禁營三十,御營三十,以外營入直隨駕,挾輦軍六十名,以內營入直,禁軍一百名,以內入直隨駕,禮曹儀註,該曹節目,世孫祗迎,留營·留陳皆安徐,只禁堂隨駕。
傳于尹師國曰,服色以時服爲之,侍衛以入直擧行。
又傳于曰,今日政,予豈樂爲哉?新除授人,皆令卽爲謝恩,而如不謝恩,卽榮順·彦民之黨,竝卽拿待南門外。
備忘記,傳于李得一曰,訓將只領新營標下軍都領,當以駕轎,副駕轎安徐。
有政。吏批,判書李潭進,參判李重祜牌不進,參議洪檢進,右承旨尹師國進。
吏批啓曰,玉堂闕員,今當差出,而擬望之人乏少,相避竝擬,何如?傳曰,允。以朴道源爲大司憲,李商建爲校理,任希簡爲副校理,金夏材爲弼善,具允鈺爲刑曹判書,李夔爲吏曹正郞,李普天爲兵曹佐郞,鄭彦暹爲相禮,蔡百休爲典簿,宋鼎休爲西部都事。兵批無政事。
尹師國,以弘文館言啓曰,今日政新除授玉堂,待下批仍卽牌招,察任,何如?傳曰,允。
李得一,以兵曹言啓曰,未畢試軍兵等,試放之際,殿座相値,今日姑停,明日試放之意,敢啓。傳曰,知道。
又以兵曹言啓曰,今此崇禮門擧動時,門樓南面女堞,令分授禁衛營,撤毁之意,分付,何如?傳曰,允。
朴相老,以義禁府言啓曰,今日擧動時,各差備都事,不可不備員,出使都事李彦忠,卽令該曹口傳除授,以爲分排之地,何如?傳曰,允。
又以義禁府言啓曰,罪人兪彦民,拿待城門外之意,敢啓。傳曰,知道。
又以義禁府言啓曰,因臺啓,前大司憲李最中,前大司諫申益彬等遠竄,三水府充軍罪人金東淵,絶島充軍事依啓矣。李最中慶尙道靑松府遠竄,申益彬全羅道長興府遠竄,金東淵慶尙道巨濟府絶島充軍,而以臺啓內辭意,具罪目,李最中·申益彬等,依例發遣府都事書吏,押送于各其配所,金東淵昨已倍道發配,更遣他羅將,所到處執捉仍令倍道,押送配所,何如?傳曰,允。
傳于李得一曰,諸司預備。
傳于尹師國曰,勿待命事,遣史官傳諭,仍傳命召。
以承傳色口傳下敎曰,內局持湯劑隨入。
大駕還宮後,政院·玉堂·藥房口傳問安。答曰,知道。
再政,判書李潭進,參判李重祜牌不進,參議洪檢進,右承旨尹師國進,以李彦逸爲執義,徐有元爲司諫,宋霮爲掌令,洪彬爲獻納,李世奭·柳雲羽爲持平,鄭宇淳·金翊休爲正言,李商舟爲校理,李普行爲副校理,申大升爲修撰,南絳老,丁範祖爲副修撰,具善復爲判尹,元義孫爲戶曹參判,金相翊爲刑曹參判,安兼濟·任希敎爲同義禁,蔡弘履爲司僕正,洪九瑞爲左通禮,尹錫周爲右通禮,申大顯爲安東府使,徐有祜爲信川郡守,具世德爲文川郡守,高晢爲稷山縣監。
兵批,判書具善行病,參判李廷喆病,參議朴起采入直進,參知宋淳明進,右承旨尹師國進,副護軍元厚鎭·金魯淳·金樂洙,副司直李薇之·閔百興·具㢞·徐有隣·徐有寧·李瀰·金相定·趙載俊·洪龍漢·朴相魯·任希曾·鄭昌順·朴思亨·吳載純·愼甫復·鄭景仁·徐有臣·金思穆·尹得毅·趙鎭衡,副司果金漢老·林得浩·李昌伋·蔡弘履·李鼎運。
吏曹口傳政事,禁府都事李彦忠,北部都事李益燦相換。
李得一,以御營廳·一二所巡廳·左右捕盜廳言啓曰,去夜犯夜人無所捉,敢啓。傳曰,知道。
壬辰十一月二十三日午時,上詣南門樓,親鞫入侍時,行都承旨徐命善,左承旨姜游,右承旨尹師國,左副承旨李得一,右副承旨朴相老,同副承旨趙瑍,記事官柳榮鎭,事變假注書朴師赫,記事官李正薰·南履寬,以次序立訖,上具翼善冠·袞龍袍,乘輿出自資政門,至崇政門外,降輿乘輦,藥房提調,持湯劑入侍。駕前下敎內局都提調金陽澤,提調洪麟漢,奉進湯劑,上進御,仍詣崇禮門,殿座樓上,兪彦民拿入。下敎曰,大禮纔罷,敢稱在外何也?文書如已搜來,該堂考見也。彦民供曰,父母營葬,通朝所知,木川地占山,大禮前不得下去,再昨軍職減下,故昨午發行,歷路入龍山女息家,女息病重,不忍捨去,欲爲經夜曉發矣。上曰,汝在龍山,不知都憲之特除耶?供曰,知之矣。上曰,不知則已,知而何不入來耶?是黨護榮順也,亟爲亟正遲晚也。供曰,自上旣令遲晚,當爲之矣。上曰,汝識趙榮順乎?供曰,曾見於朝班,而不得親也。上曰,汝知其年耶?供曰,旣不相親,何以知也?上曰,汝旣知,昨日之事,則聞除都憲,不卽入來,及今就捕何也?供曰,二更後始聞,而城門已閉,無路得入也。上曰,何時被捉?供曰,三更就拿矣。上問禁府都事曰,何時捉得耶?對曰,先往其家,搜其文書,留門出去,三更捉得於龍山也。上曰,汝旣曰,門閉,開門後,欲爲謝恩耶?供曰,江上聞之,則自家中已懸在外,似已被罪,欲待罷漏,待命闕外矣。上曰,汝曾辱銓官時,心厭都憲,則今豈爲榮順入來耶?汝年幾何?供曰,六十四矣。上曰,是爲江留而見辱耶?同義禁金光國曰,然矣。供曰,甲子年爲臺職,而歸見老母,母以爲無偏論,爲報君之道云云,故自劃於臺地已久也。上曰,汝有子耶?供曰,無子,得十六寸之子也。上曰,特除之時,何時耶?相老曰,昨日臨門罷後特除,已過申後。上曰,然乎?孰能飛傳也,是果老乎?年則少也。諸臣曰,頭髮盡白,全無黑毛矣。上曰,貌亦衰乎?諸臣曰,然矣。上曰,問郞書供辭入奏也。趙榮鎭·李·李度默,登樓次次入奏。上曰,乙亥親聞下敎云,問而入奏。英鎭等還奏曰,爲承旨時,於建明門住輦下敎云也。上曰,人則瞭瞭,非昏憒者也。命善曰,善文也。上曰,然乎?何時加資耶?同義禁安兼濟曰,自上曾見爲試官時頭白之狀,特加嘉善也。堂上則癸酉年上尊號時大祝也。上曰,汝何年爲堂上耶?供曰,癸酉年大祝,而陞堂上也。上曰,乙亥以前,汝爲才操可知,而今聞供辭,又聞以大祝陞資云,予心,若何?特爲放釋。命善曰,能文,故頗似疏闊也。相老曰,兪命弘之孫,而金昌協之外孫也。上曰,然乎?解枷杻給笠,四拜而出送也。上曰,臺臣入侍。行大司憲韓光會,行大司諫鄭昌聖,執義李秀逸,司諫徐有元,掌令宋霮,持平李世奭·柳雲羽,獻納洪彬,正言金翊休·鄭宇淳所啓,今番邦慶,實是無前,凡在臣民,孰不歡忭?而賀禮纔罷,不顧所重,其所投疏,不先不後,擧措慌忙,雖以我聖上好生之德,特貸一律,渠旣遲晚,則不可以遠配止。請慶興府庶民罪人趙榮順,依律處斷。上曰,旣諭,勿煩。光會·秀逸·霮·世奭·雲羽所啓,請還寢東呂·址淳還配之命,更令王府,嚴鞫得情。措辭見上上曰,業已諭,豺狼當塗,焉問狐狸?亟停勿煩。又所啓,請黑山島爲奴罪人五得,依律處斷。措辭見上上曰,勿煩。光會所啓,日昨減下軍職之命,只爲侍從之權付者,堂上以上之實軍職,不在其中,則兪彦民之任自下鄕,以致特除後,在外之擧,揆以法例,誠極寒心,請兪彦民削職。上曰,臺臣所請雖然,於今此正緦小功之察,不允。又所啓,臣以兪彦民事,有所論啓矣。及承聖批,不惟不賜允可,責敎備至,臣實不勝瞿然慙悚之至,此莫非臣言辭拙訥,誠未見孚之致,其何敢一刻仍冒於臺次乎?請命遞斥臣職。上曰,今者引嫌,其涉可笑,勿辭,亦勿退待。又所啓,都憲卽是從二品之職,一品之不得差除,便是格例,故從前或被特除,亦皆引義得遞,則臣於見職,勢難承膺,而適値合辭方張,動駕有命之際,他不暇顧,章皇出肅,而揆以臺體,不可仍冒,請命遞斥臣職。上不批。命書傳敎曰,爲重臣,當大論,則百計謀免,心嘗爲駭,所陳爲嫌望除則猶,可也。特除之,則大論未收殺之前,焉敢若此?況旣欲爲此,則大小在焉,先以此爲嫌,可也,以可笑事,先以爲嫌,勿退待之下,强復此嫌,當今世界,其謀世界乎,萬萬可駭然,予何賜答?大司憲韓光會,特施不敍之典。命書傳敎曰,今者兩司所爭,關係莫重,豈可付諸次官?都憲有闕代,政官牌招開政,待下批牌招察任。昌聖·有元·彬·宇淳·翊休所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴〈罪人〉仲義,依律處斷。措辭見上上曰,勿煩。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,今番賀班不參人,有兩司察啓之敎,而臣等未及詳問,然前禁軍別將元重會,雖有實云,而旣不參賀班,則不可置而不論,請前禁軍別將元重會削職。上曰,依啓。大駕仍爲還宮,諸臣隨駕而還。
上在慶熙宮。停常參·經筵。
藥房都提調金陽澤,提調洪麟漢,副提調徐命善啓曰,昨日動駕臨門,向夕還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。又已八日,心猶在乎丹門,六日用心,氣已益苶,一事了當,且有一事,此豈大成乎,廣運乎?千乘浮雲,建功楚越,待敎入侍。
中宮殿·惠嬪宮,藥房口傳問安。答曰,知道。
朴相老,以都摠府言啓曰,今日入直內三廳,武兼禁軍及軍兵等,當爲中日習射,而冬至望闕禮習儀相値,不得爲之之意,敢啓。傳曰,知道。
備忘記,傳于朴相老曰,今日朝鮮,朝鮮乎,有君有臣乎?曰有朝鮮,只有名,曰有君,亦有只名,曰有臣,只有黨臣,若此而今受八字,心何耐乎?都憲薇垣長,層層怪奇,許多耳目,見乎聞乎?今予臣只二黨,雖强爲酬應,其況泯默。且復政後,次對皆爲,今則日苶,次對進定於今日,陪箋差員,欲問民事,陪箋諸差官,皆今日回官,次對同入。
傳于尹師國曰,欲見陵恩君,內局先詣同入。
尹師國啓曰,綾恩君具允明,依下敎來待矣。
朴相老啓曰,大臣·備局堂上,依下敎來待矣。
傳于尹師國曰,內局先爲入侍,陵恩君同爲入侍。
又傳于曰,內局入侍,領左相差使員,先爲入侍。
備忘記,傳于尹師國曰,明日崇政東月臺當柑製,侍衛只入直,領相朴相德,大提學李昌任·李得臣,入直兩儒臣,承旨禮房,時刻,待下敎只入正時。
備忘記,又傳于曰,明朝禮房傳祝時,先爲東庭祗迎,月臺見校正廳陪進,見柑橘貢人後相製,禮房知悉,再明憶昔窩門,當諸殿祗迎,儀注安徐。入直侍衛,待下敎只入正時。
備忘記,傳于朴相老曰,金領府·李判府·元判書爲扈衛大將。
備忘記,傳于尹師國曰,昨日聞銅古介松峴,予懷萬倍,今日貢果來以獻,微忱少舒,貢人來朝,月臺待令,更惟今歲頒柑,予豈料乎?試官金領府·徐命膺·李福源,若此原任·時任·三大提矣。
傳于朴相老曰,卽爲頒賞。
備邊司薦望,具顯謙爲水原府使。
傳于尹師國曰,俄欲下敎,今有稟,李判府,改書以左相。
又傳于曰,中官朴良楷歲抄,宜爲敍用,而注書若誤書以給牒,則付標於傳旨朴良楷云,令該府處之安徐。
朴相老,以戶曹言啓曰,各司貢人,最多一年條,特減事,命下矣。取考文書,則己卯已上遺在,曾已蕩減,庚辰遺在中二千石,依筵中定奪,蕩減實數,別單書入之意,敢啓。傳曰,知道。
徐命善,以校正廳言啓曰,國朝御牒璿源譜略,王妃世譜中草,旣已厘正矣。御覽後,譜略則當爲付板入刊,國朝御牒·王妃世譜,亦爲正書矣。御覽日字,令日官推擇,則今月二十五日爲吉云,以此日封進,而取考謄錄,則本廳堂上郞廳校正官,具儀伏鼓吹,竝陪進于崇政殿,與承旨請承傳色捧入矣。依此擧行之意,分付各該司,何如?傳曰,依爲之。明朝東月臺,當爲親受矣。
朴相老,以兵曹·都摠府言啓曰,未畢試軍兵等試放,請出標信。傳曰,知道。
又以兵曹言啓曰,永宗鎭充軍罪人李度海,特爲分揀事,命下矣。依傳敎分揀放送事,分付該鎭之意,敢啓。傳曰,知道。
又以義禁府言啓曰,明日親臨柑製時,本府都事,皆爲赴參,武都事一員,本府入直,而崇政門·麗春門·宜秋門禁亂都事及當直入直都事,公事回公都事,無以推移,假都事五員,令該曹依例差出,以爲分排之地,何如?傳曰,允。
又以義禁府言啓曰,時囚罪人朴良楷,特放事,命下矣。朴良楷放送之意,敢啓。傳曰,知道。
又以義禁府言啓曰,慶尙道靑松府遠竄罪人李最中,全羅道長興府遠竄罪人申益彬,特放,以前律事,施行事,命下矣。押去都事及書吏所到處,知悉放送事,分付各該道臣,而李最中,依前律刋版事,分付吏曹,申益彬依前律放逐江外之意,敢啓。傳曰,知道。
又以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰十一月二十四日午時,上御集慶堂。藥房入診入侍時,都提調金陽澤,提調洪麟漢,副提調徐命善,記事官鄭元始,記事官李正薰·南履寬,陵恩君具允明,醫官方泰輿·鄭允協·慶絢·金孝儉·李翊臣·金世彦,以次進伏訖。金陽澤曰,夜間聖體,若何?上曰,氣則一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上許之。方泰輿曰,脈候左右三部度數調均,滑體亦一樣矣。諸醫所對,與首醫同。上曰,提調出去,更爲監煎以入,具允明進前。上曰,欲見卿而召之矣。往事勿說,自此舒心而過,可也。允明曰,臣宜被重罪,而反蒙天恩如是,不勝感泣矣。仍命仰瞻,允明曰,臣於七月後,今始入侍,而天顔勝昔矣。上命先退,上曰,領左相先爲入侍,各道差員竝入侍,賤臣承命出去,與領議政申晦,左議政李溵,差使員偕入,申晦等進前問候。上曰,一樣矣。上曰,兪彦民之得生,渠亦不意矣。申晦曰,莫非聖恩矣。陽澤曰,如非聖上之仁命,何以生出乎?上命各道差員進前。春川府使金海柱,德川郡守李萱,延日縣監金省身,洪原縣監曺命楫,殷栗縣監朴相玉,全義縣監申涵,濟源察訪洪樂淵,以次進伏。上下詢農形及還上所捧後,命先退。次對入侍事下敎,洪麟漢持湯劑更爲入侍,上進御後,命內局先退,諸臣以次退出。
壬辰十一月二十四日午時,上御集慶堂。大臣·備局堂上,引見入侍時,領議政申晦,左議政李溵,行戶曹判書趙雲逵,漢城判尹具善復,行禮曹判書沈㲄,行副司直朴相德,仁陽君李景祜,行副司直李章吾,刑曹判書具允鈺,吏曹判書李潭,訓鍊都正尹泰淵,行副司直尹得養,行副護軍張志恒,行副司直鄭尙淳,大司憲朴道源,行大司諫鄭昌聖,右副承旨朴相老,執義李秀逸,司諫徐有元,掌令宋霮,持平李世奭·柳雲羽,獻納洪彬,正言金翊休·鄭宇淳,校理李商建,記事官柳榮鎭,事變假注書朴師赫,記事官李正薰·南履寬,以次進伏訖。上曰,明日柑製,試官文衡三人,豈不壯哉?此亦太康也。溵曰,尙餘一人也。上曰,統軍亭,卿等見之乎?晦曰,義州府尹雖深夜,登統軍亭擧燭,則遠近把守,一時擧火,瞬息之間,百里相應也。命書傳敎曰,雖因慷慨而下敎,事有次序,太學雖或憤慨,其何先也?他儒生旣已勸入,此則已無可爲,慶科在前,明當柑製,停擧特爲解停事,卽爲分付。命書傳敎曰,解停旣已下敎,其於生進,自可食堂,殘忍者寄齋四學也。分付成均館,寄齋儒生二十,四學儒生二十,其中鄕人,卽爲待闕升付事,分付。上曰,凶惡哉,黨人也。趙榮順未知眞悔悟耶?幾何復生黨心,衝動者多故也。衝動者可載於車也。命書傳敎曰,臺臣執法,卽此時,其雖依啓,李最中帳殿已見,實可知。申益彬此時,豈云大槪?而其亦負恩,遠竄則過矣。旣示其飭,特放,以前律施行事,分付。命書傳敎曰,宣傳官李度海下敎,特爲分揀。命書傳敎曰,旣只給牒,則中官偃然仕進,其涉可駭故下敎,更以思之,無乃注書,誤書下敎,今聞書非誤,而此等之類,其可用此律,朴良楷卽爲蕩滌特放。㲄曰,冬至賀禮,下敎停止,不勝抑菀。今日臣等,生逢莫大之慶,一陽初生,便是新年,歷代人臣,無如臣等際會盛世,敢請依例受賀。晦曰,旣載典禮,且今年尤異於常年,願受賀禮。上曰,禮判之言質實矣。諸備堂迭奏懇請曰,今日之請,非但大臣,下至輿㒗,擧皆顒望也。上曰,卿等請賀,如勸肉於僧,止之。㲄曰,舜坐薰殿,歌南風彈五絃,似是康也,而實非康也。上曰,大舜聖人固然,而予何當乎?今番伸卿等之心,已多苦,不知足也。藥房提調,持湯劑入侍事。榻前下敎上曰,儒臣誰入直?相老曰,李商建·南絳老也。命書傳敎曰,國有莫大之慶,而耽羅貢人,越海適到,明朝召見後當賜米,令惠廳待令。相老曰,啓覆文書已侍令,敢此仰達。上曰,待下敎入之。命書傳敎曰,當莫大之慶,爲民施惠,豈可循例?擧條遲滯,戶判旣承下敎,市民舊逋限二千石,貢人徭役,限五朔事,卽爲分付。晦所啓,今番邦慶後,諸道舊逋,最多一年條蕩減事,命下矣。從前舊逋蕩減時,或以最久,或以最多,一道之內,有偏被其惠,有全未蒙惠者,故近來則連以四萬五千石,分排諸道,一一均減矣。今番邦慶,前所未有,惠出特恩,限十萬石均排蕩減,俾蒙實惠,似好,敢達。上曰,所奏是矣,依爲之。又所啓,此慶尙監司金華鎭,全羅監司洪樂性,咸鏡監司宋瑩中放未放啓本也。本司所管罪人,仍秩未放秩,竝依啓聞,分付施行之意,何如?上曰,依爲之。又所啓,濟州卽絶島之故,若値增廣與大比之科,則初試或有設行於本島之例矣。增廣初試,在於明春,三邑中只有文官一人,而以瓜滿出代,大靜縣監李寬,限科前姑爲仍任,何如?上曰,依爲之。晦曰,然則代差之人,不可使無端作散,還仍前職,何如?上曰,依爲之。又所啓,前水原府使李邦綏,不待交龜,徑先納符,雖趁動駕上來而然,有關後弊,不可無飭,罷職,何如?上曰,依爲之。前水原府使李邦綏罷職事。榻前下敎上曰,大臣入侍。大司憲朴道源,行大司諫鄭昌聖,執義李秀逸,司諫徐有元,掌令宋霮,持平李世奭·柳雲羽,獻納洪彬,正言金翊休·鄭宇淳所啓,今番邦慶,實是無前,凡在臣民,孰不歡忭?而賀禮纔罷,不顧所重,其所投疏,不先不後,擧措慌忙,雖以我聖上好生之德,特貸一律,渠旣遲晚,則不可遠配而止。請慶興府定配庶民罪人趙榮順,依律處斷。上曰,旣諭,勿煩。道源·秀逸·霮·世奭·雲羽所啓,請還寢東呂·址淳等還配之命,更令王府,嚴鞫得情。措辭見上上曰,豺狼當道,焉問狐狸?已下敎,亟停勿煩。又所啓,請黑山島爲奴罪人五得,依律處斷。措辭見上上曰,勿煩。昌聖·有元·彬·翊休·宇淳所啓,請黑山島爲奴罪人五得,依律處斷。措辭見上,上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。儒臣持問答入侍事。榻前下敎校理李商建,修撰南絳老,持問答入侍,輪讀數編訖,諸臣退出。
上在慶熙宮。停常參·經筵。
藥房都提調金陽澤,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候,爲宜,臣等不任區區憂慮,敢來問安,竝此仰稟。答曰,知道。邦慶罕有,而因予太康,用心倍前,陽回在近,氣何暇諭?月臺懸題後入侍。
中宮殿·惠嬪宮,藥房口傳問安。答曰,知道。
傳于徐命善曰,禮曹箋文,其令今日皆入之。
傳于朴相老曰,旣有下敎,方物捧入,俄者下敎置之。
殿座罷後,政院·玉堂·藥房口傳問安。答曰,知道。
有政。吏批,判書李潭進,參判李重祜牌不進,參議洪檢受由在外,左承旨沈頤之進。
沈頤之,以吏批言啓曰,前領議政金相福,前左議政金尙喆,前右議政李思觀,敍用事,命下矣。當爲置處,而本曹無相當窠,依例送西之意,敢啓。傳曰,知道。
又以吏批言啓曰,玉堂闕員,今當差出,而可擬之人,方在解由未出中,無以推移備擬,合有變通之道,何以爲之?敢稟。傳曰,勿拘。
以李養遂爲副應敎,李敬養爲修撰,李春輔爲司書,徐命膺爲知敦寧,元義孫爲同春秋,鄭澤孚·尹弼秉爲吏曹佐郞,金麟柱爲司僕主簿,鄭存玉爲繕工主簿,金煹爲瓦署別提,金瑞應爲奉常正,大靜縣監李寬,監察申大億,以上仍任事承傳,奉常參奉單柳明均。
兵批,判書具善行病,參判李廷喆入直進,參議朴起采病,參知宋淳明病,左承旨沈頤之進。
沈頤之,以兵批言啓曰,前領議政金相福,前左議政金尙喆,右議政李思觀,敍用送西事,命下矣。當爲隨品置處,而領中樞二窠,判中樞二窠,他大臣今方見帶,領中樞金陽澤,加設判中樞下批,其代,金相福從座目領中樞下批,金尙喆·李思觀,加設判中樞下批之意,敢啓。傳曰,知道。
副護軍李命峻·李潤國,領府事金相福,判府事金陽澤·金尙喆·李思觀,副司直兪彦民,副司果徐有防,副司正金㷞。
姜游,以侍講院言啓曰,本院司書李商建入直矣。移拜校理,下番闕直,事甚未安,兼司書李商巖,說書金時默,竝卽牌招,推移入直,何如?傳曰,允。
傳于姜游曰,入格儒生,明日晚食後,使之來待。
傳于尹師國曰,坐直承旨入侍。
尹師國,以兵曹言啓曰,五衛將柳囿春,素患痰癖之症,當寒添劇,時月之內,無望供職,呈狀乞遞,宿衛輪番之任,不宜久曠,今姑改差,何如?傳曰,允。
又以禁衛營·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰十一月二十五日巳時,上御東月臺。香祗迎罷後,親臨試士入侍時,行都承旨徐命善,左承旨姜游,右承旨尹師國,左副承旨李得一,右副承旨朴相老,同副承旨趙瑍,記事官鄭元始·柳榮鎭·李正薰·林蓍喆,以次序立訖。上具翼善冠·袞龍袍,出自資政門,住輿崇政殿後,都承旨讀冬至祭報府因降殿庭,香祗迎罷後,上曰,香出興化門外然後譜略鼓吹陪入。上曰,宗簿提調入來耶?命善曰,入來矣。譜略自崇政門入來,上祗迎後,殿座東月臺,宗簿都提調海運君槤,提調李潭,奉安譜略于卓上,上起立,命潭讀奏。上曰,明聖王妃誕降長通坊舊第,尙今存否,使政院使令探知也。潭讀李福源所製跋文。上曰,何如是贊揚耶?文則善作,不負文衡之任也。至協和朝著之句,上曰,果能協和則如此乎?至末端勉戒之句,上曰,善作矣。命書傳敎曰,今聞大提學製進跋文,於予曰,以過重,而於昔年事三后在天之句,不覺涕沾而因下敎,載於跋文之末,在予旣非衛武公,抑卽頂門上一針,而觀予政,大公史筆雖在,簪筆之臣,宜嘉其撰之美,大提學李福源,特賜豹皮一令,令布乘軒,以表予意。上顧謂左右史官曰,汝輩必須直書今日嘉奬文衡勉戒之意也。譜略陪出,上下庭祗送,復殿座月臺,招入耽羅人,問其役姓名居住年紀,其中有二十六歲二十歲兩總角,上命進偕來官吏。下敎曰,今見二總角,牧使不能勸婚可知,歸言汝倅,來月內,助需結婚後,卽爲狀聞也。每名各賜米五斗,其中一人曰,願得襦衣一領而歸也。上曰,擇其衣薄者,給襦衣,可也。命書傳敎曰,今番柑製,豈比於他?停擧儒生,皆令入場,試官入侍。領府事金陽澤,行副司直徐命膺,大提學李福源,副司直李昌任,禮曹參議李得臣,校理李商建,修撰南絳老,四拜後入侍,藥房提調,持湯劑入侍。榻前下敎內局都提調金陽澤,提調洪麟漢,副提調徐命善,奉進湯劑,上進御。命書傳敎曰,譜略中所謂觀理閤,卽閣也。令校正廳,御牒張,以此其令校正,出表題漢東平王蒼謝,特示奬諭,仍賜關內侯印,令趨拜者皆佩。命書傳敎,豈云多日?予心一倍,昨欲下敎而未果,觀其氣象,其雖不獲已啓,語涉苟且,何則?大庭頒赦翌日有此事,其若有君君臣臣之心,宜當沬血請討,而慌忙二字,抑何意耶?此猶餘事,予心爲駭者,若頃年有心無心之語,今番曰,有曰無之奏,不先不後,四字已涉駭也。豈特駭也?雖曰,先,卽蕩平科後,若曰後,則今日臣子,若非戊申·乙亥之黨,豈可辛壬事?萌此心而書章奏,所謂不先不後,不可下筆,而爲耳目者,若聾若啞,隨後而已。予雖衰也,水猶欲洗,卽本心,不欲爲苟且君,曾已下敎,況今受八字後乎。下啓上答,以此謄諸朝紙,傳于八道,君心歉然乎,否乎?臣分亦存乎,否乎?以此令柏府·薇垣知悉,其令校正,明日卽齋日,祗迎後,予何酬應?再明日卽先王閉關之日,予欲靜焉。關係莫重,豈可踰三日?況其將加年,予心萬倍,豈特日復一日乎哉?校正柏府·薇垣,其令來待,待下敎入侍,此時亦何可循例茶時?命書傳敎曰,下敎之下,不卽應對,當該中官,從重推考。命書傳敎曰,旣命勿封,其何每每强受?下送焉。曰已踏啓,故欲下敎,不踏,以已踏誤奏,當該承傳色申德龍,越俸一等。捧券後,試官待下敎入侍事。榻前下敎仍爲還內,諸臣退出。
壬辰十一月二十五日午時,上御集慶堂。藥房入診入侍時,提調洪麟漢,副提調徐命善,記事官鄭元始,記事官李正薰·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。洪麟漢曰,朝者勞動之餘,聖體,若何?上曰,一樣矣。奉進湯劑,上進御後,上命徐命善,讀奏冬至大祭祭報府後,命書傳敎曰,當局者迷,古人旣云,此專由乎金鍾秀·尹蓍東而然矣。雖然,旣參莫重之班,頒赦翌日有此,雖輿儓必也駭也。況大官而予見熟矣。無事度日,誠今痼弊,然旣已飭勵,陽復不遠,前領議政金相福,前左議政金尙喆,前右議政李思觀竝敍用。大臣置處政事,政官牌招,當日爲之,命坐直承旨入侍,內局先退,諸臣以次退出。
壬辰十一月二十五日未時,上御集慶堂。坐直承旨入侍時,同副承旨趙瑍,記事官柳榮鎭·南履寬·林蓍喆,以次進伏訖。上曰,臺臣入侍。大司憲朴道源,行大司諫鄭昌聖,執義李秀逸,司諫徐有元,掌令宋霮,持平李世奭·柳雲羽,獻納洪彬,正言金翊休·鄭宇淳所啓,今番邦慶,實是無前,凡在臣民,孰不歡忭?而賀禮纔罷,不顧所重,投疏急急,欲售舊習,況於蕩平科之後,復提黨論,甘自歸於不忠不孝之科,雖以我聖上好生之德,特貸一律,渠旣遲晚,則不可以遠配而止。請慶興府定配庶民罪人趙榮順,按律處斷。上曰,今乃有啓,語雖然,若施一律,何待其請?亦有商量,不允。道源·秀逸·霮·世奭·雲羽所啓,請還寢東呂·址淳等還配之命,更令王府,嚴鞫得情。措辭見上上曰,業已諭,此啓其所相持,若合辭,豈惜此輩?可惜者所重,亟停勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,昨日李最中等,遠竄還寢之命,雖出我聖上體下之盛德,而啓語旣甚矇矓,翌日又致闕啓,跡涉巧免,事甚可駭,請寢李最中·申益彬遠竄還寢之命。上曰,此亦可見今有臺閣,而巧免二字,可謂此輩着題之目,然大霈旁流,下敎意在,故不允。昌聖·有元·彬·翊休·宇淳所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請還寢鍾城府爲奴罪人天大酌處之命,依律處斷。措辭見上上曰,勿煩。道源·昌聖·秀逸·有元·霮·世奭·雲羽·彬·翊休·宇淳所啓,合辭措語,雖已校正,而累日謄啓,蒙未覺察,致勤聖敎,今始釐改,臣等愚昧不識之罪,實無所逃,何敢晏然於臺次乎?請命遞斥臣等之職。上曰,旣覺校正,其何過嫌?卿等勿辭,亦勿退待。昌聖所啓,臣於昨日李最中等遠竄還寢之敎,欽仰體下之盛德,不爲還寢之請矣。今者憲長之啓,旣得臺體,則臣以發啓之人,尤著不職之失,何敢晏然於臺次乎?請命遞斥臣職。上曰,其嫌太過,勿辭,亦勿退待。命書傳敎曰,承旨有闕代,前承旨沈頤之除授,牌招察任,房順房。命書傳敎曰,都提調以命官在試所,提調持建功入侍,禮房承旨,馳詣太廟·永禧殿,奉審以來事。榻前下敎左副承旨,馳詣儲慶宮·毓祥宮,進排官摘奸以來事。榻前下敎捧入方物,前下敎勿施事。榻前下敎上曰,試官持券入侍科次。命書傳敎曰,趙瑍遞差,其代沈頤之爲之。領府事金陽澤曰,大提學旣入試官,使之依古例執筆主考,何如?上曰,前日豈無文衡同入之時,而卿何推讓於今日耶?陽澤曰,近年以來,時任文衡,今始同參,試役時帶文衡,事體自別,宜令主試矣。上曰,卿是前文衡,與他有異,不必推讓矣。大提學李福源曰,命官若曾經文衡,則執筆自是古例,今日之事,大臣不必推讓於臣矣。陽澤曰,以臣所聞知則不然矣。故相臣徐宗泰,曾經文衡,而節製時,故相推讓於文衡,先臣以時帶文衡,果執筆定取捨耳。故重臣尹汲,以正卿提學,爲監試上試官,臣以嘉善文衡,同爲試官,而亦執筆不讓,蓋文衡主試,自是職掌,而有時任,則原任不可以命官替當,今宰臣之辭讓過矣。上曰,事例若此,則文衡執筆,可也。福源曰,命官執筆,年前大臣,筵稟定式,行之有年,今若改定式復舊例,則臣旣忝在是職,不敢固辭,而若出於一時特敎,則莫重科規,不宜隨時異同矣。上曰,自今科試,若有時文衡,則執筆書等事,定式施行,可也。陽澤曰,兩館提學,何以爲之?上曰,此則命官執筆,可也。科次坼榜後,命書傳敎曰,居首幼學韓用龜,直赴殿試,之次進士李日煒,直赴會試,幼學柳明渭,進士沈基泰,進士李準海,各給二分。命書傳敎曰,今日節製入格人,其令明日來待,禮房承旨牌招入直事。榻前下敎諸臣退出。
上在慶熙宮。停常參·經筵。
藥房都提調金陽澤,提調洪麟漢,副提調徐命善啓曰,昨日親臨試士,夜深酬應,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。一陽將回,予心萬倍,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于李得一曰,中官韓聖揆特放。
香祗迎罷後,政院·玉堂·藥房口傳問安。答曰,知道。
以兼司書李商巖牌不進罷職傳旨,傳于朴相老曰,只推。
傳于尹師國曰,內局入侍,儒生同入。
徐命善,以吏曹言啓曰,今此宗廟各陵殿大祝,皆以侍從塡差,而時無職名人員,令該曹口傳付軍職,何如?傳曰,允。
又以兵曹言啓曰,今十一月二十四日,前佐郞睦祖永,自興化西挾門入來,鳴申聞鼓,所當依定式下該曹推問,而係是朝官,令攸司稟處,何如?傳曰,允。令該府問啓。
又以兵曹言啓曰,今十一月二十四日驪州居首護軍李命才稱名漢,自興化西挾門入來,鳴申聞鼓,依定式下該曹推問,何如?傳曰,依。
李得一,以兵曹言啓曰,同知中樞府事李瀞,年老病痼,時月之內,無望供職,累度呈狀乞遞,西樞雖是閑局,不可强令察任。昌德宮衛將宋德基,素患痰癖之症,當寒復發,無望供職,呈狀乞遞,輪番之任,不宜久曠,竝今姑改差,何如?傳曰,允。
以濟州牧使梁世絢狀啓,今此蠲減停退等事,姑先擧行,而事涉擅便,惶恐待罪事,傳于徐命善曰,勿待罪事回諭。
尹師國,以御營廳·一二所巡廳·左右捕廳言啓曰,去夜犯夜人,無所捉,敢啓。傳曰,知道。
判府事韓翼謩疏曰,伏以大禮順成,聖德冞光,宗社之慶,孰大於是?仍念臣生逢亨嘉之際,値此曠絶之慶,此正古人所謂千載一時不可逢之會,而始緣自作之孼,不克效揄揚之誠,終因無妄之疾,莫能伸蹈抃之忱,跡其前後所値,殆若造物者陰戲,此固臣沒世之至恨,而矧復日來,擧朝憂遑,群僚守閤,是豈臣子息偃之時?而臣則淹病床玆,都無聞知,旣不能齊聲叫閽,感回聖心。又不能歸身司敗,同請譴罰,有臣如此,罪合萬隕,蓋臣一疾,始若一時偶感,越添於冒寒趨班之餘,咽喉浮疼,不通水穀者,殆七八日,所賴天之靈,幸自日昨,少得減勢,旣有省覺之後,不容一刻自安,玆敢略構短疏,仰瀆崇嚴。伏乞聖明,亟降威譴,重勘臣前後虧分廢禮之罪,以嚴邦憲,以警具僚,千萬幸甚云云。答曰,省箚具悉卿懇。日吉禮成,此則萬喜,八字加受,尙今歉然,卿之不參,業已知矣。尙未快療,爲卿悶焉。此際卿從孫直赴,昨日聞卿箚,今日見韓用龜,若見卿焉。卿須體予此意,安心勿辭,益加調攝,俟間造朝,用副慇懃之意。仍傳曰,遣史官傳諭。
壬辰十一月二十六日辰時,上御延和門,香祗迎八侍時,行都承旨徐命善,左承旨沈履之,右承旨姜游,左副承旨尹師國,右副承旨李得一,同副承旨朴相老,記事官鄭元始·柳榮鎭·南履寬·林蓍喆,以次序立訖。上具翼善冠·袞龍袍,乘輿出自通陽門,到延和門外降輿,就板位香祗迎。命書傳敎曰,粤昔予嗣服三年,年三十四,陽至日下敎,其時故豐原,爲春坊春帖子詩,有曰,至日能垂綍,王心已可占,其時以故宰臣李匡德爲湖南御史,漁稅令度支句管故也。噫,今已幾十年,謂嗣服將近五十,問其年明將八旬,於國事已無可爲,於民事困於蔀屋。噫,昔大舜三年成聚,五年成都,而今予涼德,若是闒然,豈特無現拜之顔,對臣隣其亦靦然,況此時千千萬萬夢想外,加受萬萬不敢當之八字,雖有所重,今至八日,此心何忍?雖然,居君位逢此日,於世道雖默,於民事奚默?噫,一陽回泰,萬品有生,須看廷中,其能若是乎?昔古先王,至日閉關,扶陽抑陰之意藹然,而今予謂以世道,則百怪層生,已無可謂,豈曰大成?謂以民事,則歲飢民窮,日困蔀屋。噫,節候陽生,何事陽生?臣道日亢,君道日下,因循成習,恬愒日甚,此亦謂廣運,四字加號,一倍乎前,于今度日,其若度年,古先王扶陽抑陰,而今衰君扶陰抑陽,借問其弊,在君乎,在臣乎?雖然,君能執乾綱,臣雖無狀,豈敢若此,是誰是誰?今當陽復靦然,亦歇後語也。於世道予今泯默,其何謂也?雖一日在君位,其於民事,何敢少忽?畿甸卽邦畿而已判大歉,雖減舊逋今稅,其何益哉?海西,湖西,關東,雖有差等,亦然,其濟民之政,何敢一刻忽也?雖有稍登之道,民不能爲豐歲,古人旣云,昔見耕織圖,歲末生民受困,今雖視昏,其若在眼,扶陽抑陰之日,欲飭朝臣。噫,予雖衰,今於暮年,豈可投泥于水?此則雖不諭,今予逢陽復,繾綣之意宣諭,莫云其君恒臥集慶堂。吁嗟此心,上懸阼階,不在蔀屋,兩都·八道留守道臣·三百六十州守令,豈特守令,察訪·僉萬戶,亦有其民,於坐於臥,其若君臨,孜孜勤勤,吾民可濟,作之乃成,是旣聖訓,一心若勤,甚事不做,莫云今諭,曰以言敎,各須勉勵,濟我元元事,下諭于八道道臣·兩都留守。嗟乎,廷臣莫云視歇無益之敎,暮年何爲而然也?命書傳敎曰,至日下敎,呼寫纔畢,顧問備堂單子來漠然。噫,將八衰君,今十日何日休也?而于今諸臣,一何便乎?令該曹各賜一枕,其令加枕而高臥焉。藥房提調,持湯劑入侍事。榻前下敎內局都提調金陽澤,提調洪麟漢,副提調徐命善,奉進湯劑。上曰,今日予當恭順而飮之矣。進御一貼後,仍爲還內,諸臣遂退出。
壬辰十一月二十六日午時,上御集慶堂。奉審承旨入侍時,右承旨姜游,左副承旨尹師國,記事官柳榮鎭·南履寬·林蓍喆,以次進伏訖。游曰,臣奉審太室·永禧殿而無頉矣。師國曰,臣奉審儲慶宮·毓祥宮,祭物精潔,諸執事無頉矣。儒臣持問答入侍事。榻前下敎副校理任希簡,修撰申大升,承命入侍,上下番以次讀訖。上命承旨·注書·上下翰林,次次讀奏訖,諸臣退出。
壬辰十一月二十六日申時,上御集慶堂。藥房入診入侍時,都提調金陽澤,提調洪麟漢,副提調徐命善,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·李翊臣·金世彦,以次進伏訖。金陽澤曰,朝者勞動之餘,聖體,若何?上曰,一樣矣。奉進湯劑,上進御後,請診候,上曰,置之。上曰,製述入格儒生,使之入侍,賤臣承命出去,與儒生韓用龜·李日煒·柳明渭·李駿海·沈基泰等五人偕入。上命進前,各誦奏科作後,命先退。陽澤曰,俄者雖有至日閉關之意下敎,臣等則旣坐藥院,明日必爲召見,千萬伏望。上曰,當更量,而明日則見予未易矣。徐命善曰,臣有稟達之事矣。上曰,何事耶?命善曰,昨日臣旣申退,不得預聞,而金相翊上疏之入啓,有當該承旨特遞之命矣。凡尋常章奏,雖或有勿捧之敎,上下阻隔,群情當抑菀,況以書尊號,有勿捧之敎,此豈臣子所可奉承者耶?臣等旣在出納之地,決難奉承矣。上曰,何必如是?其止之。命善曰,臣等積年抑鬱之餘,幸覩摸畫之擧,且上告陟降,下布八道,事體何等莫重,而今以群下之有罪,至有此命,臣等不勝悶迫矣。伏望亟許收還焉。上笑曰,予果厭聞而然矣。陽澤曰,何等莫重,而乃有此命耶?亟許收還,是臣之望也,上曰,昨旣以箚代章下敎,以箚代之何妨耶?命善曰,箚與章,事體有別,不可人人而陳箚,豈可以箚代章乎?昨日下敎,勿爲頒布,而今方持入,亟許收還,千萬顒望矣。上笑曰,予臣只有都承旨一人耶,何如是困我耶?其止之。且趙瑍已出代奈何?命善曰,趙瑍之遞不遞,非可惜也。而國體所在,終不可奉承,此若奉承,則是豈臣分乎?上曰,予當更思下敎,其止之。仍命書傳敎曰,今番冬至方物物膳,其令停封,因苦請雖捧,今年異於他年,豈可稽滯?自內旣下敎,廚院尺文,卽爲成給,其令今日內下鄕。又命書傳敎曰,同是貢人,豈可異乎?八運以後,領來耽羅貢人,令該廳比前加給糧米,以示予意。奉審承旨及儒臣,持問答入侍事下敎,命退,諸臣以次退出。
上在慶熙宮。停常參·經筵。
自巳時至申時,灑雨,測雨器水深一分。
大殿·中宮殿·惠嬪宮·世孫宮·嬪宮,政院·玉堂冬至單子問安。答曰,知道。
大殿·中宮殿,朝廷二品以上·六曹堂上·大司憲·大司諫冬至單子問安。答曰,知道。
藥房都提調金陽澤,提調洪麟漢,副提調徐命善啓曰,節屆長至,陽德載復,伏未審夜間,聖體調攝,若何,痰候,何如?寢睡·水刺之鄭,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。旣下敎,氣亦一樣。建功入,明日入侍。
中宮殿·惠嬪宮,藥房口傳問安。答曰,知道。
尹師國,以都摠府言啓曰,今日入直內三廳,武兼禁軍及軍兵等,當爲中日習射,而冬至相値,不得爲之之意,敢啓。傳曰,知道。
姜游啓曰,明日冬至望闕禮,依例爲之之意,敢啓。傳曰,知道。
備忘記,傳于李得一曰,追憶昔年,昔此年此日開門時,詣闕問候,日暮後回邸入來時,問安廳問安。故由興化東挾門入,回邸時由開陽門,此年前十八年,卽就邸前,故長在闕中,今年後八年,其亦長在直宿中,八年中惟甲午庚子,此年在邸,辛卯一年二十八歲復入闕,今至八旬,其衰冥然,一何至此?其問此亦同慶,予自一哂,今開門萬古初也。勝於正朝,勝於他日,而雖然,諸臣奉親者,起居後回家承歡,抱子弄孫而休,今予今月受八字,用心中惟追慕,千萬乘其何,萬機亦何?嗟哉,此時其恃者惟吾民,今朝下敎,兩都留守·八道道臣,其皆宜休,必也有效,雖與古意惟異,其弛禁意亦同也。今夜特爲弛禁,其令都民若過歲焉,今日申飭禁棍禁笞,以示八旬其君爲民意。
尹師國,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
上在慶熙宮。停常參·經筵。
藥房都提調金陽澤,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。陽在翌日,予懷千萬,氣何暇諭?待敎入侍。
中宮殿·惠嬪宮,藥房口傳問安。答曰,知道。
備忘記,傳于姜游曰,千千萬萬料表受號,今踰十日,歉然者大成,深恧者廣運。翌日臨舊邸,且有造物,臨門登門,此時有重宰乎,有下大夫乎?已自虧矣。況於此時,抑陰扶陽,正當先務,何者爲陰?卽大蕩平後,猶守黨習者,何者爲陽?深體君務,精白一心者也。至於此時,雖一分懷舊心,此戊申乙亥之餘黨,與其君角立者,此懷二心者也。渠雖甘心樂爲,噫,乾道昭昭,照鏡高懸,焉敢逃也?且殷鑑班班,予見熟矣。其何遠求?近觀今年,此等類於大於小,自服邦憲,爲忠臣可乎,陷亂臣可乎?陽復之後,其令此輩自擇焉。頃者月臺二十一日事,尙今追思,良欲溘然,當之者聞此,其心,若何?此等造物,其豈再也?而予則曰,必也再有造物矣。興惟及此,只豈因寢可便乎?君心若此,而臣若暗然,奚特禽獸?此乙亥之種子矣。君雖衰昏,高高敢欺乎?年將八旬,今當陽復,若是勉飭,咨大小臣僚,咸聽此諭,將此下敎,令政府頒布。
以刑曹參判金相翊上疏。傳于朴相老曰,此等之章,勿爲捧入下敎而捧入,此章給之,當該承旨遞差。
傳于姜游曰,元判府事,內局入侍,同爲入侍。
傳于徐命善曰,畿伯,內局入侍,同爲入侍。
傳于姜游曰,內局入侍。
傳于尹師國曰,江華府狀啓,令備局依狀請施行。
又傳于曰,內侍府掌務中官,初下敎安徐,越俸一等。
備忘記,傳于姜游曰,明日晝講·次對兼爲。
姜游,以禮曹言啓曰,社稷祈穀祭,每於歲首上辛日,遣大臣攝行事,曾已定式矣。來正月初一日上辛日社稷祈穀祭,遣大臣攝行,何如?傳曰,大臣攝爲。
尹師國,以兵曹言啓曰,禁軍來春等祿試射時沒技人,別單懸註以入之意,敢啓。傳曰,知道。
又以兵曹言啓曰,五衛將林遇春,素患痰癖之症當寒添劇,勢難起動供職呈狀乞遞,宿衛輪直之任,不宜久曠,今姑改差,何如?傳曰,允。
又以義禁府言啓曰,時囚罪人睦祖永供辭勿施,削職以放事,命下矣。依傳敎削職放送之意,敢啓。傳曰,知道。
壬辰十一月二十八日辰時,上御集慶堂。藥房入診,判府事·畿伯,同爲入侍時,都提調金陽澤,提調洪麟漢,副提調徐命善,記事官鄭元始,記事官南履寬·林蓍喆,判府事元仁孫,京畿監司沈鏽,醫官方泰輿·鄭允協·慶絢·金孝儉·白文昌,以次進伏訖。金陽澤曰,日候極寒,聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,上曰,雖飮建功,行步之艱則一樣。何益之有?陽澤曰,不知不覺之中,自然有效矣。請診候,上許之。方泰輿曰,脈候右右三部度數調均,滑體亦一樣矣。諸醫所對,與首醫同。上曰,提調出去,更爲監煎以入。上曰,以今日之神氣觀之,頃日能行禮,誠異矣。上曰,判府事進前。上曰,卿以省墓受由乎?元仁孫對曰,連以朝家有事,未敢請暇,今姑往省爲計矣。陽澤曰,領左相,以問候來待矣。上曰,入侍。賤臣承命出去,與領議政申晦,左議政李溵偕入。申晦等進前問候曰,冬至便同新年,而昨日不得入見,臣等抑菀矣。上曰,趙榮順苟且處分矣。安知更無榮順耶?晦曰,此後則必無矣。上命畿伯進前。京畿監司沈鏽所啓,災邑民情,擧皆遑汲,來春形勢,可以預料,目下粒米之辦出,無異龜背之毛,在前如此災歲,春秋收米,亦有停退之例矣。尤甚十二邑中,今年收米,或有略干已納者,或有全未納者,至如仁川·富平·安山·衿川·交河·豐德等邑。春秋所納,限明秋許其停退,長湍·坡州·通津·金浦·果川·南陽等邑。只春等,限明秋亦許停退,則窮民倒懸,尤有奠安之望,而事係特恩,臣不敢仰請矣。上曰,依爲之。又所啓,道內還穀,元數不敷,巡還種糧,每年應分,不過每戶一石餘斗,口食種子,萬無繼給之勢,故臣於春間待罪本道時,具由筵稟,仰請移轉矣。明春事勢,誠甚悶慮,賑救之政,旣有朝家處分,謹當竭力奉行,而至於還穀,係是窮民仰哺作農之資,春夏排巡,雖在常年,猶患不足,況如明年應分旣縮,還戶倍增,今此賑資,亦出於還穀之中,此時或有一民之饑饉廢農者,實非聖上愛恤元元之至意,故臣於到界以後,反覆裁度,酌量民穀,則限數萬石,以他道穀物,趁今許劃然後,畿民種糧,庶無絶巡之患,下詢大臣而處之,何如?上曰,大臣之意,何如?領議政申晦曰,重臣曾按本道時,有所陳達,擧條尙在本司,而海西管餉穀,減縮之後,實無好樣變通之道,未果區劃矣。今又有陳請,道內還穀之不敷,誠如所陳,湖西楊津貢津倉所在米太,限三千石,使之移轉,何如?左議政李溵曰,湖西穀物,亦甚不敷,今米太三千石外,恐難加劃,而畿民種糧繼給,終若不足,則姑觀來頭,量宜加請,亦無不可矣。上曰,以此先爲區劃,可也。鏽曰,然則明春勢將更爲稟達矣。上曰,依爲之。又所啓,前道臣分等尤甚十二邑中,或有全一邑設賑處,或有面里設賑處,之次邑及鎭堡驛路,亦有量察民勢而救急者,穀物預先區劃然後,可以擧行矣。蓋沿邑之今年被災輕重深淺,邑各不同,一邑之中,面里不同,統而言之,無異於壬午甲申,若不當賑而賑,當賑而不賑,則有非綜核之政,故臣與災邑長吏,十分商量,且送可信褊裨,詳探坊曲,則賑邑都數,比壬申雖差少,民間形勢,則反有甚焉。來頭抄飢,將不知爲幾許,而參量兩年已行之例,從略磨鍊,則營賑穀五千石,常賑耗五千石,空名帖一千張,爲先劃給,則庶可以分排接濟,下詢大臣而處之,何如?上曰,大臣之意,何如?領議政申晦曰,畿甸與他道有異,旣無生穀之道,則自朝家勢將區劃以給,而道臣之所欲請得之數,亦不太濫,依此數劃給。至於空名帖,續典中,以非全一道設賑則不許。有所定式,而年前本道若而邑設賑時,有許施之事矣。旣有前例,則有難防塞,限五百張成給,何如?左議政李溵曰,僚相所陳,無容更議,依此劃給恐宜矣。上曰,依爲之。空名帖許給八百張,可也。命書傳敎曰,旣下敎,故畿伯今日入侍,此則當問于大臣指揮,而噫,予今暮年,畿甸若此,此心豈可一刻弛乎?歲前設賑雖禁令,從便濟民,惟在守令,詩云邦畿千里,惟民所止。嗟哉,暮年畿甸之民,若流丐他道,若恫在已,亦歇後語也。欲損宣米而救濟,其數不敷,申飭設賑縣守令,歲前官雖飢也,民無損瘠,惟在守令,若體暮年憧憧,臥而申飭之意,則斯過半矣。予有抽栍探問之道,歲前若或有一民損瘠,一民流丐之事,則當該守令,當禁錮終身,道臣今方入侍,另加申飭。上命徐命善,讀奏公事,至讀睦祖永擊錚啓目,上曰,駭然矣。命書傳敎曰,大抵凡事,開一條路,則百人生意。噫,今番蕩滌者,前則辛壬以後黨論中釀生者,今年事,其誠千千萬萬料表,而蕩滌下敎,皆諭以此,故今又有睦祖永。噫,庚子事,非敢提論於今日者。噫,甲戌傳生,卽是盛德事,而以其矣供辭聞之,倖得其生,已不可掩,則其於給牒,近百年未能,在渠何敢生意?此無異於金聖鐸之救李玄逸也。今者所供,亦無異於聖鐸之章,何敢因此機會,乃有此擧?昔年內竪金重一,以睦後立事登聞,其幾次,而只令勿施,此爲先故也。今者睦祖永亦類此,若此不已,李玄逸亦給牒乎?其來近百年,關係亦莫重,予雖衰矣,此則當守,其何循例判付?此供辭勿施,昔重一亦不問,其宜仰體,而直放,則亦非嚴堤防之意,削職以放。上命讀奏朔祭祭報府。命書傳敎曰,明日受香,今已向夕,殿司·宮闈令·贊謁者,尙未塡差,若此而何時淸齋?其涉駭然,當該殿司贊謁者,從重推考。不塡差宮闈令·府有司,亦爲從重推考。宮闈令與大祝等,則焉敢若此?當該府掌務汰去。上曰,詣臺臺臣入侍,賤臣承命出去,與兩司諸臣偕入。大司憲朴道源,行大司諫鄭昌聖,執義李秀逸,掌令宋霮,持平李世奭·柳雲羽,獻納洪彬,正言金翊休·鄭宇淳所啓,今番邦慶,實是無前,凡在臣民,孰不歡忭?而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科,雖以我聖上好生之德,特貸一律,渠旣遲晚,則不可以遠配而止。請慶興府定配庶民罪人趙榮順,按律處斷。上曰,業已諭,勿煩。大司憲朴道源,執義李秀逸,掌令宋霮,持平李世奭·柳雲羽所啓,請還寢東呂·址淳等還配之命,更令王府,嚴鞫得情。措辭見上上曰,初則本事孟浪,以亟停勿煩爲答。今聞事件較重,而予亦疑焉,其令政院,其時文案考奏。又所啓,請黑山島爲奴罪人五得,依律處斷。措辭見上上曰,勿煩。行大司諫鄭昌聖,獻納洪彬,正言金翊休·鄭宇淳所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。正言金翊休所啓,今番賀禮,擧國同慶,凡在從班,孰不竭蹶?而前持平趙鎭衡,身帶臺職,晚到於陳賀之日,未參乎呼嵩之列,事當引義自處,而不此之爲,恬然度日,混入於未肅拜解見任之中,其在事體,誠極駭然。掌令金夢華,賀班纔罷,除旨旋降,而敢稱在外,至請下諭,其所不參,據此可知。不可以程道之稍遠,有所容貸,請前持平趙鎭衡,掌令金夢華竝削職。上曰,依啓。又所啓,當此衛武扶抑之日,益懋周王勤政之德,而籌司諸臣,不能仰體聖心,以致日昨傳敎,有賜枕之命,此雖出於我聖上不治而治之,以愧其心聖意,而其在責勵之道,不可無飭,請備堂中無故不爲參坐人,竝從重推考。上曰,其所下敎,不在於備堂,其雖百人,不令而何赴?此正毛將焉傅者,不允。又所啓,臣見識魯莽,言議巽軟,本不合於淸朝耳目之寄,而薇垣除旨,適下於大論方張之日,章皇出肅,隨參合辭,而以備堂事,有所論列矣。及承聖批,臣之未能詳審,率爾論啓之失,於是著矣。其何可一刻仍冒於臺次乎?請命遞斥臣職。上曰,予嘉者佼佼錚錚,未詳本事,其勢固然,何嫌之有?勿辭,亦勿退待。徐命善曰,日前以章奏事,臣縷縷仰奏,而猶未快蒙允許矣。一日二日,國體損傷,伏望更加三思,亟命收還焉。上曰,予意有在,其止之。命善曰,下敎雖如此,臣等旣在出納之地,決難奉承矣。咸鏡監司宋瑩中,辭疏到院,當稟而入啓矣。命書傳敎曰,今聞承宣所奏,北伯辭章來到云,本事旣已妥帖,此亦毛將焉傅者,殿最在近,此章下送,其令卽爲察任。命左副承旨,持東呂·址淳等文案日記入侍事。榻前下敎命退,諸臣以次退出。
壬辰十一月二十八日申時,上御集慶堂。右副承旨李得一,記事官柳榮鎭·南履寬·林蓍喆,以次進伏訖。上命得一,讀東呂·址淳·得輿等鞫廳供辭。命書傳敎曰,東呂·址淳推案,令承旨取來命讀。予知無異,得輿誣人,節節無疑,不過因其不承款而物故,東呂·址淳,乃至于此,初則臺體雖若此,今已九年,事當停啓,今考日記之後,尤不可一向爭執,今者肆然黨習者,兩司俱爭,則此等孤雛腐鼠,事亦孟浪者,若是竝爭,其果臺體乎?今日臺啓,亦以亟停勿煩書布。噫,頒赦翌日有此擧,此國不國君不君者,此啓爭執之時,何敢此等挾雜彌縫?況停啓則雖李最中事,一啓卽停,其本已無孟浪,此啓亟停勿煩。旣下之後,泛然連一,則初雖畏公,强啓卽停,其況此時,軟地揷木,此等臺臣,將焉用哉?予雖衰矣,固心亦在,此等孟浪事,決不酬應,憲府諸臺,一竝遞差,以示予君君臣臣之意。薇垣長非院事,而從傍協贊,疑亂君心,有此更考之擧,其涉可駭,特施不敍之典,以樹君綱。況今番蕩滌者,皆不過黨中事,而睦來善關係何等,而國有紀綱,其孫何敢營救乎?旣下敎,雖參酌處分,若有執法之人,宜加請律,而矇然退去,此事何可謂以黨習?萬萬駭然,金翊休可謂佼佼錚錚,而此臺聞者,兩司長官,今番下敎之後,亦豈皆聲乎?此關係莫重,兩司長官,不可因此而曰勘,竝施削職之典,諸臣退出。
上在慶熙宮。停常參,只晝講。
藥房都提調金陽澤,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。
誰云冬至後一陽生,予則曰,冬至後夜益長,今夜愈益甚,八十翁何耐?聞開東眼亦開,心少紓日亦寒,溫室勝矣。加八字今十二日,氣何諭焉?待敎入侍,中宮殿·惠嬪宮,藥房口傳問安。答曰,知道。
備忘記,傳于姜游曰,今日臣子,卽海東臣子,同高祖八寸,意何敢生意於此乎?傍瞻者視若尋常,此心何抑?予亦甲戌生,明日當詣追慕洞奉審,今海東臣子,咸知乾稱坤稱,挾輦六十名內入直,禁營·御營三十名式亦入直,前後廂,訓將領新營標下軍都領,禁軍只入直隨駕,世孫祗迎隨駕儀註。副駕轎留營留陣安徐,以駕轎路由敦義門,時刻待下敎只入正時,只備堂與時任侍從臣隨駕。
香祗迎罷後,政院·玉堂·藥房口傳問安。答曰,知道。
尹師國啓曰,大臣·備局堂上,依下敎來待矣。
傳于徐命善曰,政官牌招開政。
備忘記,傳于徐命善曰,前承旨愼爾復爲參知,參知爲參議。
備忘記,又傳于曰,三日庭請,其相誰强,可錄用,其重何忽焉?
備忘記,傳于尹師國曰,旣命若瞻,今隆冬,爲三軍,明日動駕特停焉。
傳于姜游曰,入侍單子先入,待下敎只入正時。
備忘記,傳于李得一曰,予常欽誦昔年慈敎,且故判書趙尙絅,存何知奏,尙今惟焉。雖若此,豈云於此於彼曰黨乎?且觀近百年歲抄,關係莫重,爲其孫者,何敢比諸乙亥,今年若此乎?此爲李玄逸,敢稱付諸某等說,卽聖澤心同者也。關係何重,而敢付黨而見乎?今世人義理若此,曰有耳目,聞此觀擧措,今予徹宵,亦有於此。然則今世曰有倫理乎?且玄逸·鳳徵之孫,亦將生意焉。
傳于李得一曰,內局入侍。
有政。吏批,判書李潭進,參判李重祜牌不進,參議洪檢受由在外,右承旨姜游進。宋文載爲大司憲,朴起采爲大司諫,李萬育爲執義,沈重□·鄭彦郁爲掌令,柳德申·李漢一爲持平,金瑞應爲獻納,李福徽·李東郁爲正言,任靖周爲童蒙敎官,金說澤·曺允精爲假監役,徐命膺爲右副賓客,趙明鼎爲活人提調,鄭尙淳爲司譯提調,徐命膺爲惠民提調,洪麟漢爲觀象提調,領府事金相福爲訓鍊都提調,判府事金陽澤爲軍資都提調,判府事韓翼謩爲司譯都提調,判府事金尙喆爲司饔都提調,判府事韓翼謩爲宗廟都提調,判府事金尙喆爲司僕提調,領議政申晦爲御營都提調,領議政申晦爲奉常都提調,左議政李溵爲軍器都提調。兵批無政事。
傳于姜游曰,兩司卽爲牌招。
沈頤之,以宣惠廳言啓曰,今十一月令宗廟薦新天鵝,當以故貢人處,使之趁期封進矣。今月已盡,所納只是八首,其餘四首,則累以催促,尙未準納,限內不得封進,事體誠爲未安,該貢人方自本廳,嚴治督納,而在前如此之時,亦有退限封進之例,待其準敎捉納封進之意,分付該曹,何如?傳曰,依啓。作貢之後,焉敢若此?此亦百隷怠慢而然,平市提調,從重推考。
尹師國,以兵曹言啓曰,今十一月二十八日,鐵原居幼學黃蘧稱名人,自興化西挾門入來,鳴申聞鼓,依定式,下該曹推問,何如?傳曰,允。
李得一,以義禁府言啓曰,慶尙左兵使狀啓,據刑曹粘目內,安東前府使金相玉,移本府處之事,允下矣。金相玉,時在任所云,依例發遣府書吏,拿來,何如?傳曰,允。
尹師國,以禁衛營·一二所巡廳·左右捕廳言啓曰,依傳敎,去夜夜禁,弛禁之意,敢啓。傳曰,知道。
議政府領議政申晦,左議政李溵箚曰,伏以臣等猥以無似,重叨匪據,惟事泮食,無一猷爲,區區相勉者,只在筋力奔走。方當一陽初復,聖志益勵之時,其所以仰體而自效者,何敢少忽於簿書期會之末,而拜命以來,連値事故,且無籌務之留滯者,遂不免曠職之歸,及承誨責之敎,益著愚迷之罪,戰恐惶汗,祗切自訟。乃於前席,臺評峻發,罪由臣等,責歸諸堂,聖批雖示包容,臣心冞增悚恧。昨日登對,縱出承候之誠,目下憂鬱之情,欲有所仰陳者,而有意未達,蒼黃逬退,餘衷耿結,繞壁不寐,今方具箚請譴之際,賓對有命,而亦不敢進身,惶恐俟罪,益無所容。伏乞亟降威罰,以爲不職者之戒焉。取進止。答曰,省箚具悉卿懇。一時飭勵,其何若此?且次對有命,卿等安心勿辭,其卽入來。仍傳曰,遣史官傳諭。
壬辰十一月二十九日辰時,上御集慶堂。藥房入診入侍時,都提調金陽澤,提調洪麟漢,副提調徐命善,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·白文昌,以次進伏訖。金陽澤曰,日寒如此,聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,置之。提調出去,更爲監煎以入,次對進前,可也。麟漢持湯劑更爲入侍。進御後,上曰,俄者少有痰候,飮湯卽下,於予可謂大劑矣。陽澤曰,日氣甚寒,故然矣。今日日勢尙早,一貼更爲進御甚好,故敢達矣。上曰,今日則當許三貼矣。湯劑一貼,待下敎更爲煎入事。榻前下敎申晦等曰,日勢已晚,水刺尙未進御,臣等姑退,內局入侍時更入,仰陳廟謨似好,故敢達矣。上曰,依爲之。諸臣以次退出。
壬辰十一月二十九日辰時,上御集慶堂。晝講入侍時,特進官具允鈺,知事尹得養,參贊官李得一,侍讀官李養遂,檢討官李敬養,記事官柳榮鎭·南履寬·林蓍喆,以次進伏訖。上具翼善冠·袞龍袍,御集慶堂。講小學立敎篇,自子思子至末大文訖。上下番儒臣,以次讀訖。上曰,今日乃覺,立敎篇曰,二十而冠,又曰十五學射御,此未冠而射者也。諸臣陳文義。養遂曰,如此則生子形容端正,德者,天之所稟,才者,人之氣質,自胎敎而爲之,則非但形容之端正,德在其中。敬養曰,禮樂不可斯須去,修身齊家,皆在此中者也。上曰,此禮樂之大節也。得養曰,中心必式,式字之義,敬字之義也,須留心於敬也。允鈺曰,雖曰未學,吾必謂之學,言雖抑揚,意則無抑揚也。得一曰,諸臣已達,小臣別無他意也。內局入侍,次對同爲入侍事。榻前下敎諸臣退出。
壬辰十一月二十九日辰時,上御集慶堂。大臣·備局堂上引見入侍事,領議政申晦,左議政李溵,漢城判尹具善復,行禮曹判書沈㲄,仁陽君李景祜,行副司直李章吾,訓鍊都正尹泰淵,行副護軍張志恒,行副司直尹得養·鄭尙淳,左副承旨尹師國,副應敎李養遂,記事官柳榮鎭,事變假注書朴師赫,記事官李正薰·南履寬,以次進伏訖。上曰,大臣留待,內局入侍,同爲入侍事。榻前下敎晦曰,今日極寒,聖體,若何?寢睡·水刺之節,亦何如?如此之日,猶行法講,不勝欽仰也。上曰,强忍爲之矣,氣則一樣矣。晦·溵曰,昨日下敎之下,不勝惶悚也。笑曰,金翊休公然爲之也。晦·溵曰,疏章不用尊號之下敎,臣等實不知聖意也。上曰,以箚代疏,何妨之有?漢光武禁用聖字,不用八字無妨也。晦曰,上告下布,而受之陟降,何若是下敎耶?此後豈復有造物乎?若有之則,此亂逆也。雖欲以箚代疏,臣等六卿之外,下官豈敢陳箚乎,且疏章豈可防遏乎?國體所在,豈不憫乎?上曰,須看趙榮順,旣言八字於疏頭,而其能忍爲也。晦曰,雖六卿,非崇品則未敢陳箚也。上曰,大成廣運,豈稱於予乎?卿等須爲予釋義而陳也。溵曰,殿下五紀治平,豈不合當乎?上曰,蔡濟恭何不入來耶?晦曰,聞有身病而不得入來也。晦曰,疏章則允許捧納,而若有如此之事,固當嚴處,只命不捧,亦爲弱也。上曰,予懸申聞鼓,爲伸冤鬱也。其中雖有猥越之類,豈爲撤去申聞鼓乎?今此不受疏章之下敎,決不還收,亦如不去申聞鼓之意也。㲄曰,臣下之心,八字之尊號,猶不足於摸天畫日,且上告下布,殿下不必撝謙也。上曰,禮判之言,過矣。豈有加於此乎?景祜曰,殿下須看朝廷,可知治平之至也。雖有代箚之下敎,臣下豈敢陳箚乎?以不用尊號之敎,以箚代之,則雖大臣,決不爲之也。上曰,其止之。晦曰,此行不得之事也。允鈺曰,雖箚子,若用尊號,則陳之不妨,而旣以不受尊號爲敎,則孰爲陳箚乎?景祜之言,是也。尙淳·得養曰,中外諸臣,擧皆切憫。頃於舊邸,不得已發啓,還宮後用謀,豈有如此之臣乎?上曰,下敎中,此等章三字,若指金相翊,則金相翊豈不冤痛乎?君子見幾而作,不俟終日,予爲造物之來而然也。命書傳敎曰,今聞畿伯啓本,本道只有三人,而皆以下敎,故以稟,竝特放,分付。上曰,畿伯所請得三千石,能免不足耶?入侍中,誰經畿伯?景祜曰,小臣曾經矣。上曰,畿甸以此數足用耶?對曰,似可用矣。藥房提調,持湯劑入侍事。榻前下敎上曰,名帖八百張,亦何如耶?晦曰,賑餘穀萬石,空名帖八百頗多也。㲄曰,兪彦民文書,頃已搜來,今則出給,何如?上曰,給之。諸臣退出。
壬辰十一月二十九日申時,上御集慶堂。藥房夕入診,領左相同爲入侍時,都提調金陽澤,提調洪麟漢,副提調徐命善,領議政申晦,左議政李溵,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·白文昌,以次進伏訖。金陽澤曰,午間聖體,更若何?上曰,一樣矣。奉進湯劑。上進御後,上曰,今日之受八字太康,又日三貼大劑,可苦矣。陽澤曰,如此之時,或進三貼,甚好矣。領議政申晦所啓,軍門大將,今日入侍,欲爲陳達而未果矣。亞將乏人,雖作窠,無以啓差云,京畿水使柳鎭夏,莅任已久,使之內遷,何如?上曰,依爲之。又所啓,此濟州牧使梁世絢分等狀啓也。備陳年事登稔之狀,仍以爲舊還上停退,新還上準捧,各寺奴婢貢米減一斗,男丁大同減一升,辛卯停退,山屯馬驅點及各寺奴婢推刷,依例擧行,軍兵操鍊,山馬驅點之歲,已有停操之例,依例停退,而逃老故雜頉,隨闕塡充,辛卯停退軍兵改都案,待明春擧行事,爲辭矣。本島屢經失稔之餘,幸値豐登,民事誠爲可幸,所請諸條,旣有前例,竝依狀請施行事,分付,何如?上曰,依爲之。又所啓,漢城府帳籍庫,今無餘地,極以爲悶。判尹具善復,除拜之後,有意於此,鳩聚木石,今方經紀,而財力雖不多入,以本府形勢,無以拮据,姑爲貸用,以待式年所出者,還報爲計,就議於廟堂,其意甚好,不可無顧助之道,賑廳錢,量宜許貸取用後,以待式年,卽爲還報似好,故敢達。上曰,依爲之。上命徐命善讀奏歲抄。至睦來善,上曰,安置薪智島,亦可謂歇矣。申晦曰,然矣。上曰,權奸皆由於黨習矣。又讀至李玄逸事,上曰,無據,亦歇後語也。此等處,義理森嚴矣。申晦曰,然矣。讀至安相五。上曰,此貪吏乎?晦曰,然矣。上曰,此金光國所論劾者乎?命善曰,然矣。仍命書傳敎曰,濟州牧使放未放稟中,點下者特放,李徵瑞其所置稟矇然仍,當該牧使,從重推考。具庠旣放,勿論,張益信無啓聞中,物故耶,遺漏耶?該曹考徒流案以啓。上曰,詣臺臺臣入侍。賤臣承命出去,與兩司諸臣偕入。大司憲宋文載,大司諫朴起采,執義李萬育,掌令沈重奎,正言李東郁所啓,今番邦慶,實是無前,凡在臣民,孰不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配庶民罪人趙榮順,按律處斷。上曰,旣諭。勿煩。大司憲宋文載,執義李萬育,掌令沈重奎所啓,請還寢東呂·址淳等還配之命,更令王府嚴鞫得情。措辭見上上曰,昨已詳諭,何心連啓?亟停勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,睦來善之負犯,何等至重,而其孫祖永,敢生申白之計,至有登聞之擧,放恣無嚴,莫此爲甚。聖度寬假,雖命削職,其在嚴堤防之道,決不可以此勘斷,請削職罪人睦祖永,極邊遠竄。上曰,依啓。又所啓,新除授掌令鄭彦郁,時在忠淸道扶餘地,持平柳德申,時在京畿廣州地,請竝斯速乘馹上來事,下諭。上曰,纔經赦班,今稱在外,國有紀綱,焉敢若此?豈可循例下諭?竝施刊版之典。大司憲宋文載所啓,臣之疲劣無似,臣固自知,何待人言,而向被臺論,只陳其事狀於供辭,則及其遲辭之出也,譏侮蹈藉,殆無餘地,驅之於欺罔之科,加之以巧矣之目,言之無脊,不欲多辨,而身名汚衊,無面對人。以此情地,風憲重任,豈有冒當之勢,而亦緣合啓方張,他不暇顧,章皇出肅,而其爲辱臺關而壞廉防則極矣,何可一刻仍冒於臺次乎?請命遞斥臣職。上曰,所□在彼,我何撕捱?勿辭,亦勿退待。大司諫朴起采所啓,臣於新除職名,萬不近似,不敢言私,冒沒承命,年前待罪亞諫也,猥陳一疏,有檢擬銓官罪罷之命,臺端一步,便同永謝,何可一刻晏然於臺次乎?請命遞斥臣職。上曰,果若此,則其所撕捱,勢固然矣,而然此亦往事,今何若此?勿辭,亦勿退待。大司諫朴起采,正言李東郁所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。大司諫朴起采所啓,新除授獻納金瑞應,時在忠淸道忠州地,而憲啓下諭,有削職之命,不敢請下諭,請獻納金瑞應削職。正言李福徽,以祭官在京畿驪州地,請斯速乘馹上來事,下諭。上曰,臺啓體重,其涉混淪,金瑞應旣諭府啓,令政院一體捧傳旨。李福徽竣事後,其可自來,勿爲下諭。又所啓,臣於下諭傳啓之際,不善周旋,致有混淪之敎,臣何敢一刻仍冒於臺次乎?請命遞斥臣職。上曰,初則雖可參酌,於今大損臺體,豈可例批?依啓。仍命書傳敎曰,近者問其名,而勿問本事之重,已知故下以下缺
以上缺
壬辰十二月初一日午時,上御集慶堂。藥房入診入侍時,都提調金陽澤,提調洪麟漢,副提調徐命善,記事官鄭元始,記事南履寬·林蓍喆,醫官方泰輿·鄭允協·慶絢·金孝儉,以次進伏訖。金陽澤曰,日寒愈酷,聖體,若何?上曰,一樣矣。寢睡·水刺之節,亦何如?上曰,一樣矣。中宮殿·世孫宮氣候,亦何如?上曰,一樣矣。奉進湯劑,上進御後,請診候。上曰,置之。提調出去,更煎以入。陽澤曰,時原任大臣,以問候來待矣。上命入侍,賤臣承命出去,與領府事金相福,判府事金尙喆,領議政申晦,左議政李溵,右議政李思觀偕入。相福曰,冬至已過,便是新年,不得卽爲入見,下情抑鬱矣。申晦曰,疏章事,臣等昨已稟達,而忱誠未格,不許允,可矣。一日二日,國體傷損,伏望亟命收還焉。且今日已新朔,而明年纔隔一月矣。歲初稱慶陳賀之禮,斷不可不行,故臣等相率入來矣。金相福曰,疏章事,亦係當稟,而其於明年慶賀,殿下撝謙之德,孰不欽仰,而群情則將不可遏矣。李溵曰,如此慶事,古牒罕有矣。金尙喆曰,疏章之不捧□□則何可不書於章奏耶?□□箚代章爲敎,豈無陳疏之道耶?尙喆曰,明年稱慶,千古所無之事,何可如是固拒乎?上曰,月前旣已稱慶,今何復爲耶?諸大臣迭聲仰陳。徐命善曰,非特大臣所達,群情不可遏矣。上曰,予之復見癸巳,誠是料表,然予心固定,卿等其止之。雖百原任,予當不聽矣,尙喆曰,考見癸巳謄錄,則正月初十日行賀禮,此亦殿下繼述之道矣。李思觀曰,朝廷間論議,或有朝野之不同,而至於目下事,上自大官,下至隷儓,而同然一辭矣。上曰,此亦時體而然矣。洪麟漢,持湯劑更爲入侍。上曰,諸大臣退去後,予當飮建功矣。相福等曰,臣等以應行之禮仰請,而上敎至於如此,臣等不勝萬萬抑鬱矣。因下殿階待罪,上曰,大臣勿待罪陞殿事,注書傳之,賤臣承命傳諭。相福等,以湯劑不進之前,不敢上殿爲辭。上命持入湯劑。上進御後,上曰,旣飮建功,大臣上殿,可也。金相福等,還爲入侍進前。上曰,卿等之請雖如此,予則決不受此賀,須勿更請而退去,可也。仍命諸大臣先退,詣臺臺臣入侍事下敎。賤臣承命出去,與兩司諸臣偕入。大司憲宋文載,大司諫宋載禧,執義李萬育,掌令沈重奎,持平李漢一,正言李東郁所啓,今番邦慶,實是無前,凡在臣民,執不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配罪人趙榮順,按律處斷,上曰,已諭勿煩。大司憲宋文載,執義李萬育,掌令沈重奎,持平李漢一所啓,請還寢東呂·址淳等還配之命,更令王府,嚴鞫得情。措辭見上上曰,聞日記下敎之後,事件異焉,尙今爭執,國體寒心,亟停勿煩。又所啓,請黑山島爲奴罪人五得,依律處斷。措辭見上上曰,勿煩。大司諫宋載禧,正言李東郁所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。大司憲宋文載,大司諫宋載禧,執義李萬育,掌令沈重奎,持平李漢一,正言李東郁所懷,臣等伏聞,日昨有章奏勿捧之敎,臣等不勝焦迫之至。惟我聖上,享五紀之治平,膺九五之洪福,上告下布,誕受徽號八域臣民,莫不蹈舞,則豈以群下之罪,有此過中之擧乎?臣等以爲,伊日傳敎,一竝還收,千萬顒祝。上曰,旣諭承宣大臣,且命以箚代章,其何復諭,文載等曰,臣等於聖敎之下,尤不勝瞿然失圖之至。章奏與箚子,體數各異,若此則章奏路阻,豈不□□,伏願亟收成命焉。上曰,其無他諭矣。持平李漢一所啓,臣涉世昧方,行已無素,早晏顚沛,自知已明,果於頃日重被憲臣安兼濟之斥。橫逆之言,自有公議,不足較卞,而第臣處義,身名汚衊,情地臲卼,唯爲杜門飭躬,無辨自修之圖矣。彈墨未乾,前職復叨,驚惶感激,莫省攸措,召牌之下,不敢私義引入,黽勉出肅,粗效職責,而壞倒廉防,已無可言,何可抗顔承當復立於言責之地乎?請命遞斥臣職。上曰,往事撕捱,其涉大過,其況此日?勿辭,亦勿退待,諸臣以次退出。
上在慶熙宮。停常參·經筵。
藥房都提調金陽澤,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。前月十八日攸受因暮重事進定者,其於八字,尙今歉然,予則曰自此休息,世間豈有疊稱慶,而昨復請,是誠何心?其雖初請,旣諭,追憶庚子正月,予若受焉,豈曰孝乎?於予正若甲戌正月,此何由乎?予能以予氣進御,能受支撑,故復有此請,亦何由乎?專由建功,何心進飮以受其苦乎?於今千乘浮雲,建功楚越,卿等休請而休,軍號旣諭,予亦固守自休而已也。聞此,徹宵憧憧,氣何暇諭焉。
中宮殿·惠嬪宮,藥房口傳問安。答曰,知道。
備忘記,傳于姜游曰,春展謁旣奏門前,寧負諸臣,敢欺陟降?舊邸受賀表,皇兄恩,崇政受賀表,幾百年莫重禮,皆有據而今請,只爲予,豈特此也?比癸巳加二十八年,何忍慶賀?甲戌猶然,況明年乎?且庚子春稱慶,賀予暮能禮,明年春晏受,此豈孝乎?其時皇兄御此堂,自景賢堂,詣崇政庭,今予臥是堂聞此,亦豈悌乎?賀雖一節,予心萬倍,因此却建功,亦停食,是豈愛君,予則曰苦君。況此日亦正朝乎?何若是困我?卿等與諸二品皆休,然後當見內局飮建功,此前輿儓陳足雖可矜,固守此心而已,到此章何顧?自當輪回果若此强予,當詣舊邸,過來朔回,卿等擇焉。
藥房口傳啓曰,俄伏承問候之批,縷縷辭旨,至以休請爲敎,下情不勝悶鬱。臣職在保護,昨夕湯劑,旣未躬進,當此嚴沍,今朝承候,不容少緩,玆敢詣閤求對。亟降臣等持湯劑入侍,千萬伏望,惶恐敢啓。
姜游啓曰,時原任大臣,率禮堂及備局諸宰,有稟達事,請對矣。
備忘記,傳于姜游曰,此猶末節,今番賀,翌日雖有一榮順,明年若有,必有十榮順,其雖末節,此亦見機之端也。
備忘記,又傳于曰,頃者日暖氣淸,高高蒼穹,爲重事助其成也,而同日兼受,尙今歉然,一猶過矣,況再乎?悶其衰,進定,禮已成且支撑,則一事作爲二事,今已稱慶,欲復再焉,此吮乳童,猶可知也,敢欺誰乎?且强受八字雖由於重臨殿頒赦,亦由其重大庭呼薦,予亦代聽,何關於予,而噫,甲戌守心者,豈今日弛乎?況歲初奏何爲哉?臣爲近親者,若隨二品,予當下敎,其若張大,當命駕,政院知悉。
徐命善啓曰,時原任大臣,朝者求對,雖未承下答,湯劑尙不進御,下情焦迫,敢此詣閤,更爲求對矣。
藥房口傳再啓曰,臣等朝陳口啓,守閤俟旨,日已過午,迄未蒙兪音,區區下情,曷勝焦悶?當此嚴沍之時,聖躬調攝之節,尤宜十分致愼,而常進之湯劑,尙未進一貼,臣於不職之罪,固無暇論,而其奈保護之失宜,何哉?玆敢不待批下,冒罪求對。乞賜方寸之地,俾臣等悉衷懇,千萬顒祝,惶恐敢啓。
以承傳色口傳下敎曰,來此所請者,爲建功乎,爲請賀乎?其奏之。
又下敎曰,豈云建功,水刺尙今不進,卿等皆休,然後當進水刺矣。
藥房口傳三啓曰,臣等伏承批敎辭旨,轉益非常,臣等尤不勝萬萬焦迫。卽今日勢已晚,寒事轉劇,此時湯劑進御,尤爲關重,玆又相率更瀆。伏乞暫許,臣等持湯劑入侍,俾卽承候,千萬懇祝,惶恐敢啓。
以承傳色口傳下敎曰,率二品其退去,則見內局,當飮建功矣。
備忘記,傳于姜游曰,時任何任,原任何任,禮堂何堂,二品何品,初則見其君氣衰,必也進定,禮猶成,君亦支撑,必也來春,合復請稱慶,尺童猶可知也,況入八其君乎?初春請賀,後復請宴,其猶洽足,將復請八字乎?見幾而作,學於羲經,今者求對,先爲此,仍合坐請書請若此,予當臥舊邸,而正月入今日,大小臣僚,咸聽此諭。
備忘記,傳于徐命善曰,唐詩云,春寒惻惻掩重門,今予曰,諸臣聒聒掩南門。借問近者僅從容,建功到於日三貼,而其何公然若此?今予心明年春,比諸前甲戌加一倍,莫體此敎,大官何官,重臣何意?求對其合鬧端,今於此時,千乘楚越,萬機浮雲,此豈愛君?其誠困君。況今年春展謁,已奏門前,明春復受賀,何心以拜?此請止鬧前,雖問候何受?此皆由於君連强受而然,於今固拒,然後來年三百六十日,其將高枕臥。欲詣舊邸,日寒若此,爲三軍雖抑,掩重門,焉可已乎?皆令知悉。
朴相老啓曰,臣依聖敎,取考典獄署囚徒案,則輕囚罪人奴千德適世重徵債事,姜太云·朴道仁·金鼎玉誣訴事,金光默·金樂賢·韓次卜·奇光均·徐仁大屠牛事,黃聖河慢忽擧行事,宋道文山訟事,奴德起酗酒事,竝放,其他罪囚罪名旣重,不可輕議,竝依前仍囚之意,敢啓。傳曰,知道。
傳于徐命善曰,內局入侍。
朴相老,以戶曹言啓曰,歲末度支一年遺在書入事,曾已命下矣,曺中元樣物種,歲末遺在,別單書入之意,敢啓。傳曰,知道。
尹師國,以兵曹言啓曰,新除授寅火浦萬戶慶成吉,歷辭之際,落馬重傷,時月之內,萬無登途赴任之望,呈狀乞遞。邊將重任,不可等待其差復,依例罷黜,準期不敍,何如?傳曰,允。
朴相老,以禁衛營·一二所巡廳·左右捕廳言啓曰,去夜無犯夜人所捉之意,敢啓。傳曰,知道。
副應敎李養遂,副校理任希簡,修撰申大升·李敬養,副修撰南絳老等箚曰,伏以章疏勿捧之敎,未知何爲而發也,臣等於是,不勝訝惑之至。雖因喉院之提奏,幸有初敎之改下,而至於勿捧二字,尙未蒙收還,大僚諸宰,相繼陳請,而聖志愈益靳持,群情擧切抑鬱,上而國體之虧損,下而機務之叢挫,此豈非萬萬切悶者乎,臣等職沗經幄,不勝憂愛之忱,略具短箚,仰瀆崇聽。伏乞聖明,亟加三思,遄降兪音焉。取進止。答曰,今者下敎,意蓋深矣。陳箚代章,全不捧有異,其何强請?予何多諭焉?
壬辰十二月初二日未時,上御集慶堂。藥房入診入侍時,都提調金陽澤,提調洪麟漢,副提調徐命善,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉,以次進伏訖。金陽澤曰,日寒愈酷,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,置之。提調出去,更煎以入。陽澤曰,日候之寒冷如此,今日亦爲進御三貼,是臣等之望也。上曰,今始飮一貼,奚暇飮三貼耶?仍命書傳敎曰,時原任大臣,勿待命事,令史官傳諭,領左相命召,亦令此史官傳授。又命書傳敎曰,日寒若此,承旨取覽囚徒,輕囚放釋。又命書傳敎曰,日寒若此,襦衣已爲整齊,而空石着實題給乎?令宣傳官,摘奸後,若有不謹者,政院,申飭加給,又命書傳敎曰,今聞海西道臣放未放啓本,其稟中,池水天·梁應淑,當初旣付惟輕,配亦多年,竝特放。其餘諸人,於此等事其嚴者,噫,閭家猶禁,況此乎?仍事,分付未放中。該曹若有所稟者,登對以奏,其放者,皆卽爲擧行事,爲先分付。詣臺臺臣入侍事,下敎。賤臣承命出去,與兩司諸臣偕入。大司憲宋文載,大司諫宋載禧,執義李萬育,掌令沈重奎,持平李漢一,正言李東郁所啓,今番邦慶,實是無前,凡在臣民,孰不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配庶民罪人趙榮順,按律處斷。上曰,已諭勿煩。大司憲宋文載,執義李萬育,掌令沈重奎,持平李漢一所啓,請還寢東呂·址淳等還配之命,更令王府,嚴鞫得情。措辭見上上曰,古人云,豺狼當塗,焉問狐狸?更考文案,今無可問之端,幾次下敎,尙今爭執,此等臺諫,將焉用哉?其涉駭然,亟停勿煩。又所啓,臣等非不知前後聖敎之嚴摯,而得輿徑弊,獄情未究,關係鞫體,不敢遽然停論,依前連啓,及承聖批,誨責備至,至有將焉用彼臺之敎,臣等何敢一刻仍冒於臺次乎?請命遞斥臣等之職。上曰,莫重大論,一番謄傳,巽軟東呂,强以爭執,此所謂軟地揷木,巽軟特甚,其何例批?依啓。大司諫宋載禧,正言李東郁所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。麟漢持湯劑,更爲入侍,上進御後,命退。諸臣以次退出。
上在慶熙宮。停常參·經筵。
藥房都提調金陽澤,提調洪麟漢,副提調徐命善啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。臣鬧息焉,心亦少舒,氣則一樣,待敎入侍。
中宮殿·惠嬪宮,藥房口傳問安。答曰,知道。
徐命善啓曰,左副承旨尹師國,今日不爲仕進,卽爲牌招,何如?傳曰,允。
備忘記,上號後逢此月,微忱萬倍,明日億昔窩門,當祗迎,入直侍衛儀注節目安徐,只入正時,皆依前。
備忘記,來月賀豈云稱慶?與例賀正朝賀,其令權停。
備忘記,今下弓矢,車嶺僉使洪匡輔處,給送。
以承傳色口傳下敎曰,違令矣,此章給之,捧納承旨遞差,鄭景仁,施以不敍之典。
備忘記,鄭昌順爲承旨,牌招入直,房順房。
以平安監司尹東暹狀啓,三和等官舡人蔡亨九渰死事,傳于鄭昌順曰,令本道恤典擧行。
傳于任希曾曰,耳目竝牌招。
傳于姜游曰,內局入侍。
注書柳榮鎭遷轉,代以金重燮爲假注書。
李得一,以都摠府言啓曰,都摠管沈㲄,以判義禁府事,本府坐起晝仕出去之意,敢啓。傳曰,知道。
又以兵曹言啓曰,昌慶·昌宮衛將張世賢,身病猝重,勢難供職,呈狀乞遞。輪番之任,不宜久曠,今姑改差,何如?傳曰,允。
傳于姜游曰,政官牌招開政。
有政。吏批,吏曹判書李潭進,參判李重祜服制,參議洪檢受由在外,承旨姜游進。以尹得養爲大司憲,申應顯爲執義,安鼎大爲掌令,金光緯爲掌令,柳煥德爲持平,李鼎運爲持平,鄭景仁爲獻納,金用謙爲工曹參議,成胤儉爲奉常正,南肅寬爲江華經歷,西淸君煋爲司饔副提調,沈鼎之爲廣興守,徐有防爲西學敎授,檢閱單柳榮鎭,承文著作單孫錫謨。
有政。兵批,兵曹判書具善行病,參判李廷喆病,參議宋淳明病,參知愼爾復入直進,承旨任希曾進。同知單朴大碩,副護軍李應爀·金梓·申大謙·李邦綏·具敍五·李秀逸·李萬育·宋霮·沈重奎,副司直韓光會·沈履之·宋文載·朴起采·金尙默·徐晦修·李宅鎭·鄭好仁·吳載純·洪彬·李世奭·柳雲羽·李漢一,副司果金翊休·鄭宇淳·金時默。
領府事金相福,判府事金尙喆,領議政申晦,左議政李溵,判府事李思觀等箚曰,伏以臣等再昨筵中,敢以章奏許捧之請,元朝稱慶之擧,同聲齊籲,而忱誠未格,兪音終靳,至於昨日之守閤求對,貽惱聖衷,辭敎荐下,惶悶罔措,進退不得,竢命金吾,卽蒙勿胥之敎,臣等相顧驚感,繼之以抑鬱也。顧今臣等之所仰請者,卽先朝已行之禮,擧國大同之情,而殿下只以今年明年之相續稱慶,諭之以疊行,敎之以太康,臣等愚迷,誠莫曉所以。今年之慶,功也德也,卽殿下繼述之道也,明年之慶,情也禮也,卽臣子頌忭之忱也,事面各異,實是竝行而不相廢者也。若以今年縟禮之纔過,反闕明年舊典之應行,則寧有如許臣分,亦豈有如許國體乎?在聖上七旬之時,俯察群情之難遏,特許大庭之賀儀,則今當八旬之隆,尤是莫大之慶,群下之前所陳請者,今豈可得已乎?殿下之前所勉循者,今豈可不許乎?洪惟我殿下,受皇天眷顧之篤,承祖宗付托之重,以堯舜之德,居堯舜之位,以八耋之齡,撫五紀之治,而況且舟梁盛禮,迺者於聖壽望七之後,配乾化而敷陰功者,十五年于玆,似此曠世之慶,乃是三代後所未有,凡厥含生,擧莫不涵泳於壽域春臺之中,歌詠之不足,蹈舞之不足,思所以同慶而志喜者,曷有其極,以聖上出天之孝,每遇日子干支,尙且隨事興感,顧今天星載周,値先朝受賀之年,舊甲新甲,其慶同也,前聖後聖,其揆一也。臣等所以賁飾邦慶者,此乃贊聖德也,殿下所以遹追前休者,是乃光聖孝也。何殿下徒守執謙之德,不思紹先之道乎,噫,聖王體下,不過絜矩,以聖上昔年歡祝之至誠,念貳極今日顒望之至情,則所蒙許於昔年者,獨不得蒙許於今日乎?臣等之若是呼號,實是天經地緯之所當然,民彝物則之不容已者,殿下雖欲拒而斥之,其可得乎?前後聖敎之下,非不知瀆擾之爲罪,而天時將屆於三元,聖聽尙靳於一兪,徊徨悶鬱,何所因極?旣不得進而呼籲,亦不敢退而泯默,瞻望九閽,相率拜箚,伏願快回聖心,早降明旨,以副八域顒企之望焉。至若章疏之一向拒却,決是行不得之事,金鏤玉刻,寶牒煌煌,此何等至重至嚴,而方當維新之會,有此無前之擧,庶務之叢脞,猶屬餘事,國體之損傷,此豈細故也?臣等之前席仰奏,未得回天,昨又阻對,愚衷益切,一日二日,上下相持,將見不得請則不得止,豈不使至尊,徒添酬應之煩耶?此非爲法於後昆,而竊恐有關於聖治,亦願亟卽反汗,以幸國事焉。取進止。答曰,省箚具悉。卿等齊懇,近日業已洞諭,何費若此乎?無乃因其抑鬱,以啓語代箚乎?雖然,豈特此也?文雖萬行,於予只一固字而已。嗚呼,暮年若弛此心,將何顔對卿等乎?此猶第二件也。箚未兼請,予豈防諸臣之心乎?且令以箚代章,可見予心,正若目下事體,國初雖䚺申門鼓嚴,提防而可禁者,亦不可已。噫,十八受賀,所重在矣,而明春其欲復賀,豈特疊乎?卽予受也。今聞大覺,癸未所受,豈七旬乎哉?仰體癸巳也,而其亦舊闕受焉。昨年仁政殿受賀,咫尺萬安門,其欲上慰而然也。於明年,正若甲戌,此予所以心自固也,何云許乎?以一固字,結語批端焉。仍傳曰,遣史官傳諭。判府事韓翼謩箚曰,伏以臣病伏窮巷,不得與明庭之末議,晚始得聞儒臣陳箚,大僚求對,而其所仰請者,俱係國體邦禮之所不容已,則以殿下之聖明,必當翻然回聽,而仄聽曆日,兪音尙閟,臣誠憂歎之不足,更不能無憾於天地之大也。洪惟我殿下,以八耋之大齡,撫五紀之熙運,式至今日,尤有盛焉。申闡皇極之大道,追揚聖祖之遺烈,揭八字之鴻名,垂萬世之燕謨,此其事面之大,關係之重,爲如何哉,而今因臣下之罪犯,自貽聖躬之菲薄,遽有此萬萬非常萬萬不當之敎,臣恐旣定之民志,由是而或撓,莫大之盛擧,由是而反輕也。噫,回十年臣撝謙之志,副一國臣民之情,初非殿下之所樂爲也,上焉而先烈之不可不闡也,下焉而睿誠之不可不慰也。始之勉膺,非出於殿下之自爲,則今令勿捧,又豈容殿下之自私耶?聖念及此,惕然改圖,必不待臣言之畢矣。至於三元賀儀,典禮所載,烈朝攸行,雖在常年,猶不當廢閣,矧當明歲,追思昔年,邦慶如何,群情如何?乃欲一例牢拒,臣固知我殿下篤於追慕,一於執謙,不自覺其過自損挹,而獨不念仰受陟降之眷佑,克殫揄揚繼述之道,俯循臣民之愛戴,俾伸攅抃祈祝之誠乎?伏乞竝加三思,亟降一兪,國體幸甚,邦禮幸甚,臣之一疾,苦未蘇完,昨旣不得隨諸臣請對,寸忱耿耿,不能自抑,輒將短箚,仰冀財幸,臣不勝惶恐俟罪之至。取進止。答曰,省箚具悉卿懇。箚陳者,予皆諭焉,今何架疊?其喜者今聞箚本,其快愈庶可知也,而予則歲已暮氣益耗,已詳諭復何多乎?卿須體諒焉。仍傳曰,遣史官傳諭。
司諫院獻納鄭景仁疏曰,伏以頃日疏章勿捧之敎,伏不勝驚感之至。伏惟我聖上,治平五紀,陶做一世,功化普洽,邦慶洋溢,上告下布,誕受徽號,八域臣民,莫不蹈忭,而只緣群下有罪,致有此擧,豈不萬萬過中哉?伏乞亟加三思,伊日所下傳敎,一倂還收焉。其時入侍承宣之竟無一言,遽然奉承,亦有欠於惟允之道,臣謂當該承旨,亟施譴罷之典,斷不可已也。仍念臣,卽聖化陶甄中一物耳,平日所以殫誠而事我殿下者,惟是筋力奔走,思效涓埃之報,雖於言奏重任,不揣才分,有除輒膺,夏秋以來,竭蹶趨承者累矣。顧今所叨,又當大論方張之時,則在臣分義,尤豈敢爲一分逡巡之計,而第慶興府庶民定配罪人趙榮順之父,與臣之父,爲友壻也。今於此啓,臣且隨參,而若使臣母有知,則當作何懷?區區情私,實有所藹然動中者,玆不得不冒昧仰籲於天地父母之前。伏乞聖明,曲加諒察,特削臣職,仍治臣罪,以昭法紀,以安私分,千萬幸甚。臣無任屛營祈懇之至,謹昧死以聞。批答出傳敎
壬辰十二月初三日未時,上御集慶堂。藥房入診入侍時,都提調金陽澤,提調洪麟漢,副提調徐命善,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·金世彦,以次進伏訖。金陽澤曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上許之。方泰輿曰,脈候左右三部度敎調均,滑體連爲一樣矣。諸醫所對,與首醫同。上曰,提調出去,更煎以入。上命讀判府事韓翼謩箚。上笑曰,予頃於舊邸,欲久臥而爲三軍强回矣。至一國臣民之句,上曰,箚文則善述矣,然入不緊工夫矣。命書賜批後,又命讀時原任箚。至舟梁之句,上曰,此必是昨日賓廳之草,而旣未得爲啓,故今日又聯箚,不緊而用工夫矣,可謂以箚代啓矣。陽澤曰,今番聯箚,則義理合當,故文亦善述矣。命書批答。至何顔拜陟降之句,徐命善曰,臣雖惶恐,而將不得奉敎書矣。下敎每如是過重,臣等不勝抑鬱矣。上笑曰,承旨之奏,其言則是矣。仍命刪改。陽澤曰,臣以藥房之故,不得隨參於箚末,而其耿耿之忱,與大臣何異?伏望允從焉。洪麟漢曰,臣以嘗樂之任,何可預議於朝廷大事,而今者諸臣之請,則此是擧國群情。且先朝登極之年數,明年卽是百年也,實合稱慶矣。命善曰,群情之抑鬱,姑不足論,而以殿下繼述之德,尤宜卽許兪音矣。上曰,年數果是百年耶?命善曰,然矣。上曰,此則異常矣,然予心則漸固矣。陽澤曰,諸大臣,明再明,亦當有更請之事矣。上曰,怪矣,然則予將往鍊戎臺矣。陽澤等曰,何爲而如此下敎耶?麟漢持湯劑,更爲入侍。上進御後,命書傳敎曰,凡下答,在於箚頭,而今者之請,諸大臣一也。雖無卿宰,亦若賓啓座目。昔戊戌,不過一辭章,而其時與介弟聯章,故皇兄批旨,史官各傳。時原任聯章,古豈有哉?予雖固執,其誠可顧,書六張,一史官,次次以傳焉。又命書傳敎曰,唐堯甲辰已聞,而其亦傅會,今聞甲寅之於明年,百年云,嗚呼,聞此,心萬倍。況其間,有皇兄五年,以帝王紀年言之,雖不然,以今請予推之稱此,故豈可以此爲今慶也?若今不謂宜添慶,一不可不諭焉。又命書傳敎曰,今聞左副承旨違牌,非無端云,許遞,其代任希曾除授,牌招察任,房順房。
上曰,詣臺臺臣入侍,賤臣承命出去,與兩司諸臣偕入。大司憲尹得養,持平柳焕德·李鼎運,正言李東郁所啓,今番邦慶實是無前,凡在臣民,孰不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配庶民之罪人趙榮順,按律處斷。上曰,已諭勿煩。大司憲尹得養,持平柳焕德·李鼎運所啓,請還寢東呂·址淳等還配之命,更令王府,嚴鞫得情。措辭見上上曰,予非角勝,事實果然,而得三以問三年後若此,此豈有古?況誣人刑推,不承款而物故,噫,彼東呂輩,亦是應坐者,而自有其律,則以毛將焉傅之事,若是爭執,其果臺體乎?昨日臺臣,則連爲入侍,佯若不知而連啓,故雖下敎,今日臺臣,有未詳本事而然,故循例賜批。頃者諸啓,旣敷心而敎,則皆停,況此等孟浪者乎?以寬詳察,亟停勿煩。又所啓,請黑山島爲奴罪人五得,依律處斷。措辭見上上曰,勿煩。又所啓,新除授執義申應顯,時在京畿廣州地,掌令安鼎大,時在忠淸道沔川地,掌令金光緯,時在京畿坡州地,請竝斯速乘馹上來事,下諭。上曰,赦班纔撤,皆稱在外,是何臺體?況以此觀之,參於赦班,亦未可知,國體所在,不可循例,下諭,竝先遞差後,拿處。大司憲尹得養,持平柳焕德·李鼎運,正言李東郁所懷,臣等有所懷,敢此仰達矣。日前有章奏勿捧之敎,伊後諸臣,擧皆爭請收還,而尙靳兪音,臣等不勝憂悶之至。章奏自是有國之不可一日無者,而一日二日,若是靳許,上以損國體,下以阻群情,伊日下敎,亟命還收,是臣等區區之望也。上曰,令箚代章,非防言路,命何寢也?正言李東郁所啓,請還寢鍾城府爲奴罪人天大酌處之命,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。上曰,坐直承旨入侍,儒臣持高麗史入侍,藥房先退事,下敎。諸臣以次退出。
壬辰十二月初三日酉時,上御集慶堂。坐直承旨·儒臣同爲入侍時,同副承旨朴相老,校理任希簡,修撰南絳老,記事官鄭元始,記事官南履寬·林蓍喆,以次進伏訖。上命讀高麗史初卷,任希簡讀奏二張後,命讀儀注卷後,又命南絳老讀奏賀儀卷後,希簡·絳老等曰,臣等有區區所懷,敢此仰陳矣。以箚代章之敎,終不勝抑鬱矣。一日二日,國體損傷,臣等今日欲更爲陳箚,而適當入侍命下,故玆敢前席仰懇矣。朴相老曰,臣待罪出納之地,若奉承此下敎,則豈是臣分乎?此後若或有到院之疏,則臣將捧入矣。上曰,其止之。命退,諸臣以次退出。
上在彰義宮。停常參·經筵。
藥房都提調金陽澤,提調洪麟漢,右承旨姜游啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。夜益長氣益苶,是最悶也,祗迎當見。中宮殿·惠嬪宮,藥房口傳問安。答曰,知道。
大駕詣彰義宮後,王世孫遣宮官問安。答曰,知道。政院·藥房口傳問安。答曰,知道。
傳于鄭昌順曰,諸承旨,一倂遞差。鄭昌順啓曰,藥房提調,持湯劑來詣閤外求對矣。
傳于昌順曰,內局都提調·提調,內局倂解見任。
以備忘記,傳于昌順曰,尹得養爲都承旨。昌順啓曰,都承旨尹得養,所當請牌,而拘於廳規,不得請牌,何以爲之?敢稟。傳曰,牌招。
都承旨尹得養,有稟達事,來詣請對矣。玉堂上下番,有稟達事,來詣閤外請對矣。傳于得養曰,儒臣解見任。
傳于得養曰,挾輦六十名,內入直禁營三十名,御營三十名,外入直新營標下軍,訓將都領禁軍一百名,待令。
以備忘記,傳于得養曰,於予得意,此何景像,此何景像?一賀才過,有此請,然則明年十三朔皆賀乎?噫,前月强受賀,專由乎爲先體陟降心也。雖然,八字果有效乎?尙今拒章,亦此意也。且昔癸巳正月請也,於今賀禮纔過,前期復請,此何心此何心?況自甲寅至明年,爲百年且稱慶,然則帝堯年百十歲,大舜年亦百十歲,一君過百歲,此時其將逐月賀逐日宴乎?誠若此,豈云堯舜,惜乎讀書士夫,其何爲此?且今予追慕萬倍者乎?追慕祗迎,因其處而以步輿寸此,一猶異常,況再乎?予則雖得意,景像誠駭然,此亦愛君乎?予則曰誠困君矣。噫,堂堂勝國,六相一何爲此歟?豈特隣國?輿儓代羞也。此猶末節,今予深恧者,卽涼德淺孝歉誠也。
以備忘記,傳于得養曰,此何擧措,此何擧措,前月已賀,今月復請,而前賀曰,以功德,今賀曰,以八旬,然則豈特賀也?來月猶異常,況今月,予若有孝,其豈若此,亦若有誠,亦豈若此?專惟曰例讓,然若此日何顔對臣庶?噫,雖邸年臘月來此,於予雖得意,可悶者環圍諸軍,聞此諸會,尙今心胘,豈建功?食亦却也。靜臥舊邸,過歲而已,挾輦軍·禁御兩營軍,明朝替待。
傳于得養曰,其止之,然後當寢睡,其止之。
傳于得養曰,坐於高廊,承旨退去,然後當入處溫堗矣。
傳于得養曰,承旨退去,然後當入處溫堗,速爲退去。
傳于得養曰,宮門仍留,奉審承旨入來後,下籲。
傳于得養曰,留營·留陣安徐。
傳于得養曰,軍兵,毛具饋粥。
以承傳色口傳下敎曰,坐於高廊之意,下敎而尙不退去,知退去,然後入處溫堗矣。
又下敎曰,非特困我,下敎不爲頒布乎,頒布,然後當進水刺矣。
得養,以兵曹言啓曰,今此舊邸擧動時,斥候伏兵,令御營廳擧行,而軍兵環圍·刁斗等節,依例爲之事,分付該軍門,何如?傳曰,允。又以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。又以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十二月初四日辰時,上御延和門。香祗迎入侍時,右承旨姜游,右副承旨任希曾,同副承旨鄭昌順,記事官鄭元始,假注書金重燮,記事官柳榮鎭·林蓍喆,以次侍立於通陽門外。上具翼善冠·黑團領袍,自通陽門,乘轎至延和門外,香祗迎,拜跪俯伏平身訖,起立瞻望。藥房都提調金陽澤,提調洪麟漢進伏曰,聖體,若何?上曰,一樣矣。寢睡·水刺之節,亦何如?上曰,難矣。進湯劑,上坐轎。上曰,彼祗迎者誰?陽澤曰,大臣等來會矣。上曰,可以爲舊邸矣。持湯劑以覆於轎下,仍以玉轎,詣彰義宮。諸臣蒼黃步從。上入彰義宮後,諸臣問安而退。
上在慶熙宮。停常參·經筵。
王世孫遣宮官問安。答曰,知道。政院口傳問安。答曰,知道。
以備忘記,傳于尹得養曰,一邊納召,一邊陳箚,抑何意也?萬古初聞。羲經見幾而作,時原任寐然旣勸建功,初何爲此?今予眼無大臣,眼無卿宰,眼無承宣,眼無儒臣,守一固字而已。
都承旨尹得養,有稟達事,更爲求對矣。
傳于得養曰,儒臣箚子給之,竝解見任。
以備忘記,傳于得養曰,前月十八日受賀,所重莫重,予豈受乎?今日諸臣,一何迷歟?
以備忘記,傳于得養曰,只有予今仍王勃滕王閣詩製一句曰,備局二品何處在?門前更鼓只聞流。因一場駭擧,此年此月,便宿舊邸,於予誠可謂得矣,而於諸臣,將八其君,何暗淸心,只要詩句乎?公然惹鬧而曰君過擧,是誠何心哉?見前月十八日曰,以滋味而爲此則其亦誤矣,予雖衰暮,何爲誤人君乎?今日都尉問安來何者?都尉何者,副尉何者?僉尉何異於漢時主·爵都尉歟?予則只臥答沖子問安矣。
以承傳色口傳下敎曰,違命捧納承旨遞差,南所衛將,假承旨差下,此章給之,箚子給之,兩司竝解見任,二品首題人,施以刊版之典,以下解見任。
又下敎曰,時原任何邊胥命,何邊宮門外來乎,如此去就莫知矣。時原任,一竝解見任,二品解見任中,武臣勿論。
又下敎曰,納命召時原任箚子乎?此何國體,政院何稟?
以備忘記,傳于得養曰,夜益長氣益苶,今雖然,舊邸決宿差勝然,此何國此何君,此何擧措,此何景像?聞功德八句作二,其心可知,昨朝見時原任祗迎,問於禮房,知申聚會,聞此心神飛越,何暇禮儀?因步輿而來此,此時爲君,心喜者日寒稍解能宿,若更聞鶴聲而覺金鶴催曉,而其曙漠然,臥待開東,因以呼寫,其況此時,稱慶何慶,將八何人?其猶倖者,雖邸甲年,歲暮由此也。且再明何日?卽貞聖初度日也。嗚呼,昔年奉歡闕中,夜則舊邸,興惟及此,予懷萬倍。且十明何日?卽亦孝婦初度日也。嗚呼,今月,咫尺來此,幽明豈遠?暮歲暮心,亦若何?今予之心,正若甲戌,今予來此,亦闕中,若干尺沖子。嗟哉,今世人其計一何淺,此亦稱慶,只知其君年八十,莫知其君追慕心。此卽曾元孝,豈曾子孝乎?良可哂也。兩命召留政院,三提調今焉在?强食粥飮,建功在鈔,諸二品今會於何?一知申兼五承宣,此等光景,其君作乎?其臣作乎?須問有識焉。嗚呼,頃年鍊戎臺,猶有一相一原任,着揮項坐籃輿,以待彰義門,于今八相將在於何?此亦數年之間,盛衰可判矣。且聞而寒心者,昨朝轎中,只聞其聲,意謂前知申,呼,寫聞中官,奏知申莫來,卽禮房云,故更書若此,而何云萬機歟?
以備忘記,傳于得養曰,今日予心,正若辛丑八月二十一日承建儲命時也。況今日抑何日歟?今日亦薑桂,況建功乎?予哂此可謂慶也。
以備忘記,傳于得養曰,內乘具明謙爲承旨,牌招察任。
傳于重燮曰,分付守門將,武臣外,一竝勿入。
左承旨具明謙,有稟達事,來詣請對矣。
傳于明謙曰,諸司預備。
傳于明謙曰,回駕後,令守門將,文臣勿入。
以承傳色口傳下敎曰,興化門守門將,開陽門守門將招來,文官與宗班都尉,勿入,若入則當軍律。
左承旨具明謙,有稟達事,來詣請對矣。以備忘記,傳于明謙曰,今何回焉?予心定矣。
以備忘記,傳于明謙曰,今日何以禁文臣?一則禁筆端也,一則若丁丑年毛帽者也。
還宮後,政院口傳問安。答曰,知道。
以承傳色,口傳下敎曰,建功尙今不進,故世孫,水刺尙今不進,今日建功欲進,而以入鹿茸之故,若何?除鹿茸,承旨進去藥院,煎持而入侍。
以備忘記,傳于具明謙曰,今予回駕,爲沖子,建功一貼,亦爲沖子,而只臥集慶,强飮一貼,此心益固,猶駭擧措,猶駭萬古,豈有一承宣,往直內局有三提擧乎?武承宣皆監煎,於今景像,開國後初也,而朝鮮只有翰注而已。
傳于明謙曰,今日故鹿茸拔之,卽卽煎入。
明謙,以義禁府言啓曰,前大司諫宋載禧,爲先永刊仕版,今日內放逐鄕里事,命下矣。宋載禧,依傳敎,今日內放逐鄕里之意,敢啓。傳曰,知道。又以兵曹言啓曰,依傳敎,隨駕禁軍及駕後禁軍與標下軍兵等處,設粥以饋之意,敢啓。傳曰,知道。又以訓鍊都監言啓曰,依傳敎,挾輩軍及禁御兩營軍替代之意,敢啓。傳曰,知道。又以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。又以禁衛營言啓曰,依傳敎,本營隨駕將校軍兵等處,設粥以饋之意,敢啓。傳曰,知道。又以御營廳言啓曰,依傳敎,隨駕將校軍兵等處,設粥分饋之意,敢啓。傳曰,知道。又以禁衛營言啓曰,去夜無犯夜人所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。
正言李東郁,持平李鼎運·柳煥德等箚子曰,伏以今此舊邸動駕之擧,誠萬萬過中矣。噫,章疏勿捧之敎,此實國體之所當爭也,元朝稱慶之典,乃是邦禮之所當請也,則殿下何爲而有此擧也?目今節屆窮沍,日甚寒冽,而玉體勞動,經宿冷邸,常進之湯劑,尙未進御,求對之臣僚,竝被譴遞,宮門牢拒,上下阻隔,群情焦遑,景像愁沮,殿下縱自輕,獨不念宗社之重乎?臣等職沗臺閣終宵徊徨,旣無晉對之路,徒抱憂愛之忱,玆敢相率呼籲。伏乞聖明,亟命回鑾,以幸國事,以光聖德焉。取進止。
戶曹判書趙雲逵,行副司直李昌壽,綾恩君具允明,行副司直蔡濟恭·鄭弘淳,行兵曹判書具善行,行判尹具善復,行副司直韓光會,禮曹判書沈㲄,知敦寧徐命膺,工曹判書趙重晦,行副司直朴相德,仁陽君李景祜,知事黃景源,左參贊洪麟漢,刑曹判書具允鈺,右參贊李翼元,吏曹判書李潭,行副司直尹得雨,左尹李齊嵒,行副司直金漢耆·李得宗,禮曹參判李溎,行副司直李潤成·尹泰淵·鄭光忠·金器大·鄭光漢·鄭尙淳,副護軍張志恒,兵曹參判李廷喆,吏曹參判李重祜,右尹李福源,行副司直嚴璹·鄭厚謙·金光國·李彦衡·宋文載·李在協·魚錫定·李昌儒·具㢞,前都承旨徐命善,戶曹參判文義孫,工曹參判任希敎,刑曹參判金相翊,行副司直安兼濟·徐有寧·洪晟等上疏。伏以殿下今日之擧,罔非臣等之罪也。徒抱愛日之微忱,莫體沖挹之聖心,欲以天理人情之所不容已,國典邦禮之所當行者,干冒鈇鉞之嚴,重犯瀆擾之罪,而啓語未及上徹,淵衷過加煩惱,迺至於駕幸舊邸,輿衛不備,擧措蒼黃,群情震剝,噫嘻,此何爲也?玉趾親勞,天時正屬於隆冱,珍劑靳進,聖候易愆於常度,臣等於此,已不勝憂遑罔措,而昨下備忘,尤非所敢承聞者。我殿下聖學高明,動法堯舜之道,不過曰,循天理順人情而已,何可以臣等愚迷之罪,遽有此非常之擧耶?一日經宿,已違常節,過歲二字,尤豈不萬萬過中乎?祖宗之所付畀我殿下者,何如?臣民之所仰望我殿下者,何如,而天心之不豫,乃至於此,其有妨於節宣,有損於國體,何如也?此若未得蒙反汗之音,則臣等之罪,益無所逃矣·咫尺宮門,呼籲路阻,徊徨踧踖,達宵不寐,玆不得不相率陳章,披瀝肝血。伏乞天地父母,俯賜諒察,卽日回駕,以慰群情,千萬幸甚。臣等無任屛營祈懇之至,謹昧死以聞。
領府事金相福,判府事金陽澤·金尙喆,領議政申晦,左議李溵,判府事李思觀·元仁孫等箚曰,伏以臣,殿下何爲而有此萬萬過中之擧也?今日臣等之所齊籲者,一則爲國事而不可收還也,一則爲邦慶而不可不準請也。此非徒臣等之言,卽擧大同之情,則以聖上體下之仁,庶幾俯燭,而蒼黃動駕,輿衛不備,經宿舊邸,鑾蹕尙淹,停湯劑而忽保嗇之道,拒臣僚而阻呼籲之路。當此吉祥鼎至,率普蹈忭之時,擧朝憂遑,景色愁沮,臣等之焦悶罔措,固不可言,而豈不有傷於導揚和氣,迓續天休之道哉,臣等聚首宮門之外,恭俟嚴譴之不暇,而方寸所激,冒罪瀆援。伏乞亟回聖心,卽命還宮,以慰焦迫之群情,千萬顒祝。取進止。無批答。
壬辰十二月初五日巳時,上御彰義宮。回駕入侍時,左承旨具明謙,記事官鄭元始,假注書金重燮,記事官柳榮鎭·林蓍喆,以次侍立。上御駕轎,掩窓而還宮後,諸臣問安退出。
壬辰十二月初五日戌時,上御集慶堂。承旨入侍時,左承旨具明謙,記事官鄭元始,記事官柳榮鎭·林蓍喆,醫官方泰輿·鄭允協·慶絢·金孝儉,以次進伏訖。上曰,予旣却湯之故,沖子亦却食,予不得已召之矣,具明謙奉進湯劑。上進御後,命持入公事讀奏,命書傳敎曰,赦班才過,帶職下鄕,若是呈狀,國綱事體,俱涉寒心,吏曹參議洪檢,先施不敍之典,令該府處之。又命書傳敎曰,凡事類皆若此,承旨姜游,誤以徐命善下敎,初三日正言李東郁前啓,而亦誤以薇垣長,今日乃知。此時違牌,已涉駭然,則都憲莫知糾正,此何臺體?前都憲尹得養,特施不敍之典。違牌旣在未牌,前則更鼓將下之時書入,今乃聞焉,其涉駭然,當該承旨,亦不檢飭,俱涉駭然,承旨·注書,竝施不敍之典。都承旨,昨日祇迎時不參,而昨夕乃聞意謂實,今日二品聯名,亦涉駭然,此亦紀綱攸在,莫重祇迎,承旨不備,則雖難請牌,其宜稟也,而亦默默,此亦紀綱攸在,當該都承旨·禮房承旨,特施不敍之典。又命書傳敎曰,前大司諫宋載禧,一番强參,若是違牌,此何事體,此何道理?若是不已,榮順啓未了前,其黨循私若此,不若此者依逡巡,此曰大成,亦曰廣運,此等者類,卽黨人家臣,豈爲國臣子?此有倍於兪彦民,事當依律,而今日相値,連爲若此,雖十分參酌,不可循例踏下。噫,況此人,是誰之孫乎?此負國負先者也。爲先永刊仕版,今日內放逐鄕里,使此輩,少知有君焉。明謙曰,湯劑一貼,又煎待矣。上曰,爲世孫雖强飮一貼,豈再飮乎?其卽退去。諸臣以次退去。
上在慶熙宮。停常參·經筵。
未時,日暈。
以備忘記,傳于具明謙曰,前月十八日受賀,攸重在焉,予豈受乎?須看前月與前受皆有據,纔過十一日,有此擧,此月月正耶,是何擧措,是何景像?於予得意,而且軍旣交替,日寒稍解,初則此年過歲,聞沖子却食忽忽,見我子我婦我孫,雖回,心在舊邸,千乘浮雲。且爲沖子勸食,雖强飮一貼,鹿茸亦肉,而其昨日,故却茸煎飮,若飮冷水,於此等處,見予心庶可知矣。此猶若此,況賀乎?二品聯章,爲賀乎,爲建功乎?良可一哂。其雖回也,心則蓋固,此何擧措,此何景像?嗟哉,十八日庭中,猶有榮順,于今兩班,君何恃也,而若是困我乎?雖果大成·廣運,一賀字於予若楚越,況何事大成,甚事廣運?莫云回也,只臥一房。許多諸臣,皆此闕洞口,或留朝房,或借入閭家,舊邸此闕,亦扈衛乎?於今朝鮮,只有一衰君,於今政院,翰注雖若前,只一武承宣,闕中諸閹竪,處處昏睡,于今世界,可爲昇平世界也,而受困者惟君,用心者惟君,以此敎,代今日問候答。具明謙啓曰,大司憲,執義掌令二員,持平二員未差,今日以監察茶時之意,敢啓。傳曰,知道。
傳于具明謙曰,爲沖子當飮一貼,承旨持入。傳于具明謙曰,騎馬三匹立之,入直注書待令。
傳于明謙曰,長陵展謁日字,相考日記,入侍時持入。
事變假注書朴師赫不敍,代以白鳳周爲事變假注書。
以備忘記,傳于明謙曰,旣諭此心,舊邸闕中一也,而爲沖子雖回,一日一貼,亦爲沖子,而此時若有造物,雖一貼,何飮矣?
以備忘記,傳于明謙曰,借問朝鮮大小臣僚,幾十年相持,因其莫重伸禮。噫,大成·廣運,於予雖千萬過矣,於諸臣可謂心滿意足,而於賀禮請時,曰,以進定,而旣爲後賀庭造物生,其君尙今相持,視若例事,纔十一日求對何意,雖會何心?至誠金石亦透,而視若例讓,聞其諸會,心飛越詣舊邸,尙欲爭焉,使八旬其君,却湯却食,三日用心,是果慶,亦豈忠乎?前則初雖請,旋卽止焉,今相勝於前相乎?一何困予,何顔對諸臣?爲沖子雖回,此心,舊邸·闕中一也。問候幾日,撤建功幾日?闕一承宣坐直,其亦第二件事,强受號,一榮順,已靦然已靦然,其何若此,其何若此?於今萬念俱灰,萬機浮雲,靜臥而已。具明謙,以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十二月初日酉時,上御集慶堂。承旨入侍時,左承旨具明謙,記事官鄭元始,記事官柳榮鎭·林蓍喆,醫官方泰輿·鄭允協·慶絢·金孝儉,以次進伏訖。具明謙奉進湯劑。上進御後,上曰,注書出去,前年溫陵幸行時日記,持入,可也。賤臣承命持入。上曰,注書讀奏,可也。賤臣讀奏後,上命退。明謙曰,臣極知惶悚,而湯劑之不得如例進御,已累日矣,更爲進御一貼,伏望。上曰,武承旨旣非內局,則何如是煩聒乎?其卽退去。諸臣以次退出。
上在慶熙宮。停常參·經筵。
以備忘記,傳于具明謙曰,書云一日二日萬機,今朝鮮乎,朝鮮乎?有三公乎,有六卿乎,有侍從乎?政院只有一承宣幾日,擧措雖寒心,景像亦寒心,嗟哉,暮年。爲沖子飮建功,此亦豈裕昆道乎?其中趙雲逵首唱,何異於鄭景仁?今番有功,初五日前諸解見任下敎,與趙雲逵下敎,一竝安徐,徐命善·尹得養·姜游,已踏下,旣下敎,徐有隣爲承旨,三院副提調例兼,姜游代,具明謙自可爲代,兩時任命召,命史官傳授,內局·承宣·儒臣,許入。
藥房都提調金陽澤,提調洪麟漢,副提調左承旨具明謙啓曰,伏未審此時,聖體調攝,若何,痰候,何如?寢睡·水刺之節,亦何如?臣等久未承候,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
答曰,知道,於今朝鮮有朝鮮,內局有內局,黨人世界,時體二品,大成何成,廣運何運?一日二日,猶云萬機,況今幾日政院,只有一承宣,便殿一衰君臥而已。今朝下敎,惟見國體,心則浮雲,氣何暇諭?此時以予氣直宿猶可,況幾日停問候乎?爲沖子雖兩日强飮一貼,心則一樣,靜幾日今聞問候,若夏日着胄。心靜後當召,待敎入侍,問內局·原任,今日光景,在君乎,在臣乎?傳于具明謙曰,下敎之後,只內局提調爲予臣乎?不入來都承旨·諸承旨,倂施不敍之典。中宮殿·惠嬪宮,藥房口傳問安。答曰,知道。具明謙啓曰,大司憲,執義掌令二員,持平二員未差,今日以監察茶時之意,敢啓。傳曰,知道。
以備忘記,傳于具明謙曰,李得宗·鄭象仁·洪麟漢·趙瑍·趙載俊爲承旨,牌招察任,房順房,三院副提調例兼。以李得宗爲行都承旨,具明謙爲左承旨,趙瑍爲右承旨,鄭象仁爲左副承旨,趙載俊爲右副承旨,洪龍漢爲同副承旨。傳于趙瑍曰,稟疏箚承旨,施以刊版之典,搢紳儒臣,倂施刊版之典。藥房口傳啓曰,問候之批,伏承待敎入侍之命,固當在候召,而臣等之未得承候,今過三日,湯劑之不能持入,亦過三日,下情之焦迫罔措,其當,何如?今幸晉對有路,況且日候陰寒,此時進湯,不容一刻少緩,玆敢詣閤外,冒死求對。乞垂俯諒,亟許暫時召接,千萬伏望,惶恐敢啓。
藥房口傳再啓曰,俄者求對三啓,伏承批旨,有休本院待敎入侍之諭,臣等相顧焦鬱,不知所達。湯劑之關重聖躬,顧何如也,而當此隆冬嚴沍,不得如例進御,已過三日,豈不有妨於調攝之節,而臣等其若恬然退院,則其可曰,有藥院而有臣分乎?午鼓已下,召命尙遲,不避煩瀆,敢又冒溷。伏乞亟加三思,卽許方寸之地,俾臣等,奉湯劑,入侍承候,千萬顒祝,惶恐敢啓。
以備忘記,傳于趙瑍曰,凡書題,皆有解題,幾日後,今日問候。批答曰,黨人世界,曰,時體二品,見者必也俱駭,其何默乎?前月三日,留於舊邸,由於黨人,而然見欺李最中,第三日入,今月二日由於時體,二品聞其諸會,心越倍初,初欲仍留,爲沖子而回,頃者已悔,況再乎?舊邸此闕,此闕舊邸,爲沖子雖强飮一貼,何心再飮?一武承宣,兩日恭順,三提調復來,一刻何堪?效昨日代煎入,一則爲沖子當飮,卿等休本院待敎入侍,三日好休,今日誠苦矣,卿等量焉。
傳于趙瑍曰,朝鮮,臣子之國,不入來入儒臣·侍從與諸承旨,一體捧傳旨。
傳于李得宗曰,三提調解見任,安徐入侍。
趙瑍啓曰,守禦使鄭弘淳卽爲牌招,傳授密符,何如?傳曰,允。
傳于李得宗曰,宣傳官徐有大爲承旨,牌招伴直,都承旨,吏戶禮兼,其餘三房,徐有大兼。
趙瑍,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。又以御營廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
李得宗,以義禁府言啓曰,具明謙三水府遠竄,倍道押付事,命下矣。以傳敎內辭意具罪目,依例發遣府書吏,倍道押付于配所之意,敢啓。傳曰,知道。校理李商舟箚曰,伏以近日群下之所仰請者,章疏之許捧也,慶禮之許行也。比實國體之所關,臣職之當然,而乃聖上,執謙太過,兪音尙閟,至于滿朝譴罰,上下否隔,大小憂遑,景色愁沮,不料聖明之世,有此過中之擧也。藥院竝默,保護無人,位著空虛,機務久曠,一日二日,未聞反汗之音,殿下獨不念聖躬節宣之道,國事叢脞之憂乎?臣草土餘喘,跧伏松楸,朝聞此報,蒼黃登途,纔到闕下,門鑰已下,咫尺天陛,進身無路,短箚瀝血,仰瀆宸嚴。伏乞聖明,俯垂諒察,諸臣解職之命,竝仍還寢,仍許引接,特允所請,以慰群情,千萬顒祝。取進止。
戶曹參議趙德成,禮曹參議李得臣,兵曹參議宋淳明,參知愼爾復,行副司直洪麟漢,李瀰·金朝潤·沈鑧·朴師訥·尹象厚·朴師海·鄭象仁·李宅鎭·尹養厚·朴師崙·李壽勛·李正吾·柳成模·李命植·沈頤之·李普觀·呂善德·趙載俊·趙宗鉉·鄭好仁·姜游·尹師國·朴取源·柳薰·洪錀·朴志源·南玄老·鄭煥獻·朴相岳·金頤柱·李昌·邊得讓·申尙權·朴相老,大司成洪樂純,前承旨李得一·任希曾,行副司直趙㻐·李海重·李性遂·鄭晚淳·趙瑍·李興宗·沈勗之·申五淸·宋鍈·徐晦修·李徽中·徐逈修·朴思亨·鄭昌順·李命俊·權穎·洪梓·李壽鳳·李堉·尹坊·李世演·李東顯·尹得聖·尹得勳·李仁培·閔塾·朴弼逵·朴盛源·柳思欽·趙昌逵·洪樂命·沈觀之·林鼎遠·崔台衡·金尙集·鄭述祚·任瑎·金相定·趙台祥·李河述·金載順·金煊·羅忠佐·閔百奮·吳載純,吏曹佐郞尹弼秉,副司果林得浩,前司諫李行源,副司果李世奭·金漢老,前正言李祖源,副司果南柱老·金魯淳,前修撰南絳老,前校理尹得毅·李·鄭景仁,副司果尹弘烈·申光緝·徐有臣,前校理金思穆,前正言李宗榮·李邦榮,副司正金時默·朴相甲,司成郭鎭純,副司果李延伋·李普溫·趙英鎭·安廷鉉·李東泰,司僕正蔡弘履,宗簿寺正金蓍耉,副司果洪相簡·洪周萬,前修撰李在學,吏曹正郞李枰,前校理李顯永,副司果宋霮,奉常寺正成胤儉,前正郞林德躋,相禮鄭彦暹,左通禮洪九瑞,兵曹正郞安大濟,吏曹正郞李夔,吏曹佐郞鄭澤孚,副司果洪景顔,軍資正金復休,前修撰申大升,副司果李思祚,前副校理任希簡,副司果柳雲羽,前佐郞姜俒,前正郞姜彝正,副司果姜彝福,前修撰李敬養等疏曰,伏以今日廷紳之所仰請者,乃是國體臣分之所當然,天理民彝之不容己者,殿下不惟不賜肯允,乃反加之以譴罰,一日二日,天聽愈邈,群情已極抑鬱,而湯劑之未復常進,機務之至於廢閣,今幾日矣。內而禁省無嘗藥出納之官,外而朝廷無輔弼宰樞之臣,大小憂遑,景色愁沮,噫嘻,此何故也,天休滋至,邦慶無疆,聖算已躋於八旬,寶曆洽滿於五紀,儷日之化誕敷,追先之孝益光,慶溢宗祊,事曠簡牒,神人胥悅,跛躃俱踊,正屬懽欣鼓舞於壽域之化,而處分非常,上下暌隔,此豈敦迓洪休,導迎和氣之道乎?惟我聖上,大德巍烈,卓越百王,動法前聖,未敢知唐·虞之世,何嘗有如此氣像耶,臣等死罪,不能無憾於天地之大也。伏況今玆休慶,實由祖宗積累之澤,聖上繼述之功,則殿下今日之擧,不惟下咈臣民顒祝之情,抑非所以仰答陟降悅豫之心矣。以我殿下體先之孝,倘念及於此,則不待臣等之畢辭而翻然回悟矣,臣等猥從大夫之後,俱備侍從之列,昨詣宮門之外,擬陳憂愛之悃,而何幸和鑾遄回,竊冀天心快豫,今又經宿,尙遲反汗,焦迫之極,不避猥越,聚首闕外,相率陳籲。伏乞聖明,深念國體之至重,俯諒輿情之難遏,亟收過中之命,以副群下之望,不勝萬幸。臣等無任屛營祈懇之至,謹昧死以聞。
壬辰十二月初七日未時,上御集慶堂。藥房入診入侍時,都提調金陽澤,提調洪麟漢,副提調李得宗,記事官鄭元始,記事官柳榮鎭·林蓍喆,醫官方泰輿·鄭允協·慶絢·金孝儉,以次進伏訖。金陽澤曰,臣等久未承候,聖體,若何?上曰,予不欲答矣。陽澤曰,臣三日未得入侍,湯劑亦未得如例進御,下情不勝焦迫矣。奉進湯劑。上覆湯劑,下敎曰,所謂搢紳疏,此辛壬以後復見者也,朝鮮兩班,又欲角勝其君,作此駭擧,予何受大成之號,亦何飮湯劑乎?仍命書傳敎曰,今者駭擧,專由乎趙雲逵參酌而然,依前下敎,卽捧刊版傳旨以入。又命書傳敎曰,具明謙,籍勢承旨,放恣莫甚,三水府遠竄,倍道押送,又命書傳敎曰,往事若浮雲,何敢撕捱於此日?洪麟漢義州府尹除授,當日辭朝。上曰,搢紳疏頭,趙德成乎?承旨曰,然矣。上曰,誠駭然矣。命書傳敎曰,㤼於搢紳,凡諸傳旨,尙不書納,當該注書大吉號里權管除授,其令倍三道赴任。又命書傳敎曰,前義州府尹李敬懋,遞付京職。又命書傳敎曰,今當歲末,不可一刻無度支長,行司直蔡濟恭,戶曹判書除授,牌招察任。上命讀搢紳陳疏人刊版傳旨。上曰,若是其多乎?承旨曰,此疏豈有不入之人耶?命書傳敎曰,聞傳旨,事勢固然,注書權管下敎安徐。陽澤曰,日候甚寒,進御湯劑,千萬伏望矣。洪麟漢曰,日勢已晚,而湯劑之尙未進御,下情不勝焦迫矣。李得宗曰,臣於逖違之餘,今幸入侍,若伏見湯劑之進御,則臣雖退塡丘壑,無所恨也。上曰,不見卿久矣,欲一見而召卿矣。三提調,又齊聲請進湯劑。上曰,予不欲飮湯,卿等其速退。仍下嚴敎。陽澤等,下殿階,免冠待罪。上命承傳色,三提調還爲上殿事,下敎。陽澤等,承命進前,又復請進湯劑。上曰,兩廳首醫,先爲診候,可也,方泰輿進前診候曰,脈候左右三部遲緩不調,滑體不足矣。鄭允協所對,與首醫同。上曰,予不飮湯劑之故,此輩以不調之說,恐動欺罔,誠無據矣。兩廳首醫,竝逐出,可也。陽澤曰,非但醫官之言,當此寒節,湯劑如是間斷,區區下情,實不勝萬萬焦迫矣,伏乞進御焉。上曰,今日造物果來矣。卿等雖如此,予當不飮,須退出閤外以待,可也。陽澤曰,下敎雖如此,湯劑未進之前,臣等不敢出去矣。上曰,卿等若解藥院,則宜出去矣。麟漢曰,上敎如此,臣等不勝惶悚矣。藥院三提調,竝本職解見任事。榻前下敎諸臣以次退出。
壬辰十二月初七日酉時,上御集慶堂。藥房入診入侍時,都提調金陽澤,提調洪麟漢,副提調李得宗,記事官鄭元始,記事官柳榮鎭·林蓍喆,醫官慶絢·金孝儉·金世彦,以次進伏訖。上曰,今日予欲不飮湯劑,沖子廢食而待予,故不得已召卿等,當進一貼矣。金陽澤曰,不勝萬幸矣。仍奉進湯劑,上進御後,請診候,上許之。慶絢曰,脈候左右三部度數遲緩,滑體亦不足矣。金孝儉所對,與慶絢同。陽澤等曰,又以更進一貼之意,縷縷仰請。上許之。麟漢持湯劑,更爲入侍。上進御後,上曰,歲首當行之事,何必今月初發端乎?且以事理言之,固當準請一件事,然後可及他事,而竝發兩事而相持,豈爲道理耶?極涉非矣。仍命書傳敎曰,噫,今番千不近萬不近受號,豈予卽所重在矣,亦仰體陟降之心,而雖然從此以後,予將高枕而臥,大庭同賀者,回家書章,待門卽呈,其心所在,人孰不知?尤無狀者,首書今番尊號八字。爲此者,靜臥思之,癸酉冬辭位時,因慈敎,然强起因慈敎措語,舊邸門內胥命時,其時承旨一人,卽致雲也。乙亥聞罔測供辭,心自語曰,有此心,其時何伏左傍云,思之及此,髮豎衝冠,亦歇後語也。今者榮順此章,來政院,已須赦前云,雖然同參赦班之後,其宜自抑,而昨夕同爲蒿呼,其夜寫章,翌朝投呈,此何心腸?然不忠不孝遲晚者,可謂覺之晚也,而比諸致雲,亦有臣心。雖然大成廣運四字,予已下敎,氣欲苶年且暮,惟恐不能擴充也。曾未幾何,有此事,予心,若何?因國體其雖泯默,以箚代章,可見予心,則以此先爭,快回君心,臣分當然,而不此之爲,忙忙急急,此何景像?聞此聚會,心神飛越,步輿就邸,此意豈特留一日,而爲沖子而雖回,豈云邸闕?予心一也,則求對,可也,伏閤,可也,其何違禁令,若是投章?況旣許其箚,品在輔國,直箚,可也,欲納其名,捨箚代章,抑何意也?因此二品無人,承宣只一人,亦何擧措,而昨日雖爲此,何異脅君?今日若然,此乘其安徐之命,復此跳踉者,此何心,抑何腸乎?噫,辛丑冬搢紳疏,聞之愈愕,何其强借此名而稟乎?吁嗟,海東有君乎,有臣乎?兩日强飮一次,雖爲沖子,於今日無臣則已,其何復飮?初則爲國體召內局,今日亦欲一飮,纔敎殿座,聞其怪擧,欲却入侍,而仍欲下敎而强接,然何心建功,灌席入內?沖子亦不食,故强爲受飮,此豈徒爲沖子?寔爲宗國故也,而有勝靦然,此何擧措,此何景像?十九日造物,其猶駭也,況初五日此今日乎?莫云此事,奚比於十九?違君命敢角勝,亦非造物而何?初意事有其序,今日先召內局·承宣,明日欲見時原任,今觀氣像,予何心召焉?亦莫云旣飮建功,君心懈也。觀今擧措,將以此臥今月,心非石也,腸非金也,而若此而其何過今歲也?且若契都目,雖欲備承宣,下大夫無一人,萬古豈有政院日記五承宣俱闕之時乎?此亦大成,其亦廣運也,今者景像,豈特嘆息而已?可謂爲宗國流涕者也。嗚呼,於今海東,祖依於孫,孫依於祖,予將恃誰,予將恃誰?須看須看,予何多喩,予何多喩?李得宗曰,灣尹當日辭朝事命下,而謂有情勢,尙不入來矣。上命書傳敎曰,義州府尹洪龍漢,此豈特除?其是外補,則尙今稽謝,事體寒心,其令卽爲謝恩,辭朝當日登途,義州府尹,肅謝後入侍事。榻前下敎賤臣承命出去,與洪麟漢偕入。上曰,予於補外,曾無召見之事,而今當遠送,不覺悵然,故召見矣。邊鎭雖姑云無事,而往哉善爲鎭撫也。麟漢對曰,聖敎至此,不覺感泣矣。命先退。得宗曰,政院無他承旨,而明日傳香,亦無禮房矣。上曰,承旨退出後,下大夫疏錄外,堂上官中無故在京人及曾經武承旨人,知入,可也。上命退,諸臣以次退出。
上在慶熙宮。停常參·經筵。
未時,日有左珥。
藥房都提調金陽澤,提調洪麟漢,副提調李得宗啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昔堯舜年雖百十歲,爲堯爲舜,予則年將八旬若此,其果大成,亦云廣運,於今豈特?心若浮雲,氣亦益苶,昨日兩飮建功,於予若沖子肉也。直宿將在近,晝後,與諸時原任安徐,建功,待下敎同爲入侍。中宮殿·惠嬪宮,藥房口傳問安。答曰,知道。
徐有大啓曰,大司憲·執義·掌令二員,持平二員未差,今日以監察茶時之意,敢啓。傳曰,知道。
以備忘記,傳于李得宗曰,今朝鮮景像,何若此而其能國乎?謂擧措雖涉駭,顧其心愛君,旣示予意,趙德成依趙雲逵例,只捧傳旨,餘皆付過安徐。李得臣·趙載俊·李亨逵·趙瑍爲承旨,牌招察任,受由人,下諭,房順房。右承旨李亨逵,左副承旨趙載俊,右副承旨李得臣,同副承旨趙瑍。
以備忘記,傳于李得宗曰,承旨房順房,而徐有大爲軍士房。
以備忘記,傳于李得臣曰,今予造物,卽鄕儒也,故每日問鄕儒來,今問闕門多儒來云,故此心動矣。且問門前書寫云,其若拜章,其宜太學書來,其何闕門書?若歲初懸法若呈,昨困於侍從諸臣,今何困於靑衿?若書章,必涉八字,若此奚云靑衿?當鬱陵島充軍,莫問京鄕,其待儒生,一竝停擧,此亦於渠等寬典也。
以備忘記,傳于得臣曰,今聞闕門書章,必書八字,聞此何心朝食?旣皆停擧,太學隨來人,卽毛將焉傅者,昔乙酉年守僕猶懸,毛將焉傅典僕乎?頃日應此而默默,於今當從容而若此,比等靑衿,將何用哉?隨來典僕,皆卽懸皆卽懸。
以備忘記,傳于得臣曰,初生聞聚會,詣舊邸,初五聞二品駭擧,爲沖子回闕,昨日纔召內局,殿座命下,效辛丑,動稱搢紳章來院,一猶駭也,況三乎?今日有諭,晚後欲召內局,每日問造物卽鄕儒,今聞多來,心以動,闕門書章,萬古初聞,此何擧措?太學拜章,卽成班,若此皆以拳稱拜章乎?初若拜章來此,更書初章,將置諸膝中乎?果然於三十二字,䙝慢莫甚,此等掌議,雖南蠻何用?豈可停擧而止?爲靑衿墨名靑衿錄。
傳于載俊曰,典僕若有一人見漏,政院使令決棍,承旨當下敎矣。
以備忘記,傳于得宗曰,昨日角巾造物,今日儒巾造物,予何堪予何耐,將何守閤困我乎?將建功,令飮兩掌議。
藥房口傳啓曰,俄伏承問候之批,以安徐建功爲敎,臣等聚首愕眙,不勝焦悶之至。當此隆冬,湯劑之進御,不容暫時少緩,乞垂俯諒,亟許臣等持湯劑趁早入侍,千萬伏望,惶恐敢啓。
以備忘記,傳于得宗曰,今月八日,八旬今朝,昔明年自沁都回御詩,有曰,喜爾回來已下船,遲遲八日度如年。今予敢曰,今年此月,將何逢八日,於今若八歲云,昨欲見內局而聞駭章,今欲見大臣有駭擧,將何心建功,亦何心酬應?予心萬倍者,以八字欲角勝也。觀今擧措,明當武臣,再明將蔭官,三明亦將都民,予何堪予何堪?諸大臣與內局,速休速休,以安予心。藥房口傳再啓曰,纔趁求對之啓,批旨靳許,又以速休爲敎,臣等焦悶抑塞,莫省所措。近日群下之愚迷,固有其罪,以群下之罪,淵衷過致煩惱,以至常進之劑,不早進御,當診之筵,亦不許入,臣等之誠未感孚,罪固自訟,當此嚴冱之時,以聖躬保護之道,何不念節宣之宜乎?玆敢叩閤更瀆。亟許方寸之地,俾臣等,持湯劑入侍,千萬顒祝,惶恐敢啓。時原任大臣,方俟入侍之際,伏承速休之敎,不勝抑鬱,敢此詣閤求對矣。載俊,以禁衛營言啓曰,去夜無犯夜人所捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十二月初八日申時,上御集慶堂。藥房入診,時原任大臣同爲入侍時,都提調金陽澤,提調洪麟漢,副提調李得宗,領府事金相福,判府事韓翼謩,領議政申晦,左議政李溵,右議政李思觀,判府事元仁孫,記事官鄭元始,記事官柳榮順·林蓍喆,醫官慶絢·金孝儉·金世彦,以次進伏訖。金陽澤曰,夜間聖體,若何?上無下答。陽澤請先診候,上又無下答。奉進湯劑,上曰,不飮此湯,亦不受八字,則好矣。仍爲進御後,陽澤又請診候。上曰,置之。提調出去,更煎以入。麟漢持湯劑,更爲入侍。上進御後,上命讀奏溫陵忌辰祭祭報府後,上曰,李師濂通淸乎?得宗曰,未通淸矣。命書傳敎曰,旣下敎,則莫重大祝,以未通淸人塡差,其涉駭然,當該色郞廳,令該府處之。上命退,諸臣以次退出。
上在慶熙宮。停常參·經筵。
藥房都提調金陽澤,提調洪麟漢,副提調李得宗啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。悶氣苶苦夜長,氣何諭乎?今侍將勸三貼,晚後待下敎入侍。中宮殿·惠嬪宮,藥房口傳問安。答曰,知道。
藥房口傳啓曰,臣等顒俟召命之際,伏承湯劑入之之命,企望之餘,大失所圖,下敎之下,宜卽封進湯劑,而劃筵退出時,旣以更許引接,縷縷仰請,區區衷悃,蓋亦有在,玆敢詣閤煩籲。乞許臣等持湯劑暫時入侍,千萬伏望,惶恐敢啓。
以承傳色口傳下敎曰,此非建功湯,卽困君湯,知如是困之故,至今不進水刺。若此而不已,今日當不進水刺而經宿,其止之。又下敎曰,建功入之,其止之。答曰,知道。昨日干支戊戌,明日干支庚子,若至六年,再逢此年,若至八年,亦再逢此年,以予氣,萬古豈有是事?興惟及此,若逢兩年,何堪何耐?其況此時,悶氣苶苦夜長,初意舊邸欲過今歲,今纔八日若八年,觀三日擧措,受困勝言?且此月連六日雖靜,第一日五日回將在此日內,其悶曷諭,氣何暇諭?待敎入侍。
李得臣啓曰,大司憲·執義·掌令二員,持平二員未差,今日以監察茶時之意,敢啓。傳曰,知道。
傳于趙載俊曰,內局入侍。
以備忘記,傳于得臣曰,每干支預問,前月問焉,中官誤以辛丑,故今朝問候批答。干支誤書,書御製時,乃云辛酉云,前批答安徐,此批答,頒布朝報。
以備忘記,傳于趙瑍曰,今日追憶辛亥年,微忱萬倍。昨日坐直承旨,馳詣奉審,回時奉何日奉審?孝章·孝純墓,亦審而來。傳于趙載俊曰,政官牌招開政。
吏批,判書李潭進,參判李重祜進,參議未差,右副承旨李得臣進·以洪樂命爲吏曹參議,徐晦修爲大司諫,金復休爲執義,金樂洙爲司諫,元啓英·崔爲掌令,朴俊源爲持平,李身晦爲正言,李普行爲獻納,李有喆爲持平,徐有臣爲校理,尹得毅爲副校理,林得浩爲修撰,徐有防爲副修撰,趙載偉爲說書,金悌行爲兼弼善,徐有臣爲兼文學,朴師崙爲戶曹參議,趙㻐爲禮曹參議,尹承烈爲敦寧都正,鄭尙淳爲同經筵,趙載述爲司䆃僉正,李彦中爲水運判官,宋厚載爲監察,李性吾爲正言,繕工假監役曺允貞,長興奉事金道淳相換,大司憲望不用。
以備忘記,傳于趙載俊曰,都承旨李得宗爲都憲,都承旨都憲,代李聖圭爲承旨,房順房,三院副提調例兼。
兵批,行判書具善行進,參判李廷喆病,參議宋淳明病,參知愼爾復入直進,承旨李得臣進。啓曰,京畿水使,今當差出,而當品中,擬望之人乏少,堂上曾經兵使及同道守令,竝擬,何如?傳曰,允。以金再善爲同知,李達海·柳鎭夏·李敬懋爲護軍,鄭象仁·尹師國爲副司直,沈能健爲都摠管,李潤成爲副摠管,安兼濟·洪益淳爲副摠管,白東俊爲宣傳官,李達海爲京畿水使,白師誾爲訓鍊副正,李益遂·金彦之爲五衛將,趙升泰爲忠壯將,李文德爲內乘。
趙載俊啓曰,今日政新除授玉堂,待下批卽爲牌招入直,何如?傳曰,允。以備忘記,傳于得臣曰,拜章來闕門更書,八旬初聞,招本館守僕以問,入侍時以奏,停擧記亦知入,而掌議製寫人,亦爲問名以奏。吏曹口傳政事,以呂善德爲文川郡守。李得臣,以吏批啓曰,前義州府尹李敬懋,遞付京職事,命下矣。本曹無相當窠,依例送西之意,敢啓。傳曰,知道。以兵批啓曰,內禁衛將梁世純,出直之路,落馬重傷,時月之內,無望供職,呈狀乞遞。宿衛輪番之任,不宜久曠,今姑改差,何如?傳曰,允。趙載俊,以成均館官員,以大司成意啓曰,諸生旣已因聖敎停擧矣,聖廟空館,事體至重,故臣與諸館官守齊之意,敢啓。傳曰,知道。又以御營廳言啓曰,去夜犯夜人無所捉,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
壬辰十二月初九日午時,上御集慶堂。藥房入診入侍時,都提調金陽澤,提調洪麟漢,副提調李得宗,記事官鄭元始,記事官柳榮鎭·林蓍喆,醫官慶絢·吳道炯·金世彦,以次進伏訖。金陽澤曰,夜間聖體,若何?上曰,一樣矣。寢睡·水刺之節,亦何如?今日則少勝矣。奉進湯劑,上進御後,請診候,上許之。慶絢曰,脈候左右三部度數,遲緩之節則少勝,而滑體胃脈之不足則一樣矣。吳道炯等所對,與首醫同。上曰,昨日連進二貼矣。夜來果少勝矣。提調出去,更爲監煎以入,兩廳首醫,竝許入侍,可也。上命讀儒生停擧記。上曰,幾人耶?得宗曰,近百人矣。命書傳敎曰,昨已下敎,所謂造物,卽此類也,每每問者卽此也,而皆云無矣。昨問多云,非泮儒,必怪擧故心動追聞,果太學拜章,使見政院尙無消息,故更令見於闕門,其章更書云,此暮年初聞,故下敎,而雖然,待太學若大臣然,此等自政院稟焉,大抵泮儒之事異常,若爲湯劑則已再飮,若請捧章則違命,其無角勝,已涉駭然,故下敎而猶有疑者,今朝,令承旨問於太學典僕,果非更書,只洗補云,若此其何遲滯?章中措語,旣不捧章,然不問事勢與初料異焉。且卿宰·侍從,皆只處分乎?章頭則泮儒何異?此旣有製疏掌議,只疏頭·製疏掌議竝停擧。今聞國子長守云,此亦景像不佳,其餘人停擧之命皆寢焉。雖兩掌議,旣知本事之不然,亦爲生墨,旣下敎諸儒,卽令勸入事,分付。陽澤曰,時原任,以問候來待矣。上命入侍。賤臣承命出去,與判府事韓翼謩·金尙喆,領議政申晦,左議政李溵,判府事李思觀·元仁孫偕入。韓翼謩曰,昨日則臣等未承問候下答而出矣,今日諸節果,若何?上曰,僅僅如此矣。金尙喆曰,今日則湯劑三貼進御,則臣等當歡忭矣。申晦曰,臣等非不知以章奏事,先爲仰請,快回上心,然後又當請賀禮,而明年不遠,故臣等之下情甚急,先請賀禮矣。然而章奏事之尙未還收,不勝抑鬱矣。上曰,卿等之請固是,予之牢拒亦不非,可謂兩行不悖矣。申晦曰,勿以兩行不悖爲敎,以兩得爲敎,則豈不好耶?上笑曰,卿等之請得也,予之不許亦得也。以此謂之,兩得亦不可乎?洪麟漢曰,領相之言,則以群下之仰請爲得,以殿下之允從爲得,仰陳者也。麟漢,持湯劑更爲入侍。上曰,若飮此,則卿等必請三貼矣,予欲不服矣。陽澤曰,何爲下敎如此耶?今日則日勢尙早,進御三貼,臣等方爲顒望矣。翼謩等齊聲請進。上進御湯劑後,翼謩曰,章奏事,不可一日遲延之事矣,伏望亟許還收焉。上曰,以箚代章,何妨耶?晦曰,此決不可奉行之事矣。晦曰,慶科不遠,而試官將有變通之道矣。文川郡守,爲先以文臣代差以送,似好矣。上命書傳敎曰,未下直守令,其令來朝辭朝。聞領相所奏,文川郡守,旣令文臣代差,時任守令,仍付京職,其代,令該曹口傳擇擬,一體辭朝。又命書傳敎曰,三覆,國之重事,而其已多年可法者稽滯,其亦第二件事,可生者,因此物故囹圄,可勝言哉?噫,其雖欲爲法服殿座,其誠難矣。雖欲從便,於頃年以常服爲之,因其時判書金尙星所奏,特示嘉賞,卽着袞衣,而於今其亦誠難。曾有其例,來朝,適値次對,其令該曹長官,文書已修整云,一體持奏。命他承旨入侍,內局大臣先退事,下敎。各司殿最,申飭擧行事。榻前下敎陽澤曰,臣等俄以三貼進御之意,仰稟矣。一貼則當退本院,以待下敎矣。上曰,依爲之。諸臣以次退出。
上在慶熙宮。停常參·經筵。
藥房都提調金陽澤,提調洪麟漢,副提調李聖圭啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今已初旬,憶明年心萬倍,於今氣苶,亦歇後,量予氣顧國勢,徹宵憧憧,氣何暇諭?次對同入。中宮殿·惠嬪宮,藥房口傳問安。答曰,知道。傳于趙載俊曰,內局入侍,次對同爲入侍。
傳于李聖圭曰,奉審承旨,先爲入侍。
趙載俊,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
以備忘記,傳于李得臣曰,到柵門,初五其將渡江先聞,而尙今寥寥,此齎咨官,卽大利攸在,渠雖多慾,宜顧衰君,焉敢若此?此亦關係紀綱,齎咨官渡江後,仍待灣府,時憲書與咨文,亦灣尹定軍官罔夜持來。
傳于趙載俊曰,此備忘,撥馬知委。吏曹口傳政事,以韓光會爲宗簿提調,鄭好仁爲刑曹參議。統制使狀啓,生靑魚尙未捉得,不得封進,惶恐待罪事。傳曰,勿待罪事,回諭。慶尙監司狀啓,今十一月令朔膳進上生靑魚,節序漸晚,不得鱗次封進,惶恐得罪事。傳曰,勿待罪事,回諭。以全羅監司狀啓,萬頃等官防築仇味居土兵李三金等渰死事。傳曰,令本道恤典擧行。
李得臣,以侍講院言啓曰,本院新除授說書趙載偉,卽爲牌招察任,兼弼善金悌行,時在忠淸道結城地,書筵入番事緊,斯速乘馹上來事,下諭,何如?傳曰,允。
李聖圭,以成均館官員,以大司成意啓曰,臣伏奉聖敎,招致諸生,傳宣聖旨,繼以辭敎之開釋,若是勤摯,則其在諸生之道,仰體聖意,卽速還入之意,縷縷勸入,則諸生等書呈所懷,以爲臣等厠迹泮齊,沐浴聖化者,多年于玆矣,昨日封章,實出秉彝之天,而只緣生疎鈍拙,疏未及徹,遽伏承嚴敎,伏不勝悚惶之際,伏承解停之溫綸,臣等聚首感泣,而第伏念只疏頭製疏掌議,尙在停擧中,與臣等罪同罰異,在臣等廉隅,有不敢晏然入堂,惶恐待罪云云。臣以聖廟食堂,事體至重,不可不斯速還入之意,反覆開諭,而諸生等,終不回聽,何以爲之?敢啓。傳曰,其雖處分,莫知甚事,今聞所懷,大略可知,此是初四日之餘意也。果然其涉異常,其何意解?若此其命勸入,其若召其人而閉其門也,其雖過矣,衰苶中心嘉者,其所懷也,非爲本事,卽士氣也。旣不飭勵,拜章泮儒蒼黃以散,古豈有哉?嗚呼,暮年爲賢關,其未解停者,一倂特解,一體勸入,曉諭此意,亦飭後勿怪擧。
李得臣,以刑曹言啓曰,驪州居李命才,鳴鼓原情判付內,金哥所爲,萬萬無據,兩隻招來,果有手標,行首金哥,決杖一百,以勵不守信之習,若無手標,申聞人決杖事,命下矣。招致兩隻,査問其手標有無,則庚辰年分,金植葬其父於李命才山下後,金植及其五寸叔金翼夢等,以勿禁繼葬事,成給手標,至於呈本官出立旨,而金植卽其兄弟之長,故依判下,決杖一百放送之意,敢啓。傳曰,知道。
趙載俊,以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜犯夜人,無所捉之意,敢啓。傳曰,知道。又以二所巡廳言啓曰,去夜犯夜人,無所捉之意,敢啓。傳曰,知道。又以左邊捕盜廳言啓曰,去夜犯夜人,無所捉,敢啓。傳曰,知道。又以右邊捕盜廳言啓曰,去夜犯夜人,無所捉,敢啓。傳曰,知道。
李得臣,以義禁〈府〉言啓曰,前執義申應顯,前掌令安鼎大·金光緯等拿處事,傳旨啓下矣。申應顯,時在京畿廣州地,金光緯,時在坡州地,安鼎大,時在忠淸道沔川地云,依例發遣府拿將,竝拿來,何如?傳曰,允。又啓曰,前參議洪檢,令該府處之事,傳旨啓下矣。洪檢下去京畿利川地云,依例發遣府書吏,拿來,何如?傳曰,允。
壬辰十二月初十日辰時,上御集慶堂。大臣·備局堂上引見入侍時,領議政申晦,左議政李溵,戶曹判書蔡濟恭,行司直具善復,禮曹判書沈㲄,知敦寧徐命膺,行司直朴相德,仁陽君李景祜,刑曹判書具允鈺,吏曹判書李潭,行司直尹泰淵·張志恒·鄭尙淳,吏曹參判李重祜,左副承旨趙載俊,副校理尹得毅,大司憲李得宗,大司諫徐晦修,執義金復休,持平朴浚源,正言李身晦,假注書金重燮,記事官柳榮鎭·林蓍喆,事變假注書白鳳周,以次進伏。上命奉審承旨先爲入侍。趙瑍進伏,竝告陵上丁字閣無頉,又奏守僕等擧案後,又告奉川孝章·孝純無頉後,先退。上曰,備堂,誰誰入來乎?申晦歷數以對,仍進湯劑,又請診候訖。晦·溵進前曰,聖體,若何?上曰,一樣矣。寢睡·水刺之節,亦何如?上曰,難矣。晦曰,俄聞都提下敎,將進三貼,誠爲萬幸矣。上曰,秋判進前。允鈺持文案進伏。溵曰,先有仰請之事,而今將啓覆,故不敢達矣。上曰,頃者江上殺獄,何以爲之?允鈺曰,酌處矣。命讀文案,至李贊長已無可論而三何如,晦曰,旣以僞造遲晚,則無容更議矣。至假御史張翼標事,上曰,其時太守,誰也?晦曰,卽今蔚山府使申景祖也。上曰,孟浪矣。晦曰,或稱假御史者,而未有如此者也。上曰,何如?晦·溵曰,如此之類,若不正法,遐方人心,無以懲礪矣。允鈺曰,放恣莫甚矣。上曰,此非自爲轉仍福龍之致疑見欺,而至於末梢,則生怯而呼唱矣。至南東英事,上曰,渠雖自打,而順男旣逃,則何不推委於順男而自爲承款乎?允鈺曰,自言其打於其班婢矣。至助弘事。溵曰,其時推覈之道臣李潭,方入侍矣。命進前。潭曰,渠以迷劣莫甚之人,欲掩其若干逋欠,至於此矣。上曰,此則輕矣,果是愚迷矣。至金克燁婢采鳳,上曰,此則無疑矣。上曰,假御史之事,何如?晦曰,臣等但守法意,而法外之事,臣何敢言乎?上曰,助弘則此非故犯,出彌縫之計而延燒矣。命書傳敎曰,今者此命,傅生者囹圄物故,則可矜曷諭?噫,昔壬辰此月初七日,爲啓覆而聞此,有此敎。其中有印信僞造者,初意庶可參酌,聞其案非瓢片唐竹之比,亦非丐乞爲此者,而能造印形,一番不足,復欲爲此被捉,若參酌乎此,僞造印信之律,其將無矣。南東英,殺人則殺人,而有在逃之人,而且初覆檢不服,則一次承款,已涉殊常,而非特此也,三覆審愼,情法參恕,實因無可恕,究其心無欲殺之意,暮年愼囚,捨此誰先?張翼標則曾聞啓聞此詳知者,而大抵初非假稱御史者,因福龍之疑,一轉再轉,意欲討食,乃至於此。論其法則無可恕,聞其事則初非渠意,置諸一律,恐非審愼。助弘則決非巧詐,迷劣莫甚而然,此亦曾已詳聞者,無他疑晦者,由於迷劣莫甚而然。欲爲此思縱囚論,噫,昔之唐宗,其猶爲此,況此三囚,其豈云唐?嗚呼昔壬辰已有酌處者,而今予暮年,旣謂此其不酌處,若物故囹圄,亦豈曰仁政?東英·翼標·助弘,特貸一律,東英遠地定配,翼標海島爲奴,助弘嚴刑一次後,亦海島定配。上曰,該堂卽爲擧行。允鈺承命而退,載俊讀嶺伯綸音祗受狀。上曰,予信此人,必善爲之矣。又奏箕伯狀。上曰,此人兄弟,性稟異矣。晦曰,大體略同矣。上曰,其弟則法網矣。晦曰,其兄亦怪綱,終日不言矣。上曰,彼人亦知兄弟連爲入來乎?晦曰,徐姓人,居於鳳凰城,故皆知之矣。上曰,李得宗之爲都憲,今始初乎?晦曰,前已爲之矣。又奏關東伯狀。上曰,彼道臣無弊矣,其措語之贊揚,太過矣。晦曰,文人故然矣。上曰,欲展其心而然矣。晦曰,慶忭之心,甚切而然矣。又奏錦伯狀。上曰,其措語與關東伯略同矣,此人年不多而已衰矣。又奏大司成單記。上曰,儒生何事而陳疏乎?勸湯劑乎,爲賀事乎?晦曰,與臣等所請同矣。上曰,然則懸齊直當然矣。溵曰,其爲明年稱慶與章奏事而然矣。上曰,今亦有士氣矣。其時亦多受辱矣。命書草記批答。至後勿作此怪擧,晦曰,以此,大司成難於勸入矣,上曰,卿等竝異常矣。溵曰,廟謨與啓覆,實是餘事,一日留此,則一日無臣分,不勝悶鬱矣。晦曰,明年臣等,若默無一言,則豈曰臣分乎?又奏金植草供。上曰,申聞鼓後不苟且矣。又奏黃蘧草供。上曰,今已過葬乎?晦曰,十二日葬日云矣。上曰,黃哥兩班乎?允鈺曰,鐵原黃氏,兩班矣。晦曰,果如供辭,則當初營葬,已極怪矣。見今朝臣,不得生心於此等事矣。上曰,今可已葬乎?其弟亦往乎?年少之人,則如或不知,而其弟何爲而作此也?溵曰,葬於其家後云矣。上曰,儒臣誰入乎?載俊曰,上番尹得毅入侍矣。上曰,監營之於鐵原幾里?晦曰,監營則爲四五日程,而京城則爲二日程矣。上曰,其稱都監云者,禮葬故然乎?晦曰,鄕人之例稱也。溵曰,步數與圖形相考,則可知兩隻是非矣。晦曰,曾聞鐵原有先山云,而今此葬地,未知先山與他局矣。上曰,今則雖往而似不及矣。晦曰,似然矣。命得毅爲奉命御史,兩隻相造後,遠近步數,圖形以奏,且問手標有無,出給馬牌。得毅承命出去。又讀金晛草供及錦伯狀。上曰,尹東晳必善爲之矣。晦曰,聞甚惻然矣。戶曹兩有久遠帳籍,判尹方入侍,詳考以給之意,分付,何如?上曰,尹東晳,似欲考給矣。善復曰,爲國戰亡之後孫,不知祖先,誠甚可矜矣。上曰,詳考以給,可也。善復承命而退。上曰,禮葬云而葬以非禮則非矣。晦曰,若顧所重,不當如是矣。諸備堂,竝以章疏事,仰請。濟恭曰,不許捧疏章之前,廟謨等事,不敢提稟矣。以箚代疏,非出他意,則一日二日,誠甚悶迫矣。相德曰,受大號後,群情悅豫矣,今此代箚之命,實爲悶迫矣。允鈺曰,此非如此之事,亟降反汗之音焉。上曰,倦勤而然矣。命膺曰,倦勤則何必以箚代章乎?濟恭曰,已奏,蒼蒼祖宗,不可以殿下之私而有此下敎也。得宗曰,丕闡先休,上告陟降,此非殿下之私有,有光則聖孝,而今此下敎,非但一國臣民之抑鬱,不瑕有損於殿下之道理乎?待罪承旨之時,非不知仰陳,而湯劑時至,故不敢仰請矣。晦修曰,殿下爲此行不得之事,一日爲悶,願速反汗焉。上曰,予不禁章奏矣。晦曰,若未反汗,則孰敢次對乎?晦修曰,代章之敎,乃防塞疏路也。溵曰,勿爲上疏之敎,乃勿書尊號之意也,亟還勿捧之命焉。命膺曰,都憲所告,是矣。以此相持,非特廟謨,國事可悶矣。濟恭曰,一日留此敎,則國不國矣,二日留此敎,則臣不臣矣。上曰,今聞卿言,果然矣。命書傳敎曰,曾已下敎,可拒者固守而已,不可拒者亦示闊狹。今者勿捧之敎,予亦知終難拒而問其心,可謂苦矣。初欲將此過歲,以白此心於蒼穹陟降矣。今日大臣·諸臣,若是爭執,戶判所奏一日二日國不爲國之說,臣分當然。況譜略旣刊,箋文旣書,則以此相持,果欠國體,雖書若箋文書,於予何關?爲國體俯諒,請特寢以箚代章之命,而噫,此予暮年爲裕昆爲國體之意,而此中予心定者,亦固矣。濟恭曰,卽地見還收之敎,可見大聖人轉圜之度,而太平萬歲之基也。晦曰,大政不遠,而判書李潭,見帶宗簿提調之任,不無相妨之端,宗簿提調之任,許解,何如?上曰,吏判於宗簿,不無相妨者,兼帶提擧許遞,本寺多有擧行之事,其代,口傳備擬。出傳敎晦曰,惠廳堂上有闕,代行司直朴相德差下,何如?上曰,依爲之。司直朴相德,惠堂差下事。出榻敎晦曰,向日賀班後,權付軍職減下時,不當減之人,混入其中,此則待後政,付軍職,何如?上曰,依爲之。允鈺曰,本曹無行公堂上矣。參議在外,參判不爲行公,今此殿最,無以開坐矣。上曰,金相翊,此亦不爲行公乎?溵曰,若有飭敎,則是固執之事矣。晦曰,肅拜則爲之矣。命書傳敎曰,今聞秋判所奏,行公人只有一人云,殿最申飭之時,豈可若此?參議許遞,其代,口傳備擬,牌招察任。參判撕捱此職,其涉太過,從重推考,卽爲牌招察任。溵曰,近緣朝家多事,詞訟廢坐已久,又當歲未,委屬可悶,申飭秋曹·京兆,使之頻爲開坐,何如?上曰,依爲之。吏曹判書李潭曰,都政不遠,今方儲窠,而若値郡守以上之窠,各司中曾經守令之人不多,排擬甚艱。近年以來,因大臣或銓官陳達,每當儲窠之時,則雖非啓請邑,准朔守令,不拘移擬,外任純望,亦勿爲礙事,連爲稟定擧行矣。今亦限大政前,依此例爲之,何如?上曰,依爲之。已上出擧條得宗·晦修·復休·浚源·身晦啓曰,今番邦慶,實是無前,凡在臣民,孰不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配庶民罪人趙榮順,按律處斷。上曰,已諭勿煩。得宗啓曰,臣於是職,曾被臺言,身名僇辱,伊後十四年之間,勿論緩急之會,有除輒辭,論其積逋之罪,萬戮猶輕,而徒荷聖上體下之恩,匹夫之諒,至今獲全,感祝洪造,無地措躬。前後處義,豈有異同,而身登筵席,旣承除命,合辭方張,不敢規避,雖不得不冒沒祇謝,而至若自同無故,厭然仍冒,則不但有靦於私義,實亦大壞於廉防,請命遞斥臣職。上曰,豈云十四年?其雖百年,於今若浮雲。以蕩平科前事,撕捱今日,其涉太過,勿辭,亦勿退待。得宗·復休·浚源啓曰,請還寢東呂·址淳等還配之命,更令王府嚴鞫得情。上曰,幾次下敎,尙今爭執,其涉太過,亟停勿煩。又啓請黑山島爲奴罪人五得,依律處斷。上曰,勿煩。已上措辭見上又啓曰,假稱御史之罪,何等重大,而張翼標酌處之命,遽下於取招承款之餘。此雖出於我聖上好生之德,而後弊所關,有難容貸,請還寢張翼標島配之命。上曰,已諭勿煩。又啓曰,新除授掌令崔,時在忠淸道淸州地,掌令元啓英,時在京畿陽川地,持平李有喆,時在竹山地,請竝斯速乘馹上來事,下諭。上曰,依啓。晦修·身晦啓曰,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義,依律處斷。上曰,勿煩。請黑山島爲奴罪人五得,依律處斷。上曰,勿煩。已上措辭見上又啓曰,新除授司諫金樂洙,時在江原道春川地,獻納李普行,時在京畿衿川地,正言兪岳柱,時在忠淸道牙山地,請竝斯速乘馹上來事,下諭。上曰,依啓。刑曹參判金相翊,牌去來,勿爲呼望事。出榻敎上曰,都提調旣奏,副提調都承旨之任許遞,其代,安兼濟爲都承旨,房順房,三院副提調例兼。出傳敎藥房提調,持湯劑更爲入侍。出榻敎藥房提調,持湯劑更爲入侍。出榻敎諸臣以次退出。
壬辰十二月初十日午時,上御集慶堂。藥房入診入侍時,都提調金陽澤,提調洪麟漢,副提調李聖圭,記事官鄭元始·柳榮鎭·林蓍喆,醫官方泰輿·慶絢·吳道炯·李以材·金孝儉·李養善·金世彦,以次進伏訖。金陽澤曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上許之。方泰輿曰,脈候左右三部度數,遲緩之節則少勝,而脾胃脈候之不足則一樣矣。諸醫所對,與首醫同。上曰,提調出去,更爲監煎以入,次對進前,可也。麟漢,持湯劑更爲入侍。上進御後,上曰,卿等今日,必又請三貼,今日則予當飮之矣。陽澤曰,臣等方欲仰請,而伏承下敎,不勝萬幸矣。上曰,三提調小退,次對臨罷時,更入,可也。三提調,持湯劑更爲入侍。上進御後命退,諸臣以次退出。
上在慶熙宮。停常參·經筵。
未時,日暈。
藥房都提調金陽澤,提調洪麟漢,副提調安兼濟啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣,待敎入侍。中宮殿·惠嬪宮,藥房口傳問安。答曰,知道。傳于安兼濟曰,內局入侍。
傳于李得臣曰,陞補被抄人中在近者,卽爲待令。
傳于趙宗鉉曰,同副承旨鄭昌順敍用,待開門牌招察任。
傳于李得臣曰,旣已捧章,趙雲逵·趙德成下敎安徐。傳于安兼濟曰,內局入侍。安兼濟,以成均館官員,以大司成意啓曰,臣伏承本館草記批答,招致諸生,傳宣聖旨,仍又勸入,則諸生等以爲,非不知瀆擾之爲罪,而其在廉隅,不得不相率捲堂,今方惶隕俟罪,若無所容,聖度天大,誨諭諄復,臣等聚首感泣,不知所達,謹當還入云,故仍設食堂,臣與諸館官員,同爲退去之意,敢啓。傳曰,知道。
徐有大,以禁衛營言啓曰,去夜犯夜人,無所捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。
李得臣啓曰,刑曹參判金相翊,昨日飭敎之下,懸牌闕下,已至經宿,而終不膺命,其在事體,誠極未安,推考警責,何如?以承傳色口傳下敎曰,此萬萬駭然,施以不敍之典,當該稟承旨遞差。
持平朴浚源疏曰,伏以寶算無疆,邦慶愈新,禮成上謚,聖孝增光,載擧縟儀,八域均歡,蹈舞頌祝,曷有其極?伏念臣,人以地卑,才與器空,徒習章句,偶然竊科,隨分祿仕,只期於筋力奔走,以效溳埃而已。至於臺閣之職,涯分逈絶,初非夢想所到,不圖大聖人處分之下,特有數百年曠絶之恩,臣始以驚惶,末乃感泣,意者仁天雨露,澤及枯荒,臣雖糜粉,何能仰答其萬一也?撫躬自悚,靡所容措,叨承持憲恩除,怵分畏義,不遑他顧,跼蹙隨參於諸臺之後。向日登筵,傳啓做錯,大損臺體,伊時諫長之請削,其亦輕矣,負職之罪,臣實自誅。薄勘未幾,寵命又下於惶隕訟愆之中,一除再除,殆同當授者然。臣反覆自量,言阻封章,誠邈回天,且合辭方張,雖不敢規避,一日隨行,微分之猥越已極,二日逐隊,淸朝之羞恥轉甚,其何敢因仍蹲冒,貽累於名器,自速於犯分之科哉?臣本性拙,罕與交遊,半世行止,寂無聞知,自論臺職,一世之言議亂耳,十手之指點在背,臣雖愚迷,寧不驚愧?顧臣情跡,譬如乘舟入海,雖有順風,篙師擧帆不以機,泛泛沿洄,遙望涯岸,利涉無期,而舟中諸人,自以爲御風安流,則其不得乎臣益切,臨深之戒,夙宵危懼,莫知生死,臺端一席,萬無冒進之勢也。臣固知控辭自劾於除拜之命,而生逢聖世,荷恩寵於格外,赴湯蹈火,誠不敢辭,職旣不稱,負責任於筵中,抗顔呈身,烏可忍爲?敢暴血懇,冒死仰籲。伏乞聖明,特賜俯察,刊臣職名於執憲之案,以重公器,以安私分。臣於自劾之章,不宜妄陳贅說,而竊伏惟我殿下,特以國初之政,致臣於顯職,臣亦以國初之風,略伸憂慨之忱,不避僭猥,敢陳疏末。噫,我聖祖創業垂統之日,衣冠文物,各有制度,明等威別貴賤,在廷之臣,穆穆布列,尙儉宣化,以恤其下,在野之民,孜孜勤勞,安分樂業,以事其上,此所以古昔盛時,治隆於上,俗美於下也。臣竊覸殿下之臣民,際國家昇平歲久,享安樂而忘危苦,見其儉約之道,則斥之以疲劣,聞其奢靡之習,則爭先務勝,其流之弊,至於軍卒及下民而極矣。賤隷之着氈笠,自古不易之規,而觀於三市之上,砲手柴商,布笠過半,聞諸三輔之間,束伍田民,轉相倣效,每當操鍊時,鄕曲之氈笠者絶無,故散之四方,或借或貰,識者之贍聆,可勝歎哉?軍情之務華,民習之去實,如是而頹風蔑分之弊,專由於奢侈,多少浮華之俗,不足比數,而至於衣冠,最關名位,臣愚以爲,各其地方官及軍門大將,另加飭勵,痛禁布笠之弊,而尙節儉去華靡,則其於化民成俗之道,節財省費之方,庶有補焉。近來科場之亂雜,掌試之無嚴,殆有甚焉。陞補學製,自古設立,良有法意,而及今開場,初不入試庭,略干在廷,則稱以古談,依幕於閭家,已成謬例,甚至於謄題在家製進,夜半呈券之說,傳播狼藉,孰不嗟歎也?學曰,咬得菜根,士習之任便恣傲若是,而他日卿相,必在其中,做得甚事乎?臣愚謂懸題必於日出,收券限於日入,以杜其弊,斷不可已也。臣無任屛營祈懇之至,謹昧死以聞。答曰,省疏具悉。新入臺地,其所條列,近者莫聞者,其庸尙矣。此弊,心常爲駭者,依請,申飭京外,若無其效,將臣·道臣,焉可無飭?陞補學製事,聞甚駭然,另加申飭,此後若有此弊,國子長·學敎授嚴處,當該儒生,停擧,可也。往事非更爲撕捱者,其他自劃,亦涉太過,爾勿辭,速察職。
壬辰十二月十一日巳時,上御集慶堂。該房承旨,詣臺臺臣同爲入侍時,右副承旨李得臣,大司憲李得宗,大司諫徐晦修,執義金復休,正言李身晦,假汪書金重燮,記事官柳榮鎭·林蓍喆,以次進伏。得宗·晦修·復休·身晦啓曰,今番邦慶,實是無前,凡在臣民,孰不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配庶民罪人趙榮順,按律處斷。上曰,已諭勿煩。得宗·復休,啓請還寢東呂·址淳等還配之命,更令王府嚴鞫得情。曰,得奏旣以誣人刑推物故,則不過不爲遲晚可已,因此尙今爭執,其涉異常。此是孤雛腐巤,而連下亟停勿煩,意蓋在也,則尙今斷斷,予莫曉也。府啓中無此,則只有一啓,故伈伈而然乎?於今昨,有張翼標之啓,其亦不伈伈,勿復强聒。得宗·復休啓曰,臣等於東呂等事,非不知前後聖敎之出於好生,而事關乙亥鞫獄,未暗本事,故依前連啓矣。今承聖批,以伈伈·莫曉等敎,誨責備至,臣等何敢一刻晏然於職次乎?請命遞斥臣職。上曰,此皆由於只見乙亥,莫知事件判異而然。此等應坐之類,予何惜也,而所重國體,今更其答,意亦在焉。其宜速停,其何若此?勿辭,亦勿退待。又啓請黑山島爲奴罪人五得,依律處斷。上曰,勿煩。又請還寢張翼標島配之命。上曰,勿煩。晦修·身晦啓曰,請還寢鍾城府爲奴罪人天大酌處之命,依律處斷。上曰,勿煩。請大靜縣爲奴罪人仲義,依律處斷。上曰,勿煩。請黑山島爲奴罪人五得,依律處斷。上曰,勿煩。已上措辭見上上曰,陞補旣已六抄,而四學杳然,學敎授從重推考,其令卽爲。出傳敎諸臣以次退出。
壬辰十二月十一日午時,上御集慶堂。藥房入診入侍時,都提調金陽澤,提調洪麟漢,副提調安兼濟,記事官鄭元始,記事官南履寬·柳榮鎭,醫官方泰輿·鄭允協·慶絢,以次進伏訖。金陽澤曰,昨日酬應旣多,夜間聖體,若何?上曰,一樣矣。寢睡·水刺之節,亦何如?上曰,一樣矣。中宮殿·王世孫氣候,近日,若何?上曰,一樣矣。奉進湯劑,上進御後,請診候,上許之。方泰輿曰,脈候左右三部度數調均,胃脈亦小勝矣。諸醫所對,與首醫同。上曰,今日則脈候旣勝爲言,二貼外,其何更飮耶?陽澤·麟漢曰,昨旣仰陳矣。日寒愈甚,近日則連爲進御三貼,伏望矣。上曰,提調出去,更煎以入。上命讀持平朴浚源疏。上曰,章奏昨纔許而今又來矣。讀奏時,上命不讀頭辭,只讀伏以以下後,上曰,予雖許之,不讀虛頭,有意也。陽澤曰,下敎如此,實不勝抑鬱矣。兼濟曰,昨承收還之敎,臣等不勝欣善矣。今又止讀虛頭,臣等之抑鬱,與前無異也。上曰,予實厭聞而然也。陽澤曰,且俄者伏聞下政院御製,有固守之敎,尤不勝抑鬱矣。上曰,此則予當固守矣。麟漢,持湯劑更爲入侍。上進御後,命書傳敎曰,承旨金載順許遞,其代,鄭昌順爲承旨,牌招察任,房依前下敎。又命書傳敎曰,下諭已久,其在近畿,尙無消息,事體所在,其涉寒心,故無爲下敎,今聞非無端云,只遞其職。於今承旨闕非一也,前承旨金載順·趙宗鉉,承旨除授,牌招察任,房順房,而徐有大爲軍士房。又命書傳敎曰,今聞關西道臣放未放狀聞,其稟者皆特放,與放者先爲擧行事,卽爲分付,未放中詳察,若有可放者,登對以奏。都提調金陽澤所啓,以本院唐材事,有仰達者矣。唐材之年例燕賀,未過半年,每致乏絶,故自前取用於貿易契,計其實用,自戶曹,輒皆給價,今若專廢此路,則本院無他容措之道。蓋不時內入之藥,若不取用於貿易契,而別貿之物,元數無多,隨到輒盡,未更貿之前,將何以辦用乎?其勢不得不取用於貿易契,分付戶曹,依前計其實數,而上下其價,至於別貿一節,每每爲之,則其間亦多有弊端,此後自本院,隨時量勢,或行或否,庶有兩便之道,故敢達矣。上曰,依爲之。該房承旨,詣臺臺臣入侍,坐直承旨,率儒臣入侍事,下敎。命內局先退,諸臣以次退出。
壬辰十二月十一日酉時,上御集慶堂。藥房夕入診入侍時,都提調金陽澤,提調洪麟漢,副提調安兼濟,記事官鄭元始,記事官南履寬·柳榮鎭,醫官方泰輿·鄭允協·慶絢,以次進伏訖。金陽澤奉進湯劑。上進御後,上曰,爲卿等之請,其雖飮三貼,予則甚苦矣。陽澤·麟漢曰,如此寒節,若不間斷而連爲進御三貼,則其效必不小矣。上命退,諸臣以次退出。李昌壽疏曰,兄與嫂八日內荐遭酷變,將欲過葬於鐵原豐田里矣。聞黃遽擊鼓,來到山下,退定葬日,恭俟朝家處分,伏蒙聖上特降判付,至有別遣繡衣之命,攢祝聖恩。兄嫂鄭氏山,卽亡兄與黃暹定界,而兄嫂山主峯外分水處,右邊以兄嫂山內白虎爲界,左邊以外靑龍外爲界,案山以黃哥山大都局地盡頭,一山前面爲界,而穴甚短窄,難容三合,新占,庚辰買得於韓永彬家,與後山而黃蘧父山,相距爲一百六十三步,隔二砂角,坐主具不見之處,有此意外之爭訟。伏乞特降處分,以爲安葬之地。
上在慶熙宮。停常參·經筵。
自初昏至夜一更,有霧氣。二更,月暈。
藥房提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。前則苦夜長,於今晝亦長。昨日召見陞補被抄人,亦寓懷,其可惜也。然知申予圈點,文衡宰臣子,見儒臣子,此豈偶然?雖然兩日三貼,其頉已見,今夜難睡,氣亦難狀。萬古其初成者雖近,伸禮杳然,是豈子道,臥受八十,亦豈孝乎?金鶴促曉,開東漠然,初聞開陽門前犬吠,心一倍焉,若此而豈曰,慶,若此而建功效?聞其曉旋聞開門,枕西而臥,枕東而呼寫。嗟哉,今予,雖以此消日,至於今夜,誠艱誠艱,此亦曰慶,氣何暇諭?待敎入侍。中宮殿·惠嬪宮,藥房口傳問安。答曰,知道。
安兼濟啓曰,吏曹參議洪樂命,除授後過三日,不爲出肅,依定式,推考警責,仍卽牌招察任,何如?傳曰,允。又啓曰,卽者弼善金夏材,以其親病,陳疏徑出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
傳于趙宗鉉曰,內局入侍。以備忘記,傳于安兼濟曰,內局都提擧金判府事勉副,其代,領相爲都提擧。
傳于趙宗鉉曰,內局都提調入來後,卽爲入侍。
傳于趙宗鉉曰,內局入侍。
以備忘記,傳于趙宗鉉曰,此年赴京人,雖含命而然,回來人見使臣,我國消息必也聞也,而若是逗留,衣冠人,其慾陋矣,何謂人類?時憲書齎咨官,令該院刊名,以勵日後。
以備忘記,傳于趙宗鉉曰,今作黨犯夜者,卽是陷於私邸雜技而然,宜正士習,令該府·該曹,今日問其年,門前決杖,令成均館以儒爲名人,五年停擧,皆令草記。安兼濟啓曰,新除授承旨沈頤之,方在罷散中,何以爲之?敢稟。傳曰,敍用。
趙宗鉉,以御營廳言啓曰,去夜四更一點,前察訪趙宗汶,進士趙橚,幼學趙木,幼學尹相成,犯夜被捉矣。依前敎,前察訪趙宗汶,係是朝官,移送義禁府,進士趙橚,幼學趙木,幼學尹相成,係是士子,移送秋曹之意,敢啓。傳曰,近者夜禁猶嚴,一夜四人作黨,有此犯夜,此亦蕩平而然乎?其涉放恣,其令該府·該曹,囚四日,各決棍四十以放。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。又以弘文館言啓曰,本館下番修撰林得浩,以南學兼敎授,今日禮曹褒貶進參事,晝仕出去之意,敢啓。傳曰,知道。徐有大,以備邊司言啓曰,濬川司殿最,今方擧行,而時無句管堂上,仁陽君李景祜差下,使之進參,何如?傳曰,允。
鄭昌順,以吏曹言啓曰,本曹褒貶坐起,定行於明日,堂上不可不備員,而參判李重祜,病不來,令政院待開門牌招,以爲同參開坐之地,何如?傳曰,允。徐有大,以禁衛營言啓曰,今日本營褒貶時,闕內入直哨官,依前定奪,使之替代來參之意,敢啓。傳曰,知道。
李得臣,以刑曹言啓曰,作黨犯夜者,陷於雜技而然,今日問其年,門前決杖,皆令草記事,命下矣。依傳敎,開坐曹門,問其年歲,則趙橚今年四十八,趙木三十九歲,尹相成五十三歲,竝於門前各決杖四十度之意,敢啓。傳曰,知道。旣決杖,放。徐有大,以兵曹言啓曰,景福宮衛將金再喜,身病猝重,旬月之內,無望供職,呈狀乞遞。輪番之任,不宜久曠,今姑改差,何如?傳曰,允。
右副承旨趙瑍疏曰,伏以追揚先烈,聖孝益光,誕受顯號,睿誠克伸,呼嵩之賀禮已擧,匝域之歡情曷極?仍伏念臣,本以常調末蔭,晚竊倖第,厚蒙聖涯,濫厠名塗,前後踐歷,已踰涯分,私心榮感,報答無地。至於銀臺之陞櫂,尤是曠絶之恩數,過福之災,疢顚之憂,猶屬臣一已之私,而其爲累聖簡而玷名器,當如何哉?乍遞旋拜,除旨連降,旣不得陳章,又不敢違命,他不暇顧,黽勉輒膺,而中心惶愧,久而未寧。且臣之八耋偏母,宿病遇寒添劇,症情危篤,食飮全廢,氣息奄奄,臣方寸焦迫,實無抑情供仕之勢,玆敢瀝血陳懇。伏乞天地父母,俯垂諒察,亟遞臣新除之職,以重官方,仍治臣瀆擾之罪,以肅朝綱,千萬幸甚。臣無任屛營祈懇之至,謹昧死以聞。答曰,省疏具悉。爾其勿辭護焉。
判府事金陽澤箚曰,伏以臣近來積憊之餘,獲叨藥院重任,義分所在,不敢言病,晨夕奔走,今已數十日許,眞元日敗,喘息多促,行步殆不成樣。昨夕筵退後,汗流沾體,脫衣觸冷,感冒猝劇,頭疼如碎,寒熱交攻,頑痰甚盛,素患塊癖,乘其氣虛,衝亘胸膈之間,藥飮亦不順下,貼席叫楚,睡未交睫,扶頭欲坐,輒復昏倒,以此症形,實無咫尺起動之勢。今日本院問候,末由進參,病裏悚懍,如無所容,而連日請進湯劑之餘,又未得效力,耿耿微忱,呻囈中猶不能自已,玆敢略構文字,仰請廢職之罪。乞垂俯諒,亟命鐫遞臣職,使朝綱振肅,殘喘調息,不勝大願。取進止。答曰,省箚具悉卿懇。業已諒,故免卿兼帶,卿須體此意,安心善涉焉。仍傳曰,遣史官傳諭。
戶曹參判元義孫疏曰,伏以聖孝追遠,丕揚前烈,睿誠仰格,光膺顯稱,臣民慶忭,曷有其極?仍伏念臣之所帶同春秋之任,與監事臣申晦,有舅甥應避之嫌,揆諸法典,不宜仍帶,玆敢援例陳懇。伏乞聖明,亟命有司,照例遞改焉,臣無任屛營祈懇之至,謹昧死以聞。答曰,省疏具悉。兼帶春秋,在下當遞,許遞焉。
大司成洪樂純疏曰,伏以聖孝光前,追踐先烈,睿誠上格,顯膺寶冊,宗社無壃之福,實基於此,臣民顒祝之誠,獲遂于今,區區慶忭,曷有其極,仍念臣以不才,待罪國學,嚴畏義分,不敢辭避黽供職,亦有月矣。卽伏見持平臣朴浚源之疏,盛說近來陞庠之弊,而責士習以任便恣傲,噫,彼士習,任便恣傲而莫之禁,則是豈非師儒之責乎?苟使臣能自表率,俾變士習,則無論虛實有無,豈有如許傳說流入於其耳。爲此嗟歎也?臣之不職之失,於是乎益著,誠不勝其瞿然也。且臣老母,今年七十六五十年痰火宿疾,逐歲添加,氣日益微病日益痼,長時沈篤,寧日絶少,病玆奄奄,惟藥是恃,殘煇冉冉,無力可挽,臣常怵然憂懼,若履氷而集木也。最是眼暗而不辨人面,耳閉而不聞人聲,視聽之用,專藉傍人,在臣之道,惟當廢棄百事,長在母側,以扶以將,爲耳爲目,庶窮子道之萬一,而厥今見帶之職,卽課試之緊務也,前後飭敎,旣嚴且重,未敢言私,抑情供職,而每一番開場,輒費四五日,其間母病,或有添劇之時,而試事嚴重,無路歸護,徊徨煎迫,寸心欲焦者數矣。數日以來,重之以感寒咳喘,痰滯而氣逆,頭重而膈否,日夜咯咯,寢食俱失,臣焦迫煎灼,不知爲久。臣於丙戌年冬,適叨見職,其時母病甚重,冒昧陳懇,特蒙我聖上孝理之化,恩遞救護,感祝之心,尙切于中。于今七年之間,母年益添,而病勢之危,有加於前時,目下情理,斷無暫時離捨曠日試士之望,玆敢痰聲哀呼於仁覆之天。伏乞聖慈,曲賜諒察,亟遞臣職,以便救護,千萬幸甚。臣無任屛營祈懇之至,謹昧死以聞。答曰,省疏具悉。臺臣所論,可謂寥寥中錚錚者,於爾無則加勉而已,其何爲辭?爾其勿辭,護焉。
弼善金夏材疏曰,伏以聖孝追遠,丕揚前烈,睿誠仰格,光膺顯稱,臣民慶忭,曷有其極?仍伏念臣,向者被人句引,至承嚴旨,畿甸薄譴,匪罪伊恩,感惶交切,靡所容措,未旬日又蒙宥典,歸見父母,聖渥如海,闔門感祝。伊時事槪其情實不無差異,而到今煩呶,恐犯古人無辨之義,祇自閉戶潛處,爲一分息劓之圖。不料春坊除旨,遽下於恩敍之餘,顧此臲卼之蹤,宜不敢抗顔周行,而此際以新除未卽肅命者,飭敎至嚴,繼有章疏勿捧之敎,籲閽路阻,參班義重,遂乃冒沒承膺。又以番次甚艱,數日持被,而若其難安之情,固自如也,豈敢以暫出而仍爲久蹲,重貽無忌憚之譏乎?且臣父近來積瘁之餘,呻痛日甚,昨夕退歸,痰癖宿症,因其氣虛而復發,胸膈亘否,肢節麻痺,委頓床褥,氣息昏沈。臣在直中,得聞此報,心神飛越,而門鑰已閉,繞壁焦熬,達宵不寐,坐待天明,忙投短章,徑出禁扃。伏乞聖慈,俯垂鑑諒,亟命鐫遞臣職,以便救護,仍治臣擅離之罪,以昭法紀,以靖私義,不勝幸甚。臣無任屛營祈懇之至,謹昧死以聞。答曰,省疏具悉。爾其勿辭,護焉。
壬辰十二月十二日午時,上御集慶堂。藥房入診入侍時,提調洪麟漢,副提調安兼濟,記事官鄭元始,記事官南履寬·柳榮鎭,醫官方泰輿·鄭允協·慶絢·吳道炯·金孝儉·李養善,以次進伏訖。洪麟漢曰,夜間聖體,若何?上曰,朝已諭於批答而一樣矣。寢睡·水刺之節,亦何如?上曰,寢則小睡,而食則誠難矣。奉進湯劑,上進御後,請診候,上許之。方泰輿曰,脈候左右三部度數調均,脾胃脈候之益勝,亦一樣矣。諸醫所對,與首醫同。上曰,提調出去,更煎以入。麟漢曰,今日批答中,三貼有頉爲敎,伏未知凡節,若何,而有此下敎耶?上曰,夜來膈間稍燥,無乃蔘芪之性偏而然耶?麟漢曰,下敎如此,則今日第三貼,何以爲之乎?上曰,姑觀午間氣候而當爲之矣。命持入公事。讀都提調金陽澤箚,賜批後,上曰,此大臣筋力頗强矣。兼濟曰,然矣。上命該房承旨·詣臺臺臣入侍事,下敎。都提調申晦,追後入來問候後,麟漢持湯劑,更爲入侍。上進御後,命書傳敎曰,頃者已飭其初章者,擧皆稱馬,莫重䙝越,於予聞苦,此後申飭,切勿復書。又命書傳敎曰,承旨許遞,代前承旨沈頤之除授,牌招察任,房依前,下敎。第三貼,依昨日例,更待下敎煎入事。榻前下敎命退,諸臣以次退出。
壬辰十二月十二日午時,上御集慶堂。該房承旨·詣臺臺臣同爲入侍時,左承旨徐有大,大司憲李得宗,執義金復休,持平朴浚源,大司諫徐晦修,正言李身晦,假注書金重燮,記事官南履寬·柳榮鎭,以次進伏訖。命書傳敎曰,以東呂·址淳事,昨已下敎。靜思昔年,以黃順中·金敏材,以多年爭執,歎敎曰,昔無至於十年者,今若此云,所謂順中,以男爲女者,敏材,踰越闕墻者,而有此敎。今者東呂·址淳事,與得奏三人,俱是應坐類,而以三年前所聞者,乙亥誣告,乃至于此,而孟浪誣人的然,故親鞫時,刑推物故。此麟漢,諺所謂彼八十此八十,配則一也,故以坐仍配者,亟停勿煩,昨又勿復强聒,意蓋此也。靜夜以思,此亦京節,是往年聽政時所爭者,因此而思,非特此也。院啓中首件,亦聽政時所爭者,麟漢停啓無期,故依啓,復爲親問酌處,此再次酌處者,以順中·敏材所犯莫重,以近十年過中爲敎,況近二十年者乎,然此猶第二件事,其所大覺者,聽政時所爭者,今予替聞也,夜中不寐亦由則此。噫,壬午復政,中夜興惟,心不能耐,今者二件事,十一年替聞,其可曰大成乎?初則下敎政院,以詣臺諸臣先知,因內局入侍未及,故傳啓前洞諭,其令咸聞,使白首已八其君,勿令替對復政前事。得宗·晦修·復休·浚源,身晦啓曰,今番邦慶,實是無前,凡在臣民,孰不歡忭,而賀禮纔罷,不顧所重,急急授疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠免遲晚,則不可以遠配而止,請慶興府定配庶民罪人趙榮順,按律處斷。上曰,已諭勿煩。得宗·復休·浚源,啓請黑山島爲奴罪人五得,依律處斷。上曰,勿煩。請還寢張翼標島配之命。上曰,勿煩。晦修·身晦,啓請大靜縣爲奴罪人仲義,依律處斷。上曰,勿煩。請黑山島爲奴罪人五得,依律處斷。上曰,勿煩。措辭已見上上曰,翼標之後正御史,亦不無逢辱之慮,此等事,關係非細矣。都提調申晦曰,正御史則有馬牌,必無此弊矣。以此之故,馬牌則御史自佩矣。上曰,然乎?諸臣以次退出。
壬辰十二月十二日未時,上御集慶堂。藥房夕入診入侍時,都提調申晦,提調洪麟漢,副提調安兼濟,記事官鄭元始,記事官南履寬·柳榮鎭,醫官方泰輿·鄭允協·慶絢·吳道炯·金孝儉,以次進伏訖。申晦奉進湯劑,上進御後,上曰,氣苶如此,三貼似無效矣。上命坐直承旨入侍,陞補優等人待令事,下敎。命內局先退,諸臣以次退出。
壬辰十二月十二日未時,上御集慶堂。坐直承旨·陞補被抄儒生同爲入侍時,左副承旨李得臣,假注書金重燮,記事官南履寬·柳榮鎭,以次進伏訖。被抄儒生進伏,上曰,各告姓名,可也。安象彬·李輪祥·尹致性,各對其姓名。上曰,象彬誰子也?兼濟曰,臣之子也,李輪祥,溵之子也,尹致性,弘烈之子也。命各誦被抄詩賦。或三四句,或五六句後,以次退出。
壬辰十二月十二日申時,上御集慶堂。坐直承旨·陞補被抄人同爲入侍時,同副承旨鄭昌順,假注書金重燮,記事官南履寬·柳榮鎭,以次進伏訖。上曰,儒臣持問答入侍,修撰林得浩,校理徐有臣持問答進伏。得浩先讀一篇,有臣又讀,昌順及賤臣履寬·榮鎭,各讀一篇訖。上曰,儒生入來者,先爲率來,承命率入。李燦進告姓名。上曰,誰孫也?曰,月山大君九代孫也。上曰,幾何年?曰,三十二矣。初抄被抄矣,等爲次下矣。誦訖,上曰,能誦矣,久而能誦難矣。韓光晉,告其姓名,誦其詩句,兪漢寧,告其姓名。上曰,誰孫也?曰,故奉朝賀臣兪拓基之孫也。上曰,誰之婿也?曰,金相翊婿也。上曰,與光恩爲男妹乎?曰,然矣。上曰,極了了矣。曺允遇進告姓名。上曰,誰子也?曰,夏望之孫,命億之子也。故參判命采之五寸之姪矣。上曰,年幾何?曰,三十三矣。命誦被抄詩句後退。金啓洛,進告姓名。上曰,誰子也?曰,慶尙監司臣華鎭之子也。上曰,年幾何?曰,二十矣。其餘李敬心·李萬有·權祫·李柱延·閔師宗·宋翼弘·吳泰祥·柳觀鎭·李源載等,各告姓名·來歷·年紀,誦其詩賦若干句後,退出。命書傳敎曰,今日見故判書李廷濟曾係敬心,此亦異事,特賜書傳一部,示予憶其祖之意。旣已施賞,何可異同?兪奉朝賀·兪漢寧,憶昔慈殿賜饌之事,予懷萬倍,尙惟其祖,今見其孫,豈無表意與金啓洛,一體令該曹調用。昨日飛頭入來人,一則知申安兼濟之子,一則宰臣李徽之之子,與判書趙明鼎子皆見,暮年豈無表心?各賜紙三卷筆五枝·墨三笏,以助餘抄之用。一則故奉朝賀李喆輔之孫,此亦見四代,其亦稀有,特賜詩傳一部。一則故領相申晩子,最近予用愴深,其令該曹,敎官待窠調用。一則故判書沈檀孫也。每思此人,沈㲄特用,意蓋此也,今見其孫,令該曹特爲監役待窠調用。一則故判書宋昌明子,三昆季登科,予皆見焉。其叔淳明,今年耆耉科登科,今見益弘,陞補被抄,其亦異常,特賜孟子一部。一則故海恩府院君孫也,見其孫思其祖,戊申莫大之功,何意暮年見其孫乎?吳彦耉,莫知在何處,今問以前銜在家,此人不祿,豈憶帶礪之意乎?令詮曹卽爲準職調用。命書傳敎曰,今者召見陞補被抄人,暮年意深。今日見金啓洛,卽故耆耉臣金始炯曾孫,故參判金尙迪孫,今嶺伯子,今將八旬,見其四代,此誠異事。噫,曾祖與祖,尙今思焉,見此予心倍焉。雖見其孫,其曾祖與祖,其何復見?興惟及此,予心愴然。見其四代,亦不諭焉,豈憶故臣之意乎?雖有其兄,予見此人,令該曹相當窠待窠調用,以表予思兩代之意。贈贊成黃一皓五代孫,曾見故事,尙今酸氣,暮年何見此人?欲爲調用問焉。其四代孫運祚,調用不仕云,其心可尙,更爲右職調用事,分付銓曹。命書傳敎曰,靜夜興惟,今見權一衡子乃聞,嗚呼,故縣監權益興妻,卽聖后同氣也,而家貧米太顧助,昔年仰覩,嗚呼,乙亥年,令門長,其子代定,年已三十,尙在儒名,予懷一倍,令該曹相當窠先爲調用,以示予意。噫,於今年,若不調用此人,豈前月十八日意乎?諸臣以次退出。
上在慶熙宮。停常參·經筵。
藥房都提調申晦,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖苦夜長,夜睡少勝。雖然,來春在近,此心何抑,亦豈孝乎?嗚呼,明年何年,追憶昔年,予懷萬倍,重逢此年,亦豈子道?萬慕交中,度日若年。其況昨日,見故相故人孫·故相子,此心何抑?此亦異事,氣何暇諭?今日亦西枕菫眠,聞開東,東枕呼寫,待敎入侍。且哂若頃者入庭鼓吹三人生昨傳一敎兩停,此亦大成乎?予志固,雖許拜章,昨日三章,只聞其名,其雖百章,已成其例,甚矣心固也。中宮殿·惠嬪宮,藥房口傳問安。答曰,知道。
趙宗鉉,以內醫院官員,以都提調副提調意啓曰,提調洪麟漢,今日問安,不爲仕進,事體未安,卽爲牌招,以爲備員入侍之地,何如?
傳于趙宗鉉曰,內局入侍。
李得宗,以都摠府言啓曰,今日入直內二廳武兼禁軍及軍兵等,中日習射,請出標信。傳曰,允。又以訓鍊都監言啓曰,去夜無犯夜人被捉之意,敢啓。傳曰,知道。又以一所巡廳言啓曰,去夜犯夜人無所捉之意,敢啓。傳曰,知道。又以二所巡廳言啓曰,去夜犯夜人無所捉之意,敢啓。傳曰,知道。又以左邊捕盜廳言啓曰,去夜犯夜人無所捉,敢啓。傳曰,知道。又以右邊捕盜廳言啓曰,去夜犯夜人無所捉,敢啓。傳曰,知道。又以御營廳言啓曰,當日本廳褒貶時,北二營入直千摠騎士將把摠哨官,當爲來參,而宿衛重地,不可暫曠,以將校替代後,使之進參之意,敢啓。傳曰,知道。又以刑曹言啓曰,因御營廳啓辭,去夜犯夜被捉人進士趙橚,幼學趙木·尹相成等,令該曹囚四日決杖四十以放事,命下矣。依傳敎,趙橚·趙木·尹相成等,爲先嚴囚之意,敢啓。傳曰,知道。又以義禁府言啓曰,囚御營廳草記,前察訪趙宗汶,以犯夜被捉事,令該府囚四日決杖四十以放事,允下矣。依傳敎,卽爲拿囚之意,敢啓。傳曰,知道。
趙宗鉉,以成均館官員,以大司成意啓曰,昨夜犯夜人中,以儒爲名人,限五年停擧事,命下矣。昨夜犯夜人進士趙橚,幼學尹相成·趙木,依聖敎,限五年停擧之意,敢啓。傳曰,旣已決杖,慶科在前,停擧安徐。
傳于宗鉉曰,御史明日入侍。傳于鄭昌順曰,昨日儒生賞賜經書,竝具諺解給之,政官牌招開政事。出榻敎有政。吏批,判書李潭進,參判李重祜病,參議洪樂命進,右副承旨李得臣進。以蔡弘履爲副校理,徐有寧爲刑曹參判,蔡百休爲正郞,洪晟爲同義禁,李福源爲宗廟提調,金魯永爲工曹正郞,柳榮鎭爲注書,李達海爲喬桐府使。兵批,行判書具善行病,參判李廷喆病,參議宋淳明病,參知愼爾復入直進,右副承旨李得臣進。以申應顯·金光緯·安鼎大·金悌行爲副護軍,趙曮·兪彦述·鄭光漢·閔弘烈·李萬恢·呂善應·李聖圭·趙載俊·金載順·趙瑍·趙德成·李亨逵·李秉鼎·李敬玉·尹冕東·李商芝·李廷重·尹光紹爲副司直。趙宗鉉,以吏曹言啓曰,童蒙敎官趙宗喆呈狀內,身病猝重,勢難察任,今姑改差,何如?傳曰,允。
忠淸水使狀啓,江華府居田介叱同等渰死事,傳曰,令本道恤典擧行。傳于李得臣曰,次對明日爲之,儒臣持問答入侍。出榻敎
李得臣,以義禁府言啓曰,今作黨犯夜者,卽是陷於私邸雜枝而然,宜正士習,令該府該曹問其年,門前決杖事,命下,而犯夜罪人趙宗汶,問其年則四十四矣。依傳敎,本府門前決杖四十度之意,敢啓。傳曰,知道。已決杖,放。
趙宗鉉,以義禁府言啓曰,具明謙遠竄之命,特爲蕩滌事,命下矣。咸鏡道三水府遠竄罪人具明謙,放送事,分付該道道臣之意,敢啓。傳曰,知道。
平安監司尹東暹疏曰,伏以先烈揚而聖孝冞光,顯冊登而輿情普欽,縟儀旣擧,邦慶維新,臣顧跡滯關外,莫效微誠於呼嵩之列,惟有南望攢手,遙獻如崗之祝而已。仍念臣義在當遞,病亦難强,猥陳至懇,冀蒙諒處,聖批靳許,諭以太過,一味苟靡,變通無期,臣誠狼狽失圖,罔知攸處。噫,私義向已略暴,此非臣曲嫌之言,實公議之所同,則在臣自處之道,其不可諉以格例之外而晏然也,亦明矣。然官職去就,猶屬身外之事,姑且引伏,以俟處分,容或,可也,而最是自下病狀,實係悶急,有不容緩聲者。蓋臣自經燕中危域之後,形軀僅完,精血都耗,神氣凡百,迄未復舊,誠以衰年重傷,不比少壯,興處如常,雖異方病之時,眞元頓鑠,便類篤老之人,譬如老木枯株,酷被風霜,根植徒存,榮液已竭,雖有膏澤,無望滋華,此其理勢之必然也。矧當原隰之餘,又添露之感,食飮全減,眩昏忒甚,跨閱旬朔,諸症越加,藥餌罔效,曠瘝爲弊,區區微喘,固無足有恤,而其如五十州民事何哉?玆不得不妄冒僭猥,復犯瀆撓。伏乞天地父母,俯賜鑑諒,亟許鐫解,仍命重論臣煩屑之誅,使朝綱肅而微懇伸,實公私之大幸也。臣無任屛營祈懇之至,謹昧死以聞。答曰,省疏具悉。今者莫重邦慶,可謂我東初有,而卿在藩任,只封賀箋。中夜惟卿,所辭藩任,初批旣諭,心自謂曰,西北則若何云爾?今聞領相所奏,乃覺古有從兄弟爲西北藩者,西北猶然,況西南乎?決無許遞之理。其所稱恙,予知卿意,其當命下,而批中有答,待重臣以例批,下敎政院,此後復來,其令只稟還下,卿勿辭察任焉。
壬辰十二月十三日午時,上御集慶堂。藥房入診入侍時,都提調申晦,副提調安兼濟,記事官鄭元始,記事官南履寬·柳榮鎭,醫官方泰輿·鄭允協·慶絢·金孝儉·李養善,以次進伏訖。申晦曰,日氣頗冷,聖體,若何?上曰,一樣矣。寢睡·水刺之節,亦何如?上曰,睡則小勝,而食則誠難矣。奉進湯劑,上進御後,請診候,上許之。方泰輿曰,脈候左右三部度數調均,滑體一樣矣。諸醫所對,與首醫同。晦曰,提調洪麟漢,今日不爲仕進矣。上曰,有實乎?晦曰,聞非實,雖保護之任,難以久淹云矣。上曰,誠過矣。此爲人甚難,予常倚恃之矣。仍命書傳敎曰,問候與都提擧有異,故莫知來否。其雖入侍二員,曰以三員,聞都提調所奏,提調不來云,故其常悶,意謂實,欲下敎之際,其聞不無意思,若此頃者爲此任束帶云,故其果誠乎?欲爲問備,而諒其心參酌,其令卽爲入來監煎。又命書傳敎曰,趙德成,旣已安徐,則況承旨乎?具明謙遠竄之命,特爲蕩滌。其時都承旨·同副承旨,一體蕩滌。又命書傳敎曰,今番所重在焉,譜略詣闕時,殿庭祗迎,當月臺親受,侍衛入直儀註安徐,其時待下敎,只入正時。晦曰,提調未及入來,臣當出去更煎以入矣。上曰,依爲之。申晦·洪麟漢,持湯劑更爲入侍。上進御後,上曰,今日則只此二貼,好矣。晦曰,日寒如此,進御三貼伏望矣。麟漢曰,朝者伏見藥院批答,夜間寢睡少勝爲敎,此亦連進之效矣。上笑曰,提調請來,故又有此請矣。今日以提調之誠,當飮三貼,出去煎入。麟漢持湯劑,更爲入侍。上進御後,晦曰,今仍言端,敢達矣。說書之積滯者甚多,如吳載紹·金峙默等人,宜有疏通之道矣。上曰,通說書者幾人?晦曰,將過十人,而此注書,亦說通之人矣。上曰,注書出去,竝書入,可也。賤臣承命出去書入。上命讀奏後書傳敎曰,昔之說書,諺稱朝說書暮正言,勝於翰注,故惡其速禁矣。今因相奏,令書來,今過六年其滯者,十二之多滯。明通,理之常也,其中逾六年二人,特爲陞六。又命書傳敎曰,黃一皓孫錄用下敎時,不仕云故,以此爲嘉,今聞相奏,有奉祀人而誤擬故然云,豈特昨日?調用晚矣。昨日下敎安徐,其奉祀孫延祚,待窠卽爲懸註調用事,分付。該房承旨,詣臺臺臣入侍事,下敎。命藥房先退,上命領相更爲入侍。上曰,今見沁留狀聞,誠悶矣。予欲不待回啓而加給賑資,何如?晦曰,下敎,誠好矣。命書傳敎曰,噫,今問大臣,嗟,彼江華,其誠彈丸小島,嗚呼,八道兩府之人,其皆吾民,何可視異,而畿甸卽邦畿,況本府?昔明年予見者,其時島民,必有今存者,興惟及此,予心曷諭?狀請者加分二千石,依施,名帖請得僉知帖一百張,加給五十張,餘請一百張,分年加給五十張,通嘉善僧帖五十張,亦爲加給,以示予將周年切悶島民之意。大抵名帖,予常惜也,而此等時許給事,已載續大典,有此敎,而雖然,非予之惠。嗚呼,沁都所奉何殿,此亦仰體昔年聖意也。百五十張加給,惠雖小,追慕則多,其令島民,咸知予意事,今日內令政院,一體下諭,政官牌招開政。名帖,安寶後,當日內一體下送。諸臣以次退出。
壬辰十二月十三日未時,上御集慶堂。該房承旨·詣臺臺臣入侍時,右副承旨李得臣,大司諫徐晦修,執義金復休,持平朴浚源,正言李身晦,假注書金重燮,記事官南履寬·柳榮鎭,以次進伏訖。晦修·復休·浚源·身晦啓曰,今番邦慶,實是無前,凡在臣民,孰不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸於不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配庶民罪人趙榮順,按律處斷。上曰,旣諭勿煩。晦修·身晦,又啓請大靜縣爲奴罪人仲義,依律處斷。上曰,勿煩。黑山島爲奴罪人五得,依律處斷。上曰,勿煩。復休·浚源,請黑山島爲奴罪人五得,依律處斷。上曰,勿煩。請還寢張翼標島配之命。上曰,勿煩。已上措辭竝見上命書傳敎曰,子曰,棖也慾,焉得剛,此輩何足道也,而旣踰柵門,尙今稽滯,此牽於關東市而然,常年猶駭,況今年乎?不可只配而止。渡江後灣府充軍事,令備局卽爲分付,觀其慾必也犯禁,灣府搜檢,令備局一體嚴飭。藥房入侍,故承旨·注書·臺臣先退。
上在慶熙宮。停常參·經筵。
藥房都提調申晦,提調洪麟漢,副提調安兼濟啓曰,節屆隆冬,寒事轉劇,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。
中宮殿氣候,何如,惠嬪宮氣候,何如,世孫宮氣候,何如,嬪宮氣候,何如?臣等不任區區憂慮,敢來問安,竝此仰稟。答曰,知道。今將八旬,勢固然矣。若睡若醒,昏眩特甚,更鼓致徹,其若一夜,衰徵益見,建功何功,內局何益?三日程道,其何速回?其涉異常,其令今侍,擧措從容,豈鹿茸功?予氣自見,以唯明年,予懷千萬,八日其猶命遲,其況甲戌後加二十,其將八十乎?興惟及此,萬念皆冷,皆由乎心,幾日三貼?張仲慶果獻功而枕,苦夜東枕,呼,寫亦予消日,明將月半,予則若年。嗚呼,昔年今年初,過歲於舊邸,而翌年此月,復入直,庚子冬若然,辛丑八月入闕,若此而今將八十,昔漢藩王孰能若予?豈云八旬?嗚呼,五十二年追慕到此,世間爲人子者,孰將予倚?何云慶乎?良可一哂。多事哉廷臣,多事哉二品,多事哉侍從,予若例抑,武臣都民,亦將多事矣。此時氣何暇諭?待敎與御史入侍。內殿與惠嬪仲子嬪宮氣候皆一樣。予哂此亦好勝也,亦諸中官好勝也。
中宮殿·惠嬪宮,藥房口傳問安。答曰,知道。
李得臣啓曰,明日次對,兩司長官,當爲進參,而大司憲李得宗,待開門牌招,以爲入侍之地,何如?傳曰,允。
趙宗鉉啓曰,大臣·備局堂上,依下敎來待矣。傳曰,竝入侍。
傳于鄭昌順曰,明日晝講爲之。
備忘記,傳于李得臣曰,令問昨年齎咨官,十月渡江云,而以使臣狀聞聞也,雪遮可知,渠亦人也,今年其豈若此?且莫重私慶,大赦後卄日內,自燕京回來人,其宜參酌,前後下敎,一皆安徐,其令渠卽爲復命自速。
傳于李得臣曰,此備忘,令備局卽爲分付。
有政。吏批,判書李潭進,參判未差,參議洪樂命進,同副承旨鄭昌順進。以鄭尙淳爲吏曹參判,沈煥之爲修撰,左議政李溵爲世孫傅,趙翼鉉爲工曹佐郞,申光緝爲司僕正,金煹爲典簿,李得一爲兵曹參議,右議政李思觀拜相事,承傳,承文都提調單李思觀,待敎單李基崧。
兵批,行判書具善行病,參判李廷喆病,參議宋淳明病,參知愼爾復入直進,同副承旨鄭昌順進。以李重祜·徐命善·徐有隣·尹得養·金相翊·李得一·朴相老·姜游爲副司直,宋煥億·鄭福煥爲副司果。
趙宗鉉,以弘文館言啓曰,副修撰徐有防,時在京畿抱川地,副修撰丁範祖,時在江原道原州地,經筵入番事緊,請竝斯速乘馹上來事,下諭。傳曰,依啓。
李得臣,以禁衛營·一二巡廳·左右捕盜廳言啓曰,去夜無犯夜人所捉之意,敢啓。傳曰,知道。
壬辰十二月十四日巳時,上御集慶堂。藥房入診入侍時,都提調申晦,提調洪麟漢,副提調安兼濟,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉,以次進伏訖。申晦曰,日氣陰寒,夜間聖體,若何?上曰,一樣矣。寢睡·水刺之節,亦何如?上曰,一樣矣。進湯劑,上進御後,請診候。上曰,兩廳首醫爲之,可也。方泰輿曰,脈候左右三部度數調均,滑體亦一樣矣。鄭允協所對,與首醫同。上曰,次對進前,提調出去,更爲監煎以入。麟漢持湯劑,更爲入侍。進御後,上曰,今日旣進二貼,而三貼亦覺支離矣。當觀數日,更爲下敎,卿等勿爲更請,可也。命退,諸臣以次退出。
壬辰十二月十四日巳時,上御集慶堂。大臣·備堂引見,按覈御史同爲入侍時,領議政申晦,左議政李溵,行戶曹判書蔡濟恭,行禮曹判書沈㲄,仁陽君李景祜,副司直李章吾,刑曹判書具允鈺,吏曹判書李潭,訓鍊都正尹泰淵,行副護軍張志恒,大司諫徐晦修,右副承旨李得臣,執義金復休,持平朴浚源,正言李身晦,校理徐有臣,御史尹得毅,記事官柳榮鎭,事變假注書白鳳周,記事官南履寬·林蓍喆,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,寢睡猶或交睫,而飮啖全却,誠難矣。上曰,昨日空名帖中,僧帖,何也?晦曰,僧帖似不如俗帖,而亦不無願買者也。上曰,其價幾何?晦曰,少不下十兩也。上曰,御史歸來,可謂飛也?晦曰,二日程,神速往還也。命書傳敎曰,歲律將暮,三公宜備,李判府事拜右相,政官牌招開政,下批。得毅入侍曰,圖形後,受彼此原情而來也。上命得毅讀原情。上曰,大臣手札有之耶?得毅曰,非親筆而有手札矣。黃蘧原情,有欲爲擊鼓而兵曹阻搪,政院退出之語。上命注書,其時內兵曹入直堂郞知入,政院則暖昧矣。賤臣榮鎭,出問入奏曰,宋淳明·柳雲羽也。命書傳敎曰,噫,體國初設申聞鼓,意蓋深矣。況至許西狹門,守門將攔入,推考,亦禁其濫者,其雖隨現嚴治,勿禁之意在此,則今聞黃蘧供前月初十日,欲爲鳴鼓,而兵曹禁焉云,果若此,設申聞鼓之意焉在,其弊勝言?雖此前已禁,先見供辭許入,況此乎?其時當該堂郞,特施不敍之典,當該守門將,此門二人,令騎省決棍十度汰去,以示予暮年效宋藝祖洞開重門之意。命書傳敎曰,山圖雖莫能見聞,兩隻供辭,亦問大槪,則新占處,其果坐立不見處,步數亦止三百步,而白虎則白虎,龍虎內不許入葬,載在法典,而以手標言之,今聞令讀,郞書付黃暹者供亦違也,而書中旣有千餘步之說,亦有從氏之說,渠之供,亦不爲無據。以定界措語聞之,南則以李爲主,北則以黃爲主,誠若鴻溝,爲父登聞,猶可以稱冤之端。噫,抑强扶弱,自幼素心,頃者朴綏源親問,意亦此也。噫,故相,豈特爲其相?卽憶其祖而然也。況故金左相,亦有下敎者,而於今養鼎,同府內有先山,亦有戊寅年亥日定界處,其何捨二處而就新基乎,乃至於此乎?問于相臣,意雖不然,予意則亦不然,何則?近人家不許入葬,亦是法典,而莫云賈得,黃家以此而逐其人,李家因此以撤而用山,此若不禁,末世後弊勝言?予則曰,卽此一事可禁也。令養鼎先山,與戊寅已葬處,若有可用之地,其用於此,豈特彼此無拘礙之端?於故相,亦安體魄,以此分付于禮葬官,得便地而開役焉。上曰,御史善爲而來,此等事可以知之,憶其父而用之也。前者李宅鎭赴燕回來後,亦知其可用也。晦曰,御史未科之前,自是期待之人也,命書傳敎曰,前都承旨尹得養·徐有隣,前參判金相翊,前承旨姜游·李得一敍用,尹得養,復差備堂。命書傳敎曰,大臣旣奏,吏曹參判許遞,都政不遠,其代,今日政備擬。兵曹堂郞下敎代,亦令今日政備擬。領議政申晦所啓,此忠淸監司尹東晳狀啓也。備陳營樣凋殘難支之狀,仍請常賑營賑穀軍作米留在中七萬石耗條,自今年爲始,限十年許劃,俾爲添補公用事,令廟堂稟旨分付矣。本營凋殘難支之弊,誠如道臣狀聞,廟議之欲爲變通者久矣,而因循未遑。今此道臣之引例海西者,非但有據,營樣稍裕則民弊自可除祛之論,儘有意見,所請耗條中,限五萬石,依狀請,限以十年許劃,以爲推移,補用爲宜,以此分付,何如?上曰,左相之意,何如?左議政李溵曰,穀物許劃誠重難,而本營凋弊之事勢,亦不可不念,又有海西前例,或從略許施爲宜耶。上曰,曾經道臣之意,何如?刑曹判書具允鈺曰,營力凋弊,誠如道臣所陳,而本道穀簿,本自未敷,朝家雖欲軫念,而許劃七萬石,則似太過,參酌處分,好矣。上曰,五萬石,依狀請許施,可也。行戶曹判書蔡濟恭曰,湖營之凋殘,朝家誠宜軫念,而臣於閤外,亦以道臣狀請之不可不量宜許施,言于大臣,而但常賑穀與軍作米等,所閔亦甚重大,五萬石之數,恐或過多矣。上曰,大臣更爲陳之。晦曰,戶判所達五萬石太多之言,亦似然矣。以三萬石耗條許劃,而軍作米則勿爲擧論,似好矣。溵曰,三萬石耗條,亦當爲湖西之大惠矣。上曰,營賑穀三萬石耗條,限十年許給,可也。又所啓,三水江界犯越罪人金順汀·朴厚贊等,緩決咨文出來矣。回咨依例撰出,正書安寶後,定禁軍給馬下送于灣府,使之傳于鳳城將,以爲轉致北京之地,何如?上曰,依爲之。出擧條又所啓,今當歲末,勿論京外,隣族侵徵之弊,必多有之。小民難支之端,莫過於此,各別嚴禁之意,出擧條,申飭,何如?上曰,所奏誠是,嚴加申飭,可也。出擧條又所啓,向來御醫蔡膺祐等三人,減下還付祿時,御醫李興門,亦以資高多年任事之人,獨未免見漏,年老病甚,方在飢餓中云,聞甚可矜,宜有軫恤之道,令該曹,依蔡膺祐例,給料,何如?上曰,依爲之。出擧條又所啓,中廟朝故左議政臣李荇,久典文衡,世稱國朝名相,而伊時以文定二字賜謚矣。泰陵上謚後,仍不敢聽云,自前多有此等改謚之例,則曾經文衡之大臣,使至今等於無謚者,實是欠典。依前謚狀,更令弘文館,改謚,何如?上曰,更爲議號,可也。出擧條又所啓,壬辰義兵將鄭起龍,非但多有戰功,具時天朝聞眞名,制命爲摠兵官,此則古今之所未有也。秩是輔國,而因其子孫之零替,尙未蒙節惠之典,至今人多嗟惜,而百年後議謚,一經筵稟,然後可以爲之,故敢此仰達矣。上曰,聞所奏,異於他人,特爲議謚。出擧條又所啓,前都承旨徐命善,前參判金相翊,俱是參論廟務者,備堂差下,何如?上曰,依爲之。左議政李溵曰,戶曹參判元義孫,亦可合於此,而領相過於引嫌,不爲竝請,一體差下,何如?上曰,皆好矣,依爲之。出擧條前都承旨徐命善,前參判金相翊,六曹參判元義孫,備堂差下事。榻前下敎左議政李溵所啓,每於如此之時,外方囹圄滯囚之患,亦難保其必無,京司則有錄囚之法,故本無久滯之慮,而外方則守令,惟意闊狹,雖微眚薄過,或不無濫囚之事。今當大霈之餘,又是凍寒之時,各別嚴飭,俾無滯囚之弊,何如?上曰,依爲之。出擧條行戶曹判書蔡濟恭所啓,昨冬內局都提擧韓翼謩,以本院唐材常患不足,每令戶曹別貿,今番使行,唐材價銀三百,令箕營上下於內醫處,使之貿來,戶曹別貿,則一切防塞,筵稟出擧條,分付矣。今又因都提調金陽澤所啓,唐材不足之數,令戶曹,量其實用,依前給價,別貿一節,自本院隨時量勢,或行或否事,陳達蒙允矣。成命之下,臣曹固當奉行之不暇,而但年例唐藥材價銀之出於地部者,爲二千五百二十九兩,龍腦價銀,又爲九十五兩,此其當初量定一年應用之數,逐歲貿來者,而本院每以用盡無餘,輒後取用於貿易契,其弊無窮,故往在庚午,奉朝賀洪麟漢,以戶曹參判,備陳此弊於筵中,仍與本院,相議考出各年謄錄中唐材用下最多之年,以別貿銀五百十六兩,每年添給,以準其最多之數,則與上項年例唐材價及龍腦價,都合銀爲三千一百四十兩矣。以此定奪,使之竝貿唐材,自本院繼用一年,若其取用於貢人之規,一切嚴防,而擧條中,以爲年月旣久之後,本院與本曹,不能堅守此定式,則非但其弊後如前別貿,比前尤俉,此不可不慮,各別嚴飭,內醫院,以此定式,俾無此弊云云,而自上,以御筆書下,最加申飭四字矣。伊後內院,則不知其庚午添補價之入於例貿中,而以三千一百四十兩之數,認之以年例應貿之價,加責貢人,乃復如前,本曹則以其年久之故,亦不知御筆申飭之事,而未能嚴防其貢人加貿之弊,故加貿日增,而本曹與貢人,俱有難支之患矣。昨冬三百兩添貿之後,又有今番擧條之啓下本曹者,臣意則旣令戶曹,量其實用,依前給價,則上所陳庚午添給五百兩銀子,從今以後,不當磨鍊於年例燕貿之中,此不可不一番筵稟之後,可以擧行,故敢此仰達矣。上曰,此專由於掌務官作俑。昨年三百兩加貿,今番所奏,予亦以爲殊常。旣有庚午手書,以下則焉敢若此?提擧何知?此皆由此輩作俑。昨年三百兩加貿,今番擧條勿施,當該首醫掌務官,事當下敎,而今番參酌,此後嚴飭,勿令放恣。出擧條禮曹判書沈㲄所啓,臣以李陽元家立後事,有所陳達矣。李陽元,卽宣廟朝名相也。以光國功臣,爲漢山府院君,而數代之後,冢派遽絶,奉祀無人,其家子孫,以最長房例權奉矣。前有賜謚賜祭之命,而以無主祀之人,故尙未擧行,諸子孫會議,以六代孫趾馨,欲定奉祀,而昭穆不接,事異常規。自前勳臣家冢嫡墜絶,則定主祀,多有前例,其家前冬,以此意上言,今秋又呈單子,而李陽元當壬辰之時,死於王事,今當舊甲之重回,諸子孫必欲於今年內,立家延謚,而臣曹不敢循例回啓,敢此仰達。大臣今方入侍,下詢而處之,何如?上曰,大臣之意,何如?晦曰,玆事禮判,前日仰達,而未詳事實,今又聞之,此與繼後有異,不過別立廟主祀而已。如此之例,曾亦有之云,許施,似好矣。溵曰,功臣奉祀,旣與他身別,且聞禮判之言,曾有延安君李淑琦立嗣之前例云,依禮判言施行,恐得矣。上曰,依爲之。出擧條上曰,臺臣入侍。大司諫徐晦修,執義金復休,持平朴浚源,正言李身晦所啓,請慶興府定配庶民罪人趙榮順,按律處斷。措辭見上上曰,旣諭勿煩。晦修·身晦所啓,請黑山島爲奴罪人五得,依律處斷。措辭見上上曰,勿煩。又所啓,請大靜縣爲奴罪人仲義,依律處斷。措辭見上上曰,勿煩。復休·浚源所啓,請還寢張翼標島配之命。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。吏曹判書李潭所啓,說書中逾六年二人,陞六事,命下矣。一人則登科已過六年,而一人則以丙戌年節製賜第,放榜於昨年矣。若以科榜言之,未滿六年,何以爲之乎?上曰,一體陞六,可也。出擧條諸臣退出。答曰,旣有定界,依此相守,無至違越,事甚當然。十一日李昌壽疏,今日政出批
上在慶熙宮。停常參,只晝講。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。嗚呼,此日,昔此年就舊邸初年,自舊邸治闕,此闕問安廳,與諸舊都尉,一內宗,兩殿·兩宮問安。嗚呼,時年十九歲,於今年近八十,受今諸宗都尉·副尉·僉尉問安,昔皇兄所御堂,是豈孝乎,亦豈悌歟?今日猶若此,況過歲與正朝問安乎?興惟及此,予懷千萬,仲由負米嘆,今予猶歇也。此時孰敢生意稱慶?氣何暇諭?待敎入侍。
中宮殿·惠嬪宮,藥房口傳問安。答曰,知道。
趙宗鉉啓曰,新除授待敎李基崧,時在忠淸道溫陽地,斯速乘馹上來事,下諭,何如?傳曰,允。
傳于鄭昌順曰,晝講入侍,吏兵房承旨,同爲入侍。
鄭昌順,以弘文館言啓曰,新除授修撰沈煥之,時在忠淸道天安地,經筵入番事緊,請斯速乘馹上來事,下諭。傳曰,依啓。
趙宗鉉,以侍講院言啓曰,本院弼善金夏材,由限已過,卽爲牌招察任,何如?傳曰,允。以弼善金夏材牌不進罷職傳旨,傳于鄭昌順曰,只推。
又傳于曰,內局入侍。
又傳于曰,儒臣持問答入侍。
備忘記,傳于鄭昌順曰,譜略當自內親授,國朝御牒·王妃世譜,本廳先爲直爲奉安,待下敎只譜略,細仗鼓廳陪進東月臺,請承傳色奉入,承旨·侍衛安徐。
安兼濟,以宣惠廳言啓曰,本廳郞廳等,今壬辰秋冬等褒貶等第,磨勘以入之意,敢啓。傳曰,知道。
又以敦寧府言啓曰,府郞廳等矣,今秋冬等褒貶等第,當爲磨勘,而領敦寧府事未差,故限內不得爲之之意,敢啓。傳曰,知道。
鄭昌順,以吏曹言啓曰,今此宗廟臘享大祭亞獻官,以正二品塡差,而實無推移分排之路故,刑官通融塡差之意,敢啓。傳曰,知道。
安兼濟,以校正廳言啓曰,璿源譜略,開刊印出,今旣粧䌙,而月臺親授事,命下矣。進上日字,令日官推擇,則今月十六日爲吉云,以此日本廳堂上·郞廳校正官,具儀仗鼓次大殿進上,世孫宮進獻,一體陪進崇政殿,國朝御牒及王妃世譜,亦爲正書矣,同時陪進,御覽還下後,以爲麟次奉安于五處之地,敢啓。傳曰,知道。
鄭昌順,以宗親府言啓曰,本府郞廳矣,壬辰年秋冬等褒貶,當爲磨勘,而典簿未差故,限內不得爲之之意,敢啓。傳曰,知道。
安兼濟,以戶曹言啓曰,本曹郞廳及所屬各司官員,今壬辰秋冬等褒貶,依前例磨鍊以入,而軍資監·司䆃寺都提調,有故不得磨勘,至於內資寺·內贍寺·濟用監·軍資監·平市署去春夏等褒貶,因各其司都提調·提調有故,不得限內磨勘矣。今則其時官員,已多遷轉,有難考積,依近例,蕩滌,何如?傳曰,允。
又以禮曹言啓曰,今秋冬等褒貶時,成均館博士洪履祚,稱以受由在外,不爲參謁,事甚未安,以其本館褒貶之不爲,雖不得等第,不可置之,令吏曹中考施行,何如?傳曰,允。
又以禮曹言啓曰,各陵殿園墓及本曹郞廳·四學童蒙敎官·典性署·禮賓寺,東西活人署,通禮院歸厚署·校書館·內醫院·觀象監·司譯院·圖畵署官員等,今壬辰年秋冬等褒貶等第以入,而宗廟署·社稷署·弘文館·藝文館·春秋館·承文院·咸均館·奉常寺·東西氷庫掌樂院·典醫監·惠民署·東南關王廟官員等褒貶,各其司都提調·提調·堂上有故,不得一時磨勘之意,敢啓。傳曰,知道。
徐有大,以都摠府言啓曰,本府郞廳,今秋冬等褒貶,當爲磨勘,而都摠官原溪君㮿有故,限內不得爲之之意,敢啓。傳曰,知道。
又以訓鍊都監言啓曰,壬辰年秋冬等褒貶,磨勘以入,去庚寅年秋冬等,辛卯年春夏等·秋冬等,壬辰年春夏等褒貶,亦當追磨勘,而其時從事官將官·今多遞易,依例蕩滌之意,敢啓。傳曰,知道。
鄭昌順,以工曹言啓曰,本曹郞廳,今壬辰年秋冬等褒貶及屬司中尙衣院·繕工監·掌苑署·瓦署,典涓司,今壬辰年秋冬等褒貶,合六度磨勘以入,而屬司中造紙署今壬辰年秋冬等褒貶,因該署提調之有故,限內不得磨勘之意,敢啓。傳曰,知道。
趙宗鉉,以兵曹言啓曰,本曹今壬辰年秋冬等褒貶等第,磨勘以入,而曹所屬訓鍊院官員及部將褒貶,因各其堂上有故,不得一體磨勘,司僕寺官員等去辛卯年秋冬等,今壬辰年春夏等至褒貶,其時官員,已多遞易,依例蕩滌之意,敢啓。傳曰,知道。
徐有大,以濬川司言啓曰,本司都廳及郞廳今壬辰年秋冬等褒貶等第,磨勘以入之意,敢啓。傳曰,知道。
又以禁衛營言啓曰,本營褒貶時,兼把摠聞慶縣監韓泰裕,與都提調有相避之故,別啓本一度書入之意,敢啓。傳曰,知道。
又以禁衛營言啓曰,本營從事官及諸將官等,今壬辰秋冬等褒貶,磨勘以入之意,敢啓。傳曰,知道。
又以御營廳言啓曰,今壬辰年秋冬等褒貶,依例磨勘以入之意,敢啓。傳曰,知道。
李得臣,以兵曹言啓曰,今十二月十四日,尙州居禁衛保李元三稱名漢,自興化西挾門入來,鳴申聞鼓,依定式,下該曹推問,何如?傳曰,知道。自古此等事,皆稱人,則今何稱漢,事異前例,此後則依古例爲之。
李得臣,以兵曹言啓曰,今十二月十四日,漣川居閑良魯德仁稱名漢,自興化西挾門入來,鳴申聞鼓,依定式,下該曹推問,何如?傳曰,知道。
又以訓鍊都監言啓曰,弓子及長片箭,乃是軍器中最緊之物,而節省物力,盡心勤勞造納,則前後監官,例蒙思典矣。監官折衝裵夢昌,黑爾弓五百二十一張,校子弓一百七十九張新造,校子弓五百四十張修秿,合一千二百四十張,前僉使李漢俊,長箭片箭各一千部修補,長箭二百五十四部,片箭三百五十一部新造以納,事甚可尙,其在激勸之道,宜有加資之典,而事係恩典,不敢擅便,令該曹考例,稟處,何如?上曰,依。
又以兵曹言啓曰,依傳敎,去十一月初十日,興化門入直守門將陳宗文,決棍十度後汰去,李恒林差使員慶尙道奉命在外云,待復命後決棍十度汰去之意,敢啓。傳曰,知道。
徐有大,以御營廳·一二巡廳·左右捕廳言啓曰,去夜犯夜人無所捉,敢啓。傳曰,知道。
執義金復休疏曰,伏以臣於見職,豈有一分冒據之理哉?自來情勢,已屬於蕩平科前事,雖不敢更事覼縷,而去就一節,夫豈前後之異同乎?適會合辭之方張,他不暇顧,黽勉冒膺,猥隨諸堂,累登筵席,今至五六日,而未嘗出一言論一事,以效一日之責,不但臣心之自恧,其爲臺閣之貽羞,當如何哉?且臣於鎭日詣臺之餘,重觸風寒,素患痰癖之病,挾感猝據,多般症形,俱係危惡,時日已內,實無束帶供仕之望,今日茶坐,亦不得趨詣,病伏涔涔,惶隕倍增。伏乞天地父母,俯重鑑諒,亟削臣所叨之職,以便調息,仍治臣瀆擾之罪,以昭法紀,千萬幸甚。臣於乞免之章,不宜贅及他說,而事在目下,玆敢略陳,惟聖明垂察焉。特敎竄配之人,勿論罪之輕重,道臣放未放啓本中,不敢擧論於放稟者,自是近來規例,而今番濟州牧啓本中,以特配兩罪人,肆然置之於稟秩之中,事之駭然,莫此爲甚,此必是拘於罪人之顔情,混淪載錄,或輩其因此蒙省之致也。其循私萬公,略無顧忌之罪,不可置而不論。頃因特敎,雖被問備之罰,其在國體,決難問備而止,臣謂濟州牧使梁世絢,亟施譴罷之典,斷不可已也。陞庠課試,所以勸奬儒生者也,自上申飭,非止一再,而今當歲末,餘日無多,陞補則纔過六抄,庠製則全不設行,事之稽緩,孰甚於此?臣謂大司成及四學敎授,更加嚴飭,不多日內,盡爲擧行,俾無過時見削之弊,實合事宜。臣無任屛營祈懇之至,謹昧死以聞。答曰,省疏具悉。梁世絢事,由於無識,旣已問備,更何加飭?泮製欲爲旣受由,非無端不爲有異,申飭其令復爲。庠製申飭之下,尙不一爲,事體寒心,學敎授,一竝從重推考,亦令卽爲。爾勿辭察職。
壬辰十二月十五日巳時,上御集慶堂。晝講吏兵房承旨,殿最入侍時,知事蔡濟恭,特進官黃景源,參贊官趙宗鉉,侍讀官蔡弘履,檢討官林得浩,記事官柳榮鎭·李正薰·林蓍喆,以次進伏訖。上具翼善冠·袞龍袍,御集慶堂,講大學,自子程子曰至序次如左,弘履次讀,得浩又次讀,諸臣各陳文義訖。上曰,上番儒臣,湖洲之曾孫耶?對曰,五代孫也。上曰,去去壬辰日記,湖洲以知經筵入侍,今見其五代孫也。此奉祀孫耶?知經筵於湖洲,爲何耶?濟恭曰,小臣高祖之兄也。上曰,吏兵房承旨,持各道殿最入侍事。榻前下敎行都承旨安兼濟,左承旨徐有大,承命入侍,各讀殿最訖,兼濟所啓,卽伏見黃海監司李在簡,金羅監司洪樂性,今秋冬等褒貶啓本,則守令無一人居下,咸鏡監司宋瑩中啓本中,慶興府使權伋,致勤占下,殊無嚴明殿最之意,竝推考警責,何如?上曰,依爲之。出擧條徐有大所啓,卽伏見統制使趙濟泰,黃海兵使閔趾烈,水使鄭與曾,忠淸兵使李永輔,水使李聖師,全羅兵使尹僖東,左水使閔範洙,右水使趙圭鎭,今秋冬等褒貶啓本,則邊將無一人居下,黃海水使鄭與曾,殿最中,許沙僉使朴仁儉,楸島僉使李普沃,致勤占下,殊無嚴明殿最之意,竝推考警責,何如?上曰,依爲之。出擧條上曰,鄭義達已發行耶,兼濟曰,聞今日發行云矣。上曰,已發耶?對曰,似已發矣。上親製鄭判府家致祭文,命都承旨致祭。上曰,夢見鄭領府而其祠堂已去云,故替行於判府矣。上曰,李趾光,曾聞善治,今番居下,異矣。此讓寧大君之奉祀孫也。諸臣退出。
壬辰十二月十五日申時,上御集慶堂。藥房入診入侍時,都提調申晦,提調洪麟漢,左副承旨趙宗鉉,記事官鄭元始,記事官李正薰·林蓍喆,醫官方泰輿·鄭允協·慶絢·金孝儉,以次進伏訖。申晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,只兩廳首醫爲之,可也。方泰輿曰,脈候左右三部度數調均,滑體亦一樣矣。鄭允協所對,與首醫同。上曰,提調出去,更爲監煎以入。晦曰,中宮殿湯劑,間斷已久,如此寒節,進御爲宜云,自今日製入,何如?上曰,依。中宮殿進御蔘苓養胃湯十貼,自今日製入事。榻前下敎上命書傳敎曰,祭文製下,入侍都承旨,致祭於故鄭判府事家。又命書傳敎曰,開關東伯狀聞,領相入侍,故下詢,其意若予,合操與巡點,一竝停止事,令備局分付。麟漢,持湯劑更爲入侍。進御後,詣臺臺臣入侍事,下敎。賤臣承命出去,與兩司諸臣偕入。大司諫徐晦修,持平朴浚源所啓,今番邦慶,實是無前,凡在臣民,孰不歡忭,而賀禮纔罷,不顧所重,急急投疏,欲售舊習,況於蕩平科之後,復提黨論,甘自歸不忠不孝之科。雖以我聖上好生之德,特貸一律,渠旣遲晚,則不可以遠配而止,請慶興府定配庶民罪人趙榮順,按律處斷。上曰,旣諭勿順。大司諫徐晦修所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。持平朴浚源所啓,假稱御史之罪,何等重大,而張翼標酌處之命,遽下於取招承款之餘。此雖出於我聖上好生之德,而後弊所關,有難容貸,請還寢張翼標島配之命。上曰,勿煩。又所啓,請黑山島爲奴罪人五得,依律處斷。措辭見上上曰,勿煩。上命臺臣先退,儒臣持問答入侍事,下敎。賤臣承命出去,與上下番蔡弘履·林得浩偕入。上命讀奏,更命承史分讀後,命退。諸臣以次退出。
上在慶熙宮。停常參·經筵。
夜一更,月犯東井星。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
以承傳色口傳下敎曰,校正廳書啓入之前,校正廳前例,都承旨知之,入侍時以奏。
中宮殿·惠嬪宮,藥房口傳問安。答曰,知道。
沈頤之,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
備忘記,傳于李宗鉉曰,今予一心,追慕而已。今年卽予就邸年而受譜略,靜思昔年,卽祚三年,予懷千萬,與世孫,當拜本宮奉安閣,儀注·留營·副輦安徐,入直侍衛,只備堂祗迎,挾輦軍六十名,挾輿軍二十名,內入直,入直禁軍隨駕,前廂軍三十名禁衛營,後廂軍三十名御營廳,訓將其領新營標下隨駕,沖子當同牌軍隨駕,崇賢門當乘輦,時刻,待下敎只入正時,侍臣節次安徐。
趙宗鉉啓曰,刑曹參判徐有寧除拜後過三日,不爲出肅,依定式,推考警責,仍卽牌招察任,何如?傳曰,允。
以承傳色口傳下敎曰,儒臣尹得毅,楊州廣州水原三處,馳往捧糴幾何知來,今番惠民有效與否,亦爲知來。
趙宗鉉,以侍講院言啓曰,本院弼善金夏材,卽有只推之命,卽爲牌招察任,何如?傳曰,允。
傳于趙宗鉉曰,侍衛軍兵毛具。
以摠管·史官·守宮望筒,傳于趙宗鉉曰,以首爲之。
大駕·王世孫詣於義宮後,政院·玉堂口傳問安。答曰,知道。
大殿,藥房口傳問安。答曰,知道。
大駕·王世孫·和緩翁主房歷臨後,政院·玉堂口傳問安。答曰,知道。
大殿,藥房口傳問安。答曰,知道。傳于趙宗鉉曰,諸司預備。
大駕·王世孫還宮後,政院·玉堂口傳問安。答曰,知道。
大殿,藥房口傳問安。答曰,知道。
趙宗鉉,以訓鍊都監·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
壬辰十二月十六日午時,上詣於義宮。擧動入侍時,行都承旨安兼濟,左承旨沈頤之,右承旨徐有大,左副承旨趙宗鉉,右副承旨李得臣,同副承旨鄭昌順,記事官鄭元始·柳榮鎭·南履寬·林蓍喆。上具翼善冠·袞龍袍,乘輦出自崇賢門時,兵房承旨徐有大駕前奏曰,兵判具善行,有實恙,不爲入來矣。上曰,何不早稟而今始奏耶?承旨駭然,許遞,其代,以姜游爲之。又下敎曰,兵判許遞,以朴相德爲代。大駕仍詣鄕校洞本宮,降輦入宮,四拜於仁廟古宮,王世孫亦隨詣。命書傳敎曰,都政在近,騎判許遞,其代,朴相德爲騎判,牌招察任。命書傳敎曰,承旨下敎,代前承旨姜游爲承旨,牌招隨駕,房順房,主第歷臨事。楊前下敎前後廂軍,路上留住事。榻前下敎大駕歷臨和緩翁主房,王世孫亦隨詣,酉時還宮,上乘輦出宮門外,內局入侍事,下敎。都提調申晦,提調洪麟漢,副提調安兼濟,奉進湯劑。上進御一貼,仍爲回鑾,至崇賢門外,上又進御一貼。仍下敎曰,兩處於義洞操弓者,明日隆武堂待令。上還內,諸臣退出。
上在慶熙宮。停常參·經筵。
初昏,流星出天中淡雲間,入艮方天際,狀如擧,尾長三四尺許,色赤。五更,月暈。
藥房都提調申晦,提調洪麟漢,副提調安兼濟啓曰,昨日冒寒動駕,抵暮還宮,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。暮年予心,追暮而已。少伸微忱,氣眠差勝,且逢今日干支,卽是丁丑,予懷千萬。世孫氣候一樣,待敎入侍。
中宮殿·惠嬪宮,藥房口傳問安。答曰,知道。
備忘記,傳于趙宗鉉曰,今日試射,撒扇,宣傳官·差備官,依例待令,只摠府堂·郞入直侍衛,試官·騎判·訓御兩將·入直騎郞·入直摠郞,只該房承旨入侍,郞廳·試官,戎服入侍,待下敎只入正時。
傳于鄭昌順曰,內局入侍。
傳于姜游曰,政官催促開政。
有政。吏批,判書李潭進,參判鄭尙淳進,參議洪樂命進,右承旨姜游進。
吏批啓曰,大司成今當差出,而擬望之人乏少,承旨竝擬,何如?傳曰,允。
以沈履之爲大司憲,李昌任爲大司諫,蔡弘履爲西學敎授,趙錫龍爲正言,尹養厚爲大司成,朴相德爲軍器提調,新溪君,承憲,今加崇憲,安南君,承憲今,加崇憲,雲山君楢,承憲,今加崇憲,西淸君,昭義,今加中義廣陵副守明善,今加昭義,宗簿正金蓍耉,通訓今加通政加資事承傳。
兵批,判書朴相德病,參判李廷喆病,參議李得一入直進,參知愼爾復病,右承旨姜游進,以具善行·洪樂純爲司直,徐有大爲護軍。
姜游,以吏曹言啓曰,今日本曹開拆坐起時,考見諸道褒貶啓本,則慶興府使權伋,以上考點下,依定式,中考施行,益山縣監李厚坤,以吏糶民斂,宜加核察爲目,靑巖察訪盧天祐,以盍勉束吏爲目,則竝宜置下考,而置諸中考,殊無嚴明殿最之意。上項守令·察訪,竝罷黜,當該道臣,推考警責,何如?傳曰,允。
又以兵曹言啓曰,拆見諸道褒貶啓本,則黃海水使鄭與曾啓本中,許沙僉使朴宗儉,以邊報雖稽爲目,楸島僉使李普沃,以失紀故多爲目,則竝宜置下考,而置諸中考,致勤點下,殊無嚴明殿最之意,所當推考警責,而旣自政院察推勿論,朴宗儉·李普沃,竝下考施行,何如?傳曰,允。
又以兵曹言啓曰,今日武臣堂上祿試射日次,故試官望,備擬受點矣,殿座相値,以無故日退行之意,敢啓。傳曰,此是計朔祿試射,請所謂洗鼎而待,其何過日,明日爲之。
又以兵曹言啓曰,今十二月十七日,扶餘居幼學宋寅休稱名人,自興化西挾門入來,鳴申聞鼓,依定式,下該曹推問,何如?傳曰,允。
又以兵曹言啓曰,今十二月十七日,中部居良人宋道文稱名人,自興化西挾門入來,鳴申聞鼓,依定式,下該曹推問,何如?傳曰,允。
忠淸監司狀啓,淸州居寡女韓召史等燒死事,傳于沈頤之曰,令本道恤典擧行。
趙宗鉉,以御營廳·一二所巡廳·左右捕廳言啓曰,去夜無犯夜人被捉之意,敢啓。傳曰,知道。
右議政李思觀箚曰,伏以臣不才無能,猥玷高位,受恩深重,無所報效,再入中書,輒以罪去,追愆訟尤,愧悔山積,而散秩優閑,卽天地曲遂之仁,循分自靖感祝無涯,不意玆者,台司除命,復及於臣,臣誠惝怳怵惕,莫省所措,念臣立朝事殿下,垂四十年,本末長短,固莫逃於日月之明,拂拭推遷,皆出造化,感激圖酬,寸丹如血,而惟其識蔑才下,隨處迷錯,力小任重,理必僨誤,樂居點檢,其累聖簡而咈公議,固非一二。然方其瑕尤未彰,恩顧謬加,則鉛刀一割,或可諉之,而及夫醜拙畢露,中外咸知,則駑駘再駕,寧容復任其顚躓哉?臣之初不能揣分揆義,積誠祈免,初旣已犯古人不量之戒,而至於有除輒膺,視若固有,包羞忘廉,冥行不止,實非臣義之所敢出也。抑臣卽聖世幸人耳,躬逢千一休明之會,偏沐五紀壽域之化,尙記頃年筵席,伏承老君臣之敎,御音隆厚,寸心銘佩,每遇國家慶禮,其所歡欣蹈忭,自倍恒人。縟儀纔過,旣仰繼述之孝,春正在邇,冞切頌祝之誠,而輿望方鬱,兪音尙靲,臣於此時,豈敢言私求免,而奈此三事之重,卽是蔑效之地,聖意雖出於甄復,私義實難於復冒,玆敢略入文字,仰陳衷懇。伏乞聖明,俯垂鑑諒,亟收誤恩,以幸國事,以安賤分,不勝至幸。取進止。答曰,省箚具悉卿懇。尙今稽謝,今又陳箚。聞其箚來,其云一何過矣,及具聞讀,卿心可知,亦不無兼有處義之意,可謂得相體。然特拜卿,意蓋深矣。守固心,所重在,以此尋箚,予則曰,卿執過矣。予何心爲辭,卿其體予此意安心勿辭,與僚相協贊,輔我暮政。仍傳曰,遣史官傳諭。
壬辰十二月十七日辰時,上御集慶堂。藥房入診入侍時,都提調申晦,提調洪麟漢,副提調安兼濟,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉,以次進伏訖。申晦曰,朝者寒殿,殿座移時,聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候。上曰,只兩廳首醫,爲之,可也。方泰輿曰,脈候左右三部度數調均,滑體亦一樣矣。鄭允協所對,與首醫同。上曰,提調出去,更煎以入。命讀校正廳書啓後,書傳敎曰,校正廳提調海運君槤,判書李潭,司直韓光會,句管堂上海溪君·全恩君墩,各熟馬一匹賜給,跋文製述官大提學李福源,旣施賞典勿論,國朝御牒書寫官新溪君,校正官安南君,雲山君楢,西淸君煋,行廣陵副守烻,都廳正金蓍耉,竝加資,郞廳主簿李勛,直長朴質,竝陞敍,監役朴英秀陞六,忠義具志謙·元命采·鄭理·申福權,竝相當職除授,跋文書寫寫字官洪聖源,熟馬一匹面給,寫字官李胤彬·吳世鼎加資,寫字官安福臣,相當職除授,算員李宗衡,令該曹,高品付料,唱準池明瑞·趙光益·尹商大·金啓祚·金鼎和·李陽遇,各兒馬一匹賜給,畵員·錄事員·役工匠等,米布分等磨鍊題給。上曰,旨年予受馬帖,而嗣服後,自本司還納矣。晦曰,臣於提調時見之,本司大廳,奉安馬帖矣。上曰,然乎?使之持入,可也。賤臣承命出去,分付司僕寺入直官。陪進後,賤臣還奏曰,本司官員來言,馬帖則嗣服後還納,只有承傳案,故陪來云矣。上曰,果然矣。雖衰,此等處,則予尙有精神而記得矣。承傳案,注書持入。賤臣承命出去奉入。上曰,注書讀奏,可也。讀奏後,命還授本司官員。麟漢,持湯劑更爲入侍。進御後,坐直承旨·詣臺臺臣入侍,內局先退事,下敎。諸臣以次退出。
壬辰十二月十七日辰時,上御隆武堂。兩處於義宮坊民試射入侍時,試官兵曹判書朴相德,訓鍊大將李章吾,御營大將張志恒,兵曹佐郞宋東胤,都摠經歷金昊明,都摠都事崔孝達,左副承旨趙宗鉉,記事官柳榮鎭·南履寬·林蓍喆,以次進伏訖。上具黑笠·紅袍,御隆武堂前檻,召入兩處應試人八十名,試以柳葉箭,各令進前奏役姓名,郭重儀·金重協·韓尙贊·李彦豐·李烷·李漢東·金景一,命直赴殿試,餘皆行賞,上命宣傳官曰,此中兩班,打以將軍推。上問志恒曰,鑄錢幾何?對曰,未及軍役,而已鑄四十餘萬兩也。上謂相儉曰,今日直赴人,出給龍虎營三弦二牌,先遊景福宮洞口,然後前導兩於義洞,終日以遊也。仍爲還內,諸臣退出。
壬辰十二月十七日酉時,上御集慶堂。坐直承旨入侍時,左承旨沈頤之,記事官柳榮鎭·南履寬·林蓍喆,以次進伏訖。上命書傳敎曰,頃者安興君子下敎時,有設敦寧都正之敎,蓋爲其資而然也,若近者同知加設,非比大院君孫承襲者,而今聞相臣所奏該曹誤知云,此後若有相當窠,卽爲循例備擬事,分付。命書傳敎曰,今聞相臣所奏,勢難行公,大司咸許遞,陞補學製,一日最緊,與學敎授未差代,政官牌招擧行,待下批牌招察任。命書傳敎曰,凡事久則懈怠,今者合辭,非比于前,而都憲之略干入侍,仍爲呈辭,事體寒心,而薇垣皆闕,有請牌之擧,此正若三年護不孝狀者也,此何等國體,此何等臺閣?故請牌未允下者此也。大司憲李得宗,諫院在京不詣臺臺臣,一竝施以不敍之典。命書傳敎曰,頃聞萊伯狀啓,我國凡事,例皆因循,具果若此,則豈待遠人之道乎?有此下問,今聞萊伯狀聞,彼豈懇請?摘奸亦然云,依狀請許施事,令備局卽爲分付,其令待春擧行。命書傳敎曰,二十日當爲親政,分付兩銓。命書傳敎曰,頃者爲駭然下敎,復有充軍之命,更以思之,聞昨年渡江,亦非稽滯,其令復命,下敎,前後相蒙,有此狀聞,憲書已來,今無可論,齎咨官則依末稍下敎,特爲分揀,其令復命,詣臺臺臣入侍事,下敎。持平朴浚源所啓,請黑山島爲奴罪人五得,依律處斷。措辭見上上曰,勿煩。又所啓,請還寢張翼標島配之命。措辭見上上曰,勿煩。諸臣退出。
上在慶熙宮。停常參·經筵。
夜自三更至五更,月暈。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今予一心,追慕而已。會祥集慶,昔年若昨,其況明年,興惟憶昔,予則固心,其將安留八旬,何以謂此?三台備員,氣則一樣,而度夜若年矣,待敎入侍。
中宮殿·惠嬪宮,藥房口傳問安。答曰,知道。
傳于姜游曰,右相·內局,同爲入侍。
備忘記,傳于安兼濟曰,以尊號字,一字同音若此,萬萬過矣,若此李大成孫洗主乎?李光運仍前名事,分付吏曹。
傳于姜游曰,內局入侍。
傳于沈頤之曰,同副承旨入侍。
傳于鄭昌順曰,親政,更待下敎擧行。
姜游,以弘文館言啓曰,本館上番副校理臣蔡弘履,以西學兼敎授,今日儒生試取事,晝仕出去之意,敢啓。傳曰,知道。
和吉翁主卒逝單子入啓後,大殿·中宮殿·憲嬪宮·世孫宮·嬪宮,政院·玉堂,口傳問安。答曰,知道。
大殿·中宮殿·惠嬪宮,藥房口傳問安。答曰,知道。
大殿·中宮殿·惠嬪宮,朝廷二品以上·六曹堂上·大司諫,單子問安。答曰,知道。
安兼濟,以吏曹言啓曰,卽接全羅監司移文,則古阜郡守李匡運名字,與今貴尊號字音相似,以喜運改名云,依例令藝文館,給帖,何如?傳曰,允。
趙宗鉉,以兵曹言啓曰,今十二月十八日,白川居進士金光烈稱名人,自興化門西挾門入來,鳴申聞鼓,依定式下該曹推問,何如?傳曰,允。
又以兵曹言啓曰,去十一月初十日,興化門守門將李恒林復命後,決棍汰去事,前已草記而蒙允矣。今始復命,依傳敎決棍十度後,汰去之意,敢啓。傳曰,知道。
又以禁衛營·一二所巡廳·左右捕廳言啓曰,去夜無犯夜人所捉之意,敢啓。傳曰,知道。
壬辰十二月十八日午時,上御集慶堂。藥房入診,右議政同爲入侍時,都提調申晦,提調洪麟漢,副提調安兼濟,記事官鄭元始,記事官南履寬·林蓍喆,右議政李恩觀,醫官方泰輿·鄭允協·慶絢·金孝儉,以次進伏訖。申晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上曰,只兩廳首醫爲之。方泰輿曰,脈候左右三部,度數調均,滑體亦一樣矣。鄭允協所對,與首醫同。上曰,提調出去,更爲監煎以入。命書傳敎曰,今聞領相所奏,守門將果無辜,勿汰事,分付。又命書傳敎曰,北閫狀聞來到,而領相適在故旣下詢,明春習操,依例爲之事,令備局分付。麟漢,持湯劑更爲入侍,上進御後,該房承旨,詣臺臺臣入侍事,下敎,命藥房先退,諸臣以次退出。
壬辰十二月十八日午待,上御集慶堂。坐直承旨,詣臺臺臣入侍時,左副承旨趙宗鉉,記事官柳榮鎭·南履寬·林蓍喆,以次進伏訖。上曰,詣臺臺臣入侍。大司諫李昌任,執義金復休,掌令元啓英,持平朴浚源,正言趙錫龍所啓,請慶興府定配庶民罪人趙榮順,按律處斷。措辭見上上曰,旣諭勿煩。昌任·錫龍所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。復休·啓英·浚源所啓,請黑山島爲奴罪人五得,依律處斷。措辭見上上曰,勿煩。又所啓,請還寢張翼標島配之命。措辭見上上曰,勿煩。復休所啓,臣於累日詣臺之餘,賤疾適苦,數昨以來,連爲呈告,不得仕進矣。伏見昨夕傳敎下者,以都憲之仍爲呈辭,諫院之不爲詣臺,至有竝施不敍之命。臣於是,不勝惶恧之至,臣之連日呈告,旣同於都憲,昨未詣臺,無異於諫臣,而都憲與諫臣,俱以此被罪,臣則獨自幸逭同罪異罰,實爲臣難冒之端,去就一節,今無可論,何可一刻晏然於臺次乎?請命遞斥臣職。上曰,旣無薇垣,一臺詣臺,勢所固然,以此撕捱,無乃太過,勿辭,亦勿退待。啓英所啓,臣於病伏鄕廬之中,除旨忽下,馹召雖降,而怵分畏義,不敢言病,擔舁上來,章皇出肅,適値動駕,未卽登筵,退伏旅館,觸冷添病,昨未詣臺,徒切兢惶,伏見昨下傳敎,以諫院之不爲詣臺,竝施不敍之典。臣之初未登筵,又不詣臺,若論其罪,無異諫院,而諫臣則以此被罪,臣獨倖逭,臣於是,冞增悚蹙,措躬無地,其何敢仍冒於臺次乎?請命遞斥臣職。上曰,旣諭執義,復何撕捱?勿辭,亦勿退待,諸臣退出。
壬辰十二月十八日未時,上御集慶堂。同副承旨入侍時,同副承旨鄭昌順,記事官柳榮鎭·南履寬·林蓍喆,以次進伏訖。上命書傳敎曰,和吉房凡柩材與凡諸等事,一依和協房例擧行事,卽爲分付儀曹,諸臣退出。
上在慶熙宮。停常參·經筵。
藥房都提調申晦,提調洪麟漢,副提調安兼濟啓曰,意外禮單,貽慽聖懷,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。六十一歲得此,此霜後菊,而八十聞此,此懷曷極?雖然,此亦鄒聖所謂莫非命,聞此心氣益苶,莫能若意,效古人書付門意諭焉。見予者,切勿以此提說于予,以息予心,此何由乎?寔前月太康而然,惟願諸臣,自此其抑張大心,此亦理答也,氣何喩乎?待敎入侍。
中宮殿·惠嬪宮,藥房口傳問安。答曰,知道。
趙宗鉉,以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
姜游,以禮曹言啓曰,正朝望闕禮習儀,以今十九日,已爲推擇啓下矣。停朝市相値,更令日官推擇,則今十二月二十八日爲吉云,以此日擧行,何如?傳曰,允。
傳于姜游曰,內局入侍,禮房承旨,同爲入侍。
趙宗鉉,以兵曹言啓曰,今十二月二十日,文臣朔試射日次,而停朝市不得爲之之意,敢啓。傳曰,知道。
又以御營廳·一二所巡廳·左右捕廳言啓曰,去夜犯夜人,無所捉,敢啓。傳曰,知道。
壬辰十二月十九日午時,上御集慶堂。藥房入診,禮房承旨,同爲入侍時,都提調申晦,提調洪麟漢,副提調安兼濟,記事官鄭元始,記事官南履寬·林蓍喆,右承旨姜游,醫官方泰輿·鄭允協·慶絢·金孝儉,以次進伏訖。申晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。命禮房承旨進前,讀奏大祭祭報後,命書傳敎曰,憶前月逢臘享,微忱萬倍,今雖氣苶特甚,數步祗迎,其猶堪也。二十二日祗迎後,齋宿憶音窩,聞祭回來,凡請等事,皆依前,儀注安徐,只入正時,晦奉進湯劑,上進御後,請診候,上曰,置之,予又見慘然之事,且莫非今年多有太康之故矣。晦曰,臣以理遣二字仰達矣。上曰,和吉則旣有子,雖死,八字猶以爲好矣。命提調出去,更煎以入,可也。麟漢持湯劑更爲入侍,進御後,上曰,氣苶之中,又遭逆理之慘,誠難矣。晦曰,今日諸大臣爲承候,皆來待闕外矣。聞藥院批旨,有勿提說之敎,仍爲退散矣。上曰,然乎?晦曰,今日則日氣甚寒,進御三貼,千萬伏望矣。麟漢又繼請,上曰,卿等之請如此,依爲之。自今日三貼,姑爲煎入事。榻前下敎麟漢,持湯劑更爲入侍,上進御後,命書傳敎曰,思良妻·思良臣,古人旣云。噫,金壽煃,甲午入屬,逮予中年,資至一品,其子金迪基,雖有近年處分,豈忘其父之功?特爲蕩滌調用,予則雖苦,問其功誠建功,問其所由來,其有傳焉,丁時悌後,有玄悌綱,於戊戌,誠開蟠䓤散,玄悌綱傳於許錭,許錭獻理中湯,於予莫大之功。噫,彼許錭長子,特爲陞資意,蓋此也。因一其悍妻,除名內局,以其妻之故,豈忘其父之功?噫,彼此習,創業之君難制,況此類乎?且兄弟入屬,今聞只有云,特爲蕩滌,復屬內局,李泰遠孫,近者之功,予猶思焉,其孫卽令調用,今聞遭故云,予今不諭,其幾忘也,待闋服卽爲調用事,分付內局。上曰,吏判予果得人矣。晦曰,然矣。上曰,予自翰林時,知其爲人而甚貴矣。晦曰,歲首賀禮,上下相持,迄今未蒙兪音矣。今則新年只隔十餘日,群情愈鬱,伏望允從焉。上曰,允從與否姑捨,今則三朔內,豈可論此乎?其止之,命退,諸臣以次退出。
壬辰十二月十九日午時,上御集慶堂。禮房承旨入侍時,左承旨姜游,記事官柳榮鎭·南履寬·林蓍喆,以次進伏。上命都承旨安兼濟,讀臘享大祭報府,領議政申晦曰,殿下幾次見慘慽乎?伏願理遣也。上曰,和吉八字好矣,有子死不死矣。上曰,綾城尉,前兵判之長孫耶?對曰,綾城尉,具顯謙之次子也。上曰,入侍承旨,年幾何?游對曰,五十一也。晦曰,此承旨善文也。上曰,與姜樸爲族乎?對曰,知寸數之族也。上曰,幾寸?對曰,二十餘寸也。晦曰,過二十寸,豈云族乎?上曰,穆陵子女幾人,注書知入。賤臣榮鎭,入告王子十四,公·翁主十一人也。上曰,然矣,國之外孫,皆穆陵之子孫也。命書傳敎曰,旣示飭屬,其何過歲?吏判越俸下敎,卽爲蕩滌。上曰,吏判則予得人矣。命書傳敎曰,和吉房,當祭成服日,而大祭相値,祭文製下,二十三日,遣內侍致祭事,分付。上曰,面有濕氣,過承旨者,誰也?晦曰,臣未覺得也。上曰,李故相之族也。對曰,然則李命植也。上曰,果然矣。今去何處,不爲擧論耶?上曰,和吉,以氣弱之故,踰月而然也,十九歲而有三子女,亦云幸矣。以此觀之,九數難越也。諸臣退出。
上在慶熙宮。停常參·經筵。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,詳察聖候爲宜。臣等不任區區憂慮,敢來問安,竝此仰稟。答曰,知道。氣益苶夜益長,甚苦甚悶,其雖靜臥,若在雲霧。嗚呼,今予伸禮,惟在此也,若此祗迎,窩宿亦何必乎?此豈孝也,亦豈誠乎?夢中相見舊臣而已,建功三貼,其何功乎?氣則一樣,待敎入侍。
中宮殿·惠嬪宮,藥房口傳問安。答曰,知道。
備忘記,傳于趙宗鉉曰,堂臥酬應,祿政最緊,明當親政,兼祿都目。
傳于趙宗鉉曰,問安後三公及八道句管堂上,竝入侍而兩銓中,兼句管者,勿爲入侍。
和吉翁主入棺後,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。大殿·中宮殿·惠嬪宮,藥房口傳問安。答曰,知道。
大殿·中宮殿,朝廷二品以上·六曹堂上,大司諫單子問安。答曰,知道。
傳于鄭昌順曰,御史留待。
李得臣啓曰,三公及句管,依下敎來待矣。傳曰,詣閤。
傳于鄭昌順曰,御史同爲入侍。
趙宗鉉,以訓鍊都監·一二所巡廳·左右捕廳言啓曰,去夜無犯夜被捉人之意,敢啓。傳曰,知道。
壬辰十二月二十日申時,上御集慶堂。三公·句管堂上入侍,藥房追後入診入侍時,都提調申晦,提調洪麟漢,副提調安兼濟,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·金世彦,以次進伏訖。申晦曰,夜間聖體,若何?上曰,一樣矣·寢睡·水刺之節,亦何如?上曰,一樣矣·奉進湯劑,上進御後,請診候,上曰,置之。上曰,大臣·句管堂上進前,藥房少退,更煎以入。麟漢持湯劑更爲入侍,進御後,命書傳敎曰,今聞慶尙左水使狀聞,釜山僉使,法當遞,許遞,其代都政備擬。又命書傳敎曰,今聞右相所奏,申光緯所執,年雖少,其辭可嘉,旣命承傳,豈云早晚?且聞所奏,其兄光絅,已有承傳云,捨兄用弟,其亦若何?今政,以其兄光絅調用事,分付銓曹。又命書傳敎曰,頃者入侍,旣下敎,意謂尙在京第,今聞復處江郊云,一何過乎?噫予心則雖一倍。諸臣則曰慶,嗚呼,此時歲蘥將暮,豈忍處於城外?聞卿入城然後,心可弛也,卿體此意卽日入城事,遣史官,卽爲傳諭於洪奉朝賀,仍與偕來。麟漢,持湯劑更爲入侍,進御後,坐直承旨入侍,內局先退事下敎,諸臣以次退出。
壬辰十二月二十日申時,上御集慶堂。三公·句管堂上·御史。同爲入侍時,領議政申晦,左議政李溵,右議政李思觀,行戶曹判書蔡濟恭,仁陽君李景祜,副校理尹得毅,同副承旨鄭昌順,記事官柳榮鎭·南履寬·林蓍喆,以次進伏訖。晦曰,明日都政,有所仰達矣。試官苟艱,近道則待春可以變通,而遠道則似可預出,鍾城·鏡城·安州等邑,以文官差出然後,可以掌試也。上曰,以武弁爲倅已久矣,命書傳敎曰,一弛一張,文武之道,因領相所奏,鍾城府使差文臣,鏡城判官作窠,差文臣,安州牧使,以文代武事,旣奏已許。此後文臣窠有窠,其中慶州府尹,安東府使,是文臣窠,待窠依前復舊,其餘本是文臣窠,亦爲待窠依前事,分付銓曹。溵曰,利川曠官已久,今番都政,以在京無故人,擇差以送好矣。命書傳敎曰,今聞左相所奏,利川非徒畿邑,曠官已久云,明日政,擇差翌朝,仍爲辭朝事,分付。晦曰,鄭宲·權噵·趙榮進·鄭昌聖·李得宗·朴道源·沈墢,似當有參酌之道也。命書傳敎曰,大臣旣奏,其中況一人,事勢固然云,歲將暮矣,前奉朝賀鄭宲,前都憲權噵·李得宗·朴道源,前判書趙榮進,前薇垣長鄭昌聖,竝敍用,前都憲沈墢,收其門黜給牒敍用,旣下敎,前假注書朴師赫敍用。晦所啓,嶺南文臣具性玉·金相敏,分館之後,人多稱屈,左右相之意亦如此,依槐院例調用,何如?上曰,依爲之。出擧條溵曰,李東顯·任希曾,亦在被罪中也。上曰,李東顯則過甚矣,置之。命書傳敎曰,前承旨任希曾,前承旨敍用時未敍用云,一體敍用。上曰,洪奉朝賀今在何處?晦曰,在江郊矣。溵所啓,初仕事,僚相旣發端,臚唱之不如舊已久矣。亦未有若近日無餘地,銓官未必循公,所謂廳薦,皆從顔私出半,是初不成唱聲者,可勝駭然。明日政,引儀窠,今吏判必當擇差,而更加申飭。今番則勢未及,別取才,勿用廳薦,使之各別擇擬,何如?上曰,所奏是矣,依爲之。出擧條思觀所啓,生民休戚,專係守令,安民之要,莫先於擇守令故,臣曾有所陳白,而此等申飭,易歸文具,今當大政,更爲另飭銓曹,使之勿拘久次,一以擇人爲主,何如?上曰,依爲之。思觀曰,擇守令之道,其本,實在於擇初仕。今政取仕,另加擇擬事,亦爲申飭,何如?上曰,所奏誠是,依爲之,一體申飭。上曰,明日都政,注書當出去,在院公事,盡爲入來也。柳榮鎭·鄭元始,皆出六乎?昌順曰,二人皆出六,而柳榮鎭,自翰林移付實注,都政當出六也。上曰,次付者誰也?對曰,洪麟漢也,上曰,誰之族也?對曰,洪麟漢之弟也。命書傳敎曰,今聞道里將十里,城門將閉,只爲入城,豈可悤悤?下問待曉鍾入來云,此亦悤悤,待開東偕來事,卽爲分付,史官·原任大臣入侍事。榻前下敎領府事金相福,判府事金陽澤,判府事韓翼謩,判府事金尙喆,判府事元仁孫,追後入侍。命書傳敎曰,雖爲後弊,下敎憶故相,予豈一刻忘也,其得地而開投乎?詳問狀聞事,今政院,卽爲下諭東營。命書傳敎曰,今聞具家族山東郊云,神理人道豈遠?當該中使於東郊看山,而本監地官具家若有素知相地官,一體看山事,分付。命書傳敎曰,有在外臺臣而不請下諭,故今聞果忘云,當該臺臣,從重推考,在外臺臣,乘馹事皆下諭。諸大臣先退。昌順曰,臣癸未年,爲忠淸道御史時,舒川人羅星樞,勸分一千一百石,其時有邊將承傳之命,而尙未調用也。命書傳敎曰,今聞承旨所奏,癸未年忠淸道千一百石勸分人羅星樞,有令使承傳,而尙未調用云,若此而畿甸沁都,雖有名帖下送之事,孰能勇赴?雖然,今至十年,莫知存否,卽問于本道尙存,卽爲調用事,分付銓曹。命書傳敎曰,旣下敎爲者,朱子南康惓惓者此也,羅星樞,今聞故雖下敎,此猶若此,諸道若此等人承傳者,莫知沈滯幾人,令銓曹詳考書入。命書傳敎曰,忠淸監司放未放啓本中,其稟者三人特放,歲聿將暮,與已放者卽爲擧行事,令該曹,爲先分付,其未放中,若有可稟者,卽爲求對以稟,使莫重大霈,俾無稽滯之弊。上曰,今見皇曆,立春時刻,與我國差異,欲問觀象監官員,卽爲招入。觀象監入直官趙榮世,承命入侍。奏曰,彼國與我國,度數差異故然矣,諸臣退出。
上在慶熙宮。停常參·經筵。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。今冬親政,其亦料表,氣則一樣,親政時入侍。
中宮殿·惠嬪宮,藥房口傳問安。答曰,知道。
傳于姜遊曰,時刻待下敎,只入正時。
備忘記,傳于姜遊曰,憶前月十八日,況若昨日,其若詣丹門在阼階下,於今氣苶特甚,其猶祗迎,宿憶昔窩,意專在於追慕,嗟哉諸執事,體予此意,其若沖子捗事之意。
姜游啓曰,奉朝賀洪鳳漢,依下敎來待矣。傳曰,竝入侍。和吉翁主成服後,大殿·中宮殿·惠嬪宮·世孫宮,政院·玉堂,單子問安。答曰,知道。
姜遊,以吏曹言啓曰,今此宗廟社稷臘享大祭,執禮大祝,皆以玉堂侍從塡差,而時無職名人。令該曹,口傳付軍職,何如?傳曰,允。
安兼濟,以吏曹言啓曰,今此宗廟社稷臘享大祭,諸執事,俱已致齋,而今日都政,或移拜外任,或移拜齋郞,何以爲之?敢稟。傳曰,皆仍察焉。
親政,吏批,判書李潭,參判鄭尙淳,參議洪樂命,行都承旨安兼濟竝進,以金斗恒爲司導注簿,金履珪爲瓦署別提,尹晦東爲引儀,金觀行爲順陵直長,鄭錫達爲尙州牧使,李白圭爲密陽府使,鄭致儉爲利川府使,李長爀爲昌城府使,李良玉爲寧遠郡守,金相愼爲安奇察訪,朴敦行爲富寧府使,吳載□爲甲山府使,尹在寬爲司圃別提,尹龜東爲禮賓直長,徐命復爲濟用直長,申思顯爲靖陵直長,李顯紀爲內資奉事,洪相宜爲延安府使,金守咸爲祥雲察訪,李昌燮爲連源察訪,李有白爲兵曹正郞,朴尙忠爲孟山縣監,趙載田爲尙瑞直長,鄭一祥爲掌樂僉正,吳載光爲祥原郡守,李永輔爲會寧府使,許侙爲長興府使,鄭崇良爲掌苑奉事,朴俊圭爲義盈奉事,李崇運爲司饔奉事,承正述爲判校,金昊明爲咸安郡守,南眉老爲尙瑞副直長,金安默爲戶曹正郞,韓泰裕爲交河郡守,李河永爲旌善郡守,具八柱爲德川郡守,李鳴祥爲廣興副奉事,卜台鎭爲司藝,朴存源爲新溪縣令,沈鉁爲鎭海縣監,高益擎爲禮曹正郞,奉常直長單孫錫謨,會寧府使李永輔,今加嘉善,加資事承傳。折衝金雲祥·朴重禧,以上賞加,朴趾慶爲兵曹佐郞,李在亨爲奉化縣監,朴仁榮爲聞慶縣令,成雲柱爲陰竹縣監,任希厚爲洪川縣監,趙載田爲司僕主簿,崔景岳爲鐵原府使,李周爀爲慶興府使,高益擎爲參禮察訪,承文著作單呂弘幹,兼甕津府使單李愼默,南眉老爲尙瑞直長,李復泰爲漢城判官,金景澤爲儀賓都事,李耉永爲戶曹正郞,趙德海爲平市主簿,朴晉壽爲尙瑞副直長,李東植爲南海縣令,宋碩臣爲重林察訪,宋鼎休爲刑曹佐郞,金思義爲宗廟副奉事,金明遇爲刑曹正郞,趙夢濂爲禮曹正郞,呂萬永爲兵曹佐郞,徐淳爲蔚珍縣令,邊聖遇爲靑嶺察訪,南宮贊爲仁同府使,宗廟副奉事金思義,濟用副奉事朴左源相換,徐懿大爲刑曹佐郞,崔景岳爲禮曹佐郞,趙彦㷜爲監察,洪夏九爲海美縣監,宋鼎休爲鎭川縣監,李謹爲廣興主簿,李勉爲社稷令,鄭兼濟爲直講,趙翼鉉爲刑曹佐郞,李命彬爲安州牧使,宋鐉爲鍾城府使,李邦榮爲鏡城判官,李埮爲工曹正郞,尹晦東爲禁府都事,金相念爲西部都事,陳漢輔爲典籍,權應奎爲典籍,典籍三單,申禹相·李熙福·朴鎭宇,以上四館在官,成均博士單李敏佐,學正二單金奎祥·金履權,學錄二單李松心·朴師赫,學諭單洪敏海,尹得徽爲司饔主簿,韓鼎運爲典籍,車亨道爲尙衣主簿,李亨逵爲江陵府使,司僕正申光緝,前郡守趙載得,以上今加通政,加資事承傳。李澄萬爲工曹佐郞,安以權爲禮曹佐郞,柳增萬·李國觀爲司儀,高泰恒爲義盈主簿,宋文楫爲典籍,金漢宗爲直講,姜俒爲咸鏡都事,李漢一爲黃海都事,任希雨爲全羅都事,朴英秀爲監役,南公著爲兼引儀,柳增萬爲監察,李箕材爲引儀,鄭東□爲掌苑別提,朴長燮爲惠陵別檢,具性玉爲長寧殿別檢,申應淵爲徽陵別檢,崔致白爲昌樂察訪,金載億爲社稷直長,德川郡守李萱,今加通政賞加,鄭元始爲宗簿主簿,柳榮鎭爲典籍,金迪基爲校檢,嚴璘爲同義禁,鄭光漢爲同春秋,權噵爲大司憲,李鎭恒爲司諫,洪彬爲掌令,李商建爲獻納,鄭元始爲正言,安陽儉爲軍資奉事,申光絅爲童蒙敎官,沈逵爲假監役,權煒爲肇慶廟參奉,鄭如晦爲假引儀,黃延祚爲獻陵參奉,金啓洛爲萬寧殿參奉,兪漢寧爲徽寧殿參奉,尹復厚爲昭寧園守奉官,李嵩光爲典獄參奉,朱宅夏爲義陵參奉。
兵批,判書朴相德,參判李廷喆,參議李得一,參知愼爾復,左副承旨趙宗鉉進,元義孫·李溎爲副摠管,閔弘烈爲同知,元綮鎭爲都摠經歷,徐行德爲內禁將,趙嶸爲忠州營將,李潤慶爲咸鏡中軍,崔孝達爲忠淸水虞候,金樂淳爲城津僉使,李萱爲阿耳僉使,金道鼎爲同知,吳載純爲僉知,朴思亨爲僉知,李商輅爲司禦,全柏齡爲文兼,李廷蕃爲景福將,洪夏平爲昌德將,鄭燁爲昌慶將,李潤禧爲訓鍊正,徐有和爲釜山僉使,鄭志謙爲順天營將,尹得逵爲京畿監營中軍,李徵國爲統虞候,李延喆爲都摠都事,李柏然爲宣傳官,訓鍊主簿單韓處中,訓鍊主簿金善輝,本院在官,判官金熙淳·鄭允弘·申光翼·方處行,以上減下,奉朝賀單鄭宲,同知單崔景岳·李邦緯·李鎭璧·鄭克濟,沈墩爲副護軍,趙榮進·李得宗·朴道源·沈墢·鄭昌聖·任希曾·權噵爲副司直,鄭東顯爲副司果,朴思恭爲防踏僉使,崔尙祐爲椒島僉使,金漢升爲訓鍊副正,金光世爲臨溜僉使,鄭汝曾爲忠淸兵使,閑良李德履今加折衝,賞加,崔觀東·鄭興祥·徐行德·張志謙·趙嶸·朴尙復爲同知,趙義錫爲都摠經歷,李命鎭爲訓鍊僉正,李愼默爲黃海水使,元綮鎭爲黃海兵虞候,趙榮儉爲訓戎僉使,李球爲高山里僉使,李殷昌爲都摠經歷,金㲄爲都摠都事,崔遠爲訓鍊判官,金斗昇·李鎭邦·張成漢爲訓鍊主簿,吳世綱爲麟山僉使,徐尙郁爲許沙僉使,尹心恒爲中樞都事,金得珩爲訓鍊判官,成堣爲都摠都事,李宅永爲訓鍊判官,金載東·鄭暘臣·許燦爲訓鍊主簿,白鎭珩爲委曲僉使,裴壽雄爲西平萬戶,張俊宅爲寅火堡萬戶,高必和爲景福將,崔昌奎爲昌德將,申觀夏爲昌慶將,李長潝爲羅暖萬戶,金命耉爲神方萬戶,李邦祚爲夞怪萬戶,沈光運爲從浦萬戶,韓尙裕爲都摠都事,李文昌爲植松萬戶,朴慶恒爲吾老築萬戶,金英起爲古突山別將,金光佑爲南村別將,李進漢爲黑山島別將,鄭仁載爲保山別將,金善輝爲晴川別將,金光潤爲浦項別將,柳枝彦爲金烏別將,趙重璧爲在德萬戶,洪仁默·李鏽爲訓鍊主簿,許鑌·金翊烈·金陽彬爲武兼,金鍾赫·申大益爲訓鍊主簿·高德耆·白東煥·李彦春·趙榮祥·李鎭鼎·金鈴·朴成大·具翼遠爲部將,李重喆·申晤·鄭宅興·金烒·尹衡烈爲武兼,金亨得爲梨洞萬戶,李仁海爲內乘,宋錫孫爲訓鍊僉知,金斗昇爲都摠都事,鄭駿采·閔百恒·李基成爲宣傳官,車輪福爲昌德將,尹弼成爲昌慶將,洪良涵爲東道參軍,崔英翰爲西道參軍,李彦默·金重煥爲守門將,鄭齊詹爲訓鍊判官,金行健·金樂昭·金聖彬·柳仁喆爲訓鍊主簿,同知三單,洪夏平·李廷蕃·鄭燁,成堣爲平南萬戶,李命㷜爲西水羅權管,金泓爲乫軒洞權管,前僉使李漢俊,今加折衝,賞加。
趙宗鉉,以兵曹言啓曰,昌慶宮衛將申觀夏·朴大碩,昌德宮衛將崔昌奎,俱以病難供職,呈狀乞遞·輪番之任,不宜久曠,竝今姑改差,何如?傳曰,允。
又以兵批言啓曰,翊衡司司禦尹東喆,素患痰癖之症,當寒添劇,屢度呈狀·病旣如是,則不可强令察任,今姑改差,何如?傳曰,允。
注書鄭元始陞六,代閔昌烈爲假注書,柳榮鎭陞六,代李儒慶爲假注書。
姜游,以內醫院言啓曰,議藥同參許溫,還屬本院事,命下矣。令該曹,依例付軍職,冠帶常仕,何如?傳曰,允。
又以司饔院言啓曰,本院奉事申思顯,今日都政,靖陵直長遷轉,而今年柴場摘奸後,明年燔造重役,旣已句管設施矣,今不可付之手生之人,本院直長中,依例相換,以爲竣事之地,何如?傳曰,允。
趙宗鉉,以兵曹言啓曰,今十二月十八日,大興居幼學朴鍵稱名人,自興化西挾門入來,鳴申聞鼓,依定式下該曹推問,何如?傳曰,允。
又以御營廳·一二巡廳·左右捕廳言啓曰,去夜無犯夜人所捉之意,敢啓。傳曰,知道。
壬辰十二月二十一日辰時,上御集慶堂。親臨都政入侍,內局追後入診入侍時,都提調申晦,提調洪麟漢,副提調安兼濟,記事官鄭元始,記事官南履寬·林蓍喆,醫官方泰輿·鄭允協·慶絢·金孝儉·金世彦,以次進伏訖。申晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御後,請診候,上曰,置之。今日則,其將終日入侍,待下敎更入,可也。上曰,內局入侍。賤臣,承命出去,與內局都提調·提調偕入,晦奉進湯劑,上進御後,晦曰,一貼當於吏兵批臨罷時,更爲入侍矣。上曰,依爲之,內局都提調·提調,持湯劑更爲入侍,上進御後,命退,諸臣以次退出。
壬辰十二月二十一日辰時,上御集慶堂。親臨都政入侍時,吏曹判書李潭,參判鄭尙淳,參議洪樂命,正郞李枰·李夔,佐郞鄭澤孚·尹弼秉,兵曹判書朴相德,參判李廷喆,參議李得一,參知愼爾復,正郞白師殷·安大濟·李師濂,佐郞韓㵛·高益擎·宋東胤,行都承旨安兼濟,左副承旨趙宗鉉,記事官鄭元始·柳榮鎭·申禹相·林蓍喆,以次進伏訖。相德所啓,訓鍊正今當差出,而未準朔守令,竝擬,何如?上曰,允。出擧條又所啓,忠淸兵使,今當差出,而擬望之人乏少,他道水使及守令,竝擬,何如?上曰,允。出擧條又所啓,黃海水使,今當差出,而擬望之人乏少,他道守令及邊將,竝擬,何如?上曰,允。出擧條宗鉉所啓,望單子,有落字不審之失,宜有警責,當該銓官,推考,何如?上曰,依爲之。出擧條潭所啓,十考十上守令,當付實職,而今番窠窄,無以推移,依例送西,而日後隨闕調用,何如?上曰,允。出擧條又所啓,昌城防禦使及尙州牧使·甲山·富寧府使,今當差出,而防營重地,嶺外大邑,極似邊倅,俱稱難治,不可不擇差,他道有聲績未準朔守令,竝擬,何如?上曰,允。出擧條又所啓,會寧府使,今當差出,而當品中可擬之人乏少,堂上三品時任兵使及曾經閫帥,未準限他道守令,竝擬,何如?上曰,允。出擧條又所啓,四館陞出六品之時,有九處講後遷轉之規,而承文院褒貶,如或有故過限,則四館積滯,不可不急,故自前雖未經九處講,亦有陞六之例,今秋冬等褒貶,不得爲之故,當出六品者,未免積滯,依例遷轉,何如?上曰,允。出擧條又所啓,守令多窠,今當差出,而未準朔禁軍將及營將·邊將·虞候·都事·守令·察訪,竝擬,何如?上曰,允。出擧條又所啓,今都政,各岐仕備應遷者,相避及未準朔監察禁府都事,戶曹·刑曹·工曹·漢城府郞官,五部都事,各司久任時推人員,竝擬,何如?上曰,允。出擧條兼濟所啓,政事望單中,有闕字,其不及照檢之失,不可無警,當該銓堂,竝推考,何如?上曰,依爲之。出擧條命書傳敎曰,今聞領相所奏,訓戎僉使,六朔內三人數遞云,事之可駭,莫此爲甚。大臣雖請當施之律,方當大霈,其律雖參酌,豈特準朔?過三年後京外調用事,分付兩銓。命書傳敎曰,今聞豐原孫,在宜寧云,下送香祝,令本道致祭,承旨牌招安徐,命書傳敎曰,奉朝賀入侍事,遣史官傳諭,命書傳敎曰,嗚呼,暮年追憶戊申軍功,兄弟帶礪勳臣,今盛莫若豐原,五子皆蔭官。嗟哉,趙載得,年近六十,予今不調用,更侍何時?況嗚呼戊申年,近五十而爲嫡長者乎?前郡守趙載得,今適有窠云,實僉知除授,今日政下批。命書傳敎曰,噫,通政趙載得,其父其叔,皆以帶礪勳臣拜相,暮年特換,意蓋深矣,欲除參議無窠,故只命加資,此後三曹參議有窠,卽爲備擬事,分付銓曹,奉朝賀洪鳳漢入侍。上曰,昨日入來耶?對曰,昨夜宿於門外,曉頭入來也,新年不遠,臣等慶忭之忱,一倍深矣。上曰,往見世孫而出去也。鳳漢承命先退。上曰,奉朝賀髮白乎?宗鉉曰,已白矣。命書傳敎曰,入侍注書,尙瑞院官員,依例陞六。命書傳敎曰,八旬親政,前朝豈有,其況强爲乎?十考十上,五考五上,純褒抄啓守令邊將,着意錄用,漢明亦云,良吏之本,在於初仕,初入仕,另加擇擬,淸白吏,爲國效節人孫,戊申年功,着意錄用事,亦飭兩銓。命書傳敎曰,生民休戚,係於守令,昔漢良二千石,所重其本,況今暮年親政乎?爲官擇人事,申飭東銓,抱紅牌徒老牗下者多,以昨日下敎觀也,此等沈滯,莫知幾人,着意檢擬事,申飭兩銓。命書傳敎曰,噫,申光緝以故相之子,爲今領相後,頃者之事,豈渠過?尙今嗟惜,於今大祝旣免,其且準職,頃者以前右相所奏,旣許,歲亦暮,以予氣此時豈不諭乎?特爲加資,令銓曹待窠,實職調用。命書傳敎曰,歲將暮矣,以外任爲外任人,皆除朝辭赴任事,分付,詣臺臺臣入侍事。榻前下敎大司諫李昌任,執義金復休,掌令元啓英,持平朴浚源·李有喆,正言趙錫龍所啓,請慶興府定配庶民罪人趙榮順,按律處斷。措辭見上上曰,旣諭勿煩。昌任·錫龍所啓,請大靜縣爲奴罪人仲義,依律處斷。措辭見上上曰,勿煩。又所啓,請黑山島爲奴罪人五得,依律處斷。措辭見上上曰,勿煩。復休·啓英·俊源·有喆所啓,請黑山島爲奴罪人五得,依律處斷。措辭見上,上曰,勿煩。又所啓,請還寢張翼標島配之命。措辭見上上曰,勿煩。又所啓,臣等於三昨入侍,傳啓之際,大司憲沈履之下諭之啓,全然忘却,未卽仰達,臣等昏謬之失,於是乎著矣。伊日退出之後,卽爲因啓,而喉院以齊日不捧,間又登筵路阻,至今苟蹲,愧悚方切,卽伏見夜下傳敎,以不請下諭,至有重推之命,臣等尤不勝萬萬惶蹙之至,當初做錯,旣損臺體,帶推行公,亦無其例,以此以彼,何敢一刻抗顔於臺次乎?請命遞斥臣等之職。上曰,旣已問備,本事已磨勘,帶推行公,亦有定式,勿辭,亦勿退待。錫龍所啓,臺閣飭敎,非止一再,而近道下諭之人,久不上來,當此合辭方張之日,何可一任其偃便乎?揆以事體,不可不論,請在外不上來諸臣,一竝罷職。上曰,依啓。命書傳敎曰,在鄕未來臺臣,旣允院啓,皆令今日政備擬。命書傳敎曰,多臺入侍,豈可一任?有所見則傳啓,可也。頃見一臺,其後無此,欲爲下敎,今日正言趙錫龍,六臺入侍,亦能爲此,可尙。此後則依此爲之事,申飭,兩司。命書傳敎曰,趙錫龍所請,可謂鐵中錚錚,而近者氣苶特甚,權噵未謝恩,心雖訝之,莫知京鄕不謂,今聞知乎在京。若此而薇垣長兼都憲,循例詣臺,其餘臺臣,笑趙錫龍,皆啞泯默,加一歲然後,啞皆開乎?此豈如鷹鸇逐鳥雀之意乎?近者章奏三十二字,絶不聽也。今日再聞,心切歉然。復聞此事,予雖益衰,國法不衰,于今含枚於口,只謄傳故紙,諸臺一倂施以永刊之典,諸臣退出。
上在慶熙宮。停常參·經筵。
藥房都提調臣申晦,提調臣洪麟漢,副提調臣安兼濟啓曰,昨日親臨大政,侵夜酬應,伏未審此時,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。憶前月十八日,今年大享,惟今日也。是豈孝也,亦豈誠乎?東瞻西顧,予懷千萬,前則猶隨詣闕門,於今只爲祗迎,氣苶可知,況若逾八日,其將八旬,憶前明年,懷萬慕,開眼徹宵,此皆建功,氣何可喩?祗迎後,乘轎入侍焉。
中宮殿·惠嬪宮·世孫宮,口傳問安。答曰,知道。
趙宗鉉,以都摠府意啓曰,今日入直內三廳武兼禁軍及軍兵等,當爲中日習射,而臘享大祭齋戒相値,不得爲之之意,敢啓。答曰,知道。
傳于姜游曰,祗迎後,當親受謝恩矣。
備忘記,心豈二用,而古有一心嶺頭雲,一心滄海月詩,今予一心丹門前,一心壇壝下,況明春展謁將闕,幾年攝壇事乎?左望右瞻,憧憧二字,亦歇後語也。今朝雖强飮二貼,此夜何心加飮?今雖臥此,昔年三殿安否中官,其何復承,昔則西枕,今則東枕,此亦興懷一端,其雖徹夜守門,只吏隷徒苦而已。今予便宿,卿等宿於內局,可謂俱便,卿等諒予苦心,其自休焉。
備忘記,豈效湯德及禽獸?昔年親祭後,雖牛肉月餘停進,此卽予仰覩者,且曾於慈殿,進獻生雁特停,臘肉中生兎,予亦旣停。鹿肉亦然,而其雪餘尾,豈特載八珍?用於莫重故,欲停雖仍,於獐,一年一百二十日畿甸每初日進供,豈新産,況亦豈有益於臘肉?且此物雖來也,卽是生獐故,昔年已然。予亦遵古,必養御苑而其獐若走闕門內,門軍椎食,幼時已知。近者雖莫聞,飢虎食者多爲虎,此爲門軍封進者,今年旣封已矣。此後臘肉生獐,特爲停封事,令廚院,分付諸道。
備忘記,初辛祈年,爲民重者,而來年卽歲初也,且月建何月?卽甲寅,予懷萬倍。祝有年御製,昔年仰覩,今年畿甸歲歉,初豈攸料?嗣服初年,其後於祈年,親爲者多,而近因氣苶,連爲命攝,雖親爲誠淺,況命攝乎?且頃年玄冥門夜見,今欲爲此,亦焉可得也,其皆若此,何云爲民?興惟及此,此心何抑?其大祝與諸執事,另加擇差,壝壇前期淨掃,其日傳香處多,當一體此門祗迎,禮房知悉,儀註安徐,入直侍衛,只入正時,皆依前。
安兼濟啓曰,假注書閔昌烈,時無職名,令該曹,依例付軍職,冠帶常仕,何如?傳曰,允。
傳于趙宗鉉曰,卄五次對,明日爲之。
傳于姜游曰,若逾八日,其將八旬,然乎?於舊邸今年故,其欲兼留多日,而此爲三軍仍駭擧,初四詣,初五回,心猶戀戀,此窩其來臥,則若昔年寓懷,今日卄二,來卄三將入,而心繫丹門,問將八旬,一晝若年,此時其云延祥詩,且昔則以此其猶消日,於今恐或因此張大,今則延祥詩,特爲安徐。
備忘記,予幼時,見衆書人字,其意人雖人也,人皆爲人云爾。予代此謂今諸扁鵲,建功雖建功,三貼建功,皆能建功云,心悶臥窩,一晝若年,夜則特甚。今日晝夜同焉,若度二年若暮,必也請矣。今掌務官,深鎖其鈔,提調只宿內局焉。
藥房啓曰,湯劑有關重於聖躬者,固何如也?當此隆冬,且値雪冱甚嚴,不可不加意進御,況又連日酬應之餘?出於齋所,三貼之進,尤不容少緩,旣有聖敎,顒俟召見,伏見傳敎下者,有只宿內局之敎。臣等不勝悶鬱,曛色已生,不敢泯默,相率詣閤,敢此冒瀆。伏乞暫許臣等持湯劑入侍,千萬伏望,惶恐,敢啓。以承傳色口傳下敎曰,前則夜甚悶,開東後勝矣。今日晝甚悶,初昏後少勝,其皆建功之故也,其亦異常,是皆多服建功,然其止之。
藥房再啓曰,纔陳口啓,恭俟兪音,伏承批旨,聖意固拒,至下其止之敎,臣等相顧悶鬱,誠不知所達,湯劑二貼三貼之間,臣等之或請或不請進者,區區下情,切自有據。矧又此時,竟日齋所,又將經宿,則三貼進御,尤爲緊重,臣等所以不避煩聒,冀蒙召命,而正在此也。臣等修啓將入之際,又承傳敎下者,聖敎之縷縷懇惻,臣等豈不仰體,而當此嚴冱,夜氣尤寒,職在保護,衷情倍切焦迫,敢此瀆擾。伏乞暫方寸之地,俾得以持湯劑入侍,千萬懇祝,惶恐敢啓。答曰,今夜窩中,聞鼓聲,怳然若前庚子年,予懷千萬,何心飮薑桂湯?靜臥欲宿,卿等亦休,嗚呼,今予只誦曾聖孰爲悌文,更鼓已下,欲宿數更,卿等一次困予,幾次書示,予心可見。
承傳色口傳下敎曰,何如是也?若如是則,明日亦當不進矣。
香祗迎後,入憶昔窩後,藥房·政院·正堂口傳問安。答曰,知道。
壬辰十二月二十二日壬午晴,上御翼善冠,絳紗袍,以步輿出通陽門,詣延和門外,降輿,仍爲板位香祗迎入侍時,行都承旨安兼濟,左承旨沈頤之,右承旨姜游,左副承旨趙宗鉉,右副承旨李得臣,同副承旨鄭昌順,假注書閔昌烈·李儒慶,記事官南履寬·林蓍喆,以次進伏訖。申晦問候,上曰,一樣矣,前夜之雪,甚奇異矣。申晦曰,有望於三農矣。上曰,春帖子延祥詩,其令止之。申晦曰,應行之典,何可廢乎?仍命書傳敎曰,今日祗迎,微忱萬倍,於春展謁,前月旣有,猶曰更待下敎。嗚呼,昌德,焉可忍乎?來月朔朝,詣昌德展謁,回時當毓祥宮展拜,儀註嚴時刻安徐待下敎只入正時,展拜時,百官行禮亦爲安徐,世孫當同牌隨駕矣。又命書傳敎,正朝詣昌德宮時,侍衛只入直挾輩軍六十名,挾輿軍二十名,內入直,前後廂六十名,禁衛營三十名,御營三十名,以外營入直隨駕,訓將領入直新營標下都領,當以駕轎詣,副駕轎·留營·留陣皆安徐,只入直禁軍隨駕,回時,當由夜晝介,以此分付。又命書傳敎曰,於今柏府·薇垣,皆備署經者,皆令當日署經,又書傳敎,藥房提調,持湯劑入侍,藥房提調,持湯劑更爲入侍。上還入大內後,諸臣以次退出。
上在慶熙宮。停常參,只朝講。
自昧爽至巳時,有霧氣·自初昏至夜一更,有霧氣。
藥房都提調申晦,提調洪麟漢,副提調安兼濟啓曰,移次經宿,侵曉還內,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。憶昔窩中,一日三追慕,一則壇㙺,一則丹門昔年,氣何暇諭?次對同知焉。
齋宿罷後,政院·玉堂·藥房問安。答曰,知道。
中宮殿·惠嬪宮,藥房口傳問安。答曰,知道。
趙宗鉉啓曰,今日次對,兩司長官,當爲進參,大司憲權噵,卽爲牌招,以爲入侍之地,何如?傳曰,允。
備忘記,歲聿將暮,予懷千萬,其況八旬,臨御近五十載,强受八字,何事大成,何事廣運?興惟二條,夢裏猶歉然,雖然三處追慕,徹宵豈寐?嗟哉,今諸臣,皆是喬木世臣,果然體蕩平,果能同寅協,予見多矣。予聞熟矣,一人何等世臣?予聞見多熱者也,予則一則守社,一則主鬯,一則守志,三陽雖新。嗟哉,諸臣與歲俱新,補我暮政。
傳于李得臣曰,今日朝講,次對兼行,待下敎只入正時,守令,倂爲辭朝,次對同入。
備忘記,今下弓矢,鍾城府使宋鍈,訓戎僉使趙榮儉,平南萬戶成堣,外叱怪萬戶李邦祚,在德萬戶趙重璧,委曲僉使白鎭衍,神方萬戶金命耉,吾老梁萬戶朴慶恒,從浦萬戶沈光運,羅暖萬戶李長潝,獜山僉使吳世綱,高山僉使李球處,給送。
李得臣啓曰,大臣·備局堂上,依下敎來待矣。傳曰,倂入侍。
傳于安兼濟曰,今日守令·邊將·察訪,竝令下直。
傳于李得臣曰,竝入侍,坐直承旨同爲入侍。
趙宗鉉,以兵曹言啓曰,今十二月二十一日,洪州居幼學申在璣稱名人,自興化西挾門入來,鳴申聞鼓,依定式,下該曹推問,何如?傳曰,允。
以兵曹言啓曰,依下敎,去夜報更兒軍木綿三疋,施賞之意,敢啓。傳曰,允。
趙宗鉉,以訓鍊都監·一二所巡廳·左右邊捕盜言啓曰,去夜犯夜人,無所捉之意,敢啓。傳曰,知道。
壬辰十二月二十三日癸未辰時,上御集慶堂。朝講入侍,次對,守令·邊將,追後入侍時,領事李思觀,知事沈㲄,特進官張志恒,同知事鄭尙淳,參贊官沈頤之,大司諫李昌任,執義金復休,侍讀蔡弘履·尹得毅,假注書李儒慶,記事官南履寬·林蓍喆,以次進伏訖。上先講大學,自新民止補亡章,次讀,蔡弘履。上曰,釋文義。蔡弘履曰,前王不忘先王邦憲,垂於後世,故後王之不忘,良有以也。尹得毅釋曰,顧諟天之明命,顧字之義,此常自在之義也。上曰,顧字,在明命上下之中,儒臣之言誠是矣。李思觀曰,新字之義,正合於今日,卽與歲俱新之義也。鄭尙淳曰,爲人君止於仁,仁字之義,卽是體下之一端事,群下近有抑鬱者多,而何不體念也?李思觀曰,彼經筵之言,誠好矣。仁字之義,抱舍許多意味矣。上曰,經筵之言,誠怪矣。沈㲄釋曰,如切如磋,如琢如磨,卽衛武公自勉之辭也。武公年已九十,孜孜不已,作詩以自戒,惟聖上可體念也。上曰,沈㲄之言雖好矣,然予則,無自勉之筋力何哉?第當體念耳。講訖,仍命備局諸堂,與守令·邊將入侍,領議政申晦,左議政李溵,右議政李思觀,仁陽君李景祜,副司直李章吾,副司直尹得養,訓鍊都正尹泰淵,刑曹判書具允鈺,副司直李重祜,左副承旨趙宗鉉,大司諫李昌任,執義金復休,掌令元啓英,持平朴浚源·李有喆,正言趙錫龍·鄭元始,事變假注書白鳳周,以次進伏訖。上曰,守令·邊將,一體入侍。出傳敎長興府使許烒,仁同府使南宮斌,慶興府使李周爀,安州牧使李命彬,江陵府使李亨逵,寧遠郡守李養玉,祥元郡守吳載光,咸安郡守金昊明,德川郡守具八柱,鏡城判官李邦榮,蔚珍縣令許淳,孟山郡守朴尙忠,奉化縣監李在亨,聞慶縣監朴仁榮,陰竹縣監成雲柱,洪川縣監任希厚,南海縣監李東植,海美縣監洪夏九,珍海縣監沈軫,安奇察訪金相愼,祥雲察訪金守威,連源察訪李昌燮,參禮察訪高益擎,雲林察訪宋碩臣,靑巖察訪邊聖遇,昌樂察訪崔致白,鎭川縣監宋鼎休,以次進伏訖。上曰,海美縣監,羅暖察訪,奏對未瑩故雖命汰,一則聞右相所奏,曾已能治云,一則遞付窠,以今下敎,自可益勉。噫,暮年親政後,其宜寬,竝勿汰,仍爲下去。出傳敎上曰,今聞薇垣諸臺引嫌,雖有勿待之命,正言趙錫龍所對,萬萬爲駭,有關臺體,特施不敍之典。出榻敎大司諫李昌任,執義金復休,掌令元啓英,持平朴浚源,李有喆,正言趙錫龍·鄭元始,所懷,請慶興定配庶民罪人趙榮順,按律處斷。上曰,勿煩。措辭見上李昌任·鄭元始所啓,昨因署坐有命,臣等來會朝房,而正言趙錫龍,晚後始到,以掌隷之不善告譯,至有除馱之擧,臣等固有疎率之失,而揆以臺體,疲惱則極矣,其何可所失,諉而在彼而苟然冒據於職次乎?請命遞斥臣等之職。上曰,所非在彼,其何過嫌?勿辭,亦勿待。申晦所啓,東萊府使李碩載,以東西倭館修理事狀請,而待春擧行事,命下矣。依前例,自監營,定差員詳細摘奸,而所入物力,本營旣有已行之例,以本道所在某樣穀物與錢穀間,量宜磨鍊,容入材木,一體酌定,倂爲報備局擧行而監薰譯官亦令該院,依例差出,趁期下送之意,分付,何如?上曰,依爲之。諸臣以次退出。
壬辰十二月二十三日申時,上御集慶堂。秋曹入侍時,刑曹判書具允鈺,右副承旨李得臣,假注書李儒慶,記事官南履寬·林蓍喆,以次進伏訖。上曰,御史入侍。出榻敎副修撰林得浩追後入侍,上命承旨,讀奏放未放狀啓。上曰,噫,人君用律,自有其法,豈可隨時低仰?雖由於嚴徵之意,旣因大臣所奏,皆命蕩滌,則此不過該曹,承敎擧行者,其何審愼?亦大臣旣奏,何問大臣?明吾·常吾·會心·崇吾·敬吾·申先·忠先·乙金·太萬·克昌·禧珪·禧琳·金鼎彬·金重鼎·金錫鼎·啓郁,皆法外用律者,一倂蕩滌。出榻敎上曰,歲聿將窮,故取讀囹圄,七人之多,于今開坐,此非入啓者,今日內決放事,分付。出傳敎上曰,海西放未放中,元景行·金興宗·吳阿只·金遇甲·金守億·金得齊·嚴得才·石興·白尙檜·高一才,關西放未放中崔景鎭·世雲,湖西未放中卞光德·文才方·安忠國·崔挺柱·金舜健,竝特放事,卽爲分付。出傳敎上曰,鳴申聞鼓人,以不坐尙不捧供云,雖不登聞,此不過捧供而已,今日內直放捧供,皆先放事,分付。出傳敎上曰,今統制使倭舡去來狀聞,則漂來雖夜深,其可爲也,而欲付夜深碇留,卽其古例,況夜暗時,何見?朝倭未辨舡,於今卯時,卽莫辨,蟾影時,而曰以卯,其涉疎忽而泛以此啓聞,亦涉矇然,當該制使,從重推考。出傳敎上命御史林得浩讀奏書啓,上曰,捧糴其皆準捧乎?林得浩曰,幾皆準捧矣。諸臣仍退出。
上在慶熙宮。停常參·經筵。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。夜睡雖勝,此心益苶,若逾六日,其將八十,氣何暇諭?待敎入侍。
中宮殿·惠嬪宮,藥房口傳問安。答曰,知道。
傳于李得臣曰,歲聿將暮,欲見之耆堂中,有可以入來者,入來,兪奉朝賀孫,沈檀孫,海恩府院君孫,嶺伯子,已謝恩者入來,未謝恩者,謝恩日留待。
李得臣啓曰,卽者上番檢閱南履寬,因待敎李正薰疏,謂有情勢,陳疏徑出,原疏纔已退却矣,所當直捧禁推傳旨,此與無端徑出有異,推考警責,待敎李正薰,檢閱南履寬,竝卽牌招入直,何如?傳曰,允。
備忘記,歲饍單子中,李景禧昔年長番,卽其弟孫景行,昔年中官,卽其兄同書一單可奇,李世泰昔年近侍,中官,庚子六月爲長番,朴梓元甲辰前長番,而與今日奉朝賀同甲,歲饍中,特爲加給。
備忘記,宗臣鶴城君,豈特同庚?卽昔年宗臣,金時敎憶昔旣命入侍,歲饍,一體加給。
備忘記,今歲只有六日,有過歲問安,有正朝問安,而雖至此日,予何心酬應?過歲昔問安,聞故東平尉言問予曰,今夜宿闕中乎?答曰,何以問乎?對曰,昔則過歲日,諸尉皆宿闕中云故,此日則過歲日,而卽予初就邸年故,心喜以奏,而摠府入直前,則兩次入來聞承旨,其何數入?一日一召,此猶若此,況此乎?只奏而已,其日舊邸初過歲,興惟及此,予慕萬倍,雖諸都尉·副尉,其何酬應於此月此日?況正朝豈特伸禮多?其猶心駭,動駕時八旬見承宣侍衛,心亦靦然,耆臣意實萬千也。
傳于李得臣曰,竝入侍。
傳于李得臣曰,奉朝賀口傳下批。
兵曹口傳政事,奉朝賀單李光溥。
傳于李得臣曰,御史入侍。
傳于李得臣曰,見此敎而違牌者,其祖當邊遠充軍矣。
備忘記,旣示飭勵,且命隨其祖禮禁推翰林,皆特釋,待開門牌招察任。
李得臣,以兵曹言啓曰,卽接內氷庫牒報,則本庫藏氷,今十二月二十四日畢役云,曜金門依前還閉,守門將,亦爲撤直之意,敢啓。傳曰,知道。
趙宗鉉,以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
敎致仕奉朝賀李光溥書。王若曰,歲籥垂暮,思見耆舊之顔,晝筵臚情,庸副休退之懇,意雖切於惜去,恩實推於愍衰,惟卿素稱法家,早著令譽,歷試州牧者殆十數計,一節之廉白愈彰,出入禁闥者過五紀餘,當世之雌黃不到,所以予庸乃篤,遂致官與年尊,闔門之簪纓相承,曁子孫事予三世,先朝之科甲歷數,在臣僚惟卿一人,方切記簪之衷,遽陳懸車之請,西樓眷同社之盛,豈忍遽捨乎卿?前席諒乞骸之情,蓋欲曲成其美,君臣際眷眷難忘,予實悵然,進退間綽綽有餘,卿則賢矣。於戲,勉副衷懇,式遵彝章,昕庭之麻誥將頒,寔是淸朝之美事,歲寒之松操彌固,俾便暮境之閑居,故玆敎示,想宜知悉。
壬辰十二月二十四日酉時,上御集慶堂。永平御史入侍時,校理徐有臣,左副承旨趙宗鉉,假注書李儒慶,編修官承正述,記事官林蓍喆,以次進伏訖。徐有臣讀之啓,上曰,民間晏然乎?徐有臣對曰,臣到處諭以聖上親遣送密之臣,問民間疾苦,民皆鼓舞欣喜而對云,今秋則山峽秋事稍實矣。上曰,畢糴耶?徐有臣曰,不待朝家趁念,而山田黍粟甚登故,已準捧矣。趙宗鉉曰,今日兩翰林違牌事。上曰,此何故?趙宗鉉曰,柳榮鎭徑先陞六,有乖法例云矣。上曰,今日兩翰林違牌下問,卽柳榮鎭陞六事也,頃年翰林洪秀輔,以此爲規,初則許之,更思關係國體故,此後雖越次陞六。不然,若此已爲定式,而況此則其復付,卽特敎親政陞六,亦是金石之典,則雖或過爲撕捱,只以下位越次陞六爲言也。惟此定式下敎之後,其猶不然,況特敎陞六,渠何然挽執?有關國體,事體寒心。其中不言絃韋,飭不可異同,竝下義禁府推考,以抑年小新進肆然之習。上曰,耆社諸臣中,夫妻皆存者,只三人,況安允行?頃年廻婚禮時,造木雁以給,令其壻領府事捧而前導,頃者領府事雖來,不然入侍云。雖怪,今日因歲饌單子,乃聞安允行夫人果有故云,領府事,其時不能侍蓋由於此。噫,頃者依其孫而尋其父,聞而爲可,今聞此,予心愴然,而年過八十,爲杖期人,尤用惻然,常則謂妻而今稱夫人,待己故命夫故也。夫人雖無致祭之事,若在來春,其將夫妻同受歲饌,而其單只有兩老曰,耉妻此無,予心一倍,歲時將近,令該曹,特給祭需,以表此意。上曰,奉朝賀李光溥之八十致仕,此前所未有之事矣。數年前,其危懍尙如此支保至今,莫非命也。上曰,明日宣麻時,噫,八十歲人休致,今乃初聞,數年前見而懍然,於今能遂意,此正鄒聖所云莫非命也,然八十老人,其子孫隨入,若登科時後陪焉。出傳敎諸臣以次退出。
上在慶熙宮。停常參·經筵。
自初昏至夜一更,有霧氣。啓。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今予干支與指日而已,干支追慕,同年指日,豈其待乎?悶其近也,其於昨朝,亦有待也,何謂悶也?近八旬將拜,氣何暇諭?宣麻入來後入侍。
中宮殿·惠嬪宮,藥房口傳問安。答曰,知道。
左副承旨趙宗鉉,以都摠府言啓曰,今日入直內三廳武兼禁軍及軍兵等,當爲中日習射,而親臨宣麻相値,不得爲之之意,敢啓。傳曰,知道。
傳于姜游曰,陞補三下人待令。
宣麻罷後,政院·玉堂·藥房,口傳問安。答曰,知道。
傳于姜游曰,內局入侍。
傳于沈頤之曰,坐直承旨入侍。
傳于李得臣曰,差員上來人,職姓名書入。
備忘記,萬古豈有與君同庚八旬爲奉朝賀,豈特此也?三世同禮,亦豈古有?雖然此猶第二件事,昔年予二十二歲時,此人登式年科,其時皮封,予皆柝奏,於今五十七年,此人能存,今有此擧,寔千千萬萬料表,予懷億百。其父前任同中樞,進箋欲陞崇祿,其何施乎?其子東遇,特爲加設僉中樞,口傳下批,今日謝恩入侍。
兵曹口傳政事,僉知單李東遇。
備忘記,今予一心,憶昔而已。自李光溥憶昔年心萬倍,雖欲加一資,今爲奉朝請,故其父前任同中樞故,其子特爲代子今授僉樞,少伸予懷。辛卯式年榜李光溥式年榜,都承旨入侍時,只奏庚子以前文武科尙今存人,一體問奏。
備忘記,今日三奇也,一則甲戌生人此禮,一則八旬能爲此,一則五紀見十人。
備忘記,此豈賀而殿中聞陪殿鼓吹聲,心已一倍,欲聞雖令讀,聞八字,歉然萬倍。
備忘記,若逾五日,予將八旬,追憶庚子,是豈孝也?追憶甲辰,亦豈悌乎?其若是惟,雖夢裏,睡猶醒矣。且有二者,予年十九歲壬辰,此年冬過歲於舊邸咸一齋,年二十七歲庚子冬,此月過歲於同邸草舍,其窩名,辛丑詣闕後書揭者,草舍尙今仍,於今八十,憶兩年過歲舊邸事,予懷千萬。且己亥冬,因其調息,亦過歲於養性軒,此予年二十六歲時,兼此卽三歲己庚兩年,連年而卽就邸,初年復就邸,初年皆過於舊邸,此卽壬年兩年是可已者也。噫,以此心,雖百歲同然,今逢八旬,予心,若何?追憶庚子春,雖賀抑何心受,於今自今月至二月,於予可謂讎月,而三月後,若復困予,予何堪乎?於臣雖有三頭六臂者,孰敢排予?將予固意,先諭大小臣僚。
安兼濟啓曰,今日殿坐時,承旨當爲備員,而左承旨姜游,以式暇纔已出去,卽爲牌招,何如?傳曰,允。
姜游,以弘文館言啓曰,修撰沈煥之,自鄕上來,卽爲牌招察任,何如?傳曰,允。
安兼濟,以吏曹意啓曰,成均館博士洪履祚,學錄許鞏,竝受由過限未上來,依例罷職,何如?傳曰,允。
趙宗鉉,以兵曹言啓曰,今十二月二十四日,柒谷居保人金義昌稱名人,自興化門西挾門入來,鳴申聞鼓,依定式下該曹,推問,何如?答曰,知道。
趙宗鉉,以司僕寺官員,以一二提調意啓曰,本寺分養馬,如有故失,瘦瘠病傷不馴,則每於必上納後抄出,分授營邑,依法典施罰,而有赦令則皆蕩滌矣。今年所納分養馬有頉營邑,現告成冊,今始齊到,而係是宥旨前事,似不當循例施罰,何以爲之?敢稟。傳曰,特爲分揀。
趙宗鉉,以義禁府言啓曰,副修撰沈煥之,令該府禁推,以不應爲公律勘處以放事,傳旨啓下矣。沈煥之今方待命於本府,卽爲拿囚後,以不應爲公律,杖八十依例收贖,放送之意,敢啓。答曰,知道。
趙宗鉉,以訓鍊都監·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
判敦寧府事李益炡疏曰,伏以臣本以衰耄羸弱之質,疾病侵尋,居常凜綴,精神筋力,殆無餘地,苟延殘喘,式至于今,莫非聖化攸曁,而素患痰癖之症,當寒添劇,方其衛亘之時,呼吸不通,神息奄奄,作一僵尸。昨有老堂入侍之命,而顧今症形,一向苦劇,無計趨承,病裏惶悚,靡所容措。噫,臣猥沗耆社之列,方今歲聿將暮,一欲登筵,獲近耿光之願,日夕靡弛,不幸賤疾難强,未得隨入於諸耆臣之後,瞻望宸極,方切耿觖之忱,卽伏見傳敎下者,辭意鄭重,至有米肉題給之恩。臣於是,益不勝惶感頌祝之至,玆敢略構短箚,仰瀆崇聽。伏乞聖明,俯垂鑑諒,亟收恩命,以安私分,仍治臣違召之罪,以肅朝綱,千萬幸甚。答曰,省箚具悉卿懇。噫,歲益暮氣益苶,耆社臣召見,意蓋深矣。卿不與焉,深庸嗟惜,米肉輸送之命,意由於此,卿須安心勿辭領受,其須益加調攝焉。
掌令臣洪彬疏曰,伏以臣於臺職,豈有一分堪承之望,而柏府新命,遽下於合辭方張之時,怵分畏義,他不暇顧,章皇出肅,粗伸叩謝之忱,而第臣目下情私,有萬萬煎迫者,臣之偏母,素患關格之症,已成十數年貞疾,近當寒冱,將攝失宜,忽自夜來,宿症闖發,胸格煩悶,寒熱往來,多施鍼藥,少無變動。臣方左右扶將,方寸焦灼,以此情理,萬無一刻離捨之勢,賓對有命,末由進參,玆不得不疾聲呼籲於天地父母之前。伏乞聖慈,俯垂矜察,亟削臣所叨之職,以便救護,仍治臣瀆擾之罪,以昭法紀,千萬幸甚。臣於請急之章,不宜迤及他說,而竊有區區所懷,敢此尾陳焉。近來臺閣,便來厭避之窠,前後飭勵之聖敎,非止一再,而每當除命之下,逡巡爲事,雖以今番事言之,下諭後不上來之人,纔發見罷之啓,而昨政新授諸臺,又有在外者,又有不肅者,雖未知其事故之如何,而飭敎之後,又復如前。其在國體,極爲寒心,臣謂新除授在外人及未肅拜諸臺,一倂施以刊削之典,斷不可已也。且伏念規避臺職,雖成弊習,其夜銓官之道,則當另擇輪擬,而每以疲劣如臣者類,逐政苟充,實不勝慨然也,亦宜申飭銓曹,俾無如前之弊焉。答曰,省疏具悉。所陳俱得臺體,宜施而至於權噵,此人受恩,非比他人,而頃有李最中,次有兪彦民,雖年小臺臣,少有嚴其君之心,焉敢若此,此無他?卽榮順而然也,飭墨未乾,亦焉敢若此?人君處分,豈可隨人而低仰?其欲殿座而今果氣苶,而雖未能,亦焉可與諸臺同律?雖諸臺,眼有其君,此時焉敢若此?噫,彼權噵,若此,過歲起居,亦不爲乎?此臣分掃矣,三水府投畀,當日倍道押付,在外臺臣二人,此律適中其願,永刊仕版,勿齒縉紳,亦勿處畿甸,爾其勿辭,護焉。
傳于安兼濟曰,人君當善爲處事,前都憲在於何鄕,下諭亦在於何時乎?詳知,明日入侍以奏。
親鞫罷後,政院·玉堂·藥房口傳問安。答曰,知道。
趙宗鉉,以義禁府言啓曰,罪人權噵,珍島郡荐棘,當日押付事,命下矣。以傳敎內辭意,具罪目,卽爲發遣府都事,押送配所荐棘之意,敢啓。答曰,知道。
壬辰十二月二十五日乙未辰時,上具翼善冠·絳紗袍,以步輿出資政門,御崇政殿東月臺,親臨奉朝賀李光溥宣麻入侍時,行都承旨安兼濟,左承沈頤之,右承旨姜游,左副承旨李得臣,同副承旨鄭昌順,假注書閔昌烈·李儒慶,編修官承正述,記事官林蓍喆,以次進伏訖。李光溥先四拜,上曰,臚官,何不呼唱?當該官員之名知入。上曰,宣敎官,以金思穆爲之,宣箋官,以蔡弘履爲之。上命入鍮硯,親書一句詩,以授李光溥子東遇,上曰,還內時,藥房提調,持湯劑更爲入侍。出榻敎上曰,差使員儒生,明朝來待事下敎,上曰,今日不參儒臣,竝從重推考。出榻敎上還入大內後,諸臣退出。
壬辰十二月二十五日乙未午時,上御集慶堂。同敦寧僉知入侍時,前同敦寧金時敎,僉知李東遇,參奉兪漢寧,右副承旨李得臣,假注書李儒慶,記事官南履寬·林蓍喆,以次進伏訖。上曰,雖耳目莫辨,今見前同敦寧金時敎,憶昔予心一倍,特賜虎皮一令,以表予意。金時敎·李東遇·兪漢寧,仍退出,上命讀各道狀聞。上曰,今聞江原道道臣放未放狀聞,所稟中安國信,關係莫重。仍,其餘皆放,未放中,亦有可放者。今日該堂,依他道例,登對以奏,已放者今月內擧行事,今日內卽爲分付。上曰,咸鏡監司放未放狀聞中,其稟者特放,餘他放者,卽爲擧行事,今日內分付,本道未放中有可放者,其令登對以奏。上曰,嶺伯狀聞放未放中,其放者依狀聞卽爲擧行事,今日內分付,未放中有可稟者,其令登對以奏。上命書洪彬疏批,上曰,權噵之違牌,極爲非矣。上曰,當殿坐於太僕親問,權噵,依格式待令,時原任大臣·禁堂·左右捕將命招。李溎爲大司憲,鄭昌順爲大司諫,牌招入侍。上曰,承旨有闕,代金蓍耉除授,牌招入侍,房順房。上曰,扈衛安徐。上曰,藥房提調,持湯劑更爲入侍。都提調申晦曰,向日趙德成以下敎中有滌瑕二字故,不爲供職云矣。上曰,頃者旣諭趙德成,今聞領相所奏,以滌瑕二字不敢云。噫,欲用其子,其句語,非人君包含之意。噫,爲已故之父,令其子若此,非予意也,其敎蕩滌,以慰其子焉。上曰,年少其志,尙今可尙,而今已來暮,曾示予意,及今不爲,更待何時?今適有窠,司直李商芝,特除禮曹參判,以示予意。上命讀歲饌單子,上曰,李世袡妻,旣已下敎,況金思穆祖母乎?尙在三年內,祭需特爲輸送事,分付該曹。出傳敎上曰,凡新錄之人,無撕捱之事,則欲言此例,況今番旣皆行公,則以晚之故,敢作節操。噫,此是誰之孫而若此,而候班欲不參,萬萬可駭。令該府禁推以不能爲公律勘處,以放,牌招追省記,限今朝入直。出傳敎諸臣以次出。
壬辰十二月二十五日申時,上具翼善冠·絳紗袍,以步輿,出資政門殿座,太僕寺,親鞫入侍時,判府事金陽澤·韓翼謩·金尙喆,領議政申晦,左議政李溵,右議政李思觀,判府事元仁孫,判義禁沈㲄,同義禁嚴璹·洪晟·任希敎,大司憲李溎,大司諫鄭昌順,問事郞廳南柱老,校理徐有臣,副司果尹得毅·蔡弘履·李昌伋·趙英鎭·林得浩,行都承旨安兼濟,左承旨沈頤之,右承旨姜游,左副承旨趙宗鉉,右副承旨李得臣,同副承旨金耆耉,假注書李儒慶,事變假注書白鳳周,記事官南履寬·林蓍喆,以次侍立訖。上曰,權噵,莫重討逆,前後逡巡,萬萬無狀,强起親問,惟事飾詐,尤涉叵測,渠以護逆,亦逆遲晚,則宜施當律,而前之逡巡,雖萬萬可駭。卄三日違牌,事勢似然,非特此也。其叔權忭,昔年有樹立,其父權與渠,皆以爲請封典副使,渠雖無狀,其宜參酌,旣已護逆,亦逆遲晚,則雖不正法,何異正法?雖特貸一律,亦豈可與榮順同道,而配機張遠竄,倍道押付。出傳敎上曰,莫重下敎,當該問郞,挾人事而傳,當該問郞,亟施刊版之典。出傳敎大司憲李溎,大司諫鄭昌順所啓,請慶興府定配庶民罪人趙榮順,按律處斷。上曰,今看氣像,按律何惜,而旣喩勿煩。措辭見上李溎·李昌順所啓,請黑山島爲奴罪人五得,依律處斷。上曰,勿煩。措辭見上鄭昌順所啓,請黑山島爲奴罪人五得,依律處斷。上曰,勿煩。措辭見上鄭昌順所啓,請大靜縣爲奴罪人仲義,依律處斷。上曰,勿煩。措辭見上大司憲李溎,大司諫鄭昌順所啓,大論方張,孰敢規避,而權噵之除拜翌日,不卽出肅,已極駭惋,帳殿奏對,亦欠別白,渠旣以護逆遲晚,則雖以我聖上念舊好生之德,特貸一律,不可循例竄配而止,請機張縣定配罪人權噵,絶島圍籬安置。上曰,依啓,李溎所啓。請還寢張翼標徒配之命。上曰,勿煩。措辭見上還內時,駐步輿於右文閣東階上,上曰,藥房提調,持湯齊更爲入侍。出榻敎上曰,宣傳官一員待令,騎馬一疋立之。出榻敎上曰,多臺有闕,待開門政官牌招開政,待下批牌招察任。出榻敎上曰,莫重傳命做錯,其涉駭然,不無聽瑩,問郞徐有臣下敎,指爲參酌。出傳敎上曰,右副承旨,持金吾草記入侍。出傳敎上曰,宣傳官一員入侍。出傳敎上曰,旣允臺啓,珍島郡荐棘,其令當日押付。出傳敎上還入大內後,諸臣以次退出。
上在慶熙宮。停常參·經筵。
藥房都提調申晦,提調洪麟漢,副提調安兼濟啓曰,昨日親臨帳殿,抵暮還來,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣益衰,心一倍,黨猶前,臣負君,歲益下,綱益紊,恧八字,心浮雲,苦夜長,悶國事,氣何諭?待敎侍。
中宮殿·惠嬪宮,藥房口傳問安。答曰,知道。
傳于安兼濟曰,內局入侍。
備忘記,噫噫,朝下敎,大小臣僚,知予心否?噫,臨御近五十載,年將八十,令莫能施於國,惠莫能及於民,二十八字,心常愧恧。今加八字,其況四字?噫,今年去朔內,雖十人猶爲駭也。心黨負君人,與歲同已十二人,昨日加一,來年予有悶故,先加一乎?此皆大官卿宰,而其中下大夫二,參下二人。古詩云,畵虎畵皮難畵骨,知人知面不知心。嗚呼,此詩,正謂今年也。嗚呼,就邸甲年,苟且臨民,此亦今年造物,豈特誦詩?旣有前席,雖見其人,莫知其心,歲暮昨日已辦。噫,着朝服同參人,敢崇黨心,是誰子?嗣服初年都承旨,其人休之,尙今思焉,其子年逾六十,其猶多巧多詐,前後逡巡,卽驕也,帳殿所對,卽詐也。八十衰君,是誰是誰?此正一生眞僞有誰測者也。此等人,今若在廷,當書名其單,興惟及此,予自恧焉,特命口傳問安。意亦此也,歲暮予暮,大小臣僚,咸須知悉。
備忘記,八旬在近,萬倍用心,觀今世道,怳若浮雲,六曹物饍,其令停封,過歲正朝,口傳問安。
有政。吏曹判書李潭受由呈辭,參判鄭尙淳進,參議洪樂命進,行都承旨安兼濟進,兵曹判書朴相德受由呈辭,參判李廷喆入直進,參議李得一病,參知愼爾復病,左副承旨趙宗鉉病,司諫李台鼎爲之執義,李萬育爲之掌令,沈重奎爲之獻納,鄭景瑞爲之持平,閔游爲之正言,尹光禮·任宗周爲之應敎,金魯淳爲之司僕正,李爲之掌樂正,盧聖中爲之宗簿正,金履禧爲之宗簿主簿,任光鉉爲之咸平縣監,林德躋爲之注書,洪鳴漢爲之校理,李昌伋爲之持平,鄭復煥爲之靖陵直長,申思顯司饔直長,李再漢相換,奉敎單李正薰,洪原縣監曺命楫,今加通政,加資事承傳。其時承旨誤奏爲洪原故,大臣以高原奏付籤養賢主簿單全光瑞,副司正閔昌烈。
傳于安兼濟曰,新除授薇垣柏府,竝卽牌招入侍。
備忘記,八字猶恧,其況祥詩,因前下敎,特停製進。
備忘記,今年耆社物膳莫重有用雖捧,其於政府六曹物膳,京畿物膳,食猶數匙,況其膳,且許多生物,故特停也,而放砲初命爲焉,昨已習放,此砲其能逐黨人,猶可爲也。旣受八字,亦受名帖,莫能制我,猶有年踰六十,護黨自服,庸爲此砲,何能逐也?今年安徐。
趙宗鉉,以兵曹言啓曰,新差西水羅權管李命奕,老母今年七十五歲,法不當遠離赴任,呈狀乞遞,邊將之親年七十五歲以上者,許遞其任,已有定式,依例改差,何如?傳曰,允。
姜游,以禮曹言啓曰,正朝諸道所封箋文捧入事,命下矣。諸道已封箋文,先爲捧入,而江華府·開城府·忠淸道·全羅道箋文,姑未來到,待封進捧入之意,敢啓。傳曰,知道。
姜游,以弘文館言啓曰,副修撰丁範祖,自鄕上來,卽爲牌招察任,何如?傳曰,允。
姜游,以弘文館言啓曰,新除授應敎金魯淳,校理李昌伋,竝卽牌招察任,何如?傳曰,允。
趙宗鉉,以兵曹言啓曰,今月二十五日京居通德郞李之弼稱名人,自興化西挾門入來,鳴申聞鼓,依定式,下該曹推問,何如?傳曰,允。
趙宗鉉,以兵曹言啓曰,今月二十五日,忠州居童蒙洪此奇稱名人,自興化西挾門入來,鳴申聞鼓,依定式,下該曹推問,何如?傳曰,允。
趙宗鉉,以兵曹言啓曰,新差乫軒洞權管金泓老,母今年七十六歲,法不當遠離赴任,呈狀乞遞,邊將之親年七十五歲以上者,許遞其任,已有定式,依例改差,何如?傳曰,允。
李得臣,以義禁府言啓曰,荐棘罪人權噵,荐棘特寢,旣寢此則一書吏足矣。都事回來事,今日內分付事,命下矣。押去都事所到處,卽爲回來事,發關分付,而發遣部書吏,因令押送配所之意,敢啓。答曰,知道。
李得臣,以禁衛營·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
壬辰十二月二十六日午時,上御集慶堂。坐直承旨,入侍時,同副承旨金蓍耉,假注書李儒慶,記事官南履寬·林蓍喆,進伏訖。上曰,藥房提調,持湯劑更爲入侍。出榻敎上曰,藥房提調,持湯劑更爲入侍。出榻敎上曰,坐直承旨入侍。出榻敎上曰,詣臺臣入侍。出傳敎上曰,大臣·備堂入侍。出榻敎領議政申晦,左議政李溵,右議政李思觀,行戶曹判書蔡濟恭,大司憲李溎,大司諫鄭昌順,執義李萬育,司諫李台鼎,掌令沈重奎,持平閔游,正言尹光禮以次進伏訖。上命讀全羅右水使趙圭鎭狀聞,上曰,今聞全羅右水使趙圭鎭軍餉儲置米·賑恤穀·休番錢與木加分給債,米則近六千石,錢則一萬四千餘兩,木則近百同,己丑·庚寅·辛卯,前後水使作俑者,萬萬可駭。尹秉淵已故,今無可論,李永輔,令該府拿處,嚴問口招以奏,時水使,反庫至此,而其不徑先狀聞,許多米穀,從容畢捧,錢木其亦多捧,竝與前水使,一體令攸司以稟,其勤可尙,其心可貴,其宜特以褒嘉。會寧府使今適有窠,其代特除,未捧錢木,予則以爲龜背刮毛,而入侍領相,爲後弊持難。噫,此豈此輩官庫偸取者?卽貪利作俑,噫,昔年因外方久債,其時使李日躋,用馮驩故事蕩滌,旣知乎此,今於暮年,豈忍臥債?今日大臣·備堂,會于賓廳,詳細消詳後,求對以稟。出傳敎大司憲李溎,大司諫鄭昌順,執義李萬育,司諫李台鼎,掌令沈重奎,持平閔游,正言尹光禮,所請慶興府定配庶民罪人趙榮順,按律處斷。上曰,業諭勿煩。措辭見上李溎·李萬育,掌令沈重奎,持平閔游所啓,請黑山島爲奴罪人五得,依律處斷。上曰,勿煩。措辭見上李溎·李萬育·沈重奎·閔游所啓,請還寢張翼標徒配之命。上曰,勿煩。措辭見上鄭昌順·李台鼎·尹光禮所啓,請大靜縣爲奴罪人仲義,依律處斷。上曰,勿煩。措辭見上李溎·李萬育·沈重奎·閔游所啓,新除授特平鄭福煥,時在全羅道昌平地,請乘馹上來事,下諭。上曰,依啓。鄭昌順·李台鼎·尹光禮所啓,新除授獻納鄭景瑞,正言任宗周,倂乘馹上來事,下諭。上曰,依啓。鄭昌順·李台鼎·尹光禮所啓,請黑山島爲奴罪人五得,依律處斷。上曰,勿煩。措辭見上諸臣以次退出。
上在慶熙宮。停常參·經筵。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今朔只有三日,其將八旬,此心一倍,夢拜慈聖,怳若昨年,醒睡追慕,予懷千萬,此時憶昔億百,延祥何詩。物膳何受。問安何名?氣何暇喩?待敎入侍。
中宮殿·惠嬪宮,藥房口傳問安。答曰,知道。
傳于姜游曰,儒臣若入來,內局同爲入侍。
傳于姜游曰,內局入侍。
備忘記,今夜夢拜,怳若昔日,予心何抑?惠米三十石內入,令昔年侍人歲饌。
李得臣,以義禁府言啓曰,前全羅右水使李永輔,令該府處之,嚴問口招以奏事,傳旨啓下,而李永輔,以忠淸兵使時在任所,依例發遣府都事,交龜後拿來,何如?傳曰,允。
趙宗鉉,以御營廳·一二所巡廳·左右邊捕盜廳言啓曰,去夜犯夜人,無所捉之意,敢啓。傳曰,知道。
壬辰十二月二十七日辰時,上御集慶堂。藥房入診,左右相,禮判同爲入侍時,都提調申晦,提調洪麟漢,副提調安兼濟,記事官洪鳴漢,南履寬·林蓍喆,左議政李溵,右議政李思觀,禮曹判書沈㲄,醫官方泰輿·鄭允協·慶絢·金孝儉,以次進伏訖。申晦曰,夜間聖體,若何?上曰,一樣,而搔癢之症特甚,必是三貼之害也,日服一兩蔘,故如是矣。晦曰,天顔潤澤,比前益勝,此乃湯劑之效也。搔癢之症,必是陽氣運行而然,似爲好症也。上曰,如酒熱之見於色,爲害也必矣。開藥匙後,上曰,夢拜慈聖,而今日飮湯,豈曰,子道乎?兼濟曰,此是聖孝所致也,進湯劑,乃是保嗇之道,而必有陟降之豫矣。上曰,正朝不遠,予心沓沓矣。其日動駕,予將掩窓而往來,無意見人矣。問安諸宰,亦將不見矣。麟漢曰,當其日不許入侍,則群情之抑鬱,當如何?上曰,前聖之所無事,予獨享八旬,亦豈子道乎?況又夢拜,今日何可飮湯乎?上命賤臣召入儒臣尹得毅·沈煥之,進前命讀問答訖,先退。申晦·麟漢·兼濟,更請湯劑,上曰,若不飮,則卿等終不退去乎?對曰,未進湯劑之前,臣等何可退出也?上曰,然則予當强進之矣。仍進御,申晦請診候,上曰,置之。申晦曰,左右相與禮堂,待令矣。上命賤臣召入,李溵·李思觀·沈㲄進伏,上曰,卿等以何事,率禮堂入來耶?晦·溵·思觀對曰,物膳問安等節,昨未蒙允,臣等豈可中止乎?溵曰,陳賀之不得擧行,已是群情之所悶迫,況於此下敎,臣等之心,又將如何?思觀曰,踐任行禮之道,不當如是矣。㲄曰,溯考前例,則曾無六曹物膳停捧之時矣。溵曰,俄者沈㲄,言於臣等曰,蔡濟恭,則以一言得請章奏事,吾輩以執藝之言,豈不感動天心云矣。㲄曰,物膳已備置矣,何可如是乎?上曰,果已備置乎?思觀曰,備置已久矣。上曰,然則許令封進,可也,今則禮判必不羨蔡濟恭矣。㲄曰,今準此請,不勝欣忭矣。問安單子與延祥詩,亦爲允許,是所望也。上曰,雖許一事,此則決不可許矣。上命兼濟,讀奏正朝祭報府及社稷祭官單子訖,命書傳敎曰,噫,旣莫能歲初展謁,何以伸懷?三明日,當香祗迎,儀註安徐,入直侍衛,只入正時,皆依前。宣陵獻官吳載純,以西淸君煋,換差事,分付事下敎,禮堂入侍事下敎,該房承旨,與詣臺臺臣入侍下敎,儒臣,持問答入侍事下敎,左右相入侍事下敎。兼濟讀奏南兵使南正五習操狀啓,上曰,大臣之意,何如?領議政申晦曰,詰戎之政,西北尤重,北兵營,旣已依請施行,南道不可異同,依例設各其官門聚點,亦依近例擧行之意,分付,何如?上曰,依爲之。藥房提調,持湯劑更爲入侍,上進御一貼後,諸臣退出。
壬辰十二月二十七日申時,上御集慶堂。詣臺臺臣入侍時,右副承旨李得臣,假注書李儒慶,記事官南履寬·林蓍喆,大司憲李溎,大司諫鄭昌順,掌令沈重奎,司諫李台鼎,持平閔游,正言尹光禮,以次進伏訖。上曰,今年物膳,吾何捧納耶?李得臣曰,自古應行之禮,何可廢乎?上仍命臺臣傳啓,大司憲李溎,大司諫鄭昌順,司諫李台鼎,掌令沈重奎,持平閔游所啓,請慶興府定配庶民罪人趙榮順,按律處斷。上曰,旣喩勿煩。措辭見上大司諫鄭昌順,司諫李台鼎,正言尹光禮所啓,請大靜縣爲奴罪人仲義,依律處斷。上曰,勿煩。措辭見上大司憲李溎,掌令沈重奎,持平閔游所啓,請黑山島爲奴罪人五得,依律處斷。上曰,勿煩。措辭見上大司諫鄭昌順,司諫李台鼎,正言尹光禮所啓,請黑山島爲奴罪人五得,依律處斷。上曰,勿煩。措辭見上大司憲李溎,掌令沈重奎,持平閔游所啓,請還寢張翼標島配之命。上曰,勿煩。措辭見上諸臣以次退出。
上在慶熙宮。停常參,只晝講。
藥房都提調申晦,提調洪麟漢,副提調安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖體爲宜,臣等,不任區區憂慮,敢來問安,竝此仰稟。答曰,知道。三明八旬,予懷千萬,氣何暇喩?晝講同入。
中宮殿·惠嬪宮,藥房口傳問安。答曰,知道。
傳于姜游曰,內局入侍。
傳于姜游曰,入侍講官。
傳于姜游曰,旣許之矣,何待三明?且有用處,政府·耆老所,畿甸物膳,卽爲入之。
傳于李得臣曰,前者領相旣奏,宗班及儒生家詳察。禁屠
李得臣,以刑曹言啓曰,貞洞近處閭家,私屠浪藉云,故發牌推捉,則明禮宮所屬,爲其私屠者,作黨突出,結縛禁吏,無數亂打,奪取禁牌,仍爲捉入宮內,着枷拘留,故聞極驚駭。又發刑吏,則亦爲結縛拘留。國綱所在,萬萬痛駭,如此蔑法作挐之宮屬,若不嚴繩,日後之弊,實爲難防,當該宮屬,捉來依律嚴處之意,敢啓。答曰,已下敎矣。聞此犯禁牌,而入報內司以奏,可也。禁吏焉敢若此?其下手人,此萬萬可駭。令該曹,卽爲開坐,當該諸色掌,各決杖六十度,以樹紀綱。
傳于李得臣曰,貞洞私屠執捉,萬古初聞,入侍當下敎,而執捉禁令,該曹施賞。
趙宗鉉,以刑曹言啓曰,當該作俑,令該曹曹門開坐,各決杖六十,當該諸色掌,依初下敎,決杖事,命下矣。依傳敎,作俑朱義範,諸色掌李守昌·姜熙周·孫載成·尹震恒·方斗輝等,曹門開坐,各決杖六十度之意,敢啓。答曰,知道,四宮國法重,凡問安單子,非帽帶陞資人,雖良人不書姓而稱奴,則今者作俑人,不過該宮奴子,則渠焉敢稱姓?放恣莫甚,令該曹,朱義範,加決杖二十度。
傳于姜游曰,承旨與該儒,同爲入侍,趙宗鉉,以都摠管言啓曰,今日入直內三廳武兼禁及軍兵等,當爲中日習射,而正朝望闕禮習儀相値,不得爲之之意,敢啓。傳曰,允。
趙宗鉉,以兵曹言啓曰,禁衛營敎鍊官,禁軍遞兒窠,今方有闕矣。依節目,禁軍別將與該營中軍,眼同試取,以其居首者,塡差之意,分付,何如?傳曰,允。
備忘記,今者之事,今雖帖然,怳若初下敎,莫知幾十年謬禮,旣覺後嚴禁,此後四宮,若復有此弊,該宮次知,不差知,施以私屠律,亦若初下敎事,在宮內禁吏,宜入而欲免闌入,禁雜人懸牌門,以被捉於門外,謾告草記若此,懸禁雜人牌焉在,謾告禁吏,亦爲決杖,見此厚勢宗班士夫家,莫敢下手,若有此弊,當該禁吏充軍,仍其私屠,士類亦用私屠律,勿齒士類事,定式嚴飭。
趙宗鉉,以訓鍊都監·一二所巡廳·左右捕盜廳言啓曰,今夜犯夜人,無所捉之意,敢啓。傳曰,知道。
禮曹參判李商芝疏曰,伏以臣以至庸極陋,生逢聖世,退伏田間,將護病父,歌詠之不足,未嘗不北望感涕,顧臣區區咫尺之守,莫非聖德之陶錡,有何可稱,而每承恩綍之及臣,奬諭過分,惶愧蹙蹐,若無所容。今此春官寵擢之命,尤出於千萬夢想之外,父子相對,不知死所。嗚呼,匹夫之志,雖蒙曲循,命德之器,不容濫授,而德音兪隆,恩數兪絶,遽加以不當之誤恩者,非以榮其身,政以成其守也,則臣安敢不思所以仰體?反以資級之高下,爲目前曲嫌,有所逡巡,如循例私免之爲,是授命受命夕,竭蹶仰謝天地之德,俯遂畎畝之初心也明矣。所以他不暇顧,章皇出肅,自此而臣分可以粗伸,微諒可以獲全矣。且臣母病,近以宿症彌苦,今又添感,視前有加,玆於乞身之章,兼暴歸之情。伏願聖明,終始哀憐,亟許鞶褫,仍以永退臣身,勿齒朝籍,公私不勝幸甚。臣無任屛營祈懇之至。答曰,省疏具悉。豈特往事勿說?可尙者以心故,有此下敎,卿勿過辭,從速察職。
慶尙道進士全性天,幼學李之楹·申思述·黃景憲·申·鄭賢模·鄭啓喆·柳時龍·黃日復·張大運·朴孝幹·李達忠·金象燦·李爾東·金猉燦·金益燦·金鼎燦·金沅·金瑞宙·朴增榮·金瑞星·金見源·金鳴鐸·權斗元·朴必榮·朴慶獜·金光宅·金光業·金汝鐸·朴三榮·金瑞恒·朴良鐸·權鳳來·權璞·權·權·權益孝·朴興宗·朴慶·姜德濟·姜世迪·申漢復,生員申漢圖,幼學申日恒·金·金相玉·金罕玉·金泗源·金仁鐸·朴慶復·姜就義·姜仁駿·姜仁迪·姜世迪·全鎭樞·安重玉·柳聖任·安必復·安弘復·安元復·安亨復·安鼎復·安相復·安明復·安慶復·申慶玉·金琪·權復中·金瑞得·朴魯榮·柳泰仁·李台世·李台相·黃時宅·黃時采·吳厚謙·柳光國·柳光震·柳泰元·李德秀·柳聖郁·柳德立·柳聖立·柳殷春·柳應春·羅錫洙·柳在天·柳輔天·柳若天·黃載喆·柳亮天·柳柱天·邊尙彬·金厚億·邊致龍·邊致雲·朱陽日·朱陽郁·邊致成·邊益和·邊致淨·邊致虔·權聲七·金宗協·申·金尙復·李廷漢·申曕·申㫻·申旺·申·金光鍊·申·金孝億·金光元·李汝獜·李元會·李元泰·金起弘·金尙幹·金尙榮·金尙采·金聲秋·金震玉·李爾梅·李智相·金聲重·金宗德·金之爀·金之炟·金之炯·金之煥·金梓·金極·嚴國弼·嚴國亨·金桓·金樞·金栢·金樽·金達觀·金應燦·申瑞奎·權聖標·權德中·朴應龍·金應相·金義謙·金就慶·柳慶洙·金履達·太明來·金明錫·金華謙·柳在洙·金應信·金應河·金應球·金復行·金槊·金起俊·李亨復·申思義·金應彩·柳殷雨·金光玉·南龍普·文德榮·安重奎·柳聖恒·安重泰·李見龍·南龍德·金龍漢·金戢·余台燮·柳命天·金光天·金南錫·金師錫·柳汝雨·金泰錫·李光昱·金命欽·姜雲老·高以敬·高敬天·洪龍雲·洪龍國·梁鴻漸·金亨運·金履煥·金錫煥·李壄·李世綱·黃㳳·申錫光·金樂善·田性源·南道畸·金學訥·辛㶅·徐宗源·徐宗漢·徐禹積·李應世·高達天·姜宜默·李龍玉·柳汲·柳·蔡達賢·柳允恭·申南致·蔡蓍顯·李世復·金聲九·金學仁·金光振·南胤學·南胤復·南胤翼·安胤文·趙鎭華·南道·孫雲文·康載穆·康載郁·李光國·金克明·蔡河·金光秋·李以健·金昌湜·金昌潤·金處雋·金守命·鄭仁錫·文用瑞·鄭賢齊·鄭光齊·權銖·權銓·朴采東·洪達禹·金始利·金始振·金重玉·金重鼎·金德誠·黃鳳運·黃鳳振·黃鳳儀·崔昌遠·金漢藎·宋世胤·宋璊·成瑞棋·宋世顯·宋壽南·宋壽華·朴守儉·崔萬彬·宋守明·黃極休·全爾性·黃大休·黃弼休·柳燮坤·趙壽益·李堅春·李德春·尹命吉·尹宗吉·文得尙·孫聖顯·孫胤顯·孫文顯·黃胤重·李世紀·李世緯·李世經·李世維·黃淀·裴師德·具萬垕·金尙德·金聖仕·裵潤洙·李堃·韓山斗·田性復·任宗國·尹師周·韓光禧·李廷曄·李廷煜·金洛彬·權慶祖·蔡允義·權德輪·崔·洪辰溥·李達源·李光運·李根碩·林重祿·李根榮·柳以炅·柳以恒·李再華·李瑥·洪聖·柳祥囿·洪元溥·李弘洙·李根栽·柳祥栽·柳祥瀖·李根晦·柳祥浹·洪命溥·柳祥淳·洪致溥·洪聖勛·柳以觀·洪甲溥·李鴻業·柳聖洽·洪聖楷·柳達龍·金翼振·金學愼·鄭起瑞·鄭宰魯·鄭重朋·金光宇·金光華·金光桂·金光鼎·洪聖達·邊龍燮·姜必福·金仁訥·李春復·金夏九·尹佐殷·金慶鎭·金獜九·權愼化·金麟贊·金重九·金聖九·金成九·趙允章·趙允華·金顯九·安世億·宋成龜·安以宅·安世運·安中鉉·趙命興·朴慶世·趙命迪·朴慶道·權羲龍·趙寅宅·安世雄·趙顯宅·鄭弼祥·朴受計·洪龍慶·洪聖任·洪聖化·洪聖河·成水烈·成任烈·金聖嵂·成允烈·成仁柱·成八柱·成元柱·金持謙·金持遠·金思安·張成洽·金龍贊·李經萬·鄭東采·曺昌大·李重和·蔡景浩·申琢·李命宷·李明鐸·權錘·權以鍾·文彦國·邊錫鎭·邊國和·文載昌·文得昌·張益賢·柳正叔·金璞和·鄭喜魯·全宗元·崔錫朋·金顯章·韓有國·姜直命·康萬全·趙錫謙·金道世·金道錫·趙榮祖·李浩然·李郁延·金璧和·金泓延·李鐸延·李壽延·李弼周·姜㭒·權著·權睦·權讜·鄭壽鎬·南宗福·金光圭·趙鎭衡·南宗賢·南宗著·南道車·辛泓·李益承·申命圭·辛泂·申禮彦·李祖陽·金鶴宗·金聖獻·申泂洛·申元洛·申聖洛·申命普·宋宅仁·金震巽·權璡·文漢光·周宇迪·金弘俊·潘晶龍·曺遇泰·李東郁·權以容·全經天·全珩·文尙欽·文尙簡·文郁·鄭壽錫·文應瑞·金必海·金昌澐·金昌叔·金昌日·金昌淳·金登祿·車容萬·申必方·辛萬彙·辛萬泰·辛萬宗·趙處仁·吳彦綱·金楚興·盧河澄·盧河奇·盧夏益·金鶴慶·白光鎭·白光鐸·邊鎭華·尹光國·李學重·宋道玄·趙啓文·趙範化·趙處仁·趙宅仁·趙景龍·趙盤龍·趙載龍·趙德龍·趙鎭億·趙鎭壤·趙鎭城·趙鎭久·趙命大·盧福元·丘士範·趙潤活·鄭宏爀·張公宅·張龍宅·安相·黃九龍·盧世忠·盧必忠·盧國忠·盧啓忠·盧載忠·盧準源·盧亨源·盧箕源·盧鐸·黃聖源·權聖化·朴達榮·安泰汝·朴再運·魯泰箕·朴景九·金崇仁·李宗泰·李亥龍·李於龍·權煜·鄭國世·黃德仁·黃道仁·黃洛慶·黃河慶·黃壽行·黃壽百·黃壽成·黃述成·黃得聖·黃鶴·黃錫中·黃命坤·黃百源·黃上源·黃栽·南允适·朴民徽·河世昌·金弼郁·具宅仁·河世萬·朴民注·河世漲·鄭錫祿·郭熙泰·李東興·任·李東槇·李萬協·李萬郁·文玽·權錫泰·權達遇·權達玄·權達天·權榮式·權衡心·權衡祿·權衡玉·權衡世·權應普·黃龍海·安聖奇·琴徽祥·琴玉振·秦國龍·秦國俊·趙如璧·趙如箕·趙約·鄭瑾·汝東翊·汝希祖·余道中·余尙魯·余鎭朝·余宇周·邊度化·邊度宗·卞一玉·卞廷玉·卞三榮·卞楚玉·卞載玉·郭漢輔·卞尙洛·卞三德·李廷翼·張志行·張志箕·張趾獜·文光耀·安雲祥·高啓天·高達天·高極天·高龍載·高龍鎭·高龍宅·高龍宗·高龍翼·高龍五·朴聖任·朴聖章·蔡沈·邊鎭國·申應聖·崔箕俊·崔箕弘·崔景遇·申光運·潘鎭瑞·孫結庸·李惠運·李世達·李命瑞·李昌瑞·李命瑞·蔡蓍亨·申晼·金漢龍·邊宅老·鄭時雨·邊再新·邊再亨·邊再郁·姜東僑·姜以躋·姜輝祖·姜應祖·姜宜翼·姜宜赫·具坍·具墩·金相玉·洪允績·洪敬龜·姜命順·申鳴漢·申達川·申達義·申洪周·卞光義·卞永龍·金大龍·金大溫·金秀溫·田聖再·金悌溫·鄭思喆·李東郁·李漢光·李澤龜·金德溫·申南中·蔡允中·申弼彦·金光準·丁道一·李熙春·盧渭文·金光國·鄭以泰·盧永元·李之馝·盧應時·朴秀仁·李榮春·鄭裕泰·鄭以泰·盧永元·盧永卨·許寔·許宲·許寀·許寓·梁鴻運·梁鴻漢·盧啓昌·鄭漢成·鄭漢鳳·李壽祉·鄭尙魯·尹聖元·鄭克模·鄭純模·尹聖來·沈樂賢·金雲集·金光寶·尹鳳采·許許沇·李重春·張延再·張延興·韓復慶·金有昌·張延纘·張延賢·張與賢·張輔賢·張邦賢·車繼賢·鄭溥源·韓聖壽·韓復相·徐圭漢·權鳳彬·李成彬·金徹·金得載·金相燕·曺達命·尹得儉·尹得賢·尹淵·尹海·尹泂·尹洙·尹濟·尹泳·尹漢·成瑞龜·成瑞鳳·林蘭·成世龍·羅倫·金建紀·成道謙·金光泗·金克洙·金克曄·金肅紀·金泗紀·金元昏·李榮國·康萬祿·金振夏·盧光漢·盧賢宗·盧命宗·李震秀·李河源·李泗輔·李大輔·李澈遠·李光璧·李光桃·李光柱·尹赫基·趙鼎錫·權協·權德章·黃允熙·黃順重·黃善重·康大經·康國忠·康國禧·康萬紀·李命心·李榮一·李榮錫·李榮夏·李龍澤·李龍海·李述杏·李龍運·李龍在·李箕齡·李龍佐·李光遇·尹東任·金履貞·姜必郁·李喬壽·李顯國·李顯圭·全以訥·全以楷·南以郁·金克元·金柱元·李國獜·康國亨·成相·李得遠·康國賓·康國哲·康國明·金壕·南道淳·南道興·南道眞·南道明·南斗輝·南道亨·南道泰·南道永·崔昌白·崔昌世·朴宗林·琴昌郁·琴武郁·琴徵郁·金尙郁·琴仁聲·琴仁義·金俊·金光稷·金光宅·金光宙·趙如琬·宋泰興·宋國興·宋復興·宋運興·李復華·李必華·李日華·郭希洛·郭希淙·郭希潤·郭希烈·郭希洪·金聖鳳·李聖韶·曺輔國·曺亨國·曺鳳稷·曺賢稷·曺務稷·曺華稷·曺榮稷·曺憲稷·曺師稷·崔聖玉·崔聖璧·郭希泰·崔宙恒·金始振·康思得·康周輔·康周弼·康萬杰·康萬增·康之楷·朴聖權·朴聖周·金啓運·金啓尙·金東振·韓鍾國·金成玉·鄭天祿·尹聖輔·鄭亨復·鄭獜振·鄭鵬振·鄭始振·鄭郁玄·鄭郁述·金允和·金光峻·韓光國·梁鴻邦·李漢章·李泰章·柳唱林·柳尙林·裵榮晉·成五柱·成爾涏·成台徵·成爾潛·田壆·申永述·金德然·孫爾振·韓復六·韓復五·韓復興·韓復基·韓復榮·金澤龍·金衡俊·金龍采·梁景煥·申孟述·申光述·申以忠等疏曰,伏以臣等,以遐裔窮民,久抱至冤而新霑聖渥,一國之億萬其麗者,幸得少須臾無死,及見德化之隆盛,瞻望北闕,爭獻無疆之祝,而一道之齊聲,千里裹足者,實出於感恩之微悃,而誠有所不自已也。恭惟我主上殿下,德配天地,明竝日月,懋建極之治,行一初之政,蕩蕩平平,咸被於八域生靈,凡有血氣含生者,莫不歌詠聖德,至如臣等之卑賤者,亦囿於一視化育之中,特垂曠蕩之恩,卽弛防限之法,立賢無方,許通淸顯,十行綸音,不啻若成湯之三面解綱,環東土敎千里,涸轍窮鱗,方將沐浴於恩波之中矣。猗歟盛哉,大聖人所作爲,出尋常萬萬,而三百年未遑之典,千萬人引領之望,得遂於是日,臣等聞命以來,聚首感泣,頌祝天恩,雖欲糜粉隕結,圖報無地,因之以手舞足蹈,忻忻然有若枯木之生華,則自今以後,臣等至願始遂,而可得齒於人類,子子孫孫,世世生生,得蒙生成之澤,無復枳塞之歎矣。第伏念聖敎一下,四方咸聽,宜無京外之異同,而獨於鄕曲,尙有儒籍之防塞,則臣等所陳達者,鄕曲之痼弊也。嶺南素稱人才之府庫,而列邑自有鄕校,鄕塾有案,校與院有錄,此所謂三所而設置三所之意,爲其培養人才以需之用也。講學而成之,禮讓而敎之,使之興起於漸摩之場,而責效於經綸之地者,卽三代所以凡民俊秀入太學之意,而在國初,如臣等者,本無拘礙區別之事矣。一自朝家禁通淸之後,鄕曲亦不同錄,創開新規,一倂擠斥。噫,臣等雖有一名,言其祖先,則或有洪功偉績,藏在盟府,或有道德文章,師範百世,或有淸名直節,振耀日星,或有戰功武略,干城乎邦國者,而臣等則一有此名,傳之子孫,衣儒衣而足不到校院之庭,冠儒冠而目未覩爼豆之禮,甚至於揭榜而禁之,拒門而呵之,侮慢驕傲,無所不至,故閭閻偏氓,視若同類,皁隷下賤,亦皆凌踏,則其在三所培養之義,可謂得其道乎?此臣等所以抑鬱傷嘆於平日者矣。今何幸臣等,生爲堯舜之氓,復覩於變之化,而仕籍之淸班旣通,則鄕曲之儒案同錄,允合聖上一視朝野之至意,而鄕人之議,或以爲太學尙不序齒,或以爲待究竟而議處,或以爲只聞朝廷通淸,無鄕曲二字,或以爲更待行會,尙今不齒於三所之錄,至使滂沛之聖澤,壅而不流,坦蕩之仁政,遏而不行,豈所謂體聖上一視朝野之至意哉?噫,朝廷以三司之官爲淸,鄕曲以三所之案爲淸,三司之案,旣通於朝廷,則三所,奚獨不通於鄕曲乎?夫朝廷,是我殿下之朝廷也,鄕曲,是我殿下之鄕曲也。朝廷·鄕曲,本無二致,且風化者,自上達下,而殿下風化之主也。朝廷通籍之敎,亦風化之一大機,則鄕人之因循推諉,不許通錄者,其所謂遵奉我聖上風化之道乎?昔在禁通淸之日,初無禁儒錄之事目,而鄕人之禁錄,何其易也?今在許通淸之日,旣有聖敎之嚴命,而鄕人之同錄,何其難也?終若如此,竊恐殿下宏大之政,獨行於朝廷之上,不行於鄕曲之間矣。臣等將何望作成於聖化陶鎔之中乎?大抵朝家有令,必自該曹,頒下於道臣,道臣宣布於列邑者,自是有國之成規,而今此通淸之敎,自該曹,無頒布之事故,鄕人托辭於事目之未見,而終無奉行之意。哀哉,臣等,將於何時,得蒙同仁之澤乎?伏願聖慈,俯軫一夫之不獲,俾遂萬物之咸若,特下三所通淸之命,使朝野臣民,明知我殿下洪恩普澤,無處不流,無物不霑,則奚獨臣等之至願得伸也?國家培養之道,從此益廣,而菁莪樂育之化,亦及於如臣等之微矣。豈不盛哉,豈不休哉?臣等俱以草野腐賤,敢瀆宸嚴,罪合萬死,臣等無任屛營祈懇之至,謹昧死以聞。答曰,省疏具悉。噫,乾之雨露,不擇地而下。爲君者奉乾行政,亦此道也。噫,國初以來,豈有禁令?一自柳子光以後,若爾輩,抱鬱莫伸,而今近三百年,窮則通,亦理也。故暮年興惟,有此命而初則意謂人或駭眼,觀其氣像,人皆洽然,此可見本然仁心,下敎纔下,東銓先爲通淸,西銓亦然,而頃者,恐其類或闕有奏,故亦有下敎矣。頃年己亥,京中若爾等輩,上書而言甚切實,予在潛邸時,謄來而見,今聞爾章,前書今疏,其請不同,意則一也。近者世道日下,人心日乖,暮年恐或有造物,闕中闕外來儒否?問者無日無之。嗚呼,歲律將暮,八旬在近,此心萬倍,亦歇後語也。此時爲世道,心何弛乎?今日夕後,若前復問,見儒來云故,問于政院,於畿儒,初莫知莫重,因誤奏而心動,一云嶺儒而稱同錄儒案云,故聞甚可怪,開門召入,畿儒先入,聞於畿儒,爾等,爲莫重不敢竝擧,姑退云,雖嘉其心,亦莫知何事,聞其讀章,乃覺,若爾章,官旣通,儒何不參?此無他,亦如爾等者,於官雖持正,通淸無礙,而於儒無同然之敎,故若此也。旣聞之後,豈可一刻持疑?若治外方,先自乎京,分付太學,自今以後,於序齒只序其齒,切勿拘其前,而太學若此,鄕學亦然,分付八道,亦此例遵行,使數千多士,安其心而遊於京鄕學。噫,唐之太宗,漢唐中主,而大興文學,高麗交趾,遣子入侍,況亦若爾等之章,問其本,卽公卿世族之子若孫乎?此等自予中年矯正者多,猶於此鬱幽莫伸,於今,自朝士至靑衿,此通焉,此亦予暮年一政也,不日飭而只日分付,此不過人君一號令事,何費句語之意也?
畿儒鄭㙫疏本,藏之史庫,批答在入侍日記。
壬辰十二月二十八日辰時,上御集慶堂。藥房入診時,都提調申晦,提調洪麟漢,副提調安兼濟,記事官洪鳴漢·南履寬·林蓍喆,醫官方泰輿·鄭允協·慶絢·金孝儉·李養善·金世彦,以次進伏訖。晦曰,早爲勞動之餘,聖體,若何?寢睡·水刺之節,亦何如?上曰,一樣矣。搔癢之症,則必是蔘害也。晦曰,聞醫官之言則決不然云矣。仍奉進湯劑,上進御後,敎曰,一貼,則待下敎持入,可也。藥院諸臣退出。
壬辰十二月二十八日辰時,上御集慶堂。晝講入侍時,領事申晦,知事蔡濟恭,特進官具㢞,參贊官姜遊,侍讀官尹得毅,檢討官沈煥之,假注書李儒慶,記事官李正薰·林蓍喆,以次進伏訖。上讀自古者小學章,止惟聖之謨,尹得毅繼讀止晦菴朱夫子書,尹得毅釋曰,惟聖斯則,則字之義,喩聖上體則之義也。沈煥之曰,惟聖之聖,是君師之聖也。蔡濟恭釋曰,首章元亨利貞之義,卽道一年四時之序也。今月居此貞字之時,差過三日,則乃繼元字之月也。貞則否,元則泰,此天道之常也,惟聖上體天之功宜孜孜之辰也。上曰,其言雖好,其於衰耄何?蔡濟恭曰,勿以衰耄爲敎,惟以切磋爲勤。具㢞曰,貞則復之理,是聖上體念處也。講官因退出,上曰,凡諸此等狀聞,循例下該曹回啓,今者高原郡守請賞狀聞,非特此也。聞大臣所奏,稱譽之聲,聞於京中云,此爲人,予亦知矣。其涉此正奬一人而聳百人,特爲加資事,分付。出榻敎上曰,洪原縣監加資下批勿施。出傳敎上曰,該曹草記,批下之後,其訝更問,朱義範非奴子也,卽書員,果若此,與問安單子有異,俱姓名不是異事,俄者下敎勿施。出傳敎諸臣以次退出。
壬辰十二月二十八日午時,上御集慶堂。藥房入診時,都提調申晦,提調洪麟漢,副提調安兼濟,記事官洪鳴漢·李正薰·林蓍喆,醫官方泰輿·鄭允協·慶絢·金孝儉·李養善·金世彦,以次進伏訖。申晦曰,午間聖體,若何?上曰,一樣矣。奉進湯劑,上進御訖,命賤臣,召入詣臺臺臣,大司憲李溎,大司諫鄭昌順,司諫李台鼎,掌令沈重奎·洪彬,持平閔游,正言尹光禮,進伏,啓曰,請慶興府定配罪人趙榮順,按律處斷。措辭見上上曰,旣喩勿煩。大司憲李溎,掌令沈重奎·洪彬,持平閔游等啓曰,請黑山島爲奴罪人五得,依律處斷。措辭見上上曰,勿煩。又啓曰,請還寢張翼標島配之命。上曰,勿煩。大司諫鄭昌順,司諫李台鼎,正言尹光禮等啓曰,請黑山島爲奴罪人五得,依律處斷。措辭見上上曰,勿煩。又啓曰,請大靜縣爲奴罪人仲義,依律處斷。措辭見上上曰,勿煩。諸臣以次退出。
上在慶熙宮。停常參·經筵。
藥房都提調臣申晦,提調臣洪麟漢,副提調臣安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。憶再明日,心萬倍,氣何諭?待敎侍。
中宮殿·惠嬪宮,藥房口傳問安。答曰,知道。
以備忘記,傳于李得臣曰,凡係莫重,廳坐相議停當,可也。一承宣,焉敢若此?今者二承旨,一則其涉輕着,一則歲後欲來者,萬萬駭然,此後此等處,政院詳審。
以備忘記傳于安兼濟曰,兩銓長三度加由,人君用心時,臣子焉敢循例?牌招察任,先爲開政,同爲入侍,此時卿宰在鄕人,問知,入侍以奏。
李宅鎭,以弘文館言啓曰,上館上番副校理尹得毅,以東學兼敎授,今日儒生試取事,晝仕出去之意,敢啓。傳曰,知道。
又以禮曹言啓曰,來癸巳年正朝,諸道所封箋文中,開城府留守·江華府留守,忠淸道·全羅道箋文,今始封進,捧入之意,敢啓。傳曰,知道。
傳于安兼濟曰,過歲日,豈可捧謝恩,今日政下批人,皆令今日內謝恩。
有政。吏批,判書李潭進,參判鄭尙淳進,參議洪樂命進,左副承旨姜游進,啓曰,行廣陵副守烻,今陞昭義,而未經都正者,稟旨封君事,曾有定式矣。今亦依例封君乎?敢稟。傳曰,依例封君。以安杓爲大司諫,柳匡國爲正言,李在學爲獻納,宋述孫爲持平,韓光會爲判義禁,尹在醇爲注書。
兵批,判書朴相德進,參判李廷喆病,參議李得一進,參知愼爾復病,左副承旨姜游進,以具善行爲知訓鍊,徐有寧爲副摠管,李章漢爲羽林將,李得濟爲全羅右水使,李慶獜爲全州營將,副司直沈履之·李昌任,副司果徐懋修。
傳于姜游曰,竝牌招入侍。
姜游啓曰,大臣·備局堂上,依下敎來待矣。傳曰,內局次對,同爲入侍。
李宅鎭啓曰,延祥詩製述官中,時無職名人,令該曹,口傳付軍,何如?傳曰,允。
又啓曰,大提學李福源,牌不進推考傳旨,今方捧入,而莫重延祥詩出韻,不卽擧行,如是違牌,事甚未安。更卽牌招,以爲擧行之地,何知?傳曰,待朝牌招。
兵曹口傳政事,副司果李益烍·金載人·南柱老·李晉圭·金漢老·柳義養·閔養烈·趙英鎭·李鎭衡·閔恒烈。
姜游,以禁衛營言啓曰,去夜無犯夜人所捉之意,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人無所捉,敢啓。傳曰,知道。
又以義禁府言啓曰,濟州牧充軍罪人宋樂,晉州牧竄配罪人李得華,北靑府投畀罪人李文源,三水府投畀罪人李亨元等,特放,今日內分付事,命下矣。竝卽爲放送事,分付各該道臣之意,敢啓。傳曰,知道。
又以刑曹言啓曰,謾告禁吏,決杖事,命下矣。依傳敎,謾告禁吏鄭胤漢,決杖八十度之意,敢啓。傳曰,知道。
壬辰十二月二十九日辰時,上御集慶堂。藥房入診時,都提調申晦,提調洪麟漢,副提調安兼濟,記事官洪鳴漢·南履寬·林蓍喆,醫官方泰輿·鄭允協·慶絢·金孝儉·李養善·金世彦,以次進伏訖。晦曰,夜間聖體,若何?上曰,一樣矣。寢睡·水刺之節,亦何如?上曰,一樣矣。奉進湯劑,上進御,晦請診候,上曰,依爲之。兩廳首醫泰輿·允協,診候訖,奏曰,左右三部調均,滑體及脾胃脈候,亦一樣調均矣。上曰,提調出去,更煎以入,可也。提調奉進再貼,上進御,諸臣退出。
壬辰十二月二十九日巳時,上御集慶堂。大臣·備局堂上,引見入侍時,領議政申晦,左議政李溵,右議政李思觀,知中樞府事趙雲逵,行戶曹判書蔡濟恭,行漢城府判尹具善復,行禮曹判書沈㲄,開城留守洪名漢,仁陽君李景祜,行副司直李章吾,刑曹判書具允鈺,吏曹判書李潭,兵曹判書朴相德,行副司直尹得養,行副護軍張志恒,江華留守成天柱,吏曹參判鄭尙淳,行副司直李重祜·徐命善,戶曹參判元義孫,訓鍊都正尹泰淵,大司憲李溎,大司諫安杓,執義李萬育,掌令沈重奎,持平閔游·宋述孫,校理尹得毅,正言尹光禮,右承旨姜游,假注書李儒慶,事變假注書白鳳周,記事官南履寬·林蓍喆,以待進伏訖。晦·溵·思觀問候,上曰,一樣矣。諸宰皆入來乎?晦曰,皆入來矣。上曰,昨日京儒之疏,何如?晦曰,實出於衷曲矣。思觀曰,前日臣等,旣仰請而文廟癸巳,似有此請矣。上曰,嶺儒之疏,卿其見之乎?於渠可謂善政矣。晦曰,然矣。上曰,宋樂·李得華·李文源·李亨元,一體以放。噫,三人不過申飭,一人渠雖自取,亦蕩平科前事,況今暮年?一體以放,亦令該府,今日內分付。出榻敎上曰,刑判持放未放文書入侍。具允鈺進前,上曰,江原道放未放,考奏事下敎,秋判所奏,金老郞·龍成柱·劉萬有·李大隱阿只,倂特放,今日內分付。出傳敎濟恭進前曰,此非臣所職掌之事,而竊有區區微見,敢達矣。臣昨夕見嶺儒疏批,曉頭赴闕之路,得見疏本,則自上,見其疏本,則似當處分之如此矣。嶺外鄕案,與他道尤別,臣等雖以造化,位至緋玉,欲入於此案,則不當快許矣。故先正臣李滉,入於此錄,誇耀於儕流之間,其言多在其文集中矣。許此通錄,必多紛競之弊,何以無事朝廷,致此擾擾之端乎?上曰,大臣之意,何如?晦曰,嶺外近來多變所守矣,自上旣允所請,不踰日而何可改爲乎?溵曰,鄕黨自鄕黨,朝廷自朝廷,鄕黨之所爲,不宜朝廷,有所干涉矣。且濟恭之言,可見其有懷無隱矣。思觀曰,左相之言然矣。若非濟恭,自上何能以聞此乎?上曰,予則只見目下嶺儒批答,更思暮年此等處,非若是心費者,更爲書下,初批答勿施,以此分付嶺儒。出傳敎答曰,省疏具悉。噫,人君奉三無私。噫,國初豈有,而一自柳子光,抱鬱者近三百年,故以三無私之意,暮年有處分,爾等之章,聞而矜惻,朝廷自朝廷,鄕案自鄕案,吁嗟暮年,宜持大體,何區區於此等事?出傳敎上曰,大提學,卽爲牌招。出榻敎上曰,水原府使許遞。出榻敎晦曰,水原府使具顯謙,上京之後,還官無期,畿輔重鎭,不可久曠,今姑許遞,何如?出擧條上曰,依爲之。晦曰,此黃海監司李在簡放未放狀聞也,備局所管定配罪人,仍秩所犯不輕,依啓聞施行之意,分付,何如?出擧條上曰,依爲之。上曰,其雖査究,歲將暮,欲諭不諭,今聞大臣所奏,非判書,卽次官也云,而大抵因謬例果屠牛,因年初奴子食肉,有此鬧端云,書員朱義範諸色掌奴子,決杖不可無者,而因此禁吏,犯禁雜人牌攔入,則捉留來奏,可也,而禁牌,關係國法,則任同領着錮,此眼無法者,次知中官,雖處分,此今可能運動者,而其次,卽小次知,則有此駭擧而不飭,所奏其涉無據,而此縣金者,且與他有異。令該曹,今日杖一百贖懲捧,凡事不爲泛然,關係禁屠,故嚴査,禁吏能執捉,於此可嘉。故命賞,聞相奏更考草記,門外執捉云,故其命勿施,其草記,節節欺隱,初則因䦨入于此,拘禁吏,因此五六人突入,衆奴子,生劫,走匿于內,諸吏隨而突入云,其內,卽親書揭板堂東也,而其只有一,若此諸吏,豈特犯禁牌,作拿莫重庭中也,萬萬可駭,初則執捉於里門內下敎,於今關係莫重,其語亦差誤,鎖着錮者草記曰,以着錮,此專由於該堂之不審,使莫重處,有此惹鬧之擧,該堂特施不敍之典。出傳敎上曰,今聞承宣所奏,宰臣在外,只有二人,其中一人,篤老已知,一人其才承批,只觀去就,予何下敎?然大抵此職到卿宰者,雖下大夫侍從,若有一分秉彛之心,君則雖悶,臣則何敢賀有無而來不來,雖耗,綱則在手,其若不來,此亦若朝鮮昆蟲,君何請來也?出傳敎大司憲李溎,大司諫安杓,執義李萬育,掌令沈重奎·洪彬,持平閔游·宋述孫,正言尹光禮所啓,請慶興府定配庶民罪人趙榮順,按律處斷。上曰,旣諭勿煩。措辭見上李溎·李萬育·沈重奎·洪彬·閔游·宋述孫所啓,請黑山島爲奴罪人五得,依律處斷。上曰,勿煩。措辭見上李溎·李萬育·沈重奎·洪彬·閔游·宋述孫所啓,請還寢張翼標島配之命。上曰,勿煩。措辭見上大司諫安杓,正言尹光禮所啓,請大靜縣爲奴罪人仲義,依律處斷。上曰,勿煩。措辭見上安杓·尹光禮所啓,請黑山島爲奴罪人五得,依律處斷。上曰,勿煩。措辭見上安杓·尹光禮所啓,明年元朝,與他時有異,毌論有職無職,固宜來侍輦下,以伸忭祝之忱,而新除正言柳光國,聞方在外云,雖是元在外,揆以分義,誠甚可駭,不可循例下諭,請正言柳光國削職。上曰,依啓。李溎所啓,除夕·元朝之以單子問安,自是古例,而今番則特命口傳,實莫曉聖意之攸存矣,及承下敎,以一二臣之故而命停應行之常例,此不但群情之悚蹙,其於大聖人恢蕩之德,恐不無過中,而至於延祥春帖,則其於送舊迎新之際,人臣所以寓祈祝而效箴戒者,實在於此,以歐陽脩不忘規諫之意觀之,此正古來之美事,而斷不可無端廢關也明矣。還寢口傳問安延祥詩進停之命。上曰,兩件下敎,予意深也。今者所啓,臺體則然,若此之後,其何相持?依啓。溎·萬育·彬·重奎·游·光禮所啓,臣等,前下諭處分之下,實不勝悚恧矣。當此正朝迫近,群情慶祝之時,侍從之臣,無論有職無職,固當不離京輦,而日昨新除諸臺,多有在外,揆以分義,誠爲可駭。臣等,宜卽請罪而循例下諭,未免矇然,致煩自上之處分,當論不論,大損臺體,其何敢晏然於職次乎?請命遞斥臣等之職。上曰,初未詳察,事勢固然,今者爲嫌,亦得臺體,而往事勿說,卽聖人訓,其何過嫌?勿辭,亦勿退待。
上在慶熙宮。停常參·經筵。
藥房都提調臣申晦,提調臣洪麟漢,副提調臣安兼濟啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。嗚呼,今歲今日而已。其於明日,予將八旬,此懷千萬,孝耶悌耶?建功楚越,千乘浮雲。嗟哉今明,何顔對卿等?氣何暇諭?祗迎時見予焉。
中宮殿·惠嬪宮,藥房口傳問安。答曰,知道。
安兼濟,以吏曹言啓曰,今此宗廟·各陵殿正朝祭大祝,俱以侍從塡差,而時無職名人員,令該曹,口傳付軍職,何如?傳曰,允。
李宅鎭啓曰,明日正朝望闕禮,依例爲之之意,敢啓。傳曰,知道。
趙宗鉉,以義禁府言啓曰,明日擧動時,大駕各差備都事及王世孫左右考喧都事,當爲備員,本府參上都事權䘩有頉代,令該曹,口傳差出,假都事二員,亦令差出,以爲分排之地,何如?傳曰,允。
傳于李宅鎭曰,旣已下敎,明日內秉捲窓稟安徐,只捲前面。
香祗迎罷後,政院·玉堂·藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂,單子問安。大殿答曰,今聞考奏,唐高祖七十一,宋高宗八十一年,今予今年,比高祖加八年,比高宗猶欠二年。嗟哉,漢唐以後,只有二君,此猶末節。嗚呼,今年上號室,今加幾十年,遙瞻驪州,且加幾十年,仰瞻國初,昔乙亥今甲戌,其亦加幾年,嗚呼,追憶庚子,亦漆二十,是豈孝耶。亦豈子道?諸臣雖咸曰慶,予則心膽萬隕,雖然近五十年相依,其惟喬木世臣,而此類其猶背予者多,豈云八十?其雖九十,予將依誰?名曰,卿宰,昨年背予,令年背予,其惟護黨,興惟及此。若此班次氣像,明年莫知何人背予,再明年,亦莫知何人背予,此正予所云建功楚越,千乘浮雲。嗟哉,一隅朝鮮,衰君沖子而已。明日展拜,心亦靦然。嗚呼,三陽其將回泰,萬品亦將咸新,嗟哉,在京喬木世臣子若孫,小諒乃祖乃父,精白一心,與歲俱新,助我邦家,呼寫乎此,涕沾于衫,於今諸臣,是豈木石?小諒小諒,其勉其勉。噫,今日停單子問安,意蓋此也。因都憲得體雖允,諸臣,雖揚揚循例,予則泄泄例答,以此敎代其答焉。中宮殿·惠嬪宮·世孫宮·嬪宮,答曰,知道。大殿·中宮殿,朝廷二品以上·六曹堂上,奉朝賀·大司憲·大司諫,單子問安。大殿批答。措辭見上中宮殿,答曰,知道。
傳于姜游曰,明日旣平明聚軍,頃日冬至開門太早,明日開東時開門。
吏曹口傳政事,以朱重洙爲禁府都事。
姜游,以刑曹言啓曰,䦨入宮門該吏,各決杖一百事下敎矣。䦨入書吏洪德文·金德彪·尹道臣,使令李永春·韓老味·金道成等,依下敎各決杖一百之意,敢啓。傳曰,知道。
又以刑曹言啓曰,小次知,令該曹今日杖一百,贖徵捧事,命下矣。依傳敎,當該小次知宋德亨,杖一百徵贖之意,敢啓。傳曰,知道。
又以御營廳言啓曰,去夜犯夜人,無所捉,敢啓。傳曰,知道。
又以一二所巡廳言啓曰,去夜犯夜人,無所捉之意,敢啓。傳曰,知道。
又以左右捕盜廳言啓曰,去夜犯夜人,無所捉,敢啓。傳曰,知道。
以承傳色口傳下敎曰,今日旣請,雖捧單子問安。以今日觀之,心眩,曾有前例,明日內局,與朝廷口傳問安。
壬辰十二月三十日辰時,上詣延和門外。香祗迎入侍時,行都承旨安兼濟,左承旨沈頤之,右承旨李宅鎭,左副承旨姜游,右副承旨趙宗鉉,同副承旨李得臣,記事官洪鳴漢·尹在醇·南履寬·林蓍喆,以次侍立訖。上具翼冠·袞龍袍,乘輿出通陽門,詣延和門外,降輿詣板位上,俯伏祗迎。上曰,禮房承旨,馳詣社壇,奉審以來,左副承旨,馳詣太廟南殿,奉審以來。出下敎宅鎭·游出,上曰,當展拜敬奉閣。上乘輿詣敬奉閣,降輿就位,行四拜禮,乘輿。上曰,當詣武德門,瞻望社壇矣。藥房都提調申晦,提調洪麟漢曰,今日日氣甚寒,請進湯劑。上曰,豈飮湯劑?其止之。晦曰,大提學李福源,以實故不入來,弘文提學,牌招使之出韻,何如?上曰,弘文提學黃景源牌招。出下敎上詣武德門,降輿俯伏移時,宅鎭復命奏曰,壇上精潔,祭物精備矣。仍讀奏祭物單子及進排官擧案,上命頤之,書傳敎曰,嗚呼,今予暮年,一心追慕與民也,況國依於民?民依於農,而須看七月篇,重農之意纖悉,予自幼仰覩每年歲首勸農之敎,至矣盡矣。故昔年果有效於民與農,而卽祚二年,體昔年親行,祈年於社壇,其後親爲者多。近年以來,春秋大祭,亦莫能躬焉,況此乎?雖然,頃年祈年也,來乎此門內,望見禮畢而回,於今此亦未能。嗚呼,國君守社稷,故社稷亦依於時君,郡社縣社,猶重也,況國社乎?千千萬萬料表,明將八旬,嗚呼,近五十載臨御,生民困於蔀屋,水旱連歲相仍,民食若此,民何依焉?吾民若此,予何依誰。興惟及此,食息奚安?每年勸農之敎,今作文具,辭朝時宣諭,亦一休紙,若此而其何望豐,事雖異焉,理則一也。昔庚黔婁事,紫陽曰,都是正理,自合有應,祈年亦禱也。且古人云,不誠無物,子曰,禮云禮云,玉帛云乎哉?樂云樂云,鍾鼓云乎哉?粢盛議文玉帛末節,有應與否,卽誠也。若問其本,亦一人,嗚呼一人,前已涼德,近益衰耗,若此而雖一歲首,三辛祈年,其曰,益乎?雖然,夫子亦曰,我愛其禮,此亦遵昔年之遺志,其況邦畿千里,維民所止,畿甸忒甚,湖西·關東·海西,其次焉,亦莫云稍勝,道民不願豐年。古人旣云,嗚呼,臨御近五十載,史氏無一歲書大有,須看史記,紫陽綱目,書大有者多,而近五十年若此,是誰是誰?卽予卽予,況今年上辛月正元日,予亦初聞,爲民憧憧之心,尤若何故,南門祗迎香祝,北門望社呼寫?嗟哉,道臣守令與居留之臣,□□君衰,體予今日之意,□□爲田畯,曾已下敎,其果有效,三農告□豈特田畯至喜?衰暮其君,亦將喜焉,欽體此意,孜孜勤勤,若爲其農,其本社壇,曾聞便作牛馬場者多故,前後申飭,今果有效否?嗚呼。暮年,今當歲首,豈特爲民?見歲饌單子,其將近千,令士庶,爲親許二牲,養牛在其一,而爲農牛禁焉,雖禁焉若此,而鑿井飮耕田歌,何□其雖歉然,意深悶農,亦體亦體。其況北道爲守令者,取食農牛云,故曾爲申飭,今果無此弊乎?噫,昔唐詩云,鋤禾已休□□,主人何苦又加鞭。以此觀也,嗟哉,其□有功於農者多,豈爲口腹之欲,不思其功乎?況屠農牛,卽繡衣廉問一條也。亦觀幽風篇,躋彼公堂,稱彼兕觥,卽君也而其用不過羔羊,此亦宜戒者。嗚呼,八旬其君,不顧其衰,望社壇而呼寫,欽體欽體事,明朝遵古例,下諭于八道道臣兩都留守。出傳敎游,復命奏曰,殿門無頉,祭物精備,而諸執事進排官,亦皆無頉矣。上命兼濟書傳敎曰,噫,自古制禮,於今欽歎,古人云養子方知父母恩,今予若此。何則闕中藍輿,昔年必也爲大君而設,近者駭然者,嫌其下差備門若屛門而乘過頃□□輿其於此道,八旬今初也。□□莫知幾百步近□□□今番事觀之,孟□□八旬吾民莫知□肉乎?□目雖勢家,旣命禁焉,新□□禁有新屠而□□此三法司之過,今□□肉而禁焉,此苦民也,亦若徐有寧□民者,予當廉問,三法司之官,當重繩,以此申飭,屠牛者禁,持肉者勿禁。出傳敎晦·麟漢·兼濟,待令矣。上曰,其止之。乘輿還入紫極門,諸臣以次退出。
