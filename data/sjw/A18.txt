上在昌慶宮。停常參·經筵。
仁順王后忌辰齋戒。
備邊司草記,海西刷馬價事。答曰,今到駄數不多,依狀啓施行,以除民弊。內下記草
上在昌慶宮。停常參·經筵。
仁順王后忌辰。
趙廷虎啓曰,領相病症,書啓,而今日以國忌留院之意,敢啓。傳曰,知道。
辰時,有霧氣。自巳時至申時,四方沈霧。夜一更,流星出南河星下,入東方天際,狀如拳。以下缺燼餘
上在昌慶宮。停常參·經筵。
上在昌慶宮。停常參·經筵。
自巳時至未時,日暈兩珥。申時,日暈左珥。
持平尹得說啓曰,前府使李靖,曾於甲子之變,投阿賊陣之說,至今藉藉,逾時漏網,得保首領,當此廣缺之日,雖不得盡律取斷,而人臣負此罪籍,何可遞職而止哉?請亟命削去仕版。掌令柳碩爲人悖妄,加以嗜酒,猖狓從前,處心行事,決非吉人正士,憲府擬望之時,銓曹堂上,再三持難云,而偃然出仕,都無廉恥,如此患失之人,不可置諸臺閣之列,請命遞。答曰,不允。
司諫閔應協啓曰,臣,將柳命性等事,論列已盡,而天聽邈然,臣實未曉聖意之所在,夫科試之不容私,文武一也,而武士行私之迹,尤有所不可掩者,蓋以無論上下人,得以目覩之也。今此柳命性,六兩兩失,俱落於大道之狀,人雖不見,而差備官,置之以二十步·三十步之遠,禁府亦不能斷之以法,命性缺然侍衛之任,士哲只罷其職,國綱至此,尙何言哉?科第,擧人之所大慾也。末世奸濫之弊,宜無所不至,而國家之所以能取人以材者,只是法而已。法如是不行,則將何以設科取人,而恢公道乎?請命性·白士哲定罪,禁府當該堂上罷職。答曰,不允。
鄭廣敬啓曰,右副承旨金堉遞差事,命下矣,同副承旨金集,右承旨具鳳瑞,在外未上來,只承旨數員兼察之事,非但事甚苟簡,疾病事故,未可豫料,則闕員似當速爲差出,而明日是大祭齋戒,今日政,以在京無故人擬差,何如?傳曰,依啓。
以李曼相避,傳于趙廷虎曰,此避嫌缺以違例捧入耶事,傳敎矣。觀其引避之辭,以缺初見之際,玉候違豫之時,不敢以微細之事,有所煩達爲辭,故捧入矣。聖敎如此,此避嫌還出給乎?敢稟。傳曰。缺
有政。吏批,判書李景奭進,參判李景□進,參議金世濂病,承旨鄭廣敬進。兵批,判書李時白進,參判未差,參議洪得一缺參知李省身進,左副承旨趙廷虎進。吏批,以柳晉三爲注書,洪得一爲兵曹參議,李弘載爲成均學諭,洪罙爲大君師傅,鄭錫文爲內侍敎官,金榮祖爲造紙署提調,吳竣爲左副賓客。兵批,以韓脛爲忠淸道水使虞候,張命壽·李廷樞爲訓鍊院參軍,張夢吉爲雲龍萬戶,尹擔爲上土僉使,成㠍爲德浦僉使,沈世鐸爲文兼宣傳官,權俊爲守門將,金溭爲宣傳官,李廷賢爲水叱怪權管,缺蒙亮爲登公仇非權管,金有慶爲吾老梁權管,李克仁爲文兼宣傳官,崔惠吉爲副摠管,缺英達爲訓鍊都正,李廓·李澥爲副摠管,白善淡爲楸波萬戶,金堉爲護軍,金始蕃·李敏行爲司果。
左議政三度呈辭。傳于鄭廣敬曰,不允批答。
右議政沈悅三度呈辭。不允批答。王若曰,小子未堪家多艱,方圖任賢而弘濟。大臣缺匪躬之故,詎宜釋負而退休。卿毋引疾,而三缺予已敷心而再誥。言念古昔板蕩之日,必賴股肱輔相之功。若大川無涯,匪舟楫而焉涉,如巨廈將圮,得棟樑而可支。惟其下效盡瘁之忠,是以上有興邦之業。試觀今日之時勢,曷堪中夜之艱虞。立國於大亂之餘,百度判渙,勞民於孑遺之後,庶情怨咨。上穹之譴告孔昭,若何以迓續人命。前頭之事變叵測,其誰能旋轉禍機。二字缺一疾之彌留,未免萬機之曠廢。三行缺之疾患,精神猶旺,自有心上之經綸。匪卿二字缺之方事,來何以善應。匪卿精透之識謀,三字缺折衷。疵政弊化之未祛,冀卿釐革。人心世道之漸壞,任卿挽回。玆所謂百責攸歸,卿不宜一朝捨去。臥閤亦能論道,莫以筋力爲辭。殉國自是忘身,惟應終始匪懈。曾於險阻艱難之際,旣共備嘗。當此危急存亡之秋,曷忍遐棄。須體求助之至意,勉回就閒之初心。於戲,臣后交修,何難格天而感衆。陰陽往復,庶見傾否而亨屯。莫謂時無可爲,但當我盡其道。所辭宜不允,故玆敎示,想宜知悉。知製敎趙錫胤製進
趙廷虎啓曰,兵曹郞廳,來言闕內巡檢之意,敢稟。傳曰,依啓。燼餘
上在昌慶宮。停常參·經筵。
政院·藥房·二品以上,大殿·中殿問安。答曰,知道。
藥房都提調臣金瑬,提調臣南以雄,副提調臣鄭廣敬啓曰,臣等,伏聞郡主不意卒逝,哀慼之餘,伏未審聖候,何如?且惡寒之候,亦比前,何如?臣等伏不勝憂慮之至,敢此仰稟。答曰,時無所患。
金榮祖啓曰,注書柳晉三,時在忠淸道沔川地,斯速上來事,下諭。傳曰,依啓。
缺日暈,暈上有門討,外疊上有背,色皆內赤外靑,狀如缺夜自一更至三更,東方,有氣如火光。燼餘
上在昌慶宮。停常參·經筵。
司諫閔應協,獻納李曼,正言沈熙世啓曰,南原府使金孝誠,曾爲沔川郡守時,句管米無處置之數,多至百餘石,變亂後追捧之際,官吏按簿,莫適所收,至於論報監司,將欲査覈,而土豪數人,假託一郡民情,呈狀願償,每一結加斂一斗,三行缺亦無可紀之績,不可以事在旣往置之,請命罷職不敍。答曰,赴任未久,更睹所爲而處之,宜矣。
禮曹,郡主阿只氏葬時,本曹郞廳等給馬事。傳于李德洙曰,歸厚署官員,勿送。
以領議政病症書啓,傳于趙廷虎曰,醫藥,特下送。
趙廷虎,以備邊司言啓曰,釜山僉使李眞卿,曾經慶尙水使體重,倭人等素所尊敬,今承除授此任,或者之議,以爲倭人缺作別樣擧措,則不無缺之事云。此言亦有意見,李眞卿改差,何如?傳曰,依啓。
趙廷虎,以缺意啓曰,今此舟師船隻分遣之時,缺半行汲水小船缺分送矣。令京畿監司缺船隻貿得之價,他無出處,缺田結分定云。臣等竊念畿內凶荒之餘,三經勅行,今又收捧民間,極爲愍惻,此非他道之比,根本之地,所當優恤,餘丁木十五同·戶曹十同·兵曹十同,都合三十五同分給,以除殘民一分之弊,敢啓。傳曰,依啓。
兵曹參判尹履之疏曰,伏以臣,天賦缺不能俯仰,言語背突,重觸時諱,自分爲聖世之棄物,聖恩益深,寵擢非一,遇事益激,不知死所,時議以非,蹤迹孤危,從前屢辭職命,非出於逋慢而然也。不意玆者,新命又下,國危日甚,分義爲重,惟當奔走供職,以死爲期,顧臣兼帶禁府,乃應遞之任,國朝以來,兵官不得兼金吾,自是流來例規,曾在昏朝,朴承宗以兵判兼判義禁,累辭未遞,以爲今日謬例猶存,或有兼帶者,而實非舊規也。況臣情事,尤有所不敢冒居於罪籍,所司之職,不敢畢陳,而天日在上,無微不燭,悶迫情勢,亦缺竝許遞免,以安愚分云云。答曰,兼帶同知義禁,當爲勉從,卿其勿辭察職。燼餘
上在昌慶宮。停常參·經筵。
李德洙啓曰,前年內贍寺人勝單子覓入事,傳敎矣。卽令該寺覓入,則奉缺金世濂來言,其時次知書員李士一,勅使時逃躱,其所去處,未能詳知,考諸文書所藏處而無之。問諸其同缺而不知其單子,覓入無路云矣。答曰,知道。今後使之缺入。
以右議政五度呈辭,傳曰,安心調理。
傳曰,內瞻寺人勝單子覓入。
以侍講院當該官推考傳旨,傳于趙廷虎曰,以禁軍除授事,指揮該曹,事甚未妥之意書入。
司諫閔應協,獻納李曼,正言沈熙世啓曰,南原府使金孝誠,請命罷職不敍。答曰,已諭。
李德洙,以成均館意啓曰,今正月初七日,儒生上旬輪次當行,而政府有故,不得爲之之意,敢啓。傳曰,知道。
陽陵君許疏曰,伏以臣之缺於摠管乞替之疏,已盡仰達天聽,想惟聖鑑,亦盡下燭,更何敢煩違?而臣今年,又添犬馬之齒,卽七十八歲,衰病轉劇,雖僅行步,不能跨馬,全廢人事矣。卽當退去林泉,已畢餘生,而猶不能下去,展仄强留者,只待自上有喜之慶。今則伏見藥房啓辭,有漸爲差歇之敎,朝臣又缺廢問安之禮,臣當退去,不勝隕涕之至。然頃於强留之時,數日內,勅使往來迎送及二品以上問安之禮,一不進參,偃然退坐,於人臣分義,誅責難逭,不勝惶恐,席藁待罪。無任戰兢屛營之至,謹昧死以聞。答曰,省疏具悉卿意。卿其勿爲待罪,在京調理,以副予意。
掌令柳碩疏曰,伏以無狀如臣,忝竊言地,人器不稱,分涯已過,人言之來,誠所甘心,而聖明曲護,不許罷斥,仰思誤恩,俯循物議,惶感悶蹙,不知所出,臣性本疎愚,不識幾微。且信己見,不能俯仰,得罪於時,見嫉於人久矣。行護軍金尙憲,以官高寵幸之臣,有忘君負國之罪,知有君父,而不知有權臣,寧陷機穽,而不忍負殿下,曾叨本職,略陳所懷,臣亦有腸,豈不知一論此人,奇禍立至,而蓋其狂妄之見,不可移也。今日朝廷之上,無非尙憲之人者,張目切齒,必欲殺之,而幸賴天地父母曲護之恩,備得員品,以至今日,而狙擊之謀,藏於未形,含沙之毒,呈於伺影者,人之所知,臣亦自料,處心行事之誚,何可免也?臣交遊缺蹤跡孤危,冥行擿埴,見聞聾瞽,銓席語言,若隔山河,而除命適下於詣闕之時,謝恩兼行於復命之際,掃墳是急,請暇以歸,若以患失爲罪案,則不亦甚乎?噫,聖上深居九重之中,何以知今日景象?盤據之勢,燀爀之焰,威福一世,十有八年,以己異同,窮達其人,臣亦人情,苟有患失之心,則何必捨必利之道,觸難犯之怒,而自取顚頓也哉?此則愚婦尺童,所易見之理也。臣又竊聞外間傳說之言,惜乎。尙憲之疏曰,自古無不死之人,亦無不亡之國,身是匹夫,而猶不能自決,乃欲以溝瀆之諒,望之於奉宗廟社稷之人君,何其不思之甚耶?臣卽殿下之臣,可愛吾君,雖萬被誅戮,義難緘口,臣亦慼矣。臣旣行已無似,取人缺之斥,豈堪强顔,復玷班行,始自今日,得有廉恥,此臣之所幸也。伏乞聖慈,察臣危迫之懇,怜臣狼狽之勢,亟許遞免,以便公私,不勝萬幸。臣無任惶恐屛營竢命之。此下缺
職姓名缺疏曰,伏以臣,老病添劇之狀,前後章疏,曁於榻前,已盡底蘊矣。頃日落傷之後,危症增劇,雖獲蒙恩遞,累日調治,而沈苦猶前,自分溝壑,不意天地父母,不缺遐遠,乃勤召收,復置近邇之列,豈不以昔疾,庶已今愈,駑質或備任使也歟?臣竊伏念,玉候違豫,久未復常,進候闕下,是臣宿心,今此恩命,復出於夢寐之外,所當登時就道,不計其他,而顧此癃病,衰耗亦甚,風脾多年,濕脹兼苦,下部不通,塊然作一蘧蒢,少觸風冷,轉覺危劇,雖感恩戀闕,不勝狗馬之懷,當此沍寒,起身無計。伏乞聖慈矜察,遞臣職名,以保餘命。臣無任切迫屛營之至,謹昧死以聞。踏啓字下。燼餘
上在昌慶宮。停常參·經筵。
司諫閔應協,獻納李曼,正言沈熙世啓曰,請南原府使金孝誠罷職不敍。答曰,此時迎送有弊,姑置之,可也。
持平尹得說啓曰,臣伏見掌令柳碩之疏,不勝驚怪之至,缺規自是常道,據實論啓,初無別意,而今碩,乃引攻擊金尙憲之事,以爲自伸箝人之地,滿紙張皇,情態畢露,殿下若平心省察,則足知其爲人矣,而反以臺論不正爲敎。臣旣被醜詆,又有嚴批,不可一刻仍冒,請命罷斥臣職。答曰,勿辭。
金榮祖啓曰,持平尹得說,再疏煩瀆,退待物論云矣。
趙廷虎啓曰,都摠府郞廳,來言今夜巡檢之意,敢啓。傳曰,知道。
都摠府啓曰,副摠管李澥,以其父母遷葬事,時在忠淸道靑陽地,上來無期云,改差,其代以在京無故人,今政差出,何如?傳曰,依啓。
右議政沈悅六度呈辭。傳曰,安心調理。
戶曹啓曰,今番勅使禮單支供雜物用餘之數,當爲各司會計別單書入之意,啓下矣。今以別單書啓,依前各司·各官,仍爲堅藏以待,而其中不可久留之物,隨便改措,要不失其本,以爲後日之用宜當,敢啓。傳曰,依啓。
吏批啓曰,召村察訪沈光洙,呈狀于政院,稱以宿疾之人,不能運身。且與本道監司姻婭家相避云,改差,何如?傳曰,允。
吏批啓曰,義州府尹今當差出,依近例,令備局議薦,何如?傳曰,依啓。
備邊司啓曰,義州府尹申翊亮,素稱有材,故薦擬受點矣。前府尹黃一皓,須待新府尹下去,方可拿來,而翊亮往在忠州,尙未上來,今始詳聞,翊亮宿疾沈痼,近日益甚,其來遲速,未可豫料,雖或扶曳上來,遠赴邊上,決難爲之云,若待缺之陳情,漸至遲滯,翊亮遞差,以他人差出,從速催送,何如?傳曰,依啓。
有政。柳爲掌令,李英達爲南陽府使,孟元賓爲谷山府使,申謹爲松禾縣監,崔後憲爲新溪縣令,金應洵爲軍資直長,李顯英爲判尹,李塡爲同成均,趙光璧爲宗廟直長,柳元履爲司饔直長,郭致堯爲靑巖察訪,禮賓正朴,司䆃正金相換,黃胤後爲義州府尹,邊士紀爲龜城府使。
兵批,以申謹爲都摠府都事,鄭楷爲釜山僉使,魚大振爲五衛將,姜允淑爲武兼宣傳官,李衎爲兼司僕將,李挺漢爲副摠管,金光礪·李䅍門爲武兼宣傳官,李顯達爲副摠管,趙瑜爲都摠都事,李眞卿爲訓鍊都正,朴同俊爲五衛將,韓亨吉爲副摠管,李澈爲宣傳官,護軍李眞卿·朴安悌,司直李衎,副護軍金湜·金集,杆城郡守崔文湜陞號。
以吏曹判書李景奭箚子,答曰,省箚具悉。深用嘉尙,所陳之事,當留念而採用,卿其勿辭。燼餘
上在昌慶宮。停常參·經筵。
大司憲朴潢避嫌啓曰,臣性本疎戇,全昧幾關,立朝十六年,任情直行,未嘗欺殿下,亦未嘗自欺臣心,末路痼習,雖未免色目之指點,待人虛襟,素无偏狹之心,惟其善惡是非,不敢詭隨,乃臣本來所嘗自勉者也。臣竊見柳碩之爲人,一生行身,三行缺尹得說之疏辭狼藉,情態盡露,人之爲言,一至此極,固知人言之不誣也。臣之論碩,何與於金尙憲,乃執此爲綱領?其心不過揣磨逢迎,以爲激天怒之地耳。噫,柳碩之見斥於尙憲久矣。乘時逞憾,攘臂攻擊,有識之士,莫不唾鄙,猶不知恥,反以尙憲爲奇貨,一以爲立身之階梯,一以爲陷人之機穽,綴拾古小人,驚動時君,釀禍階亂之語,張皇文字,眩惑天聽,不亦輕君父而蔑朝廷乎?其所謂狙擊含沙,正所自道,而其所謂盤據之勢,燀爀之焰,果指何人歟?其所謂臣,卽殿下之臣,亦豈出於士君子之口乎?尙憲退伏田野,猶謂之權臣乎?亦非不知此言之無理,惟以網打爲主,不復念其人見肺肝,與之相較,臣實恥之。殿下若絶祛偏係之心,忘物我彼此,言順而求諸道,言逆而求諸非道,平心省察,則是非淑慝,莫能逃於天鑑之下,而聖批至以臺論不正爲敎,臣誠惶惑,置身無地。如臣無狀,當國家危亂之日,無涓埃毫髮之效,虛竊恩寵,每叨匪據,缺道路,羞見市童,入室言笑,愧對妻孥,加以痼疾經年,與鬼爲隣。況且君臣共患,上下同舟,中夜彷徨,萬事灰心,豈有一分私意於其間,黨同伐異,馳逐於名利場哉?目今時事,可言者何限,而論一微細之事,乃反見疑於君父,環顧自省,愧忸欲死,將何顔面,復入臺閣乎?請命罷斥臣職。答曰,卿之疑人若此,人之疑卿,無足怪也。且金尙憲,詐死欺人,不顧兄喪,其心行可知也。安臥樂土,口厭膏粱,其苦節亦可知也。其所爲不過如此,卿等勿以爲貴,亦勿煩辭。
獻納李曼,正言沈熙世啓曰,請南原府使金孝誠罷職不敍。答曰,已諭。
藥房都提調臣金瑬,副提調臣鄭廣敬啓曰,臣等,伏承下醫官之敎,不勝驚惶憂慮之至,凡嘔逆之證,多出於脾胃之受傷,而或出於痰火,或出於風寒,而且搔痒之證,或由於血虛,或由於風熱,今此兩證,證體非一,必須入診,方知病根所在,然後可以議藥,卽令崔得龍入診,何如?敢此仰稟。答曰,依啓。
藥房都提調,以口傳啓曰,前則入診,例爲缺而今日則隨時入診,都提調以下,亦爲入侍之意,敢此啓稟。答曰,房中狹窄,提調則勿入隨時事依啓。又以口傳啓曰,崔得龍,獨爲入診,似涉孤陋,蔡得沂,自前入診人也。竝令入診,敢稟。答曰,蔡得沂勿入,御醫中一人入之。
藥房再啓曰,臣等伏聞入診醫官之語,仍與諸御醫等商議,則皆以爲從來諸證心火爲主,心火旺則挾痰而作氣,勢所宜然,今此兩證,在內則爲嘔吐,在外則爲搔痒,噓吸橐籥,表裏相應。故嘔吐重則搔痒輕,搔痒重則嘔吐輕,必須先用淸涼之劑,以治痰火,然後可以定嘔吐止搔痒,宜於黃連竹茹湯,加貝母薑汁炒·連翹·桔梗·黃芩·干汁炒各五分,半夏麴七分,限三貼進御後,徐觀證勢,更議他藥,似爲宜當云。右藥三貼劑進之意,敢啓。答曰,依啓。
右參贊姜碩期箚曰,伏以臣重患風病,缺年于玆,半身不遂,行步須人,値玉候違豫之日,雖或進參問安之班,拜跪之際,二行缺犬馬之惡,亦不忍便自永訣,因循苟冒,有若缺者然,其亦不自量,甚矣,常懷慙懼而已。不意內局之命,又及於臣,聖眷彌隆,感激罔措,臣卽今所患,手足所不運用,一也。精神已盡昏憒,二也。氣力漸就澌頓,三也。眩暈無時發作,四也。此其大段危急之證,而暫觸風寒,痰火用事,氣塞喘絶,不能回甦者亦數矣,是不過爲朝暮人耳。以如許劇病,雖在閑局,尙多瘝曠之責,況於御藥重地,將何以備列,而察其職任哉?顧臣事勢,決知其萬萬不可堪,豈敢以煩瀆爲嫌,而終无丐免之章乎?玆將悶迫之情,仰徹宸嚴之聽。伏乞聖慈,曲加矜察,新授內醫院提調,爲先遞改,以便公私,千萬幸甚。臣無任瞻天仰聖祈懇之至。取進止。答曰,省箚具悉卿懇。所陳之職,乃是閑任,卿其勿爲控辭。
訓鍊都監啓曰,都監中軍,爲任極重,月前移授他職,而有可代之人,則中軍遞差,如無可代之人,則仍存矣。昨日政,中軍李顯達,除授摠管,近日武弁中,姑無可合之人,請李顯達摠管改差,仍察中軍之任宜當,敢啓。傳曰,依啓。
都摠府啓曰,去夜發遣郞廳,闕內各處摘奸,則忠壯衛朴廷堅·金百根,南原正兵金戒興·南彦水,通津正兵金天吉等,無緣闕直,忠壯衛張以津·兪應信,楊口正兵金明男,平康正兵金忠生,南原正兵柳德男等,兵裝有頉,極爲駭愕,依前例自本府從重科罪,何如?傳曰,允。
都摠府啓曰,副摠管李顯,以會同分軍事,除標信內兵曹進去之意,敢啓。傳曰,知道。
右副〈承旨〉趙廷虎啓曰,司憲府全數有故,今日以監察茶時之意,敢啓。傳曰,知道。
趙廷虎啓曰,義州府尹黃胤後密符單子,已爲啓下,而日勢已暮,安寶之際,必致犯夜,明日早朝,安寶下送之意,敢啓。傳曰,知道。
吏曹參議金世濂疏曰,伏以臣,祚薄不幸,前患內癰之證復作,左脅刺疼,日就危域,頃日備局回啓,迨其身病,供劇可念,使之調理察任云者,亦不知實狀之至此極也。每於參坐之日,大臣諸宰,莫不咨嗟愍惜,徒以一息尙存,不敢言病,奔走戮力,顚仆爲期,乃於本月初二日以來,瞀悶憒惛,溘然若盡,危證百出,諸醫束手。伏念備局職務最劇,凡在衰憊之人,尙難堪任,況此垂死病中,決不可辦得,臣之疾病,有不足恤,而瘝曠已久,僨事可畏。伏乞聖慈,曲加矜憐,特許遞改,使之專意調治,非臣隕結,所能仰報,倘賴天地父母,幸得須臾無死,竭盡駑鈍,無非盡忠之地。臣無任惶恐戰慄瞻天祈望之至,謹昧死以聞。答曰,省疏具悉。爾其勿辭,調理察職。
趙廷虎啓曰,大司憲朴潢,再啓煩瀆,退待物論云矣。傳曰,知道。
卯時辰時,有霧氣。燼餘
上在昌慶宮。停常參·經筵。
政院問安。答曰,知道。
二品以上問安。答曰,知道。
正言沈熙世避嫌啓曰,柳碩之見棄於公議,實由其心跡之敗露,而今番憲職之擬,一郞官專擅而爲之,堂上持難,則公議之不與可知,而偃然就職,略無忌憚,其蔑恥冒進之態,誠可惡也。憲府之只請遞差,亦可謂缺二行避蹤跡之嫌,懷私逞憾,肆然無忌之狀,雖古之大奸,無以過此,原其本心,揣摩上意,欲濟己私,以一尙憲,爲其奇貨,上惑聖聽,下制人口,其心所在,吁亦巧矣。廉恥之節,不可責之於此人,而其曰殿下之臣等語,臣不能正視,豈能聖明之世,有此陷媚之言也?被彈之人,恣意抗章,與臺閣相爭,自古及今,未之有也。臣於憲府處置之際,欲爲竝論柳碩,而爲同僚所阻,無非臣疲劣無狀,不能見信之致,請命罷斥臣職。答曰,勿辭。
獻納李曼避嫌啓曰,臣性拙交稀,凡於人情世態,有不能周知,而乃所聽則自守己見,不染於末俗之痼習。且不欲生事於可以無事之地,而責人以己所不爲之事,乃臣之本情也。今日同僚,以處置憲府,來問臣意,臣答以臺閣論人,各從所見,不可以自明之語,未安之批,輕遞言官,可以請出云,則同僚又以柳碩之疏,辭說張皇,顯有構捏之態,欲爲論劾。臣意以爲被論之人,惟當引咎靜竢,不宜自起陳辯,且其疏語,未免過激,若謂之乘憤而發,則可矣,以構捏之罪加之,則恐非同朝推己及人之道。且此非係之於國家存亡之事,而處置之日,仍爲論劾,殊欠從容,要與更加商議,務得其中,是臣平日之所欲事中省事,而不欲待人太薄之意也,豈有一毫容護之心哉?臣於柳碩,僅稠中一二接,素無往來交遊之分,實未詳其爲人之如何?且其所爲,臣亦未敢盡以爲是也。而至於今日之汲汲再論,增惹鬧端,臣未知其果爲妥當也。臣雖素厭紛擾,而屈己苟從,又非臣之所敢安也。再三論辨,必欲鎭靜,而事與心違,竟起一層風浪,臣只自愧其行已無狀,而不能見信於人,一至此極也。大抵,近來搢紳之間,情意旣阻,鬧擾輒生,如臣孤危之蹤,措足無地,論其可否,是非橫生,臣於此,寧欲尙寐而無知也。狷介之性,缺無以周旋於彼此之間,臣之從前引咎乞退者,二行缺遽出意慮之外,反以微細之事,未免瀆擾,請亟命鐫削臣職。答曰,勿辭。
金堉啓曰,正言沈熙世,獻納李曼,再啓煩瀆,退待物論云矣。傳曰,知道。
藥房都提調臣金瑬,提調臣姜碩期,副提調臣鄭廣敬啓曰,夜來日氣極寒,伏未審聖候,何如?嘔逆·搔痒之證,時無可減乎?昨日劑入之藥,其已進御乎?敢此竝稟。答曰,湯藥已爲進御,而時無加減矣。
領中樞府事臣李聖求箚曰,伏以臣自十數日〈以〉來,重患耳腫,右邊頭面,竝皆浮起,叫楚之狀,如以鐵釘叢刺,耳門之中,再膿再潰,有時熱盛。又以一身寒戰,目眩不能視,口合不能食,苦劇旬餘,少無加減之勢,因此賤疾,自歲時前後問安,皆不得進參,人臣分義,可謂蔑矣。臣不勝惶恐,席藁待罪。取進止。答曰,省箚具悉。卿其勿爲待罪,安心調理。又傳曰,遣內醫看病。
承文院官員,以都提調意啓曰,寫字官文義男,在喪終制,隷習李後聃·崔中立等,試才連三次居首,依前例,付軍職冠帶常仕,何如?傳曰,依啓。
金堉啓曰,以義禁府全羅監司啓本,金自順査覈粘目。傳曰,旣捧軍則以軍準五升之說不虛,而回啓如此,承旨察啓事,傳敎矣。自順元情則依他鎭,以官平升捧米五升云。査覈時鎭撫等招辭,則捧米一斗的實云。軍士所納,旣是一斗,官平五升之捧,乃是發明之辭,而本府回啓,以濫捧爲曖昧者,似爲失實,此公事還出給,何如?傳曰,允。
備邊司啓曰,本司有司堂上李景義病患甚重,不得察任,李景義姑遞有司之任,其代以右尹李景□差下,使之察任,何如?傳曰,依啓。
備邊司啓曰,今此乘船軍兵資裝木,海西則因本道監司狀啓,以京上納各樣價布,除出計給,平安道則應送資裝木及舞上價布竝五百七十七同三十二匹內,戶曹木二十七同三十二匹,兵曹木二百五十同下送,而陸運有弊,卽時京畿船五隻分載,禁軍押領以送,宜當,敢啓。傳曰,依啓。且氷解未易,則竝爲水運,似或未妥,更爲量處。
備邊司,以本曹資裝木事草記,答曰,依啓。且氷解未易,則竝爲水運,似或未妥,更爲量處事,下敎矣。當初欲爲水運者,乃爲夫馬之弊也。今承聖敎,果爲允當,五百七十七同有零數內,一半則先爲陸運似當,此意,分付該曹,使卽擧行,而令兵曹,別定禁軍領率而去,多定軍人護送之意,三道監司處,竝爲行會,何如?傳曰,依啓。水運時,前日啓請加送木綿,亦爲載送。
趙廷虎啓曰,憲府全數有故,今日以監察茶時之意,敢啓。傳曰,知道。
趙廷虎啓曰,義州府尹黃胤後諭書密符,令缺給馬下送之意,敢啓。傳曰,依啓。
辰時,日暈。巳時午時,日有重暈,缺靑白氣如虹,出自兩珥上缺未時申時,日暈,暈上有戴,色內〈赤〉外靑。酉時,日暈。夜三更,月暈。燼餘
上在昌慶宮。停常參·經筵。
弘文館應敎臣李時楷,校理臣趙錫胤,修撰臣趙啓遠等,伏以尹得說,以伏見掌令柳碩之疏,不勝驚怪,夫官師相規,自是常道,據實論啓,初無別意,而碩乃攻擊金尙憲之事,以爲自伸箝人之地,情態畢露,殿下若平心省察,則足以知其爲人矣。反以臺論不正爲敎,臣旣被醜詆,又有嚴批,不可以一刻仍冒,大司憲朴潢以臣性本疎戇,全昧幾關,立朝十六年,任情直行,未嘗欺殿下,亦未嘗自欺,待人虛襟,素无偏狹之心,惟其善惡是非,不敢詭隨,乃臣本情,而所自勉者也。竊見柳碩爲人,一生行身,浮薄險詖,聽言觀貌,必非吉人正士,此臣平昔之恒談,人孰不知,不幸同席,率爾彈劾,略示激濁而已。今見柳碩自訟之疏,疏辭狼藉,情態畢露,益知臣言之不誣也。臣之論碩,何與於金尙憲,而乃執此爲綱領,其心不過揣摩逢迎,以爲激天怒之地耳。柳碩之見斥於尙憲久矣,乘時逞憾,攘臂攻擊,有識之士,莫不唾鄙,猶不知恥,反以尙憲爲奇貨,一以爲立身之階梯,一以爲陷人之機穽,綴拾古小人,驚動時君,釀禍階亂之語,張皇文字,熒惑天聽,其所謂狙擊含沙,正所自道,而其所謂盤據之勢,燀赫之焰,果指何人歟?其所謂臣卽殿下之臣六字,豈出於士夫之口乎?尙憲退伏田野,猶謂之權臣,非不知此言之無理。惟以網打爲主,不復念其人見肺肝,殿下若絶去偏係之私,忘物我彼此,平心省察,則是非淑慝,莫能逃於天鑑之下,而伏睹聖批,至以臺論不正爲敎,臣誠惶惑,置身無地,況此君臣共患,上下同舟,豈有一分私意於其間,黨同伐異,馳逐於名利場哉?目今時事可言者何限,而論一微細之事,乃反見疑於君父,將何顔面,復入臺閣,正言沈熙世,以柳碩之見棄於公議,實由於其心跡之敗露,而今憲職之擬,一郞官專擅而爲之,堂上持難,則公議之不與可知,而偃然就職,略無顧忌,其蔑恥冒進之態,誠可惡也。憲府之只請遞差,亦可謂責之輕矣,碩不知循省,乃反自訟,專以金尙憲事張皇,終至拈出尙憲近日疏中說話,以爲奇中之計,不避形跡之嫌疑,懷私逞憾,肆然無忌之狀,雖古之大奸猾,何以過此?原其本心,揣摩上意,欲濟己私,以一尙憲,爲其奇貨,上惑天聽,下制人口,其心所在,吁亦巧矣,廉恥之節,不可責之於此人,而其曰臣卽殿下之臣等語,不欲正視,被彈之人,恣意上章,與臺閣相爭,自古及今,未之有也。臣於處置之際,欲論柳碩,而爲同僚所阻,無非疲軟,不能見信之致,獻納李曼,以性拙交稀,其於人情世態,不能周知,而乃所願則自守己見,不染於末俗之痼習。且不欲生事於可以無事之地,而責人以己所不爲之事者,乃臣之本情也。今日同僚,以憲府處置,來問臣意,而答以臺諫論人,各從所見,不可以自明之語,未安之批,輕遞言官,可以請出云,則同僚又以柳碩之疏,辭說張皇,顯有構捏之態,欲爲論劾,臣意則以爲被論之人,惟當引咎靜竢,不宜自起陳辨。且其疏語,未免過激,若謂之乘憤而發則可矣,欲以構捏之罪,加之則恐非同朝推己及人之道。且此非係國家存亡之事,而處置之日,仍爲論劾,殊欠從容,要與更加商議,務得其中,是臣平日之所欲事中省事,而不欲待人太薄之意也,豈有一毫容護之心哉?臣於柳碩,僅稠中一二接,素無往來交遊之分,實未詳其爲人之如何?且其所爲,臣亦不敢盡以爲是也。至於今日,汲汲竝論,增惹鬧端,臣未知果爲妥當也。臣素厭紛擾,而屈己苟從,亦非臣之所敢安也。再三論辨,必欲鎭靜,而事與心違,竟起一層風浪,臣始自愧其行己無狀,而不能見信於人,一至此極也。大抵,近來搢紳之間,情意旣阻,鬧擾輒生,如臣孤危之蹤,措足無地,一欲可否,是非橫生,紛紜之端,遽出於意外,反以微細之事,未免瀆擾之歸,臣罪至此萬死,大司諫崔惠吉,以無狀愚臣,叨荷誤恩,前後忝冒,非止一再,當此艱危之日,惟以瀆擾爲事,愧懼欲死,近日憲府之論,全不與於金尙憲之事,而柳碩援此陳章,費辭自明,少無顧忌之意,甚可惡也。殿下不能平心省察,繼下未安之敎,此豈素所望於殿下者哉?兩司多官,俱爲引避,持平尹得說卽臣二行缺未安之敎,實出情外,身被重評,肆然陳疏,滿紙張皇,熒惑天聽,擧正其罪,乃是諫官之職,游辭泛語,混其是非,託以鎭靜之說,隱有營護之意,其情可惡,旣有相避,勢難處置,有何可避之事?請持平尹得說,大司憲朴潢,正言沈熙世,大司諫崔惠吉出仕,獻納李曼遞差。取進止。
行大司諫崔惠吉啓曰,無狀愚臣,叨荷誤恩,前後忝冒,非止一再,當此艱危之日,蔑效絲毫之報,惟以瀆擾爲事,愧懼欲死,無地自容,近日憲府之論,全不與於金尙憲之事,而柳碩援此陳章,費辭自明,少無引咎顧忌之意,甚可惡也。殿下不能平心省察,繼下未安之敎,豈素所望於聖明者乎?兩司多官,俱爲引避,持平尹得說,卽臣同生妹夫也。揆以相避法例,不可仍冒處置。且臣重患脅病,未能出謝,不得參於問安之列,臣罪亦大,請命遞斥臣職。答曰,勿辭。
金堉啓曰,大司諫崔惠吉,再啓煩瀆,退待物論云矣。傳曰,知道。
答玉堂箚曰,依啓。大司憲朴潢,持平尹得說,正言沈熙世,亦爲遞差。
政院問安。答曰,知道。
藥房都提調臣金瑬,提調臣姜碩期,副提調臣鄭廣敬啓曰,伏未審夜來,聖候,何如?再作劑入黃連竹茹湯,想已連進二貼矣,嘔逆搔痒之證,其無加減之異乎?敢此竝稟。答曰,時無顯效矣。
金堉,以義禁府意啓曰,全羅監司啓本金自順査覈粘目,傳曰,旣捧一斗,則以軍準五升之說不虛,而回啓如此,承旨察啓事,傳敎矣。自順元情,依他鎭以官平升,捧米五升云。査覈時鎭撫輩招辭,則捧米一斗的實云。軍士所納,旣是一斗,則官平五升之說,乃是發明之辭,而回啓以濫捧爲曖昧者,似爲失實,此公事還出給,何如?傳曰,允事。傳敎矣。金自順當初罪目中,以大升捧米於防軍之處云,而今此査覈啓聞中,各人所招內米一斗收捧的實,而一升容入,豈有改造二升之理乎?臣等覈啓時,自順元情,與各人所招,相左不實者,乃指此也。而措語未瑩,致勤下敎,極爲惶恐,元公事改付標以入之意,敢啓。傳曰,知道。
以兵曹言啓曰,上年夏間判書李時白入侍時啓,本曹貿牛木七十同,留置於濟州,以此木貿馬,分給禁軍,使習缺何如?傳曰,相議爲之事,命下矣。議于備局,皆以謂宜當,今宜擇定禁軍二人,使之貿來,而其馬中禾少,不合戰用者,換以官馬,禾壯者,則馬無空老欠數,不患禁軍及時有調用之益,故將此事意,已議于司僕提調,以此行移濟州牧使,使之從便貿送,何如?傳曰,依啓。
司饔院官員,以都提調言啓曰,沙器燔造之地,柴木垂盡,則例以移設,而廣州舊基,已過十年,非但樹木已盡,官廳庫間,爲兵火燒盡,無一間餘存,與其改造,寧移樹木茂盛之處,可也。經亂之餘,物力不敷,況纔經勅使之行,此時依前役民,事甚不可。自本院,使匠人輩移設計料,而但物力不逮處,令本道隨便助力,而所用大槽·大板子,不可以私力卒得,亦令江原道覓送事,行移,何如?傳曰,允。燼餘
上在昌慶宮。停常參·經筵。
金堉啓曰,憲府全數有故,今日以監察茶時之意,敢啓。傳曰,知道。
藥房都提調臣金瑬,提調臣姜碩期,副提調臣鄭廣敬啓曰,伏未審夜來,聖候,何如?嘔逆·搔痒之證,比昨,何如?前入黃連竹茹湯,昨日當爲畢進御矣,必須詳知症候加減,然後方可議藥,敢此竝稟。答曰,嘔逆之證稍減矣。
金榮祖啓曰,假注書鄭攸重得傷寒,久臥院中,不能察任,自昨日症情加重,今日已爲出去,請假注書差出。傳曰,依啓。
假注書望,△金三樂·鄭始成·丁彦瑗。
趙廷虎,以備邊司言啓曰,近來沿海松禁,漸至解弛,邊山·安眠等處鹽盆斫伐,四面侵剝,而官吏不爲擧法嚴禁,極爲可駭,且士民等,稱謂避亂,造作船隻,不但盜斫潛取。又有末段木帖字之規,所謂末段木者,官船造作時,斲棄木頭也。此不過數尺,以其材無用於造船,而監兵·水使,以片紙行下,則依憑作船,公然斫取全材,此弊已成,將必赭山而已。殊甚可慮,特令諸道,各別申明,有船材近處,公私鹽盆,竝爲禁斷,末段木帖子之規,更勿因襲作非之意,令黃海·忠淸·全羅·慶尙等四道監·水使處,竝爲行移,何如?傳曰,允。
金堉啓曰,今日爲政事,命下矣。都承旨鄭廣敬,藥房問安進去,左承旨金榮祖司饔院監。右承旨李德洙病不來,右副承旨趙廷虎以代兵批進去,廳中只有臣堉而已。吏批,何以爲之?敢稟。傳曰,兼進。
有政。吏批,判書李景奭進,參判李景義病,參議金世濂病,右副承旨趙廷虎進。
兵批,判書李時白病,參判尹履之病,參議洪得一進,參知李省身病,右副承旨趙廷虎進。
以李敬輿爲大司憲,鄭泰齊爲持平,林爲獻納,沈世鐸爲正言,鄭元奭爲旌善郡守,李士吉爲淸安縣監,李彬爲正言,張應一爲承文博士,義原正加資嘉義老職。以義原正望單子。傳曰,都正除授,以義原正爲義原都正。
以朴潢爲大護軍。此下缺
大司諫崔惠吉啓曰,被彈之人,惟當引咎自省,缺竢而掌令柳碩。乃敢陳疏,與臺官相抗,强列不當引之事,以爲自明箝人之地,誠可惡也。況旣缺臺評久帶憲職,揆以事體,尤有所未妥,請命罷職。答曰,不允。
趙廷虎,以備邊司言啓曰,卽今兩司事機甚急,各官不可一日無倅,新除授守令中,在京之人,則數日內發送,時在遠道之人,則不可等待其上來,改差,以在京無故人差出,急急催送,令該曹稟行之意,敢啓。傳曰,依啓。
又以備邊司意啓曰,大君師傅徐元履呈狀曰,以侍養母歸葬,受由出來缺山忌葬期漸退,受由已久,心甚未安,今欲入去,一路草料等事,願爲受去云云。令該曹成給草料,速爲入來宜當,敢啓。傳曰,依啓。
又以備邊司言啓曰,今見忠淸監司李厚源所抄□聞道路之言,發缺限似有差退之意,全羅所送郞廳,遍歷湖南缺而還來,湖西則其間日字必多,勢難及期督發,郞廳一員發遣,專委檢飭,何如?傳曰,依啓。
又以備邊司言啓曰,曾聞淸人之言,防倭船具,則使之勿動,□□此入送之船,或有若干新造之處,而許多船缺措備之路,不得已以各處船入送。且掠盡沙格而去,水業者無復餘存,南邊缺事極可慮,而大國之令,不敢不擧行,此意亦不可不報知,以此事意缺次從容言及于彼處之意,陪從臺官處行會,何如?傳曰,依啓。
又以備邊司言啓曰,上候尙未復常,又此搔痒·嘔逆之症,又是新症,臣等尤不勝憂慮之至。政府申文,旣已入送,此等症候,不可不通于彼中,禁軍別定有弊,則自本司行會于平安監司處,以義州府尹軍官中伶俐者一人,別定入送,令該曹。此下缺燼餘
藥房再啓曰,卽以下敎,更問于崔得龍,則以爲此藥,旣有微效,仍前加入,加用二貼宜當云。依此劑入之意,敢稟。答曰,依啓。藥房日記
上在昌慶宮。停常參·經筵。
仁獻王后國忌齋戒。
巳時,太白見於未地。
政院問安。傳曰,知道。
藥房都提調臣金瑬,提調臣姜碩期,副提調臣鄭廣敬啓曰,夜來日氣極寒,節宣之際,最難適宜,伏未審卽今聖候,何如?嘔逆·搔痒之症,比昨,何如?敢此仰稟。答曰,嘔逆之症,幾盡差愈矣。
金堉,以吏曹言啓曰,卽今兩司,事機甚急,各官不可一日無倅,新除授守令中,在京之人,則數日內發遣,時在遠道之人,則不可等待其上來,改差,以在京無故人差出,急急催送事,令該曹稟旨施行允下,新除授守令已謝恩者,以未及署經之故,至今留滯,此則政院,可以啓稟處置。新溪縣令崔後憲,方在湖南云,而此人素有名稱。且本縣酬應之事,監司必已指揮區處,姑勿改差,以試其才,誠爲宜當。龜城府使邊士紀,亦在南中,而安邊與海西,緩急差異,邊士紀改差,其代,後政差出,卽爲催送,何如?傳曰,依啓。崔後憲,亦爲改差。
金堉啓曰,吏曹草記,新除授守令未署經者,卽令政院啓稟處置事,允下矣。持平鄭泰齊,正言沈世鐸·李彬,明日待開門牌招肅拜,使之速爲齊坐署經,何如?傳曰,允。
夜一更,月入東井星。五更,月暈。燼餘
上在昌慶宮。停常參·經筵。
仁獻王后國忌齋戒。
藥房都提調臣金瑬,提調臣姜碩期,副提調臣鄭廣敬啓曰,伏未審夜來,聖候,何如?且嘔逆之症,雖向差愈,搔痒之症加減,何如?今此兩症,竝向差愈,則當此沍寒之節,過用淸涼之劑,似爲未安,詳知症勢,然後或爲停止,或用他藥,方可議定,敢此竝稟。答曰,痒症亦漸減歇。今後勿爲問安。
李德洙,以吏曹言啓曰,守令有闕,而今日國忌,政事,何以爲之?敢稟。明日爲之。燼餘
備邊司粘連啓目,答曰,添格匠人之立番,則勢似難堪,別將祿俸,如是薄略,則人必爲苦,更爲商量處置。內下記草
上在昌慶宮。停常參·經筵。
午時,日暈。未時申時,日暈兩珥,暈上有背,色內赤外靑。
有政。吏批,判書李景奭進,參判李景義病,參議金世濂病,鄭廣敬進。兵批,判書李時白進,參判尹履之進,參議洪得一進,參知李省身病,趙廷虎進。燼餘缺
備忘記,春寒甚於冬節,薄衣軍士,令該曹襦衣題給云云事,傳敎矣。分遣郞廳,一一點閱,其中衣薄者三十四名開錄,令該曹急速造衣,照數題給,何如?傳曰,允。
兵曹啓曰,因傳敎,上番軍士中,尤甚薄衣者三十四名,今日襦衣各一領,畢分給之意,敢啓。傳曰,允。兵曹謄錄
領議政上疏。答曰,省疏具悉卿懇。目今國事日急,卿之論道無期,故本職不獲已勉從,卿其善爲調理,從容上來。
右議政沈悅九度呈辭。答曰,安心調理。
右參贊官姜碩期箚子。答曰,省疏具悉卿懇。卿其勿辭,調理察任。
禁府粘連啓目。答曰,依律施行爲乎矣,決杖安徐。內下記草
上在昌慶宮。停常參·經筵。
藥房啓曰,春寒甚於冬寒,伏未審,聖候,何如?且湯藥停止之後,嘔逆搔痒之症,比前何如?敢此仰稟。答曰,幾盡差愈矣。
答右議政沈悅十度呈辭。答曰,安心調理。
答沈詻疏曰,省疏具悉卿懇。卿其勿辭,調理上來。
答持平鄭東齊疏曰,省疏具悉。京其勿辭察職。
答領議政洪瑞鳳箚曰,此時艱危,非卿才德,難以弘濟,須勿控辭,以副予望。
傳曰,卿等不遵予意,强請送人,致此罔測之事,今則快於心歟?膝下餘在者,只此兩兒,而今皆驅送異域,則病裏心懷,爲如何哉?非但此也,目今使客,又爲出來,則兩西生民,何以堪之?
宰臣狀啓齎持人,五日入來,極爲可嘉,竝陞堂上。淸譯金明吉禁軍金汝老以上內下記草
上在昌慶宮。停常參·經筵。
校理趙錫胤初度呈辭。入啓。給由。經筵謄錄
上在昌慶宮。停常參·經筵。
答右捕廳啓目曰,依允,軍官乙良,照例施賞。私奴今生屠牛事
答備邊司草記曰,依啓。且請對一事,病未開窓,未能允許。原任大臣命招事
答賓廳啓辭曰,今日入來書,詳察議啓。大君入往瀋陽事內下記草
上在昌慶宮。停常參·經筵。
藥房啓曰,伏未審,數日內,聖候,何如?嘔吐·搔痒及其他元症㽱,皆何如?從來諸症,皆本於心火,而卽今國事,又至此極,聖心之憂惱,想必益深,積日銖累之功,歸虛地矣。臣等不勝切迫之意,敢此竝稟。答曰,近日所患兩症,已爲差愈。藥房謄錄
傳曰,國事至此,他無善策,今日之計,莫若快從其言,以解其疑怒也。至於在我,可以斟酌之事,則不可不從便處置,以慰民心。今此所送文書中,以大君元孫,某日發送,而元孫則年幼多病,一月之內,決難得達。以此推度,則世子來往,當在於舟師整齊,百穀播種之時,西路民生,勢必失農流散,舐犢之情雖切,保民之政尤重,大君元孫入往之後,世子歸省,則舟師發行,民人作農之後,六七月間,給由出送之意,措辭以送,宜當。傳曰,兩行隨去內官以下衣資,令該曹從優磨鍊題給。內下記草
上在昌慶宮。停常參·經筵。
有政。南老星爲校理,朴安悌爲副修撰。經筵謄錄
上在昌慶宮。停常參·經筵。
答右議政箚曰,省箚具悉。卿其勿待罪,安心調理。
答刑曹粘連啓目曰,其潛受,似爲的實,竝只分揀。
答備邊司草記曰,依付標施行,以除一路之弊,奴子勿爲定數。
答備邊司草記曰,依前定奪施行,咨文今日內書送。且護行之人,似無不送之理矣。
答右議政沈悅十一度呈辭曰,安心調理。
答吏曹參判李景義箚曰,卿其勿爲控辭,調理察職。
答備邊司草記曰,今日之事,與初意相左,爲民稍退,有何不可哉?且意外變故,誠如啓辭。但事變無形,民力有限,保民之道,似不當爲,未然之變故,忘有限之民力也。內下記草
上在昌慶宮。停常參·經筵。
藥房啓曰,餘寒料峭,伏未審,聖候,何如?且近日諸證,比前何如?敢此竝稟。答曰,時無加證,勿爲問安。藥房日記
知中樞府事鄭斗源上疏。答曰,省疏具悉。卿辭至此,當勉副焉。
應敎李時楷上疏。答曰,深用嘉尙,疏辭不無所見,當留念焉。內下記草
上在昌慶宮。停常參·經筵。
夜一更二更,東方有氣如火光。內下日記
備邊司草記。答曰,知道。方外針醫中,擇定以送,可也。
又草記。答曰,兵使啓請之人,不送未妥,依前定奪施行。
鄭太和上疏。答曰,省疏具悉卿懇。卿才實合擢用,宜勿控辭,安心行公。
院祕啓。答曰,旣已定奪,今難撓改。
右議政沈悅十二度呈辭。答曰,安心調理。內下記草
上在昌慶宮。停常參·經筵。
卯時,黃赤雲一道如氣,起自巽方,直指東方,長十餘丈,廣尺許,良久乃滅。巳時,太白見於午地。夜下雪。
下直,忠淸水虞候韓晊。內下日記
答右議政沈悅十三度呈辭曰,卿辭至此,今姑勉從之意,遣史官諭之。
答府啓曰,此人明敏有才,如是擢用,未爲不可矣。右尹鄭太和事內下記草
上在昌慶宮。停常參·經筵。
午未時,日暈兩珥。申時,日暈。
本月二十二日,朴滉柵門外出來,狀啓及內書,三更入來。內下日記
吏曹草記。答曰,施行他罰,似爲便當。
昇平府院君金瑬上疏。答曰,省疏具悉。內局提調,乃是閒任,卿雖有疾,調理行公。
備邊司草記,江華留守事。答曰,毋論罪之有無,擇薦,可也。
又草記。答曰,待淸國回報,處置,如何?
兵曹草記,甲冑事。答曰,待日長,畢造未晩。內下記草
上在昌慶宮。停常參·經筵。
夜一更二更,東方有氣如火光。
義州府尹軍官崔國柱內書及宰臣狀啓,三日內入來。內下日記
禮曹啓曰,以本曹啓辭,備邊司啓辭,王世子出送之擧,自以爲莫大之恩,護行之官,必以大官差送,以爲矜功之地,前日滿將,亦言自以欲爲出來,不以偏校護送者,明矣。今若以參遊接待之禮磨鍊,卒遇自尊者,則必有窘迫生事之患,今姑優數措置,臨時倘戒,小官出來,則裁損接應無妨,以此,分付該曹,何如?傳曰,依啓事,傳敎矣。依前日滿將出來時例,接待都監接伴使及各處迎餞慰使,令吏曹差出,何如?傳曰,依啓。接待都監謄錄
上在昌慶宮。停常參·經筵。
巳時,太白見於午地。未時,日暈,暈上有冠,暈下有履,色皆內赤外靑。申時,日暈。夜一更二更,艮方有氣如火光。
藥房啓曰,近來日氣不調,伏未審,聖候,何如?前日劑入中滿分消丸,湯藥停止之後,連爲進御乎?劑入已久,如有功效,則更加劑入乎?敢此竝稟。答曰,時無加症。且丸藥別無功效矣。藥房謄錄
答戶曹草記曰,知道。元孫之行,與大君不同,六七站加磨鍊給送,可也。
答右尹鄭太和疏曰,省疏具悉卿懇。頃日臺論,出於尋常意見,故不爲允從,卿其勿辭,安心察職。
答昇平府院君金瑬疏曰,省疏具悉卿懇。予意已諭,卿勿固辭。
答政院啓辭曰,限今年,仍爲停罷。安山魚箭事內下記草
兵曹啓曰,遺儲木三百餘同,輸送西邊,朔下繼用爲難,今當番軍士中,老病若干名,從自願納布補用,何如?傳曰,依啓。兵曹謄錄
上在昌慶宮。停常參·經筵。
未時,日暈,暈上有冠,色內赤外靑。申時酉時,日暈。夜一更,流星出天槍星下,入北方天際,狀如拳,尾長四五尺許,色赤。內下日記
上在昌慶宮。停常參·經筵。
未時·申時,日暈。夜一更二更,艮方巽方,有氣如火光。日記
答兵曹草記曰,依啓。其中銀粧,似爲難繼,減去,可也。
答備邊司粘連啓目曰,依允。且其中節制一事及船無定數,似爲未妥,此兩款乙良,更論處置。
答李時棟疏曰,省疏具悉爾意。爾無所失,安心察職。
答司譯院草記曰,依啓。漢學一人減除,俾無加帶之弊。內下記草
上在昌慶宮。停常參·經筵。
有政。
瀋陽入去司書成楚客饋酒後,藥小封·胡椒五升,給送。內下日記
答兵曹草記曰,此似是移送之軍,各其案添額,移送戶曹,餘數推移充爲之意,別無矇矓之事也。
答備邊司粘連啓目曰,依允。且防牌一事,此狀啓似爲理然,令忠淸監司一體爲之。內下記草郞廳趙景觀校正。十五日以前郞廳鄭錫儒書。十五日以後郞廳鄭琂章書。
上在昌慶宮。停常參·經筵。
卯時,日暈。巳時,太白見於午地。夜一更,艮方坤方,有氣如火光。五更,流星出心星下,入巽方天際,狀如拳,尾長三四尺許,色白。
藥房都提調臣金瑬,副提調臣鄭廣敬啓曰,近來寒暄失序,伏未審,聖候,何如?諸症,亦比前何如?且中滿分消丸,進御已久,而時無顯效,則似當更議他藥,先使崔得龍·李希憲等,更爲入診後,議定,何如?敢此竝稟。答曰,諸症與前無異,丸藥畢進御後,更議,可也。
吏曹參判李景義初度呈辭。入啓。遞差。燼餘
上在昌慶宮。停常參·經筵。
辰時,日暈兩珥。巳時午時,日暈。夜一更,乾方坤方艮巽方,有氣如火光。流星出密雲天中,入乾方天際,狀如鉢,尾長三四尺許,色赤,光照地。二更,艮巽方,有氣如火光。
政院啓曰,年例善治以上薦擧單子,捧入矣。未及薦擧之人,則令該曹,依前例察推,何如?且平安道郡守以下違例薦擧事,監司旣已狀啓,故竝爲捧入之意,敢啓。傳曰,知道。
府啓,新除授持平成台耉,時在開城府,正言沈澤,時在全羅道臨陂地,請斯速上來事,下諭。傳曰,依啓。燼餘
上在昌慶宮。停常參·經筵。
卯時,日有右珥。巳時,太白見於午地。
傳曰,正朝使李景憲等,傳敎之語,不爲直傳,以誤國事,極爲駭愕,使書狀竝拿推。
傳于趙廷虎曰,政事,明日爲之。
執義李尙馨,掌令洪茂績,持平曺漢英啓曰,臣等伏見昨日降特旨,除金自點爲江華留守,數日以來,中外人情,莫不駭懼,搢紳缺漸以沸騰,蓋緣自點,其在平日,恃功專數行缺旣築之後,深坐空城,使關海列邑替巡供四字缺無賴將官,豐其飮食,厭飫酒肉,鞭扑狼藉,缺相望,人懷駭散,反思殽亂,久矣。逮其北兵長驅,缺遮遏,非所望於斯人,一卒飛報之傳,亦不及時,至使君父,蒼黃播越,幾陷不測,南漢危急之日,惘然失措,遲回不進,而終使國家,一敗塗地,及聞其再用,望風喪氣。自古人主之用人,必察其才智有無而用,如漢高之拔韓信,符堅之用王猛。然猶不能獨斷於心,謀於衆人,而衆人皆曰可使,然後用之。故功無不成,爲無僨事,自點,驕豪放縱,積失人心,不可爲國重任,國人皆知之矣,殿下之用自點,不過爲有社稷之功也。不謀於衆,用之不疑,然自點自是一凡才耳。爵位之崇,富貴之極,反自謂才智位望,無出己上,國家大事,可判其手,不恤人言,不問公議,一任驕奢,以致覆敗。然則殿下之用自點者,固國人之不許,聖鑑亦或未加審愼其賢愚而然耶?當初自點受任之日,皆以爲不可,衆口爭喧,人知必敗,則滿廷諸臣,亦有耳者,獨不聞乎?愛爵祿者,急於諂附,懷公議者,不過畏其威勢,不敢言耳。當時若有一人,駁言不可,更用賢將,則豈獨國家之幸?蓋爲自點之志者多矣。殿下今日之再用,尙不忘前功而然乎?竊有才智之可用而然乎?以爲不忘前功,則自點臨亂遺君,當受顯戮,而特宥其罪,任其自便,國家之待自點,可謂厚矣。謂有才智之可用,則已試覆缺迹,昭不可掩,起廢復用之意,實無所據矣。昔趙括爲將,其母上書,極言其不可,母子至情所存,婦人性無通識,忘母子之至情,而爲國盡言,若此。今日廟堂之臣,當國家危急之日,不能進一賢士,而復擧敗軍負罪之人,再蹈覆轍,顧其爲國盡忠,反出一婦人之下,良可惜也。三行缺誤用張紳與自點之過也。自點將兵在外,不能遮遏北兵,又不能兼程飛報,使車駕不及渡江,而致有今日,坐守天險,不知所措,終致敗沒,論其罪律,少無異同,而紳被律於前,自點復用於後,是亦國家用法顚謬之大者也。況今國事,日就危急,殿下必有深悔於前謬矣,若不復貽再悔於後日,則宗社國家之幸也。新命一下,市里驚駭,街巷喧騰,人心難誣,衆口難防,請亟還收金自點起廢爲江華留守之命,以快國人之望,不勝幸甚。答曰,才難愈甚,外任不重,今姑更用,以觀其所爲,可也。
以李彬月課科次,傳于趙廷虎曰,月課無益有害之詩,使之勿爲科次。
趙廷虎,以備邊司言啓曰,黃海道抄發整頓之事,一日爲急,新兵使黃緝,當日內催促發送,何如?傳曰,依啓。
又以兵曹言啓曰,當日騎兵金光守稱名人,自弘化門入來,差備門外擊錚,極爲駭愕,令攸司囚禁治罪,同門守門將李弘祐,常時不能禁斷,以致闌入,亦爲非矣,請推考。傳曰,依啓。
李德洙,以尙衣院官員,以都提調意啓曰,政院啓辭,以郭貴鶴免賤公事,傳曰,至今不爲施賞,似有其故,當初此輩推問,公事相考處置事,傳旨矣。當初此輩,推問於刑曹,故政院無可考文書,缺辭於渠則只授冕服絳紗布諸具,一無所失,還去後,卽爲來納,則當與孔順斤,一體施賞,久未擧行,故頃因渠之呈狀稱冤,本院入啓矣。今承下敎,敢此更稟。傳曰,知道。
趙廷虎,以備邊司言啓曰,黃海前兵使申景琥特命罷黜之後,不得行公,凡干抄兵之擧,不敢下手,以待交代之來,而李浣差除,兩三日呈疏受由還來之後,還卽控辭請遞,此事係是非輕,仍遞之間,當出自廟堂,該曹率爾請遞,其慮亦多日矣。竊念國之大事,無過軍旅,爲大小點閱軍兵,親擇偏校,而臨陣之際,或未免四字缺今若將兵治兵,出於二手,則日後有悔,誰三行缺倘有提起以問,則尤爲難處,李浣仍差黃海兵使,二日內急急發遣,何如?傳曰,旣已改差,勿爲還任。且三字缺白,不無率爾之失,推考。
大司憲李敬輿疏曰,身在扶餘本家,伏見有旨,以卿爲大司憲,卿其斯速上來者,伏以臣親老,不敢遠離從仕之狀,聖明之所洞燭,朝廷之所共知。二行缺仆,病勢極重,方寸憒亂,顚倒辭朝,錫類數字缺恩暇,歸見老母,爲說鴻造,老母奄奄氣息,若將數字缺闔眼頹臥,惟知攢祝,擧首流涕,惟曰,得見汝於未死之前,天恩罔極。臣於此際,若何爲心?賴天之靈,吐血未止,食飮專廢,但以人乳米飮,以充朝夕,心火或熾,昏迷若醉,臣親自扶持,勸進粥飮,然後始肯入口。旣喜臣歸,又懼臣去,須臾離側,必問去處,以臣今日情勢,雖跬步之地,決不忍捨去而暫離。臣兼帶職名,亦難虛帶久曠,方欲陳疏乞免,不意千萬夢寐之外,召命奄屆於窮廬,臣驚惶感激,北望隕越。因念老臣,以至愚極陋,曲被恩賜,至於此極,隆天厚地,報答無路,只擬一心徇國,以死爲期,是臣所素畜積,如有一毫趨命之勢,此誠何時,而孤負聖恩,自圖便計,俟駕而行哉?委棄濱死之親,貪榮冒進,則不但微臣,爲名敎中一罪人,當此孝理之朝,亦宜深惡而痛絶之也。不得不更將危迫之懇,仰瀆宸嚴,臣罪固大,臣情亦慼矣。伏乞天地父母,俯量螻蟻私情,本職及兼任成均館大司成·藝文館提學·承文院·社稷署提調,竝許遞改,使之專意救療病母,罔俾不孝之臣,出於聖朝大夫之列,豈特微臣之幸?抑爲國家敦化之一助,不勝隕越之至。傳曰,只遞本職。
兵曹判書李時白,伏以,臣頃於李浣上疏,啓下臣曹,故臣實從己意,以改差之便,回啓矣。今見廟堂啓辭,臣之率爾回啓之失,大矣,極爲惶恐。請命鐫削臣職,以安微分,不勝幸甚。取進止。答曰,省箚具悉。卿其勿辭察職。
傳于李德洙曰,大君名帖十張還下,空帖十張還入。燼餘
上在昌慶宮。停常參·經筵。
有政。吏批,判書李景奭進,參判未差,參議金世濂進,右承旨李德洙進。以邊虎吉爲掌令,鄭泰齊爲正言,許穡爲刑曹正郞,李必馦爲金泉察訪,黃緝兼黃州牧使,鄭昌胄·韓縝爲承文著作,金彦潢爲軍資副奉事,田注雨爲軍器參奉,鄭斗卿爲工曹缺李植爲吏曹參判,成信耉爲永平縣令,數行缺柳頲爲學諭,兪榥爲忠淸都事,李敬輿爲大司成,金起洙爲校書副正字,韓誠一爲桃源察訪,李以存爲工曹佐郞,奇孝缺爲東部主簿,姜碩期爲右參贊,金振爲修撰,金光爀爲副應敎,柳淰爲吏曹佐郞,閔馨男爲知義禁,黃益淸爲兵曹佐郞,洪孝孫爲長水察訪,閔馨男爲判尹,朴守弘爲參知,左副承旨具鳳瑞,右副承旨趙廷虎。
兵批,判書李時白進,參判尹攸之進,參議洪得一病,參知具鳳瑞在外,右副承旨趙廷虎進。李景稷爲副摠管,李誠一爲兼司僕將,李廓爲忠淸兵使,高處明爲武兼宣傳官,邊士紀爲五衛將,兪榥爲文兼宣傳官,成殼爲北虞候,李順命爲同知,金堉爲大護軍,李景義爲護軍,柳爲司果,沈世鐸爲司果,金始蕃爲司果,鄭泰齊·李禮缺爲副司果,申景珍爲副摠管,林克俊爲武兼宣傳官。
吏批啓曰,本曹參判,今日政,當爲差出,請承旨竝擬,郞官久闕,事多苟簡,今當擬差,而曾所見擬之人,或病重,或有故,擬望之人乏少,都事·守令及時推人員竝擬,何如?傳曰,依啓。守令勿擬。吏批啓曰,近來諫院之官,在京者無一員,正言擬望時,徒思在京人首擬爲可,未覺鄭泰齊之曾經獻納,誤置諸首,至蒙天點,昏未覺察之失,大矣。不勝惶恐,改望,何如?傳曰,依啓。
兵批啓曰,北虞候今當差出,而不但例陞堂上,爲任,與他道虞候有異,不次擢用,擧皆差除,虞候只有二員,勢難備擬,以乙亥年被抄表表可用人竝擬,何如?傳曰,堂上中可合人,擇擬,可也。
夜一二更,坤方有氣如火光。
趙廷虎,以都摠言啓曰,副摠管姜弘重,以同知義禁府事,義禁府坐起晝仕,請出標信。傳曰,知道。
李省身,以兵曹言啓曰,每年二月,以東海所産魚物若干種,入送於東宮館,可矣。今亦以新産魚物,措備入送,何如?傳曰,依啓。
李省身啓曰,議政肅拜之日,承旨持密符往傳于賓廳,例也。完城府院君崔鳴吉所受密符,今始上送,而事異前例,領議政命招傳授耶?何以爲之?敢稟。傳曰,依啓。
兵批啓曰,五衛將姜善餘,呈狀于政廳,落馬重傷,差復未易云。入番重地,不可久曠,請改差。傳曰,允。
李省身啓曰,新除授左副承旨具鳳瑞,時在忠淸道報恩地,斯速上來事,下諭,何如?傳曰,依啓。
金榮祖啓曰,慶尙監事等年例薦擧單子上送事,啓本入啓矣。薦擧單子,數字缺時日已過,送于該曹處置之意,敢啓。傳曰,知道。
執義李尙馨,掌令洪茂績,持平曺漢英啓曰,請亟還收金自點江都留守之命。答曰,已諭勿煩。
承政院都承旨鄭廣敬疏曰,伏以,臣犬馬之齒,未及稀齡,蒲柳之衰,有同年至之人,精力澌憊,不堪夙夜之仕,而惶感聖恩,分死隨行,已至三朔,偏介之情,不能隨人,膠守淸獻,念絶民隱,前後觸忤,非止一事。且緣臣病,又遭切迫喪患,不得供仕者累日矣,頃日朴安悌事,適在臣未仕之日,同僚言及於事過之後。臣意亦以爲,事不近理,不爲追啓,今者臺論重發,僚員皆被推勘,臣以一院之長,旣聞其事於臺論之前,何可獨免罪罰?且臣之所患,眊憒跛躄及飮啖之際,擾手不停之狀,人所共知,加以前月卄九日眩暈嘔吐之症,復作,廢食飮糜,不敢言病,缺進呻痛,本院內局上下人員,無不洞知。伏乞俯量至懇,亟賜遞改,以便公私,幸甚。臣不勝惶恐之至。答曰,省疏具悉。卿其勿辭,調理行公。
吏批啓曰,掌苑署別提黃宗海,呈狀于政院曰,宿病衰老之中,又得二日瘧,手足面部,皆有浮氣,長在枕席,不出門外,決不可騎馬上道,本職改差云云。所患的實,勢難供職,改差,何如?傳曰,知道。
李德洙,以弘文館言啓曰,本館見在六員內,應敎李時楷呈辭受由,校理南老星,副校理閔應協,副修撰許積,在外未上來,只有校理臣趙啓遠,修撰臣柳缺二行卽爲牌招肅拜,使之察任,何如?敢啓。傳曰,依啓。燼餘
上在昌慶宮。停常參·經筵。
巳時,太白見於午地。夜一更,坤方有氣如火光。
執義李尙馨,掌令洪茂績,持平曺漢英,請亟還收金自點江都留守之命。答曰,不允。
趙廷虎,以兵曹言啓曰,目今各衙門軍物打造處,一朔上下木綿之數甚多,而本曹所儲木綿三百餘同,纔已入送西邊,雖有步木留儲若干同,而此則不可不留置,以待不時需用,各衙門匠人等處上下之木,不得已以餘丁木,除出上下,何如?傳曰,依啓。
藥房都提調金瑬啓曰,近來日候不調,伏未審,聖候,何如?諸症亦比前,何如?且中滿分消丸餘數尙多,則姑待畢進御後,更爲稟旨議定之意,敢此竝稟。答曰,知道。近日則別無所患,勿爲問安。
趙廷虎,以弘文館言啓曰,新除授副應敎金光爀,時在全羅道高敞地,經筵入番事緊,請斯速上來事,下諭。傳曰,允。
刑曹判書南以雄箚曰,伏以,臣猥以狗馬之病,仰瀆於玉候靜攝之中,臣罪萬隕,而聖恩天大,不但不爲之罪,反加望外之數,驚惶感激,罔知攸處。臣本無似,偏荷雨露洪造之澤,致身至此,臣非不頑,亦有知識,銘肝鏤骨,固已深矣。常懷糜粉於夷險,冀報海岳之涓埃,而年齡已頹,傷敗特甚,疾病沈痼,酬恩無日,撫躬自悼,只切痛恨而已。臣所患脹症,枳滯積年,暫有勞動,喘息未定,奄奄若將絶者然,針藥不效,無可爲者矣。加以風痰之症,亦出於積有所傷之餘,數字缺昏眩尤劇,自上年春,右脅之下,微有浮氣,二行缺此則顯有內腫之漸也。頃於本曹之座,終日冷處,重觸風寒,夜間渾身顚倒,神思昏迷不省,誰得數字缺左臂運用,不能任意,手或接物,而不覺自墜,缺之形,已著矣。失今不治,無望生全,病勢如此,決無供仕之期。伏願天地父母,察臣哀懇,非由外飾,憐臣螻蟻之微,特施生成之恩,臣本職及兼帶經筵,竝許遞改,以便公私,不勝幸甚。答曰,省箚具悉。卿其勿辭,調理察職。
戶曹參議柳濤疏曰,伏以,臣之賤息男女,俱有婚期,私計切迫,冒昧陳請,伏蒙體下仁覆,多賜恩暇,前月二十六日,辭朝出城,冒寒作行,行到雲峯,重憾寒疾,扶舁還家,病勢轉劇,頭痛昏眩,一向沈綿,荏苒旬日,由限已過,狼狽憂惶,不知何以爲計。因竊伏念,臣之所帶本職,亦非閒漫官司,事務煩劇,不可久曠,而臣素多疾病,尫嬴骨立,卽今年垂七旬,氣血俱虛,藥餌得力,未可預期,當多事之時,何敢延仍時日,坐待處置耶?不得不冒死陳懇,俯籲天閽。伏願天地父母,曲垂矜察,遞臣本職,以便公私,不勝幸甚。臣無任隕越之至。啓下該曹。
府啓曰,新除授掌令邊虎吉,時在京畿仁川地,請斯速上來事,下諭。傳曰,允。燼餘
上在昌慶宮。停常參·經筵。
夜一更,乾方艮方巽方,有氣如火光,黑雲一道如氣,起自西方,直指東方,長竟天,廣尺餘,漸移南方,良久乃滅。自二更至五更,乾方艮方巽方,有氣如火光。
傳于李德洙曰,譯官車繼黯,能解淸書,且多功勞,特陞堂上。
傳于趙廷虎曰,史官一員待命,騎馬三疋立之。
傳于李德洙曰,初九日元孫行次發行時刻太早,差退。
李德洙,以吏曹言啓曰,政院啓辭,年例三品以上薦擧單子捧入矣,未及薦擧之人,則令該曹依前察推事,依啓矣。三品以上表表之人員中,不爲薦擧者,別單書啓,竝推考,何如?傳曰,依啓。
趙廷虎啓曰,大司憲李顯英,掌令洪茂績,執義李尙馨,持平曺漢英,再啓煩瀆,退待物論。傳曰,知道。
趙廷虎,以兵曹言啓曰,當日私奴南生稱名人,自宣仁門入來,差備門外擊錚,極爲駭愕,令攸司囚禁治罪。同門守門將宣涉,常時不能禁斷,以致闌入,亦爲非矣,請推考。傳曰,依啓。
李德洙,以吏曹言啓曰,政院啓辭,慶尙監司等,年例守令·邊將薦擧單子啓本,入啓矣。但薦擧單子,期限已過,送于該曹,二行缺傳曰,知道。燼餘
上在昌慶宮。停常參·經筵。
政院,以吏曹言啓曰,臺諫有闕,政事,何以爲之?取稟。
弘文館副提學金壽賢,修撰金振等箚曰,伏以,大司憲李顯英,以本府之論金自點有曰,愛爵祿者,急於諂附,懷公議者,不過畏威云云。成敗難於逆睹,大事已定於廟謨,人人不敢容喙者,非盡出於諂附畏威也。臣於其時,適忝本職,許多譏詆,皆臣所難免,何敢更入?與聞其議,掌令洪茂績,以今見李顯英引避啓辭,以諂附畏威等語爲嫌,臣所云乃是泛言,非指其時臺官而發也。同僚緣臣妄言,不安其職,何敢自以爲是也?執義李尙馨,持平曺漢英,以臣等將金自點之不合再試,相與商確,至言渴論,而不料措語之間,惹起前事之嫌,所失與掌令洪茂績無異。持平成台耉,以臣有病子,寄在開城府,症勢猝劇,帶職往救,旣有牽私犯法之失,不可仍冒,竝引嫌而退。當初元帥之任,旣不厭人心,而廟堂議定,已膺推轂,則他日成敗,何能逆睹?及其受命之後,大失人心,變亂之際,終不赴死,論以王法,難免孥戮,缺未久,旋下恩敍,至授保障之任,瞻聆莫不缺臺評之發,烏可已乎?論議嚴截,風采可想,至於諂畏等語,乃是泛言,非指臺官而發,有缺所嫌,況前事勿嫌,已成規例,尤非可避之事,往救子病,私情雖切,帶職出外,有違法例。請大司憲李顯英,掌令洪茂績,執義李尙馨,持平曺漢英,出仕,持平成台耉,遞差。取進止。答曰,依啓。
持平成台耉啓曰,無狀小臣,濫蒙洪造,累叨匪據,絲毫蔑報,而又事瀆擾於靜攝之中,罪合萬死,臣有病子,寄在開城府,缺母寓處,症勢猝劇,迫於舐犢之情,帶職往救,旬日始還,而新命遽加於其間,路次祗受有旨,驚缺旣有牽私犯法之失,令甲至嚴,不可一刻缺法憲之地,請命罷斥臣職。答曰,勿辭。
政院啓曰,大司憲李顯英,掌令洪茂績,持平曺漢英·成台耉,避嫌退待,掌令邊虎吉,今方在外,以監察爲茶時之意,敢啓。傳曰,知道。
吏曹參判李植疏曰,伏以,臣於上年月,在砥平地。以上燼餘此下缺
上在昌慶宮。停常參·經筵。
大司憲李顯英,執義李尙馨,掌令洪茂績,持平曺漢英等啓曰,願回睿聽,爲國熟慮,亟還成命,以答輿望。答曰,予意已諭,更勿煩論。
巳時,太白見於午地。夜三更四更,艮方,有氣如火光。五更,黑雲一道,起自乾方,直持艮方,長竟天,廣尺餘,良久乃滅。
李德洙,以禮曹意啓曰,本曹郞廳六員內,正郞李爾松,病親歸覲事,受由下鄕,正郞李克仁,佐郞蔡聖龜,俱以備局郞廳舟師檢飭事,奉使在外,佐郞金鋿,除授後在外未上來,正郞一員未差,只有佐郞金善英,方患缺疾,僅僅扶曳入直,本曹事務煩瑣,政院出入,缺剩員李爾松還來遲速,未可豫料,數行缺在京無故人,竝差出之意,敢啓。傳曰,依啓。
注書李行源呈辭受由,假注書差出,何如?傳曰,依啓。燼餘
上在昌慶宮。停常參·經筵。
藥房都提調臣金瑬,提調臣李顯英啓曰,伏未審近來,聖候,何如?事之罔極,一至於此,擧國臣民,莫不疚心酸鼻,聖心雖已理遣,當此境界,至情難抑,靜攝之中,所傷必矣。臣等不勝區區痛迫之忱,敢此問安。答曰,知道。
趙廷虎,以都摠府意啓曰,副摠管韓亨吉,以會同分軍事,除標信,內兵缺之意,敢啓。傳曰,知道。
政院,大殿問安。傳曰,知道。
政院,中殿問安。傳曰,知道。
朝廷單子,大殿問安。傳曰,知道。
朝廷單子,中殿問安。傳曰,知道。
藥房,中殿問安。答曰,知道。
元孫·大君夫人行次,辰時,發向瀋陽。
卯時,黑雲一道如氣,起自坤方,直指巽方,長十餘丈,廣尺餘,良久乃滅。巳時午時,日暈,日有交暈兩珥,白氣如虹,出自左珥,逶迤指北,長七八丈,廣尺許,良久乃滅。申時,日暈,暈上有背,色內赤外靑。夜一更二更,月暈,艮方,有氣如火光。三更,月暈兩珥,暈上有背,色內赤外靑。四更,艮方,有氣如火光。
趙廷虎,以兵曹言啓曰,當日蔚山寺奴者未稱名人,自宣仁門入來,差備門外擊錚,極爲駭愕,令攸司囚禁治罪。同門守門將李弘祐,常時不能禁斷,以致闌入,亦爲非矣,請推考。傳曰,依啓。燼餘
上在昌慶宮。停常參·經筵。
藥房都提調臣金瑬啓曰,伏未審夜來,聖候,何如?仍念近日,不無添傷之患,而臣等,待罪藥房,了無所知,不勝悶鬱之至,敢此仰稟。答曰,時無加證。
趙廷虎,以備邊司意啓曰,今此宰臣狀啓,淸國欲知大君行次,某日當到灣上云。大君昨已登道,某日的到灣上之奇,自此亦難得知,令黃海監司,稟知于數字缺日期,毋致差參相違之意,宜當,以此兩西監·兵營行移,何如?傳曰,依啓。
以戶曹黃海監司狀啓書目,傳于金榮祖曰,狀啓中末端之事,何以不爲入啓耶?問啓。
趙廷虎,以備邊司意啓曰,王世子行次渡江之後,則賓客以下宮僚·翊衛司等官,所當陪從而行,彼人所見,尤不可草草,令該曹,未差官員,竝爲差出,宜當。且左副賓客李行遠,曾有申得淵出來後入往之敎,而吳竣陪護元孫,仍赴瀋陽,則王世子行中,只有賓客一員,事體苟簡,李行遠爲先發送,何如?傳曰,人馬有弊,勿爲發送。
趙廷虎,以備邊司意啓曰,今見宰臣狀啓,王世子回還時護行官梧木道,乃是禮部堂上,秩高權重之人,而陪護出來,意望必不狹矣。不可諉以無勅,而與勅使有所減殺,凡干接待之禮,似當視滿將而爲之,依前啓下,仍設接待都監,以戶曹判書李溟,差館伴,專管都監之事,都廳郞廳,亦於已啓下之中,量宜減數察任,何如?傳曰,允。
趙廷虎,以備邊司意啓曰,今見宰臣狀啓,瀋陽衙門,要得種子早稻正租五十石云。令平安監司,依數輸給于鳳凰城之意,行移,何如?傳曰,允。
趙廷虎,以御營廳意啓曰,本廳後運軍兵,今月十六日當爲放送,依前例,兵曹眼同試才之意,敢啓。傳曰,知道。
以戶曹護行官接待磨鍊,分定各道公事,傳于金榮祖曰,一使出來,所率少,則雖不分定,可以接待,此公事,還出給。
執義李尙馨,掌令洪茂績,持平曺漢英啓曰,校理趙啓遠,曾以自點幕下之人,同不敢與議於缺而當公論方張之日,投疏營救,熒惑是非,幸賴聖明洞燭,還爲出給,而其無公論蔑朝廷之罪,不可不懲,請校理趙啓遠,亟命罷職。
趙廷虎,以備邊司意啓曰,曾因北兵使鄭榏狀啓,越邊淸人所求糧米,勢難計口以給,若干米石,量宜題給之意,覆啓行會矣。今見戶部來咨,令所在官員,計口發糧若干,他年照數減送鳳凰城之米云。六鎭中會付米穀,待彼差官來索,照數撥給,而彼此各成受授文字,以爲日後憑考之地,宜當。以此意咸鏡監司及北兵使處,急急行會,何如?傳曰,依啓。闕數太多,則開諭減給,可也。
政院,大殿問安。傳曰,知道。中殿問安。傳曰,知道。
藥房,中殿問安。答曰,知道。
二品以上,大殿問安。答曰,知道。中殿問安。答曰,知道。
傳于李德洙曰,政事,明日爲之。
夜一更二更,月暈。四更,艮方巽方,有氣如火光。五更,乾方,有氣如火光。
執義李尙馨,掌令洪茂績,持平曺漢英啓曰,請亟還收金自點江都留守之命。答曰,勿爲不中之言,可也。
李德洙啓曰,趙啓榮推考,命下矣。臺諫方以罷職論啓,推考傳旨不得捧之之意,敢啓。傳曰,知道。
李德洙,以弘文館言啓曰,校理趙啓遠,昨日不意疾出缺副提學臣金壽□,以老病之人,艱難入直,修撰臣金振,入直已久,而身病亦重,校理南老星,副校理閔應協,皆在外,二行缺使之推移入直,何如?傳曰,依啓。燼餘
上在昌慶宮。停常參·經筵。
傳于趙廷虎曰,今番出來咨文,回報似當,此意言于備局。
執義李尙馨,掌令洪茂績,持平曺漢英等,請亟收金自點江都保釐之命。答曰,不允。請校理趙啓遠,亟命罷職。答曰,趙啓遠,已爲推考,不必罷職。
李德洙,以吏批意啓曰,備邊司啓辭,賓客以下宮僚·翊衛司等官,該曹竝爲差出,左副賓客李行遠,爲先發送事,入啓。傳曰,人馬有弊,勿爲發送事,下敎矣。王世子行次,似在不遠,宮僚諸官發送中路,果爲有弊,而差出等待,似不可已,未差官員,今政差出之意,敢爲申稟。傳曰,依啓。過後缺爲減除。
藥房都提調臣金瑬啓曰,伏未審夜來,聖候,何如?且近日寢睡,何如?水刺,何如?敢此竝稟。答曰,時無加證,勿爲問安。
有政。以尹履之爲都承旨,李禬爲持平,兪㯙爲應敎,鄭攸爲典籍,趙全素爲典籍,李時楷爲司成,柳太華爲戶曹參議,鄭廣敬爲禮曹參判,金始蕃爲修撰,李命達爲朔寧郡守,尹敉爲禮曹正郞,成台耉爲直講,南以雄爲左賓客,李□爲兼輔德,南老星爲兼司書,李行源爲說書,李得新爲司饔主簿,許洙爲相禮,鄭致□爲司諫,兪㯙爲兼弼善,李顯英爲兼右賓客,韓亨吉爲兵曹參判。
兵批,呂爾徵爲上護軍,鄭文曄·朴尙俊爲副司直,鄭錫文爲副司果,睦處善·李泰培爲副司猛,權濤·宋興周·柳廷益·韓纘先爲副護軍,朴愛立爲訓鍊院參軍,閔煦爲洗馬,朴烶爲司禦,李敏白爲翊贊,趙休爲副率,洪舜民爲臨淄僉使,李時術·吳慶爲侍直,沈靖爲衛率,吳竣·禹尙中爲同知,卞三近爲同知,都愼修爲文兼,申湸爲翊衛,李象羽爲都摠都事,洪靌爲副摠管,尹元之爲翊衛,金後明爲武兼宣傳官。
卯時,日暈兩珥。辰時,日有重暈,內暈有兩珥,暈上有戴,外暈上有背,色皆內赤外靑,白氣如虹,出自兩珥,長各尺餘,廣各尺許,移時乃滅。巳時,日暈兩珥,白雲一道如氣,起自艮方,直指坤方,長竟天,廣尺許,漸移日傍,良久乃滅。午時未時,日暈兩珥。酉時,日暈。
戶曹判書李溟,伏以,臣伏見廟堂啓辭,以臣差官伴之任者,臣不勝悶蹙之至,臣本癃疾之人,傴僂奉職,朝紳之所共知也。黽勉三載,百計支撑,每設都監,下輩之怨咨盈路,公然唱說,謂之必敗,倖而得免,非曰能之,目今世子數字缺護行之官,必以尊重自處,意望非輕,應接之際,必多難處之事,豈是衰敗孤陋之臣,所可獨當乎?三行缺疑於忽待,則誠爲可慮之端,設令一人,可以當之,淸國之俗,貴少而賤老,自前黑頭宰臣,相繼擯接,俱得其歡心,安知其失其期待,而不爲落莫乎?臣之欲免此任,非但以昏耄已甚,筋力難堪而已。伏乞聖慈,察臣懇特,令廟堂更加商量,依前館伴差出,收臣兼察之命,不勝幸甚。取進止。啓下備邊司。
左議政申景禛,伏以,臣空空愚陋,最出人下,進退悠泛,百无一可,曲蒙謬恩,待罪匪據,已有歲月矣。歇後之譏,伴食之誚,自知旣明,何待人言?猶且一向含戀,蹲不知去,絲毫無補,毁畫滋甚,終乃致誤一着,自速難處,目覩罔極,一至於此,人非木石,孰不痛裂肝膽乎?更擧顔面,更忝槐席,斷無其理,焦心汗背,置身无地,臣非所知,卽自仰首疾呼,以請鈇鉞之加,而黽勉含默,以至今日,有若晏然自安于心者,臣罪尤大矣。況臣,福過招災,分所必至,人微故不足爲有無,鬼責而疾病隨作,每當春月,腹塊之症,輒發如期,有時牽引,呼吸不通,頃以鍼藥獲甦,顧此何等時,而身居廊廟,以政府爲養病之坊乎?伏乞天地父母,特垂明察,鐫削臣職名,改卜賢德,以濟國事,不勝幸甚。取進止。答曰,省箚具悉卿懇。卿其勿辭,調理行公。
右尹鄭泰和疏曰,伏以,臣父廣城赴任寧海之日,是臣留滯義州之時,千里傳聞,不得面別,臣母,素多疾病,嶺外醫藥,亦未以時,常在沈綿叫痛之中,區區情理,實切悶迫。臣於復命之後,卽擬歸覲,而分外異恩,驟加陞擢,臣惶恐感激,狼狽失措。且値元孫發行期迫,不敢請急,以至于今,玆者得聞母病,一向彌留,久而不歇,二行缺無任戰灼祈懇之至,謹昧死以聞。
以刑曹江原監司啓本,太福等回啓粘目,傳于趙廷虎曰,太福乃是正犯,則元祐,何以刑訊耶?承旨察啓事,傳敎矣。臣察其前後文書,則當初安雲寺捉來之言,出於元祐,而其奴太福,因其宿三字缺打殺,非但太福元情如此,屍親景立之招亦然,而厥二行缺使之更爲察處。燼餘
上在昌慶宮。停常參·經筵。
李德洙,以禮曹意啓曰,上年夏初,以端午油物·節扇,依前封進事,入啓。傳曰,今年減數封進事,傳敎,故各道遵依下敎行會矣。今觀工曹移文,今次端午各殿封進貼扇,更爲定奪移文云,端午封進油物·扇子,乃是下三道土宜,故自前只定於所産各邑,數甚零星,不至於大端民力,而此等微細節物,裁減封進,已至累年,其於享上之體,虧損體面,極爲未安。今端午貼扇,各種扇子,依亂前例封進事,該曹及下三道監·兵使處行移,何如?傳曰,依啓。上年例封進。
以禮曹王世子出來時節目,傳曰,此節目,頃日不爲磨鍊耶?
以宰臣狀啓。傳曰,今此護行官,依狀啓差減接待,宜當,令備局察處。
李省身啓曰,此戶曹粘目及竝踏啓字,自下未能詳知,粘目·啓目,竝爲入啓之意,敢啓。傳曰,使之竝爲施行。
傳曰,今番出來宰臣狀啓,入之。
趙廷虎啓曰,傳曰,昨日與今日,有所傳敎,而何至今無一事回啓耶事,傳敎矣。咨文回報及護行官差減接待等事,至今不爲回啓,未知其由,今方催促矣,敢啓。傳曰,知道。
執義李尙馨,掌令洪茂績,持平曺漢英等,請亟加三思,還收成命。
今日廟堂之議,祕而不出,臣等雖待罪言地,而不得其詳。然參諸公議使臣之被罪,宜若冤枉。然傳敎之言,不爲直傳,未知其間事勢,而乃若其情,則容或可恕,雷威遽加,終至杖配,非但用律不平,公議不服。抑或倉卒仆死中途,則恐以貽聖上愍然之恨也。臣等所論,惟慮殿下之爲過擧,非爲二臣地也。請亟還收李景憲·申翊全決杖徒年之命。傳曰,允。
巳時,太白見於午地。申時,日有右珥。燼餘
上在昌慶宮。停常參·經筵。
以禮曹,王世子出來時,節目單子,回啓事,草記,傳于李德洙曰,當初磨鍊單字入之。
趙廷虎,以備邊司意啓曰,傳曰,今番出來咨文,回報似當,此意言于備局事,傳敎矣。缺三字謂俟差官回日,報糧若干,他年照數減送,進鳳凰城之米者,出於好意,所給米穀,厥數甚多,則不可不依此施行,而數若不多,則其於責償之道,亦似未妥。臣等擬待鄭榏狀啓,受授文字,知其實數,然後成送回咨,方有可據,敢啓。傳曰,知道。
趙廷虎,以備邊司意啓曰,以宰臣狀啓,傳曰,今此護行官,依狀啓,差減接待,宜當,令備局察處事,傳敎矣。今來宰臣狀啓中,有差於減待滿之規之語,故自上特軫物力之難堪,擬解一分之弊,臣等不勝感激之至。第念,今此護行官,官位之盛,雖差於滿將,而陪護出來,自以爲希有之擧,則其意望之厚,爲如何哉?若與待滿之禮,有所降殺,則揆以事體,不當如是,而況李芿叱石,曾跟滿將而來,諳知待滿將之禮者,斷不可有所輕重之別也。且前日滿將之來,接待節目,初以三處迎慰磨鍊,而終焉七處而止,其間多有窘迫之患,今之接待之例,待其缺望而後,方加優禮,不若初頭,得其歡心之爲順也。臣等愚賤之見,終始如此,惶恐敢啓。傳曰,護行之任,與問安不同。滿將亦以減待爲言,則自我何必强行過禮哉?
趙廷虎,以備邊司意啓曰,以本司草記,傳曰,護行之任,與問安不同,滿將亦以減損爲言,則自我何必强行過禮哉事,傳敎矣。臣等初意,不欲與待滿之例,有所異同矣。今承聖敎,其於接待之道,不可不量宜減損,而亦不可以差官例待之,太示薄略,初頭迎慰處所及禮單名數,亦當有減殺,令禮官講定,務得其中事,稟旨施行,何如?傳曰,允。
執義李尙馨,掌令洪茂績,持平曺漢英等,請亟還收成命,以快輿望。
今此使臣之罪目,乃是傳敎不爲直傳之故也。以常道言之,罪之固也然而應敵之道,事變無窮,在此雖有已定之令,到彼或有可乘之機,則不必膠守,致誤事機。故人臣銜命出疆,或有專制行之,而苟利於國,未聞以此爲罪者也。今悉使臣之所爲,非徒關係宗社之輕重,國人之顒望在是,則情勢固有所不得不已者,而聖朝遽加重律,人心之驚駭,公議之拂鬱,實由此也。且李景憲之母,今年八十六,氣息奄奄,朝夕待盡,而扶持痛哭,辭以永訣,是亦恐傷於聖明孝理之化也。二臣若有罔赦之罪,則私情固不敢言,而爲國盡職,反被重罪,顧其私情,亦有所不忍言者,揆諸公私,俱有可恕之道,請亟還收李景憲·申翊全等徒年之命。答曰,因其誤事,大君·元孫,盡被驅去,所謂不失機宜者,何事耶?爾等,以違命謂之盡職,以誤事謂之利國,言之無倫,莫此爲甚也。金自點事,已諭。
答院曰,因其誤事,大君·元孫,盡被驅去,所謂不失事機者,何事耶?爾不思執法,反爲營救,未知其也。
李省身,以禮曹意啓曰,上年臣曹草記,遣大臣迎候一款事,傳曰,事理不可,師傅中一人往見,其或可也事,傳敎矣。師傅必以領·左相兼帶,而無他師傅,大臣出往碧蹄事,何以爲之?敢稟。傳曰,師傅,依例差出,可也。
李省身,以禮曹意啓曰,以禮曹王世子出來時節目單子入啓事草記,傳曰,當初磨鍊單字入之事,傳敎矣。上年王世子出來時,迎候節目,別單入啓,旣已付標以下,而問于其時色吏,則政院以日記修正之事持去云。卽推於政院,則以不知答之,終不搜得,必色吏慢藏,以致閪失,極爲駭愕,上項色吏,令攸司治罪,不得已其時謄錄傳書入啓之意,敢啓。傳曰,知道。色吏,囚禁治罪。
以左議政申景禛身病初度呈辭,傳于李德洙曰,不允批答。
李德洙,以觀象監意啓曰,監屬命課學兼敎授有闕代,前參奉成俊缺曉解術業,兼敎授差下,付軍職冠帶常仕,何如?傳曰,允。
酉時,日暈右珥。夜一更,月暈,白雲一道如氣,起自乾方,直指天中,長十餘丈,廣尺許,橫過月上,漸指東方,良久乃滅。二更,月暈。
議政府左議政申景禛身病初度呈辭,不允批答。王若曰,安危實係將相,注意方在於全才。休戚與同國家,遐心不宜於今日。卿何遽爾?予甚缺然。惟卿,天與沈機,神資智略,功存社稷。倫紀晦而缺德冠搢紳。朝野倚而爲望,居常徇國,而缺臨亂扞予于多艱,久典親兵,恩威著於二行缺方深於弘濟,何期求退之請?遽發仰成四字缺卿之棄予如遺,卿不宜爾,以爲予之待卿有二字缺未嘗焉。矧是何等之時?乃忍爲此之計。榮衛有損,縱緣夙夜之勞,藥石收功,必賴神明所護。予不多誥,卿其熟思。於戲,抱火措積薪,未足喩其危迫,濟川作舟楫,深有望於忠賢。亟斷來章,宜無去意,所辭,宜不允。故玆敎示,想宜知悉。知製敎修撰金始蕃製進燼餘
上在昌慶宮。停常參·經筵。
李省身,以備邊司意啓曰,本司以戶曹判書李溟館伴辭免事,回啓,依前別出館伴事,允下矣。設立迎接都監,然後方有館伴,今此護行之行,旣非勅行,則當以接待都監稱號,而漢城府左尹李景曾,接待都監堂上差下,與李溟同察都監之務,何如?傳曰,依啓。
以吏曹接待都監堂上望,傳于李省身曰,以曾經接待差下。
以備忘記,傳于尹履之曰,齎咨官李俒,累次往來,不無其勞,令該曹量宜施賞。
藥房都提調臣金瑬,副提調臣尹履之啓曰,伏未審近來,聖候,何如,寢睡,何如,水刺,何如?凡將息之道,思慮少然後寢食安,寢食安然後疾病已,其在平人,尙且如此,況於聖躬乎?雖伏承時無加訂之敎,臣等之區區憂慮,不能自已,敢此竝稟。
獻納林啓曰,駑劣微臣,忝叨言地,絲毫無補,愧懼徒切,適以謬妄之見,仰瀆天聽,伏承聖批,辭旨感惻,亦甚嚴截,臣始爲流涕,繼之以惶仄也。臣雖至愚,豈不知聖意之所在,而原其本心,則慮事之間,雖未免疎脫,乃若其情,則不無可恕之道也,何也?儲君回轅,是一國臣民之望,奉使之臣,苟得可乘之機,則何以豫料事竟至此,而斷不言及乎?況因館中事情,反覆商議,則捨重取輕,亦豈人臣之所忍爲也?且此非細事,進退改易,彼自有定計,豈有使臣之言,輕重於其間,而有所勉從於其間哉?苟以二臣之故,致誤國事,則實擧國所共憤,固當孥戮之不暇,臣雖無狀,臣亦人臣,豈忍容喙,敢有所云云哉?噫,以聖上日月之明,豈不洞察乎此,而惟以國事之憂悶,私情之痛慘,不自堪忍,而無所責咎,未免甲乙之怒,臣於此,益復哽塞,不知所達也。臣誠意淺薄,旣不能回天,反蒙營救之敎,臣何顔面,晏然仍冒,且臣所失,與憲府有異,而憲府多官,旣以此引嫌,揆之事理,勢難在職,請命罷斥臣職。
執義李尙馨,掌令洪茂績,持平曺漢英啓曰,殿下有聰明睿智逈出之資,而自聖厭聞,不察邇言,視群臣如奴隷。故一有建白,拒而不從,自用之失,獨斷之過,日聞於上,況自玉候違豫之後,所與共處者,惟宦寺·婦人而已,不見群臣之面,已過半年矣。上下惶惶,罔知所爲,此何缺此李景憲等之事情,在於恕,而聖明之用律,缺四字故忝在言地,不得不隨事捄正,寧有一毫私護之意乎?當初回轅之請,旣有廟堂之申文,而世子·大君輕重,固缺是實臣子至情之所不忍舍,而奉使職分之所當盡者,景憲等,何大罪也?至於元孫之事,彼旣不至迫趣,我亦有言可執,而曾無一言陳請,竝爲一時入送,雖在今日,尙有可爲之幾,而泄泄沓沓,束手不措,眞所謂天之方蹶,靡哲不愚,此誠擧國群臣之罪也。豈獨景憲等之罪也?竊恐殿下,近來思慮之發,不得其平,而喜怒之間,或失其中而然也。臣等所利於國,不失機宜者,泛指古人之事,而措語未瑩,至彼無倫之敎,此無非臣等不忠不誠之罪,決難靦然仍冒言地,請命鐫削臣等之職。答府·院曰,勿辭。
尹履之,以禮曹意啓曰,備邊司啓辭,以本司草記,傳曰,護行之任,與問安不同,滿將亦以減待爲言,則自我何必强行過禮哉事,傳敎矣,臣等初意,不欲與待滿之例,有所異同矣。今承聖敎,其於接待之宜,不可不量宜減損,而亦不可以差官例待之,太示薄略,初頭迎慰處所及禮單名數,亦當隨而減殺,令禮官講定,務得其中事,稟旨施行,何如?傳曰,允事,傳敎矣。今此護行官,陪王世子而出來,非但意望不少,事體頗重,廟堂之初欲優待者,實出於務得歡心,俾無生梗之患矣。宰臣狀啓,旣已比滿將差減云。聖上亦趁念民弊,勿欲過禮,自前勅使出來時,沿路迎慰七處爲定,故滿將時,亦以此擧行,今則比滿將差減,平安道義州·平壤·黃海道黃州·京畿開城府等四處設行,禮單名數,降於滿將,優於差官,酌量兩間,不至太過,亦不至太薄,惟在該曹參酌擧行。且碧蹄,乃近京之地也。前金差往來,必設迎餞慰等宴,滿將時則往來時缺都承旨進往設行,今此護行官,旣非差官之比,缺敢啓。傳曰,依啓。
缺曰,執義以下再啓煩瀆,退待物論云矣。傳曰,知道。
缺啓辭。答曰,別無所患。
自卯時至申時,日暈。夜一更,月暈,白雲一道如氣,起自坤方,直指艮方,長竟天,廣尺餘,橫過月下,漸移巽方,良久乃滅。二更三更,月暈右珥。五更,白雲一道如氣,起自坤方,直指巽方,長二十餘丈,廣尺許,漸移南方,良久乃滅。
右承旨李德洙,謹百拜上言于主上殿下,伏以,無狀小臣,猥蒙天寵,忝叨匪據,非止一再,小心畏懼,實倍他人,固宜奔走供職之不暇,而私情切迫,不能自已,當此靜攝之日,冒萬死呈辭單,惶恐瑟縮,祗竢嚴譴,而不惟不以爲罪,特許恩暇,感激愚衷,無地自容。惟當急速往返,而第念臣之所往之地,乃四日程途,而加土墳塋,亦非一兩日所可完了,則喉舌重地,不可久曠,而況近來,凡以私事出外者,不敢帶職而去,已成規例。伏乞聖慈,俯察微懇,亟遞臣職,以便公私。臣無任激切之至,謹昧死以聞。答曰,省疏具悉。爾所往之地,程途不遠,爾其勿辭往來。燼餘
上在昌慶宮。停常參·經筵。
李省身,以兵曹意啓曰,上年三月分,東宮陪衛節目,侍講院翊衛司以下,書入矣。傳曰,東宮所屬文武諸官,足以陪護以來,何必又送京人,以貽一路之巨弊哉?若曰,埋沒,則只送傘扇于灣上,略備威儀,可也。輿輦儀仗,送于碧蹄爲敎,今則侍講院翊衛司官員,皆已缺陪衛之所,自下擅定爲難,前啓單子竝入之意,敢稟。傳曰,依上年,定奪施行。
李省身,以禮曹意啓曰,以禮曹王世子迎候節目單子,傳曰,在京百官,闕門外祗迎,於禮可乎事,傳敎矣。王世子入京時,百官分半,迎候於延曙,在京百官,則闕門外祗迎,此等節目,上年臣曹,皆就議於大臣磨鍊矣。今承下敎,王世子越在他國,四年後回轅,爲臣僚者,迎候於闕門外,果爲太近,禮亦非便,延詔門外祗迎事,改付標,何如?傳曰,在京百官入來後,只問慰,可也。
以備忘記,傳于李省身曰,射手居首閒良權義龍,兒馬一匹,兼司僕吳明浩等七人,各上弦弓一張,兼司僕朴得男等八十三,各木綿一疋,砲手居首兼司僕金彦生,半熟馬一匹,私奴李義信等三,各兒馬一匹,姜男等十四,各木綿三匹,申唜生等六十六,各木綿二匹,李成龍等百九十一,各木綿一匹賜給,用劍居首閒良劉唜男,禁軍除授,崔挺一等四,各木綿三匹,車善業等九,各木綿二匹,宋義信等二十二,各木綿一匹賜給。
李省身,以御營廳意啓曰,後運軍兵,本營十六日,當爲放送,而將官則始自戊寅春,入啓定奪,仍留給料待變矣。上年七月該曹,以經費不足啓請,不給廩料,故無料將官,似難仍留,不得已軍兵一體散遣,而東營及集春營,與訓鍊都監軍兵,皆入放送之意,敢啓。傳曰,依啓。
李省身,以兵曹意啓曰,本曹與御營大將,眼同後運御營軍,當日試才,別單書啓之意,敢啓。傳曰,知道。
李省身,以兵曹意啓曰,羽林衛將三員內,崔明量則病親受由,李衎則在外未上來,只有韓恒吉,而今方入直,又遭同姓三寸叔母服制,他無替直之員,依前例兼司僕將,使之兼察,何如?傳曰,依啓。
李省身啓曰,副校理閔應協,以左議政不允批答製述望,啓下矣,卽者閔應協方患霍亂,勢難及期製述,付標之意,敢啓。傳曰,知道。
左議政申景禛再度呈辭。傳于李省身曰,不允批答。
李省身,以禮曹意啓曰,今此護行官缺淸國秩高之官,旣陪世子而遠來,翌日缺二行將例,接見便殿,以示款遇之意,在所不已,若護行官請見後接見,則殊失在我待客之道,當於日氣溫暖之時請見,似爲無妨,敢啓。傳曰,知道。入京後第三日,依啓辭,接見,可也。
李省身,以禮曹意啓曰,自前勅使出來時,例於中路,遣承旨問安矣。今此護行官接待之禮,雖殺於勅使,旣是禮部大官,非他等閑差官之比,往還之際,不可太薄略,中路雖不遣承旨,或以本道堂上守令,稱以承旨問安,宜當,禮缺令該曹,豫先下送之意,敢啓。傳曰,依啓。
李省身,以禮曹意啓曰,常官留館時,例以禮曹郞官,持御帖問安,前日滿將則每日特遣承旨矣。今此護行官每日問安,以郞官未安,承旨則似過,以堂上差出,輪回問安,似爲便當,敢啓。傳曰,依啓。翌日問安承旨進去,宜矣。
金榮祖,以戶曹意啓曰,傳曰,護行官賜給禮單,當爲磨鍊矣。接伴使今已下直,而減磨鍊單子,何至今不爲入啓耶事,傳敎矣。臣曹昨日會議接伴使齎去禮單,欲爲減磨鍊,詳細考見,則當初滿將接伴使禮單,以差官例磨鍊,故頗減於勅使之規,厥後雖以勅使接待,而只增於迎慰之行,接伴使旣行之禮,不爲追知,若以接伴使禮單,比於遠接使,缺人情之規,則不啻十分之一,而目前遠接使·接伴使之境上初見之規,自上禮單,亦稍加於各站迎慰禮單。今若減於此數,則近於薄略,殊非廟堂令禮官講定之本意,反覆商確,不爲更稟以減。又將各處迎慰禮單物膳裁減,入啓,今承政院下敎,不勝惶恐之至,敢啓。傳曰,知道。
以禮曹缺傳于李省身曰,滿將出來時,有承旨問安與否,令政院察啓。
李省身,以接待都監意啓曰,缺二行可以兼察,故都廳二員中一員,缺七字十六員中十員減下,書吏·庫直·使令等,亦五字缺或減其三分之二,事目別單,書啓之意,敢啓。傳曰,知道。
李省身,以禮曹意啓曰,前日滿將入京後,各項宴禮,皆以大臣進參,而今此護行官各宴節次,禮宜降殺,行酒宰臣,當以重臣差出,而但隨行員役小譯輩,皆是往來本國之人,習熟見聞,若大臣一不進參,則彼必歉然,恐有生怒之患,大臣間或進參,以示優待之意,宜當,敢啓。傳曰,下馬宴,大臣進參,宜矣。
李省身,以禮曹意啓曰,王世子出來時節目磨鍊單子,傳曰,此非永爲還國告廟社之擧,未知何如事,傳敎矣。王世子回轅,實是一國無前之慶,祖宗在天之靈,想必喜悅於冥冥之中矣。王世子在京遲速,姑未可豫料,此等大事,不可不告廟社,乃禮文有事必告之意也。此亦上年就議大臣而定奪,依節目仍告廟社,似爲無妨,敢啓。傳曰,今日之事,與上年不同,不可也。
以戶曹各站禮單單子,傳于李省身曰,以五數磨鍊之物,皆以四數磨鍊,白木勿爲專減,家丁所給木綿,亦爲量減。
傳于李省身曰,護行官贈給禮單,當爲減磨鍊矣,接伴使今已下直,而減磨鍊單子,何至今不爲入啓耶?
李省身,以禮曹意啓曰,政院啓辭,今此護行官之來,御帖有無及書式,令禮官,速爲稟旨定奪,何如?傳曰,允事,傳敎矣。護行官出來時,各處迎慰,不可無御帖例書頓首再拜,今此護行官接待節目,比勅使,稍有裁減,則御帖只書頓首再拜,宜當,敢啓。傳曰,依啓。
金榮祖啓曰,護行官所贈禮單減磨鍊事,昨日午前,分付戶曹官,而今日已晩,接伴使又爲下直,尙不擧行,稽緩甚矣,請推考。傳曰,依啓。
副提學金壽賢,應敎兪㯙,副缺修撰金始蕃等,伏以,執義李尙馨,掌令洪茂績,持平曺漢英,獻納林,竝引嫌而退,奉使之臣,出疆專對,乃其職耳。東宮回轅,如有缺旋之機,則雖不待朝廷,分付,而有所陳請,不可缺而加之罪審矣。況彼中大小之事,無不自斷,許還東宮,是何等擧措,而一使臣之口舌,安能回彼之心,而移易其已定之計乎?前者客使之來,目見玉候而去,今此許還之擧,不在於使臣之口,而乃在於得見申文之後,則使臣一言,尤不足有無於其間,至於元孫之事實,是意慮之所不到,何可逆料,而先自舍重而取輕哉?聖明不諒其情勢,有司亦遍於擬律,臺臣之苦口力爭,是誠擧國公共之論,未安之批,出於情外,兩司多官,有何可避之嫌?請執義李尙馨,掌令洪茂績,持平曺漢英,獻納林,竝命出仕。取進止。答曰,依啓。
李省身啓曰,臺諫出仕事,命下矣。日勢已暮,明日待開門命招之意,敢啓。傳曰,知道。
李省身啓曰,憲府全數有故,明日以監察茶時之意,敢啓。傳曰,知道。
李省身啓曰,吏曹正郞柳穎,左議政不允批答分排啓下之後,稱病不爲製進,請推考。若不製進,所當卽告,而閉門更深,始爲回報,下吏稽緩之習,不可不懲,令攸司治罪。且其代不得已改付標之意,敢啓。傳曰,依啓。
掌令邊虎吉,謹百拜上言于主上殿下,伏以,臣於上年冬,以兵曹佐郞差延接都監郞廳,爲人昏謬,奉職無狀,身被酷厄,貽辱國家,臣之罪戾,萬死無惜,幸蒙恩遞,在家調治,而滿身傷處,尙未向差,至於右脚蹇澁,晝夜刺痛,瘀血遍於臓腑,流走牽引,不能俯仰屈伸,暫觸寒氣,則呼吸不通,針灸服藥,今旣數月,而一向苦劇,委頓牀席,不意今者,猥蒙寵擢,除授本職,召命臨門,而缺二行特賜鐫削之命。臣無任隕越戰栗之至,謹昧死以聞。踏啓字以下。燼餘
上在昌慶宮。停常參·經筵。
金榮祖,以戶曹意啓曰,以禮曹啓辭,護行官出來時,中路問安使,稱以承旨發遣事,啓下矣。禮單單子相考,則綿紬等物,皆以三數磨鍊,旣減於迎慰使之禮單,此外又減,則似甚薄略,仍前磨鍊乎?敢稟。傳曰,只減五數,可也。
李省身,以弘文館意啓曰,本館見存上下番六員內,應敎兪㯙,以接待都監都廳,除本司仕上直,修撰金振,呈辭受由,副應敎金光爀,副修撰許積,皆在外未上來,只有副缺二行以在京無故人,明日政,盡爲差出,牌招察任,何如?傳曰,依啓。
獻納林啓曰,李景憲等冤枉缺已熟,今不必更爲覼縷,而反覆思惟,其情可恕,其律過重,缺不原其情勢,抑加以重典乎?臣雖蒙嚴批,而猶不能知悔,苦口之言,不能自已者,只以公議之稱冤,刑章之失當,豈有一毫私意於其間哉?伏願聖明,平心垂察,亟收定配之命。答曰,不允。
執義李尙馨,掌令洪茂績,持平曺漢英等,請亟還收金自點江都留守之命,李景憲·申翊全等徒配之命,以平刑章,以伸冤枉。答曰,不允。
李省身,以兵曹意啓曰,本曹正郞朴守文,佐郞宋克賢,今以接伴都監郞廳啓下,而其中宋克賢,本以軍色布木次知,事係緊務,不可一時空曠,令都監啓遞,何如?傳曰,依啓。
李省身,以侍講院意啓曰,新除授兼司書南老星,時在江原道原州地,新除授兼說書李天基,時在忠淸道淸州地,請竝令斯速上來事,下諭。傳曰,依啓。
辰時巳時,日暈。午時,日暈,白雲一道如氣,起自乾方,直指艮方,長十餘丈,廣尺許,良久乃滅。未時申時,日暈。夜一更缺黑雲一道如氣,起自坤方,直指艮方,長尺許,良久乃滅。
尹履之,以吏曹言啓曰,臺諫有闕,政事,何以爲之?取稟。傳曰,明日爲之。
左議政申景禛再度呈辭,不允批答。王若曰,不可無卿,百方賴勵翼之功,何忍棄予?此時缺陳退休之請,難允之意,備諭於前。惟卿,文武全才,將相之器,英謨大略,爲人所服,朝野係心,豐功偉烈,於古罕聞,社稷得力。夷險不渝其臣節,忠義素得乎天資,佐我爲治,國步自此可振。有卿以後,殷憂乃得少寬,正色巖廊,凝嚴可以鎭物。勞心夙夜,贊襄庶見安民,何期注意之辰?乃有求退之志。昭烈得諸葛,正同魚水之依。漢高無蕭何,實如左右之失。矧今時事之罔極,豈可大臣之自安?此誠危急存亡之秋,進退奚遽,實有君臣骨肉之義,休戚是同。卿其試思,予不多誥。於戲,雖群工協心而陳力,尙憂顚隮。況宰輔繼章而丐閑,疇克匡救。勉副虛佇,毋執撝謙,所辭,宜不允。故玆敎示,想宜知悉。知製敎金始蕃製進踏啓字以下。
右副承旨臣趙廷虎,謹百拜上言于主上殿下,伏以,負罪微臣,過蒙洪造,重入脩門,猥廁邇列,聖恩如天,感激銘骨,惟思夙夜奔走,以爲報答萬一之地,不暇念公議之可畏,名器之難玷,黽勉供職,今已數月矣。第臣犬馬之齒,七十已迫,蒲柳之質,衰朽已甚,精神日以昏耗,筋力日以疲憊,四肢百體,無處不痛,元氣大敗,若將朝夕澌盡者然,以此痛敗之狀,尙可仍冒出納之重地乎?加以近日,重觸風寒,胸脅牽引,無數刺痛,轉側坐臥,不能任意,調治之際,須費旬日,而所忝劇務,豈容暫曠?不得不冒昧呈告,冀蒙恩遞,而還給之命,又出意慮之外,臣誠惶懼悶蹙,罔知所措,臣雖無狀,亦知臣子分義,使臣精力,猶可勉强,疾病不至深劇,則何敢紛紜辭避於國事罔極之日,以自增罪戾乎?顧臣情勢,萬萬有不得已者,缺擾之誅,不敢貽瘝曠之罪,玆冒萬死,更申哀籲,缺一行無任悶迫震慄之至,謹昧死以聞。踏啓字以下。燼餘
上在昌慶宮。停常參·經筵。
有政。吏批,判書李景奭呈辭受由,參判李植受由在外,參議金世謙進,都承旨尹履之進。兵批,判書李時白病,參判韓亨吉服制,參議洪得一,參知朴守弘在外,左承旨金榮祖進。
吏批啓曰,判書李景奭呈辭受由,參判李植受由在外,小臣獨政未安,何以爲之?敢稟。傳曰,只出承旨·臺諫。
都承旨尹履之啓曰,缺六字命下矣。承旨二員在外,一員未差,只有臣尹履之·臣金榮祖·臣李省身,而臣進吏批,則何承旨兵批進去乎?敢稟。傳曰,左承旨進去。
尹履之啓曰,本院郞廳,一員未差,每以假注書察任事,缺三字未差注書一員,請今政差出。傳曰,依啓。玉堂闕員,亦爲差出。
以吳端爲同副承旨,金應祖爲掌令,尹得說爲正言,趙復陽爲注書,李省身爲右副承旨,鄭知和爲副修撰,李時楷爲校理,龍川府使李坦,以納米周旋,今加通政,以鄭斗源爲護軍,李師聖爲護軍,趙廷虎爲司直,邊虎吉·趙啓遠爲副司直,李䅘爲司果,愼天翊·申繼黯·崔逸爲護軍。
尹履之啓曰,新除授注書趙復陽,時在京畿廣州地,斯速上來事,下諭,其在外代,假注書差出,姑令察任,何如?傳曰,依啓。
假注書△鄭始成·尹安基·李弘載,事變假注書李俊耉·尹安基·洪處心。
李省身,以吏曹言啓曰,備忘記,齎咨官李俒,累次往來,不無其勞,令該曹量宜賞給事,傳敎矣。施賞一款,非該曹所可容議,上裁施行,何如?傳曰,知道。
李省身,以兵曹言啓曰,備忘記,齎咨官李俒,累次往來,不無其勞,令該曹量宜施賞事,傳敎矣。李俒施賞事,命下,而恩典重事,自下不敢擅便,上裁施行,何如?傳曰,兒馬一匹賜給。
獻納林,請亟收李景奭定配之命。答曰,不允。
執義李尙馨,掌令洪茂績,持平曺漢英等,請廓回天聽,以答輿望,請亟還收李景憲·申翊全等徒配之命。答曰,不允。
議政府左議政申景禛身病三度呈辭,不允批答。王若曰,初聞遘疾,意謂无妄之或然,累見辭章,缺罔知其攸答,無我遐棄,舍卿疇依,惟卿,名冠缺六字西山,家世熊羆,百萬之靲缺五字虎,山林之變化,咸稱眞宰相之器,綽有缺五字久與輦轂之兵,組練明有紀律,及委司馬之二字缺選,俱得公平,身先士卒,冒白刃流矢之間,手執鼓旗,坐嚴霜缺雪之上,爰立中台之位,用責弘濟之功。君臣之義,骨肉之恩,休戚與共。軍國之事,疆埸之務,大小咸咨,何圖乞退之辭?遽發仰成之際,恃卿而已。卿何忍棄予?此時使予如何?予豈可無卿一日?庶回遜避之志,顧念安危所關。於戲,事堪痛哭者固多,予實爲君無樂,邦旣淪喪之可待,卿豈在家不知?毋執撝謙,勉副虛佇,所辭,宜不允。故玆敎示,想宜知悉。副應敎閔應協製進傳于李省身曰,左議政申景禛處,不允批答。
副修撰鄭知和疏曰,伏以,螻蟻微臣,伏蒙天地父母之德,獲延軀命,生還故土,感激洪造,惟思殞結,不意玆者,新授恩命。又及於夢寐之外,驚遑罔措,無地自容,顧臣痛勢,非朝夕猝發之比,根深缺遠乍歇復劇,頃日伏聞元孫·大君北行,曳出郊班,觸風添傷,曾患面浮之症,今方復發,暫時着巾,氣壅輒重,累月廢食,日漸澌頓,決無供仕之望,而召牌之下,不敢退在言病,來伏闕外,敢陳悶迫之情。伏乞聖慈,俯察至懇,特許遞改臣職,使之調治於聖澤之下,不勝幸甚。臣無任伏地戰慄祈懇之至。答曰,省疏具悉。爾其勿辭,調理察職。燼餘
上在昌慶宮。停常參·經筵。
夜自二更四更,月暈。
藥房都提調臣金瑬,副提調臣尹履之啓曰,伏未審近來,聖候,何如?且中滿分消丸,尙有餘數耶?如已畢進御,則或仍或改,卽當議定,故敢此竝稟。答曰,一樣。丸藥餘數尙多矣。
執義李尙馨,掌令洪茂績,持平曺漢英,請亟加三思,快賜一兪,掌令金應祖,時在慶尙道榮州地,請斯速上來事,下諭。答曰,不允。下諭事,依啓。
李省身,以兵曹言啓曰,當日私婢連化伊稱名人,自通化門入來,差備門外擊錚,極爲駭愕,令攸司囚禁治罪。同門守門將朴英男,常時不能禁斷,至使女人以致闌入,其不職,甚矣,請從重推考。傳曰,依啓。燼餘
上在昌慶宮。停常參·經筵。
李省身,以接待都監言啓曰,今此護行官接待諸具,比滿將時差減磨鍊矣。如各項差備把守檢飭諸事,滿將所率家丁只五名,竝爲太減,今無更減之事。故一依滿將時例擧行之意,敢稟。傳曰,知道。
尹履之啓曰,政府無郞廳,左相呈辭批答,遣史官敦諭之意,敢啓。傳曰,知道。
李省身,以備邊司言啓曰,本司堂上,或受由在外,或無缺五字甚少,禮曹參判鄭廣敬本司堂上缺九字察務,何如?傳曰,依啓。
李省身,以缺啓曰,王世子出來之後,當有謝恩文書,大提學今政差出,前期料理之意,敢啓。傳曰,依啓。
李省身,以兵曹言啓曰,假參知朴尙俊,自昨夜猝得胸腹之疾,所患危苦,勢難在直,不得已改付標以入之意,敢啓。傳曰,假參知頻數差出事,甚不可矣。
綾城府院君具宏箚曰,伏以,臣猥以庸劣,冒據金吾首席,前後控辭,幾至四五遭,而未蒙恩兪,日月荏苒,今已三載于玆矣。人言之來,固不足恤,而致誤國事,何可一二數哉?臣本武人,不學無識,至於律文,尤所昧昧,奏讞之時,專仰律官之口,擬律之際,不辨公私之異,因輕入重,捨正取比,緣臣不讀律文之過,而實廷尉之失其職耳。斟酌情法,裁量輕重,使服法者甘心,而用律者無過,豈如臣愚所可辦也?頃日李景憲等事,臺諫彈文,雖不竝發,而公議所在,亦可見矣。今若貪戀聖恩,因循不退,則他日之慮,必有大於此者,惶懼隕越,不知所出。伏願聖明,俯諒如許情節,特遞臣所帶判義禁府事,公事實是萬幸,無任祈懇之至。答曰,省箚具悉卿懇。卿秉心公正,不畏强族,王府重任,非卿不可也。
左議政申景禛四度呈辭。答曰,安心調理。
金榮祖,以戶曹言啓曰,東宮入送新産饌物,已爲措備,今當入送矣。年前因講院官入去付送,而今則適無行便之相値,饌物久留則似有味變之弊,令禁軍領去,交付於平安監司,定軍官,速爲入送,何如?傳曰,不久出來,姑勿入送。
執義李尙馨,掌令洪茂績,持平曺漢英等,請亟加三思,以快輿望。
辰時,日暈。巳時,日暈右珥。未時申時,日暈兩珥。酉時,日暈右珥。夜自二更至五更,月暈兩珥,流星出三台星下,入乾方天際,狀如鉢,尾長五六尺許。
李省身,以迎接都監言啓曰,今此護行官接待之規,比滿將時差降爲之,宴床大小膳,不爲排設,則近於薄略,以大小膳設行,而略降品,數似當。且房排諸具,亦爲差減磨鍊,何如?敢稟。傳曰,大小膳外宴具房排,勿減宜當,更議稟處。燼餘
上在昌慶宮。停常參·經筵。
巳時,太白見於午地。
賓廳啓曰,曾在宣祖朝辛卯年,李德馨自通政,陞授大提學,厥後丙子年,有大提學差出,而堂上中可合人,亦令抄出圈點之敎,今亦依此,堂上中可合人,擬薦圈點乎?敢稟。答曰,依啓。
行左承旨金榮祖啓曰,司饔院燔造之事,爲役甚鉅,而中間花消之弊,倍蓰於進供之數,其在平時,尙宜變通,況今日乎?目今御供缺半行之餘,斯役之復設,雖不可已,而自今明缺臨時別遣京官,與本院官員,眼同監造,摠缺數沒輸公家,然後計其支幾年之用,而勿許更缺除宿弊,以抒殘民數年之力事,特奉承傳施行,臣待罪該房,衆議如此,敢啓。傳曰,王子衙門,體面尊重,勿爲語侵,宜矣。
金榮祖,以戶曹言啓曰,以本曹草記,東宮入送新産魚物,令禁軍領去事。傳曰,不久出來,姑勿入送事,傳敎矣。臣等固知東宮,未久出來,而嬪宮尙未定其出來之期,已備之物,亦非重載而難運,仍爲入送,未知何如?惶恐敢稟。傳曰,因便入送,可也。
李省身,以接待都監言啓曰,以都監啓辭,護行官,比滿將時差降爲之,宴床以大小膳設行,而略降品數,且房排諸具,亦爲差減磨鍊事,傳曰,大小膳外,宴具房排勿減宜當,更議稟處事,傳敎矣。臣等初以禮曹啓辭,護行官接待之規,差減於勅使。故宴具房排等物,亦欲略爲裁損以稟,而所損不多,近於薄略,今承聖敎,極爲允當,宴具房排諸具,勿爲裁減,大小膳中,以羔代羊之用處,以豬代羔之用處,以鴨代雁,以鷄代鴨而用之,則旣爲差減,而不至埋沒,依此磨鍊以啓,何如?傳曰,依啓。
李省身,以備邊司草記,大提學差出事,命下矣。大臣及政府東西壁六卿·判尹,今日命招圈點之意,敢啓。傳曰,知道。
李省身啓,以禮曹草記,傳曰,前例如此耶?承旨察啓事,傳敎矣。勅使時宗·宰及迎餞慰使,自本院差出,而今此護行官,降殺於勅使,故令該曹差出,滿將時前例亦如此矣,敢啓。傳曰,世子宴享,亦有宗·宰乎?
左議政申景禛箚曰,伏以,臣之狗馬賤疾,非偶然感傷之比,積根沈痼,其來已久,每當春月,發作如期,例借鍼藥救療,動經時月,庶望缺則從前,亦不免冒死呼籲,期於必解鞅掌,而後缺半行以此也。卽今歲翻之後,已有其漸,而缺半行黽勉之間,自不覺已至添劇,呈辭請遞,實出於不得已也。伏蒙天恩,由暇至三,又下安心調理之命,臣雖至頑,寧不知感激涕泣乎?至於召牌臨門,而末由顚倒趨詣,臣之罪戾,至此尤重。伏乞聖明,爲先罷斥臣職,以戒人臣不竢駕之義,千萬幸甚。答曰,省箚具悉。卿其勿辭,安心調理。
李省身啓曰,左議政申景禛箚子批答,政府無郞廳,以史官傳諭之意,敢啓。傳曰,知道。
尹履之啓曰,承旨二員,在外未上來,一員,以病見遞,一半空虛,不成模樣,今日爲政,以在京無頉人差出,卽令察任,何如?傳曰,明日爲之。傳曰,明日領相命招,使送卜相。
左尹李景曾初度呈辭。傳曰,調理察任。
行大司憲李顯英,執義李尙馨,掌令洪茂績啓曰,臣等請決睿斷,以快人望。答曰,所論太過,勿爲瀆擾。燼餘
上在昌慶宮。停常參·經筵。
有政。吏批,判書李景奭進,參判李植受由在外,參議金世濂進,都承旨尹履之進。
尹履之啓曰,今日爲政事,命下矣,承旨二員在外未上來,一員未差,廳中只有臣尹履之·臣金榮祖·臣李省身,而臣進吏批,則何承旨兵批進去乎?敢稟。傳曰,左承旨進去。
兵批,判書李時白訓鍊院坐起進,參判韓亨吉服制,參議洪得一進,參知朴守弘在外,左承旨金榮祖進。
吏批啓曰,缺五字牧使申翊亮戶奴,前日呈狀于政廳,而調病缺六字今又呈狀曰,宿病沈痼,已到十分地頭,如有一缺半行如此畿邑閒靜之地,固合調疾之所,況當此時,敢有求缺四字卽今證勢,決難以時月調治,公私狼狽,更陳實狀云云。其疾病之狀,衆所共知,改差,何如?傳曰,依啓。
吏批,以睦性善爲承旨,柳震立爲海南縣監,金振爲直講,同知權愰加老職資憲,以姜碩期爲右議政,李植爲大提學,權㐾爲司僕寺主簿,吳端爲禮曹參議,趙廷虎爲刑曹參議,李䅘爲禮曹正郞,趙涑爲工曹正郞,李崇彦爲兵曹正郞,韓仁及爲兼知義禁府事,李敬輿爲驪州牧使,李崠爲軍資監正,朴雴爲掌樂院主簿,曺倜爲工曹正郞,義禁府都事李眞聃,宗簿寺主簿沈棇,相換。
兵批,護軍權井吉,司果李景義。
李省身啓曰,近來廳中空虛,各房公事兼察已久,事甚苟簡,新除授左副承旨睦性善,牌招察任,何如?傳曰,允。
以柳晉三初度呈辭遞差傳旨,傳于李省身曰,此呈辭還入。
柳晉三受由,代假注書洪處尹。
接待都監宴享色單子,傳于李省身曰,翌日何以別磨鍊耶?問啓。
李省身,以內醫院都提調意啓曰,庫中有芙蓉香所入,而三乃子闕種,不得劑造。故現存之材,漸漸陳久,將爲無用之物,芙蓉香,非如治病之藥,雖是不備,只就現存之材劑造,猶勝其無,隨其所有之材,劑造以儲之意,敢稟。傳曰,知道。
左議政申景禛五度呈辭。傳曰,安心調理。
李省身,以禮曹言啓曰,今此護行官入來後,王世子翌日宴時行酒宗宰,令吏曹差出,何如?傳曰,依啓。
李省身啓曰,政府無郞廳,左相呈辭批答,以史官傳諭之意,敢啓。傳曰,知道。燼餘
上在昌慶宮。停常參·經筵。
藥房都提調臣金瑬,提調臣李顯英,副提調臣尹履之啓曰,伏未審近來,聖候,何如?春寒未解,日候不調,閭閻之人,仍致感傷者,亦多有之,況今聖躬,方在於靜攝之中,衣襨脫着之時,窓戶開閉之際,或不無所傷。臣等伏不勝憂慮之至,敢此仰稟。答曰,時無所患。
尹履之,以吏曹言啓曰,王世子出來時,無他師傅·大臣,何以爲之之意,啓稟。傳曰,今明間差出,可也事,下敎矣。世子師則缺半行蒙落點之意,敢啓。傳曰,知道。
尹履之啓曰,政府空缺,未有如此之時,事甚未安,政官命招,未差一員,卽爲差出,牌招察任,何如?傳曰,明日爲之。
李省身,以備邊司言啓曰,文郞廳禮曹佐郞蔡聖龜受由在外,代吏曹佐郞柳淰,使之察任,何如?傳曰,依啓。
李省身,以吏曹言啓曰,本月二十二日本曹坐起各司官員,大典考講,繕工主簿朴尙儉稱病不進,繕工參奉柳應泰大典不通,竝汰去,何如?傳曰,依啓。
李省身,以弘文館言啓曰,本館上下番見存之員,應敎兪㯙,以接待都監郞廳,除本司仕上直,副應敎金光爀,副修撰許積,皆在外未上來,只有副校理臣閔應協,修撰臣金始蕃,今方入直,而俱有疾病,他無替直之員,故頃日入啓差出闕員矣。新除授副修撰鄭知和,呈辭受由,校理李時楷,又以身病陳疏,上下番闕員,明日政差出,牌招入直,何如?傳曰,依啓。
李省身,以接待都監言啓曰,大小膳差減磨鍊,以羔·豬·鷄·鴨,次次降等代用事,啓下,今爲別單書啓矣。房排宴具,依傳敎不爲減下,一從謄錄磨鍊,各項節目,別無加減之事,依前例,卽爲書啓之意,敢啓。傳曰,依啓。
李省身,以接待都監言啓曰,以宴享色單子,傳曰,翌日宴,何以別爲磨鍊耶?問啓事,傳敎矣。凡接待規例,勅使入來之日,卽行下馬宴,而翌日行翌日宴,例也。今此護行官,旣陪王世子而遠來,世子禮當往見於館所,仍行宴禮,則以翌日宴兼行,事涉苟簡,自前淸國秩高之官出來,必以謄錄書來,各度之宴,歷歷行之,於冬至之日禮單,亦稱節目而受之。今若世子接見,而兼行於翌日宴,則彼必不爲無辭而受之,是以別爲磨鍊,而以此曲折,問於禮曹。且世子往見,異於宗宰行禮,而接待節目,移文於司饔院間,特未回答,待其回答,而欲爲啓辭,姑以此需磨鍊爲急,先爲入啓矣,敢啓。傳曰,知道。
李省身,以備邊司言啓曰,王世子回還日期,已有來報,曾以謝恩文書,前期料理事,啓稟,差出大提學矣。李植,受由在外,斯速上來事,下諭,何如?傳曰,依啓。
以接待都監宴享色單子,傳于李省身曰,翌日宴依上馬宴例磨鍊。
夜五更,流星出天角星上,入北斗星下,狀如鉢,尾長五六尺許,色白。
禮曹參判鄭廣敬上疏曰,臣性本庸駑,才局蔑如,前後履歷,一無可稱,此實聖明之所下燭也。至於年來衰病,罔堪供劇之狀,亦朝紳之所共知,而不意備局之任,遞及臣身,臣誠瞿然,伏切憂悶。臣曾忝本司,目睹員多之弊,遍告往復之際,自至稽滯,時急之事,未免失機,目今見在提調,不爲不多,猶可博採裨益,如臣湔劣,豈合濫吹?設令臣,晨夕趨衙,顚伏爲期,不過爲充位守席之一剩官,其於國事,無益有害,亦明矣。臣昔在稚年,接得朝報,備局以一二宰臣,請爲提調,宣祖大王批下曰,良乎太多,其事遂寢,當時宰列,率多才俊,非臣闒茸之比,而聖祖之不許加差,意有所在,臣之所陳,非敢爲就閑自便之計,揆分乞退,不無所補。伏願聖明,俯察至懇,亟命遞改,公私幸甚。答曰,省疏具悉。卿其勿辭察任。
弘文館校理李時楷疏曰,伏以,臣自五六日前,內腿下腹之間,微有一塊,隱起皮膚之間,不痺不缺以爲疾核,偶然凝聚耳。自昨日來,忽然浮大如橫瓜,肆毒急缺不能定聲,問諸醫官,乃是癰疽之類,症甚危重,必鍼灸旬餘,可以解其毒防其急云。臣所帶之職,非如閑漫之比,而僚員乏少,替直無人,所患症勢,非旬日內所可差復,決不可虛帶職名,偃臥養病。伏乞聖明,亟許鐫改,以便調治,不勝幸甚。答曰,省疏具悉。爾其勿辭,調理察職。燼餘
上在昌慶宮。停常參·經筵。
自辰時至酉時,日暈。
有政。
尹履之啓曰,臣進吏批,則左承旨金榮祖,副承旨李省身在廳,何承旨兵批進參乎?敢稟。傳曰,左承旨進去。
吏批,判書李景奭進,參判李植受由在外,參議金世濂病,行都承旨尹履之進。
兵批,判書李時白進,參判韓亨吉服制,參議未差,參知朴守弘在外,行左承旨金榮祖進。
吏批,以洪得一爲缺李時楷爲舍人,朴守文爲京畿都事,洪靌爲左參贊,閔馨男爲右參贊,趙廷虎爲兵曹參議,李時楳爲韓山郡守,金振爲弘文館校理,陳憲爲繕工主簿,徐特立爲繕工參奉,宋克賢爲兵曹正郞,南宮鏶爲兵曹佐郞,成台耉爲持平,金堉爲刑曹參議,鄭知和爲修撰,南煥爲刑曹正郞,楊萬古爲司僕正,安獻徵爲宗簿正,金械爲陽川縣監,直講單曺漢英,司饔副提調,豐川都正景雲,泳城都正亨忠。
傳于尹履之曰,沈器遠敍用。靑原君沈器遠,以金堉爲大司成,傳于尹履之曰,大司成以兼職啓下,前例耶?
尹履之啓曰,大司成以兼職啓下,前例耶事,下敎矣。上年正月,臣以大司成差出事,啓稟於榻前,有實職者爲大司成,則兼帶之意,親承傳敎矣,故李敬輿副提學兼大司成啓下矣。今者金堉,以刑曹參議爲大司成,故認爲前例,如是書入矣,致勤下敎,不勝惶恐。刑曹參議,與副提學有異,此則勿爲兼帶乎?敢稟。傳曰,然則兼帶,可也。
兵批,副摠管安應亨,副率李禱,內禁衛將呂祉吉,守門將任源,羽林衛將金淵,武兼李玖,韓宗一爲馬梁僉使,五衛將李惟聖,文兼尹敉,知事尹毅立,北虞候具定,司直邊□紀·曺漢英,副司直申翊亮。
李省身,以長生殿言啓曰,上年八月分黃腸木斫取事,發遣敬差官,則同年十一月狀啓曰,本無準尺之木,僅得十餘條,至於踰缺嶺東,亦無合用之木,勒定葉數於各官,不爲完事,經先上來,嶺西列邑,本是産材之地,若着實巡審盡心斫伐,則寧有不得之理?徒信下人受贈之言,被他牽引,深入嶺東,嶺東設有合用之材,以何人力,輸運踰嶺乎?敬差官不職之責,在所難免,木手等,受贈多處,有木而稱無,受贈少處,則留連彌月,無木而稱有者,乃是自古流弊,今而踵此,罪不容貸,當該官木手,囚禁重究,極擇剛明缺半行一依上年所定數,極擇斫代,勿爲如前缺半行傳曰,依啓。當該官先罪後罷。
李省身,以兵曹言啓曰,本曹參判韓亨吉服制,參議洪得一,今日政承旨除授,參知朴守弘在外,獨有判書臣李時白,而備局及外司坐起進參,入直無人,不得已假參知差出,何如?傳曰,依啓。
李省身,以備邊司言啓曰,淸譯李於叱石之子大男,止接人逢授,今日將爲發遣之際,大男來訴本司,願留京中,待其文出來,相見後下去爲言。今此刷送,初出於其父前請,拂其情願,强令捉送,似未妥當,依所願,姑爲仍留,將此事意,知會本道監司處,何如?傳曰,其父設或不願,法當刷送,依前啓下施行。
李省身,以接待都監言啓曰,都監色郞廳朴守文·成台耉遷轉,代以兵曹正郞鄭翼卿·李崇彦差下,而護行先聲已到,都監之事,萬分緊急,數少郞廳,陸續遞改,則代以生手,決難成形,今後令該曹,切勿遷動,何如?傳曰,依啓。
洪得一,以禮曹言啓曰,以接待都監啓辭,傳曰,知道事,傳敎矣。護行官旣陪王世子而遠來,世子翌日,卽往館所,合於情禮,故旣已往見,則仍行翌日宴,似爲便當,以此當初磨鍊入啓矣。今見都監啓辭,彼若以兼行爲歉,然則果涉未安,但王世子過三日後,始見護行官,亦似稽遲,目今日晷漸長,王世子趁朝往見,仍行宴禮,差晩遣重臣而請行翌日宴,則不失前規,而亦不至於生怒矣。彼若辭以後日設行,在我之道,亦爲不妨,以此移文都監,何如?傳曰,第三日往見無妨。
李省身啓曰,左相呈辭批答,政府無郞廳,以史官傳諭之意,敢啓。傳曰,知道。
洪得一啓曰,左相箚子批答,政府無郞廳,以史官傳諭之意,敢啓。傳曰,知道。
左相箚曰,伏以,國家用人之道,不可苟焉,必須人器相當,可堪其任,然後擧而授之,方無僨事之患,小官猶然,況大臣之職乎?臣本庸愚,素乏寸長,誤蒙恩眷,驟躋崇班,絲毫無補,愧懼徒積,不倖遘疾以來,尤無以自力職事,淹延時月,只待就木之期而已。繄玆新命之降,又出於人望之外,臣誠缺三行所猷爲,實係於朝家之一大疵政,可不懼哉?昔鄭棨作相,聞者大笑,棨亦自言時事可知,千載之下,臣竊取而深戒焉,今日朝廷,久負宿德重望,可能弘濟時艱者,固有其人,而爰立之擧,獨不及焉,不知殿下,以臣爲果踰於彼數臣者,而有是命乎?臣實悶焉,置臣於巖廊之上,委之以天下機務,是無異於責越人以語章甫,寧有可做之勢乎?臣雖無狀,決知其不敢承當,不得不瀝盡肝血,仰瀆於天地父母之前。伏願聖慈,俯察危懇,將臣新除職名資秩,竝賜遞改,更卜賢臣,俾擔一世之責,千萬幸甚。答曰,省箚具悉。卿德望俱重,允合斯任,宜勿控辭,臥閤論道,以副上下之望。
義昌君箚曰,伏以,臣年齒,雖不甚暮,而經患最多,軀殼雖不殘弱,而稟氣本虛,濕痰爲祟,行步跚,心缺衝,視聽矇矓,服藥調治,少失其宜,則遇風戰掉,對人驚塞熱暈,奄奄欲絶,病根深痼,百藥罔效,臣受任提調,十五年于玆,而一未嘗開口語病,扶曳供職者,誠以偏蒙至渥,報效無路,只期顚仆而後已,近日以來,前症復劇,日夜叫痛,無望生全。伏願天地父母,諒臣危迫之情,亟遞臣司饔院都提調·宗簿寺都提調·宗親府有司堂上之任,以便調疾,得盡餘年,則自今至化之日,實皆聖明之賜,不勝幸甚。答曰,省箚具悉至懇。雖有疾病,調治檢飭,勿爲控辭。
夜一更,乾方艮方巽方,有氣如火光。四更五更,電光。燼餘
上在昌慶宮。停常參·經筵。
李省身,以御營廳言啓曰,臣中軍黃瀷,平安兵使林慶業,以中軍啓請云。本廳將官等實職外,勿爲動遷事,曾已入啓,奉承傳矣,況中軍爲任極重,非等聞輩所可堪任,御營〈廳〉體面亦重,林慶業必不知本廳中軍而啓請也。不可虛送之意,平安兵使處,行移,宜當,敢啓。傳曰,依啓。
李省身,以吏曹言啓曰,內需寺啓下公事缺五字鳳岬寺僧人被侵之故,兵營牌頭及本官鄕所缺半行行囚禁之意,令本曹行移本道,而郞官以缺半行行會,例也。向因郞僚不齊趁未缺半行外方鄕所色吏等,至於移他官囚治,則非但缺五字之弊,聽聞驚駭,怨歸何處,旣有所懷,不敢不達,姑以勿侵之意,措語行會,何如?傳曰,因違令治罪,固無不可,然啓辭如此,爲之。
李省身,以兵曹言啓曰,東宮行次所把四道驛馬,明曉當爲罔晝夜入送平安道,而四道差使員,竝爲頒送,則一路支供之弊,亦不可不慮,附近忠淸道連原察訪李泰運,稱以都差使員,交付于平壤。且遠道夫馬,不無中路芻糧乏絶之患,草料亦爲成給以送,何如?傳曰,依啓。
李省身,以戶曹言啓曰,護行官五處迎慰禮單略減磨鍊三處,已爲下送矣。自郊外宴入京後,各宴禮單,比外方迎慰宴,物種稍加,故依其數,略爲裁減,六度宴禮單磨鍊。入啓。第自上便殿接見,異於各宴行禮,自下不敢擅爲裁減,一從謄錄,書啓。且世子請宴諸具,旣以上下馬宴例排設,則禮單當依上下馬宴例行之,而世子請宴,別致情禮之意,亦異於宗·宰代行之規,以今減之數,直爲磨鍊,似未穩當,以前謄錄不減之數,竝爲別紙啓稟,伏惟上裁。傳曰,知道。接見時禮單,一體減數,各宴禮單中皮物,亦爲量減。
判中樞府事沈悅箚曰,伏以,臣於上年,奉使瀋陽,其時鄭·金兩譯,跟隨勅使出來,只有李芿叱石·河大男等,而臣出入衙門時,芿叱石引臣前導而行,凡事極致誠款,以此顔情稔熟矣。臣回還之日,芿叱石懇訴于臣曰,小的之子大男,定配于濟州,願蒙天恩放釋云云。臣歸告僚相,欲入啓處置,先考見禁府放未放文書,則所謂大男者,蒙放已久,臣多般訪問,知其所在處矣。去冬芿叱石,隨滿將出來也。緣臣指示,父子相見,芿叱石稱謝不已,仍以護恤其子之意,再三懇請。且曰,開春後爲送原籍,以便聞問云云。以此言語於備局矣,厥後大男,來訴于臣曰,備局因其父所言,嚴囚許接主人,如此嚴冬,定日督刷,極爲悶迫,願待開春入去云云。臣言於有司堂上曰,大男刷送之擧,缺四字之情,當此沍寒,缺次知督送,豈是其父之本意,缺二行來時,芿叱石,寄書於其子,使之待春入來,缺半行如此曲折,只因當初所言,有此督刷之請也。大抵,初因芿叱石之請,跟尋大男者臣也。又因大男之訴,退定刷限者亦臣也。數字缺故當該堂上,至於被推,臣極爲惶恐未安,伏地待罪。答曰,省箚具悉。卿其安心,勿爲待罪。
江華留守金自點疏曰,伏以,臣以無似,猥授重寄,終始僨事,以致國事顚覆,雖萬被誅戮,不足以償臣罪,而得保首領,臣不敢望也。聖恩罔極,不加顯戮,許卽放還,感泣洪造,繼之以血,不意今者,新命遞下,驚惶悚恧,罔知所措,臣自負罪以來,日夜腐心,痛國事之至此,皆由於臣,只願速死,以答輿憤,而頑命不絶,以至于今,臣非木石,豈不感激殊恩,圖報萬一,而顧臣已試於前,致〈誤〉國事,安可再誤於後乎?當此國家危急之日,固合擇人,以責收復,而以臣僨事大罪之人,特授重任,臣自驚愧,人謂如何,而臣何顔復此承當,更貽後悔乎?玆敢瀝血陳情,冒瀆天聽,臣罪萬死,伏乞聖明,治臣僨事之罪,察臣危迫之情,特遞留守之任,以便國事,不勝幸甚。答曰,省疏具悉卿懇。卿其勿辭盡職,以副予至意。
刑曹參議金堉疏曰,伏以,臣至庸極陋,無所肖似從前揚歷,莫非叨冒,夙夜戰兢,每懼災生,今玆新命,出於无妄,驚惶悶迫,措躬無所,師儒之官,是誠何任,無狀之臣,是誠何人?況此兼帶,尤係極選,而銓曹錯量,大辱名器,館下多士,必有笑于列者,上而羞國家,下而忝厥祖,臣何敢偃息承當乎?且臣賦性褊隘,不能隨人俯仰,惟知奉公,不敢顧私,曾忝湖西,連決大訟,積謗鎖骨,久而益甚,至於頃日,撾鼓登聞,供辭之中,極力醜詆,誣罔天聽,非止一二,訟之不直,此亦可知,而臣在出納之地,不欲與之爭辨,泯默而退,今臣參於該部,本道啓聞之時,又何敢是非於其間乎?伏乞聖慈,憐臣狼狽之狀,諒臣由中之懇,本職兼帶,竝賜鐫削,以重名器,以便公私。答曰,省疏具悉。爾其勿辭察職。燼餘
上在昌慶宮。停常參·經筵。
金榮祖,以戶曹言啓曰,以本曹草記,傳曰,知道。接見時禮單,一體減數,各宴禮單中皮物,亦爲量減事,傳敎矣。接見時禮單,一體減數,而自前接見禮單物種,稍加於各宴,故胡椒·丹木,不爲裁減,各宴皮物,不爲量減,而郊外迎慰宴,減去虎皮,只存鹿皮,似爲埋沒,勅使時則自缺無郊外宴,而滿將時,以七處迎慰,不得缺今雖不可廢,而姑以磨鍊,彼缺半行且爲虎皮絶無之張本,以觀其氣色如何,若或缺六字用於豹皮代禮單則爲幸,是以試存鹿皮,竝爲付標以入之意,敢啓。傳曰,知道。世子請宴禮單,勿減,可也。
李省身,以都摠府言啓曰,副摠管申景珍,以新番有廳軍士,會同點考事,除標信內兵曹進去之意,敢啓。傳曰,知道。
左議政七度呈辭。答曰,安心調理。
獻納林,正言尹得說啓曰,大僕之官,比他司尤重,故出入臺侍,有名望之人,差其長官,意非偶然也。新除授正楊萬古,年紀衰耗,且無名稱,不可以如此之人,置諸首席,請命遞差。答曰,別無不合之事,勿煩。
李省身啓曰,左相呈辭批答,政府无郞廳,遣史官傳諭之意,敢啓。傳曰,知道。
李省身啓曰,右相箚子批答,政府無郞廳,遣史官傳諭之意,敢啓。傳曰,知道。
右議政箚曰,伏以,臣新授本任,萬不近似,惶蹙罔措,瀝血控章,而聖旨未允,溫批反下,奉讀未訖,感淚橫墮,臣是何人,注意之隆,一至此哉?朝命夕拜,分義當然,而臣之不堪相職之狀,非惟自知甚明,國人亦無不知,豈敢不揆己分?徒竊恩榮,冒昧而出,終使國家事體,有所壞損也哉,朽木不可以支大廈,漏船不可以任重載,以臣之空疎暗劣,叨此不堪當之職,豈啻木摧而廈傾,船敗而載覆?臣於此,尤不勝悶迫焉,竊觀今日國勢,潰裂無形,危亡將至,雖使有經濟之才,負鎭物之望者,當之,猶難得力於拯救之際,況臣見識器量,萬萬不逮於凡人者乎?鼎軸之任,固非試可之地,試而不稱,病敗立見,其亦何有於爲官擇人之道哉?殿下之所以授臣是任者,本非人望所屬,則臣固知街談巷議,已不能勝其紛紜,鶴軒鵜梁,不但駭矚而已。此臣之累累陳懇,而不能自已者也。且臣五年癃廢,無復有生活之計,尋常行步,必賴人扶,暫爲勞動,禍升氣塞,對人作話,淚輒先下,語無序次,人不解聽,精神昏潰,氣力漸憊,其他種種危症,有進無退,消磨鬼臼上光陰,斯亦幸矣,何可充任巖廊?只速缺二行以安愚分,千萬幸甚。答曰,省箚具悉卿懇。予意。缺
義昌君箚曰,伏以,臣猥以狗馬之疾,敢陳悶迫之情,缺數字未蒙允許,敢忘煩瀆,更陳危苦之狀,臣之賤疾,已陳於前箚中,想聖明旣已下矚矣。臣十步跚,登陟隨人,凡接見禮宴,每失趨蹌之敬,侍立樽所,數廢進退之節,惟緣賤疾,臣先失儀,何以檢勅下僚乎?臣每以此意仰暴,而惶悚黽勉,以至今日,臣之病狀旣如此,決難供職。伏乞聖慈,俯察危懇,許遞臣司饔院都提調·宗簿寺都提調·宗親府有司堂上之任,以便公私,不勝幸甚。答曰,省箚具悉至懇。趨蹌小節,不必大拘,須勿固辭,安心行公。
左參贊洪靌箚曰,伏以,臣濫蒙天恩,三參本職,揆分揣義,冞增惶感,惟當策勵駑鈍,少效涓埃,而第以右議政臣姜碩期,卽臣婚姻家也。於法當避,伏願聖明,俯循法制,遞改臣職,不勝幸甚。啓下吏曹。
夜五更,流星出太白星上,入北斗星下,狀如拳,尾長四五尺許,色白。燼餘
上在昌慶宮。停常參·經筵。
辰時,巳時,四方,昏蒙若下塵。
藥房都提調臣金瑬,提調臣李顯英,副提調臣尹履之啓曰,近來大風連日,氣陰不開,想必有妨於靜攝,伏未審此時,聖候,何如?伏增憂慮之至,敢此仰稟。答曰,時無所患。
李省身啓曰,元孫阿只氏,所服牛黃砂糖,撥上下送事,啓下矣。但次次相傳,恐不無閪失水濕之患,別定禁軍,騎撥馬下送,何如?傳曰,依啓。
行大司憲李顯英,執義李尙馨,掌令洪茂績,持平成台耉啓曰,先城副守信元爲人缺一行歐辱,至於捽拔胡髭,同行士族婦人,推諸江水,僅以救活,聞者莫不駭愕,如此之人,不可齒諸衣冠之列,請命罷職不敍。前兵使申景琥定將之後,厭避海上之行,托稱僞病缺行計,曲遂己志,至於罷遞之際,偃然乘轎於道路,其蔑君命輕朝廷之罪,不可不懲,請命削奪官爵。典設司別坐梁禹載,爲人愚劣,不合百執事之任,頃於三田渡立石之際,排設遮帳,過半閪失,如此尸居之人,不可一日在官,請命罷職。答曰,依啓。信元推考。
獻納林,正言尹得說啓曰,臣等將司僕寺正楊萬古請遞之事論列,而聖批以別無不合之事,勿煩爲敎,素無名稱,年且衰耗,其何能正于群僚,修擧爲政乎?請勿留難,亟命遞差。答曰,已諭。
兵曹判書李時白初度呈辭。傳曰,調理出仕。
右議政箚曰,伏以,臣之不敢出拜新命,非爲崇飾虛讓,只是自知甚明,決不堪揆席重任,而聖鑑未燭,恩遞猶靳,臣誠悶迫,狼狽尤極。嘗聞大臣之職,百責所萃,必擇一時素負德望,明達世務者而授之,然後群僚敬憚,廟堂尊焉,庶事修擧,國家安焉,其在無事之日,猶且如此,矧今危急存亡之時乎?臣之譾劣,百無一能,遽當相職,無所猷爲,如瞽失途,不省所向矣,徒竊尸祿,終致僨敗,則後時無及,雖悔莫追,古人所謂焉用彼相,豈非今日之所當深戒者哉?驅鼷以載車,責蚊以負山,其不能自支也較然,尙亦何補於任用之道乎?況臣癃廢已久,死亡將迫,安有如許病狀?行步須人,而使入於具瞻之地,玷辱名器也哉,此臣之所以三章瀆擾,冀蒙一兪之恩也。伏乞聖慈,俯諒危懇,將臣新授職名資秩,特賜遞改,以重國體,以安愚分,千萬幸甚。答曰,省箚具悉至懇。目今國事,日益虞危,卿其勿爲固辭。須速論道,以濟艱難。
李省身啓曰,先城副守信元推考事,命下,而臺官,方以罷職不敍論啓,推考傳旨,不得捧之之意,敢啓。傳曰,知道。燼餘
上在昌慶宮。停常參·經筵。
巳時午時,日暈。
左相八度呈辭。答曰,安心調理。
尹履之啓曰,政府無郞廳,左議政呈辭批答,以史官傳諭之意,敢啓。傳曰,知道。
行大司憲李顯英,執義李尙馨,掌令洪茂績,持平成台耉啓曰,宗室外居,國之大禁,而先城副守信元,出居江外畿村,久點民居,侵虐隣里,鄕曲之人,視如豹虎,及至津渡,逢着士子,極其歐辱,捽拔胡髭,竝與其妻,推入江中,僅以救活,父子同惡,行路作亂,不以衣冠之人自處,臣等之只請罷職不敍,恕其無職,而略爲懲治矣。若尋常推考,則殊非所以施罰弼敎之道,亦非檢飭缺守典章之意也。請亟命罷職不敍。答曰,旣已推考,何必罷職?
備邊司啓曰,慶尙監司李命雄,深惟缺之計,擇得形便之地,築架山山城,未滿十日,功役垂完,其盡心國事,槪可見矣。第守城之人,尙未有定,委屬可慮,竊以大丘監營,非祖宗朝元設衙門,特以本府居在本道之中,便於號令之傳通,故爲方伯權駐之所,今聞架山,距監營只是二十里許,移設營門於山城,別無拘礙難便之事。且於山城,已造公廨,若干區劃,方伯所處,自无不足之患,須農作前,令監司移就山城,董完未及之役,仍爲守城大將,爲當,李命雄瓜期在於三月,不可遞易,以付生手,限今年使之仍任,何如?傳曰,監司入守山城,則許多州縣,號令無人,未知如何。
完城府院君崔鳴吉疏曰,伏以,臣奉使西出,不幸嬰疾,留滯絶域,自分必死,御醫看病之命,特出異數,從缺上來之敎,尤荷曲軫,得以多方救療,隨意調治,離缺灣五十餘日,始獲生還輦轂之下,骨肉相聚,心神粗安,一縷危喘,庶望少延時日,天地父母再生之恩,無階仰答,第切感泣,臣自丙子以後,五年之內,身遘危症者,前後凡四次,而未有如今番之重,方其卒然昏到也。神識全昧,半身不遂,不自意稍能知覺運動,保有今日也。然而年齒漸衰,眞元益耗,病根旣痼,客邪滋盛,風寒濕痰,結積腸胃,流溢經絡,兩脚痿癈,其左尤甚,尋常起居,動輒須人,此則風人常候,固无足怪,其最可懼者,右邊搐搦之症,無日不發,左邊痳痛之症,無時暫歇,乍觸風寒,其痛輒劇,酷如杖撞,利如刀刺,內入胸脅,旁通手足,前繞肩背,上衝頭頂,遍自筋脈,一時跳動,缺三行凍龜蟄蟲。然後方得小殺其難堪之痛,初謂缺或可稍減,而輾轉沈痼,一向如此,跧伏江舍,已過一缺雙闕,末由趨詣,上有慈覆之天,下積逋慢之誅,生未報知遇之恩,死將爲負罪之鬼,循省怵惕,靡所措躬。伏地席藁,恭竢鈇鉞之加,臣無任惶恐待罪之至,謹昧死以聞。答曰,省疏具悉。卿其勿爲待罪,入京調治。
江華留守洛興君金自點疏曰,伏以,臣雖至愚極陋,豈不知聖恩之感激,而君臣之禮嚴乎?情有所極,不得不冒萬死,再陳危懇。伏願聖明垂察焉。罪臣遭遇明時,受國厚恩,涯分已極,常思盡悴,死於國事,而久帶元戎之號,出在西路,不能遏賊,以遺君父,一片孤城,久被月暈,而又未及赴死於城下,揆諸王法,合置重辟,而今日國事,至於此極,皆由罪臣之不職,思欲痛哭,五內如割,聖德廣大,雖置之於包容之中,何顔面,重叨重器?嗟乎,臣之素志,無復明之,而罪在身上,人皆盛氣而過之,聖恩如天,全生海島,感泣鴻私,臣不敢以生爲榮者,以臣不能效忠於危難之際,而苟保性命於粗安之時耳。且臣素有賤疾,兵亂之餘,又添土疾,若不能復生,特蒙遣醫,幸以獲痊,而元氣已敗,痼疾沈綿,危劇之症,逐日斯生,雖欲陳力,不可得也。伏見聖批,辭旨丁寧,感泣哽塞,罔知所措,臣之情勢,旣然如此。伏乞天地父母,俯從公議,憐臣危迫,特遞留守,以便國事,不勝幸甚。答曰,省疏具悉卿懇。卿其勿爲固辭,從速赴任。
大司成金堉疏曰,伏以,微末小臣,敢將私懇,再塵天聽,萬死難逭,而竊念子有所懷,必告于父,有懷不吐,是不孝也。君臣猶父子也,臣何敢畏瀆告之罪,不達所懷於君父之前乎?臣之悶迫之情,已盡於前疏,不敢更爲縷陳,而抑有大不可者,缺四字官,鞭扑是督,血肉是見,逐日相對,是皆穢二行,不能盡潔淨之道,慢神侮聖,孰甚於此?缺六字兼也。伏乞聖慈,更加諒察,亟許遞免,臣不勝惶恐之至,謹冒昧以聞。答曰,省疏具悉爾懇。所陳兼職,旣已定規,勿爲固辭。燼餘
上在昌慶宮。停常參·經筵。
辰時巳時,日暈兩珥。午時未時,日暈。酉時,日暈兩珥。
金榮祖,以戶曹言啓曰,歲幣爲一國莫重之役,自今年以結布收捧之意,曾爲行會申明,各道之所知,新年卽當磨鍊,而適値舟師大役,接待都監之事,未卽擧行,只將外方給價,措備物種,爲先知委,而結卜缺時未算缺誠爲可慮,仍念歲幣一定,則爲每年遵行之規,參酌折中,所關非細,而彼國聽聞,亦不可不慮,止缺二行且前年歲幣,黃金五十兩,以銀缺六字廟堂之議,令使臣陳其未易貿得之意,過累朔後缺五字啓下,其後使臣往返而無益,今至經年,已過累朔,終必難缺四字入送則待彼開口,似爲無光,而或且因此有新歲幣生梗之弊,缺之艱,得有不暇,隨以竭力辦備之意,措辭入送,似爲宜當,令廟堂指揮,何如?傳曰,依啓。
李省身,以兵曹言啓曰,接待都監移文內,前頭都監應用木綿,以前勅使時用餘木取用事,入啓,蒙允,稅木五同,爲先輸送事,移文矣。勅使時都監用餘之木,亦是本曹輸送之物也。三十同之內,用餘十一同零,還送本曹,而今此舟師資裝木三百同,拮据輳合,艱難備送,今無餘儲,只有封不動步兵價布若干同,此則以備不時緊急之用矣。都監所用五同之木,不得移送之意,敢啓。傳曰,知道。
李省身,以都摠府言啓曰,副摠管申景珍,曾以會同分軍事,除標信內兵曹進去之意,敢啓。傳曰,知道。
李省身,以兵曹言啓曰,今二十六日通化門守門將朴英男,來告有人自闕內負炭石出來,守門軍士鎭安正兵金德明,禁止之際,反爲所捉,以足踶蹙缺間顚仆不得屈伸云。卽爲捉來親審,則軍士所傷非輕,而負炭人則稱以內官奴子名士男,禁門衛卒,公然歐打,自有其律,而軍士死生,亦爲可慮,故姑爲囚禁矣。去夜初更後,守門將又爲來告,金德明所患漸重,累次窒塞,未省人事,使之多般救療,僅延其命,其死其生,時未知之,奴士男罪犯,不可尋常,囚禁而已。令攸司嚴囚,依法治罪,何如?傳曰,允。
李省身,以兵曹言啓曰,缺抄騎兵今日開坐,試才分等,別單,書啓,照例施賞之意,敢啓。傳曰,依啓。
行大司憲李顯英,執義李尙馨,掌令洪茂績,持平成台耉啓曰,宗室外居,國之大禁,先城副守信元,出居江外畿村,久占民居,侵虐隣里,鄕曲之人,視如豺狼,及至津渡逢着士子,極其歐打,拔其胡髭,竝與其妻,推入江中,僅以救活,父子同惡,行路作亂,不以衣冠之人自處,臣等之只請罷職不敍。恕其無識,而略爲懲治矣。若尋常推考,則殊非所。以下三行缺
義昌君箚曰,伏以,臣狗馬之病,非尋常感傷之比,源委旣痼,危症迭作,藥不奏功,日添危苦,以此病狀,何以察任,以此氣力,何以供職,如非萬分不得已,則臣何敢僭越煩猥,至再至三乎?況臣久帶視膳之任?不免殃民之誚,臣之情狀,實極狼狽。伏願聖明,亟遞臣司饔院都提調·宗簿寺都提調·宗親府有司堂上之任,使臣得保餘年,則實是天地父母,曲全生成之恩不勝幸甚。答曰,省箚具悉。累遭人之侵駁,皆由不循世道,此後勿以膳薄爲念,安心行公。
兵曹判書李時白箚曰,伏以,臣叨據重任,尸素多年,愚謬之缺動輒乖宜,無補於事,取譏於人,不幸賤疾,又劇於此時,冒昧呈告於靜攝之中,臣罪當誅,聖恩如天,不加嚴譴,反下調理之命,臣猶人耳。豈無死己之心?第臣所患,非一朝感冒之比,積傷而病,病久而痼,尙且不施鍼石,任其沈綿,以徼倖於冥冥萬一之中,危劇之候,日加一層,筋脈捲縮,手足搐搦,骨節痿痞,精神昏霿,種種諸症,轉入難醫之境,不卽改圖,專意調治,則雖有扁兪,亦末如之何矣。胸脅之間,有物成塊,乘時挾痰,上下無常,專却食飮,喪盡眞元,寒熱交攻,百疾來侵,犬馬之齒,且迫遲暮,若此不已,死亡無日。伏願聖明,憐臣危迫,察臣至懇,竝遞臣職名,以便公私,不勝幸甚。答曰,省箚具悉卿懇。卿其勿辭,調理察職。
禮曹參議吳端疏曰,伏以,螻蟻微臣,濫蒙洪造,忝竊近密,前後非一,而顧臣蹇涉之痛,不能升降,缺難供夙夜之狀,實通朝所共知,缺尋常惶悶,復於月朔,除拜禮部貳佐之官,適會元孫·大君北行已迫,扶曳蹣跚,艱難拜命,雖無緊關之務,已切瘝曠之懼,頃日夢寐之外,又霑銀臺之恩,昔疾猶尙添劇,冒死控辭,人欲天從,賤忱得遂矣。不料本職之除,今及於銀臺纔遞之際,臣是何人,叨忝至此,驚懼感激,繼之以涕泣也。政曹以臣,雖有痼疾,不至委席,猶堪閑局,循例注擬,恩命遂下矣。設令臣病,縱或有可堪閑局,缺三行臣誠惶懼,冒昧敢陳,臣罪萬死,伏乞聖明,憐臣狼狽,遞臣職名,不勝幸甚。傳曰,省疏具悉。爾其勿辭,調理察職。
領中樞府事李聖求箚曰,伏以,元孫,以幼沖之年,西入絶域,固缺二字之切迫,未有甚於此者,當初瀋缺似無固必之意,今在途中,缺未寧之候,姑宜留平壤,急遣內官,告以登程後病弱不能前進悶迫之狀,則雖不能缺庶無冒寒致傷之患,況東殿回轅,不出數日之內,缺留之際,東殿如不得久留,還爲入往,則厥後元孫,雖不俱入,彼必無辭矣。且淸國,以出送東殿,自有德色,我國迎接之際,如或落漠,彼必無聊,日後再請歸覲之時,難得其肯快之心,豈非可慮者乎?凡於奉迎接待之禮,不可不致意優爲,以示上下歡悅之色,況東殿回轅,護行不缺人心大定,慶幸極矣。李景憲等,雖有違敎之失,似非深治之罪,今若放還此輩,與臣民同慶,則比亦鋪張之一擧也。且朝廷以江華保障重地,難其人,起廢金自點爲留守,此實秦繆公不廢孟明之意也。第念淸國,方以增築山城,儲糧海島,爲執言之地,至發於國書中,今若復聞自點爲江華留守,則其致疑逾深,生事可慮,蓋自點曾爲元帥有威望,敵人之所知也。復置江華,豈不爲彼疑乎?倘又如南漢獸城之擧,則所損多矣,況自古保障之地,以寬得力,未聞以猛濟事,須擇慈祥廉謹之人,以畀其任,自點則置之京中,以爲數字缺心膂之寄,似乎得宜。且李俒,以副將·將兵缺上而托以身病,尙在缺師倘或臨時至軍,一有參差,事極蒼黃,非細慮也。宜稱以黃海助防將,或稱防禦使,急速下送,與兵使黃緝,協心料理,調練軍丁,整頓器械,俾無顚倒狼狽之地,可也。踏啓字而下。
上在昌慶宮。停常參·經筵。
宣祖大王忌辰齋戒。
李省身,以備邊司言啓曰,今見中使白大珪狀啓,王世子起程回報,時未來到云。缺行次待得正奇而渡江,亦無未缺之患,而缺旣以交質缺爲言,則大君之行,先抵鳳城,以待以下缺七八行之事,失不在我,以此意急急行會,何如?敢啓。傳曰,依啓。以上燼餘郞廳趙景觀校正。郞廳鄭錫儒書。
上在昌慶宮。停常參·經筵。
答禮曹草記曰,今此百官出迎之擧,與元孫出去時事,事體不同,大臣禮官,皆曰合禮,依議施行,其中告廟,事涉煩猥,陳賀强請不可,此兩款施行。內下記草
義禁府啓曰,來初七日,行社稷大祭,前期七日齋戒乙仍于,自初二日至初七日,本府例不爲坐事。禁府謄錄
上在昌慶宮。停常參·經筵。
夜一更,乾巽方,有氣如火光,流星出北極星下,入天柱星上,狀如拳,尾長三四尺許,色赤,二更,艮巽方,有氣如火光。
午時,還御通明殿。內下日記
答昇平府院君金瑬疏曰,省疏具悉卿懇。卿辭如此,當勉副焉。
答左議政申景禛八度呈辭曰,卿辭如此,姑爲勉從之意,遣史官傳諭。
答府曰,不允。下鄕醫官査覈事,依啓。李馨益事
答兵曹判書李時白箚曰,省箚具悉。卿其勿爲待罪。
答江華留守李景稷疏曰,省疏具悉。卿其勿辭,從速赴任。
備邊司粘連啓目。答曰,依啓。北民待秋成刷入宜矣。內下記草
有政。吏批,以李景曾爲社稷署提調,李景義爲惠民署提調,閔希顔爲工曹佐郞,金鼎鉉爲刑曹佐郞,李景義爲兼同知成均館事,洪靌爲漢城府判尹,朴爲司譯院提調,李寅俊爲典設署別檢,趙昌遠爲司宰監提調,李俊耉爲奉常寺奉事,閔馨男爲左參贊,尹毅立爲右參贊,李景稷爲江華府留守,柳碩爲禮賓寺正,崔敬一爲成均館直講,李以存爲禮曹佐郞,尹毅立爲左參贊,洪瑞鳳爲內醫院都提調,韓縝爲奉常寺直長,李丕顯爲兼養賢庫奉事,金養誠爲刑曹正郞,洪處尹爲承文院正字,李星男爲鐵原都護府使,金鋿爲兵曹佐郞,申景禛爲平城府院君,金自點爲洛興君,洪靌爲豐寧君。
上在昌慶宮。停常參·經筵。
卯時,日有兩珥,黑雲起自日傍,因爲俺日,良久乃滅。辰時,日暈兩珥。夜一更,艮巽方,有氣如火光。五更,流星出北斗星下,入巽方天際,狀如鉢,尾長五六尺許,色白。內下日記
答大提學李植疏曰,省疏具悉。情外之言,不必介懷,宜勿控辭,安心察職。內下記草
上在昌慶宮。停常參·經筵。
卯時,黑雲一道,如氣起自巽方,直指艮方,長十餘丈,廣尺許,良久乃滅。夜自一更至三更,艮巽方,有氣如火光。四更,流星出漸臺星下,入艮方天際,狀如拳,尾長四五尺許,色白。
藥房都提調領議政臣洪瑞鳳,副提調行都承旨尹履之啓曰,近來餘寒未除,風氣甚厲。臣等伏未審靜攝中,聖候,若何?不勝區區仰慮之至,敢此問安。答曰,時無加證。藥房謄錄
訓鍊都監啓曰,郞廳權諿有頉代,副直李枝茂啓下,何如?訓局謄錄
平安監司狀啓,大君行次,閏正月二十九日午時渡江,九連城近處路宿云云事。
元孫阿只氏,初二日在平壤云云事。內下日記
上在昌慶宮。停常參·經筵。
夜一更,流星出天角星下,入乾方天際,狀如拳,尾長七八尺許,色白。三更,艮方,有氣如火光。
義州府尹·平安監司狀啓,大君行次,初二日入柵門云云事。
元孫阿只氏行次,前進順安云云事。內下日記
答兵曹草記曰,擊錚之人,無信符者亦多云,一向嚴禁,則此事自當稀罕矣。
答大司憲李顯英疏曰,省疏具悉卿懇。卿其勿辭,調理察職。內下記草
上在昌慶宮。停常參·經筵。
自辰時至酉時,日暈。夜一更,月暈。自二更至五更,巽艮方,有氣如火光。內下日記
備邊司粘連啓目。答曰,依允。渰死人乙良,令本道各別擧行。內下記草
上在昌慶宮。停常參·經筵。
五更,電光天動大雨。
舟師副將李浣下直,宣醞後,胡椒一斗,藥大封丹木三十斤,中豹皮一令,油席一浮,給送。
有政。吏批,以金興祉爲繕工奉事,李克仁·鄭斗卿·朴守文·姜百年爲兼春秋館記注官,沈詻爲禮曹參判,金爲通禮院右通禮,趙復陽爲藝文館檢閱,張應一爲承文院博士,李順男爲校書館正字,姜允亨爲成均館直講,沈器遠爲掌樂院提調,金德元爲尙衣院直長,徐弘履爲松羅道察訪,朴爲承旨,洪錫禹爲刑曹正郞,兪湜爲獒樹道察訪,金瑨爲通禮院左通禮,朴爲承政院左承旨。
兵曹啓曰,丙子夏間判書臣時白參判時,上番軍精抄習藝者,自備鳥銃,則減其番日事啓達矣。今當番被抄軍中,自備新銃者二十七名,今若稱量銃箇輕重,刻其名字,書諸成冊名下,俾無代點換易而減番,十五日先爲敢送,以爲定式,四當番則試放,擇其三發三中者,例減一朔,三發二中者,減二十日,限至滿千而止,使之臨亂扈衛,則官家無藥丸之費,精抄有成藝之妙,而事係軍政,不得自擅,敢稟。傳曰,當初啓辭書入云云事,傳敎矣。考見丙子謄錄,則九月二十四日晝講時,判書臣時白,以特進官,榻前所啓,上番騎兵精抄試才,則砲技幾至成材,而無自持鳥銃者,後年上番時,豫爲,分付,自備鳥銃者,則三發二中者,依三中例,爲先放送,何如?上曰,與判書相議爲之事,傳敎矣。今此騎兵在京敎鍊之後,下番送家,不爲鍊習,則未免還爲生疎之技矣,若能自備鳥銃,在家恒習,則誠爲着實,而上番之初,以三發二中爲唯,放送則似爲過重。今後豫爲知委,使之自備鳥銃,常常習放,上番之時,考其刻名,審察其借點與否,仍令放砲,明是自備,而技藝成熟,則勿論中數多寡,卽爲放還。又於後番詳細現點,備無中間,旣備還賣之弊,則不過數年,必皆爲有鳥銃精才之砲矣,依此施行,何如?傳曰,借點與否,似難詳知,徐議處爲敎矣,而今此上番精抄二十七名,則皆上番後自備之銃,故本曹親自點檢刻名,各其名下點錄成冊,一本則置於本曹,一本則下送本官,則似無中間借點之患,故具由,入啓,而月日已久,昏不記憶,九月日所啓之事,乃以夏間書入,極爲惶恐,此啓辭還入之意,敢啓。傳曰,知道。兵曹謄錄
下直,舟師殿將李浣。
京畿水使狀啓,瑞山卜定船一隻,潮水掛帆,行到于西撿島·甫音島兩島間,爲嶼所觸,專爲致敗,沙格二十一名無一人渰死。
夜五更,電光。
白大珪狀啓,本月初二日,柵門外止宿,初三日柵門內驗包後,禮部一人,淸譯一人,自瀋陽來,在鳳凰城,與大君以下員役,三拜九叩頭,仍爲若干設宴云云。八高山各送將官一人事,到此探問,則皆是浪傳。又聞皇帝去二十七日還來云云。淸人所言,似不可信聽,隨所聞施啓事。內下日記
上在昌慶宮。停常參·經筵。
申時,日暈。
龜川君晬箚子。答曰,省箚具悉。卿其勿爲固辭。內下記草
上在昌慶宮。停常參·經筵。
夜一更,白雲一道,如氣起,自坤方,直指巽方,長十餘丈,廣尺許,良久乃滅。五更,流星出牛星上,入虛星上,狀如拳,尾長五六尺許,色白。
藥房啓曰,日者伏承時無加症之敎,原症尙存,時無顯差之候,槪可想矣。前頭春夏之交,正是木火用事之時,脹候復發,最爲可懼,而況近日聖上思慮之煩,自不竝於常時,如有思冷引飮之候,則脹患必至於轉添,其於預備之道,不容緩也。伏乞明白下敎,然後商議對劑,庶免後時之悔,臣等不任憂慮之至,敢此仰稟。答曰,脹症不至極苦,而思冷引飮,比前尤,甚矣。
藥房再啓曰,伏承下敎,臣等不勝憂慮之至,卽與崔得龍及諸御醫等商議,則皆以爲元來聖候,脹爲主症,前夕劑入中滿分消丸,實是治熱候完備之劑,不可作輟以進,而曾於閏正月十八日,有丸藥餘數尙多之敎,藥力之不得奏功者,固其宜矣。此藥連續進御,毋或間斷,期於收效,至於思冷引飮,比前尤甚,則必須先用湯藥,以淸熱止渴爲急務,淸心補血湯,加天花粉·知母各一錢,黃連薑汁炒五分,玄蔘酒蒸七分,連用十貼宜當云,以此劑入之意,敢啓。答曰,知道。湯藥姑除。藥房謄錄
接待都監啓曰,都監都廳兪㯙,自初察任,而除授司諫,近來都監都廳,雖拜臺諫,有仍察之規,今此兪㯙,使之依前例察任,何如?傳曰,允。接待都監謄錄
上在昌慶宮。停常參·經筵。
自辰時至午時,日暈。夜自一更至三更,電光。
訓鍊都監郞廳,以大將意啓曰,都提調臣申□爲大將時,欲設別局多造鳥銃,鐵炭·豆錫·家木,優數措備,而工匠料布,出處無路,令戶·兵曹題給事,榻前陳達,則自上給餘丁木·戶曹米爲可事,傳敎矣。變後收拾之數,尙有千餘柄所造之資,而近因多事,尙未設局,以至遷延,故今十五日設局始役,計料工匠料布,令各該司題給事,奉承傳,何如?答曰,依啓。訓局謄錄
兵曹草記。入啓。答曰,如是定規,則其於日後之用,誠爲所益,但上番軍士漸減縮,諸處守直,無以成形,不無狼狽之患,詳察處之。
備邊粘連啓目。入啓。答曰,依允。下去禮單,使之留置本府,以爲後日之用爲乎矣。禁軍乙良,推考處罪。
答司諫院箚曰,省疏具悉。深嘉卿等惓惓之誠,箚辭不無所見,當留念而施行焉。
答司憲府粘連啓目曰,每朔饌物,定其駄數,意在除弊,情非不足也。爲方伯者,所宜遵奉施行,何敢巧作名目,累次多送哉?癸亥以後,人皆正直,予以爲汚習丕變,邪意永絶,今復見之,不勝其寒心,其處心,極爲不美,所當施罰,以警後人是在果,此時遞易,似爲非便,舟師發送間置之。
兵曹粘連啓目。入啓。答曰,令本道監司頻頻檢飭,俾無虛疎之弊。內下記草
上在昌慶宮。停常參·經筵。
卯時,日暈。辰時,日暈兩珥。自巳時至未時,日暈。夜一更至四更,月暈。
藥房啓曰,一兩日來,伏未審煩渴之候,何如?丸藥亦未知連進不輟乎?湯藥雖苦於口,若非淸熱之劑以治平源,則渴之爲患,終至非細,前日議啓淸心補血湯,不可不勉進,敢此仰稟。答曰,症候時無加減,丸藥連進不輟,以此收效,可也。藥房謄錄
答兵曹草記曰,然則依前啓辭施行。且代立者被抄,而自備鳥銃,不爲精好者,則本曹料理之意,反歸虛地,十分詳察,俾無見欺之弊。
答備邊司粘連啓目曰,依允。咨文中不及爲遣種子乙良,使之據理開諭,勿爲覓給,以杜後弊。
答戶曹粘連啓目曰,有限桑田,不可如是濫給,使之從略折受。內下記草
上在昌慶宮。停常參·經筵。
卯時,日暈,暈上有冠,色內赤外黃。內下日記
上在昌慶宮。停常參·經筵。
酉時,虹見東方。
藥房啓曰,臣等伏未審聖候煩渴之患,比數日前,何如?凡干疾病旣作之後,則望其勿藥而自瘳,誠亦難矣,今者湯劑,以其苦口,却而不御,安可坐而只待痊可之期乎?崔得龍及諸御醫等,皆以爲桑白皮·糯穀·旋炒各二錢,麥門冬·天花粉各一錢,五味子十五粒,合作一貼爲茶飮,名爲五味茶,臨渴常進,則其於淸熱止渴之功,其味平和,所益爲多云。此茶飮劑入試用,何如?答曰,依啓。渴症時無加減。藥房謄錄
大臣·備局堂上引見時,領議政所啓,局出身在平時,則有三奉足,且受料米,以爲生資之路,今則變爲出身,自處以兩班,不得躬親薪水,而他人視之卑微,故心頗鬱抑云,必有一番疎通,然後可慰其心矣。具□曰,其中頗有善射善放者,試才調用,爲當。上曰,言于兵曹,眼同大將試才擧行。訓局謄錄
傳曰,史官一員,騎馬三匹立之,外各司內摘奸事。內下記草
判義禁具宏,備局堂上引見時,榻前所啓,以領議政箚子尹昉,有任便居住之命,而政院不捧傳旨,義禁府則無由處置矣。上曰,何以不捧傳旨耶?右副承旨具鳳瑞啓曰,箚中只有任便居住等語,不得億料放之意,再昨已爲,稟處,然則捧傳旨乎?答曰,依啓。禁府謄錄
上在昌慶宮。停常參·經筵。
申時,灑雨。夜五更,月入時,色赤。內下日記
上在昌慶宮。停常參·經筵。
日出時,色赤。日記
吏曹參判李植上疏。答曰,省疏具悉。卿其勿爲固辭,安心察任。內下記草
上在昌慶宮。停常參·經筵。
夜二三更,月暈。
藥房啓曰,臣等伏未審數日以來,煩渴之候,何如?丸藥旣已連進,其於脹候,別無所效耶?臣等不任仰慮之至,敢此問安。答曰,渴候一樣,脹候稍減。藥房謄錄
平安監司狀啓,元孫阿只氏,仍留肅川云云。內下日記
答戶曹粘連啓目曰,保放之事,更有文書,則累次刑推,似爲冤抑,更良察處。
答禮曹草記曰,知道。情雖不悶,以事體論之,則兵使所請,不可不從矣。內下記草
上在昌慶宮。停常參·經筵。
戶曹啓曰,以禮曹啓下移文,譯官洪喜男,對馬島主處入送矣。齎去禮單中,有豹皮四張,而豹皮非但價高,前頭多有用處,絶種難得之患,極爲可慮。與洪喜男相議,馬匹雖非駿骨,而若得色好之馬,可以代給云。適有願賣之馬,比豹皮之價甚廉,以此代送,極爲便當,敢啓。傳曰,依啓。兵曹謄錄
上在昌慶宮。停常參·經筵。
午未時,日暈左珥。
王世子十三日離發,先來入來金敬信·崔得男,五日到京。內下日記
答備邊司粘連啓目曰,歲弊之價,以五結磨鍊,實爲過重,沿海作米,率爾停罷,亦陟難繼,更爲商量處置。
內侍敎官尹檄,每稱病患,不爲仕進云。事甚怠慢,姑先推考。內下記草
上在昌慶宮。停常參·經筵。
傳曰,依允。洪成一乙良,姑停刑推,議處。
有政。吏批,以愼天翊爲副修撰,李士琚爲靖陵參奉,朴徹爲稷山縣監,曺漢英爲兵曹佐郞,趙絅爲副應敎,朴宗阜爲修撰,李進爲承文院校檢,李尙馨爲弘文館校理,李植爲兼知春秋館事,鄭弘溟爲禮曹參議,曺挺生爲工曹正郞,金廈梁爲刑曹佐郞,李爾松爲全羅都事,邊虎吉爲靈光郡守,柳淰爲兼文學,李楘爲驪州牧使,安獻徵·鄭致和爲兼春秋館編修官,申濡·成楚客爲兼春秋館記事官,李景爽爲兼知春秋館事,李植爲兼同知春秋館事,安獻規爲成均館直講,金始蕃爲弘文館校理,尹芝男爲奉常判官,柳爲成均館司藝,鄭致和爲司憲府執義,呂爾徵爲校書館提調,各司久任官,司饔院主簿李德新,禮賓寺主簿韓國良,觀象監僉正安世潤,宗廟署副奉事鄭希尹,以兪省曾爲綾州牧使,李眞卿爲長興都護府使,梁克選爲古阜郡守,洪得一爲兼春秋,南宮鏶爲兼大同道察訪,閔思亮爲校書館副正字,辛述爲成均館典籍,金光爀爲成均館司成。
訓鍊都監啓曰,以本曹規矩單子,傳曰,以射手及第者,試片箭,以砲手及第者,試鳥銃事,傳敎矣。射手出身試射,砲手出身試砲事,及片箭鳥銃矢數巡數,則當依傳敎矣。所試貫革蒭人中,以何器爲用,且中數亦以幾劃入啓乎?敢稟。傳曰,所試貫革,用春塘臺規例,中數一中以上,竝爲,書啓。訓局謄錄
接待都監啓曰,護行將,旣以越江,都監事務甚多,郞廳六員,不能周旋,依前例公事郞廳,令該曹差出,何如?傳曰,允。接待都監謄錄
上在昌慶宮。停常參·經筵。
藥房啓曰,前者伏承渴候一樣,脹候稍滅之敎,數日以來,伏未審兩款症候,竝一樣無所減乎?臣等不勝仰慮之至,敢此問安。答曰,一樣矣。藥房謄錄
備邊司啓曰,伏見宰臣狀啓,鄭譯言尼應古太部落,北道將有開市,此則在前常行之事云。其出來遲速,雖不可知,而本道必須豫知此意,措置接待事,枚擧狀啓所陳,移會于咸鏡監司·北兵使等處,宜當。且滿將所求馬匹,不可不好,令該曹覓得有步才之馬,待王世子入京後,隨便牽送,宜當。且南草犯禁別監朴貴忠·吳承賢等,似當與在前犯禁之人,一樣囚推,而淸國旣令決杖八十度云。令該曹待其入來,依此重杖,宜當。且黃一皓,以馬將斃馬之事,已經拿推削職矣,玆者淸國,又令擬定其罪,咨稟於左部云。前日雖以方爲拿鞫定罪等語,移文宰臣,而今稱帝命,至使咨稟,則輕其罪名,恐不足以解其疑怒,以拿囚·推問·革職·定配之意,依其所言,撰出咨文以送,宜當。敢啓。傳曰,依啓。朴貴忠等,刑推重治,可也。兵曹謄錄
備邊司啓曰,卽見宰臣狀啓,護行使臣,勿爲歇看,從優善待之意,出於皇帝之下令,梧木道,旣世子一行出來,則雖無帝命,亦當優待,而頃日申得淵狀啓中,因滿將之言,有所云云。故接待節目,比之勅使降減磨鍊矣。今聞皇帝亦以從優善待之意,傳諭云,令都監更加優厚接待,毋失其所望,其行中所彼伊·豆多海等,亦依宰臣狀啓,各別優待,宜當。且護行使臣迎慰宴禮旣減,安·定兩處,今雖欲竝爲設行,勢不可及,自上特遣重臣於中路,稱以問安。且贈禮單,以示別爲優待之意,似合事宜,敢稟。答曰,依啓。遣重臣一款,似無前規,有難創開矣。
又啓曰,本司以梧將前,別遣重臣,中路問安事,纔爲啓稟矣。今更思之,則曾聞左承旨朴在瀋時,與梧將,情分相切,不啻顔面之稔熟而已。問安使朴,特命差備,備陳我國事情,隨事酬應,則其於接待之際,多有裨益,而自上接客之厚禮,彼亦以爲感矣,敢此仰稟。答曰,問安承旨朴差送,可也。接待都監謄錄
卯辰時,日暈。日記
上在昌慶宮。停常參·經筵。
酉時,日有兩珥。內下日記
接待都監啓曰,在前勅行時,雨具馬,該曹措備頭目,則例以外方立待馬入把,故以其馬,雨具待候矣。今番則無外方立待之馬,入京後出入時,將以兵曹驛馬入把,而京驛馬則本來無雨裝,十數餘件,該曹亦難猝辦,京畿差使員所持雨具馬,仍爲把用,下去時還給以送,極爲便當,敢啓。傳曰,依啓。
上在昌慶宮。停常參·經筵。
辰時未時,日暈左珥。酉時,日有兩珥。夜一更至四更,巽艮乾坤方,有氣如火光。內下日記
判中樞府事金藎國箚子。答曰,省箚具悉。卿其勿辭,調理察職。內下記草
上在昌慶宮。停常參·經筵。
夜一更,流星出張星下,入軫星下,狀如鉢,尾長三四尺許,色赤。
答領右相啓辭曰,予否德,災異荐臻,憂懼日深,罔知攸答也。靜言思之,咎實在予,卿等宜勿控辭。內下記草
上在昌慶宮。停常參·經筵。
藥房啓曰,近來風日舒慘不齊,閭閻之間,人多致傷,伏未審靜攝中聖候,何如?脹候稍減,今旣累日,未知漸向良已之境乎?治渴茶飮,亦有一分之效乎?臣等不勝仰慮之至,敢此問安。答曰,時無加減。藥房謄錄
答刑曹粘連啓目曰,以本道啓本觀之,則竝爲刑推,似未妥當,敬一爲先刑推。
答右議政姜碩期箚曰,省箚具悉。行酒之任,當令改差,卿其勿辭,安心調理。
答刑曹啓目曰,依允。兵曹下人及禮曹軍士乙良,分揀。內下記草
上在昌慶宮。停常參·經筵。
二更,黑雲一道,如氣起自坤方,直指艮方,長竟天,廣尺許,漸移南方,良久乃滅,下雨。
答義禁府粘連啓目曰,不捧還上,解由成給等事,俱極駭愕,照律施行。
備邊司粘連啓目。答曰,依允。召募諸陣,屬於監司,似非偶然,姑勿更改。
府啓,南斗瞻南草不能檢飭事。依啓。黃胤後姑先推考。內下記草
上在昌慶宮。停常參·經筵。
夜五更,流星出右籏下,狀如鉢,尾長二三尺許,色赤。
上在昌慶宮。停常參·經筵。
夜三更,乾艮方,有氣如火光。五更,流星出牛星下,入天田星下,狀如拳,尾長三四尺許,色白。
兵曹啓曰,上番精抄軍,例於每年二十八日試才,而今日則客使在館,不得試閱之意,敢啓。傳曰,知道。
兵曹啓曰,黃海道江陰縣居幼學李郁等十八人,上言于世子邸下,伏以,西轅之後,臣民之痛哭日深,不意今者,復覩邸下威儀,臣民之慶幸,曷堪盡達,邸下之惻念,亦應深矣。伏惟二聖重歡,不獨國家之大慶,抑亦臣民之大福也。稽首拜手,上陳民情,本縣十室殘邑,況當西路初程?使命絡繹,許多支供,勢所難堪。故稅斂雜役,減除補用,限至三之年,天恩罔極,不勝仰達,而三年後,亦無奈何,而況諸色軍兵逃故,未收價布及訓鍊都監砲保逃故有頉,未收價布,每年閑良歲抄·館軍等事,誠爲渴悶,而天門九重,上達無路,當此回轅之日,謹昧死以聞,本曹啓目粘連啓下是白有亦。本縣果爲一路殘邑,限三年雜役減除,正爲蘇息之計,而過限之後,則不可又爲因循是白齊。況稱諸色軍兵·都監·砲保·逃故未收,則係其各人等身役,本邑饒瘠,非所當論,上言內辭緣,受理安除。啓依允。兵曹謄錄
上在昌慶宮。停常參·經筵。
午時,白雲如氣,起自坤方,直指巽方,長七八丈許,廣尺許,良久乃滅。未時酉時,日暈右珥。夜,艮巽坤方,有氣如火光,流星,出北斗星下,入句陳星上,狀如鉢,尾長四五尺許,色赤。二更,艮巽方,有氣如火光。
答藥房曰,近日稍似減歇,勿爲議藥。疊書
有政。吏批,以邊士紀爲慈山郡守,金之純爲敬陵參奉,邊孝誠爲成均館典籍,金宗道爲光陵參奉,許積爲弘文館修撰,兪亨吉爲成均館典籍,閔鐔爲濟用監奉事,楊萬古爲軍資監正,鄭攸爲司憲府監察,呂爾載爲承政院注書,李克儐爲內資寺奉事,鄭知和爲弘文館校理,李晩榮爲禮曹正郞,郭聖龜爲禮曹佐郞,李崍爲司憲府掌令,李尙馨爲司諫院司諫,兪㯙爲司僕寺正,議政府右議政姜碩期爲兼世子傅,崔彦琛爲濬源殿參奉,李士琚爲靖陵參奉,孫敬協爲司䆃寺主簿,朴生曄爲典涓司直長,韓爲兼養賢庫主簿,柳頲爲兼養賢庫奉事。
接伴使狀啓,東宮行次,二十五日到定州云云。內下日記
藥房啓曰,臣等,伏未審比來,脹候渴候,別無加減乎?與諸御醫等商議,則皆以爲聖上所患,非一朝一夕卒發之候,根祗已痼,不可望其勿藥自瘳之效,必須勉進湯劑,庶幾有治本之功,不可以一時之苦口,致忽於將來之大禍,臣等不勝憂悶之至,敢此仰稟。答曰,近日稍似減渴,勿爲議藥。藥房謄錄
上在昌慶宮。停常參·經筵。
夜一更二更,艮巽乾方,有氣如火光。
以義禁府申志男定配單字,傳曰,太近,使之改定配。禁府謄錄
禮曹啓曰,政院啓辭,以宰臣狀啓,備邊司回啓,梧將於世子入京之日,必欲同拜上前,則接見節目中,似當有更爲定奪之事,令政院,稟處事,蒙允矣。令禮官,豫爲定奪,俾無臨時窘迫之患,何如?傳曰,依啓事,傳敎矣。今者護行官,必欲與王世子,同時入謁於上前,則王世子不可無端入內,當於明政殿,先爲肅拜後入謁,禮節似當如是,故儀注改磨鍊,別單,書啓矣。蓋宰臣狀啓中,二大君初入瀋陽,肅拜於王世子館所,梧將見而問之云。今亦依此磨鍊,以我國禮貌之嚴重,以示淸人,宜當。敢啓。傳曰,知道。道路非便,拜禮行於長慶門外,似爲便矣。接待都監謄錄
上在昌慶宮。停常參·經筵。郞廳趙景觀校正。郞廳鄭信章書。
上在昌慶宮。停常參·經筵。
答兵曹草記曰,本曹不念刷馬之弊,如是歇載以送,事極不當矣。內下記草
禮曹啓曰,接待都監啓辭,今此護行次將二人,以官人,自大西路接待之間,事事生梗,殊爲可慮,衾枕則西路旣已定式,當依此爲之,而至於宴具房排,彼此窺覘,以此發怒云。不可以一等頭目例待之,似當一體磨鍊,而事無前規。且王世子接見時,兩人同參宴席,則與前日啓下儀註節次有異,令禮官,急急更爲稟定,何如?傳曰,允事,傳敎矣。護行官次將等,沿路接待之際,每生嗔怒,極爲可慮。此人等當初意望不少,亦難以義理搪塞,事機且重,在我之道,惟在一樣厚待而已。王世子接見儀注,依都監啓辭,改付標,何如?傳曰,依啓。接待都監謄錄
藥房都提調臣洪瑞鳳,提調臣李顯英,副提調臣尹履之啓曰,卽今陰雨,伏未審調攝中聖候,何如?原患兩症,別無所減耶?臣等不任仰慮之至,敢此問安。答曰,稍減後一樣。藥房日記
上在昌慶宮。停常參·經筵。
答備局草記曰,暫爲往來之人,私馬虛送,極爲不當,當該堂上郞廳推考。
答戶曹草記曰,諸臣處,亦爲贈物,似可矣。內下記草
未時,日暈,白雲一道,如氣,起自西方,直指天中,長五六丈許,廣尺餘,良久乃滅。申時,日暈右珥。酉時,日暈左珥。內下日記
上在昌慶宮。停常參·經筵。
有政。
大臣及備局堂上養化堂引見。內下日記
傳曰,觀此摘奸單子,則諸陵參奉所爲,殊極駭愕,竝拿問定罪。且其中光陵參奉,頗有盡職之跡云。本陵參奉,令該曹論賞,以爲勸懲之地。內下記草
未酉時,日暈。
吏批,以朴守弘爲右副承旨,具鳳瑞爲兵曹參知,李顯英爲藝文提學,朴繼善爲尙衣主簿,張希男爲典涓司參奉,孔山浩爲典藝司奉事,張潤希爲典涓司直長,尹珩·李弘載·李俊耉爲成均館學錄,沈世鐸爲持平,柳爲掌令。
戶曹啓曰,今番接待都監,白地辦設,初無一物外方之卜定。蓋以護行官一員知之,而今則便成三勅使之規,饌品諸需,極其浩大,臨渴難辦,極爲可慮,家豬一百頭,自京僅得貿易,該曹之力竭矣,而久留則猶恐難繼,自前都監砲手,發送諸島行獵,今則日字已迫,雖未大擧,而發送若干精砲,依例給糧,獵於近郊,所獲獐鹿,可以補用,令都監擧行,何如?傳曰,依啓。訓局謄錄
上在昌慶宮。停常參·經筵。
答李景義疏曰,省疏具悉。卿其勿辭,調理察職。
齎奏譯官張禮忠,入往瀋陽。內下記草
上在昌慶宮。停常參·經筵。
巳時,日暈兩珥,暈上有冠,色內赤外靑,黑雲一道,如氣,起自坤方,直指艮方,長竟天,廣尺餘,掩日移東,良久乃滅。自午時至申時,日暈。酉時,日有重暈,內暈有兩珥,外暈上有戴,色內赤外靑。夜一更至五更,艮方,有氣如火光。內下日記
答禁府啓目曰,姑停刑推,祭器埋置緣由,問啓。記草
慶尙監司書目,昌寧縣監韓必明親病受由,久未還官,罷黜事。
杆城郡守崔文湜差使員上來。
禁府,罪人趙士立物故。啓。
司諫李尙馨兼輔德肅拜後,碧蹄出去。
義禁府啓目,前長興府使梁應涵元情云云,刑推,何如?啓。姑停刑推,覈處。
兼輔德朴啓榮問安事入來,還爲碧蹄出去,都承旨尹履一入來。
李領府事入來。朝報
政院啓曰,碧蹄迎慰使,當初啓下之後,改以重臣閔馨男啓下,今以大臣啓下,在前勅使之行,迎慰使之外,又有大臣之往,而此則事有差異於前,迎慰使閔馨男不爲下送乎?敢稟。傳曰,勿爲下送。
備邊司啓曰,卽見王世子陪從宰臣及接伴使狀啓,碧蹄及慕華館迎慰時,大臣不爲來參,則恐有添怒之患云。慕華館則因都監啓辭,有大臣往參之命,故臣洪瑞鳳當爲進參,碧蹄亦依狀啓,大臣一員出往,宜當,敢啓。傳曰,依啓。接待都監謄錄
藥房都提調臣洪瑞鳳,同副承旨臣李省身啓曰,伏未審聖候稍減之後,別無痊可之顯效乎?臣等不任仰慮之至,敢此問安。答曰,時無加減。藥房日記
上在昌慶宮。停常參·經筵。
夜五更,流星出輔星下,入郞位星上,狀如拳,尾長四五尺許,色白。內下日記
答完城府院君疏曰,省疏具悉卿懇。卿其勿辭,安心調理。
戶曹啓曰,卽接軍資監廣興倉所報,則完城府院君,二月·三月兩朔料,不爲受去云。依近例,令倉官輸送,而大臣不受料,則卽文報,例也,而置之相忘,踰月後,今始文報,軍資監色吏,極爲駭愕,當該掌務官推考,色吏令該曹囚禁治罪,何如?傳曰,依啓。
義禁府啓曰,粘連,判下云云,向前梁應涵元情,無非自己發明之言,似難取信,令本道監司査覈啓聞後處置,何如?傳曰,允。
江原監司書目,保安察訪李缺去月初二日身死事。
大殿·中宮殿,政院·玉堂·藥房·二品以上問安。答曰,知道。東殿,政院·玉堂·藥房問安。答曰,知道。朝報
王世子出來敎是時,朴昌壽坡州問安往還復命。內下日記
接待都監啓曰,梧將入京之日,直入館所便當之意,頃日金俊吉之去,行文于接伴使,使之周旋矣。卽見南斗瞻移文,有曰,直入館所事,已爲蒙許,欲爲馳啓,而其間有曲折,承旨朴,今日爲先上去,欲爲定奪回報,自都監探問於政院,急急移文以爲梧將處,更爲定奪之地云。彼旣已直詣闕下爲計則强不甚,其心不無致疑之患,頃於榻前,已爲講定,卽問政院,則政院之意,亦如此,以此意行移接伴使處,何如?傳曰,知道。接待都監謄錄
有政。吏批,以兪㯙爲應敎,沈榥爲健元陵參奉,洪茂績爲司僕寺正,孫處愼爲顯陵參奉,郭龍佰爲成均館典籍,李崍爲宗簿正,鄭昌胄爲承文著作,李景奭爲承文提調,金藎國爲兼世子二師,李尙馨爲輔德,黃泳爲昌寧縣監,權冥爲禮曹佐郞。
上在昌慶宮。停常參·經筵。
傳曰,都承旨尹履之,當爲護行將接見時,輕發添傷之語,使對客之道,有所未盡,事極不當,推考。內下記草
世子與梧將及次長副長一行,長慶門入來,養和堂接見行茶禮。內下日記
明日王世子宗廟拜謁出宮,正時辰正一刻。朝報
迎接都監郞廳,以領議政洪瑞鳳意啓曰,臣詣慕華館宴所,與梧將相接,梧將先聞上體未寧,今則何如?臣答以經年痼疾,不可望其遽見若何之效,至今不能進食,不能安寢,不能開戶云,則梧將曰,風勢如此,留此不得飮啖,先就館所,使世子先謁殿下,日勢若至不暮,國王欲爲引接,則卽自館所詣闕,如以風日不好爲辭,則亦從貴國處置云,臣觀其辭色,則似以引接爲倖矣,敢啓。傳曰,知道。
又啓曰,卽刻梧將以下,還館各就房所,敢啓。傳曰,知道。
又啓曰,卽刻梧將以下入館,王世子送宮官問安,仍言昨日偕入闕內之意相議,而大人已就館所,俺當等待闕下云,則答以風日如此,故先就館所,世子不可等待,先爲入省,至於接見一事,則今日·明日,在國王處分,在我不可擅爲云,敢啓。傳曰,知道。
又啓曰,卽刻侍講院,以王世子意來傳,殿下以俺先進爲未安,等待中路云,則答曰,此是國王之盛意,當爲進去云,卽爲催發之意,敢啓。傳曰,知道。
都監啓曰,卽刻大臣來詣館所,請下馬宴,則今日日勢已暮,且飽御饌,明日爲之云,敢啓。傳曰,知道。
都監啓曰,卽刻差備譯官,以梧將意來言,往者冬至副使處,皇帝賞給之馬,遺逸中路,今行押來一馬,欲爲面贈,其時冬至副使招致云,敢啓。傳曰,知道。使之依前例叩謝。
傳曰,受馬使臣,今日往館所,而彼若不問,則不言其到館之意,留待於其處,雖累日勿爲退去。接待謄錄
上在昌慶宮。停常參·經筵。
卯時至酉時,四方昏黑。夜五更,流星出王良星上,入句陳星下,狀如鉢,尾長五六尺許,色白。
藥房都提調領議政洪瑞鳳,提調行大司憲李顯英,副提調都承旨尹履之啓曰,昨日風氣甚惡,有妨調攝,而開去窓戶,移時對客,聖候必致添傷,不勝區區之慮,敢爲問安。答曰,頗有添傷之候,而不至大段矣。
大殿·中宮殿,藥房·政院·玉堂·二品以上·六曹·大司諫問安。答曰,知道。東殿問安。答曰,平安。
三陟僉使朴廷翔差使員還下去。
大司憲李顯英初度呈辭。入啓。傳曰,調理出仕。
左副承旨李德洙初度呈辭。入啓。給由。
全羅監司書目,南平縣監崔蘊病重,不得已罷出事。
兵曹判書李時白啓曰,臣於去月初三日政抄闕記,知中樞亦以未差書塡矣。臣猝患眩暈,不能親自査考,擬望沈偮至受天點,今始更考,則知中樞本無窠闕,而誤爲差出,臣之病昏不察之失,大矣,惶恐待罪。傳曰,知道。勿待罪。
傳曰,李景憲·申翊全放釋。
昇平府院君上疏。大槪,脚痛猝急,受針委頓,不能趨赴召命,惶恐待罪事。入啓。朝報
上在昌慶宮。停常參·經筵。
夜五更,流星出貫索星下,入房星上,狀如拳,尾長五六尺許,色赤。
連源察訪李泰運差使員還下去,沃川縣監李景閔差使員上來。
江華留守李景稷,稟議後還下去。
大司憲李顯英上疏。大槪,賤疾深重,辭單未下,未能趨詣嚴命,罪當萬死,仍乞本職及藝文提學,竝賜遞免事。入啓。
藥房啓曰,風氣連日不調,伏未審卽今添傷之候,比昨,何如?臣等不勝憂慮,敢此問安。答曰,與昨無異。
知事韓仁及,正言尹得說初度呈辭。入啓。給由。
大殿,政院·玉堂問安。答曰,知道。
答昇平府院君疏曰,省疏具悉。卿其勿爲待罪。
左副承旨李德洙再度呈辭。入啓。加給由。
大司憲李顯英上疏,啓下該曹。
正言沈澤啓曰,伏以,殿下,不知臣之愚不肖,擢置諍臣之列,授以敢言之責,臣誠庸陋,奚足以當玆選,雖然竊不自量,旣在其職,思欲盡一日之責,以報殿下非常之恩,而亦不欲毛擧細故,以溷靜攝中聖聽矣。竊以輔導東宮,有國之先務,故三王之敎世子,必用正人,見於經史者詳矣。姑以我國之制言之,三公例兼師傅二師,賓客及堂下宮僚,皆以一時極選,從公議而擇差者,豈非偶然?國家不幸,王世子入瀋之後,陪往宮官,權減其數,輔導敬保之餘,酬應事幾之責,專係於賓客二人,則其任之爲重,不啻如平日爲銓曹者,必以才學俱優,位望極顯,歷履三司長官之人差送。然後公道可伸,政體得宜,而從前擬望之時,未通淸望,未經實職之人,徒計資級,雜然竝擬,以致苟充之譏,爲國用人之道,豈容如是?越彼館所,雖非樂地,分義所在,誰不可往,而前後宮僚之差往者,率多見忤時議之人,稍有勢力者,百般圖遞,故未及注擬,人皆指點,及見除目,果符所言,閭巷相傳,至以宮官用罰之地,斯言雖不出於有識之口,聽聞所及,寧不寒心,非敢爲危言?以誣人於殿下,聖監如天,亦必已昭昭然知之矣。又有甚於此者,今夫二師之差出,位任尊重如賓客之可擬,出自聖衷,亦不可備數而應文,況輔導東宮之敎,憂慮館中之意,天語勤懇,面命丁寧,入侍諸臣,孰不感激以動聽?如古之端方正直博聞道學之士,世無其人,惟思奉承公正,毋係偏私,必以可行之人,極擇一時之望,注擬宜矣,而伏見政目,二師三望,非老病,則未厭人望,與纔已往來之人矣。正二品竝擬之聖敎,果安在哉,而是出於忠國家之公心乎?金藎國計慮才局,雖負宿望,而年迫七十,血氣已衰,異域從行,其身且莫保,何暇任以周旋燥濕之勞,朝夕輔導之責乎?政體乖當,物情皆憤,欲以此論啓,簡通同僚,則或以啓辭甚當,示意實當,而有嫌逼之事,勿爲聯名爲答,或以呈辭不爲可否。臣雖至愚,所論則公,而終未歸一,臣何敢自信己見,唐突而獨啓乎?請命遞斥臣職。答曰,勿辭。退待物論。
大司諫李行遠啓曰,臣伏見正言沈澤引避之辭,其所謂有嫌逼之事,勿爲聯名云者,卽指臣而言也。臣本駑劣,最出人下,前後歷揚,皆所不堪,而至於輔導儲宮,周旋異域,尤非如臣者所堪當之任也。臣非不知陳情乞遞,而近來此役,人所共厭,臣誠不忍爲辭避之計,惶踧到今,今者沈澤,以必用一時極選爲言,臣誠不敢偃然自當而論人,故以依近規,勿爲聯名爲答矣。沈澤今以此引嫌,臣何敢晏然引冒於臺次乎?請命遞斥臣職。答曰,勿辭,退待物論。
府啓,凡軍國重事,事變注書簡通兩司,乃是古例,而近來此規,漸至廢墜,事係祕密,則臺閣之臣,不得與聞,已極未安,臣等再昨齊會臺廳,簡通於注書,淸將接見時說話,願聞其槪,則以曾無書送之規爲答,終不書示,其輕蔑臺閣,不識事體,甚矣。當該注書,請命罷職。朝報
接待都監啓曰,卽刻三將,會于樓上,入才人庭戲之意,敢啓。傳曰,知道。
都監啓曰,今日空日,故大茶啖具味數進排矣,才人庭戲之後,退給其床,且給生豬鷄首而罷出,翌日宴則明日設行之意,敢啓。傳曰,知道。
都監啓曰,卽刻差備譯官來言,梧將言望見白岳,頗爲奇絶,欲爲往登云。譯官言登臨,別無可觀之處,山路且險,難於登陟云,則梧將曰,然則南山亦好,登彼,可矣。譯官言一邊城中,一邊漢江,亦無勝槪,自前勅使時,無登上之時,一開此路,且有後弊,無已則漢江風景甚好,可以往見云,則明明日將爲往見云,捉魚諸具整齊事,分付,各該司之意,敢啓。傳曰,知道。接待謄錄
上在昌慶宮。停常參·經筵。
巳時至酉時,日暈,暈上有冠,色內赤外靑。申時,日暈兩珥。酉時,日暈右珥。夜一二更,月暈。
正言尹得說再度呈辭。入啓。加給由。
禁府,池達沂星山茂溪驛,南斗一長城丹巖驛,定配。啓。
掌令安獻徵初度呈辭。入啓。給由。
左副承旨李德洙三度呈辭。入啓。遞差。
獻納林啓曰,胸脅之痛,是臣平生痼疾也。雖似蘇歇,而小有所失,則輒復發作,故頃於郊迎之日,夜處冷地,重觸風露,舊復作,症勢極苦,不得不呈告乞免矣,無何,院吏來傳簡通,雖未知所論者何事,而旣已呈辭,則不敢開見,乃是流來古規,故臣以此意,言于下吏,卽爲還送,昨見正言沈澤引避之辭,以臣不爲可否,顯有詆斥之意,臣何敢晏然仍冒?且臣所患,昨夕尤緊,欲起還仆,因致昏暮,今始來避,所失尤大,請命遞斥臣職。答曰,勿辭,退待物論。
吏曹啓目,粘連啓下大司憲李顯英上疏云云,早有文雅之望,大臣言其實合此任乙仍于,本曹僉議歸一,薦望受點是白昆,不可以自己辭避,輕改重仕,使之察任,何如?啓依允。
禁府,李時白·洪靌·南以恭拿囚。啓。
府啓,大司諫以下,竝引嫌而退。身在言地,苟有所見,則隨事論執,實爲得體,事有嫌逼,則不欲參論,勢固然矣。旣呈辭單,則雖未入啓,不見簡通,亦是規例,俱無可遞之失,請正言沈聖龜,司諫李尙馨,大司諫李行遠,獻納林,竝命出仕,前啓注書罷職事。入啓。
忠淸監司書目,知事金時讓辭職上疏上送事。
京畿監司書目,竹山府使沈器成病重罷黜事。
答府曰,依啓。注書事推考。
政院啓辭,吏·兵曹判書有闕,政事,取稟。
龜川君箚子。大槪,賤疾危苦,未參祗迎之列,惶恐待罪事。入啓。
大司諫以下,就職。
禁府啓目,洪靌·南以恭·李時白原情云云,傳旨內辭緣,泛稱遲晩,刑推得情,南以恭年七十六,移文漢城府,帳籍相考處置,何如?啓除刑推,問于大臣處置。
傳曰,政事,明日爲之。
正言沈澤啓曰,東宮之官,師傅·賓客,實職輔導之任,春坊僚屬,亦擬三省而成,苟非其人,無以發隆師·親友·尊德·樂義之心,是以其選至重,必以一時才學俱優,位望極顯者,從公議而擇差,豈偶然哉?國家不幸,王世子入瀋之後,陪往宮官,權減其數,敬保導養之餘,周旋事機之責,專倚於賓客,則其任之爲重,不啻如平日,而該曹反以未通淸望者,徒計資級,而雜擬其望,以致苟充之域,爲國用人之道,豈容如是?邈彼館所,雖非樂地,分義所在,誰不可往,而異域寒苦,人皆厭避,前後宮官,率多以見忤時議者差送,故未及注擬,人先指點,除目旣下,果符所言,閭巷相傳,至以宮官,爲用罰之地,斯言雖不出於有識之口,聽聞如此,寧不寒心?臣言非誣,聖鑑亦有所燭也。今此二師之事,尤有所未安者,算自宸衷,特命差出,望其輔導之益,聖敎勤懇,慮其周章之事,天語丁寧,入侍諸臣,孰不親承而感動,況位望至重?責任亦大,固不可以尋常應文而備數,爲該曹者,惟思公正,毋倚偏私,必以可行之人,擇擬一世之望,而伏見二師三望,則金藎國,雖有才局之稱,已爲衰老之人,至於洪靌,人望不似,南以雄,蒼黃陪往,經歲纔還,又擬其望,殊非秉公之道,正二品竝擬之敎,豈在於此乎?政體乖當,莫此爲甚,輿論未妥,無不爲駭,前吏曹判書李景奭,專席誤政之罪,不可以已遞而置之,請命罷職不敍,同參堂上,亦竝從重推考。凡言官之論,惟見事之是非,政之得失而已。臣之所論之事,果是歟?非歟?景奭所爲之政,亦得歟?失歟?設若世子,仍留未行,則未知爲洪靌,其可爲二師耶?其不得爲也必矣,然則李景奭之政,失之,甚矣。見其失而欲論之,臣之事不亦是乎?大司諫李行遠,司諫李尙馨,謂有嫌逼,而不得參,是則固然,而至於獻納林,無他端,而稱病出去,不欲同啓,此蓋不顧事之是非,政之得失,惟以私黨爲急,今日之爲今日,皆由於黨私之禍也,可不惜哉?身爲諫官,不念職分,唯私之恒,此習不可不徵,請命獻納林罷職。答曰,竝推考,林不必罷職。朝報
迎接都監啓,傳曰,鄭之羽,何以今日入受耶?問啓事,傳敎矣,鄭之羽在城外,昨日則未及來到,今朝來待館外,而不言來待之意矣,梧將使譯官傳言,皇帝賜給馬,欲速傳,冬至副使,急急招來云,故以招來之意,言之,則卽爲招致給送矣,敢啓。傳曰,知道。
都監啓曰,卽刻梧將,使譯官,招致鄭之羽,以皇帝之意,面贈馬一匹,鄭之羽叩謝而出矣,敢啓。傳曰,知道。
都監啓曰,卽刻梧將上樓,以譯官傳言,無聊中欲聽音樂,琵琶·瑤琴兩工願入云云。令掌樂院入之,何如?傳曰,允。
都監啓曰,三將會于樓上,初入琵琶·瑤琴兩工後,仍戲雙六,責入歌童琴笛之意,敢啓。傳曰,知道。
都監啓曰,今日王世子接見時禮單,下馬宴罷後,三將皆爲領受,仍登樓上,入呈才人庭戲,給生豬二口及酒二缸之意,敢啓。傳曰,知道。
接待都監郞廳,以領議政洪瑞鳳意啓曰,臣承命與吏曹判書李景奭,右尹鄭太和,詣館所,行下馬宴七爵而罷,禮單則依例受之而致謝,此間連遣大官迎慰之禮,仍說得拜國王氣候,平善可喜云。臣等答曰,比之上年滿將來到時,則雖似稍歇,而平善之期遙遠矣。今日宴次,頗有歡洽之色,言于臣等曰,吾行有善爲瀋陽舞者,出而舞之,如何?臣等答曰,正好,卽使韓甫龍起舞,喜笑不已,臣等辭退之後。又使譯官申復致謝之意,敢啓。傳曰,知道。接待謄錄
上在昌慶宮。停常參·經筵。
自辰時至未時,日暈。夜一更,月暈,白雲二道,如氣起自坤方,直指艮方,長各數十丈,廣皆尺許,良久乃滅。自二更至四更,月暈。
有政。
正言沈澤啓曰,臣,將李景奭爲政不公之罪,已爲論啓,聖明必已洞燭。故今不敢煩溷,而賓客苟充之譏,宮官用罰之言,豈不爲寒心之甚哉?執殿下之政,官殿下之人,惟其才是用,惟其官是稱,何敢以自己之私,累聖政之公乎?至於二師位,任尊重,出自宸衷,特命差出,而望其輔導之益,慮其周章之事,不拘常規,竝擬二品,聖意有在,天語懇惻,入侍諸臣,孰不動聽,況四載之後?鶴駕始還,未入城而猶慮還歸之事,則此時聖懷,想復如何,而玉座咫尺,親承面命,當其前席之伏,必無斷斷他腸,旣出之後,私意猶勝,乃以七十老衰及人望未厭,與纔已往來之人,備數而擬望,此豈出於忠國家之公心乎?政體乖當,物論甚駭,前後誤政之罪,不可以推考而止,請命前吏曹判書李景奭,罷職不敍。凡言官論事之體,惟見事之是非,政之得失而已。令臣所論之事,卽是非得缺果爲如何?設若世子仍留不行,則未知洪靌,其可爲二師耶?其不可爲也必矣。然則今日之政,失之,甚也。見其失而欲論,臣之事,不亦是乎?大司諫李行遠,司諫李尙馨,謂以嫌逼,而不得參,是則固然,獻納林,無他端而稱病出去,不欲同啓,此蓋不顧事之是非,政之得失,唯以私黨爲急,今日之爲今日,皆由於黨私之禍也,豈不惜哉?頃日與林,坐於闕下,言及二師賓客之望,林亦甚言其不可。且傳聖敎之懇切,及今論啓,反爲不從,官以諫爲名,不思其言責,惟私之恒,此而不懲,將使殿下之諫臣,爲私門之私人,此習其可長乎?請命獻納林罷職。朝報
吏批,以具仁墍爲竹山府使,宋錫胤爲仁川府使,元振溟爲南平縣監,李澥爲富平府使,權濤爲兵曹參知,李旭爲保安察訪,李德洙爲兵曹參議,朴守弘爲左副承旨,趙廷虎爲副承旨,南以雄爲大司憲,蔡聖龜爲正言,柳頲爲司錄,金光爀爲舍人,睦行善爲修撰,尹昉爲海昌君。政軸
上在昌慶宮。停常參·經筵。
玉果縣監李壽元差使員還下去。
尙署直長成就學,繕工監役成就問,臨陂地,病親呈辭出去。
左參贊閔馨男上疏。大槪,乞遞本職,下去高城地溫井沐浴事。入啓。答曰,省疏具悉。卿其勿辭往來。
掌令安獻徵三度呈辭。入啓。遞差。
兵曹判書李景曾上疏。大槪,新授資職,亟許還收,以安微分事。入啓。答曰,省疏具悉卿懇。卿之才器,實合此任,宜勿控辭,速出行公。
注書呂爾徵載初度呈辭。入啓。給由。
正言沈澤啓曰,臣本庸陋,百無一取,而擢自遠外,驟玷匪據,其爲感謝,有不能喩者,竊不自量,思欲一言,以求報殿下非常之恩矣。前吏曹判書李景奭,爲政不公,國言藉藉,臣誠愚妄,不識時勢,徒恃諫官之名,敢擧其實,欲爲論啓,發簡同僚,則大司諫李行遠,答以啓辭甚當,寧容別議,但有嫌逼之事,勿爲聯名云。然則是皆以臣言爲當,長官亞長之議,可謂歸一,而及以命牌,來詣臺廳。又爲啓議,則長官與亞長,皆如前言,別無未歸一之事,獨獻納林,聽若不聞,但言病不能參,卽爲出去,顯有黨私之迹,臣世鐸與林,言及賓客二師之望,彼亦甚言其不可,然則已知其不可,而反不欲論啓,是果隨事論列之意耶?臣實惡焉,亦爲擧劾,臣之不量力多矣。伏見同僚引避之辭,不以簡通爲非,又曰有何機關,若是其急云。臣以新進之人,未詣故事,且以爲元啓,旣不聯名,不卽發簡而然也。有何機關之所急乎?顯被同僚之斥,且有率爾之失,而昨因日暮,賤疾又作,今始來避,所失尤大,請命罷斥臣職。答曰,勿辭。退待物論。朝報
接待都監啓曰,臣以聽傳敎之意,備盡曲折,措辭以傳,則答曰,以俺奉皇命之人,待之盡禮,至於王世子發行之期,謂俺不定,何以承當?以客定主人之行,曾無是規。且俺出來時,奉皇命之敎,申嚴謹行,而久留與否,別無自我檢飭之事,鄙意則以爲世子必知帝意而善處也。大抵,俺陪護世子之行,曲荷恩眷,留此之時,願速拜謁,討達所懷云,其爲謙讓不敢行期之自定,如是,敢啓。答曰,知道。此事以予意遣官問之,似當,令廟堂議啓。接待謄錄
上在昌慶宮。停常參·經筵。
忠淸道推考敬差官成台耉出去。
杆城郡守崔文湜差使員還下去。
答吏曹判書李顯英疏曰,省疏具悉。卿其勿辭,從速察職。
掌令安獻徵三度呈辭。入啓。遞差。
禁府,洪靌唐津,李時白礪山,定配。啓。
司憲府啓本,司錄柳頲矣,前任假注書時,差出未久,稱病出去罪,私罪,笞五十,收贖,解見任別敍。啓依允。
校理鄭知和再度呈辭。入啓。遞差。
知事韓仁及三度呈辭。入啓。只遞知義禁。
禁府都事沈勳,洪靌押去事,都事安重行,李時白押去事出去。
注書呂爾載再度呈辭。加給由。
同副承旨李省身三度呈辭。入啓。
注書呂爾載受由,代假注書韓縝。
獻納林上疏。大槪,冒陳危懇,乞遞職名事。入啓。
吏曹判書李顯英辭職再疏。入啓。朝報
備邊司啓曰,昨日護行將,欲爲回禮於王世子前,而以無舊規推阻矣。今日則世子似當於館所,就接設宴,而但彼怒未解之前,或發難處之事於語次,則甚可慮也。卽使戶曹判書李溟,詣館所探其辭氣如何,通示後,入啓處之矣,敢啓。傳曰,明日往見無妨。
接待都監啓曰,傳曰,今日設宴乎?問于都監以啓事,傳敎矣,昨日設行別茶啖,今日則似爲無聊,故請宴當行,敢啓。傳曰,知道。
接待都監郞廳,以宰臣意啓曰,臣弘重·臣應亨·臣惠吉來詣館所,待梧將等點飯後,令差備譯官請宴,則梧將以下,出坐正廳。臣等仍行茶禮酒禮八爵而罷,罷出時,令李旕石傳言曰,國王日送饌物。又遣重臣,另行盛宴,蓋爲俺等,皇帝所送之人故也。感激不知所言云矣,敢啓。傳曰,知道。
都監啓曰,卽者李旕石,以梧將之言來傳曰,似聞崔政丞,以質子代送事獲罪云。此則親子入去,三年永廢科業,換送無妨之意,龍將議而出送,龍將之議,皇帝無不知之,今若混被罪罰,則不但龍將之未安而已。俺來此不可不爲分疏,以此急速通于廟堂云云,敢啓。傳曰,言于廟堂。
都監啓曰,宴罷之後,梧將招致引禮譯官崔得宗·趙宗立·張應仁等,以致謝意,給生羊一口,敢啓。傳曰,知道。
都監啓曰,卽刻梧將,招捲帳譯官曰,明日早朝,問安于懷恩君處云,敢啓。傳曰,知道。
都監啓曰,卽刻宴罷之後,譯官以三將意來言,嘯竿馬木,明日入戲云,敢啓。傳曰,知道。接待謄錄
上在昌慶宮。停常參·經筵。
吏曹判書李顯英再疏,啓下該司。
去夜,傳曰,政事,當日爲之。
獻納林遞差。
同副承旨李省身三度呈辭。入啓。遞差。
司諫李尙馨初度呈辭。入啓。給由。
全羅監司書目,靈巖呈,以副修撰愼天翊病重,上去不得事。入啓。遞差。
禮曹參議鄭弘溟上疏。大槪,身病危劇,不堪供仕,乞遞職名,以便公私事。入啓。答曰,省疏具悉。爾其勿辭察職。
注書呂爾載三度呈辭。遞差。
大司諫李行遠啓曰,新除授正言蔡聖龜,時在忠淸道鎭川地,斯速上來事,下諭。答曰,依啓。
右副承旨趙廷虎上疏。大槪,病勢危懇,冒死乞遞事。入啓。
弘文館啓曰,本館僚員之有故,未有甚於今日,前後之政,雖已塡差,而率皆在外,現存只三人,而應敎兪㯙,以都監都廳,除本司仕上直,副校理臣閔應協·臣金振,分入上下番,爲日已久,俱有疾病,事甚悶慮,今日政,上下番闕員差出,牌招肅拜,推移入直,何如?傳曰,依啓。
副修撰鄭知和牌不進,依承傳罷職。朝報
接待都監啓曰,卽者宗·宰諸臣,自宴廳傳言曰,王世子接見三將,行茶後三將相議送言曰,遠路同行,情義相親,何必爲煩文?仍請於座上行酒,再三往復,請依前例爲之,則終始懇辭,觀其氣色,自示親切之意。且厭禮數煩數,故不得已措辭許之,方爲行酒矣,敢啓。傳曰,知道。
都監啓曰,卽者宗·宰諸臣傳言曰,座上行一爵之後,請以宰臣進爵,則梧將答以世子,旣爲降臨,相與談話,宰臣入來,則俺等當爲起居,俺等起居,則世子亦當起居,此是煩文,故初請座上行酒,宰臣不須進爵云。往復之後,世子行酒矣,敢啓。傳曰,知道。
都監啓曰,梧將使譯官,送言于懷恩君德仁處曰,琵琶博氏一家好在,爲傳消息,若欲寄書,俺當善傳。德仁答以多謝盛意,私書不敢付送于尊重之行云云,敢啓。傳曰,知道。
都監啓曰,卽刻梧將,使李譯送豬·羔各一口,牛脚一·酒一器,送于臣等處曰,兩大人近甚勞苦,以兩國一家之情,欲爲奉對敍語,而拘於法例,不得如意,世子所贈,敢分呈上,勿以菲薄而退之云。臣等辭之,恐拂其情,受而致謝之意,敢啓。傳曰,知道。
都監啓曰,梧將與次副將,出坐樓上,觀倡夫等呈才之戲,而送言曰,俺三人處,各給木綿五端,則願授才人,以償宿債,無任懇祈云。卽爲入給之意,敢啓。傳曰,知道。接待都監謄錄
有政。李杭爲平市令,鄭文睟爲信川郡守,李㦨爲竹山府使,李澥爲咸陵君,趙潝爲富平府使,李行源爲注書,金堉爲同副承旨,李以存爲正言,李景曾爲訓鍊提調,具鳳瑞爲承文提調,李崍爲掌令,韓縝爲承文博士,吳挺一爲承文正字,洪處大爲承文副正字,安獻徵爲成均司藝,曺時逸爲咸鏡都事,許徵爲漢城判尹,趙絅爲執義,張重仁爲禮曹佐郞,李久源爲刑曹正郞,徐順民爲繕工參奉,元簋爲刑曹佐郞,李昌源爲司評,洪時立爲典簿,鄭知和爲副修撰,崔惠吉爲禮曹參判,李景曾爲軍器寺提調,朴宗阜爲弘文〈館〉校理,南老星·張仲仁·金廈樑爲兼春秋館記事官,曺挺生爲兼春秋館記注官,李景節爲掌隷院司議,鄭致和爲輔德,林爲文學,朴啓榮爲宗簿寺正,沈器遠爲刑曹判書。政軸
上在昌慶宮。停常參·經筵。
司諫李尙馨再度呈辭。入啓。加給由。
持平李禬三度呈辭。入啓。
藥房啓曰,臣等伏未審數日以來,調攝諸候,若何?不勝憂慮之至,敢此問安。答曰,時無加減。
府啓,新除授執義趙泂,時在忠淸道洪川地,請斯速上來事,下諭。答曰,依啓。
吏曹判書李顯英辭職上疏。入啓。
吏曹佐郞南老星,以侍講院啓辭,兼春秋牌招肅拜。
答右副承旨趙廷虎疏曰,省疏具悉。爾其勿辭,調理察職。
京畿監司書目,楊州呈以修撰睦行善病重,上去不得事。啓遞差。
答吏曹判書李顯英疏曰,省疏具悉卿懇。卿其勿爲過辭,從速察職,藝文提學遞差。朝報
備邊司啓曰,以接待都監啓辭,卽者李旕石,以梧將之言,來傳事,傳曰,言于廟當事,傳敎矣,前完城府院君崔鳴吉及李時白,當初質子,旣以親子入送,留瀋三年之後,爲赴科擧,言于龍將,以四寸弟相替而來矣。今者梧將,言其混被罪罰,不但龍將之未安云云。崔鳴吉已替議政之後,其質弟,自當替送,而未及出來,今姑置之,勿爲拿問,宜當,至於崔鳴吉罷職之命,自下不敢擅請還收,伏候聖裁,敢啓。傳曰,依啓。罷職一事,其不送親弟之罪,似難免矣。接待謄錄郞廳趙景觀校。郞廳鄭琂章書。
上在昌慶宮。停常參·經筵。
辰巳時,日暈。
司諫李尙馨三度呈辭。入啓。遞差。
議政府右議政姜碩期,同姓□寸弟尙期身死,服制已行十日,出仕,何如?啓依所啓施行。
持平李禬三度呈辭。入啓。遞差。
判尹許徽上疏。大槪,敢陳危懇,乞解新授職名事。入啓。
右副承旨趙廷虎初度呈辭。給由。
以吏曹判書李顯英,藝文提學遞差承傳,傳曰,元疏下該曹。
左承旨朴啓曰,假注書韓縝,病親呈辭出去,姑以事變注書兼察,請他假注書差出。傳曰,依啓。
假注書韓縝病親呈辭,出去,代張應一。
左承旨朴啓曰,新差假注書張應一,本以嶺南之人,來寓之家,染病方熾,近密之地,不敢入來云。果染病,則勢難入來察任,請他假〈注〉書差出。傳曰,依啓。
假注書張應一有頉,代柳椐。
吏曹啓曰,臺諫有闕,政事,取稟。
大司成沈詻初度呈辭。入啓。給由。
黃海監司書目,瑞興府使韓璟,病不察任,罷黜,其代急速擇送事。朝報
接待都監啓曰,今日曉頭,依傳敎,令譯官輩,以自古無回謝之禮,措辭開陳,往復再三,則梧將答曰,本國之禮,初非不知,而世子屈臨,欲爲進謝。且有不得不面達事,非親進,則難達,而旣云非禮,不能自處,欲達之事,戶曹判書可以進去稟達耶?臣願聞之,則欲知東宮何日發行,勿稟於大朝,只聽東宮下令來報云云。臣李溟,卽爲趨詣政院之意,敢啓。傳曰,議于大臣,從速回答。
都監啓曰,梧將卽使譯官傳言曰,西路上來之時,各站多有虛費之事,茶啖勿爲設行,金郊·吾助兩站中,一站亦勿爲出待,以除民弊云,其意似在於折銀,敢啓。傳曰,知道。
接待都監郞廳,以領議政洪瑞鳳意啓曰,昨日大臣進往館內陳情退限事,命下矣。日勢已暮,今日待開門詣館所通名,則護行官等,坐於樓上,邀臣便服以入,竝要李溟·李景曾同參,臣敍寒暄仍謂曰,國王沈痼經年,百藥無效,擧國臣民,遑遑罔措,皇帝特念此狀,遣世子省疾,自聞此奇之後,雖無見效,症候稍覺日有所減。世子入京以來,晝夜不離侍疾,感激皇恩慰悅之極,進食有□,寢眠頗穩,庶幾有差可之漸。世子之行,若或遽爾,則父子間至情,上下豈異?其有添傷之患,必然之理,臣民罔極悶情,何可盡陳?皇命旣有定限,則世子回還之期,不可前却,如無,則惟在大人酌處之如何,敢此來懇。梧將便發不平之色言曰,皇帝之命,別無定限,而臨行時皇帝曰,國王則達於文書,世子則來於此處,已成長者,固不待此處,分付,自當善處云。俺亦奉命大官,皇帝若臨,在傍速歸,則皇帝有喜,世子有光,若不速發,吾亦不催,而終有不好事矣。若留一朔,兩朔,則俺當於明日起程。屈指計日曰,俺之來此,恰是十日,若於五六日內打發,則俺當留與世子偕行矣。臣謂曰,俺職忝大臣,今之所懇,乃是擧國之至情,大人終是不諒,悶鬱轉劇云,則梧將稍降辭氣,若至七八日,則尙可留待,此外則斷不可少淹。大臣雖與俺相對,此國之事非一人之所得決,須卽啓知國王,趁今日回報定了,俺行之期,無致違悞云,而七八日之說,重復不已,餘外則似難以口舌爭矣,敢啓。答曰,知道。回答措語,議定以啓。
都監啓曰,卽刻梧將,送李旕石于臣等處,要得鷲羽百箇,使軍器寺五十餘箇入給之意,敢啓。傳曰,知道。
備邊司啓曰,以領議政梧將處問答啓辭,傳曰,知道。回答措語議定以啓事,傳敎矣。彼之意見,已悉於酬酢之間。此後似難以說話,有所開悟,而但昨日李溟與李旕石問答之際,則以十日外十五日前爲言,而今日則初以五六日,後以七八日爲言,其說不能取的,或似有闊狹造化於其間,而要其歸,則恐不出本月之晦,姑以當從速起程,而千里外行役,不可不擇吉日行,令日官卜之,而護行官有須趁今日回報之言,敢爲先來報之意,措辭答之,未知何如,敢稟。答曰,依啓。
都監啓曰,臣景曾以備局啓下卜日之意,言于梧將,則三將會坐樓上,招臣入來,又言卜日發行之意,則俺入京已至十日,世子回還遲速,欲爲詳知,而今日回報亦爲遲暮,且不明白定日,是何故耶?臣答曰,皇帝爲念國王有疾,特令世子歸省,擧國臣民,莫不感泣,豈可遲留?使大人久在客館,但我國俗例,凡遠近出入之時,必須卜日。況此千里之程,豈無涓吉之理乎?梧將曰,皇帝所給曆書,考見何難,而如是未定耶?世子之與俺,同行與落後,皇帝不爲分付,俺不可自斷,只欲知發行日期,以定吾行,而今日只有十三日,今月若無吉日,則開月,亦使俺等留待於此乎?明日日出時,若無回報,則俺等當往闕下,探知須早回報云。觀其氣色,今月之內,必欲陪往,明日回報,若或差晩,則似有生怒詣闕之擧,事甚難處。令廟堂急急定奪,何如?傳曰,依啓。接待謄錄
上在昌慶宮。停常參·經筵。
吏曹啓目,粘連啓下云云。李顯英資級在先,而兼職次在後,事體果似妨礙。曾聞張維爲大提學,今領相洪瑞鳳,時以提學辭遞是如爲白乎矣,但以近規言之,則乙亥冬,李植始爲大提學,其時弘文提學李安訥,藝文提學趙翼,皆以資級相妨辭免,而本曹以本館合坐稀罕,可以臨時相避是如回答爲白乎等以,不得遞改爲白有置。宰臣進退,事體重大兺不喩,已往前規,亦難的從,上裁,何如?啓依前遞差。
左副承旨趙廷虎再度呈辭。加給由。
掌令李崍初度呈辭。入啓。給由。
校理朴宗隼在外入來。
慶尙監司書目,淸河縣監宋希進病重,罷黜事。
刑曹判書沈器遠再度呈辭。入啓。加給由。
大司諫李行遠啓曰,新除授獻納金應祖,時在慶尙道榮川地,請斯速上來事,下諭。傳曰,依啓。
府啓,判決事尹兼善,本以殘酷之人,別無可稱之才,而聖明擢授司訟之長,則死當革心改圖,以爲酬報之地,而强愎之習,愈往未悛。聽訟之際,過於自用無刑之司,至用大挺作紙之規,毋過二十卷而計其口數,法外濫捧,以爲著能之資。聞者莫不駭痛,如此之人,決不可置諸詞訟重地,請命罷職。
西銓缺亞於東銓,亦簡淸之階梯,而一自郞薦革罷後,闒聳騈進,已有苟充之譏。正郞李崇彦,行己處事,爲人笑侮,尋常職務,猶難辦了,況此政曹之郞僚乎?請李崇彦遞差,今後令該曹,另加遴選,俾無如前混雜之弊。答曰,依啓。尹兼善推考。朝報
禮曹啓曰,王世子發程吉日,令日官推擇,則今三月二十七日·二十九日爲吉,來四月初二日·初三日·初四日,皆平吉云。今月則以爲太迫,以四月三·四日間起程事,令都監措辭,何如?傳曰,初四日發程之意,依啓辭言之。
接待都監啓曰,昨日以明日設宴,可也事,傳敎矣。臣等切竊見梧將性燥,當其發怒之時,每事生梗,今以擇日遲報,欲爲詣闕之際,若以今日宴享請之,恐有意外不平之事。且旕石輩常言,宴禮有度數,引日排行,不可前促而後斷云。今者只有回禮·上馬兩宴,而前頭留日尙多,其間雖設別宴,而亦不可累度行之,以開後弊,今日則以大茶啖,具別味入之,使之從容飮啖,似爲宜當,敢啓。傳曰,依啓。
都監啓曰,傳曰,世子回還,已爲擇日回報事,昨已啓下,而何至今不爲回報乎?詳細問啓事,傳敎矣。禮曹擇日啓下公事,今日早朝始傳于都監,而臣等卽爲措辭,令旕石通之,則梧將聞之,辭氣不如昨日似無違拒之色,而聞領相來見之言,不爲回答。領議政入見良久,而時未罷出之意,敢啓。傳曰,知道。
接待都監郞廳,以領議政意啓曰,臣早詣館所,見護行官,則以昨日不定發行之日,詞氣甚厲,至加詬責曰,行期吾不得已今始發口,定了今月二十七日·八日·九日,此三日內,不得不起程。此外則雖一日,不可留待。此國之人,皆無心計,不能曉事,雖不知世子此還之後,復有此行,處事節節如此可怪。右三日中,若稱以有故,則俺等,當詣闕下辭行,趁午前急急回報云。觀其擧措不但已也。此三日中的指其日,可免生梗之意,敢啓。傳曰,日雖不吉,當於念九日發程之意,爲先言之,可也。
都監啓曰,卽以都監啓辭。傳曰,日雖不吉,當於念九〈日〉發程之意,爲先言之,可也事,傳敎矣。領議政已以二十九日發行之意言之。臣等在傍,今朔本無吉日,而九日雖不好,不敢違拒之意,致力言之,旕石知聽而傳之矣,敢啓。傳曰,知道。
接待都監郞廳,以領議政洪瑞鳳意啓曰,臣卽以二十九日定行之意,使旕石通言於護行官,則答以正是此後,不可更有他說云,敢啓。傳曰,知道接待郞廳謄錄
上在昌慶宮。停常參·經筵。
夜二更,月暈。
謝恩,竹山府使李憪。
繕工奉事鄭璜,顯陵改莎草事,出去。
右副承旨趙廷虎三度呈辭。遞差。
掌令李崍再度呈辭。加給由。
竹山府使李憪,謝恩後仍爲下直。
政院啓曰,判決事尹兼善推考事,命下,而臺諫方以罷職論啓,推考傳旨,不得捧之之意,敢啓。傳曰,知道。
府啓,判決事尹兼善,殘酷不法,臣等不能悉擧,只將其法外數件事論列矣。聖明猶有所未盡燭,以推考爲批。聽訟之際,過於自用無刑之司,至用大挺作紙之規,無過二十卷,而計其口數濫捧,以爲著能者,豈可循常推考而已哉?旣負拔擢之恩,益肆强愎之習,請亟命罷職。答曰,已爲推考,不必罷職。
兼輔德李尙馨上疏。大槪,濫叨非據,受人面斥,廉恥所係,不可仍冒,請遞事。入啓。
傳曰,政事,明日爲之。
大司成沈詻再度呈辭。入啓。加給由。
司憲府啓本,兵曹佐郞黃益淸,傳語不爲申飭罪,私罪,杖一百,告身盡行追奪。啓依允。朝報
都監啓曰,申晉翼來詣館所,明日往瀋之意,使韓·李兩譯,言于梧將處,則傳言曰,吾行今月二十九日,陪世子當爲發程,護行軍前期三日出送,欲爲家書,而回期不遠,身且平安,故不爲付送,以此意傳言于鄭命守處云,敢啓。傳曰,知道。
都監啓曰,卽刻李譯出來言呈,才人遠路上來,如是久留,必以爲苦,今後則無更見之事,須速罷送云。還爲下送之意,敢啓。傳曰,知道。
都監啓曰,差備譯官等,欲探知護行官碑閣往見與否,私問於李譯,則碑閣往見,皇帝初無分付,不爲出往矣。仍探梧將果無出往之意云。許多船隻,待候已久,恐爲失業,竝令放送之意,敢啓。傳曰,知道。
都監啓曰,梧將使譯官言于臣景曾·臣斗瞻等曰,還瀋之後,欲爲面皮·環刀及銀粧刀,兩大人須各覓給云。觀其語辭,梧將欲爲密受,而意望甚懇,似不可不給,令應辦色鄕,環刀二柄·銀粧刀二柄,覓給,何如?傳曰,依啓。接待謄錄
上在昌慶宮。停常參·經筵。
日出時色赤。辰時,日暈,暈上有冠,色內赤外靑。巳時酉時,日暈。夜三更五更,月暈。
禮曹參判崔惠吉,改莎草事,顯陵出去。
掌令李崍三度呈辭。入啓。遞差。
藥房啓曰,臣等伏未審昨今,調攝諸候,比前何如?不勝仰慮之至,敢此問安。答曰,一樣。
三登縣令李禮範差使員上來。
以兼輔德李尙馨上疏,傳曰,事涉猥濫,還出給。
府啓,臣等將尹兼善殘酷之狀,論列有日,而聖明以已爲推考,不必罷職爲敎。夫所以推考者,欲知其實而處之也。兼善所爲,萬口皆同,非如遠方風聞之比,兼善雖善爲說辭,豈能自掩於天日之下哉?聽訟之際,過於自用無刑之司,用以大挺,濫捧法外之作紙,欲以著其已能者,無非兼善之實狀,而旣負寵擢之恩,不改强愎之習,固不可推考而止,請亟命罷職。答曰,已諭。
刑曹判書沈器遠三度呈辭。入啓。加給由。朝報
備邊司啓曰,傳曰,護行將回還臨時,更爲請見,似當,問于大臣以啓事,傳敎矣。梧將,雖知調攝之中,妨於接應,而若不得一番辭行,則不無所歉於心者,今承聖敎,其於待客之道至矣盡矣。回還臨時,政院稟啓定日,宜當,敢啓。傳曰,依啓。
都監啓曰,近以空日設大茶啖,具別味入之,從容飮啖,不以宴享爲念,而然累日不行,似爲未安。明日欲爲設宴,多以常規言之,行宴度數明日當畢,而前頭有自上接見之敎。且觀日勢,似有別宴,此則隨時處置之意,敢啓。傳曰,知道。
都監啓曰,卽者梧將,欲聞草笛,善吹者入之云。盲人金英白善吹,故入給之意?敢啓。傳曰,知道。
都監啓曰,金英白入吹草笛,則聞而大喜。仍招入諸樂,一時俱張。三將皆拍手敲膝。使家丁·兩譯·譯官·房守別監進止人等,次次起舞饋酒,極其懽喜而罷矣,敢啓。傳曰,知道。
都監啓曰,梧將等言,欲爲遠望城中,皆春亭後東山最高處,張遮日設德大以給云,敢啓。傳曰,知道。
都監啓曰,卽刻梧將家丁有病,願見柳達,使柳達入見之意,敢啓。傳曰,知道。接待謄錄
有政。以吳端爲刑曹參議,鄭基廣爲左尹,沈諿爲繕工提調,宋致中爲戶曹正郞,閔應協爲舍人,李禬爲兵曹正郞,柳廷亮爲內資提調,李崍爲兼持平,具鳳瑞爲承旨,都愼修爲瑞興府使,權杭爲淸河縣監,兪㯙爲司諫,尹得說爲持平,安獻規爲兵曹正郞,趙全素爲兵曹佐郞,李弘載爲司錄,金坰爲掌令,柳頲爲學諭,李尙馨爲弘文校理,權侃爲司僕主簿,呂爾載爲說書,金就章爲典籍,李逸彦爲獻陵參奉,都愼修爲戶曹正郞,鄭倜爲瑞興府使。
上在昌慶宮。停常參·經筵。
日出時色赤。夜一更流星,出元星上,入氐星下,狀如拳,尾長二尺許,色白。四五更,月暈,白雲一道如氣起,自艮方直指月傍,長二十餘尺,廣數尺許,漸移天中,良久乃滅。
長水察訪洪孝孫,差使員上來。
去夜,外各司內摘奸。
司諫兪㯙啓曰,新除授正言臣李以存,未四品當爲署經,而獻納臣金應祖,正言臣蔡聖龜,俱在外。雖不備員,臣與大司諫臣李行遠,不得已爲署經齊坐之意,敢啓。答曰,知道。
府前啓,尹兼善事,停啓。
刑曹判書沈器遠箚子。大槪,冒陳危懇事。入啓。
政府翰林取才,洪處尹左傳略。
大司諫李行遠上疏。大槪,行期已迫,乞解本職事。入啓。
禮曹參判崔惠吉,顯陵改莎草後入來。朝報
上在昌慶宮。停常參·經筵。
日出時色赤。辰巳時,日暈。
輸城察訪李太芳差使員還下去。
判決事尹兼善初度呈辭,政院還出給。
左副承旨啓曰,事變假注書李弘載,昨日政司錄除授,未署經前,勢難行公云,假注書改差,何如?傳曰,依啓。
事變假注書,△鄭昌胄·吳挺一·李俊耉。
明日開門差早。朝報
都監啓曰,韓甫龍來言,其弟韓奉居,在平壤,丁丑年東宮行次時,旣蒙恩得免軍役,今願得禁帖文,以爲發輝之地云。觀其辭語,極爲懇切,似不可不副,何以爲之?敢稟。傳曰,依願施行。
都監啓曰,卽刻旕石使其奴子,負鞍猝來,使之立馬,卽騎而馳向闕下,始言王世子宮問安云。事出急遽,不能預爲啓達之意,敢啓。傳曰,知道。
都監啓曰,卽刻梧將,使譯官來問權仁祿·李化龍等,本國何以處斷云。答以方爲著枷牢囚,以待其正犯奴輩之上來,面質後將施重典之意,則梧將日久爲使喚之譯官,故問之云。其意似在於欲爲疏解,敢啓。傳曰,知道。接待謄錄
上在昌慶宮。停常參·經筵。
答大司諫李行遠疏曰,遞差。
答刑曹判書沈器遠箚曰,省箚具悉卿懇。卿其勿辭察職。
司憲府啓目,前兵曹佐郞黃益淸,乃是朝官,移義禁府決杖,何如?啓依允。
侍講院啓曰,本院啓辭,陪從司僕寺官員,以年少有計慮者,別爲擇差事,蒙允矣。新除授主簿權侃,爲人鈍庸,不合奔走服勞之地,權侃改差,其代令該曹,今日內極擇口傳差出,何如?傳曰,依啓。
禁府,黃益淸拿囚。啓。
吏曹啓曰,臺諫有闕,而明日齋戒,明明日國忌,政事,何以爲之?取稟。傳曰,當日爲之。
京畿都事□守文,李判府事,分付,落後入來。
有政。
夜一更,流星出北斗星上,狀如拳,尾長四五尺許,色白。朝報
都監啓曰,卽刻李旕石,以梧將意來言,北道差胡所給米穀各物數爻及差胡所獲胡人男女人口數,必詳載於狀啓中仔細示及。且權仁祿,前汗所養育之人,皇帝亦爲軫念,其罪輕重間,不可自本國擅斷,龍將柵門相別時,再三言及者,意有所在,具由咨文,宜當云。令廟堂定奪回報,何如?傳曰,允。
都監啓曰,卽刻三將會於樓上,招入吹笛琴鼓,仍使覓入酒益之意,敢啓。傳曰,知道。接待謄錄
吏批,以趙昌遠爲尙衣提調,李省身爲兵曹參議,朴安孝爲相禮,李星徵爲繕工假監役,李慶全爲司圃提調,金瑬爲司譯院都提調,洪處尹爲藝文館檢閱,睦行善爲副修撰,邊孝誠爲直講,盧孝誠爲慶源府使,曺漢英爲兵曹正郞,尹昉爲社稷提調,洪瑞鳳爲奉常都提調,李德洙爲大司諫,鄭以重爲司僕主簿,李植爲知義禁,全昌君柳廷亮爲典醫提調。
上在昌慶宮。停常參·經筵。
藥房啓曰,雨後日氣凄寒,伏未審調攝中,聖候,何如?臣等區區憂慮,敢此問安。答曰,一樣。
刑曹判書沈器遠再箚。大槪,情勢危迫,冒死陳達事。國忌齋戒,以留政院。
吏曹參判李植上疏。大槪,病重難堪本兼諸任,盡乞遞免事,國忌齋戒,以留政院。
吏曹啓曰,卽接司僕寺牒呈,新除授主簿鄭以雲,時在報恩地,勢未及陪從,無故在京人差出云。前頭日子亦有五六日,本寺走人下送,則猶可招來,而或不無狼狽之患,請改差,依前侍講院啓辭差出,何如?傳曰,依啓。
吏曹,口傳政事,司僕主簿,△姜戩·元鈁·朴宗寧。朝報
傳曰,國忌過後,世子往見梧將似可,此意言于都監。接待都監謄錄
四五更,有霧氣。朝報
上在昌慶宮。停常參·經筵。
自昧爽至辰時,沈霧。
忠淸監司書目,全義縣監李元龍,受由上京,久不還官,罷黜事。
大司諫李德洙啓曰,臣以至愚極陋,抱病多年,無一事可觀而遭遇聖明,歷敭淸顯,十年于玆,尋常恐懼,圖報萬一,而才識淺短,未補涓埃。不意玆者千萬夢寐之外,新命遽下,驚惶罔措,無地自容,薇垣之長,是何等職名,而豈如臣駑劣者,所可堪任。況此時何時,而官以諫爲名,則隨事論列,乃是責任,而臣性本迂拙,素欠風力,其何能鵠立朝端,盡言不諱乎?臣雖欲從他笑罵,呼喝道路,其於人器不稱何?請命亟遞臣職。答曰,勿辭。
判決事尹兼善初度呈辭呈。政院還出給。朝報
備忘記,世子梧將接見事,傳敎矣。何無回啓耶?
政院啓曰,接見以今二十六日,命下矣。今雖其行差退,仍以二十六日接見乎?敢稟。傳曰,二十八日接見。
都監啓曰,卽刻梧將招禁軍給一封書曰,此是甚急之事,四日必往義州,而書中以初二日發程爲期,東宮如或送書館中,而發程二日期與初二日相違,則事甚不好,毋致違異云,敢啓。傳曰,知道。都監啓曰,傳曰,國忌過後,世子往見梧將似可,此意言于都監事,傳敎矣。客使久留館所,在我之道,不可不累次接見,聖敎至爲允當,以二十五日·二十六〈日〉中,王世子何日接見乎?敢稟。傳曰,明日往見,可也。
都監啓曰,卽刻捲帳譯官來言,梧將使旕石謂韓瑗等曰,承旨朴,未知近日因某事怒我耶?在瀋之時,俺等極盡待之,相與款厚矣。俺等來此一朔,一不來見,頓無相厚之情,此何故耶云,敢啓。傳曰,使之往見,可也。
都監啓曰,卽者承旨朴,入見梧將,各敍寒暄後,梧將曰,入來之後,一不相問,且不來見何故耶?答曰來見之心,非不切也。國法甚嚴,人臣無私見之道,故不得來見矣。梧將曰,國法之言,彼此何殊?但以別日在近爲念耳。且國王症候,比前差減云,而春日漸和,今則如何?答曰,國王症候,苦歇無常,不可以目前差減,爲平復之地。加以世子之行不遠,以此恐有添傷之患,臣民憂悶如何云,則梧將答曰,世子速回,則後必有好事,爲國大計豈可以一時暫離,爲慮也。答曰,皇帝特許出送,感恩旣甚,寧欲久留也。但至情所在,烏得不念?梧將曰,初二日則牢定行期,雖雨卽可打發云云。仍辭退。招旕石問之曰,初二日發程之意,如是牢定,汝無可圖之勢耶?旕石曰,初二日退行之言,似無可聽之理云云。朴與梧將問答如此,敢啓。傳曰,知道。接待都監謄錄
上在昌慶宮。停常參·經筵。
夜一更,流星出大角星上,入句陳星下,狀如拳,尾長四五尺許,色白。五更,月出時,色赤。自巳時至未時,日暈。申酉時,日暈,兩珥。
王世子南別宮擧動。
接伴使柳大華,下直。內下日記
答吏曹參判李植疏曰,省疏具悉。卿辭如此,金吾兼職,當勉副焉。
知事沈諿初度呈辭。入啓。
忠勳府,平城府院君申景禛,女壻進士朴天球身死,服制已行四月,出仕,何如?啓依所啓施行。
府啓,工曹正郞曺倜,年逾七十,處事昏耗,郞僚之任,固所難堪,而丙子之冬,避入江都多有悖妄之事,見聞至今駭異,如此之人,不可復置衣冠之列,請命罷職。湖西沿海之邑,賦煩民殘,近來責應,倍於他時,爲守令者,所當十分惕念,以盡字牧之責,而庇仁縣監呂渭老,藍浦縣監朴安仁,俱以昏庸之人,尸居其職,政委下吏,賦役未均,民不聊生,怨言盈路,流亡相繼,請呂渭老·朴安仁,竝命罷職,其代各別擇差,以爲蘇殘之地。譯學敎授成後益,性本麤濫,見棄於人,久矣。曾爲獻陵參奉時,奉職不謹,一不直宿,斫材埋炭之說,傳播人口,不可以事在旣往而置之,請命削去仕版。答曰,依啓。朴安仁於此時遞易非便,更加詳察,姑勿煩論,曺倜遞差。朝報
禮曹啓曰,本曹啓辭,今承傳敎,護行將便殿接見,以二十八日退行矣。二十九日王世子肅寧殿行祭。二十八日乃致齋之日,接見時王世子入參,似有妨礙,何以爲之?敢稟。傳曰,祭日退定事,傳敎矣。王世子肅寧殿行祭吉日,令日官更爲推擇,則今月三十日·來四月初一日皆不吉,而初二日乃發程之日也。更無行祭退定之日云。二十八日仍行便殿接見之禮,而令都監使解事譯官,從便開諭於護行將曰,王世子發程之日,已迫明日,肅寧殿行祭方爲致齋,故今日大殿接見時,不得進參云,則固無所妨矣。以此言于都監,何如?傳曰,依啓。
都監啓曰,卽刻梧將,使李旕石送生豬·生羔各三口於臣等處曰,欲與相會共破,而拘於本國法禮,不得如意,王世子所賜之物,謹此分送,須領情云。且送雉鷄·酒缸等物,使之分給下人,下人等入庭叩謝矣,敢啓。傳曰,知道。
都監啓曰,二十八日接見時,王世子以肅寧殿行祭淸齋之故,不得入侍之意,使馨長言于梧將,則情禮當然,何必奉拜於其日云,敢啓。傳曰,知道。接待謄錄
下直,天城萬戶崔貞。
謝恩,瑞興府使鄭倜,兵曹正郞曺漢英。朝報
上在昌慶宮。停常參·經筵。
刑曹判書沈器遠再箚,下該曹。
政院啓曰,曺倜遞差事,命下矣。臺諫方以罷職論啓遞差承傳不得捧之之意,敢啓。傳曰,知道。
吏曹啓曰,被罪罷散中可用人,議諸大臣,書啓事,命下已久,而本曹堂上,連有事故,今始稟議於大臣,則不分文武蔭官,稍有可用之才,而罪在可恕者,參酌抄出,書啓,伏候睿裁之意,敢啓。傳曰,罪重才小,不合敍用,姑置之。
府啓,工曹正郞曺倜之事,臣等不欲明言,只以悖妄論之矣。聖明乃以遞差爲敎。臣等請言其事,丙子之冬,避入江都,與貞徽翁主駙馬相詰,至於扶執衣襟,多發不遜之語,朝著之間,豈有如此士夫哉?請命罷職。臣等將呂渭老·朴安仁等事論列者,非不知守令遞易之有弊,亦非不爲詳察也。若使此輩,在官一日,則民受一日之禍,諉之有弊而不爲之遞易,則民之塗炭,日甚一日,將至於境內空虛,其弊豈至於遞易而已哉?沿海殘邑,不可付之昏庸之手,以就無形之域,請呂渭老·朴安仁,亟命罷職,其代各別擇差,以爲蘇殘之地。答曰,已諭勿煩,曺倜推考。
禁府都事沈勳,洪靌押去後入來,都事安重行,李時白押去後入來。朝報
上在昌慶宮。停常參·經筵。
自辰時至午時,日暈。
譯官張禮忠,勅書持來。內下日記
典牲奉事李後膺,柴場監刈後入來。
吏曹啓目粘連,刑曹判書沈器遠箚子云云,向前沈器遠陳情乞遞,至于再箚,疾病之危重可知,秋曹長官,不可久曠,似當,改差是白乎矣,重臣處置,自下不敢擅便,上裁,何如?啓依回啓施行。
藥房啓曰,伏未審比間,調攝聖候,何如?風日和暖之後,當有漸差之徵,而每承一樣之敎,臣等不勝憂慮,敢此問安。答曰,時無加減。
知事沈諿再度呈辭。入啓。加給由。
政院啓曰,曺倜推考事,命下矣。臺諫方以罷職論啓,推考傳旨不得捧之之意,敢啓。傳曰,知道。
院啓,平市令李杭,素無名稱,而纔出六品,遽陞五品之職,物情莫不駭異,請命改正。德山縣監金曄,爲人愚濫,不謹居官,莅任以來,畋獵爲事,縱恣之狀,不一而足,頃者,兵船調發之際,橫斂甚多,闔境嗷嗷,人言藉藉,如此之人,不可委以字牧之任,請命罷職不敍。答曰,依啓金曄事,此時迎送有弊,更加詳察,姑勿煩論。
府前啓,曺倜罷職事,庇仁縣監呂渭老,藍浦縣監朴安仁罷職事,停啓。
吏曹啓曰,依前備局啓辭,刑曹判書當爲差出,政事,何以爲之?取稟。朝報
都監啓曰,卽刻梧將,使李旕石送言于臣等曰,淸譯權仁祿,以南草事被囚已久云。當初現捉時,其奴自服其罪,以非其上典所知納招,俺與平安監司在坐,同爲參聽。龍將送柵門時,亦累次言非仁祿身犯之狀,至今囚禁,殊爲過重,俺在此時,欲見蒙宥而去,此意須卽告于備邊司回報云,敢啓。傳曰,言于廟堂。接待謄錄
上在昌慶宮。停常參·經筵。
夜五更,有霧氣。
有政。
義州府尹狀啓,監軍三率家丁五十五名內,一等一人,二等十一人,三等四十三人,本月二十四日申時到中江云云。
護行將養和堂接見。
白大珪,大君陪行事,瀋陽往還。內下日記
三登縣令李禮範差使員還下去。
平安監司書目,中和府使李景顔,老病罷黜事。
吏曹啓曰,王世子陪往翊衛司官員,自本曹以明敏者擇送事下敎,而臣等,素昧其多官人物優劣,副率趙休,生長京城頗有科場名字,故敢爲抄啓矣。昨日侍講院郞廳言,趙休嗜酒顚妄,常時處事有同失性,不合陪往異域之意,至於入達速爲處置云。臣等當初不能愼擇之罪,無所逃矣。極爲惶恐,趙休之代,以他人改付標,何如?傳曰,依啓。
院啓,德山縣監金曄,居官不謹之狀,遠近皆言。臣等今日論列,亦已晩矣。日以畋獵爲事,公務曠廢,橫斂無藝,闔境嗷嗷。如此之人,豈可以一時迎送之弊,置而不論乎?請命罷職不敍。答曰,已諭。
弘文館啓曰,校理臣李尙馨·臣朴宗阜,方爲入直,而臣李尙馨,則以侍講院兼官,當爲陪祭,臣朴宗阜,則以親病,亦將出去。他無替直之員,請副修撰睦行善牌招肅拜,使之入直。傳曰,依啓。
謝恩,中和府使金汝溫。
副修撰睦行善,牌招肅拜。朝報
備邊司啓曰,以接待都監草記,卽刻梧將,使李旕石送言于臣等曰,淸譯權仁祿,以南草事被囚已久云。當初現捉時,其奴自伏其罪,以非其上典所知納招,俺與平安監司在坐,同爲參聽,龍梓送柵門時,亦累次言非仁祿身犯之狀,至今囚禁,殊爲過重,俺在此時,欲見蒙宥而去,此意卽須告于備邊司回報云,敢啓。傳曰,言于廟堂事,傳敎矣。今宜措辭答之曰,南草之禁,大國法禮,前後嚴截朝廷,防禁,非不申明,而權仁祿等,頃又現捉於龍將,不可諉之以奴子之犯,有所少貸,今方査治,將施重律矣。大人懇說至此,而事係大國。雖不敢全釋,姑先解其囚獄,以副大人之意云云。令權仁祿叩謝於梧將,爲彼生光之地,似爲無妨,敢啓。傳曰,依啓。
都監啓曰,臣等以備局啓辭之意,卽令權仁祿,梧將處叩謝,則梧將卽使李旕石等,致謝於臣等曰,當初柵門外査檢之時,已知仁祿,非自己所犯,龍將累次言其無罪矣。俺等入京之後,問其去處,知仁祿方在囚中,非但仁祿有功之人,不可以其奴之罪,緣及於其主,將此曲折敢告于大人處,卽爲入啓,放釋來見,不勝多謝。俺等欲致謝於國王前,而小官不敢當此禮,敢使兩譯,叩謝於大人處云云,敢啓。傳曰,知道。接待謄錄
有政。李顯達爲兼安州牧使,盧尙賢爲養賢庫直長,呂孝曾爲養賢庫奉事,吳挺一爲奉常副奉事,田皞民爲奉常參奉,洪南立·田皞民爲成均學諭,金汝溫爲中和府使,宋時敏爲典涓司直長,楊三輝爲典涓司奉事,朴澳爲典涓司參奉,柳後聖爲全義縣監,崔魯詹爲工曹正郞,趙涑爲平市令,權諿爲兵曹佐郞,金始蕃爲修撰,李㴐爲恭陵參奉,宋時喆爲獻陵參奉,李禬爲典籍,申得淵爲兼同知義禁府事,閔應協爲兼春秋館編修官,韓世良爲兼命課學敎授,沈器遠爲靑原君,金善民爲咸鏡道審藥。政軸
上在昌慶宮。停常參·經筵。
自昧爽至卯時,有霧氣。辰時申時,日暈。
兼輔德李尙馨等聯名上疏。大槪,在前宮官,限碧蹄祗送,揆以情禮,事甚未安,請數數陪往,以存國家事體,俾伸臣等至情事。入啓。
院前啓,金曄罷職不敍事。國忌齋戒,以姑停。
刑曹判書韓仁復上疏。大槪,風病沈痼,吐血方劇,陳情乞遞事。國忌齋戒,以留政院。
沃川縣監李景閔,差使員還下去。
正言蔡聖龜在外入來啓曰,愚賤小身,最出人下,尋常職務,猶不克供,況此誤恩,何敢承當?且臣於閏月中,以禮曹佐郞受由下鄕,三月初還京,則本職雖已改差,文兼宣傳猶未及遞,而適聞父母寓居中,染病大熾,情理切迫,未免私自下去,臣之違越法例之失,著矣。決不可一刻冒居,敢來瀆擾於淸齋之下,臣之罪戾,至此尤大,請命遞斥臣職。答曰,勿辭,退待物論。
知事沈諿三度呈辭。留政院。
院啓,正言蔡聖龜,引嫌而退。文兼雖非實職之比,而聞其父母在染疾大熾中,未及呈告而去。情理之所不已,而旣違法例,勢難在職,請正言蔡聖龜遞差。答曰,依啓。朝報
都監啓曰,臣等受任接待,未得周旋,世子發行之期,漸次退定之時,觀其氣色,似無落落,必以爲初四日擇吉。雖木石,可以動聽,而自聞舟師之督發,尤遽催行,以致王世子未遂一二日之留而問寢,以缺擧國臣民之至願,臣等之罪也,不勝惶恐之至。傳曰,知道。
都監啓曰,卽者旕石出言,梧將,明日欲受上馬宴云,其意再明則欲爲卜物結裹,如是請之,明日設行,何如?傳曰,允。接待都監謄錄
上在昌慶宮。停常參·經筵。
申酉時,日暈。
世子宮卜駄領去,譯官韓之彦,下直。
中和府使金汝溫,以舟師右營將,下直。內下日記
漆原縣監李東顯,差使員還下去。
修撰金始蕃上疏。大槪,乞遞職名,隨往老父中道事。國忌,以留政院。
慶尙監司書目,安陰呈,以前參判鄭薀上疏捧上上送事。
黃海監司書目,海州呈,以今月二十三日,州地七坊,雨雹交下事。
刑曹啓目,前瑞興府使韓璟,旣爲罷黜,移義禁決罪,何如?啓依允。
吏曹啓曰,臺諫有闕,政事,取稟。朝報郞廳趙景觀校正。郞廳鄭琂章書。
上在昌慶宮。停常參·經筵。
下直,平安兵使柳顯達。
藥房都提調洪瑞鳳,提調李顯英,副提調尹履之啓曰,節屆淸和,伏未審調攝聖候,何如?敢此問安。答曰一樣。
政院,大殿問安。傳曰,知道。
政院,東殿單字問安。答曰,知道。
洪得一啓曰,刑曹參議缺數字梧將前問安進去下直之意,敢啓。傳曰,缺一行餘不勝感激云。傳曰,缺五六字
以平安兵使李顯達諭書缺傳于朴守弘缺淸州發行後,赴任所似當,此意言送。
大司諫李德洙,司諫兪㯙,正言李以存啓曰,德山縣監金曄,居官不謹之狀,遠近皆言,臣等今日論列,亦已晩矣。日以畋獵爲事,公務曠廢,橫斂無藝,闔境嗷嗷,如此之人,豈可以一時迎送之弊,置而不論乎?請命罷職不敍。答曰,不允。
具鳳瑞,以禮曹言啓曰,王世子明當發行,闕中行家人之禮,外庭展君臣之義,於禮洽當,況□千里之行,異域之往,不可自內拜辭而已。行次臨時,明政殿庭,仍行肅拜之禮,宜當,敢啓。傳曰,知道。
以備忘傳于朴守弘曰,申景琥兵使,林慶榮軍官,曾定一二日內發送事,言于該曹。
具鳳瑞,以內醫院意啓曰,本院御醫朴頵,鍼醫鄭喚,俱不參賜米之中云。今此賜米,係是別例恩命,而內醫,近密侍藥之官,自前沾蒙異數,況此異域陪從之時乎?請依他例題給。傳曰,依啓。
朴守弘,以備邊司言啓曰,宗室鶴林令炯遠,呈狀于本司曰,江都之變,闔家淪陷,同生妹後英·義英,則聞其生存瀋中而貧寒丐乞。無路贖還,願蒙前日丹山監明憲子女贖還恩例,得價贖還云。其情極爲矜惻,而但明憲子女贖還,則本司依其呈狀,許送奴馬而已。自上令該曹給價,以爲添補之地矣。今此炯遠所訴,則欲全蒙價物題給,似非前例,而係干宗室子孫贖還恩典,不敢不達,上裁,何如?傳曰,依他例給之。
朴守弘,以備邊司言啓曰,廣州士民等三十餘人,呈狀于本司曰,缺一行餘狀啓,以年久陳米應爲改色者缺使差出後,分給各官,待秋還捧之意,入啓,蒙允矣。今此饑饉之患,朝夕切急,守禦使雖未差出,令本府,除出陳米若干石,爲先分給,待秋成改色還上之意,本道監司處行移,何如?傳曰,依啓。使之各別察爲,俾無奸濫之弊。
右議政姜碩期疏曰,伏以,王世子回聚於四年之後,而未踰一月,遽被催,散擧國臣民之摧隕,有不可言。況在聖懷,亦復何堪?言念及此,不覺痛哭失聲也。臣於明日,當陪震駕,將祗送於碧蹄矣。顧臣癃廢旣極,朝夕垂盡,日後雖旋有重還之慶,臣之復覩盛儀,斷未可期。今此離違之際,尤有所不忍爲心,倘蒙恩許,使之前進坡州,辭退而歸,則兩日陪從,誠亦多幸。臣雖溘然,庶無所憾,敢將區區情願,謹昧死以□聞。答曰,省疏具悉。卿其依願往來。
修撰金始蕃疏曰,臣本獨子,無兄弟,臣父今年六十有九,衰邁已極,疾病沈綿,居常居處,食飮之際,未嘗少離于側,今受宮師之命,陪從世子入瀋。七十老病之人,驅馳千里之道,其得免顚仆何可望也。人子至情,固不忍分手都門,遽爾作別,計欲扶護追隨,送至中道,仍見氣力之如何,而今此新命,出於意外,臣誠惶恐㦖蹙不知攸措,臣子分義,雖不可言私,而顧臣情事之罔極,不得不呼籲於天地父母之下,伏願聖慈,憐臣危迫之懇,亟許遞免臣職,俾得追送老父,以遂至情,不勝幸甚,答曰,給由。
具鳳瑞,以都監言啓曰,使李馨長,探問梧將與王世子行次發行先後,則梧將曰,當於辰時先發,往慕華館宴所,知王世子。缺
上在昌慶宮。停常參·經筵。
卯時,日暈,兩珥。自辰時至未時,日暈。
政院,東殿單字問安。答曰,知道。
政院。大殿單字問安。傳曰,知道。
政院。中殿單字問安。答曰,知道。
藥房都提調洪瑞鳳,副提調尹履之啓曰,聖候調攝中,復此王世子異域之行,伏想今日聖懷,無以自聊,臣等不任區區,敢此問安。答曰,知道。
大殿·中殿,二品以上單子問安。答曰,知道。
金堉,以侍講院言啓曰,臣等取見王世子長陵展謁儀注,則相禮限陵所陪往,而在京宮僚,則該曹事目,只限碧蹄,拘於一時事勢,雖不得遠往,豈有相禮獨爲陪往,而宮僚經先落後於一舍之地乎?揆以情禮事體,俱極未安,請限長陵陪從,臣等累次陳達,極知煩瀆,而區區之情,自不能已,惶恐敢稟。傳曰,不允。
傳于具鳳瑞曰,平安兵使李顯達下直時,淸將發還後赴任事,言送李顯達,今在何處?問啓。
金堉,以都監言啓曰,初曙之後,梧將令兩譯及頭目等三人,詣闕之意,敢啓。傳曰,知道。
金堉,以接待都監意啓曰,臣詣慕華館,行餞慰宴,臨發極謝自上接待厚意,敻出常數,當以此意,報知皇帝之言,重復不已,先往弘濟院,等待東宮行次云。且騎馬過去兩人事,頗有不平之色,至以皇命奉來之人,如是慢蔑,國俗不好云矣,敢啓。傳曰,知道。
金堉,以都監言啓曰,有騎馬二人,過去於梧將帳幕設宴之處,梧將見之,使之捉來,告於領相曰,首台奉命而來,雖非俺之在處,何敢騎馬過也?請啓知國王治罪云。領相卽令禁府都事率去待命云。其一,宗室海寧都正伋,其一,前司果趙廷命云矣,敢啓。傳曰,竝拿推。
金堉,以都監言啓曰,梧將臨發,要臣等相見,臣李溟,以李景曾以兵曹判書,世子陪行,臣獨在,無前規,不敢進去云,則措辭强請,臣入見之首以國王雖未快復,大勢平安,奉拜世子,如約入去,少無虧欠之事,皇帝之喜悅可知。次致多蒙聖明之恩,沒世感戴之意,重復不已,至以奉行接待,向臣等亦多慇懃之辭而起去,敢啓。傳曰,知道。
金堉,以都監言啓曰,卽刻梧將,使差備譯官送言於臣等處曰,俺等有出慕華館,受餞宴,未罷之前,世子發行,則俺等見行次過去之處當發云,敢啓。傳曰,知道。
金堉,以都監言啓曰,卽刻梧將,離發館所之意,敢啓。傳曰,知道。
金堉,以都監言啓曰,梧將等餞宴後,卽刻慕華館離發之意,敢啓。傳曰,知道。
金堉啓曰,黃海監司林墰,祕密封章,而無上送之狀啓,有違格例,請推考,其疏係是軍機,仍爲捧入之意,敢啓。傳曰,依啓。
王世子到碧蹄,遣兼說書李天基,問安于大殿·中殿。答曰,知道。答曰,安寧。燼餘
上在昌慶宮。停常參·經筵。
政院,大殿單字問安。答曰,知道。
政院,中殿單子問安。答曰,知道。
藥房都提調洪瑞鳳啓曰,伏未審夜來,調攝聖候,何如?敢此問安。答曰,知道。
藥房,中殿問安。答曰,知道。二品以上單子問安于大殿·中殿。答曰,知道。
具鳳瑞啓曰,平安兵使李顯達缺傳敎矣。李顯英缺半行傳敎,故時留於斷一缺九字許敢啓。
具鳳瑞,以備邊司言啓曰,卽見侍講院移牒,則陪從官僚諸員役內外缺下人各有私持馬,欲爲文移照驗,依其數開錄單子以啓。平安監司·義州府尹處,依前例點送之意,竝爲行移,何如?傳曰,依啓。其中不久出來之人,私馬,使之勿爲持去。
金堉,以戶曹言啓曰,凡勅使過去之後,禮單物膳各樣雜物,以用餘之數啓下留置,而今番則專封換貿而用之。雖或所餘零星幾何?亦當會計啓下矣。大抵今行,以勅使自處留京,倍日宴數亦多,若一從謄錄而責辦,則勢將難支,而豬鷄之減數,雜物之折價,頗多容載之處,銀子之比,勅使減給一千餘兩,而不至覺微,至於豹皮以鹿皮,過半代用,非徒不爲見却,當豹皮絶種,事勢固然之意,歸告皇帝云云。蓋梧之爲人躁急,而自中則似欲以皎皎處身,不甚貪暴者然。臨行,亦極致款懸謝,異於前行而去矣,敢啓。傳曰,知道。
以備邊司平安監司狀啓,淸將折銀事回啓公事,傳于具鳳瑞曰,此狀啓中,無未經處折銀之語,而回啓如此,未知其故,承旨察啓事,命下矣。考見狀啓,則彼之所索,不過自義州至安州,迎餞慰過站折銀禮單等事而已。未經之處,則略無擧論之語矣。彼之所經之地,未及設行迎慰,而到今追徵旣云無理,況前路未經之處乎?大槪監司狀啓中,提起海西,語不明白,故備局回啓時,必然措辭語言也。此公事入啓之際,已疑回啓措語之相背而□□退給,仍爲捧入矣,敢啓。傳曰,還出給。燼餘
上在昌慶宮。停常參·經筵。
下直,昌寧縣監黃溶。
朴守弘,以備邊司意啓曰,傳曰,此狀啓中,無未經處折銀之語,而回啓如此,未知其故,承旨察啓事,傳敎矣。臣朝詣闕下,啓下狀啓回啓之際,諸堂上皆有故不來,臣獨與吏曹參判李植相議商確,閔聖徽狀啓末端,有他道竝力缺五六字來住監軍之接待缺半行餘物力,故以未經之地,不可折銀之缺數字突措語以啓矣。今承聖敎,昏謬之缺矣,更爲刪定以入之意,敢啓。傳曰,知道。缺
朴守弘,以備邊司言啓曰,前守禦使李時白,方在定配,其代似當差出,敢稟。傳曰,依啓。
朴守弘,以兵曹言啓曰,當日忠義南世禮稱名人,自金虎門入來,差備門外擊錚,極爲駭愕,令攸司囚禁治罪,同門守門將尹時翼,常時不能禁斷,以致闌入,亦爲非矣。請推考。傳曰,依啓。
掌令柳,持平尹得說·沈世鐸啓曰,慶尙一道,物衆地大,爲一國根本,監司苟失其職,則民受其殃,邦本以搖,所關豈不重哉?監司李命雄,莅任之後,身當築城之役,所當十分謹愼,以副朝廷委寄之意,而措置失宜,刑杖太濫,刻期催督,不顧其他。初用僧軍,而就輿地勝覽所載之寺,勒定名數,無寺之邑,具由文報,一不得請,呵責相繼,守令不得已代以平民,僧軍旣盡,繼用烟戶,烟戶旣盡,又用哨軍,哨軍不足,再用田結,前後之色目雖異,民丁之應役,則一發號顚錯,朝令夕行,充代之際,民不堪苦,加以木石之下,殞命甚多,衆口嗷嗷,士民離心。若以此人,久當此役,人和旣失,有城焉用?此實關國家休戚,固不可一日仍留,而當事任怨之言,眩於一時。使命雄,至今苟免,臣等之論,亦已晩矣。請李命雄罷職,另擇愷悌之人,善爲料理,以完其役。近來國綱解弛,軍律不嚴,當事之人,皆懷厭避之計。前中和府使李景顔,老病,非一朝一夕之故,而辭期臨迫之際,遽爾圖免,此而不懲,無以勵百。請李景顔西船缺數字今之監察,古之殿中御史也。糾察朝班,出入錢穀,國朝以來,所以愼簡者,意非偶然。監察朴玏,每於外倉請對之時,必送所帶下人,任其作弊,倉卒漕軍,俱不堪其苦。如此麤鄙之人,不可齒在殿中之任,請命削去仕版。當玉候未盡平復之日,醫官輩不當授任遠外,頃日李燦之除授金山也。程道甚遠,物情深以爲怪矣。全義縣監柳後聖,術業,比他人稱爲精明,而今又除職於數百里之外,往來之間,多費日子,決不可使之仍赴,請柳後聖遞差,使之留待京中。訓鍊副正邊以忠,行事麤鄙,見棄於同里久矣。頃日偸馬之賊,容隱其家,而現捉之後,猶爲營救,容隱而營救,比之知情只一間耳。如此之人,不可齒諸衣冠之列,請命削去仕版。答曰,爲國盡心之人,不待長官,乘隙狙擊,事甚不當也。他餘事竝不允。
以尹履之初度呈辭,傳于金堉曰,調理出仕。
副護軍鄭藴疏曰,伏以,臣病蟄窮山,罕與外人接,晩聞鶴駕旋軫,擧國同慶,凡在罷散之地。老病之臣,罔有內外遠近,皆能躡屩扶杖,趨賀於闕門之下,而臣獨退在千里外,自貽伊阻,臣雖無狀,亦人類耳。豈傒望之誠,後於人,而甘作辜恩之孽哉?臣之年病俱深,國人所共知,不得陳解,而自十餘年前,行步不良。近年來已作僵屍,自腰以下,血氣枯渴,無復寸步之運,臥起須人,其何望扶曳致五雲之下哉?北望痛哭,無淚可揮,臣之生缺二字臣之罪戾,不止於此。臣請缺半行餘臣不量時勢,妄以狂言瞽說,缺數字天威,臣之罪一也。詐剚短刃,欲欺君父,臣之罪二也。偃然歸鄕,不爲奔問,臣之罪三也。至於玉體違豫之日,未齒問候之列,臣之罪四也。凡爲人臣,有一於此,猶在罔赦。況臣之兼有而倂犯之乎?幸賴天地父母合垢納汙之量,猶假喘息於覆載之間,臺評重發,而聖怒猶寬,至於陞資之恩,亦及於嬰釁之身。臣之愧心靦顔,當復何如,而經年之後,始奉敎旨,陳章辭免,太涉遲晩,叨竊謬恩,若固有之者,今已有年,此亦臣之罪也。積謗之餘,又有今日,臣子分義,掃地盡矣。殿下,雖欲終始寬宥,奈於公議何哉?伏願殿下,特恢愛而知惡之明,亟正臣罪,以爲人臣不忠者之戒,千萬幸甚。答曰,省疏具悉。卿其安心,勿爲待罪。
副修撰睦行善疏曰,伏以,臣父方在咸興府任所,年迫七十,衰邁已極,數年之間,疊遭慘喪。自今春初,疾病連仍,再辭未遞,黽勉在職,而臣在草土,久未歸見,人子情理,罔有涯極。今欲乞暇往見,而關塞千里,道路夐邈,往返之際,應費數月,經筵重地,不宜久曠,至此,臣之情事,決難仍帶職名,懇乞聖慈天地父母,曲察微悃,命遞臣職,俾得歸見老父,以伸至願,不勝幸甚。答曰,給由。
刑曹判書韓仁及疏曰,伏以,臣自丁丑中風以後,漸成沈痼,四年于玆,朝廷上下,孰不知之乎?加以上年哭子,精神都喪,種種怪症,日益危劇,而適値鶴駕東還,黽勉出謝,數日之間,委頓已極,方缺五六字又於問安之日,重得缺八九字無效,退而辭遞,千萬意外,叨此缺二三字之長,臣雖愚昧,感激之餘,切思出謝,而身缺席,起動無路,旬月之間,決難詣闕,缺或血痰小歇,一番謝恩,終必曠職,秋部重地,豈容一日虛帶乎?伏乞聖慈,特加憐察,亟遞本任,以便公私,不勝幸甚。答曰,省疏具悉。卿其勿辭察職。
副提學金壽賢箚曰,伏以,臣自前月念後,卒得中風之症,口眼喎斜,言語艱澁,手足痿痺,虛汗如瀉,鍼藥無效,日漸危劇,而適値王世子行期臨迫,不敢呈告矣。今者鶴駕已發,臣民之痛,曷有其極?凡在儒生散官,莫不奔走涕洟,瞻望行塵,而臣以近密之臣,病勢如此,不得參祗送之列,臣之罪戾,萬死無惜,伏願聖慈,亟命鐫削臣職,以安愚分,不勝幸甚。取進止。答曰,省箚具悉。卿宜勿辭,調理察職。
陽陵君許疏曰,伏以,臣今年七十八,素多疾病之人,日漸憊敗,不敢供仕,故春初陳疏退歸矣。竊聞王世子回轅,不勝悲感,力疾趨詣,二日之程,而五日上來,僅及於鶴駕入京之日,自曉頭伺候於闕門之外,至於日暮,參於問安之列,其日風寒之太甚,仍致重傷,或臥或仆,僅得成禮,自此之後,症勢轉劇,專廢食飮,委頓床席,已過數月,小無差歇。及至世子旋瀋之日,不得追攀祗送,徒自伏枕,涕泣而已。然人臣事上之道,雖在疾病之中,於儲宮離京之日,敢闕祗送之禮,其於情義,缺數字而已乎?不勝惶悚,席藁待罪以聞。答曰,省疏具悉。卿其安心,勿爲待罪。燼餘
上在昌慶宮。停常參·經筵。
夜五更,流星出天床星下,入列肆星上,狀如拳,尾長六七尺許,色白。
以洪得一初度呈辭,傳于金堉曰,還出給。
以備忘記,傳于金堉曰,長番內官李春芳,假承傳色差出,政院,知悉。
朴守弘,以兵曹言啓曰,上年四月春塘臺親臨試才時,兵曹判書缺數字前所啓,試射之擧,無缺數字令故似爲急速,擧子不得習藝,缺三字前期三四朔,預爲定式,何如?此處試才缺二字逐年爲之,而春則三四月,秋則八九月好矣事,傳敎矣。今月當爲試才,而上候未盡平復,日氣且熱,姑爲停止之意,敢啓。傳曰,知道。
朴守弘,以義禁言啓曰,本府皂隷,丙子亂以後,只給二十五名,除其各處應定之數,則府中使喚,只一名,常時不成貌樣,如有諸處出使之時,則尤患不足,至於別樣定送之處,則亦令本府雇立。亂前雖七十名定給之時,其雇立之價,則該曹以容入之多寡,逐名准數題給矣。近來雇立,則令本府,依前責立,而其價則該曹略略題給,故貧殘羅卒等,每每自爲添給雇價,勢難支堪,呼訴不已。今後如有雇立之事,則依兵曹例,令戶曹直爲雇立,本府使喚·羅將,亦爲加給,以重王府體面,何如?傳曰,依啓。
以兵曹紫門役軍事草記,傳于朴守弘曰,以衛軍定給,始於何年耶?問啓。
持平尹得說啓曰,臣毫無可取,濫蒙鴻造,末年之內,三玷言地,恩榮旣極,愧惶成竝,惟思策駑,報效涓埃,每當論事,必謹必審,不敢爲過激之言。以聳人聽不敢爲失實之論,以負聖明,臣之自勉,恒在於斯。李命雄斂怨之說,有口皆言。臣亦飽聞,而前後臺席,一不開口者,誠以當事之人,例速衆謗,輕請遞改。恐誤國事,且臣未遞星山之時,適是李命雄莅任之初也。燕鴻相違,雖未詳,而缺二字政迹而槪論其人,則爲國任怨之人,缺擧不欲缺徑發,厥後審聞,所爲缺五字刑杖太濫,一道嗷嗷,如在塗炭,缺五字失,邦本易搖,請罷擇代,何可但已,向日齊坐,缺僚發論,臣答以所見如此,所聞如此。且曰,今日長官,適不在座,日後議處,實似得體,席上僚員,相與頷可矣。後聞長官之言,謂有嫌逼之事,不欲聯名云。昨日之啓,勢不可等待長官之來矣。熟講如此,而反承乘隙之敎,愼重如此,而反承狙擊之批,震悸愧恧,不知所措,命雄之仍按,何損於臣等,而有心於乘隙,用意於狙擊乎?身當言責,負此罪案,決不可一刻仍冒。且昨夕批下之後,闕門垂閉,未及自列,今始來避,所失尤大,請命罷斥臣職。答曰,勿辭。
掌令柳啓曰,昨承聖批,以盡心國事之人,不待長官,乘時狙擊,定爲臣等之罪目。臣不勝瞿然之至,殿下之待臺官,無乃太薄乎?臣雖極無狀,論事之際,豈不與長官相議,而有意於狙擊乎?此論之發,蓋已久矣。人言藉藉,萬口如一,不但嶺南之人爲然,亦一國之人所共知也。李命雄,雖有爲國之心才,有所不逮,擧措失宜,怨讟朋興,則今日之請,不但己也。只緣長官,與李命雄,爲五寸叔侄,不欲聯名,情勢誠然,故不待其還而論啓矣。初非不議於長官,而卒然徑發,而旣承嚴旨,勢難苟冒,請命罷斥臣職。答曰,勿辭。
持平沈世鐸啓曰,臣聞君依於國,國依於民,民與國,豈可岐而爲二哉?夫築城設險,雖有國之不可闕,而必以安民爲本然後,城可守,而國可保矣。近來爲國任怨之說,眩一世之心,苛缺二字侵虐,使民囂然者,皆指以爲任怨喧使缺三字依仗民,而缺怨,怨將何歸?此缺五字乏,臣竊歎焉。不料殿下,亦以李命雄,爲爲國盡心也。命雄築城之際,名目缺二字般,號令顚倒,視人之命,輕如草芥,一道缺散,無以收拾,不幸邊圍有虞,則命雄,雖爲國盡心,安能坐空城,以扞蔽乎?國之存亡,徒在於城,而不在於民,則趙襄子何不走長子,而歸於晉陽也。臣爲是懼,頃於席上,乃發此論。旣爲歸一,而適大司憲以病不參,故翌日身詣其家,語以此意,則長官言,是乃一家人,迹涉於嫌,依近規勿爲聯名云。臣以長官不爲聯名,爲未安。答以退與諸僚,更爲相確,而數日之後,物論尤沸。自南來者,衆口一談,臣益以爲人心旣散,築城無用,復爲發簡,則長官所答,亦如前日。長官雖不聯名,卽當論列,而東殿發行之後,繼而有齋戒。昨始上瀆,此豈不待長官而乘隙狙擊者乎?臣以無似,忝叨風憲,言不見信,除此峻旨,乘隙狙擊,是何等罪惡,而仍冒言地,重辱名器乎?請命罷斥臣職。答曰,勿辭。
行大司憲南以雄啓曰,頃者同僚,以慶尙監司李命雄築城聚怨,欲爲論啓之意,來言于臣,臣以爲任事之臣,不可輕論。大役未完之前,遞易不便,故以不當答之。且謂臣與李命雄有族親之分,若以己見爭執不從,則近於私護,不無芥嫌,近來所見不同,則有從多之規,如欲必論,任僚意爲之,而決不可聯名之意,言送矣。其後席上,又發其論,臣復申前意,反覆商確,僚意亦不違拂,仍以寢止。其後又有簡通,外議喧騰,不可中止云,而臣之所見,終不可改,故依缺一字勢難聯名之意,答通,前後曲折,不過缺二字許多反覆論議,豈但以嫌逼缺五六字之僚,因嚴旨之下,有此引避,缺數字昏謬,有若沮撓公議,不可仍冒風憲之任,請命遞斥臣職。答曰,勿辭。
朴守弘啓曰,持平尹得說,掌令柳,持平沈世鐸,大司憲南以雄等,再啓煩瀆,退待物論云矣。傳曰,知道。
朴守弘啓曰,大司憲以下避嫌退待,執義未差,掌令金坰呈辭受由,今日以監察茶時之意,敢啓。傳曰,知道。
金堉,以戶曹言啓曰,判書方在呈告中,凡啓下公事,限內不得回啓之意,敢啓。傳曰,知道。
都承旨尹履之疏曰,伏以小臣,衰朽喪明,不堪供仕,世人之所共知,愚戇木訥,未能行世,聖明之所已燭,只緣國事危迫,分義至重,顚仆是期,黽勉供職,未嘗少有怠忽矣。所患眼病,比來尤甚,添得寒疾,症勢極苦,不得不冒昧呈告,而調理出仕之命。又出分外臣誠感懼,不知所出。況臣頃日接見之時,旣有妄言之罪,似當卽爲引咎,而世子北行已迫,臣子不敢請啓,以至今日矣。今則鶴駕已發,賤疾苦劇,咫尺近密之地,何敢一日曠職,以重罪戾哉?伏乞聖明,許遞臣職,以便公私。答曰,省疏具悉。卿其勿爲固辭,調理察職。燼餘
上在昌慶宮。停常參·經筵。
辰時,日暈。
朴守弘,以兵曹言啓曰,以紫門監役朴守素手本,今四月朔爲始,除軍士·書員·庫直·使令·工匠等價布,依舊例步木恒式上下事,捧承傳矣。常時使喚,軍士亦可爲之。故自前以衛軍定送,無步木給價之規。況今本曹餘儲竭乏,斷無繼用之路,不可創開無前之規。其中不無工匠雇立之事,五名則以收布給價,其餘使喚十三名則以衛軍,依前輪定,宜當,敢啓。傳曰,五名似爲太小,加磨鍊施行。
朴守弘,以兵曹言啓曰,曹草記,紫門役軍定送事,傳曰,以衛軍定給,始於何年耶?問啓事,傳敎矣。自丁丑亂前,或以衛軍定送,或給價雇立,而文書散失,未知某年幾名定送,而戊寅年六月,亦以衛軍定送,此則明有前例,而雖爲給價,皆以老殘軍收布分給,是亦衛軍之價也。紫門雖爲多事,十八名日日赴役,未知何事,而以生軍定送,則紫門下人,無所利監役。又從以手本,殊爲未便,以衛軍自前定送之意,敢啓。傳曰,知道。
大司諫李德洙啓曰,持平尹得說,掌令柳,持平沈世鐸,大司憲南以雄,竝引嫌而退。身在言地,有聞必達,乃是諫官風彩,而無非爲國之誠也。隨事論列,斷無他腸,可否之際,不厭熟講,亦出於愼重之意,豈但以親屬之故,難於聯名而然也?不可以此,輕遞憲長,請持平尹得說,掌令柳,持平沈世鐸大司憲南以雄,竝命出仕。答曰,不從長官之言,輕論任事之臣,以予揆之,未知其可也。雖然,處置如此,依啓。
具鳳瑞啓曰,今日省記,玉堂上番,無緣闕直,應入之員,請推考。答曰,允。燼餘
上在昌慶宮。停常參·經筵。
有國忌。
卯時,日暈。辰時,日有重暈。自巳時至未時,日暈。
藥房問安。答曰,一樣。
金堉,以禮曹言啓曰,卽見章陵參奉馳報,陵上莎草,自經冬以後,間間有枯損處,而根莖尙有生氣,故待缺草蔓之時。近日更爲奉審,則大缺數字莎草枯損處二庫,則周回半缺三四字枯損,其餘六庫,則周回數寸許,缺三四字生芽處。王后陵上莎草枯損處,缺庫周回一尺許,或有腐朽處,或有萌缺處,又於陵上西北邊,莎土廣一尺許,屛風石上外面,差退半寸許云。政府以下依例奉審,何如?傳曰,允。
具鳳瑞啓曰,大司憲以下見存之員,皆以呈辭來呈,執義未差,今日以監察爲茶時之意,敢啓。傳曰,知道。
金堉啓曰,玉堂上番校理李尙馨,以病不得入直,他無入直之員,不得已闕上番,省記入啓之意,敢啓。傳曰,知道。
夜一更,流星出攝提星下,入亢星上,狀如拳,尾長三四尺許,色赤。燼餘
上在昌慶宮。停常參·經筵。
初昏,蒼白雲一道如氣起,自艮方直指天中,長三四丈許,廣尺餘,漸移巽方,良久乃滅。
朴守弘啓曰,記注之任,勿論眞假,大抵近密之職,而事變假注書鄭昌胄,初因服制出去,不待遞免,任意下往海州云。事極駭異,請從重推考。他假注書差出。傳曰,依啓。先罷後推。
傳于朴守弘曰,政事,明日爲之。
事變假注書鄭始成。
具鳳瑞,以禁府言啓曰,伋·趙廷命等照律事,判下矣。伋則以年少宗室,不識事體,紛擾之中,騎馬過去,似涉可恕,依判下當爲照律,而趙廷命則渠本庶孽出身,雖無呵禁之事,大臣護行官設宴之外,以東宮祗送事,大小百官,咸聚慕華館,渠何敢公然騎馬過去乎?其爲情狀,極爲痛惡,此係紀綱所在,不可尋常治罪,請刑推,以懲他人,何如?傳曰,依啓。
朴守弘,以兵曹言啓曰,紫門不無工匠雇立之事,五名則以收布給價,其餘使喚十三名,以衛軍依前輪定事。傳曰,五名似爲太小,加磨鍊施行事,傳敎矣。木手冶匠·書員·庫直,自有其數,而使喚之人,似不可無五名之外,又二名以收布給價之意,敢啓。傳曰,知道。
金堉,以司饔院官員以都提調意啓曰,設官分職,各有所掌,本院則爲御供而已。自前天使時,所用生物,專責於京畿,故京畿活貯生魚,以待不時之需,而今此護行官時,都監請以本院捉納活魚,連日進排,非古規也。卽欲陳啓其曲折,而推諉之際,必費時日,等是國事慮或生事,姑令捉入矣。第念漁夫,旣有原役,客使遊觀,又有預捉活魚,逐日奔走之事,而今又創啓新規,則不但呼冤難堪,弊亦不貲,自今以後,遵守舊規,令京畿進排,何如?事係後弊,敢啓。傳曰,知道。
朴守弘,以兵曹言啓曰,今四月初六日,步兵金鶴年稱名人,自金虎門入來,差備門外擊錚,極爲駭愕,令攸司,囚禁治罪,同門守門將李哲濬,常時不能禁斷,以致闌入,亦爲非矣。推考,何如?傳曰,允。
金堉,以弘文館言啓曰,本館上下番五員內,校理朴宗阜,修撰金始蕃,副修撰睦行善,俱受由在外,校理李尙馨呈辭到館,副校理臣金振,今方入直,而下番無入直之員,累日闕番,事極未安。上下番闕員,明日政以在京無故人差出,推移入直,何如?傳曰,允。
朴守弘,以兵曹言啓曰,今朔宣傳官,將官試射時,無分武兼宣傳官南宮煜·梁泌等,依前例汰去。且都監將官,自設局以來,本兵試射,實寓勸懲之意,而把摠金益厚,哨官金日雲,稱以鳥銃打造監官,不爲來射,軍器句管打造之人,本都監凡事務,則雖不參預,莫重試射,不可稱頉,今後則與諸將官,一體試射之意,竝稟。傳曰,依啓。
以大司憲南以雄初度呈辭,傳于朴守弘曰,調理出仕。
以刑曹判書韓仁及上疏,傳于金堉曰,下該曹。
具鳳瑞啓曰,憲府一時呈辭,執義未差,今日以監察爲茶時之意,敢啓。傳曰,知道。
右承旨洪得一疏曰,伏以,臣之駑劣,屢忝近密,自知不稱,愧無毫補,及今衰病且甚,自分棄捐,不料聖德如天,復叨非據,銜恩感惕,有倍於曩時,所當盡悴者,惟在於筋力,夙興黽勉,自以顚仆爲期。頃日餞慰之行,方有脚腫之患,勢不可跨馬。乞免封章,欲呈而復止,誠以人臣分義,雖有重病,不敢此時控辭,抵死往站,忍痛行禮,初非大段之疾,而終致添傷之劇。數日以來,刺痛日甚,將至濃潰,雖欲呈病本院,在家調治,腫潰瘡合,其勢未易,不敢累日退在,冒呈辭單,今承還出給之命,揆以涯分,惶悚罔措,辭單出給,實出於聖缺三四字臣是何人,得此於我聖明哉?缺不知所以感激,以負我聖主之缺臣疾,無容易差復之勢,本職非一日可曠,缺今又不得已,冒萬死仰籲天聽,伏願聖慈,特許遞免,以便公私。踏啓字下。燼餘
上在昌慶宮。停常參·經筵。
有政。吏批,判書李顯英進,參判李植進,參議金世濂受由在外,行都承旨尹履之進。
兵批,判書李景曾進,參判韓亨吉病,參議李省身進,參知權濤病,右承旨朴守弘進。
吏批,以趙廷虎爲右副承旨,柳晉三爲注書,李必行爲執義,李彬爲正言,安獻徵爲掌令,沈爲泰安郡守,洪得一爲戶曹參議,缺後憲爲唐津縣監,李憕爲伊川縣監,權寏爲豐缺爲司成,鄭泰齊爲直講,李杭爲司評,缺裵秀屹爲活人別提,李順男爲校書著作,缺爲正言,呂爾載爲禮曹佐郞,鄭翼卿爲司藝,閔應協爲副校理,李泰爲西部參奉,任徽之爲校檢,朴尙哲爲引儀,朴梠爲童蒙敎官,李禱爲大君師傅,成時憲爲奉常正,柳淰爲吏曹正郞,沈湑爲禁府都事,閔馨男爲刑曹判書。
傳于尹履之曰,副修撰,後政差出。
兵批,以邊宥爲武兼,尹爲武兼,嶺陽君儇爲都摠管,鄭以重爲都摠都事,金尙瓊爲忠淸兵虞候,金一聲爲永登浦萬戶,權愰爲知事,李行遠爲僉知,朴泂爲都摠都事,洪天鑑爲仁慶假衛將,柳淰爲文兼,兪復吉爲守門將,李行遠爲同知,李卓男爲宣傳官,都摠經歷魏山寶,副護軍趙景禛,副司果李時中,上護軍沈緝,大護軍金壽賢·韓仁及,護軍洪得一,司直金榮祖,副司直金坰,司果蔡聖龜,副司果李以存,司正沈之溟,僉知具仁墍,都摠都事崔嵂,四山監役韓壽遠。缺
具鳳瑞,以兵曹言啓曰,甲冑之役,以日短之故停役矣。今則日晷已長,遠方匠人,亦爲來集,更爲始役之意,敢啓。傳曰,知道。
金堉啓曰,新除授注書柳晉三,時在海州地,記注之任,不可久曠,從速上來,下諭。且假注書柳椐,因交代新差,已爲出去,他假注書差出,何如?傳曰,依啓。
假注書望,△李元圭·丁彦瑗·李厚先。
傳于具鳳瑞曰,泰安擬望之人,皆有才者耶?
金堉,以弘文館言啓曰,本館下番,累日闕直,事甚未安。新除授副校理閔應協□牌招肅拜,推移入直,何如?傳曰,依啓。
具鳳瑞以兵曹言啓曰,翊衛司員陪從三人外,依前傳敎,竝爲減定之意,敢啓。傳曰,知道。
持平尹得說啓曰,臣於本府卽是城所也。連啓之責,在於臣身,而論事無狀,續承嚴旨,惶懼蹙伏,罔知攸措,思量進退,不覺日暮,數件前啓,無端廢閣,自速愆咎,不可仍冒言地,請命鐫削臣職。答曰,勿辭。
持平沈世鐸啓曰,臣素以庸駑,屢蒙缺五字許不覺速戾,輕論之罪,實由臣身,續承缺六字許縮伏私室,以俟譴責,代行城上,乃是舊規,而不缺三四字致闕啓,臣之所失,至此尤大,請命罷斥臣職。答曰,勿辭。
具鳳瑞啓曰,持平尹得說·沈世鐸再啓煩瀆,退待物論云矣。傳曰,知道。
具鳳瑞啓曰,憲府專數有故,今日以監察茶時之意,敢啓。傳曰,知道。
吏批啓曰,每當玉堂之窠闕,煩請外任,極爲未安,而玉堂闕直,已至累日,被錄之人,在京無故者,只有一二人,而亦有相避時推,無以備擬,極爲悶慮,不得已守令都事及時推相避人員中,玉堂闕員及本曹郞官,竝擬,何如?傳曰,依啓。守令勿擬。
吏批啓曰,泰安郡守擬望之人,皆有才者耶事,傳敎矣,沈·梁譔,議于大臣,則皆以爲可合。許洙,則自前有聲績,故竝擬矣。傳曰,知道。
咸陵君李澥疏曰,伏以,臣得蒙恩暇,移葬先母,昊天罔極之情,得伸於今日者,無非聖主恩德,而澆葬題給。又是亂後異數,感徹幽明,涕淚無從。王世子回轅,凡在東土含血之類,無不懽欣鼓舞,疎遠流品,感詣京師,瞻望光景,而葬母之缺適與相値,臣獨未及趨與於百僚之後,北望咨嗟,烏可量也?葬完翌日,星夜上來,而旣違郊迎,心歉後至,方切震越,恭竢譴罰,千萬夢寐之外,又承畿邑之命,宥罪收用,聖恩如天,感懼之餘,不敢言病,而葬母求山之時,百日登陟,氣疾還劇,破開舊墳之後,卄日地處,聾病加重,暫爲勞動,若將氣絶,高聲大語,頓不得聞,臨民聽理,決不堪任,冒昧萬死,呈病該曹,旋蒙恩遞,除官解官,惟意之欲,上下情通,曲盡無間,雖家人父子,無以過也。感激恩私,天地莫量,而第臣今日情事切迫,又有甚於前者,臣之於君,猶子之於父,事有切急,情不可抑,則不得不呼父母而訴之,玆忘斧鉞之誅,敢瀆天威之下,臣誠惶恐,無地自容,臣有三母,二母祔葬於父墓,一母缺二字絶地,自省事來便,有移葬之意,今旣遂願,死無所感,缺三四字率地師點看,則父母所葬三穴及亡兄亡侄缺五六字絶後之地,地說杳冥,雖不可信,而以旣往缺無惑,心墜膽裂,寢食俱忘。臣父有四男,臣則無子,缺二弟各有子女,臣兄雖先父而死,亦有三子。臣父在時,子缺盛父死之後,幾盡喪亡,卽今所存,只是臣兄弟三人,亡兄之孫二人,而二人者年纔七八,盛壯之人,亦旣死亡,則稚兒弱子,安可望其成立乎?臣今多病,危如朝露,欲於未死之前,擇得無凶僅可之地,竝皆移葬,臣衰病無子,朝暮且死,擇地葬親,非敢徼福於臣身,區區切迫之情,只在餘存稚弱之兒,冀其成長,以繼亡父氣血而已。臣之情事,誠可戚矣。況臣平生之志,不至如今日,而事已至此,中夜撫躬,寧欲無生,人生於三事之如一,一有欠闕,人道不成,臣旣無才能,身且多病,雖欲竭股肱之力,盡死亡之節,未有報答涓埃,徒竊貽祿之消,無寧乞骸歸田,專心於所生之地,擇山移葬,畢命松楸,得免爲不孝之鬼,此爲臣今日之上計也。臣之情事,亦可悲矣。鶴駕東還不久,未免再行,千載之下,使人氣短,矧在今日臣民之親自目見者耶?竊想聖懷,何以爲遣,苟非喪心之人,此非言私之日,而前頭人事,固不可期。臣之死生,亦不可預知,情事切迫,如狂如愚,冒犯萬殞,再申危懇,臣誠惶恐,無地自容,許多遷厝,非倉卒可辦,帶職在鄕,心有所不安,伏乞天地父母,俯察微臣萬分切迫情事,鐫免臣所帶勳封,使動植之物,咸囿於雨露之中,各遂其性,各得其分,則一息未滅之前,咸戴日月,祝聖無疆,亦一盛世事也。臣不勝瞻天望聖,涕泣屛營之至。答曰,省卿上疏,予心缺然,卿其勿爲控辭,從速往來,澆奠床備給。
靑原君沈器遠箚曰,伏以,臣幸蒙恩遞,延活至今,倘非鴻私,就木久矣。有罪無功,陶鎔至此,中宵感泣,私祝于天,日氣已熱,不宜灸治,憂病難勝,無暇顧忌,缺考方背部開灸,多至累百,艾熱極盛,夜不交睫,晝缺轉劇,一向沈病。大抵臣之此病,委而不缺一道,則他恙橫生,溘然然後乃已。臣之情事,缺備局訏謨之所,摠管宿衛之任,不容虛曠,決難閑缺可以極重且緊之地,爲臣養病之坊也。早宜乞遞,以便公私,而世子北轅,國內崩心,不敢煩擾,至于今日,例恩之謝,尙且稽滯,而守禦新命,又出於夢寐之外,情勢狼狽,不知所處,臣之兼帶備局提調及都摠府都摠管守禦使,伏乞終始曲濟,竝賜遞改,以爲全安之地,不勝感禱之至。答曰,省箚具悉卿懇。卿其勿辭,調理察職。
奉敎李天基疏曰,伏以,臣有老母,五年宿疾,長在床褥,而流落遠方,醫治無路,寸寸舁運,移運於忠州,村店孤危,將護無人,雖有諸兒,幼弱無賴,道路添憊,舊症大發。臣得家報,纔兩箇日矣。臣驚戰悶渴,直欲奮飛,而竊念此時國事罔極,目見王世子不能遂一日問寢之誠,而玉候違豫之中,亦無承懽膝下之人,則臣子分義,不敢以蟲鳥之微情,輒陳煩籲之辭也。徊徨悶憂,顧分頑忍,過了一宿·二宿,而卽聞母病日劇,治法失穴,誤加艾灸,助成浮熱,專却水飮,氣息奄奄,呼來相見之語,僅僅轉舌。得此消息,哽塞欲絶,曾蒙恩暇,歸省病患,未閱再旬,伏受有旨,病母戒臣促行,使不得一日遲留,而今者,求見之言,發於母口。臣於此,方寸大亂,不能自定,敢冒萬死,大聲疾呼。伏願聖慈天地父母,憐臣救母之深情,許臣解職之至懇,及時奔往,躬治藥物,則庶免孝化中一罪人,不勝幸甚。臣無任兢惶涕泣祈懇之至。答曰,給由。
夜二更三更,月暈。燼餘
上在昌慶宮。停常參·經筵。
具鳳瑞啓曰,憲府之官,昨日避嫌,處置經夜,今又向晩,此前所未見之事,請令兩司中無故之員,劃卽處置,保存臺閣舊例,何如?傳曰,允。
趙廷虎,以兵曹言啓曰,當日寺奴者味稱名人,自宣仁門入來,差備門外擊錚,極爲駭愕,令攸司囚禁治罪,同門守門將柳涵,常時不能禁斷,以致闌入,亦爲非矣。推考,何如?答曰,依啓。
趙廷虎,以都摠府言啓曰,缺問啓事,傳敎矣。上年缺中日習射姑停事,入啓,蒙允,故尙未復缺啓。答曰,今後依前爲之,可也。
傳于趙廷虎曰,缺日試射,何以不爲耶?問之。
具鳳瑞啓曰,憲府專缺故今日以監察茶時之意,敢啓。傳曰,知道。
禮曹判書李德泂疏曰,伏以,臣犬馬之齒,今年七十有五,精神氣力,理宜昏耗,加以自上年冬初,左臂受傷,當日候極寒之節,鍼灸過度,專不運動,已作半邊不仁之人矣。朝夕當辭聖代,而猶且扶曳供職者,特以分義所在,不敢辭退,亦以東殿回轅,四年顒望之餘,思欲仰瞻呈表,苟度時日矣。今者以三度控辭之餘,特賜加由之命,異數荐至,感淚盈襟,徊徨悶迫,不知仰達,臣年已過於致仕,賤疾亦至於難救,一縷餘喘,唯在喉間,形如喬木,行步艱澁,扶人而起,待人而哺,特未就木耳。以此形骸,將何筋力,尙縻職名,重廁朝端乎?伏願聖慈,察臣老病實狀,怜臣危迫至懇,亟賜遞改,以保餘生,無任激切屛營之至。答曰,省疏具悉至懇,卿雖老病,精神不至衰耗,宜勿固辭,黽勉行公。
大司諫李德洙疏曰,伏以,臣之有疾病,人所共知,而聖恩如天,不敢言病,力疾從仕,十年于玆,近日猥蒙鴻私,忝叨非據,福過災生,重感風寒,至今五六箇月,百藥不汗,熱氣大盛,粥飮專廢,不得已冒呈辭單,見却於政院已累度矣。今聞憲府避嫌,兩司中無故者,獨有臣一人,所當卽爲處置,而病勢如此。雖欲扶曳詣闕,四肢戰掉,頭眩目昧,還仆床席,以致經夜,逋慢之罪,到此極矣。惶恐悶縮,無地自容,苟有一毫起動之勢,則何敢瀆擾於靜攝之中,自陷於不測之罪哉?伏乞聖慈,俯察臣悶迫之情,亟賜遞免,以便公私。答曰,省疏具悉。爾其勿辭,調理察職。
副校理閔應協·金振等,伏以,持平尹得說,以臣於本府,卽是城上所也。缺啓之責,在於臣身,而論事無狀,續承嚴旨,惶懼缺思量進退,不覺日暮,數件前啓,無端缺持平沈世鐸,以屢蒙恩擢,惟思無隱,缺實由臣身,續承嚴批,惶恐震越,代行城上,乃是缺不敢行公,終致闕啓,臣之所失,至此尤大。竝引嫌而退。嚴旨之下,固所未安,而無端闕啓,俱有所失,請持平尹得說·沈世鐸,竝命遞差。答曰,依啓。
戶曹判書李溟箚曰,伏以,臣之年之病,叨忝度支之長,冒居三年,前所未有之事也。臣之衰朽篤疾,種種難堪之狀,固不敢每瀆天聽,而視物專暗,何以着驅尾之署,行步跛蹇,何以趨官府之庭,外貌如此,當且招人之譏笑,而況精神都喪,筋力殆盡,其可以應倥傯之務,而摠財賦之治乎?臣雖殫竭黽勉,圖報萬一,而尸素已久,沈痼益深,目今昏仆在地,痰逆氣結,粥飮不下,晝夜呻痛,呼吸欲絶者數矣。玆呈三告,冀蒙遞音,而不意加由之命,又出異數,兢惶蹙迫,罔知所措,伏乞聖明,俯察危懇,特許鐫改,終始天地父母之恩,使之曲被生成之渥,不勝幸甚。答曰,省箚具悉卿懇。卿其勿爲固辭,調理察職。燼餘
上在昌慶宮。停常參·經筵。
趙廷虎,以都摠府言啓曰,副摠管姜弘重,以同知義禁府事,義禁府坐起進去晝仕,請出標信。答曰,知道。
以備邊司草記,泰安鹽鐵事,傳于趙廷虎曰,歲納之數幾許耶?問于以啓事,傳敎矣。問于戶曹,則前泰安郡守沈之溟,戊寅四月赴任,其年則貿鹽木七十一同,己卯年則一百同十三疋備納云矣。敢啓。傳曰。缺
朴守弘,以弘文館言啓曰,本館缺卷每當夏節,例爲數三番開庫點檢缺上年以後,專廢是事,非但傷損可慮。且無專掌缺多有虛疏之患,在家僚員,所當頻頻看審,而近日上下番入直,猶患不足,不得已入直一員,晝往看審之意,敢啓。傳曰,知道。
藥房提調李顯英,副提調尹履之啓曰,數日來調攝中,聖候,何如?日氣已向和暖,尙無漸次平復之候耶?臣等不勝區區憂慮,敢爲問安。答曰,近日漸似差減,勿爲問安。
尹履之,以吏曹言啓曰,曹正郞柳淰,佐郞南老星·侍講院兼官減下未肅拜,假郞廳典籍林葵差出,而臺諫有闕,政事,當取稟,而林葵稱病不進,請從重推考。答曰,允。
府啓,掌令安獻徵啓曰,新除授執義李必行,時在京畿驪州地,請斯速上來事,下諭。近來國綱解弛,軍律不嚴,當事之人,皆懷厭避之計,前中和府使李景顔老病,非一朝一夕之故,而師期臨迫,遽爾圖免,此而不懲,無以勵百,請李景顔西船充軍。今之監察,古之殿中御史也。糾察朝班出入錢穀,國朝以來,所以愼簡者,意非偶然,而監察朴玏,每於外倉請對之時,必送所帶下人,任其作弊,倉卒漕軍,俱不堪其苦。如此麤鄙之人,不可齒在殿中之任,請命削去仕版。當玉候未盡平復之日,醫官輩不當授任遠外,頃日李燦之除授金山也。程道甚遠,物情深以爲怪矣。全義縣監柳後聖,術業比他人稱爲精明,而今又除職於數百里之外,往來之間,多費日字,決不可使之仍赴,請柳後聖遞差,使之留待京中。訓鍊副正邊以忠,行事麤鄙,見棄於同里久矣。頃日偸馬之賊,容隱其家,而現捉之後,猶爲營救容隱,而營救比之知情,只一間耳。如此之人,不可齒諸衣冠之列,請命削去仕版。
領議政洪瑞鳳,工曹參判李久徵,禮曹參議鄭溟弘啓曰,臣等承命進詣章陵,缺莎草枯損處,與參奉所報於該曹者,相同缺廣或有差異之處,大王陵上,寅卯地莎缺長廣各二尺,又陵上癸地莎草枯損處,長三缺尺許,又陵上癸戌地莎草,片片枯損,凡六處,而或新缺之芽。王后陵上乾亥方莎臺石上莎土退出二寸許,橫長八尺,自莎土退出處直上五尺,微有凹陷之形,廣寸許,橫長八尺,陵上子地莎草枯損處,直長四尺三寸,橫廣二尺,而間間有新萌之芽,又陵上辰地莎草枯損處,廣一尺二寸半,長二尺,亦有新萌之芽,今此莎草枯損處,其數雖多,俱不至大段,圖形以進,以備睿覽。其擇日修改等事,當照例擧行,而且臣等曾聞丙子春間領議政尹昉,本陵奉審引見時,陵上莎草破,傷處不多,則只爲添補,可也。以此全修改,事甚未安事,傳敎矣。今亦依此,令該曹稟旨定奪,爲當,敢啓。
趙廷虎,以司饔院都提調意啓曰,葦魚時値節産,而京畿所封,體短如細魚,反不如市上所賣,皆不合御供,而未備厥數,累日闕封,事體極爲駭愕,當該封進官,請推考。傳曰,依啓。
趙廷虎,以備邊司意啓曰,以本司草記,泰安鹽鐵事,傳曰,歲納之數幾許耶?問于戶曹以啓事,傳敎矣。問于戶曹,則前泰安郡守沈之溟,戊寅四月赴任,其年則貿鹽木七十一同,己卯年則一百同十三疋備納云矣,敢啓。傳曰,論賞似當,言于該曹事,傳敎矣。沈之溟在任時,前後販鹽之木,其數甚多,極爲可嘉,合有論賞之典,令該曹稟旨施行,何如?傳曰,允。
下直,忠淸水使閔丙辰,益。缺
答府曰,依啓。柳後聖業已除授,不必改差,邊以忠推考。以上內下草記
上在昌慶宮。停常參·經筵。
趙廷虎,以都摠府意啓曰,去夜闕內各處摘奸,則平昌正金允元,庇安正崔敬秋·李永好·金得一,仁同正權均·宋彦上,開城府正安春立,昌泉正朴應立,原州正池奉汗,長水正丁應男,靑山正薛達夫,報恩正李肜等,專闕,忠贊衛金得夫等九人,軍裝有頉,自本府時方査覈,從輕重治罪之意,敢啓。傳曰,知道。
具鳳瑞,以義禁府意啓曰,梁應涵査覈公事回啓判付內,梁應涵罷職,李克仁拿推事,判下矣。李克仁在全羅道海南地,依前例,府羅將發遣,拿致之意,敢啓。傳曰,知道。
傳于趙廷虎曰,鐘樓人定,先擊於闕內更點之前,何故耶?問之。
趙廷虎,以禮曹意啓曰,領議政以下進詣章陵奉審,則大王陵上寅卯地莎草枯損處,長三尺,廣一尺許,又陵上乾戌地莎草,片片枯損,凡六處,而或有新萌之芽。王后陵上乾亥方莎臺上莎草土退出二寸許,橫長八尺,自莎草退出處直上五尺,微有凹陷之形,廣寸許,橫長八尺,又陵上子地莎草枯損處,直長四尺三寸,橫廣二寸,而間有新萌之芽,又陵上辰地莎草枯損處,廣一尺二寸半,長二尺,亦有新萌之芽,莎草枯損處,其數雖多,而俱不至大段。其擇日修改等事,當照例擧行,而且臣等,曾聞丙子春間領議政尹昉,本陵奉審後引見時,陵上莎草破傷處不多,則只爲添補,可也。以此專修改,事甚未安事,傳敎矣。今亦依此,令該曹稟旨定奪爲當事啓辭,傳曰,依啓事,傳敎矣。今此陵上莎草枯損處,其數雖多,俱不至大段,則專然修改,果爲未安。依丙子年奉審後引見時傳敎。只爲添補修改,似爲宜當,莎草改修吉月日,令日官推擇,則來五·六·七月,皆非吉月,今四月,雖是吉朔,而來十七日,入五月節,其前日子不多,亦無吉日,來八月十一日申時爲吉云。莎草枯損,雖不大段,經夏不改,以過四朔之久,極爲未安,而事勢如此。不得已以此吉日,修改似當。且莎草未改前,例有蓋覆之事,而此則旣非大段枯損,亦有新萌之芽,今若蓋覆,以致生莎之傷損,則似涉未安,蓋覆一事,何以爲之?敢此竝稟。答曰,依啓。勿蓋覆。
金堉,以兵曹意啓曰,傳曰,去夜鍾樓人定,先擊於闕內更點之前,何故耶?問啓事,傳敎矣。各處傳漏軍士,捉致査問,則洞口傳漏黃消正·裵有男招辭內,渠以年老軍士,甲冑廳晝役夜還,困睡妄覺,誤爲更點缺處傳漏次次誤傳云。莫重傳漏,不爲謹愼,以致人缺裵有男所爲,極爲駭愕,令攸司囚禁治罪,缺禁漏官員之不告政院,亦甚駭愕,當該禁漏官員治罪。
以備邊司監軍接伴使狀啓,銀甁事,缺傳于金堉曰,禮單等事,何以不爲回啓耶?問啓。
金堉,以備邊司意啓曰,傳曰,禮單等事,何以不爲回啓耶?問啓事,傳敎矣。本月初九日戶曹啓目,凡禮單物件不足之數,自前所用於本道,故與監兵司同議,所用於本道事曾已啓下行會,而回啓之際,未及致察,不爲擧論,不勝惶恐,改付標以入之意,敢啓。傳曰,知道。
金堉,以軍器寺都提調意啓曰,師期已迫,自京下送,則勢未及於舟師未發之前,黃州居,事知別破陣李興男·李元澤·李仁等三名,自所居官,直送于軍前事,兵使處發上行會,何如?傳曰,依啓。
以刑曹李甲生等上裁公事,傳于金堉曰,殊無覈處之意,此公事還出給。
府啓,掌令安獻徵啓曰,訓鍊副正邊以忠,行事麤鄙,見棄於同里,久矣。頃日偸馬之賊,容隱其家,而現捉之後,猶爲營救,所犯甚重,不可推考而止,請命削去仕版。答曰,觀其緘辭而處之未晩,勿爲煩論。
趙廷虎啓曰,接伴使柳大華狀啓內,一行文字,乃是疊書,至於張褙,或有不着名,着名之處,亦不書臣字,殊無詳察之意,請推考。傳曰,依啓。
夜自一更,至四更,月暈,流星出北斗星下,入乾方天際,狀如鉢,尾長七八尺許,色赤。白雲一道如氣起,自乾方,直指巽方,長二十餘丈,廣一尺餘,漸移艮方,良久乃滅。
戶曹判書李溟箚曰,伏以,臣度支之長,摠理財賦,雖平居無事之時,尙難爲任,而況今多艱,國內虛竭,八路蕭然,民力已殫,聚斂則邦本先蹶,損上則經費不足,當此之時,上以裕公家之調度,以應目前之憂,下以制赤子之恒産,不至蕩柝之患,都在得人而濟之,顧不重歟。臣本駑劣,最居群臣之下,才識蔑裂,智慮短淺,尋常職務,猶不堪任,而適當承乏之時,謬膺是選,日夜憂缺抵死黽勉,而全昧生財之道,未適施措之宜,徒泥缺荏苒三年,無一可觀之效,祗竢罪戾,恐缺頃於榻前入侍,節用之褒,遽及於無狀之缺逡巡,無地自容。臣伏見變亂之後,聖念之孜孜勤勤缺究者,惟在經費之恤,不但祭享御供,盡行停罷,凡擧缺浮節冗之擧,無所不用其極。如臣庸劣,何以仰體,而曲加恩貸,反荷歸美於下,到今思之,不覺驚汗之沾背,臣非木石,感激嗚咽,策勵駑鈍,期於圖報萬一,而其忍負聖明爲自便之計耶?臣受恩聖明,爲世再生之人,苟有驅策之可堪者,雖赴蹈湯火,而不避而以榮爲辭,非臣意慮之所能及也。顧念一國之重任,付諸如臣之尸素,未有不至僨敗,而如臣老病之判度支者,自聖朝以來未之有也。且自古,雖以擧職之能者,亦未有如臣之經三年淹滯,此是搢紳之所共傳也。豈宜聖明之世,有此匪據之譏乎?然臣老病,若不至十分地頭,强顔冒恥,固不足辭也。臣之疾病,已無可爲之勢,十數年來,以痼症仰溷天聽者,非止一再,今不欲更瀆,而然臣悶迫之情,又冀天日之照臨,臣本凍獄受傷,脫血病人,今則年逾七十,氣血俱衰,脚骨之痿痺者,已成枯木,行步之蹣跚者,已作蹇廢,將至於坐臥須人,不能運動,而其他種種諸症,眩昏爲祟,精魄如脫,痰濕窒塞,呼吸欲絶,終日經夜,不省人事之時居多,自往月,忽然口眼橫斜,顯爲受風不敢言病之時,竭力供仕,都監罷後,便卽昏仆,絶食累日,氣息奄奄,見者危之,以爲難救之疾,臣之情事,其亦迫矣。臣固知連章瀆擾,實涉猥濫,而顧臣之職,不可一日曠廢,而狼狽至此,若不自列,無以暴白情勢,臣罪尤大,玆敢仰首籲呼。伏乞聖慈,怜臣哀鳴,特許遞免,實臣死日生年,縮伏私室,無任懇祝之至。答曰,省箚具悉卿懇。卿生財有道,出納無私,允合久任,不宜速遞也。
行上護軍沈緝箚曰,伏以,臣本職樞府,旣蒙恩遞,而兼職繕工,猶未準請,臣實悶焉。蓋以陵寢,間或有奉審,□則本監提調,例當馳詣。今此章陵之行,亦其一也。以缺雖已代進,其於事體,極爲未安,此豈缺仍帶之任乎?伏乞亟許改差,以便公私,不勝〈幸〉甚云云。答曰,卿其勿辭,調理察任。燼餘
上在昌慶宮。停常參·經筵。
金堉,以戶曹意啓曰,卽以備局啓辭,監軍禮單中,本道所無之物,令該曹急速下送事,判下矣。近日伴臣狀啓,通爲驚動,三將各贈一千兩之說,纔爲狀啓,而翌日只以監軍給之之意,追爲狀啓。事多類此,自前雖以大官出來之時,禮單所不足者,取用於本道,乃是規例,紬端本道所産,缺自外方上來者,以管餉之物取辦,而用之何難,而缺擧行,雖以十七日乘船,只隔數日,朴缺有至今不贈給,不設宴之理乎?今雖急送缺然事已至此,後弊不可顧,勿論監軍·押船將,皆以缺磨鍊,改付標啓下,急速發送,宜當,鄭譯極其缺詐,自朝廷賜給之物,爲之榮幸,故二百兩齎去給之,俾感朝廷德意,則每事當爲盡力周旋,而告急狀啓絡繹,而尙無給銀問答之語,可惜失其事機如此矣。卽刻禮單發送禁軍,令該曹極擇年少勤幹人差定,撥上下送,何如?傳曰,依啓。且染紬及虎皮,皆是外方難辦之物,而本曹終始推調,以致狼狽,事甚不當矣。
金堉,以戶曹意啓曰,傳曰,監軍前禮單,戶曹已爲下送耶,單子亦爲改書以送耶事,傳敎矣。禮單加磨鍊改付標,入啓,啓下卽時,令政院,單子改書發送之意,敢啓。傳曰,知道。
傳于朴守弘曰,監軍前禮單,戶曹已爲下送耶?禮單單子,亦爲改書以送耶?
尹履之,以朴辭狀踏啓字下,故遞差承傳捧入。傳曰,勿遞。
具鳳瑞,以都摠府意啓曰,今日入直軍士,中日習射,請出標信。傳曰,知道。
具鳳瑞,以備邊司意啓曰,林慶業·李浣等,統率五千軍兵,似無無密符授送之道,故卽刻取考政院密符置簿,則前日李時英·林慶業赴瀋之時,皆授諭書密符,似當,依此爲之。林慶業,則旣授前任兵使密符,仍爲佩去,諭書及李浣密符諭書,令政院,今日內急急下送,何如?傳曰,允。
朴守弘,以司饔院都提調意啓曰,當日京畿別封進兩殿生葦魚,體小不合御供,令本道改封進,何如?傳曰,依啓。
朴守弘啓曰,卽刻禮單物件,賚送次,發遣本院使令,累次催促,則當該色吏來言內,應送物件,不在本曹,市上貿來,故今方封送云。不小時急之事,如是稽緩,殊極駭異,請當該郞廳推考,色吏令攸司囚禁治罪。傳曰,依啓。
傳于尹履之曰,政事,當日爲之。
尹履之啓曰,當日爲政事,命下矣。兵批,該房右副承旨趙廷虎缺左副承旨具鳳瑞有相避,右承旨朴守弘,同副承旨金堉在廳,何承旨進去兵批乎?敢稟。傳曰,右承旨進去。
有政。判書李顯英進,參判李植病,參議金世濂在外,行都承旨尹履之進。兵批,判書李景曾進,參判韓亨吉病,參議李省男進,參知權濤式暇,右承旨朴守弘進。
吏批,以柳景緝爲掌令,趙絅爲司諫,鄭泰齊爲持平,趙希進爲掌樂正,兪㯙爲應敎,沈澤爲兵曹正郞,郭聖龜爲兵曹佐郞,洪溥爲監察,鄭攸爲持平。
兵批,副摠管沈詻,忠壯衛朴翰男,以李英達爲京畿水使,護軍兪㯙,司果柳·尹得說·沈世鐸·柳尙中·黃敏德·睦處善。
尹履之,以吏曹意啓曰,備邊司啓辭,以本司草記,泰安鹽鐵事,傳曰,歲納之數幾許耶?問于戶曹以啓事,傳敎矣。問于戶曹,則前泰安郡守沈之溟,戊寅四月日赴任,其年則貿鹽木七十一同,己卯年則一百同十三疋備納矣。敢啓。傳曰,論賞似當,言于該曹事,傳敎矣。沈之溟在任時,前後販貿之木,其數甚多,極爲可嘉。合有論賞之典,令該曹稟旨施行,何如?傳曰,允事,傳敎矣。沈之溟旣已陞堂上,陞敍等賞,非所宜施,若至加資,則當授嘉善,重加似太濫,其他酬賞之典,非臣等所敢知。上裁,何如?傳曰,熟馬一匹賜給。
禮曹判書李德泂疏曰,伏以,臣委席呻痛,奉讀聖批,異數荐加,感淚交零,撓壁驚惶,欲起還仆,竊念臣素門平進,濫躋崇秩,是誰之賜,皆聖上鴻造之盛恩。臣非木石,寧不知感,刻鏤心肝,圖報萬一,是臣至願,而頹齡已迫,賤疾轉深,臣實自怜而已。非老而言老,不病而言病,實欺君父,亦誣天地。臣雖無狀,忍爲此態,自陷罪辟哉。望八之年,人事已昏,半身之痿,篤疾難醫,以彼以此,俱到極地,缺殘喘特未就木,將何筋力,以供職務,伏願聖慈,缺察臣心中之懇,亟賜遞改,以保缺屛營之至。答曰,省疏具悉。卿雖有疾,調理行公,勿爲固辭。
觀象監,自巳時至未時,日暈,申時白雲一道如氣,起自日傍直指東方,長七八丈餘,廣尺許,良久乃滅,酉時,日暈。
下直,咸鏡都事曺時逸。燼餘
巳時,上御養和堂引見。入侍,領議政洪瑞鳳,右議政姜碩期,洛興君金自點,行大司憲南以雄,綾川君具仁垕,兵曹判書李景曾,行大司諫崔惠吉,右副承旨金堉,事變假注書鄭始成,記事官張仲仁·洪處尹。
洪瑞鳳曰,近來調攝中,聖候,何如?上曰,日暖之後,似漸向差耳。洪瑞鳳曰,中滿分消丸連進,則今月內似當盡矣。上曰,似有其效,而未分,明矣。但渴候似減,是其效耳。洪瑞鳳曰,日暖如此,而渴症向差,則似有大效矣。且曰,西船之發,不合潮信,尙未下海,種種弊端,誠極可慮。上曰,然。洪瑞鳳曰,以潮水言之,二十日以後水生云,發船似缺其時矣。缺之淺深,如何?洪瑞鳳曰,本淺矣。缺之事,當初甚以爲慮矣。若止至此而已,則缺。洪瑞鳳曰,今此舟師,本出於不得已,若不與中原之人缺則幸矣。上曰,自初不幸,多殺人命,今又摧折兵船,無乃卜重而然耶?姜碩期曰,風勢不順,數日內敗船,至於八隻,不幸不幸。上曰,水上淺灘,則或鑿江心,而下船海船,不得如是乎?洪瑞鳳曰,海船必待潮而行,非人力所可爲也。上曰,曩日密書中,二條則可知之矣。初條何事?非是泛然矣。姜碩期曰,彼則凶狡有餘,我國智慮不足,臣未知何以決斷也。上曰,筆之於書,首之於列,條中似非無心恐嚇者。若有所不滿於其心,則欲歸罪於時執政,似是予過慮,而甚可慮耳。姜碩期曰,聖慮豈過乎?此亦不難矣。洪瑞鳳曰,對面說話時,雖尋常底說話,皆可畏也。姜碩期曰,彼之向我國臣下而云者,有餘地而言也。上曰,彼誠叵測耳。又聞設堡於寬奠云。寬奠則在昌城越邊,彼之設堡於此何意乎?洪瑞鳳曰,寬奠則李成樑摠兵時所築也。上曰,此必非偶然,其地地廣人稀,且鳳凰城,未盡完治,而多設城池於累處云。其力似爲不給,而如此不要緊處,又增築者,殊極可慮。且寧遠近處,多有空城云。不於此近處可築處設堡,而必於深僻處者,誠爲殊常矣。姜碩期曰,彼必以寬奠爲要緊於我國,而有此設耳。李景曾曰,臣未知其地形勢,而淸人云,寬奠最近於遼東,若成此堡,則歲幣欲受之於此矣。上曰,去江邊不遠乎?李景曾曰,最近,我國走回人等,皆從此作路,故彼以此地爲要路矣。上曰,道里遠近,幾何?李景曾曰,渠輩云最近矣。缺矣。李景曾曰,果是一日程缺昌朔遠近幾何?卿知之乎?自昌朔缺一路乎?李景曾曰,蒙古出來時,由此路耳。上曰,彼欲便於輸幣,且欲禁斷回還人而已,則設此何缺設築於不要緊處,則殊常矣。必欲害於我國,而設此耳。姜碩期曰,咸鏡道人民,甚爲凋殘,朝廷宜爲保存之地,昔當癸未年間,一國之力,皆委於此。今雖無力,可爲負力之士,皆出於其地,必須收拾民心,而其地之人,習性喫着,無異於胡,故亦不憚爲,胡此誠可慮,必須使之有向國之心,則幸矣。上曰,必擇守令邊將,是乃根本,木同·綿斤,似爲小惠,必得賢者,可矣。李景曾曰,邊將位品,雖或有高下,而將兵等事,僉萬無異,臣非不欲盡心,而山城扈從之類,皆恃其功,自以爲應得爵位,而除拜不無遲速,而怨言亦無不至,至於雖已除官者,頗多不似者,如彼之類,除官則不似,不除則怨,誠極難處矣。上曰,雖然,必擇其中之最者可矣。豈可人人皆賢也?姜碩期曰,鹿屯島今方築設云。此必自恃大江,侵占吾境之計,亦可慮也。洪瑞鳳曰,鄭彦信曾爲屯田於此,爲所掠而中止。上曰,土厚乎?姜碩期曰,土厚矣。上曰,自前爲相爭之地乎?李景曾曰,自古然矣。上曰,然則以熊島捉去人,將爲屯田乎?具仁垕曰,似是然矣。姜碩期曰,平安道,則物力所匯之地,若擇監司,則庶有可爲,至於北道甚難。上曰,甚爲殘弊,此朝廷所當軫念處。李景曾曰,臣嘗觀北道其土之人,所資而衣食者,蔘商與藩胡也。衣資於南,食資於北,而人得以支保矣。今則旣無蔘商,又無藩胡,故貧者衣草,富者衣狗皮。一日之內,朝食夕粥,且鹽極貴,一升之鹽,價穀一斗。至若官員缺況下民乎?一夫之産,儲得一疋木缺最以爲緊矣。姜碩期曰,木同雖缺不平均分給,則不可說也。上曰,是在守令?李景曾曰,此在監司。姜碩期曰,南軍缺爲矜惻,且價布,若等閑棄置,則不可,此朝廷所當善處耳。且各邑元穀,散在民間者甚多。雖小邑,多至二千餘石矣。上曰,我國皆尙虛文,爲守令者,不爲國事,則民以爲賢朝廷亦以爲賢,凡人必爲人人所譽之事,豈爲人必爲非之事乎?具仁垕曰,南軍,可入防也。金堉曰,南軍,少無所益,不可入送也。前月藩胡出沒作梗,深處胡人,亦有出來侵掠者,故設堡添軍而防之,非爲北民資生之計,而慮南軍也。近來北道,別無邊患,而南道民力,亦已竭矣。一番往來,家計已敗,若送南軍,則南北俱困矣。北道苦寒,人不欲居,而邊將守令得之,則喜者蓋必有所利也。若以文官爲兵使,而禁戢邊守,則民蒙實惠入送,木同綿花,則人之所得,不過尺寸,而惠不遍矣。李景曾曰,然則南軍終不入送乎?金堉曰,無益耳。李景曾曰,南軍,終爲何事乎?然則受價乎?金堉曰,國有事變,則每徵南·北道之軍,豈可謂坐遊乎?且聞入防之軍,自監營有徵布之規云。以此布,少助北民猶可也。至於入防,則不可爲也。上曰,邊將比守令尤難,守令則觀其已往之賢否而可知之矣。邊將,只以功與才,而有才者,未必賢,又不取其才,而用之尤難。予意,莫如朝廷淸明臺諫殫劾,使之有所忌憚,則庶爲得力,而民爲所賴矣。姜碩期曰,聖敎至當。李景曾曰,守令則觀其已往之功績而用之矣。邊將則異於是,若不得其人,則害民實大,臣未知監司之能,黜陟與否,而任人之道,則當盡,第近來無知缺輩,不度其才,惟懷怨心,臣亦未知何以爲之也?至缺之輩,亦多有不知者,況其餘乎?缺度俱弊,其在先朝,有量田缺量田非死地,朝士非頑民之語。今日朝士,非頑民之缺少之輩,爭以呈告爲事,誠爲未安。洪瑞鳳曰,呈告大煩,極可寒心。上曰,呈告數遞之,故凡事如此矣。姜碩期曰,備局文郞,至於四員,而專不擧職,坐起時唯爲禮數而已。凡事皆委於武郞,誠爲非矣。臣與洪瑞鳳相議,各道分送文郞,使之糾檢,審其物情,而轉爲監司守令之任,則不無所益矣。崔惠吉曰,此時六卿之頻數遞免,似爲未安,而禮·刑兩曹判書,相繼陳章,得請乃已。雖曰疾病,人所難免,而事甚未妥,前後兩曹辭遞判書,請推考。上曰,依啓。又曰,齋郞謹守直,所乃其職耳。李先儐之陞遷,雖出於一時勸懲之聖意,而旣爲過重。況纔出六品,特除百里之任,古之明王,愛一嚬一笑,則爵賞豈宜如是?請還收李先儐堤川縣監除授之命。上曰,不允。上曰,四處摘奸,惟一李先儐外皆無守直之負,能爲人所不爲之事,則何難百里之任,處心如此,豈不賢乎?南以雄曰,臣忝在長官,小無裨補,極爲惶恐。又曰,吏·兵曹,非不擇守令僉萬,而不稱職者,不止一二,故雖或有殫劾,而自上慮其迎送之弊,所殫劾者,皆不兪允。若以迎送之弊爲難,而不爲殫劾,則爲守令者,何所勸懲乎?上曰,迎送不必拘,而農時,則不可不念,凡農月不過三四朔耳。三四朔之內,貽害幾何乎?崔惠吉曰,若夫風聞失實者,不可不慮,然而聖上每以此爲慮,若有廉恥者,則必無所論之事缺之輩,則終無懲改之心矣。缺因非矣。至於陵寢莫重之缺守官,自言埋置,而亦無埋置之處,散缺軍家云。莫重祭器,渠輩何所不用乎?四陵缺只有李先儐一人,誠極寒心,且近來庶官,專不擧缺而偃然在家,只待遷轉之日,如彼無狀之類,雖陞爲百里之任,何能擧職乎?洪瑞鳳曰,先王朝吳允謙·金尙容,始爲齋郞,此皆名公巨卿之才,故雖微末之官,能擧其職矣。上曰,其言甚是,言于該曹。上曰,勤勞者大臣而已。年少者每欲自便,凡事必委長者,甚爲不當矣。且以摘奸言之外,兵曹每以巡檢爲名,何其巡檢之數乎?欲實其巡檢之名,復命之時,或有見面者云。設或有巡檢之事,而每每托辭,則未可知也。兵郞,臺諫之次,必擇其人,可矣。南以雄曰,古有兵郞之薦,故能得其人矣。自無兵薦,外議,亦爲以不如前矣。上曰,郞薦,近則罷矣。雖郞薦,亦未知皆是也。仍謂李景曾曰,巡檢日日爲之乎?對曰,果有巡檢之時,豈有日日爲之之理乎?李景曾曰,臣爲社稷署提調,官員及下人,本無相接之道,而新提調出,則來見亦例也,而社稷署官,有李檣云者,本以多讀,儒者稱而人物詭僻,不擧其職,凡事每委於同官,一月內三四日入直後,則仍爲呈告云。如此之人汰去,似當。上曰,京中人乎?讀書而不知當官盡職,所讀何書,事甚駭愕,依爲之。洪瑞鳳曰,頃見吳端,滯獄之人,多至九十云。其中不無冤枉者,且其中多受刑者,固當處置,而入啓而下而已。終無疏決之日,而經年滯囚者甚多,此亦極可分別者也。上曰,其然,重罪之人,宜爲重杖,宜定配則定配,合於死則殺之,可也。且刑者,補治之具也。我國紀綱不立,雖殺人者,亦爲歇杖云,當死之忍杖不服,爲其死而然矣。缺忍耐不服者,亦欲免其徒罪也。缺囚獄中使之自困耳。南以雄曰,臣爲缺書近日囚徒不知幾許,必不至於百缺上曰,頃見囚徒,至八十餘人矣。南以雄曰,豈有歇杖病缺人亦不忍嚴刑故也。臣嘗見各衙門執杖之人,或受人情,而古習如此,亦難猝變矣。上曰,刑推徒年之罪,亦不承服,人心可知矣。南以雄曰,公債或有專然不償者,觀漢城府刑曹之囚可知,若限其償而囚之,則必終身於獄中,可爲變通者此也。金堉曰,公債有邊利,若不受邊利,則似便矣。上曰,受債之人,不幸而失者,則其情可恕,敗亡無餘之類,亦或可恕外,示哀矜之狀,內實不怯者頗多,若不辨眞僞,竝以不懲,則不爲其中,人所竊笑乎?有若徒年者之忍耐,頓無若干還償之意,事極過甚。南以雄曰,雖見欺於一二人,若盡蕩滌,則幸甚,古人有焚券者,若此,可也。上曰,此出於民之物耳。豈浚民之血,以給之乎?李景曾曰,靑坡驛子池應俊,有自立好馬,而王世子入瀋時入把矣。卽今未知其存亡,而其漢每爲呼訴云。他皆受代,獨不蒙惠,願受其價,請令司僕寺,給價。上曰,照例施行。上曰,年年凶歉,今年則外言如何?姜碩期曰,兩麥極好。嘗聞農人說,兩麥好則他穀亦好,然則幸矣。上曰,同然云乎?洪瑞鳳曰,臣頃往章陵所經,牟麥甚好矣。上曰,農事若好,則斯民稍似支持矣。上謂李景曾曰,卿本職除授後,何以爲之乎?李景曾曰,小臣人物,本不如人,欲爲之心,雖切,而叨此不敢當之官,臣誠惶恐不敢辭免,而亦不知何以爲之也?臣於私心,每缺力爲之,而才本不逮,事務多端,以是惶恐耳。上曰,缺甚重勉之。李景曾曰,本缺不動木只餘五百餘同,豈曰多乎?軍缺丁之物故太多,從此將無餘丁矣。且亂離以後,入缺而勅使護行官支待之物,皆出兵曹,此極可慮。上曰,近日武士,不習技藝,至於試射之時,或有無分者,以此觀之,則似爲不習矣。李景曾曰,雖善射者,或有不中之時,而習之則亦必無無分者矣。且曩者,武堂上連三次居魁試射,則有加資之規,近則連五次後加資,間朔則不得加資云。其中若他人間之,則誠不可計,而有官故不得射者,亦可謂間朔乎?上曰,有官故不射者,豈謂之間朔乎?未知連五次加資有傳敎乎?相考爲之。其間若他人間之,則不可計耳。李景曾曰,向時所鑄甲冑太重矣。今則甚好,而料米無出處,言于戶曹,則以經費不足不給,戶曹之經費爲慮,似當旣來匠人,決不可放送,以此更欲言于戶曹,何如?上曰,令該曹給之。金自點曰,臣不能禦賊,又不及南漢,萬被誅戮,難贖其罪,仰瞻天顔,無任惶恐,自臣入城之後,感泣縮戚,而又叨備局堂上,臣誠惶恐,不敢出仕,而東殿回轅之時,亦不敢退坐,玆以出仕,惶恐惶恐,請遞備局堂上之任。上曰,非卿忠誠不足,賊勢極盛之故,豈特卿之罪也?金自點曰,屢年授任,終至此極,惶恐待罪。上曰,勿辭。金自點曰,國事至此,小臣心事,何敢盡達?金堉曰,近來久廢引接,今日意外有此擧,臣僚孰不豁然,聖候尙未平復,雖未能開筵,國家多事,下情頗欲上達,調攝之中,亦必疏暢,如此引見,頻數爲之,似好。上曰,當爲之。燼餘
上在昌慶宮。停常參·經筵。
恭惠王后國忌齋戒。
掌令安獻徵啓曰,臣本庸陋,分甘屛縮,而荐蒙寵擢,猥玷言地,感愧交竝,悶默出謝,適於其日,前啓未完,臣竊念臺諫論事,必繩愆而糾謬,國家用罰,貴原情而定罪,慶尙監司李命雄,當築城莫大之役,督迫太過,衆怨朋興,臺評重發,一番相規,固無不可,但當事之人,缺速群謗,爲國任怨,似是公罪。且被彈之官缺必煩瀆於靜攝之中,而長官方缺在職,故不得通議,敢爲停啓矣,今缺嚴以臣爲非,臣所見昏謬,料事顚錯,初出鎭定缺爲瀆擾之歸,不可一刻冒居,請命遞斥臣職。答曰,勿辭。
具鳳瑞啓曰,掌令安獻徵再啓煩瀆,退待物論矣。傳曰,知道。
具鳳瑞,以備邊司督發使等禮單事狀啓粘目啓曰,傳曰,定州無迎慰使耶,承旨察啓事,命下矣。國朝以來,接待華使之時,定州一站,則本無迎慰使,只遣承旨兼行,故甲戌年天使時,臣以從事官西下,其時天使,追索定州禮單,臣就館停當,但擧論承旨而已。且考近年謄錄,則丁丑以後,定州站,或以守令,或以京官,皆以承旨假御,大槪出來時,則義州遣迎慰,定州遣承旨,回還時,則義州遣承旨,定州遣餞慰,而皆不出一員矣,敢啓。傳曰,知道。
院啓,正言金鋿啓曰,掌令安獻徵,引嫌而退。城池之役,朝廷旣已許築,則道內之騷驛,其勢固然,任事之人,似不當輕論,而但李命雄,莅任經年,積失人心,此外不治之狀,取怨之道,不一而足。國言藉藉,萬口如一,公論旣發,殫章纔上,而嚴旨之下,不暇詳議同僚未出之前,汲汲停啓,物議之來,有所難免,掌令安獻徵,請命遞差。答曰,依啓。
具鳳瑞啓曰,今此西送禮單,作駄之數,問于戶曹,則當至五六駄云。大槪各撥立馬,擧皆疲殘,元數或三匹,或二匹,勢難一時竝送,亦無速傳之理,生事可慮,不如分作二運。一運,則以撥馬傳送。一運,則驛馬馳傳,而夜間則次次護送之意。令備局交付所經之邑,俾無道路顚斃之患,何如?傳曰,允。
金堉,以戶曹意啓曰,今此禮單雜物,撥上馬急急下送,依例勤幹禁軍,令該曹別定馳去之意,敢啓。傳曰,允。
金堉,以吏曹言啓,臺諫有闕,今日齋戒,明日國忌,政事,何以爲之?取稟。燼餘
上在昌慶宮。停常參·經筵。
恭惠王后國忌。
具鳳瑞,以備邊司意啓曰,卽者陽川君鳳壽呈狀于本司曰,被擄子女,特蒙天恩,賜給贖價,許令送奴入瀋,故今番謝恩使行次一時入送,而所送奴子,到開城府,重得風疾,今始載還,未成贖還之事,慘痛罔極。他無勤幹奴子,不得已子出身李中言,親往東宮朔膳入送時,隨去贖來,而中言不習常缺路,不可單身獨往,奴馬許送事,更爲行移于平安道缺去,則一奴一馬,似當許送,朔膳入送時李中言缺帶去,何如?傳曰,依啓。
觀象監,自卯時至申時,日暈。燼餘
上在昌慶宮。停常參·經筵。
尹履之,以司饔院都提調意啓曰,京畿日次,兩殿進上生鮮葦魚,以體大者擇封事,各別預爲,分付,而今日所封生鮮葦魚,俱以體小,不合御供者封進,極爲駭愕,封進官吏及防納主人,令攸司推考,何如?傳曰,允。
具鳳瑞,以義禁府言啓曰,卽者韓璟拿來書吏來言內,韓璟今月十二日身死云,係是本府拿來之人,故敢啓。傳曰,知道。缺
缺以兵曹意啓曰,今月十四日,忠義衛缺通化門入來,差備門外擊錚,極爲駭愕,令攸司囚禁治罪,同門守〈門〉將宣涉,常時不能禁斷,以致闌入亦爲非矣。請推考。傳曰,依啓。
院啓,正言金鋿啓曰,新除授司諫趙絅,時在忠淸道洪州地,掌令柳景緝,時在京畿楊州地,持平鄭攸,時在慶尙道豐基地,正言李彬,時在全羅道康津地,請竝斯速上來事,下諭。答曰,依啓。
具鳳瑞,以都摠府意啓曰,今日入直軍士,中日習射,請出標信。傳曰,知道。
傳于具鳳瑞曰,今下弓矢,慶源府使盧孝誠給送。
以戶部移咨,傳于趙廷虎曰,馬料一事,後巡狀啓相考,書塡穀數,只稱三千餘石,宜當隨乏隨給一款,亦似未妥,無異於勅行一款,似過。
具鳳瑞啓曰,臣取考典獄囚徒,則當此發生長養之節,前後滯獄,其數甚多,此足以感傷和氣,亦可見刑政之乖方矣。近來國家用刑,反作文具,推官考訊,有同兒戲。數十次之施刑,首服無期,五六年之在囚,獄情熹微,究問失度,眞僞混雜,聽訟遷延,決正未易,公不勝私,殺獄遲滯,若此之類,豈不大加寒心哉?凡讞獄之道,不疑何問,試以囚案中數款事言之,南草越法之輩,分明被捉於彼國中,補私造之人,初旣見發於官員,則其中雖或有多小輕重之差,其情自露非罪之疑,未知卽今拷問者,何事?屠牛犯禁者,必因見捉而囚禁,偸馬賊人,亦緣指蹤而捕逮,則自有其律,似無更問之事,且務開之節,已停聽理,則訟隻在囚,元非國法,無面之類,情實畢見,則送囚本官,徵納爲當,至於赤身在獄,斷無償債之期者,則宜有別樣處置,而欲以輕刑,待渠自納,其勢難矣。此外輕囚則,名繫刑書,身出圓門,任其來去,不問行止,徒增獄卒,酒食之資,滯獄之多,皆由於此,擧玆數事,可反三隅,請令該曹,自今爲始,頻數開坐,更缺讞此中罪狀表著,不必更問者,則不待輸情,直照當缺應配者定配,勿拘謬例,從速疏決,俾無缺臣出入外間,得聞先朝耆舊之言,則獄缺有甚於今日云。故臣待罪該房,不敢終默,區區所懷,缺陳,不勝惶恐之至。答曰,依啓。其中未輸情者,則直缺律,有違法典矣。
具鳳瑞,以備邊司言啓曰,副提調金世濂受由下鄕,提調鄭太和,方在鍼灸呈辭中,有司堂上兩員,皆不得察任,金世濂副提調改差,其代以行副護軍呂爾徵,提調啓下,兼察有司之任,何如?傳曰,依啓。
備忘記,傳于朴守弘曰,史官一員待命,騎馬三匹立之。
具鳳端,以刑曹草記啓曰,傳曰,此草記殺人者,不欲加刑之意耶?承旨察啓事,命下矣。觀此草記措語,大槪參議之於本曹,座次差卑,至於係干重獄,則不敢自斷之意,而如殺人者加刑,此是已成之公事,按法監刑,必無擅決之嫌,似乎執謙之過度,此草記還出給,使之改呈,爲當,敢啓。傳曰,允。
朴守弘,以司饔院都提調意啓曰,分院移設時,所納木槽板子,江原道五邑,當爲來納,而皆爲防納之,防納則倍徵厥價,必移民弊,故自前嚴加禁斷,而南乙男·許丑生·李承全·金乭金·趙無金等,不有法禁,恣意防納,極爲駭愕,令各人所居該道,各別重治,以杜後弊,何如?傳曰,允。
具鳳瑞,以兵曹言啓曰,當日幼學吳任得,自宣仁門入來,差備門外擊錚,極爲駭愕,令攸司囚禁治罪,同門守門將洪尙慶,常時不能禁斷,以致闌入,亦爲非矣。請推考。傳曰,依啓。
具鳳瑞,以刑曹言啓曰,政院啓辭內,以刑曹草記傳曰,此草記殺人者,不欲加刑之意耶,承旨察啓事,命下矣。觀此草記措語,大槪參議之於本曹,座次差卑,至於係干重獄,則不敢自斷之意,而如殺人者加刑,此是已成之公事,按法監刑,必無擅決之嫌,似乎執謙之過度,此草記還出給,使之改呈,爲當敢啓,傳曰,允事,傳敎矣。上年十月間,本曹判書有缺參議在外,故本曹啓曰,許謙益·安夢彪等,係干殺缺堂上,齊坐同推,乃是流來按獄之體,不得加缺判書參判,或呈辭或未肅拜,殺人缺刑之意,又爲啓稟,竝蒙知道。今者判書臣缺在外,參判臣安應亨受由,臣端獨爲開坐,至如殺人重缺舊規,待僚員出仕,齊坐加刑事,循例啓稟之際,臣初授部之官,目見罪人經年滯獄,其數甚多,臣竊伏思,所以仰體聖德欽恤之道,殺人重獄外,略陳詳讞遄斷之意,而辭不達意,致有殺人者不欲加刑之意耶之敎,不勝伏地惶恐之至,繼因該房承旨本曹罪人從速疏決事啓事,依允矣。依舊規,殺人重罪,待判書·參判出仕然後,齊坐加刑,其他緊關回啓及疏決一事,亦爲一體稟旨擧行之意,敢啓。答曰,貴賤雖殊,殺人則一也,而偃然啓請,或訊或否,前日之事,十分洽當未之知也。
下直,慶源府使盧孝誠,淸河縣監權伉。燼餘
上在昌慶宮。停常參·經筵。
下直,全義縣監柳後聖。
藥房都提調臣洪瑞鳳,副提調臣尹履之啓曰,頃者臣等,伏承漸似差減勿爲問安之敎,其於庶幾無疾之望,曷任下情?第未審六七日來,別有漸向平善之候耶?臣等不敢晏然退在,敢此問安。答曰,雖似漸減,平復之日尙遠矣。
院啓,正言金鋿啓曰,頃日缺餞宴時,海寧都正伋,前司果趙廷命等,騎馬過去缺當該不禁之官,自上特命推考矣。其時缺傳語把守等事,不禁之責,臣實當之,缺之中,決不可一刻冒居,請命罷斥臣職。答曰,勿辭,退待物論。
弘文館副校理閔應協·金振箚曰,伏以,正言金鋿引嫌而退。餞宴之所,騎馬過去,實是慮外,未及呵禁,勢所固然,而旣被推勘,似難在職,正言金鋿,請命遞差。答曰,依啓。
以戶部咨文草,傳于朴守弘曰,向時淸國差人出來時,馬料與今無異耶?
傳于具鳳瑞曰,前日宰臣狀啓,似有商胡出往北道之語,其狀啓詳考以啓。
以訓鍊都監郞廳推考傳旨,傳于具鳳瑞曰,無置簿之事,亦甚非矣。推考。
具鳳瑞,以兵曹意啓曰,當日司憲府書吏鄭武金稱名人,自宣仁門入來,差備門外,擊錚,極爲駭愕,令攸司囚禁治罪,同門守門將洪尙慶,常時不能禁斷,以致闌入,亦爲非矣。請推考。傳曰,依啓。
禮曹判書李德泂疏曰,伏以,臣衰老已極,賤疾亦痼,斯切悶迫,呈告至三,陳疏又再,仰瀆宸嚴,不避煩猥,方竢罪譴,反加溫敎,臣伏枕交涕,措躬無地,感平生之恩遇,缺殘豫而彷徨,竊念臣以一介微蹤,筮仕垂五十年,一味謹畏,惟以事君,勿欺爲心。不幸老與病期,自至沈綿,至於右臂之疼,始自去冬而劇,氣力已耗,鍼藥無效,血脈壅閼,偏枯露骨,有同他人,肥肉不覺,寒暖剝膚,痿痺不擧,運動須人,此則同朝共知,諸醫目覩也。痼疾在身,食飮頓廢,元氣澌敗,形貌換奪,奄奄殘喘,不絶如線,一朝溘然,雖不自恤,而丘山盛恩,報答無路,祗自感愴而已。倘蒙天地生成異渥,宿疾庶愈,頹齡少延,則當復廁朝班,仰瞻耿光,亦臣之至幸也。伏願聖慈,怜臣老病,諒臣衷曲,特賜遞改,俾保餘喘,雖死猶生,臣無任激切屛營之至。踏啓字。
靑原君沈器遠箚曰,伏以,臣前後有擾,非止一再,每當陳箚,惶汗如瀉,震駕北轅,猶未越江,權宜徵發,聖心如燬,缺人臣,死未塞責,而未效盡瘁之義,敢上言病之章,缺萬死猶輕,揣臣情勢,吁亦迫矣。竊伏惟念君缺膝下呼訴,如是支離,則雖以慈父之心,不能無缺臣之猥濫,愈往愈極,宜垂震赫之威,反示寵缺煦濡薰澤,終始□曲濟,今臣之得乎聖上者,實慈缺之所難也。犬馬雖微,不忘惠養之恩,草木無知,猶結生成之感,臣雖無比,臣亦人也。刻骨銘心,無以報答,仰天俯地,只增慙恧,備局重地,不容久曠,而群策所集,猶有可諉守禦之任,所係甚重,如臣瑕垢者,不宜苟冒,至於摠管輪番遞直,不可一刻曠闕,而緣臣病伏,極致苟簡,尤不可虛帶延日,臣之宿痾,如水益深,醜穢之狀,煩不敢縷,而帶職養病,猶爲治世之所憂。況此板蕩之日,事機緊急,在於呼吸之間者乎?凡臣所帶,□垂怜曲察,竝賜遞免,毋誤國事,不勝幸甚。答曰,省箚具悉卿懇。卿辭如此,摠府之任,當勉副焉。
具鳳瑞啓曰,大司憲南以雄,賓客減下未肅拜,執義李必行,掌令柳景緝,持平鄭攸在外,持平鄭泰齊親病呈辭受由,掌令一員未差,今日以監察爲茶時之意,敢啓。傳曰,知道。
傳于金堉曰,政事,明日爲之。
以連山儒生曺廷吉等上疏,金堉啓曰,傳曰,此儒生,皆來詣闕下耶,問啓事,傳敎矣。朝者,疏頭一人,持疏來呈闕門外,來詣多少,未得知之,明日待開門,招致疏頭,問啓之意,敢啓。傳曰,知道。
觀象監,申時酉時,日暈。燼餘
上在昌慶宮。停常參·經筵。
金堉啓曰,卽刻招問連山疏儒,則昨日諸儒生來詣闕下,終日待命,而農務方劇,難於久留,今皆下去矣。傳曰,問于昨日出入下人,則其虛實可知矣。
尹履之啓曰,今日爲政事,命下矣。兵批,代房左副承旨臣具鳳瑞有相避,右承旨臣朴守弘,同副承旨臣金堉在廳,何承旨兵批進去乎?敢稟。傳曰,右承旨進去。
吏批,判書李顯英進,參判李植進,參議金世濂缺都承旨尹履之進。兵批,判書李景曾備邊司缺參判韓亨吉式暇,參議李省身病,參知權濤進,右承旨朴守弘進。
吏批,以沈緝爲禮曹判書,鄭太和爲大司缺吉爲掌令,權緝爲正言,柳廷益爲南陽府使,姜榴爲掌樂僉正,金鼎爲直講,姜善餘爲同敦寧,李德洙爲禮曹參議,洪命顯爲監察,李興浡爲直講,李昌漢爲兼引儀,李克儐爲西部主簿,金集爲同副承旨,呂爾徵爲右尹,柳爲延安府使,盧尙義爲黃海都事,兼春秋宋錫胤·李時楪·沈大孚·李爾松·李之恒,以洪南立爲學錄,尹毅立爲知春秋,金坰爲宗廟令,申徽爲刑曹佐郞,金地南爲兵曹佐郞,安獻徵爲直講,李命賓爲內資奉事,韓孝謙爲假引儀,李英達爲兼喬桐府使,尹鏶爲典籍,金榮祖爲副提學,李以存爲禮曹佐郞,呂爾徵爲左尹,鄭基廣爲右尹,金堉爲右副,金集爲同副。
兵批,上護軍李德洙·趙廷虎,護軍鄭弘溟,司果金鋿,副司果李行遇。
金堉啓曰,問于昨日出入下人,則皆無心出入,不能知也。或云路傍柳下,有若干人,着道袍會坐,而近來儒生,不着巾服,與下輩相混,不能的實云矣,敢啓。傳曰,此儒所爲,殊甚不美,今後如此上疏,勿爲捧入。
吏批啓曰,六曹郞官擬望之人乏少,依前例,四館別遷,何如?答曰,依啓。
金堉啓曰,新除授同副承旨金集,今在忠淸道連山地,斯速上來事,下諭。傳曰,依啓。
金堉,以承文院都提調意啓曰,以戶部咨文,傳曰,向時,淸國差人出來時,馬料與今無異耶事,傳敎矣。取考戊寅年北兵使狀啓,則淸人出來時,馬二百匹五日料,支計磨鍊,則米十二石十三斗,太三十二石二斗,麰六十四石五斗上下,而別無計開數目,試以今番所給比較,則雖似有加數,實不至過濫,而本院只據初頭備局啓下之意,撰出咨文,故有越例分外索討過濫等語矣。再承聖敎,搜出舊狀,考出如此,則此咨文全篇,似爲失實,若刪去此等語,則雖無別咨陳弊之意,臣等不敢致察,未免錯誤,不勝惶恐,請令備局,更議處之,何如?傳曰。缺
缺以義禁意啓曰,都事蘇啓奧,病重不能缺差復無期蘇啓奧遞差,其代以在京無故人,差出,何如?傳曰,依啓。
金堉,以備邊司意啓曰,傳曰,前日宰臣狀缺商胡出往北道之語,其狀啓詳考以啓事,傳敎矣。去二月缺九日啓下宰臣申得淵狀啓內一款,尼庭·古太部落,北道邊將爲開市,此則在前常行之事,是如使之啓聞衙門來言云云。本司回啓,預爲措置,接待之事,枚擧移會于咸鏡監司·北兵使等處,宜當事,蒙允,卽爲行會矣,敢啓。傳曰,知道。
金堉,以備邊司意啓曰,平安兵使李顯達,留在門外,已多日矣。西船,今旣發行,本道必多策應之事,李顯達發送察任之意,敢啓。傳曰,知道。
金堉,以弘文館意啓曰,新除授副提學金榮祖,時在慶尙道榮川地,經筵入番事緊,斯速上來事,下諭。傳曰,依啓。
具鳳瑞,以刑曹意啓曰,臣端矇襲本曹之謬例,荐承嚴旨之再降,臣誠惶恐,隕越無地。雖殺人重獄,自前已成之公事,則獨爲開坐,訊問以啓,而該房承旨啓辭,罪人疏決事及其他緊關回啓,則小臣不敢獨斷,依舊例,他堂上出仕後相議爲之之意,惶恐敢啓。傳曰,知道。
具鳳瑞,以備邊司言啓曰,臣等初因鄭榏狀啓,見其開錄人糧馬料之數,極其浩繁,以爲若今無裁損之擧,則後弊益滋,終難防制,有移咨該部之請,而初不比數年前所給之數矣。今見承文院因傳敎回啓啓辭,則今番所給,比前雖似有加數,實不至過濫云。臣等疏漏不察之失,在所難免,今此咨文所爭者,微細,則反有傷於事體,不如不爲之爲愈。但在前商胡之出來齎持信票,以爲憑驗之地。今之出來者,不齎該部文字,此後雖假托冒濫之弊,無從辨別,以此一款,措辭移咨,以杜前頭無籍闌入之患,何如?傳曰,姑置之,可也。
具鳳瑞啓曰,內乘來言,今明日東西道洗馬之意,敢啓。傳曰,知道。
具鳳瑞啓曰,憲府專數有故,今日以監察爲茶時之意,敢啓。傳曰,知道。
具鳳瑞啓曰,前忠淸水使金述所受密缺密匣缺傳曰,知道。燼餘
上在昌慶宮。停常參·經筵。
金堉,以都摠府意啓曰,今日入直軍士,中日習射,請出標信。傳曰,知道。
以監軍接伴使狀啓,傳于金堉曰,此狀啓,所□物種,盡爲下送,而其中前以虎皮磨鍊者,更以豹皮磨鍊,急急下送。
傳于金堉曰,監軍等處,禮單及豹皮,今已發送耶?問啓。
金堉,以訓鍊都監意啓曰,都監中軍爲任極重,非人人所可堪任,而中軍柳廷益,南陽府使除授,近來武弁中缺可合者,柳廷益仍察中軍之任,何如?傳曰。缺燼餘
上在昌慶宮。停常參·經筵。
下直,永登萬戶金一聲。
金堉,以戶曹言啓曰,以督發使狀啓,傳曰,此狀啓所付物種,盡爲下送,而其中前以虎皮磨鍊者,更以豹皮磨鍊,急急下送事,傳敎矣。卽聞狀啓,下備邊司覆啓內,豹皮下送之數,當爲三張云。以豹皮三張,別定禁軍齎持,卽爲撥上馳去,使之及於義州之意,敢啓。傳曰,知道。
金堉啓曰,問于戶曹,則豹皮已爲授送缺之際,外門已閉,不得已待開門撥上,急缺之事,如是遲緩,極爲不當,當該官吏。缺
金堉,以都摠府意啓曰,副摠管姜弘重,賓廳講缺標信進去之意,敢啓。傳曰,知道。
右參贊尹毅立箚子,伏以,臣七十之後,重遘風痺,右邊不仁,全未運用,氣厥痰窒,輒至悶缺小便自遺,年久滋甚,仍成腰疼,痛勢漸緊,種種諸症,已至危篤,陳力就列,無復可望,蟄伏床席,虛帶職名,徒竊品科,萬分惶悶,玆以冒昧,呈告乞免。規外恩暇又下,臣誠隕越,罔知攸措,至如知春秋之命,出於千萬夢寐之外,臣是何人,猥荷寵光,一至於此,?自念臣本以無似,忝升宰列,已踰涯分。況此史局館閣淸選,而如臣自速罪累,不容淸議者,何敢廁迹於其間,以貽聖朝之羞辱乎?俯仰慙恧,無地自容,臣固宜不恤軀命,從他笑罵,扶曳出肅,以謝恩命,宿疾積敗之中,自數日前,毒瘧遽作,熱候極重,當痛之時,人事專迷,不痛之日,餘熱亦盛,此病雖人所常,而在老人,爲必死之疾,且於上年,連日苦痛,幾死幸免,今又復發,此亦死期將近而然也。雖欲强起,其勢末由,伏願聖明,俯垂矜恤,臣所帶職名及新除春秋,竝賜鐫改,以重名器,以安愚分,不勝幸甚。答曰,省箚具悉卿懇。卿其勿辭,調理行公。燼餘
上在昌慶宮。停常參·經筵。
金堉,以戶曹言啓曰,臣等待罪本曹,經費諸事,未善料理,至於豹皮之措辦,束手無策。再昨以督發使狀啓,豹皮三張命送之時,曹中果有若干張儲置,而每於用時,擇好留在,可合於不時方物之用,惜其難得,而外方禮單,則猶可以之次者俌送,故適有市上貿處,使之特價急求之際,不覺城門缺且以張數不得分明,以三張啓稟之時,亦暫遲延,此缺實是堂上之所犯也。及其推考命下之缺爲當之,而有司循例使郞廳現告,臣缺罔,而不爲自當乎?冒死,敢啓。傳曰,知道。郞廳缺
禮曹判書沈緝疏曰,伏以,臣有罔赦之罪,而聖缺天曾未幾年,特施曠蕩之典,數月之內,累降收錄之命,仰惟天地生成之德,非臣隕首所能上報,顧臣積疾沈綿,委頓床席,未能重入脩門,肅謝恩命,逋慢若此,悸懼方深。今玆新命又出於千萬夢寐之外,臣是何人,獲此異數。況宗伯之任,地望甚重,決非如臣懵學,所可承當,然而人器之稱與不稱,姑置勿論,而唯是臣之風病,國人所知,蓋自丁丑之夏,猝得半身不遂之症,鍼藥竝施,僅延縷命,而手足痿痺,口眼喎斜,下部專不收拾,寸步不能,自致上焦尤極,虛煩有時,昏不省事,精神都喪,譫語發於口而不自知,氣息奄奄,若將垂盡,頃於鶴駕東還之日,士女郊迎,跛躄皆起,遐方流俗之人,莫不來集,而臣則咫尺江郊,竟闕將迎之禮。若使臣有一毫運動之勢,則人臣分義,豈容如是?至於西樞之職,庶局提調,亦不得行公,不避煩瀆,籲呼乞遞,閑職尙然,矧是春官之長,專掌邦禮,事務甚重,而例兼籌邊之任,隨參諸宰之後,以臣癃病,何能一日居是職乎?殿下撥臣於罪籍之中,置臣於六卿之列,臣非木石之頑,豈不欲銘肝鏤骨,圖報聖恩之萬一乎?只緣痛勢沈痼,危喘將盡,陳力就列,永不可瞻望雲天,不覺涕零,伏願聖明,察臣危懇,亟遞臣職,以便公私,不勝幸甚。答曰,省疏具悉卿懇。卿宜勿辭調理察職。
具鳳瑞以兵曹言啓曰,內奴乭同稱名人,自通化門入來,壽進宮奴仇知稱名人,自金虎門入來,差備門外擊錚,極爲駭愕,竝令攸司囚禁治罪,各門當該守門將,常時不能禁斷,以致闌入,亦爲非矣。通化門守門將申哲濬,金虎門守門將缺竝推考。傳曰,依啓。
夜五更,有霧氣。燼餘
上在昌慶宮。停常參·經筵。
有政。吏批,判書李顯英,參判李植進,參議金世濂受由,都承旨尹履之進。兵批,判書李景曾,參議李省身進,參判韓亨吉病,參知權濤式暇,右副承旨金堉進。
金堉,以弘文館言啓曰,近日本館僚員,皆受由在外,邈無上來之期,只有副校理臣閔應協臣金振,前後入直,已經百有餘日,俱有宿病,日漸澌敗,而替直無人,僅僅支吾矣。臣金振,自數日前,又患草瘧,間缺輕,請於明日政,上下番闕員差出,推缺
吏曹啓曰,上年歲末,因備局啓辭,缺司閔聖徽,西師整頓發送間,姑爲仍任事,啓下缺已發,梧將監軍,亦必次第越江,監司似當差出。咸鏡監司睦長欽,箇滿在於上年夏間,加一年仍任事,啓下,已爲周年,亦當交遞。兩界監司,竝令備局擬薦,何如?傳曰,依啓。
具鳳瑞,以都摠府意啓曰,今日入直軍士,當爲中日習射,而政事相値,退行之意,敢啓。傳曰,依啓。
吏批啓曰,戰亡人子孫,近間何不錄用耶事,傳敎矣。前後戰亡子孫錄用事,傳敎卽時,知會外方,使之列錄上送,而上送者數少,亦無可當之窠,未及擬望矣。傳曰,事甚不當,今後各別察爲。
傳曰,戰亡人子孫,近日何不錄用耶?
修撰金始蕃疏曰,伏以,臣伏蒙天恩,幸受由命,得與老父隨來至此,感激鴻私,隕結難忘,所當奔馳上道,以復恩命,而第臣有罔極情事,不得不哀呼於天地父母之下。臣父七十之年,力疾驅馳,自中道元氣大敗,食飮專廢,素患諸症,乘時作祟,熱痰交上,頭痛若碎,手戰足掉,昏然仆地,縛木作小車,臥而曳行。今到安州,病勢益篤,眩運兼發,惡心怔忡,嘔吐不止,氣息如縷,奄奄垂盡,凡所知識,莫不惻然,動心人子,至情何忍,抑制心腸,舍此回轡乎?臣罪逆極天,丙子之亂,臣母慘被兵禍,臣在山城,不得共死,窮天極痛,寧有如臣?臣不忍獨生,願欲死而從之,自投於池中。臣父覺之,曳臣以出曰,汝胡爲死?汝死,使吾奚托?臣翻然感悟,乃知臣之死不得先父也。遂父子相依爲命,以至今日,臣之至今生,徒以老父故也。臣父年耄,疾痼居常,起處飮食,少失其節,輒生大病,臣在傍扶護,未嘗暫離,擧匙而食少,則終日煎憂,就寢而不安,則達夜坐側,缺臣獨還家,爲誰而生,七十老病之人,雖無恙在家,朝夕扶護於子弟之手,養以甘旨,奉以輕暖,猶恐其難支,垂缺而身缺千里之外,單影塊然,四顧無親屬,只缺衣寒而誰問,食飢而誰哺,病劇而誰救?缺知,思念至此,不覺發狂奔叫。臣聞國典,親年七十,缺百里外,誠以七十之人,理難以日月期也。自在其家,固無可缺三百里,亦不甚遠,猶不使其子相離,況瀋陽是何等地,而七十之親身自往者乎?然而不得相從,邈無相見之便,此臣之所以晝夜號哭,淚盡而繼之以血者也。今又從此旋踵,則便隔幾重山川,臣父朝夕之人,渡江之後,病入十分,則雖假翼而飛,其可及乎?縱畏國法,不敢無端出疆,而鴨綠之濱,臣不忍一步離足。伏願聖明,怜臣痛迫之至情,亟命遞免臣職名,使臣送至龍灣,仍得姑留江上,易聞消息,如聞病急之報,許臣無阻入往,獲見臣父未死之面,則死日猶生年也。臣意切情迫,言不知裁,臨疏氣塞,和淚以封,瞻天望闕,不勝號泣祈懇之至。踏啓字。
金堉,以備邊司言啓曰,六鎭爲關北扞蔽,而窮荒之地,人不堪居,自平時已爲凋殘,賴國家專力保聚,僅僅支綴矣。一自西防之急,關北之事,未遑顧恤,南軍之入防,內運之繼餉,亦已停罷。凡昔日邊民所恃以爲命者,今皆無之,而師旅數起,癘疫荐臻,流離死亡,百不一存。況此也春屯,胡其作計深淺,未可遽論,而姑就目前言之,逼近討索,倉廩耗竭,吏民驚擾,皆懷逬散,接應之弊,勢不可支。若此滋蔓不已,則沿江鎭堡之空廢,可以歲月待,而邠岐之地,復論於羶羯矣。臣等每念及此,不勝憂悶切骨焉。竊意今日國家,事力雖困,此道收拾之計,甚重且急,決不可因循,而付之度外。宜令該曹,別作料理及此,尙有模樣之時,熟思拯捄之策,幸及今年秋冬,入送百餘同木數千升木花,以補裸赤軍民衣袴之資,少開安集之路,實爲疆埸之大幸。此外料理諸事,或狀啓稟處,或便宜措置之意,本道監兵使處,竝爲行移,何如?傳曰,依啓。官有糴糶之擧後然,民賴支過,今番也春所給之穀,令該曹措備。缺
吏批,以崔惠吉爲大司諫,洪茂績爲掌令,金述缺時中爲義禁都事,呂爾徵爲禮曹參判,缺爲成均博士,呂孝曾爲學錄,李興祿·蘇東道爲缺兪㯙爲副應敎,李天基爲典籍,卞三近爲左尹,朴安孝爲司僕正,崔克寧爲西部主簿,鄭何爲健元陵參奉,林葵爲高山察訪,金光爀爲執義。
傳曰,堤川縣監,前光陵參奉李克賓除授。
兵批,以申得淵爲都摠管,兪瑜爲部將,鄭翼卿爲文兼,江華監牧官李文菖,瑞山監牧官韓宜吉,以柳廷益爲訓鍊都正,李晫爲部將,鄭碩立爲守門將,文建基爲內禁衛將,趙景禛爲五衛將,司直鄭太和·趙景禛,副司直柳景緝,中樞經歷沈長世。
金堉,以備邊司意啓曰,瀋陽求請漆一百升,稱量則八斗四升三合內,全漆七斗四升三合,每漆十斗及全漆加數四升,該曹已爲措備,別定領去禁軍,且移文侍講院,使之傳納,而平安道善手漆匠二名,依前行會入送事,竝爲移文於本道之意,敢啓。傳曰,依啓。燼餘
上在昌慶宮。停常參·經筵。
傳于金堉曰,史官一員待命,騎馬三匹立之。
傳于金堉曰,賓廳來詣大臣及備局堂上,當爲引見,使之留待。
以鄭基廣遞差,傳于尹履之曰,此呈辭還入。
判決事尹兼善初度呈辭。傳曰,還出給。
金堉,以承文院都提調言啓曰,本院吏文寫字入屬者頗多,而亂離以來,久廢勸缺之規,俱無振作之心,日後先屬者,已老,後屬者,無缺成就,極爲可慮。在前寫字官肄習缺朔,累次課試,隨其等第之高下,輪回缺長羞短,爭習楷字,多有成才之稱矣。卽今物缺屈,雖不得一如平時,文書重地,奬藝之例,亦不可廢缺令該曹略倣舊規,參酌施行,以爲激勸之地,何如?傳曰,依啓。
金堉,以兵曹言啓曰,今日榻前,判書臣李景曾所啓,武臣堂上·文臣,試射連三次居首,則例爲論賞,而國家多事,每月不得試射,過三四朔,或過七八朔而爲之,一人雖連次居首,謂之間朔,不爲論賞,而且聞近日,以連五次居首者論賞云。臣未知此言誠然,而以公故不得設行之朔,謂之間朔,不爲論賞,未知如何?自上以公故不得設行之朔,謂之間朔不當,連計宜矣。且連五次論賞之事,未得記憶,退而相考事,傳敎矣。近日試射時,矢數多而分數小,則雖三四次連爲居首,不爲論賞,故下吏以此錯認,外間有五次始賞之語,而實爲訛傳無據云,敢啓。傳曰,依啓。
金堉啓曰,當爲引見,使之留待事,命下矣。原任大臣及兩司長官,亦爲命招入侍乎?敢稟。傳曰,兩司長官竝命招。
具鳳瑞,以刑曹意啓曰,卽接典獄署牒呈,則殺人干犯罪人婢蘭花,本月二十二日夜半,越獄逃躱云。卽令左右捕廳,各別跟捕事,移文知會,而常時不能檢飭,使重囚女人,致有越獄之患,極爲駭愕,當該獄官,爲先從重推考,刑吏鎖匠等,囚禁治罪,何如?傳曰,允。
金堉,以軍器寺提調意啓曰,石硫黃爲火藥之本,近來中外乏絶,貿易無路,常可悶慮。考諸輿地,則自是我國所産,而莫知其處,人昧採用之方,近聞廣州山城之下,有一荒廢之土,稱曰石硫黃畓云。頃者,略取上面者,合劑試放,則炮聲甚烈,足可爲用。今此所取,掘土不深,外面始化者,風雨之所磨洗,烈日之所侵爍,而猶堪劑用,若能尋索根缺取深處者,則其品必好,今將定送本司郞廳,便缺令兵曹定給,如令可用,則連續掘取缺傳曰,允。
禮曹判書沈諿疏曰,伏以,臣缺未蒙恩遞,今日再瀆,其可已乎?臣之因病辭職,缺共幾度,而其病重難行之狀,前後一般,不以西樞閑職而缺之,不以宗伯重任而辭之也。狗馬之疾,積有歲年,而益痼調治之方,難以日月而爲期,長臥床席,自分爲永廢之人,虛待華銜,瘝曠是懼。伏乞聖慈,亟許遞免,以便公私,不勝幸甚。答曰,省疏具悉。卿其勿爲固辭。
副校理金振疏曰,伏以,臣自經死病,氣血俱虛,形如枯木,心若死灰,驚惕之症,熱上之候,咳嗽之苦,皆人之所難醫者。兩年鍼藥,少無所效,自分殘喘,朝暮就盡,伏蒙聖上曲加生成,前後恩命,皆出分外,臣非木石,寧不感泣?況近來四五朔之間,國事之嗚咽流涕者,非一二計,臣之疾病,有不敢言,故忍苦在直,今已累箇月矣。積傷之餘,氣虐重發,其寒戰熱盛,雖使無病壯健者當之,能堪忍者鮮矣。臣之連日作痛,至於五六餘日,種種諸症,隨而兼攻,眩臥枕席,一息將絶,不得不疾呼於天地父母之前。伏乞聖明,許遞臣職,俾得及時調治,不勝幸甚。答曰,省疏具悉。爾其勿辭,調理察職。
觀象監,卯時辰時,日暈。夜一更,流星出織女星,入艮方天際,狀如拳,尾長三四尺許,色白。四更五更,月暈。燼餘
承文院官員,以都提調意啓曰,吏文寫字入屬者頗多,而亂離以來,久廢勸奬之規,俱無振作之心,日後先屬者已老,後屬者無繼,則肆習成就,極爲可慮。在前寫字官肆習,則別立遞兒,每朔累次課試,隨其等第之高下,輪回付料,故較長羞短,爭習楷字,多有成才之稱矣。卽今物力甚屈,雖不得一如平時,文書重地,奬藝之例,亦不可全然廢墜,令該曹略倣舊規,參酌施行,以爲激勸之地,何如?傳曰,依啓。承文院謄錄
上在昌慶宮。停常參·經筵。
藥房都提調洪瑞鳳,提調李顯英·尹履之啓曰,臣等前承雖似差減,平復之日尙遠之敎,蓋由元根旣固,中氣未完之致。凡調攝之道,惟當以積久之切爲期,不可望其目前之效,臣等不勝區區之慮,敢此問安。答曰,與昨一樣。
朴守弘,以弘文館意啓曰,副校理臣金振,昨承缺之命,今將扶曳出去,他無替直之員,請副應敎缺肅拜,使之入直。傳曰,依啓。
金堉,以兵曹言啓曰,武臣堂上,朔試射連三次居首,則例爲論賞,缺浹上年四月十七日試射,貫革三十巡以九十一分居首,五缺日貫革三十巡以一百八分居首,今年閏正月十七日,貫革缺巡以五十六分居首,四月十七日,貫革三十巡以一百十三分居首,除其間公故不得設行之朔,連三次居首,合有論賞之擧,而事係恩命,上裁,何如?傳曰,加資。
正言權諿啓曰,無狀小臣,濫蒙寵擢,感悚交竝,黽勉出謝,適其時同僚無一人見存,含糊苟度,已有日矣。前判書李景奭,以其妻族異姓之親,代子爲質,及其辱國生事之後,以苟且之言,張皇緘答,欺罔天聽。夫國家之用罰,必隨罪低昻,量施輕重然後,人心服而後王法行,若以罪目論之,景奭之罪,非洪靌·李時白比也。彼二臣之質子,毋論遠近,與之同宗,則或可謂之養子也。至於景奭,己之異姓,尙不可目之以子,況妻族異姓之疎遠,與路人奚擇哉?以此觀之,景奭之罪,有浮於二臣,而朝廷論罪,止於罷推,刑章乖錯,莫此爲甚,物議駭憤,久而愈激。臣於今日齊坐時,欲以此論列,大司諫崔惠吉,託以嫌逼,終不得歸一,無非臣疲劣之致,請命罷斥臣職。答曰,勿辭。
行大司諫崔惠吉啓曰,今日本院齊坐時,正言權諿,以前判書論罪事,發言於席上,景奭卽臣之異姓四寸妹夫也。臣以爲無論事之可否,旣非關係國家之罪,則切親之間,嫌於參論云,此情理之所固然,實非故爲推托之意,而同僚遽卽引避,至以托以嫌逼爲言,臣何敢靦然仍冒乎?請命遞斥臣職。答曰,勿辭。
金堉啓曰,正言權諿,大司諫崔惠吉再啓煩瀆,退待物論矣。答曰,知道。
府啓,行大司憲南以雄,掌令洪茂績·鄭復吉啓曰,殺人莫重大獄,爲刑官者,所當十分嚴飭囚禁,而近日刑獄之官,不謹本職,至於殺人被囚之人,任其下輩,舞奸故縱,公然使之越獄逃躱,此無非國綱解弛,人不畏法之致,缺駭愕,當該典獄官吏,竝拿推,刑曹色郞廳,請缺色郞廳推考。
朴守弘啓曰,今日省記,弘缺應入之員推考。傳曰,依啓。
金堉啓曰,缺考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
判決事尹兼善疏曰,伏以,微末小臣,本無寸長,又乏絲勞,千萬夢寐之外,擢授匪分之職,人器不稱,物議果發,而聖明曲庇,終不之罪,推勘旣入,特宥難貸之律,辭單又上,輒下還給之命,臣實何人,敢膺此寵?驚惶感激,繼以涕泣。以臣庸賤,荷恩至此,唯當奔走供職,以爲報答萬一之地,何敢顧恤乎廉恥,而第念臣處身無狀,負此前後罪名,雖欲榮感聖眷,强顔察任,其於公議至嚴,何況此詞訟之長,是何等官,而如臣愚妄積累者,得以仍冒乎?且臣重得賤疾,經月沈苦,旬日之內,差復難期。伏願聖明,亟遞臣職,以安微分,不勝幸甚。答曰,省疏具悉。爾之盡職,予已洞燭,宜勿控辭,安心察職。
觀象監,自卯時至未時,日暈。燼餘
上在昌慶宮。停常參·經筵。
金堉,以都摠府意啓曰,今日入直軍士,當爲中日習射,而雨未開霽,射庭泥濘,退行之意,敢啓。傳曰,知道。
接伴使南斗瞻等,譯官李馨長折銀周旋事狀啓,傳于朴守弘曰,論賞。
大司諫崔惠吉,初度呈辭。傳于金堉曰,調理出仕。
行大司憲南以雄,掌令洪茂績啓曰,大司諫崔惠吉,正言權諿竝引嫌而退。國家危急,宗社生靈之大計,有所不缺愛之慟,及於君父,此擧國臣民之痛缺送質諸臣,不體君父之至情,各懷私意,缺國家,其有愧於赤心,徇國之義者,可勝言哉,而況缺之後,論其所犯,則固有其罪,施罰不同,公議多喧,然缺言爲職者,烏得默然而已乎?僚席發言,出於共公,則持難於其間者,非有立異不從之意,爲有切族之嫌也,揆諸情法,理固然矣。正言權諿,大司諫崔惠吉,俱無可避之嫌,請竝命出仕。答曰,出仕。
掌令鄭復吉啓曰,臣今日以私忌在家,向夕得見同僚簡通,則乃諫院處置出仕事也。臣以爲李景奭,雖有可論之事,似非欺罔之比,而厥罰已施,朝論亦定之後,惹起鬧端。且洪靌雖無相避,旣是切親,而救論輕重,略不爲嫌,權正言,似難出仕之意,措辭答送矣。卽接分撥,則不待論議之歸一,徑先入啓,臺諫體面,豈容如是?臣之欲爲請遞正言權諿者,非有別意,凡臺諫言事,必循公議然後,言之者得體,受之者無辭,苟有一毫私意於其間,則將何以服人心,而存國體乎?今此權諿之論,非出至正之意,景奭秉銓之時,累擬見沮之說,傳播人口,則不避嫌逼,反無論啓,以此論之,實非公論,而不但此也。其曰,席上掇拾往年餘論,以爲傾軋銓郞之計,而爲長官所沮,則反以爲非,必欲論要使自處云,其心所在,不難知矣。臣惡其爲人,而不欲明言其過,略以若干說話言及矣。同僚不待答簡,遽卽請出,緣臣無狀,不爲有無於其間,顯被輕侮,墜落臺風,不可晏然在職。請命罷斥臣職。答曰,勿辭。
金堉啓曰,掌令鄭復吉再啓煩瀆,退待物論矣。傳曰,知道。
金堉,以訓鍊都監意啓曰,都監郞廳李井男,已爲啓下,而方在罷散中,時無職名,令該曹,依例付軍職,冠帶常仕,何如?傳曰,依啓。
金堉啓曰,臺諫出去,請出開門標信。傳曰,知道。
自巳時至午時,日暈。燼餘
上在昌慶宮。停常參·經筵。
朴守弘,以觀象監提調意啓曰,本監禁漏權知中部居鄭奇英,入屬已久,時方學習本業,而今者部官,不能致察,望定中禁。大槪中禁,雖曰良人之役,而旣在衣冠之人,破格遽定,有傷事體,殊無設立本意。請鄭奇英還屬禁漏,而自今以後,本監入屬之人,勿爲望定,何如?傳曰,依啓。
掌令洪茂績啓曰,臣年老多病,凡百聞見,正如聾瞽,而常缺當國家危急之日,割慈忍愛之痛,獨缺此非臣子之所忍爲也,爲諸臣惜之者久矣。缺權諿論李景奭之言,則景奭當世之賢士也,缺非妄庸人耳。其所操行,人所共知,其曰,張皇緘答,欺罔天聽者,此不近情理之言也。臣固知其大爲不可,而諉諸年少言官憤慨過激之辭也。只以景奭雖賢,送質一事,大本已謬,公議多喧,則一番被彈,未爲不可,故臣與大司憲南以雄相議請出矣。今見掌令鄭復吉引嫌之辭,果如其言,則諿之所發,乃逞憾非公心也。如臣老病聾瞽之人,何得以知之乎?復吉聞見,若不明白,言之丁寧,不宜如是也。不待答通云者,自前臺官,以私忌引入,則不預公事,同僚雖援例通簡,而不爲開見可否,例也,故臣於未傳啓之前,竝啓草同封送簡,而不待其報者,意其必不爲可否於其間也。安知復吉之心,懷此大段是非若是也。臣之處事顚妄,顯被同僚之斥,不可晏然仍冒。請命遞斥臣職。答曰,勿辭。
大司憲南以雄啓曰,臣以老昏,忝冒匪據,凡論議間,有同聾瞽,昨日處置諫院時,臣與掌令洪茂績相議,竝命出仕矣。及見掌令鄭復吉引嫌之辭,以請出正言權諿爲非,臣所見不明,處置乖當之失著矣。勢難仍冒,請命遞斥臣職。答曰,勿辭。
正言權諿啓曰,臣伏見掌令鄭復吉引避之辭,滿紙張皇,醜詆臣身,不遺餘力,人之爲言,一至此哉?所謂洪靌,果是臣之異姓五寸叔母夫也。臣非以洪靌謂專然無罪,而隱有救解之心也。臣意以爲,洪靌·李時白·李景奭等,不體聖上割慈忍愛之情,以疎遠族屬送質,其罪固無異同,至於景奭,則以其妻族異姓,爲己之異姓,自古安有以妻族爲異姓者乎?以此觀之,景奭之罪,比二臣又加一層,而當初施罰,止於罷推,國言藉藉,萬口如一,則臣之所欲論者,只爲公耳,豈有私意,缺於景奭秉銓之時,屢擬見沮之說,臣缺傳播人口者,不亦異哉?設令臣爲景奭之缺廢棄,至於朝廷公是非,不可以私怨,有所嫌避缺褐,令纔一年矣。聲聞不相及,足迹不一到,則初旣無見缺之事,又安有懷私逞憾之理哉?特以刑章失宜,物情駭憤,故臣欲摭實論啓,一陳於聖明之下,臣之所懷,斷無他腸,而只如此而已。彼復吉亦人耳,非不知景奭之所犯不可容貸,而如是汲汲起而排擊者,其心所在,不難知也。吏曹正郞柳淰,不顧物議,淟涊耐溷,冒恥專恣,晏然於人物進退之地,此乃國人之所深惡者也,臣於頃日席上,略以此意言及於長官,長官答曰,更加詳察而處之未晩也。臣亦以爲然,相議停止。此出於官師之相規,豈有傾軋之意,而有所云云哉?當初論議如斯而已。復吉竊取完席言過之事,以爲傾陷之地,臣竊痛之。近來人心不淑,有欲隨事糾正者,則必目之以私嫌,斷之以掇拾,一以爲箝制臺閣,一以爲熒惑君聽,使是非顚倒,公議不行,世道之寒心,良亦不淺,臣誠愚妄,不識時勢,徒恃聖上容諫虛受之德,乃欲一言而退,不料附會銓郞之徒,潛伺斂鋒,巧發醜詆,至於此極。臣於就職之後,所當仍論李景奭事及前啓李克賓事,而胸腹之痛卒發,呈單而退矣。臣行身無狀,重被醜斥,又有闕啓之失,不可一刻仍冒,請命罷斥臣職。答曰,勿辭。
金堉,以都摠府言啓曰,副摠管晉山君順慶,以病母相見事,受由下去于全羅道益山地,而聞其病患甚重,上來遲速,有未可知,宿衛重地,勢難久曠,晉山君順慶副摠管改差,何如?傳曰,依啓。
朴守弘啓曰,近日本院,僚員不齊,都承旨尹履之呈辭受由,左承旨朴出使未還,左副承旨具鳳瑞初以母忌,再昨出去,今日又遭四寸服制,同副承旨金集遠在連山地,非但老病之人,其同生弟喪柩,昨日發向其處,未葬之前,似難上來云。廳中,只有臣守弘與右副承旨金堉,方爲缺疾病事故,不可預料,若於前頭,又有缺吏兵批政廳,臣二人沒數進去,則不時出藥缺諫之際,將未免苟簡狼狽之患,在外承旨,請令該曹,依近例稟旨處置。傳曰,依啓。
吏曹啓曰,傳曰,依啓事,傳敎矣。近密之地,不能備員,出納之際,不成模樣,誠如本院啓辭,極爲可慮。同副承旨金集,比有病患,其弟之喪,亦不得奔哭,召命雖下,想不得上來,似當遞差,而近臣進退,非在下所敢擅便,上裁,何如?傳曰,依啓。
兵曹啓曰,衛軍上番,軍政之莫重者,故各道兵使,例爲前期知會,中路點送,毋致闕到,且使整齊其軍裝,以爲實用之地,而今五月朔到防軍,昨日點考,則忠淸道二十二名,全羅道十一名,慶尙道十名,在於都目,而無緣不送。逢點之人,見其軍裝,則皆極無形,領來軍官,例於中道有侵虐徵布之事,故圖囑領來,任他先後致有闕到,如是之多,極爲痛惡。忠淸兵使李廓,全羅兵使李時英,慶尙右兵使金應海,竝推考,三道領來軍官,令攸司囚禁治罪,何如?傳曰,依啓。
金堉啓曰,掌令洪茂績,大司憲南以雄,正言權諿,再啓煩瀆,退待物論矣。傳曰,知道。
金堉啓曰,京畿前水使金大乾,雖以罷職,所受密符交代後,當爲來納,而使其軍官,徑先上送,殊失閫外愼重之體,請推考。傳曰,依啓。
金堉啓曰,前京畿水使金大乾,所受密符還納,請出密匣。傳曰,知道。
朴守弘啓曰,承旨,臺諫,禮·刑判書有闕,政事,何以爲之?取稟。傳曰,明日爲之。
金堉啓曰,臺諫出仕事,命下矣。今已初昏,明日待開門,命招言之之意,敢啓。傳曰,知道。
右參贊尹毅立箚曰,伏以,臣猥將狗馬之疾,累瀆天聽,伏地惶懼,以俟嚴譴,至承調理行公之敎,隕越罔措,徒切感泣而已。臣當耐死致身,閤門之外,扶曳行禮,肅謝恩命,則雖旋卽退伏,未參陳力之列,亦可以少安微缺在於此,第臣四年沈痼之中,種種諸症,缺七日毒瘧又發,已過五度,一向苦疼,當缺至暮,如入焦火,不省人事,而至於不痛之日,餘熱缺頭疼不止,粥飮不入口,四體不能擧,比上年連月之痛,缺苦劇,試欲强出,靠人起立,輒自眩仆,決無攝衣出門之缺一日二日,已至六七日,逋慢之誅,實所難逭,涕泣枕席,不知所出。伏願聖慈,俯諒危懇,臣原帶職名及新授知春秋,特賜一倂鐫免,以副臣將死之望,不勝幸甚。答曰,省箚具悉。卿辭至此,新授兼職,當勉副焉。
達城尉徐景霌箚曰,伏以,臣之自少痼廢,聖鑑亦必下燭,朔望問安,亦且扶曳隨行。況今年逾六十,精神氣力,頓忽衰謝,兩眼昏暗,不能視物,加以耳聾,不聽人語,脚力萎頓,右脚尤甚,家間跬步之地,亦必使人扶持,始得通行,又自前年,胸膈有物充塞,食飮專廢,長臥床席,奄奄待盡,萬無供仕之理。臣之情事,實非飾讓,伏乞天地父母,俯察微臣情事,許遞臣兼帶尙衣提調,俾臣得以專意調治,庶延一日之命,臣不勝懇祈之至。答曰,省箚具悉卿懇。卿其勿辭,調理察職。
校理金振疏,伏以,臣將病重,悶迫之狀,冒死哀鳴,冀蒙恩遞,而天日未燭,反下調理之命,臣誠惶懼,狼狽益深。臣之所患,初意氣瘧,而數夜之間,症勢大變,寒戰熱熾,日至再三,寒戰之際,頑痰作孽,熱作之時,眩暈兼發,念惟此症,雖使壯實者當之,猶患難保。況臣積病之餘,元氣已盡澌敗,何敢以草草方藥,望其一分生道哉?臣猥以微賤,受恩如天,而一毫無報,徒事瀆擾,臣之罪戾,萬死無惜,臣伏枕流涕,不覺繼之以哽塞。伏乞聖慈天地父母,察臣病勢,諒臣危懇,亟遞臣職名,以安愚分,不勝幸甚。踏啓字下。
副校理閔應協啓曰,伏以掌令鄭復吉·洪茂績,大司憲南以雄,正言權諿,竝引嫌而退。論人是非,缺意攻發,殊非美事,同僚立異,必缺啓,有違常規,不爲停當,責有所缺家僚員,非所與知,代質異姓,物議難免,而缺罔操切太甚。請掌令鄭復吉·洪茂績,正言權諿,竝命遞差,大司憲南以雄出仕。答曰,依啓。燼餘
上在昌慶宮。停常參·經筵。
有政。吏批,判書李顯英進,參判李植進,參議金世濂受由在外,左副承旨朴守弘進。兵批,判書李景曾進。參判韓亨吉病,參議李省身進,參知權濤進,右副承旨金堉進。
吏批啓曰,大司憲擬望之人乏少,請守令竝擬。且玉堂下番,闕番已久,絶無見在應入之員,雖欲塡差,亦無在京參錄之人,不得已相避在外竝擬,何如?答曰,依啓。守令勿擬。
金堉,以弘文館言啓曰,本館僚員之不齊,未有甚於今日,校缺副修撰臣睦行善受由,俱在遠外,回還未易,缺至於累日,副校理臣閔應協,獨爲入直,已浹二旬,不可缺體寒心,前頭交替,有不可期,疾病事故,亦不可知,不可不別樣處置。今政,必以無故之人,塡差闕窠,以便入直,何如?傳曰,依啓。
吏批,以李德洙爲承旨,南以雄爲禮曹判書,許徽爲刑曹判書,朴潢爲大司諫,安獻徵爲掌令,柳景緝爲掌令,郭聖龜爲正言,右承旨李德洙,左副〈承旨〉朴守弘,右副承旨具鳳瑞,同副承旨金堉,李聖淵爲平山郡守,鄭太和爲平安監司,呂爾徵爲咸鏡監司,尹鏶爲兵曹佐郞,李惟達爲直講,金自點爲判尹,尹履之爲禮曹參判,申得淵爲右尹,吳端爲禮曹參議,全湜爲大司憲,沈大孚爲修撰,都承旨崔惠吉,申勉爲社稷參奉,李莯爲刑曹參議,睦長欽爲掌苑署提調,八川君鄭基廣,典籍二盧尙賢·張應一。
兵批,以南海宇爲部將,申景禋爲副摠管,禹尙中爲同知,睦長欽·閔聖徵爲同知,邢浹爲嘉善,尹履之爲上護軍,李德泂·沈諿·閔馨男爲司直,洪茂績·鄭復吉·金振·李井男爲副司直,權諿爲司果。
政院啓曰,臣等入直二人,竝進政廳,本院方空,右承旨李德洙,請牌招肅拜察任,何如?傳曰,依啓。
金堉啓曰,假注書李元圭,以遠方之人,免新之餘,卽入本廳,扶病察任,已至數十日,自去夜症勢危劇,今將扶曳出去,請改差。他假注書差出,何如?傳曰,依啓。
假注書望,△呂孝曾·洪處大·柳頲。
朴守弘,以都摠府言啓曰,副摠管申得淵,今日政,漢城府右尹除授,標信肅拜之意,敢啓。傳曰,知道。
以義州府尹狀啓,格軍沈死事,傳于金堉曰,使之恤典擧行。
朴守弘,以備邊司言啓曰,本司有司堂上二員,今皆外任,禮曹參判尹履之,本司提調啓下,兼察有司之任,何如?傳曰,依啓。
朴守弘,以兵曹言啓曰,國缺邊動靜,專靠烽路,近來北路形勢,尤爲緊急,而缺連月不擧,不幸猝有警急,誠爲可慮。發遣缺面峨嵯山至鐵嶺,摘奸之意,敢啓。傳曰,知道。
朴守弘,以兵曹言啓曰,接伴使狀啓,譯官李馨長折銀周旋事,傳曰,論賞事,傳敎矣。李馨長,已行加設缺鍊判官,似當以本衙門正職陞遷,而係于恩命,自下不敢擅便,上裁,何如?傳曰,依啓。
以戶部移咨草,傳于金堉曰,在彼之彼字未妥,改之,可也。
又一咨,傳于金堉曰,幣米計減之言,似或未妥,只報知實數,如何?
金堉,以弘文館言啓曰,新除授副修撰沈大孚,時在慶尙道任所,經筵入番事緊,請斯速上來事,下諭。傳曰,依啓。
答慶尙監司李命雄疏曰,省疏具悉卿意。卿之竭誠,臺論之過當,俱已洞燭,宜體予意,安心察職,勿爲控辭。
以監軍接伴使狀啓,備邊司回啓戶曹粘目,傳于金堉曰,如此時急之事,何往而今始回啓乎?問啓。
朴守弘,以兵曹言啓曰,習讀之數,多至四十餘員,皆給參上之祿,平時則以守令已行之人擇差,使無職武臣,不失其祿,其意有在,其任亦重。亂後專不愼簡,衰病冗雜之類,混雜太半,非但緩急無可用,常時差任,亦駭觀瞻,故臣等相議,欲別爲試射,汰其衰老病殘之人,而時無定日分付之事矣。習讀韓得說,以年迫八十之人,射砲俱無所長,自知其應汰,頃日訓鍊院坐起之時,誣飾呈訴,受由下鄕,設計題以試射後下去,則臣等開坐之處,至於發惡,事甚駭愕。韓得說爲先汰去後,其餘老病不合之人,竝試射澄汰,何如?答曰,依啓。其中有功勞人,勿爲汰去。
朴守弘,以備邊司言啓曰,卽見江華留守牒呈,本司辭緣節該,本府經亂以後,物力蕩竭,施措無所,在前或防公家所納之物,以取嬴餘,其中其人之價,則米貴時,或換木,以補需用矣。卽今本府倉穀,還上分給後,餘存三百餘石,以結分給,民亦苦之。欲以此米,換用兩湖,其人之價,以本木二疋,米一石計數分給,而二匹價米,則依詳定本價缺計數捧上,則當此米貴之時,其人主人,必樂而爲之,本缺少,以元米改色亦便,考據前例,上項米三百石缺海各官主人等處,而令各其官來納本府事,缺施行之意,論報矣。江華府其人換木,自前有例,今當缺之餘,隨便換納,以助儲備,亦有補益,依此所報擧行之意,敢啓。答曰,民情便否,問于該司施行。
慶尙監司李命雄疏曰,伏以,臣以無似,猥蒙寵擢,授以方面,辭朝之日,聖敎丁寧,勉臣以邊防之事,臣夙夜憂惶,恐負委寄之重,而性本疎戇,處事逕廷,固已不愜於物情,而又不自量,遽興大役,才疎識暗,措置乖宜,雖不敢調用民結,終始完役,無非人力之爲,則保無民怨,亦非臣所期,物議之來,固其所也。臣方席藁恭俟嚴譴,不料聖明,反加曲全,臣誠萬殞,實感鴻造,臣雖欲强顔在職,公論至嚴,廉恥隨之,臣安得晏然而已乎?伏願聖明,察臣狼狽之形,亟賜罷免,以安微分,公私幸甚。批答見上燼餘
上在昌慶宮。停常參·經筵。
下直,京畿水使李永達,泰安郡守沈。
答右尹申得淵疏曰,省疏具悉。卿其勿辭往來。
答平安監司鄭太和疏曰,省疏具悉。卿其從速往來,勿爲遲延。
金堉啓曰,以戶曹粘目,傳曰,如此時急之事,何往而今始回啓乎?問啓事,傳敎矣。問于戶曹,則判書臣李溟,猝患髮際之腫,一夜之間,漸爲浮動,症勢非輕,得醫鍼藥,而搆草之際,以缺矣,敢啓。傳曰,知道。
朴守弘,以都摠府言啓曰,今日入直軍士,中日習射,請出標信。傳曰,知道。
金堉,以承文院官員,以都提調意啓曰,以戶部咨文缺傳曰,在彼之彼字未妥,改之,可也。又一咨傳曰,幣米計減之言,似或未妥,只報知實數如何事,傳敎矣。計減之言,雖出於彼,而自我提出,果似未妥,末端一款刪去,而刷還咨文中,彼字亦爲改定之意,敢啓。傳曰,知道。計減一款,竝爲刪去似當。
金堉,以工曹言啓曰,江華留守牒呈,本府米三百餘石,其人價米,相換改色事據,備邊司以自前有例,隨便換納,以助儲備,亦有補益,依此擧行之意,入啓。傳曰,民情便否,問于該曹施行事,判下矣。啓辭內辭緣,其人監考主人等處問之,則皆願受云云,故敢啓。傳曰,知道。
右尹申得淵疏曰,伏以,臣伏蒙恩暇,已爲肅拜,可以趁此節目,歸掃父母丘壟,寵極幽明,感淚汪汪。臣竊伏惟,念淸州之地,距京不邇,行祭往還之際,必涉旬望之久,而臣之本職,右尹及兼帶禁府摠管,乃詞訟議讞宿衛之地,皆非閑局,俱係緊務,決不可緣臣私出,而任其瘝曠。伏乞聖明,特諒事勢,亟許遞改,公私不勝幸甚。批答見上
新授平安監司鄭太和疏曰,伏以,臣頃忝諫職,病未肅謝,呈告遞免,一味惶縮,不意玆者,謬膺新授之恩,此時此任,臣豈可堪?百爾思度,且駭且訝,西路事勢,今至十分地頭,雖使才智全備之人處之,猶懼其未濟,況如臣萬萬不似者乎?臣之一身,有不暇念,國家安危,所關甚重,臣固不敢卽出拜命,有若承當,而除目之下,人皆慰問,指謂危地,無不憂之,顧臣分義,有難控辭,臣當悶默以赴,顚沛爲期。第惟臣父臣母,俱已衰病,而方在嶺外,臣弟致和之行,亦未得面別,區區情事,何可仰陳。臣今又將遠離,一到任所之後,則未遞之前,更無歸見之望,西南路遙,音問難續,言念至此,方寸靡定。伏乞聖慈,俯賜恕察,許令臣缺父母然後,辭朝西下,不勝幸甚。批答見上
朴守弘啓曰,憲府全數有故,今日以監察爲茶時之意,敢啓。傳曰,知道。
朴守弘,以兵曹言啓曰,別抄騎兵,今日缺分等別單書啓,照例施賞之意,敢啓。傳曰,知道。
朴守弘,以備邊司言啓曰,平安監司鄭太和,將離隔其父母,乃有歸省之請,此雖出於至情,而揆以常規,則有違令者,旣蒙恩許,所當迅速往返,庶免關西藩臬之曠務,而似聞太和,將以私馬就路,嶺海遠道,其勢必不能趁期往來。令該曹,爲題給驛馬,俾卽馳去省還,速爲辭朝,似爲宜當,敢啓。傳曰,依啓。
敎京畿水軍節度使兼三道統禦使喬桐府使李英達書,王若曰,王公設險,寔賴捍蔽之功,國家用人,必擇英豪之士。苟非其才,曷膺斯任?惟卿,黑頭爲宰,白眉最良,昔海鄙之分符,治效已著,逮畿邑之佩綬,瘡痍載蘇。民情,雖切於擁車,予心,實在於推轂。顧念喬桐之雄府,又開細柳之新營。控制上游,與江都爲唇齒,周環列島,作水路之要衝。當艱危,爲任益重,惟統禦,非卿孰可?玆授卿京畿水軍節度使兼三道統禦使喬桐府使缺里之休戚攸係,三道之機務悉歸。裝戰船而繕甲兵,以備緩急,祛弊瘼而施政令,務從寬和。其他制置之方,只在施措必得。於戲,言念國事,此誠何時?作我干戈,摠恃卿家之兄弟,用汝舟楫,共濟王國之艱危。故玆敎示,想宜知悉。右承旨李德洙製進
黃海監司林墰疏曰,伏以,臣之庸駑拙劣,最出人下,遭遇聖明,歷敭匪據,追趨邇列,曾微分寸之效,謬蒙榮眷之備至,驟叨顯秩,待罪方面,今踰一年。當此國事罔極,民生塗炭之日,蔑有絲毫裨益,徒自哺餟行走,上孤國恩,下失民望,夙宵一念,如履淵氷,鬼責人咎,理所難免。自臣西來,益致騷繹,北使之行,前後相望,軍兵舟楫,一時徵調,酬應之難,有不可論,而赤立之狀,何忍盡達?竊觀今日之事,兩西之先自潰裂,不朝則夕,此灼然之勢也。一至瓦解,則國將奚爲?目見危急,如燃眉,無可引手措處。以臣萬不近似,承此重寄,一委僨潰,朝廷任人,臣實未曉,自缺積,試諸事爲,斷無可稱,聖明之下缺臣自少殘病尋常,筋力亦不如人,亂離缺重得痰厥之患,每在沈痛之中,而不敢退伏自便,唯缺爲期,前年極暑,又當遼左之行,眩暈之症,發於異域,調缺失宜,幾作廢疾,到此之後,曾不得一日假息,心焦氣竭,常若對壘,水土增傷,血痰如瀉,症勢轉痼,已至難醫之境,有時昏倒,都不省事,文簿之間,恾然莫適,春宮罔極之行,忍心支送,扶曳還營,伏枕奄奄,粒食專廢,長以飮冷降氣,旬月之內,頓無蘇全之望。臣之才劣,旣如彼,臣之身病,又如此,卽今西路策應,百倍於他道,不可一日畀諸非人,臣之一死,固不足惜,而其於國事,當復如何?百爾思量,不得不冒死呼籲。伏乞聖慈天地父母,察臣危迫之情,遞臣本職,以濟公私,不勝幸甚。答曰,省疏具悉。卿宜勿辭,調理察職。
以忠淸監司狀啓,尼山明火大黨事,傳于金堉曰,被害人,令本道恤典擧行。
觀象監,昧爽,黃赤雲一道如氣,起自東方,直指西方,長竟天,廣尺許,移時乃滅。
都承旨崔惠吉疏曰,伏以,愚陋小臣,謬蒙鴻恩,前後歷敭,已極濫猥,而千萬意外,又叨銀臺之長,臣之惶感悶蹙之私,姑不足言,而尤有所不安於心者。左承旨朴,加於臣一資,而只因臣曾忝本職之故,坐次反居臣下,此非止如資級先後之比,揆以政體,斷不可如是,臣之不敢偃然供職也明矣。伏乞聖明,亟許鐫遞臣職,以安愚分,不勝幸甚。臣纔於昨者,冒陳微懇,獲遞薇垣之任,今又煩籲至此,雖出於事勢之不得不爾,而僭越之罪,無所逃矣。啓下吏曹。
刑曹判書許徽疏曰,伏以,臣本空踈,少無寸長,尋常百執事之任,猶懼不稱,而曠世異數,歲月增加,糜身結草,欲報罔極,官資之濫,忝竊之多,無非不敢當者,而至於京兆之長,尤出望外,惶恐殞越,措躬無地,敢將危懇,冒瀆天聽,而未蒙恩遞,不敢再瀆,悶默供仕,唯竢物議而已。不意玆者,又有新授,缺命六部之長,是何等位任,而如臣微末,旣非科第而進缺負乘之災,雖不敢恤,名器之玷,政體之損,缺故且臣年過七十,衰朽已極,精神筋力缺獄訟重地,雖郞僚下官,猶且不堪,何敢冒居首席,立致僨事之患哉?況臣孫息,陷於重囚,方在本曹栲訊之中,則新缺之職,非但人器不稱,其於國法,亦所應遞。伏願天地父母,察臣危懇,憐臣至情,特許鐫改,以正官方,公私幸甚。啓下吏曹。燼餘
上在昌慶宮。停常參·經筵。
藥房都提調洪瑞鳳,提調李顯英啓曰,伏未審,卽今調攝中,聖候,何如?且昨因醫官,伏聞有停止近來所進御之藥,劑入前日所進御之藥之敎,伏未知脹患已盡平復,將欲更進加減八味元乎?臣等與崔得龍及諸醫等相議,則皆以爲聖候所患,脹爲主症,雖向平復,而如有一分未除之候,則中滿分消丸,不可不加進一劑,觀其成效,更議他藥爲當。加減八味元,則夏節進御,恐有礙滯之患云,敢稟。答曰,依啓。氣候如前一樣。
朴守弘啓曰,右副承旨具鳳瑞,異姓四寸幼學沈光濟身死,服制已行四日,出仕事。傳曰,允。
掌令安獻徵啓曰,新除授大司憲全湜,方在於慶尙道尙州地,請斯速上來事,下諭。當國事危急之日,在廷臣僚,所當竱心一力,協恭同寅,仰體聖上鎭靜之意,以養國家和平之福,而近來朝著之間,傾軋成風,調劑無日,臣竊私心惜之。前正言權諿,論前判書李景奭質子一款,景奭代送之事,難免人言,而諿之於景奭,顯有私憾,人所共知,則不避嫌逼,果出於秉心公正之道歟?至於其日,首發排擯,銓郞之議,爲長官所沮,反以隱然說話,要爲驅逐之計,只使席上之語,傳布隣居士夫,其所用意,不難知矣。大槪士夫處心,不宜回譎,臺諫論事,必務公正,諿之欲售其計,力擠異己,此乃新進喜事之習,而乃於公議旣正之後,汲汲攻擊,猶恐不及,朝廷景象,日漸不佳。前正言權諿,請命罷職。答曰,依啓。且質子一款,其事甚非,權諿之欲論,未爲不可也。
掌令安獻徵啓曰,臣於朝日,論權諿之時,所當竝擧李景奭之事,而諫院之論,時未結局,故未及論列矣。今承聖批,臣之疲軟之失著矣。不可冒居言地,請命遞斥臣職。答曰,勿辭,退待物論。
行大司諫朴璜,正言郭聖龜啓曰,齋郞之謹守直所,乃其職耳,擅離者,固爲有罪,而在直者,別無可賞之道。六品陞遷,雖出於一時勸懲之聖意,而物情皆以爲過重,至於百里之命,又下於賞典已行之後,命德公器,豈容如是輕施?請還收李克儐堤川縣監除授之命。答曰,已諭,勿煩。
朴守弘,以備邊司言啓曰,朴介孫等刷還事,戶曹咨已爲啓下,而更詳之,則胡種生産八口云者,只出於沙乙斜之言,而我國則所不知之事,不必自我先爲分別。請朴介孫等二十口刷還,事理宜然,而縱彼不準所請,缺梗之端,令承文院,依此刪增,何如?傳曰,允。
朴守弘,以缺言啓曰,也春運給穀數,承文院撰出缺開中,只及穀數,而不及農器之數,前日缺百口鐛子三十九箇,竝爲添入,俾知我國多少費缺當且戊寅年間,因寧古塔互市事,鄭榏革職閑住缺移咨,今此兩件移咨,據節度使鄭榏馳報云者,不無缺訝之患,以觀察使睦長欽姓名,改書以送,何如?傳曰,允。
行大司諫朴璜,正言朴聖龜啓曰,掌令安獻徵,以臣於朝日,論權諿之時,所當竝擧李景奭之事,而諫院之論,時未結局,故未及論列矣。今承聖批,臣之疲軟之失著矣,不可冒居言地,引嫌而退。臺官之任,職在糾劾,可論則論之,不可論則不論,隨其情犯而低昻之,只在於所見之如何,結局與否,亦非他人所知,及承聖批,乃以不論李景奭爲避,言官論事,殊甚苟且。請掌令安獻徵遞差。答曰,依啓。
金堉啓曰,玉堂下番闕直累日,非但經幄重地,事體未安。校理閔應協,獨爲入直,已至數十日,疾病事故,未可預料,將必有狼狽之患。新除授修撰沈大孚,遠在嶺外任所,雖或上來,缺無替直之員。校理朴宗阜,副修撰睦行善,受由下鄕已久,雖未滿由限,請斯速上來事,下諭。傳曰,依啓。
朴守弘啓曰,掌令安獻徵再啓煩瀆,退待勿論。傳曰,知道。
金堉,以吏曹言啓曰,承旨·臺諫·刑曹判書有闕,政事,何以爲之?敢稟。傳曰,明日爲之。
觀象監,自昧爽至卯時,有霧氣。辰時,日暈,兩珥。自巳時至未時,日暈,燼餘
慶尙道大丘府新入屬八莒縣居幼學臣李道隆等上疏,伏以,朝家事體至尊重,凡有號令施設,小民之不敢議爲者審矣。今臣等八莒縣人也,分割之擧,出於廟堂之籌畫,則臣等豈不知干冒有罪,事體有傷,而疾痛切迫,不得不達於天地父母之下,其情吁亦戚矣。臣等生丁憂虞之日,幸見保障之成,竊附晉陽之民,喜得死長之所,不圖畢竟之所以處之者,有拂於愚民之情也。未知朝廷,徒爲地利乎?抑要人和乎?失人和而惟地利,則末矣。臣等請有以陳之,伏惟聖明垂察焉。臣等竊見架山,當直路要衝之會,有左右控扼之勢,天險之固,可謂百二,而內多泉源,隨處鑿池,又非如金烏·天生無水之比,關防缺重,莫過於此,而緩急得力,定在於此局,以城守缺則已,如其未也,捨此,何哉?國家之所以不缺此合屬之命者,正爲此也。第以缺割,移此屬彼,事皆掣肘,主客勢異,缺隔,親疎不同,而疵弊偏加,怨苦悶蹙,殆不可缺已事以證之。臣等常聞在宣廟朝,築天生城缺同割善山之海平縣以合之,其重城之意,古猶缺也,而甫數歲不能自支,本縣人民,奔走哀呼,竟至缺請,近者鎭海縣,以海徼殘邑,不能自立,竝於咸安,初出自願,而曾未幾,不堪其苦,陳訴不已,更得還設。至於慈仁,自麗初,屬於慶州,而府縣相激,愈久愈深,則事雖重大,殿下許其復立。昌寧以逆鄕,合於靈山,而主客相厄,勢不能容,則殿下聽其還設,其民生疾痛之苦,事勢矛盾之狀,不待臣等之縷縷,而業已殿下之所洞燭也。臣等又聞在先朝,割星山之花園縣,以屬大丘,丘之人,計戶而侵之,數口而虐之,少不如意,鞭仆狼藉,於是花園之民,痛心疾首,血誠啼號,得返舊邑,至今如痛定之人,思當痛之時,不知所以爲計。莒之於花園隣也,慣見其事,居常憤惋,不幸今日,躬受其害,環一邑大小人民,莫不齎咨涕洟,出而唁其父老,入則語其子弟,遑遑然,若窮人無所歸,氣像之愁慘,生意之蕭索,至此而極矣。且山城應役,其事頗苦,故丘人已完約束,別設鄕所於莒縣,別捧官需於莒縣,以謂丘自丘而莒自莒,凡係干山城之役,專責於莒民,接待使客之事,皆委諸莒民,而丘之人,則若越之視秦,此實無守之一邑也。朝廷合屬之意,豈端使然哉?當初方伯臣,不以移屬爲請,而只以別設啓稟者,熟諳形勢,備盡區畫,非如不在其位者,妄陳臆見之說也。蓋以架山,介於義興·八莒之境,得地絶頂高峯之上,人居絶遠,生計甚難,故欲設官府,以爲完聚之計也。不然則星山之距山城八十缺大丘之距山城六十餘里,其爭也不過二三十里,缺百步五十步之間者也。與奪之間,有缺之地方,視大丘倍加也。星山之戶口,視缺八莒之於星山,舊縣也,八莒之於大丘,新屬也,缺地方如許之戶口,仍其舊縣,自作主鎭,管攝城缺理順而無逆,事便而弗拂,在八莒無移屬之怨,在架山有專力之益,足以保民,足以固城,恐不必割星山之縣,增大丘之地,然後架山可以爲不拔之城也。今日大計,不出於山城,而沿革之重,自古在昔,必也,星山割其縣,大丘增其地,星山,不得爲主鎭,大丘,獨得爲主鎭,而後始可爲城,則大計之下,何敢發口?臣等,更有所懷,不得不畢其說。仍屬之願,此固莒民之至情,而朝廷倘以爲難,則別邑之請,方伯曾已有啓,此不猶愈於宰割新合之拂民情而妨事勢者乎?噫,地方百里,猶足以王,則惟莒十坊,亦可以邑也。蓋本縣人丁,不下二千餘戶,田賦亦且三千結,比之隣近諸邑,物力實醜,況今城中,衙舍已久,器械咸備,官吏之刷還,已至十五六口,奴婢之定屬,亦有餘裕,則別邑形止,已有頭緖,只使官長,一朝來理,則便是別邑也。使設邑而民不悅勢不便,則勿設可也,設之而甚悅勢甚便,以公以私,無所不可,則未知朝廷,何苦而不設也?匹夫不獲,聖王有憂,臣等之釋耒捨鋤,緘章叫閽者,亦可見不獲之輿情也。伏願聖明,特垂哀憐,亟不明命,上之仍屬星山,次之設邑城中,以順民情,以重關防,公私幸甚。啓下備邊司。
禮曹判書南以雄,伏以,臣濫蒙恩寵,忝冒宗伯之任,自審不稱,罔知攸處,豈但以榮爲懼而已乎?臣職當送質,而前有嫡子,不幸無后而夭,所存,只是賤息一人,此外更無他丁,而頃因瀋中之生事,缺房螟蛉,俱是所禁,朝廷亦爲申勅,人皆以嫡缺則如臣不得已質賤者,似當有一番移次缺臣若以厭避爲嫌,當言不言,而缺忠,則貽辱國家,所關非細。伏願缺情勢,亟遞臣職,以便公私,不勝幸甚。取進止。啓下備邊司。郞廳趙景觀校正。十八日以後郞廳鄭琂章書。
上在昌慶宮。停常參·經筵。
有政。
朴守弘啓曰,今日爲政事,命下矣。都承旨未差,左承旨朴出使,右承旨李德洙,再昨聞同生兄訃音出去,今方病缺只有臣守弘與右副承旨具鳳瑞。同副承旨金堉,以該房承旨,當進去兵批。吏批政廳,何承旨進去乎?傳曰,右副承旨進去。
吏批,以沈詻爲都承旨,金坰爲掌令,郭聖龜爲慶尙都事,申瑛爲延曙察訪,李厚培爲司議,金振爲修撰,朴泂爲德山郡守,邢浹爲順川郡守。
兵批,以許徽爲上護軍,崔惠吉爲副護軍,安獻徵爲副司果,沈㢇爲副司正。
掌令柳景緝啓曰,持平鄭攸,卽臣之同姓三寸姪女夫也,吏曹正郞柳淰,卽臣之妻異姓四寸親也。仍論權諿之事,實涉嫌逼,以此缺不可在職,請命遞斥臣職。答曰,勿辭。燼餘
戶曹判書李溟再度呈辭。入啓。
京畿監司書目,竹山呈,以四月二十六日雨雹事。
掌令柳景緝就職後,初度呈辭,呈政院。還出給。
刑曹參判安應亨上疏。大槪,乞遞臣職事。入啓。
右承旨李德洙,初度呈辭。入啓。
禁府照本,典獄主簿尹大任矣,被囚罪人舞奸故從罪,杖七十徒一年,依贖錄罷職。啓功減一等。
答韓平君李慶全疏曰,省疏具悉卿懇。卿宜勿辭,從速上來。朝報
上在昌慶宮。停常參·經筵。
朴守弘啓曰,假注書鄭始成,老母遠在仁川地,病勢益重,走人來缺直爲出去,未易上來云。鄭始成改差,他假注書差出,何如?傳曰,依啓。
事變假注書望,△李頤賢·洪處大·李元圭。
大司諫朴潢,正言郭聖龜啓曰,齋郞之謹守直所,乃其職耳,缺罪,而在直者,別無可賞之道。六品陞遷,雖出於聖意,而物情猶以爲過重。至於百里之命,又下於賞典之後,名器之輕授,豈不僭乎?請還收李克儐堤川縣監除授之命。答曰,不允。
具鳳瑞啓曰,大司憲全湜,執義金光爀,持平鄭攸·鄭泰齊,掌令柳景緝呈辭,金坰病未肅拜。今日以監察茶時之意,敢啓。傳曰,知道。
具鳳瑞啓曰,掌令柳景緝,再啓煩瀆,退待物論云矣。傳曰,知道。燼餘
上在昌慶宮。停常參·經筵。
掌令金坰啓曰,掌令柳景緝,以吏曹正郞柳淰,乃臣之缺寸孫也,而臣精神昏憒,昨於避引文字之間,不覺落字,遽稱以異姓四寸之親,臣之昏妄不察之失,大矣,而未卽覺缺而退,文字間落字,實出於無情之致,而不免不察之失,不可在職。請掌令柳景緝遞差。答曰,依啓。燼餘缺
謝恩,谷山郡守李誠一,掌令金坰,戶曹參判尹履之,部將南海宇。
下直,延安府使柳。
副司果李松齡質子,以瀋陽出去。
右參贊尹毅立,知春秋減下肅拜。
疊書事變假注書鄭始成,病親出去,代△李頤賢·洪處大·李元圭。
承文院官員,以都提調意啓曰,本院文書之地,隷習爲重,抄選年少聰敏,付以權知之職,常常講藝,其意有在,而近來國綱不嚴,且無檢下之風,爭懷自便之意,不受右位之許,擅自下鄕,每當褒貶之日,乍爲現身,卽爲盡散,故本院博士以下十五員內,在京者五人,在外者十人,文書磨勘之除,不成模樣。若不別立一切之法,則怠慢之弊,愈往愈甚。自六月爲始,本院官員,勿論實官·權知,或有不得已下鄕之事,則必須呈狀本院,掌務官告於提調,然後限朔給由爲當。此一款着實擧行,而不遵法例,復踵前習者,臨時入啓處置,何如?傳曰,允。
府啓,掌令柳景緝引嫌而退,文字之間落字,實出於無情之致,而未免不察之失,勢難在職。請掌令柳景緝遞差。傳曰,依啓。前啓權諿罷職事,停啓。疊書
判尹金自點三度呈辭。入啓。加給由。
院前啓,堤川縣監李克儐還收事,停啓。
吏曹啓曰,臺諫有闕,政事,何以爲之?敢稟。
戶曹判書李溟三度呈辭。入啓。加給由。仍傳曰,遣內醫看病。
大司成金蓍國初度呈辭,呈政院。還出給。
平安監司書目,監軍二十八日到義州,留此若干日,探問開津,仍卽渡江云云事。朝報
上在昌慶宮。停常參·經筵。
傳于朴守弘曰,瀋陽入送次,卜馬一匹立之。
傳于金堉曰,齎咨官,何日發行耶?
大司諫朴潢,正言郭聖龜啓曰,義州府尹黃胤後,爲人孱拙,在前居官之際,素無異能缺至蒙褒賞之典,而及授本職,人器之不缺王世子行次渡江之日,過涉船隻,非但不能整齊缺闕供之事,極爲駭愕。陪往宰臣缺而聖批,以似不近理爲敎,只下推考之命,缺必非故犯,而從前不職之狀,推此可知。且尋常使客,支待不謹,自有遞罷之責,況世子行次支供一事,缺擧措,而全然廢閣,以致一行之狼狽,厥罪豈但推考而止哉?其於事體,實爲未安。請命罷職不敍。答曰,公私殘敗,民將塡壑,而士大夫專以口腹爲重,略不顧念。頃日狀啓,未必非此態也。以予揆之,其間似有曲折,姑勿煩論。燼餘缺
上在昌慶宮。停常參·經筵。
朴守弘,以都摠府言啓曰,今日入直軍士,中日習射,請出標信。傳曰,知道。
以監軍接伴使,傳于金堉曰,譯官崔泰慶,令該曹量宜論賞。
行大司諫朴潢,正言郭聖龜啓曰,請義州府尹黃胤後,亟命罷職不敍。答曰,爾等取見兩西監役狀啓,則近來士夫所爲可知矣。燼餘缺
軍器僉正李俊男,石硫黃掘取後,入來。
義禁府啓曰,李耆賢·趙昌門等分揀事,判下矣。放送之意,敢啓。傳曰,知道。
政院啓曰,右承旨李德洙同生兄,前縣監李德濂身死,服制已行七日,出仕,何如?傳曰,依啓。
大司成金藎國初度呈辭。入啓。給由。
左承旨朴入來後,初度呈辭。入啓。傳曰,調理出仕。
傳曰,政事,明日爲之。
政院啓曰,刑曹乃詞訟重地,素多緊急公事,而近因堂上久空,以致殺人重獄,亦多掩滯云,殊甚可慮。新判書李慶全,參議李莯,具在外遠地,上來遲速,有不期之,參判時未差出。當令該曹,從速處置,似當,敢稟。傳曰,依啓。
院前啓,義州府尹黃胤後,請命罷職不敍。答曰,爾等取見兩西監司狀啓,則近來士夫所爲,可知也。疊書
京畿監司書目,竹山·砥平兩官守令,相避與否,令該曹,照例處置事。
忠淸監司書目,全義呈,以校理朴宗阜病重,上去不得事。啓。傳曰,遞差。
右副承旨具鳳瑞初度呈辭。入啓。朝報
上在昌慶宮。停常參·經筵。
有政。吏批,判書李顯英進,參判李植缺進,參議金世濂進,行都承旨沈詻進。兵批,判書李景曾服制,參判韓亨吉病,參議李省身進,參知南斗瞻病,左副承旨朴守弘進。燼餘缺
吏曹參議金世濂,病親相見後,入來。
藥房啓曰,時氣漸熱,伏未審調攝中聖候,近復何如?臣等不勝仰慮之至,敢此問安。答曰,與前無異。
吏曹啓目,奉常副奉事吳廷一,病滿三十日,改差。啓依允。
又啓目,粘連京畿監司狀啓云云。向前竹山府使李㦡之妾,雖與朴守文之妻,同姓四寸是如爲白良置,法文內別無妻妾親四寸娣妹夫相避之文,不必過引爲嫌是白乎旀,許稿之於監司,許啓妻同姓三寸姪女夫矣。在衙門,則法當相避,而京外官相避條,則亦無此一款。郭希震等,不爲遞改,亦必以此,竝只仍前察任之意,行移,何如?啓依允。
院前啓,義州府尹黃胤後罪狀,臣等論之已盡矣。爲人孱拙,旣不合於本職,世子迎送之際,又有顯著所犯,則揆以事體,斷不容貸,豈可逆料其從臣之不謹,而不爲之論罪乎?請命罷職不敍。臣等伏承聖敎,不勝瞿然。取見近日西路狀啓,則種種難支之狀,可以隕淚,而使命之往來者,至於責其騶率,一依平時云。其他廚傳豐備之弊,不言而可想,亂後頒降事目及臺諫所論,非不嚴明,而爲臣子者,不體朝廷軫恤之意,不有國禁,便生肆汰之心,從前紀綱之壞了,法令之不行,正由此輩之所爲,宜殿下之薄視臣隣也。然人人未必盡然,若以一二人行身處事之無狀,混爲士夫之罪案,其間豈無冤痛者乎?請令兩道監司,前後使命中,尤甚縱恣不法之人,一一摘拔啓聞,從重科罪,以爲警勵他人之地。答曰,依啓。黃胤後事,不允。
江原監司書目,鐵原等官,雨雹形止事。又書目,淮陽居民等呈狀據,府使趙有道,瓜限不遠,特爲因任事。
戶曹參判尹履之箚子。大槪,減省冗費事。入啓。
接伴使南斗瞻入來。
吏曹,護行官·接伴官安獻徵差下,啓。朝報
上在昌慶宮。停常參·經筵。
以舟師上副將狀啓,傳于金堉曰,渰死人及病死軍人,令該道監司恤典各別擧行。
沈詻,以禮曹言啓曰,大君回還時,亦有護行官出來之說,朝廷已爲差出接伴官矣。淸人往來時,曾無接伴官差送之例,而在前缺出來時,接伴官差送,則中路無設宴迎慰之事,缺迎餞慰及上下馬翌日宴之規,行禮宰臣缺之意,敢啓。傳曰,接伴官出送,似未妥當,更議處之。
金堉,以備邊司言啓曰,以禮曹大君回還時,亦有護行官出來之說,朝廷已爲差出接伴官矣,敢啓。傳曰,接伴官差送,似未妥當,更議處之事,傳敎矣。以事體言之,則東宮護行與大君護行,必缺而出來之人,旣稱承受帝命,以爲自尊之地,接待缺有降殺之節,伴臣則依缺敎接伴使差出,似缺待節目,竝令各該曹預爲講定,何如?傳曰,依啓。
金堉啓曰,平安監司鄭太和處有旨,別定禁軍下送事,敢啓。傳曰,依啓。
大司諫朴潢,正言郭聖龜啓曰,請谷山郡守李誠一,命削去仕版。答曰,此時用人,與平昔不同,以功除授,未爲不可也。燼餘
上在昌慶宮。停常參·經筵。
具鳳瑞,以都摠府言啓曰,今日入直軍士,中日習射,請出標信。傳曰,知道。
金堉,以吏曹言啓曰,大君護行官·接伴使望改望事,傳敎矣。歷數堂上官,老病居多,絶無可合之人,不得已傳旨中擇差,何如?傳曰,依啓。
金堉,以接待所言啓曰,今者大君出來時護行將,與世子行次護行將有間,未知以何官差送。若遇自尊者,則接待之禮,似不可過爲裁減,以接待所規例磨鍊,則自當降殺,今姑各色員役,缺參酌減磨鍊事,因別單書啓之意,敢啓。傳曰,知道。
金堉,以吏曹言啓曰,慶昌君已行終制,缺政事,何以爲之?敢稟。傳曰,明日爲之。
金堉啓曰,明日政事爲之事,命下矣。明日國忌齋戒,政事,何以爲之?敢稟。傳曰,國忌過後爲之。
大司諫朴潢,正言郭聖龜啓曰,請谷山郡守李誠一,命削去仕版。答曰,已諭勿煩。燼餘
右副承旨具鳳瑞上疏。大槪,冒萬死仰陳私懇事。入啓。朝報
上在昌慶宮。停常參·經筵。
太宗大王國忌齋戒。
沈詻啓曰,注書李行源,以病不得行公。假注書差出,何如?傳曰,依啓。
假注書望,△鄭麟卿·洪處大·李廷相。
沈詻啓曰,左承旨臣朴,左副承旨朴守弘,右副承旨臣具鳳瑞,俱以式暇出去,廳中,只有臣及同副承旨金堉,位甚不齊。右承旨李德洙,三寸叔母興寧君秀業妻任氏服制,已行四日,出仕,何如?傳曰,允。燼餘缺
答右副承旨具鳳瑞疏曰,接伴使改差。
黃海監司書目,海州呈,以注書柳晉三病重,上去不得事。
吏曹,接伴使朴守弘,啓下。
大司成金蓍國三度呈辭。以國忌齋戒,留政院。
忠淸監司書目,洪州呈,以司諫趙□辭職上疏上送事。
院前啓,李誠一事。以國忌齋戒,留政院。朝報
上在昌慶宮。停常參·經筵。
太宗大王忌辰。
李德洙,以吏曹言啓曰,大君出來時,護行將迎餞慰之處,差出事,啓下矣。今此護行消息,時無的報,儻或出來,則勢必急迫。黃州以西,則依本道監司,堂上僻路守令推移差送,何如?傳曰,依啓。燼餘缺
同知慶舜壽掃墳後入來,監察李格覲親後入來,司直申濡入來。
院前啓,李誠一事。國忌齋戒,以姑停。朝報
上在昌慶宮。停常參·經筵。
有政。吏批,判書李景奭進,參判李植進,參議金世濂服制,右承旨李德洙進。以趙晉錫爲昌陵參奉,沈遇龍爲典獄主簿,權濤爲左承旨,南斗瞻爲兵曹缺申濡爲副修撰。
傳曰,司饔提調原昌君玖除授。
兵批,判書李時白服制,參判韓亨吉坐起進,參議李省身進,參知未差,左副承旨朴守弘進。以朴爲缺柳晉三爲副司正。
具鳳瑞,以弘文館言啓曰,新除授副修撰申濡,時在京畿龍仁縣,經筵入番事緊。請斯速上來事,下諭。傳曰,依啓。
朴守弘,以兵曹意啓曰,當日有一缺稱名人,自金吾門入來,差備門外擊錚,極爲驚駭,令有司收禁治罪,同門守門將缺常時不能禁斷,以致爛入,亦爲非矣,請推考。傳曰,依啓。
具鳳瑞,以刑曹言啓曰,本曹判書臣李慶全·參議臣李莯,俱皆在外未上來,今日臣缺爲開坐,不緊公事,則循例回啓,而其他緊急啓等事,則判書上來後,同議回啓之意,敢稟。傳曰,知道。燼餘
行司直李東龍,加出後入來。
副司果李時煥病親呈辭。給由。當日靑松地出去。
答右承旨朴疏曰,遞差。
僉知林堜初度呈辭。入啓。給由。
戶曹判書李溟箚子。大槪,病勢危苦,冒陳乞遞事。入啓。
禮曹,本曹參議吳□,今月初十日身死,已行從二品實職。弔祭乙良,依法例擧行爲白乎矣,致賻段,依近例勿爲,何如?啓。傳曰,依允。別致賻。
吏曹啓目,宗簿正朴啓榮,司藝崔基榮,典籍李禬等,病滿三十日,改差,何如?啓依允。
院啓,谷山郡守李誠一,其父以五刑首罪之人,旣已伏法而死,則古所謂毋俾易種者,正指此也。特以渠在遐方,朝廷見聞不及,尙齒衣冠之列,已極可駭,況置於百里臨民之任乎?且以影職堂上,陞授嘉善重秩,則國家酬勞之典,非不行矣。決不可以此容貸,請命削去仕版。答曰,不允。
以戶曹判書李溟箚子,傳曰,下該曹回啓。仍傳曰,遣內醫看病。
大司成金蓍國三度呈辭。加給由。朝報
上在昌慶宮。停常參·經筵。
藥房提調李顯英啓曰,近日旱熱太甚,伏未審調攝中聖候,如何?敢此問安。答曰,時無添傷之症。
傳于朴守弘曰,史官一員待命,騎馬三匹入之。
金堉,以備邊司言啓曰,因承旨朴守弘所啓,接伴使發行遲速,令備局酌定指揮事。傳曰,允事,傳敎矣。大君行次護行將出來遲速,未得的報,此時西路廚傳之弊,不可不慮。姑待數日缺之來,使之發行,何如?傳曰,依啓。
以成均館摘奸單子,傳于金堉曰,居館儒生殿講爲之。
金堉啓曰,閔馨男削奪官職,沈器遠推考事,命下矣。臺諫方以閔馨男極邊定配,沈器遠削奪官職論啓,故削奪官爵推考傳旨,不得捧之之意,敢啓。傳曰,知道。
夜一更,白雲一道如氣,起自乾方,直指艮方,長七八丈許,廣尺餘,漸移南方,良久乃滅。燼餘缺
院前啓,谷山郡守李誠一,削去仕版事,停啓。
府啓,人臣事君,富貴,雖有難進之操,臨亂,必無退避之意,故宋臣文天祥,年未四十而致仕,若將終身於田野,見其宗社將危,國事已去,則志決扶顚,竭心殫誠,死而後已。竊觀丙子難前,未聞有辭祿退去之臣,而到今危急,徘徊進退,缺間隙無事則進,有事則退,其心行隱微,人見其肺肝也。前判書閔馨男,以先朝舊臣,少壯登朝,翺翔榮寵,其在昏朝,身當重臣之任,而有助惡之罪,無捄正之賢。及其反正之日,反面歸來,殿下固宜明其不忠而戮之,若漢高之斬丁公,而寬而容之,禮而對之,高官厚祿,仍在其身,光輝一世,十八年于玆矣。聖德同天,國恩如海,不思所以報效之萬一,而當其危難,敢生回避之計,三爲尙書,而堅臥不起,其無君蔑法,莫此爲甚,其心所存,實未可知也。古之明王,必以廉恥禮讓,遇其賢臣,嚴刑峻法,勵其不忠,故唐臣盧祖尙,爲交趾刺史,缺不報,太宗斬之於朝堂,王者用法,固宜如是,殿下何以過用優禮,全廢刑章,使不忠之徒,從心自恣,無所懲艾若是也?前後謀避之臣,如沈諿·韓仁復,身有痼疾,人所共知。刑曹判書李慶全,前有送質之事,曩日辭避,安知必無疾病?方當其任,更觀其所爲而處之,可也。靑原君沈器遠,與國同休戚之重臣也,雖有一時之病,未聞有痼疾難起之危症,而不思國事之艱危,不體君父之至情,遽爾引病,落避送質,事極無謂。請前判書閔馨男,西路極邊定配,靑原君削奪官爵,以懲爲人臣怠慢與不忠之罪。答曰,閔馨男削奪官爵,沈器遠推考。朝報
上在昌慶宮。停常參·經筵。
李德洙啓曰,居館儒生殿講爲之事,命下矣。何日爲之乎?敢稟。傳曰,明日爲之。
司憲府持平鄭攸啓曰,無狀小臣,最居人下,尋常職務,猶懼不堪。況此新命出於夢寐之外,感激鴻私,撫躬無地,第臣早失怙恃,缺祖母,祖母所依者,惟臣,而年今八十缺憂懼常切,臣曾忝本府監察缺其時,聞祖母重患瘧疾,症勢危劇,缺自下去,抛棄職務之罪,臣實難免。請命罷臣職。答曰,勿辭。
具鳳瑞,以備邊司言啓曰,本司北兵使越境犯禁人回啓,傳曰,回啓中所報,依狀啓施行云者,這這梟示之意耶?問啓事,傳敎矣。若不嚴立科條,則難以禁斷,臣等相議,以依狀啓施行回啓矣。今因聖敎,更爲思量,則這這科斷,果爲過重。捕捉囚禁,啓聞處置缺以入之意,敢啓。傳曰,知道。
領議政洪瑞鳳箚曰,伏以臣以忍陋,冒居鼎軸,絲毫無補,日積罪戾,缺玆者趙絅之疏,竊聞其槪,以乙亥穆陵之崩頹,缺是雷震之變,而奉審之臣,蒙蔽不以實聞,追崇祔廟時張樂,爲無識有司之罪云。其時,故相吳缺謙,以大臣進詣,而申景禛,以繕工提調,臣以禮缺上實從焉。嘗與審看周匝,不啻三四,而大臣復命之日,以目覩實狀書啓不疑者,謂其天下之目同故爾。旋有一種人言以爲,震變明的,而諸臣矯誣,缺喧鬧,卽遍國中,貴耳賤目,衰季常然,缺爲此論者,果能獨免乎否也。追正臣等之罪,缺可而必欲自附於天罰之說者,多見其惑之甚矣。其曰,附廟時張樂一款,臣方忝宗伯,取考缺藏故常,則諸陵之有故修改,未及正日之間,缺家,凡干行禮,未嘗因而停廢,附禮初欲退行,而議定于相臣,仍行不退,至於用樂,則乃是缺間事,而膠例泥行,亦不自別立,所缺誤殿下之罪,臣焉得免?夫臣之見識精力,本不及人,七十之年昏忘交集,死亡無日,事事做錯,缺境皆然。今遭缺官指實之正論切中,臣之缺一向忘死,遲回不去,重辱名器。請遞臣職名,以重公議,以安愚分,不勝幸甚。取進止。答曰,省箚具悉。箚陳之事,其不中之言,不必介懷。卿宜安心,勿爲控辭。
李德洙啓曰,明日儒生殿講,何大臣進參乎?敢稟。傳曰,領相進去。
李德洙啓曰,政府郞廳舍人未差,司錄未署經。領相箚子批答,遣史官傳諭之意,敢啓。傳曰,知道。
司憲府掌令洪茂績·金坰啓曰,持平鄭攸引嫌而退,聞病疾馳,雖出於私情之切迫,而身爲法府觀察之任,旬限未滿,又無受由,而率爾下鄕,有違缺之失,在所難免。持平鄭攸,請命遞差。
具鳳瑞,持平鄭攸再啓煩瀆,退待物論云矣。傳曰,知道。
金堉,以吏曹言啓曰,臺諫有闕,政事,何以爲之?敢稟。
申時,日暈,左珥。酉時,白雲一道,起自乾方,直指坤方,長可二三丈,廣尺許,橫在日下,良久乃滅。燼餘
上在昌慶宮。停常參·經筵。
掌令洪茂績·金坰啓曰,人臣見無禮於其君者,如鷹鸇之逐鳥雀,凡臣之見無禮於其君,猶尙如此,況如臣等執法之官乎?假使閔馨男,愛君憂國之心,果存於其中,則當初除拜尙書也,或有天之所患,而陳情辭免,一之可也,至再至三,而固避不缺其心必謂國事,已無可奈何。君自君,我自我,缺身而已。決然而歸,堅臥不起,視君父之慘慼,有如越視秦瘠,是可忍也,孰不可忍也?缺然則馨男之待君父,豈但無禮缺君父若無而然也,古今天下,安有無君,而齒諸缺馨男懷無君之心,蔑祖宗之法,從心自恣,缺之於前,則安知日後,必無如馨男者乎?缺馨男而紀綱少張,則不忠之徒,庶有畏法而懲艾矣。聖批,雖以旣已酌處爲敎,按法揆缺罪不當律,臣等所執者,王法也。不敢違法順旨,然而臣等所論,雖積以年月,不得請而不退矣。沈器遠身爲重臣,當國艱危,他日送質,亦知其必不免矣。若然則今日之引疾,或不可必謂之詐病巧避,然而缺蹤跡,適與馨男相會,以此衆口爭喧,皆以謂器遠尙如此,況他人乎?所謂藉口於不忠者此也。推考薄罰,不足以懲其罪,閔馨男·沈器遠請竝允前請。伏見綱紀解弛,人不畏法,私情大行,百務不擧,良可寒心。本府曾有叛奴囚治之事,而臣茂績新入,未得詳其曲折,武兼宣傳官金壂,朝到臣門,所言皆私囑也。渠雖武夫,齒在衣冠之列,而唐突臺閣,陳其私情,傍若無人,其蔑法無忌,極可駭也。宣傳官金壂,請命罷職。答曰,依啓。閔馨男事,所論太過,更勿煩瀆。
權濤,以戶曹言啓曰,大君行次護行將出來之奇,時未詳知,昨來義尹狀啓,亦非的報,而今聞接伴使明間當發云,齎去禮單,所當磨鍊啓下,而時未知某等官幾許員出來之奇,不得已更待的報,追後啓送之意,敢啓。傳曰,急送有弊,姑依梧將時例,磨鍊下送,可也。
李德洙,以戶曹言啓曰,今此大君行次護行官接待所用禮物磨鍊分定事,啓下矣。前日梧將出來時,禮單單子入啓,以其時初,以一使出來知之,故還出給命下,不爲用之。今番當用其單子,而節序寒暖不同,差定物目,多有變通之事,當爲改磨鍊入啓。前單子曾經御覽,故敢此仰稟。傳曰,改磨鍊施行。
金堉,以摠府言啓,今日入直軍士,當爲中日習射,而儒生殿講相値,退行之意,敢啓。傳曰,依啓。
金堉啓曰,都摠管李挺漢缺軍事,內兵曹,除標信進去之意,敢啓。傳曰,知道。
左副承旨朴守弘疏曰,伏以,臣今將受由西下,而昨日伏覩備局回啓,數日姑待的報,使之發送云。第的報之來,朝夕難期,不可預爲治行,以待臣寄寓旅榻,事甚艱窘。凡干筐篋,靡不身自營爲,而夙夜在公,少無暇隙,行李之具,尙無措辦。不但此也,關西遠地,非旬朔往還之路,喉舌重任,亦非時月曠闕之職,仍帶發程,事甚難便。伏願天地父母,察臣微悃,遞臣職名,以便公私,不勝幸甚。臣無任激切祈懇之至,謹昧死以聞。答曰,省疏具悉。今此治行,似不至大段,爾勿以此煩瀆。
傳于權濤曰,都承旨沈詻,調理出仕。燼餘
上在昌慶宮。停常參·經筵。
掌令洪茂績·金坰啓曰,請閔馨男·沈器遠竝允定配削職之請。又啓曰,秋曹亞卿,爲任極重,參判卞三近,身器凡庸,素無名稱,果經守令,又有不謹之誚,前爲缺曹參議,旋被臺評,其見棄於公議可知也。今授本曹缺情,久而愈激。請刑曹參判卞三近遞差。答曰,缺不稱之理,勿爲過當之論。閔馨男等事,已諭。
大司諫朴潢,正言郭聖龜啓曰,聖上雖有子視元元之心,而澤不下究,民怨日滋者,莫非有司之過也。缺本無貨物,民間之出賦應役者,非米則綿布也。夫綿布者,自有織品之麤細長短,定數行會于本道監司,監司知委于各官,及期上納,缺入之際,該掌之官,考其文狀,察其印信,如不差違,則尺量捧之而已。其間或有奸細換易之迹,或缺色品過好,有違於定式,則推治其色吏,在外官吏,亦論啓請治,然後法合專一,可信於民,而民被其實惠矣。缺以軍布濫捧之故,兵曹之官,至於罷推,而缺申飭,亦非一再,積習已成,紀綱墜壞,缺胥吏輩,少不懲艾。今者,各道缺量於該曹門外,趁不捧入,印信封表,雖甚明缺不見却,惟視賂物之多少,以爲進退,或有今日見退,而明日納之者,明日見退,而又明日納之者,留滯日久,則雖見退之布,終無不納之理,胥吏輩操縱作挐之狀,視若觀火,爲該官者,監捧之際,不能自立,已見一任下輩之所爲,其矇矓尸居之罪,不可不懲。請當該監捧郞官罷職,色吏囚禁重究,當該堂上,亦難免不能檢飭之罪,竝命推考。答曰,依啓。郞廳爲先推考。
具鳳瑞啓曰,戶曹郞廳推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
權濤啓曰,假注書呂孝曾,病重不仕,今日,他假注書差出,何如?傳曰,依啓。
假注書,△李俊耉·韓鎭·田皞民。
具鳳瑞,以戶曹言啓曰,以本曹草記,大君出來時,護行官接待雜物分定事,傳曰,改磨鍊施行事,傳敎矣。自前勅使接待謄錄物目,極其浩大,漸次減定,而今則減之又減,十分裁損,蓋以歲幣收布,欲紓一分之民力而不足,自京拮据,措辦計料,以待正奇出來,改分付,卽時上納之意,敢啓。傳曰,別單磨鍊者,猶爲過多,其中外方難得之物,及京市可辦之物,或量減,或全減,以除民間一分之弊。且末端之語,似涉歇後,乾物使之趁卽上送,似可矣。
權濤,以戶曹言啓曰,以本司草記,護行將接待使進去禮單,待的報追後急送事。傳曰,急送有弊,姑依梧將時例,磨鍊下送,可也事,傳敎矣。梧將時接伴使禮單,初以梧將一員知之,而磨鍊下送,及其渡江,自言有副將二員後,始爲差減磨鍊,待其入京,缺且迎慰禮單,亦及於黃州而送之,今者護行官,雖未知員數之幾許,而的報時未出來,姑依梧將將時例,缺一員磨鍊以送,似當。且監軍接伴使柳太華缺禮單,置在義州者甚多,以此取用,只是虎皮一張,胡椒三斤不在,故自京下送,竝爲懸錄以入之意,敢啓。傳曰,知道。依當初減給數磨鍊書送,可也。
具鳳瑞,以戶曹言啓曰,以本曹草記,傳曰,知道,依當初減給磨鍊數書送可也事,傳敎矣。梧將時,義州初見義州禮單,比勅使所減者,只是長劍花缺而五數則不爲減下,其時因宰臣狀啓,自義州迎慰使禮單,始減五數爲四數,故今番初見禮單,一從梧將時磨鍊,書啓矣。卽承聖敎,依梧將迎接例,以四數磨鍊付標缺大抵,的奇不來,未知品秩之如何,而每以勅使磨鍊未妥,今姑差降磨鍊,觀其所爲處之宜當,敢啓。傳曰,依啓。
具鳳瑞啓曰,二師金藎國處,勿待罪事,當爲下諭矣。缺行,旣已越江,似不必專送。待後日入瀋之便,順付,何如?傳曰,允。
以黃海道松串祈雨祭文,傳于具鳳瑞曰,圭璧二字,改之,可也。
傳于李德洙曰,政事,明日爲之。
平城府院君申景禛箚曰,伏以臣在乙亥之夏,大臣禮官,承命奉審穆陵時,臣亦以繕工提調,一時進缺皆與大臣禮官同之。今聞其時之事,出於缺以此引咎,而臣之姓名,亦在其中,臣何敢自謂缺晏然於心?伏乞聖明,亟加罪斥,以安愚分。取進止。答曰,省箚具悉。卿其安心,勿爲控辭。燼餘
上在昌慶宮。停常參·經筵。
有政。吏批,判書李顯英進,參判李植進,參議金世濂服制,都承旨沈詻進。兵批,判書李景曾進,參判韓亨吉病,參議李省身進,參知南斗瞻進,右承旨李德洙進。
沈詻啓曰,今日當爲政事,而左承旨權濤病未仕進,左副承旨臣朴守弘迎接使出去,同副承旨臣金堉式暇,廳中只有臣及右承旨臣李德洙,右副承旨臣具鳳瑞。臣則當進吏批,具鳳瑞與兵曹判書臣李景曾婚姻家相避,兵批何承旨進去乎?敢稟。傳曰,右承旨進去。
李䅘爲持平,李時楷爲兼漢學敎授,曺挺生爲司藝,金宗振爲典籍,柳昌辰爲養賢直長,慶昌君爲宗簿寺提調,金埥爲平丘察訪,崔東㠍爲大君師傅,朴潢爲校書提調,李天基爲禮曹佐郞,閔應協爲副應敎,邊孝誠禮曹正郞,趙廷虎爲大司成,趙涑爲工曹正郞兼春秋,李以存爲禮曹正郞,李䅘兼持平,減下批各司久任官軍器副正缺應吉,判官金昌立,兵曹佐郞金以悅。
密山君粲爲副摠管,趙德亨爲五衛將,金致澤爲同知,李浣爲僉知,洪應龜爲內禁衛將,趙光瑗爲景福宮衛將,白大璡爲都摠都事,南應元爲武兼宣傳官,閔寅亮爲平安虞侯,庾天鎰爲碧團僉使,段希鳳爲淸城僉使,金義立爲麟山僉使,朴夢箕爲宣沙浦僉使,金禮男爲景福宮衛將,元大健爲越松萬戶,李㫾爲訓鍊習讀,宋琬爲部將,丁茂英爲訓鍊習讀,徐希稚爲訓鍊習讀,崔嵂爲全羅右水營虞侯,南斗傍爲羽林衛將,朴鳴漢爲都摠都事,權榮爲兼司僕將,李碩耉爲武兼宣傳官,李希仁爲訓鍊判官,護軍林慶業·金蓍國,司直鄭攸,司果柳時茂。
掌令洪茂績·金坰啓曰,請閔馨男定配,沈器遠削奪,卞三近遞差事,及陰城縣監柳德涵,率去孽族,置諸衙中,欲爲作婚於本縣士族之家。其家以門戶不相適,不爲之,德涵勒送婚需於其父,其父率其處女而逃,德涵發怒,不從其言,至令官差,捉致其妻。其妻以士族婦女,恐爲官差所辱,至於結項而死,湖西之人,莫不痛惡。如此悖戾無行之人,不可齒在衣冠之列,請陰城縣監柳德涵,削去仕版。答曰,依啓。閔馨男等事及卞三近事,毋煩。
具鳳瑞,以戶曹言啓曰,以本曹草記,傳曰,別單磨鍊,極爲過多,其中外方難得之物及京市可辦之物,或量減或全減,以紓民間一分之弊,且末端之語,似涉歇後,乾物使之趁卽上送,似可也事,傳敎矣。臣等奉體聖上趁念民瘼之至意,反復思之,外方難得之物,有如豹皮,而三勅使接待所用,非八十餘張,無以成形。梧將時,僅辦且爲半減,牽補以過,而監軍接待,出於意外,不用豹皮之處,缺急迫督過,生前日所無之弊。若於此後,接伴使又不得其人,貽弊罔極,今之四十張,比前定太半減之,該曹之力亦渴矣。不得已其餘自京可得貿用者,外方難可輸運之物,七種全減,八種缺付標以入。此則比諸當初勅使分定一百三十餘種,極其浩大之時,十分之一,似聞各道分定少,則各邑守令,不煩民力,而拮据措備缺有之云,誠爲可嘉。以此分付各道,乾物亦令趁速上送事,行移,何如?傳曰,依啓。且豹皮數多,則守令雖賢,勢難不煩民力。此物亦爲量減,其不足之數,自本曹貿用。
具鳳瑞啓曰,伏見義州府尹狀啓,缺行次入捉人馬,已爲還渡,而大君回還時,無的期云。接伴使缺一日之程,則蓋貽一日之弊,此時西路,一番虛行,亦甚可惜。迨其未遠,趁卽召還,未知何如?惶恐敢啓。傳曰,撥上下諭。
傳于具鳳瑞曰,典獄摘奸,輕囚放釋。
具鳳瑞啓曰,缺押來詣香室祝文中,木覓山邦國所瞻之瞻字,以詹書塡缺敎於單子,則果爲誤書,故一邊改書,一邊付標以入之意,敢啓。傳曰,知道。
具鳳瑞,以都摠府意啓曰,副摠管申得淵,漢城缺仕,請出標信。傳曰,知道。燼餘
上在昌慶宮。停常參·經筵。
卯時辰時,有霧氣。
掌令洪茂績·金坰啓曰,請閔馨男·沈器遠,竝亟允前請。答曰,不允。
金堉,以戶曹言啓曰,以本曹草記,分定別單磨鍊改付標事。傳曰,依啓。且豹皮數多,則守令雖賢,勢難不煩民力。此物亦爲量減,其不足之數,自本曹貿用事,傳敎矣。臣等欽奉聖意,豹皮十張減下付標以入之意,敢啓。傳曰,知道。
具鳳瑞啓曰,五部無形,本無衙門,且無朔料之出處,自該曹亦無題給之規,當部官員,不得已制缺某洞,收聚升合,無理之弊,已成謬例,而誠出於勢迫。此非下人斷刑之缺臣之聞此弊久矣。未有變通之道,徒罪此輩,則亦似冤枉,故昨因□命摘奸,取考囚徒,爲先疏釋,今承徑先放釋未妥之敎,臣只思宣布欽恤之聖意,不覺率爾妄作之歸,不勝惶恐。大槪係干侵缺有濫雜之弊,今若全釋,不無日後益滋之弊。五部書員,竝爲缺囚,一一究問,何如?傳曰,厥罪輕重,問于該府處置。
目今醫員,無緣闕到,極爲過甚。請推考論罪。且守直軍士十名內,只金玉生·金順己·金春山三名逢點,觀其貌色,似非鄕人,問其居住,不能善對,取考衛將所分軍,則三名姓名,不載件記,七名全闕,亦似殊常。衛將所次知色吏及典獄署都副房,令缺一處究問,以爲推治之地,何如?傳曰,依啓。論香放釋,軍官等令缺速決杖,且二枝中五部書員,皆是虐民之徒,徑先放釋未妥矣。燼餘
上在昌慶宮。停常參·經筵。
藥房提調臣洪瑞鳳·李顯英·沈詻啓曰,暑熱比酷,伏未審調攝中,聖候何如?臣等不勝仰慮之至,敢此問安。答曰,近因暑熱,氣候不如前日矣。再啓曰,盛暑之節,添以旱熱,閭閻之人,頗多不堪而受病者。臣等仰慮調攝聖候或不如曩時矣。今承下敎,不勝憂悶之至,凡人疾病,先防其微,俾無大段之憂。所患症候,明白下示,然然當與醫官,相對議劑,敢此仰稟。答曰,所患不至大段,勿爲議藥。
掌令洪茂績·金坰啓曰,請閔馨男·沈器遠,竝亟允前請。答曰,不允。
金堉,以漢城府言啓曰,政院啓辭,五部書員等厥罪輕重,問于該府處置,傳敎矣。各部使喚下人等,本無料布出處,故推出坊里,稱以差備缺公役收合米布,以爲下人料食之資者,未知創於何時,而已成謬例,漸至滋蔓。一自丙子以後,孑遺都民,瘡痍之餘,僅得還集,而家産蕩盡,無以聊生,所見慘惻,雖係應賦之物,所當十分減損,以保缺猶踵前習,反有加於亂前,故臣金自點欲爲査正,以杜濫觸之弊,缺囚禁推覈之際,適値承旨摘奸放送矣。今反還囚,更査之意,敢啓。傳曰,知道。
夜一更至四更,月暈。燼餘
上在昌慶宮。停常參·經筵。
朴守弘,以兵曹言啓曰,當日書缺裵信男稱名人,自金虎門入來,差備門外擊錚,極爲駭愕,令攸司囚禁治罪。同門守門將柳涵,常時不能禁斷,以致闌入,亦爲非矣,請推考。傳曰,依啓。
掌令洪茂績·金坰,持平鄭泰齊啓曰,請閔馨男定配,沈器遠削奪事。傳曰,依啓。燼餘缺
答刑曹參議李莯疏曰,省疏具悉。爾其勿辭,從速察職。
刑曹參判卞三近,大司成趙廷虎初度呈辭。入啓。給由。
注書李行源再度呈辭。入啓。加給由。
吏曹參議金世濂,同姓六寸弟幼學金世淹身死,服制已行七日,出仕,何如?啓。依所啓施行。
行司直柳大華,忠州地,掃墳呈辭。給由。
京畿監司書目,龍仁公兄呈,以副修撰申濡,病重上去不得,上疏上送事。
司直許興善,江陵地病親呈辭。入啓。給由。當日出去。
傳曰,審理冤獄事,言于該曹。
以修撰申濡上疏,傳曰,遞差。
吏曹啓曰,守令有闕,政事,何以爲之?敢稟。朝報
上在昌慶宮。停常參·經筵。
朴守弘,以訓鍊別造廳言啓曰,鳥銃缺柄,逐年備上,而今年功役,時方打造矣。粧飾所入錫鐵,市中絶無,他無貿置之處,極爲渴悶。缺廳錫鐵,本廳及守禦廳,竝有取用之時,所備錫鐵四百斤,送於戶曹,爲先上下,以完大役宜當,敢啓。傳曰,言于該曹。
朴守弘,以都摠府言啓曰,副摠管申得淵,義禁府坐起及漢城府坐起晝仕,請出標信。傳曰,知道。
下直,平安監司鄭泰和,高山察訪林葵,入侍。上御養和堂。平安監司鄭泰和引見入侍,承旨具鳳瑞,假注書李俊耉,記事官趙復陽·洪處尹。上曰,卿受重任遠行,必有陳達之事耶?鄭泰和啓曰,小臣以無似,受此重任,罔知所措?國事將無以爲計,而且西路舟師之役,已無支撑之勢,此臣之所以尤極悶慮者也。上曰,被傷八路同然,而西路尤甚,未知何以支過乎?鄭泰和曰,小臣往覲湖南時,得聞其處民役,則視兩西稍似蠲歇,尙且不堪,況西路中甚者乎?生民之困瘁,已至於必不支保,則國事將無以爲恃矣。上曰,淸人所爲,不足容說,至於我國,使命亦甚無理。頃見黃海監司狀啓,則使命之不遵朝家事目,專事侵濫,缺於此,殊極無理矣。鄭泰和啓曰,西路守令,多是武弁,故使命支迎之濫雜,一路生民之困瘁,皆由於此,別無朝夕緊用之事,直路守令,或以侍從文官差送,則庶無此弊矣。上曰,非營將處,交差,可矣。上曰,茶餤缺用油蜜果云。此非但男子素缺合之物,此時之浮費,豈敢安其心乎?鄭泰和啓曰,小臣親承聖敎矣。身所服行,豈敢小忽?且使命所爲,如有不當,則當隨見啓罷。上曰,守令,雖有妥缺於使命,用十分申飭,俾無事目外濫泛之弊矣。鄭泰和啓曰,小臣道內,謹當申明檢飭矣。鄭泰和啓曰,制車運米事,曾承聖敎矣。小臣待罪備局之時,已與諸臣等旣以料度,而如以龍山所用車子之制,則遠路難以得達,依聖敎以大車制用乎,以小車制用乎?雖用小車,馬匹亦難,必以人夫輓行,似爲便當矣。上曰,人夫,則所食不貲,貰價亦多,以牛隻用之,未爲不可矣。鄭泰和啓曰,制車姑試之,何如?上曰,可矣。具鳳瑞啓曰,作車,以遼廣之松爲之,似爲可用矣。鄭泰和啓曰,歲幣缺前兵使林慶業,以防軍布,量宜裁補矣。新兵使,固未知何以爲之,而李顯達,亦何敢有不爲遵行之理乎?當問其便,隨後啓聞矣。上曰,西路人心,古稱淳朴,而近來日就澆薄云。無乃賦煩役重,人心怨苦之致耶?具鳳瑞啓曰,聖敎至爲允當矣。鄭太和啓曰,兩西驛路凋弊,前後勅行,已無蘇復之望。若難支保者,驛騎好則奪去,不好則察訪,又未免詬辱,兩西驛路,自此無復可支之勢矣。上曰,此亦可慮也。驛路終至顚仆,則將何以支過乎?鄭太和啓曰,赴仕之初,凡干調度之事,預難遙度,而自前藩臣啓稟之事,例以本道推諉,此時朝廷,若不變通指揮,則西路將無以支保之望矣。上曰,年飢則必以所兼管餉財儲,十分裁調以救,則民生庶可保存矣。鄭太和啓曰,小臣才力所及處,則豈不盡心?但恐西路,不能見保於臣身,故此所以臣惶悶處也。
敎平安監司書,王若曰,命四岳分十連,自古爲任最重,屬大事當一面,方今舍卿而誰?僉議旣同,予缺攸缺粵自缺禮以後,尤甚關西凋瘵之災。惟其地接於彼疆,是以致重於缺路織冠蓋,難堪供億之煩,歲輸金繒,忍見飛輓之苦。且缺徵發之有擧,未免誅求之多端,力盡財殫,膏血竭矣。缺送,遐近蕭然,故付畀或非其人,則施措多失其會,缺暍,必藉愷悌之良,理劇刺繁,宜賴通敏之手。此時此任,其缺難,念卿世缺忠貞,與國義同休戚,鴻雁行於桂籍,難弟難兄,箕裘業於桐鄕,乃祖乃父。立臺閣而風生霜肅,處銓省而鑑空衡平。頃屬危急之際,益著夷險之節。三軍崩潰,獨推從事之賢,一路澄淸,咸仰觀風之化。凡所履歷,蔚有名稱。大臣數言,知卿之力量已悉,三年再擢,肆予之倚仗實深。使協贊乎廟謨,朝廷無出其右。蓋明習於邊事,勳業將多于前,勁草可以受疾風,盤根然後別利器。玆以卿爲平安道觀察使兼兵馬水軍節度使·巡察使·兩西管餉使,官無間於內外,任實缺於重輕,嶺海行忙,歸省之日子未缺君親念切,遠離之心事,如何?勖哉,予嘉得忠,去矣職思其責,才非識務不足缺濟屯非沈機,難得以應變,流亡若爲安集,黜陟惟在嚴明,送往迎來之際,生事可慮。牧民御衆之道,檢身爲先,卿所熟諳,予敢多誥,缺訓而自斷,罪大辟則稟裁。於戲,否泰相乘,缺忠義所感,何事不成?區區責應之方,惟缺殫賢勞,故玆敎示,想宜知悉。兵曹參議知製敎缺製進
行刑曹判書李慶全上疏,伏以,臣伏蒙缺恩由缺溫井庶缺或有萬一之效,而衰耗已甚,氣血焦枯,更無一分缺之望,不得已載來鄕曲,以待入地之期。不自意,本月初一日缺次,則卿以司圃提調辭免事,上疏矣。省疏具悉。缺斯速上來事,有旨。本月初五日在保寧地,祗受缺治理擔舁,卽卽離發,首丘一念,必欲歸死於輦轂之前,行一日之途,三日始達,艱難得到大興之地,觸熱飮暑,宿症轉劇,一半之身,全不收拾,倩人扶坐,坐輒傾仆,呼吸急促,痰火頻缺惟八十之年,罹此難醫之疾,幾何不溘然道路之中乎?區區犬馬之誠,未是不懸於城南尺五之天,而勢已至此,無復可望。雖在年少力强之人,苟有疾病,則不得不呼叫於天地父母之前,而況臣垂死之喘,雖欲一向貪戀,以死爲限,其可得乎?長程杳然,一息如縷,未死丹心,益切耿耿。伏惟聖慈,庶垂怜察,除授本職及兼帶提調,竝速鐫革,以便公私,不勝幸甚。答曰,省疏具悉。卿其勿辭,調理上來。
具鳳瑞,以漢城府言啓曰,今日坐起時,得聞彰義門近處,人多有潛斫生松,而藏置於家中云。卽送北道監役官,使之捉得,則有一漢多斫生松,現捉推問之際,自稱出身,而容免乃是常漢也。問其姓名及參榜年月,則其名崔應男,丁丑年以砲手出身云。係是出身,非本府之所可治罪,令攸司囚禁重治,何如?傳曰,允。
具鳳瑞啓曰,禁府言啓曰,洪靌質子缺李缺質子瑜·南以恭質子晛·李景奭質子正順拿來事,奉傳旨矣。南晛·李瑜·李缺替質子,近必渡江,缺人等拿來羅將缺曹判書質子入往後,拿來之意,敢啓。驛路有弊入來後拿問。燼餘
上在昌慶宮。停常參·經筵。
有政。吏批,判書李顯英進,參判李植進,參議金世濂進,都承旨沈詻進。兵批,判書李景曾進,參判韓亨吉進,參議李省身外司坐起進,參知南斗瞻進。
金缺嚮爲奉化縣監,申湸爲金山縣監,柳俊昌爲注書,李慶相爲直講,河淸爲典籍,辛喜業爲平市令,鄭文翰爲長陵參奉,缺時材爲監察,北部主簿尹大亨,軍資主簿李東缺相換,姜柏年爲禮曹正郞,金藎國爲大司成,缺曹參判,鄭至和爲恭陵參奉,沈之溟爲義州府尹,具鳳瑞爲慶尙監司,金汝器爲陰城縣監,趙廷虎爲兵曹參議。
吏批啓曰,義州府尹首望沈之溟,前任缺未解由,而大臣薦望,故入啓矣。傳曰,使之加薦。
金堉,以兵曹言啓曰,當日譯官金應淵稱名人,自弘化門入來,差備門外擊錚,極爲駭愕,令攸司囚禁治罪。同門守門將尹時益,常時不能禁斷,以致闌入,亦爲非矣,請推考。傳曰,依啓。
金堉,以刑曹言啓曰,以本曹審理仍囚單子,傳曰,與金豆只同謀者,當初何以處置耶?問啓事,傳敎矣。大沙工金豆只,同謀慶州缺朴愛得,京缺囚禁刑問五次,督徵之際,因慶州府尹呈牒,本道監司狀啓內,渠之田畓,一族議放賣措備次,下送本府囚禁督徵事,啓下。本曹,亦依狀啓,下送本府事,入啓,蒙允下送矣,敢啓。傳曰,知道。下送所納幾許耶?
金堉,以訓鍊都監言啓曰,前縣令柳信男,都監郞廳啓下,而方在閑散中,時無職名,依近例該曹付軍職,冠帶常仕,何如?傳曰,依啓。
以義禁府金忠淹等書啓單子,傳于具鳳瑞曰,池達沂等傳旨,採蔘一款落漏不書之言,殊甚可駭。其時公事,詳考以啓事,傳敎矣。取考池達沂·南斗一等拿來傳旨,則只有越缺土兵,恣意採蔘等語,而採蔘一款,果爲漏落。與缺應海·安成吉等傳旨,措語不同矣,敢啓。傳曰,元公事詳考以啓事,傳敎矣。更考元公事,則池達沂·南斗一未收捧稅蔘之說,昭載於兵使狀啓中,而備局粘目,則此一款全不擧論,故當初捧缺粘目不察元公事,以致漏落矣,敢啓。傳曰,缺吏推考,以懲其怠慢之罪。
李德洙,以禮曹言啓曰,以本曹啓辭,守護軍立役事,傳曰,此家舍中有改造處耶?問啓事,傳敎矣。臣等取考監役官牒呈,則泰陵除抹樓修改處外,守僕房三間,則只存柱礎,靖陵缺八間,亦皆新造之處,兩陵之役,俱非修補之比,敢啓。傳曰,新造之處,令該司給價。
李德洙,以禮曹言啓曰,往在亂前,各陵守護軍完全之日,凡干陵寢修理之事,未聞以守護軍爲之使役。上年英陵丁字閣被災後重建,後以守護軍役使者,因其時有各陵日後如有意外之事,以守護軍役使,定爲恒式,以杜後弊之敎故也。各陵公殿,經兵火殘敗處,今方修改,而宣惠廳不給役軍之價,因前傳旨,責於守護軍調役,非但當初傳敎本意,爲防意外之患,而非缺此等之役,亂後守護軍餘存者無幾,不可以數少之人,辦完許多之役。當農務方急之時,專廢緣畝,長立應役,勢有所難堪,委屬缺日後各陵起役處,令宣惠廳依例給價,以爲守護軍保存之地,何如?傳曰,其時傳敎,詳考稟處事,傳敎矣。臣等取考上年所上捧承傳謄錄,則五月十一日有日後各陵如有意外之事,皆以守護軍役使修改,定爲恒式,以杜日後弊事,傳敎矣。臣等慮有數少守護軍,廢農難支之弊,不得已啓稟矣。泰陵守僕房三間,靖陵祭物雜缺廳守僕房廚舍,及其餘應造處,竝八間,其他墻壇階砌修補等役,應入軍數不少,而若必以守護軍助役,則似當變通。稍待農隙赴役,可無守護軍失業之患,而陵寢重事,臣曹不敢擅便,上裁,何如?傳曰,依啓。
朴守弘,以大臣意啓曰,臣等就罪囚各人缺錄罪名參考缺所藏作文,則或有罪名非輕,而其情可恕者,或所犯非重,而久滯未決者,拈出十六名別單書啓,伏候睿裁。傳曰,付標施行。
金堉,以禁府言啓曰,外方定配罪人,一體重理事,傳敎矣。議于大臣,書啓之意,敢啓。傳曰,知道。
金堉,以刑曹言啓曰,本曹取囚罪人,則就大臣前定奪書啓,而京外所當一體擧行,各道監司及開城·江華等府留守處,速爲審理啓聞事,移文,何如?傳曰,允。
以義禁府別單書啓,傳于具鳳瑞曰,各人罪目,或全書,或只書大槪,而不書所犯,事甚。缺
金堉,以義禁府言啓曰,審理冤獄事言于該曹事,傳敎矣。本府時囚金忠淹等十九人,各其名下罪名懸錄別單書啓,伏候睿裁。傳曰,三人爲先付標以下,此外罪人問于大臣以啓。
吏批啓曰,嶺南城役雖完,必多料理守禦之事,新方伯難得其人,竝與義州府尹,令備邊司議薦,何如?傳曰,依啓。
金堉,以備邊司言啓曰,以本司義州木綿入送事,草記,傳曰,今春所送,何如是缺問啓事,傳敎矣。春初資裝木入送時,又慮有不時需用缺兵戶曹所儲木綿,各加五十同入送事,啓下矣。其後船運之時,兵曹卽爲入送,而戶曹則其時未及輸送,故其數如此矣,敢啓。傳曰,知道。戶曹難免廢閣之罪,當該官吏竝爲推考。
金堉,以備邊司言啓曰,以本司義州府尹黃胤後遞差,搬運木綿以濟灣上之用事,草記。答曰,依啓。且木綿不必多給,今春船運之木若干同缺之除給,以助緊切之用事,傳敎矣。平安道今春所送軍需木五十同內,二十五同除出移給,以爲轉移辦應之助,宜當,敢啓。傳曰,依啓。
辰時,日暈,兩珥。巳時未時,日暈。
前別坐臣洪處濬,上言于主上殿下,伏以,聖明軫念江都死節之人,令有司特擧旌表之典,臣亡母成,亦被恩褒,棹楔已完,哀榮俱至,感激幽明。第臣猶有所憾於天地之大者,先臣命亨殉節之狀。與故相臣金尙容一體,而有司岐而別之,只參於贈職之列,不惟在人子缺痛,至於國家,未必不爲欠典,此臣所以缺主,再而不已者也。伏願聖明垂察焉。先臣命亨缺日徒步隨駕,曉到山城之下,見戶曹參議南缺大駕已向江都,與奉常正李時稷,狼狽中路,未得扈從之事,已列於前疏中,臣姑擧先臣死節事跡,略陳其梗槪焉。先臣當初官仁川地,倡率士夫,奔問宗社,兼行正朝望闕禮,入往江都,江都宗社所在,不忍離去,而家屬猶未處置,故辭于大臣出來紫燕島,再入江都之日,與工曹正郞朴知警永訣,曰江都形勢必敗無疑,固知此行,去則必死,而人臣分義,當與宗社俱存亡不暇,顧身今日之別,生死決矣,此則知警之所傳說也。旣入江都之後,謂臣曰,江都淪覆,賢愚所知,顧余爵秩,非汝庶官之比,不可草間苟活,旋卽復入,宗社有靈,吾亦得全,脫有不幸缺身以死之,此外事惟汝在耳。未幾聞敵兵渡江,詣相臣金尙容所曰,事已急矣,公何以處之?尙容曰,年踰七十,爵秩已崇,惟有死耳。先臣曰,今聞公言,實獲我心,相持缺上南譙樓,尙容顧謂左右曰,吾與洪參議,別有處置事,諸君皆下去,或下或不下。又勵聲曰,大臣有言,諸君不從者何也?命人持火以來,諸人乃知其意,便皆趨下,此則本府吏韓汝宗目睹而言之也。方其放火也,先臣身體,猶未遍燒,落於門內路上,故從人收置閭家,此則經歷張遇漢言之也。其後士人尹世獻,與士人南斗徵,過通津,民家見一常漢,焦爛頭額,有慘經兵火之形者,詰其所由,乃尙容家奴興吉隨往南樓者也。問以南樓事,則與吾老爺,終始同事者,雖不記其姓名之誰某,而獨知爲草前洞洪參議云,此則世獻親聽而言於臣者也。以此見之,先臣爲國致死,蓋其素所畜積,而其與尙容焚死,固非倉卒延及之比者較然著矣。當初本府初啓中,亦擧先臣姓名,已聞於朝廷,而若行表旌之典,則當時一體死節之人,宜無所等第於其間,而尙容旣被旌典,先臣獨不與焉者,何也?公議缺百年,而私情痛迫,不容含默,曾以此缺則該曹以時月已久,以致紛擾等語,爲不缺死者也。臣之一家,母則結項而死,一弟不屈斫殺缺以去,臣則染疾垂死,賊見而棄之,故不能趁期襄葬,呼號道路,朞年而後,始得卒襄,而單身流落於南中,亂裏消息,邈缺不得與諸人一時陳辯,臣之負先臣大矣。尤不勝痛哭者,人之喪亂,何代無之,而未有甚於臣家者也。先臣之事,旣有明證,而又有實狀之表著,豈可以時月之久遠,而有所持難乎?臣竊未知該曹之意也。以先臣殉節之事,或有所可議者而然耶?先臣之節,苟有所可議者,則褒贈之命,胡然而及哉?贈職官批中,特以忠臣二字書之,旣曰忠臣,而獨不與於旌表者抑何哉?臣竊伏聞,上年六月,聖敎有曰,死節無異,而旌表不同,何以如此耶?命承旨察啓事,聖意所在,孰不感激?缺則該曹防啓之辭,聖明亦已洞燭。臣於陳疏之後,非不知連章以訟,而再以私悃,煩籲天聽,有所不敢,遷延日月,只竢公議之發,今已半年,尙未聞該曹缺處,臣誠悶鬱焉。玆不避瀆擾之誅,又大聲以號,苟有一分飾辭缺恩則是,上欺君父,下負先臣焉,臣豈可忍此哉?如缺有難取信,則朴知警·張遇漢·尹世獻·韓汝宗等四人尙存,令該曹問啓,則可以知之矣。若此四人證辭,有小相違,則臣請伏阿親欺君之誅矣。伏願天地父母,亟察先臣殉國之節,俾與死節諸臣,一體旌表,則死生無憾。臣不勝戰灼涕泣祈懇之至,謹昧死以聞。啓下禮曹。燼餘
上在昌慶宮。停常參·經筵。
藥房都提調臣洪瑞鳳,提調臣李顯英,副提調臣沈詻啓曰,旱熱愈往愈甚,伏未審調攝中聖候,比前加減,何如?臣等不勝憂慮,敢此問安。答曰,不如前日一樣矣。
朴守弘啓曰,事變假注書李頤賢,身病方重,不能行公。他假注書差出,何如?傳曰,依啓。
事變假注書望,△柳昌辰·金壽長·洪處大。
朴守弘,以大臣言啓曰,新除授義州府尹沈之溟,今在江原道襄陽地云。目今義州官事之收拾,一日爲急,沈之溟給馬,罔晝夜上送事,江原監司處,下諭,何如?傳曰,允。
金堉,以義禁府言啓曰,外方定配罪人,一體審理事,議于大臣,書啓之意,敢啓。傳曰,知道。且本府時囚罪人,各其名下罪名懸錄別單子,書啓。傳曰,三人爲先付標以下,此外罪人,問于大臣事竝傳敎矣。臣等就議于大臣,前本府時囚罪人及外方定罪人別單書啓之意,敢啓。傳曰,依付標施行。
備忘記,傳于李省身曰,石灰二百石送于內需司事,言于該曹。
李省身,以春秋館領監事諸堂上意啓曰,江華史庫所藏實錄,丁丑亂時,太半散失,亂定後卽遣史官,收拾藏置,而不爲曝曬,今已四年。且癸亥以後所記,則雖幸保全,而亦不無若干散失,宜有考閱修補之事,而近來國家多事,尙爾遷延。當代日記,亦是一件,比之諸處所藏實錄,尤爲關緊,不可不急急考正,霾雨前發遣史官,曝曬實錄,仍令考閱時政記,以爲處置之地,何如?傳曰,依啓。
金堉,以吏曹言啓曰,臺諫有闕,政事,何以爲之?敢稟。傳曰,過國忌後爲之。
朴守弘,以訓鍊都監言啓曰,都監自丁丑年八月至今年四月,工役所造,長箭一千二百七十部,斤箭九百七十六部,自備局輸送,長箭五百四十八部,斤箭三百三十一部,合箭三千一百二十五部內,具鏃長箭五百三十一部,具鏃斤箭三百七十二部,未及具鏃者,長·斤箭至於二千四百二十一部之多,而自備局輸送者,亦未具鏃。大槪,箭匠則二人,冶匠則一名役事之故,造箭常多,造鏃常少,以致有箭無鏃,亦爲積置。今爲加設一缺時造鏃,使未具者畢具,以爲緩急之用。冶匠·注鍊匠及缺布,令各該司,照例上下之意,敢啓。傳曰,依啓。
領議政臣洪瑞鳳箚子,伏以臣伏聞閔馨男定配于昌城,馨男缺辭,正卿未免有避質之迹,論以忱臣體國之道,則臺評之發,固其所也。第其齒七十有七,去八十非遠也。竊考大明律,有七十以上流罪,以下收贖,八十以盜及傷人者收贖,餘皆勿論之文。今此馨男所犯,不在應死之科,而流竄絶塞之外,敦熱嚴程,終至僵仆,則豈不有不乖於法典本意,而臺請亦不以爲釋然者矣。伏願聖明,特寬耄妄之罰,末減極邊之竄,不勝幸甚。古語云,刑之不中,宰相之過,臣待罪大臣,不得不達。取進止。答曰,省箚具悉。箚辭如此,特令中道付處。
正言郭聖龜上疏,伏以,臣以新進庸品,濫叨匪據,揣分揆私,常切感惕,策駑磨鈍,是臣區區,呈告瀆擾,匪臣初心,而災疹卒萃,呻吟復作,黽勉累日,沈痛轉劇。頃上辭單,遽承出給之命,臣誠惶蹙,無地自容。臣之所患,不至大段,則臣雖無狀,何敢强擾於靜攝之中乎?臣之積痼,已悉於辭單,臣之呼籲,實出於肝膈。伏願天地父母,察臣危懇,遞臣本職,以便公私,不勝幸甚。踏啓字下。
慶尙道觀察使具鳳瑞上疏,伏以,臣不才無狀,猥承洪私,再典州郡,一按藩維,而性本弛弱,事拂時尙,政專喣嚅,迹涉要民,堂堂聖朝,若嚴違道干譽之律,則臣之伏罪也,允矣。意外新命,遽及於己,試之臣追撫身心,惶恧交深,況今訛言胥動,南訊多虞,城役纔完,料理方急,加以山河道里之遠,絲麻貢賦之煩,本道爲最苟,非文武全才,則決難承當,臣何敢貪冒瀆擾之寵,終負委寄之重乎?器盈則溢,事有常理,莛撞缺折弱缺伏願聖上,諒臣由中之懇,遞臣分閫之職,不勝萬幸。重念臣早失父母,孤露人間,此後粉骨圖報,惟有聖明耳,若有一毫可堪之才,則豈敢游辭蔓語,做此虛讓,自取避事之誅乎?一行缺焦煎心腸,猶夫前日去就之間,心事罔極,缺痛呼天。臣無任惶恐屛營之地,謹昧死以聞。燼餘
上在昌慶宮。停常參·經筵。
自巳時至未時,日暈。
太祖大王忌辰齋戒。
以京城三次祈雨祭祭文,傳于李省身曰,此祭文,何以今始製入耶?問啓事,傳敎矣。問于藝文館,則昨日分排啓下之後,卽時缺柳碩·家在南大門外,日且向暮,未及製給,今曉再出,持來往返之間,自爾遷延云矣。傳曰,當該下人推治,以懲怠慢之罪。
朴守弘,以都摠府言啓曰,今日入直軍士,當爲中日習射,而國忌齋戒,退行之意,敢啓。傳曰,知道。燼餘
謝恩,宗簿正丁彦璜,濟用正李士祥,直講李慶相,典籍河溍,奉化縣監金嚮,北部主簿李東彦。
傳曰,政事,過國忌後爲之。
禁府,閔馨男,延安府定配。啓。
春秋館郞廳,以領監事諸堂上意啓曰,江華史庫所藏實錄,丁丑亂後,太半散失。亂後卽遣史官,收拾藏置,而不爲曝曬,今已四年。且亂離以後時政記,則雖幸保全,而亦不無若干散失,欲考閱修補之擧,則近緣國家多事,尙爾遷延。當代日記,只是一件,比之諸處所藏實錄,尤爲關緊,不可不急急考正。霾雨前發遣史官,曝曬實錄,仍令考閱時政記,以爲處置之地,何如?傳曰,允。疊書
備邊司郞廳,以大臣意啓曰,新除授義州府尹沈之溟,今在江原道襄陽地云。目今義州官事收拾,一時爲急,沈之溟給馬,罔晝夜上送事,江原監司處,下諭,何如?傳曰,允。疊書
事變假注書李頤賢病,代△柳昌辰·金壽長·洪處大。
兵曹啓曰,宣沙浦僉使李進先,以本道之人,有丙子戰功,且有別蒙承傳,故頃日本職擬望,至於受點矣。今聞進先,以高山里僉使時,容授潛商之罪,定配蒙釋之後,時無敍命云。臣曹不爲覺察,至於擬望受點,極爲惶恐。李進先改差,何如?傳曰,依啓。
義禁府啓曰,外方定配罪人,一體審理,議于大臣,書啓之意,敢啓。傳曰,知道。且本府時囚罪人,各其名下罪名懸錄別單書啓。傳曰,三人爲先付標以下,此外罪人,問于大臣以啓事,竝傳敎矣。臣等取議于大臣,前本府時囚罪人及外方定配罪人別單書啓之意,敢啓。傳曰,依付標施行。疊書
禁府,審理冤獄別單,南應海·安城吉定配,卞順遇放送。
禁府,南應海·安城吉·丘虛譯定配。啓。
吏曹啓目,粘連慶尙監司具鳳瑞上疏云云。嶺南方面之任,比前尤重,今此疏內辭緣,令廟堂覆啓,何如?傳曰,依啓。朝報
上在昌慶宮。停常參·經筵。
午時未時,日暈。
太祖大王忌辰。
正言李彬啓曰,臣自少素患疝症,暫觸寒氣,呼吸不通,去秋以來,式日發作,已成沈痼,及至深冬,痛勢轉劇,不能供職者,人人所共知也。缺月,老母病重,驚惶載疾,僅得還家,而千里跋涉,所患添倍,一向危重,幾至死境。王世子轅回之日,未及參郊迎之列,臣子分義,掃地盡矣。每日省顧,慙懼罔措,而不意今者,新命又下,感激洪私,黽勉登途,舊疾之外,加以中暑,寸寸前進,今始肅謝,臣旣重負罪戾,而況過限應遞缺決難苟冒。請亟命罷斥臣職。答曰,勿辭。
金堉啓曰,正言李彬再啓煩瀆,退待物論云矣。
行大司諫朴潢,獻納柳景緝啓曰,正言李彬,以素患疝症,已成沈痼,及至深冬,痛勢轉劇,不能供職,缺老母病重,驚惶載疾,僅得還家,所患添倍,一向危重,幾至死境。王世子回轅之日,未及參郊迎之列,臣子分義,掃地盡矣。不意玆者,新命又下,感激洪私,黽勉登途,寸寸前進,今始肅謝,臣旣負戾,而況過限應遞引嫌而退,抱病遐鄕,未參郊迎,千里登途,數日差遲,雖出於情勢之使然,旣有過限之失,不可仍在其職。請正言李彬遞遞差。傳曰,依啓。
以宣惠廳郞廳李徽祚望單子,傳于權濤曰,此人姑勿差任。燼餘
上在昌慶宮。停常參·經筵。
午時未時酉時,日暈,左珥。夜一更,流星出北斗第四星下,入太微東垣下,狀如鉢,尾長七八尺許,色赤。啓。
金堉,以義禁府言啓曰,崔守仁·金忠淹·金時賢推案,卷軸甚多,出入缺依前例浮取,何如?傳曰,允。
朴守弘,以兵曹言啓曰,今日將官·宣傳官等,試射時,武兼宣傳官金煥,無弓,依前例汰去,訓鍊都監哨官韓士俊,受由過限,不參試射,亦爲汰去,何如?分數缺爲書啓之意,敢啓。傳曰,依啓。
有政。吏批,判書李顯英進,參判李植式暇,參議金世濂病,都承旨沈詻進。兵批,判書李景曾式暇,參判韓亨吉訓鍊坐起進,參議趙廷虎進,參知南斗瞻病,左副承旨朴守弘進。
以鄭廣敬爲大司缺李天基爲正言,尹瀁爲柒谷郡守,黃德柔爲宜寧縣監,柳秠爲奉常主簿,李禬爲正言,沈詻爲掌樂提調,李厚培爲戶曹正郞,金以琣爲結城縣監,申冕爲禮曹佐郞,引儀金恒世,內資主簿柳達相換,引儀韓益增,內贍主簿金士吉相換,柳淰爲副校理,辛喜道爲順陵參奉,鄭攸爲兵曹佐郞,李昌源爲司僕。副司直金榮祖,司果權榮,副司果郭聖龜·李彬·柳信男,司猛羅繼缺·權井吉,司勇李淳,副司缺金光遠·元以坤,副護軍金湜。
傳于沈詻曰,祈雨祭獻官崔惠吉·姜弘重·尹履之·金瑨,各兒馬一匹,典祀官缺柳頲·金起漢,大祝呂孝曾·郭龍伯·宋克賢·辛缺各上弦弓一張,諸執事及監察,各裝弓一張賜給。
沈詻,以禮曹言啓曰,卽見順陵參奉林埏,以受香事來詣闕庭,醉酒呼呶,不似衣冠之人,請命汰去。傳曰,依啓。燼餘
上在昌慶宮。停常參·經筵。
李省身,以都摠府言啓曰,去夜發遣郞廳,闕內名處摘奸缺衛李缺族親衛李訓,忠順衛趙墍·朴得俊·朴得敬缺闕直,忠翊衛李缺及忠壯衛趙莫難·宋得信,族親衛李末義,忠順衛李景朔,正兵金戒光·辛生伊·劉士龍·金應缺·安得龍·蔡戒本等,軍裝有頉,極爲駭愕。依前例自本府,從輕重治罪,何如?傳曰,允。燼餘
上在昌慶宮。停常參·經筵。
政院·玉堂,大殿問安。傳曰,知道。
藥房都提調臣洪瑞鳳,提調臣李顯英·沈詻啓曰,酷暑,伏未審調攝聖候,比前何如?臣等不勝憂慮,敢此問安。答曰,近日暑症頗重矣。再啓曰,伏承暑症頗重之敎,臣等不勝憂悶之至。大槪暑症所患,非一般,或嘔吐或惡心或頭痛寒熱之不同,必須詳知聖候所患,然後方可議藥,敢此仰稟。傳曰,頭痛煩悶,間或泄瀉,晝則五內如焚。三啓曰,伏承下敎,與崔得龍及諸御醫等相議,則聖候所患,都由於外感暑風之所致,發散乃是先務,二香散加石膏三戔·麥門冬·黃連干汁炒·知母各一戔·黃芩酒炒·羌活各七分,連用二貼宜當云。以此劑入之意,敢啓。傳曰,知道。
行大司諫朴潢,獻納柳景緝啓曰,新除授正言李禬,時在忠淸道唐津地,請斯速上來事,下諭。答曰,依啓。
正言李天基啓曰,無狀小臣,最爲人下,甘爲庶僚,不期匪分,而夢寐之外,遽叨缺新命,臣固當感激洪私,奔走供職之不暇,而以今月二十日試射缺分,方被推勘,在法應遞,決難苟冒。請命遞斥臣職。傳曰,還出給。
金堉啓曰,以正言李天基避嫌,啓。傳曰,前任時推考,勿爲引避,似是斷定之規例,此避嫌何以捧入耶事,傳敎矣。推考之事,雖在前任之時,未及緘答,則是在時推之中也,方爲臺諫,不可不引避。頃者,金鋿爲正言,以兵郞時被推之事,引嫌見遞,故依此捧入矣。聖敎如此,此啓辭,何以爲之?敢稟。傳曰,金鋿避辭捧入,亦是不職之致,今後各別察爲,可也。
金堉,以備邊司言啓曰,就見洪喜男持來島主及奉行缺兩單,則雜以國諺,多未解見,故不敢入啓,使洪喜男翻譯別紙矣。其中唐質易軍,則已爲防塞云,而聖廟祭器儀註沙器燔造缺材等物許給事,入啓蒙允。此外請件準許與否,令該曹覈稟處置,何如?傳曰,依啓。
夜一更,流星出天弁星上,入河鼓星下,狀如拳,尾長二三尺許,色赤。夜五更,流星出牛星上,入虛星下,狀如拳,尾長五六尺許,色赤。燼餘
上在昌慶宮。停常參·經筵。
政院·玉堂·二品以上,大殿問安。答曰,知道。
夜一更,流星出大角星下,入騎宮星上,狀如鉢,尾長七八尺許,色赤,光照地。
藥房提調臣洪瑞鳳·李顯英·沈詻啓曰,伏未審夜來,聖候所患諸症,比昨,何如?昨日劑入二香散,已爲進御乎?臣等不勝憂慮之至,敢此問安。答曰,時未差愈,湯藥昨已進服。
政院啓曰,國家不幸,天災荐至,而亢旱之酷,未有甚於今日者也。當農缺極,彌月不雨,根耕失時,插秧無計,孑遺之民,大命近止,國依於民,而民之所天者食,民皆溝壑,則國將何依?民將缺禱祀名山,則只費牲幣,審理冤獄,則亦缺實哉?前歲亦有旱災,而殿下,至誠親禱,乃得甘澍,缺縱未能親擧玉趾,深宮幽獨之中,亦豈無恐懼自修之道乎?缺當深自警省曰,我之所以操存此心者,或有未盡於誠歟?對越上帝,或有未盡於敬歟?民之徵發者,或有抱冤呼天,而我之所軫念垂恤者,有所未及於如傷若保之仁歟?臣之敢言者,或有殉國忘身,而我之所以嘉納採用者,有所未及於轉圜如流之美歟?才不借於異代,而我之所以拔擢寵用者,果皆得賢,而其所擯斥退黜者,果皆不肖者歟?除拜之際,辨別才能,而少無好惡偏係之私歟?政事之間,皆務實著,而少無虛僞無益之事歟,念玆在玆,無少怠忽,如或有一毫未盡於心者,則旋卽改之,使之皆歸於實地,則彼此一理,豈無感應之道哉?古人有言曰,刑濫,則懼及善人,賞僭,則懼及淫人,賞之或僭,無異於刑濫。今者一馬一弓,過於弊袴嚬笑也多矣。半城驟雨,塵未盡浥,而恩賞之命,先及於祭官,此尤非應天之實也。諸臣之箚疏固辭者,亦出於惶恐未安之實情。伏願殿下,更加省察,還收成命焉。忝在近密,目見天災之慘,心有所懷,不敢不達。傳曰,啓辭甚是,予當惕念。且賞典,遣官設祭,與親祀不同,仍給無妨。
朴守弘,以備邊司言啓曰,舟師過去我境之後,凡干聲息,無由聞知,事甚可慮,故別定哨探船數隻,入送近邊諸島,探其去留蹤跡事,去月初十日入啓,行會平安監司處矣。厥後,絶無擧行形止馳啓事,方爲怪訝,今見宰臣等狀啓,前進舟師,自此催促,而我地入去之奇,無路聞知,尤爲可慮。啓下分付之事,廢閣不行之狀,極爲未便。本道監司從重推考,今後申明前日分付事,急急送哨探船於舟師所到處,隨其聞見,連續馳啓,而金命吉等委來催促之意,亦爲傳通于上·副將處事,知委,何如?傳曰,依啓。且今則雖送哨船,似無探聽之理,缺無益而有弊也。
金堉啓曰,以刑曹咸鏡監司啓本粘目,傳曰,當初傳敎中,有到配後放送之語耶?承旨察啓事,傳敎矣。前府使李祗光査覈啓本,本曹以上裁入啓,則有事有可恕,分揀似當,今此上疏,中路偃臥之狀,亦甚駭異,還發配所間置之以當,頹綱之敎,缺只憑分揀,配所間數字,有此回啓,似爲錯料,還出給,何如?傳曰,依啓。
朴守弘,以都摠府言啓曰,凡闕內摘奸之時,郞廳缺啓知而後行,則事體至嚴,亦係軍令,尤不可缺司僕羽林衛等,則自以爲非如下卒,妄爲自重,呼名點閱,缺已成謬例,七局出身等,又從而效,尤無一人聞名而應者,許多群衆紛紜之中,莫知誰有而誰無,混雜無倫,不滿一場兒戲,而亦不無冒僞代行之弊,非但所見可駭,揆以事體,尤極無謂。八番將領等,不能檢束整齊之罪,在所難免。本月二十五日當該將領等,各別推考。今後三廳禁軍·七局出身等,令各其領將另加嚴飭,俾無如前不爲應名慢忽之習,似爲宜當,敢啓。傳曰,知道。此輩,與下卒不同,不必呼名點閱。
朴守弘,以兵曹言啓曰,別抄騎兵,今日開坐,試才分等,別單書啓,照例施賞之意,敢啓。傳曰,依啓。代立者詳察,俾無虛僞之弊。
以前判官田浹上疏,答曰,省疏具悉。嘉爾爲國之誠,所陳之事,當留念而採用焉。原疏未下。
朴守弘,以兵曹銀溪察訪狀啓粘目,傳曰,此回啓當否,承旨察啓事,命下矣。凡官濫騎,自有其律,而缺旣以馳啓,則更令本道監司査覈者,似未妥當。此回啓公事,還出給之,照例覈啓,何如?傳曰,依啓。當該堂上推考,以懲其失。
傳于金堉曰,今觀戶曹堂上·郞廳緘辭,則色吏之受刑,似爲冤抑,使之。缺
金堉,以大臣意啓曰,臣等就外方定配罪人名下懸錄參商,則罪重,而其情容有可恕者,或原罪不重,而論以重律者,拈出十五人,以分揀之意,仰稟,伏候睿裁。傳曰,使之依付標施行。
傳于金堉曰,九月缺定配尹仁準元公事,入之。
沈詻,以吏曹言啓曰,承旨有闕,政事,何日爲之?敢稟。燼餘
上在昌慶宮。停常參·經筵。
政院·玉堂·二品以上,大殿問安。傳曰,知道。
藥房提調洪瑞鳳·李顯英·沈詻啓曰,伏未審夜來,聖候所患,與昨日,何如?臣等不勝憂慮之至。再昨劑入二香散,今已畢進乎?必須詳知卽今症候然後,前藥中加入議定加減,或更議他藥,故敢此仰稟。答曰,頭痛差歇,而鬱熱未減。再啓曰,伏承頭痛差歇,鬱熱未減之敎,與崔得龍及諸御醫等相議,則二香散進二貼,而藥力似微,未全和解,以致鬱熱之尙留。本藥更加柴胡一錢,連進一貼,觀和解如何,隨症更議爲當云。一貼加劑入之意,敢啓。傳曰,知道。
朴守弘,以軍器別造廳言啓曰,本廳鐵物,專靠於黃海道吹鐵所,故別造郞廳監鍊取用,而該入米石,自本寺下送,布物,則兵曹十餘同每年上下,輸送于吹鐵所,凡所以容入之物,不煩本道矣。卽接監鍊郞廳馳報,則前送米布盡下,其勢將停役云。米石則磨鍊本司,船隻藏載,刻期發送,而應下布物,令兵曹卽爲上下,俾無大役中輟之患,宜當,敢啓。傳曰,依啓。
朴守弘,以兵曹言啓曰,卽刻金虎門守門將報狀內,今朝開門時,內官尹完,多率下人闌入之際,守門軍士等禁斷,則內官下人輩,軍士一名無數亂打,不省人事,身死丁寧,極爲寒心。自本曹各別處置,以杜後弊云。常時闕門闌入,自有其律,而至於守門軍士歐打之狀,實前未有之事也,殊極痛駭。請尹完爲先從重推考,軍士亂打人摘發,令攸司依法治罪,何如?傳曰,依啓。
朴守弘,以都摠府言啓曰,今日入直軍士,中日習射,請出標信。傳曰,知道。
傳于金堉曰,政事爲之。
判中樞府事臣沈悅,伏以近來,玉候未寧,朝臣連日問安,而臣積病之中,添得虐疾,逐日疼痛,痛勢極重,寒熱俱多,而熱勢尤盛。當其發熱之時,昏迷不省,譫語不絶,頭顱如破,痛不堪忍,惡心嘔吐,水飮亦不得順下,四肢百骸,莫能收拾。病勢如此,未得進參於問安之列,人臣分義,豈容如是,臣不勝惶悶,伏地待罪。取進止。答曰,省箚具悉。卿其安心,勿爲待罪。
傳曰,遣內醫看病。
領中樞府事臣尹昉,伏以臣,再陳危懇,未蒙恩遞,且感且懼,不知所出。臣之老病昏耗,不仕摠察之狀,前箚已盡,若有一分可强之勢,何敢一向煩瀆,至再至三而不知止乎?提調遞仍,無甚關重,而當此聖候調攝之日,不免又溷宸嚴,如非情勢萬分悶迫,則臣雖至頑,必不敢又此呼籲,以速罪戾也。伏望聖慈曲垂矜察,亟遞臣社稷提調之任,以便公私,無任祈懇惶恐之至。取進止。答曰,省箚具悉至懇。卿之固辭如此,當勉副焉。燼餘
待大臣之道,豈容如是,過擧在彼,此無所失,病未偕避,勢所然也。法所當不事是非,有何可避之嫌?鄭泰齊,大司憲鄭廣敬,持平李䅘,大司諫朴潢,竝命出仕,掌令金埛·洪茂績遞差。答曰,依啓。戶曹官吏治罪事,不允。大司諫朴潢,大司憲·兩持平就職。
持平鄭泰齊,初度呈辭。呈政院,還出給。朝報
上在昌慶宮。停常參·經筵。
夜一更,流星出大角星下,入北斗星下,狀如拳,尾長三四尺許,色白。
吏曹啓曰,臺諫有闕,政事,敢稟。
持平鄭泰齊初度呈辭。入啓。
藥房啓曰,伏未審夜來,聖候比昨,何如?前劑入湯藥二貼畢進御,則必須詳知,卽令症候何如然後,或前藥加入中,有所增減,或更議他藥,敢此仰稟。
府啓,新除授執義李必行,時在京畿龍仁地,請斯速上來事,下諭。答曰,依啓。
答藥房啓辭曰,熱勢漸減。
藥房再啓曰,伏承熱勢漸減之敎,崔得龍諸御醫皆以爲,聖候鬱熱,未全消散,前劑入少柴胡湯合人蔘白虎湯,依前加入一貼,加劑進爲當云。依此劑入之意,敢啓。傳曰,知道。
政院啓曰,新除授同副承旨金光爀,時在全羅道高敞地,曾以執義承召上來,先文已到,而過期不來,今有新命,斯速上來事,下諭,何如?傳曰,依啓。
領議政初度呈辭。入啓。
吏曹參判李植初度呈辭。入啓。給由。
院啓,臣等將戶曹官吏懲治之事,累日論列,聖批一向堅執,臣等實未曉聖意之所在也。規外濫捧之弊,臣等前後之啓,旣已詳悉,今不必更爲覼縷,而亦可以一言而蔽之。判書李溟,以病在告,亦聞其胥吏輩作挐之狀,該掌色吏,盡爲除下云。臣等此論,豈特收拾風聞而發哉?該吏以罪除下,而該郞曲爲伸辨,自稱一一親執,替受該吏之責,其爲無恥,不幾甚乎?此而不懲,遠近聞之,必將曰,該曹操縱之權,專在於色郞·色吏,而判書不得下手,臺諫言之,而聖上亦不允,則此後外方各邑,皆必承望色郞·色吏之意,操縱弄奸之弊,日滋而月甚,豈不大可寒心乎?當該堂上,旣不能嚴明檢飭,又從而伸救之,有若全無一失者然,循情蔑公之罪,亦不可不懲,請勿留難,亟允前請。目今亢旱之慘,近世所無,而萬姓,竝迫於塡壑,上下遑遑,不知所爲。禱祀岳瀆,奔走祈告,而天意邈然,尙無感動之望,若過數日不雨,則西成已矣,民命絶矣。臣等竊念天道神明,災不妄作,變異之生,必有其由,而人之所以憂之者,不能合天,故天怒滋甚,此古今之的戒也。答天之實,固非一端,而至於審理冤獄一事,尤急於弭災之道,一婦抱冤,宜以召災,自京及外訟多罪罟之中,豈無拊心號天,而莫得以伸者乎?頃者自上特下審理之命,遇災警惕之意,可謂至矣。久囚之中,疎釋者亦有之,庶幾慰悅人心,導迎和氣,而陰雲不雨,有若鬱然而未散者,天人之際,雖不敢知,一一顯應,而比之於古人決獄,而雨則抑恐覆盆之下,或有所未察,而掩滯者也。古語曰,小大之獄,必以情,或罪名雖重,而情有所可恕,或情犯俱重,而久滯犴獄,桁楊椄槢,或孤臣孽子,去國離親,絶塞遐方,生返無期。此等之人,雖有難赦之罪,日久月積,怨鬱已極,亦足以感傷天心,乖和氣而召災沴也。自古,遇非常之災,必有非常之擧,且非綱常大辟,則遇慶遇災,皆有單赦之例,臣等區區之意,若殿下亟施曠蕩之典,竝霈雷雨之澤,則庶可以感回天心。臣等目見天災之慘酷,民事之罔極,憂遑悶迫,罔知攸處。請於卽日特降恩旨,以答天譴。答曰,依啓。其中情犯俱重者亦赦之請,似或未妥也。戶曹堂上更加推考。
答都承旨沈詻疏曰,省疏具悉,卿其勿辭,調理察職。
正言李□□上疏。踏啓字以下。
領議政初度呈辭。傳曰,不允批答。
傳曰,政事,明日爲之。
禁府,崔處旭拿囚。啓。
備忘記,審理一事,令各該司更爲詳察,稟處,使抱冤者,皆得伸雪。
忠淸監司書目,洪州呈,以司諫趙絅病重,職名遞差事。朝報
院啓,目今亢旱之慘,近歲所無,百萬祀岳瀆,奔走祈告,而天意邈然,尙無感動之望。若更數日不雨,則西成已矣,民命絶矣。臣等竊念天道神明,災不妄作,變異之生,必有其由,而人之所以應之者,不能合天,故天怒滋甚,此古今之明戒也。應天之實,固非一端,而至於審理冤獄一事,尤急於弭災之道,一婦抱冤,足以召災,自京及外,許多罪罟之中,豈無拊心號天,而莫得以伸者乎?頃者自上,特下審理之命,遇災警惕之意,可謂至矣。久囚之中,疎釋者亦有之,庶幾慰解人心,導迎和氣,而陰雲不雨,有若鬱結而未散,天人之際,雖不敢知,一一顯應,而比之於古人決獄而雨,則抑恐覆盆之下,或有所未察淹滯者也。古語曰,大小之獄,必以情,或罪名雖重,而情有所可恕,或情犯俱重,而久滯犴獄,桁楊椄槢。或孤臣孽子,去國離親,絶塞遐方,生返無期,此等之人,雖有難赦之罪,日久月積,怨鬱已極,亦足感傷天心,乖和氣而召災沴也。自古遇非常之災,必有非常之擧,且非綱常大辟,則遇慶遇災,皆有單赦之例。臣等區區之意,若殿下亟施曠蕩之典,普霈雷雨之澤,則庶可以感回天心。臣等目見天災之慘酷,民事之罔極,憂遑悶迫,罔知攸處。請於卽日,特降恩旨,以答天譴。答曰,依啓。其中情犯俱重者,亦赦之請,或似未妥也。
備忘記,審理一事,令各該司更爲詳察,稟處,使抱冤者,皆得伸雪。禁府謄錄
上在昌慶宮。停常參·經筵。
有政。
持平鄭泰濟初度呈辭。給由允下。
司諫趙絅辭狀以遞差。
戶曹郞廳罷職現告,正郞都愼修,佐郞金守宗。啓。
吏曹啓目,直講李興浡,過限未上來,改差,何如?啓依允。
藥房啓曰,伏未審夜來,聖候何如?前劑入少柴胡湯合人蔘白虎湯,全爲治熱寒劑,前後已盡三貼,則聖候鬱熱之症,減得幾許耶?必須詳知,卽今症候然後,方可更議他藥,敢此仰稟。答曰,熱候幾盡差減,湯藥停止,可也。
都承旨沈詻再疏。大槪,病勢益重,冒萬死更乞遞免事。入啓。
院前啓,戶曹參議洪得一罷職事,停啓。
藥房再啓曰,伏承熱候,幾盡差減,湯藥停止之敎,臣更與崔得龍及諸御醫等相議,則聖候熱勢,本來非細,當此旱熱太甚之時,雖似有差減之幸,餘熱尙存,則不無乘時更熾之慮。前藥中,去少柴胡湯材料,只取人蔘白虎湯,加麥門冬·赤茯苓各一錢,黃連薑汁炒·山梔仁炒·竹葉·地骨皮各七分,連進三貼,俾無後患云。依此劑入乎?惶恐敢稟。答曰,依啓。
弘文館啓曰,本館上下番,見存三員,而修撰沈大孚在外未上來,副應敎臣閔應協,副修撰臣睦行善,入直已久,而身病俱極。今日政以在京無故人,塡差闕員,牌招入直,何如?傳曰,允。
備邊司啓曰,本司郞廳職務,比他最苦,自前仕滿十五朔者,依例必陞敍實職,或守令除授,郞廳司果金是聲,已滿十五朔。依例陞敍事,令該曹捧承傳施行,何如?傳曰,依啓。
吏曹啓目,典籍李正英,禮曹正郞尹敉,病滿三十日,學諭蘇東道·李興祿,除授後,過限未上來,竝只改差,何如?啓。答曰,依允。
吏曹參判李植再度呈辭。入啓。
修撰許積,校理柳穎,副校理柳淰,牌招肅拜。
修撰沈大孚,在外入參。
副校理柳淰上疏。大槪,冒萬死陳情乞遞事。入啓。朝報
禮曹粘連啓目。答曰,依啓目施行爲乎矣,別樣鷹子及綿子乙良,聽從安徐。
刑曹粘連啓目,大君瀋陽陪往人事。答曰,令本道量給米布。
又粘連啓目。答曰,已爲處置之事,如是回啓,殊甚不當,更爲察處。
漢城府草記。答曰,雖無冤狀,情甚可憐,其贖還之女,屬于職司,永爲典僕,渠則放送。內下記草
義禁府啓曰,云云事,傳敎矣。去五月二十一日審理之時,本府時囚罪人及外方定配罪人,竝大臣相議,定配之中李敏求等六人,與本府罪人崔守仁等三人,竝爲分揀入啓。其中朴安悌等,特有減等之命,其餘則皆未蒙宥,故今承聖敎,本府時囚及外方定配罪人,皆以罪名俱錄,而逆賊緣坐,係干軍律,犯贓重罪者,則臣等不敢有所容議,秩秩開錄,伏候睿裁。答曰,更議于大臣以啓,別單還下。疊書
上在昌慶宮。停常參·經筵。
持平鄭泰齊再度呈辭。入啓。加給由。
義禁府啓曰,傳敎矣。去五月二十一日審理之時,本府時囚罪人及外方定配罪人,竝大臣相議,定配之中李敏求等六人,與本府罪人崔守仁等三人,竝爲分揀入啓。其中朴安悌,則特有減等之命,其餘則皆未蒙宥,故今承聖敎,本府時囚及外方定配罪人,皆以罪名俱錄,而逆賊緣坐,係干軍律,犯贓重罪者,則臣等不敢有所容議,秩秩開錄,伏候睿裁。傳曰,更議于大臣以啓。
藥房啓曰,伏未審聖候,何如?鬱熱之症,日覺有差減之候乎?昨日劑進之藥,亦始進御乎?區區悶慮,敢此問安。答曰,已爲差復,勿爲問安,昨入之藥,亦已進服。
刑曹啓曰,傳敎矣。旱災之慘,未有甚於今日,流放冤囚,以召和氣,誠弭災之所先急,當原其情犯,量其輕重,亦甚未易。依前審理大臣前詳議定奪稟旨施行,似當敢啓。傳曰,依啓。
院啓,新除授司諫兪㯙,時在全羅道綾州地,請斯速上來事,下諭。答曰,依啓。
吏曹參判李植再度呈辭。入啓。加給由。
咸鏡監司書目,旱災太甚,香祝下送事。
忠淸監司書目,結城縣監尹瀁,來訴請留事。
黃海監司書目,旱氣益甚,百穀盡爲枯乾事。
府啓,旱災至此,民命將絶,自上憂遑惕念,遣官禱祀,將命之臣,所當至誠恪謹,期致感應,而松岳山祭獻官錦陽君朴瀰,受香之後,醉酒呼呶,橫載馬上,行路駭目,有口皆傳,此無非國綱頹廢,人不畏法之致,其慢命自恣之罪,不可尋常推治。請命削奪官爵。迷津獻官知事鄭斗源,受香之後,不爲直進享廳,乘船漢江,緩緩泝流,江灘水淺,運船極難,搜括沿江居民,男丁不足,至令女人曳行,其自便貽弊之狀,亦爲可駭。請令罷職。目今民生困瘁,西路尤甚,省弊保護之策,不容少緩。黃州爲府,累經非人,日就板蕩,而兵使身兼牧使,各處正方一邑兩官,則住於三十里程道,割取本州民結及各樣官需,以爲正方供給之資,兵使以兼任牧使之故,凡干使客之行,來待本州之日居多。其支供,使令本州,疊當貽弊之端,不一而足,時急公務稟定之事,亦多遲滯。設令正方,不可不守,兵使旣有中軍,使之往守其城,時時巡撫,少無損於詰戎之方。請令廟堂,商議變通。且判官李仁奭,三月以後,或稱親病,或稱身病,不顧官事,已至三四朔,實有難堪之病,則當從速處置。若迹涉圖遞,則亦宜據實請罪,而本道監司,視之尋常,不爲處置,累月曠官,將無以收拾,極爲未便。本道監司請命推考,使之從速覈處。朝報
義禁府啓曰,前主簿尹大任,前爲典獄主簿時,罪人越獄逃亡之罪,拿囚元情後,除刑推照律事,判下,故依續錄入啓罷職矣。近見朝報,則尹大任之名,在於職牒還給之中,臣等以罷職之人,在於職牒之中,殊甚怪訝。取考歲抄單子,則當初本府下吏,不告於臣等以奪告身,移文吏曹。莫重公事,如是誤錯,極爲痛惜。同色吏,令攸司囚禁治罪,當該郞廳,亦難免不察之失。請推考。尹大任公事,更爲移文,何如?答曰,允。
上在昌慶宮。停常參·經筵。
訓鍊都監啓曰,大將具□□,差風雲雷雨山川祈雨祭獻官,今日受香,郊外經夜。軍務諸事,依前令中軍柳廷益,代察之意,敢啓。傳曰,知道。訓局謄錄
領議政洪瑞鳳再度呈辭。入啓。答曰,不允批答。內下記草
上在昌慶宮。停常參·經筵。
巳時未時,日暈。
有政。
藥房啓曰,伏未審夜來,聖候何如?前劑入人蔘白虎湯三貼,昨日畢進御,則必須詳知餘熱加減與否,方可更議他藥,敢稟。答曰,旣已差愈,勿爲問安。藥房謄錄
義禁府啓曰,月令醫員邊墍手本內,囚人李克仁,病重看審,則初喪積傷之中,元氣大敗,食飮專廢,連日吐血,渾身刺痛,不省人事。症勢似或時令,相當藥物,多般救療云故,敢啓。答曰,差病間保放。禁府謄錄
答權管尹愼疏曰,省疏具悉。深用嘉尙,所陳之事,當令該曹量處焉。內下記草
上在昌慶宮。停常參·經筵。
有政。
午未時,日暈。內下日記
上在昌慶宮。停常參·經筵。
領議政洪瑞鳳三度呈辭。入啓。答曰,不允批答。內下記草
上在昌慶宮。停常參·經筵。
備忘記,予以寡昧,叨承丕緖,恐不克負荷,夙夜憂懼,而兵喪水旱,迭爲大害,十八年間,殆無虛歲。今夏旱災,尤爲酷烈,慙懼日深,終宵無寐也。自今日避正殿,以爲益加省責之地,其減膳·禁酒等事,令各該司另爲擧行。承旨代予草敎,廣求直言,以補不逮。且予惟致此災沴,雖由予否德,其在百執事,豈無其失?其令中外官吏,各勤乃職,恐懼修省,以答天譴。內下記草
政院啓曰,臣等取考大典,行巡條云,兵曹·刑曹·義禁府·漢城府·禁火司五部,直宿官員,受通行標信于承政院,軍號于兵曹,各率其司衙前,使令無時行巡云。所謂標信,則通符牌也。吏兵曹郞廳,則自佩其牌,替直之時,傳於他員,已成規例,而獨禁府·刑曹·漢城府五部之官,暮受朝納,別無受軍號行巡之事,而徒煩出入。當此多事之時,庶官奔走無暇,事事宜無着實,不宜徒受無益之虛文。今後只令下番者朝而納,當番者夕而受,以除逐日受納之弊,則不失法文本意,而事似便當,惶恐敢稟。傳曰,依啓。禁府謄錄
傳曰,史官二員待命,騎馬六匹立之,三處祈雨處摘奸。
答刑曹粘連啓目曰,依允。縣監申濩所爲,殊極可嘉。參酌論賞,捕賊軍兵乙良,所奪賊馬,竝爲分給,以勸後人。
答前萬戶李大一疏曰,省疏具悉。深嘉爾誠,所陳之事,當令該曹採用焉。內下記草
上在昌慶宮。停常參·經筵。
自昧爽至卯時,有霧氣。
藥房提調吏曹判書李顯英,副提調行都承旨崔惠吉啓曰,當此酷暑蒸鬱之時,移御狹隘之所,伏想聖候調攝之中,必多未安之節。臣等不勝憂慮,敢此問安。答曰,時無添傷之患。
中宮殿苦熱問安。答曰,知道。藥房謄錄
答同副承旨金光爀疏曰,省疏具悉。爾其勿辭,從速察職。內下記草
上在昌慶宮。停常參·經筵。
自昧爽至辰時,有霧氣。
答掌隷院啓目曰,依允。且投火之事,極爲驚駭。爾其勿爲待罪,罪人斯得,以正邦刑。
答判決事尹兼善疏曰,省疏具悉。今此兇計,意在罷官,爾其切勿撓動,以杜後弊。
答領議政洪瑞鳳箚曰,省疏具悉卿懇。卿其勿念細故,爲國論道,以副予至望。
傳曰,史官一員待命,騎馬三匹立之。宗廟風落木及本署官吏摘奸
答右議政姜碩期箚曰,省箚具悉。深嘉卿意,箚陳之辭,無非至論,敢不惕念。且天之降災,由予否德,卿宜安心,勿爲控辭。內下記草
答刑房承旨金堉啓辭曰,令該曹詳審以啓。內下記草
上在昌慶宮。停常參·經筵。
上在昌慶宮。停常參·經筵。
有政。
平安監司狀啓,宣川府三面,今月初六日申時量,疾風迅雷,一時大作,雹雨交注事。內下日記
傳旨,出身朴良輔拿來刑曹啓目,憑閱推鞫爲只爲,下義禁府爲良如敎。
傳旨,出身姜興悌拿來刑曹啓目,憑閱推鞫爲只爲,下義禁府爲良如敎。禁府謄錄
上在昌慶宮。停常參·經筵。
春塘臺童子祈雨。內下日記
傳旨,奉常寺參奉田皞民,色吏金宗元,典設司色吏朴任生等,當爲本月北郊祈雨祭,壇所不設,帳幕鋪陳,而只迷劣假官追到,本司下人無一人來到。近來百司,怠慢成習,至於不小□□祭享,不謹如此,極爲寒心。竝拿推爲只爲,下義禁府爲良如敎。
傳旨,徐積拿來刑曹公事,憑閱處置爲只爲,下義禁府爲良如敎。禁府謄錄
答龍仁居前司果慶以孝疏曰,省疏具悉。嘉爾爲國之誠,所陳之事,當令該曹採用焉。
答領議政洪瑞鳳箚曰,省箚俱悉。予心缺然,今此災沴,惟予所召。卿勿控辭,安心行公。內下記草
司錄以右議政意啓曰,今春夏等本府及承文院褒貶,當爲磨勘,而領議政洪□□,方在呈告中,殿最重事,臣不可獨自等第,不得已退行之意,敢啓。傳曰,知道。承文院謄錄
上在昌慶宮。停常參·經筵。
答院啓曰,削爵太過,更勿煩論。刑曹判書李慶全事以上記草
上在昌慶宮。停常參·經筵。
有政。
夜自三更至五更,月暈。日記
藥房啓曰,亢旱老熱,俱至此極,伏未審調攝中,聖候何如?臣等不勝憂慮,敢此問安。答曰,呻吟度日矣。
再啓曰,近日日氣蒸熱,閭閻之間,人無不痛,況在玉候調攝之中乎?今承呻吟度日之敎,臣等不勝驚慮之至。未審特感近日時令而然歟,前患諸證,有發作之漸歟?欲知證候如何,與醫官等相議進藥,敢此仰稟。答曰,不至大段,勿爲議藥。藥房謄錄
上在昌慶宮。停常參·經筵。
藥房啓曰,伏未審日昨呻吟之候,夜來加減,何如?近來閭閻間,因亢旱毒熱,相傳時令,寒熱頭痛,煩渴咳嗽,惡心洩瀉,苦痛六七日,或八九日後,方得止渴。卽今避正殿時御湫隘之所,起居節宣,種種不得其便。時令之行,仍而得間,以至於累日呻吟。凡疾病之生,趁其微而治之,猶懼其或滋,若以不至大段而忽之,則庸可必其無能爲患,而自致勿藥之喜乎?伏乞明示症候然後,議進對劑。臣等不勝悶鬱之至,敢此申稟。答曰,今已差愈,卿等勿以爲慮。藥房謄錄
上在昌慶宮。停常參·經筵。
卯時辰時,有霧氣。日記
答義禁府草記曰,問于本道,則可知其虛實是在果,姑從惟輕之典,竝只分揀。內下記草
上在昌慶宮。停常參·經筵。
自昧爽至辰時,有霧氣。內下日記
藥房啓曰,目今晝則酷熱愈甚,夜則已有秋氣,此際節宣,尤所不易。伏未審調攝中,聖候何如?臣等區區憂慮,敢此問安。答曰,時無大端痛處。藥房謄錄
答漢城府草記曰,依啓。告者給賞,犯者治罪,竝依近例施行。
答大司憲鄭廣敬疏曰,省疏具悉卿懇。卿無未盡之事,宜勿控辭,安心察職。
答刑曹粘連啓目曰,依允。趙光璧乙良,該院三度移文與否,相考處置,朴守元勿推不可,更爲察處。
答備邊司粘連啓目曰,當初處置,意非偶然,施行安徐。內下記草
上在昌慶宮。停常參·經筵。
夜一更,流星出心星上,入瓦星下,狀如拳,尾長四五尺許,色白。
下直,義州府尹沈之溟。內下日記
答刑曹粘連啓目曰,依允。業立乙良,姑停刑,推覈處書吏房子乙良,姑爲仍囚。內下記草
上在昌慶宮。停常參·經筵。
酉時,白氣一道,起自坤方,直指巽方,長竟天,廣尺餘,良久乃滅。日記
藥房啓曰,一雨少滌煩鬱,而老炎尙熾。伏未審調攝中,聖候何如?敢此問安。答曰,時無添傷之症。藥房謄錄
傳曰,今庚辰年夏三朔中旬,試才入格上上等出身,姜大云·李成林·李纘,韓義善·金元吉·梁得謙·姜從萬·李吉·金春梅·金業·權起永,守門將金希,兼司僕趙應世·朴二男·張德崇·金應信·金老·安義香·金成立·金應善等,各兒馬帖一隻賜給。兵曹謄錄
答前主簿鄭熙周疏曰,省疏具悉。嘉爾爲國之誠,疏辭不無所見,當留念而採用焉。
答大司憲鄭廣敬疏曰,省疏具悉卿懇。過當之言,不必相較,勿爲固辭,安心察職。
答賑恤廳草記曰,事多難便,徐議處之。內下記草
上在昌慶宮。停常參·經筵。
答刑曹粘連啓目曰,依允。朴守元分揀,且該院,旣已三度移文,則何歸咎爲有臥乎喩?相考處置。
答完城府院君崔鳴吉疏曰,省疏具悉。卿其勿爲待罪,安心調理。
答掌令李崍疏曰,省疏具悉。爾其勿爲固辭,從速行公。
答兵曹草記曰,頃年所爲,殊甚不當,今後勿以爲例。
傳曰,守令·邊將,極擇擬望,勿爲如前苟充。
答義禁府粘連啓目曰,本官之言,亦難取信是在果,今姑分揀。
答應敎趙錫胤等待罪啓辭曰,爲此有害之言,貽禍於國家,不亦迂乎?刪去數語,實非難事,而箝制爲言,至於辭職,亦甚異哉。
答大司憲鄭廣敬疏曰,省疏具悉至懇。卿雖有疾,黽勉行公,以振頹綱,毋爲亂民之竊笑。
答備邊司粘連啓目曰,減價一事,言及無妨,更議處置。
答承文院草記曰,依啓。草協湯亦爲廣問書送。內下記草
上在昌慶宮。停常參·經筵。
有都政。
傳曰,自前如此之賊,例爲定配,前例考啓。
義禁府啓曰,傳敎矣。本府罪案相考,則出身崔益隆,以乘夜潛入仁慶宮後苑,斫伐生松木,多至三十餘條罪,受刑十次,加刑入啓判付內,除加刑,依他例定配事,命下。據前日刑曹公事,社稷·仁慶宮松木斫伐人,有定配者,故依此例,戊寅七月十二日定配。且出身黃古溫,會賢坊洞上生松,成群斫伐,執捉之際,反打山直,至於流血罪,受刑十次,加刑入啓判付內,除加刑議處事,據回啓判付內,定配命下,故己卯十一月十七日定配矣。考諸大明律,盜園陵樹木者,皆杖一百,徒三年云。社稷後苑,與園陵無異,黃古溫,則又有反打山直之罪,擬用此律,而今此崔應男所犯,則只以彰義門近處,潛斫生松,似與社稷後苑有間,故依續錄斫伐松木人之律,如是照入矣,敢啓。傳曰,限年定配,以警後人。
傳旨,出身金繼男拿來刑曹啓目,憑閱覈處爲只爲,下義禁府。以上禁府謄錄
觀象監,夜四更五更,月暈。
傳曰,駝駱粥明日爲始,勿爲煮入。內下記草
上在昌慶宮。停常參·經筵。
申酉時,日暈。內下日記
上在昌慶宮。停常參·經筵。
藥房啓曰,伏未審數日來調攝中,聖侯何如?敢此問安。答曰,與前無異。藥房日記
答達城尉徐景霌箚曰,省箚具悉。情外之言,不必介懷,卿宜勿辭,安心行公。
答獻納沈大孚疏曰,省疏具悉。爾其姑爲察職。
答持平李時萬疏曰,爾其勿辭察職。
答備邊司草記曰,依啓。且咸鏡道所在白松鶻,亦爲入送,如何?
答洛興君金自點箚曰,省箚具悉卿懇。情外之言,不必介懷。卿宜安心,勿爲控辭。內下記草
答達城尉徐景霌箚曰,情外之言,不必介懷。卿宜勿辭,安心行公。
掌令李崍,持平李以存等疏單。傳曰,近日不遞臺官,意非偶然,而憲府言官,連上辭章,期不必遞,事甚過當也。君上之敎,不可輕如鴻毛,使之勿辭行公。內下記草
上在昌慶宮。停常參·經筵。
下直,慶尙監司具鳳瑞。內下日記
上在昌慶宮。停常參·經筵。
夜一更,流星出鼈星上,入巽方天際,狀如拳,尾七八丈許,色白。
鳳林大君出來,軍官申眞益·洪繼海入來。內下日記
上在昌慶宮。停常參·經筵。
酉時,流星出日下,入坤方天際,狀如甁,尾長五六尺許,色蒼白,日記
答備邊司草記曰,此物之産於我國,彼無不知之理也。淸國求索然後應副,似爲無光,今番入送。
答備邊司粘連啓目曰,刑官所給,似爲太略,使之加磨鍊贈給。內下記草
上在昌慶宮。停常參·經筵。郞廳趙景觀校正。郞廳鄭琂章書。
上在昌慶宮。停常參·經筵。
藥房都提調領議政洪瑞鳳,同副承旨李省身啓曰,秋節之入已多日矣。晝熱雖盛,夜涼頗多,節宣脫着,最難適宜。伏未審此時調攝,聖候何如?敢此問安。答曰,時無加症。
全羅監司書目,蘆嶺以下各邑書目,旬望間連得小雨,以上十餘邑一向旱乾事。朝報
上在昌慶宮。停常參·經筵。
判中樞沈悅箚子。大槪,臣曾忝度支,以守堞軍兵復戶減給事,方在憂撓之中,而以大臣之故,得免焉。方命之罪,終不可逭,不勝惶恐,伏地待罪事。留政院。
政院啓曰,判中樞沈悅箚子到院,而大祭齋戒留院之意,敢啓。傳曰,知道。朝報
秋享大祭齋戒。
巳時至未時,日暈。內下日記
傳曰,大君迎候事,內官一員,別監一人,所騎馬一疋,內官卜馬一疋立待。兵曹謄錄
上在昌慶宮。停常參·經筵。
繕工直長金震海,靖陵修理後入來。
吏曹判書李顯英,兵曹判書李景曾再度呈辭。入啓。加給由。
右副承旨金堉初度呈辭。入啓。給由。
領敦寧趙昌遠廣州地沐浴呈辭。入啓。給由馬。
正言李檜辭職上疏。傳曰,遞差。
大司憲鄭廣敬啓曰,臣曾將血懇,號籲至三,天聽邈然,批敎逾峻,一向控辭,分所不敢,非不欲冒靦卽出具由自列,而人非之極,罪責亦至,疾痛之作,日久爲苦。仍値連有齋戒,退伏廢衙,已抵兩旬,瘝曠之罪,在所難逭。且頃日李植之疏,果出相規,則一度言及,固無害於有懷必達之義矣。至其再三辭本中,隱然侵逼之語,不一而足。若歷擧辯論,可言者多,而有同相鬪,瞻聆所及,人謂其何?臣之不可在職,前辭決矣。自古言官,小有所嫌,許令引避,其意有在,蓋不如是,無以礪廉恥明是非也。媕婀苟同,似若寅協,共濟其流之弊,不可勝言,實非明時之美事也。臣當此艱虞之日,忝竊匪據,苟有利於國家,雖肝腦塗地,有所不辭,而膽薄多懼,咋舌孤恩,絲毫無補,瑕釁百出,貽辱名器,不自決退,淹延持久,益速官謗。臣之罪責,至此尤大,請命罷斥臣職。
答沈判府事箚曰,省箚具悉。卿宜安心,勿爲待罪。
答大司憲曰,勿辭,退待物論。
判尹金自點上疏。大槪,除授尙方提調,適當東宮北轅,只隔七日矣。駕轎已成,方着初漆,愚臣之意,必與大殿輿輦有間,問於內僕寺,答以朱色。又使郞官看審,則乃朱色也。該司之臣,安敢擅改國制乎?第有所思,不用金段,皆飾以黃錫絹紬,減損於平日服御多矣。方俟罪責,不意新造物色,頗有光彩,以致詆斥,而且當藍染之節,戶曹例進一同之紬,以爲御供,而今年進紬,不合御用,致有柴小之退,亦非本院之所爲,而詆斥尙方,臣爲提調,今玆三朔,而亂後院儲蕩然,不成貌樣,而內無別進之命,外無造獻之物。李景義所謂爭務浮靡之說,未知指何事而言耶?以浮靡嫵媚等語,詆斥臣等,景義素以名士,力自持論,告君之辭,必詳其顚末,審其虛實,直指某事而論列,可也。藏頭隱尾,泛稱浮靡,詆斥之言,有似俚婦之詬辱,緣臣無狀,重辱名器,臣旣被斥於名臣,何敢苟冒寵命,以累聖明之朝乎?臣雖無恥,先主其事,而後反其說,以取名譽,臣不忍爲此態也。亟遞臣職,亟正臣罪,以謝言事者,不勝幸甚事。入啓。
掌令李崍啓曰,臣雖無狀,不至於不有君上之命,而不但伊時身病劇發,臺官與庶官不同,苟被人言,不敢以奔走盡職者,廉恥所係也。且二僚旣遞,臣獨仍冒,則人皆嗤點,重辱名器,決不可抗顔行公,請命罷斥臣職。答曰,勿辭,退待物論。
持平李以存啓曰,日者賤疾深劇,未堪供仕,重以事勢,有不可强顔,冒呈辭單,再陳危懇,俱未蒙鐫遞,臣誠戰慄,不知所出。今見大司憲鄭廣敬引避之辭,臣之進退,亦無異同,決不可晏然冒居。請命遞斥臣職。答曰,勿辭,退待物論。
巡檢使朴潢箚子。大槪,全羅右道舟師各官浦,酷被旱災,在水營前洋,今秋合操停止事。入啓。
吏曹啓曰,臺諫有闕,政事,敢稟。
副摠官安聖益再度呈辭。加給由。
府啓,江界爲府,最是西邊重地,必得其人,可畀牧禦之責,而新府使趙復悅,爲人闒葺,目不知書。曾爲守令,已有不治之聲,況此巨鎭,決非所堪。除目一下,物情駭異,請命遞差,其代各別擇送。藍浦縣監朴安仁,到任之後,專事剝割,民不堪命,怨籲盈路,曾被臺評,猶不懲艾。舟師裝送之時,七結收布之際,加數濫徵,以爲入己之資,其縱恣貪虐之狀,極可痛駭。如此之人,不可使一日在官,重貽民弊,請命削去仕版。大司憲以下竝引嫌而退。呈單上章,控辭備至,而終不允許,實非偶然。事在旣往,不必每每提起,以此以彼,別無可避之嫌。請大司憲鄭廣敬,掌令李崍,持平李以存,竝命出仕。
答吏曹參判金壽賢疏曰,省疏具悉卿懇。卿其勿爲固辭,從速察職。
答府曰,依啓。朝報
大臣·備局堂上引見。內下日記
上在昌慶宮。停常參·經筵。
答巡檢使朴潢箚曰,省箚具悉。箚辭不無所見,當令廟堂採用焉。
吏曹判書李顯英,兵曹判書李景曾三度呈辭。入啓。加給由允下。
右副承旨金堉再度呈辭。加給由允下。
答判尹金自點疏曰,省疏具悉。李景義之言,本來不實,故花石羅進之說,雖涉虛誕,而予不以爲怪,卿亦勿爲相較,可也。
大司憲以下就職而出。
兵曹參判韓亨吉初度呈辭。入啓。
傳曰,明日,政事爲之。朝報
以戶曹咨。傳曰,銀價匹數,不必擧論,贖價以三四十兩爲言,似爲略小。承文院謄錄
上在昌慶宮。停常參·經筵。
有政。
行司果姜信立,加土事海州地出去。
判決事尹兼善初度呈辭。入啓。傳曰,還出給。
右副承旨金堉三度呈辭。入啓。遞差允下。
政院啓曰,趙希進遞差事,命下矣。臺諫方以削去仕版論啓,遞差承傳,不得捧之之意,敢啓。傳曰,知道。
假注書李汝澤,病代。△呂孝曾·李·任重一。
吏曹判書呂孝曾上疏。大槪,病重辭職事。入啓。
大護軍安應亨三度呈辭。入啓。只遞兼帶摠管。
行司直具鏊再度呈辭。入啓。加給由。
院啓,前正趙希進,見棄於人久矣,而尙留仕版,物情之駭憤已極。頃聞臺官逼己之語,公肆詆謗,欲爲沮抑之計,其不有國綱,輕蔑朝廷之罪,決不可以遞差而止。請勿留難,亟允前請。史局是何等重地,而檢閱洪處尹,兼春秋丁彦璜,以些少忿懥之事,至於擅離臺諫,傳啓之時,亦不卽出接。至請豫備之員,擧措顚倒,莫非朝章不嚴,紀綱解弛之致,請竝命罷職。答曰,依啓。趙希進已爲遽差,不必深治。
答吏曹判書李顯英疏曰,省疏具悉卿懇。此時此任,非卿而何?宜勿控辭,從速察職。
府啓,目今西路蕩敗,已至十分地頭,省弊保民之策,不可不及時講究。列邑使命支供,雖是不可已之擧,若善爲裁減,遵守勿撓,則朝家一分之惠,可以下及,赴瀋員役中,譯官之數,極其濫雜。到彼相接之際,淸譯,專管傳語漢學,則一二人可以押領方物,兼通華語,至如軍官打脚,不過爲使臣·使喚而已。雖帶數三人,少無不足之患,有弊於一路,無補於使事,莫此爲甚,而使臣旣差之後,則或拘於顔情,依例帶行,以貽不貲之弊。今後一行員役,酌定其數,勿許濫率事,令廟堂參商定式,以爲日後遵行之地。典設司別坐高允久,爲人悖妄,不合百執事之任,請命汰去。通禮院引儀陸成立,用心奸巧,陞遷之時,奪次圖出,情迹現露,聞者駭異。如此之人,不可置之於百執事之任,請命汰去。答曰,依啓。朝報
訓鍊都監啓曰,馬兵哨官張師漢·尹全之等,逆适腹心亡命之賊金介捕捉來告,此賊,迎往開城府,戶曹正郞稱號,與适一時入城,至於鍾樓街上,募軍行凶,無所不至。當初亡命,本非等閑卒徒之比,令攸司處置,何如?傳曰,依啓。捕捉人依事目論賞。兵曹謄錄
禁府啓曰,亡命逆賊金介,已爲拿囚,當爲推鞫,而本府爲之乎?敢稟。答曰,本府爲之。禁府謄錄
上在昌慶宮。停常參·經筵。
謝恩,禮曹參判李植,同副承旨尹順之,海運判官李雲栽,藍浦縣監鄭潾。
下直,金郊察訪元簋。
都承旨崔惠吉初度呈辭。入啓。傳曰,調理出仕。
吏曹參議金世濂初度呈辭。入啓。傳曰,還出給。
右參贊尹毅立初度呈辭。入啓。給由允下。
兵曹參判韓亨吉再度呈辭。入啓。加給由允下。
藥房啓曰,卽今天道稍涼,伏未審調攝,聖候何如?敢此問安。答曰,時無加症。
院前啓,前正趙希進削去仕版事,停啓。
傳曰,使官二員待命,騎馬六匹立之。
兵曹參議趙廷虎,同姓四寸弟學生趙廷彦,身死,服制已行十日,出仕,何如?啓依允。
訓鍊都監啓曰,馬兵哨官張師漢·尹全之等,逆适腹心亡命之賊金介捕捉來告,此賊戶曹正郞稱號,與适一時入往,至於鍾樓街上,幕軍行凶,無所不至。當初亡命,本非等閑卒徒之比,令攸司處置,何如?傳曰,依啓。捕捉人,依事目論賞。
禁府啓曰,亡命逆賊金介,已爲拿囚,當爲推鞫,而本府爲之乎?敢稟。傳曰,本府爲之。
禁府,推鞫問事郞廳二李時楷·趙重呂。啓。
黃海監司書目,延安府使柳篆上疏上送事。
推鞫,罪人金介元情,年五十八,矣白等矣身,當甲子之變,往迎逆适於開城府,托爲腹心,戶曹正郞稱號,一時入京,至於鍾路街上,募軍行凶,事敗亡命,十七年之久,逃匿爲有如可,今始現捉爲白乎所的只罪。
持平李以存啓曰,數年已來,舊章變亂,以古及今,太多寒心。至如改易官方,不足爲國家之存亡,而兩銓選,大失常規,以不輕本曹之薦,故雖有頃日混淆,臣嘗慨然於斯,猶未見曾經四品者爲郞官也,昏朝爲政,言之醜也。缺間而吏曹正郞惟時濁亂之朝,不無非之者,臣亦耳剽日久。昨日之政,以前郡守李袗,首擬兵曹正郞之望,西銓雖與東銓有間,而非如刑·戶諸曹之比,則政體豈其然哉?且沈澤,曾爲正言時,言事失當,其亦不出於公心,物議非之,不通臺侍之路,今已久矣。如不可已,則待銓曹備員,而議爲之,可也。乃於判書郞官未參之政,遽擬正言首望,寧不異哉?臣於昨日齊坐,接着政事,心甚駭異,擬卽發論而終焉,泯默而退者,蓋出於愼重之意,故反復思惟,不可斷已,故朝者,以率爾不察之失,請推吏曹當該堂上,以難冒之勢,請遞沈澤論啓之意,發簡于同僚,則言不取信,竟未歸一,無非臣無狀見輕之致,不可一刻仍冒。請命鐫削臣職。
訓鍊都監·軍器寺等處內,摘奸。
推鞫,罪人金介結案,罪人崔晩吉拿囚。啓。
答持平李以存啓曰,勿辭,退待物論。
司憲府啓本,奉常奉事洪處大矣祈雨祭白米色品未盡罪,解見任別敍。啓依允。功減一等罷職。又啓本,戶曹佐郞金世義矣順天木擇捧十同木,品麤劣罪,杖八十贖,奪告身三等。啓功減一等。
禁府,罪人金介,軍器寺前路行刑。啓。
推鞫,罪人崔晩吉元情。
大司憲鄭廣敬啓曰,今日早午,臣參坐鞫廳,見同僚簡通,乃欲論銓曹政體之失及正言沈澤請遞事也。臣答曰,昨日之坐,政事已畢,可以從容議處,而追發簡通,有若時急之事者。然似非近日規例,後坐面議如何,此後久無回答,意謂後坐商議。今見其避嫌之辭,如臣駑劣,忝其長官,言不見信,以致同僚引咎,臣不可仍冒。請命罷臣職。
掌令柳景緝啓曰,臣以無似,忝竊匪據,感激鴻私,黽勉隨行,而屛迹窮巷,罕與人接,其於朝著間事,有同聾瞽,況臣四五年來,淪落鄕曲?沈澤之曾前見非物議,何由得聞?及見同僚簡通然後,始知之。凡論事之道,貴在熟講,不識事之顚末,泛然苟同,殊欠臺閣之風,故臣以四品,而擬於兵郞,果違規例。沈澤之事,今始得聞,言官論遞,似難容易。後坐更議如何之意答通,此實出於十分愼重之意,而同僚以此引咎,臣何敢晏然引冒乎?請命遞斥臣職。
政院啓曰,憲府臺官,皆以避嫌,推鞫,何以爲之?取稟。傳曰,姑罷。
持平李時萬啓曰,臣以無狀,謬蒙恩擢,辭不獲命,冒昧就列,第臣纔經喪禍,賤疾深痼,公務之外,杜門屛伏,其於外間論議,有同聾瞽,朝者得見同僚簡通,槪以政曹除拜,宜循舊例,而曾經四品之李袗,首擬兵曹正郞,見非物議之沈澤,遽擬正言之望,政體失當,請推當該堂上事也。臣亦思之,官方自有定式,若非三司之職,則旣陞四品,不爲降擬五品,例也。雖經臺侍之人,而或有一時物議,則姑停擬望,以待公論之歸一,亦例也。該曹旣違其例,難免率爾之失。且此所論之意,不過相規之事,故臣以謹悉答通矣。卽見持平臣李以存引避之辭,臣之愚見,旣與之相符,則理難晏然在職。請命罷斥臣職。
答大司憲·掌令·持平曰,勿辭,退待物論。朝報
上在昌慶宮。停常參·經筵。
夜一更,流星出危星下,入羽林星上,狀如拳,尾長四五尺許,色白。
政院啓曰,卽刻禁府郞廳以大臣意來言,憲府專數避嫌,待其處置然後開坐云,故敢啓。傳曰,知道。
吏曹啓目,粘連開城留守金南重上疏云云。離親旣久,及聞病重,有此陳疏,大君行次祗待後,許令歸覲,似爲便當。上裁,何如?啓依回啓施行。
備邊司啓目,粘連京畿監司書狀云云。近來人心不古,守令臨遞,則邑民等呈訴請留,以爲顔情之例,此習殊極可駭,而今此洪瑑,誠心奉公之狀,道臣馳啓如此。本州倉穀段,秋來收糴,限今年仍任,似爲便當,此意行移,何如?啓限明年仍任。
備邊司啓目,粘連巡檢使朴潢箚子云云。全羅左右水操合設之意,柳琳狀啓,依此擧行。箚中所陳,以當此凶歉之時,往來勞費之弊爲慮,依忠淸道例,右道水操,亦於本營設行,果甚便當。外方各營各邑講磨禦暴之策一款,尤係長算,亦以箚中事意,申飭各道藩閫諸臣,務令着實措處事,下三道一體行會,何如?啓依允。且束伍中,亦有一等之軍抄兵一款,勿施。
獻納沈大孚啓曰,憲府之官,以論議不一之故,空一府引避,本院當爲處置,而其中所論,正言沈澤,卽臣同姓五寸姪也。方在一室,同爂而食,勢難與同僚,偕其可否,請命遞斥臣職。答曰,勿辭,退待物論。
慶尙監司書目,金山呈,以六月初四日前監司崔晛身死事。
院啓,持平李以存,大司憲鄭廣敬,掌令柳景緝,持平李時萬,掌令李崍,執義李行遇,獻納沈澤,竝引嫌而退。官方定式,不可改易,見阻物議,率爾注擬,職在言官,事當相規,低昻是非,不厭商確,後坐更議,出於愼重,所見同符,則書送謹悉,循例當然,疾病稽避,勢所難免。主意左右,則不必苟同,而旣是法官,未諳官方,其於事理,似涉苟且。同姓之親,一室同爂,嫌於處置,別無所失。請持平李以存,大司憲鄭廣敬,掌令柳景緝,持平李時萬,執義李行遇,獻納沈澤,竝命出仕,掌令李崍遞差。
政院啓曰,大司諫朴潢,以病不得參鞫,次官進參之意,敢啓。傳曰,知道。
答院曰,依啓。持平李以存,亦爲遞差。
吏曹啓曰,臺諫有闕,政事,取稟。大司憲以下,獻納沈大孚就職。朝報
上在昌慶宮。停常參·經筵。
吏曹判書李顯英,身病出仕。
執義李行遇初度呈辭。入啓。傳曰,還出給。
兵曹參判韓亨吉三度呈辭。入啓。遞差。
大殿,政院問安。答曰,知道。
藥房啓曰,近來風日不調,朝晝異候,閭閻之人,亦多傷感,區區憂慮,固非淺淺,而昨日下政院有玉候不平之敎,尤不勝驚慮之至。仍念治療之方,趁其微而施之,奏功似易,伏願詳敎症況如何,令醫官等得以議進當劑,惶恐敢稟。答曰,近得感傷之症,而不至大段,勿爲議藥。
判決事尹兼善上疏。再呈。政院還出給。
義禁府啓曰,逆賊金介,旣爲承服正刑,破家瀦澤,降其邑號,罷其守令,緣坐·籍沒等事,依律文擧行之意,捧承傳施行,何如?傳曰,允。
吏曹參判金壽賢初度呈辭。入啓。傳曰,調理出仕。
大司憲鄭廣敬上疏。大槪,同僚見遞,實緣於臣,何敢晏然?且狗馬之疾,罔堪供仕,乞賜遞免事。入啓。
執義李行遇上疏。大槪,賤疾危劇,冒死乞遞事。入啓。
右承旨李德洙初度呈辭。入啓。傳曰,還出給。
完城府院君上疏。大槪,今始輿疾,來俟金吾之外,冒死首實,恭俟王法之加事。入啓。朝報
備邊司啓曰,慶源拘囚胡女一名,刷送咨文,承文院曾已定奪,啓下矣。今者,譯官申繼黯,因侍講院移文,將爲入去瀋陽云。其咨文順付入送,何如?傳曰,允。承文院謄錄
上在昌慶宮。停常參·經筵。
夜一更二更,月暈。
領敦寧趙昌遠,廣州地沐浴事,出去。
京畿都事朴守文,領敦寧陪行事,出去。
答完城府院君疏曰,省疏具悉。卿其歸家,安心調理。
答大司憲鄭廣敬疏曰,省疏具悉卿懇。卿宜勿辭,安心察職。
答吏曹參議金世濂疏曰,省疏具悉。爾其勿辭,安心察職。
答執義李行遇疏曰,遞差。
傳曰,政事過國忌後爲之。
判決事尹兼善,陳情乞削上疏。三呈。政院還出給。
右參贊尹毅立再度呈辭。持平李時萬初度呈辭。國忌齋戒,以留政院。
答延安府使柳疏曰,省疏具悉。深用嘉尙,所陳之事,當留念而採用焉。
忠淸監司書目,德山呈,以校理李曼病重,上去不得事。
兵曹啓曰,逆賊金介捕捉人,論賞事,傳敎矣。取考閔瀅捕捉時事目,則堂上人加資,四品以上,陞堂上,六品以上,超授實職,參下官,陞六品實職除授,可通仕路者,則初授直長云。其後鄭洎捕捉時,亦有依閔瀅捕捉時事目,施行之敎。今此張師謹,已行僉使,尹全之,前參判,依事目施賞,宜當,敢啓。傳曰,依啓。
獻納沈大孚上疏。大槪,旣蒙遞職之恩,復承姑察之批,黽勉隨行,時日易失,私情所迫,復呈號籲,亟遞臣職名,俾遂改葬父母至願事。留政院。朝報
上在昌慶宮。停常參·經筵。
自未時至申時,日暈。夜三更,下雨。
謝恩護軍李貴達,刑曹參議柳大華。
掌令柳景緝初度呈辭。呈政院,還出給。
藥房啓曰,比來數日,老炎復熾,人不堪苦,伏未審向者,感傷之候,到今何似?臣等憂念之至,敢此問安。答曰,已爲差愈。
備邊司郞廳,以領議政·右議政意啓曰,慶興新府使曺繼明,來辭於臣等,觀其外貌,老醜已甚,不合邊地守令,仍與問其科等來歷,則非徒不通來歷,至於某年某榜出身,亦不能記,其冥無所知,據此可見。目今野春設屯之後,本府爲任,視列鎭尤重,該曹不謹擇擬,乃以如許人苟充,殊可寒心。曺繼明改差,其代十分擇送,何如?傳曰,依啓。該曹堂上推考。
大司諫朴潢初度呈辭。國忌,留政院。
右承旨李德洙上疏。大槪,冒萬死乞遞事。留政院。
黃海監司書目,大君行次,初八日入黃州止宿事。朝報
上在昌慶宮。停常參·經筵。
有政。
嶺陽君儇,亡妻歸葬事,交河地出去。
大司諫朴潢初度呈辭。入啓。給由。
修撰金振,大興縣覲親呈辭。入啓。給由允下。
戶曹啓目,今年旱災,京師尤慘云云。近來凶年,覆審自有戊寅之規,各道都事,如有風力不足,未得堪任者遞改,以侍從名官中,極擇剛明解事之人,勿拘爵帙高下,差送似爲宜當,敢此冒稟,令廟堂更爲商確議定施行,何如?啓依允。
備邊司啓目,粘連戶曹災傷事目云云。凡事不厭熟講,該曹申稟之啓,出於詳審之意,依該曹公事施行,何如?啓依允。
黃海都事盧尙義,全羅都事李爾松,改差事,捧承傳。
右參贊尹毅立再度呈辭。加給由。
答獻納沈大孚疏曰,遞差。
答右承旨李德洙疏曰,遞差。
前慶尙監司李命雄上疏。大槪,母病深重,趁未復命,惶恐待罪事,上送事。
持平李時萬初度呈辭。入啓。給由。
校理李曼辭職上疏。入啓。傳曰,遞差。朝報
吏批,以李彬爲禮曹正郞,韓夢參爲自如察訪,金寅亮爲刑曹佐郞,金重胤爲典設別檢,李行遇爲應敎,金應祖爲獻納,李命雄爲承旨,金徽爲英陵參奉,李弘祚爲尙衣直長,洪茂績爲掌令,金鋿爲持平,李尙馨爲執義,李崍爲宗簿正,金廈梁爲戶曹正郞,金汝水爲慶興府使,鄭昕爲引儀,沈詻爲兵曹參判,沈世鐸爲全羅都事,柳慶昌爲黃海都事,李曼爲慶尙左道敬差官。
上在昌慶宮。停常參·經筵。
修撰金振,覲親事,大興縣出去。
政院啓曰,新除授左副承旨李命雄,時在全羅道南原地,請斯速上來事,下諭。答曰,依啓。
禁府啓目,韓忠輔刑問五次,趙廷立五十二次,金繼男一次,金時賢四十七次,崔守仁一百二十三次,竝只不服加刑。啓依允。又啓目,朴良輔刑問三次不服加刑。啓。除加刑分揀。
判決事尹兼善上疏。大槪,冒死陳情乞削事。入啓。
持平李時萬再度呈辭。入啓。加給由。
戶曹正郞金廈樑,以兼春秋入直,仍爲謝恩肅拜。
院啓,新除授獻納金應祖,時在慶尙道榮川地,請斯速上來事,下諭。答曰,依啓。
府啓,新除授執義李尙馨,時在全羅道南原地,請斯速上來事,下諭。答曰,依啓。
大司諫朴潢再度呈辭。入啓。
都承旨崔惠吉上疏。大槪,病重乞遞事。入啓。
兵曹公事,慶尙統營虞候鄭南驥,濫騎驛馬,拿推事,捧承傳。
答前監司李命雄疏曰,省疏具悉。爾其勿爲待罪。朝報
備邊司啓曰,瀋陽使臣一行員役,臺諫所啓裁減事,命下矣。臣等亦未知當減幾何,與經使命人商量,減數別單開錄,以此外各行,不許一人濫帶之意,敢啓。傳曰,依啓。承文院謄錄
上在昌慶宮。停常參·經筵。
大司諫朴潢再度呈辭。加給由。
禮曹佐郞張應一,卒崔晛致祭事,金山地出去。
右參贊尹毅立三度呈辭。入啓。遞差。
吏曹參判金壽賢上疏。大槪,陳情乞遞事。入啓。
黃海監司書目,各道都事方有改擇之擧,本道都事盧尙義,謹飭有稱,令該曹稟處事。
備邊司啓曰,瀋陽使臣一行員役,因臺諫所啓裁減事,命下矣。臣等亦未知當減幾何,與曾經使命人商量,減數別單書啓以入。此外各行,不許一人濫帶之意,敢啓。傳曰,依啓。
備邊司啓曰,靑原君沈器遠,司堂上啓下,使之察任,何如?傳曰,允。
持平李時萬三度呈辭。入啓。遞差。
大司憲鄭廣敬初度呈辭。入啓。給由。
修撰金弘郁,在外入來。
兵曹啓曰,昨日閉門時,慶德宮假衛將牒呈內,當日此刻內,名不知稱名人,自興化門外,密入作亂之際,招入推問,則言辭極荒唐,軍士·書員等,一時押送上曹云云。本曹更爲推問,則陰竹縣居張㖙同稱名,而非但闕門作亂之罪,極爲駭諤,所供之言,亦爲殊常,令攸司囚禁,各別重究,何如?傳曰,允。
慶尙監司書目,南海縣令許應祥,父在喪,其代極擇差送事。
司諫兪㯙,在外入來。
吏曹啓曰,臺諫有闕,政事,敢稟。
應敎李行遇初度呈辭。入啓。給由。
備邊司,京畿摠戎使申景瑗,差下。啓。
傳曰,政事,明日爲之。
答都承旨崔惠吉疏曰,遞差。
刑曹啓本,李命雄前任慶尙監司審理之時,羅萬甲·金宗一放秩啓聞罪,杖八十贖,奪告身三等。啓功減一等。
大司諫朴潢三度呈辭。入啓。加給由。
正言沈澤初度呈辭。入啓。
吏曹啓目,粘連黃海監司狀啓云云。本道都事,已爲稟議於廟堂,曾經臺侍之人擇差狀啓中辭緣,擧行安徐,何如?啓依允。
摠戎使申景瑗上疏。大槪,陳情乞遞事。呈政院,還出給。
答吏曹參判金壽賢疏曰,省疏具悉卿懇。卿宜安心,勿辭察職。朝報
備邊司郞廳,以大臣意啓曰,本月初三日引見時,以戶曹判書李溟所啓,軍器興作等事停罷,更觀年運設行事。上曰,不緊可停之類抄出,議于大臣,問于本寺,可停者停之,弓子之役,逐日造作,或可停止,鳥銃則將爲垂畢,似不停止事,下敎矣。臣等與各司提調相議,兵曹甲冑造作之役,非但戶曹糧料之費,兵曹賞役布,亦極浩多難繼,而訖功尙遠,姑爲停止。軍器寺月課弓箭,本寺提調亦爲請停,竝爲姑罷。訓鍊都監別造鳥銃,限十月望前畢役云,故今姑不罷。內弓房弓箭匠三十二名,或可量減,而自下不敢擅便,敢俟睿裁。禦營軍分番,上年特命減朔,而入番之數,比前頗多,量減其數,何如?七局出身長在輦轂之下,頗有思鄕之意,願得替休之暇云,令大將探問軍情,如有自願下鄕之人,則許令替休,亦似宜當。且臣姜碩期所啓,惠民署藥材貢物價裁減後,猶給米二千餘石,以供五上司之用,而三公一朔所用,只十五服,其下以此減省,何能治病乎?用藥之數,甚爲些少,而給價之數,極涉浩多。如此國儲蕩竭之日,無寧姑罷事上達以出,與他大臣議處事,下敎矣。相議則藥物雖切于救病,貢物上納之數,如是浩多,若蒙蠲減,外方受惠實多,姑限明年停罷,則荒政急務,亦所當先,依所啓施行甚當。其餘減省節目,則令該曹,依戊寅年啓下裁減事目,稟施宜當,敢啓。傳曰,甲冑之役,使之減半造作,內庫弓箭,限明春勿造,其中醫司藥價,王子·大臣,不可無救急之藥,勿爲停罷。工曹判書具□□所啓,都監鳥銃打造匠人,當初以餘丁木題給,而餘丁已爲罄竭,不爲繼給,以他木,限十月望前連續上下,何如?上曰,依爲之。又所啓,都監馬兵等,料太減給之後,不爲加給,貧寒軍士等,補養爲難,馬多瘦瘠,依前加給事,縷縷言於臣處。此事每欲陳達,而年運凶荒,故不敢矣。上曰,年運如此,雖無辦給之路,而事有輕重,不可不爲之。訓局謄錄
上在昌慶宮。停常參·經筵。
有政。
初昏,乾坤方赤雲如火焰。夜一更五更,月暈。
正言沈澤初度呈辭。入啓。給由。
大司憲鄭廣敬再度呈辭。入啓。加給由。
刑曹啓目,漕船押領官金九鼎等矣漕船致敗罪,杖八十贖,奪告身三等,藍浦縣監朴安仁,庇仁縣監呂渭老等段,依贖錄竝罷黜,何如?啓依允。功減一等。朴安仁等乙良,只決杖。
正言沈澤再度呈辭。入啓。加給由。
東陽尉申翊聖,溫陽地沐浴呈辭。入啓。朝報
吏批,以韓亨吉爲刑曹參判,李曼爲禮曹正郞,金堉爲兵曹參議,辛喜業爲高城郡守,以李華島爲南海縣令,金就章爲工曹佐郞,沈器遠爲左參贊,李彬爲持平,李時楷爲校理,朴爲承旨,趙廷虎爲承旨。吏批政事
上在昌慶宮。停常參·經筵。
大司諫朴潢,身病出仕。
正言郭聖龜康津地病親呈辭。入啓。給由出去。
正言沈澤三度呈辭。入啓。遞差。
藥房啓曰,涼生已久,伏未審調攝,聖候何如?敢此問安。
備邊司郞廳,以大臣意啓曰,忠淸監司限明春仍任,似或便當,議于大臣定奪事,下敎矣。忠淸監司李厚源,頗有擧職之稱,而目前荒政方急,似不可替以生手,依上敎仍任爲當。且全羅監司元斗杓,箇滿在於今月晦間,而嚴明有才,備諳道內物情,亦爲限明春仍任,使之料理賑恤之政,亦似合宜,敢啓。傳曰,依啓。
大司憲鄭廣敬三度呈辭。入啓。遞差。
應敎李行遇再度呈辭。入啓。加給由。
摠戎使申景瑗上疏。大槪,陳情乞遞事。入啓。
吏曹啓曰,臺諫有闕,政事,取稟。
禮曹參判李植上疏。大槪,命牌臨門,病未趨詣,冒死陳情,乞盡削臣職事,以正朝綱事。入啓。
掌令洪茂績初度呈辭。入啓。給由。
判府事沈悅箚子。大槪,病勢深重,未赴召命,請鐫削臣職,以正臣罪事。入啓。
東陽尉申翊聖,溫陽地沐浴事,出去。傳曰,給由馬。
判府事李聖求箚子。大槪,召命臨門,病未得趨,惶恐待罪事。入啓。
完城府院君上疏。大槪,病勢危重,未克趨召,惶恐待罪事。入啓。
左參贊沈器遠箚子。大槪,本職兼帶陳情乞遞,病未趨召,惶恐待罪事。入啓。朝報
原任大臣及備局堂上引見。內下日記
上在昌慶宮。停常參·經筵。
答完城府院君疏曰,省疏具悉。卿其安心調理,勿爲待罪。
答判府事沈悅箚曰,省箚具悉。卿其安心調理。仍傳曰,遣內醫看病。
答判府事李聖求箚曰,省箚具悉。卿其安心調理,勿爲待罪。仍傳曰,遣內醫看病。
司書李時萬上疏。大槪,臣有承重祖母,今年七十六歲,心疾極重,朝夕難保,冒萬死陳情事。入啓。
掌令洪茂績再度呈辭。入啓。加給由。
京畿監司許啓,大君陪行入來,師傅徐元履入來。
答摠戎使申景瑗疏曰,省疏具悉卿懇。卿其勿辭,更加盡心。
答戶〈曹〉參判沈器遠箚曰,省箚具悉卿懇。卿宜勿辭,安心察職。
答禮曹參判李植疏曰,省疏具悉。卿其勿辭察職。
答判決事尹兼善疏曰,省疏具悉。爾其勿辭。
大殿·中殿,政院·玉堂·藥房·二品以上·六曹·大司諫問安。入啓。答曰,知道。
府啓,大君師傅崔東㠍,爲人悖惡,多行不義,居鄕武斷,累次見囚,鄕里之人,莫不唾鄙,如此之人,不可齒在百執事之列,況大君師傅極擇之任乎?請命削去仕版。答曰,遞差。
司書李時萬上疏。啓下該曹。
自昧爽至辰時,有霧氣。朝報
承文院官員,以大提學意啓曰,傳曰,瀋陽入送奏文,昨命製入矣。何至今不爲製進乎?傳敎矣。向前備邊司因傳敎製進,分付,今日食後始爲來傳。臣植卽以製述,本意略爲創草,當刻送於學官權侙處,方爲撰出之意,敢啓。傳曰,知道。承文院謄錄
上在昌慶宮。停常參·經筵。
有政。
去夜傳曰,政事,明日爲之。
司諫院司諫兪㯙,同姓七寸叔母,故幼學李皡妻兪氏身死,服制已行四日,出仕,何如?啓依所啓施行。
掌令洪茂績三度呈辭。入啓。遞差。
掌令柳景緝初度呈辭。呈政院。一日不得兩呈,還出給。
應敎李行遇三度呈〈辭〉。入啓。遞差。
掌令柳景緝初度呈辭。入啓。給由。
開城留守金南重,覲親事,上來。
政院啓曰,崔東㠍遞差事,命下矣。臺諫方以削去仕版論啓,遞差承傳,不得捧之之意,敢啓。傳曰,知道。
禮曹啓曰,卽見長陵參奉馳報,本陵陵上莎草,因今年旱暵,太半枯死,而入秋以後,雖有雨澤,尙未生新葉,至於東南邊,則或有已成土色處云。政府以下,依例奉審,何如?傳曰,允。
都承旨朴初度呈辭。入啓。傳曰,調理出仕。
吏曹啓目,粘連司書李時萬上疏云云。向來陪從宰臣以下,有老病者非止一二,雖獨子無兄弟之人,不敢陳訴私情者,蓋異域宮官,不可以在朝比也。目今時事稍緩,朔數已定,時萬,仰侍孝理之化,仰陳憫迫之懷,名雖繼祖母,義則承重,同居一室,疾病危劇,違離遠行,情理切迫,宜有體下之政是白乎矣,宮官進退,非在下所敢擅便,上裁,何如?啓依回啓施行。
府啓,大君師傅崔東㠍,爲人悖惡,多行不義,居鄕武斷,累次見囚,此外惡聲之播聞於人者,亦多矣。如此之人,不可齒在衣冠之列,決難循例遞差而止,請命削去仕版。銀臺首席,乃一時極善,固非人人所可忝冒。都承旨朴,爲人麤鄙,不齒士類,而特因其奔走往來之勞,屢蒙恩擢,位躋亞卿,國家酬勞之典,亦已至矣。豈可復置喉舌之長,以混名器乎?新命纔下,物議喧騰,而略無顧忌,偃然出仕,其無廉恥,蔑公論,甚矣。請命遞差。答曰,不允。朴有功有才,今除此任,未爲不可。
禮曹,前判書南以恭,今日卒逝,當日以明日至,停朝·市。啓。
院啓,平昌郡守沈之漢,曾爲泰仁縣監時,當丙子傳軍之際,致驅逐王人之變,之漢果有毫分自與之迹,則合啓大辟,斷不容貸,而朝廷特恕其無情,雖不用律,平日居官,不能爲有無臨急之日,罔知所爲。有若驅迫於亂民者然,本道物情,莫不駭憤,蒙敍未幾,旋授百里之任,公議所在,人言藉藉,請命罷職不敍。長興庫主簿崔興,則本以微賤之人,所行麤鄙,每於開坐之日,任他笑罵,責出酒食於本庫下輩,聞來極爲駭愕,請命汰去。答曰,依啓。沈之漢,遞差。
右副承旨李省身初度呈辭。入啓。給由。
吏曹啓目,戶曹佐郞宋致中,受由過限未上來,改差。啓依允。
以禮曹長陵奉審草記。傳曰,往來有弊,本曹郞廳,繕工監·觀象監·提調,勿爲出去。朝報
吏批,以成台耉爲掌令,以朴熢爲監察,鄭韺爲軍器僉正,金榮祖爲大司憲,元海一爲典籍,朴長遠爲正言。
上在昌慶宮。停常參·經筵。
巳時辰時,日暈。
掌令柳景緝,右副承旨李省身再度呈辭。入啓。加給由。
政院啓曰,沈之漢遞差事,命下矣。臺諫方以罷職不敍論啓,遞差承傳,不得捧之之意,敢啓。傳曰,知道。
義禁府啓曰,都事李庭芳,非但不謹供職,堂上分付公事,專不擧行,汰去,何如?傳曰,依啓。
府啓,大君師傅崔東㠍,爲人悖惡,多行不義,居鄕武斷,累次見囚,此外惡聲之播聞於人者,亦多矣。如此之人,不可齒在衣冠之列,決難循例遞差而止,請命削去仕版。銀臺首席,乃一時極選,固非人人所可忝冒。都承旨朴,爲人麤鄙,不齒士類,而特因其往來奔走之勞,屢蒙恩擢,位躋亞卿,國家酬勞之典,其亦至矣。豈可復置喉舌之長,以混名器乎?今承聖批,以有功有才爲敎,之功與才,臣等亦非不知,而但其功,旣有已酬之賞,其才,亦有當用之處,至於近密淸班,決非此人可堪。新命纔下,物議喧騰,而略無顧忌,偃然出仕,其無廉恥,蔑公論,甚矣。請勿留難,亟命遞差。新除授大司憲金榮祖,時在慶尙道榮川地,掌令成台耉,以推考敬差官,時在忠淸道林川郡,請斯速上來事,下諭。答曰,依啓。崔東㠍,旣已遞差,不必罷職,朴事,已諭。
院啓,前郡守沈之漢,曾爲泰仁縣監時,當丙子傳軍之際,致驅逐王人之變,之漢果有毫分自與之迹,則合啓重典,斷不容貸,而朝廷特恕其無情,雖不用律,其平日尸居官守,不能有無之狀,無所逃矣。南中物情,至今駭憤,不可尋常遞差而止。請沈之漢亟命罷職不敍。答曰,已爲遞差,不必深治。
義禁府啓本,崔晩吉矣,逆賊金介知而不首罪,決杖一百,流三千里,告身盡行追奪。啓依允。
京畿都事朴守文,領敦寧趙昌遠,陪行後入來。
右議政姜碩期,禮曹參議洪鎬,長陵奉審事,出去。
京畿監司許啓,政丞陪行事,出去。
禁府啓目,逆賊金介子緣坐事,議于大臣,則領議政·右議政議,逆賊旣已典刑,應行緣坐之類,自當依律處置而已。信伊,年歲已准,則似難容議,伏惟上裁。領府事尹昉,昇平府院君金瑬,判府事李聖求,完城府院君崔鳴吉,平城府院君申景禛,判府事沈悅,病不收議,大臣之意如此,上裁,何如?啓此賊逆徒中尤甚者是在果,其時付賊之類,不用緣坐,而獨於此賊,盡用其律,似爲不均,減死照律。朝報
上在昌慶宮。停常參·經筵。
自未時至申時,日暈。夜二更,流星出壁星下,入婁星上,狀如鉢,尾長二三尺許,色赤。
掌令柳景緝,右副承旨李省身三度呈辭。入啓。
正言朴長遠初度呈辭。入啓。
京畿監司書目,江華·通津等官呈,以留守李景稷,本月十八日卒逝。
禁府崔晩吉,鏡城定配。啓。
禮曹,江華留守李景稷卒逝,當日以明日至,停朝·市。啓。
京畿監司許啓,因政丞分付,落後入來。
合啓,當甲子之變,賤隷之徒,迎附於賊适者何限,而其時表表現著者外,朝廷置而不問久矣。今此逆賊金介,亦一賤隷也。雖不知所犯之重,至於此極,避難京中,逃匿累年,則足知其爲亡命之兇人。崔晩吉容接之罪,已不須言。完城府院君崔鳴吉,在國爲大臣,在家爲家長,而慮事昏錯,果不處置,到今現發,賊旣伏法,則容接之罪,不可不治,請命削奪官爵,門外黜送。
府啓,銀臺首席,乃一時極選,固非人人所可忝冒。都承旨朴,本以麤鄙之人,不與於淸議久矣。特因其奔走往來之勞,累蒙恩擢,位躋亞卿,國家酬勞之典,亦已至矣。豈可復置此任,以混名器乎?伏蒙聖批,以有功有才爲敎,聖意所在,臣等亦非不知,而但其功,旣有已酬之賞,其才,亦有當用之處,至於一院之長,決非此人可堪。新命之下,物議俱駭,殿下何不念名器之重,物議之公,留難至此乎?請亟命遞差。前啓,崔東㠍削去仕版事,停啓。
院前啓,沈之漢罷職不敍事,停啓。
答合啓曰,罷職。
答府曰,不允。朝報
上在昌慶宮。停常參·經筵。
自未時至申時,日暈。
正言朴長遠初度呈辭。入啓。給由。
禮曹參判李植,同姓七寸叔前牧使李安民身死,服制已行四日,出仕,何如?啓依所啓施行。
政院啓曰,崔鳴吉罷職事,命下矣。臺諫方以削奪官爵,門外黜送論啓,罷職承傳,不得捧之之意,敢啓。傳曰,知道。
吏曹啓曰,承旨臺諫有闕,政事,取稟。傳曰,明日爲之。
禮曹參判李植,原州地沐浴呈辭。入啓。給由。
合啓,當甲子之變,賤隷之徒,迎附於賊适者何限,其時表表現著者外,朝廷置而不問久矣。今此逆賊金介,亦一賤隷也。雖不知所犯之重,至於此極,避離京中,逃匿累年,則足知其爲亡命之兇人。崔晩吉容接之罪,已不須言,前完城府院君崔鳴吉,在國爲大臣,在家爲家長,而慮事昏錯,果不處置,到今現發,賊旣伏誅,則容接之罪,不可不治,豈但罷職而止?請命削奪官爵,門外黜送。答曰,旣已施罰,停論,可也。
府前啓,都承旨朴遞差事,停啓。
兵曹參判沈詻,洪川地沐浴事,出去。
正言朴長遠再度呈辭。入啓。加給由。朝報
上在昌慶宮。停常參·經筵。
嶺陽君儇,亡妻歸葬後,入來。
正言朴長遠三度呈辭。入啓。遞差。
藥房啓曰,卽今殘暑已退,夜氣淸涼,伏未審調攝聖候,比前漸佳耶?臣等不勝仰慮,敢此問安。答曰,與前一樣。
都承旨朴初度呈辭。入啓。給由允下。
合啓,當甲子之變,賤隷之徒,迎附於賊适者何限,其時表表現著者外,朝廷置而不問久矣。今此逆賊金介,亦一賤隷也。雖不知所犯之重,至於此極,避離京中,逃匿累年,則足知其爲亡命之兇人。崔晩吉,容接之罪,已不須言,前完城府院君崔鳴吉,在國爲大臣,在家爲家長,而慮事昏錯,果不處置,到今現發,賊旣伏誅,則容接之罪,不可不治。臣等之請,亦云末減,豈但略施其罰而止?請命削奪官爵,門外黜送。答曰,已諭。
右議政姜碩期,禮曹參議洪鎬,長陵奉審後,入來。朝報
有政。吏批,以李莯爲平昌郡守,李德洙爲承旨,李俒爲長興主簿,蔡榮復爲通津縣監,金寅亮爲戶曹佐郞,李天基爲正言,李楚望爲禁府都事,洪茂績爲掌令,尹彬爲大君師傅,朴長遠爲兵曹佐郞,任敬男爲書題,許徽爲江華留守,成枰爲刑曹佐郞,呂爾恒爲監察。
上在昌慶宮。停常參·經筵。
三更四更,月暈。
都承旨朴三度呈辭。入啓。遞差。
吏曹啓目粘連,京畿監司許啓書狀云云。江華留守與監司,法有相避,在下應遞。監司許啓,依例遞差,何如?啓依允。
答江華留守許徽啓曰,省疏具悉卿懇。卿雖年老,可以堪任,宜勿控辭,速往欽哉。
戶曹參判尹履之上疏。大槪,臣父老病甚重,臣之本職,及備局之任,竝許遞免事。入啓。
承文院官員,以都提調意啓曰,本院提調見在之員乏少,只有吏曹判書李顯英,禮曹參判李植,吏曹參議金世濂,文書之際,事多苟簡。兵曹判書李景曾,同知中樞府事睦長欽,工曹參議趙緯韓,提調差下之意,敢啓。傳曰,知道。
政院啓曰,春秋館下番記注官曺漢英,改付標之後,終日催促,不爲入來,新進怠慢之習,不可不懲。請曺漢英推考,記事官申徽,仍爲直宿之意,敢啓。傳曰,依啓。
承文院官員,以都提調意啓曰,前博士朴煥,副正字洪處大,方在罷散中,依前例,隷習官啓下,付軍職冠帶常仕,何如?傳曰,依啓。
備邊司啓曰,今年節早,年分踏驗之時,已迫,而全羅都事柳慶昌下鄕,上來遲速難期,且有疾病,不合於巡審地廣之處云,令該曹改差,其代極擇差出,何如?傳曰,允。
事變注書柳椐,病代。△金頊·柳頲·鄭麟卿。
答戶曹參判尹履之疏曰,給由。仍傳曰,領府事處,遣內醫看病。
合啓,請命完城府院君崔鳴吉,削奪官爵,門外黜送。措辭見上答曰,酌處,勿復煩論。
吏曹啓曰,承旨有闕,政事,敢稟。朝報
下直,神方仇非萬戶李興俊,加波知僉使李遠。內下日記
上在昌慶宮。停常參·經筵。
未申時,日暈。
禮曹佐郞姜與載卒,金鈿等致祭事,海州地出去。
尙衣直長金珩,金珩摘奸事,南陽等地出去。
領敦寧趙昌遠,沐浴後入來。
摠戎使申景瑗上疏。大槪,召命臨門,病不能趨詣,陳情乞遞事。入啓。
京畿監司書目,臣父爲江華留守,法當相避,在下應遞,令該曹處置事。
司諫兪㯙,初度呈辭。入啓。傳曰,還出給。
去夜吏曹巡檢時,南部主簿金尙立,闕直。啓。
政院啓曰,新除授右承旨李德洙,時在忠淸道淸州地,請斯速上來事,下諭。傳曰,依啓。
假注書呂孝曾,病代,△任重·鄭麟卿·金頊。
政院啓曰,同副承旨尹順之,同姓三寸姪女幼學申暠妻尹氏身死,服制已行四日,出仕,何如?傳曰,依啓。
戶曹參判尹履之,同姓五寸姪女幼學申暠妻尹氏身死,服制已行四日,出仕,何如?啓依所啓施行。
領議政洪瑞鳳箚子。大槪,眩症重發,乞遞臣職,以便治療事。入啓。
都承旨朴再度呈辭。入啓。傳曰,加給由。
合啓,請命完城府院君崔鳴吉,削奪官爵,門外黜送。
江華留守許徽上疏,大旣,冒進危懇,乞解新除職名事。入啓。
答領議政洪瑞鳳箚曰,省箚俱悉。卿其勿辭,安心調理。仍傳曰,遣內醫看病。
答合啓曰,無用堅執。
答摠戎使申景瑗疏曰,省疏具悉。卿其勿辭,調理察任。朝報
上在昌慶宮。停常參·經筵。
謝恩,掌令洪茂績,孝陵參奉羅海崙。
翊贊李慶彬,瀋陽出去。
去夜傳曰,政事,明日爲之。
繕工假監役李泰培,康·泰陵修理後入來。
吏曹啓目,本曹正郞柳淰,佐郞鄭泰齊,除授後過限未肅拜,佐郞南老星,病滿三十日,竝改差,何如?啓。依允。
檢閱趙復陽,病親相見後入來。
合啓,臣等將前完城府院君崔鳴吉事,論列已久,而聖批以酌處爲敎,臣等竊惑焉。人臣苟有容護,惡逆之罪,則有司執法之論,奚但削黜而止哉?崔鳴吉旣知賊介之附賊,而至許其往來於家間,知而不首之罪,不專在於晩吉,臣等之論,實出於原情定律,其於有法,亦已屈矣。請勿留難,亟允前請。
府啓,失律之將,自有常法,斷不以恩愛私情,有所容貸。諸葛之斬馬謖,張浚之殺曲端,是也。今之爲將者,當其危急,見敵必走,敵退事定,例蒙寵榮,庸師·愚將,何所畏憚,而捐軀徇國哉?摠戎使申景瑗,曾在丙子之難,身爲元帥,不能窺見一敵,從間路潛行脫走,爲敵所擒,比之轉戰力盡僨敗之將,其罪尤甚。當時不卽鈇鉞,已爲失刑,旋蒙敍命,齒列官爵,人心之憤惋,將士之解體,實由於此也。假使,景瑗有可用之才,而思欲更試,則或以白衣從軍,或畀以小官,見其後效之表著然後,漸次登用,可也。奈何更擧失律之將,而遽授大將之重任?不戒在前之覆轍,誠極無謂。摠戎使申景瑗,請命罷職不敍。國之將興,禎祥乃見,國之將亡,妖孼竝作。近來天災時變之可駭可愕者,指不勝屈,而加以人心好怪,邪說肆行,憑依鬼神,矯誣眩惑者,罔有紀極。臣等常痛恨于中,頃因自南來者聞有妖人,多發怪妄之語,而事極虛誕,不曾掛耳,今聞朝廷將欲召問其人云,臣等,不任驚怪錯愕之至。此不過衰世之一人妖而已,豈可使怪鬼輩,近迹輦轂之下,得肆其唇舌哉?且其所言,無倫雜亂,不經,甚矣。如或聽信其言,則不但朝廷擧措,爲識者之笑,亦恐有日後難處之變也。請極寢妖人上來之命,以尊朝廷,以釋群議。
答合啓曰,已諭無煩。
答府曰,離城間行,意在勤王,更加詳察,勿爲情外之言。朴之英事,召問處置,未爲不可。朝報
有政。以柳淰爲校理,嚴鼎耉爲修撰,李禬爲全羅都事,卞三近爲右尹,金蓍國爲同義禁,朴以昌爲京畿監司,申得淵爲承旨。
上在昌慶宮。停常參·經筵。
夜五更,白雲如氣起,自巽方直指艮方,長十餘丈,廣尺許,良久乃滅。
都承旨申得淵初度呈辭。入啓。傳曰,調理出仕。
京畿監司朴上疏。大槪,本職陳情辭免事。入啓。
禁府,前藍浦縣監朴安仁決杖次,自現囚。啓。
備邊司啓曰,本司有司堂上尹履之受由,申得淵移授都承旨,時無察任之員。行護軍許啓,本司提調差下,兼察有司之任,何如?傳曰,依啓。
刑曹啓目,粘連慶尙監司啓本云云。昌樂察訪柳仁聲矣前任濟用監直長時,獻陵祭享所用手巾,以麤短者進排罪,杖八十贖,奪告身三等。啓功減一等,罷職。
司憲府啓本,奉常直長韓縝,典設別檢李寅俊等矣北郊祈雨祭內摘奸時,現頉罪,各杖八十贖,奪告身三等私罪。啓功減一等。又啓本,前楊州牧使成夏宗矣楊津壇所行祀器具慢褺罪,杖一百,告身盡行,追奪私罪。啓功減一等。
合啓,臣等將前完城府院君崔鳴吉事,論列已久,而聖批以酌處爲敎,臣等竊惑焉。人臣苟有容護,惡逆之事,則有司執法之論,奚但削黜而止哉?崔鳴吉旣知賊介之附賊,而至許其往來於家間,知而不首,其罪不專在於晩吉,臣等之論,實出於原情定律,其於王法,亦已屈矣。請勿留難,亟允前請。
京畿監司書目,龍仁呈,以朴弘耉妾子希得囚禁事。
答京畿監司朴疏曰,省疏具悉卿懇。卿宜勿辭,安心察職。
府啓,伏承聖批,申景瑗離城間行,意在勤王,聖敎誠然矣。臣等所論,非謂景瑗,顯有忘君負國之心而然也。率其麾下,從間路潛行之時,所逢亦非大敵也。不能奮身搏戰獲一病卒,而屈膝就縛,其爲無勇無智之愚將者,斷可知矣。然廟堂,薦其有才,臣等,亦安知必無可用小才,而謂永棄之也?但失律之將,儻或免死而復用,則漸次登用,以責後效,可也。遽授大將重任,公議之喧騰,固其宜也。失律而得免其死,僨事而復畀重任,此後爲將,何所懲艾,而舍必生之路,就幸死之地也哉?馬謖·曲端,其心,非不忠於國者,而未免其死者,敗軍僨事之律,極嚴不可貸也。至恕勤王之微意,而棄其失節僨事之大罪,其亦過矣。請勿留難,亟命申景瑗罷職不敍。天下之事,有必然之理,有必無之理,理之必然者,雖微可求,雖遠可追,理之必無者,謂之怪誕,聖人之不語怪,蓋以此也。臣等雖極庸昧,豈不知聖意之所在也?今日殿下之招來妖人,非如宋眞宗惑夭書。漢武帝之求神仙也,不過爲先陵,冀其萬一伸孝之地也。然妖人之來,指點某處,謂是先陵所在,殿下果能從其意,而封植之,享以祖先之禮乎?到此地頭,必有難處之事矣。是故,自古帝王,起自布衣,不知其先世者何限,未聞聽信妖妄,而强其不知,以爲知也。大明高皇帝時,有人上書,謂高祖是宋儒朱熹之後,其時上言者,非如今此妖人之比,而高祖斥而罪之者,痛絶其以疑似,亂是非之意也。至今深服聖人大度,書諸史策,美而談之,豈不盛哉?今者,先陵之求,先祖先宗,非不至誠勤求,而竟不果得,已過數百年,事之無可奈何者,亦安之而已。何狀怪物,鼓動邪說,欺惑一世,若是也?當初廟堂,不能據正自絶,方面之臣,又從而馳啓,至使堂堂聖朝,轉成大段謬擧,斯言一播,街談巷議,莫不怪憤嗤罵,臣等竊爲朝廷惜之。敢不曰匹夫熒惑諸侯者,罪當誅,假使妖人承命上來,而屈於朝廷正論,無所逞其妖術則已。倘或張皇邪說,眩亂是非,則如臣等待罪法官者,囚之可也,罪之可也,殺之亦可也。伏請聖明,亟寢招來之命,洞釋群疑。
答合啓曰,勿煩。
答府曰,申景瑗之事,與馬謖不同,目今人才,亦甚乏少,更加思量,勿復煩論。朴之英事,所論太過,亦勿堅執。朝報
上在昌慶宮。停常參·經筵。
漢城府啓曰,本府郞廳只四員,故詞訟重地,常患不足,而卽今判官沈天挺,重得黃疸,症勢非輕,受由調理。庶尹洪義源,參軍金震賢,俱以病親呈辭,或往瑞山地,或往淸州地,還來遲速,不可豫料。府中,只有兼參軍韓振夏,而不少詞訟之地,難可獨爲兼察。庶尹洪義源,參軍金震賢,閑官授差,俾免滯訟之弊,何如?傳曰,依啓。
都承旨申得淵上疏。大槪,陳情乞遞事。入啓。
右尹卞三近上疏。大槪,陳情乞遞事。入啓。
司書趙全素上疏。大槪,乞蒙恩暇,歸別病母事。入啓。
副校理睦行善,初度呈辭。入啓。給由。
答都承旨申得淵疏曰,省疏具悉卿懇。卿其勿爲固辭,從速察職。
賓客吳竣書目,元孫行次,本月二十三日,到順安事。
平安監司書目,元孫行次,不爲支待出站,成川府使洪憲罪狀,朝廷以處置事。
合啓,臣等將前完城府院君崔鳴吉事,論列已久,而聖批每以勿煩爲敎,臣等竊惑焉。人臣苟有容護惡逆之罪,則有司執法之論,奚但削黜而止哉?崔鳴吉旣知賊介之附賊,而至許其往來於家間,知而不首之罪,不專在於晩吉,臣等之論,實出於原情定律,其於王法亦已屈矣,請勿留難,亟允前請。
府啓,伏承聖批,目今人才乏少,更加思量。仰惟殿下,求才之至意,不勝感動也。第臣等所論,豈能灼知,景瑗爲人,無一才之可用,而謂永棄之也。廟堂,旣知其才而薦之,則試可乃已,亦或一道也。其於臣等愚妄之意,不能無少惑焉,不得不更瀆於聖明之下矣。景瑗,身爲元帥,而不能指揮三軍扞禦大敵,則其無制勝之才,可知也。間路潛行之時,遇零碎之敵,不能發一矢射一卒,又不能馳馬脫走,而終至於屈首就縛,則其無弓馬之能,亦可知也。旣無制勝之才,又無弓馬之能,則臣等,竊未知景瑗之所抱負者何事,而至蒙廟堂之薦乎?殿下重違廟堂之薦,必欲更試,則或畀之州牧,或置之偏裨,以次輸效然後,陞爲重任,未爲不可也。失律之罪,就縛之恥,都在一身,而遽登大任,則偏裨卒伍,亦必恥爲之下,而不爲其用矣。除授一下,物議喧騰,皆以爲不可,衆口難防,公議難遏,亟允前請,以答輿望。
院啓,朝綱解弛,百隷怠官,莫此時若也。兵曹正郞曺漢英,以兼春秋史官下番,付標啓下之後,終不入來,竟不入直。吏曹正郞柳穎,再昨,爲政時,諸堂上旣進政廳,而日晩不來。至於堂上,三使人催促然後,扶醉入來,壞了朝綱,職由於此等之人。請竝命罷職。
府前啓,妖人事,停啓。
禁府都事韓好謙,逆賊金介子信伊拿來事,洪川地出去。
答合啓曰,勿煩。答府曰,已諭。答院曰,依啓。
答司書趙全素曰,依啓。朝報
上在昌慶宮。停常參·經筵。
夜二更,流星出璧星下,入倉星上,狀如鉢,尾長三四尺許,色赤,光照地,有聲。
藥房提調臣李顯英,左副承旨臣睦性善啓曰,涼生已久,秋令轉深,伏未審調攝中,聖候何如?且前劑入半滿分消丸,以日計之,則近當畢進御,加劑入之意,敢啓。
備邊司啓目,粘連平安監司狀啓云云。站上乾物之納,雖云除弊,輕重有異,元孫出待,是何等事體,偶然稱頉,不爲出站,至以新舊官迎送,執言委屬,可駭。成川府使洪憲,拿問定罪,何如?啓依允。
答藥房曰,與前無異,丸藥,時未盡服。
工曹判書具宏箚子。大槪,病重,本職及兼帶都監大將·判義禁府事,竝乞許遞事。入啓。
答右尹卞三近疏曰,省疏具悉。臺論之不實,予已洞燭,卿勿控辭,安心察職。
慶尙監司書目,昌原·義城等官呈,以本月旬後,狂風大作,且有蟲災,發穗之稻及豆太·黍粟·木花,盡爲傷損,極爲悶慮事。河陽縣監權以亮,慶山縣令南錫等,割破琴湖上流,引水開渠,使民蒙利。安奇察訪閔聖復,循其所私,刷得驛屬,至於二百名之多,謹以啓聞事。
政院啓曰,同副承旨尹順之,同姓五寸叔母故進士閔構妻尹氏身死,服制已行四日,出仕,何如?傳曰,允。
答工曹判書具宏箚曰,省箚具悉。卿其勿辭,調理察職。
校理睦行善,再度呈辭。入啓。加給由。
合啓,臣等論列崔鳴吉之罪狀,已多日矣。聖批一向牢拒者,所以鳴吉爲有大功於宗社,不可遽加重罪,此乃功過相準之擧,聖意誠然矣。然鳴吉,身爲大臣,旣知逆介之附賊,而不卽發擧,容而置之,臣等所論,謂之懷不道於吾君,而知情隱藏,則亦或過矣。不忍區區私情於疎遠賤孽,而不覺自陷於容庇逆黨之罪,則其顚妄昏錯,莫此爲甚。以此公議喧騰,日以益激,豈但薄示罷職輕罰而止哉?誅夷流竄,或有所過,當奪爵黜外,烏得已乎?臣等揆情擬律,亦已詳矣。請亟允前請,快釋衆人之怒。
賓客吳竣書目,元孫阿只氏,二十三日順安止宿,二十四日平壤止宿,二十五日仍留本府,二十六日發向中和計料事。
平安監司書目,元孫阿只氏,二十五日仍留本府事。
府前啓,摠戎使申景瑗罷職不敍事,停啓。
答合啓曰,毋庸堅執。朝報
下直,濟州牧使李時昉。內下日記
備邊司啓曰,謝恩文書付諸節行事,前已啓下,而謝恩使臣,已爲曾出節行兼差之意,令該曹更爲啓下,一行員役及各起方物等,整齊以送之意,敢啓。傳曰,依啓。承文院謄錄
上在昌慶宮。停常參·經筵。
謝恩,五衛將安倜,兵曹正郞柳道三,承文副正字李齊衡。
典牲主簿洪處濬,柴場監刈事,楊根地出去。
東陽尉申翊聖,沐浴事,溫陽地出去。
京畿都事朴守文,東陽尉陪行事,出去。
京畿監司朴,到界後,元孫迎候事,開城府出去。
副校理睦行善三度呈辭。入啓。遞差。
左尹韓明勗,廣州地加土呈辭。給由。
合啓,自古聖帝明王之良法美意,無出於記人之功,而恕人之情也。臣等,非不知將順殿下之至意,而第以惡逆,天地之所不容,人得而誅之者也。逆介,雖曰附賊之一賤隷,而論其罪律,則亦一惡逆也。崔鳴吉,身爲大臣,旣知黨逆,而不卽發擧,雖與知介之情,而護介之逆者,不同,其顚妄昏錯之罪,實難逃矣。臣等所論,若以鳴吉,知介之情,而有所容護,當直擧鈇鉞而請之,何但止於削黜而已哉?王法至嚴,公議日激,臣等之論,非臣等之言,乃國人之言也。薄施輕罰,徒激人之怒耳。雖積以歲月,不得請則不退矣。伏請亟允前請,以快輿情。
文學林,自瀋陽問安官以入來。
護軍許啓,京畿監司遞任入來。
答合啓曰,勿煩。
京畿都事朴守文,東陽尉陪行事,落後入來。朝報
上在昌慶宮。停常參·經筵。
司書趙全素,病母相見事,林川地出去。
刑曹啓目,宗廟直長趙光璧矣本署奴婢,正案垂畢之後,物故被擄,再度移牒,不無奸僞之跡,雜頉考準,不爲用心罪,杖一百贖,告身盡行,追奪私罪。啓依允。
刑曹啓目,慶德宮突入作挐人張㖙同,顚狂的實,似在勿論中,上裁,何如?啓依回啓施行。
校理柳淰初度呈辭。入啓。給由。
黃海監司書目,元孫行次,二十七日到黃州事。
大司諫朴潢初度呈辭。入啓。
合啓,臣等,俱以無狀,待罪言地,所欲伸者公議也,所堅執者王法也。崔鳴吉之所犯,謂之知情護逆,則臣等之論,亦或過矣。身爲大臣,蔽於區區私情,不覺自陷於昏錯大謬之地,將焉用彼相哉?臣等,論之已久,天聽逾邈,兢惶愧懼,無地自容,竊恐王法屈,而公議不伸也。伏請亟允前請,以答群情。
政院啓曰,都承旨申得淵子成胤身死,服制已行四日,出仕,何如?傳曰,允。
兵曹參議金堉上疏。大槪,以都愼昇缺事,伏承嚴敎,不勝惶恐待罪事。入啓。
答合啓曰,不允。朝報
上在昌慶宮。停常參·經筵。
禁府都事韓好謙,逆賊金介子信伊拿來。
大司諫朴潢初度呈辭。給由。
持平金鋿初度呈辭。給由。
兵曹佐郞金地南,古阜地病親呈辭,出去。
正言李□□初度呈辭,呈政院,一日不得兩呈。還出給。
黃海監司書目,元孫行次,二十八日到鳳山事。
校理柳淰,再度呈辭。加給由。
合啓,崔鳴吉削奪官爵,門外黜送事,停啓。
答兵曹參議金堉疏曰,省疏具悉。爾其安心,勿爲待罪。
大司諫朴潢再度呈辭。入啓。加給由允下。朝報郞廳趙景觀校正。郞廳鄭琂章書。
上在昌慶宮。停常參·經筵。
午時未時,日暈。申時,日暈右珥。夜五更,流星出天花星下,入巽方天際,狀如拳,尾長四五尺許,色白。
持平金鋿,再度呈辭。入啓。
柳淰,三度呈辭。入啓。遞差。
禁府,統虞候鄭漢驥拿囚。啓。
黃海監司書目,二十九日元孫行次,瑞興止宿事。
政院啓曰,領中樞府事尹昉,所患嘔吐,漸加危重云,自前大臣病重,則例有入啓之規,故惶恐敢啓。傳曰,遣內醫看病。
備邊司啓曰,賊徒竊發,衝火殺越之變,遠近諸處,式月斯生。今年旱荒,近古所無,若至冬春之間,飢饉益甚,則相聚爲盜之患,尤極可慮。內而左右捕盜廳,外而各道監兵討捕使等處,一依前日事目,豫講跟捕之策,不容少緩。自本司行文申飭之意,敢啓。傳曰,依啓。
大司諫朴潢,三度呈辭。入啓。
備邊司啓曰,慶尙監司具鳳瑞牒報曰,豐基士人朴之英,給馬上送云,之英已爲來到云,敢啓。傳曰,自本司問啓。
副司果金始蕃上疏。大槪,聞父病極重,許令入往,得見於生前事。入啓。
備邊司啓曰,以本司草記,朴之英事傳曰,自本司聞啓事,傳敎矣。此是無前莫大之擧,似非本司獨爲問啓之事,該曹亦不可不豫知,明日待開門,在家大臣及禮曹堂上,竝爲命招,會于賓廳,詳問以啓之意,敢啓。傳曰,知道。
副司果金始蕃上疏。啓下該司。朝報
上在昌慶宮。停常參·經筵。
大司諫朴潢,三度呈辭。入啓。遞差。
持平金鋿,三度呈辭。遞差。
正言李□□初度呈辭。入啓。給由。
吏曹啓曰,臺諫有闕,政事,敢稟。
同知朴□重,子息成婚事,南原地出去。
黃海監司書目,七月三十日,元孫行次,到平山止宿事。
兵曹參知南斗瞻,同姓三寸叔前判書南以恭身死,服制已行十五日,出仕,何如?啓依所啓施行。
禁府,信伊,三水郡爲奴定屬。啓。
開城留守書目,元孫行次,初一日到本府事。
經筵廳侍讀官李元鎭,妻父前判書南以恭卒逝,服制已行十五日,出仕,何如?啓依所啓施行。朝報
上在昌慶宮。停常參·經筵。
藥房提調臣李顯英,副提調臣申得淵啓曰,伏未審近來調攝中,聖候何如?臣等伏不勝憂慮之至,敢此問安。答曰,與前無異。燼餘
正言李□□再度呈辭。入啓。加給由。
右尹卞三近初度呈辭。呈政院,還出給。
京畿監司書目,元孫,初二日午時,到長湍事。
筵臣所啓,檢閱洪處尹敍用事,捧承傳。
備邊司啓目粘連,金始蕃上疏云云,聞其父病極重,願爲入往,得見於生前云,情理實爲悶迫,而在前宰臣,在瀋病重,則其子有往見之時。今亦許令入往,似爲無妨,上裁。何如?啓依回啓施行。
備邊司啓目粘連,宰臣狀啓云云,金藎國,病重如此,在彼調治極難。姑令出留灣上,待差入往事,行移,何如?啓依允。
禁府,前成川府使洪憲拿囚。啓。
禮曹,明日元孫入京吉時,未時。啓,傳曰,勿爲定時。朝報
上在昌慶宮。停常參·經筵。
元孫行次入京後,政院,大殿單子問安。答曰,知道。中殿單子問安。答曰,知道。藥房·二品以上,大殿·中殿問安。答曰,知道。燼餘
正言李□□,三度呈辭。入啓。遞差。
領府事尹昉上疏。大槪,臨死進言事。入啓。
修撰金振,覲親後入來。
吏曹啓目,本曹佐郞鄭知和,病滿三十日,依受敎改差,何如?啓依允。
禮曹,章陵莎草枯損處修補事,進去堂上·郞廳給馬,何如?啓依所啓施行。
賓客吳竣以下,及京畿監司朴入來。
答領府事尹昉疏曰,觀卿上疏,深感至意,所陳至論,予當自勉,卿其善爲調理,以見勿藥之喜。
傳曰,政事,明日爲之。
傳曰,尹領府事處,遣承旨問疾。朝報
上在昌慶宮。停常參·經筵。
政院,大殿單子問安。答曰,知道。中殿單子問安。答曰,知道。藥房,大殿問安。答曰,知道。中殿問安。答曰,知道。二品以上,大殿單子問安。答曰,知道。中殿單子問安。答曰,知道。
有政。吏批,判書李顯英進,參判金壽賢病,參議金世濂進,左承旨洪得一進。
兵批,判書李景曾進,參判沈詻呈辭受由,參議金堉病,參知南斗瞻缺左副承旨趙廷虎進。
以鄭廣敬爲缺李䅘爲持平,鄭泰齊爲吏曹佐郞,洪處尹爲檢閱,睦性善爲黃海監司,金震賢爲司饔直長,閔希遠爲木川縣監,李眞聃爲昌樂察訪,李敏思爲典設別提,申得淵爲司譯院提調,南老星爲吏曹佐郞,鄭麟卿爲注書,崔煜爲禮曹佐郞,金瑬爲社稷都提調,洪鎬爲同副承旨,鄭知和爲吏曹佐郞,李省身爲禮曹參議,柳淰爲吏曹正郞,趙廷虎爲左副承旨,尹順之爲右副承旨,趙贇爲寶城郡守,李敏白爲平市令,金寅爲典籍,黃渙爲監察。兵批,以朴潢爲上護軍,李天基爲司果,尹彬爲副司正,張應一爲副司果,金鋿·柳淰爲司直,林墰爲僉知。
申得淵啓曰,本院注書,今當差出,而被薦之人,與吏曹堂上有相避,依前例,勿拘相避,擬望,何如?傳曰,依啓。
申得淵啓曰,新除授注書鄭麟卿,時在全羅道羅州地。請斯速上來事,下諭,其間假注書差出,何如?傳曰,允。
夜一更,白雲一道,如氣起,自坤方,直指艮方,長十餘丈,廣尺許,漸移東方,良久乃滅。四更,流星出五車星上,入句陳星下,狀如鉢,尾長七八尺許,色赤。燼餘
禮曹正郞姜栢年,繕工假監役李泰培,部將李逸男,章陵改莎草事,出去。
同副承旨尹順之書啓,臣承命往于領中樞府事尹昉家問疾,則氣息奄奄,聲在喉間,但稱聖恩罔極。臣年八十之年,死無所恨,只以不得更承聖顔以死,不勝戀結云矣,敢啓。傳曰,知道。
吏曹啓目粘連,全羅監司狀啓,寶城郡守吳暹呈狀,據親年七十,照例處置事云云,海外不啻三百里,依法典,改差,何如?啓依允。
平安道褒貶,成川府使洪憲,肅川府使張曛,宣川府使閔應騫,順安縣監吳世彦,殷山縣監金國男,已上中。義州府尹黃胤後,碧潼郡守金顯達,大同察訪南宮鏶,已上下。
掌令成台耉,在外入來。
陽陵君許上疏。大槪,身病極重,自三月以後,問安擧動,一不進參,席藁待罪事。入啓。朝報
上在昌慶宮。停常參·經筵。
卯時至申時,日暈。夜一更,黑雲一道,如氣起,自坤方,直指艮方,長十餘丈,廣尺許,漸移東方,良久乃滅。
趙廷虎,以都摠府言啓曰,今日入直軍士,中日習射,請出標信。傳曰,知道。燼餘
答陽陵君許疏曰,省疏具悉。卿其勿爲待罪,安心調理。仍傳曰,遣內醫看病。
禮曹啓曰,今八月初二日引見時,上曰,先陵之自先朝分明所知處,禁火禁伐,守護等事,依舊規,着實擧行事,傳敎矣。先代陵墓之在三陟,傳自古昔,以年代久遠之故,陵域崩夷,後世未能的指某丘,而考其成化·己亥孫舜孝日記及萬曆庚辰鄭澈之所圖上,則穆祖皇考墓之於蘆洞,皇妣墓之於東山里野,係三陟地方云者,當時亦必有所據,列聖雖不更加封植,而守護等事,遵行已久,則到今似無致疑於其間,申明禁伐事,所當分付於本道,而係是陵寢重事,臣曹不敢擅便,更與廟堂,定奪施行,何如?傳曰,依啓。
春秋館郞廳,以領監事諸堂上意啓曰,以禮曹啓辭·宗簿寺啓辭,考諸宗廟謄錄,則厚德二字,永樂十六年世宗朝所上尊號也。彰德昭烈四字,永樂二十二年加上諡號也。常時所上尊號與諡號,竝書主面禮也,而香室祝文,無厚德二字,未知其故,恐是後來,嫌其字疊,而釐正也。莫大之事,難以臆斷,宗廟主面所書奉審後,議大臣處置,何如?傳曰,依啓事,傳敎矣。臣等,今日宗廟秋奉審時,進詣奉審,則元敬王后主面,只書元敬王太后五字,而不書徽號,厚德·彰德·昭烈等號,無憑釐正,必須實錄考出然後,可無差誤之患,令春秋館,稟處,何如?傳曰,依啓事,傳敎矣。發遣史官考出實錄,何如?傳曰,依啓。
政院啓曰,新除授藝文館檢閱洪處尹,時在京畿安山地,斯速上來事,下諭,何如?傳曰,依啓。
政院啓曰,新除授注書鄭麟卿,時在全羅道羅州地,上來間,假注書差出察任,何如?傳曰,允。
假注書望,李溫·李齊衡·鄭始成。
訓鍊都監啓曰,前因備局啓辭,七局出身等,願爲下鄕者問之,則皆不肯從,其中二百六十二人願歸,而亦無快樂之色矣,敢啓。傳曰,知道。
戶曹參判尹履之上疏。大槪,親病日漸危重,乞遞職名事。入啓。答曰,遞差。
同知睦長欽初度呈辭。入啓。給由。朝報
上在昌慶宮。停常參·經筵。
夜一更,月犯南斗第六星,電光。五更,流星出天苑星上,入參星下,狀如鉢,尾長七八尺許,色赤。
右尹卞三近再度呈辭。大祭齋戒,以留政院。
吏曹啓目,粘連慶尙監司狀啓云云,河陽縣監權以亮,慶山縣令南錫復,安基察訪閔聖復等,俱有盡職之效,似當論賞是白乎矣,引水開渠,刷驛屬,俱無前日論賞規例可據,何以爲之?伏惟上裁,何如?啓。傳曰,各賜表裏一襲,閔聖復乙良,陞敍。
昇平府院君,安山地掃墳呈辭。入啓。給由馬,澆奠床備給。
院啓,朴之英,矯誣誕妄之狀,聖明已盡洞察,特降夬斷之敎,凡在瞻聆,孰不感歎?第念其所傳說之言,張浮架虛,不一而足,何物怪鬼,欲售何計,乃敢輕視朝廷,譸張眩惑,至此極乎?肆行妖言,邦有常刑,詐稱御旨,亦係死罪。日月之明,無幽不燭,而雷霆之威,尙靳昭示,群情駭憤,久而愈激,此而不治,日後迂怪之輩,假托神事,誑誘惑衆者,接跡而起。請命有司依律定罪,以杜後患,以答輿望,列邑出賦之規,觀一年豐凶及耕墾多寡,秋熟之後,計結收捧,乃是通行不可撓改之定制也。結城縣監金以鏡,乃以昨年田結之數,豫徵明年應捧之賦,政令顚倒,民怨不貲,如此之人,不可使在官,請命罷職。答曰,推考,朴之英事,置之,可也。
政院啓曰,今見北兵使鄭榏狀啓,末端不書年月日,殊無詳察愼審之意,請命推考。傳曰,依啓。
備邊司啓曰,以禮曹啓辭,傳敎矣。先陵之在於三陟,非但傳自古昔,祖宗朝,已有禁火·禁伐,定軍·守護等事,則塋域正處,雖未能的知,而昭在某洞某里之由,蓋已知之矣。經亂以後,從前守護之事,未得擬擧,委屬未安。今者該曹啓辭,極爲完備,令本道監司詳考古老相傳可據文書,禁火守護節目,一依先朝舊例,着實擧行,而其洞中,如有偸葬處,則亦爲移出,所不可已,江原監司處下諭,宜當,敢啓。傳曰,允。
忠淸監司書目,淸州呈,以右副承旨李德洙病重,上去不得事,上疏上送事。又書目,本道失稔,在諸路爲最,沿海尤甚,賑救無策,大小徭役,盡爲蠲減,專以保民辭緣事。
尙衣別提金珩,取柒後入來。朝報
上在昌慶宮。停常參·經筵。
夜五經,下霜。
西城君韓汝復掃墳事,淸州地出去,行司勇曺繼明,三嘉地加土事,出去。
昇平府院君上疏。大槪,澆奠床,還收成命事。入啓。
刑曹佐郞盧尙賢,平壤地病親呈辭。出去。
右議政上疏。大槪,乞於歸路,歷入衿川地,父母墳拜掃事。入啓。
修撰嚴鼎耉,衿川地掃墳呈辭。大祭齋戒,以留政院。
院前啓,大祭齋戒以姑停。
禮曹領府事尹昉,當日卒逝,自今月初十日至,停朝·市。啓。
政院啓曰,金以鏡推考事,命下矣。臺諫,方以罷職論啓,推考承傳,不得捧之之意,敢啓。傳曰,知道。
黃海監司睦性善上疏。大槪,本職辭免事。留政院。
京畿監司書目,坡州等官呈,以本月初五日,霜降緣由事。朝報
上在昌慶宮。停常參·經筵。
趙廷虎,以都摠□言啓曰,今日入直軍士,當爲中日習射,而以停朝·市,退行之意,敢啓。傳曰,知道。
申得淵啓曰,事變假注書金頊病重,不能供仕,請他假注書差出。傳曰,依啓。
事變假注書望。△李齊衡·李俊耉。缺
上護軍朴潢疏曰,伏以天下之萬物事爲,不外於一理,而其間或有無理,而近理者,固不可以一槪論也。臣於頃日,得豐基人朴之英所謂夢書者,縷縷千言,缺禍福之說,驟見之,則雖似虛誕,而詳究其主意,則有缺至憤,鬱結累年,缺間多有所惻怛,感動之事,半行缺則朕夢朕卜帝齎,半行缺後來之人,證夢可徵者,非止一二,而近者宜寧南缺之墳,堙廢已久,夢感缺所在云,於臣之心以爲缺朝祖先,莫非神聖,主如缺池射龍,夢受金尺,以常情測度,奇異無比。安知非冥冥之中,千載未泯之精靈,或晦或顯,缺夢感於斯人耶?祖先陵寢,失其所在,缺萬世之至痛也。俗傳國初以來,屢遣缺土之人,慮其封陵貽弊,枉指他處,終未得眞。所謂蘆洞者,遂至,滅跡云,而今忽有指示之事,臣實異之,亦以爲幸,謄傳於臣口,轉聞於缺終有招致朴之英之擧。今以無實而退却,當初不缺信之意,旣以招致,則不過以疑信之意,差迭若干缺尋覓其所指之處,驗其虛的而已。假令爲國家,已失陵寢,誤信夢說,試爲尋覓。人情天理,兩不相悖,傳之四方,書之史冊,不知有何大段過擧乎?諸宰不爲缺重動於似是之論,皆不欲擔當。聖意亦以其所爲,視爲不實,竟寢尋覓之擧,且令禮官倣依前例,缺臣之愚見,竊以爲不然,之英果若矯誣虛飾,做出夢書,則豈必取之尋常不信之物,以爲證左,自陷於誣妄乎?且其書中,於渠可諱之事非一,而略不沒去,以其書投呈者,其非巧黠做作之狀,推此可知。夢降之說,缺怪誕,則物雖眞實,難以遽信,脫令其言,一分近似,則亦奚以此物之尋常,竝與其言而棄之也。今乃謂物不實,直以謂虛誕者,不亦過乎?大抵招致之英之事,無他,蓋欲詳問其所言,而處之矣。之英旣云,躬自往來,的知其處,則所當帶同往尋。憑其夢書,果爲不錯,實爲萬幸,如其無實然後,歸之虛誕,尙亦未晩,招致而來,不採其所言,揮而斥退,如恐不及,臣實未曉此事之始末也。臣不勝慨然,私招之英,逐節詰問,則渠缺夢感,非止一再,始焉而疑,終焉而缺川向背,丘塋形止,一如夢書,不失缺覺,潛往潛返,只不得掘見表誌。今若更往,缺指的無疑云,新塋舊塋,雖曰相間,非如北邙缺之比人迹罕到之地。只有丘墳,則三百年後,偸葬之缺辨之何難,況其子孫,豈有現出之端乎?雖無國祖陵寢,旣稱王之地,則自有國禁,豈可容人入葬,而莫之禁乎?此則稍解地理者,一見而可辨其眞僞矣,一往書視,恐不但已也。議者或以日後難處爲慮,此亦不缺宣廟於庚寅年,別無指示之人,而特遣禮官尋覓於缺山之中,獨不以日後難處爲慮耶?三百年荒廢之丘壟,設或得其彷彿,未知其時,欲何據而何以處之,聖算亦必有所主張矣。聖明若因臣疏,更加三思,則如今處置之失,恐不無悔悟矣。之英畏怵,不敢發此事十餘年矣。臣初聞之,區區之心,如右所陳,不復諱閟,以至於此。臣雖無狀,決非崇信妖異之人。之英夢說,雖曰妄誕,其虛其實,可以立辨。倘能因此,缺於數百年之後,則其幸莫大。故不避多口,遂致缺前後曲折,不過如斯。今者之英,論以重律,縱使之英,有此夢感,非臣所傳,則委巷遐方之言,何與於朝廷乎?此皆臣浮妄之致,伏乞聖明,亟正臣罪,以謝公議,臣不勝伏地待罪之至。答曰,省疏具悉。卿其勿爲待罪。
昇平府院君金瑬箚,伏以臣父母墳墓,在於安山數舍之地,而臣之不得往掃,四年于玆矣。臣今犬馬之齒,已滿七十,自知衰老殘生,餘日無多。未死之前,一遭往省,是乃區區至願,缺獺私情,不能自已,玆敢冒昧請告,伏蒙聖恩如天,賜暇給馬之外,又下澆奠床題給之命,雨露榮光,下及泉壤,感極幽明,涕淚交逬,第念畿邑,以蕩殘無形之地,重之以今年大無,措缺雖從簡薄,其爲貽弊,亦甚不貲,臣缺不敢承當也。伏乞聖明,俯察缺以安愚分。答曰,省疏具悉。所陳奠需,辦備不多,卿其安心勿辭。
右承旨李德洙疏曰,伏以臣前在本職,以病呈疏,特蒙恩遞,累日調治,而症勢日益危苦,未死之前,必欲致身於先隴之下,扶載馬缺僅能得達,而撼頓添劇,自分必死,只竢命盡之日矣。不意玆者,新命遽下,驚惶感激,無地自容。伏聞元孫行次,已到我境,爲臣子者,孰不欲引領缺而臣獨不參於祗迎之列,臣之罪戾,至此尤大。臣雖無狀,粗知不竢駕之義,而身病如許,終不能亟赴召命。臣罪萬死,臣罪萬死,伏乞天地父母,亟命鐫削臣職。踏啓字下。
行大司諫鄭廣敬,司諫兪㯙,正言李以存啓曰,朴之英矯誣誕妄之狀,聖明已盡洞察,特降夬斷之敎。凡在瞻聆,孰不感動?第念其所傳說之言,張浮架虛,不一而足,何物怪鬼,欲售何計,乃敢輕視朝廷,譸張眩惑,至此極乎?肆行妖言,邦有常刑,詐稱御旨,亦係死罪,日月之明,無幽不燭,雷霆之威,尙靳昭示,置而不論者,固知聖意之有在,而竊恐迂怪之徒,假托傳神,誑惑誘衆,便將接迹,而起其流之害,有不可勝言。請命有司依律定罪,以杜後患,以答輿憤。列邑出賦之規,觀一年豐凶及耕墾多寡,計結定捧,乃是通行不可撓改之定制也。結城縣監金以鏡,乃以上年田結之數,豫徵明年應捧之賦,政令顚倒,民怨不貲,在官一日,貽害實多,豈可推考而止哉?請命罷職。答曰,不允。金以鏡旣已推考,觀其緘辭而處之,未晩。
洪得一啓曰,右相上疏,批答旣下,而政府無郞廳,遣史官傳諭之意,敢啓。傳曰,知道。
趙廷虎,以備邊司言啓曰,冬至上使南以雄,與懷德君,資級相同,而宗室之班,例在朝紳之上,副使,當爲換差,而旣稱副使,則不必以禮曹判書差遣,南以雄改差,何如?傳曰,依啓。
趙廷虎,以備邊司言啓曰,以本司草記,歲幣押領譯官,四五人別樣擇送事。答曰,譯官似爲太多,減數定送事,傳敎矣。上年歲幣時,譯官五人領去,如是啓稟矣。今承聖敎,減去二人,而差定三人,兼察押領之任宜當,敢啓。答曰,依啓。
洪鎬,以吏曹言啓曰,承旨有闕,而明日停朝市,政事,何以爲之?敢稟。傳曰,過後爲之。燼餘
上在昌慶宮。停常參·經筵。
趙廷虎,以禮曹言啓曰,經亂之後,該曹物力蕩竭,凡大小禮葬,只給棺槨役軍,已成近例,而頃因貞惠翁主禮葬時,以大臣批答內,有只行於王子·翁主·大臣·元勳之敎,故今此領中樞府事尹昉之喪,依前傳敎,以禮葬,入啓蒙允矣。卽者戶曹,貞惠翁主禮葬時物目,缺送于本曹曰,單子中有日後講定之敎,缺置云,目今物力,雖就缺不同,物目中裁減之事,令戶曹缺似爲宜當,敢啓。傳曰,依啓。
慶尙道缺居前引儀李夢斗等疏曰,伏以臣等,呼冤覆盆之下,得覩天日之照。分縣於七百載之後蘇缺三四年之間,上慰祖先飮恨之魂,下貽子孫安土之樂,闔境相賀,咸頌昊天罔極之德者,爲如何哉?缺於當初分縣之時,慶州之人,與本縣上下之民,偕之本道監司之前,彼此事情憑査之際,慶州之人,語屈理終,無一端着實之言。監司從實啓聞,廟堂揆度,回啓,幸蒙聖明洞察,得伸臣等之至願,而厥後,慶州人,圖毁已成之事,誣織理屈之說,至於張皇滿紙,欺冒聖聰,臣等咸懷痛缺之心,卽欲呈于本道,使之推覈啓達矣,而第念國患未釋,私鬪非時,含憤卷舌,趑趄未果,伏聞慶州人誣飾之狀,果罔逃於聖上之明鑑。臣等伏不勝感泣之至,生殞死結之外,更無暴誠之地。缺大段曲折,出於不獲已者,不得不煩陳於冕旒之下,伏願聖明,留神洞察焉。一自分縣之後,本縣之人,所當推還於慶州者,不爲不多,而强弱異勢,不能相較者,理固然也。至於本縣元合之境界,今爲慶州之仍執,分邑有年,還送無欺,臣等之憤恨,至於滋甚焉。何者?本縣北面仇史一村,乃古之本縣部缺也。地界之相距,不過三四里許,閭巷相連,田疇交錯,其爲表裏,渾合缺鷄卵形也。是故,此村之民生,隨行於本縣,此村之糶穀,自古輸納於本縣倉庫者,不知其幾百年,而別立小倉於其缺皆,在於缺年,此則慶州人豫防區別之意也。況考諸輿地勝覽,則本縣之前合慶山時,此村一樣往附焉。後屬慶州之時,亦一樣往附焉。此如牛之於犢,必隨之也,則豈有今番分縣之時,缺又有一大證焉。星山乃本縣,田結磨勘,缺於田案,書之曰,慈仁北面仇史村,且合此村,缺本縣之數,自缺字至寧字,都合七百餘結,磨勘收租案,缺量田如是後,量田亦如是。由古由今,規例已成,而到今分縣之後,慶州之人,反以此府,謂非本縣之地。前合田結,任意分送,致令出稅之際,缺違缺舊案,多有逕廷拘礙之患。噫,地界缺惟慶州私奪之文,實不可掩,而惟慶州缺此非無據之甚者乎?臣等曾將此由,呈于道主,則道主,亦明知其實狀,而非道主擅便之事也,故又呈于該曹,則該曹文案,亦與臣等所言,少無差舛,故自該曹,移文於本道,使之更考文案。啓聞缺置,而近年來,本道多事,不遑於他,遷延迄今,結末無時,臣等不勝悶鬱焉。臣等竊伏睹今番敎書中辭意,則行行字字,皆是由衷感人之語,勤勤申申,莫非革弊改政之端。臣等之抱冤未洩者,缺於今日,此所以呼號,而不能自止者也。伏願聖明,更加睿念焉。噫,彈丸一村之得失,如慶州大邑,無異於九牛之一毛,而本縣之失此村,缺譬如人之一體,而割其半,豈有旣復其縣,而反舍一面之理乎?八道之田結收租案,皆在於戶曹,考諸其案,則此村之缺之跡,判然無疑,田結之合於本縣之田,昭然可知。伏願聖明,特令該曹,一一査啓,使仇史一村,如前復還於本縣,使一域之民,同沐於聖澤之中,而得有新復官貌樣之路,不勝幸甚。啓下戶曹。
慶昌君珘呈辭。傳曰,給由馬,澆奠床備給。
洪鎬,以戶曹言啓曰,領中樞府事尹昉禮葬,以卽今人力,雖就缺而大臣之喪,與凡喪不同,物目中裁減者,令戶曹稟旨定奪施行事。傳曰,依啓事,傳敎矣。前日貞惠翁主之喪,大臣啓辭批答,有只行於王子·翁主·大臣·元勳之敎,本曹啓目單子中,有日後講定之敎。今此喪事,當依禮官啓辭,而應行節目,不可不講定裁減之事,亦非臣曹所當擅便,令禮官卽爲講定應行節目之意,敢啓。答曰,知道。
大司諫鄭廣敬,司諫兪㯙,正言李以存啓曰,請朴之英依律定罪,以杜後弊,以答輿望。結城縣監金以鏡,請命罷職。答曰,已諭勿煩。
禮曹參判李植疏曰,伏以臣,於本月初五日在砥平地,伏睹二日成帖有上曰,今使行文書甚多,斯速上來者,臣以病躄痒疼之症,藥砭無良,動止作苦,欲用俗方,泉浴得其效,冒受恩暇,扶曳下來,而其泉水乃在原州之地,深山絶壑之中,旁無塢舍,沐浴之後,則歸宿遠村,往來之際,不覺中寒。本以內傷之人,外感相應,卒成暴疾,有同瘟㾮,頭痛缺如焚,欲已末疾,經得火缺不得已舁還山家,溫堗重裘,點汗不出,眩轉昏閔,終夜不寐。缺惟欲渴蹙趨缺召,力難運動。臣之違恩命,悉棄職守,乃至於此,罪當萬死,不知所達。缺力辭文柄者,衰劣已甚,缺數行于詞臣,無他咨奏可勘,雖有追出文字,此本缺不過分授點竄而已。凡在館院諸臣,才藝出臣後,而有不能做者乎?況瀋行文書撰定,廟議缺同逐節刪改,雖名某人製進,而缺如此,而號爲文章製述者,正爲虛名,不滿一啞,雖臣自製,有何新異也?特以大提學名號,甚重缺撝避,故同僚强委而旁觀,此臣之所大悶也。臣缺不能趁期上去,次官例須任之,第念臣之疾病,死亡無日,身在田廬,不能贊一辭,豈容仍冒重任?只速大戾,伏願聖明昊覆,曲加生成,將臣本職及兼帶大提學·同知經筵春秋館·備局提調等職,盡行削號,以懲人臣悞怠之罪。答曰,省疏具悉。卿其勿辭,從〈速〉上來。燼餘
備邊司啓曰,冬至上使南以雄,與懷恩君,資級相同,而宗室之班,例在朝臣之上,上副使當爲換差,而旣稱副使,則不必以禮曹判書差遣,南以雄改差,何如?傳曰,允。
上在昌慶宮。停常參·經筵。
有政。吏批,判書李顯英進,參判金壽賢進,參議金世濂進,左承旨洪得一進。兵批,判書李景曾服制,參判沈詻進,參議金堉進,參知南斗瞻坐起進,左副承旨趙廷虎進。
以林堜爲同副承旨,沈器遠爲繕工提調,睦長欽爲戶曹參判,朴翰男爲碧潼郡守,李廷相爲成均館博士,柳頲爲成均館博士,柳時茂爲肅川府使,趙廷虎爲左承旨,尹順之爲右副承旨,林堜爲同副承旨。李德洙爲護軍。缺
申得淵啓曰,新除授同副承旨林堜,時在全羅道缺地,斯速上來事,下諭。傳曰,允。
申得淵啓曰,領府事尹昉之喪,致弔事,命下矣。左承旨臣洪得一吏批進去,右承旨臣趙廷虎兵批進去,右副承旨臣尹順之服制未盡,廳中只有臣及同副承旨臣洪鎬,何承旨進去乎?敢稟。傳曰,都承旨進去。
大司諫鄭廣敬,司諫兪㯙,正言李以存啓曰,請朴之英依律定罪事。及護軍朴潢,以有識宰臣,傾信誕妄,妖言傳播。且聞當初所爲,亦涉失當,及至朝議已定,聖斷已行,公論已發,則所當惶縮退伏,以待歸竟。設有所不容含默者,當具陳曲折,引咎自責之不暇,而乃以未曉,此擧之始末,更加三思等語,肆然陳辯,導之以必行,臺論方張之日,反其說而略不顧忌者,實是前所未有之事。凡於瞻聆,莫不駭異,朝廷體面,豈可任其壞了?請命罷職。答曰,推考。朴潢·朴之英事,不允。燼餘前啓,金以鏡罷職事,停啓。朝報
上在昌慶宮。停常參·經筵。
夜一更二更,月暈。四更五更,有霧氣。
申得淵啓曰,注書柳俊昌,掃墳受由,假注書差出察任,何如?傳曰,允。
假注書望,△柳頲·李·李廷相。
大司諫鄭廣敬,司諫兪㯙,正言李以存啓曰,請朴之英依律定配事。及護軍朴潢,請命罷職。答曰,不允。
趙廷虎,以都摠府言啓曰,都摠管金自點,備邊司·漢城府坐起進仕,請出標信。傳曰,知道。
趙廷虎,以都摠府言啓曰,今日入直軍士,當爲習射,而缺退行之意,敢啓。傳曰,知道。燼餘
上在昌慶宮。停常參·經筵。
藥房都提調臣洪瑞鳳,提調臣李顯英,副提調臣申得淵啓曰,邇來日氣,涼溫不齊。伏未審調攝中,聖候何如?臣等仰慮,敢此問安。答曰,一樣。
大司諫鄭廣敬,司諫兪㯙,正言李以存,請朴之英依律定配。答曰,不允。
弘文館副校理李時楷疏曰,伏以,臣自本月初,忽得傷寒,有同瘧疾,遍身洒淅,手足寒縮,頭痛兼發,終夜叫苦,向曉暫歇,初謂尋常之疾,可一汗而愈,力疾入直,缺證勢添劇,四肢如斷,筋脈拘攣,頭部急痛,不可名狀。或如鐵椎撞擊,或如刀劍劈開,回轉之時,腦髓若裂,終夕叫呼不絶,强欲定語,聲不出口,聽人音聲,有似飛繩,冒缺唇燋鼻燥,如在霧中,漸就昏倒,專廢飮食,缺有加無減。雖服湯藥,少無微效,僵臥直廬,將何無缺員不備,而不能卽爲替出,所患之症,未知的爲何病,而情勢缺伏乞聖慈,特軫惟疾之急,俯察微臣悶迫之狀,亟許鐫免,俾得調治,不勝幸甚。臣無任惶恐祈懇之至。答曰,受由。燼餘
院前啓,朴潢罷職事,停啓。朝報
上在昌慶宮。停常參·經筵。
大司諫鄭廣敬,司諫兪㯙,正言李以存,請朴之英依律定配。答曰,依啓。
知中樞府事鄭應聖疏曰,伏以,臣犬馬之齒,今年七十有八,缺衰憊,日漸枯朽,精神都喪,視聽不明,起居須人,行步益艱,徒爲竊祿之人,只待就木之日矣。此月之初,重得寒感,晝夜不間,症勢遽劇,幾絶僅甦,經夜之後,前忘後失,人事缺歇後之事,少無聽察之勢。臣方待罪捕盜大將之任,缺無民飢,盜賊益發之時,斷非老病人冒據之地,進退缺罔知所處。伏願天地父母,諒臣自知之明,恕臣切迫之情,臣所帶本職知中樞府事及捕盜大將,竝許遞差,俾無顚沛,公私幸甚。答曰,省疏具悉卿懇。卿其勿辭,調理察職。燼餘
上在昌慶宮。停常參·經筵。
洪鎬,以吏曹言啓曰,慶尙左道敬差官兼帶臺諫,下批政事,何以爲之?敢稟。
辰時,有霧氣。自巳時至未時,日暈。燼餘
平安監司書目,平壤等呈,以嚴霜如雪,民事罔極事。
又書目,道內守令,瓜期臨迫者,限明春救荒間,姑勿遞改事。
忠淸監司書目,淸州等官呈,以七月內霜降緣由事。
吏曹啓目,粘連平安監司狀啓,本道瓜期守令,仍任事啓下是白有亦。本道事勢,有異常時哛不喩,値此無前凶荒之歲,權宜變通之請,不無所見是白在果,守令箇滿遞代,自是金石之典,續續撓改,狀啓辭緣,置之,何如?啓,傳曰。依狀啓施行。朝報
備邊司啓曰,年年例有紅柿子入送瀋陽之事,該曹如有所儲,則承旨之行,似當付送,此意言于備邊司,傳敎矣。紅柿三千箇,該曹措備,承旨之行,當爲入送云矣,敢啓。傳曰,知道。承文院謄錄
上在昌慶宮。停常參·經筵。
傳曰,麟坪大君夫人病患所用藥材齎去,禁軍中,勤幹人一名定送,自義州傳送事,府尹處有缺成送。
備忘記,傳于尹順之曰,今日啓下藥材,催促之後,亦不卽入,事甚駭異,當該提調推考。
自昧爽至辰時,沈霧。燼餘
慶尙監司書目,豐基士人捧招啓聞之事,初因備局移文,分付。藩臣之道,但當奉行朝廷,爭辨是非,其職任故,循例馳啓。初非任意擅行之事,而不免物議之來,處事昏謬,惶恐待罪事。
宣傳官宋士豪入來。
傳曰,口傳政事爲之。
吏曹,口傳政事,兼持平金弘旭。
刑曹啓目,朴之英已爲下去,着械上送事行移,何如?啓。傳曰,依允。
右議政啓曰,臣於今行,歷由陽川·金浦·富平·矜川等四邑之境,霜災之慘,殊極愍然。旱耕之穀,或有已刈者,或有向熟者,雖曰不實,猶可比擬於中下之年,而若此類甚爲稀少,其他晩穀,雨後始蘇。今纔發穗者有之,雖已發穗,而未成半實者,亦有之。至於根種,莖葉先枯,前頭穡事,已無可望。金浦·富平之民,刈取被霜之穀,攀號於馬前,聽其所訴,情實戚矣。且聞守令之言,則沿海一帶,比他尤甚,無復有掛鎌之處,此則雖非臣之目覩,擧一反三,可想其言之不誣。今年災損,一至於此,民憂國計,兩濟誠難,令該曹別樣善處,變通稟旨,善處似不可已。見聞所及,惶恐敢啓。傳曰,依啓。
漢原府院君趙昌遠,掃墳後入來。
司諫兪㯙,掃墳後入來。
京畿監司朴,各陵奉審後入來。
應敎李行遇,潭陽地病親呈辭。入啓。當日下去。
司憲府啓本,記注官,曺漢英矣,下番付標後,終不入來,罪杖八十贖,奪告身三等。啓功減一等。
慶尙監司狀啓。傳曰,勿待命事,回諭。朝報
上在昌慶宮。停常參·經筵。
巳時午時,日暈。夜二更,白雲一道如氣起,自坤方直指東方,漸移南方,廣尺許,良久乃滅。自三更至五更,月暈。
尹順之,以兵曹言啓曰,當日私奴金唜金稱名人,自金虎門入來,差備門外擊錚,極爲駭愕,令攸司囚禁治罪,同門守門將兪復吉,常時不能禁斷,以致闌入,亦爲非矣,請推考。傳曰,允。
尹順之啓曰,假注書柳頲,病親呈辭出去,請他假注書差出。傳曰,允。
假注書望,△柳椐·李·鄭昌胄。
洪得一啓曰,假注書柳椐,受點入來,卽聞其親病出去,請他注書差出。傳曰,依啓。
尹順之啓曰,內乘來言,自今日明日至,東西馬洗馬之意,敢稟。傳曰,知道。燼餘
上在昌慶宮。停常參·經筵。
尹順之啓曰,司言啓曰,曾聞皇帝以病出浴于溫井,尙今未還云,自我當有問安之擧。承旨中,年少可堪疾馳者,差遣,帶同二三員役,數日內發送,何如?傳曰,允。
護軍朴潢,伏以,臣至愚且妄,輕信虛妄之言,騰聞缺竟被公議之斥,聖度包容,只下推勘之缺命,感激之缺恐懼冞深。今者罪人朴之英,旣抵妖言之律,倡說妖言之罪,缺當之,省顧悔責,萬死難贖。區區執迷之見,已悉於前疏,其缺罪,莫逃於天鑑之下矣。第惟閭巷之人,夢寐中可怪可異之事,亦知何限,而不有人傳播,則只是渠夢自夢而已,豈有以夢得罪者乎?果以之英,假作虛夢,則臣之執迷,至今不信,何者?以謂假作之事,雖曰奇巧,要不出於人情之近似者,亦不及於人情之所不到,而此則縷縷辭說之間,率多常情之所不缺此實臣所以知過,而猶不得釋然於胸中者也。玆者,大司憲金榮祖,居在比邑,新從嶺外來之英,情迹缺所聞,而亦不以缺做作之說爲疑。掌令洪茂績,當初缺斥缺旣知其曲折,及今稱冤,若使之英,缺做作無實,而竟坐妖言之律,則匹夫之命,雖數行缺緣臣虛妄,致人死地,負愧缺陷人,獨全自幸苟免乎?伏乞聖明,缺臣罪,以爲信惑虛妄者之戒。臣不勝隘蹙之至,冒死以聞。答曰,省疏具悉。卿其勿爲待罪。燼餘
假注書柳頲,病親呈辭出去,代李俊耉爲之。朝報
備邊司啓曰,曾聞皇帝以病出浴于溫井,而尙今未還云,自我似有問安之擧。承旨中,年少可堪疾馳差遣,帶同二三員役,數日內,發程,何如?傳曰,允。承文院謄錄
上在昌慶宮。停常參·經筵。
尹順之,以備邊司言啓曰,承旨年紀,老少未能的知,其中年少者,似當差遣矣,敢啓。傳曰,知道。
洪得一啓曰,以備邊司回啓,承旨年紀,老少未能的知,其中老少者,似當差遣事,傳曰,知道矣。都承旨申得淵,年五十缺左承旨洪得一,年六十四,右承旨趙廷虎,年六十九,身病呈辭。左副承旨尹順之,年五十,右副承旨洪鎬,年五十五,同副承旨林堜,在外未上來,何承旨進去乎?敢稟。傳曰,依前啓辭。缺
洪鎬,以戶曹言啓曰,以政院啓辭問安,承旨禮物參酌磨練事啓下,依前啓,問安使齎去禮單磨鍊,而缺實果背節,舊物陳腐,新果未熟,決難致遠,不得已以乾魚物,代爲磨鍊之意,敢啓。傳曰,知道。其中皮物數少量,加磨鍊,且靑竹·柏子,勿爲入送,可也。
有政。吏批,判書李顯英進,參判金壽賢進,參議金缺左承旨洪得一進。兵批,判書李景曾進,參判韓亨吉進,參議金堉進,參知南斗瞻呈辭。缺
吏批,以李德洙爲承旨,李時萬爲持平,許啓爲右尹,朴缺爲南原府使,趙淶爲瑞山郡守,洪澤爲戶曹正郞,李晳爲禮曹正郞,朴由寬爲刑曹佐郞,趙胤錫爲執義,兪希說爲南部主簿,尹鴻擧爲平市奉事。
兵批,朴缺爲忠壯衛將,安缺爲平安虞侯,金武信爲缺僉使,閔缺爲副摠管,宋孝元爲造山萬戶,二行缺護軍趙廷虎·李尙馨,司直李時楷,成殼爲滿浦僉使,崔明童爲忠翊衛。燼餘
尹順之啓曰,臣今承命瀋行,該曹若有齎去儀物,則卽當辭朝矣。凡干節目,一依廟堂磨勘,軍官一員,將爲自望,而臣無他相知可合之人,哨官尹全之,曾熟此路,請以軍官帶去。且承旨奉命,則下院書吏一名,例爲率去故,敢啓。傳曰,依啓。書吏勿爲帶去,以除夫馬之弊。
訓鍊都監啓曰,都監將官,非他閑官之比,爲任甚重,前日相臣之行,或有啓請帶去者,似未妥當。今者,馬兵左哨官尹全之,承旨尹順之,又爲啓請,方今操練之日,哨官許送,亦甚未安。許多武弁之中,曾熟瀋陽之路者,豈無其人乎?尹全之勿爲許送,何如?傳曰,依啓。訓局謄錄
上在昌慶宮。停常參·經筵。
藥房都提調臣洪瑞鳳·李顯英·申得淵啓曰,伏未審近來,聖候調攝,何如?前劑入丸藥,時未畢進乎?敢稟。答曰,與前無異,丸藥時未畢進。
昇平府院君金瑬,伏以,臣伏蒙天恩,省掃先墓,缺延及泉壤,銘骨感激,罔知所喩,旋卽復命,毋滯缺君臣之分義當然。第臣頓撼行路,舊疾猝劇,腰脚疼痛,缺氣息萎薾,不能收拾,旬日之內,決無差復上去之望,臣缺措躬無地,益增惶悚隕越之至。伏乞天地父母,諒臣主懇,憐臣病勢,臣所兼帶扈衛大將·社稷署司譯院提調,竝許鐫免,以安愚分,不勝幸甚。答曰,省疏具悉。予深慮念,卿其勿爲待罪,調理上來。燼餘
左副承旨尹順之啓曰,臣今承命瀋行,該曹若具齎去儀物,則卽當辭朝無。凡干節目,一依廟堂磨勘,軍官一員,將爲自望,而臣無他相知可合之人,哨官尹全之,曾熟此路,請以軍官帶去。且承旨奉行,則本院書吏一員例爲率去,敢啓。傳曰,依啓。書吏勿爲帶去,以除夫馬之弊。
謝恩上副使啓曰,寫字爲任,若從觀,則一行中,最爲閑漫,而臣德仁,頃歲差往使价,行到義州,文書有差誤處,使帶行寫字官朴之英,擦改塡補,得無欠缺。如非寫字之人,則雖有名筆,字劃精細,墨色濃淡,餘人則決無下手處,文書之差誤,雖不可徑料,而豫備不虞,不可不爾。寫字官文義男,依前帶行,何如?且臣德仁,軍官慶德宮假衛將許興善,長興庫主簿李俒,宣傳官金瑜,臣應享,軍官御營哨軍李俊望等帶去,係是朝官,故往還間,除本司仕上直之意,敢啓。傳曰,依啓。寫字官勿爲帶去,可也。兵曹謄錄
上在昌慶宮。停常參·經筵。
洪鎬,以都摠府言啓曰,今日入直軍士,當爲中日習射,而以國忌齋戒,退行之意,敢啓。傳曰,知道。
仁顯王后國忌齋戒。
洪鎬,以兵曹言啓曰,本曹草記,常時親臨觀武才時,則嘉善以上自願者,則除初試許射,堂上以下,則初試後許射,今亦依此擧行乎?敢啓。傳曰,依啓事,傳敎矣。初試時,別出試官試取乎?自本曹開坐試取乎?上年春,春塘臺親臨觀射時,片箭一巡,邊一中以上,鳥銃三柄一巡,貫一中以上試取乎?敢啓。傳曰,依啓。自本曹試取。
洪鎬,以守禦使言啓曰,前守禦使李時白,察任時,打造鳥銃,以缺役未完畢,臣缺工役物目已盡,艱難湊合缺缺今聞監造裨將李浣,謝恩使啓請,將馬帶去云,使缺人人皆不爲也。莫重鳥銃監造之事,不可代他手生之人。請李浣謝恩使軍官改差,仍爲察任,何如?傳曰,依啓。燼餘
傳曰,元孫瀋陽往還時,終始護行人書啓。左副賓客吳竣,軍官副司正金孝誠。兵曹謄錄
傳曰,今春例武臣及局出身等,命官試才。訓局謄錄
上在昌慶宮。停常參·經筵。
□□□□□□□□□□□□顯王后國忌。
夜一更,流星,出天津星下,入天弁星上,狀如拳,尾長四五尺許,色黃。
江華留守許徽,稟議後還下去。
兵曹參判沈詻,沐浴後入來。
獻納金榮祖·持平李時萬初度呈辭。呈政院,一日不得兩呈,還出給。
黃海監司書目。金郊察訪元簋,陳弊上疏上送事。朝報
上在昌慶宮。停常參·經筵。
司諫兪㯙,再度呈辭。入啓。加給由。
執義趙錫胤,初度呈辭。入啓。給由。
持平李時萬上疏。大槪,冒陳危懇,乞賜鐫免事。入啓。答曰,省疏具悉。爾其勿辭,察職。
院啓,滿浦是關防重地,且巨鎭,新舊替代之際,事多虛疎,新授僉使,所當急急催送,而僉使具義俊,稱病不行,兵曹置之相忘,不爲處置,乃於六十日之後,泛然請改,亦不論非。義俊實若托病圖免,則自有當施之罰,雖是實病,任他遲回,至此之久,兵曹所爲,殊極寒心。請當該堂上·郞廳,竝命推考,具義俊情犯眞僞,明覈科罪。此時中外之官,雖盡心奉公,夙夜奔走,猶恐不濟,而新除授慶尙兵使任忠幹,曾爲遂安郡守,任便自重,稱病廢衙。凡干政務,委諸下吏,民怨朋興,已有物議,其怠棄職事之罪,不可容貸,而至於超陞閫帥之任,政體顚倒,有乖勸懲之道。請命罷職。答曰,依啓。任忠幹事,似不近理,更爲詳察,勿爲煩論。
平安監司書目,德川呈,以本月十六日下雪事。
南陽君洪振道,加土後入來。朝報
備邊司啓曰,承旨問安,觀勢發程事,答曰,依啓事,傳敎矣。伏聞沐浴之處,距瀋陽不遠云,還來遲速,不可豫料。問安承旨,因爲發送,從容前進,探問渡江,宜當,敢啓。傳曰,知道。
以兵曹武臣及局出身等,試才規矩單子,傳曰,鳥銃步數,依前規磨鍊耶?聞啓。啓曰,云云事,傳敎矣。常時中日及本曹試放時,則百步爲規,而前日春塘臺觀武才時,以九十步啓下故,依此磨鍊矣,敢啓。且片箭貫革例,限於一百三十步,而今春局出身試才時,除貫革,仍立芻人於一百三十步,入格者甚少,武士以此,頗以爲落莫,依此規爲之乎?以一百三十步立芻,片箭三矢一巡試取,則初試入格者,必爲不多,何以爲之?敢稟。傳曰,初試皆以貫革試取,正日步數,一依春塘例爲之。兵曹謄錄
義禁府啓曰,禁軍金繼立拿來定罪事,奉傳旨,而金繼立入往瀋陽,其出來與否,本府未能詳知。若仍在瀋陽,則羅將入送拿來事,甚非便,更爲聞見,還越江後,發遣羅將拿來,何如?傳曰,依啓。禁府謄錄
上在昌慶宮。停常參·經筵。
氷庫別檢林巑,草薍監刈事,鴨島出去。
禮曹佐郞尹珩卒,李景稷致祭事,出去。
以禮曹參判李植上疏,傳曰,只遞本職。
執義趙錫胤,再度呈辭。入啓。加給由。
金郊察訪元簋陳弊上疏。啓下備邊司。
備忘記,賓客吳竣,熟馬一匹,內官趙邦璧,醫員南應琛,鍼醫李孝國,各給熟馬一匹,淸譯申尙復,軍官金孝誠,別監金天鶴,各兒馬一匹賜給。
備邊司啓曰,經亂以後,連歲不登,公私罄竭,八路同然,而又値今年經夏之旱,早秋之霜,水田根耕,遍野枯損,耳目所及,無不慘酷,哀此赤子,將無孑遺,臣等聚首遑遑,莫知攸處。賑救之道,旣無移粟·移民之策,前頭經費,亦無所措。方今所急,惟有省冗費汰冗官,凡干節損之事,靡遺擧行而已。百官廩料,爲先隨品量減斗數,而不緊官員及冗雜稱號,仰食公廩之輩,竝爲汰去,各司員役不緊處,亦皆隨而減數,以示京外同憂共恤之意,在所不已。臣等,今日欲請入對,而風日不和,恐妨靜攝,不敢仰請,區區所懷,惶恐敢啓。傳曰,依啓。百官廩料甚薄,勿爲減數。
院啓,此時中外之官,雖盡心奉公,夙夜奔走,猶恐不濟。新除授慶尙兵使任忠幹,請命罷職。措辭見上答曰,遞差。
政院啓曰,目令國事,可謂岌岌乎殆哉。外患隣憂,有不暇言,而災異之慘,前古所無,大旱之餘,早霜繼之,野無所收,民命近止。方當秋成,米價已蹜,一匹之直,不滿一斗,前頭租稅之入,將無以責辦。若非大段變通,別樣處置,則民事國計,有難兩全,言念及此,豈不寒心?昨日,大臣以下備局諸宰,會于賓廳,而適値風日不調,不得請對而退,一張啓辭,詎盡心懷?今日急務,所宜虛心延訪,悉意講究,靡策不擧,靡所不爲然後,或可以支撑。近觀日候稍和,聖候稍平,許令廟堂諸臣三司諸僚,入侍前席,俾得各陳所見,隨事進言,而廣加採用,則庶幾不無所益矣。臣等,忝在近密,區區下情,不敢不進,惶恐敢啓。傳曰,知道。朝報
謝恩使懷恩君德仁,軍官李俒,以守禦使啓辭改差,代宣傳官李璞帶去,往還間,除本司仕上直之意,敢啓。傳曰,知道。兵曹謄錄
上在昌慶宮。停常參·經筵。
傳曰,今下弓矢,撫夷萬戶崔弘立處,給送。燼餘
夜五更,電光。
尙衣直長李時榮,柴場摘奸事,陽根地出去。
司諫兪㯙,執義趙錫胤,三度呈辭。入啓。遞差。
兵曹啓曰,以司諫院所啓,傳敎矣。且義俊,身有實病,衆所共知,但本職除授過限,臨時始爲呈狀本曹,厥後,雖因本曹堂上,以服制不得行公,且未開政,以致遲久遞改,而義俊所爲,殊涉未妥。令攸司推考處置,何如?傳曰,依啓。朝報
兵曹啓曰,謝恩使懷恩君德仁,軍官李俒,以水禦使啓辭改差,代宣傳官李璞帶去,往還間,除本司上直之意,敢啓。傳曰,知道。
兵曹啓曰,謝恩使懷恩君德仁,軍官李俒,以水禦使啓辭改差,代宣傳官李璞帶去,往還間,除本司上直之意,敢啓。傳曰,知道事,傳敎矣。宣傳官乃是近侍之臣,凡奉使之人,軍官帶率,不但事勢未安。元數二十一員內,三員方在瀋陽,二員今將抄擇,送瀋替代,逐日入直,而四員其他疾病事故,不時出使,餘暇不多,不能成樣,而謝恩使懷恩君德仁,前日自望宣傳官金瑜,昨日又自望宣傳官李璞,非徒入直宿衛無人,此人等俱有才知。前頭東宮陪進,將爲抄送使臣,軍官自望,許多武臣·朝官及前銜,可以擇帶。金瑜·李璞,不得許送之意,敢啓。傳曰,知道。其中一人,仍爲許送。
兵曹啓曰,傳曰,試射時,初試當爲付標,而貫革步數,亦不當退定,何不回啓耶事,傳敎矣。自前觀射,初試則例以正日規矩試取,而頃日本曹貫革立芻定奪草記,以初試,皆以貫革試取,正日步數,一依春塘臺例爲之傳敎。故臣等愚意,常時中日及本曹試取時,片箭貫革,則例立於一百三十步,鳥銃貫革,則例立於百步之意,具陳於草記中,而初試以貫革試取判下,則步數自當依例爲之,似不必煩稟,故自今日開場試射矣。今承下問,昏不更稟之罪,無所逃矣,惶恐敢啓。傳曰,知道。兵曹謄錄
上在昌慶宮。停常參·經筵。
禮曹佐郞申冕,各陵修理處摘奸事,出去。
獻納金榮祖,再度呈辭。入啓。加給由。朝報此下缺
禁府啓曰,韓忠輔·吳應立分揀事,判下矣。放送之意,敢啓。傳曰,依啓。禁府謄錄
答掌隷院粘連啓目曰,依議施行爲乎矣,功臣賜牌奴婢及兵使,依啓目施行,亦似未妥,勿施。
答備邊司粘連啓目曰,量施賞罰,以爲勸懲之地。內下記草
上在昌慶宮。停常參·經筵。
卯時辰時,有霧氣。自午時至酉時,日暈。
藥房都提調臣洪瑞鳳,提調臣李顯英,副提調臣申得淵啓曰,秋氣涼冷。伏未審調攝聖候,何如?臣等,伏不勝憂慮之至,敢此問安。答曰,自前秋涼,則例患寒熱之症,故近日亦不如常矣。再啓曰,臣伏蒙聖敎,不勝驚慮之至,當與御醫等議藥,卽爲劑入之意,敢此仰稟。答曰,今年所患,比前稍輕,勿爲議藥。燼餘缺
義禁府啓曰,楊廷澤·金希男·金敬立等,分揀事,判下矣。竝放送之意,敢啓。傳曰,依啓。禁府謄錄
有政。吏批,以金應祖爲司藝,朴長遠爲正言,卞悌元爲平市令,趙重呂爲副校理,柳景緝爲獻納,李敏白司僕僉正,兪㯙爲應敎,趙錫胤爲司僕正,成㮨爲安奇察訪,李行遇爲司諫,趙廷虎爲兵曹參知,崔惠吉爲禮曹參判,許檍爲遂安郡守,朴東緯爲工曹佐郞,李時楷爲執義,李元鎭爲弼善。
上在昌慶宮。停常參·經筵。
夜一更,電光。星星出天屛星下,入天倉星下,狀如鉢,尾長三四尺許,色白,光照地。燼餘
兵曹啓目,節到付承政院甘結內,內氷庫修理監役手本內,本庫一梗修理所入雜物及役軍等,折半磨鍊,二十五名依前定給事,手本啓下是白有亦。同役軍,依前例,忠淸道水軍二十五名,四十日役價收捧上送之意,本道水使處行移,何如?啓依允。兵曹謄錄
藥房都提調洪□,副提調申得淵啓曰,日者問安,連承與前無異之敎,伏未審,迄今別無顯差之候乎?臣等區區憂慮之至,敢此問安。答曰,自前秋涼則例患寒熱之證,故近日亦不如常矣。再啓,臣等,伏承聖批,有近日亦不如常之敎,不勝憂慮之至。伏未審,自前例患之外,抑有感冒之候,以致此患耶?必須詳知證候如何然後,與諸醫等相議對劑,以進之意,敢啓。答曰,今年所患,比前稍輕,勿爲議藥。
上在昌慶宮。停常參·經筵。
自昧爽沈霧至辰時。自巳時日暈至申時。夜一更至三更,電光。五更,有霧氣。
掌令成台耉,持平李時萬·李䅘啓曰,祭享是何等事,大庭是何等地,而南陽君洪振道,忿怒於差祭,叱辱銓官,歐打該吏,肆其氣焰,無所不至。此無賴惡少之所不爲,況在宰臣之列,而縱恣悖妄,敢如是乎?臣等所聞,出於多官所會,衆目所睹,非風聞之比,豈但推考而止哉?請命罷職。答曰,不允。燼餘
兵曹啓曰,命官試才時,初試擧案數二千六百四十四人,片箭入格三百三十四人,鳥銃四百四十七人,別單書啓矣。正日問于日官,則九月初十日爲吉云,處所設於何處乎?敢啓。傳曰,知道。試才處所,外處爲之。又啓曰,傳敎矣。凡命官試射處,例於慕華館爲之,而慕華館,傾圮將頹,今方鳩材,欲爲修治,以訓鍊院設行之意,敢啓。傳曰,知道。兵曹謄錄郞廳趙景觀校正。郞廳鄭琂章書。
上在昌慶宮。停常參·經筵。
自昧爽至辰時,沈霧。夜一更,流星出羽林星上,入巽方天際,狀如拳,尾長三四尺許,色白。三更,流星出土司空星上,入大凌星上,狀如鉢,尾長七八尺許,色白。
藥房都提調臣洪瑞鳳,提調臣李顯英,副提調臣申得淵啓曰,日氣稍冷,伏未審調攝聖候,何如?臣等,伏不勝憂慮之至,敢此問安。答曰,時未快差。燼餘
下直,滿浦僉使成瑴。
禮曹判書南以雄,身病出仕。
禮曹佐郞申冕,各陵修理處摘奸後,入來。
禁府,閔廷亮拿囚。啓。
執義李時楷初度呈辭。入啓。給由。
府啓,南陽君洪振道,無識恃功,以肆其氣焰爲能事,見棄於淸議久矣。至於歐打色吏之事,尤極可駭。宗廟祭享,當以有事爲榮,而敢於殿庭至嚴之地,承旨傳香之際,叱辱詮官,無所不至,高聲大喝,小無忌憚,歐打色吏,特其餘事耳。此而不懲,國不爲國,不可尋常推考而止。請洪振道亟命罷職。答曰,旣已推考,勿爲煩瀆。
答吏曹參議金世濂疏曰,省疏具悉。爾其勿辭,調理察職。
兵曹啓目,以備邊司啓辭,本曹祿遞兒及給料之人,擇其冗員若干,減下料數,依此擧行,何如?啓依允。未挈家守令邊將遞兒乙良,勿減。
備邊司啓目,粘連金郊察訪元簋上疏云云。今年歲抄,盡充館軍之請,亦是權時之一道,令兵曹商量稟處,何如?啓依允。
獻納柳景諿再度呈辭。入啓。加給由。
兵曹參議趙廷緯再度呈辭。入啓。加給由。
成均博士李廷相,義城地病親呈辭,出去。
注書柳俊昌初度呈辭。呈政院。還出給。
戶曹判書李溟,陽根地加土呈辭。入啓。給由。朝報
上在昌慶宮。停常參·經筵。
掌令成台耉,持平李時萬·李䅘啓曰,祭享是何等事,大庭是何等地,而南陽君洪振道,忿怒於差祭,叱辱銓官,歐打該吏,肆其氣焰,無所不至。此無賴惡少之所不爲,況在宰臣之列,而縱恣悖妄,敢如此乎?請命罷職,答曰,已諭。燼餘
假注書李廷相,病親出去,代△鄭昌胄·李溫·呂孝曾。
備邊司啓目,粘連全羅水使啓本云云。邊虎吉·尹昌耉,到任未久,軍器修補,靈光所備頗多,邊虎吉乙良,令該曹施賞。靈岩等官,姑待後效,各浦非如各官之比。古群山,尤是無形殘鎭,而別將金知,軍器修補之外,又爲別備,亦令該曹,酌宜施賞之意,行移,何如?啓。傳曰,依允。朝報缺罷
上在昌慶宮。停常參·經筵。
藥房都提調臣洪瑞鳳,提調臣李顯英,副提調臣申得淵啓曰,調攝聖候,與前一樣,別無漸快之效乎?臣等,無任憂慮,敢此問安。答曰,病雖彌留,不至危重,意以爲今日不減,明日必愈矣。閉戶調理,今至十有餘日,而厥症乍往乍來,或加或輕,差愈無期,日進水澆飯,而此亦厭進,其苦難言也。欲服當藥,以攻痰火,議藥以啓。
注書柳俊昌初度呈辭。缺假注書金壽長。
藥房再啓曰,臣等連承批答,而意謂玉候之未寧,乘秋例患。今日下敎,始審違和,至於十餘日之久,臣等,驚慮之至。卽令崔得龍等相議,則玉候所患,雖曰痰火,痰火亦非一種,或感冒之候,未卽和解,以致咳嗽之不絶,或因所患前症,寒熱之候,乍往乍來,仍成鬱火,而常時症候,必須入診然後,方議當藥,與諸醫等入診之意,敢啓。答曰,亦令一二醫官,入診。
藥房三啓曰,崔得龍等入診退來,與諸醫等相議曰,玉候所患,初因感冒,未卽和解,以致諸般症情,而卽今寒熱往來,實爲主症,不可不用淸熱之劑,小柴胡湯三貼劑進爲當云。依此劑入之意,敢啓。答曰,依啓。
洪鎬,以備邊司意啓曰,凶年仍歲,寇盜竊發之患,勢所必至。今年則方當秋節,諸處火賊,比比有之,若至明春,則道路行旅,將至不通。捕盜事目,前後申飭,非止一再,而未有着實禁捕之事,極爲可駭。請諸道討捕使,竝從重推考。今後一依事目,檢飭之意,行移,何如?
大司憲金榮祖啓曰,昨日持平李時萬,以權濤事,發論於席上,卽請論啓,臣意以爲,已經屢年之事,席上始聞,卽爲論啓,似非論人愼重之意,更加聞見,得其實狀而啓,未晩。且近有從多之規,至於受敎帖諸臺廳,則不必備員,詳加曲折者,先啓無妨,仍爲避入夾室,以伺同僚之議處矣。李時萬,旣已與在座諸僚論啓,而遽爲引避,有若被臣之堅執而不發者然,未曉其意也。大槪,此事,罪不極重,而其情有異,舊退船之官賣改備,例也。若不償其直,而圖占公家之物,正如李時萬之啓辭,則自有其律,若準備厥價,而明有二行缺無辭論罪者,亦豈無失?臣之本意,不過如斯,致令同僚貽一番瀆擾於靜攝之中,臣罪尤大。請命罷職。
掌令成台耉啓曰,昨日開座,同僚以戶曹參議權濤,當丙子之亂,來在嶺底軍中,圖出泗川縣退兵船帖於監司,事極貪汚,雖在旣往,不得不論列之意,發於席上。臣曾忝本道都事,於其時,濤之苟且圖出之狀,旣已目見,而未久,濤以賑恤御史下來,推覓其船,與縣監兪緝,往復相詰,竟占爲己物之言,藉藉騰播。臣行歷沿海列邑,頗得其迹,故商確可否之際,以前聞見,亦爲明的酬應矣。長官之意,未免參差,致有引避之擧,臣之聞見,旣與李時萬相符,則理難晏然仍冒,請命遞斥臣職。
持平李䅘啓曰,昨於齊坐,同僚發戶曹參議權濤前日不謹之狀,而臣前所未聞知者,故臣之初意,不能無疑訝矣。及聞多少曲折,同僚多人之當時目見耳聞之事,旣非泛知風聞之比。臣不敢異同於其間,諸僚相繼以避,則臣亦參席之人也,何敢晏然仍冒乎?請命遞斥臣職。
掌令洪茂績啓曰,臺官論事,例出於風聞,則其間安保其必無失實之患乎?臣待罪臺閣,常持此心,雖有所聞,不卽發擧者,蓋以此意也。昨日席上,同僚發言戶曹參議權濤受船之事,而以目所見耳所聞爲言,則所當無誤辭,卽擧彈劾而疑訝遲延者。大凡論人過惡,必須詳盡然後,受罪者無冤,論罪者得當。圖占官船,非但有關士夫廉恥,揆諸國法,自有其律。若依例納價而得之,則猶有所諉,若無價而規占,則是偸竊官物也。然則受之者旣獨有罪,與之者均有其罪也。濤之有罪無罪,只在於納價與否而已。私心妄度,欲爲少遲而更聞者,蓋出於此,而益加愼重之意也。非以同僚所聞見,自謂不實而然也。二行缺請命罷斥臣職。答曰,勿辭。
洪鎬啓曰,大司憲金榮祖,掌令成台耉·洪茂績,持平李䅘,再啓瀆擾,退待物論云矣。傳曰,知道。燼餘
上在昌慶宮。停常參·經筵。
政院問安。傳曰,知道。
大殿,二品以上單子問安。答曰,知道。勿爲問安。
洪鎬啓曰,執義未差,其餘避嫌,今日監察茶時之意,敢啓。傳曰,知道。
藥房都提調臣洪瑞鳳,提調臣李顯英,副提調臣申得淵啓曰,伏未審夜來,諸般未寧之候,與昨一樣,無所減乎?且劑入貼藥,已爲煎服乎?臣等,不勝憂慮之至,敢此仰稟。傳曰,時未向差,湯藥昨已煎服。
洪鎬,以都摠府言啓曰,今日入直軍士,當爲中日習射,而雨勢如此,退行之意,敢啓。傳曰,知道。
洪得一,以司饔院言啓曰,司圃署供上,只使迷劣下人封進缺則日晩之後,始爲緩緩追到,事理極爲駭愕,請推考。傳曰,允。
掌令成台耉,持平李時萬·李䅘啓曰,祭享是何等事,大庭是何等地,而南陽君洪振道,忿怒於差祭,叱辱銓官,歐打該吏,肆其氣焰,無所不至。此無賴惡少之所不忍爲,況在宰臣之列,而縱恣悖妄,敢如是乎?臣等所聞,實出於多官所會,衆目所覩,非風聞之比,豈但推考而止哉?請命罷職。戶曹參議權濤,以淸朝侍從之臣,不思廉隅,自礪潛懷圖利之計,當山城危急,國事罔極之日,初以奔問勤王,來到聞慶,出入監司陣中,聞泗川縣有退船,窺伺間隙,百端懇乞,至以事定之後,備價追納爲言,終乃帖受。伊時一道守令及道內朝官士子,皆會嶺底,無不北望號痛,沫血腐腸,而濤,乘時逞慾,敢爲無狀擧措,凡在見聞,孰不駭憤?曾未數月,濤以賑恤御史下去,出其帖文,推覓船隻,縣監金緝,以春坊政急,船且牢固,堅拒不與。濤,以御史之威,多般威脅,緝,終不得抗衡御史,卸去楫物而給之。退船官賣,雖或有例,不過海邊賈豎之所利,豈有名官爲號,忘廉恥而買賣者乎?況亂中急遽之中,決無納價之理,乃爲御史,只以帖文,脅取之狀,衆口藉藉。厥後設有納價之事,當初竊占官物,迹涉贓汚之罪,有難容貸,如此蔑法濟私,縱慾無忌之人,不可以事在旣往,置而不論。請權濤亟命削去仕版。答曰,推考。洪振道事,不允。
洪鎬啓曰,戶曹參議權濤推考,命下矣。臺諫方以削去仕版論啓,推考承傳,不得捧之之意,敢啓。傳曰,知道。
敎守黃海道觀察使兼兵馬水軍節度使巡察使睦性善書,王若曰,粵惟我邦家,天降大酷,缺爾屋,民荐於禍,靡不之彼,東韓之土,固蕭然矣。二西之若關若海,爲尤割,異時海西,財饒而土沃,民殷而物阜,甲兵精樓櫓完,因地利據形便,爲國之保障,缺者相望也。時與事變,勢隨缺易,向之饒者瘠矣,沃者荒矣,殷且阜者,散而墟矣,精而完者,鈍且朽矣,無其民矣,無其兵矣,賦役不得不煩重,而力亦竭矣。予惟今之民,有若巨創之二行缺矧三夏閟澤,七月雨霜風雹爲之災,方農之時,缺役焉,苗者痒乎魃,秀者不及實,荷鋤者,無得以緣南畝,哀我西土之人厄矣。方伯連帥之任,古亦難其人矣,今之難,不啻倍蓰焉而已。屛貪墨,揚廉白,植風紀,擧能勤,使州邑之缺者,效戢,而不效者去,固主臬者能事也。且據今而論之,此特其易易焉耳。民之飢者望飽,勞者望佚,蕩拆而哀號者,欲復其業。至十四行缺銅鐵生山,棋布而錯置者,蕩然盡矣。然其所以生之有其漸,爲區劃之得其方也。民或有藉公,亦得以爲原,此則在卿之行之如何耳,不可究也。卿其勉之。處今之勢,雖古之名能按廉者,難以善其治也。使財之瘠者復饒,土之沃者復墾,旣散而墟者,復殷而阜,已鈍而朽者,復精且完焉,則此不可歲月期也。然以是孜孜,而爲己之任,則今雖未之能,而終亦庶幾焉已矣。卿其念之。其或政有異績,治有。此下缺知製敎趙重呂製進燼餘
上在昌慶宮。停常參·經筵。
藥房都提調臣洪瑞鳳,提調臣李顯英,副提調臣申得淵啓曰,淸熱湯劑,旣已連進,則寒熱往來之疏數,水刺所進之多少,及諸般患況,與前,何如?臣等,不勝憂慮之至,敢此仰稟。答曰,寒熱之症,稍似減歇。
政院·玉堂問安。傳曰,知道。今後勿爲問安。
有政。吏批,判書李顯英,參判金壽賢進,參議未差,左承旨洪得一進。兵批,判書李景曾,參判沈詻進,參議金世濂,參知金堉,右副承旨洪鎬進。
吏批,以李植爲大司憲,趙絅爲執義,李楘爲江原監司,金應祖爲司諫院獻納,成台耉爲司憲府掌令,鄭昌胄爲承文院博士,尹彬爲兵曹佐郞,李明漢爲吏曹參議,閔光焜爲平丘察訪,睦行善爲弘文館修撰,金錫爲兵曹參議,林墰爲兵曹參知,柳大缺爲驪州牧使,李缺爲甲山府使,邊麟缺爲成均學諭。
兵批,以朴士明爲乾川權管,李應男爲缺柘坡權管,李晉基爲昆陽招分別將,金缺明爲武臣兼宣傳官,李惟宗爲內禁衛將,裵應福爲慶德宮假衛將,李綏邦爲柒原萬戶,柳井吉爲所江僉使,柳廷益爲慶尙右兵使,許遂爲司禦,金榮祖·趙廷虎爲護軍,金世濂爲司直,洪茂績爲司果,李時楷·柳景緝爲司直,任忠幹·高用厚爲副司勇,文兼宣傳官曺挺生。
以瀋陽陪從人員,冬衣次磨鍊單子,傳于洪鎬曰,譯官輩奴子所給,多於別監等所給,何以如此耶?
傳于洪鎬曰,走回漢人,令內官領去事判付,而厥後,不爲回啓,未知何故也。
掌令成台耉,持平李時萬·李䅘啓曰,請南陽君洪振道,亟命罷職。戶曹參議,亟命削去仕版。郞僚爲任,蔭官之極選,而戶曹佐郞閔聖復,素乏名稱,且無履歷,除目一下,物情駭異。請閔聖復,亟命遞差。答曰,依啓。南陽君洪振道等事,觀其緘辭,而處之,未晩,竝勿煩論。
司宰監提調趙昌遠啓曰,吉州所納大口魚,專爲御供而設,體樣長廣,自有定式,二百年不易遵行,則非今日所創之規也。今年三月間,吉州大口魚五百七十餘尾,體小而色惡,全不合尺樣,至或有腐敗者,而遠方之物,不可沒數退之,而缺官與臺監相議,其中稍優者,一百三十八尾收捧,而其餘四百三十七尾,則不得已退之。厥後,缺監察,連不許捧,故領來色吏,來請缺了無形影,四五朔之久矣。今者憲府,以此事請罷色官,重刑私主人及該吏,然府之隨事糾正,固其宜也。第此事,則顯有可據實迹,缺吉州大口魚,乃是年年常貢。若以價布,輸給主人,而所納不稱,則固是主人之罪,雖十度治罪,使之改備,可也。以本色上納,而見退於淸臺,則不謹之責,實在本州,而憲府令私主人,二行缺其間阻搪,而致有淹滯之患也。大抵常時主人輩,缺刁蹬占利之罪,誠可痛惡。此事曲折,如右所陳,且缺於當初,聞其物件,以不合見退,慮或是下輩用情之致。使監官,取其中若干尾,臣親自點視,則果不合於御供,該吏之不謹封進,昭不可掩。臣欲於其時,請推本州,而至以致備爲言,故待其來納,缺反生奸計,至於此極,則非但事缺莫重,日後之弊,亦不可不慮。吉州缺京中云,請令攸司重究,其未收大口魚四百三十七尾,令其本州,急速改備之意,咸鏡監司處,卽爲行移,何如?傳曰,依啓。
夜二更,流星出五車星上,入婁星下,狀如鉢,尾長七八尺許,色赤。二更至五更,沈霧。燼餘
義禁府啓曰,凡罪人西邊直路,勿爲定配事,傳敎矣。今此閔寅亮,以擅棄任所之罪,定配,故依前後受敎,安州定配之意,敢啓。傳曰,知道。禁府謄錄
上在昌慶宮。停常參·經筵。
藥房都提調臣洪瑞鳳,提調臣李顯英,副提調臣申得淵啓曰,伏未審調攝聖候,何如?前劑入三貼藥,想已畢進,必須詳知某症已減,某症仍在而後,方可更議他藥,或就前藥中,加減材料而用之,敢啓。答曰,漸向差境,前藥數服加劑入。
洪鎬,以禮曹言啓曰,今此大臣禮葬節目減損事,臣曹與戶·兵曹同議,而當此物力板蕩,年事大侵之日,事不當優設,而旣曰禮葬,又不可全爲埋沒,缺節目中所載,量宜裁損,別單書啓,以備睿覽之意,敢啓。傳曰,依啓。
掌令成台耉,持平李時萬·李䅘啓曰,請戶曹參議權濤,亟命削去仕版。凡外方貢物上納之際,該吏及私主人等中間操縱,濫索人情之弊,近來益甚,法府取請臺時牒狀及戶曹抄送文書,考其納未納,日月久近,糾檢該掌官吏,流來舊例也。頃於齊坐,吉州貢吏來呈粘文,本州司宰監所納大口魚,去三月上納,而該吏主人等,刁蹬人情,至經夏秋,掩置不捧云,事甚駭異,循例推治,而操弄之罪,專在於主人,故姑爲仍囚矣。昨日伏見本監提調啓辭,至以法官昧其實狀,語侵臺官,此實前所未見之事也。揆諸事體,不當如是,請司宰監提調趙昌遠,從重推考。
新除授大司憲李植,時在京畿砥平地,執義趙絅,時在忠淸道沔川地,請竝斯速上來事,下諭,何如?答曰,依啓。且司宰監啓辭,其言甚是,推考,不可也。
夜五更,有霧氣。燼餘
上在昌慶宮。停常參·經筵。
藥房都提調臣洪瑞鳳,提調臣李顯英,副提調臣申得淵啓曰,伏未審調攝聖候,漸入安寧之境乎?昨日劑入湯藥,亦爲連進乎?臣等無任仰慮之至,敢此問安。答曰,諸症幾盡差愈,今後勿爲問安。劑入湯藥,連續進服。
傳于洪鎬曰,今下弓矢,麟山僉使金武臣處給送。燼餘缺
判府事沈悅,楊根地亡妻歸葬呈辭。國忌齊戒,以留政院。
禮曹啓曰,今此大臣禮葬節目裁損事,臣曹與戶·兵曹同議,而當此物力板蕩,歲又大侵之日,事不當復設,而旣曰禮葬,又不可全爲埋沒,就其謄錄中所載,量宜減損,別單書啓,以備睿覽之意,敢啓。傳曰,知道。
府啓,司宰監提調趙昌遠推考事,國忌齋戒,以姑停。
備邊司啓曰,凶年飢歲,寇盜竊發之患,勢所必至,而今年,則方當秋節,諸處火賊,比比有之,至於殺越之變,極爲慘酷。若至明春,則道路行旅,將不通,誠非細慮,各邑捕盜事目,前後啓下,申飭,非止一再,而未有着實擧行,捕盜之事,殊極可駭。請諸道討捕使,竝從重推考。今後一依前日事目,申明檢飭之意,行移,何如?傳曰,允。
答知事金始讓箚曰,省卿上箚,深用嘉尙。箚陳之事,當議處焉。
答禮曹參判崔惠吉疏曰,省疏具悉。卿勿辭,調理察職。
慶尙監司書目,豐基郡守羅緯素,受由歸家,久不還官,罷黜事。朝報
上在昌慶宮。停常參·經筵。
世祖大王忌辰。
藥房都提調臣洪瑞鳳,提調臣李顯英,副提調臣申得淵啓曰,伏未審再昨劑入湯藥,已畢進御乎?諸症之皆已差復與否下示然後,議藥之際,方有所變通之道,敢此仰稟。傳曰,旣已差復,勿爲問安。
洪鎬,以備邊司言啓曰,缺事奏文時方撰出,而將官所騎馬三十匹,則缺當初只爲移咨於兵部。今者,措語之際,輕重不相襯,當不入於奏文中,而仍前移咨之意,敢啓。傳曰,知道。
卯時辰時,有霧氣。夜二更,月暈。三更,流星出畢星下,入天苑星上,狀如拳,尾長三四尺許,色赤。燼餘
上在昌慶宮。停常參·經筵。
辰時巳時,日暈。
洪鎬,以成均館官員,以同知館事意啓曰,今九月初九日,儒生課試,政府有故,不得行之之意,敢啓。傳曰,知道。
申得淵啓曰,近來本院,位不齊久矣。左副承旨臣尹順之,奉命出使,右承旨李德洙,同副承旨林堜,在外未上來,事多苟簡,不成模樣。自前亦有在外承旨,稟處之時,而或涉謬例,故不敢輕請矣。今者,考見置簿,則羅州之林堜,承受有旨,今已二十日,而尙無消息。淸州之李德洙,承受有旨,今已十七日,而亦爲不來。若無疾病事故,則嚴召旣承之後,必不如是稽滯也。明日命官武臣試才時,承旨一員,例當進參,而左承旨洪得一,亦以式暇,自今日不仕,廳中只有臣及右副承旨臣洪鎬,無推移兼察之勢,必須先遞在外之員,當日爲政差出,牌招肅拜然後,可及察任,何以爲之?敢此仰稟。傳曰。依啓。林堜遞差。
申得淵啓曰,今日爲政事,命下矣。吏批,則右副承旨洪鎬,當以代房進去。兵批,則何承旨進去乎?敢稟。傳曰,兼進。
有政。吏批,判書李顯英進,參判金壽賢,參議李明漢缺右副承旨洪鎬進。兵批,判書李景曾進,參判沈詻缺參議金堉進,參知林墰在外未上來。
金堉爲承旨,金養誠爲魚川察訪,鄭診爲氷庫別提,成缺爲兼養賢庫奉事,柳道三·李䅘·金應祖爲兼著作,缺爲戶曹參議,李惟達爲豐基郡守,趙進陽爲禁府都事,缺爲弘文館校理,柳堣爲弘文修撰,任義缺爲戶曹佐郞,缺時輔爲典籤,黃瀡爲司藝,金世濂爲兵曹參議,缺爲兵曹正郞,金宗振爲刑曹正郞,河溍爲禮曹佐郞。
兵批,以趙重呂爲文兼宣傳官,沈諿爲同知,趙景禛爲僉知,閔仁佶爲訓練都正,柳有春爲武兼宣傳官,林堜爲司直。
洪鎬,以兵曹言啓曰,嘉義·嘉善,除初試許赴之意,已爲入啓,蒙允矣。卽者,同知黃舜壽等,進擧案願試,別單書啓之意,敢啓。傳曰,知道。
洪鎬,以弘文館言啓曰,新除授修撰柳堣,時在忠淸道牙山地,經筵入番事緊,請斯速上來事,下諭。且下番時,無見存之員,以上番推移之意,敢啓。傳曰,依啓。
懷恩君缺護軍安應亨啓曰,今番臣等之行,視諸上年,則節行冬至歲幣之外,又添謝恩一款矣。受任之重大,萬萬於常行,而持去之物,幾盡減損。臣等,未知彼人,亦以減損爲可,而不索其從前成規之贈物乎?在我缺所贈之物,則恐不能自我減損也。缺歲幣之重,而又兼四起之事乎?每於待彼之際,初以減損爲能事,而終必倍入者,例也。詳聞上年使臣之言,則事出初缺不知彼中事情,而行到彼之後,百端生梗,需索多門,該曹所給之物,百不及一,不得已搜出行中傾橐以給,事勢之蒼黃,人情之怨讟,有不可恤,而非法苟且之狀,難以口舌形容云。前車之轍,蓋可見矣,而該曹之減損,倍甚於上年使臣之生事,雖不足顧念,而其於國事何哉?該曹亦安得晏然而已乎?該曹之搪塞,一至於此,未曉其意之所在也。此下缺請令該曹,勿拘常例,彼中可缺之數備給,俾免生事之患,不勝幸甚,惶恐無任之至。傳曰,依啓。燼餘
上在昌慶宮。停常參·經筵。
巳時午時,日暈。申時,蒼白雲一道,如氣起,自乾方,直指艮方,長十餘丈,廣尺餘,良久乃滅。
金堉啓曰,今日武臣試才,何技先施乎?取稟。且下直。傳曰,知道。片箭先試。
敎總戎使平寧君申景瑗書,王若曰,克詰戎兵,方遵大事之訓,總領鈴轄,庶協中吉之缺群議會同,予志先定,顧玆三輔之節將,異於諸道之臣,左山城右江都,自成猗角之勢。缺羽之徵,第念經亂之餘,全缺備患之道,缺固難守邦,器械不精,何以禦侮?管徒之政,斯至,練卒之策,可徐。在國家,固難其人,而廟堂必重所擧。惟卿,猿臂妙藝,虎頭奇姿,鈍弓白羽,立鞍峴之殊勳,麟閣丹書,受帶河之明誓。統飛燕於南漢,訊絶華島,擁哮虎於北塞,警息楡關。修城則半月生輝,開營則細柳動色。頃遭李廣之辱,人或有言,終懷曺沫之心,予豈不諒?缺效奮翼之功,玆授卿摠戎使,日畿之號令,咸歸雲城之捍禦,專靠一夫善射,百夫決拾,彀率爲要,三軍有勇,七年卽戎,敎訓是務。於戲,設壇具禮,乃帝王拜將之規,杖鉞奮身,實臣子報國之義,毋負寵命,勉盡良圖,故玆敎示,想宜知悉。知製敎李元鎭製進
金堉啓曰,右承旨李德洙,右副承旨尹順之,在外,都承旨申得淵,病狀,左承旨洪得一,式暇,臣堉,觀武才處進去,廳中只有同副承旨洪鎬,非但事體未安。若有臺諫待內局出藥之事,則勢難周旋。左承旨洪得一,已爲行祭,請牌招察任。傳曰,依啓。
以漢原府院君趙昌遠呈辭,傳于洪得一曰,調理出仕。
夜二更,月暈。燼餘
上在昌慶宮。停常參·經筵。
巳時午時,日暈。未時,日有左珥。
洪得一,以承文院官員,以都提調意啓曰,以奏本草,傳曰,此亦未妥,依申得淵意製進似可矣事,傳敎矣。申得淵箚子,以年前陸軍之徵發,彼乃自欲接濟爲言,而遍考前後狀啓,則一無明白現出處,故不敢取證於今日之擧矣。今承聖敎,反覆參量,則林慶業先赴瀋陽缺衙門雖無彼中准許之明言,今此缺或無妨,以此改付標之意,敢啓。傳曰,知道。燼餘
上在昌慶宮。停常參·經筵。
自午時至申時,日暈。
藥房提調李顯英啓曰,伏未審調攝聖候,何如?臣等,不勝區區憂慮,敢此問安。答曰,差復一樣。
假注書金壽長病,差代,△鄭始成·李溫·鄭昌胄。燼餘缺
判尹金自點,身病出仕。
漣原察訪姜聖期,襦衣差使員上來。
司圃別坐金,秋收事,開城府出去。
軍器僉正鄭韺,柴場監刈事,楊根地出去。
正言李以存初度呈辭。入啓。給由。
宗簿寺官員,以都提調意啓曰,宗室不得外居,國法甚嚴,而近來紀綱解弛,宗室之外居者,頗多。本寺之前後請罪者,非止一再,而全不動念,任意居鄕,請竝命罷職。傳曰,依啓。
承文院官員,以都提調意啓曰,吏曹參議李明漢,本院副提調差下,何如?傳曰,依啓。
左參贊沈器遠鍼灸呈辭。入啓。給由。
大司成金藎國初度呈辭。入啓。傳曰,調理出仕。
都承旨申得淵三度呈辭。入啓。加給由。
禁府都事韓汝震,罪人信伊押去後入來。
左承旨洪得一初度呈辭。入啓。給由。
前司禦閔墡入來。朝報
左邊捕盜從事官,以大將意啓曰,本月十一日本廳軍官,進告于廳曰,乾川洞近處,有一貴家,無類之徒入接,晝散夜聚,多有荒唐之跡云,卽發從事官,率軍官使之捕捉矣。賊人二名,女人一名,跟捕而來,且其家內搜掠,各樣贓物甚多,故問其姓名居住,則其一,利川居姜雲吉,其一,安城居權忠男稱名者也。因問作賊之由,則締結徒黨,殺害人物,諸處作賊辭緣,箇箇直招,陽川·利川·安城·竹山·鎭川等邑,所引同黨亦多。其中利川·安城所在同黨,則賊招緊出,行關跟捕之際,適有失捕之患,軍官發馬下送,期於捕捉之意,敢啓。傳曰,依啓。兵曹謄錄
上在昌慶宮。停常參·經筵。
李德洙啓曰,都承旨申得淵,受由未肅缺左承旨洪得一,呈辭受由,右副承旨尹順之,奉命出使,左副承旨金堉,以式暇不仕,廳中只有臣及同副承旨洪鎬。而臣則以方物封裹進去,或有臺諫出按該房進去之事,則事甚苟簡。左副承旨金堉,已爲行祭,牌招使之察任,何如?傳曰,依啓。
漢原府院君趙昌遠疏,伏以,臣本疏賤,復廁肺腑,諒己揆分,恒切兢惶,荐蒙洪造,至忝兼帶,黽勉周行,已有年矣。顧常惟念,人雖滓劣,旣叨是任,則尸居曠務。臣固不敢,故臣於所莅,苟有一毫弊瘼,則摭實缺輾轉至此。臣待罪提調,不能缺布其槪,而不料今者,遽登白管,指斥以語缺諫,臣誠踧踖,措躬無地。今縱庇賴天恩,得免罪戾,呈單乞解,又降出仕之命,而臣之咎過,至此而尤著。雖欲貪戀因冒,出有若無缺顧影知愧,人謂斯何。伏願天地父母,俯察危懇,將臣兼帶都摠府提調缺提調,竝許遞免,以答公議。答曰,省疏具悉。卿其勿辭,安心行公。燼餘
上在昌慶宮。停常參·經筵。
洪鎬啓曰,臺諫有闕,政事,何以爲之?敢稟。
金堉,以都摠府言啓曰,別摠管韓亨吉,除標信司饔院監膳後,刑曹坐起進去晝仕,請出標信。傳曰,知道。
以兵曹奏文交付宣傳官單子,傳于金堉曰,仍往灣上有弊,只交付書文,可也。
金堉,以都摠府言啓曰,別摠管閔仁儉,會同分軍事,除標信內兵曹進去之意,敢啓。傳曰,知道。
金堉,以備邊司意啓曰,以本司銀兩馬匹,令本道擇定差使員入送事草記。答曰,已到灣上之馬,帶去不難,使之率往,宜當事,傳敎矣。奏文投呈之事,萬分緊急,而彌日停留,今始發遣,亦恐稽遲。魏山寶單騎馳往,不容晷刻少緩,決不可牽率許多馬匹而去。伏聞程途,則過遼東,卽有直趣海州衛缺而雖自瀋陽而往,必還由遼東云,依前啓,使魏山寶,先持奏文,急急入送,而本道旣已擇定缺江萬戶桂宗老,押領馬匹云,想已整頓,等候於灣上,馬匹竝銀貨,仍令領去。直達于海州衛缺將所在處,交付之意,平安監·兵使處,行會,何如?傳曰,依啓。
金堉啓曰,今此觀武才之擧,出於勸奬武士,而片箭芻人,立於百三十步,看來杳然,決難得中,其中得中者,皆千萬僥倖,無名之人,抱才缺莫稱冤。若於兵曹更試之時,缺先中八人,通計前後之矢數,則武士莫不感激,爲之爭奮,此不過一日而畢也。臣待罪該房,且往試所,所見如此,故惶恐敢啓。傳曰,旣已畢射,更試未妥矣。
獻納金應祖疏曰,小臣盲廢已久,不合淸選之狀,前後瀆擾者,非一再。誠未上徹,誤恩荐下,惶恐感泣,扶曳黽勉二行缺自取欺罔之罪哉?目今秋序將闌,霜氣益嚴,奔走觸冒之餘,遂致增劇,行步蹇跛,肩臂牽引,自數日來,寒熱往來,頭痛如碎,委頓床席,不省人事。而同僚相繼呈辭,不得不冒死哀鳴於靜攝之中,臣罪尤大,伏乞聖慈,特許遞免臣職。缺
夜一更,月暈。流星出井星上,入參星下,狀如拳,尾長四五尺許,色白。
金堉,以兵曹言啓曰,以兵曹觀武才單子,傳曰,此中無居首者,論賞非便。只令本曹堂上試取壯元,以啓事,傳敎矣。前因本曹片箭步數草記,以芻人試取,則百三十步似爲太遠矣事,下敎矣,缺立芻乎?如爲進立,則立於幾步乎?敢稟。傳曰,兩技,皆以貫革試才。燼餘
上在昌慶宮。停常參·經筵。
金堉啓曰,大臣·備邊司堂上入侍事,命下矣。三司長官,一體命招,而大司憲李植,在外未上來,大司諫鄭廣敬,呈辭受由,副提學未差,三司長官,不缺命招之意,敢啓。傳曰,依啓。
金堉啓曰,大臣·備局堂上命招,來詣闕下,而昇平府院君金瑬,領府事李聖求,左參贊沈器遠,行護軍朴潢命招,而以病不來矣。傳曰,引見。
有政。吏批,判書李顯英進,參判金壽賢進,參議李明漢在外,左副承旨金堉進。兵批,判書李景曾坐起進,參判沈詻進,參知金世濂坐起進,參知未差。
以林墰爲承政院右承旨,李省身爲右副承旨,沈大孚爲獻納,呂爾載爲正言,李行源爲典籍,缺爲直講,姜晉昭爲宗廟令,元缺海爲奉常僉正,李楚望爲京畿水運判官,安應昌爲缺洪得一爲刑曹參議,李澍爲繕工監役,嚴缺爲缺涓司奉事,朴鳳生爲參奉,洪得一·尹順之爲司直,李以存爲副司果,柳復昌爲副司缺金應祖爲副司猛,李樹元爲副司果。
右議政姜碩期箚曰,伏以,臣伏聞朴之英刑推之缺該曹臣固知聖意之有在,而愚淺之見,竊缺之英記夢,極涉誕妄,而事三行缺論以重律,加以嚴刑,恐非國家的當之法也。若使之英,有希冀之心,而做此假託之言,則罪固罔赦,此則不然,而所謂夢說之出,已諭十年矣。渠果有別意,豈必掩置至此,始發於今日乎?此不過無形一怪物耳。道內之人,只以其事之茫昧虛誕,而又明其別無他情,彼二行缺之論,雖得無事之體,以聖人包荒之量,置而不治,亦是盛德事也。伏願聖明,裁察焉。答曰,省箚具悉。箚論之事,當酌處焉。
上御養和堂,引見大臣·原任備局堂上。領議政洪瑞鳳,完城府院君崔鳴吉,判中樞府事沈悅,右議政姜碩期,綾城府院君具宏,缺金自點,禮曹判書南以雄,吏曹判書李顯英,戶曹判書李溟,兵曹判書李景曾,缺具仁垕,缺洪處尹,假注書鄭始成,事變假注書李齊衡,缺洪瑞鳳曰,文書各有所掌,淸國文書,雖曰不重,李植受由下去,時未入來,如有疾病,而不卽入來,則當以承旨提調掌之,缺催促上來事,下諭,何如?上曰,宜當。李景曾曰,臣無識見,而之英嚴刑之事,恐非缺渠無自衒之事,至於刑推,則不可。今承下敎,臣知聖心之所在,而抑恐至於殞命也。上曰,豈至於殞命乎?此人,欺人者也。申景禛,今番觀武才時,差備官,頗有用情之事,習讀缺之輩,幾盡入格,武士皆懷不平之心。若不禁斷,則他日試才,亦不可爲。不可尋常推考而止,各別治罪,以爲後日之地,何如?李景曾曰,觀武才時,小臣進去,不能詳察,則小臣之罪也。中不中不能的知,惟信鼓聲。諺曰,守十盜一,此間不無奸僞之事耳。上曰,芻人百三十步太遠矣。李景曾曰,二月局出身試才時,亦立於百三十步,中與不中,皆僥倖。申景禛曰,雖立之百步,亦無應中者矣。上曰,芻人百三十步則遠矣,立之三十步則太近矣。申景禛曰,缺久廢馬才,今後使武士,習缺馬才,似爲宜當。上曰,卿言是矣。顧謂李景曾曰,此後武士,兼試馬才,可也。具宏曰,然則朔試射時,亦試馬才乎?李景曾曰,武士不及備馬,今月則不可爲也。申景禛曰,自來月始之,亦可也。具宏曰,局出身,名爲出身而,所行皆常漢之事,近有崔愛春者,衝火人家,已爲承服,則當以律罪之,而移囚於禁府,臣意,則如是耳。上曰,名爲出身,則以出身待之,可也。缺皆落出身之名者耳。金堉曰,習讀治罪事,上裁,何如?上曰,拿推。群臣,旣出閤門外。上曰,戶判李溟前進。上曰,尹集妻母,當初給料矣,主丁給料乎?溟曰,給之矣。上曰,其家屬時在何地。溟曰,或在廣州,或在京中。上曰,給其母妻料乎?溟曰,母妻給之矣。上曰,逢此凶年,念及其母妻,加給料,可矣。上曰,曺英漢家屬何在?亦給料乎?溟曰,遠地流落,不思之耳。上曰,然則不給料乎?給之而不思乎,不給而不思乎?何以不思?當初洪翼漢,誤事爲甚,不無其罪,已沒於異域,誠亦慘矣,其亦給料。
昇平府院君瑬箚曰,召命之下,病不能祗承趨詣,惶恐待罪。答曰,省箚具悉。卿宜安心調理,勿爲待罪。
判中樞府事李聖求箚曰,臣伏以犬馬之臣,每以賤病,違命逋慢,此下缺答曰,省箚具悉。卿宜勿辭,安心調理。
左參贊沈器遠疏曰,伏以,臣缺卽者,召命臨門,委頓床席,玆不能扶曳趨詣,危懼戰慄,罔知攸處,伏願聖明,憐臣危懇,臣之本職及兼帶,竝賜鐫遞,以安愚分。答曰,省疏具悉。卿其勿辭,安心調理。燼餘
上在昌慶宮。停常參·經筵。
金堉,以都摠府言啓曰,今日入直軍士,當爲中日習射,而拜表相値,依前例退行之意,敢啓。傳曰,知道。
申得淵啓曰,連有拜表擧動,色承旨當爲進參,而同副承旨洪鎬,身病呈疏,右副承旨李省身,以病不來,右承旨林墰,以曾有被推爲嫌,亦不仕進,廳中位不齊,不成模樣,極爲未安。李省身病勢,不至大端,林墰,缺似無所嫌,竝命牌招,察任,何如?傳曰,允。
金堉,以備邊司言啓曰,近來赴藩上使,例以一品借銜,而今則懷恩君德仁,以宗室,故無借銜啓下稱號,而缺依前例借銜,章服無別,不無致訝之弊,缺稱以一品,使章服有別,宜當,敢啓。傳曰,允。
金堉,以戶曹言啓曰,昨於榻前承敎,尹集·吳達濟·鄭雷卿等,依當初傳敎,母與妻缺料,而書吏姜孝元母妻,亦給之矣。今以尹集等三人,母與妻加磨鍊,各給米十二斗·太三斗,定爲恒式。洪翼漢,前無所給之事,今聞老母,率其未嫁女子二人,居在平澤云,依尹集等例,其母妻,米·太一樣賜給,何如?傳曰,依啓。
承文院官員,以都提調意啓曰,留防久近,亦爲探問似當,令備局,議處事,傳敎矣。留防久近,亦爲探問事,允合事機,而臣等意見,未逮矣。第此措語甚難,若爲太露,則彼不無致訝之端,若至隱微,則亦不無佯爲不知,而掩置之理,姑缺咨中添入若干文字,微探久近之意,其於事體,似爲無妨。故付標於元咨草本,而比前兩處語意,亦似未妥,竝爲付標之意,敢啓。傳曰,知道。
備邊司啓曰,貿糧咨文,旣已定奪,將爲發送矣,此事只欲探知留兵遲速替代與否而已。不出於貿糧之計,議者或以爲,魏山寶齎去奏文,得請未可知,而又有此請,彼必以重複爲嫌,貿糧之節,必無見促之理,雖得彼許,亦不無難處之患,缺於稔熟瀋中之人亦多矣,自前彼中缺習雖涉必從之事,自我先發,則必堅防牢塞,一無見許之時,且林慶業驅兵近處,槪是海邊斥鹵,雖在平時,穀物甚貴,初非貯糧之地,若令就貿於遼·瀋之間,則又有搬運之難,況留兵遲速之期,萬無輕易透露之理,發端之後,結局尤難,恐致有損而無益,臣等反覆思惟,迷於取舍,未得善處之道,今番咨文,姑待奏文回答而處之乎,抑仍爲發送乎?敢稟。傳曰,仍送似當。燼餘
上在昌慶宮。停常參·經筵。
金堉,以奉常寺都提調言啓曰,本寺官員九員內,僉正元海一未肅拜。判官尹芝男,主簿金起溟,東西籍田分差官,秋收打作事,出去。奉事李俊耉,栗木敬差官出去。副奉事李齊衡,事變假注書參奉田皥民,病親呈辭,江界地出去。主簿柳秠,吏曹假佐郞差定。只有缺成時憲,直長鄭昌胄缺事多苟簡,極爲未安。缺庫色官所掌,甚爲緊急,而遠地受由,還歸在遠,請改差,其代以在京無故人,後政差出。傳曰,依啓。
以扈衛廳軍官單子,傳于金堉曰,在京食料者,止於此乎?雖未食料在京者,問于本廳,盡爲書啓。
四更五更,電光。燼餘
上在昌慶宮。停常參·經筵。
藥房都提調洪瑞鳳,提調李顯英,副提調申得淵啓曰,冬節已逼,天道漸冷。伏未審調攝聖候,何如?敢此問安。答曰,與前一樣。
掌令成台耉·邊孝誠,持平李時萬·李䅘啓曰,新除授獻納沈大孚,時在慶尙道聞慶地。正言呂爾載,時在忠淸道結城地,請竝斯速上來事,下諭。答曰,依啓。
金堉啓曰,事變假注書李齊衡,察任幾至四朔,缺後胸腹之病又發,病勢添重,缺他假注書差出。傳曰,依啓。
事變假注書望,△李弘載·李溫·鄭昌胄。
右副承旨李省身上疏曰,伏以臣無狀,屢忝匪據,常思奔走供職,以爲報應之地,而第臣稟賦虛弱,素多疾病,每歲秋末冬初,例患風濕,氣熱上升,面部腫痛,旬月治療,或得差效,而餘毒未已,處處成濃,從前此症。入此下缺伏乞亟命遞差,以便公私,謹昧死以聞。答曰,省疏具悉。爾其勿辭,調理察職。
以備邊司坐起堂上進不進單子,傳于金堉曰,在外之人,勿爲書啓。
金堉,以吏曹言啓曰,臺諫有闕,政事,何日爲之?敢稟。
未時,雷動。夜一更二更,電光。五更,月暈。燼餘
上在昌慶宮。停常參·經筵。
金堉,以都摠府言啓曰,今日入直軍士,當爲中日習射,請出標信。傳曰,知道。
金堉,以都摠府言啓曰,今日入直軍士,當爲中日習射事標信,命下矣。雨勢如此,退行之意,敢啓。傳曰,知道。
以扈衛廳軍官書啓單子,傳于金堉曰,此等人,無遺招集。兵曹諸堂上,以試才前判官權瑜等三十人,皆禦營廳武士,非扈衛軍官也。
林墰以兵曹言啓曰,扈衛廳軍官書啓單子,傳曰,此人等,無遺招集。兵曹諸堂上,以錢箭試才前判官權瑜等三十人,皆御營廳別抄武士,非扈衛廳軍官也事,傳敎矣。武士等名,有自持錢箭,以缺軍器寺錢箭試取乎?步數則自前定於一百二十步,而矢數定於幾巡乎?錢箭步數·巡數出入,伏候上裁。且文臣試射,二十一日始爲試射之意,敢稟。傳曰,知道。依前例,給箭試才。
巳時午時,雷動,電光。夜二更,雷動,電光。燼餘
上在昌慶宮。停常參·經筵。
金堉,以兵曹言啓曰,武臣缺缺朔試射,連三次居首者,例爲論賞矣。缺朴儉吉,去五月卄七日,貫革三十巡,以一百六分居首。八月十七日,貫革二十巡,八十三分居首。今九月十七日,貫革二十巡,六十四分居首。連三次皆爲入格,合爲論賞之擧,而事係恩命,上裁,何如?傳曰,分數不多,熟馬一匹賜給。
掌令成台耉·邊孝誠,持平李時萬·李䅘啓曰,大司憲李植,引嫌而退。凡論議之間,所見有缺論正得有懷必達之義,費辭反攻,責有所歸,不足多辯,雖在聯戚之列,而非如近昵之比。積年論議,絶無瑕點,向日爭論之際,臺閣之語,未免有過意,而實無深加譏斥之意,缺豈可措語之間,有些缺?請大司憲李植亟命出仕。答曰,依啓。且此人好勝之意,疲軟之心,猶夫前日可謂固滯者也。
林墰啓曰,大司憲李植出仕事,命下矣。闕門將閉,明日待開門命招之意,敢啓。傳曰,知道。
金堉,以漢城府官員言啓曰,本府乃辭訟重地,而近來郞廳,連續不齊。今者庶尹李坰病重,不得供仕,所掌辭訟,代房兼察,亦且苟簡。李坰改差,其代以在京無故人,改差,何如?傳曰,允。
右議政姜碩期箚,伏以今年大旱早霜,天之降災,已極慘烈。而昨日迅雷之動,出於收聲之後,仁憂之天,有何所咎,而警告之至於此哉?臣誠震慄,罔知攸處,仰惟聖心,此下缺伏乞聖明,諒察微悃,亟遞臣職,改卜缺而殿下亦宜益加修省,以爲應天之地,不勝幸甚。答曰,省箚具悉。卿意變異之作,皆由寡昧,實非卿等,未能燮理,予當更加惕念,卿宜安心勿辭。
五更,流星出南河星下,入巽方天際,狀如鉢,尾長五六尺許,色赤。燼餘
上在昌慶宮。停常參·經筵。
申得淵啓曰,諫長有闕,承旨二員又遞,而明明日,齊陵忌,明日齋戒。若以過國忌爲政,則似爲太遲,敢稟。傳曰,今日爲之。
金堉啓曰,大司憲李植命招,以病不來矣。傳曰,知道。
大司憲李植疏曰,臣夙患賤疾,乘寒復作,加有髀裏腫,小勞輒劇,鍼灸之餘,不能騎馬,乘水上來,累日浥濕,寒縮喘嗽之症,夜來發熱昏眩,委頓床席,缺不獲趨詣闕下。惶恐隕越,不知所達。缺合罷責臺憲之長,勢難仍冒,愚臣賦性虛弱,剛柔不中,心有所嫌,每思退伏,缺引避,亦已猥瀆。同僚請出,自是循例,非以臣爲全無所失也。伏承聖批諄切,開導迷惑,無非天地生成之恩意,臣便當刻骨,豈難銘心?第念所有病痛,無非敗事傷人之此下缺踏啓字下。
有政。吏批,判書李顯英進,參判金壽賢病,參議李明漢在外,右承旨李德洙進。兵批,判書李景曾坐起進,參判沈詻坐起進,參議金世濂遞差,左副承旨林墰進。
以洪得一爲左承旨,兪㯙爲同副承旨,崔惠吉爲大司諫,權垥爲持平,洪再亨爲禁府都事,李滈爲漢城庶尹,李德洙爲右承旨,洪鎬爲兵曹參知,鄭弘溟爲禮缺李行源爲禮曹佐郞,金榮祖爲大司憲,李之馧爲典籍,林埬爲刑曹參議,正朝使韓會一,書狀官李慶相,承文副提調李明漢,兵曹參議洪鎬,參知金世濂,星州牧使閔光勳,陜川郡守成。缺
以李植爲護軍,鄭廣敬爲護軍。以李省身·李䅘·金應祖爲司直。以李禛慶·李葳·柳瑚爲僉知。燼餘
備邊司啓曰,滿將之來,似出好意,彼雖以從簡爲言,而接待之禮,不可不厚。迎接都監堂上,仍稱接待所,使之料理處置。而承旨具鳳瑞,稱以接伴使,從二品假銜,持禮單明早發送,宜當。但恐鳳瑞,章服不備,或致遲滯,令政院問于鳳瑞處。若有此患,則遠接使鄭太和,替授接伴之任,亦似便當,所帶譯官,亦不在多。堂上堂下各一員,以已治行者,爲先帶去,亦爲無妨,敢啓。傳曰,依啓。以上兵曹謄錄
上在昌慶宮。停常參·經筵。
申得淵啓曰,同副承旨兪㯙處,依例上來事,下諭,而暗行御史出去,不知所到處,勿爲下諭之意,敢啓。傳曰,知道。
林墰,以都摠府言啓曰,今日入直軍士,當爲中日習射,而國忌齋戒,退行之意,敢啓。傳曰,知道。
林墰,以禮曹言啓曰,倭差所求等物,數爻依判付,他道所産,則加磨鍊,原啓目付標以入。而本道所産之材,亦令所定之外,隨便加備,從優許貿事,慶尙監司處行移之意,敢啓。傳曰,知道。
林墰,以兵曹言啓曰,宣傳官·訓鍊都監將官等,今月二十日試射,矢數別單書啓。而其中宣傳官李卓男,武臣兼宣傳官崔汝鎭·李宜馨等,無分依前例汰去之意,敢啓。傳曰,知道。
夜一更,電光。二更,電光,雷動。五更,白雲一道,如氣起,自坤方,直指艮方,長十餘丈,廣尺許,良久乃滅。燼餘
上在昌慶宮。停常參·經筵。
林墰,以都摠府言啓曰,都摠管金自點,以備邊司堂上賓廳坐起,除標信進去之意,敢啓。傳曰,知道。
巳時,日暈。燼餘缺
軍器僉正鄭,柴場監刈後,入來。
疊書兵曹啓曰,宣傳官·訓鍊都監將官等,今月二十二日試射時,矢數別單,書啓,而其中宣傳官李卓男,武兼宣傳官崔汝鎭·李宜馨等,無分依前例汰去之意,敢啓。傳曰,知道。
疊書政院啓曰,同副承旨兪㯙處,依例上來事,下諭。而以暗行御史出去,不知所到處,勿爲下諭之意,敢啓。傳曰,知道。
忠淸監司書目,牙山呈,以修撰權堣病重,上去不得事。朝報
上在昌慶宮。停常參·經筵。
藥房都提調臣洪瑞鳳,提調臣李顯英,副提調臣申得淵啓曰,連日陰雨之餘,寒氣猝嚴,伏未審此時,調攝聖候,何如?敢此問安。答曰,與前一樣。
傳于金堉曰,今下弓矢,造山萬戶宋孝元,給送。
金堉,以禮曹言啓曰,臣等,伏見元敬王后實錄考啓單子,則缺六字尊號,與廟堂所上謄錄,及璿源錄所載,小無異同。而厚德二字,乃大妃生時所上之號,及其題主之時,宜無不書之理。而頃日奉審時,主面只書元敬諡號二字,不書厚德二字,年代久遠之事,實所缺彰德昭烈祔廟日,加上尊號也。其時,諸臣講定缺無追書之例,只於祭文·祝文,只書加上尊號。香室祝缺書加上號四字,遺却厚德二字,而缺亦未知何以據而然也。璿源錄所載六字,缺更無可疑,依所錄施行,而今後祝文中,彰德昭烈四字,上宜書厚德二字,似無所欠,而臣等昧於禮經,不可以淺見,有所斷定,使大臣定奪,何如?傳曰,允。
金堉,以義禁府言啓曰,賊人崔愛春,旣已結案取招,法當不待時斬,啓覆次,依例移囚典獄之意,敢啓。傳曰,知道。
傳于金堉曰,鳳林大君,來月旬間,當爲入瀋,禮單路費,豫爲磨鍊,大君以衣資賜米等物,一依麟坪大君例,磨鍊以給。
掌令成台耉·邊孝誠,持平李時萬啓曰,新除授持平權坽,時在忠淸道牙山地,請斯速上來事,下諭。刑獄,國家大事也。按法覈情之際,苟有一毫之失當,則受罪者,不但含冤,國法,終歸於不信,民安所措其手足乎?昏朝政亂,刑獄日濫,凡係奴婢獄訟,稍涉缺則攸司者,無論事之是非,缺斷無復辯覈,其時士夫家,以叛奴缺冤枉之禍,至於敗家殞身者何限?殿下缺之後,深惟公正之道,痛懲曩日之弊,無幽不燭有冤必伸,瞻聆所及,孰不感激。臣等,近聞刑曹定配罪人金愈堅,故執義缺善之孫也。有叛奴所生金光眞等,投入壽盡宮,構陷厥主,至被四次刑訊。愈堅,以一介儒生,嚴刑之下,不免求生之計,啓覈缺賊之律,決杖一百,流配甲山,萬口傳播,咸稱冤枉。臣等,始爲驚駭,仍竊疑訝,聖明之世,缺大變,刑官,亦豈誤決重獄,至於缺聞見於士夫間,悉其顚末,而猶未缺缺後日公坐,試取刑曹文案,反復參考,則缺端,一不問之,姑撮其大槪而論之,此獄眞僞之辨,只在於銀春之爲良與否也。所謂銀春,驛吏金沙作之女,而金愈堅,則以爲其奴申石良妻,宮奴仇和,則以爲久遠隱漏之宮婢缺之道,所當多般査問,兩盡其情,得其實然後,方可處決。而該曹,惟以銀春前夫申石之缺壽宮後夫忠贊衛郭進讓之子郭得,至有二子,皆爲炮保,而文案推問之中,一不擧論,終無明査還賤之擧。若使銀春,的是宮婢,缺前後所生,宜無異同,而一則爲宮婢,缺古今,安有如此法例也。且銀春之同生弟論香,生與金壽億,方爲驛吏之役,該曹缺銀春所生金光眞,歸屬於壽宮。而論香所生壽億,則尙置於驛吏之案,豈爲法例耶?且聞金愈堅,欲明銀春之爲良族,呈狀於漢城府,謄出郭得良籍,則其外祖以驛吏金沙作,明白懸錄。而郭壽億·郭得之母,旣爲同生兄弟,則壽億之外祖,乃是金沙作,而乃其高陽官納招之中,不有金沙作之名,以馬山驛吏李河宗,爲其外祖者,其計十分凶譎,與仇知·光眞等,符同作惡之狀,昭不可掩。當初始訟之日,殿下特以刑覈爲敎,而該曹偏信一邊構誣之言,愈堅所持郭得良籍文書,乃訴冤曲折,都不省聽,訟情未歸一之前,勒缺壓公爲賤,徑請刑推,上負欽恤之意,下撓正公之道,使缺儒生,枉被刑配之罪,叛主逆奴,偃息於覆載之間,物議藉藉,人皆駭憤,此而不治,國不爲國。請該曹堂上·郞廳,竝亟命罷職。金愈堅事,更令明査處決,此下缺傳曰,依啓。該曹堂上·郞廳,罷職事,殊甚不當,勿爲更論。燼餘
上在昌慶宮。停常參·經筵。
金堉,以都摠府言啓曰,今日入直軍士,當爲中日習射,請出標信。傳曰,知道。
金堉,以備邊司言啓曰,今見宰臣李行遠狀啓,皇帝所求藥材,生薑二百斤,未凍前急急擇好入送云。又以來月初四日入納事,鄭經缺言于康應立云,不可不急急入送缺致再生淸人之怒,而二百斤准數,則恐致遷延之意。令該曹,姑將百斤先爲入送,而其餘缺方取來追送之意,齎去軍官缺于宰臣,使之通於衙門,何如?傳曰,此物得之不難,準數入送。
金堉,以備邊司言啓曰,政院啓辭,備邊司忠淸水使狀啓粘目,傳曰,水陸軍死亡者,已有充定之規,何如是回啓耶?政院察啓事,傳敎矣。水陸軍老除物故者,例爲充定,而回啓,矇不致察,以逃字誤書,致勤聖敎,不勝惶恐,粘目,改付標以入之意,敢啓。傳曰,知道。
掌令成台耉·邊孝誠,持平李時萬啓曰,請該曹堂上·郞廳罷職,而更使金愈堅之獄,公正處決。傳曰,已諭。
傳于金堉曰,初生內官趙邦璧,入送時,走回人,同馬入送,而咨文至今不爲耶?問于備邊司。燼餘
宗簿寺官員,以都提調意啓曰,今此式年,璿源新錄,完畢已久,而祗以元敬王后徽號實錄考出之故,未及分藏矣。今則史官已爲考啓,該曹,以璿源錄所載六字尊號,更無可疑,依所錄施行。又覆啓,本寺,更無修正之事,璿源新錄,今當奉安于五臺·太白兩山,依前例,本寺郞廳及書吏庫子,竝給馬請往之意,敢啓。傳曰,依啓。兵曹謄錄
上在昌慶宮。停常參·經筵。
林墰,以備邊司言啓曰,傳曰,初生內官趙邦璧入去時,走回人,同爲入送,而咨文至今不爲耶?問于備邊司事,傳敎矣。丁丑以後,走回人入送之事,非止一再,而或爲移咨,或有不爲移咨,而只爲解送之時,蓋彼中不以缺不必移咨,而但不爲移咨之事,未及缺致勤聖敎,不勝惶恐,敢啓。傳曰,知道。
以戶曹鳳林大君入日,回禮所贈物目,傳于申得淵曰,環刀·弓角,加磨鍊。
掌令成台耉·邊孝誠,持平李時萬啓曰,金愈堅事,請勿留難,亟賜允兪。答曰,依啓。刑曹堂上·郞廳推考。
林墰啓曰,刑曹堂上·郞廳推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。燼餘
上在昌慶宮。停常參·經筵。
林墰啓曰,右相箚子批答,政府無郞廳,遣史官傳諭之意,敢稟。傳曰,知道。
申得淵,以戶曹言啓曰,瀋陽宴需所用大棗十五斗·乾柿四十貼,平安道入送,與本道乾雉五十首,一時入送事,已爲啓下矣。乾柿自兩都,卽爲輸來,別定禁軍,罔晝夜入送之意,敢啓。傳曰,知道。
李德洙,以禮曹言啓曰,禮曹·東萊府使狀啓回啓粘目,傳曰,當初減定缺臣等,取考本曹上謄錄,只有己卯年東萊府使缺,請給五日一次入給之物,狀啓而已。其後減定,更無現出處,意者此是東萊府使與譯官等,中間時相約減給之事矣。當初減定公事,不得入之之意,敢啓。傳曰,知道。
林墰,以兵曹言啓曰,禁衛營騎士試才分等別單書啓,照例施賞之意,敢啓。傳曰,知道。
林墰,以戶曹言啓曰,歲幣所用腰缺分定各道兵·水營給價造作,而慶尙左水營所納缺體制不精,還爲下送。使之改造,則遲滯數朔,終不來納。以軍器寺別造者,推移充數,今始來納,缺其怠慢不謹,甚矣。不可不懲缺敢啓。傳曰,允。
大司憲金榮祖,掌令成台耉·邊孝誠,持平李時萬,請刑曹堂上·郞廳罷職。傳曰,不允。燼餘
上在昌慶宮。停常參·經筵。
大司憲金榮祖·掌令成台耉·邊孝誠,持平李時萬,請該曹堂上·郞廳,亟命罷職。答曰,論事太過,則反歸不公。姑待更査,勿復煩瀆。
申得淵啓曰,假注書鄭始成,素患腹痛,遇寒輒發,數日苦劇,不得察任,請他假注書差出,何如?傳曰,允。
假注書望,△尹安基·李齊衡·李慶。缺
缺以都摠府言啓曰,今日入直軍士,當爲中日習射,請出標信。傳曰,知道。燼餘缺
漢城府啓曰,傳敎矣,四月初十日,金愈堅呈狀于本府,請考郭得帳籍事,則其時三堂上及該掌郞廳,皆已遞易,未能考出。而六月十八日座起,刑曹移文,郭得辛酉帳籍謄送。而六月二十二日,判尹臣自點,獨爲座起時,因刑曹移文。郭得各年帳籍謄書中,辛酉帳,郭得外祖,以驛奴金沙作懸錄。其餘庚午·癸酉丙子帳,郭得外祖,以保人金一連懸錄回移。七月二十三日,判尹臣自點,獨座起時,刑曹移文又至。怪其帳籍中,郭得外祖,皆以保人金一連懸錄,更無金沙作之名矣。臣等,或慮辛酉帳籍有塗謄之處,再三詳考,則各帳筆迹一樣,而鐵藏完然,皆踏本官及監司印信。驛奴金沙作五字,亦爲分明,與本府六月二十二日·七月二十三日帳籍謄送刑曹之文,小無錯誤之處,敢啓。傳曰,知道。
左副承旨啓曰,昨昏檢閱趙復陽,到門未及之際,本館下吏,以下番之言來告,院中舊例,或有請爲留門許入之時云云。臣意以爲,啓請留門,似涉難便,措辭請推矣。卽者,趙復陽,以文字間請以留門之語,擬其歸於自己,有此陳疏,故當初曲折,惶恐敢啓。傳曰,知道。
吏曹□□□啓曰,守令有闕,政事,敢稟。□□□傳曰,明日爲之。朝報
以上缺州牧使鄭維城,律己淸簡,爲政慈祥,而成婚子女,來在衙中。歙谷縣令沈□濫率子婦,接置私客,而又有文書現捉。三陟浦僉使朴廷翔,到任不久,毁譽未著,而本浦謬弊,極爲無據,竝只朝廷處置事。
又啓目,病勢甚重,寸寸前進,日子遲緩,極爲惶恐事。
正言呂爾載,在外入來。
遠接使從事官嚴鼎耉。啓。
刑曹判書具仁垕初度呈辭。入啓。朝報
禁府啓曰,御營審藥鄭繼立分揀事,命下矣。放送之意,敢啓。傳曰,依啓。禁府謄錄
上在昌慶宮。停常參·經筵。
夜一更二更,巽·乾·坤方,有氣如火光。
政院啓曰,以漢城判官沈景龜,罷職傳旨單子,傳曰,此與漢城府査啓有異,詳察從實爲之事,傳敎矣。臺諫所啓,則辛酉帳籍,郭得之外祖,金沙作,謂之驛吏,漢城府所査,則謂之驛奴,蓋漢城府,則只據帳籍所錄而言。臺諫以色吏謄書者,爲主而言,有此差違,郞廳之不能詳察,罪在其中矣。傳旨則例以臺諫所啓,捧之矣,更以漢城府所査,捧之乎?敢稟。傳曰,依啓。
備邊司啓曰,以本司草記,傳曰,知道。馬匹等事,如是處置,有同兒戲,禁軍之馬,只減去駑駘,御營軍則量減後番,可也事,傳敎矣。禁軍分給之馬,非但料太之惜費,無奴看養,稱冤亦多,不嫌改爲措處。而今承聖敎,專數還收,果似未妥,令該曹擇其中駑駘,不合戰用者,使之區處,而御營軍亦於後巡上番時,減數之意,分付該廳,何如?傳曰,依啓。
掌令卞孝誠初度呈辭。呈政院。還出給。
忠淸監司書目,洪州呈,以執義趙絅辭職上疏上送事。啓。傳曰,遞差。
慶尙左道災傷敬差官書目,東萊府使姜大遂,本府陳災,至於三十結之多,而依上年照數出稅事,矇然成冊以送,災傷差錯,莫此爲甚,爲先罷黜事。
平安監司書目,魚川新察訪金養誠,急急下送事。
忠淸監司書目。不孝罪人,以法按治,此是職兼風憲者,當然之事,而爲罪人妻孥所訴,被缺於禁府,不可晏然行公。號令一道,積敗之餘,身病又重,曠廢職務,爲日已多,亟遞臣職,以便公私事。洪州等官,呈以今月十九日,雨雹如注,大如雉卵,或如鳥卵,餘存穀實,盡爲剝落,哭聲滿野,所見慘惔事。
吏曹啓曰,臺諫有闕,政事,取稟。
刑曹判書具仁垕初度呈辭。給由。
江原道暗行御史金振,入來。
漢城府郞廳罷職,現告沔川郡守沈景龜。啓。朝報
禮曹啓曰,今此大臣禮葬節目,裁損事,臣曹與兵·戶曹同議,而當初物〈力〉板蕩,歲又大侵之日,事不當復設。而旣曰禮葬,又不可全爲埋沒,取其謄錄中所載,諒裁減損,別單書啓,以備睿覽之意,敢啓。傳曰,知道。兵曹謄錄
備邊司啓曰,淸人之越境討糧,禁約咨文,承文院旣已停當繕寫云,似當差人齎送,而文移之後往復,彼所厭飫,且此咨文,亦非緊急之事。正朝使行順付之意,敢啓。傳曰,知道。承文院謄錄
上在昌慶宮。停常參·經筵。
掌令卞孝誠初度呈辭。入啓。給由。
吏曹啓目,粘連江原道暗行御使書狀云云。向前鄭維城,雖曰律己淸簡,成婚子女,俱置衙中,未免犯法之罪。沈檍段,濫率子婦,接置私客,俱係禁令,竝只罷黜爲白乎矣,船稅木無遺在辭緣乙良,令攸司推考爲乎旀,拘留私客乙良,令本道監司推閱處置爲白齊,鎭堡一款乙良,令兵曹覆啓,何如?啓依允。
備邊司啓辭,當日爲奴,東萊新府使差出發送事。傳曰,允。
刑曹判書具仁垕再度呈辭。加給由。
正言呂爾載啓曰,新除授正言朴□□未四品,當爲署經,而司諫臣李□□,獻納臣沈□□在外,雖不備員,臣與大司諫臣崔□□,不得已同爲開坐之意,敢啓。傳曰,知道。
全羅道暗行御史書目,全義縣監柳後聖,醉不省事,多發不恭之言,不爲出待,其罪狀,令朝廷處置事。
慶尙監司書目,寧海府使鄭廣成,以病歸家,還任無期,不得已罷黜事。
全羅道暗行御使柳碩,入來。
吏曹啓目,粘連啓下云云。向前全義縣監柳後聖,非徒使命之行,不爲出待,醉不省事,多發不恭之言,事甚駭愕。罷黜,何如?啓當初事目,相考處置。
吏曹啓目粘連平安監司狀啓云云。今此魚川察訪金養誠之不能擧職,道臣所當知,有此馳啓,遞差擇送,何如?啓依允。
吏曹啓曰,因京畿監司狀啓,驪州牧使柳大華催促赴任,則使其奴呈狀曰,上典風宿之人,少有觸冷,輒復發作,本月初五日本職除授,二十五日將爲下直,而二十三日寒氣猝緊,大病之餘,重得時令,病勢極重,日夜苦痛,不省人事,旬月之內,差復無期云。畿邑赴任,一日危急,病勢如此,決難赴任,遞差,何如?傳曰,允。
以忠淸監司辭狀,傳曰,勿待罪,調理察職事,回諭。
府啓,司僕寺判官梁謙,久處財貨之地,不謹之言,必有所招。頃日臺官,一發於完席,再發於句管,物議之喧騰,於此可知,而呈病數日,偃然還出,從他笑罵,都沒廉恥,士夫行身,豈容如是苟且?請梁謙亟命罷職。答曰,推考。
院啓,今年旱霜失稔,中外遑遑,救死不贍之狀,慘不忍言。而勅行之報,又出意外,果爲眞的,則其所供億,雖以常時物力當之,尙患其難堪,況以飢餓流徙之殘氓,責辦不貲之鉅役,則是猶龜背之刮毛,而適足以促其死而已。言念及此,計莫攸出,請令內而有米布衙門,外而諸道監·兵使,各罄所儲,以助國家竭急之需,俾紓將死飢民之力,兵亂時,潰還軍逃避,不立擺撥者,近因朝廷,分付,侵責隣族,勒定替送,未免民間之騷擾。當初潰軍之贖立擺撥,旣是寬典,而猶且厭避逃匿,其情,誠可痛惡。所在數字缺尋捕得,加以重罪,未爲不可。而至於三四字缺使凶歲殘氓,流徙號冤,事未妥當,四五字缺更加商量處置,當此歲凶國儲罄竭之日,凡所節損冗費,宜無所用其極。邊地守令及各鎭·浦邊將,名雖付料,而其家屬之在京親受者無多,盡爲該吏輩,冒受竊用之資,此弊已久。請令該曹詳査分明,在京者外,勿爲付料,一以矯奸吏用手之弊,一以省國家虛僞之費。答曰,依啓。其中營儲取用,事未妥當。朝報
吏批,以李淑鎭爲監察,尹擇之爲內贍主簿,金寅爲魚川察訪,李志宏爲光州牧使,李時楷爲司僕正,楊萬古爲寧海府使,尹勉之爲忠勳都事,南斗贍爲刑曹參議,宋國澤爲東萊府使,柳淰爲吏曹正郞,申埈爲驪州牧使,李士祥爲承文判校,趙錫胤爲執義,呂爾恒爲嘉平郡守,林堜爲原州牧使,沈碩慶爲歙谷縣令。吏批政事
上在昌慶宮。停常參·經筵。
掌令邊孝誠再度呈辭。入啓。加給由。
判尹金自點,檢閱趙復陽初度呈辭。入啓。給由。
弼善李元鎭,驪州地覲親呈辭。入啓。給由,允下。
修撰嚴鼎耉上疏。大槪,行役當前,病勢甚重,乞遞本職事。入啓。傳曰,給由。
判府事沈悅,亡妻歸葬後入來。
禁府啓目,鄭漢驥矣,濫騎罪,杖一百,追奪告身。啓不無可恕之道,只決杖一百。缺四五字
檢閱趙復陽,因公事出去,缺三四字罪,杖八十贖,奪告身三等。啓只贖。
政院啓曰,梁謙推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
備邊司啓曰,提調李植呈狀,喪中得重脫喪,卽仕不能,旬月調治,元氣已敗,頃往浴所,寒熱痎症復發,不能運動,本司逐日坐起,不免逐日言病,尸官不仕,極爲惶憫,提調之任,姑爲遞改,使之救活云,李植病勢如此,差歇間,姑許改差,何如?傳曰,依啓。
慶尙道暗行御史南老星,入來。
院啓,伏承營儲取用事未妥當之敎,臣等固知聖意之所在,而但當此歲凶民飢之日,遽値意外勅使之行,許多供億之費,百爾思量,無計辦得,臣等之請,實出於不獲已也。各衙門所儲,今雖取用,亦必不敷,諸道監兵·水營,雖豐約不同,而俱有儲蒙,使之各隨其力,量宜出物,以濟國事之急,恐無不可。請勿留難,亟賜允兪。答曰,監兵·水營所定不些,勢難除出上送矣。
府前啓,梁謙,亟命罷職。
新除授執義趙錫胤,時在忠淸道堤川地,請斯速上來事,下諭。答曰,依啓。梁謙事,不允。朝報
上在昌慶宮。停常參·經筵。
金堉,以戶曹言啓曰,近來唐物絶種,如好品匹段,尤爲難得。本曹則常常應用之物,不爲不煩,如倭館酬應及勅使衾褥之外,別爲求請頗多,。而所儲乏絶,雖有潞洲紬若干匹,皆是品劣之物,管餉所儲各色段子,其數頗優,在彼無緊用之處,一百匹取來,以備國家不時之需,宜當。且水銀·朱紅·眞絲等物,皆是勅使時所用切物,自前取來用之,今亦量宜取用之意,敢啓。傳曰,依啓。
林墰以備邊司言啓曰,勅使時七處迎餞慰使,政院,今當差出,而伏聞上年冬勅行時,平壤·安州·黃州三處,則皆以本道守令,借銜差定云,今値荒歲,二字缺廚傳尤極有弊,一依上年例施行,宜當,敢啓。傳曰,依啓。燼餘
院前啓,營儲取用事,停啓。
去夜,外各司內摘奸。
檢閱趙復陽再度呈辭。入啓。加給由。
備邊司啓曰,以諫院啓辭,傳敎矣。陣上逃軍,自有其律,而只定擺撥,大是寬政,渠輩又欲謀免撥役,移身近地,或稱逃亡。該道各官,專務姑息,跟捕不嚴,委屬可駭。諫官所謂厭避逃匿,誠可痛惡,窮尋捕得,加以重罪之說,深得其要,至於侵及隣族,則果似有弊。而此是一番之役,非必積年流逋,深匿遠地,永免身役之比,本官若着實尋得,則當身自現,隣族之弊,不勞而自祛,令各道嚴飭尋捕,而不及於隣族之意,知委,何如?傳曰,允。
左承旨洪得一上疏。大槪,病重冒死乞遞事。入啓。
都承旨申得淵,辭職上疏。入啓。給由。
禁府,醫員潘沖翼拿囚。啓。
府前啓,梁謙罷職事,停啓。
修撰嚴鼎耉再度呈辭。加給由。
南陽君洪振道初度呈辭。給由。朝報
備邊司啓曰,勅使時七處迎餞慰使,政院今當差出,而伏聞上年冬勅使時,平壤·安州·黃州三處,則皆以本道守令,借銜差定云。今値荒歲,先爲廚傳,尤極有弊,一依上年例施行,宜當,敢啓。傳曰,依啓。兵曹謄錄
上在昌慶宮。停常參·經筵。
行大司諫崔惠吉,正言呂爾載啓曰,米廛下人輩,當此年凶穀貴之日,乘時射利,米價騰踊,法曹之捉致施罰,痛加禁抑,固其宜也。但人命至重,而國家用罰,輕重自別,大辟之外,豈容濫刑殺人?頃日刑曹以米價高重之罪,缺刑太濫,物議爲駭,當該堂上,請命罷職不敍。東萊府使爲任,極重且苦,爲人所厭避之地。前府使姜大遂以災傷差錯,見罷於敬差官,大遂年未衰老,號稱有才,豈有三十結陳災,矇然出稅,不自覺察之理乎?跡涉故犯,物議皆非,只罷其職,適足以中其願,請命削奪官爵。答曰,竝推考。
大司憲金榮祖,掌令成台耉,持平李時萬啓曰,東萊爲府,係是關防莫重之地,緩急之際,臨機酬應,所關非細,固非等閑守令之比也。新除授府使宋國澤,雖有良善之稱,別無應變之才,所任非其所堪,請宋國澤遞差,其代擇遣。答曰,依啓。
李德洙,以吏曹言啓曰,臺諫有闕,政事,何以爲之?敢啓。傳曰,明日爲之。
金堉啓曰,刑曹當該堂上及姜大遂,推考事,命下矣。臺諫方以刑曹堂上罷職不敍,姜大遂削奪官爵論啓,推考承傳,不得捧之之意,敢啓。傳曰,知道。燼餘
兵曹參判沈詻,鍼灸出仕。
刑曹參判韓亨吉,身病出仕。
繕工參奉徐順民,草薍監刈後入來。
答右承旨洪得一疏曰,省疏具悉。爾其勿辭,調理察職。
江華留守書目,曾爲判尹時,金愈賢戶籍考出事,不及致察,惶恐待罪事,傳曰,勿待罪事,回諭。朝報
上在昌慶宮。停常參·經筵。
未時,日暈。
藥房都提調洪瑞鳳,提調李顯英啓曰,冬節漸深。伏未審調攝,聖候何如?敢來問安。答曰,如前無異。
有政。吏批,判書李顯英進,參判金壽賢進,參議□□漢在外,右承旨李德洙進。兵批,判書李景曾鍼灸呈辭,參判沈詻式暇,參議洪鎬進,參知金世濂病,右承旨李德洙進。
吏批,以金世濂爲右承旨,以柳景緝爲掌令,田伯民爲學錄,李興祿爲學諭,盧温爲儀賓都事,李仁民爲掌樂僉正,申敏一爲同副承旨,鄭翼卿爲軍資正,李尙馨爲校理,辛曘爲軍器正,兪亨吉爲知禮縣監,韓振溟爲長城縣監,李省身爲兵曹參知,邊孝誠爲司藝,趙復陽爲檢閱,洪義源爲典籍,趙安基爲監察,權堣爲修撰,金應祖爲仁同府使,金廈樑爲豐基郡守,宋國澤爲光州牧使,李德洙爲左承旨,金堉爲左副承旨,兪㯙爲右副承旨。
兵批,以林墰爲護軍,嚴鼎耉爲副司果,洪得一爲副司直。
金堉啓曰,新除授承政院同副承旨申敏一,時在慶尙道豐基地,請斯速上來事,下諭。傳曰,依啓。燼餘缺
答右副承旨林墰疏曰,遞差。
謝恩,司僕正李時楷,監察李叔鎭。
弼善李元鎭覲親事,驪州地出去。
正言朴世遠初度呈辭。呈政院,還出給。
答左承旨洪得一疏曰,遞差。
正言朴長遠初度呈辭。再呈政院,還出給。
金自點再度呈辭。加給由。
兵曹判書李景曾針灸呈辭。入啓。給由。
院啓,刑曹之禁抑高重,固其宜也。但元非死罪,而訊杖過制,一次施刑,二人繼斃,國家用法,輕重乖當,則民安所措其手足乎?被殺者旣非其罪,則殺之者難免酷刑之責,物議藉藉,皆以爲駭,不可推考而止。當該堂上,請亟命罷職不敍。前東萊府使姜大遂,歷敭淸班,秩躋頂玉,惟當所在盡職,圖報國恩,而當此差倭在館之日,故犯災傷差錯之罪,其厭避邊上苦地之跡,旣已昭著。臣等削奪之請,亦云末減,罷黜猶輕,則豈可推考而止哉?請勿留難,亟命削奪官爵。新除授豐基郡守李惟達,爲人迂疏,性又嗜酒,當此歲飢民困國家多事之日,百里字牧之任,不可付諸此人,請命遞差。答曰,依啓。刑曹堂上罷職事及姜大遂事,不允。
政院啓曰,刑曹當該堂上及姜大遂推考事,命下矣。臺諫方以刑曹堂上罷職不敍,姜大遂削奪官爵論啓,推考承傳,不得捧之之意,敢啓。傳曰,允。朝報
上在昌慶宮。停常參·經筵。
金堉,以都摠府言啓曰,今日入直軍士,中日習射,請出標信。傳曰,知道。
行大司諫崔惠吉,正言呂爾載啓曰,刑曹之禁抑高重,固其宜也。但元非死罪,而訊杖過制,一次施刑,二人繼斃,國家用刑,輕重乖當,則民安所措其手足乎?被殺者旣非其罪,則殺之者難免酷刑之責,物議藉藉,皆以爲駭,不可推考而止,當該堂上,請亟命罷職不敍。前東萊府使姜大遂,歷敭淸班,秩躋頂玉,惟當所在盡職,圖報國恩,而當此差倭在館之日,故犯災傷差錯之罪,其厭避邊上苦地之跡,旣已昭著。臣等削奪之請,亦云末減,罷黜猶輕,則豈可推考而止哉?請勿留難,亟命削奪官爵。答曰,不允。燼餘缺
都承旨申得淵,身病出仕。
南陽君洪振道三度呈辭。入啓。加給由。
正言朴長遠初度呈辭。入啓。給由。
弘文館啓曰,新除授校理李尙馨,時在全羅道南原地,修撰權堣,時在忠淸道牙山地,經筵入番事緊,請斯速上來事,下諭。傳曰,依啓。
備邊司啓曰,似聞兵曹,以闕軍事,京畿各官鄕所色吏,盡爲捉致云,甚爲怪訝。問于本曹堂上郞廳,則皆未知之,捉致本曹色吏,及營吏詰問,則初非官員,分付,行文云事,該吏以口傳,私自,分付于營吏,而自知所犯之重,不爲首實,謂是營吏之所爲云。凡外方如有稽緩之事,則或推罷官員,定配色吏,分輕重入啓治罪,而未有擧一道各官鄕所色吏,盡爲捉致京中者也。況該曹下吏,濫生侵漁之計,詐稱官令,中間傳語,有此大段擾民之擧,而事露之後,又諉以本道營吏任意捉致云,內外下吏之事,俱不可測,而但營吏如有自爲作奸之事,則只當捉致於本營,侵責取利而已。必不當捉送交付於兵曹,以爲該吏之利也。兵曹色吏,罪犯已著,似不可尋常置之,令攸司重究處置,何如?傳曰,允。
府啓,卽今兩西及畿甸,一樣凶歉,民皆有塡壑之憂,而淸使之行,又出於意外,一路站上供費,及民間出物,頓無可爲之路,十分可慮。兩西則除出管餉米布,畿甸則除出有銀貨,各衙門所儲,隨列邑殘盛,量宜分給,以紓公私燃眉之急事。令廟堂商確處置。淸使時,畿甸刷馬調發之數,多至五六百駄,自京中至海西載運之價,宣惠廳不能盡給,分定於畿邑民間,雇立者出入村落,倍蓰徵價,畿邑之民,不堪其苦,怨聲盈路。況此凶歲,尤無以保存,亦令廟堂,善爲規畫,俾無分定畿邑之弊。江原都事張仲仁,曾無臺侍履歷,而幸免於頃日諸道都事汰去之時,所當十分謹愼,毋負朝廷優待之意,而爲其族人,私通各驛,使之濫騎,橫行作弊。暗行御史適爲目見,捉囚其人,令本道監司啓聞處置,而御史之還已久,監司馳啓,尙今遲延,事甚可駭。請都事張仲仁罷職,前監司李明漢推考。答曰,依啓。張仲仁推考。朝報
上在昌慶宮。停常參·經筵。
金世濂,以禮曹言啓曰,當初藤倭回禮磨鍊時,問于洪喜男,與上年回禮贈給數,參商開啓矣。今者洪喜男手本內,所謂黑段,其價不過百餘兩,銀子·沈香,亦非眞品,回禮中人蔘缺鷹子五連,似過之,此渠見其物色,而有此報缺人蔘·鷹子缺啓目中減數付標之意,敢啓。傳曰,知道。
金世濂,以內醫院言啓曰,以瀋陽入送鍼醫草記,傳曰,自本院斟酌爲之事,傳敎矣。臣等所見,已盡陳啓,朴泰元使之急速裝缺送,何如?傳曰,依啓。此人別爲入送,俾勿久留。
大司憲金榮祖,掌令成台耉,持平李時萬啓曰,江原道都事張仲仁,曾無臺侍履歷,而幸免於頃日諸道都事汰去之時,所當十分謹愼,毋負朝廷優待之意,而當此驛路凋弊之日,爲其族人,私通各驛,使之濫騎,橫行作弊不些。暗行御史旣爲目見,捉囚其人,至令本道監司啓聞處置,則罪狀之明白,非如風聞之比,決不可推考而止。請張仲仁,亟命罷職。答曰,觀其緘辭而處之未晩,勿爲煩論。燼餘缺
謝恩,護軍尹洙,司藝邊孝誠,長城縣監韓振溟,知禮縣監兪亨吉,仁同府使金應祖,監察趙安基。
僉知李葳子息成婚事,潭陽地出去。
正言朴長遠再度呈辭。入啓。加給由。
忠淸監司書目,忠州呈,以校理李袗病重,上去不得上疏上送事。
政院啓曰,張仲仁推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
院啓,王者欽恤之政,不忍輕殺不辜,故雖大辟應死之人,施刑得情,啓覆至三而後,置之死律者,乃所以重人命也。米價跳騰之罪,雖曰可駭,元非至死,而刑曹之訊杖過制,一次致斃,豈非濫且酷乎?身爲刑官,不察罪之輕重,任意殺人,而無所顧惜,則民無所措手足,而日後之弊,有不可勝言,何足以服一國之人心,而體聖上好生之德乎?此非暗昧難知之事,豈必待自己修飾之緘辭而處之乎?物議皆非,久而愈激,請勿留難,當該堂上,亟命罷職不敍。答曰,觀其緘辭而處之未晩,勿爲煩論。朝報
上在昌慶宮。停常參·經筵。
李德洙以吏曹言啓曰,以左副承旨金堉缺全羅道暗行御史請罪,全義縣監柳後聖狀啓粘缺當初事目相考處置事,下敎矣。德坪本淸州地方,距本州甚遠,全義則相去僅六七里,故使命往來之時,侵責全義,全義偏受其苦。甲子以後,定爲事目,不爲出站爲書板,掛置路傍,臣待罪本道時,明白知之矣。今此吏·禮曹缺至於再三,終至令本道査考,此非大段之事,而文移缺且全義曠官,將至累朔,亦爲可慮,缺故不敢終默,惶恐敢啓。傳曰,知道。缺啓事,傳敎矣。德坪之不爲出站,近臣之所嘗知,其缺近例可知。但多發不恭之言,醉不省事云者,似涉蔑待使缺縣監柳後聖,令本道從重推考啓聞,何如?傳曰,依啓。缺
慶尙左道災傷敬差官弘文館副修撰金弘郁疏曰,伏以,臣所受任踏驗之處,只是半道,臣之初意,以爲急速看審,而踏驗之後,方知竣事未易,蓋左道自腰以上,尤甚失稔,陳災過半,慘目傷心,有不可言。腰下比之上道,雖似稍優,而較之常時,不及十分之三四,陳災多處,雖未能一一遍踏,抽栍摘奸,出入田野,自致日字之遲延。田夫或有號呼訴冤於道傍者,雖在僻遠,亦必親往。且各邑文書,亦須詳細査覈然後,庶無未盡之事。以此自至遲久,前頭復命之期,難以預料。臣所帶本職入番事緊,非散官之比,久曠未安,請速改。不勝幸甚,臣無任屛營之至。踏啓字而下。
金堉,以備邊司言啓曰,慶尙道所送襦衣薄劣者頗多,殊非爲邊民禦寒之意,其不能檢飭之失,在所難免,觀察使具鳳瑞推考,何如?傳曰,允。
金堉,以訓鍊都監言啓曰,軍兵中尤甚老者,積年勤苦,不堪行伍之役者,九十七名,抽生許除其本,則各其奉抄陞戶。又以願入者,推移充數之意,敢啓。傳曰,知道。
李德洙,以觀象監言啓曰,本監所屬相地官三四人中,敎授崔楠,術業稍精,山陵奉審擇日等事,專掌次知,不離待候。今者故領府事尹昉缺定官本家自望啓下,完役有日字必久。若有其間本監擧措,則他無可任者,誠爲可慮,而且加定官員,非相地官必定之任,請令該曹,崔楠改差之意,敢啓。傳曰,知道。
以刑曹京畿討捕使啓本粘目,傳于金堉曰,金大忠死生,只問於厥子,似爲疎漏,此公事還爲出給。
行大司諫崔惠吉,正言呂爾載啓曰,全羅右水使孫泌汎濫侵漁之狀,已著於御史書啓,而祇以不在抽栍之故,得免其罪,雖曰前例,而實未知其可也。孫泌身帶藩屛之任,不思撫恤軍民之意,當此凶歲,恣意侵虐,托造兵船,多有營私之事,販貿海錯,以爲善事之資,飢餓殘卒,不得安保,此而不治,非但渠之益肆手段,無所顧忌。各浦邊將,亦皆慕效,而爭事肥己,海防重地,日就凋弊,而將無以收拾,豈不寒心?罪犯若此者,雖泛然風聞,猶當論啓,況御史出入村閭,耳聞目見,得其實跡之詳者乎?如此之人,不可全然棄置,仍授重寄,請命罷職不敍。答曰,如是論劾,有違前規,今姑置之。
大司憲金榮祖,掌令柳景緝·成台耉,持平李時萬啓曰,濫騎自有其律,與者受者,均有其罪,所謂張仲仁族人者,初旣被捉於御史,終乃決罪於監司,則其眞僞虛實,豈必待仲仁緘辭而知哉?臣等連日論執,聖批不允。是殿下不信臺諫·御史之言,而護一犯罪之仲仁也,實未知聖意之所在也。請勿留難,亟命罷職。全羅右水使孫泌,本以悖戾濫猾之人,受任之後,專事侵虐,造船貿販,實出營私,軍卒號怨,如在水火之中,所聞喧騰者久矣。暗行御史耳聞目見,得其實狀,陳列於書啓中,兵曹回啓請罷,而殿下以抽栍之外,不爲允許。渠之罪狀,旣已昭著,則豈容仍在其任,復肆其貪縱,剝割其軍卒也?如此罪重之人,決不可容貸,請亟命削去仕版。答曰,以是論劾,有違前規,今姑置之,張仲仁事,不允。
金堉,以訓鍊都監言啓曰,畿甸壯抄砲手,分三運入番鍊習次,初運則今十月二十一日,二運則十一月二十一日,三運則十二月二十一日,鱗次上送事,京畿監司處,行文知委矣,敢啓。傳曰,知道。
夜二更三更,月暈。
李德洙,以吏曹言啓曰,臺諫有闕,政事,何以爲之?敢稟。燼餘
上在昌慶宮。停常參·經筵。
金堉,以都摠府言啓曰,今日入直軍士,中日習射,請出標信。傳曰,知道。
下直,加平郡守呂爾恒。
金堉啓曰,加平郡守呂爾恒拜辭之時,例傳缺傳敎之辭,全不解缺陳七事,亂雜重複,重聽太甚,顚錯無儀,所見驚駭,請推考。傳曰,耳聾如此,則勢難聽訟。遞差。缺
金堉啓曰,事變假注書李弘載,今初九日扶病仕進,因缺證手足戰掉,不能自定,至今少無差減云,勢難察任,請缺假注書差出。傳曰,依啓。
事變假注書,△李慶桓·李齊衡·李溫。
大司憲金榮祖,掌令柳景緝·成台耉,持平李時萬啓曰,臣等,將全羅右水使孫泌罪狀,備陳論列,而聖缺不卽允兪,臣等竊惑焉。近來逐年發遣御史,缺郡邑中,不過二三邑在抽栍中,善治者蒙賞而止,其他不治缺或有貪婪,或有沈醉,或有昏弱,政委下吏者,比比有之,率皆缺御史,雖或目覩實狀,而書啓,殿下以抽栍之外,不罪如今日,以此缺爲守令者,無所懲戢,殘兵益受其害,外方相傳曰,暗行御史亦無益於民,反爲助桀爲虐之擧,歸怨於朝廷,無所不至,則豈可諉以前規,而固守如金石之典乎?況閫帥之任,尤當撫恤軍卒,期缺得死力,而孫泌不念國家委寄之意,恣爲侵漁,使海邊殘卒,不得安保,此而不治,則閫帥邊將等,無所畏忌,爭相慕效,必將空鎭而後已,豈不大可寒心哉?孫泌罪狀,旣已昭著,御史,書啓。該曹請罷,兩司論列,決不可遵謬規而容貸,請勿留難,亟命削去仕版。答曰,已諭。
行大司諫崔惠吉,正言呂爾載啓曰,伏承聖批,以有違前規爲敎,臣等固知聖意之所在,而但當此兇歲,爲閫帥者,雖十分謹愼,盡心撫恤,窮餓殘卒,不得以安保,況恣意侵虐,專事肥己者哉。孫泌營私善事之跡,明白無疑,則猶恐其聞之不早,而罪之或遲也。豈有罪狀旣著之後,謂非前規,而有所容貸之理乎?海防重地,決不可仍授如此泛濫之人,使之益肆其手段,請勿留難,亟命罷職。答曰,已諭。
傳于李德洙曰,政事,明日爲之。
金堉,以兵曹言啓曰,當日鄕吏楊得俊稱名人,自宣仁門入來,差備門外擊錚,極爲駭愕,令攸司囚禁治罪。同門守門將兪復吉,常時不能禁斷,以致闌財入,亦爲非矣,請推考。傳曰,依啓。
傳曰,史官一員待命,騎馬三匹立之。
金堉,以備邊司言啓曰,司憲府啓辭,卽今兩西及畿甸,一樣兇歉,民皆塡壑,缺而淸使之行,又出於意外,一路站上供費及民間出物,頓無可爲之路,十分可慮,兩西則除出管餉米布,畿甸缺出有銀貨,各衙門所儲,隨列邑殘盛,量宜分給,以紓公私緊急事,令廟堂商確處置。且淸使時,畿甸刷馬調缺五六百駄,自京中至海西載運之價,宣惠廳缺畿邑民間,雇立出入村落,倍蓰缺怨聲盈路,況此兇歲,尤無以保存,亦令廟堂,善爲缺畿甸列邑之弊。答曰,依啓事,傳敎矣。三路兇歉,又缺各樣供費,莫知攸爲,朝廷不可無別樣顧念之擧,而海西缺因本道狀啓,七百石及各司奴婢之貢,折半題給,以爲定式,自今無加給之規,於關西則屢經勅行,雖値年兇,曾無添給之例,如或有大段不足,則道臣商確該曹,隨便添補,至於衙門所儲,則頃日諫院啓請,米布衙門補用勅使支待之費,已爲允下。銀貨衙門,卽米布衙門,勢難更爲分給於畿邑,宜令各衙門,取其所儲,一意添補於該曹,而戶曹某樣米貳百石,兵曹則又出正木十五同題給,而五營以爲各站銀貨,及禮單之費,且刷馬調發之弊,誠爲切急,而今年宣惠廳秋等收米八斗中減二斗,只捧六斗云,就六斗中加五升收捧,則其數至於六百餘石,刷馬之數,雖過六百駄,足以缺餘,比諸前日出入村落,徵價倍蓰者,利害較然,民蒙實惠,無過於此,本廳及該道監司處,竝分付,何如?傳曰,依啓。燼餘
上在昌慶宮。停常參·經筵。
有政。
吏批啓曰,衿川縣監朴泰元,數日內瀋陽發送事啓下,其代今政差出,何如?傳曰,允。
申得淵啓曰,今日爲政事,命下,而左承旨臣李德洙病不仕進。右承旨金世濂以代房當進。
吏批,左副承旨臣金堉亦病不進,廳中只有一人,如接待臺諫,藥房出藥等事,將無以缺李德洙所患,不至大段,請牌招察任。傳曰,允。
吏批,判書李景曾鍼灸呈辭,參判沈詻進,參議洪鎬缺左副承旨金堉進。
吏批,以李䅘爲持平,宋致中爲戶曹正郞,柳碩爲綾州牧使,柳稽爲加平郡守,具仁基爲沔川郡守,張應一爲禮曹佐郞,沈譯·李士祥·尹珩爲兼春秋,曺昌緖爲缺李晦爲軍器正,黃㦿爲禮賓正,恭陵參奉李㴐,濬源殿參奉金光厚相換。
兵批,以申晉翼爲加里浦僉使,張自好·曺後益爲司直,嚴鼎耉·尹洙爲副司直,金弘郁爲司果,朴長遠·朴泰元爲副司果,李袗爲副司直。
金堉啓曰,去夜內摘奸時,有頉處察推事,命下矣。其中敦化門四軍堡,頹廢無宿處,本堡軍士,竝寄宿於缺堡,鎭金三水口,雖有軍堡,而敗壞汚穢,人不得接,聚宿於三水口,寒天不可露宿,故移聚稍完處,而謂之擅離信地,似爲冤抑,此人等竝以有頉推之乎?敢稟。傳曰,其中四軍堡軍士分揀,兵曹色郞廳推考。
金堉,以兵曹言啓曰,瀋陽替番缺軍入去時,二人兼卜,已成規例,而今則朴實龍獨身入去之故,本曹朝者把上入啓之時,只以騎馬,啓下矣。卽者渠呈訴備局則,分付內十二朔留在之人,不可無衣裝隨身之物,故例給兼卜,而此則無同行之人,勢難減給半駄,卜馬一匹,似當給送云,依此給送之意,敢啓。傳曰,知道。今後勿爲續續入送,以除夫馬之弊。
金堉,以兵曹言啓曰,以刑曹京畿討捕使啓本粘目,傳曰,金大忠死生,只問於厥子,似爲疎漏,此公事還出給事,傳敎矣。今此明火賊金奉希援引金大忠,罪狀甚重,若非身死明白,則何敢只捧其子之招而入啓乎?臣斗缺兵曹參知時,大忠以政色首吏,身死之由,已爲昭知,至於上下人缺知,故以此率爾回啓矣。今承下敎,極爲惶恐,切隣等更爲捧招以入之意,敢啓。傳曰,知道。
大司憲金榮祖,掌令柳景緝·成台耉,持平李時萬啓曰,近來邊閫之臣,不恤軍卒,專事侵漁者,滔滔皆是,而孫泌之事,喧播已久,御史書啓。又爲狼藉,臣等連日論列,而聖批一向牢拒,實未知聖意之所在也。泌之罪狀如彼,則兩司雖以風聞論劾,殿下猶當赫然震怒,以正其罪,況御史目見耳聞,得其實狀而書啓,則豈可諉以前規,有所容貸?缺邊上殘卒之害,益開他人慕效之心哉?請勿留難,亟命削去仕版。答曰,不允。
行大司諫崔惠吉,正言呂爾載〈啓〉曰,孫泌罪狀,御史之書啓詳悉,該曹覆啓備矣,兩司之啓論,不謀而同矣。殿下之牢拒至此者,亦獨何哉?王者之政,惟以保民爲先務,苟害於民,雖金石之成憲,猶得以隨時變通。海邊殘民,實窮民之無告者,酷被侵漁之虐政,嗷嗷怨苦,如在水火之中,一道之人,無不憤罵。臣李行遇新自南來,亦備聞其挾妓縱酒恣意貪婪之狀,此實非泛然風聞之比,豈可謂非前規,而有所容貸乎?一武夫被罪與否,雖曰微細,而缺之日漸流散,何海防之日就凋弊,何列堡之爭相慕效,無所顧忌,何哉?請勿留難,亟命罷職。各司之正乃是長官缺甚重,訓院之外,爲此任者,未有聞焉。軍器寺正缺曾爲濟州點馬時,多有麤鄙之事,及授本職,物議爲駭,缺不可置之一日之長,請命遞差。新除授正言權□時在忠淸道牙山地,請斯速上來事,下諭。答曰,依啓。孫泌事,不允。
夜五更,流星出南河星上,入柳星下,狀如拳,尾長三四尺許,色白。燼餘
上在昌慶宮。停常參·經筵。
藥房都提調洪瑞鳳,副提調申得淵啓曰,近日寒氣漸冽,伏未審調攝聖候何如?敢此問安。答曰,時無添傷之患矣。
金堉啓曰,全羅兵使李時英,別備鳥銃五百柄·火藥九百斤·米五百石·木四十同,該曹,回啓,熟馬一匹賜給事,命下矣。外方守令·邊將之希功望幸者,侵虐軍民,自以爲功,論報上司,則有之矣,未聞身爲閫帥,自誇其功,而直爲啓聞者也。時英以秩高武官,受國厚恩,備械峙糧,固其職分,而實未有費了自己一毫一毛也。朞歲之間,備得銃藥米布如許之多者,本營物力,自可優爲,則是不足貴也。力不足而强爲之,則其侵虐軍民爲如何哉?頃者御史書啓中,亦言時英作弊之事,與孫泌竝稱,時英恐獲譴責,急啓而自鳴,有識之人,如見其肺肝,而該曹不斥其直啓之妄,謂曰爲國盡心,誠爲可嘉,正陷於其術中也。臣曾忝湖營時,兵使柳廷益,別備五百之銃,臣只籍其數於營簿,而不以啓聞者,嘉其意而成其美也。閫帥之臣,當如廷益也。今此一馬之賞,雖非過濫,而恩命之重,實如丘山,邊將·守令,爭相慕效,侵虐軍民,以爲誇功免罪之地,則此非細慮也。請寢熟馬賜給之命,臣待罪出納之地,職是代房,惶恐敢啓。傳曰,難苦措備,以爲交代官肥己之資,實爲無益,如是啓聞,未爲不可也。熟馬之賞,柳廷益亦已領受,一體賜給,宜矣。
李德洙以忠勳府言啓曰,上年五月十二日備忘記,飢饉若此,卒逝功臣妻子,何以聊生?予甚念之,其中尤甚貧乏者,令該府,廣爲聞見,限秋成給料,以周其急事,傳敎矣。其時本府因此抄啓,作故功臣中妻子在京城尤甚貧乏者六人家屬,限秋成受料,凡在功臣之列者,無論死生,孰不感而流涕也哉?今者玉山君張暾妻李氏,呈單于本府,前年伏蒙天恩,受料生活,而又値大無之年,飢死丁寧,命在朝夕云云。其爲切迫情勢,誠可憫惻,令該曹參酌給料,以卒聖上生成之至恩,似爲宜當。又此外如此類者,亦非一二,而時無呈狀之人,故目下不敢徑先缺此竝稟。傳曰,依啓。如此之類,一體施行。
金世濂以訓鍊都監言啓曰,卽接禮曹牒呈內,昌陵參奉牒呈內守護軍黃德還稱名人,退計十餘年前本役對答矣,己卯年正月分無去處矣。其後推尋,則訓鍊都監,入屬其兄砲手黃德奉家隱接,守護之役,全不顧見。都監知而使之,則無識無理,不知而使之,則依法典還本役之都監,凡募入之軍,先問有無役,指示人捧招,然後許屬矣。所謂黃德還者願屬之時,欺罔都監,以黃繼男言入屬,事極痛駭,所當重治後還送本役,而本陵參奉缺侵辱上司,其不識事體,而悖慢甚矣。本陵當該參奉,令攸司從重推考,何如?傳曰,允。
金世濂缺夫不屑武擧,絶無操弓者,此習委屬可慮,臣等曾缺司僕·軍器·濟用等正,或擇武班而授之,故適逢軍器正有窠缺曹,就武班中擇擬,以爲聳動之地,該曹想必因此注擬,而被論見於□□今不可因一人缺如武庫長官,極擇可堪之材,或時擬望缺祖宗朝缺軍以爲勸誘武士之資,似爲宜當,敢啓。傳曰,允。
金世濂,以兵曹言啓曰,當日內奴朴明昌稱名人,自通化門入來,差備門外擊錚,極爲駭愕,令攸司囚禁治罪,同守門將郭碩立·尙熊,不能禁斷,以致闌入,亦爲非矣,請推考。傳曰,允。
金世濂,以備邊司言啓曰,鳳林大君入瀋時,隨行軍官四人·內醫一人·鍼醫一人·淸譯一人,各私持馬一匹·陪奴六名·竝卜私持馬四匹,入送于平安監司處,知會之意,敢啓。傳曰,知道。官給卜馬者,勿許私持事。
缺傳于申得淵曰,今番大君入瀋時,禮單中乾柿子磨鍊以入。
金世濂啓曰,孫泌罷職事,命下矣。臺諫方以削去仕版論啓,罷職承傳不得捧之之意,敢啓。傳曰,知道。燼餘
兵曹啓曰,瀋陽替番禁軍給送卜馬事。傳曰,知道。今後勿爲續續入送,以除夫馬之弊事。兵曹謄錄
上在昌慶宮。停常參·經筵。
金世濂,以都摠府言啓曰,今日入直軍士,中日習射,請出標信。傳曰,知道。
執義趙錫胤啓曰,臣於頃日,以病辭遞臺職,旋因私故切迫,擅出外方,以致御史治裝之命,旣下而還復,已極惶恐。繼聞有太僕之除,而病稽登道,竟未及肅謝,缺罪積如山,自知難贖,不意譴罰不加,恩數轉隆,新除召命,遠降窮峽,而臣行先發,未免相違,行至中道,始得祗受,驚惶震惕,無地措躬。仍竊自念,臣本駑劣,萬不及人,前後忝竊,涯分已溢,種種瑕釁,無非自作,而聖度包容,終始曲全,風憲重地,是臣前所不敢承當者,而數月之內,恩命荐加,臣是何人,而得此於君父哉?臣雖無狀,亦有心腸,寧不感激鴻私,隕結圖報,第此言責,終有所不安於心者。臣安得以瀆擾爲懼,泯默而已乎?夫國家置三司,蓋欲其缺非欲其依阿循默,持祿保位也。臣之狂瞽謬妄,言輒觸諱,固聖明之所已知也。今雖强顔就職,論列是非,亦豈能有以少槪於聖心哉?此臣所以聞命踧踖,不知所以自處者也。臣旣負逋慢之罪,又有難進之義,決不可苟冒言地,重辱名器,請命罷斥臣職。答曰,勿辭。
缺啓曰,執義趙錫胤,再啓煩瀆,退待物論矣。傳曰,知道。燼餘
上在昌慶宮。停常參·經筵。
下直,仁同府使金應祖。
以江華留守許缺勿辭察職事,回諭。
弘文館副校理趙重呂缺忌寒節,支離直廬,輾轉向劇,私竊以爲此缺自秋徂冬,忍耐呻痛,直至今日,勢難支吾,臣之賤疾,有不足言,臣父素患風冷,遇寒輒作,積年灸治,未見分效。臣常媿在朝,徒費廩料,而感激恩私,離側居多,每一念至,方寸如割,鄕邑僻遠,不便醫治,故卽者臣父自鄕上來,臥缺任迎醫,玆以缺上章陳情,再三見却缺當罷,不敢一刻冒居。臣雖貪戀缺殿下雖欲包容,斷不可貸,況臣情事,人所共憐,以情以缺之理,伏乞天地父母,憐臣至情,察臣罪過,臣之職名,亟賜缺以全公私,不勝幸甚,無任惶悚戰慄之至,謹昧死以聞。踏啓字。
金世濂啓曰,卽者忠勳郞廳來言,陽陵君許病重,願得醫員缺傳曰,陽陵君許處,遣內醫看病。
缺二行金世濂以內醫院言啓曰,因備局草記,傳曰,知道。官給卜馬者,勿許私持馬事,傳敎矣。內局醫官,與許多員役不同,而若一體減去,則東宮出入時,渠輩必跟隨不離,衣冠之人,徒步陪從,非徒事體埋沒,勢亦難堪。尹弘任·朴泰元等,私持馬,仍令帶去,何如?傳曰,依啓。燼餘缺
上在昌慶宮。停常參·經筵。
藥房都提調洪瑞鳳,提調李顯英,副提調申得淵啓曰,王世子未寧症候中,煩熱之候頗減,而未至快愈云,前日入送十味導赤散·牛黃膏等藥,趁卽進用後,似當收效,觀其何如,更議爲當,而嬪宮玉候未寧之症,實爲非輕,臣等不勝憂慮之至,卽與諸御醫等,相議對劑,應入材料,急急入送。且王世子所患,右邊肩臂膝脛酸痛之症,最合針灸云。閭閻之人,則日氣雖寒,如有切急之病,則針灸燠房,頗多見效者。針醫朴泰元,雖以大君一行啓下,而急急先爲馳送,及時針灸之意,敢啓。答曰,知道。針灸待日暖爲之,可也。
再啓曰,嬪宮症候,與崔得龍及諸御醫等相議,則以爲六鬱湯,加黃連·薑汁炒·片芩酒炒各五分,山召仁炒一錢,元入紫蘇葉三分,十貼連進,加味寧神丸一劑,兼進爲當云。兩種藥材料,別定禁軍撥上,急傳於義州府尹,別擇小譯或軍官,傳達瀋陽之意,敢啓。答曰,知道。藥房謄錄
大司憲金榮祖,掌令柳景緝,持平李時萬·李䅘啓曰,字牧之任,殘邑尤難,懷仁新縣監洪成海爲人,已試於京畿,未免爲取笑之資,其在閑漫缺知如是,況此牧民之任,決非所堪,聖批所謂試可者,豈可責於如此之人哉?請勿留難,亟命遞差,以除殘民迎送之弊。訓鍊都監把摠李森,稱以推捉奴婢,多率哨內下人,出去富平地,作亂於士夫家,縱其下卒,凌辱寡婦,亦無所不至,所聞騰播,極爲驚駭。身爲將官,私率都監之卒,作亂外方之罪,不可不懲。李森及其下卒,請令攸司,從速治罪。答曰,不允。李森推考。
金堉啓曰,李森下卒缺命下矣。臺諫方以囚禁治罪論啓,推考承傳,不得捧之之意,敢啓。傳曰,知道。燼餘
上在昌慶宮。停常參·經筵。
大殿·中殿,政院·二品以上單子問安。答曰,知道。
大殿·中殿,政院·二品以上單子問安。答曰,知道。缺大殿·中殿問安。答曰,知道。
金堉,以都監言啓曰,今日入直軍士,中日習射,請出標信。答曰,知道。
李德洙啓曰,忠勳府郞廳來言,陽陵君許,病勢日漸加重,而他無得藥之路,得獨蔘湯·沙糖云,敢啓。傳曰,竝送之,令內醫不離看病。
大司憲金榮祖,掌令柳景緝,持平李時萬·李䅘啓曰,人心之不淑,亂後愈甚,無識之輩,憑藉都監,作挐閭閻者,比比有之,已極寒心,而把摠李森,以自己之事,私率哨內下人,任意下鄕,作亂於士夫家,尤爲驚駭,非但所聞騰播,本官亦憤其狀,而稱以都監,故莫敢誰何,臣等所論,固非泛然風聞,而只下推考之命,殿下以臣等之言,爲失實而然歟?此習若不痛懲,日後之弊,有不可勝言。李森及其率去下卒,請令攸司,囚禁治罪。答曰,觀其緘辭,而處之未晩,勿爲瀆擾。
兪㯙疏曰,伏以顓劣小臣,最居人下,而遭遇聖明,過蒙恩寵,缺僥冒太驟,當國事板蕩之日,乏鉛刀一割之用,隨行逐隊,徒竊祿位,臣猶自媿,人謂斯何?臣於中路,伏接邸缺始焉驚訝,終以悶蹙,不審聖明,何以缺命也?仍竊伏惟,當宁十八年中,此等事缺可以指計,而不以其積久賢勞,必視其才望藹鬱,未嘗缺及於如臣新進無似之人也。臣之從前踐歷,亦皆忝竊,而躐躋之譏,莫此爲甚,用人如是,而能礪世磨鈍者,臣未之聞也。今臣乘傳而馳晝夜,四旬于玆,血肉之身,稟非木石,舊恙新病,一時叢劇,而迺若臣心,則非惟不敢言,實所不暇恤也。唯以缺誤恩爲懼,虛受未安,慙惶狼狽,冒昧呼籲。伏乞聖慈,曲察臣懇,新授職名,亟許遞改,以安愚分,以重名器,臣不勝戰灼至懇之至,謹昧死以聞。答曰,省疏具悉。爾才實合擢用,爾其勿辭。燼餘缺
上在昌慶宮。停常參·經筵。
大司憲金榮祖,掌令柳景緝,持平李時萬·李䅘啓曰,人心之不淑,亂後愈甚,無識之輩,憑藉都監,作挐閭閻者,比比有之,已極寒心,而李森之事,尤爲驚駭。臣等得其實狀,已極論列,未蒙允兪,臣等竊惑焉。此時此習,若不痛禁,日後之弊,有不可勝言,尋常推考,豈足以懲其罪?請勿留難,亟賜一兪。答曰,已諭。
傳于兪㯙曰,大臣及備局堂上,會于備局,此狀啓卽爲回啓,遠接使仍送當否,亦爲分付。
兪㯙,以備邊〈司〉言啓曰,龍將等三人,缺問安,承旨亦爲差出,急急下送之意,敢啓。傳曰。缺
缺啓曰,遠接使不意出來,自上禮單別缺禮單,依前例磨鍊。且博氏兩人,未知品秩高下,而旣有接待之缺別行上來,則不可無禮單,而雖無規例之可倣,似不當初頭薄略,失其歡心。竝缺磨鍊以入之意,敢啓。傳曰,知道。
兪㯙,以戶曹言啓曰,缺問安承旨差出事,啓辭矣。接待勅使之規缺往於定州,而又有中路問安承旨,往於平壤缺間,雖以本月缺例,爲再次發送。今以龍將,住在缺義州,迎慰承旨則禮單,一依迎慰使竝缺則禮單之數,差減於迎慰使,而家丁贈缺給,亦無缺禮單磨鍊乎?問安承旨禮單磨鍊乎?若示缺問安承旨,而以迎慰承旨禮單磨鍊,似爲宜當。缺傳曰,迎慰承旨先送似當。燼餘
上在昌慶宮。停常參·經筵。
下直,驪州牧使申埈,加平郡守柳稽。
藥房都提調洪瑞鳳,副提調申得淵啓曰,伏未審調攝,聖候何如?敢此問安。答曰,與前無異。
金世濂,以內醫院言啓曰,伏見朴頵等,書啓。嬪宮未寧,所進加入加味溫澹湯,連進十貼後,諸症稍減,故仍進此藥,材料未備,極爲悶慮云。所謂未備材料,本月十六日,禁軍齎持,六鬱湯入去時,竝已缺意,敢啓。傳曰,知道。
傳于兪㯙曰,備邊司堂上及大臣以下引見。
兪㯙啓曰,大臣以下引見缺之意,敢啓。傳曰,知道。
傳于缺司長官,隨後入參。
傳于李德洙曰。缺
以戶曹遠接使江上初見禮單單子,傳于兪㯙曰,輸運缺自前換去之物,預爲換送。
申得淵啓曰,以備邊司草記,龍將三人之行,問安承旨差出,急急下送事,命下矣。前日定州迎慰承旨,已爲差出啓下,而旣無彼行上京之事,則仍令前進義州,似爲宜當,敢啓。傳曰,依啓。
兪㯙,以備邊司言啓曰,以戶曹草記,迎慰·問安承旨禮單磨鍊事,傳曰,迎慰承旨出送似好,問安,大臣爲之事,傳敎矣。先送迎慰使,果爲允當,缺迎慰使·迎慰承旨疊送,似爲煩屑。承旨則以別問安承旨稱號,而缺禮單,竝爲磨鍊下送,何如?傳曰,問安承旨隨後下送,似可也。
金世濂,以吏曹言啓曰,守令有闕,政事,何以爲之?敢稟。傳曰,明日爲之。
兪㯙,以備邊司言啓曰,瀋陽陪往諸臣中,賓客·輔德,竝與龍將偕來,館中只有弼善一人,若有缺時,酬應之事,孤陋可慮。文學林則已到灣上,想必從近入去,而司書趙全素,發程未久,勿爲濡滯中路,急速馳往之意,撥上行會,弼善李元鎭,亦令該曹催促發行,何如?傳曰,依啓。李元鎭,姑勿入送。
申得淵,以戶曹言啓曰,以本曹遠接使江上缺見禮禮單單子,傳曰,輸運有弊,自前換去之物,豫爲換送事,缺承旨林墰啓辭,勅使各站禮單缺芚則徒歸於虛擲,請以白紙換去事,臣缺白紙二十五卷,已成規例,油芚勿爲分定,以白紙缺傳曰。西路所贈,各自本道,依前備給,油芚勿爲分定缺可也事,傳敎。三南分定單子油芚,則改付標減下缺行會於各道,白紙亦不加定矣。今承聖敎,自前換去之物,預爲換送,則今當換送之物,只是油芚代白紙。今於義州各項禮單,以白紙換油芚入送,何如?傳曰,依啓。南草·弓箭等雜物,依前例竝爲換送。
兪㯙,以兵曹言啓曰,勅使之行,留在義州,只博氏等上京,則各道人馬,依前定沒數上來,留京有弊。就其中一半,留待本道,一半,計其遠近定日,京中及黃海道逢點,咸鏡道則附近官驛馬四十匹,罔晝夜平安道逢點事行會,而大槪,此行會,若或一刻遲延,則必有未及之患,各道勤幹驛卒,別定撥馬下送,咸鏡道則以擺撥,各別行會,何如?傳曰,此馬勢難及期,勿爲調發,如何?缺燼餘
兵曹啓曰,聞勅使之行,留在義州,只博氏等上京,則各道人馬,依前定沒數上來,留京有弊。就其中一半,留待本道,一半,計其遠近定日,京中及黃海道逢點,咸鏡道則附近官驛馬四十匹,罔晝夜平安道逢點事行會,而大槪此行會,若或一刻遲延,則必有未及之患,各道勤幹驛卒,別定撥馬下送,咸鏡道則以擺撥,各別行會,何如?答曰,此馬勢難及期,勿爲調發,如何?
又啓曰,云云事,傳敎矣。勅行到灣之期已迫,各道驛馬調發,固有忙急不及之患,而博氏之行,員役多少遲速,未能豫料,各道初面官驛馬調送,則雖不及於上來之時,下去之時,則可以及用。前分付數一半中又減匹數,罔夜調送之意,行移宜當,敢啓。傳曰,然則三分之一,使之上送。
上在昌慶宮。停常參·經筵。
夜一更二更,電光。
兪㯙,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
申得淵啓曰,接待所設立一事,最是速爲擧行者,故昨日擧行條件抄出時,不在於抄錄之中,臣別爲檢飭,使之速爲察行矣。至今不爲抄出,分付,稽緩特甚,當該注書,請推考。傳曰,允。
有政。吏批,判書李顯英呈辭,參判金壽賢缺進,左承旨李德洙進。
兵批,判書李景曾缺參判沈詻病,參議洪鎬進,參知李省身病,同副承旨申敏一進。
吏批啓曰,弘文館闕員,當爲差出,而擬望之人乏少,時推人員竝擬,何如?傳曰,依啓。
李德洙啓曰,陽陵君許卒逝,故明日爲政之意,敢啓。傳曰,知道。
申得淵啓曰,藩臣如有所聞所見,則據事馳啓,乃其職也,而慶尙監司具鳳瑞,乃以不當秘之事,至於秘密馳啓,致令聽聞,莫不疑訝,中外傳播,數日靡定,不察之失,在所難免,請具鳳瑞推考。傳曰,依啓。
申得淵啓曰,瀋陽宰臣馳啓之中,缺京,平安兵使,據侍講院移文馳啓,缺兩說各異,而備局,以宰臣缺信以平安兵使狀啓,爲文字間差誤矣。卽者伏聞輔德鄭致和一家所親處私書,亦有梧將奉密勅上京之語云,鄭致和必無誤報之理,且與平兵狀啓相符,事甚可疑。梧將果若上來,而朝廷以宰臣馳啓爲信,專以博氏接待之事整齊,則必有臨事窘急難處之患,不爲詳盡馳啓之宰臣,難免疎漏不察之責。缺令廟堂參商諸事,稟處,何如?傳曰,依啓。
傳曰,元勳卒逝,今日爲政不可之意,言于政廳。
申得淵啓曰,假注書尹安基,自昨夕腹痛卒發,症勢甚重,不得行公,請改差,他假注書差出。傳曰,依啓。
假注書望,△李齊衡·鄭始成·李溫。
答遠接使尹暉疏曰,省疏具悉卿懇。此時此任,非卿不可,宜其勿辭,以副予意。原疏見下缺燼餘
上在昌慶宮。停常參·經筵。
下直,衿川縣監曺昌緖。
有政。吏批,判書李顯英呈辭,參判金壽賢進,參議李明漢缺左承旨李德洙進。兵批,判書李景曾進,參判沈詻缺院坐起進,參知李省身病,右副承旨兪㯙進。
吏批,以柳瑚爲德源府使,缺吉爲安城郡守,趙重呂爲副校理,李志宏爲缺成岌爲司評,鄭元弼爲鳳山郡守,尹有吉爲禁府都事,張應一爲咸鏡都事,朴隨亨爲漢城判官,韓慶生爲造紙署別提,金坰爲掌令,朴。缺
兵批,缺元爲僉知,朴尙俊爲全羅右水使,金俊元爲缺承爲武兼,裵尙曾爲大坡兒權管,金益鍊爲缺趙脩齡爲五衛將,辛慶爲五衛將,趙惟新爲兼司僕將,成台耉·趙重呂爲副司直,呂爾載爲司果,池德海爲缺將。
兵批啓曰,五衛將趙德亨加土受由,過限已久,宿衛事緊,改差,何如?傳曰,允。
傳于兪㯙曰,勅使處當造送毛衣造作與否,問啓。
兪㯙,以備邊司言啓曰,以都承旨申得淵啓辭,令廟堂參缺事,稟處事。傳曰,依啓事,傳敎矣。梧將上京之缺而偶與鄭致和私書相符,不可缺而忽之也。梧將果爲上來,則其所持待有缺接伴使以林墰,卽刻啓下,今日內發送。黃㦿則使之還爲上來,各處迎慰使,令政官差出,而接待所以迎接都監改號,館伴以下,令該曹依例啓下,急速料理,俾無凡事未及之患,何如?傳曰,依啓。迎慰使以該道守令差定,接伴使則更待的報發送,如何?
兪㯙,以備邊司言啓曰,以都承旨申得淵缺答曰,依啓。迎慰使以該道守令差缺報發送如何事,傳敎矣。臣缺兩西,則以該道守令,差定行禮,似爲便當。而開城府·碧蹄,則不可不自京下送。至於接伴使,則梧將時無別行牌文,遠接使旣以三使接待,往于境上,則中路雖逢着梧將之行,可以有辭,待遠接使相接後馳啓,林墰起送,亦似無妨。博氏雖上來,旣是梧將一行中,黃㦿不當徑先迎接,還爲上來之意,卽刻撥上行會之意,敢啓。傳曰,依啓。黃㦿姑留中路以待,而博氏不來,則使之先爲上來。缺
□□,以御營廳意啓曰,御營軍減番事,因缺備局回啓,先運軍八百名內,減三百缺減後番,可也事,傳敎矣。後運軍缺多寡,自下不敢擅定,上裁,何如?傳曰。缺
金世濂,以弘文館言啓曰,近日本館上番無缺員以下番姑陞已久,事極未安,新除授副校理趙重呂,牌招肅拜,何如?答曰,依啓。燼餘
上在昌慶宮。停常參·經筵。
申得淵,以戶曹言啓曰,傳曰,勅使處當造送毛衣造作與否入啓事,傳敎矣。三勅使毛裘·衾褥等物,豫爲留念,釜山貿易事,專人送之,而時未回來。今於市上,收合山獺皮·赤狐皮,乏絶難得,山獺皮則可以造三衣,而赤狐皮則卒難貿取,恐未及造作於承旨之行,極爲可慮。不得已以山獺皮,明日內造作之意,敢啓。傳曰,此是燼餘缺不可矣。
申得淵啓曰,梧將上來缺已爲發去,而姑令勿爲徑進灣上,缺後仍爲觀勢前進,似爲宜當。各處缺銀,其於上來之行,則亦不可全然不設,竝令廟堂指揮,何如?傳曰,允。
兪㯙,以備邊司言啓曰,都承旨申得淵啓辭,梧將上來,似無可疑。趙景禛已爲發去,姑令勿爲徑進灣上,馳到定州,接迎梧將後,仍爲前進宜當。各處宴享,雖皆折銀,其於上來之行,則亦不可以缺設,竝令廟堂缺指揮,何如?傳曰,允事,傳敎矣。梧將上來時,各處迎慰使,開城府·碧蹄察訪及守令,差定行禮事,依上敎缺擧行矣。定州承旨,則依啓之意,敢啓。傳曰,允。
兪㯙,以御營廳言啓曰,後運立番推捉多缺上裁,而謂答曰,減二百名事,傳敎矣。應立軍六百名,去十二月初十日,京中都點之□,各道監·兵使處,行移,何如?傳曰,依啓。多缺
兪㯙,以禮曹言啓曰,缺往還日期遲速,未可豫料,前頭冬至不遠,缺似當。有遣官問安之例,令廟堂定奪,何如?傳曰,遣承旨問安事,已爲定奪矣。
兪㯙,以迎接都監言啓曰,數少郞廳,各有分掌之事,不得暫離闕內,出入公事,缺令該曹依前例差出,何如?傳曰,允。
兪㯙,以戶曹言啓曰,傳曰,梧將所去,禮單已爲下送耶?問啓事,傳敎矣。梧將禮單,自定州至義州,而三勅使禮單,一時已爲發送,安州·平壤·黃州三站,則因備局啓辭,令本道守令,差出定行事,已爲啓下。而梧將率來家丁之數,未能斟酌,以接待一行迎慰禮單,分而送之,莫得其便,議論不一,未能折衷。臣曹與接伴使臣林墰相議,今始以三使一行禮單,竝爲入送。因置黃州等三站,若或缺慰所定守令,未及相値,而梧將迎來,則以此實情,缺伴使言及次停當,方爲入啓之際,承此缺禁軍當爲發送,而中路若逢缺禁軍無以周旋,別定伶俐譯官,缺馬,令兵曹速爲定給,何如?傳曰,允。
大司諫崔惠吉,司諫李行遇,正言朴長遠啓曰,宗簿缺李崍陪奉璿源錄,行到砥平地,以自己私債徵捧之事,捉致村民,重加刑訊,幾至殞命。稱以月移,親自徵債,缺所爲而憑藉官威,任用刑杖,尤極可駭。聽聞所及,物議藉藉,請李崍亟命罷職不敍。答曰,依啓。缺燼餘
上在昌慶宮。停常參·經筵。
夜一更,有霧氣,電光。
侍直閔煦,自瀋陽入來。王世子,大殿誕日問安。答曰,知道。中殿,誕日問安。答曰,知道。
獻納沈大孚啓曰,臣以父母改葬事,前日陳情遞職,而新卜之山,竟乖小缺願,得恩成欺,安親反忒,焦勞悶迫,奔走狼狽,未缺圖憂悸成疾。新命之下,適在斯時,登途缺且數休逮今,趨謝日限又滿,謾天逋命之罪,□□命鐫斥臣職。答曰,勿辭。
申得淵啓曰,缺右承旨金世濂聖節望闕禮缺傳曰,知道。
兪㯙啓曰,領右相戶兵判缺啓。傳曰,引見。
金堉啓曰,獻納沈大孚再啓煩瀆,退待物論矣。傳曰,知道。
兪㯙,以備邊司言啓曰,迎接都監啓辭,自前勅使缺禮,而今則彼行如是急迫,缺道才人,勢未及上來於勅使入京之前,若不設嗔責,則亦甚可慮。令廟堂定奪指揮,何如?答曰,依啓事,傳敎矣。梧將之來,旣無奉勅之言,則儺禮似不必設行。彼雖欲設行,今番事勢,如是急迫,萬無缺至於才人呈戲,則梧將前日上來時,缺道才人急急下送之意,都監入啓。傳曰,允。
兪㯙,以都摠府言啓曰,今日入直軍士,中日習射,請出標信。傳曰,知道。
以李克善等馬牌單子,傳于兪㯙曰,只書姓字,有違前規,問啓。
兪㯙啓曰,以李克善等馬牌單子,有違前規事,傳敎矣。凡馬牌只書姓字,有違前規事,傳敎矣。凡馬牌單子,自兵曹書呈,把上擧案單子書缺未諳前規,矇然持入,缺本院缺改付標以入之意,敢啓。傳曰,知道。
以義禁府定配單子,傳于金堉曰,缺道定配。
傳于兪㯙曰,綾城府院君具宏入侍。
兪㯙,以備邊司言啓曰,瀋陽先運入送取瀝靑竹二駄,令湖南上送事,曾已啓下行會矣。卽因侍直閔煦之來,聞彼求索竹瀝,切急無比,十一月初旬之限,今漸迫矣。湖南之竹,恐未及來,追送宜當,而義州出來軍官等,今月有還歸者,使之領去,何如?傳曰,依啓。缺燼餘
備邊司啓曰,瀋陽先運入送取瀝靑竹二駄,令湖南上送事,曾已啓下行會矣。卽因侍直閔煦之來,聞彼求索竹瀝,切急無比,十一月初旬之限,今漸迫矣。湖南之竹,恐未及來,追送宜當,而義州出來軍官等,今有還歸者,使之領去,何如?傳曰,依啓。兵曹謄錄
上在昌慶宮。停常參·經筵。
夜五更,月暈。蒼白氣一道,起自西方,直指天中,長十餘丈,廣尺許,漸移月傍,良久乃滅。
下直,沔川郡守具仁基,鳳山郡守鄭元弼,歙谷縣令缺僉使申晉翼。
有政。吏批,判書李顯英缺參判金壽賢缺參議李明漢進。
兵批,判書李景曾進,參判沈詻訓鍊院禁軍試射坐起進,缺式暇,參知李省身進,右副承旨金世濂進。
吏批啓曰,今日爲政事,命下矣。判書李顯英缺局而卽刻將缺承缺前多有缺政參判臣缺小臣獨政未安,何以爲之?敢稟。傳曰,仍爲之。
以金弘郁爲弘文副校理,金地男爲禮曹佐郞,李景曾爲內醫院提調,申景禛爲領經筵春秋館事,申景禛爲承文院都提調,韓亨吉爲都承旨。燼餘
義禁府啓曰,韓繼男·尹商裕,旣蒙分揀之命,放送之意,敢啓。傳曰,依啓。禁府謄錄
上在昌慶宮。停常參·經筵。
夜五更,有霧氣,月暈。流星出北斗星上,入攝提星下,狀如拳,尾長五六尺許,色白。內下日記
有政。吏批,以趙絅爲執義,沈絿爲繕工參奉,申得淵爲刑曹參判,金鼎鉉爲靈光郡守。
訓練都監啓曰,中軍李浣有頉代,前兵使金應海啓下,何如?訓局謄錄
上在昌慶宮。停常參·經筵。
夜五更,流星出南河星上,入坤方天際,狀如拳,尾長五六尺許,色赤。內下日記
藥房啓曰,近來日候不調,伏未審調攝,聖候何如?前承與前無異之敎,不勝憂慮,敢此問安。答曰,一樣。藥房日記
義禁府啓曰,卽接兵曹知委之文,則博氏所館處,本府郞廳次知,禁雜人云,依前例,令該曹假都事五員差出,何如?傳曰,依啓。禁府謄錄
上在昌慶宮。停常參·經筵。
夜一更,金·木·水三星,合在南斗星宿度內。五更,流星出翼星下,入巽方天際,狀如拳,尾長四五尺許,色赤。
兵曹啓曰,戶曹啓曰,以本曹勅行接待實果乾魚,非本土所産之物,義州入送事,啓下矣。卽爲磨鍊別單書啓,令兵曹別定禁軍,罔晝夜入送。且冬至禮單,有順付入送之敎,一時竝送之意,敢啓。傳曰,依啓。柚子,淸人不以爲貴云,勿送,可也。兵曹謄錄
兵曹啓曰,備邊司啓曰,卽接京畿監營馳報,博氏之行,將於來二十九日入京矣。前日平安監司狀啓,不必親臨遇勅,而必須卽爲接見云云。上候可能接見,則傳勅後,旋卽接見,以示優厚之意,似爲宜當,敢啓。傳曰,依啓。兵曹謄錄
備邊司啓曰,卽接京監馳報,博氏之行,將於來二十九日入京矣。前日平安監司狀啓,不必親臨遇勅,而必須卽爲接見云云。上候可能接見,則傳勅後,旋卽接見,以示優厚之意,似爲宜當,敢啓。傳曰,依啓。兵曹謄錄
上在昌慶宮。停常參·經筵。
訓鍊都監啓曰,博氏之行,明日入京云,日次操鍊停行之意,敢啓。傳曰,知道。訓局謄錄
兵曹啓曰,備邊司啓辭,申得淵還爲入往時,姜文明許令隨往,而令該曹給馬以送,何如?傳曰,依啓。兵曹謄錄
上在昌慶宮。停常參·經筵。
博氏接見後,藥房,問安。答曰,知道。藥房謄錄
兵曹啓曰,禮曹爲知音事節呈歸厚署牒呈內節啓下敎,卒逝陽陵君許禮葬時,葬山京畿竹山地擇定爲有置,一等功臣橫看,付造墓軍二百五十名內,前日裁減及節三司同議裁減,合一百五十名計除,實給一百名題給事,移文兵曹爲只爲,牒呈有置是亦,牒呈內辭緣相考施行事,本曹啓目粘連關是白有亦,曾於卒領中樞府事尹昉禮葬時,本曹入啓,令廟堂裁量,分付,永定規例。備邊司覆啓造墓軍一百名內,五十名則宣惠廳給價,五十名則令本曹價布二同題給事,已爲判下定奪爲白有置。今者陽陵君許造〈墓〉軍,亦爲依此施行,何如?傳曰,允。兵曹謄錄
上在昌慶宮。停常參·經筵。
答備局草記曰,使金命吉,依此回報,似可也。
答接待都監草記曰,依上來時例待之,似當,問于大臣定奪。
備邊司草記。答曰,依啓。設宴一事,疊行不可矣。差官與勅使不同,依上來時例爲之,可也。
答備邊司草記曰,依啓。別宴依前下敎爲之。內下記草郞廳趙景觀校正。郞廳鄭琂章書。
上在昌慶宮。停常參·經筵。
自辰時至未時,日暈。日記
藥房副提調韓亨吉啓曰,近日日候,朝晝間寒煖不適,再昨博氏接見時,勞動玉體,伏未審調攝中聖候,何如?臣不勝區區憂慮,敢此問安。答曰,氣候不如前日矣。
再啓曰,伏承氣候不如前日之敎,不勝煎慮之至。症候輕重,詳細下敎之後,方可議藥,敢此申稟。答曰,不至大段,姑勿議藥。內醫院謄錄
以備邊司運糧結卜分定事目,傳曰,此行會撥馬下送。兵曹謄錄
答備邊司粘目曰,明年農軍,旣已徵調,入防之後,移用於驅馬,量減朔數,似爲便當。但如是盡用,則義州必以爲悶,本府使則雇軍入送,可也。
又粘連啓目。答曰,依允。統制使柳琳,亦爲施賞。
答禮曹粘連啓目曰,所見旌表一事,一體施行,俾無至冤。內下記草
上在昌慶宮。停常參·經筵。
兵曹啓曰,黃海監司睦性善狀啓內,今此本道燃眉,渴悶罔極,罔知所措者,專在於驛馬一事是白在果,三驛時存馬三等竝僅百匹內,近來大小使命,絡驛不絶,驛馬等晝夜長立道路分叱不喩,博氏之行,一日之內,自黃州至平山,越四站馳突。驛馬時方顚仆不起者,三十餘匹,餘存未滿七十匹,而亦皆皮骨僅存,牽挽不行,未知博氏回還時,幾匹又將顚斃爲白乎旀,使命之到,平安道便行者,亦或有之。前頭驛路,不日將絶是白在如中,西下使命回還時及此後自京下來,又不知幾許,而以此致敗,些少驛馬,萬無支撑迎送之理,坐待生事,萬分可慮爲白齊。前啓請江原道驛馬,急急催督起送。限龍將在灣間立待爲白乎旀,本道老殘軍補把馬五十匹是乃,亦令該曹,量宜加給,以紓目前燃眉之急爲白只爲。事據兵曹啓目帖連啓下是白有亦,此時西路驛馬,萬分難支之狀,果如狀啓內所陳,誠爲可慮是白在果。江原道驛馬段,曾以去月二十六日,逢點於黃海道事,旣已行會,而至於今月初一日狀啓成粘時,未及入往,殊甚可怪,更卽督送,限龍將在灣間,使之立待爲白乎矣。除防補把馬段置,前日本道啓請五十匹內,二十五匹除給爲白有如乎,今者事勢尤急,二十五匹加給之意,本道監司及江原監司處,竝以行移,何如?兵曹謄錄
上在昌慶宮。停常參·經筵。
藥房提調李溟,副提調韓亨吉啓曰,近日冬雨不止,日候沈陰,伏未審調攝中聖候,若何?再昨伏承氣候不如前日之敎,臣等不勝憂慮之至,敢此問安。答曰,症候稍減,勿爲問安。
引見時,戶曹判書李溟啓曰,運糧馬,必定主管者監養,而又有都領將,然後可以檢飭,而自朝廷定送乎。上曰,都領將則使兵曹各別擇差,而監養則自本官領來哨官主之,可也。兵曹謄錄
答備邊司粘連啓目曰,江原道驛馬,入送關西,兩南之馬,入送海西,以爲次次移用之地,似或便當,參酌處之。
答刑曹粘連啓目曰,到付成給之事,極爲不當,査考處置。
又粘連啓目曰,所見功減一等,趙緯漢乙良,覈處。內下日記
上在昌慶宮。停常參·經筵。
傳曰,史官一員待命,騎馬三匹立之,入番御營軍等晝摘奸。
訓鍊都監啓曰,博氏東關王廟觀光次出往時,傳語軍,依前例排立,何如?訓局謄錄
備邊司啓曰,瀋陽取瀝靑竹一駄,以內局所儲,前日別爲入送矣。卽者湖南分定竹二駄來到,此則十一月朔當送之竹,依前入送之意,敢啓。傳曰,知道。兵曹謄錄
上在昌慶宮。停常參·經筵。
夜五更,坤方有氣,如火光。
忠淸監司狀啓,黃澗呈以有垂楊古木,六月初八日,狂風根拔顚仆矣,今月初十日朝視之,則同木還復起立,根固植如前,變異非常事。內下日記
傳曰,前統制使柳琳新造鳥銃一千餘柄,誠爲可嘉,熟馬一匹賜給。兵曹謄錄
答備邊司粘連啓目曰,不必別爲入送,此後只送一駄。
答刑曹粘連啓目,名在成冊,而不得參於給帖者亦多,當初論功啓下之時,此類亦在給帖之中爲有臥乎喩,詳察處置。內下記草
上在昌慶宮。停常參·經筵。
藥房提調李溟,副提調韓亨吉啓曰,日勢極寒,不審聖候,調攝,何如?臣等不勝區區憂慮,敢此問安。答曰,一樣。藥房謄錄
傳曰,石灰二百石送于內需司事,言于該曹。
護軍朴潢疏。入啓。答曰,省疏具悉。卿其勿爲待罪。內下記草
上在昌慶宮。停常參·經筵。
大殿,政院,單子問安。傳曰,知道。
中殿,政院,單子問安。傳曰,知道。
二品以上,大殿,單子問安。答曰,知道。
二品以上,中殿,單子問安。答曰,知道。
申敏一,以戶曹言啓曰,領相以下三員去時,行資物齎去矣。今此朴潢隨後入去,亦似有行資齎去之事,若干種磨鍊啓下給送,何如?傳曰,允。
以戶曹朴潢行資事草記,傳于申敏一曰,申得淵,亦在於三員中耶?
金世濂,以備邊司言啓曰,朴潢之缺誠爲可慮,但登道之後,缺在京久滯,似爲未妥,使之從速發行,何如?傳曰,允。
兪㯙,以戶曹言啓曰,以本曹草記,朴潢行缺以下三員,依例磨鍊入啓事。傳曰,申得淵亦在於三員中耶事,傳敎矣。領相以下李顯英·申得淵二員行資,一體磨鍊齎去矣,敢啓。傳曰,知道。
兪㯙,以戶曹言啓曰,以本曹草記,今此朴潢入去時,行資若干種磨鍊給送事,允下矣。領相以下三員齎去行資,依例以物種四分之一,磨鍊入啓之意,敢啓。傳曰,一體給之。
兪㯙,以義禁府言啓曰,以罪人李昌辰等押去羅將馬牌單子,傳曰,人馬有弊,過差官後,使之發送事,傳敎矣。差官發行已久,明日發送之意,敢啓。傳曰,知道。
金堉,以弘文館言啓曰,本館上番新除授副應敎柳淰未肅拜,缺李尙馨·李道長在外未上來,校理朴弘郁,以敬差官,時在慶尙道,亦未及復命,只校理臣趙重呂,喘症極重,僵臥直廬,事極狼狽。應敎柳淰,牌招肅拜,使之入直,何如?傳曰,依啓。
金堉啓曰,以正言朴長遠月課製述單子,傳曰,此人父母生存耶事,傳敎矣。此人有偏母矣。傳曰,觀其絶句,則誠孝非凡,一家忠孝,令人感歎也。風樹之比,古人所傷,其令該曹,優給米布,俾免不待之痛。
以戶曹正言朴長遠米布磨鍊單子,傳于兪㯙曰,木綿加給。
兪㯙,以戶曹言啓曰,慕華館舍,專爲武士試閱之所,而向來盡爲頹廢,未能缺以致凡試閱之事,皆不得設行於慕華館久矣。繕工監役成就,而以修理監役官,盡心董役,多般料理,無過數月,得以修造一新,將爲永久可用之地,其功勞似當施賞,在前,亦有此等營繕之處所掌,則有前規,故惶恐,敢啓。傳曰,前例相考,論賞。
金世濂,以備邊司言啓曰,須因尹暉狀啓,缺已爲定奪行會矣。今見相臣馳啓,末端缺緊着實擧行等語,此事必不但定前日行會處,申飭,何如?傳曰,允。燼餘
義禁府啓曰,以罪人李昌臣等押去羅將馬牌單子,傳曰,人馬有弊,過差官後,使之發送事,傳敎矣。差官發行已久,明日發送之意,敢啓。傳曰,知道。
兵曹啓曰,曺漢英今日發行,而彼之督責日急,以私馬,勢不能及期得達。給馬以送,俾無中路遲滯之患,而蔡以恒下去時,亦一體施行,何如?傳曰,允。兵曹謄錄
上在昌慶宮。停常參·經筵。
下直,綾州牧使柳碩。
金堉啓曰,明日冬至,當有望闕禮,而冒動,恐傷玉體。姑爲權停,以望調攝之道,宜當,敢啓。傳曰,知道。
金世濂,以都摠府言啓曰,今日入直軍士,中日習射,請出標信。傳曰,知道。
金世濂,以都摠府言啓曰,今日入直軍士,中日習射事,標信啓請矣。雨勢如此,退行事,敢啓。傳曰,知道。
兪㯙,以戶曹言啓曰,以本曹草記,朴潢行資,領相以下三員所缺種四分之一磨鍊,入啓事。傳曰,一體給之,可矣。朴潢行資,依領相以下三員行資,以其物種,減三等而磨鍊,更思之,則都合齎去。大臣體貌自別,三員中,似當有等第而差減。今亦差降,改付標以入之意,敢啓。傳曰,前日磨鍊,猶以爲少,勿爲差減。
金世濂,以備邊司言啓曰,刑曹判書具仁垕,因缺兪缺事更査之論,不敢行公,至於三朔之久。本司缺事自別,專管次知,而當此多事之時,不得察任,非缺事多曠廢。本曹,詞訟重地,長官久不行公,亦甚可慮。此事元非引入之事,使之速爲察任,宜當,敢啓。傳曰,允。
金世濂,以兵曹言啓曰,以兵曹草記,慕華館修理監役成就而論賞事,傳曰,前例相考論賞事,傳敎矣。亂前文書散失,無憑可考,缺寅年繕工監役李廷喆,因弘濟院公廨造成,陞敍之命,此是人所共知分明之事,可以援例。而係干恩命,自下不敢擅便,上裁,何如?傳曰,陞敍。
金世濂,以備邊司言啓曰,伏見相臣,以聯名狀啓,走缺逃漢等事,莫重莫急,不可延拖缺云云。末端又有被擄之人,忠淸道最多,京畿·黃海道次之,江原道亦有之,諸道各有所刷,不可全闕等語,而鄭太和狀啓,亦曰,其回去遲速,係於此擧云。此事處置,十分重難,而今日事勢,終有所不容已者。三道則缺爲,申飭,而其餘他道,則時無知會之擧。被他定日督缺然後爲之,則必有急迫難處之患,陸居向化及逃漢缺依三道例,豫爲訪問,走回則以自彼中新纔出來者,隨缺便査得若干名以待之意,不可不急急知委於京畿缺江原等道,群議皆如此,敢稟。傳曰,此爲民父母者,決不可忍爲之事也。然事勢缺此極,不得不從燼餘
上在昌慶宮。停常參·經筵。
藥房提調李溟,〈副〉提調韓亨吉啓曰,近來雨晴,寒暖氣候不適,當此陽生之日,伏未審調攝中聖候,若何?臣等不任區區仰慮之至,敢此問安。答曰,與前無異。
藥房,中殿,問安。答曰,知道。
政院,大殿,單子問安。傳曰,知道。
政院,中殿,單子問安。傳曰,知道。
二品以上,大殿,單子問安。傳曰,知道。
二品以上,中殿,單子問安。
金世濂,以備邊司言啓曰,近來缺文書浮沈之弊,極爲可駭,依前規本司郞廳缺浮沈之處,指的來報,以憑處置,宜當,敢啓。傳曰,允。
韓亨吉,以司饔院官員,以都提調意啓曰,今日中宮殿私忌,素膳當爲進排,而內贍寺義盈庫,無緣闕封,極爲駭愕,當該官,請推考。傳曰,允。
以左承旨李德洙遞差傳旨,傳于韓亨吉曰,勿遞。
傳于金堉曰,宗親府·儀賓府·政缺□藥各一盒頒賜。
兪㯙,以備邊司言啓曰,缺雖被龍將招去,凡事停當,其後則相臣事體,與他不同,似當別爲設宴,以盡待客之道。此意豫爲行會,使之臨時設行,何如?傳曰,允。
兪㯙,以備邊司言啓曰,遠接使旣已下去,尹暉當爲上來,而缺還去之言,而缺朝廷亦無上來之諭,則其去缺難任意爲之。李景曾到彼代任後,卽爲還來之意,行移,何如?傳曰,允。
金堉,以吏曹言啓曰,缺官員缺受由等事,必先呈狀于本曹,本曹入啓。缺乃是舊,例也。司䆃主簿邊翊缺五日見差大祭祭官,而缺初七日卒然以亡妻遷葬發行狀來呈,其任意發行,逃避祭官之狀,極爲駭愕,請推考。傳曰,允。
侍直閔煦上疏曰,臣聞缺世子問安之令,問安後卽還,乃臣之職也。私情切迫,他不暇顧,第臣父應亨,方在洪州任所,而臣母以十餘年宿疾之人,今夏遭外艱,症勢添重,無他子女,只有臣一子,倚閭之望,有倍常日,當初陪從,出於忙猝未及矣。今又不得相見而還,則母子之情,當復如何?而母病又沈痼,氣息奄奄,生前相見,何可期乎?伏願天地父母,察臣之悃,矜臣之悶,特許往返之暇,俾伸人子之情,不勝幸甚。當此國家多事之日,不得不冒瀆,缺速僭越之辜,臣罪萬死。踏啓字。
兵曹參知李省身上疏曰,臣自九月,重患面腫,日事鍼灸,閱月之後,雖得少愈,而元氣澌敗,食飮專廢,惟存形骸。及授本職,萬無供劇之望,冒呈辭單,至再至三,而政院以勅行將出之故,拒而不受。自是之後,不敢言病,黽勉從列,今已半月,僵臥直廬,畏風深縮,僅能開印酬應文書而已。同僚皆有病故,不曾替入,六七日來,久滯鎖直矣。況聞女壻之喪,亦未出家會哭,酸苦摧痛,不自爲抑之中,舊症新恙,有倍于前,痛勢極緊,與死爲隣,臣之情境,不其慼乎?臣雖仍直,服制在身,不敢行公,情法固然,伏願天地父母,憐臣濱死之病,察臣由中之懇,亟命遞差,以便公私。踏啓字以下。
金世濂,以備邊司言啓曰,伏見大臣以下聯名狀啓,與龍將等問答,金尙憲事末端缺處置之語,此與領相以下諸臣下缺大不同,聖上惻隱之心,其於微賤無辜之人,亦下不忍之敎,於此事何以爲心哉?且彼指名求索,缺無所辨覈,於彼此,往來前後相續,此路一開,因嫌缺之患,有不可言,慮遠之計,豈但爲此而已也?尙憲年缺耄顚錯,癃病沈痼,屛棄窮鄕,已多年矣。朝廷缺曾責以完人,缺謬妄之言,誰肯從之?此不過缺間一罪廢人也。其兄之死,亦不得往哭,則世子缺時,不爲迎送,不足責矣。今雖欲不計其罪之有無,不論其身之生死,强使之入往,而老病垂死,其勢決難得達之意,令相臣更爲措辭報知,期於善處,似不可已,此係於國家大段處置,群議皆如此,敢啓。傳曰,依啓。此人若或徑死,則貽患國家,似爲不小,卿等念及,可也。燼餘
上在昌慶宮。停常參·經筵。
辰時,日暈兩珥。夜自一更至三更,月暈。
兪㯙,以備邊司言啓曰,本司堂上金時讓,病重在外,有司堂上申得淵,方往灣上,竝爲改差,行副護軍林墰副提調差下,兼察有司之任,何如?傳曰,依啓。
正言朴長遠上疏曰,臣於昨日千萬夢寐之外,伏覩下政院之敎,緣臣課製,至有該曹優給米布之命者,聖旨懇惻,夐出尋常,缺終焉驚悸,夜以至朝,恍惚難狀,缺遽及於無似之一微臣歟?臣卽以缺母,母不覺失聲而哭,仍垂涕而言曰,不幸汝以無父寡婦之子,無所知識,僥倖科第,忝竊淸班,旣已過分矣。獲戾于天,貽累明時,今此異數,奚及於汝乎?仍謂臣曰,此豈吾與汝所致?吾父死於節,曾有褒嘉之典。聖心曰,篤不忘,仍及於汝乎?聖恩至此,汝無死所矣。仍又掩抑不能語,第念錫類之恩,非特爲微臣一身一家已也,其在瞻聆,孰不感激而興起也?然而聖敎中,以忠對孝,有若以臣,實有是事者然,臣不缺大聖人造意之妙,引之而企及之歟?臣誠不敢當,直欲缺地而入,聖主一字之褒,實關世道之汚隆,非缺也。臣猶厚顔,人謂斯何,臣尤極惶駭,千萬不敢當缺乎?國計板蕩,邊圉騷屑,軍需民食,拮据方急,而乃以率占數句之語,應此大齎之典乎?若夫缺當勉者,則猶以隕首結草爲期而已。瞻天有淚,不知所裁,伏乞天地父母,諒臣由中之懇,亟收成命,以安微分,不勝幸甚。答曰,微物之賜,何至陳謝?爾其安心,勿爲控辭。
韓亨吉啓曰,同副承旨申敏一同生妹子幼學權儹身死,服制已行四日,出仕,何如?傳曰,允。
兪㯙,以兵曹言啓曰,當日正兵金呂生稱名人,自弘化門入來,差備門外擊鉦,極爲駭愕,令有司囚禁治罪。同守門將崔中立,常時不能禁斷,以致闌入,亦爲非矣。請推考。傳曰,允。
答李聖求箚曰,省箚具悉。箚陳之事,當與廟堂議處焉。
兪㯙,以兵曹言啓曰,副司直李師聖,今日外巡將落點,而以章陵祭官,行祭後中路落馬,重傷不還云。冬至行祭,已過一日,尙不還來,以致如此,極爲非矣。李師聖推考,以病付標之意,敢啓。傳曰,依啓。
兪㯙,以兵曹言啓曰,今日外巡將李師聖,以病付標,缺落點之後,至於闕門已閉,不爲入來,巡將缺於門隙曰,稱病不來云,李仁傳所爲,極爲駭愕,請推考。巡廳下人之事,亦甚遲緩,令攸司囚禁推治。闕內入直羽林衛將柳光春,以外巡將受牌,留門出送,司僕將例爲一處直宿,使之兼察,何如?傳曰,依啓。李仁傳等,竝拿推。
金世濂,以備邊〈司〉郞廳,以左議政意啓曰,伏見領相以下狀啓,龍將有相議處置事,要臣下來云,所謂面議,雖未知爲何事,而彼旣發言,固無中止之理,與其終不得免,有莫如速往之爲便。廟堂回啓,雖出於國家事體,而臣之所料如此,敢啓。傳曰,廟堂之啓,是矣。勿爲下去,可也。
金世濂,以備邊司言啓曰,伏見相臣以聯名狀啓,龍將有與申政丞面議處置事末端,又曰,申政丞之行,不可緩也云,所謂面議云者,未知何事,而首相旣已下去,接應諸事,自缺行之,而自違豫已久,證候沈痼,博氏接待缺所患添劇,不能視事,大小臣僚,憂憫度日,此時缺又爲遠出,則凡干庶務,無所統攝,國事益復缺勅使必能念及於此矣。問答處置之事,首相與缺宰,可以奉行,設有與左相面議之事,亦可文移缺之意,更爲措辭報答事,行移,何如?傳曰,依啓。
金堉,以戶曹言啓曰,義州密給六千兩,今當備送,而中路護行,到彼祕給,多有周旋之事,必擇伶俐人,押領而去,故議於廟堂,以主簿李浣差送。且缺李景曾啓辭,龍將處豹皮裘一領密贈事啓下,今行亦爲付送,令伴臣措語以給之意,敢啓。傳曰,依啓。燼餘
上在昌慶宮。停常參·經筵。
夜三更四更,月暈。
金世濂,以都摠府言啓曰,今日入直軍士,中日習射事,〈請出〉標信。傳曰,知道。
金世濂,以都摠府言啓曰,今日入直軍士,中日習射事,〈請出〉標信啓請矣。日勢如此,退行之意,敢啓。傳曰,知道。
護軍林墰上疏曰,臣之孱愚拙劣,最出人下,尋常職務,猶懼不逮,每當除目之降,驚心靦面,不敢暫安於寢食,夙夜兢惶,如履淵氷。玆缺夢寐之外,又有備邊司副提調批下,缺誠踧踖,不知所出。臣竊伏念,本司之缺而已。今則中外百務,靡不關決赫然,眞廟堂缺專在於此,莫重機密,豈可使人人豫聞?自昔提調缺實爲不多,其意有在,苟非全才重望,莫宜參署於缺臣之譾薄驟陞,國人之所笑,今於此任,奚但萬不近似,缺其在物議,亦必爲駭。通政提調,元非古規,近年雖有謬規,而不可以如臣碌碌者,有若循例苟充,朝廷用人襲謬之方,於此蓋可見矣。至爲有司堂上,尤非所授,臣實罔措。備堂是何等重地,而當此罔極之日,徒自充位而隨行,重貽遠邇之輕侮,閭巷之嗤點哉?不特臣之昏聵,自揆不堪,其於國家體面,所損非細。今臣縷縷,實出於悃愊無他,不得不干冒尊嚴,伏乞聖明,諒臣危懇,遞臣備局副提調之任,以存國家,以安微分,公私幸甚。答曰,省疏具悉。廟堂之意,實非偶然,爾其勿辭,察職。
金世濂,以備邊司言啓曰,下三道驛馬上來者,姑爲留京,觀勢還送之意,前已啓達矣。遠地之人,留京已久,怨苦甚多。勅使之行,旣無上京之事,差官之往來入把之馬,必不數多。下三道驛馬,則姑爲還送,各其境上待候,何如?傳曰,依啓。
以義禁府李仁傳拿推事啓目,傳于申敏一曰,只推考。
金世濂,以備邊司言啓曰,伏見領中樞府事李聖求箚子,其慮患處變,愛措重難之缺實出尋常,而曾因首相狀啓,旣以措辭善處爲答,到今此缺不但爲後時無及,倉卒之擧,亦未知終有所賴,姑待相臣回報,以爲稟處,何如?傳曰,箚辭不無所見,使之速爲上來,可也。
金世濂,以備邊司言啓曰,三件刷還,行會各道,再次申勅,而抵治隱匿,括得未易,時無一處現出之報,殊極可慮。今日相臣狀啓,已有催督之擧,至以專差官役,上京取決爲言,缺雖不可緩着,令前日行會各道,隨得隨送,無滯晷刻,更爲急急移會,且以此意,移文于相臣處,以今方星火擧行,隨得隨送之意,措辭報知,何如?傳曰,依啓。
金世濂啓曰,以備局領府事李聖求箚子回啓,傳曰,箚辭不無所見,使之速爲上來,可也事,傳敎矣。缺自本院下諭乎?給馬與否,何以爲之乎?大臣之意如是,故敢啓。傳曰,斟酌爲之。燼餘
上在昌慶宮。停常參·經筵。
夜二更三更,月暈。四更,月有重暈,內暈有兩珥,暈上有戴,色蒼白。蒼白氣一道,出自左珥,逶迤指南,長可七八尺許,良久乃滅。黑雲一道,如氣起自東方,直指坤方,長竟天,廣尺許,良久乃滅。
金世濂,以備邊司言啓曰,今見京畿監司牒報,廣州向化金漢弘等十五名,坡州向化梁奉化等三名,缺捉囚待令云,隨其所得,相續入送,似爲宜當。依前例分缺人守直,次次定差使員,押領交付入送,俾免中路逃走之弊,三道監司處行移,遠接使處,亦爲移文,何如?傳曰,擇定差官,速爲入送。
申敏一,以戶曹言啓曰,缺狀啓,以本道獨當勅使之接待,誠難措缺念此弊,非本道所産之物,十數駄,已爲下送,而藍色大帶等物,亦難猝備,今以大帶三件,罔夜造作,熟牛皮十令,豹皮缺薄合於造囊者,急急撥上,竝爲下送之意,敢啓。傳曰,依啓。
傳于申敏一曰,勅使處禮單,何時入送乎?問啓。
金堉,以吏曹言啓曰,臺諫有闕,政事,何以爲之?取稟。傳曰,明日爲之。
答李道一疏曰,省疏具悉。嘉爾爲國之誠,所陳之事,當留念焉。
金世濂啓曰,以本院自備局行會乎?自本院下諭乎?啓辭。傳曰,斟酌處之事,傳敎矣。議于備局,則備局令本院處之缺則只當,下諭而已。敢啓。傳曰,此下諭,令廟堂搆草入之。
金世濂,以備邊司言啓曰,觀此平安監司鄭太和狀啓,嚴飭道缺連續來到云,而至於昌城等地容接之人,不可不隨缺其餘缺旣已行會,自當隨到入送,而逃漢則必多在於缺所刷,勢不可以缺准善,而措辭着實,周旋可當。且列缺之數雖多,不必一時盡告,與相臣及遠接使相議,參酌缺善處之意,行移,何如?傳曰,依啓。
金堉,以戶曹言啓曰,傳曰,勅使處禮單,何時入送乎?問啓事,傳敎矣。勅使自義州入京,往返迎餞慰禮單,入送矣。數日前平安監司狀啓內,以爲黃州·平壤·安州禮單,則非但龍·梧之意,未及缺站,竝爲計給,創開無前之規,三處禮單,姑爲留置,觀缺爲而從長處之云。遠接使狀啓,則龍將七處宴享,竝爲缺索意望,專在於此云。臣曹不爲覆啓,兩處行會,而昨日遠接使狀啓,又爲催促,七站迎餞禮單及阿多介等物求請,而臣曹莫適所從,議于廟堂,則監司與遠接使,所見不同,未知其端。大槪,龍之今番所欲,必不淺淺,徐觀處之,則可也。安知其意,只在缺站,而遽以迎餞慰禮單,捲而送之,實涉未妥。新遠接使,今日必得詳探,李亨長之報,亦當來到,姑待熟察而處之未晩。缺玆以禮單折銀等物,不得倉卒裁製,講定缺傳曰,知道。燼餘
上在昌慶宮。停常參·經筵。
藥房提調臣李溟,副提調臣韓亨吉啓曰,近來調攝中聖候,若何?臣等不勝仰慮,敢爲問安。答曰,一樣。
吏批啓曰,卽見全羅監司移文,禮曹參議鄭弘溟下鄕之後,宿疾添劇,熱勢極盛,精神昏迷,不省人事,勢難上道云。此時禮官不可無,請改差。傳曰,允。
金世濂啓曰,本院缺當差出,而被薦之人,與吏曹堂上缺人笑弄之資,官廳所納,盡失於奸缺貸科外徵斂,民不堪命,合境怨咨,如此缺一日在官,請命罷職。禮安累經匪人,殘敗缺不成貌樣。縣監梁榞,爲政泛濫,多有不謹缺成婚子息,率畜衙中,幸漏抽栍之中,得御史之啓,益自縱恣,徵斂無忌。災傷敬差官過縣之際,支待雜物,卜定民間八結,所納種種而罔有紀極,閤境嗷嗷,怨恣盈路,請命罷職。新除授持平郭聖龜,時在全羅道康津〈地〉,請斯速上來事,下諭。答曰,依啓。李三俊事,風聞未必盡實,此時遞易,亦甚非便,勿爲持論。
金堉啓曰,大臣以下,有請對之意,敢啓。傳曰,引見。
同副承旨申敏一疏曰,臣伏以今日國事,可爲慟哭。缺龍將留灣上,供億之費,已不可言,而刷還之擧,缺西門延及於畿內。此外又有招來相臣·重臣之令,以缺下洶懼,莫保朝夕,閭閻之間,卜駄連出,以爲不幸有意外之患,則撥路亦絶,前日之事,可以鑑矣。此非都下爲然,聞外方亦然,此則雖是過慮,而大抵國家無可恃之勢,關防無可倚之處,人之訛言,事勢固然也。土崩瓦解之形,已在目前,而殿下違豫以來,久廢經筵,深居九重,罕接臣僚,豈能盡知其如此之情乎?臣以爲,殿下在靜攝之中,固不可開筵,然亦宜於缺臥內,以時召對內臣,下詢時事,察納雅言,則必有開廣缺聰明,裨補籌畫,豈不有愈於獨與宦妾處哉?臣疾病庸愚,方在直宿,目見宗社危亡,終夜耿耿不寐,竊恐後時則雖缺不勝憂憤之至,謹昧死以聞。答曰,省疏具悉。疏辭當留意焉。
左議政申景禛缺批,以廟堂之啓是矣,勿往可也爲敎,廟堂缺啓,雖以國體爲言,而臣之妄意,則終有所不然者。當彼人旣爲旣發之後,則必行乃已。未有中止之事,缺推遽不卽入往,而被其督迫之後,不得已乃去,則彼旣有含慍之意,接話之際,必不示和色,先以怒氣迫之,臣雖有酬答之言,恐不得動其聽也。及其未發怒前,卽爲馳啓,直陳聖候違豫,缺益復添劇,國中憂悶,臣旣下來,領相缺急速還朝,使之總攝庶務,則彼亦或以爲然矣。臣之此行,似不可緩。取進止。答曰,省箚具悉。箚陳之事,依引見時,定奪施行。
夜五更,黑雲一道,如氣起自乾方,直指坤方,長七八尺許,廣尺餘,漸移天中,良久乃滅。辰時,日暈兩珥。
缺時,上御養和堂。大臣·備局堂上·左議政申景禛,右議政姜碩期,綾城府院君具宏,漢城府判尹金自點,議政府左參贊沈器遠,禮曹判書南以雄,刑曹判書具仁垕,工曹判書李溟,右尹許啓,吏曹參議李明漢,禮曹參議林墰引見時,右副承旨兪㯙,注書鄭麟卿,兼春秋申徽,記事官洪處尹入侍。申景禛曰,領相入往之後,亦缺一向督迫之事,外間皆以爲㦖,又有招來小臣之說,而廟堂以爲國家事體,不當如是,而臣之愚意,彼旣發言之後,必無中止之理,迨彼未出怒之前入往,則庶可展吾情事,而生怒之後,不得已而入往,則恐未盡言,故臣非不知煩缺冒陳箚子矣。批答不下,臣誠惶恐,缺之事,靜攝之中,缺旣以不可往之意,言之缺同見,招而或往或不往,則似爲未安。缺卿何必往。景禛曰,領相旣往,復此招臣,未知緣何事也?上曰,然矣。景禛曰,龍將自前欲困辱臣,久矣。前缺孔·耿等請糧事,臣嚴辭防塞,龍將不復提起,而龍將每以語法不遜,故遇事每欲困辱臣。且十二件事,前所盡言於臣者,臣一不許諾矣。其後出來時,鄭譯來言婚媾事,臣答曰,前日旣言之,何患不成?鄭譯往而復來,懇要書缺臣以孫女首題矣。然十二件事,旣言於領相,缺不必更問於臣矣。缺意,彼必欲重其事也。然兩相出去,則其缺恐乎。景禛曰,歲弊之米減數缺而或恐。彼曰,我旣若是,則缺右議缺重,不無他慮。景禛曰,替兵一事,必缺府缺云,此不可不速爲定奪,而三南軍調用,至於重大,而欲更調兩段,則偏苦可慮。上曰,旣用於兵師,則水陸何異?此不必多慮。景禛曰,彼若求名目之軍,則當送或許減數耶?上曰,元額彼不言及,言及之後,可以觀勢爲之。景禛曰,我國之軍,難於朝令夕發,豫以千五百調發,臨時減數,則似無窘急之患矣。且千五百一朝運糧六百餘石,而運馬則四百餘匹,李亨長不能周旋,減數火兵,則臣恐四百匹不能給矣。上曰,軍前尙有三月糧,替軍運卜之馬,又有二百匹,移用之,則不是大段難者也。景禛曰,一缺之馬,不可復用,喂養亦難矣。上曰,缺以一人差定矣。今又缺各有主而督迫,必不但已缺思盛策,必有別樣處置,然後可缺上曰,多少間刷還塞責,只爲盛策,豈有缺姜碩期曰,先以若干人塞責,以從當刷還之意言之,何如?上曰,多少間捉送,可也。以從後刷還爲言,則缺無窮,此路不可開。申景禛曰,外議或曰,以缺貨計價給之,且以或得一二名,則隨現捉送爲言則可也云,而臣則以爲不然也。上曰,一人之價,過於五百,如是爲之,則民無噍數矣。沈器遠曰,此非計口給價之謂也。多給銀貨爲言,其或可彌縫矣。上曰,淸國行赦云耶?姜碩期曰,皇帝多缺故因缺以爲大沛云矣。上曰,其意雖不可知,而如是太減,或可以蒙缺移給摠戎,可矣。上曰,鳥銃遺在耶?具宏曰,有五百柄矣。缺分給摠戎,可矣。具仁垕曰,前者受得缺軍需米五百石,造得鳥銃三百五十餘柄,缺今則物力甚盡,無可爲矣。上曰,自戶兵曹分給,待明春打造爲可。具仁垕曰,以監·兵使都炮手,入屬御營,未知,何如?金自點曰,其數三缺乃丙子年安州之軍矣。上曰,監司亦不可無精銳軍矣。
具仁垕曰,頃者鳥銃,一朔內造得七十一柄,而今則一朔內能造百柄,而極爲精妙,始知得人爲上矣。上曰,鳥銃色郞廳,極爲擧職,令該曹量宜施賞。具仁垕曰,焰硝色郞廳,亦能盡職,一朔煮取之數,八百餘斤,前官則缺多矣。缺前後郞廳煮取之功,缺寡,竝爲相考。書啓。言訖罷出。燼餘
上在昌慶宮。停常參·經筵。
夜一更,雨雹,狀如小豆。
金世濂,以都摠府言啓曰,今日入直軍士,當爲中日習射,而以國忌齊戒,退行之意,敢啓。傳曰,知道。
申敏一,以備邊司言啓曰,請對時,左相所啓,都監·摠戎分出之後,摠戎廳絶無儲用,試射之際,無物可賞。上曰,領軍之人,不可以赤手接濟,令廟堂量宜處置事,傳敎矣。他無覓給之路,餘丁木十同,姑先移給,何如?傳曰,依啓。
金世濂,以都摠府言啓曰,副摠管卞缺軍事,內兵曹除標信進去之意,敢啓。傳曰,允。
金堉,以吏曹言啓曰,昨日引見時,缺行條件,有大臣似可行矣之敎,故以三公擬望。入啓。傳曰,知道。
申敏一,以戶曹言啓曰,世子宮年缺産節物,今當磨鍊入送,而兩大君行次,時未還來,故稍缺數磨鍊以入之意,敢啓。傳曰,知道。
申敏一,以戶曹言啓曰,以備邊司啓辭,相臣雖被龍將招去,凡事停當缺體,與他不同,似當別爲設宴事,蒙允,禮單物膳單子爲啓下矣。今當入送,以待設行,譯官一人,委差押領以送,何如?傳曰,依啓。宴需亦爲入送。
金世濂,以備邊司言啓曰,今見領議政以下聯名狀啓,三件刷還督迫至此,至有八道監·兵使沒數捉來等語,此實出於星火催促之意也。各道曾已再三行會,而非但刷得未易,往還之間,未免遲延。京畿外,時無一處來報,不缺司爲先推考,而將此狀啓內事意,更爲發馬,申飭。不得隨送,而所刷之數,爲先成冊上送,卽以各邑所提老少相續移文入送,以示急急擧行之意,宜當。且缺一款,此時按道之臣,盡爲入往,則將無以收拾,道內刷還時急之擧,亦皆潰裂無形。以此措辭以答之意,缺以下諸臣處,竝爲行移,何如?傳曰,依啓。
金世濂,以備邊司言啓曰,今見鄭太和狀啓,水原居龍伊稱名人刷還事,昨日已爲,分付該道矣。今此承祿稱名者,則水原李應信率歸,而其父母則在於楊州地云。依狀啓內辭緣,星火捉送之意,兩道監司處行移,而鎭原守與監司所住相遠,一邊知委於本府,宜當,敢啓。傳曰,依啓。
金世濂,以備邊司言啓曰,傳曰,缺出之數幾名耶事,傳敎矣。廣州向化十五名,坡州向化二名,水原向化五名,豐德向化七名,合二十九名及通津缺回一名,先爲報,今方督送矣,敢啓。傳曰,知道。燼餘
上在昌慶宮。停常參·經筵。
中宗大王忌辰。
夜自一更至四更,月暈。
下直,南陽府使閔仁儉。
傳于申敏一曰,今日西下宣傳官,向化幾名領去乎?問啓。
申敏一,以備邊司言啓曰,傳曰,今日西下宣傳官,向化幾名領去乎?問啓事,傳敎矣。廣州向化十名,坡州向化二十名,宣傳官及差使員,押領遠缺移文成給,當日已爲發送,而又向化三十四名中六名逃,得一名等,明明日相繼發送,而缺監司矣。缺敢啓。傳曰,知道。
申敏一,以缺啓曰,本月十一日,軍兵操鍊之意,已爲啓下,而缺回還間,姑停,何如?傳曰,此是常行之規,勿爲缺可也。
申敏一,以備邊司言啓曰,今見西來狀啓,缺成貼後,過四五日入京,不但事極稽緩,至於初十日狀啓,乃到於十一日。狀啓入來之後,其間遲留不謹之弊,缺京畿監司及兩西監·兵使,竝爲先推考,各別嚴明,申飭之意,行移,何如?傳曰,允。
以兵曹運糧馬都領將望單子,傳于申敏一曰,此人等極擇差出乎?問啓。
申敏一,以兵曹言啓曰,以兵曹運糧馬都領將望單子,傳曰,此人等極擇差出乎?問啓事,傳敎矣。都領將,初以堂上官擇差事,備邊司分付,而堂上官中,無故可合之人乏少,故擇於其中單子,入啓矣。下敎如此,更議於備局,堂上堂下中可合人,別單擇定之意,敢啓。傳曰,知道。
申敏一,以兵曹言啓曰,缺起成稱名人,自金虎門入來,差備門外擊錚,極爲駭愕,令攸司囚禁治罪。同門守門將李弘祜,常時不能禁斷,以致闌入,亦爲非矣,請推考。傳曰,依啓。
申敏一,以訓鍊都監言啓曰,秋初因啓下公事,七局出身自願下鄕者,二百六十二人,而近來各局來現者,五十四人,故小名別單,書啓之意,敢啓。傳曰,知道。
申敏一,以備邊司言啓曰,運糧馬領將之任,極擇差出,分付該曹。啓下三人,則皆以堂上官擇定,而俱非年少可堪此任者。該曹所爲似乎不察,更令本曹,勿拘堂上·堂下,必以年少勤幹之人,改爲啓下,敢啓。傳曰,知道。
申敏一,以備邊司言啓曰,瀋館陪從宰臣三員內,貳師金藎國,以病出來,淸北賓客李行遠,隨龍將來在灣上,賓客吳竣,陪缺來,而中風病重,決難入往,館所宰臣,無一員陪缺體極爲未安。吳竣爲先改差,其代缺出入送,何如?傳曰,二師金藎國。缺
□□,以備邊司言啓曰,懷恩君齎來迎勅,以今月缺推擇,而日期似遠,沿路遲滯,亦甚有弊。二十二日缺而正朝使發行相値,有此退定云。更思之,則同缺表迎勅,似無所妨。以二十二日迎勅進定之意,敢啓。傳曰,知道。
申敏一,以兵曹言啓曰,今月十三日引見時,具仁垕所啓,頃者鳥銃,一朔內造得七十一柄,而今則一朔能造百柄,極其精妙,始知得人爲上矣。上曰,鳥銃色郞廳,極爲擧職,令該曹量宜施賞事,傳敎矣。同鳥銃監造色郞廳職姓名,令御營廳,書啓後,覆啓施行,何如?傳曰,依啓。
申敏一,以戶曹言啓曰,頃於儐臣請送七站迎餞禮單之時,慮有入京禮單缺竝求之意,不爲先送矣。今見此狀啓,當爲一時捲送,而缺各項禮單,終歸於到瀋衆分之地。龍之所欲,專在於密給缺全許多禮單中,必有減數,而欲密之意,今之爲計,缺令鄭譯,探知龍意,然後送之未晩。姑以依入京之行,缺禮單竝給之意通之,使之知之,則彼自心恃,而其缺出缺添於密給之言,則可以遂其願矣。曾聞李馨長之言,贐行銀三使各一千兩內,缺則當減給五百兩云,臣曹之所欲知者,此等事也。卽接遠接使私書,馨長缺入去,鄭譯有喜色云矣,敢此仰稟。傳曰,似無減給之理,然啓辭如此,依爲之。
申敏一啓曰,傳曰,所謂缺局回奏,似是指其使臣以言,而廟堂回啓如此,廟堂之啓,是乎?承旨察啓事,傳敎矣。勅中所謂一應事體結缺回奏者,誠如聖敎,乃分付龍將之言,而領相等啓,以爲,伏想朝廷有停當結撰之議,備局回啓,有缺撰出之語,皆似以結局回奏,爲自我當爲之事,臣等缺亦不敢以廟堂爲是也,敢啓。傳曰,此意言于。缺
申敏一,以備邊司言啓曰,今見京畿監司狀啓,向化刷得通共七十一石,及缺此則今方分二運入送,而此外向化缺走回人反逃漢,則其數尤爲零星,別爲申缺括得之意,分付,何如?傳曰,依啓。向化,姑勿更刷。燼餘
上在昌慶宮。停常參·經筵。
下直,靈光郡守金鼎缺平山浦萬戶尹敬達。
傳于兪㯙曰,國事至此,可謂罔極,而兩司之官,相繼呈病,出納之司,任缺此雖微事,人心國綱,皆可見也。
政院啓曰,獻納沈大孚呈辭及司諫李行遇上疏,臣等亦知此時不可捧入,屢次退却,屢次還呈,至以臺閣體面爲言,不得已捧入矣。今承嚴旨,臣等不能終始堅缺不勝惶恐,伏地待罪。傳曰,勿待罪。
缺鎭上疏曰,臣之老母,生年六十有九缺滿七十矣。素多疾病,肉脫骨立,呻吟缺人所共知也。臣之除授本職也,人皆曰,老親年歲旣高,疾病又深,異域周年之任,決不可赴。當此政敦孝理之日,缺陳情乞遞乎?或有以貪功名作遠遊責之者。臣之缺以爲臣,世受國恩,自幼及長,所食者國粟,濫竊缺誤玷淸班,無他技能可以報效,責任不重,則險苦缺不當辭。況臣昔年,亦添春坊之職,陪從日多,實與庶缺有異,去歲差書狀入瀋時,目見館中景色,不覺缺直欲發聲,及此之時,優獲陪從,臣之所願也。老母之缺若無眼前危急之勢,則可以往返,故不避人疑,到今缺矣。頃承恩暇,歸省老母,老母自聞臣之有此行,憂缺鬱,夜不能寐,食飮減少,胸腹疴痛宿患之復盛,臍中瘡起,淡濃漏出,加以傷於曩日斗缺又重,症勢彌留,差復無期。雖在病中,亦知缺重,故數問行日,哽咽涕泣,至以不復得相見,輒作缺今若絶裾而行,則轉輾添劇,其勢必至於難救,臣缺之任,異於全城,而先自棄母,可忍爲之哉。嗚呼。臣辭任則傷忠,起程則傷孝,臣之情勢,實爲㦖迫。臣反覆缺思,理無輕重,事有先後,致憂之日短,服勞之日長,缺先嘗藥之務,免貽終身之大悔,則奔走惟命,豈缺他日?且臣屢經病患,粗知問醫檢方之事,老母缺非但不能治療,反速傷心加篤之禍,國家之於此缺優於臣而無故者,不爲不多。伏願聖明,察臣至情,缺危懇,特遞臣職,俾蒙曲全之恩,萬萬幸甚。曾將缺進呈驪州矣。因官營俱有公故,未易轉達,則缺自曠,繼聞灣上消息,顚倒上來,心事之狼狽,至於缺形跡之難便,有不暇顧,不獲已冒上旣封之章,不勝悚懼戰慄之至,啓下吏曹。
金世濂,以都監言啓曰,本月十三日引見時,缺啓焰硝色郞亦能盡職,每朔煮取之數,五百餘斤,前官則不能如此之多矣。上曰,前後郞廳煮取之數及往今年物力多寡,竝爲相考,書啓事,傳敎矣。前後郞廳缺焰硝數及該用物力別單書入之意,敢啓。傳曰,今缺廳,令該曹量宜論賞。
傳于金堉曰,黑色段十匹缺段十疋下該曹,肉桂十七斤下內局。
以司憲府曹缺目,傳于兪㯙曰,此律似爲輕歇,問于本院律缺啓。
行大司諫崔惠吉,正言呂爾載·姜栢年啓曰,臣徇國靡他,夷險不擇者,乃其職耳。近來國綱不振,人思自便,春宮僚屬,爲一厭苦之地,誠可寒心。況卽今事勢,異於前日,臣子分義,尤不敢言私。弼善李元鎭缺病輕重,雖不可知,行期將迫,陳疏乞遞,若論其罪缺難實貸,而在瀋宮僚,方未備員,促裝登程一缺請李元鎭從重推考,使之催速入往。答曰。缺
大司憲金榮祖,掌令柳景緝·金坰,持平缺曰,海美縣監李三俊,爲人昏劣,到任之後,尸缺下人笑弄之資,官廳所納,盡失於官吏之偸竊,缺貸科外徵斂,民不堪命,闔境怨咨,如此之人,不可以在官,請命罷職。
禮安縣監梁榞,濫率成婚女缺政,且多泛濫之事,別星支待雜物,收合民間,其蔑缺縱咨之狀,臣榮祖家在隣境,實所見聞而知,不可置諸風聞,而俾令一日在官,以貽殘民之弊,請勿留難,亟命罷職。
頃日兵曹下吏,不告官員,私自推捉缺鄕所色吏,以致一路騷擾之弊,誠前古所無之事也。該曹之見賣被譴,固其宜矣,爲監司者,不見該曹缺聞下吏口傳,至於推捉上京,其昏不致察之失,缺請京畿監司朴從重推考。答曰,依啓。李三俊事,已諭。
金世濂,以備邊司言啓曰,以缺啓辭結局回奏事。傳曰,此意言于廟堂缺矣。結局回奏一款,臣等當初缺臣不復致意於回奏矣。今見相臣狀缺結撰等語,臣等不能無疑。姑以奏文,則從容商缺至於通使之語,則辨明於龍將,亦似無妨。故如是,聖敎如此,中使已發,姑置之似當,敢啓。傳曰,知道。回答之意,行會,可也。燼餘
上在昌慶宮。停常參·經筵。
下直,山陰縣監李大淳。
金世濂啓曰,伏見灣上諸臣狀啓,以刷還一事,嗔責日急,朝廷片言回報爲憫,前後狀啓缺之行移,固非一再,豈盡遲滯浮沈,而若是馳啓,實未曉何故。今此回報,一日爲急,雖不必別遣缺禁軍馳通,至於義州軍官發還,似不可少緩。缺備局,則尙留未發云,事幾交迫,所關非細,缺堂,急速擧行,何如?待罪該缺敢稟。傳曰,依啓。且近缺相推調,可觀之事甚少,已爲啓下之事缺極爲非矣。有司堂上,竝推考。
金世濂,以都摠府言啓曰,今日入直軍士,中日習射,請出標信。傳曰,知道。
傳于金世濂曰,前日啓下右相箚子,至今不爲回啓耶?
傳于金世濂曰,狀啓缺軍官,最速上來,令戶曹論賞。
兪㯙啓曰,司憲府曺時逸,照目此律,似爲輕歇。問于本院官以啓事,傳敎矣。問于本院律官,則囑託缺條官吏諸色人等曲法囑託者,笞五十,當該官缺聽從者,與同罪,若事已施行者,杖一百。所謂聽從者,只聽許其囑託,而未及施行者也。曺時逸缺答,旣已遲晩,則似當以已施行照律云矣,敢啓。傳曰,使之察爲。
以領相內醫提調辭免狀啓,傳于金堉曰,勿辭事,回諭。
金世濂,以備邊司言啓曰,傳曰,前日啓下右相箚子,何以至今不爲缺事,傳敎矣。元箚中有下詢諸大臣參究利害缺原任相臣,因病故不能齊會,以致遲延,尙未回啓,缺聖敎,不勝惶恐。不得已議于諸大臣家,然後回啓之意,敢啓。傳曰,知道。
李德洙啓曰,臣承命出西,一路難缺狀,不一而足。耳聞目覩,姑擧其及時變通者而言之,擺缺之傳,驛馬之立,民力之舒,是也。設撥之意,專在於時急公事之飛傳,而近日弊習猶存。兩西監·兵使·軍官,缺因公幹往來者,必乘撥馬,尋常相傳之文書,亦必缺撥上傳致,故所謂撥將者,不察事之輕重,傳缺前者纔發,後者繼之,連續不絶,馬無一刻閑立,經缺道路,勢所然也。使急傳者,或致稽緩,事極寒心。缺今以後撥馬,切勿令不當騎之人騎之,凡例缺亦勿傳致撥馬,彼此文書傳送之時,亦缺重,若時急之事,則必以着表爲缺撥路,能知其緩急,撥上之傳報,必缺郵傳命,豈偶然哉?經亂以後,兩西驛路之無形,缺同然。故凡大小行次,驛馬之不足,必責立於各邑缺其爲弊端,罔有紀極,各驛之馬,不可不加立,以除缺而目今京外蕩竭,馬位之田,荒廢不耕,勢難使缺驛責立。今番大同驛貰馬之價,時方多至三十缺淸人一番馳獵,馬皆病傷,兩西察訪,罔知所爲。以愚見言之,則頃日兵曹貿得濟州馬者,幾至二百餘,而聞分給禁軍,或分養各官云。此馬貿來之事,其缺有在,而事有先後。若沒數收取,可用於驛馬者,則缺本馬分送各驛,齒少不合者,則勒令百官,換其缺卜馬而送之,則西路各驛,庶幾成形,而民間缺之弊除矣。大槪,兩西之民力,蕩盡於丁·丙之缺此龍將之駐灣,義州不能獨當,故分辨缺邑鷄豚器皿,男負女戴,道路塡塞,慘不缺不另施優恤之典,以慰民心,以舒民力也。臣聞缺情田稅之外,又有一結五斗米收捧之規云,如此大缺又遭無前罔極之役,而若依例督捧,則不但窮缺備納,亦不無流離失所之患,然則無益而有害,缺大於此者乎?莫如限年減除,以慰西方了遺之缺且兩西凋殘,少無異同,而關西則凡草料及使客支應,皆以會減,而海西則曾無會減之規,海西民情,以此缺拂,不能無憾云,竝令該曹商議處置,何如?臣待罪近密,凡所見聞,不敢不達,故敢啓。傳曰,依啓。
金世濂,以兵曹言啓曰,十一月十三日引見時,綾城府院君具宏所啓,前因戶曹啓辭,七局出身自願下鄕者,二百缺餘人,皆以減糧矣。今者頗多自來現身,而問於局缺渠等以爲此時,不敢晏然退在,故上來云矣。缺時上來,其心可尙,令戶曹隨到付料,兵曹缺傳敎矣。局出身李任生等五十四人,缺意,敢啓。傳曰,知道。
大司憲金榮祖,掌令金坰,持平李䅘啓曰,海美縣監李三俊,爲缺到任之後,尸居其職,徒事酗酒,下人不以官員待缺爲笑弄之囮,言語之際,至爲交盟,官廳所納,盡缺奸吏之偸竊,托以稱貸,科外徵斂,民不堪命,闔境怨咨,營底殘邑,日就無形。如此之人,不可一日在官,請勿留難,亟命罷職。答曰,不允。
獻納沈大孚啓曰,缺病狀同僚所共見,而人人擧知也。泯默居列,日懼缺曠,思圖逭孽,惟有擧實,而然其手足流痺,心缺隱痛,猶不敢言也。略將氣上回浮,昏塞眩倒之症,缺籲于天,冀少退調,此實臣子之事君父,疾痛必呼之道也。亦安敢浮辭托疾,以便其私缺當此之時,嚴旨旣下,政院待罪,上干天誅,下速人責,蒼黃缺謝,且戰且靦,罪戾之積,實所難赦,請命速遞臣職。答曰,勿辭。
大司憲金榮祖啓曰,昨於曺時逸照律之時,只據律文與律官之言,而缺察於已施行未及施行之間,今承聖敎及政院缺臣之矇不致察之失,著矣。請命罷斥臣職。答曰,勿辭。
掌令金坰啓曰,曺時逸照律之時,臣亦缺今見大司憲金榮祖避嫌之辭,臣之不爲致察之失,與長官無異,請命罷斥臣職。答曰,勿辭。
兪㯙啓曰,掌令金坰再啓煩瀆,退待物論矣。
兪㯙啓曰,大司憲金榮祖再啓煩瀆,退待物論矣。傳曰,知道。
金世濂,以備邊司言啓曰,今見申得淵狀啓,則其所書給之人,設有所陳之說,朝缺無採用之事,此不過空言而止耳。今因一人失措之語,缺納於不測之地,此實聖朝之所不忍,而亦恐人心惴惴,疑缺懷莫保也。今此處置,所關莫重,百計思惟,未得善策,缺儐臣婉曲措辭方便周旋,探觀其意而處之,宜當。缺所爲,實甚無據,而求生善後之請,亦甚缺儐臣議于相臣以處,似或無妨,以此意缺傳曰,陷人求生非義,貽患國家非忠,而卿等不以爲缺今日朝廷,可謂無法也。
金世濂,以備邊司言啓曰,傳曰,今日入來狀啓,何不竝與回啓耶事,傳敎矣。今日入來狀啓中,未及回啓者,如御營軍事及文官一兩件事,而御營軍則時無定數之言,陪行事則狀啓有從容處置之語,故欲觀後報而爲之。至於刷還定缺臣等亦慮其未妥,而彼旣言刷還完耳。日限速爲刻定,而權大德亦言專爲此事而來,不可不定限回報云,故不得已以開月念後爲辭矣。今承聖敎,果爲允當,彼雖督日限,只以隨得隨送,以畢刷爲限事,答之之意,移□改送,而且刷送先運發程之日,先爲言送,俾知連續刷送之意,何如?傳曰,依啓。各道監司處,更爲催促。
金世濂,以備邊司言啓曰,伏見領議政以下諸臣缺今日緊着,專在於三件刷還,朝廷已爲,分付。各別缺而各道道里有遠近,査出捕得,亦不當缺勢雖使然,而亦極渴悶。大槪,各道所刷之人,若謂缺只以刷數,先爲回答而已,則似爲不難,而當初旣缺故必欲收合各邑所報,次第發送,後告其實數矣。缺黃海道,則今方相續入送,其他諸道,則待其隨刷缺鱗次起送,而遠道逃避之徒,看尋括得之際,雖未斷定日限,要不出開月念後,似可完耳,而刷去之缺死爲限,皆懷中路逃躱之計,一失之後,則更無追刷之路,尤有所悶慮。玆令各道監司,各其境上留待,號缺內一邊捕得,一邊護送,方爲罔夜擧行。若無方缺之人,則莫重刷事,尤不成形,黃海京畿監司缺送入往,以此事意措辭回答之意,行移,何如?缺敢啓。傳曰,依啓。且自我定限,似爲未妥,未知如何?燼餘
上在昌慶宮。停常參·經筵。
藥房提調李溟,副提調韓亨吉啓曰,近來陰晴不齊,雪後甚寒,伏未審聖候調攝,若何?臣等不勝仰慮之至,敢此問安。答曰,一樣。
夜五更,流星出五車星上,入北方天際,狀如拳,尾長六尺許,色白。
答左相箚曰,省箚具悉。卿宜安心,勿爲待罪。
答右相箚曰,省箚具悉。卿宜安心,勿爲待罪。
金世濂,以備邊司言啓曰,以右承旨金世濂缺軍官發還,不可少緩,問諸備局,則缺堂急速擧行事。入啓。允下矣。昨日缺軍官持狀啓入來,本司再度覆啓,啓下後,卽缺送,猶慮有遲滯之患,別定禁軍一人同送,使之啓缺而義州軍官則兼捉上來,髀肉爛敗,不能運身,故不得送,姑令留調矣。政院只聞軍官之留在,未察權大缺發,有此急速擧行之請,而昨已擧行,今無更爲之事,敢啓。傳曰,知道。
傳于金世濂曰,運糧馬匹數分定公事,覓入。
傳于金世濂曰,戶判引見。
申敏一,以戶曹言啓曰,備邊司有司堂上,今日先爲發行,行資磨鍊以給之意,敢啓。傳曰,知道。
以執義趙絅辭狀,傳于申敏一曰,遞差。
申敏一,以戶曹言啓曰,右議政明日發行,與領相發行有異,以迎慰大臣例禮單及盤纏,磨鍊以送乎?敢啓。傳曰,所關甚重,從優磨鍊,可也。
兪㯙,以備邊司言啓曰,卽因戶判李溟榻前承傳敎,交替軍入去時,缺糧太豫爲留置二三處,人馬取食,然後可以無缺所之意,在彼相臣處馳通,諸事稍完後,使之缺且以此意言送右相,竝力周旋之意,敢啓。傳曰,知道。
兪㯙,以兵曹言啓曰,左承旨李德洙啓辭,頃日兵曹貿缺馬幾至二百餘匹,而聞分給禁軍,或分養各官云。此馬缺之事,其意有在,而事有先後,若沒數收取,可用於驛馬,以其本馬,分送各驛,齒少不合者,則勒令百官,換其實缺馬而送之,則西路各驛,庶幾成形,民間刷馬之弊除矣。傳曰,依啓事,傳敎矣。目今西路驛馬難支之狀,已到十分地頭,李德洙以近密之臣,往來目見,有此陳啓,固其缺有從長變通之擧,而第事係重大,非該曹所敢擅缺覆啓處置,何如?傳曰,依啓。
申敏一,以觀象監官員,以提調意啓曰,本監曆書監印官印出之時,缺察,俾無差誤之處,乃其職任而來辛巳年十二月缺日下定鬼二字,誤以鬼定換書印出,莫重頒缺勅,以致如此,極爲駭愕。缺進上缺攸司從重推考治罪,何如?傳曰,知道。
持平李䅘啓曰,再昨曺時逸照律之時,臣亦參坐,其不爲致察之失,與同僚無異,而臣等昨日,適有狗馬之疾,今始來避,罪戾至此尤大,請命罷斥臣職。答曰,勿辭。
司缺啓曰,臣自初夏,重患下血之症,經秋涉冬,尙未缺加以近來,添得怪症,舊疾新恙,一時交攻,脾胃大缺而俱虛,針藥無效,日就沈痼之域,疾痛之極,必呼父母,情勢固然,玆陳實狀,仰瀆天聽,而嚴旨遽下缺於政院,以此待罪,臣誠隕越,無地自容。臣雖缺有人心,所患苟不至於十分難醫,則何敢引疾缺此時,以爲自便之計哉?臣卽當具由自列,而病勢稍重,欲起還仆,屢日之後,今始扶曳來避,臣之罪以此尤大,請命罷斥臣職。答曰,勿辭。
掌令柳景緝啓曰,海美縣監李三俊,爲人昏劣,到任之初,缺戶居其職,徒事酗酒,下人不以官員待之,視缺囮,言語之際,至爲交盟,官廳所納,盡失缺偸竊,濫以稱貸,科外徵斂,民不堪命,闔境缺底殘邑,日就無形。如此之人,不可一日在官,重缺請勿留難,亟命罷職。大司憲金榮祖,昨於曺時逸照律之時,只據律文與律官之言,而不爲致察,缺施行未及施行之間,今承聖敎及政院回啓,臣缺察之失,著矣。掌令金坰,以昨日曺時逸照律之缺同參矣。今見大司憲金榮祖避嫌之辭,臣之不爲缺之失,與長官無異,持平李䅘以再昨曺時逸缺時,臣亦參坐,其不爲致察之失,與同僚無異,缺昨日,適有狗馬之疾,今始來啓,臣之罪戾,至缺竝引嫌而退。未詳律文,率爾照勘,雖是無缺致,旣有不察之失,勢難仍在其職。請大司憲金榮祖,掌令金坰,持平李䅘,竝命遞差,缺三俊事,不允。
兪㯙,以備邊司言啓曰,朝日伏承令臣下去結末之敎,缺速啓程,而卽者左相以自往爲請,臣之愚意,缺日龍將之招左相也,旣不許進往,續於謝使,見缺又以謝恩之行,不容少緩,而國事無管攝之人,未卽缺之意徹通。彼旣知事勢之固然,而今乃徑先前進,則缺前後之言有異,恐非誠信相待之道,因此生疑有缺則誠有所大可憂者,今臣之行,斷不可遲滯。明日缺而備局有司堂上,亦令下來,臣行與之偕往,似當,敢啓。傳曰,依啓。有司堂上,今日內發送。
傳于金世濂曰,申缺從否,使速回答,意在愚弄,事非重難,而在彼諸臣,缺首聽令,莫敢開口,況此重大之事,以何才智氣勢,回彼缺之心哉?强弱異勢,夷夏異情,卿等非不知之,而欲以缺子缺證成之事,予恐無益而有害也。今日之事,缺所不忍不從,事涉輕挑,其能若如孫武斬宮嬪,缺字萬無動之理,極可慮也。爲今之計,莫如缺以冀萬一之幸,右相下去結末以來,未知何如。
缺備邊司郞廳,以左議政意啓曰,伏見備忘下敎,缺日之事,誠如上敎,臣等亦極渴悶,在彼諸臣,凡所缺雖不盡入於馳啓之中,豈全無所言而俯首而已也?右缺雖至誠開諭,似無動聽之理,況彼旣招臣來,今有缺馳進催督之啓,而臣則終始不往,以他相代去,則實缺未偕而益其怒也。臣之此行,固不可已,請速先往,毋缺何如?缺傳曰,觀右相啓辭,則卿之下去,實涉不。缺
金世濂,以備邊司言啓曰,右相箚陳之事,與原缺通議,則皆以十分宜當,貳師差遣,事涉苟且,缺不以爲信,至於深思遠〈慮〉擧理辨明之事,誠不可已。缺謂金尙憲不爲隨駕下來,不受官爵,東宮往缺不爲迎送等事,罪在本國,非有犯於大國之事。尙憲缺病廢棄,朝夕入地,其勢決難得達於遠程,缺罪自我國論罪處置之意,措辭爲答,缺亦不外此,姑待首相回報,更爲稟處。缺
右議政姜碩期箚曰,臣久病不死,猥叨揆席,當國事罔極之缺禍之策,只切憂悶,莫省所處矣。去夜見答政院缺旨嚴峻,竝推備局有司堂上,此無非臣等不職之罪,臣不缺仄失措。且申得淵之事,臣以一家之人,至擧臣名於其缺之際,昨日狀啓回啓時,嫌不敢是非於其間,致有缺無法之敎,尤不勝惶恐,伏地待罪。批答見上
申缺箚曰,臣伏見去夜,答政院啓辭及備局草記之缺旨嚴峻,以內外推調朝廷無法爲敎,此無非臣之無缺此重寄才智不逮,臨事鈍滯之致,臣誠戰灼罔措。缺申得淵狀啓回啓時,臣非不知得淵怕怯失措,致缺事之罪,而只以得淵,方在彼處,徑先論罪,似涉非缺以此覆啓矣。聖敎如此,臣不勝惶恐,伏地待罪。燼餘
上御養和堂,引見戶曹判書李溟,都承旨金世濂,假注書李齊衡,兼春秋缺記事官洪處尹。上曰,運糧馬以農軍牽來事,明白行會耶?缺曰,三日前,旣有行會矣。全羅忠淸兩道馬缺將皆都會于路邊,使之過路牽來,而全羅道缺但路左,二百匹元是運卜馬,故惟忠淸慶尙缺牽來事,定議行文矣。上曰,湖南馬,將使之直送耶?李溟曰,湖南馬,元是運卜之用,故替軍來時,本道則自其處牽來,缺往者則使之直到京城而給之矣。上曰,有兩件難便之事,調馬徵兵,期限爲異,缺二月旬間,當爲到防,則必豫先下去,農軍缺正月望間,入京逢點事,旣已定奪,則缺且運卜則有二百之馬,勢難缺通,然後可以措置。替兵所食缺糧,必於二月內運送,可以無飢,故上來缺月晦日,京中逢點之意,行移矣。上曰,然則裝束等事,必不及爲,軍人其無悶乎?缺曰,臘月西下,休養半月,似爲好矣。忠淸慶尙道,以前行移卜定成冊,已爲上來,只進定其缺矣。上曰,不爲分運耶?李溟曰,初欲缺而必治資裝,然後偕往,故不爲分運矣。上曰,替軍入往時,飢而去乎?李溟曰,有運卜馬三百匹以載糧矣。上曰,運卜馬,則只載衣服行資,而缺載糧食缺似爲不足矣。李溟曰,固知不足,而莫知缺之便難欲加出,時未定矣。以四百匹之馬,缺非止一再,逐朔載送,則各其夫馬所食缺馬背,所餘軍糧,必不多矣。況缺爲之軍兵多寡,時不可知,是缺一行上曰,前旣講定者,不須更定,前所未思缺矣。近千里外,運其所食,而以二百匹之馬缺數,則八九人竝定一匹,八九人衣服,必不少缺磨鍊甚不足,而今難更定,此一款可以商缺李溟曰,此事與廟堂常爲講論,而無他萬缺前日農牛,分給諸邑,緣於牛疫,所餘不多,欲缺此牛而買馬矣。上曰,軍兵行路,所食幾何耶?若以千五百數缺則所食幾何耶?李溟曰,六百矣。上曰,彼之所減,不過三百,可以推移思得。李溟缺朔所食,幾至三百石矣。上曰,然則當用三百匹馬矣。此事已爲彼國缺端,先以若干糧食,豫爲運置於軍兵缺四處,以爲過路就食之地,則缺此意通于彼人,何如?李溟曰,不可缺入往時,許貿糧餉,則必不至於防塞矣。上曰,此計若行,則以馬運送之弊懸殊矣。今缺何板蕩無形,解氷後運米之擧,不可緩也。李溟曰,彼若許貿,則必多用輕貨矣。上曰,彼中銀子極賤,貿得數千石米,則必費缺銀子矣。李溟曰,雖多費銀子,比諸自此運缺猶爲愈也。李溟曰,計其運糧馬,則四百匹缺小,而替代軍入去後,卜駄馬出來,其馬亦可缺於運糧矣。上曰,欲以其馬,逢授於其陣缺之地,故缺之出來缺如何。李溟曰,此亦似好,而林慶業缺備若干缺火兵太減,軍前炊飯之任,有所不足,則缺恐不便當矣。今之所患者,只是驅人缺二百匹則授替軍,四百匹則缺調驅人耳。仍問曰,戶曹輕貨缺今年夏秋間貿得,而用於今番之缺使所用,不下二萬餘兩,今番所用,亦不缺餘兩,此後必無所餘,瀋陽貿價,則自戶曹缺難矣。上曰,上年言以□得五萬兩者,今在何處耶?李溟曰,元數本非五萬,而一番勅使,必用一萬缺餘兩,用度浩大,非如菽粟之徵諸民者,而今缺之所餘,必不多矣。自前或貿於釜山,或以諸缺儲補用,而今則所貿之物亦盡,罔知所爲矣。上曰,西糧米歲前聞後加出,而今之加出之數,缺李溟曰,兩湖則一斗五升,依舊捧之,嶺南則一斗九升,猶減六升,而兩處所減,幾至六千餘石矣。上曰,從容相考,書啓。李溟曰,不待相考,缺此彼國今番歲米所減,至於缺等無,而貿銀用於販糧之資,缺餉所儲,前承貿銀之敎,而近因多事缺或云,軍餉不可輕用,而以九千之米,得貿銀缺於軍前,似爲便好矣。缺上曰,國家不幸,遭此無前之變,加之以飢饉,缺堪命,今年繇役浩大,故欲爲減除不捧,以缺一分之惠矣。李溟曰,然則民之蒙惠爲如何哉。上曰,量田後所減缺結,一結加出二升事,竝爲書啓。上曰,卿久典錢穀,能知內外之事耶?以西缺之,似爲虛疎,幣米不足,故一年則以西路之米缺之,而其後無用處,不聞米穀之漸多,未知其故矣。任以錢穀者,雖不純白缺之物閪失也。李溟曰,久掌錢穀,缺敗多矣。西路則重臣爲方伯兼管餉,必缺管餉無會計,故不知其出入缺者,此也。上曰,我國之事,誠可寒心。民以食爲缺何如,而爲守令者,要譽於民,不爲收捧,缺作缺仍歸蕩滌,遇兇而不能賑民,遇變缺軍,我國之事,終作何樣耶?以此委問缺不可一二年而止矣。何可盡心於此,毋使缺曰,臣年老多病,筋力有所不逮,恐誤國事缺上曰,管餉云者,旣無會計,且無所補,未知有何缺李溟曰,前以毛糧及添缺軍缺而今則雖缺用於某處,而以補用不小,至於淸使缺上曰,前言管餉會計事,旣已行缺耶?李溟曰,今方爲之,而未及云矣。上曰,歲幣米,量田後,某道則幾升加出耶?李溟曰,三南則一結加出二升,合而計之,則缺上曰,彼境一路許貿行糧事,令備局行會于缺從之意,行移,可也。李溟曰,缺不尺文,已爲來到,而平安道狀啓不來缺也。又曰,四百匹之馬,在於西路,屢次往來,該缺似當自兵曹主缺而旣有都領將,則使之缺何如?上曰,都領將何以主?自戶曹措備,臨時給之,可也。李溟曰,都監吹鐵所,在於海西,各品使之預爲缺以給,何如?上曰,都監之鐵,不可盡用,量度用之,而速爲分付,施行可也。李溟曰,缺傳敎內運米於義州事,何以爲之?缺上曰,觀勢而量爲之,可也。李溟曰,義州缺當以結城倉所儲入之乎?缺曹當知而爲之,可也。李溟曰,以傳敎缺何以爲之?上曰,依爲之。李溟曰,缺於臨時發言,旣以御營軍缺似不可緩也。如運卜馬二百匹,可分給於調發缺上曰,此則當赴異域,我國之境,不可給之缺用如徵兵時,缺而此馬,則到義州給之,可〈也〉。李溟曰,自湖南上來時,當別有驅人,雇價亦給二十疋,而各於一路缺所食,則可減其價矣。上曰,量處,可也。然給價稍優,然後人必盡心喂養矣。金世濂曰,昨日義州回報事,臣意以爲急迫缺備局郞廳,則權大德有病,故軍官當送云云矣。其後軍官,尙不出去,故率爾啓達矣。卽見備局草記,則權大德昨已發還云。臣之所爲,率爾甚矣。上曰,豈是率爾哉?言之是矣。金世濂曰,缺之事,爲官者,漸不如初,或徒守文書者有之,或缺不能者有之,只貽民弊,今難猝罷,而所見如此,不敢不達。上曰,所謂民弊,何事耶?金世濂曰,飜賣之間,雖是細事,貽弊不些,缺上曰,然則可以罷之耶?擇人而缺皆以爲罷之爲可,而兵興之際,缺判,則可知矣。臣等以爲,擇其能者而任之,則可矣。李溟曰,管餉之名,猶愈於監司之獨缺理矣。上曰,農軍上京日期,已爲知會乎?李溟曰,十二月晦間,當爲入京逢點,已爲行文矣。上曰,此是軍兵重事,何不趁卽啓達耶?兵曹堂上,推考。李溟曰,兵判已往灣上,獨臣往備局相議爲之,臣之罪也。上曰,備局當主之有司堂上,推考。金世濂曰,臣往西路,目見其蕩殘無形,自上惻念之敎,缺見之,誠爲感激。臣意,則若擇臨民之官,則可以支保,自今守令交遞之時,以文武交缺上曰,言于該曹,可也。燼餘
上在昌慶宮。停常參·經筵。
兪㯙啓曰,小臣方物封裹進去,下直。傳曰,知道。
傳于申敏一曰,方物之中,黑麻布尤甚麤劣,內外亦不如缺爲不當,當該官吏,推考,治罪。
傳于申敏一曰,勅使處問安中使下去時,依便殿例禮缺帖等磨鍊以送。
申敏一,以戶曹言啓曰,戶曹草記,右議政齎去禮單及盤纏磨鍊缺甚重,從優磨鍊,可也。缺相之行,異於領相者,右相初無缺之,則大臣之行,不可無端進去,稱以迎缺倣碧蹄出去之例,而磨鍊禮單,似當,故以磨鍊。入啓。若然則亦當有御帖齎持,令缺講定,何如?且盤纏從優磨鍊,而所關甚重,缺需應,則取管餉輕貨而用之,宜當,敢啓。傳曰,依啓。
申敏一,以戶曹言啓曰,左相明日出去,右相齎去別盤纏,當爲移送,而三勅使前禮單,亦以處之,令禮官講定,何如?傳曰,別無講定事,此禮單留置安州,以爲後日之用。
兪㯙,以吏曹言啓曰,臺諫有闕,政事,何以爲之?傳曰,明日爲之。
金世濂啓曰,左相處,旣已,命下矣。右相處還爲上來事,下諭,草記敢入。傳曰,知道。
金世濂啓曰,右相上來事,命下矣。不可以尋常撥缺給馬下送之意,敢啓。傳曰。缺
右承旨李德洙疏曰,伏以國事至此,凡爲缺而臣則抱病二十年,無一日安於缺罔夜缺驅,一粒不入於口,惟冷物是飮,缺性命生還,幸矣。自去夜仍添水痢症,缺無數,食飮專廢,加以面部浮動,目不能視,耳不能聽,如醉如狂,精神昏耗,若將不保朝夕者然,喉舌重地,萬無他進之理。伏乞聖慈,察臣危懇,亟遞臣職,以便公私,不勝幸甚。臣無任激切屛營之至,謹昧死以聞。踏啓字。以下。
金世濂,以備邊司言啓曰,缺以自已夫馬異議之故,計窮辭蹙,求生於鄭缺人自缺之擧,至以姓名書給,極可痛駭,曺·蔡等缺不無自明開釋之路矣。今以不認之缺彌縫,終得回彼之心已。豈缺則莫如初自就下也。至如所謂咸昌蔡姓人,缺又非在京之人,今日之事,渠亦必不知之。勢難從速缺其名若有政院置簿,則卽爲考出知委上來,使之缺進退,何如?傳曰,知道。蔡姓人,旣無其名,自我缺爲不難矣。
金世濂,以備邊司郞廳,以左議政意啓曰,卽見領相與遠接使聯名狀啓,則以勅輩素缺國戚宿將,倚以爲重爲言云,則似非緊着,而但彼缺見,一至於此,不可以常時事體,拒彼之辭云,臣之下缺可已。右相旣到灣上之後,又爲一向要見臣,則實有缺處,況右相非尋常病人,若或顚仆於中路,彼缺則其爲事勢,當復如何?臣之愚意,謝恩缺往還後作行,未爲晩也。今番臣之先往,缺不得不具由,敢稟。傳曰,知道。缺結局,毋效近日推委之習。燼餘
上在昌慶宮。停常參·經筵。
下直,安骨缺彦點,豆毛浦萬戶姜瑞慶,尙左兵虞候金。缺
有政。吏批,判書李顯英西下,參判金壽賢進,參議李明漢西下,都承旨韓亨吉進。兵批,判書李景曾西下,參判沈詻病,參議洪得一病,參知洪鎬進,右承旨金堉進。
吏批啓曰,判書李顯英,參議李明漢,俱爲西下,小臣獨政未安,何以爲之?敢稟。缺
吏批啓曰,玉堂缺之人乏少,相避及兵曹郞官竝擬,何如?敢啓。傳曰,兵曹郞官勿擬。
吏批,以尹順之爲承旨,鄭缺司憲,趙錫胤爲執義,卞時益爲掌令,金鋿爲缺孫必大爲禮安縣監,李以存爲兵曹佐郞,金缺爲校書正字,金世濂爲左承旨,邊麟吉·成振翰爲成均館學錄,金堉爲右承旨,尹順之爲左副承旨,李天基爲典籍,李植爲禮曹參判,沈諿爲缺提調,具仁垕爲歸厚署提調,金孝建爲缺黃㦿爲副修撰,嚴鼎耉爲校理。
兵批,缺爲護軍,趙絅爲副護軍,李德洙·金坰爲缺李䅘爲副司直。
金堉,以都摠府言啓曰,今缺軍士,當爲中日習射,而政事相値,退行之意,敢啓。傳曰,知道。
左議政申景禛箚曰,國事不幸,缺西去,何敢遲疑?再三陳請者,實出缺第伏覩聖批中,有擔當缺習爲敎,臣誠震惕,罔知攸處。以臣缺似之任,夙夜憂懼,寢食不暫安,當此缺日,唯當筋力奔走,糜粉爲期而已,緩缺非不欲竭心殫誠,以希萬一之幸,而至於缺決非如臣淺劣,所敢承當,難冀其終無缺患。今當陛辭,敢陳危悃,臣不勝惶恐之至,缺答曰,省箚具悉。卿之才智,可以善處,勿爲謙讓,可也。
兪㯙,以兵曹言啓曰,明年平安道入防,慶尙道缺四百名內,分二運,二百名則辛巳年正月十五日,二百名缺二十五日,京中逢點事,曾已入啓。下諭矣。卽接缺文,此農軍,移用於運糧馬牽驅之人,來十二月三缺名,一時京中逢點次,旣爲定奪行會云,以此緣由,缺待標信上送事,慶尙監司,左·右監司處,更爲缺何如?傳曰,依啓。
傳于申敏一曰,今此缺極爲喜幸,令該曹準數。缺
金世濂,以備邊司言啓曰,卽見十六日缺之語,愈往愈緊,極爲可慮。其中各道監司缺尙憲等下送事,皆是難從之請,故已爲議妥,彼若缺督迫,則左相下去,極力開諭,期於動聽,□城未缺龍骨·政方兩處而已。政方則曾因臺諫啓辭,缺議,皆以爲還下本州宜當云,故啓請移下,而未缺矣。今此狀啓中事,無一快施,恐增嗔怒,令兵使缺而龍骨則待開春,使之下居之意,回諭無妨,以此意缺何如?傳曰,依啓。
金世濂,以備邊司言啓曰,缺幣米九千包減去之事,實是大段施爲,而至以中外缺別爲行赦等語,頒送勅文,在我之道,不可視以等閑,缺以過勅書入來之日,依例頒敎,以示一體擧行之意。缺聽聞,亦必有光至於義州等處,罪人疏釋,尤以缺曹稟裁施行,宜當。非但群議如此,時缺未及啓稟,迎勅日期已迫,敢啓。傳曰,依啓。燼餘
戶曹啓曰,左相明日出去,右相齎去別盤纏,當爲移送,而三勅使前禮單,何以處之。令禮官講定,何如?傳曰,別無講定之事,此禮單留置安州,以爲後日之用。兵曹謄錄
上在昌慶宮。停常參·經筵。
夜自一更至三更,有霧氣。四更五更,沈霧。
傳于申敏一曰,瀋陽缺次卜馬四匹,立之。
申敏一,以備邊司言啓曰,缺局之坐,不可一日曠廢,故臣等今日開坐于本司,缺事,則方爲管□啓矣。至於關重之事,則無以缺臣,而臣等獨爲裁決,揆以事體,以爲未妥,右相缺還,待其入來議處之意,敢啓。傳曰,缺大臣竝爲議啓,宜矣。
缺啓曰,京畿二運壯抄軍四百十九名,缺軍兵例北營輪回入直之意,敢啓。傳曰,依啓。
傳于申敏一曰,刑曹判書近日何以不坐,而參議獨爲坐起乎?問啓。
掌令柳景緝啓曰,新除授掌令卞缺時在忠淸道淸州地,請斯速上來事,下諭,敢啓。
金堉啓曰,明日爲頒敎,當日大提學命缺之意,敢啓。傳曰,依啓。
申敏一啓曰,以敎書缺傳曰,此敎書中,無未妥處耶?承旨察啓事,傳敎矣。臣等俱以蒙學,固難解見,而取考本文,則措語間缺及於錐刀暮夜一二文字,似涉忌諱矣。傳曰,知缺平悔禍等語,亦似不妥,未知如何。
檢閱洪處尹啓曰,臣之老母,居在京畿安山地,而今年六十歲矣。素缺在床席,臣之情勢,實難離側從仕,而忝冒缺度日,只自煎憫。家問急至,臣母自本缺感內傷之症,勢甚危劇,朝夕難保云,缺魂飛越。當此國事罔極之日,固不缺至情不能自抑,敢此仰籲於天地父母。伏乞聖慈,俯諒危悃,特許往覲,俾得及時看救。缺則臣當罔夜馳還,切迫之至,言不知裁,不勝惶恐。踏啓字。
備邊司啓曰,卽見伴臣狀啓,大君·大臣分班一事,已爲停當,則依此行禮,寧容別議?且勅使欲於二十三日入京,則恐不必攔阻,以此意別遣宣傳官,撥上行會,何如?傳曰,依啓。宣傳官勿送。
禮曹啓,迎勅·冬至·望闕禮各項習儀,以兩司未備,尙未擧行。勅使入京,已爲到頭,迎勅習儀,則來二十二日兼行三度習儀,而望闕禮,則事多悤遽,自上亦在調攝之中,依聖節習儀例,姑勿擧行,何如?傳曰,依啓。
傳曰,前日迎勅時,百官進參者稀疎,所見埋沒。今番迎勅時,政院另爲檢勅,使之沒數進參,無故不參之員,治罪。兵曹謄錄
備邊司啓曰,龍將所送勅書中,多有責詰之語,在我之道,似難安受終無一言,陳辯之擧,不可不爲。謝使之行,所當撰奏付送,勿或以爲龍將未結局,回奏之前,先爲陳辯,似爲未妥,何以爲之?敢稟。傳曰,只陳辯勅書中詰責之事,似爲便當矣。承文院謄錄
上在昌慶宮。停常參·經筵。
自昧爽至未時,沈霧。
下直,玄風縣監李耆賢。
兪㯙啓曰,頒赦事,已下矣。某罪以下,赦之乎?敢稟。傳曰,雜犯死罪以下,竝宥。
申敏一啓曰,傳曰,刑曹判書,近日不坐,而參議獨爲坐起乎?問啓事,傳敎矣。問缺曹則備局入啓,旣已出仕,而臺諫以金愈堅缺覆問啓辭姑停之故,以行公於本曹爲缺參議南斗瞻,不得已獨爲開坐,缺仕,而不爲參坐,殊爲不可,使之安心缺曰,此敎書,勿出朝報。
以禮曹答對缺傳于金堉曰,自官採用一款,似未妥當,此意言于。缺
傳于尹順之曰,冬至使齎來物件,下于各該司。
義禁府·刑曹放未放單子。傳于兪㯙曰,此蒙宥之缺法是耶?承旨察啓。
兪㯙,以吏曹言啓曰,頒敎事,命下矣。自前例有別歲抄之擧,何以爲之?敢啓。傳曰,依例爲之。
兪㯙,以備邊司言啓曰,今此三件刷缺是難忍之擧,而走回刷入,尤有所不可忍者也。近日缺皆以爲,雖各出贖價,亦可爲之云,人心所在,於此缺國勢罔極,雖不免窮捕入送,而當此極寒,渠輩缺持得達,亦恐難必。所見極爲慘惻,今缺令該曹別樣接饋,以益尤甚衣薄者,缺聖上恤念不忍之意,實爲宜當。別云亦一體缺如。傳曰,允。
兪㯙啓曰,柳琳處缺中路,必有遲滯之弊,以禁軍給馬。缺
敎書,王若曰,干戈久戢,方覬境缺旁流,載覩皇勅之特降,玆當頒賚之徧缺丕惟涼德之君臨,重値國運之中否。雖變難缺時暫安,而災沴之興,連歲彌酷,黔黎阽於溝壑而予不能援拯,賦役急於星火而予不能寬恕,徒勤缺之惕厲,未施涓滴之霑濡。幸賴大邦之帲幪,缺弊服之瘢癬,推誕辰之慶恩,普加赦宥,屬缺之艱歉,首被蠲除,米當萬包,什減其九,榮缺典,古罕如今,斯實上穹回泰之期,寔爲東缺之會。自本月二十二日昧爽以前,除謀反大逆,謀叛缺謀殺,歐罵祖父母·父母,妻妾謀殺夫,奴婢謀殺主,無故殺人,魘魅蠱毒,關係國家綱常,贓汚强竊盜,雜犯死罪,徒流付處,安置充軍,已至配所未至配所,已發覺未發覺,已決正未決正,缺前事相告言者,以其罪罪之。於戲,缺協顒望,天地之大德曰生,宜施沛滌,用敷缺庶深明於予衷,故玆敎示,想宜知悉。大提學缺製進。
金世濂,以備邊司言啓曰,數日前,伏承缺許,情所不忍不從,事涉輕挑爲敎,臣等仰想聖意,不覺感涕之橫墮也。仍竊惟念,申得淵書給之事,委屬痛駭,缺等,雖有妄議,其措語之緊歇輕重,臣等曾未之聞,得缺不得目覩,而動於死生,不知所圖。記其傳聞,胡亂混稱,斷不缺顚錯之言,諉之眞實,而遽爾驅納於不測之地,而況今日缺諸山城有異,且與斥和,似爲不同。朝廷必有哀傷惻怛,愛惜持缺又做一節有所周旋,然後人心少慰,國體得宜。今者左相下缺所見,重於彼人,其於酬應之際,庶或有方便可圖之勢,缺金尙憲未易前進之狀,今已移文於領相處,缺曲折,左相亦不可不知,左相處竝爲行會缺傳曰,知道。
金世濂,以備邊司言啓曰,缺配罪人,則必待各道監司放未放啓缺啓處置,乃是規例也。頃日,本司頒赦之請,缺方住灣上,若因此擧,俾知大霈施慶之缺之一助。淸北各處定配之人,勿拘常規,毋論輕重,缺日一齊放釋,使彼聽聞有光,而其中全家及勿揀缺類,參商輕重,移配僻處,甚爲便當,令禁府缺今日內稟旨處置,宜當。我人輕淺,事輒煩洩,缺所帶之中,有不可不移者,而適値此會處置,缺司群議,無慮不至,敢此仰稟。傳曰,回期缺循例爲之,亦未晩也。燼餘
上在昌慶宮。停常參·經筵。
夜五更,蒼白雲一氣,起自坤方,直指巽方,長十餘丈,廣尺許,良久乃滅。
申敏一,以備邊司言啓曰,兵曹啓曰,李德洙啓缺兵曹貿得濟州馬,幾至二百餘匹,而聞分給禁缺養各官云,此馬貿來之事,其意有在,而事有先後,缺數收取,可用於驛馬者,則以其本馬,分送各驛,缺合者,則勒令百官,授其實卜馬而送之,則缺成形,民間刷馬之弊除矣事缺傳敎矣。目今,西路驛馬難支之狀,缺以近密之臣,往來目見,有此陳啓,固其宜也。缺通之擧,而第事係重大,非該曹所敢擅議,令備局處置,何如?傳曰,依啓事,傳敎矣。兩西直路難支缺如李德洙陳啓,變通之擧,有不可已。玆者,取考缺得馬置簿,則元數三百八匹內,故失八匹,分養缺匹,禁軍時授之馬,二百三十一匹矣。分養馬則當缺甚不用之馬,分送各官,未久當此寒節,又令移缺不免道路顚斃之患,徒勞無益,今姑置之,待缺來處之,而禁軍分授之馬,則近聞所授之人,罕缺養,徒爲使用而致敗,存名無實,或有厭苦之缺爲點視,擇其中可合戰馬,且觀其馬主缺調用,而馬亦不合戰馬,馬主亦不勤護養,缺啓辭之意,雖或數少,量宜除出分給,缺恤念之意,似爲宜當,敢啓。傳曰,量宜處置。缺
藥房提調李溟,副提調韓亨吉啓曰,雪後沈霧,日氣不佳,伏未審聖候,調攝若何?臣等不勝區區之慮,敢此問安。答曰,與前無異。
傳于韓亨吉曰,冬至使書狀以下,書啓。
缺都摠府言啓曰,今日入直軍士,中日習射,請出標信。傳曰,知道。
兪㯙啓曰,以義禁府刑曹放未放單子,傳曰,此蒙宥之人,於法是耶?承旨察啓事,傳敎矣。刑曹罪人趙信男等四人,罪犯旣重,不可輕放。莫金·李成一等五人,俱係全家之律,亦缺宥,故臣招問律官,則趙信男等,旣有停刑之命,缺近臣之分釋,似涉疑罪,故竝皆書入云。莫今缺院律官亦言,雖全家之律,未承服前,或有蒙缺該曹竝爲書入云,故未免捧入。至於禁府罪缺下査覈之命,雖或蒙宥,不覺缺不勝惶恐,此公事竝爲還出給之。缺
兪㯙,以備邊司言啓曰,李德洙書啓缺騎去之人,必以着標爲驗,嚴禁濫騎事,此言缺見,卽今發路之事,誠極可念。自本司往來人,則缺文書,而至於別房濫雜之弊,有難盡知。今後一依缺啓之事,則封關懸鈴入盛,使之替傳,而無懸鈴缺各別嚴明檢飭,着實擧行,如有如前濫雜之事,缺別科罪之意,京畿監司及兩西監·兵使處,竝爲缺何如?傳曰,依啓。此弊,皆由於本司該吏之奸缺此亦爲治罪,可也。
申敏一,以備邊司言啓曰,缺參判李植,曾爲本司堂上,而頃因有病,姑請改差缺病差,大提學亦不可不參預廟堂之事,缺察任之意,敢啓。傳曰,依啓。
申敏一缺啓曰,本曹正郞李彬,身有重病,累度呈缺地,不可久曠,改差,何如?傳曰,允。
缺啓曰,政院啓辭,以義禁府·刑曹放未放缺人,於法是耶?承旨察啓事,傳敎矣。缺等四人,罪犯旣重,似難輕放。莫今·李成一缺全家之律,亦難輕宥。故臣招問律官,則趙缺有停刑之命,且有近臣之分釋,似涉疑罪,故缺承服之前,或有蒙赦之時,該曹竝爲書入云,故缺入。至於禁府罪人李者斤金等所犯,似非極律,且缺輩元情,自上旣下査覈之命,雖或蒙宥,不覺其失法,矇然捧入,不勝惶恐。此公事竝爲還出缺意,敢啓。傳曰,知道事,傳敎矣。趙信男缺則當初以近臣之分釋,旣有停刑之命,後缺李成一·大生等,則俱係全家之律,而本曹續缺別無加減,崔應寅·無金等,則有承文院都缺冤陳啓,應在雜犯死罪以下之中,故竝缺啓矣。今承下敎,極爲惶恐,以未缺莫今則其夫崔莫金,以屠牛缺被囚,仍存放秩以入之意,敢啓。傳曰,知道。
大司諫崔惠吉,司諫李行遇,獻納沈大孚,正言呂爾載·姜栢年啓曰,善山府使李恪,累經缺秩躋頂玉,則所當益加謹愼,圖報國恩,缺縱恣無忌,刑杖過酷,濫挈衙眷,國法甚缺婚子女,率置衙中,貽弊多端,民怨日滋,缺瞻聽皆駭,嶺南巨邑,不可付之此人,積失民缺凋弊,請命罷職。德源府使柳瑚,本以微賤之缺庸愚,曾爲守令,到處見敗,處事無形,爲人缺嶺北稍完之邑,不可付之此人,況本府例兼營缺甚重,尤不可不擇,亟命罷職,其代缺答曰,此時守令,遞易非便,柳瑚功勞非細,勿爲煩論。燼餘
上在昌慶宮。常參·經筵。
五更,月暈。
下直,全羅右水使金述,抱川縣監李東彦,丑山萬戶李缺
行大司諫崔惠吉,司諫李行遇,獻納沈大孚,正言呂爾載,姜栢年啓曰,善山府使李恪,以秩高守令,不思圖報國恩,而刑杖過酷,積失民心,濫率衙眷,無所忌憚,貽弊多端,人言藉藉,臣等所論,實出公議,而伏承聖批,以此時守令遞易非便,缺所在,臣等亦非不知,而如此缺國法不行,民怨益滋,遞易非時,有不可顧,缺與否,濫率守令,皆已被罪,則豈可獨於缺容貸,益長其蔑法病民之習,而使他人缺乎?請勿留難,亟命罷職。德原府使柳瑚,發身卑微,性且庸愚,處事無形,到處見敗,麤鄙之狀,人皆唾罵,公議所在,不可不論,而昨承聖批,以功勞非細爲敎,雖有一時功勞,旣受賞加,且經邑宰,則國家酬勞之典,實非不足,豈可更授嶺北重缺邑,日就凋弊,而莫可論乎?請勿留難,亟命罷職,其代各別擇送。答曰,已諭。
缺啓曰,假注書李齊衡,自數日前,卒得腰痛,不能運身,勢難察任,請改差,他假注書差出。傳曰,依啓。今後依缺遞。
假注書望,△柳椐·鄭昌。缺
以全羅右水使密符單子,傳缺諭書,極爲不正,還出給。
金世濂啓曰,全羅右水使密符單子書寫,極爲不正,缺謹之意,請注書鄭麟卿推考。傳。缺
以冬至使一行書啓單子,傳于金堉曰,一行中有功勞者,懸錄以入。
冬至使懷恩君德仁,副使安應亨啓曰,行中用餘別盤缺子八兩·銀粧刀二柄·紅紬一匹·綠紬一匹·補缺布六匹·黑麻布六匹·黃紬六匹·白苧布缺苧布一匹·白紬一匹·紫紬一匹,竝二十二匹,歲缺備紅紬五匹·綠紬五匹,竝十匹,好大紙缺帒七十二箇·黃袱·紅袱竝十五箇等物,缺曹之意,敢啓。傳曰,知道。
以李者斤金等粘目公事,缺者斤金·金丑,丁丑五月,摠戎缺狀啓及免賤捧承傳公事,覓入。
缺邊司言啓曰,謝恩·正朝兼行,則正朝文缺添改,謝恩表箋及方物,亦當預爲整齊,缺及承文院依例擧行,以待左相回報,使之卽爲下送,而大臣旣差上使,合爲一行,則應帶員缺令該曹依例磨鍊,一時兼爲領去,何如?傳曰,依啓。使之急速擧行。
夜一更,流星出壁星下,入南方天際,狀如拳,尾長五六尺許。燼餘
備邊司啓曰,謝恩·正朝兼行,則正朝文書,當爲添改,謝恩表箋及方物,亦當預爲整肅,令該曹及期,承文院依例擧行,以待左相回報,使之及期下送,而大臣旣差上使,合爲一行,則應帶員役,令該曹依例磨鍊,方物一時兼爲領去,何如?傳曰,依啓。使之急速擧行。承文院謄錄
上在昌慶宮。停常參·經筵。
夜一更,流星出天苑星下,入南方濁氣中,狀如鉢,尾長五六尺許,色赤。五更,月犯氐星,入第二星。
金世濂,以義禁府意啓曰,承政院啓目中,義禁府放未放單子,傳曰,此蒙宥之法是耶?承旨察啓事,傳敎矣。禁府罪人李者斤金等所犯,似非極律,且因渠缺啓入,不勝惶恐。此公缺敢啓。傳曰,知道事,傳敎矣。缺者斤金等,守堞則無疑,而所持缺文挾書之缺在雜犯死罪蒙宥之中,故以放秩書啓矣。今承下政院之敎,元單子改付標以入之意,敢啓。傳曰,知道。
以備忘記,傳于韓亨吉曰,正使懷恩君德仁超資,奴婢五口賜給,副使安應亨,書狀官尹得說,先來軍官許興先,譯官李莆,竝加資,張禮忠,熟馬一匹,丁仁信·崔興男·朴禮雲·權仁祿·鄭白鸞,各半熟馬一匹,李璞以下,各兒馬一匹賜給。
金世濂啓曰,謝恩使行缺所把驛馬,各缺以待更分付,卽時上送事,缺謝恩使之行,不意徑往缺驛馬十三匹,今月缺事急星火,循例行關,決缺驛馬發馬行會,使之及期上。缺
金世濂,以備邊司言啓曰,今此缺移文之事,一刻爲急,發馬行會之意,敢啓。傳曰,知道。
尹順之,以戶曹言啓曰,今此勅行缺禮單齎去事,當定押領官下送矣。非缺目,極其浩大,至於輕貨萬餘兩所載,缺六七駄。當此西路空虛之時,意外缺慮,必以秩高武臣有計慮者,極擇缺無弊護行,一以到彼,觀勢善傳,俾無缺差誤之弊宜當。令該曹各別擇定,何如?啓。傳曰,赴瀋宣傳官下去時,缺似爲便當矣。
大司諫崔惠吉,司諫李行遇,獻納沈大孚,正言呂爾載·姜栢年啓曰,善山府使李恪,請勿留難,亟命罷職。德原府使柳瑚,請勿留難,亟命罷職。燼餘
傳曰,十三日大臣請對,前判書金尙憲處行會事稟定,而到今廢閣,以致辱國,事極駭異。其日有司堂上拿推。燼餘
戶曹啓曰,今此勅行,各項禮單齎去事,當定押領官下送矣。非但物目,極其浩大,至於輕貨萬餘兩所載,亦不下六七駄。當此西路空虛之時,意外之患,甚爲可慮,必以秩高武臣有計慮者,極擇差送,一以道路欲護行,一以到彼,觀勢善傳,俾無不謹差誤之弊,宜當。令該曹各別擇定,何如?傳曰,赴瀋宣傳官下去時,使之領往,以除往來之弊,似爲便當矣。兵曹謄錄
上在昌慶宮。停常參·經筵。
夜五更,月犯鉤鈴星。
傳曰,司僕寺主簿柳震立,當南漢守堞之日,自願出戰,極爲可嘉,半熟馬一匹賜給。
備邊司啓曰,謝恩之行,旣合於正朝使,則謝恩方物表箋,待左相回報,卽當發行,其齎領官員,依前例,令該曹預爲定奪以待,俾無臨時窘迫之患,何如?傳曰,依啓。
傳曰,司僕寺主簿柳震立,當南漢守堞之日,自願出戰,極爲可嘉,半熟馬一匹賜給事。兵曹謄錄
備邊司啓曰,謝恩之行,旣合於正朝使,則謝恩方物表箋,待左相回報,卽當發送,其齎領官員,依前例,令該曹預爲定奪以待,俾無臨時窘迫之患,何如?傳曰,依啓。兵曹謄錄
上在昌慶宮。停常參·經筵。
辰時巳時,日暈。夜五更,有霧氣。內下日記
答院啓曰,勿煩。
答備邊司草記曰,依啓。懷恩君所送禮單,令該曹優數磨鍊,爲先入送。內下記草
上在昌慶宮。停常參·經筵。
藥房提調李溟,副提調韓亨吉啓曰,近日朝晝之間,寒暖不適,且有沈霧之氣,伏未審調攝聖候若何?臣等無任區區仰慮之至,敢此問安。答曰,與前無異。藥房謄錄
戶曹啓曰,卽見遠接使移文,靑黍皮·水獺皮·鹿皮等物,勅使所求,罔有紀極,行中所儲已盡,急速措備下送事來到,而京中皮物,亦多意外之需用,掃如無矣。不得已更爲措備,靑黍皮三十張·水獺皮二十張,鹿皮十張及別求請黃丹五兩,付諸元單之中行,則慮有遲緩未及之患,別定禁軍一人,以撥路下送,何如?傳曰,允。兵曹謄錄
觀象監,自昧爽至巳時,有霧氣。午時,日暈。
瀋陽交遞入往宣傳官柳時成·金瑜,下直。內下日記
備邊司草記。入啓。答曰,只陳辨勅書中詰責之事,似爲便當。
又粘連啓目。入啓。答曰,金命吉旣已持去,不必更爲移文。
答禁府粘連啓目曰,此人情迹,殊甚可疑,削職決杖定配。吳世彦事以上內下記草
上在昌慶宮。停常參·經筵。郞廳趙景觀校正。郞廳鄭琂章書。
上在昌慶宮。停常參·經筵。
有政。
居山察訪李皡,差使員還下去。
忠淸監司書目,淸州牧使金光璯,當此年凶之時,以其輕罪,累朔囚人不放,罷黜事。
行司直沈演上疏。大槪,備局副提調陳情乞遞事,入啓。
院前啓,□□府使李恪,德源府使柳瑚,罷職事,竝停啓。
吏曹啓目,咸鏡都事張應一,除授後,過限未上來,改差。啓依允。
刑曹啓目,沈景龜,係是朝官,移義禁府處置,何如?啓依允。
義禁府啓目粘連,平安監司啓本云云。査覈啓聞,其前順安縣令吳世彦,同有五月區處用下之數,介介明辨,而但經月留置,趁不分給,至於其餘數,以爲官家雜下之用,雖曰已用,其不能善處之罪,在所難免。且御使書啓,所關非細,上裁,何如?啓。此人情迹,殊甚可疑,削職,決杖定配。
禁府啓目,前水使孫泌元情事判付內,姑停刑推,覈處。
府啓目,今西路板蕩之餘,値此無前之責應,一道物力,竭盡無餘,供億之役,遠及於海西列邑,經亂遺民,荐遭飢饉,塡壑之患,迫在朝夕,而傾其甔石,以應徵斂,出其死力,奔走道路,哀我民斯,亦獨何辜?加以一路夫馬之役,罔有紀極,驛馬則殆盡致弊,刷馬則無以繼辦,使命難通,擺路當絶,事勢之急,不啻燃眉。凡可以軫恤之道,變通之方,宜無所不用其極也。內需司奴婢,在兩西者,不知元數幾何,而自前有雜役復戶之規,不與凡民齊役。當此擧國人民,奔走困頓之日,此輩獨享飽食安眠之樂,同是一國之民,苦樂勞逸,若此懸殊,實非聖上一視同仁之道,而民生之受困,衆心之不服,未必不由於此。此乃諸道所同然,而若言目前之急,兩西爲最,不可一日不爲變通。請命平安·黃海道,內需司勿許復戶,與凡民一體差役,且其身貢米布,限一路蘇完,令各其道監司,句管收捧,輔用於夫馬之價,以爲紓民力慰人心之地。內需司奴婢陳告之弊,爲今日病民之痼疾,詞訟日繁,冤枉日多,蓋緣近來人心不淑,名分不嚴,弱主之奴,皆懷悖心,締結內奴,百般投人,改易名字,假托文籍,眩亂是非,欺罔天聽,寒微士族,拱手而失其舊物者,比比有之。雖或起訟陳辨,官司枉法,控冤莫伸者亦多,中外同然,怨讟朋興,誠可寒心。內司私奴,本非盛世事,聖上雖未能擺脫痼習,一朝罷革,豈宜開此招冤之路,以累聖德,士夫一國人心乎?得失輕重,較然明甚,此聖上所當惕念處也。請自今以後,永革陳告之規,如有內奴奸細之輩,不遵聖旨,復踵前習者,命付有司,繩以重律,以昭王者公平之政。答曰,事非新創,革之不可,補無大益,論之煩瑣。朝報
上在昌慶宮。停常參·經筵。
夜五更,流星出五車星,入北河星,狀如鉢,尾長五六尺許,色赤。
弼善李元鎭出去。
兎山縣監朴潤緖,差使員還下去。
吏曹啓目粘連,忠淸監司書狀云云。向前全義縣監柳後聖,已爲遲晩,令攸司照律,何如?啓。御史所爲,殊極駭愕。其時御史,先罷後推,以懲其蔑法欺罔之罪爲乎矣。柳後聖乙良,分揀。
禁府,吳世彦,豐基昌樂驛定配。啓。
答行司直沈演疏曰,省疏具悉。爾其勿辭,安心察職。
府啓,目今西路板蕩難支之狀,臣等備盡論列,而伏承聖批,以補無大益,論之煩瑣爲敎,臣等竊悶焉。當此擧國人民奔遑困頓之日,此輩獨享饒食安眠之樂,民生之重困,衆心之不服,未必不由於此,非以內奴身貢,足以大補於燃眉之急,其於聽聞,慰悅非細,所補雖小,所益甚多,請命兩西內需司奴婢,勿許復戶,且其身貢米布,限一路蘇完,令各其道監司句管補用。臣等伏承聖批,以事非新創,革之不可爲敎,臣等竊惑焉。內需司奴婢陳告之弊,爲今日病民之痼疾,請自今以後,命革陳告之規,如有內奴奸細之輩,不遵聖旨,復踵前習者,命付有司,繩以重律,以昭王者公平之政。答曰,此事皆在法典,考見宜當。米布補用事,已諭。
懷恩君德仁上疏。大槪,亟收盛命,以安愚分事。入啓。
武兼宣傳官朴善承上疏。大槪,陳情加資還收事。呈政院,還出給。
傳,前知事鄭斗源,僉使辛廷俊,前虞候洪伯漢,司果趙廷命·尹纏,府尹黃一皓,全平君李慶禎,判書李景奭,承旨李命雄,縣監鄭維,正郞許穡·李曼,主簿李弘澤等敍用事,下吏兵曹。
修撰黃㦿入來。
禁府,沈景龜自現,囚。啓。朝報
備邊司啓曰,謝恩方物及文書下送之時,不可無齎領之官,故頃日本司啓請,令該曹稟旨,預爲定奪,以待其發送之日矣。今聞以宣傳官下去云,宣傳官齎領以去,似未妥當。戶曹郞廳一員及應行譯官眼同,一一計數齎去,使臣處交付宜當,敢啓。傳曰,依啓。兵曹謄錄
上在昌慶宮。停常參·經筵。
夜四更,艮·巽·乾方有氣,如火光。
藥房提調李溟,副提調韓亨吉啓曰,冬節已深,日氣寒緊,伏未審聖候調攝若何?臣等不勝仰慮,敢此問安。答曰,時無加減。
上護軍安應亨上疏。大槪,還收賞加之命事。入啓。
護軍尹得說上疏。大槪,蔑有絲毫之勞,懇乞還收加資之命事。入啓。
吏曹判書李顯英辭狀。傳曰,勿辭,回諭。
掌隷院判決事尹兼善子幼學尹桄身死,服制已行十五日,出仕,何如?啓,依所啓施行。
答懷恩君德仁,護軍安應亨·尹得說疏曰,省疏具悉卿等之意。今此特減之恩,莫非卿等之功,宜勿控辭,安心行公。
執義趙錫胤啓曰,國家不幸,大亂之餘,飢饉荐臻,八路生靈,方在愁怨之中,而無前責應之事,慘痛之擧,又出於今日,民力已竭,人心已去。當此之時,苟無朝家大變革·大恩澤,以慰悅而保恤之,則土崩之患,指日可待,而其中兩西之事,尤至十分地頭,救急之策,誠不可一日緩也。臣亦非不知內需司奴婢復戶,非近日新創之事,身貢取用,非大段裕財之方,而一視之仁,有光聖德,損傷之政,易感衆心,舍是則無知始於何時,而滋蔓之弊,近來愈甚,遂爲奸民背主避役之淵藪,一國生靈,誰非殿下之民,而何必開此私逕,以累大公至正之德,以失中外臣民之望乎。臣誠愚妄,不自揣量,敢陳責難之義,而不惟不能蒙允,昨承聖批,至以皆在法典,考見宜當爲敎,臣不勝瞿然之至。臣本昏昧,不習法典,固未嘗知此法之源委,而若以妄見言之,則所謂法者,皆所以立政而利民者,雖是先王之良法美意,如或久而弊生,則揆宜變通而損益,不使蠹政而病民,乃爲繼述之善,豈可膠守太平時事於危難之日,謂之遵奉成憲,而不念民生之日困,衆怨之朋興乎?臣竊恐聖上元來病根,多在貨利上,而不能痛加克治之功。故到此地頭,猶未擺脫久習,乃以此等未安之敎,以爲牢拒言者之地,此非大聖人翻然悔悟,舍己從人之道,臣竊爲殿下惜之。臣身爲臺官,不識法典,率爾論事,致勤聖敎,決不可仍冒言地,請命罷斥臣職。答曰,勿辭。退待物論。
掌令柳景緝,持平金鋿啓曰,凡爲政之道,毋論大小,利民者行之,病民者祛之,雖在治平無事之時,尙且然矣,況當此民力已竭,國事罔極之時乎?今此內需司奴婢復戶及陳告兩件事,雖曰事非新創,法之弊者,自可隨時變通,雖補無大益,仁聲所及,足以慰悅民心,故臣等相議論啓矣。不惟未蒙允兪,反致聖敎之勤,此無非臣等誠意淺薄,未能格非之罪也。伏見執義趙錫胤引避之辭,身爲臺官,不識法典,率爾論事之失,與之無異,不可晏然仍冒,請命罷斥臣等之職。答曰,勿辭。退待物論。朝報
承文院官員以都提調啓曰,以禮曹啓辭,今此謝恩文書下送時,承文院郞廳,勿爲下送,以除往來之弊事,傳敎矣。第此文書交付·査對·替換·封裹之際,恐有差誤之患,本院書員一人,給馬下送宜當,敢啓。傳曰,依啓。兵曹謄錄
兵曹啓曰,前日運糧馬都領將五衛將池學海,前慶尙右兵虞候李廷顯,前寶城郡守邊岌等三人擇差單子,啓下矣。卽者,備局分付內,邊岌則已爲現身,而李廷顯時未來現,似有緩不及期之患,池學海亦方有身病,此兩人以他可當人改差云,故以曾議於備局之人,元單子改付標以入之意,敢啓。傳曰,知道。兵曹謄錄
上在昌慶宮。停常參·經筵。
歸厚別提郭衛國,卒許禮葬事,竹山地出去。
判決事尹兼善,楊州地掃墳呈辭。入啓。給由。
大司憲鄭廣敬啓曰,內奴婢之許令陳告,雖未知創於何時,而法久弊生,濫僞日滋,理合變通,以紓民怨,故妄料爭執。伏覩考見法典之敎,瞿然失措,身爲言官,論事之失,比同僚長官尤甚。且凡本府推勘被罪人員,卽爲移文政曹,以爲憑考之地,例也。知事鄭斗源罷職,在於三月,是臣曾忝於本職之日,而不爲知會兵曹,落漏於蒙敍之列,致勤聖敎,昏不察任,墜落舊規之罪,在所難免。昨日所當自列,腰結麻痺之病,遇寒漸重,疝氣之痛,發作無節,欲起還仆,引避最後,不勝惶恐,請命遞斥臣職。答曰,勿辭,退待物論。
校理金弘郁上疏。大槪,乞遞職名,歸救於病父事。入啓。
院啓,大司憲以下,竝引嫌而退。內需司之設,本非王者美政,漸至滋漫,其弊已痼。今之談時弊者,未嘗不以是爲先,況此亂餘飢饉,又値無前策應,公私蕩竭,兩西尤甚,則收貢布而助驛路,除復戶而均民役,永杜陳告之路,俾絶病民之擧,宜無所不用其極。殿下若能勇改不吝,大加變革,不以膠守故例,爲繼述之能事,惟以增光前烈,爲堂搆之大業,則輿情胥悅,咸仰大聖人所作爲,出尋常萬萬,而邦命維新之幾,亶在於此矣。今不能然,乃於些少西民救急之請,猶示持難之色,至下法典考見之敎,言者不安,瞻聽缺望,竊恐聖人胸次,未免有偏係之私,而或傷於大公至正之盛德也。爲殿下甚措焉。憲府多官,身居言地,目見生民渴急之狀,有此論列者,實出於愛君憂國之至誠,則其論甚正,其意甚美。法典有無,非所當論,未卽知會,實出無情,而前事不避,已有成規,不可以此輕遞憲長。俱無可避之嫌,請執義趙錫胤,掌令柳景緝,持平金鋿,大司憲鄭廣敬,竝命出仕。答曰,依啓。且貨利陋事,而趙錫胤斥言正呼,爾等亦以爲正論,可謂直矣。然與不曰不廉,曰簠簋不飾之意,未同也。朝報
上在昌慶宮。停常參·經筵。
答校理金弘郁疏曰,給由。當日瑞山地病親事,出去。
禁府,沈景龜元情公事,判付內,姑停刑推,議處。孫泌覈處公事,判付內,照律。
大司憲鄭廣敬,掌令柳景緝,持平金鋿就職。執義趙錫胤命招,病不進,依承傳罷職。
府啓,目今西路難支之狀,臣等備盡論列,聖明亦已洞燭,而連日爭執,未蒙允兪,臣等竊悶焉。西路事勢之急,不啻燃眉,凡可以變通之方,宜無所不用其極。臣等亦非不知內奴婢身貢,不足以大有所補,而聽聞所及,慰悅非細,所補雖少,所益甚多。至於復戶之事,雖非新創之規,當此擧國人民奔遑困頓之日,此輩不與凡民齊役,獨享饒食安眠之樂,殊非聖上一視同仁之道也。請勿留難,兩西內奴,勿許復戶,且其身貢米布,限一路蘇完,令各其道監司句管補用。臣等將內奴婢陳告之弊,論之已盡,聖批牢拒,臣等之惑滋甚焉。此規之開,雖未知始於何時,而法久弊生,濫僞日甚,當今病民之政,莫過於此,如知其非,卽可變通,舊例新規,不必爲拘,豈宜聞此招怨之路,以累聖德,士大夫臣民之望乎?得失輕重,較然明甚,此聖上所當惕念處也。請勿留難,自今以後,永禁陳告之規,如有內奴奸細之輩,不遵聖旨,復踵前習者,命付有司,繩以重律,以昭王者公平之政。答曰,已諭。
司諫李行遇,正言呂爾載啓曰,伏見昨日處置憲府之批,臣等不勝瞿然之至。因竊伏念,自古人臣,告戒於君,何嘗無過激之語?周昌以漢高爲桀·紂,劉毅以晉武爲桓·靈,而當時人君,不以爲怒,書之史冊,以爲美談。殿下於趙錫胤之言,更加惕念,有則改之,無則加勉,虛襟察納,以廣忠諫之路,則錫胤過中之辭,庸何傷於天地包容之量乎?殿下不罷內需司,不革復戶陳告之弊,而至於言者,輒加訑訑之色,又下未安之敎,聽聞所及,孰不曰,殿下私於內奴,而薄於臺官乎?驚心慘目,擧咸萃於今日,而臣等緘口惴,惴,已不敢進一言,乃於循例處置,反承嚴旨,羞愧欲死,不知所達。臣等更何顔面,仍冒言地乎?請命遞斥臣等之職。答曰,勿辭,退待物論。
吏曹啓曰,臺諫有闕,政〈事〉,敢稟。朝報
上在昌慶宮。停常參·經筵。
兎山縣監朴潤緖,差使員還下去。
注書任重,在外入來。
正言姜栢年啓曰,臣待罪言地,已有日矣,而當此國事罔極,民生困悴之日,曾不得一言獻規,則處置憲府之際,已多忸怩于中,昨承聖批,益覺瞿然之至。古今天下,諫臣直士之論人主是非,言國家得失,面折廷爭,斥言正呼者,不知其何限,而時君取舍好惡之間,興喪判焉。以聖上包荒虛受之量,豈不能容一言事之臣,而有此意外未安之敎乎?臣竊歎焉。官以諫名,旣不得隨事論列,承此嚴旨,又安敢晏然而已?況臣積年沈痼之病,遇寒復作,火升痰塞,欲起還仆,引咎自列,亦後於同僚。以此以彼,所失尤大,請命遞斥臣職。答曰,勿辭。退待物論。
備邊司啓曰,本司有司堂上,一日不可無,而他員代察已久,事甚苟簡。以前啓下堂上禮曹參判李植,行司直沈演,仍察有司之任,何如?傳曰,依啓。
掌令柳景緝,持平金鋿啓曰,諫院多官,引嫌退待,本府當爲處置,而但此事由於臣等之論,致令多官不得自安,臣等雖不敢一事再避,悶默而退,亦且惶恐待罪之不暇,何敢自以爲無失,而晏然處置乎?當此危難之日,身居臺閣,蔑有絲毫之報,而日事瀆擾於靜攝之中,臣等之罪,至此尤大,決難仍冒,請命遞斥臣等之職。答曰,勿辭。退待物論。
大司憲鄭廣敬上疏。大槪,病重,不得引避,請命罷斥臣職事。入啓。朝報
引見時,戶曹判書李溟所啓,相酌後送之耶?上曰,彼旣許諾,今明日發送,可也。李溟曰,然則何官送之耶?以譯官送之,未知如何。但譯官,非但名微,幹辦之人,亦未易得,何以爲之乎?上曰,若似以士夫送之。上曰,交替官領將,何如人定送,而卿其招見耶?李溟曰,招見之則可謂選矣。第領去之人,非但取其計慮于行役,宜以露宿風飧,耐苦壯健之人,定送爲當矣。上曰,然矣。兵曹謄錄
上在昌慶宮。停常參·經筵。
辰時,有霧氣。夜一更,流星出參星上,入胃星下,尾長七八尺許,色白。
謝恩,護軍蔡裕後。
判決事尹兼善,楊州地掃墳事,出去。
答大司成鄭廣敬疏曰,省疏具悉。卿其勿辭,調理察職。
禁府照目,前水使孫泌矣私奴玉世,稱以婢子率逃,足掌亂打,濫刑致死。罪決杖一百,永不敍用,告身盡行追奪。啓依允。
玉堂箚子。大槪,司諫李行遇,正言呂爾載,大司諫崔惠吉,獻納沈大孚,正言姜栢年,掌令柳景緝,持平金鋿,竝命出仕事,入啓。答曰,依啓。
禮曹節目,卒逝前參判李景義另祭乙良,依法例擧行爲乎矣,致賻段,依近例勿爲擧行,何如?啓依允。別致賻。
禮曹參判李植上疏。大槪,備邊司有司堂上辭免事。入啓。
兵曹,行護軍李景義,今月初六日身死,曾經臺侍。啓。
兩司就職。
府啓,目今西路難支之狀,臣等備盡論列,聖明亦已洞燭,而連日爭執,未蒙允兪。臣等竊悶焉。西路事勢之急,不啻燃眉,凡可以變通之方,宜無所不用其極。臣等亦非不知內奴婢身貢,不足以大有所補,而聽聞所及,慰悅非細,所補雖少,所益甚多。至於復戶之事,雖非新創之規,當此擧國人民奔遑困頓之日,此輩不與凡民齊役,獨享饒食安眠之樂,殊非聖上一視同仁之道也。請勿留難,兩西內奴,勿許復戶,且其身貢米布,限一路蘇完,令各其道監司句管補用。臣等將內奴婢陳告之弊,論之已盡,聖批牢拒,臣等之惑滋甚焉。此規之開,雖未知創於何時,而法久弊生,濫僞日甚,當今病民之政,莫過於此,如知其非,卽可變通,舊例新規,不必爲拘,豈宜開此招怨之路,以累聖德士夫臣民之望乎?得失輕重,較然明甚,且聖上所當惕念處也。請勿留難,自今以後,永革陳告之規,又有內奴奸細之輩,不遵聖旨,復踵前習者,命付有司,繩以重律,以昭王者公平之政。
院啓,目今難處之事,有難盡矣,而兩西孑遺之民,當此飢歲,又値無前策應,其遑遑渴急之狀,不言可想。朝廷若無另加優恤之擧,則頓無支活之路,言念及此,不覺心痛。遠地之事,不如目見之詳且盡,請令道臣,宣布德意,訪問疾苦,凡係蠲弊保活之策,悉心料理,啓聞處置,而亦自廟堂,別樣區劃,轉給財穀,或量減租稅,俾蒙國家一分之惠,以爲西民慰悅之地。答曰,廟堂當有酌處,姑俟之,可也。
答府曰,已諭。朝報
上在昌慶宮。停常參·經筵。
昧爽,流星出東方淡雲中,入巽方濁氣中,狀如甁,長三四尺許,色白。
藥房啓曰,近日窮陰肆威,寒冱甚緊,伏未審調攝中,聖候若何?臣等無任仰慮之至,敢此問安。答曰,近日氣候,頗未如前。
藥房再啓曰,臣等伏承近日氣候,頗未如前之敎,不勝驚慮之至。比來寒緊,日候不調,或有傷感之所致,而抑亦前日所患脹候,有復發之漸乎?詳知症候,欲與醫官等議藥以進,及時調治,庶免彌留之患,敢啓。答曰,不至大段,姑勿議藥。藥房謄錄
府前啓,國忌齋戒,以姑停。
答禮曹參判李植疏曰,省疏具悉。卿宜勿辭察任。
院前啓,西民優恤事,停啓。
傳曰,金尙憲下去時,給馬隨往子弟,亦令各官供饋。兵曹謄錄
上在昌慶宮。停常參·經筵。
夜一更,月暈。二更,巽方有氣,如火光。
藥房啓曰,伏未審夜來,調攝聖候若何?昨承頗未如前之敎,不勝憂慮之至。臣等與醫官,相議症候,雖非大段,如未及時平復,則恐有彌留之患。明知症候,議藥以進,何如?敢此更稟,問安。答曰,從容調理,自可差愈,勿爲問安。
掌令卞時益,在外入來。朝報
上在昌慶宮。停常參·經筵。
夜一更,月暈。巽方有蒼白氣十餘條,狀如彗箒梢經天,良久乃滅。二更,月暈。
司禦許遂,瀋陽出去。
兵曹參判沈詻上疏。大槪,病重陳情,本職及兼帶同知義禁,竝乞遞事。呈政院。
左尹韓明勗上疏。大槪,病重乞遞職名事,呈政院。
府前啓,兩西內奴婢許復戶,且身貢補用西路事,內奴婢陳告之規永革事,竝停啓。
傳曰,政事,明日爲之。
禁府,許啓·林墰元情公事,判付內,除刑推,罷職,放送。
漢城府啓曰,參軍李德輿,無端下鄕,久不還來,請命罷職,在京無故人差出,何如?傳曰,允。朝報
上在昌慶宮。停常參·經筵。
傳曰,大臣·備局堂上·兩司長官引見。
有政。吏批,以申翊全爲弘文館校理,柳穎爲弘文館應敎,李基祚爲兵曹參議,李命雄爲禮曹參議,趙絅爲司憲府執義,李慶禎爲全平君,沈演爲漢城府右尹,柳山立爲漢城府參軍,金孝建爲兼春秋館編修官,金地男爲兼春秋館記事官,田皞民兼養賢庫直長,金光爀爲綾州牧使,李慶恒爲成均館典籍,嚴可訥爲繕工監參奉,金時沈爲氷庫別檢,嚴鼎耉爲兼春秋館記注官,金泰基爲兼春秋館記事官,朴瀰爲惠民署提調。
兵曹啓曰,備邊司啓曰,柳琳催促之言,前後非一,而柳琳今日入來,明當急速下送矣。旣以大將爲名,則不可無褊裨,況到灣上之後,亦必有送人相問之事,軍官二人給馬,使之帶去,何如?傳曰,允。兵曹謄錄
全羅監司書目,全州府尹韓興一,沃溝縣監林聖翊,光陽縣監崔濯,限賑救間仍任事。
大司憲鄭廣敬上疏。大槪,病重,末由趨詣召命,乞治臣罪事。入啓。朝報
上曰,懷恩君,其人多病,再三入送,不無獨賢之歎,而國事至此,若爲入去,則大有所益,以陳奏使差送,可也。此時西路使臣,雖不乘駕橋,而今番則破格爲之,優給藥物,速令調理。兵曹謄錄
備局堂上引見入侍時,右相曰,李景奭旣當製述奏文,承文提調,爲先下批,何如?上曰,依爲之。承文院謄錄
上曰,大提學文辭,非不好矣,而入送淸國之製,則殊欠婉順。與李景奭相議製出,用其委曲之意,可也。上曰,蔡以恒若入來,則廟堂招見其人,且言其奪氣可慮之事,措辭善對之策,可也。右相曰,今番三件刷還之際,守令欲免罪責,多行無據之事,事過後摘發治罪,如何?上曰,守令誤爲者,治罪,可也。上曰,奏文速製,預示懷恩君,俾無畢竟違誤之患,可也。上曰,陳奏則當有方物矣。承文院謄錄
上在昌慶宮。停常參·經筵。
校理申翊全初度呈辭。兵曹參判沈詻辭職上疏。呈政院,還出給。
完城府院君上疏。大槪,病勢甚重,趁未謝恩,惶恐待罪事。大祭齋戒,以留政院。
傳曰,史官一員待命,騎馬三匹立之。
軍器寺等內摘奸。
右尹沈演上疏。大槪,亟收成命,以安愚分事。呈政院,還出給。
以備邊司啓辭,右尹沈演命招肅拜。
司直柳琳西下。
兵曹參議李基祚初度呈辭。大祭齋戒,以留政院。朝報
上在昌慶宮。停常參·經筵。
夜一更至三更,月暈。
藥房啓曰,臣等前承調理差愈之敎,退在憂慮,不勝區區之至。卽今隆寒,日勢嚴冱,伏未審聖候調攝若何?敢此問安。答曰,症候稍減。
中宮殿問安。答曰,知道。藥房謄錄
大司憲鄭廣敬上疏。大槪,病重乞遞事。入啓。
兵曹參判沈詻辭職上疏。入啓。答曰,省疏具悉。卿宜勿辭察職。
兵曹參議李基祚,校理申翊全初度呈辭。呈政院,還出給。
吏曹啓目,粘連全羅監司狀啓,全州府尹韓興一,沃溝縣監林聖翊,光陽縣監崔濯,限明秋仍任事云云。本道失稔尤甚,賑救爲急兺不喩,遠路迎送,貽弊可慮是白乎矣。瓜滿遞易,係是金石之典,似難撓改,狀啓內辭緣,更理安徐,何如?啓,依狀啓施行,以除民弊。
府啓,新除授執義趙絅,時在忠淸道洪州地,請斯速上來事,下諭。答曰,依啓。
答完城府院君疏曰,省疏具悉。心深慮念,卿其勿爲惶恐,安心調理。仍傳曰,遣內醫看病。
以備邊司公事,輸城察訪李太芳拿推事,捧承傳。
禁府,李明漢自現囚。啓。
答大司憲鄭廣敬疏曰,遞差。朝報
備邊司啓曰,各道刷還人下去之時,必以宣傳官與差使員,一同押去者,蓋慮其刷人數多,恐有中路見失之患矣。明日又有追刷人發送者,而此則數不多,宣傳官往來,亦甚有弊,只令差使員押去交付之意,敢啓。傳曰,依啓。
又啓曰,蔡以恒今已來到,依前啓下,給馬下送之意,敢啓。傳曰,知道。兵曹謄錄
備局堂上引見入侍時,左議政所啓,今番減米,當有謝恩之擧,順付於正朝使,假高銜以送。上曰,頒付則有若不重其事,謝恩使,令該曹別爲差送。承文院謄錄
兵曹啓曰,備忘記,天寒如此,薄衣軍士,令該曹襦衣題給事,傳敎矣。卽日分遣郞廳,一一點閱,其中薄衣者三十九名,別單以啓,令該曹急速造衣,照數題給之意,敢啓。傳曰,依啓。兵曹謄錄
上在昌慶宮。停常參·經筵。
夜一更,月入東井星。
兵曹參議李基祚初度呈辭。入啓。
備忘記,天寒如此,薄衣軍士,令該曹襦衣題給。
刑曹啓曰,本曹所屬掌隷院郞官,今秋冬等褒貶,當爲等第,而判決事尹兼善,受由在外,退行之意,敢啓。傳曰,知道。
禁府,宣傳官金光祿拿囚。啓。
訓鍊都監啓曰,今秋冬等殿最,都提調申景禛出使,限內不得爲之之意,敢啓。傳曰,知道。
春秋館郞廳,以領監事諸堂上意啓曰,本館堂上三員內,知事李顯英,奉命在外,同知事全湜,在外未上來,修撰官未差出,員位不齊,今冬等褒貶,限內不得爲之之意,敢啓。傳曰,知道。
弘文館,以大提學意啓曰,本館官員,今秋冬等褒貶,當爲等第磨勘,而領事洪瑞鳳,方在瀋陽,姑未還朝,限內不得爲之之意,敢啓。傳曰,知道。
吏曹啓曰,判書李顯英,西下未及上來,今秋冬等褒貶,限內不得爲之之意,敢啓。傳曰,知道。
承文院官員,以右議政意啓曰,領相在灣,左相赴瀋,本院及議政府褒貶,限內不得磨勘啓聞之意,敢啓。傳曰,知道。
忠勳府啓曰,今冬等褒貶,當於望前爲之,而昇平府院君金瑬,身病方劇,完城府院君崔鳴吉,舊疾又作,平城府院君臣申景禛,以謝恩使方在西路,褒貶等第,不得已退行之意,敢啓。傳曰,知道。
傳曰,昇平府院君家,遣內醫看病。
吏曹啓曰,臺諫有闕,政事,取稟。
判中樞金時讓箚子。大槪,辭職事。入啓。答曰,省箚具悉卿意。卿其安心,勿爲控辭。朝報
上在昌慶宮。停常參·經筵。
夜二更,白雲一道,如氣起自坤方,直指艮方,長可七八丈,廣尺餘,良久乃滅。
禁府啓目,李明漢元情公事,判付內,除刑推,罷職,放送。又啓目,金光祿元情公事,判付內,除刑推,議處。又啓目,沈景龜·姜孝亮憑問云云,其矣等所招之言,似涉荒雜爲白乎矣。沈景龜所言內,漢城府坐起間,一日爲之之說,實涉不直兺不喩,六月間眼疾極重,凡公事萬無成給之理是如爲乎矣。臣等取考漢城府金沙作帳籍,相考驛吏是如,六月十七日,刑曹良中移文內,右尹着押,判官着押成給爲白有去等,其時判官沈景龜當之,則眼疾甚重,公事不爲成給之說,涉於欺罔爲白乎旀,姜孝亮段置,次知色吏以其時文書乙,渠自書之,移文刑曹爲白有去等,欲免己罪,推諉於崔厚立爲白臥乎所,情狀加于痛駭爲白置。竝只刑推得情,何如?啓依允。又啓目,趙廷立刑問七十四次,金時賢六十九次,崔守白一百四十五次不服,竝只加刑。啓依允。
禮曹,藏氷官,奉常主簿柳秠,工曹正郞崔魯詹,佐郞李杬,司僕僉正李敏白,判官梁謙,平市令卞悌元,奉事尹鳴擧,都廳朴啓榮。
左尹韓明勗辭職上疏。呈政院,還出給。
兵曹啓曰,判書臣李景曾,西下未還,本曹今庚辰年秋冬等褒貶,限內不得爲之之意,敢啓。傳曰,知道。
軍器寺官員,以提調意啓曰,本寺今秋冬褒貶,都提調申景禛例兼提調,兵曹判書李景曾皆出使,故限內不得爲之之意,敢啓。傳曰,知道。
咸鏡監司書目,穩城府使李大喜身死事。
兵曹參議李基祚再度呈辭。入啓。
校理申翊全上疏。大槪,陳情乞遞事。呈政院,還出給。
懷恩君箚子。大槪,病伏中冒陳所懷事。入啓。朝報
上在昌慶宮。停常參·經筵。
有政。吏批,以李道長爲吏曹正郞,李以存爲兼司憲府持平,沈詻爲靑松君,鄭泰齊爲吏曹佐郞,趙後說爲穩城都護府使,李德洙爲吏曹參議,李省身爲兵曹參議,鄭廣敬爲兵曹參判,洪鎬爲兵曹參議,李省身爲兵曹參知,李景奭爲司憲府大司憲,李之馧爲兼輸城道察訪,鄭良佑爲司憲府監察。
下直,扶餘縣監沈長世,會寧萬戶趙壤。
謝恩,綾州牧使金光爀。
懷恩君德仁箚子。啓下備邊司。
兵曹參判沈詻再疏。大槪,病勢益重,供職無期,本職及兼帶同知義禁,冒萬死,更乞遞免事。入啓。
兵曹參議李基祚三度呈辭。遞差。
校理申翊全辭職上疏。入啓。
左尹韓明勗辭職上疏。呈政院,還出給。
吏曹啓目,佐郞鄭泰齊病滿三十日,改差。啓依允。
又啓目,監察李後鎭病滿三十日,改差。啓依允。
兵曹參判沈詻再疏。答曰,只遞本職。
政院啓曰,慶尙右水使金體乾,全羅左水使李郭齊,今秋冬等邊將褒貶,無一人居下,殊無嚴明殿最之意,請推考。傳曰,依啓。監·兵使中,功績不爲懸注者,亦爲推考。
以全羅·咸鏡道觀察使推考傳旨,傳曰,此則與全然不啓者有異,勿推。朝報
兵曹啓曰,今當番薄衣軍士三十九名,襦衣畢分給之意,敢啓。傳曰,知道。兵曹謄錄
院啓,藏氷都廳之任,始自頃年,元非舊規,而其累日支供之費,下輩操縱之弊,漸至滋蔓,況當此歲飢省冗之日,豈可仍置有害無益之剩官,以貽弊端,而不變謬規乎?依前例董役之事,專責主梗官,而只使禮曹郞官,往來檢飭,禁戢濫雜,而都廳則請命減省,以除一分之弊。答曰,古今有異,不可不遣。朝報
傳曰,淸國送生魚燒酒,則致諭之禮,前例相考爲之。承文院謄錄
上在昌慶宮。停常參·經筵。
正言姜栢年初度呈辭。呈政院,還出給。
兵曹參判鄭廣敬初度呈辭。給由。允下。
大司憲李景奭上疏。大槪,陳情乞遞事。入啓。
院啓,自前藏氷時,主梗官句管董役,禮部之郞,往來看檢,猶足以完役,則都廳之役,始自頃年,而誠一剩官也。當此歲飢省宂之日,豈可諉以古今異宜,而任其貽弊,不變謬例乎?藏氷都廳,請命減省,以除一分之弊。政事之日,吏兵批,竝爲開政,例也。昨日兵曹堂上,稱病不進,終未開政,送西之員,不得付職,實是前所未有之事,國綱解弛,此亦可見。揆以事體,極爲可駭,應參堂上,請命罷職。
備邊司啓曰,云云事,傳敎矣。前例相考,則略將諭意,移咨於衙門。令承文院撰出一咨,今番使臣之行付送,何如?傳曰,依啓。
上在昌慶宮。停常參·經筵。
藥房啓曰,伏未審數日來,聖候調攝若何?中滿分稍丸,劑進已久,未知盡爲進御乎。臣等與御醫等相議,此藥主治熱脹之症,必須連進,然後可以收效云,敢此問安,竝爲仰稟。答曰,一樣。丸藥,歲前當爲盡服。藥房謄錄
謝恩,輸城察訪李之馧。
下直,恩津縣監徐亨履。
答兵曹參判鄭廣敬疏曰,省疏具悉。卿其勿辭察職。
答大司憲李景奭疏曰,省疏具悉卿懇。昔之所失,今已蒙宥,循例察職,勿復控辭。
正言姜栢年初度呈辭。呈政院,還出給。
右尹韓明勗,校理申翊全上疏。入啓。
修撰權堣上疏。大槪,病重乞遞事。呈政院,還出給。
右承旨金堉初度呈辭。入啓。傳曰,還出給。
院前啓,藏氷都廳減省事。停啓。
禮曹參判李植上疏。大槪,冒瀆陳情,乞遞職名事。入啓。朝報
備邊司啓曰,傳曰,今番刷送漢人中,年老者幾許耶?問啓事,傳敎矣。三刷人中,成冊中只錄姓名,不書年歲,漢人間有衰老髮白者,而已爲入送,年老之名數,今難的知矣。仍此傳敎,更考奏文草,則有征倭時,落留一節刷來中,只有興德縣逃漢一口,訴稱征倭時,落留者之子,亦已入送云。此類入往者必少,文書中斟酌刪改爲當,此意言于承文院,何如?傳曰,依啓。承文院謄錄
上在昌慶宮。停常參·經筵。
義禁府啓,本武兼宣傳官金光祿矣到黃州,徵酒大醉,責出房妓,罪杖一百贖,告身盡行追奪。啓。只罷其職。
注書鄭麟卿病代,假注書,△鄭始成·李元圭·尹安基。
京畿監司書目,當此多事之時,褒貶居下守令·察訪,不可久曠,令該曹稟處事。
掌令卞時益,正言姜栢年初度呈辭。呈政院,還出給。
修撰權堣辭職上疏。呈政院,還出給。
兵曹參判鄭廣敬再度呈辭。入啓。加給由。
宗簿主簿姜文明入來。
答禮曹參判李植疏曰,省疏具悉。卿其勿辭察職。
傳曰,史官二員待命,騎馬六匹立待。
禮曹,藏氷都廳朴啓榮病,代柳淰改付標,當日出去。
戶曹佐郞沈櫶入來。
答左尹韓明勗疏曰,省疏具悉卿懇。卿其勿辭察職。
校理申翊全辭職上疏。傳曰,還出給。朝報
上在昌慶宮。停常參·經筵。
京畿監司朴大君迎候事,開城府出去。
東西各陵內摘奸。
正言姜栢年,掌令卞時益初度呈辭。呈政院,還出給。
去夜吏曹巡檢時,敦寧參奉李時煜,西學分差,典籍辛述闕直。啓。
吏曹參判金壽賢初度呈辭。入啓。傳曰,調理出仕。
京畿監司書目,楊州呈,以判決事尹兼善病重,上去不得事。啓,遞差。
禁府啓曰,鳳山郡守李惟泂拿囚。啓。
吏曹啓目,粘連京畿監司狀啓云云。凡殿最有闕守令,例於都目政差出矣。事係變通,自下不敢擅便,上裁施行,何如?啓。路邊守令,罷格差送。
府啓,扶安雖縣,其實郡也。物衆務殷,素稱難治,卽今形勢,又異於理劇剸煩,須得其人,而新除授縣監尹㻩,曾爲小縣,聲績未著,貽笑一道,況此湖南重地,不可授諸如此之人,請命遞差,其代令該曹,各別擇送。答曰,依啓。朝報
上在昌慶宮。停常參·經筵。
大雪。
歸厚別坐郭衛國,卒許禮葬後入來。
兵曹啓曰,當日出身李延男稱名人,自宣仁門入來,差備門外擊錚,極爲駭愕。令攸司囚禁治罪,同門守門將柳復立,常時不能禁斷,以致闌入,亦爲非矣,請推考。傳曰,依啓。
左副承旨尹順之啓曰,今日文書考覈時,臣與右副承旨臣兪㯙,俱爲受點,而文書未到前,已爲日入,臣兪㯙隨例出去,家在新門外,日勢已暮,不得已臣與同副承旨臣申敏一,査覈之意,敢啓。傳曰,依啓。出去承旨推考。
禁府啓目,沈景龜·姜孝亮等遲晩,照律,何如?啓依允。又照目,前漢城判官沈景龜,色吏姜孝亮等矣,金沙作帳籍相考,移文刑曹時,驛奴以驛吏成給,罪決杖八十,徒二年,盡奪告身。姜孝亮段置,杖一百,全家徙邊。啓,功減一等。
正言姜栢年,掌令卞時益初度呈辭。呈政院,還出給。
修撰權堣辭職上疏。呈政院,還出給。
備邊司,沈器遠箚子回啓公事,李一元·文希聖加資事,捧承傳。
禁府,沈景龜,菁好驛徒一年半,姜孝亮,松羅驛徒三年,定配。啓。
司僕僉正李敏白,藏氷後入來。
禮曹啓目,粘連成均館呈云云。今庚辰年陞補入格優等儒生丁斗炯·高尙翼·李志遠·柳星龜·具奚·權脩·任·梁之彦·張緯周·李石慶等乙良,依前例直赴監試·覆試,何如?啓依允。
吏曹參判金壽賢上疏。大槪,老病深重,冒死乞遞事。入啓。朝報
訓鍊都監啓曰,京畿三運壯抄砲手四百二十五名,明日爲始,交替輪回入直,鍊習之意,敢啓。傳曰,知道。訓局謄錄
上在昌慶宮。停常參·經筵。
夜五更,月暈,暈上有冠,色內赤外靑。
正言姜栢年,校理嚴鼎耉初度呈辭。呈政院,還出給。
傳曰,史官二員待命,騎馬三匹立之。
內外氷庫摘奸。
平市令卞悌元,奉事尹鴻擧,藏氷後入來。
持平郭聖龜,在外入來,啓曰,無狀小臣,猥蒙鴻造,前後忝竊,已極惶恐。意外新命,又降遠外,臣實感惕,罔知攸措。隕結圖報,臣惟自勉,搖重顚蹶,臣不暇顧,而第臣痼疾,不是完人,不敢復溷,顚倒就途,無扶曳,久稽肅謝,逋謾之罪,固已積矣。且臣在外日久,見聞聾瞽,卽接邸報,始得其槪。殿下聲色之拒,近來益牢,言者不安,群情拂鬱。臣曾叨言地,以上下交孚,爲箚陳中第一義,而誠意淺薄,終未格天,不愜之罪,臣亦難逭,將何顔面,優人臺閣,以此以彼,臣不可苟,則請命罷臣職。
奉常主簿柳穩,東氷庫別檢鄭珍,藏氷後入來。
工曹正郞崔魯詹,佐郞李杭,都廳柳淰,畢藏氷後入來。
答持平郭曰,勿辭。朝報
禮曹啓曰,今此勅使接〈待〉儀注,以三員磨鍊,已爲下送,而若一員上來,則此儀注不可仍用,故以一員接待之禮,更爲磨鍊,令承文院善寫,下送于問禮官處,觀勢進呈宜當,敢啓。傳曰,入來後進呈,可也。承文院謄錄
上在昌慶宮。停常參·經筵。
藥房啓曰,近來日氣沈陰,雪寒肆威,伏未審聖候,調攝若何?臣等不勝仰慮,敢爲問安。且中滿分消丸,前有歲前盡服之敎,臣等與御醫崔得龍等相議,聖候主脹症,未祛根柢,此藥正合進御,而藥力必須無間斷,然後可以得效云,歲前劑造以進,何如?竝爲仰稟。答曰,依啓。氣候一樣。藥房謄錄
正言姜栢年,校理嚴鼎耉初度呈辭。呈政院,還出給。
兵曹啓曰,以賓廳講書武臣何如是少耶?問啓事回啓,傳曰,聰敏之人,加抄敎訓事,傳敎矣。判書臣李景曾出使,參判·參議皆未差出,臣聞見孤陋,不敢獨當抄啓,徐待判書入來,參判·參議差出之後,會同加抄之意,敢啓。傳曰,知道。
忠淸監司書目,新昌呈,以檢閱趙復陽病重,上去不得事。
濟州牧使書目,大靜呈,以己卯條各司貢物,去七月二十日發船,當船敗沒事。
都承旨韓亨吉初度呈辭。國忌齋戒,以留政院。
政院啓曰,卽者,掌令卞時益,以前日承命過限事來避,而前事勿避,已成近例,故臣以勢難捧入之意,累次通之,則以爲,同僚處置,不可同參,再三往復,必欲入啓。臺諫事體,不可一切退却,敢稟。傳曰,依近例爲之。
府啓,持平郭聖龜引嫌而退。長路牽痾,差至遲延,勢所然也。申陳前箚,意在規諷,嫌則何有?別無可避之事,持平郭聖龜,請命出仕。答曰,依啓。朝報
上在昌慶宮。停常參·經筵。
正言姜栢年,掌令卞時益,校理嚴鼎耉初度呈辭。呈政院,還出給。
黃海監司書目,文化縣令李元老,今月十六日遭父喪,其代擇送事。
右參贊沈器遠,果川地掃墳呈辭,國忌以留政院。朝報
上在昌慶宮。停常參·經筵。
夜二更,流星出北斗星下,入大角星上,狀如拳,尾長四五尺許,色白。
正言姜栢年初度呈辭。入啓。給由。
答吏曹參判金壽賢疏曰,遞差。
左參贊沈器遠,掃墳呈辭。入啓。給由馬,澆奠床備給。
都承旨韓亨吉初度呈辭。入啓。傳曰,調理出仕。
檢閱趙復陽辭職上疏。傳曰,遞差。
吏曹啓曰,守令有闕,政事,取稟。
修撰權堣,楊州地掃墳呈辭。入啓。給由。
應敎柳穎,安山地掃墳事呈辭。入啓。給由。
憲府箚子。大槪,顧恢虛受之量,誕布和平之氣事。入啓。
同副承旨申敏一上疏。大槪,病重辭職,兼陳所懷事。入啓。
答府箚曰,省箚具悉。深嘉卿等愛君之誠,箚辭誠有所見,當卽施行。朝報
上在昌慶宮。停常參·經筵。
泰安呈,以丑時天動云云事。內下日記
海運判官李震栽,漕運事出去。
備忘記,前執義趙錫胤,前右尹許啓,前參判李明漢·林墰敍用。
正言姜栢年再度呈辭。入啓。
獻納沈大孚服制單子。入啓。
掌令卞時益初度呈辭。呈政院,還出給。
掌令柳景緝,楊州地掃墳呈辭。入啓。
司憲府啓本,左副承旨兪㯙矣,本月十九日文書考覈時,輕先出去,罪笞五十贖,解元任,別敍。私罪。啓依允。
司諫院獻納沈大孚同姓五寸姪女幼學李來俊妻沈氏身死,服制已行四日,出仕,何如?啓,依所啓施行。
掌令柳景緝,掃墳呈辭。入啓。給由。
大司諫崔惠吉初度呈辭。呈政院,還出給。
獻納沈大孚,南陽地掃墳呈辭。入啓。給由。
司諫李行遇初度呈辭。呈政院,一日不得兩呈,還出給。
弼善權任中入來。
傳曰,政事,明日爲之。朝報
上在昌慶宮。停常參·經筵。
午時未時,日暈。夜一更二更,有霧氣。
橫城縣監姜文星,差使員上來。
有政。吏批,以鄭廣敬爲吏曹參判,梁星日爲典涓司直長,金起立爲典涓司奉事,崔頡爲典涓司參奉,金士建爲咸鏡道檢律,李丕顯爲成均館學錄,蘇東道爲成均館學諭,李士瑀爲成均館學諭,李德培爲權知成均館學諭,趙復陽爲藝文館待敎,李天基爲司諫院正言,李命雄爲左副承旨,尹順之爲右副承旨,李明漢爲兵曹參議,任徽之爲兼迎曙道察訪,魏山寶爲文化縣令,金榮祖爲兵曹參判,金應海爲長湍都護府使,宋克賢爲扶安縣監,鄭知和爲成均館典籍,金光煜爲掌隷院判決事,李命雄爲承旨。
行司直鄭世規,長湍地掃墳事,出去。
正言姜栢年三度呈辭。入啓。遞差。
大司諫崔惠吉,司諫李行遇,掌令卞時益,修撰金振初度呈辭。呈政院,還出給。
答同副承旨申敏一疏曰,省疏具悉。深用嘉尙,疏辭予當採施,爾其勿辭察職。
政院啓曰,今日廳位不齊。左承旨金世濂,式暇在家,右副承旨未差,同副承旨申敏一,以呈疏未下,不爲仕進。臣獨與左副承旨尹順之在院,而順之以式暇不得行公,今將出去。同副承旨上疏批答已下,請牌招,使之入直,何如?傳曰,依啓。
刑曹參判申得淵書目,所帶本職,勢難久曠,令該曹本差事,啓下吏曹。吏曹啓目,刑曹參判申得淵辭狀云云。還來遲速,未可預料,改差。啓依允。
禁府照本,前鳳山郡守李惟泂矣,守令迎送從馬之數,自有定限,亂後折半,事目且嚴。遞去時從馬入把,多至二十二匹,其爲濫法,誠極痛駭。罪杖一百,告身盡行追奪。啓。依律施行爲乎矣。除贖決杖。
開城留守書目,本月二十五日,敎授金靜厚身死事。朝報
上在昌慶宮。停常參·經筵。
巳時午時,日暈。夜四更,流星出北斗星下,入艮方濁氣中,狀如拳,尾長五六尺許,色白。
藥房啓曰,臘雪釀寒,日氣極其嚴冱,伏未審調攝中,聖候若何?臣等不勝仰慮之至,敢此問安。答曰,如前一樣。藥房謄錄
獻納沈大孚掃墳事,南陽地出去。
利城縣監梁有仁,禮山縣監閔應慶,差使員上來。
行司直李完,加資肅拜。
右副承旨尹順之上疏。大槪,冒死乞遞事。入啓。答曰,省疏具悉。爾其勿辭,調理察職。
大司諫崔惠吉初度呈辭。國忌齋戒,以留政院。
司諫李行遇,掌令卞時益,注書鄭麟卿,校理嚴鼎耉初度呈辭。呈政院,還出給。
政院啓曰,新除授左副承旨李命雄,時在全羅道萬頃地,斯速上來事,下諭,何如?傳曰,允。
政院啓曰,新除授待敎趙復陽,時在忠淸道新昌地,斯速上來事,下諭,何如?傳曰,允。
吏曹啓曰,判書李顯英,西下未上來。今都目政事,限內不得爲之之意,敢啓。傳曰,知道。
修撰金振初度呈辭。呈政院,還出給。
校理趙重呂,楊州地掃墳呈辭。留政院。朝報
上在昌慶宮。停常參·經筵。
謝恩,判決事金光煜,正言李天基,扶安縣監宋克賢,迎曙察訪任徽之,護軍兪㯙。
修撰權堣楊州地,應敎柳穎安山地,掃墳事出去。
南平縣監元振溟,新溪縣令鄭基豐,永川郡守邊復一,差使員上來。
司諫李行遇,校理嚴鼎耉,修撰金振初度呈辭。呈政院,還出給。朝報缺無
上在昌慶宮。停常參·經筵。
吏曹參判鄭廣敬上疏。大槪,病勢情勢,俱難供職,乞賜遞免事。入啓。
府啓,持平金鋿,引嫌而退。兼帶相避之法,蓋出於平日其出入擧止,一體無異,形跡之間,有所參涉而然也。今者,考無是事,其行已發,渡江之期,當在數日內,未及致察,則其無參涉,亦甚明矣。況非在下當避之比,不可以此,輕遞言官,請命出仕。答曰,依啓。
持平金鋿就職。
答吏曹參判鄭廣敬疏曰,省疏具悉卿懇。卿其勿辭察職。朝報
訓鍊都監啓曰,都監中軍,爲任極重,非人人所可堪當。故前日中軍柳廷益爲南陽府使,啓請仍任矣。今者,中軍金應海,長湍府使又爲除授。近日武弁中,中軍可合之人絶無,金應海長湍府使改差,仍察中軍之任,何如?傳曰,依啓。訓局謄錄
義禁府啓曰,以全羅監司頒赦啓聞,李時白分揀事,判下矣。放送之意,本道觀察使處,行移,何如?答曰,允。禁府謄錄
副校理趙重呂,楊州地掃墳呈辭。入啓。給由,當日出去。
校理申益全辭職上疏。入啓,遞差。經筵謄錄
慶尙監司狀啓,釜山僉使馳報內,日本國粵州津輕所屬松前郡,今年六月十一日始作,晝夜晦暝,三日海溢,山崩地陷,人家千餘戶,漂沒成海,五日後,日生天朗,視之則海中突出大山,狀如富士山,全無草木,而滿山火焰,不能近前,灰塵飛積於七十餘里者尺許云云事。內下日記
