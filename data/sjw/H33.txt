上在慶熙宮。停常參·經筵。
午時,日暈兩珥。
大殿·中宮殿,內閣·政院·玉堂·朝廷二品以上·六曹堂上·奉朝賀正朝單子問安。答曰,知道。
世子嬪宮,內閣·政院·玉堂單子問安。答曰,知悉。
世孫宮,內閣·政院·玉堂·朝廷二品以上·六曹堂上·奉朝賀單子問安。答曰,知道。
兪星煥啓曰,行大司憲南履翼,執義李遠翊未肅拜,掌令金斗明,持平李學曾呈辭,掌令金景濂,持平蔡東直在外,監察茶時之意,敢啓。傳曰,知道。
王若曰,咨爾八道·四都方伯·守臣曁守宰·民庶,明聽予誥。嗚呼,昨年民事,尙何言哉?惟予諒德,未能克享天心,威罰之降,不于予躬,而反罹于爾無辜,三道告歉,畿甸尤酷。自秋徂冬,殿屎相續,若到春窮,其將盡劉,予庸是懼,寢食靡寧,賑貸之議,蠲蕩之政,雖以爲靡不用極,而其於幾萬生靈之殆同勺水車薪,何哉?幸賴列邑諸人,出義捐財,得以彌縫牽補,紓目前之急,在諸人誠足嘉尙,在朝政實非獲已,苟使國有備豫,豈容若是苟簡?思之哀痛,言而忸怩。噫,國依於民,民依於食,食之本在農,水旱之災,雖係於天,勤惰之別,專在於人,人若不服田力穡,以修人事,而一遇災眚,輒委於天,天心亦豈肯底豫之降康,畀之以穰穰之慶乎?見今陽和布德,東作伊始,而三路慘歉之餘,饑凍濱死之民,將何以得免失農之患?雖以少康之處言之,疲於轉輸,困於徵歛,市穀騰價,公私俱匱,流戶就食,主客竝瘁,農民事力之不能周贍,亦可以推知。來秋穡事之憧憧爲慮,有甚於目下遑汲,爲方伯·守宰者,苟能殫誠勸課,給糧以補不足,借牛而助其力,點伍而修築澤陂,巡野而墾闢荒蕪。使之樂事趍功,不愆農時,則擧將知勸,庶幾有年,民命之起死爲生,亶在於是,國計之轉危爲安,亦惟在於是,今日之悠悠萬事,孰有大於是者乎?玆將若恫之思,庸示敷心之諭,勿視以常年例飭,其各實心奉行,以副予宵旰之望,故玆敎示,詳宜知悉。
傳于李紀淵曰,領議政南公轍內外,領府事李相璜,判府事鄭晩錫,令該曹歲饌外食物·衣資加送,仍令存問以來。故領議政金致仁妻李氏,故領議政徐龍輔妻朴氏,故右議政林漢浩妻李氏,故晉安君彦植妻愼氏,竝依昨年例擧行。故右議政金履喬妻魚氏,亦爲一體擧行。
韓鎭㦿,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,太廟歲首展謁吉日,以何間推擇乎?敢稟。傳曰,以望間擇入。
又以禮曹言啓曰,慶熙宮移御時,春秋太廟展謁後,詣昌德宮拜謁眞殿事,曾有英廟朝丙辰下敎矣。今此太廟展謁後,眞殿拜謁儀節,依例磨鍊乎?敢稟。傳曰,太廟展拜日,同爲擇入。
又以禮曹言啓曰,以太廟展謁取稟草記傳曰,以望間擇入,以眞殿拜謁取稟草記,傳曰,太廟展拜日,同爲擇入事,命下矣。展謁吉日,令日官朴周煥推擇,則今正月十六日·十七日俱吉云。以何日定行乎?敢稟。傳曰,十七日爲之。
又以禮曹言啓曰,今此正朝諸道所封賀箋中,南兵使金見臣,以應封官,兼別軍職,故各爲封箋。楚山府使李圭徹,雖非應封官,亦爲別軍職封箋矣。一體看審封入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下別單書入,而御覽官案,亦爲改修正以入之意,敢啓。傳曰,知道。
金裕憲,以都摠府言啓曰,今日入直內三廳武兼禁軍及軍兵等,當爲中日習射技放,而正朝相値,不得設行之意,敢啓。傳曰,知道。
上在慶熙宮。停常參·經筵。
兪星煥啓曰,行大司憲南履翼,執義李遠翊未肅拜,掌令金斗明,持平李學曾呈辭,掌令金景濂,持平蔡東直在外,監察茶時之意,敢啓。傳曰,知道。
備忘記,平安兵使申絅下直,長弓一張·長箭一部·片箭一部·筒兒一箇賜給。
傳于韓鎭㦿曰,今十七日眞殿展拜後,當自內詣景祐宮展拜矣。
傳于韓鎭㦿曰,發遣吏郞,諸執事淸齋與否,摘奸以來。
注書洪大稱病,代以洪永圭爲假注書。
韓鎭㦿啓曰,吏曹郞廳來言,應資老人下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李止淵,參判李鼎臣,參議趙容和,俱以身病,不得開政云,竝卽牌招,何如?傳曰,允。
又啓曰,吏曹判書李止淵,參判李鼎臣,參議趙容和牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏批言啓曰,因備邊司草記,補賑人李晩晃·姜有文·申在晉,七品實職加設權付事,允下矣。內資寺·內贍寺·義盈庫直長各一窠加設,單付以入之意,敢啓。傳曰,知道。
有政。吏批,判書李止淵牌不進,參判李鼎臣進,參議趙容和牌不進,左副承旨韓鎭㦿進。啓曰,判書李止淵,參議趙容和竝牌不進,小臣獨政未安,何以爲之?敢稟。傳曰,仍爲之。以李止淵爲知經筵,趙寅永爲知義禁,安秉良爲司饔主簿。校書著作單白海運,內贍直長單姜有文,內資直長單李晩晃,義盈直長單申在晉,以上七品實職加設權付事承傳。幼學李廷璉年七十二今加通政,侍從臣持平李學曾父加資事承傳。前參判尹羽烈今加嘉義。前府使朴基赫今加通政。前營將張守初,前五衛將許瑗,以上今加嘉善。同知趙元鎭今加崇政。前正趙命喆,前郡守趙㠁,前縣監李頤淳·尹範五·李宜春,前察訪李繼祜,以上今加通政。前監牧官崔相一·康思沈,以上今加通政,朝官年八十,依定式加資事承傳。
兵批,判書朴周壽病,參判李志淵病,參議洪祐燮進,參知趙斗淳病,右副承旨兪星煥進。以高性奎爲明月萬戶,護軍洪赫,副護軍閔晢,司正梁柱三,以上竝單付。
以吏曹參議趙容和再牌不進罷職傳旨,傳于韓鎭㦿曰,只推。
注書兪鎭五書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
兪星煥,以兵曹言啓曰,今正月初四日宗廟·永寧殿春享大祭時,守門當爲塡差,而本曹郞廳及都摠府郞廳·五衛將,除入直與在外,排擬苟艱。依定式軍門將官,代差以入之意,敢啓。傳曰,知道。
又以兵曹言啓曰,今正月十七日大駕詣宗廟展謁,仍詣昌德宮眞殿展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨秋展謁例爲之。
又以備邊司言啓曰,本司武郞廳朴來永,奔走勤仕,已滿十五朔,依例陞敍,或守令除授事,承傳施行,何如?傳曰,允。
又以備邊司言啓曰,本司武郞廳李儒增·李觀熙·李種赫,奔走勤仕,已滿十五朔,依例六品遷轉事,捧承傳施行,何如?傳曰,允。
又以御營廳言啓曰,本廳千摠孫綏遠,身病甚重,勢難察任,改差,何如?傳曰,允。
上在慶熙宮。停常參·經筵。
兪星煥啓曰,行大司憲南履翼,執義李遠翊未肅拜,掌令金斗明,持平李學曾呈辭,掌令金景濂,持平蔡東直在外,監察茶時之意,敢啓。傳曰,知道。
傳于韓鎭㦿曰,禮房承旨,馳詣宗廟·永寧殿,奉審摘奸以來。
韓鎭㦿啓曰,應敎李應信,修撰林永洙差祭出去,玉堂上下番俱空,事甚未安。校理金箕晩亦爲差祭,副應敎李鼎在,校理李垿,副校理趙秉憲·成遂默,修撰任百經,副修撰洪祐順·徐載淳,竝卽牌招,推移入直,何如?傳曰,允。
以副應敎李鼎在,校理李垿,副校理趙秉憲·成遂默,修撰任百經,副修撰洪祐順·徐載淳牌不進罷職傳旨,傳于韓鎭㦿曰,只推。
韓鎭㦿,以成均館行大司成意啓曰,本館入直,久任郞廳外,他郞廳不得入直,若有代員替直之事,則草記代直事,曾有定式矣。司成趙萬協在外未肅拜,直講尹致定,典籍洪羲錫俱爲差祭,時無入直之員,以他郞官,姑爲代直,何如?傳曰,允。
金裕憲,以兵曹言啓曰,今月初六日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李寬奎爲內禁衛將。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,歲籥載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,老江僉使金壽得下直,長弓一張·長箭一部·片箭一部·筒兒一個賜給。
李紀淵啓曰,左承旨趙琮鎭,右承旨金裕憲,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,鄭知容·洪遠謨落點。
李正耆啓曰,知義禁趙寅永,除拜後過三日不爲出肅,依定式推考警責,仍卽牌招察任,何如?傳曰,允。
注書兪鎭五病,代以朴齊憲爲假注書。
洪遠謨啓曰,玉堂上下番俱空,事甚未安。副應敎李鼎在,校理李垿,副校理趙秉憲·成遂默,修撰任百經,副修撰洪祐順·徐戴淳,旣有只推之命。與應敎李應信,校理金箕晩,修撰林永洙,一體牌招,以爲推移入直之地,何如?傳曰,允。
以應敎李應信,副應敎李鼎在,校理金箕晩·李垿,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,事甚未安。應敎李應信,副應敎李鼎在,校理金箕晩·李垿,副校理趙秉憲·成遂默,修撰任百經·林永洙,副修撰洪祐順·徐戴淳,旣有只推之命,竝更牌招,以爲推移入直之地,何如?傳曰,允。
韓鎭㦿啓曰,行大司憲南履翼,執義李遠翊,掌令金斗明,持平李學曾牌不進,掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
洪遠謨,以承文院都提調意啓曰,曆咨官回便賜緞齎來事,盛京禮部咨文,又爲出來矣。取考其辭意,則與北京禮部咨,雖無異同,彼旣移咨,不可但以回覆北京,置以不答。以來頭使行奉表伸謝之意,撰出回咨,正書安寶後,順付於今番齎咨官之行,以爲歷路傳給之地,何如?傳曰,允。
韓鎭㦿,以御營廳言啓曰,本廳騎士將鄭泰東,身病甚重,勢難察任,改差,何如?傳曰,允。
癸巳正月初四日辰時,上御興政堂。藥房入診入侍時,都提調鄭晩錫,提調趙萬永,副提調李紀淵,假注書洪永圭,記注官李東韻,別兼春秋洪鍾應,檢校待敎趙斗淳,以次進伏。醫官玄在德·金景球·李顯養·卞文燮,進伏楹外訖。上曰,史官分左右。晩錫曰,三陽回泰,百祿淑至,聖體,若何?上曰,一樣矣。晩錫曰,寢睡·水刺之節,何如?上曰,一樣矣。晩錫曰,中宮殿氣候,何如?上曰,一樣矣。晩錫曰,世孫宮尺衣漸長,氣度,何如?上曰,一樣矣。仍命醫官入診,景球等以次診候訖,退伏奏曰,脈候左右三部調均矣。晩錫曰,湯劑日後入診時,當更爲議定矣。上曰,唯。命史官就座。仍命退,諸臣以次退出。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,行大司憲南履翼,執義李遠翊,掌令金斗明,持平李學曾牌不進,掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
以應敎李應信,副應敎李鼎在,校理金箕晩,副校理趙秉憲·成遂默,修撰任百經,林永洙,副修撰洪祐順·徐戴淳再牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。修撰任百經·林永洙,副修撰洪祐順·徐戴淳,旣有只推之命,竝卽牌招,以爲推移入直之地,何如?傳曰,允。
以副修撰洪祐順·徐戴淳牌不進罷職傳旨,傳于洪遠謨曰,只推。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,昌洲僉使胡泳瑗,美錢僉使康漢俊,在德萬戶李殷源下直,各長弓一張·長箭一部·片箭一部·筒兒一箇賜給。
傳于鄭知容曰,左承旨入侍。
韓鎭㦿啓曰,大司諫柳,下諭後過限不上來,依定式遞差傳旨及禁直傳旨捧入之意,敢啓。傳曰,知道。
以前大司諫柳鏼禁推傳旨,傳于韓鎭㦿曰,分揀。
洪遠謨啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,洪羲弼落點。
韓鎭㦿啓曰,行大司憲南履翼,執義李遠翊,掌令金斗明,持平李學曾牌不進。掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
鄭知容,以兵曹言啓曰,今月初九日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李圭夏爲內禁將。
兪星煥,以宣惠廳言啓曰,昨年諸道災結劃下,洽過八萬餘結之多,較諸常年,歲入大縮,經費無以支繼,如此之時,外方例爲減分矣。今年京畿·三南·關東營邑需八分一,各樣價四分一,海西營邑需,各樣價八分一,依例裁減磨鍊之意,敢啓。傳曰,知道。
癸巳正月初六日午時,上御興政堂。左承旨入侍時,左承旨鄭知容,假注書朴齊憲,記注官金聖默·卓雲翰,校理金箕晩以次進伏訖。上曰,史官分左右。上命內侍,以封書一度授知容,知容受傳箕晩,箕晩進伏跪受。上曰,下去着實爲之,可也。上命箕晩先退。知容進前奏曰,司果李是遠,時在江華地,程途稍遠,似致遲延矣。上曰,申飭上來,可也。上曰,史官就座。仍命退,諸臣以次退出。
上在慶熙宮。停常參·經筵。
鄭知容,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭知容啓曰,來十一日,朝參日次,而元陵忌辰祭·齋戒相値,頉稟之意,敢啓。傳曰,知道。
洪遠謨啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次,而元陵忌辰祭·齋戒相値,頉稟之意,敢啓。傳曰,知道。
李紀淵啓曰,假注書朴齊憲,身病猝重,勢難察任,今姑改差,何如?傳曰,允。
朴齊憲改差,代以曺雲承爲假注書。
傳于李紀淵曰,都承旨入侍。
洪遠謨啓曰,檢閱吳取善,自鄕上來云,卽爲牌招入直,何如?傳曰,允。
以檢閱吳取善牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱吳取善,旣有只推之命,更爲牌招入直,何如?傳曰,允。
傳于洪遠謨曰,明日祈穀大祭,香祝當親傳矣,該房知悉。
洪遠謨啓曰,明日親傳香時,承旨當爲備員,而同副承旨李正耆受由在外,何以爲之?敢稟。傳曰,許遞,前望單子入之。
承旨前望單子入之,南履懋落點。
韓鎭㦿啓曰,行大司憲南履翼,執義李遠翊,掌令金斗明,持平李學曾牌不進。掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
以檢閱吳取善再牌不進罷職傳旨,傳于洪遠謨曰,只推。
傳于兪星煥曰,發遣吏郞,諸執事淸齋與否,摘奸以來。
傳于兪星煥曰,明日出宮門路,以廣達門爲之。
鄭知容,以備邊司言啓曰,卽見京畿監司鄭基善上疏,則公賑邑大同結錢,救急邑結錢,特令待秋成收納,俾紓民力事,請令廟堂劃卽稟處,而批旨內疏辭,令廟堂稟處事,命下矣。此事非無可據,本道尤當別論,則今此疏請,實關災民紓力之最緊者,其在優恤之道,合有曲施之擧,而第念正貢事體,至爲嚴重,有不可一毫違越,以開末流之弊,置之,何如?傳曰,畿伯疏辭,廟堂之覆啓請寢,事體當然,而但今年畿內民情,不可不念,所請特爲許施。
京畿監司鄭基善疏曰,伏以臣猥以無似,濫叨重寄,按部視事,才浹一旬耳。三輔之地,密邇輦轂,一路殿屎之狀,聖明之所照知,廟堂之所諒悉,臣亦嘗忝訏謨之末,入則恭瞻八彩之憂民,攢誦德意,出則從諸大夫後,與聞末議。實不待出城闉數武地,延訪守宰,繙閱狀牒而後,始有所領會,而譬如臨枰布子,益見全棋之錯落,飢口日增而賑穀不敷,種糧絶巡而農作無望。有百憂虞,無一籌策,從當審察事勢,仰請廟堂之措劃,而最是捧稅一事,事在當頭,急於燃眉,見今冬節纔過,春窮轉甚。若以龜背之毛,括之鵠形之類,頭會箕歛,科督不已,則其勢必至於溝壑而後已。蘇軾所云謂將療汝之飢,而奪其口中之食,政爲此準備語,念之及此,寧不哀矜?田稅正供也,雖不敢遽議闊狹,其於大同結錢,則或因特旨,或循建請,不無歉歲停退之例。今若以公賑邑大同結錢,救急邑結錢,特令待秋成收納,俾紓其力,則其在救焚拯溺之政,實爲終始究惠之澤。而臣職忝藩服,不敢以格外曠典,循例啓聞,冒控短章,導達民隱。伏乞聖慈,惕然遠覽,下臣此章於廟堂,劃卽稟處,仍治臣猥越之罪,以安私分焉,臣無任云云。答曰,省疏具悉。疏辭令廟堂稟處。
癸巳正月初七日未時,上御興政堂。都承旨入侍時,都承旨李紀淵,假注書洪永圭,記注官卓雲翰·李東韻,兼弼善黃,典籍洪羲錫,以次進伏訖。上曰,史官分左右,上命內侍,以封書二度,分授·羲錫,等以次跪受。上曰,下去着實爲之,可也。命等先退。仍命退,承史以次退出。
上在慶熙宮。停常參·經筵。
夜一更,月暈。
社稷祈穀大祭親傳香,入幕次後,內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
韓鎭㦿啓曰,行大司憲南履翼,執義李遠翊未肅拜,掌令金景濂,持平蔡東直在外,掌令金斗明,持平李學曾呈辭,監察茶時之意,敢啓。傳曰,知道。
傳于鄭知容曰,侍衛軍兵毛具。
傳于洪遠謨曰,禮房承旨,馳詣社稷,奉審摘奸以來。
李紀淵啓曰,假注書洪永圭,身病猝重,勢難察任,今姑改差,何如?傳曰,允。
洪永圭改差,代以崔琠爲假注書。
洪遠謨啓曰,左右史不可不備,檢閱吳取善,旣有只推之命,卽爲牌招入直,何如?傳曰,允。
傳于洪遠謨曰,發遣吏郞,諸執事淸齋與否,摘奸以來。
癸巳正月初八日辰時,上詣崇政殿月臺。社稷祈穀大祭香祝親傳入侍時,行都承旨李紀淵,左承旨鄭知容,右承旨南履懋,左副承旨洪遠謨,右副承旨韓鎭㦿,同副承旨兪星煥,假注書洪永圭·曺雲承,記注官金泰顯,別兼春秋洪鍾應,原任提學朴宗薰,直提學徐憙淳,檢校直閣李景在,原任待敎金興根,檢校待敎李肯愚以次侍立。時至,鼓三嚴,通禮跪啓外辦,上具翼善冠·衮龍袍·靑鞓·素玉帶,乘輿出興泰門。藥房提調趙萬永,副提調李紀淵進前奏曰,侵早勞動,聖體,若何?上曰,一樣矣。仍進發,至崇政殿月臺。通禮跪啓請降輿,上降輿,通禮前導,就褥位南向立。紀淵進前奏曰,侍衛詣閤之時,摠管一員,未及待令,事甚未安。當該摠管捧現告,從重推考,何如?上曰,依爲之。出擧條引儀引初獻官知中樞府事李羲甲,陞詣褥位之左。通禮跪啓請跪,上跪,香室官員,奉香祝跪授遠謨,遠謨東向跪進,上受香祝授羲甲,羲甲跪受興。通禮跪啓請興,上興,通禮前導,降就階下祗送位西向立。羲甲奉香祝由正路出,通禮跪啓請鞠躬,上鞠躬,香祝過後,啓請平身,上平身,通禮跪啓請入幄次,上入幄次,通禮跪啓外辦。上出次,通禮跪啓請乘輿,上乘輿出崇政門,由廣達門·顯謨門·興泰門還內,出標信解嚴。諸臣以次退出。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪遠謨啓曰,臣遠謨依定式進詣香室,奉審香祝櫃·祝板袱子,則精潔之意,敢啓。傳曰,知道。
傳于洪遠謨曰,禮房承旨,馳詣受香諸處,奉審摘奸以來。
傳于南履懋曰,右承旨入侍。
以檢閱吳取善牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱吳取善,旣有只推之命,卽爲牌招入直,何如?傳曰,允。
韓鎭㦿啓曰,行大司憲南履翼,執義李遠翊,掌令金斗明,持平李學曾牌不進。掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以兵曹言啓曰,新除授德津萬戶宋好大,老母今年爲七十八歲,法不當遠離赴任,呈狀乞遞,依法典改差,何如?傳曰,允。
檢閱吳取善疏曰,伏以臣私制甫闋,跧伏楸壠之日,伏奉史銜還付之命,繼而有馹召諭旨。臣感激恩私,怵畏義分,力疾登道,還歸私次,則庚牌荐降,固當蹶趍承之不暇,而第念館中故事,下位先陞,則爲右僚者,據例執留,自昔已然,便成金石。今於下番已陞之後,臣猥忝右位,不請挽執,冒自就直,則其違公格而壞館規,當復何如?用是違傲,承膺無路,玆敢援規控疏,仰瀆崇聽。伏乞聖明,俯垂諒燭,亟遞臣所帶之職,俾存館規,仍治臣慢命之罪,以昭法紀焉。臣無任云云。省疏具悉。爾亦陞六。
癸巳正月初九日未時,上御興政堂。右承旨入侍時,右承旨南履懋,假注書曺雲承,記注官卓雲翰·金聖默,副司果李是遠以次進伏訖。上曰,史官分左右。上命內侍,以封書一度授是遠,是遠跪受訖,命是遠先退。仍命退,承史以次退出。
上在慶熙宮。停常參·經筵。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭知容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
禮曹,進士鄕漢城試初試,來八月二十日,生員鄕漢城試初試,同月二十二日,文武科鄕漢城試初試,來九月初三日,雜科初試,同月初十日。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭知容啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,臣知容以入直禁軍戎器點考進去,下直之意,敢啓。傳曰,知道。
又啓曰,臣依定式進詣崇政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于洪遠謨曰,人日製,明日通方外爲之,試紙用大好紙,弘文提學,待明朝牌招。
韓鎭㦿啓曰,行大司憲南履翼,執義李遠翊,掌令金斗明,持平李學曾牌不進,掌令金景濂,持平蔡東直在外,監察茶時之意,敢啓。傳曰,知道。
以執義李遠翊,掌令金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
李紀淵,以內醫院都提調·提調意啓曰,進上及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
洪遠謨,以禮曹言啓曰,卽接宗廟署所報,則明日人日製試取時,本署官員,俱爲觀光云矣。依定式以本曹正郞姜繼遇,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣。假官一員,依定式令吏曹,以成均館官員,口傳差下,以爲代直後赴試之地,何如?傳曰,允。
鄭知容,以備邊司言啓曰,西原居前別提李志泰,本邑納粗一千石,錢一千二百兩,通津納錢三千兩,以補賑資事,京畿·湖西道臣,俱有所論報矣。此人屢次補賑,已經六品實職,而今所捐納錢穀,若是優多,不可不別加褒異,況其履歷,又合守令階梯,當依他例,作窠差送,而蔭窠中見無瓜近處云。姑待道內守令相當處有窠,卽爲擬差事,分付吏曹,何如?傳曰,允。
又以兵曹言啓曰,今正月十一日,武臣賓廳武經講書日次,而國忌·齋戒相値,不得爲之之意,敢啓。傳曰,知道。
韓鎭㦿,以義禁府言啓曰,明日人日製,通方外爲之之時,本府都事皆爲赴擧,只有武都事一員。本府入直·當直入直·公事回公都事,無以推移擧行,假都事二員,令該曹口傳差出,以爲分排擧行之地,何如?傳曰,允。
義禁府啓目,委曲前僉使朱星鎭原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
廣州留守朴綺壽疏曰,伏以歲籥載新,景祿滋至,八荒咸囿於壽域,尺衣漸長於儲闈,臣民欣忭,中外惟均。仍伏念臣偏蒙異渥,荐膺隆寄,兩年之間,再叨分司,祿養老母,榮感無地,而大賑伊始,民憂澒洞,且當寒節,未遑迎來,見今歲翻有日,離懷倍切,趁此歸覲,情理之所不容已。且臣亡妻練祔,業已涓日,非臣自往,無以行之,計其來往,不過六七日間,玆敢冒暴情懇,冀蒙恩暇。終祥,在於來三月初,伊時又當暫往,而頻數仰請,煩瀆是懼。伏乞聖慈,俯垂諒察,竝許從便往來,以伸私情焉。臣無任云云。答曰,省疏具悉。所請依施。
上在慶熙宮。停常參·經筵。
韓鎭㦿啓曰,行大司憲南履翼,執義李遠翊未肅拜,掌令金景濂,持平蔡東直在外,掌令金斗明,持平李學曾呈辭,監察茶時之意,敢啓。傳曰,知道。
傳于洪遠謨曰,禮房承旨,馳詣元陵,奉審摘奸,局內諸陵,一體奉審以來。
傳于李紀淵曰,都承旨持此御題,與弘文提學,偕往泮宮,試取以來。
李紀淵啓曰,弘文提學金履載牌不進推考傳旨,今方捧入,而人日製試取命下之後,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,弘文提學旣已承牌,藝文提學李翊會,內閣提學洪奭周,竝卽牌招,同參考試,何如?傳曰,允。
又啓曰,臣與弘文提學,偕往泮宮,人日製儒生試取,則收券爲一千二百十五張矣。捧入之意,敢啓。傳曰,知道。
傳于李紀淵曰,在院承旨與兵曹·摠府堂上,試官加差下,使之分考。
傳于李紀淵曰,科次入侍
鄭知容,以備邊司言啓曰,各道春操稟啓,今已齊到矣。戎政雖重,賑事方劇,有不可更煩,徵調,則畿·海·湖西,初非可論,兩南·關西,非但豐歉之相錯,亦多轉輸之爲勞,而關北粗能食實,關東又未免災。今春八道·四都水陸諸操巡歷巡點,竝姑停止。官鎭門聚點各樣都試,依近例爲之,而繕械充丁,各別嚴飭,俾無敢視以文具,至於設賑,三道·四都則官鎭門聚點,亦勿設行。都試之昨秋停退者,與春等條,一體待秋成退行,而昨年水潦後,堤堰潰決,不可不飭,此等處移點完役事,分付,何如?傳曰,允。
假注書曺雲承書啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雲雷雨壇,奉審是白乎則,階砌曲墻及紅箭門壇上下莎草俱爲無頉是白遣。仍詣雩祀壇奉審是白乎則,階砌曲墻及紅箭門內莎草,俱爲無頉是白遣。仍詣漢江龍壇奉審是白乎則,階砌曲墻及壇上紅箭門內莎草,俱爲無頉是白遣。仍詣司寒壇奉審是白乎則,階砌間塗灰,間間剝落是白遣,曲墻及紅箭門壇上莎草,俱爲無頉是白遣。仍詣馬祖壇奉審是白乎則,階砌曲墻及紅箭門內莎草,俱爲無頉是白乎旀。以日暮止宿,十一日平明,馳詣先農壇,奉審是白乎則,階砌曲墻及紅箭門內莎草,俱爲無頉是白遣。仍詣先蠶壇,奉審是白乎則,階砌曲墻及紅箭門內莎草,俱爲無頉是白遣。仍詣祈雨壇及厲壇,奉審是白乎則,階砌曲墻及紅箭門內莎草,俱爲無頉是白乎所,仍爲復命之意,敢啓。傳曰,知道。
癸巳正月十一日申時,上御興政堂。人日製科次入侍時,行都承旨李紀淵,假注書崔琠,記注官卓雲翰·李東韻,弘文提學金履載,試官兵曹參判李志淵,副摠管徐箕修·朴宗學,左承旨鄭知容,右承旨南履懋,右副承旨韓鎭㦿,同副承旨兪星煥,對讀官檢校待敎李肯愚,應敎李應信,修撰任百經以次進伏訖。上曰,史官分左右。上曰,科次爲之。紀淵曰,對讀官讀奏試券,百經進前讀奏訖。履載曰,今當書等,而考選試券爲十張矣。第一張書三下一,之次三張,書三下,其下六張,書次上乎?上曰,唯。履載書等,紀淵以次坼封讀奏訖。上曰,人日製賦居首三下一幼學睦仁㘽直赴會試。之次三下幼學趙吉和,生員尹各給二分。之次三下幼學李祖翼,給一分。次上生員金述淵等六人,竝令該曹考例施賞。又命書傳敎曰,入格儒生,明日廣達門外施賞。上曰,對讀官誰也?紀淵曰,李肯愚·李應信·任百經矣。上曰,試官以下先退,履載等先退。仍命退,承史以次退出。
上在慶熙宮。停常參·經筵。
韓鎭㦿以司僕寺一二提調意啓曰,今正月初八日口傳下敎內,農圃所重,不下於牧所,雖無於例之事,非係重大,則從可爲之,而此是列聖朝有例之事,則今以牧所公用不足爲辭者,似或不然。此草記還給,依當初手本劃給,而牧所應用之不足者,以本寺稅入中,量宜劃給事,分付該郞事,命下矣。旣承下敎,擧行不容遲延,發遣本寺郞官,與該牧官及該中官,眼同摘奸以來矣。及聞回告之言,則中朴田之民戶成聚,只收垈稅者,係非耕種之地,今雖換劃,將無所裨於圃農。柳朴田則馬場自有定界,使不得踰越逃逸者,惟恃朴排之堅實,而以此土地,授若任掌,使之擔當擧行者,設牧之初,法意有在,有不可到今毁劃。外此諸員位田,則依事目無或撓動,奉有四朝定式,今可擬議者,惟有本牧屯田,而稅摠比前漸縮,牧需轉難支計。目下事情,雖甚可悶,御供所重,旣不可無換劃之政,則該牧損益,有不暇恤,此則就屯田中,劃屬七日五分餘耕,以補有頉之數。至於別劃十同,則非但屯摠有數,慮在難繼,事係剏例,有不敢擧行之意,敢啓。傳曰,知道。
又以備邊司言啓曰,卽見統禦使李鼎會所報,則本營陸軍番米停退條八十石十二斗,請以某樣穀給代矣。係是防卒支放,而旣入停退,例當給,代以該營附近處某樣穀中,準折許劃,而待還捧,卽爲充報之意,分付該道·該營,何如?傳曰,允。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲南履翼,執義李遠翊,掌令金景濂·金斗明,持平李學曾牌不進,持平蔡東直在外,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
以廣州留守朴綺壽狀啓,獻陵局內樹木斫伐,不啻狼藉,看審次今方發行事,傳于洪遠謨曰,陵寢局內樹木之如是斫伐,萬萬驚悚,烏在陵官守直之意乎?待看審狀聞後,當有處分,而他陵寢,亦難保無此患,境內兩陵,一體看審,鱗次狀聞事,回諭。
以京畿監司鄭基善狀啓,延齡君墓失火根因,多岐譏詗事,傳于洪遠謨曰,更加嚴飭於地方官及鎭營,各別譏詗,根因有無,期於査出事,分付。
傳于洪遠謨曰,發遣吏郞,諸執事淸齋與否,摘奸以來。
兵曹口傳政事,副護軍單趙斗淳。
韓鎭㦿,以兵曹言啓曰,守門將鄭源達,身病甚重,無望供職,呈狀乞遞,改差,何如?傳曰,允。
又以訓鍊都監言啓曰,本局從事官金公鉉,身病甚重,勢難察任,改差,何如?傳曰,允。
義禁府啓目粘連啓下是白有置,向前朱星鎭亦,關防禁養,法意甚嚴是白如乎,起墾而募集流散,非曰擅便,伐木之流下發賣,終未察飭。不可以囚供之發明,有所容恕,以此照律,何如?判付。啓,依允。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于洪遠謨曰,禮房承旨,馳詣宗廟·景慕宮,奉審摘奸,仍詣受香諸處,奉審摘奸以來。
鄭知容啓曰,禁衛大將李鐵求,御營大將李惟秀,以東·南關王廟獻官,今方受香出去矣。所佩命召及李鐵求兼帶右邊捕盜大將命召·大將牌·傳令牌,竝來請還納,何以爲之,而將兵之任,不可一刻無摠察之人,捕將之任,亦不可一刻暫曠。在前如此之時,有他邊大將兼察之例,今番則何以爲之?敢稟。傳曰,竝仍佩往來,禁將,訓將兼察,御將,摠使兼察,捕將,他邊大將兼察,牌招聽傳敎。
韓鎭㦿啓曰,行大司憲南履翼,執義李遠翊,掌令金景濂·金斗明,持平李學曾牌不進,持平蔡東直陳疏,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
韓鎭㦿啓曰,持平蔡東直,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
洪遠謨,以奎章閣言啓曰,明日卽奎章閣大奉審日次,時原任閣臣,依節目進詣擧行之意,敢啓。傳曰,知道。
又以內醫院都提調·提調意啓曰,本院藥色六朔傳掌之際,江蔘稱剩,數外夥多,事極可疑,故自本院査實,則藥色書員崔興麟,與宋應龍符同,造蔘換出之狀,一一自服。莫重嘗藥之地,有此無前變怪者,萬萬驚悚。崔興麟·宋應龍,竝出付秋曹,其造蔘之情節,換出之數爻,到底盤覈,依律定罪。而人蔘出納,卽上掌務官,掌鑰擧行者,則如不符同和應,必無是理,當該上掌務官金有鼎,一體出付刑曹,以爲頭面究覈之地。而上掌務官金有鼎,書員崔興麟·宋應龍,竝爲先汰去,何如?傳曰,允。
韓鎭㦿,以義禁府言啓曰,今十七日擧動時,本府都事,以大駕各差備,當爲全數進參,而都事閔龍顯,與知義禁趙寅永,有應避之嫌,不仕矣。無以備員擧行,令該曹依例口傳相換,以爲分排擧行之地,何如?傳曰,允。
吏曹口傳政事,禁府都事閔龍顯,掌苑奉事宋端和相換。
義禁府照目粘連,委曲前僉使宋星鎭矣本府議啓內,關防禁養,法意甚嚴是白如乎,起墾而募集流散,非曰擅便,伐木之流下發賣,終未察飭,不可以囚供之發明,有所容恕。以此照律,罪杖一百收贖,告身盡行追奪私罪,奉敎依允爲旀,功減一等爲良如敎。
持平蔡東直疏曰,伏以臣本螻蟻賤品,猥膺分憂之命,獲遂便養之願,攢祝洪渥,圖報無階,夙夜兢惕,如集于木。千萬不自意,栢府除旨,忽下於待罪之任所,繼有馹召之命,臣之言議風采,何敢議到於淸朝耳目之任,而有此誤恩之荐加也?臣於是,且惶且感,不日驅馳,昨抵京邸,方擬一肅恩命,粗伸微分,而卽接鄕信,臣之老父年今七十有一矣。自來痰癖之祟,近値換節之時,忽復闖發,症形危劇,氣息奄奄,急脚委通,促臣歸視。臣聞此報,方寸如灼,按住不得,離捨供職,實無其望,玆敢不避煩猥,拜章徑行。伏乞聖慈,俯垂諒察,亟遞臣職,以便救護,仍治臣擅行之罪,以肅朝綱焉。臣無任云云。省疏具悉。所請依施。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李紀淵啓曰,左承旨鄭知容,右承旨南履懋,今日不爲仕進,竝卽牌招,何如?傳曰,允
以廣州留守朴綺壽狀啓,獻陵新斫木根,已極夥然,萬萬驚悚,直長任百秀,參奉金台鉉罪狀,令攸司稟處事,傳于洪遠謨曰,陵軍輩之符同頑民,莫重之地,狼藉犯斫,全無顧忌者,萬萬驚惋,而身爲陵官,矇不覺察,與容情掩覆,俱係痛駭。兩官爲先汰去,令駭府拿問其躬犯與否,捧口招以入,都山直及頭目守僕,所任陵軍,自本營竝爲捉致,到底嚴覈。其外犯斫之陵軍,一一査出,分輕重別般勘處後狀聞可也事,分付。
傳于洪遠謨曰,獻陵兩官俱空,令該曹以在京無故人,口傳差出,當日下送。
吏曹口傳政事,以成載濩爲獻陵直長,洪一謨爲獻陵參奉。
洪遠謨啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李止淵,參判李鼎臣,參議趙容和,俱有身病,不得開政云。竝卽牌招,何如?傳曰,允。
又啓曰,吏曹判書李止淵,參判李鼎臣,參議趙容和牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
韓鎭㦿,以都摠府言啓曰,今此動駕時,侍衛·寶劍·守宮當爲備員,而都摠管宋冕載·李翊會,俱有實病,副摠管徐淇修有實故,一員未差,無以備員。令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,允。
韓鎭㦿啓曰,因都摠府草記,今此動駕時,侍衛·寶劍·守宮,當爲備員,而都摠管宋冕載·李翊會,俱有實病,副摠管徐淇修有實故,一員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,今日政差出。
以黃海監司金蘭淳狀啓,殷栗縣監姜時永遭父喪事,傳于洪遠謨曰,今日政差出,不日內下送。
有政。吏批,判書李止淵進,參判李鼎臣,參議趙容和牌不進,左副承旨洪遠謨進。以林基洙爲持平,尹正鎭爲輔德,趙命喆爲工曹參議,李寅敎爲兵曹參知,趙秉龜爲大司成,李錫奎爲知經筵,金熙逌爲典籍,尹泰兢爲內贍直長,李博祥爲莊陵參奉,任百能爲殷栗縣監,卞得祜爲律學敎授。通政安士權年七十今加嘉善,侍從臣前持平安仁父,前令韓用鏶年七十今加通政,侍從臣前說書韓宓履父,以上加資事承傳。前郡守金翊根,前縣監金貞根,以上通政加資事覆啓判下。兼春秋三單李日瀅·成原默·朴長輿。故府使朴綏源贈吏參例兼,縣監朴師近贈參議,已上副摠管朴宗學兩代。學生李善培贈戶參,生員李德星贈左承旨,敎官李徽鼎贈僕正,以上同知李寅會三代。通德閔鈺·閔深,以上贈童敎,孝行卓異贈職事承傳。
兵批,判書朴周壽進,參判李志淵病,參議洪祐燮入直,參知未差,右副承旨韓鎭㦿進。以金箕殷·朴晦壽爲都摠管,李鍾英·趙運永爲副摠管,韓用鏶·尹範五爲僉知,吳致賢爲宣傳官,李周聖爲內禁將,金善命爲兼司僕將,李廷璉·趙㠁·林柱煥·元維哲爲五衛將,朴長復爲曹司衛將,朴基赫·張守初爲忠翊將,安有宅爲景福將,裴哲運·金錫璪·崔鼎玉爲昌德將,金希泰爲武兼,洪大赫·金善弼爲部將,李奎·金尙珣爲守門將,康準燁爲碧團僉使,李承德爲夞怪萬戶,徐光瑋爲德津萬戶。僉知單李奎夏,護軍金弘根·朴基赫·張守初·許鍰·金學敦。副護軍趙琮鎭·金裕憲·李正耆·柳·李海魯·韓秀運·趙命喆·趙㠁·尹範五·李宜春·李繼祜·崔相一·康思沈·李廷璉·韓用鏶·安士權。副司直蔡東直,副司果吳取善,副司勇金鳳周·田元龍,已上竝單付。前守門將趙光夏,閑良方泰遂·趙大翼·朴敏行,以上今加折衝加資事承傳。赴戰嶺別將單金道淵中嶺別將單李壽夢。
洪遠謨,以吏批言啓曰,因備邊司草記,補賑人金尙沂·崔尙權,竝以西路瓜近中相當守令,作窠差送事允下,而西路時無相當瓜,近邑姑不得擧行之意,敢啓。傳曰,他道瓜近守令作窠差擬,待下批,本道守令相換,可也。
吏批,再政。以崔尙權爲泗川縣監,金尙沂爲柒原縣監。
兵批,再政。副摠管單朴晦壽。
吏批,三政。泗川縣監崔尙權,博川郡守洪鋈相換,漆原縣監金尙沂,寧遠郡守曺鵬相換。
韓鎭㦿啓曰,行大司憲南履翼,執義李遠翊,掌令金景濂·金斗明,持平李學曾牌不進,持平一員未差,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
以左承旨鄭知容,右承旨南履懋牌不進罷職傳旨,傳于李紀淵曰,只推。
以吏曹參議趙容和再牌不進罷職傳旨,傳于洪遠謨曰,只推。
洪遠謨,以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,金望奉審無頉之意,敢啓。傳曰,知道。
又以內醫院都提調·提調意啓曰,議藥同參金漢祚,身病沈重,萬無供仕之望,今姑減下,何如?傳曰,允。
又以成均館同知館事意啓曰,文廟守僕,依宗社守僕例,試才抄擇別單啓下事,曾有定式矣。守僕鄭大一瓜朔,代以曾經守僕,試才抄擇,備三望受點次,別單書入之意,敢啓。傳曰,知道。
韓鎭㦿,以備邊司言啓曰,守令曠官,在民邑誠爲可悶,請由之後,許久淹留,而道臣不爲促還,又或不粘移吏曹,輒漏於自京催促之時,按察之地,豈容如是?近聞嶺南,多有屢朔曠官之邑云,何久任置,不爲促還?該道臣事,極爲未安,從重推考。該守令,分付道臣,竝令不日還官,如復稽滯,卽爲狀聞論勘,此後則守令受由時,發行狀卽爲成送于吏曹,量其道里遠近,定爲由限。過限未還者,這卽促還,促還之後,猶復留滯者,隨卽啓罷之意,一體嚴飭于各道,何如?傳曰,允。
又以備邊司言啓曰,救荒之政,自昔以禁酒爲先務,今果驗之,不無其效,第設禁已久,而無論班常之家,甁缸小釀之被捉,尙不止息,利之所在,法終不可行而然乎?凡禁令,爲日稍久,則每有始勤終怠之患,更以此意,申飭於法司·捕廳,另加惕念,益嚴毋弛。詞訟之地,在外瘝曠,亦可悶,漢城右尹鄭祖榮,使之申飭上來,何如?傳曰,允。
又以義禁府言啓曰,獻陵直長任百秀,參奉金台鉉等段,陵軍輩之符同頑民,莫重之地,狼藉犯斫,全無顧忌者,萬萬驚惋,而身爲陵官,矇不覺察與容情掩覆,俱係痛駭。令該府拿問其躬犯與否,捧口招事,承傳啓下矣。任百秀今方待命,拿囚,金台鉉,時在直所,依例發遣府羅將,待替直拿來,何如?傳曰,待待命拿囚。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,北虞候朱載彦下直,長弓一張·長箭一部·片箭一部·筒兒一箇賜給。
韓鎭㦿啓曰,卽者義禁府都事來言,時囚罪人任百秀,今當捧口招,而口招坐起堂上,例爲備員矣。知義禁李翊會·趙寅永有身病,只有判義禁李羲甲,同義禁李寅泰,不得開坐云。知義禁竝卽牌招,以爲備員開坐之地,何如?傳曰,允。
又啓曰,知義禁李翊會·趙寅永牌不進推考傳旨,今方捧入。而開坐命下之後,如是違牌,事甚未安。竝更牌招,何如?傳曰,允。
又啓曰,知義禁李翊會·趙寅永再牌不進推考傳旨,今方捧入。而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,知義禁李翊會·趙寅永三牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行大司憲南履翼,執義李遠翊,掌令金景濂·金斗明,持平李學曾·林基洙牌不進,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾·林基洙,司諫鄭琦和,獻納崔致憲牌不進罷職傳旨,傳于韓鎭㦿曰,只推。
傳于南履懋曰,瑞興府使,華城判官相換。
傳于兪星煥曰,明日還宮時,貢市堂上,率貢市人,興化門外待令。
傳于韓鎭㦿曰,明日出宮內門路,以廣達門爲之。
洪遠謨,以奎章閣言啓曰,守宮檢校直閣李光文,待明朝牌招,何如?傳曰,允。
韓鎭㦿,以兵曹言啓曰,今正月十七日,武臣堂上朔試射日次,而動駕相値,不得爲之之意,敢啓。傳曰,知道。
上在慶熙宮。停常參·經筵。
大駕詣宗廟,入齋室後,世孫宮遣宮官口傳問安。答曰,知道。內閣·政院·玉堂·藥房口傳問安。答曰,知道。
展拜後,世孫宮遣宮官口傳問安。答曰,知道。內閣·政院·玉堂·藥房口傳問安。答曰,知道。
仍詣景祐宮,入齋室後,世孫宮遣宮官口傳問安。答曰,知道。內閣·政院·玉堂·藥房口傳問安。答曰,知道。
展拜後,世孫宮遣宮官口傳悶安,答曰,知道。內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
鄭知容啓曰,來二十一日,朝參日次矣,敢稟。傳曰,停。
洪遠謨啓曰,來二十一日,輪對日次矣,敢稟。傳曰,當次人受點,後日次待令。
鄭知容啓曰,司僕寺內乘來言,捲簾毛帳取稟,傳曰,捲三面,毛帳爲之。
傳于鄭知容曰,侍衛軍兵毛具,從便爲之。
南履懋啓曰,三品官之無得過三日循例請牌,曾有定式矣。大司成趙秉龜,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
兪星煥啓曰,修撰林永洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以大司成趙秉龜牌不進罷職傳旨,傳于南履懋曰,只推。
韓鎭㦿啓曰,卽者義禁府都事來言,今日動駕時,駕側鳴錚罪人徐有圭等二人,移送秋曹云矣,敢啓。傳曰,知道。
南履懋,以吏曹言啓曰,因慶尙監司金陽淳狀啓,星州牧使宋基鼎,蔚山府使閔致文,俱以省掃事,受由還鄕。當此捧稅課農之時,閱月曠務,誠爲可悶,令該曹催促下送事,允下矣。自臣曹催促,則星州牧使宋基鼎,在於公忠道懷德地,蔚山府使閔致文,在於京畿驪州地云。竝斯速還官之意,發關知委於各該道臣處,何如?傳曰,允。
洪遠謨,以奎章閣言啓曰,大駕今已還宮,守宮檢校直閣李光文,依定式減下,何如?傳曰,允。
又以弘文館言啓曰,下番闕直,事甚未安。修撰任百經,副修撰洪祐順·徐戴淳,竝卽牌招,以爲推移入直之地,何如?傳曰,允。
又以侍講院言啓曰,新除授輔德尹正鎭,除拜屢日,尙未出肅,卽爲牌招察任,何如?傳曰,允。
以修撰任百經,副修撰洪祐順·徐戴淳牌不進罷職傳旨,傳于兪星煥曰,只推。
以輔德尹正鎭牌不進罷職傳旨,傳于兪星煥曰,只推。
修撰林永洙疏曰,伏以臣之老父年今七十有二矣。素抱貞疾,痰癖爲祟,夜因食滯,一倍添劇,症形危篤,氣息凜綴,家僮踵至,促臣歸視。臣陪扈而歸,得聞此報,方寸煎灼,按住不得,玆敢不避猥越,忙陳短章,徑出禁扄。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
癸巳正月十七日辰時,大駕詣宗廟春展謁。仍詣昌德宮眞殿展拜,景祜宮展拜擧動入侍時,行都承旨李紀淵,左承旨鄭知容,右承旨南履懋,左副承旨洪遠謨,右副承旨韓鎭㦿,同副承旨兪星煥,記事官洪大稱·兪鎭五,記注官卓雲翰,別兼春秋洪鍾應,直提學徐憙淳·鄭基善,檢校直閣李景在,檢校待敎金興根·趙斗淳·李肯愚以次侍立。時至,通禮跪啓請外辦。上具翼善冠·衮龍袍,乘輿出興泰門,至廣達門外。通禮跪啓請降輿乘輦,上降輿乘輦,由建明門,出興化門進發,至宗廟大門外。通禮跪啓請降輦乘輿,上降輦乘輿,入廟門,仍詣齋室,展拜時至,上改具冕服,至東神門外。紀淵進圭,上執圭入就板位,行四拜禮。命侍衛軍兵來待于西神門外,賤臣承命出傳。上入殿內,各室奉審訖,由西神門,詣永寧殿,入就板位,行四拜禮,各室奉審如上儀訖。出殿門釋圭,紀淵跪受圭。領府事李相璜進前曰,日候淸明,展拜禮成,勞動旣多,聖體,若何?上曰,一樣矣。相璜曰,齋室稍遠,蹔御步輦似好矣。上曰,置之。還御齋室,改具翼善冠·衮龍袍,乘輿出廟門外。通禮跪啓請降輿乘輦,上降輿乘輦,至昌德宮眞殿,入齋室後,問安勿爲之事。出駕敎自內行禮訖,命書傳敎曰,諸司預備。上還出齋神門乘輿,由曜金門,詣景祜宮,入齋室。展拜時至,上由齋室出,自東階升,仍詣神位前,行展拜禮訖。上仍還御齋室,還宮時至,通禮跪啓請外辦,上乘輿出宮大門外,通禮跪啓請降輿乘輦,上降輿乘輦進發,至興化門外,命駐驆。命書傳敎曰,貢市堂上,率貢市人入侍。出駕敎知容曰,以已下標信,開作門乎?上可之。貢市堂上趙寅永,率貢市人入侍。上曰,弊瘼詢之。寅永承命出還入奏曰,貢市人等,書進所懷矣。上曰,捧納,可也。紀淵曰,貢市人等所懷捧納,纔已擧行矣,何以爲之?上曰,竝下本司,可也。仍命回鑾,由興化門入建明門,至廣達門外。通禮跪啓請降輦乘輿,上降輦乘輿,入廣達門,由興泰門還內,出標信解嚴。諸臣以次退出。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于韓鎭㦿曰,二十日次對,進定於明日。
注書兪鎭五病,代以羅漢基爲假注書。
韓鎭㦿啓曰,行都承旨李紀淵,右承旨南履懋,左副承旨洪遠謨不爲仕進。左承旨鄭知容,同副承旨兪星煥式暇,院中只有臣一人,伴直無人,左副承旨洪遠謨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨洪遠謨牌不進,伴直無人,右承旨南履懋,所當牌招,而拘於廳規,不得請牌,何以爲之?敢稟。傳曰,牌招。
以左副承旨洪遠謨牌不進罷職傳旨,傳于韓鎭㦿曰,只推。
韓鎭㦿啓曰,右承旨南履懋牌不進,伴直無人,左副承旨洪遠謨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳于韓鎭㦿曰,右承旨·左副承旨竝許遞,前望單子入之。
承旨前望單子入之,趙容和·李南圭落點。
傳于韓鎭㦿曰,吏曹參議有闕之代,前望單子入之。
吏曹參議前望單子入之,金盛淵落點。
韓鎭㦿啓曰,新除授同副承旨李南圭,卽爲牌招,何如?傳曰,允。
又啓曰,新除授同副承旨李南圭,時在京畿陰竹地,斯速乘馹上來事,下諭,何如?傳曰,允。
又啓曰,同副承旨李南圭在外,伴直無人,新除授右承旨趙容和,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲南履翼,執義李遠翊,掌令金景濂·金斗明,持平李學曾牌不進,林基洙未署經監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于韓鎭㦿曰,只推。
以右承旨南履懋牌不進罷職傳旨,傳于韓鎭㦿曰,只推。
韓鎭㦿啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
韓鎭㦿,以弘文館言啓曰,下番闕直,事甚未安。修撰任百經,副修撰洪祐順·徐戴淳,旣有只推之命,竝卽牌招,以爲推移入直之地,何如?傳曰,允。
以修撰任百經,副修撰洪祐順·徐戴淳牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,下番闕直,事甚未安。修撰任百經,副修撰洪祐順·徐戴淳,旣有只推之命,竝更牌招,以爲推移入直之地,何如?傳曰,允。
又以禮曹言啓曰,英陵大王位忌辰祭,在來二月十七日,與寒食節享相値,依禮文只行忌辰祭,祝文中措辭添入,而王后位寒食祭,依例設行之意,知委,何如?傳曰,允。
又以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十六日臣曹與戶曹堂上,同爲進去奉審後,稟處,何如?傳曰,允。
又以成均館同知館事意啓曰,文廟守僕,依宗社守僕例,試才抄擇,別單啓下事,曾有定式矣。守僕李義鎭瓜朔,代以事知守僕,試才抄擇,備三望受點次,別單書入之意,敢啓。傳曰,知道。
刑曹啓目,因內醫院草記,醫官金有鼎,書員崔興獜·宋應龍造蔘換入嚴覈事,金有鼎段,造蔘換入,必欲發明,究厥情狀,去益兇狡。崔興獜段,人蔘三十兩之換賣,自初輸款,而用處則謂以盡賣於蔘商者,情狀狡惡。宋應龍段,窺利於莫重之地,助惡於售奸之時,三漢所犯,俱係罔赦。不可以渠輩粧撰之說,遽請勘律,加刑得情,何如?判付。啓,御藥所重,何如,而身爲醫官,敢生作奸之計者,罪固罔赦,而特以私造換弄,旣無明證,則有難致以一律,故姑從輕典。然其在懲後之道,亦不可不嚴處,右犯三人,竝減死島配爲良如敎。
大司成趙秉龜疏曰,伏以臣卽一仕宦家不才子耳。庸姿蔑學,無所短長,而偶竊科第,徒藉門蔭,釋褐六七年之間,歷敡三司,驟躋緋玉,是豈臣才能踐履,足居人右,而致有此華顯哉?特由我聖上天地幈幪之澤,若偏臣家,推以及於臣身也。臣恒切愧懼,食息靡安,實不以爵秩自居,忽又伏奉除旨,以臣爲成均館大司成者,臣始也惶蹙,繼以訝惑,莫省所以自措也。夫國子之長,爲任,何如?臣未遑以尊師道而正庠序之制,端士趨而贊笙鏞之化,仰賁我虞胄周莪之盛爲辭也。直以近日所以節次推排之例言之,亦非蒙蔀如臣者,所可堪承,而今乃不少難愼,猥褻至此,則其於聖朝官人之方,得不相左,而使四方衿紳,亦將何如其駭且笑哉?臣於是,不知其華銜之可榮,隆恩之可感,而益增其騂顔汗背耳。仍伏念臣一門頂踵,皆我殿下涵育庇覆中物也。揆分度義,趨走爲恭,固不敢自比於士大夫辭受之常節,而至於此職,不但軒鶴之譏,梁鵜之刺而已,則臣雖欲冒昧承膺,其可能乎?歷日徊徨,進身無路,甘犯違傲,冞增罪戾,玆敢悉暴衷懇,仰瀆崇嚴。伏乞聖慈,念淸選之不可濫授,察微諒之非出飾讓,亟遞臣新授職名,以重公器,以安私分,千萬幸甚,臣無任云云。省疏具悉。爾其勿辭察職。
上在慶熙宮。停常參·經筵。
李紀淵,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李紀淵啓曰,行大司憲南履翼,執義李遠翊,掌令金景濂·金斗明,持平李學曾牌不進,林基洙未署經,監察茶時之意,敢啓。傳曰,知道。
傳于李紀淵曰,大臣·備局堂上引見。
兪星煥啓曰,卽者副校理趙秉憲,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于李紀淵曰,只推。
以修撰任百經,副修撰洪祐順·徐戴淳再牌不進罷職傳旨,傳于兪星煥曰,只推。
兪星煥啓曰,副校理趙秉憲陳疏徑出,修撰林永洙受由,玉堂上下番俱空,事甚未安。應敎李應信,副應敎李鼎在,校理金箕晩·李垿,副校理成遂默,修撰任百經,副修撰洪祐順·徐戴淳,竝卽牌招,推移入直,何如?傳曰,允。
以應敎李應信,副應敎李鼎在,校理李垿,副校理成遂默,修撰任百經,副修撰洪祐順·徐戴淳牌不進罷職傳旨,傳于兪星煥曰,只推。
趙容和,以吏曹言啓曰,卽接京畿監司鄭基善回移,則咸悅縣監李定愚,催促還官之意,知委於加平郡所住處矣,該郡守牒呈內,咸悅縣監李定愚,親病猝重,不得還官云。雖未知其病勢之如何,而催促之下,不卽下去者,揆以事體,誠甚未安,咸悅縣監李定愚,今姑改差,何如?傳曰,允。口傳差出,催促下送。
吏曹口傳政事,以洪在果爲咸悅縣監。
吏曹口傳政事,以金愼根爲景慕宮令。
兪星煥,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
又以內醫院都提調·提調意啓曰,院書員金有澤汰去代,加出書員金周元陞實之意,敢啓。傳曰,知道。
李紀淵,以備邊司言啓曰,歉歲流丐,每聚都下,而昨年失稔之三道,皆屬近地,故冬春流入,比前尤多,此皆邑無名籍,未易付賑,轉徙無常,苟延時日者也,若不方便措處,立視其捐瘠,則有非若保之至意,依壬申·乙亥已例,使京兆抄出城內外所在各邑流丐,轉報賑廳,計其程里,量給路需,自畿營押還原籍官,仍令追付饑口,以爲繼巡資活之地,其餘部字內原居丐乞之類,當此大賑,合有一視之政,亦令各部,從實精抄,依賑民例給標,俾無虛實相蒙之弊,而限麥秋按例給糧事,分付賑廳·京兆與畿營,何如?傳曰,允。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以刑曹言啓曰,造蔘換出之醫官金有鼎,書員崔興獜·宋應龍等盤覈啓目判付內,御藥所重,何如,而身爲醫官,敢生作奸之計者,罪固罔赦,而特以私造換弄,旣無明證,則有難斷以一律,故姑從輕典,然其在懲後之道,亦不可不嚴處,右犯三人,竝減死島配事,命下矣。金有鼎慶尙道巨濟府,崔興獜全羅道羅州牧智島,宋應龍靈光郡荏子島,絶島減死定配所,竝卽押送之意,敢啓。傳曰,知道。
義禁府啓目,獻陵前直長任百秀,前參奉金台鉉等矣原情云云。承傳內辭意,發問目反覆究覈是白乎矣,其矇不覺察與容情掩覆及躬犯與否,終始漫漶,不爲首實,平問之下,難以取服,竝只刑推得情,何如?判付啓,囚供之如是發明,苟有一分彝性,容或無怪,而其不勤守護前後溺職之罪,在所嚴勘,竝只卽爲除刑推議處爲良如敎。
義禁府啓目粘連,向前任百秀·金台鉉等亦,頑隷頑民,互相和應,莫重樹木之恣意斫伐,若是狼藉,而身爲齋官,終未禁斷,守護不勤,職責全虧,揆以當律,難逭重勘,竝只以此照律,何如?判付。啓,依允。
副校理趙秉憲疏曰,伏以臣於持被之中,得接家信,則臣母素患積聚之症,當此換節之交,一倍添劇,氣息凜綴,轉側須人,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂諒察,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
癸巳正月十九日辰時,上御興政堂。大臣·備局堂上引見入侍時,行都承旨李紀淵,記事官洪大稱,事變假注書文璹,記注官李東韻,別兼春秋洪鍾應,領議政南公轍,行知中樞府事李羲甲,行禮曹判書趙萬永,兵曹判書朴周壽,吏曹判書李止淵,刑曹判書李勉昇,知敦寧府事徐能輔,戶曹判書徐有榘,行大護軍李光文,右參贊趙寅永,知訓鍊柳相亮,行護軍李鐵求,副校理趙秉憲,以次進伏訖。公轍曰,歲籥鼎新,百籙咸至,此時,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世孫宮衣尺漸長,知思日進,下情不勝延頸之忱,而過歲後氣候,亦何如?上曰,如前矣。上曰,次對爲之。公轍曰,今日國事,無興發之地,而逸豫之漸狃,無激勵之方,而偸惰之益痼,譬如不操之舟,久而罅孔愈開,如不張之弓,久而筋膠自解,弛弛靡靡,寢微寢衰,試以目下事言之,畿甸·湖·海諸路,慘被歉荒,民命近止,國計哀痛,聖念憧憧於宵旰,如傷若保之絲綸,可以匹美於漢世之議賑貸,唐宗之勤撫恤,廟堂諸臣講究移粟之策,方伯守令方行賑飢之政,姑未知畢竟之善爲接濟,無有捐瘠,而區劃方始,效害未見之前,都下畿內民心騷動,有甚於己·甲之凶,此其故何也?彼至愚而神者,皆知其國無儲蓄,吏無循良,無一可恃而然也,其憂有甚於凶年,而苟究其由,不可但以專咎於民,而由朝廷之處寘失宜也,財用匱竭,莫今時若,自前度支所入,不能當一歲之出,則取足於惠廳·各營,今則惠廳·各營門,猶患不給,凡理財之道,曰開曰蓄曰節,旣不能開則當蓄當節,而積年因循,遂無確然之效,且念今歲諸路給災之數,與各衙門諸般蠲減,視前倍蓰,經用大縮,而君臣上下,擧皆伈泄,一事不得節,二事不得節,依舊爲豐亨之擧措而已,則此政所謂聚者涓滴,洩者尾閭,不但入不當出,其勢將不知稅駕於何地,易曰節以制度,不傷財,不害民,此言不節以制度,則侈肆至於傷財害民矣,今之州郡長吏,視己·甲之歲,其間不甚遠,而才能亦多有落下者,人有恒言,今世無大貪大虐,此言似矣,而若曰循良者少,而剝割者多,又非已甚之論也,嗣後繡行之按廉,自當驗其賑政之善與不善,黜陟之明與不明,而得不治者幾人,略行竄削,非無一時之效,而諺所稱得斧失斧,徒貽迎送之弊,猶不如以治最良者,拔例擢用,然後賢者有以不渝,不肖者益得勉勵,於斯之際,民之受惠也久且遠,賞勝於罰,懲百人,不如勸一人者,是之謂也,近年以來,銓部用人,只循資歷,而其以前時莅某邑,有嘉蹟有廉聲,特調右職差善地者,十不見一二,今若於賑畢之後,復循舊套,循良不法,無有區別,犯科者,僅或安排吹覓,暫施薄罰,奉法者,無得寸賞,則人才何以激勸,物情何以厭服,民生何以聊賴乎?記曰,有國家者,彰善癉惡而民厚,言賞罰勸懲,則長吏畏法,而民自有厚生之利矣,今之言弊者,其說至多,而最可畏切可悶者凶年,欲救凶年,當以節財用得良吏二者,爲先務要道,而竊覸殿下,雖有憂民之盛德,而實惠終未下究者,由於興發激勸,有所不足,以致逸豫偸惰之至於此也。臣每讀前史,宋自南渡之後,群臣任事者,無恢復之謀,低言緩語,互相推諉,晏若無事,明萬曆之時,上下酬應之道,淵默闊絶,遇事則遷就,唯日以遲回,閣部議事,到至難處,輒罷散曰俟再議,已而復然,或有言當改革者,輒以生事止之,以臣觀於今日,則其不與彼時同者,蓋幾希矣,此皆臣等之罪,而亦豈敢不責難於吾君乎?古之人臣,每當歲首,以疏以牘,輒有陳戒之言,而今則論思言責之地,此亦廢闕久矣,臣不勝惓惓憂愛之忱,不以陳腐爲嫌,不以煩複是懼,有此縷縷之奏。伏願殿下,恕其僭赦其罪,而垂神察納焉。上曰,所陳切實,深中今日之病源,而政是上下交勉之時,敢不體念乎?至於勸懲之方,令銓曹知悉對揚,可也。出擧條公轍曰,三陽回泰,春煦漸舒,世孫宮書筵,當鎭日爲課矣。顧今宗社億萬年大計,在此一事,臣於前後筵席,以早諭敎與親賢士大夫,爲蒙以養正之功,縷縷仰陳,雖一日十見,臣當不易此言矣。雖然不有以身敎之,將何以視法乎?殿下每以講學,爲文具備例,古之三晝之筵,今則徹歲而停,雖於開講之時,切無誠心諮訪,此群下之所共憂歎者,而在今日身敎之方,其失尤大矣。臣於新歲,祈祝而規箴者,更以身敎二字爲獻,外此則千言萬語,徒覺其煩而不要矣,深加澄省,不以人廢言,區區之望也。上曰,所陳出於至誠憂愛,寧不感歎而服膺乎?出擧條公轍曰,卽見京畿監司鄭基善狀啓,則以爲,喬桐府使李鼎會瓜限,在於來月,而本府以道內尤甚邑,公賑方張,今若遞付生手,則不但災邑迎送之有弊,賑政措辦,實多掣礙,而係是閫帥兼任,不得循例請仍,該府使,限畢賑仍任事,請令廟堂稟處矣。邑旣尤甚,賑又方張,道臣有此陳請,該府使李鼎會,許令限畢賑仍任,何如?上曰,依爲之。出擧條公轍曰,卽見水原留守徐俊輔狀啓,則以爲,龍仁縣令朴齊崙,重囚逃失者,限內旣未跟捕,事當依法典論罷,而該邑見方設賑,姑令限畢賑,戴罪察任事,請令廟堂稟處矣。重囚係是華城人,則守臣狀請,事亦無怪,依狀辭限畢賑,姑令戴罪察任,何如?上曰,依爲之。出擧條公轍曰,昨年以壬辰重回,聖念興感,徧賜恩侑於勳烈諸臣戰亡諸處,甚盛典也。晉州守城之功最著,殉義之蹟尤烈,而今年,卽其城陷之舊甲,是年是擧,尤合情文,依昨年露梁等處例,設壇致侑,金海表忠祠,亦宜有記功示意之擧,又是列聖朝已行之事,一體賜祭似好,故竝此仰達矣。上曰,依爲之。出擧條公轍曰,知中樞府事朴宗薰·李錫奎,漢城判尹金箕殷,大護軍鄭元容,竝備堂還差,鄭元容,仍察關東句管,吏曹判書李止淵,嶺南句管,貢市堂上有闕之代,朴宗薰差下,何如?上曰,依爲之。出擧條公轍曰,贊善宋啓榦之子泰熙,前任內贍主簿,而聞其母病沈痼,一番榮養爲急云。雖未經詞訟,湖西便近邑中,待窠勿拘差送之意,分付銓曹,何如?上曰,依爲之。出擧條公轍曰,聞禮判言,進士李近源,今年爲回榜,而方在特敎施罰中,無以應榜云。老人事不可遲待,特爲分揀恐好,故敢此仰達矣。上曰,依爲之。出擧條公轍曰,又聞其時,與李近源,有同被罪罰人云。近源旣已分揀,又以經歲,此亦一體解罰,似好矣。上曰,依爲之。出擧條公轍曰,臣於昨秋,復入中書,自量材具與精力,夫豈有一分出膺之勞,而恩言逈出尋常,繼又有不敢承聞之敎,感激怵畏之居先,而廉防在後,不得不出,旣出之後,又値無前大無之歲,三路方設大賑,臣於是又不敢言私,因仍蹲冒,居然歲改矣。今則京外發賣與賙飢之政,僅僅區劃,行將就緖,此後事,惟在所司與監司·守令之奉而擧行,臣則可以言退矣,臣自十餘年前,乞身於朝,尙未遂志,假使材足以濟艱,力可以奔走,猶非鍾漏冥行之時,卽見今年至篤老,髦荒日甚,凡百事爲,茫不知其措處,臣雖欲笑罵從他,好爵我爲,而其於國事何,民生何?一日不去,則有一日之悶,二日不退,則有二日之害,似此至切至迫之情,不以竭之於天地父母之前,而將何訴耶?如臣之老病不能堪事者,乞賜斥罷,雖今日,亟下改卜賢德之命,以幸公私,千萬顒祝。上曰,辭巽,卿試思之,非但目下大賑之方張,今日國事,豈卿言私之時?萬萬過矣。上曰,大臣就座,諸宰奏事。萬永曰,進士李近源,以回榜之年,大臣旣請儒罰之解,卽蒙允可矣。回榜之節,分付吏曹,使之按例擧行,何如?上曰,依爲之。出擧條周壽曰,今番補賑人中,安城朴鍾修,松都吳宗仁,相當中軍,作窠差送,白川韓翼彦,位羅萬戶高翊夏,五衛將調用事,命下矣。瓜近相當中軍,只有慶尙中軍一窠,則勢難一時區處,較其補賑多寡,朴鍾修,先爲差送,吳宗仁,則待窠卽爲調用,韓翼彦·高翊夏,俱是堂下,在前如此之人,或有賞加後實職調用之例,今亦依此擧行,何如?上曰,依爲之。出擧條止淵曰,今番補賑人之施賞,竝出常格,曲副其願,蓋由激勸之方信令之道,而第念守令爲任,責在牧民,非如中軍·邊將之比,除非積仕歷試,有不宜輕授,且考已例,罕有可據,末流之弊,不可不念,已蒙承傳者,固當隨窠施行,而此後則稍可區別,以嚴官方似好,故敢此仰達,下詢大臣處之,何如?上曰,大臣之意,何如?公轍曰,吏判之奏,實出於愼惜官方之意,此當有之言而補賑卽不得已之政也。若有備預蓄儲,則何苦爲此哉?然而許令願納,活得許多生靈,仍令失望而失信,如前之爲,則極爲不可。且先納人,旣授守令,後至人,不爲同賞,則此當有向隅之歎,視其履歷與所納多寡,守令及他職中,區別差除,愼惜之中,兼寓示信之意,似好矣。上曰,依爲之。出擧條寅永曰,堤堰之政,最切於務農,故旣載原定事目,又降每歲提飭,不啻令申之諄複,而吏或玩法,視以文具,民不致力,忽於遠慮,甚至大旱不竭之源,千頃蒙利之地,塡淤而莫之鑿,潰決而莫之補,奸細擧皆冒犯,膏腴間多沈墊,是以水乏蓄洩之方,土失灌漑之利,雨澤稍閟,秧役莫施,挽近頻歉,未必不由於此也,況昨年大浸,自夏徂秋,凡係沿江傍川之洑,濱海近浦之波,在在壞敗,或失形址,嗣歲之憂,所關非細,及今修擧,不容少緩,令各道道臣,就列邑所在新舊堤堰,詳審其可濬可築與否,先期量度,從便董飭,調役必均,無至撓民,課工必勤,無至失時。雖以設賑諸道言之,目下遑汲,設或相妨,來頭備豫,不宜偏廢,以此一體分付,期於春夏間一一完役,考其勤慢,以爲黜陟,亦以成冊,具由登聞,而本司郞廳摘奸時,若或有如前因循名存實無之弊,則當該守令,不飭之道臣,另加嚴勘事,預爲知委,何如?公轍曰,堤堰事,每歲申飭,而況昨年水潦之後,苟不別般修擧,將無以備豫於水旱,臣亦欲以此仰奏矣。且聚點之移赴是役,實是兵寓於農,兩皆便宜之事,而近聞外邑,旣不行聚點,又不爲修築,只以文書,瞞報上營者多云,事之寒心,莫此爲甚。道臣察飭,遣郞摘奸,堤堰堂上,今已仰奏,而將臣此奏,亦爲嚴飭於各道,何如?上曰,依爲之。出擧條紀淵曰,今日賓對,卽新歲初行也。兩司無一人進參,事甚未安。行公諸臺,竝推考,何如?上曰,依爲之。出擧條公轍曰,臣俄以言路之不開仰奏矣。歲首初行賓對,而入侍玉堂,無一陳白而退,豈上無衮躬之闕失,下無民生之疾苦而然乎?甚爲慨然,當該玉堂,從重推考。近來臺諫之不參賓對,已多未安,而歲首賓對之特敎進定,尤爲自別,則竝不入來,亦極慨然,不可以承宣之例請問備,示警而止,行公諸臺,竝從重推考,何如?上曰,依爲之。出擧條上曰,大臣就座。仍命退,諸臣以次退出。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭知容啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨韓鎭㦿,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,洪赫落點。
備忘記,平安兵虞候崔信燁下直,長弓一張·長箭一部·片箭一部·筒兒一箇賜給。
李紀淵啓曰,藥房提調·副提調,持湯劑來待矣。傳曰,封入。
兪星煥啓曰,玉堂上下番俱空,事甚未安。應敎李應信,副應敎李鼎在,校理李垿,副校理成遂默,修撰任百經,副修撰洪祐順·徐戴淳,旣有只推之命。修撰林永洙由限已過,竝卽牌招,以爲推移入直之地,何如?傳曰,允。
以應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳牌不進罷職傳旨,傳于兪星煥曰,只推。
兪星煥啓曰,玉堂上下番俱空,事甚未安。應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳,旣有只推之命,竝更牌招,推移入直,何如?傳曰,允。
鄭知容啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于鄭知容曰,只推。
以應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳再牌不進罷職傳旨,傳于兪星煥曰,只推。
以廣州留守朴綺壽狀啓,餉還未能準捧,惶恐待罪事,傳于趙容和曰,卿其勿待罪事,回諭。
以全羅監司李奎鉉狀啓,同福縣民家失火事,傳于兪星煥曰,聞甚矜惻,元恤典外,別加顧助,使之卽速奠接事,分付。
兪星煥,以禮曹言啓曰,卽接景慕宮官員所報,則本宮正堂後庭階砌二間許傾頹,而頉處不至緊重爲辭矣。其所改築,不容暫緩,而見今土脈,尙未瀜解,此時改築,恐非其時,吉日時,令日官朴周煥推擇,則來二月十一日卯時爲吉云。以此日時擧行,而先告事由祭,同月初一日朔祭兼行,祝文中措辭添入,所入物種,令各該司磨鍊進排,亦令繕工監,別定監役官擧行。依定式臣曹與本宮提調·戶曹·工曹堂上,眼同監董事,竝以分付,何如?傳曰,允。
又以禮曹言啓曰,大報壇祭享,每年三月上旬內,擇日擧行事,曾有定式矣。吉日,令日官池宅龜推擇,則來三月初六日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,因大臣筵奏,晉州城陷之日,殉義諸臣,依昨年例,設壇致侑,金海表忠祠,一體賜祭事,擧條啓下矣。致祭吉日,令日官朴周煥推擇,則來三月十一日爲吉云。以此日擧行,祭文令藝文館撰出,祭物及執事官,令本道差定進排,而謹稽昨年謄錄,祭官,因特敎,以道內守令中秩高者擇差,香祝,定曹吏齎持下送矣。今亦依此擧行,而晉州則以該兵使,差遣獻官之意,分付,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員贊直之事,則草記代直事,曾有定式矣。司成趙萬協,方以入直,身病猝重,呈旬出去,直講尹致定呈旬,典籍洪羲錫有應頉,時無入直之員,以他郞官,姑爲代直,何如?傳曰,允。
兪星煥,以漢城府言啓曰,過期未婚之類,分付各部,搜訪報來矣。中部·西部·南部三部,以無乎報來,故東部·北部所報,別單書入之意,敢啓。傳曰,知道。
又以備邊司言啓曰,卽見京畿監司鄭基善所報,則以爲,見今饑口,逐巡添付,較量穀物,恐有絶巡之慮,且還簿枵然,分糶無路,因此失農,尤爲悶慮。賑資米各穀一萬石,還穀折米一萬石,請卽劃下矣。畿內救荒之政,誠可謂靡不庸極,而又有此請,則益見其邑無按簿之勢,民有塡壑之慮也。事係遑汲,他不暇論,而第念目下事情,摸擬無所,賑需則當就移運中措處,姑以嶺南大米三千石劃給,而湖南租一萬石,原爲種還而運來者,則一竝劃下,使之分給。至於糶穀,旣無可以擧議於穀物者,不得不以詳定例施行,惠廳錢限三萬兩劃送,仍令作穀,磨勘於本廳,前道臣狀請直路驛站賙恤事,非但已例之可據,合有優典之特施,今番賑需添劃中米二百五十石,付之各驛事,一體分付,何如?傳曰,允。
義禁府照目粘連,獻陵前直長任百秀,參奉金台鉉等矣本府議啓內,頑隷頑民,互相和應,莫重樹木之恣意斫伐,若是狼藉,而身爲齋官,終未禁斷,守護不勤,職責全虧,揆以常律,難逭重勘,竝只以此照律罪,各杖一百收贖,告身盡行追奪,流三千里定配,竝只私罪,奉敎依允爲旀,竝只功議各減一等爲良如敎。
鄭知容,以義禁府言啓曰,時囚罪人任百秀·金台鉉等,杖一百收贖,告身盡行追奪,流三千里定配照律公事判付內,依允,竝只功議各減一等事,命下矣。任百秀·金台鉉等,功議各減一等,杖九十收贖,告身盡行追奪。任百秀,黃海道瑞興府龍泉驛,金台鉉,公忠道沔川郡順城驛,竝徒二年半定配,而以議啓內辭意,具罪目,依例發遣府羅將,各其配所押送,何如?傳曰,允。
吏曹判書李止淵疏曰,伏以臣冒叨見職,鑽燧已改矣。恬若固有,遲徊蹲據,此豈臣徒懷寵利,全昧廉維,諉之一分堪承之望而然哉?特以拜誥之初,略控衷懇,辭不獲命,而感結於造化曲費之天,誠切於夷險不擇之地,未敢疾聲疊瀆,遂乃黽勉就列。惟區區所自矢於心者,彈竭誠力,對揚明休,毋負簡畀之聖念,而只緣臣鑑藻無素,衡秤失宜,激揚甄別,涇渭易渾,注擬通塞,睢盱難齊。疵咎百出,嗤點四至,才不勝任而未敢求解,力難堪事而强其不能,包羞湔涊,拚死趨走,旣蔑報答之效,反積辜負之誅,俯仰恧縮,殆食息不自安也。聖度寬恢,同朝忠厚,劾駁之論,汔無聞焉,臣固倖人也,非敢曰當其職耳。荏苒之頃,京察已考,銓家之一經大政,便是瓜熟之期,而格外加由,又侈隆眷,未蒙鞶褫之恩,厚招尸素之譏。義分是懼,拖到于今,間又怵畏膺召,不遑自恤,而丐遞之夙宵一念,猶復前爾。且臣狗馬賤疾,疎於攝養,每値交節之際,便成恒痼之症,冷疝注腹,頑痰痞膈,眩暈迷纈,動輒增劇。昨自筵退,重觸外感,貼身床玆,轉益澌綴,計以時日,無望動嚲,刀圭之未趁療治,猶屬私事,選務之緣此瘝曠,寧非細憂?今臣據實之籲,萬萬非一毫虛飾蹈俗例讓,則庶幾日月之明,亦合垂憐而曲庇,生成之澤,無替終始矣。悉暴披瀝,仰冀體諒,伏願劃賜鑑察,遞免臣所帶銓部,使重任無曠,賤分獲安,不勝至祝。臣無任云云。答曰,省疏具悉。京察旣非瓜限,而重任不可數遞,卿其勿辭行公。
癸巳正月二十日辰時,上御興政堂。藥房入診入侍時,都提調鄭晩錫,提調趙萬永,副提調李紀淵,檢校待敎李肯愚,記事官洪大稱,記注官李東韻·金泰顯以次進伏。醫官玄在德·李亨基·金景球·卞文燮,進伏楹外訖。上曰,大臣進前。晩錫進前奏曰,寒事稍解,日候不調,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診乎?上曰,唯。亨基等以次診候訖,退伏楹外奏曰,脈候左右三部調均矣。上曰,湯劑退去議定,可也。進御加味二陳湯,自今日一貼式限五貼煎入事。出榻敎上命退,諸臣以次退出。
上在慶熙宮。停常參·經筵。
鄭知容啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,碧團僉使康準燁下直,長弓一張,長箭一部,片箭一部,筒兒一箇賜給。
李紀淵啓曰,藥房提調·副提調持湯劑來待矣。傳曰,封入。
兪星煥啓曰,玉堂上下番俱空,已至多日,事甚未安。應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳,旣有只推之命。竝卽牌招,推移入直,何如?傳曰,允。
以應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳牌不進罷職傳旨,傳于兪星煥曰,只推。
兪星煥啓曰,玉堂上下番俱空,已至多日,事甚未安。應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳,旣有只推之命,竝更牌招,推移入直,何如?傳曰,允。
鄭知容啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于鄭知容曰,只推。
兪星煥,以禮曹言啓曰,永禧殿展謁,非酌獻禮年次,則每於歲首,太廟展謁時,一體展謁事,曾有定式矣。今番則何以爲之乎?敢稟。傳曰,以晦間擇入。
又以禮曹言啓曰,景慕宮展謁,每於孟春·孟秋取稟事定式矣。今春展謁吉日,以何間推擇乎?敢稟。傳曰,南殿展謁日,亦爲展謁矣。
又以禮曹言啓曰,永禧殿展謁取稟草記,傳曰,以晦間擇入,景慕宮展謁取稟草記,傳曰,南殿展謁日,亦爲展謁事,命下矣。展謁吉日,令日官朴周煥推擇,則今正月二十六日爲吉云,以此日定行乎?敢稟。傳曰,以此日爲之。
又以禮曹言啓曰,皇壇奉審,今正月二十六日前已推擇,而伊日動駕相値,更以二十八日擧行之意,敢啓。傳曰,知道。
洪赫,以戶曹言啓曰,廣興倉庫舍有鑽穴偸竊之跡,詗捉賊漢,付捕廳盤覈,則流伊偸出之大米爲三十六石零矣。太倉重地,有此竊盜之患,而入直郞官之跨時逾月,矇不覺察者,事極駭然。亦關後弊,其不謹典守之罪,不可以石數之無多,置而不論。當該入直郞官,捧現告,令該府拿問處之,何如?傳曰,允。
鄭知容,以兵曹言啓曰,今正月二十六日,大駕詣永禧殿展謁,仍詣景慕宮展謁時,隨駕營門,當爲磨鍊矣。禁御兩營鄕軍,則今旣停番。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟展謁例爲之。
上在慶熙宮。停常參·經筵。
鄭知容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭知容啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,藥房提調·副提調持湯劑來待矣。傳曰,封入。
以應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳再牌不進罷職傳旨,傳于兪星煥曰,只推。
兪星煥啓曰,玉堂上下番俱空,已至多日,事甚未安。應敎李應信,副應敎李鼎在,校理李垿,副校理成遂默,修撰任百經·林永洙,副修撰洪祐順·徐戴淳,旣有只推之命,副校理趙秉憲由限已過,竝卽牌招,推移入直,何如?傳曰,允。
以應敎李應信,副應敎李鼎在,校理李垿,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于兪星煥曰,只推。
兪星煥啓曰,玉堂上下番俱空,已至多日,事甚未安。應敎李應信,副應敎李鼎在,校理李垿,副校理趙秉憲·成遂默,修撰任百經·林永洙,副修撰洪祐順·徐戴淳,旣有只推之命,竝更牌招,推移入直,何如?傳曰,允。
鄭知容啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于鄭知容曰,只推。
鄭知容,以兵曹言啓曰,內禁衛將李寬奎,病難供職,呈狀乞遞。文臣兼宣傳官李遠翊,除授過限未肅拜,竝改差,何如?傳曰,允。
又以備邊司言啓曰,卽見京畿監司鄭基善狀啓,則以爲,國役,比年稠疊,需用殆無限節,而本道儲置錢·米,亦入於各樣價四分一裁減中,已往加下,尙矣勿論,前頭進排,茫無涯畔。例劃米及所受錢條裁減一款,依己丑已例還寢事,請令廟堂稟處矣。歉歲裁減,雖是不易之典,而至於本道,不但民邑事勢之無以成樣,前此加下變通時,亦許勿減,則到今尤難責之以常例。依所請,特爲還寢事,分付該廳,何如?傳曰,允。
又以備邊司言啓曰,統制使柳和源,以其身病之苦㞃,呈狀乞遞矣。實病旣如此,則海防重閫,曠務可悶,且以及時解歸,以就醫藥爲辭,此宜有曲諒之道。特爲許遞,何如?傳曰,允。
備邊司,以李完植爲統制使。
義禁府啓目,廣興倉令李箕明,主簿趙然明,直長嚴蓍等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在慶熙宮。停常參·經筵。
鄭知容啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,藥房提調·副提調持湯劑來待矣。傳曰,封入。
以應敎李應信,副應敎李鼎在,副校理趙秉憲·成遂默,修撰任百經·林永洙,副修撰洪祐順·徐戴淳再牌不進罷職傳旨,傳于兪星煥曰,只推。
兪星煥,以弘文館言啓曰,下番闕直,事甚未安。修撰任百經·林永洙,副修撰洪祐順·徐戴淳,旣有只推之命,竝卽牌招,以爲推移入直之地,何如?傳曰,允。
李紀淵啓曰,兵曹郞廳來言,統制使下批政事,取稟。傳曰,當日爲之。
趙容和啓曰,卽者吏曹郞廳來言,政事當日爲之事命下,而判書李止淵,參判李鼎臣,俱以病不來,參議金盛淵未肅拜,不得開政云,竝卽牌招,何如?傳曰,允。
又啓曰,吏曹判書李止淵,參判李鼎臣,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
傳于趙容和曰,吏曹參議疏批已下,卽爲牌招,違牌,勿爲呼望。
吏曹啓目,粘連觀此咸鏡監司權敦仁狀啓,則以爲,厚州府使柳興禹,親年今爲七十歲,而獨子無兄弟,依法典許遞事,令該曹稟處亦爲白有臥乎所,邊將·邊帥之親年七十歲,獨子無兄弟者歸養,載在法典。厚州府使柳興禹,依法典改差,何如?判付啓依允。
有政。吏批,判書李止淵進,參判李鼎臣式暇,參議金盛淵進,右副承旨兪星煥進。以任厚常爲戶曹參議,洪奭周爲左副賓客,李勉昇爲知經筵,金學淳爲弘文提學,金炳斗爲刑曹佐郞,尹應尙爲律學敎授,尹秉烈爲定州牧使,李時權爲厚州府使,瑞興府使朴鎬壽,水原判官金永錫相換,東學訓導單金洛斗,喬桐府使單李鼎會,限麥秋仍任事承傳,華寧殿令單朴鎬壽,進士李近源,今超通政,回榜人依定式加資事承傳,故學生李文冑贈童敎,孝行卓異贈職事承傳。
兵批,判書朴周壽進,參判李志淵病,參議洪祐燮入直進,參知李寅敎病,右承旨鄭知容進,以鄭基一爲都摠管,具錫朋爲內禁將,金熙鍾爲訓鍊僉正,李守文爲判官,尹錫永爲文兼,朴鍾修爲慶尙中軍,李哲永爲公忠中軍,李濟民爲椒島僉使,金大喆爲位羅萬戶,同知單朴基赫,僉知三單李廷璉·趙㠁·元維喆,護軍柳和源,副護軍南履懋·洪遠謨·韓鎭㦿·閔泰鏞·柳興禹·金貞根·金翊根·許櫟·申在儉·崔漢衆·趙光夏,前萬戶韓翼彦,位羅萬戶高翊夏,以上今加折衝加資事承傳,京畿水使李鼎會,限畢賑仍任事承傳,統制使單李完植。兵批,再政。副摠管單鄭基一。
傳于兪星煥曰,相換邑守令,竝令除朝辭赴任。
鄭知容啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾,司諫鄭琦和,獻納崔致憲牌不進罷職傳旨,傳于鄭知容曰,只推。
以副修撰洪祐順·徐戴淳牌不進罷職傳旨,傳于兪星煥曰,只推。
兪星煥,以禮曹言啓曰,卽見延慶墓墓軍等訴,則本墓一年各項稅入之數,爲一千七百六十兩零,諸軍應給,略略上下,歸屬無處者許多云。聞甚驚駭,起送曹吏,與本墓入直守衛官趙萬和,眼同査實,則守衛官韓應良,自墓內應用,至於員役以下守護軍等例給之物,減數分給,所餘五百兩零,私自乾沒,莫重墓所守護支用之需,所犯如是夥多,事未前有,萬萬痛駭。守衛官韓應良,爲先汰去,其罪狀,令該府拿問處之,何如?傳曰,允。
吏曹參議金盛淵疏曰,伏以臣於日前,伏奉除旨,以臣爲吏曹參議者,臣誠惝怳驚悚,莫知所以措躬也。臣本愚鈍空疎,百不猶人,文學無所長,才諝無所稱。倖竊科第,徒藉門蔭,前後踐歷,罔非踰分。每一循省,如集于木,何敢有匪分之望?更及於淸顯之地,而忽此誤恩,有若循次推遷者然,此豈臣平日之所自期也哉?夫是職也,佐貮銓衡,與聞通塞,有時代斲,任重甄別,地望之隆,遴選之峻,自昔伊然,除非淸名雅望,冠冕當世,則莫宜居之,而今乃擧而畀之於如臣百不當千不似者,而不少留難,臣身濫竽,已無可言,而在聖朝愼惜名器之道,決不當若是苟簡也。臣若徒懷寵靈,拚棄廉隅,揚揚出膺,晏若固有,則非但臣身之過福致災,上以累則哲之明,下以招有識之譏,豈細故也哉?臣左右思量,承膺無路,玆敢暴悉衷懇,仰瀆崇嚴,而義在必辭,言非飾讓。伏乞聖慈,俯賜鑑諒,亟遞臣所帶職名,俾公器無玷,私分獲安,千萬幸甚,臣無任云云。省疏具悉。爾其勿辭察職。
上在慶熙宮。停常參·經筵。
李紀淵啓曰,合辭許久闕啓,事甚未安。〈除〉未署經外,未肅拜·呈告人員,竝卽牌招,何如?傳曰,允。
又啓曰,行左承旨洪赫,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
趙容和,以漢城府言啓曰,前僉使李圭男家犯釀被捉,而係是朝官,令義禁府拿問處之,何如?傳曰,允。
傳于李紀淵曰,前後申飭何如,而犯禁多出於所謂朝紳者,紀綱至此,良覺寒心,此而不嚴處,何以服小民之心乎?前僉使李圭男,令該府嚴刑取招後,邊遠定配。雖以法司言之,爲日稍久,已有玩愒解弛之漸,其不能悉心對揚,可知。諸法堂,竝越俸一等,此時法堂之稱以在外,許久不爲上來者,太涉占便。右尹鄭祖榮,亦爲從重推考,使之不日上來事,令廟堂更爲申飭。
趙容和啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以大司諫洪羲弼,司諫鄭琦和,獻納崔致憲,執義李遠翊,掌令金景濂·金斗明,持平李學曾牌不進罷職傳旨,傳于趙容和曰,只推。
以慶尙監司金陽淳狀啓,聞慶縣民家失火事,傳于趙容和曰,聞甚矜惻,元恤典外,別加顧助,結構奠接之方,令廟堂措辭分付。
兪星煥,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙容和,以宣惠廳言啓曰,本廳郞廳洪羲翼,纔已啓下矣。本廳多有擧行事,令該曹口傳付軍職,以爲冠帶常仕,何如?傳曰,允。
兵曹口傳政事,副司果單洪羲翼。
趙容和,以備邊司言啓曰,貢市人詢瘼事,命下矣。取見其所懷,則貰馬契貢人等以爲,矣貢所受補縮條米四百四十六石,卽是戶斂與洞錢革罷後定式者,而己丑以後運負契人處流伊未捧,至爲三百三十餘石,本貢事勢,隨而難保,此則期於準數督捧,自今本米收捧之節,依前還屬於矣貢,而來頭有弊,亦不可不念,依二價例,自官捧下事也。當捧而不得捧,原主則徒擁虛券,欲罷而不能罷,替役則反收實利,無怪其如是呼冤,自今爲始,運穀入倉時,該契所給條,必自船頭,先給原貢人,俾無江募輩居間操縱之弊事,分付。衣襨吐紬契貢人等以爲,進排吐紬,自非市上行賣,故貿取之際,落本夥然,應役無策,依表裏契例,貢價移屬惠廳,從貴上下事也。此貢之以此事呼冤,便成歲課而覆啓之,令該曹·該廳,講確其可以矯捄者,亦已屢矣,更加申飭擧行。內贍寺醋契貢人等以爲,供上加進排之數與各樣雜費,太無限節,將至渙散之境,從長變通,俾得支存事也。今此所懷,只有說弊,仍無捄弊,未知其弊到如何,而亦豈無可捄之方乎?令該寺·該曹,另加商確,從長措處。長興庫地衣契貢人等以爲,本貢難支之狀,已悉於前後陳瘼,而今則莫重進排生梗,抵罪之患,迫在朝夕。內入地衣標紙啓下事及各處借奪之弊,一依各年受敎,嚴明施行事也。此貢進排,殆無限節者,蓋由於標紙啓下之不能遵受敎,而加以借奪之比前滋甚故也。自今申明定式,雖內入,必以標紙進排,俾不至夤緣濫雜。至於各司下隷之恣意討索,非但貢弊而已,亦有關於紀綱,其所禁戢之方,當爲捧甘嚴飭,而更有襲謬之患,則隨現重勘。內燻造契貢人等以爲,各宮房燻造,依司䆃寺例,別定燻幕事也。宮屬濫捧之弊,契人難支之患,其來已久,不可不一番變通,以爲懲創,而姑先捧甘於內司,使之嚴加飭勵,俾無敢一毫勒徵,或至呼冤之端,而如是申飭之後,更有煩及於詢瘼,則各該宮屬與內司次知,一竝從重勘律。涼臺廛市民等以爲,廛勢蕩敗,資業沒策。特令該曹錢限二千兩預下,俾爲紓力奉公,而邸人之私賣涼臺者,令法司嚴加懲戢事也。預下元非可論,如有都賈,則另加禁斷。煙草廛市民等以爲,復禁亂廛事也。衣廛市民等以爲,紬緞一種,特禁亂賣事也。綿子廛市民等以爲,鄕彈一種,復禁亂廛事也。通賣已爲四十餘年,此輩之每歲呼龥,輒請亂廛復舊者,揆以民習,極爲痛駭,而一或開路,繼起者必多,竝置之,何如?傳曰,允。
又以刑曹言啓曰,前後飭敎,何等申嚴,而中部居醫官南山壽家無難犯釀,狼藉行賣,以至現捉者,揆以紀綱,萬萬無嚴。所當依律勘斷,而山壽係是御醫,臣曹無以循例擧行。令該府拿問處之,何如?傳曰,醫官輩與掖屬無異,則其畏法操身,尤當自別,而嚴令之下,無難冒犯,萬萬痛駭。爲先汰去,出付刑曹,嚴刑遠配,可也。
又以義禁府言啓曰,今二十六日擧動時,本府都事,以大駕各差備,當爲全數進參矣。都事金炳斗,移除刑曹佐郞,無以備員,其代,令該曹口傳差出,以爲分排擧行之地,何如?傳曰,允。
又以義禁府言啓曰,前僉使李圭男,嚴刑取招後,邊遠定配事,承傳啓下矣。李圭男,嚴刑一次,訊杖三十度取招後,平安道朔州府,邊遠定配,而以承傳內辭意,具罪目,依例發遣府書吏,押送配所,何如?傳曰,允。
義禁府啓目,延慶墓守衛官韓應良原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,陽川前縣令李義勝原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,前僉使李圭男原情云云。嚴刑一次,訊杖三十度,承傳內辭意,發問目嚴訊究覈是白乎則,犯釀被捉,無辭自服是白如乎,旣有嚴刑取招後邊遠定配之命是白置,招辭謹此捧入,而敬依下敎,定配所以入之意,敢啓。啓依允。又啓目粘連,向前金箕明·趙然明·嚴蓍等亦,錢穀衙門,晝夜直守,在法莫嚴,而被盜至此,不可以石數之無多,竊盜之旋獲,有所容恕。置而勿論,竝只以此照律,何如?判付啓依允。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
藥房口傳啓曰,永禧殿·景慕宮展謁有命,期日在明矣。見今春候,無異冬沍,風寒甚爲乖厲,若於此時,侵早觸冒,則甚非大聖人順時保嗇之宜矣。今若差遲幾日,徐待淸暄,則在宸誠追慕之道,少無所損,在聖躬節宣之方,大有所益,況其吉日,非有不可以進退者乎?臣等職忝保護,竊有區區憂慮之忱,玆敢相率陳龥。伏乞聖明,亟寢明日動駕之命,千萬顒祝,惶恐敢啓。答曰,知道。動駕,待下敎爲之。
鄭知容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭方張之時,憲府無詣臺之員,事甚未安。未署經外,未肅拜·呈告人員,竝卽牌招,何如?傳曰,允。
李紀淵啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,明日動駕,承旨當爲備員,而同副承旨李南圭在外,何以爲之?敢稟。傳曰,許遞,前望單子入之。
承旨前望單子入之,李鼎臣落點。
李紀淵啓曰,新除授行右承旨李鼎臣,卽爲牌招,何如?傳曰,允。
鄭知容啓曰,三品官之無得過三日循例請牌,曾有定式矣。戶曹參議任厚常,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李紀淵曰,下直守令入侍。
傳于趙容和曰,吏曹參判有闕之代,前望單子入之。
吏曹參判前望單子入之,金弘根落點。
大司諫洪羲弼啓曰,臣言議巽軟,淸朝諫諍,何嘗近似,而迺者薇院除旨,忽下於鄕廬調病之際,臣拜命於外,怵義于中,有不敢偃處田野,自占便宜,遂乃促裝登途,來伏城闉,而繼又庚牌嚴降,雖不得不一謝恩命,少伸叨謝之忱,而第臣於合啓中,有私義之不可聯參者。前後臺地,以此引避,屢蒙體諒,今臣處義,宜無異同,似此情踪,何敢晏然於言責之地乎?請命遞斥臣職。答曰,依啓。
趙容和啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,嚴燾落點。
傳于鄭知容曰,韓應良事更思之,前後所爲,已多無據,今番事尤極叵測,而其所納供,專事漫漶,不可尋常議處而止。更爲刑推得情以聞。
鄭知容啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以執義李遠翊,掌令金景濂·金斗明,持平李學曾牌不進罷職傳旨,傳于鄭知容曰,只推。
傳于趙容和曰,發遣吏郞,諸執事淸齋與否,摘奸以來。
吏曹口傳政事,以沈儆爲禁府都事。
鄭知容,以兵曹言啓曰,五衛將李廷璉·趙㠁·元維喆,忠翊衛將朴基赫,俱爲除授在外,上來無期云。守門將金載赫,除授過限未入仕,竝改差,何如?傳曰,允。
又以刑曹言啓曰,因本曹草記,犯釀醫官南山壽,令該府拿問處之事,傳曰,醫官輩,與掖屬無異,則其畏法操身,尤當自別,而嚴令之下,無難冒犯,萬萬痛駭,爲先汰去,出付刑曹,嚴刑遠配,可也事,命下矣。南山壽,嚴刑一次後,平安道陽德縣,定配所,卽爲押送之意,敢啓。傳曰,知道。
義禁府照目,粘連廣興倉令金箕明,主簿趙然明,直長嚴蓍等矣本府議啓內,錢穀衙門,晝夜直守,在法莫嚴,而被盜至此,不可以石數之無多,竊盜之旋獲,有所容恕,置而勿論,竝只以此照律,罪各笞四十收贖,附過還職,竝只私罪,奉敎依允爲旀。金箕明·趙然明等段,功減一等,嚴蓍段,功議各減一等爲良如敎。又啓目,粘連向前李義勝亦,重囚不覺逃失,雖在空官之日,常時果然察飭,豈有越獄之弊是白乎旀,旣過責限,終未跟獲,自有當律,不可容貸,以此照律,何如?判付啓依允。
癸巳正月二十五日辰時,上御興政堂。藥房入診,下直守令同爲入侍時,都提調鄭晩錫,提調趙萬永,副提調李紀淵,檢校待敎金興根,記事官洪大稱,記注官金泰顯·金聖默,博川郡守崔尙權,寧遠郡守金尙沂以次進伏。醫官玄在德·李亨基·趙宗翊·卞文燮進伏楹外訖。晩錫曰,近日寒事,無異冬沍,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官入診。亨基等以次診候訖,退伏楹外奏曰,脈候左右三部調均矣。晩錫曰,聞醫官言,則湯劑退去後,與諸醫爛商議定云,而二陳湯進服之後,聖候諸節,益有差勝之效乎?醫官等詳承下敎,然後調理之劑,可以諒宜議定矣。上曰,比前稍勝矣。水刺之節,亦何如?上曰,稍勝矣。晩錫曰,內醫卞文燮,曾以議藥同參,已經入診,而今旣移屬本廳,則依例御醫差下,何如?上曰,依爲之。出擧條上曰,大臣就座,守令進前。尙權等以次進前,奏職姓名訖。上曰,守令先退。尙權等退出。又命退,諸臣以次退出。
上在慶熙宮。停常參·經筵。
趙容和啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
傳于兪星煥曰,禮房承旨,馳詣受香所,奉審摘奸以來。
趙容和啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以大司諫嚴燾,司諫鄭琦和,獻納崔致憲,執義李遠翊,掌令金景濂·金斗明,持平李學曾牌不進罷職傳旨,傳于趙容和曰,只推。
趙容和,以吏曹言啓曰,因公忠監司洪羲瑾狀啓,洪州牧使金在三,以省掃事,受由上京,尙未還官,本州民情,賙捄時急,捧稅方張,此時曠官,一日可憫,令該曹催促下送事,允下矣。自臣曹催促,則洪州牧使金在三,身病沈重,不得下去云。其身病旣如是,則有難强令還任,罷黜,何如?傳曰,允。口傳差出,不多日內下送。
吏曹口傳政事,以洪徹榮爲洪州牧使。
兪星煥,以內醫院都提調·提調意啓曰,內醫卞文燮,御醫陞差,何如?傳曰,允。
趙容和,以兵曹言啓曰,內吹螺赤及龍虎營兼內吹今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金宗爀等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧喆等十一名處,各木二疋施賞之意,敢啓。傳曰,知道。
義禁府照目,粘連陽川前縣令李義勝矣本府議啓內,重囚不覺逃失,雖在空官之日,常時果能察飭,豈有越獄之弊是白乎旀,旣過責限,終未跟獲,自有當律,不可容貰,以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。又啓目,韓應良更招原情云云。傳敎內辭意,發問目,箇箇嚴訊,反覆究問是白乎則,其所納招,一事漫漶,稅入未捧,設加渠言是白乎良置,其外剋減應給,恣意乾沒,卽渠之罪是白遣,前後奉職無狀之罪,游辭呑吐,終不直招,待拷限更加嚴刑,期於得情,何如?判付啓,供辭渠已自服,別無更問之端,加刑置之,卽爲議處爲良如敎。
弘文提學金學淳疏曰,伏以,臣於日昨,伏奉敎旨,以臣爲弘文館提學者,臣聞命惝怳,靡所措躬。人以臣爲榮,臣以寵爲懼,未暇自憂其所叨之萬萬匪分,而有以憂朝廷官爵之失其宜也。噫,是任也卽國之所以處文學之人,潤色辭命,賁飾黼黻之洪猷,課試功令,庸贊菁莪之晟化者也。其責也甚重,故其揀也至愼,在昔盛時,尙矣無論,歷數近日,膺是選而稱是職者,要皆負望當世,馳譽詞林,名實相副,物論允叶,未嘗有不才如臣無文如臣,而濫竽於其間者,今玆誤恩,奚爲而及於臣身也哉?臣誠訝惑,莫省所以致此也。臣自幼少,氣質病孱,知識鈍劣,未能刻意肆力於墳典有用之文。尋摘綴拾,不過是從事擧子之業,而猶不及人,往往場屋,腐毫曳白,晩暮一第,亦是倖耳。仍而悠汎,無所成就,殆所云四十五十而無聞焉者,矧今狗馬之齒,已迫桑楡,蠧魚之工,便屬笆籬,舊聞都忘,新知未繼,譬如無源之水,眢井斷綆,不農之家,荒田生塵,有時自檢,無復點墨之留在肚皮,遂成枯落,徒抱悔歎。今夫輪扁末技也,而少而不工,老而無柰,而況於文乎?以若魯莽,以若衰耗,雖欲强其不能,厭然冒膺,其於藉手之無具,徒覺汗顔之居先,抑恐有識者徒傍竊笑曰,聖朝不欲文治歟?以彼子之不文也,而亦爲文任,將何以勸人乎云爾,則臣之貽羞詞垣,猶屬己私,其爲玷辱聖簡,合被何辜?臣固不肖,不能報答鴻恩之萬一,而亦何忍以國家名器,苟爲一身之榮,以累淸明之治也?歷日思惟,承膺無路,玆敢悉暴本末,仰瀆崇嚴。伏乞聖慈,俯垂鑑諒,特令選部,劃卽鐫改,俾官方無壞,賤分獲安,千萬幸甚,臣無任云云。答曰,省疏具悉。卿其勿辭行公。
上在慶熙宮。停常參·經筵。
夜四更五更,灑雨下雨,測雨器水深三分。
鄭知容啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
趙容和啓曰,來初一日,輪對日次,而景慕宮春享大祭齋戒相値,頉稟之意,敢啓。傳曰,知道。
李鼎臣啓曰,臣鼎臣,以典牲署提調,今日犧牲看品進去,下直之意,敢啓。傳曰,知道。
注書洪大稱病,代以崔琠爲假注書。
鄭知容啓曰,行大司憲南履翼,執義李遠翊,掌令金景濂·金斗明,持平李學曾牌不進,持平林基洙未署經,監察茶時之意,敢啓。傳曰,知道。
以大司諫嚴燾,司諫鄭琦和,獻納崔致憲,執義李遠翊,掌令金景濂·金斗明,持平李學曾牌不進罷職傳旨,傳于鄭知容曰,只推。
義禁府啓目,粘連向前韓應良亦,守護之責,所重何如,而前後奉公,已多無狀兺除良,下屬應給之資,恣意損減,中間偸弄之物,多數乾沒,事未有前,弊又關後,究厥所爲,焉逭重勘?以此照律,何如?判付啓依允。
上在慶熙宮。停常參·經筵。
趙容和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行都承旨李紀淵,左承旨洪赫,右承旨李鼎臣不爲仕進,左副承旨鄭知容式暇出去,同副承旨兪星煥受由在外,院中只有臣一人,伴直無人。行右承旨李鼎臣,所當牌招,而拘於廳規,不得請牌,何以爲之?敢稟。傳曰,牌招,受由在外承旨許遞,前望單子入之。
承旨前望單子入之,趙斗淳落點。
趙容和啓曰,行右承旨李鼎臣牌不進,伴直無人,新除授同副承旨趙斗淳,卽爲牌招,何如?傳曰,允。
又啓曰,同副承旨趙斗淳牌不進,伴直無人,行右承旨李鼎臣,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨趙斗淳牌不進罷職傳旨,傳于趙容和曰,只推。
趙容和啓曰,明日傳香,禮房承旨當爲齋宿,而同副承旨趙斗淳,旣有只推之命,卽爲牌招,何如?傳曰,允。
又啓曰,同副承旨趙斗淳再牌不進,伴直無人。行右承旨李鼎臣,所當更請牌招,而拘於廳規,不得請牌,何以爲之?敢稟。傳曰,牌招。
以同副承旨趙斗淳再牌不進罷職傳旨,傳于趙容和曰,只推。
趙容和啓曰,行右承旨李鼎臣三牌不進,伴直無人。同副承旨趙斗淳,旣有只推之命,更爲牌招,何如?傳曰,允。
又啓曰,同副承旨趙斗淳三牌不進禁推傳旨,不得循例捧入,何以爲之?敢稟。傳曰,牌招。
又啓曰,同副承旨趙斗淳三牌不進,伴直無人。行右承旨李鼎臣,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,卽者持平李學曾,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于趙容和曰,政官牌招開政。
趙容和啓曰,吏曹判書李止淵,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。參判金弘根在外,判書更爲牌招,何如?傳曰,允。參議只推,一體牌招。
以吏曹參議金盛淵再牌不進罷職傳旨,傳于趙容和曰,只推。
趙容和啓曰,行都承〈旨〉李紀淵,左承旨洪赫,右承旨李鼎臣不爲仕進,左副承旨鄭知容式暇,同副承旨趙斗淳未肅拜,臣吏·兵批兼進之意,敢啓。傳曰,知道。
有政。吏批,判書李止淵進,參判金弘根在外未肅拜,參議金盛淵牌不進,右副承旨趙容和進。啓曰,楚山府使,當以文臣差出,而當品中可擬之人乏小,堂下曾經三品侍從竝擬,何如?傳曰,允。以李光文爲右副賓客,李惟秀爲知義禁,金弘根爲知春秋,金在厚爲司饔主簿,閔英世爲楚山府使,書題單安德潤,故營將朴奎煥贈兵參例兼,故府使朴宗誠贈左承旨,故通德朴萬源贈僕正,以上同知朴基爀三代。
兵批,判書朴周壽進,參判李志淵病,參議洪祐燮入直進,參知李寅敎病,右副承旨趙容和進。以李鍾振爲內禁將,李宜春·安士權·韓翼彦·河之淡爲五衛將,李喜晩爲忠翊將,宋文永爲中樞都事,申在貞爲都摠都事,韓大爀爲訓鍊主簿,金最善·柳宗謹爲守門將,李升權爲黃海兵使,同知張守初,僉知林柱煥,僉知加設李圭徹,副護軍兪星煥·李南圭·洪羲弼,以上竝單付。
吏批,再政。同春秋單金弘根,同義禁單李惟秀。
趙容和啓曰,行大司憲南履翼,執義李遠翊,掌令金景濂·金斗明牌不進,持平李學曾在外,林基洙未署經,監察茶時之意,敢啓。傳曰,知道。
以大司諫嚴燾,司諫鄭琦和,獻納崔致憲,執義李遠翊,掌令金景濂·金斗明牌不進罷職傳旨,傳于趙容和曰,只推。
傳于趙容和曰,發遣吏郞,諸執事淸齋與否,摘奸以來。
趙容和,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以賑恤廳言啓曰,三巡發賣分排各倉,今月二十九日爲始,減價發賣於五部都民,而本廳米儲,見今無多。今番則以米·太分半磨鍊,依已例分給之意,敢啓。傳曰,知道。
又以禮曹言啓曰,臣萬永與戶曹判書臣徐有榘,進詣皇壇奉審,則奉室第三位扆榻袱渝傷,座面紙一張,饌卓巾四件,奉紙位卓巾一件,黃帕一件,籩五箇,豆十箇,鼎羃二箇,大牲匣一坐,隅板一坐,闕字牌雨備一件,香亭雨備一件,壇上黃花席一浮內二張,香大廳白紋席一浮內五張,御齋室風遮大草芚二浮,懸竹三箇,典祀廳白紋地衣一浮內三張,鑾刀鈴一箇,從享位彩花席三張,紫的褥一件衣,壇上甲黃帳二浮內三幅,油遮日一浮,白木揮帳二浮內一幅,黃綿絲大束乼二艮衣,小束乼二艮衣,廣別大束乼三艮衣,中束乼一艮衣,從享位白布揮帳一浮內一幅,小束乼一艮衣,三甲所一艮衣,排設竹二箇,典祀廳白布揮帳一浮內一幅,小束乼一艮衣,竝破改備,鍮甑蓋具一坐破,添鐵修補事,分付各該司,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以義禁府言啓曰,頃因本府草記,鍾城前府使李惇五拿來事,批旨內待待命拿囚事命下,故行會本道矣。卽接其戶奴呈狀,則李惇五未及上來而身死云。李惇五旣已身故,罪名勿論,何如?傳曰,允。
義禁府照目,粘連延慶墓前守衛官韓應良矣本府議啓內,守護之責,所重何如,而前後奉公,已多無狀兺除良,下屬應給之資,恣意損減,中間偸弄之物,多數乾沒,事未有前,弊又關後,究厥所爲,焉逭重勘?以此照律,罪杖一百收贖,告身盡行追奪,流二千里定配,私罪,奉敎依允爲旀,功減一等爲良如敎。
刑曹啓目,粘連永川柳尙伊獄事,瞰厥夫之不在,盜其妻而往來,被捉相詰之時,爲人挽解,則但當脫身遠避之不暇,乃反飛脚於旣解之後,正中於必死之處,情跡凶頑。訊推得情,何如?判付啓依允。又啓目,粘連梁山金昌業獄事,若使抱持飜轉之際,互相撞着而已,則豈至於筋骨中折之境乎?觀於看證黃用大之招,昌業之築倒不捨,如目擊然。訊推取服,何如?判付啓依允。又啓目,粘連永川奴貴大獄事,當其滾鬪飜轉之際,其父年老而在下,卜乭力强而在上,爲其子者,若或慮其傷人,緩於悍禦,則是豈爲子衛父之道哉?施以通編減死之律,何如?判付啓依允。又啓目,粘連義城柳白孫獄事,傷痕狼藉,證招明白,而辜限之法,至嚴且重,計日而加減不得,定限而殺活是判。今此相孫之死,蓋因邂逅,未見用意而過辜限,至爲十三日之多,償命一款,非所可論,施以次律,何如?判付啓依允。又啓目,粘連咸陽鄭乭伊獄事,隔籬淫醜之辱,橫起鬧端,執袴飜轉之際,暗行毒築,痕損無差,鐵案已成,而乃以批頰一事,諉之已死之母,倫理斁絶,情節凶頑,訊推得情,何如?判付啓依允。
持平李學曾疏曰,伏以臣,猥以無似,厚蒙恩造,待以臺閣之重,而召牌榮動於同舍,謂是侍從之列,而壽秩恩推於老父,以臣疎逖,何以得此?瞻戴雲天,感極而涕,龍光所被,在臣身則榮矣。官以諫名,責任何如,而尸素如臣,噤默如臣,言議風稜,尙矣何誅,而視例詣臺,亦不稱職。頃日賓對,甘犯違傲之罪,而聖度寬假,只允問備之請,有臣如此,合置何辟?反省惶恧,如集于木。際接鄕信,聞臣老父素患痰眩之症,當此換節之交,調將失宜,證形危重,委頓床笫,今已多日。臣自聞此報,五內煎煼,請由路阻,情私惶急,冒死呼龥,徑尋鄕路,臣由前則有瘝曠之罪,由後則有擅離之罪,臣罪至此,萬殞難贖。伏乞聖慈,特遞臣所帶之職,以便救護,仍治臣徑行之罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
洪赫啓曰,行大司憲南履翼,執義李遠翊未肅拜,掌令金景濂·金斗明呈辭,持平林基洙未署經,李學曾在外,監察茶時之意,敢啓。傳曰,知道。
趙斗淳啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
洪赫啓曰,行右承旨李鼎臣,今日不爲仕進,卽爲牌招,何如?傳曰,允。
傳于趙斗淳曰,禮房承旨與右副承旨,分詣宗廟·景慕宮,奉審摘奸,仍詣受香諸處,奉審摘奸以來。
李紀淵啓曰,藥房提調·副提調持湯劑來待矣。傳曰,封入。
傳于趙斗淳曰,發遣吏郞,諸執事淸齋與否,摘奸以來。
趙斗淳,以吏曹言啓曰,成均館直講尹致定,以其身病,呈狀乞遞,改差,何如?傳曰,允。
洪赫,以賑恤廳言啓曰,今日中部十契,東部三十三契,北部五契,三千一百三十戶,米二百三十七石七斗,太二百三十七石七斗,以內廳米·太,分給之意,敢啓。傳曰,知道。
趙斗淳,以議政府領議政意啓曰,政府每於歲首,例爲觀察使·節度使薦,而左右相未差,臣有身病,限內不得議薦之意,敢啓。傳曰,知道。
又以兵曹言啓曰,今正月各處堂下武臣朔試射,臣曹連因有故,不得爲之之意,敢啓。傳曰,知道。
又以右邊捕盜廳言啓曰,本廳兼從事官申在貞,兼帶都摠府都事矣,職務相妨,今姑改差,何如?傳曰,允。
又以義禁府言啓曰,時囚罪人韓應良,杖一百流二千里照律公事判付內,依允,功減一等事,命下矣。韓應良,功減一等,杖一百收贖,告身盡行追奪,江原道平海郡新立驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
癸巳正月二十九日辰時,上御興政堂。藥房入診入侍時,都提調鄭晩錫,提調趙萬永,副提調李紀淵,檢校待敎李肯愚,假注書羅漢基,記注官金泰顯·金聖默以次進伏。醫官玄在德·李亨基·卞文燮·李顯養進伏楹外訖。上曰,史官分左右。晩錫曰,日寒雖稍解,尙未淸鮮,聖體,若何?上曰,一樣矣。晩錫曰,寢睡·水刺之節,何如?上曰,一樣矣。晩錫曰,中宮殿氣候,何如?上曰,一樣矣。上曰,醫官入診。在德等以次入診訖。萬永曰,脈候奏之。在德等退伏楹外奏曰,脈候左右三部調均矣。萬永顧謂醫官曰,湯劑何以定之乎?在德等伏奏曰,以脾胃調理之劑,退去議定矣。上曰,醫官先退。萬永曰,本院所重,莫過於蔘政,而挽近江貢,百僞漸滋,甚至向日作奸之類而極矣。此專由於稱縮公用之本色出給,以開轉買之路故也。苟欲痛加釐正,莫如拔本塞源,而旣與上供條有異,則就此通變,不足爲拘。從今爲始,本色應下稱縮四斤,公用一斤,臘藥蔘劣縮二斤,合七斤,則依京貢受價例,以代錢分春秋直納本院,作爲醫官·員役輩聊賴之資,其外各樣例下,盡以京貢取用,更勿以本色上下,俾嚴典守之方,而旣減七斤之數,則秋臘兩等,不必分納,以此一體定式,似好,故敢此仰達矣。上曰,依爲之。出擧條晩錫曰,日前院屬作奸事出之後,臣等不勝驚悚,究其日後防奸之道,則提調所奏,誠甚得宜,依此變通,減捧七斤,非但杜絶奸弊而已,在東民,亦可有多少利益矣。上曰,唯。紀淵曰,臣有因言端提奏者矣。臣曾待罪東藩,略悉蔘弊,本道貢蔘,詳定外各樣添價之中,最是東民切骨難支之端,卽各邑殖利錢之取息太重也。此初非朝令之區劃創始者,而每年所收利條,殆近二萬,徵隣侵族,無有限極,言念所重,不勝苟艱,不可無一番更張,而今此七斤蔘減貢之後,當有本道添價之剩餘,臣意,則以此作穀,每年添耗會錄,拖至耗條之足代殖利之數,然後所謂殖利名色,一倂蕩減,俾關東千萬民,得以息肩,似合於聖朝若保之德意,而此數極其零星,恐無近效,前此減貢條之自該營請得者,今將限滿,更爲退限,竝得添補於作穀,尤爲便宜,令廟堂稟處,何如?上曰,依爲之。出擧條晩錫曰,蔘錢之爲東民切骨之瘼,臣亦曾所稔聞。若得矯捄之方便,永絶推剝之疾苦,則誠爲東民莫大之惠,知申所奏,恐好矣。上曰,唯。進御香砂二陳湯,自今日一貼式限五貼煎入事。出榻敎上曰,大臣就座。仍命退,諸臣以次退出。
上在慶熙宮。停常參·經筵。
鄭知容啓曰,行大司憲南履翼,執義李遠翊未肅拜,掌令金景濂·金斗明呈辭,持平李學曾在外,林基洙未署經,監察茶時之意,敢啓。傳曰,知道。
趙斗淳啓曰,來初五日,朝參日次矣,敢稟。傳曰,停。
洪赫啓曰,行右承旨李鼎臣,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,徐箕淳落點。
傳于鄭知容曰,禮房承旨馳詣景慕宮,奉審摘奸以來。
李紀淵啓曰,藥房提調·副提調,持湯劑來待矣。傳曰,封入。
趙斗淳,以吏曹言啓曰,卽接公忠監司洪羲瑾回移,則星州牧使宋基鼎,不日內還官之意,發關懷德縣,使之知委矣。懷德縣監尹希大所報內以爲,星州牧使宋基鼎,身病沈重,萬無還任之望云。身病旣如是,則有難强令還任,罷黜,何如?傳曰,允。政官牌招開政。
又啓曰,吏曹判書李止淵,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。參判金弘根在外,判書更爲牌招,何如?傳曰,允。
以吏曹參議金盛淵牌不進罷職傳旨,傳于趙斗淳曰,只推。
趙斗淳啓曰,吏曹參議金盛淵,旣有只推之命,一體牌招,何如?傳曰,允。
有政。吏批,判書李止淵進,參判金弘根在外,參議金盛淵牌招不進,行左承旨洪赫進。啓曰,星州牧使,今當差出,而本州物衆地大,素稱難治,不可不擇差。他道有聲績未準朔守令,竝擬,何如?傳曰,允。以沈儆爲平市署主簿,吳顯相爲星州牧使,故學生張漢經贈戶參例兼,故學生張錫良贈左承旨例兼,故通德張晸贈僕正,以上同知張守初三代。
兵批,判書朴周壽病,參判李志淵病,參議洪祐燮病,參知李寅敎入直政事進,右承旨鄭知容進。同知單安士權,僉知單李宜春·韓翼彦·李喜晩,護軍單李鼎臣。
吏批,再政。以趙秉瓚爲內贍主簿,金永翼爲利川府使。
兵批,再政。同知單金錫璪。
以吏曹參議金盛淵再牌不進罷職傳旨,傳于趙斗淳曰,只推。
以慶尙監司金陽淳狀啓,右兵使李仁遠卒逝事,傳于趙斗淳曰,令該曹勿拘常格,口傳各別擇差,當日辭朝。
徐箕淳啓曰,卽伏見慶尙右兵虞候李容純狀啓,則兵使之卒逝,以身死爲辭矣。不審之失,在所難免,爲先從重推考。雖以道臣言之,狀啓中措語,亦違格例,不可無警,該道臣推考,何如?傳曰,允。
兵曹口傳政事,以安光贊爲慶尙右兵使。
假注書羅漢基書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,大木參差,擁蓋一山是白遣,下詣南壇看審,則壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則林松蒙翳是白遣,詣漢江壇看審是白乎則,亦爲無頉是白遣,自雁峰伏兵峴至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰所經外山諸處,一一詳審是白乎則,別無斫痕之意,敢啓。傳曰,知道。
趙容和,以戶曹言啓曰,謹奉傳敎,宣禧宮正堂簾帳等修改吉日時,令日官崔福基推擇,則今二月二十六日卯時爲吉云。以此日時擧行之意,敢啓。傳曰,知道。
又以賑恤廳言啓曰,今日北部三十三契,南部二十契三千二百七十一戶,米二百五十石五斗,太二百五十石五斗,以內廳米太分給之意,敢啓。傳曰,知道。
鄭知容,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奉常寺都提調·提調意啓曰,祭享所用春等中脯,依定式今二月初一日始造之意,敢啓。傳曰,知道。
上在慶熙宮。停常參·經筵。
進御香砂二陳湯,自明日姑爲停止事,榻前下敎。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐箕淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,慶尙右兵使安光贊下直,長弓一張,長箭一部,片箭一部,筒兒一箇賜給。
傳于鄭知容曰,禮房承旨馳詣受香所,奉審摘奸以來。
傳于洪赫曰,下直閫帥入侍。
李紀淵啓曰,藥房提調·副提調持湯劑來待矣。傳曰,封入。
趙斗淳啓曰,今此京外守令·邊將薦擧單子三百八十九張,依例捧入,而其中應薦不薦人,令該曹察推,何如?傳曰,允。
鄭知容,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,徽慶園展拜親祭日字,念後擇入。
又以禮曹言啓曰,以陵幸取稟草記,傳曰,徽慶園展拜親祭日字,念後擇入事,命下矣。幸行吉日,令日官朴周煥推擇,則今二月二十六日爲吉云,以此日定行乎?敢稟。傳曰,以此日爲之。
傳于洪赫曰,軍士房承旨入侍。
兵曹,徽慶園幸行時軍令,二月二十六日出宮,園所展拜,自闕門十五里,親祭當日還宮。
傳于洪赫曰,今番幸行,一依京擧動例爲之。出還宮時,植炬置之,凡係民事,務從省約,皆以儲置米會減事,分付。
徐箕淳啓曰,行大司憲南履翼,執義李遠翊,掌令金景濂·金斗明牌不進,持平李學曾在外,林基洙未署經,監察茶時之意,敢啓。傳曰,知道。
以大司諫嚴燾,司諫鄭琦和,獻納崔致憲,執義李遠翊,掌令金景濂·金斗明牌不進罷職傳旨,傳于徐箕淳曰,只推。
傳于趙斗淳曰,發遣吏郞,諸執事淸齋與否,摘奸以來。
以慶尙監司金陽淳狀啓,知禮縣民家失火事,傳于趙容和曰,農作伊始,多戶延燒,極爲慘然。元恤典外,別加顧助,趁使結構奠接事,分付,燒死人如有生前身還布,蕩減事,一體分付。
洪赫,以兵曹言啓曰,今此幸行時,隨駕軍兵,當爲磨鍊矣。禁御兩營鄕軍,則今旣停番,何營軍兵隨駕,何營軍兵留都?禁軍及馬步軍,以幾番幾哨磨鍊乎?敢稟。傳曰,依昨秋例爲之。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而庚寅年徽慶園幸行時,挾輦軍三百名磨鍊,餘軍則依下敎置之。昨秋幸行時,依春幸時例,挾輦軍三百名,餘軍一百名磨鍊矣,今番則何以爲之乎?敢稟。傳曰,依昨秋例爲之。
又以兵曹言啓曰,在前幸行時,摠戎使率訓局餘軍,開陽門外留陣矣。今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
兵曹,以具信喜爲都監中軍。
洪赫,以兵曹言啓曰,宣傳官吳致賢,昌德宮衛將金錫璪,文臣兼宣傳官尹錫永,俱以病難供職,呈狀乞遞,五衛將李宜春·安士權,俱爲除授在外,上來無期云,竝改差,何如?傳曰,允。
又以兵曹言啓曰,今此幸行時,侍衛之職,不可不備,宣傳官有闕之代,依例口傳差出,何如?傳曰,允。
兵曹口傳政事,以趙禹錫爲宣傳官。
趙容和,以賑恤廳言啓曰,今日南部二十五契,西部十七契三千二百二十戶,米二百四十五石一斗五升,太二百四十五石一斗五升,以內廳米太分給之意,敢啓。傳曰,知道。
洪赫,以備邊司言啓曰,會寧開市,今已完畢,令槐院撰出咨文,別定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以備邊司言啓曰,黃海兵使李亨謙,在任卒逝矣。返柩時擔軍,依法典題給之意,分付,何如?傳曰,允。
又以濬川司言啓曰,本司都廳御營廳別將安光贊外任,代以訓鍊都監別將李載亨差下,使之察任,何如?傳曰,允。
趙斗淳,以司僕寺一二提調意啓曰,今此徽慶園展拜親祭時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
癸巳二月初二日辰時,上御興政堂。下直閫帥入侍時,行左承旨洪赫,假注書崔琠,記注官卓雲翰·李東韻,慶尙右兵使安光贊,以次進伏訖。上曰,史官分左右。上曰,下直閫帥進前。光贊進伏,奏職姓名訖。上曰,下去着實爲之,可也。赫曰,宣諭,何以爲之乎?上曰,出去爲之。仍命退,諸臣以次退出。
癸巳二月初二日午時,上御興政堂。軍士房承旨入侍時,行左承旨洪赫,假注書崔琠,記注官卓雲翰·李東韻,以次進伏訖。上命宣傳官,兵曹判書持軍令入侍。兵曹判書朴周壽,跪伏請軍令。命赫讀軍令,仍親啓下。赫還授周壽,周壽先退。仍命退,承史以次退出。
上在慶熙宮。停常參·經筵。
進御加減正氣散一貼煎入事,榻前下敎。
徐箕淳啓曰,合辭許久闕啓,事甚未安。除在外·未署經·陳疏外,未肅拜·呈告人員,竝卽牌招,何如?傳曰,允。
傳于鄭知容曰,禮房承旨與右副承旨,分詣受香諸處,奉審摘奸以來。
李紀淵曰,藥房三提調持湯劑來待矣。傳曰,封入。
又啓曰,行左承旨洪赫,今日不爲仕進,卽爲牌招,何如?傳曰,許遞,前望單子入之。
承旨前望單子入之,徐淇修落點。
李紀淵啓曰,新除授行左承旨徐淇修,卽爲牌招,何如?傳曰,允。
徐淇修啓曰,禁衛大將李鐵求,以南壇淸道事,今方出去矣。兼帶右邊捕盜大將命召及大將牌·傳令牌,何以爲之,而捕將之任,不可一刻蹔曠,在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將金煐,卽爲牌招聽傳敎,何如?傳曰,允。
徐箕淳啓曰,行大司憲南履翼,執義李遠翊,掌令金斗明牌不進,金景濂呈辭,持平李學曾在外,林基洙未署經,監察茶時之意,敢啓。傳曰,知道。
以大司諫嚴燾,司諫鄭琦和,獻納崔致憲,執義李遠翊,掌令金斗明牌不進罷職傳旨,傳于徐箕淳曰,只推。
徐淇修啓曰,卽伏見慶尙右兵虞候李容純狀啓,則三鎭營及三十一官兵符,竝入燒燼,印信則頭柄銷融,無以行用爲辭矣。各邑鎭兵符,今方自本院新造,而印信亦令該曹,卽速新造下送,何如?傳曰,允。
鄭知容啓曰,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位板奉審則無頉,祭物祭器祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
掌令金景濂疏曰,伏以臣,性本庸愚,才又譾劣,而猥竊科第,歷揚郞署,前後官銜,無非兜濫,庸是愧懼,闔門縮伏,久矣,匪意憲府除旨,忽下於篷蓽之鄕,而繼而有馹召之命。臣自顧言議風采,實不合於淸朝耳目之任,而聖恩天大,涵育徧覆,遠及於如臣賤踪。臣仰首攢祝,浹髓銘骨,揆以義分,固當殫竭承膺,圖報涓涯之萬一,而念臣犬馬之齒,今爲六十有八歲,素抱痰癖之症,有時肆發,雖欲竭蹶奉公,報答隆渥,其勢末由,玆敢披瀝肝肺,仰陳崇嚴之下。伏乞聖慈,亟遞臣所帶之任,仍治臣瀆擾之罪,以肅朝綱,以安私分,千萬顒祝,尾附蕘說,伏望聖明,俯垂諒察焉。竊伏念,民爲國本,國依於民,民不聊生,則國將何依乎?方今三道告歉,民皆頷顑,朝家今日之急務,惟在於賑政而已矣。正初殿下勸農之敎,出於如傷若保之盛念,而十行綸綍,可感神明,向日大臣筵中敷奏,莫匪激勸良吏,接濟窮民之嘉言,其爲牧民之守令,孰敢不奉行,以濟垂死之民哉?然而方今上下之心,狃於頹惰,雖朝家令甲,視以例飭文具,每多疎忽於惕念擧行之方,豈不慨然哉?臣自下鄕上來,目見海西之民情,及其入城,耳聞畿湖之風傳,則民皆曰,有死之外,更無他術,斯言豈不驚且可矜哉?第念居常飽食之人,雖一二日不食,猶不至於死境。噫,彼甁無儲粟之類,饑饉已久矣,今日不食,則今日必死,明日不食,則明日必死,有如倒懸之人,命在頃刻,不解則必死,亦如溺水之人,死在跬步,不援則必死,此誠惶惶危急之時也,如或翫愒時日,徐圖緩議,則億萬生靈,太半饑死,可不矜且憐哉?槪聞災邑傳言,則鄕曲稍富之民,皆出錢穀,以助賑政,則竝與公賑之穀,其數不些,足可接濟餓莩,拖至麥秋矣。然而垂髫戴白,塡于溝壑者,間多有之,面黑浮黃,流散隣邑者,相續不絶,加以明火剽奪之盜,處處有之,劫掠殺越之變,比比聞之,此必該邑守令,不能盡誠於賑民之故也。傳曰,不誠無物,不誠而能動者,未之有也。若使災邑守令,能盡其至誠,則豈有如是之理哉?名爲設賑,而守令則委之於首鄕首吏,首鄕首吏,則委之於該監該色,該監該色,安能盡誠於賑恤乎?亦安知奸宄偸竊,在於其間乎?玆敢以哀矜時急之狀,仰瀆於紸黊之下,畿湖·海西三道道臣處,更下嚴飭之敎,使其災邑守令,毋失此極艱之時,殫誠急救,俾有設賑之實效,則三道生民之幸,亦萬世宗社之幸,臣無任云云。省疏具悉。所陳甚好,予庸嘉乃,而賑事不無其弊,令廟堂,更加嚴飭於三道道臣,爾其勿辭察職。
上在慶熙宮。停常參·經筵。
自卯時至巳時,灑雨下雨,測雨器水深三分。
進御加減正氣散前方中,去荆芥,加杏仁七分·枳殼五分,一貼煎入事,榻前下敎。
備忘記,黃海兵使李升權下直,長弓一張,長箭一部,片箭一部,筒兒一箇賜給。
徐箕淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,右副承旨趙容和,今日不爲仕進,卽爲牌招,何如?傳曰,允。
又啓曰,藥房三提調持湯劑來待矣。傳曰,封入。
趙斗淳啓曰,假注書羅漢基,身病猝重,勢難察任,今姑改差,何如?傳曰,允。
羅漢基改差,代以徐冕淳爲假注書。
徐箕淳啓曰,慶尙右兵營所屬三十一官兵符及三鎭營將兵符,今旣新造。監營·兵營所上左二隻及該各邑·該各鎭分給之右一隻,定禁軍下送,依例分上,而舊兵符,收聚上送,以爲燒火之地事。慶尙監司及右兵使處下諭,何如?傳曰,允。
趙斗淳啓曰,預備兼史之鎭日待令卽例也,而今日傳諭時,初不來待,事甚駭然。所當重勘,而本院請推之外,無他可施之罰,何以爲之?敢稟。傳曰,從重推考。
徐箕淳啓曰,行大司憲南履翼,執義李遠翊,掌令金景濂·金斗明牌不進,持平李學曾在外,林基洙未署經,監察茶時之意,敢啓。傳曰,知道。
以大司諫嚴燾,司諫鄭琦和,獻納崔致憲,執義李遠翊,掌令金景濂·金斗明牌不進罷職傳旨,傳于徐箕淳曰,只推。
以右副承旨趙容和牌不進罷職傳旨,傳于徐箕淳曰,只推。
趙斗淳,以吏曹言啓曰,因承政院啓辭,守令應薦而不薦人員,令該曹察推事,允下矣。行知中樞府事金在昌·朴宗薰,行大護軍洪奭周·李光文·曺鳳振,同知中樞府事尹羽烈·金愚淳,行護軍朴宗琦·李鍾運·朴宗喜·柳河源·金道喜·朴基宏·林景鎭·柳台佐·李鼎臣·李光正·李彦淳·邊景佑,平薪僉使申緯,平安道節度使申絅,俱爲應薦而不薦,竝推考警責,何如?傳曰,允。
李紀淵,以賑恤廳言啓曰,今日西部四十六契三千二百六十五戶,米二百五十三石九斗五升,太二百五十三石九斗五升,以內廳米太分給之意,敢啓。傳曰,知道。
鄭知容,以禮曹言啓曰,宗廟·永寧殿·永禧殿·景慕宮春奉審,今初四日爲之事,前已啓下,而見今雨勢如此,更爲擇日擧行,何如?傳曰,允。
又以禮曹言啓曰,宗廟·永寧殿·永禧殿·景慕宮春奉審,更爲擇日擧行事,草記允下矣。以今二月十一日擧行之意,敢啓。傳曰,知道。
又以奎章閣言啓曰,今日景慕宮望廟樓今春大奉審,日氣陰濕,不得擧行,待該曹更爲擇日,擧行之意,敢啓。傳曰,知道。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
徐箕淳,以兵曹言啓曰,羽林衛將柳亮源,忠翊衛將張守初,俱以病難供職,呈狀乞遞,五衛將韓翼彦,忠翊衛將李喜晩,除授在外,上來無期云,竝改差,何如?傳曰,允。
刑曹啓目,粘連大丘僧綻寬獄事,溺桶席裹,爭端甚微,始也溫言,俾斷防避之心,終焉弄脚,正踢虛怯之處,一聲昏倒,半夜奄忽,成獄償命,斷無他疑,嚴訊得情,何如?判付啓依允。又啓目,粘連草溪白啓文獄事,始蘊簽丁之憾,終肆移乙之怒,跨胸而如壓卵之勢,握腎而盡拔山之力,人非木石,安得免當下致命乎?嚴訊得情,何如?判付啓依允。又啓目,粘連晉州崔石用獄事,錢橐則無論打之投之,靑黯著在腰眠,腎囊則無論踢之推之,痕損現成血癊,一夜致命,兩檢成案,嚴訊取服,何如?判付啓依允。又啓目,粘連慶州金寬世獄事,十四葉之席價,仍成厲階,一二處之傷痕,遂致殘命,實因昭著,證招明白,嚴訊辨服,何如?判付啓依允。
領議政南公轍,領中樞府事李相璜,行判中樞府事鄭晩錫聯名箚曰,伏以,卽伏見春曹草記下者,徽慶園親祭有命,吉日已涓矣。氣序遷改,怵惕感慕,寔由我聖上不匱之孝思,臣等不勝欽頌,而見今春序向闌,日候不調,非風則霧,終欠淸暄,且聞道路閭里,近多輪行之症,滋蔓不息云。仰惟大聖人順時節宣之道,在此時政合十分愼護,不宜蹔時觸冒,何可移蹕郊坰,終晷勞動乎?陵園省謁,固是追遠展誠之大節,而保嗇聖躬,卽所以奉承宗廟意也,帝王之孝,此尤有大,是以,在前以日候之不調,道路之不淨,多有陵園幸還寢之例矣,臣等竊有區區憂慮之忱,玆敢相率聯籲。此非但臣等之言也,卽大小臣民之言也,伏乞聖明,亟寢成命,以副群情,千萬顒祝。取進止。答曰,省箚具悉卿等之懇,所請如是,今當勉從矣。仍傳于趙斗淳曰,此批答,遣史官傳諭。
上在慶熙宮。停常參·經筵。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
徐箕淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐箕淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李紀淵啓曰,行左承旨徐淇修,今日不爲仕進,卽爲牌招,何如?傳曰,允。
傳于鄭知容曰,禮房承旨馳詣文廟,奉審摘奸以來。
鄭知容啓曰,卽者修撰任百經,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
鄭知容,以弘文館言啓曰,下番闕直,事甚未安。修撰林永洙,副修撰洪祐順·徐戴淳,竝卽牌招,以爲推移入直之地,何如?傳曰,允。
徐箕淳啓曰,行大司憲南履翼,執義李遠翊,掌令金景濂·金斗明牌不進,持平李學曾在外,林基洙未署經,監察茶時之意,敢啓。傳曰,知道。
以大司諫嚴燾,司諫鄭琦和,獻納崔致憲,執義李遠翊,掌令金景濂·金斗明牌不進罷職傳旨,傳于徐箕淳曰,只推。
傳于鄭知容曰,發遣吏郞,諸執事淸齋與否,摘奸以來。
徐箕淳,以兵曹言啓曰,因承政院啓辭,邊將應薦不薦人,令該曹察推事,允下矣。判敦寧府事鄭尙愚,漢城府判尹金箕殷,行知中樞府事李錫奎,行大護軍金履載·曺鳳振·洪奭周·李光文·鄭元容,漢城府右尹鄭祖榮,同知中樞府事尹羽烈·朴蓍壽·尹尙圭·柳鼎養,行護軍朴齊一·李鍾運·李羲準·金道喜·洪敬謨·林景鎭·柳台佐·任存常·李錫祜·金熙華·許溟·金守基·趙運永·尹載鍵,戶曹參議任厚常,大司諫嚴燾,通禮院左道禮權偌,右通禮權筴,相禮李南翼,繕工監副正李羲碩,龍川府事柳鎬源,俱爲應薦而不薦,竝依法典,推考警責,何如?傳曰,允。
又以兵曹言啓曰,禁衛營槍劍把摠,滿二十四朔後,啓稟加資,曾有定式矣。今此槍劍把摠李晩學,今已準朔,依定式加資,何如?傳曰,允。
吏曹啓目,粘連觀此慶尙監司金陽淳狀啓,則以爲,畿湖移轉穀領運差使員,以泗川縣監許櫟差定,待京船之到,次第裝載,今方發船是白加尼,卽伏見邸報,則該縣監許櫟,已遞職矣。領運所關,不輕而重,漕輓之善否,奸弊之察飭,專係差員,在所另擇,今於登船駕海之際,卒地換易,移付生手,許多規畫,必將狼狽。責任旣係緊重,轉輸亦甚時急,決不可差改。同縣監許櫟,特爲仍任事,令該曹稟處亦爲白有臥乎所,此因特敎,作窠相換者,則自臣曹,今無以擅便,狀請內辭緣,置之,何如?判付啓依允。
徐箕淳,以備邊司言啓曰,卽見嶺伯謄報,則以領運差員之難於改差,請仍泗川前縣監,而銓曹覆啓,又以特敎之下,不可變通,請寢矣。揆以事體,不得不然,而若或因此,改定差員,則運事必多掣肘,依前以原定差員,使之領納,泗川新縣監,待其竣事後赴任之意,分付,何如?傳曰,允。
又以備邊司言啓曰,慶尙右兵使李仁達,在任卒逝矣。返柩時擔軍,依法典題給之意,分付,何如?傳曰,允。
趙容和,以賑恤廳言啓曰,今日西部一契三百六十戶,米二十六石二斗五升,太二十六石二斗五升,以內廳米太分給,而三巡已畢之意,敢啓。傳曰,知道。
又以賑恤廳言啓曰,今日西部十八契二千七百六十六戶,米二百三石八斗五升,太二百三石八斗五升,以內廳米太分給之意,敢啓。傳曰,知道。
修撰任百經疏曰,伏以臣,卽接家信,則臣母素患積聚之症,當此日候不適之時,一倍添劇,轉側須人,促臣歸視,家僮踵至,臣自聞此報,方寸煎灼,按住不得,玆敢忙陳短章,徑出禁扃。伏乞聖慈,亟遞臣職名,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
趙容和啓曰,行大司憲南履翼,執義李遠翊未肅拜,掌令金景濂·金斗明呈辭,持平林基洙未署經,李學曾在外,監察茶時之意,敢啓。傳曰,知道。
鄭知容啓曰,左副承旨徐箕淳,今日不爲仕進,卽爲牌招,何如?傳曰,允。
傳于鄭知容曰,禮房承旨馳詣社稷,奉審摘奸以來。
趙容和啓曰,假注書崔琠,身病猝重,勢難察任,今姑改差,何如?傳曰,允。
崔琠改差,代以蔡元默爲假注書。
以修撰林永洙,副修撰徐戴淳牌不進罷職傳旨,傳于趙容和曰,只推。
以副修撰洪祐順牌不進罷職傳旨,傳于趙容和曰,只推。
趙容和,以弘文館言啓曰,下番闕直,事甚未安。修撰林永洙,副修撰洪祐順·徐戴淳,旣有只推之命,竝卽牌招,以爲推移入直之地,何如?傳曰,允。
趙容和啓曰,行都承旨李紀淵,行左承旨徐淇修不爲仕進,右承旨鄭知容監祭進,左副承旨徐箕淳傳旨未下,同副承旨趙斗淳內閣進,院中只有臣一人,伴直無人,同副承旨趙斗淳,卽爲牌招,何如?傳曰,允。
以左副承旨徐箕淳牌不進罷職傳旨,傳于趙容和曰,只推。
趙容和啓曰,同副承旨趙斗淳牌不進,伴直無人,左副承旨徐箕淳,所當牌招,而拘於廳規,不得請牌,何以爲之?敢稟。傳曰,牌招。
以同副承旨趙斗淳牌不進罷職傳旨,傳于趙容和曰,只推。
以左副承旨徐箕淳再牌不進罷職傳旨,傳于趙容和曰,只推。
趙容和,以禮曹言啓曰,昨年九月,因京畿監司李羲準奉審,溫陵陵上莎草枯損處,待明春解凍後,擇吉擧行事,臣曹覆啓啓下矣。修改吉日時,令日官朴周煥推擇,則今二月十三日辰時爲吉云。以此日時擧行,何如?傳曰,允。
又以禮曹言啓曰,昨年九月,因京畿監司李羲準奉審,綏吉園園上莎草枯損處,待明春解凍後,擇吉擧行事,臣曹覆啓啓下矣。修改吉日時,令日官朴周煥推擇,則今二月十三日辰時爲吉云,以此日時擧行,何如?傳曰,允。
又以奉常寺都提調·提調意啓曰,祭享所用春等中脯三百四十六貼八條,今二月初六日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
上在慶熙宮。停常參·經筵。
徐淇修啓曰,來十一日,朝參日次矣,敢稟。傳曰,停。
又啓曰,行大司憲南履翼,執義李遠翊未肅拜,掌令金景濂·金斗明呈辭,持平李學曾在外,林基洙未署經,監察茶時之意,敢啓。傳曰,知道。
趙容和啓曰,來十一日,輪對日次矣,敢稟。傳曰,當次人受點,後日次待令。
又啓曰,左副承旨徐箕淳再牌不進,伴直無人,同副承旨趙斗淳,旣有只推之命,更爲牌招,何如?傳曰,允。
徐淇修啓曰,左副承旨徐箕淳,今日不爲仕進,卽爲牌招,何如?傳曰,允。
以副修撰洪祐順再牌不進罷職傳旨,傳于趙容和曰,只推。
以修撰林永洙,副修撰徐戴淳牌不進罷職傳旨,傳于趙容和曰,只推。
趙容和啓曰,卽者校理李垿,以其親病,陳疏徑出,原疏,以國忌正日,纔已退却矣,所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,校理李垿陳疏徑出,修撰任百經受由,玉堂上下番俱空,事甚未安。應敎李應信,副應敎李鼎在,校理金箕晩,副校理趙秉憲·成遂默,修撰林永洙,副修撰洪祐順·徐戴淳,竝卽牌招,推移入直,何如?傳曰,允。
傳于趙容和曰,留院公事入之。
以同副承旨趙斗淳牌不進罷職傳旨,傳于趙容和曰,只推。
以左副承旨徐箕淳牌不進罷職傳旨,傳于徐淇修曰,只推。
趙容和,以禮曹言啓曰,溫陵陵上莎草枯損處修改,以今二月十三日辰時擧行事,啓下,而謹稽謄錄,則陵上修改時,有設都監擧行之例,亦有因特敎勿設都監,只政府以下進去監董之例矣。今番則何以爲之乎?敢稟。傳曰,政府以下進去監董。
全羅監司李奎鉉疏曰,伏以臣家,世受國恩,圭組相襲,臣以鹵姿庸品,又蒙不世之洪造,貴躋金貂,榮擁節旄,官顯祿厚,光寵已極,而長子承蔭,作宰嶺縣,銅章五馬,時來團聚,榮耀所及,盈盛是懼,夙夜惴恐,如集于木,果然小器易溢,眇福招損,殃不嬰躬,禍反延嗣,凶聞忽至,五內遁喪,俄頃倐忽,萬事何及?旅次拊櫬,送埋先塋,寸腸已消,一心尙頑,修短有命,雖聞古人之達觀,冤恨塡臆,實難太上之忘情,夫豈有自同平常一日在公之心,而食息起居,酬接事務,式至今强抑其所不可能者,誠以重擔在身,義不敢因私而廢公故也。然而已衰之質,隨觸輒損,善病之軀,因疚更添,精血耗渴,形殼徒存,永晝向壁,厭厭如醉,獨夜背燈,惺惺不寐,怔忡怳憁,奇症疊現,臨事則迷如隔霧,捫心則寂若冷灰,風痰流注,而肩臂刺疼,積聚闖肆,而心腹膨亘,寄身床玆,漫無省識,期會簿書,每多抛閣,到手題判,旋卽遺忘。一身疾病,雖不自恤,全省劇務,實係大悶,病裏添病,惶隘冞切,而時序冉冉,春分纔過,耕播載始,民事方殷,行部省察,法例難越,而情旣甚苦,病又難强,原隰驅馳,斷無其望,蹲仍泯默,虛度時日,則瘝官墮職,罪當何居?玆敢不避嚴畏,仰首嗚呼,伏乞聖明,諒臣情之悲苦,念職事之曠廢,將臣藩任,特賜遞免,以幸公私,不勝大願,臣無任云云。答曰,省疏具悉。卿其勿辭,調理察職。
校理李垿疏曰,伏以臣父,今年爲七十六歲,而素患痰眩,寧日恒少,當此節換,一倍添劇,寢食專却,轉側須人,家僮踵至,促臣歸見,臣情到此,按住不得,忙陳短章,徑出禁扄。伏乞聖慈,俯垂鑑諒,亟遞臣所帶之職,以便歸護,仍治臣擅離之罪,以昭法紀焉,臣無任云云。答曰,省疏具悉。爾其勿辭救護。
上在慶熙宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐箕淳啓曰,同副承旨趙斗淳,今日不爲仕進,卽爲牌招,何如?傳曰,允。
備忘記,夞怪萬戶李承德下直,長弓一張,長箭一部,片箭一部,筒兒一箇賜給。
傳于徐箕淳曰,臺諫竝許遞,政官牌招開政。
徐箕淳啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于徐箕淳曰,左承旨·右承旨竝許遞,前望單子入之。
承旨前望單子入之,尹聲大·沈宜臣落點。
徐箕淳啓曰,新除授右承旨沈宜臣,左副承旨尹聲大,竝卽牌招,何如?傳曰,允。
以應敎李應信,副應敎李鼎在,副校理趙秉憲·成遂默,修撰林永洙,副修撰洪祐順·徐戴淳牌不進罷職傳旨,傳于尹聲大曰,只推。
尹聲大啓曰,玉堂上下番俱空,事甚未安。應敎李應信,副應敎李鼎在,副校理趙秉憲·成遂默,修撰林永洙,副修撰洪祐順·徐載淳,旣有只推之命,修撰任百經,由限已過,竝卽牌招,推移入直,何如?傳曰,允。
又啓曰,吏曹判書李止淵,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。參判金弘根在外,判書更爲牌招,何如?傳曰,允。參議只推,一體牌招。
尹聲大,以吏曹言啓曰,康陵參奉奇正鎭,除拜後過限未肅拜,依例改差,何如?傳曰,允。
有政。吏批,判書李止淵進,參判金弘根在外未肅拜,參議金盛淵牌招不進,左副承旨尹聲大進。啓曰,大司成,今當差出,而擬望之人乏少,承旨竝擬,何如?傳曰,允。以鄭元容爲大司憲,洪羲祖爲大司諫,李鼎在爲執義,金遇明爲司諫,吳致淳·洪煥爲掌令,李容敏·李繪九爲持平,金樂壽爲獻納,吳取善·金龍洛爲正言,兪星煥爲刑曹參議,吳致愚爲大司成,徐箕修爲知義禁,朴宗薰爲藝文提學,沈兢之爲江華經歷,李鳳淳爲直講,鄭胄錫爲司宰直長,柳興慶爲康陵參奉,李宗立爲延慶墓守衛官,李宗心爲延曙察訪,書題單崔鼎寔。
兵批,判書朴周壽進,參判李志淵入直進,參議洪祐燮病,參知李寅敎病,左承旨徐箕淳進。以李喜晩爲羽林將,高翊夏·黃仁祐·李時殷·表尙寬·許鍰爲五衛將,趙德永爲曹司衛將,柳億·金春根爲忠翊將,朴宗有爲衛率,李容象·鄭驪源爲訓鍊主簿,吳取善爲文兼,呂東冕·蔡東奎爲守門將,金晉淵爲平安中軍,鄭德柱爲舒川萬戶,禹錫祿爲鳥嶺別將,同知單崔鼎玉,僉知單吳致賢,大護軍南履翼,護軍洪赫·徐淇修,副護軍鄭知容·嚴燾·趙秉龜·金樂澧,副司直李遠翊·鄭琦和·金斗明·金景濂·林基洙·李學曾·崔致憲,副司果李殷相·李明迪,已上竝單付,禁衛把摠李晩學今加折衝,依定式加資事承傳。
吏批,再政。同義禁單徐淇修。
以同副承旨趙斗淳牌不進罷職傳旨,傳于尹聲大曰,只推。
以應敎李應信,副應敎李鼎在,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于尹聲大曰,只推。
以吏曹參議金盛淵再牌不進罷職傳旨,傳于尹聲大曰,只推。
尹聲大,以禮曹言啓曰,卽接永興進士朴宗俠所志,則以爲,今年適値回榜,故應榜次上來云矣,取考榜目及所受白牌,則果爲的實回榜,白牌成給等節,令該曹照例擧行,而大小科回榜人,每於歲首,京外抄啓,旣有定式,則尙未登聞,殊涉不察,該道臣推考,何如?傳曰,允。
沈宜臣,以備邊司言啓曰,連接京畿監司·廣州留守所報,則又以補賑各人,列錄請賞矣。姓名居住履歷及所納數爻,別單書入,而元重晉,非但捐助最多,曾以北關補賑,已經六品正職,則前後出義,實合優奬,且其階梯,與全無履歷者逈異,似不至有礙官方,相當守令,待窠卽先差送。其次朴致福,係是邊將前銜,依他例,相當中軍待窠,卽爲差送。其次李在植·金仁臣,道內瓜近僉使,作窠差送。其次黃得壽·崔文織·張時殷·洪錫祐等,竝以五衛將調用。朴彝郁,則所納雖爲不少,其父向以補賑被賞,已除中軍,則一家之內,竝差外職,終涉過當,亦以五衛將施行事,分付,何如?傳曰,允。
上在慶熙宮。停常參·經筵。
徐箕淳啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨沈宜臣,右副承旨趙容和,同副承旨趙斗淳,今日不爲仕進,竝卽牌招,何如?傳曰,允。
尹聲大啓曰,卽者議政府錄事來言,溫陵陵上莎草修改時,政府以下進去事命下,而領議政南公轍有身病,不得進去云,何以爲之?敢稟。傳曰,李領府事進去。
又啓曰,玉堂上下番俱空,事甚未安,應敎李應信,副校理趙秉憲·成遂默,修撰任百經·林永洙,副修撰洪祐順·徐戴淳,旣有只推之命,竝卽牌招,推移入直,何如?傳曰,允。
徐箕淳啓曰,行大司憲鄭元容,執義李鼎在,掌令吳致淳牌不進,掌令洪煥,持平李容敏·李繪九在外,監察茶時之意,敢啓。傳曰,知道。
以執義李鼎在,掌令吳致淳,司諫金遇明,正言吳取善牌不進罷職傳旨,傳于徐箕淳曰,只推。
以右承旨沈宜臣,右副承旨趙容和,同副承旨趙斗淳牌不進罷職傳旨,傳于徐箕淳曰,只推。
以江原監司李憲瑋狀啓,江陵等邑人命壓死事,傳于尹聲大曰,許多人命之雪壓致死,聞甚驚慘,元恤典外,別加顧助,如有生前身還布,竝蕩減,姑未推覓之屍身,待積雪瀜釋,期於搜覓,卽爲厚埋,頹壓二戶,亦卽結構奠接,俾無失所之歎事,廟堂星火分付。
尹聲大,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
徐箕淳,以兵曹言啓曰,卽接昌德宮入直衛將宋宅俊牒報,則本宮內閣後庭中松一株折傷云,依例斫去之意,敢啓。傳曰,知道。
上在慶熙宮。停常參·經筵。
夜自一更至四更,月暈。
藥房都提調鄭晩錫,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
尹聲大啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
沈宜臣啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
徐箕淳啓曰,右副承旨趙容和,同副承旨趙斗淳,今日不爲仕進,竝卽牌招,何如?傳曰,允。
傳于徐箕淳曰,下直守令入侍。
備忘記,厚州府使李時權下直,長弓一張,長箭一部,片箭一部,筒兒一箇賜給。
尹聲大啓曰,同義禁徐淇修,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成吳致愚,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于徐箕淳曰,都承旨·右副承旨·同副承旨竝許遞,前望單子入之。
承旨前望單子入之,朴岐壽·安光直·李正耆落點。
以承旨前望,傳于徐箕淳曰,安光直蕩滌敍用。
徐箕淳啓曰,新除授同副承旨李正耆,卽爲牌招,何如?傳曰,允。新除授承旨,竝一體牌招。
朴岐壽啓曰,假注書徐冕淳,身病猝重,勢難察任,今姑改差,何如?傳曰,允。
徐冕淳改差,代以曺克承爲假注書。
以應敎李應信,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于徐箕淳曰,只推。
徐箕淳啓曰,玉堂上下番俱空,已至多日,事甚未安。應敎李應信,副校理趙秉憲·成遂默,修撰任百經·林永洙,副修撰洪祐順·徐戴淳,旣有只推之命,校理李垿,由限已過,竝卽牌招,推移入直,何如?傳曰,允。
尹聲大啓曰,行大司憲鄭元容,執義李鼎在,掌令吳致淳牌不進,掌令洪煥,持平李容敏·李繪九在外,監察茶時之意,敢啓。傳曰,知道。
以執義李鼎在,掌令吳致淳,司諫金遇明,正言吳取善牌不進罷職傳旨,傳于尹聲大曰,只推。
以大司成吳致愚牌不進罷職傳旨,傳于徐箕淳曰,只推。
以應敎李應信,校理李垿,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于徐箕淳曰,只推。
兵曹口傳政事,副護軍單趙斗淳。
以慶尙監司金陽淳狀啓,聞慶縣民家失火事,傳于李正耆曰,當此農務方殷之時,許多民戶之一時延燒,極爲憫然,元恤典外,別加顧助,俾卽結構奠接事,廟堂措辭分付。
徐箕淳,以侍講院言啓曰,兼輔德趙容和,時無職名,令該曹口傳付軍職,何如?傳曰,允。
兵曹口傳政事,副護軍單趙容和。
徐箕淳,以禮曹言啓曰,今此溫陵陵上莎草修改時別看役,前五衛將李宜敎差下,使之擧行,何如?傳曰,允。
又以禮曹言啓曰,今此綏吉園園上莎草修改時別看役,前僉使金鎭豐差下,使之擧行,何如?傳曰,允。
沈宜臣,以都摠府言啓曰,副摠管李鍾英,以能麽兒堂上,本廳講坐起事,惠民署晝仕出去之意,敢啓。傳曰,知道。
癸巳二月初十日辰時,上御興政堂。藥房入診,下直守令同爲入侍時,都提調鄭晩錫,提調趙萬永,副提調李紀淵,檢校待敎金興根,記事官洪大稱,記注官金泰顯·卓雲翰,厚州府使李時權,以次進伏。醫官玄在德·李亨基·卞文燮·趙宗翊,以次進伏楹外訖。晩錫曰,春寒尙峭,日候乖宜,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診乎?上曰,醫官二人入診,可也。亨基·文燮等,以次診候訖,退伏楹外奏曰,脈候左右三部調均矣。晩錫曰,湯劑,退去後,諸醫官爛議稟定云矣。上曰,唯。上曰,大臣就座,守令進前。時權進前,奏職姓名訖。上曰,下去着實爲之,可也。仍命退,諸臣以次退出。
上在慶熙宮。停常參·經筵。
尹聲大,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴岐壽啓曰,右承旨徐箕淳,左副承旨沈宜臣,今日不爲仕進,竝卽牌招,何如?傳曰,允。
李正耆啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
朴岐壽啓曰,事變假注書文璹,身病猝重,勢難察任,今姑改差,何如?傳曰,允。
文璹改差,代以卓宗述爲事變假注書。
徐箕淳啓曰,玉堂上下番俱空,已至多日,事甚未安。應敎李應信,校理李垿,副校理趙秉憲·成遂默,修撰任百經·林永洙,副修撰洪祐順·徐戴淳,旣有只推之命,竝卽牌招,推移入直,何如?傳曰,允。
尹聲大啓曰,行大司憲鄭元容,執義李鼎在,掌令吳致淳牌不進,掌令洪煥,持平李容敏·李繪九在外,監察茶時之意,敢啓。傳曰,知道。
以執義李鼎在,掌令吳致淳,司諫金遇明,正言吳取善牌不進罷職傳旨,傳于尹聲大曰,只推。
以右承旨徐箕淳牌不進罷職傳旨,傳于朴岐壽曰,只推。
徐箕淳,以奎章閣言啓曰,景慕宮望廟樓今春大奉審,臣景在,與本宮提調洪羲俊,進詣展奉,奉審無頉之意,敢啓。傳曰,知道。
朴岐壽,以吏曹言啓曰,因咸鏡監司權敦仁狀啓,德源府使李南轍,以其親病,去年十一月,受由上京,尙不還任,見今春節已屆,課農分糶,事務方殷,此時曠官,極爲可悶,令該曹催促下送事,允下矣。自臣曹催促,則德源府使李南轍,身病猝重,不得還任云。其身病旣如是沈重,則有難强令還任,罷黜,何如?傳曰,允。口傳差出,催促下送。
吏曹口傳政事,以李完敏爲德源府使。
尹聲大,以備邊司言啓曰,卽見禮曹所報,則枚擧各陵園墓官牒呈以爲,當此大無之歲,陵軍輩擧皆渙散,齋官闕供,今亦依昨年他陵寢例,世室陵寢限二十石,祧位陵寢限十五石,以北漢餉米中貸下,俾蒙均施之澤爲辭矣。此有昨年特施之典,不可異同,依已例施行事,分付摠廳及該曹,何如?傳曰,允。
大司成吳致愚疏曰,伏以臣,魯姿蔑識,文質無當,本不足以備數於百執事之末,而荷聖朝之洪恩,藉祖先之餘蔭,前後踐歷,罔非踰涯,未有涓埃之報,徒懷滿盈之懼,居常兢恧,若隕淵谷,迺者國子新命,忽降於夢想之外,臣誠惝怳震駴,莫省所以自措也。竊惟學校之政有修廢,而治化之升降係焉,是職也,卽古所稱敎胄之任,而造士作人之責,實爲甚重,是以地望之淸峻,掄揀之愼嚴,自昔伊然,莫或濫竽,而挽近以來,官方不古,堂堂臯比之座,便作廷紳循階之資,乃以如臣無似,節次推排,苟然充位,其爲群情之駭惑,多士之嗤笑,當如何哉?至若課試之役,雖非菁莪育材之本,而亦係諸生勸奬之一事,臣素蔑藝學,經傳訓義,殆若墻壁,功令文字,未諳程式,似此伎倆,將何以設講製而校優劣乎?詩云,彼其之子,不稱其服,不稱之實,非獨臣自知之甚明,抑亦通朝之所共知,而臣嘗簪筆橫經,久侍帷幄,其本末長短,宜莫逃於日月之照燭。臣若昧義貪榮,靦然冒據,則終不免辱聖簡而僨國事,此豈但微臣之不幸而已也?參倚前衡,堪承無望,玆敢披瀝衷赤,仰瀆崇聽。伏乞聖慈,亟許汰免,俾重公器,以安私分,不勝大願,臣無任云云。省疏具悉。爾其勿辭察職。
上在慶熙宮。停常參·經筵。
尹聲大啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于安光直曰,回榜老人留待。
傳于安光直曰,回榜老人入侍。
傳于安光直曰,俄者召見回榜老人,此是遠人也,豈可無示意之擧乎?五衛將除授,下去時給馬,衣資米肉,令道臣從優覓給事,分付。
沈宜臣啓曰,行禮曹判書趙萬永,以溫陵陵上莎草修改事,今方出去矣。兼帶訓鍊大將命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,摠使兼察。
又啓曰,漢城左尹李惟秀,以城隍發告祭獻官,今方受香出去矣,兼帶御營大將命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓鍊大將,摠使兼察,御營大將,禁將兼察事,命下矣。兼察訓鍊大將柳相亮,御營大將李鐵求,竝卽牌招聽傳敎,何如?傳曰,允。
傳于徐箕淳曰,奉常提調有闕之代,前望單子入之。
奉常提調前望單子人之,李止淵落點。
持平李繪九啓曰,臣姿性庸陋,而學旣茫昧,門地單寒,而跡又疎賤,幸占科第,獲登榮途,效旣蔑於涓埃,戒陡切於淵氷,雖在尋常執事,尙恐不堪,至若言議淸任,尤非近似。迺者栢府恩點,忽下於千萬夢想之外,臣聞命兢惕,莫省攸措,分義是重,叩謝爲急,雖不得不冒沒出肅,而第臣於三司合啓中,有區區私義之不可隨衆聯參者。在前如臣情地,擧皆引避,輒蒙體諒,則今臣所處,亦無異同,揆以私分,宜卽控辭,而臣身適作鄕行,日昨入來,今始來避,所失尤大,以此情悰,何可一刻晏然於臺次乎?請命遞斥臣職。答曰,依啓。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,李鎭默落點。
以應敎李應信,校理李垿,副校理趙秉憲·成遂默,修撰任百經·林永洙,副修撰洪祐順·徐載淳牌不進罷職傳旨,傳于徐箕淳曰,只推。
徐箕淳啓曰,玉堂上下番俱空,已至多日,事甚未安。應敎李應信,校理李垿,副校理趙秉憲·成遂默,修撰任百經·林永洙,副修撰洪祐順·徐戴淳,旣有只推之命,竝卽牌招,推移入直,何如?傳曰,允。
以校理李垿,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于徐箕淳曰,只推。
徐箕淳,以弘文館言啓曰,下番闕直,事甚未安。修撰任百經·林永洙,副修撰洪祐順·徐戴淳,旣有只推之命,竝卽牌招,以爲推移入直之地,何如?傳曰,允。
以執義李鼎在,掌令吳致淳,司諫金遇明牌不進罷職傳旨,傳于尹聲大曰,只推。
尹聲大,以司僕寺一二提調意啓曰,兼內乘李完敏,昨日政移拜德源府使矣,其代,令該曹,口傳差出,以爲推移入直之地,何如?傳曰,允。
兵曹口傳政事,以李明學爲司僕內乘。
大護軍南履翼疏曰,伏以臣,病與年深,居常奄奄,雖閒司漫局,陳力就列,亦無其望,而近因春候之乖宜,重以輪行之寒疾,浹旬委苦,宛轉床笫,風眩闖肆,而日添危症,痰嗽倍劇,而夜不交睫,眞元澌綴,藥餌蔑效,傍觀爲之代悶。伏念,臣所帶太常提擧,其職也惟以躬進監封,爲一半分殫誠之地,而見今節享在卽,以若病狀,連日强策,其勢末由,臣於是,惶阨交中,如添一病,玆敢略入文字,仰瀆崇嚴。伏乞聖慈,俯賜鑑諒,亟賜變通,俾幸公私焉。且臣籌司之任,參聞廟謨,關係甚重,而有非如臣癃衰所可許久虛縻,亦命減下,以安微分,千萬幸甚,臣無任云云。答曰,省疏具悉。提擧之任許遞,卿其調理行公。
癸巳二月十二日辰時,上御興政堂。回榜老人入侍時,左承旨安光直,記事官洪大稱,記注官金聖默·金泰顯,回榜老人朴宗俠,以次進伏訖。上曰,回榜老人進前。宗俠進前,奏職姓名訖。上曰,回榜老人先退。仍命退,承史以次退出。
上在慶熙宮。停常參·經筵。
自午時至申時,日暈,夜自一更至四更,月暈。
尹聲大啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于徐箕淳曰,明日永禧殿·景慕宮展謁矣,該房知悉。
傳于徐箕淳曰,永禧殿展謁後,仍詣儲慶宮展拜矣,該房知悉。
傳于徐箕淳曰,世孫宮書筵,自今月十五日開講。
注書洪大稱受由在外,代以徐憲淳爲假注書。
傳于徐箕淳曰,監蕫大臣以下留待。
傳于徐箕淳曰,監蕫大臣以下入侍。
尹聲大啓曰,大司憲鄭元容,執義李鼎在,掌令吳致淳牌不進,掌令洪煥,持平李容敏·李鎭默在外,監察茶時之意,敢啓。傳曰,知道。
以執義李鼎在,掌令吳致淳,司諫金遇明牌不進罷職傳旨,傳于尹聲大曰,只推。
以修撰任百經·林永洙,副修撰洪祐順·徐戴淳再牌不進罷職傳旨,傳于徐箕淳曰,只推。
徐箕淳,以弘文館言啓曰,下番闕直,事甚未安。修撰任百經·林永洙,副修撰洪祐順·徐戴淳,旣有只推之命,竝卽牌招,以爲推移入直之地,何如?傳曰,允。
以修撰任百經·林永洙,副修撰洪祐順·徐戴淳牌不進罷職傳旨,傳于徐箕淳曰,只推。
徐箕淳啓曰,卽者吏曹郞廳來言,德源府使李完敏,當爲署經,而兩司不備,不得署經云。除在外·未署經外,未肅拜人員,竝卽牌招,以爲署經之地,何如?傳曰,允。
傳于李正耆曰,明日出宮內門路,以廣達門爲之。
尹聲大啓曰,明日動駕,兩司侍臣當爲進參,除在外·未署經外,未肅拜人員,竝待開門牌招,何如?傳曰,允。
徐箕淳,以吏曹言啓曰,卽接掌樂院牒報,則以爲,明日動駕時,本院正李肯愚,殿庭協律郞,例爲進參,而身病猝重,萬無擧行之路云,身病旣如是,則有難强令察任,改差,其代,口傳備擬以入之意,敢啓。傳曰,知道。
吏曹口傳政事,以金羽根爲掌樂正。
徐箕淳,以禮曹言啓曰,卽接永禧殿令所報,則明日動駕時,兩官當爲擧行,而參奉韓羲新,身病添劇,萬無進參之望云矣。參奉韓羲新改差,其代,卽令該曹,以在京無故人口傳差出,備員擧行,何如?傳曰,允。
吏曹口傳政事,以李始永爲永禧殿參奉。
兵曹口傳政事,以朴宗俠爲五衛將。
徐箕淳,以吏曹言啓曰,今此寒食祭祭官,當爲磨鍊,而除老病公頉外,實無推移排比之路,依近例,刑官及司饔院官員,時任玉堂·春坊年六十已上人,通瀜塡差以入,而其中時無職名人,令該曹口傳付軍職,何如?傳曰,允。
癸巳二月十三日酉時,上御興政堂。溫陵修改監董大臣以下入侍時,右承旨徐箕淳,假注書曺克承,記注官金泰顯·卓雲翰,領中樞府事李相璜,行禮曹判書趙萬永,繕工監提調李止淵,觀象監提調李光文,以次進伏訖。上曰,大臣進前。相璜進前奏曰,近日日候,始行春令,餘寒漸弛,風氣淸和,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。相璜曰,完役形止,已有所馳啓者,而陵上舊莎之枯損蹲縮,有異於間間有頉,無以容修補之工,故舊莎則竝皆奉出,以新莎一新修改矣。丁字閣,或有瓦灰罅脫雨漏之處,故今番陵役,仍爲從便修改,而曲墻後面,亦有灰石缺落處,故一體從便補築矣。曲墻外亦有莎草間間枯損處,此則自本陵從便修補之意,亦爲申飭於本陵陵官處矣。上曰,大臣就座。仍命退。相璜等先退。上曰,史官就座。仍命退,承史以次退出。
上在慶熙宮。停常參·經筵。
大駕詣永禧殿,入齋室後,內閣·政院·玉堂·藥房口傳問安。答曰,知道。展拜後口傳問安。答曰,知道。仍詣儲慶宮,入齋室後,內閣·政院·玉堂·藥房口傳問安。答曰,知道。展拜後口傳問安。答曰,知道。景慕宮入齋室後,內閣·政院·玉堂·藥房口傳問安。答曰,知道。展拜後口傳問安。答曰,知道。還內後,內閣·政院·玉堂·藥房口傳問安。答曰,知道。
尹聲大啓曰,行大司憲鄭元容未肅拜,執義李鼎在,掌令吳致淳牌不進,洪煥,持平李容敏·李鎭默在外,監察茶時之意,敢啓。傳曰,知道。
沈宜臣啓曰,司僕寺內乘來言,捲簾,取稟。傳曰,捲三面爲之。
傳于徐箕淳曰,禮房承旨馳詣宗廟·景慕宮,奉審摘奸,仍詣弘陵,奉審摘奸,局內諸陵,一體奉審以來。
尹聲大啓曰,卽者義禁府都事來言,今日動駕時駕側鳴錚罪人徐有圭等六人,移送秋曹云矣,敢啓。傳曰,知道。
以執義李鼎在,掌令吳致淳,司諫金遇明牌不進罷職傳旨,傳于尹聲大曰,只推。
以執義李鼎在,掌令吳致淳牌不進罷職傳旨,傳于朴岐壽曰,只推。
朴岐壽啓曰,守令署經事,命下矣。執義李鼎在,掌令吳致淳,旣有只推之命,與行大司憲鄭元容,一體牌招,諫院則大司諫洪羲祖,獻納金樂壽,正言金龍洛在外,正言吳取善未署經,只有司諫金遇明一人,不得備員署經,何以爲之?敢稟。傳曰,牌招,一司除署經。
以黃海監司金蘭淳狀啓,安岳郡守趙忠植,暗行御使,旣已封庫,爲先罷黜事,傳于朴岐壽曰,令該曹口傳差出,不多日內下送。
吏曹口傳政事,以趙斗淳爲安岳郡守。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,下番闕直,事甚未安。修撰任百經·林永洙,副修撰洪祐順·徐戴淳,旣有只推之命,竝卽牌招,以爲推移入直之地,何如?傳曰,允。
以修撰任百經·林永洙,副修撰洪祐順·徐戴淳牌不進罷職傳旨,傳于徐箕淳曰,只推。
兵曹口傳政事,副司果單李肯愚。
沈宜臣,以兵曹言啓曰,今日動駕時,宣傳官趙禹錫,身爲承傳,而以年前該廳薦事,稱有身病,不爲待令。揆以事體,有關紀律,爲先汰去,其罪狀,令該府拿問重勘,何如?傳曰,允。
癸巳二月十四日卯時,大駕詣永禧殿展謁,仍詣儲慶宮展拜,景慕宮展謁擧動入侍時,行都承旨朴岐壽,左承旨安光直,左副承旨沈宜臣,右副承旨尹聲大,同副承旨李正耆,假注書曺克承·徐憲淳,記注官卓雲翰,別兼春秋洪鍾應,直提學徐憙淳·鄭基善,檢校待敎趙斗淳,以次侍立。時至,上具翼善冠·衮龍袍,乘輿出興泰門,藥房副提調岐壽進前奏曰,日候稍和,聖體,若何?上曰,一樣矣。仍導輿出廣達門,降輿乘輦,由興化門出至永禧殿大門外,降輦乘輿入齋室。少頃,上改具冕服以出,岐壽進圭,上執圭,由正門入詣版位,行四拜禮,陞詣殿內,各室奉審訖。降階出殿門外,上釋圭,岐壽受圭,還入齋室。上曰,諸司預備。啓請外辦。上改具翼善冠·衮龍袍以出,乘輿出大門外,降輿乘輦,仍詣儲慶宮大門外,降輦乘輿,由東夾門入齋室。展拜時至,詣版位行再拜禮,陞詣廟內,上命承旨,奉出竹冊印寶。岐壽承命奉出進前,上奉審訖,降階還入齋室。上曰,諸司預備。啓請外辦。上乘輿出大門外,降輿乘輦,進發至宗廟前路,降輦步過,復乘輦至景慕宮大門外,降輦乘輿,由東夾門入齋室。展謁時至,上改具冕服以出,進圭如儀,導詣版位,行再拜禮,陞詣廟內。上命承旨,冊寶印寶,次第奉出。岐壽承命,與本宮提調洪羲俊,戶曹判書徐有榘,奉出冊印進前,上奉審訖,仍詣望廟樓,詣版位行四拜禮,陞詣東室。上命閣臣展軸。憙淳·基善·斗淳,以次進入,奉出御眞,上奉審訖。降階出東門,釋圭如上儀,還入齋室。少頃,通禮跪請外辦。上改具翼善冠·衮龍袍,乘輿出大門外,降輿乘輦,進發至宗廟前路,降輦如上儀,復乘輦進發,由興化門·廣達門入,降輦乘輿,入興泰門還內。啓請出標信解嚴,諸臣以次退出。
上在慶熙宮。停常參·經筵。
藥房都提調鄭晩錫,提調趙萬永,副提調朴岐壽啓曰,南殿閟宮,禮成展拜,伏未審,勞動之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
尹聲大啓曰,行大司憲鄭元容未肅拜,執義李鼎在呈辭,掌令吳致淳差祭,洪煥,持平李容敏·李鎭默在外,監察茶時之意,敢啓。傳曰,知道。
尹聲大啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
安光直啓曰,右承旨徐箕淳,左副承旨沈宜臣,今日不爲仕進,竝卽牌招,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
尹聲大啓曰,漢城左尹李惟秀,以厲祭獻官,今方受香出去矣。兼帶御營大將命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,御營大將,禁將兼察事,命下矣。兼察御營大將李鐵求,卽爲牌招聽傳敎,何如?傳曰,允。
以左副承旨沈宜臣牌不進罷職傳旨,傳于尹聲大曰,許遞,前望單子入之,待下批,牌招察任。
承旨前望單子入之,金裕憲落點。
傳于徐箕淳曰,留院公事入之。
徐箕淳,以弘文館言啓曰,副應敎未差,校理金箕晩有實故,校理李垿,副校理成遂默,修撰林永洙,副修撰洪祐順差祭,下番闕直,事甚未安。修撰任百經,副修撰徐戴淳,旣有只推之命,與副校理趙秉憲,一體牌招,以爲推移入直之地,何如?傳曰,允。違牌,勿爲呼望。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
以水原留守徐俊輔狀啓,健陵顯隆園局內雪壓松木斫剔,不敢擅便事,傳于徐箕淳曰,依所請,卿其看審,從便區處,可也。
兵曹口傳政事,副司果單金·姜漢赫。
徐箕淳,以戶曹言啓曰,謹奉傳敎,延祜宮正堂簾帳等修改吉日時,令日官李秉洪推擇,則今二月二十六日卯時爲吉云,以此日時擧行之意,敢啓。傳曰,知道。
又以禮曹言啓曰,今此順懷墓寒食節享,兩官當爲備員,而一員有闕未差,自忠勳府備擬,越送吏曹云。令該曹卽爲口傳擧行,以爲備員將事之地,何如?傳曰,允。
癸巳二月十五日辰時,上御興政堂。藥房入診入侍時,都提調鄭晩錫,提調趙萬永,副提調朴岐壽,檢校待敎趙斗淳,假注書曺克承,記注官金聖默·金泰顯,以次進伏,醫官玄在德·李亨基·卞文燮·李顯養,進伏楹外訖。上曰,大臣進前。晩錫進前奏曰,昨日侵早勞動,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官使之入診,何如?上曰,唯。在德等以次診候訖,退伏楹外奏曰,脈候左右三部調均矣。晩錫曰,湯劑,退去議定以入矣。上可之。進御加味君子湯,自今日一貼式,限十貼煎入事。出榻敎上命退,諸臣以次退出。
上在慶熙宮。停常參·經筵。
夜自三更至十六日開東,灑雨下雨,側雨器水深二分。
尹聲大啓曰,行大司憲鄭元容未肅拜,執義李鼎在,掌令吳致淳差祭,洪煥,持平李容敏·李鎭默在外,監察茶時之意,敢啓。傳曰,知道。
傳于徐箕淳曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
朴岐壽啓曰,藥房提調·副提調持湯劑來待矣。傳曰,封入。
金裕憲,以都摠府言啓曰,副摠管朴晦壽·金熙華·鄭基一·李鍾英·趙運永差祭,李瀅夏在外,李光正有實故,都摠管金賢根,副摠管朴宗學,俱有實病,只有臣李羲準一人,伴直無人,令政院稟旨變通,仍令該曹,口傳差出,待下批,牌招,以爲備員入直之地,何如?傳曰,允。
又啓曰,因都摠府草記,副摠管朴晦壽·金熙華·鄭基一·李鍾英·趙運永差祭,李瀅夏在外,李光正有實故,都摠管金賢根,副摠管朴宗學,俱有實病,只有臣李羲準一人,伴直無人,令政院稟旨變通,仍令該曹,口傳差出,待下批,牌招入直事,允下矣。合有變通之道,何以爲之?敢稟。傳曰,竝許遞。
兵曹口傳政事,以金在昌爲都摠管,以金履載·李紀淵·李寅泰·任存常·朴蓍壽·韓耆裕·具信喜·李忠運爲副摠管。
兵曹,都摠管單金履載。
吏曹口傳政事,以申泰寅爲順懷墓守衛官。
金裕憲,以兵曹言啓曰,今二月十七日,武臣堂上朔試射日次,而國忌正日〈相値〉,不得爲之之意,敢啓。傳曰,知道。
上在慶熙宮。停常參·經筵。
尹聲大啓曰,行大司憲鄭元容未肅拜,執義李鼎在,掌令吳致淳呈辭,洪煥,持平李容敏·李鎭默在外,監察茶時之意,敢啓。傳曰,知道。
金裕憲啓曰,來二十一日,朝參日次矣,敢稟。傳曰,停。
徐箕淳啓曰,明日常參,取稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
朴岐壽啓曰,藥房副提調持湯劑來待矣。傳曰,封入。
金裕憲,以都摠府言啓曰,新除授副摠管李紀淵,時無職名,令該曹口傳付軍職,何如?傳曰,允。
兵曹口傳政事,護軍單李紀淵。
金裕憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在慶熙宮。停常參·經筵。
金裕憲啓曰,明日常參·經筵,取稟。傳曰,停。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,左副承旨徐箕淳,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
又啓曰,假注書徐憲淳,身病猝重,有難察任,今姑改差,何如?傳曰,允。
徐憲淳改差,代以趙徽林爲假注書。
以左副承旨徐箕淳牌不進罷職傳旨,傳于朴岐壽曰,許遞,前望單子入之。
承旨前望單子入之,鄭知容落點。
李正耆啓曰,行大司憲鄭元容,執義李鼎在,掌令吳致淳牌不進,洪煥,持平李容敏·李鎭默在外,監察茶時之意,敢啓。傳曰,知道。
以執義李鼎在,掌令吳致淳,司諫金遇明牌不進罷職傳旨,傳于李正耆曰,只推。
李正耆,以備邊司言啓曰,黃海水使白恒鎭,以其身病,呈狀乞遞矣。實旣如此,則閫務瘝曠,一時爲悶,改差,其代,令政院,政官牌招,開政差出,何如?傳曰,允。
又以兵曹言啓曰,五衛將高翊夏·黃仁祜·李時殷·表尙寬,俱爲除授在外,上來無期云。河之淡,忠翊衛將柳億·金春根,昌德宮衛將崔鼎玉,昌慶宮衛將李千根,俱以病難供職,呈狀乞遞,竝改差,何如?傳曰,允。
有政。吏批,判書李止淵進,參判金弘根在外,參議金盛淵牌不進,同副承旨李正耆進。以李鼎在爲副應敎,李光正爲同敦寧,丁庠敎爲禮曹佐郞,李思默爲廣興守,申泰羲爲監察,安喜祥爲引儀。
兵批,判書朴周壽進,參判李志淵入直,參議洪祐燮病,參知李寅敎差祭,左副承旨金裕憲進。啓曰,黃海水使,今當差出,而擬望之人乏少,他道守令及僉使,竝擬,何如?傳曰,允。以李鍾英爲副摠管,許榦爲宣傳官,黃得壽·崔文織·張時殷·洪錫祐·朴彝郁爲五衛將,李晩學·南象淳爲忠翊將,李完城·朴在仁爲昌德將,尹興寬爲昌慶將,李熙遠爲訓鍊主簿,沈能恪爲部將,金相宇爲黃海水使,同知單河之淡,僉知三單高翊夏·表尙寬·柳億,副護軍沈宜臣·徐箕淳·白恒鎭,副司直李繪九,以上竝單付。
吏批,再政。以申冕周爲執義,趙咸永爲司宰僉正,梁建洙爲監察,兼甕津府使單金相宇。
兵批,再政。以洪羲宣爲都摠經歷,任百觀爲永宗僉使,同知單安有宅,僉知單李晩學·金春根·南象淳。
以吏曹參議金盛淵牌不進罷職傳旨,傳于朴岐壽曰,只推。
以全羅監司李奎鉉狀啓,萬頃等邑人命渰死事,傳于尹聲大曰,人命之渰死,若是夥多,極爲驚慘。元恤典外,別加顧助,如有生前身還布,竝蕩減。未拯屍身,發關沿海邑,期於搜拯事,令廟堂措辭分付。
以全羅監司李奎鉉狀啓,綾州等邑民家失火事,傳于尹聲大曰,聞甚矜惻,元恤典外,別加顧助,結構奠接之方,令廟堂措辭分付。
義禁府啓目,宣傳官趙禹錫原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,幺麽武弁,何敢以情病二字,肆然發口乎?無嚴甚矣。汰去勿施,嚴飭放送爲良如敎。
上在慶熙宮。停常參·經筵。
金裕憲啓曰,明日常參·經筵,取稟。傳曰,停。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
金裕憲啓曰,卽者說書尹敎成,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
以掌令吳致淳,司諫金遇明牌不進罷職傳旨,傳于李正耆曰,只推。
金裕憲,以侍講院言啓曰,說書尹敎成入直矣,以其親病,陳疏徑出,下番闕直,事甚未安。兼說書未差,司書宋尙玉,兼司書徐戴淳,竝卽牌招,推移入直,何如?傳曰,允。
金裕憲,以弘文館言啓曰,新除授副應敎李鼎在,卽爲牌招察任,何如?傳曰,允。
以副應敎李鼎在牌不進罷職傳旨,傳于金裕憲曰,只推。
以京畿監司鄭基善狀啓,安山郡守洪喆,暗行御史封庫,爲先罷黜事,傳于李正耆曰,令該曹口傳差出,不多日內下送。
吏曹口傳政事,以金原淳爲安山郡守。
金裕憲,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
說書尹敎成疏曰,伏以,臣於持被之中,得接家信,則臣母素患痰積之症,當此換節之時,兼以外感,一倍添劇,氣息凜綴,轉側須人,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
藥房都提調鄭晩錫,提調趙萬永,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
鄭知容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金裕憲啓曰,明日常參·經筵,取稟。傳曰,停。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金裕憲啓曰,同敦寧李光正,除拜後過三日不爲出肅,依定式推考警責,仍卽牌招察任,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
傳于李正耆曰,下直守令入侍。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
以司諫金遇明,掌令吳致淳牌不進罷職傳旨,傳于李正耆曰,只推。
金裕憲,以弘文館言啓曰,副應敎李鼎在,旣有只推之命,卽爲牌招察任,何如?傳曰,允。
禮曹,來四月初六日行宗廟夏享大祭親祭取稟,奉敎敬依。
金裕憲,以禮曹言啓曰,來四月初六日行宗廟夏享大祭親行時,同日永寧殿,遣大臣攝行事,知委,何如?傳曰,允。
李正耆,以吏曹言啓曰,新除授成均館典籍崔岡鎭,除拜後過限未肅拜,依例改差,何如?傳曰,允。
鄭知容,以左邊捕盜廳言啓曰,掖隷之不得作挐事,前後飭敎,何等截嚴,而昨日初昏,別監金德潤·朴在榮,來到於臣廳軍官金敬逌家,無端亂打,幾至死境,毋論本事之如何,佩符軍官,恣意亂打,事甚駭然,自臣廳固當嚴繩,而係是掖隷,不得擅便,竝令該曹,從重勘處,何如?傳曰,允。
以司謁崔壽慶手本,別監金德潤·朴在榮與捕校金敬逌敺打事,傳于李正耆曰,令秋曹査實以聞。
癸巳二月二十日辰時,上御興政堂。藥房入診,下直守令同爲入侍時,都提調鄭晩錫,提調趙萬永,副提調朴岐壽,同副承旨李正耆,檢校直閣李景在,假注書曺克承,記注官李東韻·卓雲翰,楚山府使閔英世,德源府使李完敏,以次進伏。醫官玄在德·李亨基·卞文燮·趙宗翊,以次進伏楹外訖。上曰,史官分左右。晩錫曰,日前雨雪,雖幸牟麥,日候猶未解,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。晩錫曰,醫官入診乎?上曰,唯。在德等以次入診訖,退伏楹外奏曰,脈候左右三部調均矣。睌錫曰,湯劑依前方繼進矣。上曰,唯。上曰,守令進前。英世等進前起伏,奏職姓名訖。上曰,守令先退,史官就座。仍命退,諸臣以次退出。
上在慶熙宮。停常參·經筵。
李正耆啓曰,來二十五日,朝參日次矣,敢稟。傳曰,停。
金裕憲啓曰,明日常參·經筵,取稟。傳曰,停。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,羅暖萬戶趙俊錫下直,長弓一張,長箭一部,片箭一部,筒兒一箇賜給。
朴岐壽啓曰,藥房提調·副提調持湯劑來待矣。傳曰,封入。
金裕憲啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以韓宓履爲假注書。
傳于金裕憲曰,再明日春到記,崇政殿當親臨矣。都承旨馳詣泮宮,明日夕食堂,收取以來。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
以司諫金遇明,掌令吳致淳牌不進罷職傳旨,傳于李正耆曰,只推。
以副應敎李鼎在牌不進罷職傳旨,傳于金裕憲曰,只推。
金裕憲,以弘文館言啓曰,副應敎李鼎在,旣有只推之命,卽爲牌招察任,何如?傳曰,允。
以副應敎李鼎在牌不進罷職傳旨,傳于金裕憲曰,只推。
金裕憲,以禮曹言啓曰,來四月初六日行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
李正耆,以兵曹言啓曰,今二月二十一日武臣賓廳講書時,部將李新甲,守門將高惠鎭·徐兗輔·秋漢明,通鑑第一卷不通,竝依定式,推考警責,何如?傳曰,允。
上在慶熙宮。停常參·經筵。
金裕憲啓曰,明日·再明日,寧陵忌辰祭齋戒正日相値,視事頉稟之意,敢啓。傳曰,知道。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
傳于尹聲大曰,考官朴宗薰製兼。
鄭知容,以都摠府言啓曰,今此殿座時,侍衛寶釰,當爲備員,而都摠管金在昌有實故,副摠管朴蓍壽在外,一員未差,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。
又啓曰,因都摠府草記,今此殿座時,侍衛寶釰,當爲備員,而都摠管金在昌有實故,副摠管朴蓍壽在外,一員未差,無以備員。令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管南延君球,副摠管洪敬謨·李瀅夏落點。
傳于鄭知容曰,在外摠管竝許遞,前望單子入之。
摠管前望單子入之,副摠管徐憙淳·李德鉉落點。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
以司諫金遇明,掌令吳致淳牌不進罷職傳旨,傳于李正耆曰,只推。
傳于鄭知容曰,明日出宮門路,以廣達門爲之。
以慶尙監司金陽淳狀啓,晉州牧民家失火事,傳于安光直曰,當此農節,許多民戶之一時燒燼,聞甚驚慘。元恤典外,別加顧助,結構之方,另加申飭,使之奠接,俾無失所之嘆,獄戶段置,從速修改事,令廟堂一體措辭分付。
尹聲大,以弘文館言啓曰,副應敎李鼎在,旣有只推之命,卽爲牌招察任,何如?傳曰,允。
又以禮曹言啓曰,卽接宗廟署所報,則明日春到記試取時,本署官員,俱爲觀光云矣。依定式,以本曹佐郞姜英國,假官差送,以爲代直後赴試之地,何如?傳曰,允。
鄭知容,以都摠府言啓曰,副摠管李鍾英,以御營中軍,本營諸將官射會監試事,晝仕出去之意,敢啓。傳曰,知道。
安光直,以濬川司言啓曰,濬川今月二十八日,自松杞橋始役之意,敢啓。傳曰,知道。
李正耆,以義禁府言啓曰,明日春到記崇政殿親臨試取時,本府都事十員內,六員赴擧,只有四員,而本府入直·當直入直·公事回公都事及崇政門·麗春門·宜秋門禁亂都事,無以推移擧行,假都事二員,令該曹口傳差出,以爲分排擧行之地,何如?傳曰,允。
又以刑曹言啓曰,左邊捕盜大將啓辭內,掖隷之不得作挐事,前後飭敎,何等截嚴,而昨日初昏,別監金德潤·朴在榮,來到於臣廳軍官金敬逌家,無端亂打,幾至死境,毋論本事之如何,佩符軍官,恣意亂打,事甚駭然。自臣廳固當嚴繩,而係是掖隷,不得擅便,竝令該曹,從重勘處,何如?傳曰,允。司謁崔壽慶手本內,別監金德潤·朴在榮,與捕校金敬逌,逢着於妓家,言語之際,有所相失,仍爲相與敺打,其罪狀,令攸司從重科治事,傳曰,令秋曹査實以聞事,命下矣。別監金德潤·朴在榮,捕校金敬逌,竝捉來査實,則捕校金敬逌所供內,昨日黃昏時,掖隷金德潤·朴在榮,來到渠之所畜妓女家,招出門前,以妓女事,始也言詰,終焉鬪鬨,無數被打,至於昏倒之境,而金·朴兩人散去之後,仍爲舁往于仕官廳,告於將前云。別監金德潤·朴在榮招內,昨日黃昏時,果往金敬逌家,酬酢之際,以渠所畜妓女事,有所言詰,互相扶執,互相敺鬪,初無彼此受傷之事,而今此敬逌之假作被打傷重之狀,極爲無據云矣。究覈其事實,則不過妓家之相鬪,看審其傷處,則乃是皮磨之少損,二人共力,一人受打,敬逌之獨現傷處,勢或無怪。掖隷之違越令飭,有此犯科,極爲駭然,固當依律勘斷,而旣伏承査實之命,故捧口招以入,而方張査實之際,聞有喧嚷之聲。故査問委折,則捕校·掖隷,各爲其同僚之査事,果有隨來者,而起鬧於曹門之外,掖隷中有笠破衣裂者,捕校中亦有鼻傷血出者,而掖隷則初無持物,捕校則或佩小椎,以此觀之,則捕校之設心敺人,可以推知。此輩雖曰愚頑,敢於奉命行査之時,作此駭惡之擧,揆以紀綱,不可尋常處之。作挐捕校,自臣曹一一考出,嚴處之意,敢啓。傳曰,觀此査實,則不過微細之事,而捕廳之至於煩聽,事甚輕率,該將臣從重推考。掖隷之前後申飭,何等截嚴,而不悛前習,有此起鬧,萬萬痛駭,首犯漢,依律勘處。且以捕校言之,佩椎敺打於奉命行査之際,大關紀綱,不可尋常科治,自卿曹分輕重,各別嚴處,可也。
又以刑曹言啓曰,因掖隷·捕校査實草記,傳曰,觀此査實,則不過微細之事,而捕廳之至於煩聽,事甚輕率,該將臣從重推考。掖隷之前後申飭,何等截嚴,而不悛前習,有此起鬧,萬萬痛駭,首犯漢,依律勘處。且以捕校言之,佩椎敺打於奉命行査之際,大關紀綱,不可尋常科治,自卿曹分輕重,各別嚴處,可也事,命下矣。首犯掖隷金德潤,依大明律制書有違杖一百之文,決杖一百後放送。持杖作挐之首犯捕校李在豐,謹依壬午受敎,全羅道萬頃縣古群山,勿限年絶島充軍,定配所押送。其餘隨從之李昌國·文得運·金在基·金尙淳等四漢,各嚴刑一次,懲勵放送之意,敢啓。傳曰,知道。
上在慶熙宮。停常參·經筵。
自申時至人定,灑雨下雨,測雨器水深二分。
上詣崇政殿,春到記試取還內後,內閣·政院·玉堂·藥房口傳問安。答曰,知道。
李正耆啓曰,行大司憲鄭元容未肅拜,執義申冕周,掌令洪煥,持平李容敏·李鎭默在外,掌令吳致淳呈辭,監察茶時之意,敢啓。傳曰,知道。
朴岐壽啓曰,藥房提調·副提調持湯劑來待矣。傳曰,封入。
傳于金裕憲曰,科次入侍。
鄭知容,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
癸巳二月二十三日卯時,上詣崇政殿。春到記儒生分製講試取入侍時,行都承旨朴岐壽,左承旨安光直,右承旨鄭知容,左副承旨金裕憲,右副承旨尹聲大,同副承旨李正耆,記事官洪大稱·兪鎭五,記注官金泰顯,別兼春秋洪鍾應,直提學徐憙淳,檢校直閣李景在,以次侍立。時至,通禮跪啓請外辦。上具翼善冠·衮龍袍,乘輿出興泰門,藥房提調趙萬永,副提調朴岐壽進前奏曰,侵早勞動,聖體,若何?上曰,一樣矣。由廣達門,入崇政門詣殿內,通禮跪啓請降輿,上降輿陞座。岐壽曰,儒生今方入庭,而旣有俄者啓請標信,以此擧行乎?上可之。岐壽讀奏入門單子,合爲四百二十三人,試官及儒生,如儀行禮訖。讀券官行知中樞府事朴宗薰,工曹判書金學淳,行護軍鄭基一,對讀官吏曹參議金盛淵,行副護軍韓鎭㦿,副校理成遂默,副司果李明迪,考官行知中樞府事朴宗薰,戶曹判書徐有榘,大護軍金履載,行副護軍南履懋·趙秉常,校理李垿,副司果權大肯,以次進伏。上命書表擬夏群臣賀治水行其所無事,限申時,宗薰·學淳,進前書訖。上命懸題後唱禮畢,通禮唱禮畢,仍跪啓請乘輿,上乘輿出崇政門,由廣達門,入興泰門還內。出標信解嚴,諸臣以次退出。
癸巳二月二十三日申時,上御興政堂。春到記科次入侍時,左副承旨金裕憲,記事官兪鎭五,記注官金泰顯,別兼春秋洪鍾應,讀券官行中樞府事朴宗薰,工曹判書金學淳,行護軍鄭基一,對讀官吏曹參議金盛淵,行副護軍韓鎭㦿,副校理成遂默,副司果李明迪,以次進伏訖。上曰,史官分左右。上曰,科次爲之。宗薰曰,以何張當爲居首乎?上曰,以編置之次第爲之,可也。宗薰曰,第一張有違格處,而第二張,別無顯頉,何以爲之乎?上曰,然則以第二張,置之居首,可也。明迪進前對讀訖。宗薰曰,何以書等乎?上曰,第一張書三下一,第二張第三張,竝書三下,其餘四張,竝書次上,可也。宗薰書等訖。上曰,坼封奏之,第一張上之。裕憲跪進,上親坼封還下之。裕憲跪受,以次坼封讀奏訖。上曰,春到記居首表三下一生員李祖榮,講通幼學金玉龍,竝直赴殿試,製述之次三下進士趙然明,講之次通幼學洪仁秀,竝直赴會試,製述之次三下生員趙存榮,講之次通幼學姜長煥,竝給二分,製述次上進士元錫範等四人,講略以下幼學洪錫圭等十二人,竝令該曹,考例施賞。出傳敎上曰,入格儒生,明日廣達門外施賞。出傳敎上曰,史官就座。上曰,試官先退。宗薰等先退。仍命退,承史以次退出。
上在慶熙宮。停常參·經筵。
金裕憲啓曰,明日常參·經筵,取稟。傳曰,停。
李正耆啓曰,行大司憲鄭元容未肅拜,執義申冕周,掌令洪煥,持平李容敏·李鎭默在外,掌令吳致淳呈辭,監察茶時之意,敢啓。傳曰,知道。
朴岐壽啓曰,藥房提調·副提調持湯劑來待矣。傳曰,封入。
金裕憲,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接溫陵參奉所報,則陵上莎草修改後,連日奉審,間因雨暘均適,新莎擧皆有含生萌芽之意,來頭着根,自可無慮云矣,敢啓。傳曰,知道。
又以禮曹言啓曰,卽接綏吉園守奉官所報,則園上莎草修改後,連日奉審,適値雨洽,新莎有含生着根之望云矣,敢啓。傳曰,知道。
李正耆,以備邊司言啓曰,卽接成均館所報,則以爲,養賢庫飯米遺在三百九十九石零,盡爲員役元宗煒積年流逋,勢難猝乍間徵出,而養士體重,支繼無望,目下事狀,萬萬悶隘。當該逋漢,移法司照律重繩,前頭支用之需,從便區劃,俾免多士闕供之地爲辭矣。賢關養士之需,事體何如,而該役負逋,若是夥多,支繼無路,至請區劃,事未前有,萬萬驚駭。自辟郞廳之號爲久任者,苟能這這句檢,必不至如是積欠,而外此如干錢貨,亦稱推貸,犯用不報者,往往有之云。果如傳聞,則其爲羞恥,非比他司,事係年久,雖不得一一摘發論勘,而此後則有不容一向泛忽。泮長另加着意擇差辟郞,俾毋敢復踵前習,至於負逋者,不可不別般嚴懲,令該曹照法刑配。逋米自本館從長收捧,而所逋三百九十九石,係是目下當用之需,宜卽變通,令戶曹姑先貸下,無至闕供之弊,每年五十石,就錢邊移送中,分數除留於本曹,限八年充報事,竝爲分付,何如?傳曰,允。名爲郞官,先自犯手,何以禁下屬之逋負乎?逋吏旣已刑配,前後郞官,一一査出,拿問勘罪,可也。
上在慶熙宮。停常參·經筵。
藥房都提調鄭晩錫,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金裕憲啓曰,明日常參·經筵,取稟。傳曰,停。
李正耆啓曰,行大司憲鄭元容未肅拜,執義申冕周,掌令洪煥,持平李容敏·李鎭默在外,掌令吳致淳呈辭,監察茶時之意,敢啓。傳曰,知道。
鄭知容啓曰,備邊司郞廳來言,今日賓廳日次,而宗廟修改相値,不得來會云矣,敢啓。傳曰,知道。
傳于朴岐壽曰,下直守令入侍。
以水原留守徐俊輔狀啓,顯隆園參奉尹應圭擅離徑行,假官金命世稱病還去,致此空齋,竝令攸司照法嚴處事,傳于李正耆曰,園官之不待面替,空齋發行,已極驚悚,而假官之中路經還,尤甚痛駭,竝爲先汰去,令該府拿問,捧口招以入。
傳于李正耆曰,京畿監司入侍。
李正耆,以刑曹言啓曰,備邊司啓辭內,卽接成均館所報,則以爲,養賢庫飯米遺在二百五十三石零,盡爲員役元宗煒積年流逋,勢難猝乍間徵出,養士體重,支繼無望,目下事狀,萬萬悶隘。當該逋漢,移法司照律重繩,前頭支用之需,從便區劃,俾免多士闕供之地爲辭矣。賢關養士之需,事體何如,而該役負逋,若是夥多,支繼無路,至請區劃,事未前有,萬萬驚駭。自辟郞廳之號爲久任者,苟能這這句檢,必不至如是積欠,而外此如干錢貨,亦稱推貸,犯用不報者,往往有之云。果如傳聞,則其爲羞恥,非比他司,事係年久,雖不得一一摘發論勘,而此後則有不容一向泛忽。泮長另加着意擇差辟郞,俾毋敢復踵前習,至於負逋者,不可不別般嚴懲,令該曹照法刑配。逋米自本館從長收捧,而所逋二百五十三石,係是目下當用之需,宜卽變通,令戶曹姑先貸下,無至闕供之弊,每於新捧劃送時,分數除留於本曹,限五年充報事,竝爲分付,何如?傳曰,允。名爲郞官,先自犯手,何以禁下屬之逋負乎?逋吏旣已刑配,前後郞官,一一査出,拿問勘罪,可也事,命下矣。罪人元宗煒,嚴刑一次後,慶尙道鎭海縣定配所,卽爲押送之意,敢啓。傳曰,知道。
癸巳二月二十五日辰時,上御興政堂。藥房入診,下直守令同爲入侍時,都提調鄭晩錫,副提調朴岐壽,檢校直閣李景在,記事官洪大稱,記注官金泰顯·卓雲翰,安山郡守金原淳,以次進伏。醫官玄在德·李享基·金景球·卞文燮,進伏楹外訖。晩錫曰,朝候陰冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,君子湯十貼,今已進御矣。醫官入診,何如?上曰,唯。亨基等以次診候訖,退伏楹外奏曰,脈候左右三部調均矣。晩錫曰,湯劑,諸醫官退去,更議稟定云矣。上曰,唯。上曰,守令進前。原淳進前,奏職姓名訖。岐壽曰,宣諭,何以爲之乎?上曰,退去爲之,可也。進御加味君子湯,自今日停止事。出榻敎上曰,守令先退。仍命退,諸臣以次退出。
癸巳二月二十五日午時,上御興政堂。京畿監司入侍時,同副承旨李正耆,記事官兪鎭五,記注官卓雲翰·金聖默,京畿監司鄭基善,以次進伏訖。上曰,京畿監司進前,基善進伏奏曰,西南道陵園墓奉審形止,謹以啓本修上,而溫陵·章陵兩陵上曲墻後三面至近處,樹木蔭翳,不但所見之悚悶,莎草之種種有頉,亦由於不得受陽之致。臣意則限數間許,量宜疏剔,恐合事宜,而事係重大,令禮曹博考各陵寢已例,草記稟處後擧行之地,何如?上曰,依爲之。出擧條基善曰,臣旣登筵席,以民事有所仰達矣。沿路民情,雖不能一一周察,以若顑頷之狀,幸無捐瘠之患,實賴朝家軫恤之澤,而春窮漸屆,民勢益急,此時徵督,最是不忍之政。如大同結錢之常供,猶蒙停退之特恩,至於禁衛軍停番錢,雖係經用之需,稍異於惟正之捧,而數旣不少,勢難竝督,此亦秋後捧納,以紓目下民力,似好,故敢此仰達矣。上曰,待秋成收捧,可也。出擧條仍命退,基善先退,承史以次退出。
上在慶熙宮。停常參·經筵。
自人定至夜三更,灑雨下雨,測雨器水深四分。
李正耆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金裕憲啓曰,明日常參·經筵,取稟。傳曰,停。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
注書洪大稱病,代以兪致崇爲假注書。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
以司諫金遇明,掌令吳致淳牌不進罷職傳旨,傳于李正耆曰,只推。
兵曹口傳政事,副護軍單金興根。
金裕憲,以禮曹言啓曰,卽接瑞山幼學金魯彬所志,則以爲,同姓五寸侄瑞喜,嫡妾俱無子,以其同姓十四寸弟鶴喜第二子啇一,欲爲繼後,兩家諸族,相議完定,而未及禮斜,瑞喜夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金魯彬所訴旣如此,依定式,金鶴喜第二子啇一,立爲金瑞喜之後,何如?傳曰,允。
李正耆,以兵曹言啓曰,忠翊衛將南象淳,景福宮衛將梁錫祿·安有宅,文臣兼宣傳官吳取善·金穰根,俱以病難供職,呈狀乞遞,竝改差,何如?傳曰,允。
又以義禁府言啓曰,顯隆園參奉尹應圭,假官金命世,竝令該府拿問,捧口招以入事,傳旨啓下矣。尹應圭,下去直所云,依例發遣府羅將,待替直拿來,金命世,時在水原地云,依例發遣府羅將拿來,何如?傳曰,竝待待命拿囚。
又以義禁府言啓曰,成均館前自辟郞廳金秀鍾·李濟翼·魚在濂·柳榮河·朴熙輔等拿問勘罪事,傳旨啓下矣。金秀鍾·魚在濂·柳榮河·朴熙輔等,今方待命,拿囚。李濟翼,以庇仁縣監,時在任所云,依例發遣府羅將拿來,何如?傳曰,待待命拿囚。
義禁府啓目,成均館前自辟郞廳金秀鍾·魚在濂·柳榮河·朴熙輔等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓依允。
刑曹啓目,粘連開城李命錫獄事,馬女之遭挽執之辱,李漢之有彷徨之跡,何關於渠,而盛氣擔當,下手敺打,頃刻之間,使之致命乎?情節痛惡,嚴訊取服,何如?判付啓依允。又啓目,粘連通津閔光雲獄事,草價責報,徒起一時之怒,燈檠揮打,奄致半夜之命,如例訊推,期於得情,何如?判付啓依允。又啓目,粘連水原金奉瑞獄事,以卒凌校,罪不至於當死,以校殺卒,命不可以不償,敢自脫出牢獄,九年之後,始爲就捕,死罪之上,又添一罪,依前嚴訊,斯速得情,何如?判付啓依允。又啓目,粘連龍仁丁義聖獄事,自初訟山之丁景雲,逃躱於初檢之前,尙未現出,似有委折。立證最緊之邢成祿,隱避於行査之時,未捧供招,不無疑端,義聖之推諉不服,容或有辭,姑停旬推。景雲·成祿,斯速詗捉,詳査論啓後稟處,何如?判付啓依允。又啓目,粘連山淸裴東烈獄事,自本道行査,東烈敺打,則謂無公證,得烈罪案,則歸之造謀,而想像得烈當日之事,則只出覓錢之計,反媒喪明之慟,悲憤如狂,抱屍號哭而已,何嘗有指揮共謀之擧乎?今以事端之始於得烈,勒歸主使,大非審克之道,正犯干犯,勿爲易置,裴東烈,依前訊推,何如?判付啓依允。
上在慶熙宮。停常參·經筵。
金裕憲啓曰,明日常參·經筵,取稟。傳曰,停。
又啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金裕憲曰,禮房承旨馳詣受香諸處,奉審摘奸以來。
金裕憲啓曰,卽者副修撰洪祐順,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金裕憲,以弘文館言啓曰,下番闕直,事甚未安。修撰任百經·林永洙,副修撰徐戴淳,竝卽牌招,以爲推移入直之地,何如?傳曰,允。
又以侍講院言啓曰,再明日賓客相見禮時,宮官當爲全數進參,而兼弼善黃有實故,兼司書·兼說書未差,無以備員,令政院,稟旨變通差出,待下批牌招,以爲進參之地,何如?傳曰,允。
金裕憲啓曰,因侍講院草記,再明日賓客相見禮時,宮官當爲全數進參,而兼弼善黃有實故,兼司書·兼說書未差,無以備員,令政院稟旨變通差出,待下批牌招進參事,允下矣。合有變通之道,何以爲之,而未差之代,政官牌招,開政差出,何如?傳曰,兼弼善許遁,與未差之代,前望單子入之。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
以司諫金遇明,掌令吳致淳牌不進罷職傳旨,傳于李正耆曰,只推。
以修撰任百經·林永洙,副修撰徐戴淳牌不進罷職傳旨,傳于金裕憲曰,只推。
朴岐壽,以吏曹言啓曰,來三月初六日行大報壇祭獻官,時·原任大臣中,當爲塡差,而領議政南公轍,領府事李相璜俱有身病,判府事沈象奎在外,判府事鄭晩錫,藥院都提調,例不得塡差,何以爲之?敢稟。傳曰,儀賓·宗親中塡差。
又以吏曹言啓曰,戶曹正郞李祖榮,以其身病,呈狀乞遞,依例改差,何如?傳曰,允。
安光直,以戶曹言啓曰,本曹經用,自來不敷,每於春夏之交,舊儲旣罄,新捧未入,常有難繼之患,而今年則曹儲之枵然,比前尤甚,目下數朔支放,莫可排比。故各道漕稅,趁早上納之意,已有所別關行會,而見今裝發在卽,無論漕船站船初再運,直納及作錢作木,各邑一依通編定制,必於限內準納事,更加嚴飭,而如是申飭之後,萬一有如前違越之弊,則當該守令,令本道道臣,指名馳啓,依法典勘處,斷不容貸事,措辭分付於各該道道臣,何如?傳曰,允。
義禁府啓目,顯隆園參奉尹應圭原情云云。傳旨內辭緣,發問目反覆究覈是白乎矣,漫漶爲辭,終不直招,平問之下,難以取服,刑推得情,何如?判付啓,除刑推議處爲良如敎。又啓目粘連,向前金秀鍾·魚在濂·柳榮河·朴熙輔等亦,俱以久任之郞,不知公貸之重,典守之法意,旣未恪遵,犯逋之吏弊,何以禁止?事極可駭。難逭重勘,竝只以此照律,何如?判付啓依允。
副修撰洪祐順疏曰,伏以,臣於持被之中,卽接家信,則臣母素患蛔格之症,而近因日候之不調,一倍添劇,轉側須人,呼吸難通,食飮全阻,促臣歸視,家僮踵至,臣自聞此報,方寸煎灼,玆敢忙陳短章,徑出禁扃。伏乞聖慈,遞臣見帶之職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
朴岐壽啓曰,玉堂備員間,視事頉稟之意,敢啓。傳曰,知道。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大,以弘文館言啓曰,下番闕直,事甚未安。修撰任百經·林永洙,副修撰徐戴淳,旣有只推之命,竝卽牌招,以爲推移入直之地,何如?傳曰,允。
春坊前望單子入之,兼弼善李肯愚,兼司書李遠翊落點。
尹聲大,以侍講院言啓曰,明日賓客相見禮時,宮官當爲全數進參,而司書宋尙玉有實故,無以備員。令政院,稟旨變通差出,待下批牌招,以爲進參之地,何如?傳曰,允。
尹聲大啓曰,因侍講院草記,明日賓客相見禮時,宮官當爲全數進參,而司書宋尙玉有實故,無以備員。令政院,稟旨變通差出,待下批,牌招進參事,允下矣。合有變通之道,何以爲之?敢稟。傳曰,許遞,前望單子入之。
司書前望單子入之,李源祚落點。
尹聲大,以侍講院言啓曰,明日賓客相見禮時,宮官當爲全數進參,而新除授司書李源祚在外,無以備員,令政院,稟旨差出,以爲進參之地,何如?傳曰,允。
尹聲大啓曰,因侍講院草記,明日賓客相見禮時,宮官當爲全數進參,而司書李源祚在外,無以備員,令政院,稟旨差出事,允下矣。合有變通之道,何以爲之?敢稟。傳曰,許遞,前望單子入之。
司書前望單子入之,洪鍾應落點。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
以司諫金遇明,掌令吳致淳牌不進罷職傳旨,傳于李正耆曰,只推。
以修撰任百經·林永洙,副修撰徐戴淳牌不進罷職傳旨,傳于李正耆曰,只推。
李正耆,以吏曹言啓曰,卽接慶尙監司金陽淳移文,則以爲,淸道郡守洪世周,受由上京,尙不還任。當此分糶課農之時,許久瘝曠,誠爲可悶,卽爲催促下送。故自臣曹催促,則親病沈重,不得下去云。親病旣如是,則不可强令還任,改差,何如?傳曰,允。口傳差出,催促下送。
吏曹口傳政事,以朴齊尙爲淸道郡守。
義禁府照目,成均館前自辟郞廳金秀鍾·魚在濂·柳榮河·朴熙輔等矣本府議啓內,俱以久任之郞,不知公貨之重,典守之法意,旣未恪遵,犯逋之吏弊,何以禁止?事極可駭。難逭重勘,竝只以此照律,罪各杖七十收贖,奪告身二等,竝只私罪,奉敎依允爲旀。金秀鍾段,功議各減一等,魚在濂·柳榮河等段,竝只功減一等爲良如敎。又啓目,粘連啓下是白有亦,向前尹應圭亦,身爲寢郞,面替齋直,非但在法卽然,抑亦所重自別是白去乙,徑先登程,以致空齋,事極驚悚,罪合重究,以此照律,何如?判付啓依允。
上在慶熙宮。停常參·經筵。
李正耆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李正耆啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金裕憲啓曰,卽者校理李垿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎李應信受由在外,校理李垿陳疏徑出,副修撰洪祐順受由,玉堂上下番俱空,事甚未安。副應敎李鼎在,校理金箕晩,副校理趙秉憲·成遂默,修撰任百經·林永洙,副修撰徐戴淳,竝卽牌招,推移入直,何如?傳曰,允。
以副應敎李鼎在,副校理趙秉憲·成遂默,修撰任百經·林永洙,副修撰徐戴淳牌不進罷職傳旨,傳于金裕憲曰,只推。
金裕憲啓曰,玉堂上下番俱空,事甚未安。副應敎李鼎在,副校理趙秉憲·成遂默,修撰任百經·林永洙,副修撰徐戴淳,旣有只推之命,竝更牌招,推移入直,何如?傳曰,允。
又啓曰,卽者咸鏡監司權敦仁各陵寒食祭設行事啓本,則義陵典祀官之祀字,以祝字書之,兼大祝韓用逵之職銜,漏落不書,奏御文字,何等審愼,而有此錯誤,極爲未安,原啓本,事係祀典,雖不得不捧入,而該道臣不可無警,推考,何如?傳曰,允。
李正耆啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,允。
以司諫金遇明,掌令吳致淳牌不進罷職傳旨,傳于李正耆曰,只推。
李正耆啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以京畿監司鄭基善狀啓,驪州牧使閔致性,暗行御史封庫,爲先罷黜事,傳于李正耆曰,令該曹,口傳各別擇差,催促下送。
吏曹口傳政事,以徐有素爲驪州牧使。
以公忠監司洪羲瑾狀啓,恩津縣監趙身死事,傳于李正耆曰,令該曹口傳差出,催促下送。
金裕憲,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
尹聲大,以賑恤廳言啓曰,四巡發賣,今月三十日爲始,減價發賣於五部都民,而本廳米儲,見今垂乏,今番則以新倉田米分給之意,敢啓。傳曰,知道。
李正耆,以都摠府言啓曰,副摠管李鍾英,以御營中軍,本營諸將官射會·監試事,南小營晝仕出去之意,敢啓。傳曰,知道。
又以義禁府言啓曰,咸鏡監司權敦仁狀啓內,忠義李鉉壽罪狀,令攸司稟處事,啓下矣。李鉉壽,下去京畿交河地云,依例發遣府羅將拿來,何如?傳曰,待待命拿囚。
義禁府照目,粘連顯隆園前參奉尹應圭矣本府議啓內,身爲寢郞,面替齋直,非但在法卽然,抑亦所重自別是白去乙,徑先登程,以致空齋,事極驚悚,罪合重究,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。又啓目,顯隆園假官金命世原情云云。傳旨內辭緣,發問目反覆究覈是白乎矣,漫漶爲辭,終不直招,平問之下,難以取服,不可以年過七十,除刑推循例議處是白如乎,刑推得情,何如?判付啓,除刑推議處爲良如敎。
校理李垿疏曰,伏以,臣於持被之中,得接家信,則臣父素患風痰之症,一倍添劇,寢食全却,轉側須人,而在傍無他看護之人,家僮踵至,促臣歸見,臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
藥房都提調鄭晩錫,提調趙萬永,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
鄭知容啓曰,行大司憲鄭元容,掌令吳致淳牌不進,執義申冕周,掌令洪煥,持平李容敏·李鎭默在外,監察茶時之意,敢啓。傳曰,知道。
傳于鄭知容曰,大臣·備局堂上引見。
傳于金裕憲曰,禮房承旨馳詣宗廟·景慕宮,奉審摘奸以來。
吏曹口傳政事,以李衡秀爲恩津縣監。
以副應敎李鼎在,副校理趙秉憲·成遂默,修撰任百經·林永洙,副修撰徐戴淳再牌不進罷職傳旨,傳于金裕憲曰,只推。
金裕憲啓曰,玉堂上下番俱空,事甚未安。副應敎李鼎在,副校理趙秉憲·成遂默,修撰任百經·林永洙,副修撰徐戴淳,旣有只推之命,副修撰洪祐順,由限已過,竝卽牌招,推移入直,何如?傳曰,允。
以司諫金遇明,掌令吳致淳牌不進罷職傳旨,傳于鄭知容曰,只推。
以副應敎李鼎在,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于金裕憲曰,只推。
鄭知容,以義禁府言啓曰,時囚罪人尹應圭,杖八十徒二年定配照律公事判付內,依允,功減一等事,命下矣。尹應圭,功減一等,杖七十收贖,告身盡行追奪,公忠道忠州牧連原驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,黃海監司金蘭淳狀啓內,松禾前縣監沈宜慶·兪鳳柱·趙亨復·洪冕容等罪狀,令攸司稟處事,啓下矣。兪鳳柱·洪冕容,今方待命,拿囚,趙亨復,時在榮川任所,依例發遣府羅將拿來,沈宜慶,已爲身死,罪名勿論,何如?傳曰,允。待待命拿囚。
安光直,以賑恤廳言啓曰,今日中部十契二百五十九戶,東部三十二契一千八百五十五戶,北部十一契一千三百十九戶,田米五百二十一石十二斗,以新倉田米分給之意,敢啓。傳曰,知道。
鄭知容,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,宣傳官李存敬,五衛將朴宗俠,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局局別將李馨萬,身病甚重,勢難察任,改差,何如?傳曰,允。
義禁府啓目,粘連向前金命世亦,齋所代直,所重自別,而中夜來到,已極稽漫,卽地旋歸,尤爲駭妄,究厥罪狀,焉逭重勘?以此照律,何如?判付。啓,依允。又啓目,忠義李鉉壽原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
癸巳二月三十日辰時,上御興政堂。藥房入診,大臣·備局堂上引見入侍時,都提調鄭晩錫,提調趙萬永,副提調朴岐壽,記事官兪鎭五,記注官李東韻,別兼春秋洪鍾應,檢校直閣李景在,右承旨鄭知容,假注書兪致崇,事變假注書卓宗述,領議政南公轍,水原留守徐俊輔,兵曹判書朴周壽,吏曹判書李止淵,刑曹判書李勉昇,知敦寧府事徐能輔,戶曹判書徐有榘,行大護軍李光文,漢城判尹金箕殷,知訓鍊柳相亮,漢城左尹李惟秀,行護軍李鐵求,以次進伏,醫官玄在德·李亨基·卞文燮·趙宗翊,進伏楹外訖。上曰,史官分左右。公轍曰,近日朝候稍冷,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。晩錫曰,醫官入診乎?上曰,置之,次對爲之。公轍曰,卽見公忠監司洪羲瑾所報,則以爲,本道御營軍,自今四月,至明年五月,合六當半停番錢,以今三月收納事,自該廳有所知委,而無論正軍·保軍,俱是受賑之民,此時辦出,其勢末由,請竝許停,待秋成收捧上納矣。此係度支經費,實難容易闊狹,而本道災荒溢目,凡出於民納於上者,竝皆蠲停,俾爲紓力,則此亦不可如例責之於窮春顑頷之類,且有日前畿伯奏請退限之事,依所報施行,何如?上曰,依爲之。出擧條又所啓,卽見前藥房副提調李紀淵所啓,則以爲,關東貢蔘添價條各邑殖利錢,取息太重,每年所收利條,殆近二萬,此是東民切骨難支之端,而今此五斤蔘減貢之後,當有本色添價之剩餘,以此作穀,添耗會錄,拖至耗條,足代殖利之數,殖利名色,一倂蕩減,而前此減貢條之自該營請得者,今將限滿,此不退限添補,一體作穀事,請令廟堂稟處矣。蔘錢殖利,實爲東民難支之瘼,蕩債之論,厥惟久矣,而第緣給代之無處可辦出,不得有所矯捄,際此藥院厘正之擧,旣減黃蔘,添價將剩,且宰臣之東還屬耳,設捄必有審量而然,依所奏施行,實合便好。以此意,發關本道,今番減貢後剩餘數爻及前此減貢請得條限滿與否,使之區別修成冊報來後,更爲限年,成節目啓下施行,何如?上曰,依爲之。出擧條又所啓,湖南移運租一萬石,向有所草記劃給於京畿,俾爲種還之資,而尙患不足云,更以分劃餘在一千石加給,使之量宜排比事。上曰,依爲之。出擧條又所啓,校書副正字辛涵,觀其譜系,則乃是簪纓顯族,而居在鄕土,人無知者,分館時無點,故自歸於芸館云,如此則事甚冤鬱,更以國子施行事,分付,何如?上曰,依爲之。出擧條又所啓,賓客與他職,有異自別,不用嫌避,而近或以此呈告,甚爲未安矣,況今書筵日開之時,賓席尤有苟艱之歎,此後則俾勿如是之意,申飭,何如?上曰,依爲之。出擧條萬永曰,京畿監司鄭基善所啓,溫陵·章陵兩陵上曲墻後三面至近處,樹木蔭翳,莎草有頉,亦由於不得受陽之致,量宜疏剔,恐合事宜,令禮曹考例稟處事,擧條啓下矣。莎草受損,未必不由於樹木之蔭翳,今此量宜斫去之請,儘有意見,依此施行,而旣是陵上至近之處,則當有擇日告由之節,告由祭依例磨鍊,此係重大,不可只使齋官擧行,令各該地方官,眠同斫去,而以布帛尺三尺之廣爲限,可合疏剔者外,俾無一株木濫斫之弊事,分付,何如?上曰,依爲之。出擧條止淵曰,香室入直,例以國子·芸館參外官爲之,而近來兩館參外官,只有一二員,番次極其苟簡,每多參上官代直之時,此不可不權宜變通,四學訓導,閒是閒掌,本學守直,亦無緊關,兩館實官備員間,姑令四學訓導,同爲輪回入直於香室,似好,故敢此仰達矣。上曰,依爲之。出擧條光文曰,分院工匠之案付者,爲五百名,而每年一百五十名式輪回應役矣。此輩專以燔瓷爲業,而不事農作,故一遇凶荒,便束手待盡,卽必然之勢也。謹考本院謄錄,昔在先朝甲辰,特許貸賑廳小米二百石,以資賑救,昨年饑饉,甚於甲辰,近聞仳離相續,餓殍亦多云,設燔迫頭,事甚悶然,當此春窮,不可不略施賙恤,責以力役,而今則麥秋不遠,賑資不必以舊例爲準,勿論大小米,如得五十包,則目下應役之百五十人丁,庶可以支過數朔,令廟堂從便區劃,及時救活,何如?上曰,依爲之。出擧條知容曰,今日賓對,兩司無一人進參,事甚未安。兩司諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
李正耆啓曰,行大司憲鄭元容未肅拜,執義申冕周,掌令洪福煥,持平李容敏·李鎭默在外,掌令吳致淳呈辭,監察茶時之意,敢啓。傳曰,知道。
鄭知容啓曰,來初五日朝參日次,而大報壇祭齋戒相値,頉稟之意,敢啓。傳曰,知道。
金裕憲啓曰,玉堂上下番俱空,已至多日,事甚未安。副應敎李鼎在,副校理趙秉憲·成遂默,修撰任百經·林永洙,副修撰洪祐順·徐戴淳旣有只推之命,竝卽牌招,推移入直,何如?傳曰,允。
以副應敎李鼎在,副校理趙秉憲·成遂默,修撰任百經·林永洙,副修撰洪祐順·徐戴淳牌不進罷職傳旨,傳于金裕憲曰,只推。
傳于金裕憲曰,政官牌招開政。
傳于金裕憲曰,玉堂竝許遞,今日政差出。
金裕憲啓曰,吏曹判書李止淵,參判金弘根,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李止淵,參判金弘根,參議金盛淵再牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判一體更爲牌招,如有違牌,勿爲呼望。
又啓曰,玉堂上下番俱空,事甚未安。今日政新除授玉堂,竝待下批牌招,以爲推移入直之地,何如?傳曰,允。
有政。吏批,判書李止淵,參判金弘根進,參議金盛淵式暇,同副承旨李正耆進。以朴宗吉爲副應敎,柳致明·宋持養爲校理,洪鍾應·金逸淵爲副校理,成遂默·申冕周爲修撰,李遠翊·李在鶴爲副修撰,趙秉常爲敦寧都正,金學淳爲同成均,鄭進明爲宗簿正,洪章燮爲司䆃僉正,李穆遠爲戶曹正郞,尹履誼爲貞陵令,李仁植爲繕工主簿,金奎燮爲典籍,朱榮達爲純陵奉事,金晉根爲顯隆園參奉,李鎭常爲懿昭墓守衛官,朴思恒爲律學敎授,洪羲玉爲富寧府使,鄭民行爲明川府使,李東韻爲靑巖察訪,成均博士單文璹,承文正字單金基煥,鳳山郡守金相順今加嘉善,前判官朴基碩,前郡守金秉浩以上今加通政加資事承傳。
兵批,判書朴周壽進,參判李志淵,參議洪祐燮病,參知李寅敎入直,右副承旨尹聲大進。啓曰,南兵使今當差出,而擬望之人乏少,他道兵使竝擬,何如?傳曰,允。
以李應植爲宣傳官,李明五爲五衛將,韓弘定爲忠翊將,鄭宅善爲都摠經歷,李元熙爲都摠都事,李重桓爲守門將,李存敬爲南兵使,柳基常爲全羅左水使,李垕爲訓戎僉使,同知加設單金見臣,同知單裵哲運,僉知單洪陽祐,護軍元永獜·李彦養,副護軍李明五·徐獜爀,副司果宋尙玉·李源祚·任百經·林永洙·洪祐順·徐戴淳,副司直李應信·李鼎在·金箕晩·李垿·趙秉憲·成遂默竝單付。
吏批,再政。林逈鎭爲宗廟令。
尹聲大,以奎章閣言啓曰,卽接內需司牒報,則咸興·永興本宮四月別大祭時,造燭封香吉日,今月十六日辰時,衣襨·香燭·祭品奉詣吉日,同月十七日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,因臣萬永所啓,溫陵,章陵兩陵上曲墻後三面至近處樹木斫去時擇日告由事,啓下矣。伐木吉日時,令日官崔福基推擇,則今三月二十日卯時爲吉云,以此日時擧行,而先告事由祭,同日曉頭設行,祝文令藝文館撰出事,分付,何如?傳曰,允。
又以承文院都提調意啓曰,院寫字官前銜韓宅裕·尹弘兢·李基元·皮相俊·劉信祜·金仁遂·李漢明·李世煥·皮相驥·彭繼曾·金繼述·金孝參·洪宇柱陞實代,以肄習李基祚·李寬懋·彭繼祖·韓弘進·彭繼容·李容懋·李快吉·柳喜源·崔應夏·崔宗夏·李相泰·金聲玉·崔圭燦依例陞補,付軍職冠帶常仕,童蒙金丑吉·李基祥·林漢洙·金快吉·金喜吉·李億石·李俊吉·李盤吉,筆才頗有成就之望,屬于本院肄習,使之鍊業,何如?傳曰,允。
上在慶熙宮。停常參·經筵。
金裕憲啓曰,行大司憲鄭元容未肅拜,執義未差,掌令洪煥,持平李容敏·李鎭默在外,監察茶時之意,敢啓。傳曰,知道。
傳于安光直曰,右承旨許遞,前望單子入之。
承旨前望單子入之,洪羲祖落點。
以副應敎朴宗吉,校理宋持養,副校理洪鍾應,修撰成遂默,副修撰李在鶴牌不進罷職傳旨,傳于安光直曰,只推。
以副校理金逸淵牌不進罷職傳旨,傳于安光直曰,只推。
安光直,以弘文館言啓曰,上番闕直,事甚未安。副應敎朴宗吉,校理宋持養,副校理金逸淵·洪鍾應,修撰成遂默,副修撰李在鶴,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,毓祥宮展拜,每年季春取稟事,曾有受敎定式,而延祐宮展拜,一體取稟事,亦有新定式矣。展拜吉日,以何間推擇乎?敢稟。傳曰,旬後望間擇入,可也。
又以禮曹言啓曰,以毓祥宮·延祐宮展拜取稟草記,傳曰,旬後望間擇入可也事,命下矣。展拜吉日,令日官朴周煥推擇,則今三月十一日·十七日俱吉云,以何日定行乎?敢稟。傳曰,十七日爲之。
傳于安光直曰,延祐宮展拜後,仍詣宣禧宮·藏譜閣·懿昭廟展拜,仍爲文祜廟歷臨矣,該房知悉。
傳于金裕憲曰,臺諫有闕之代,前望單子入之。
臺諫前望單子入之,大司諫申緯,執義安孝述落點。
安光直啓曰,卽者吏曹郞廳來言,恩津縣監李衡秀當爲署經,而憲府則行大司憲鄭元容未肅拜,執義安孝述,掌令洪煥,持平李容敏·李鎭默在外,只有掌令吳致淳一人,諫院則行大司諫申緯,獻納金樂壽,正言金龍洛在外,正言吳取善未署經,只有司諫金遇明一人,不得備員署經云,何以爲之,而行大司憲鄭元容卽爲牌招,何如?傳曰,允。一司除署經。
金裕憲啓曰,行大司憲鄭元容牌不進推考傳旨,今方捧入,而署經命下之後,如是違牌,事甚未安,更爲牌招,何如?傳曰,允。
李正耆啓曰,明日傳香,禮房承旨當爲齋宿。右承旨安光直所當牌招,而拘於廳規,不得請牌,何以爲之?敢稟。傳曰,牌招。
以右承旨安光直牌不進罷職傳旨,傳于李正耆曰,只推。
傳于李正耆曰,留院公事入之。
李正耆,以弘文館言啓曰,新除授校理柳致明,時在慶尙道安東地,修撰申冕周,時在義城地。經筵入番事緊,請竝斯速乘馹上來事,下諭。傳曰,竝許遞,政官牌招開政。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
尹聲大,以賑恤廳言啓曰,今日北部二十七契一千五百八十七戶,南部三十八契二千五百三十戶,田米六百三十六石一斗,以新倉田米分給之意,敢啓。傳曰,知道。
李正耆,以訓鍊都監言啓曰,本局從事官權用經身病甚重,勢難察任,改差,何如?傳曰,允。
上在慶熙宮。停常參·經筵。
朴岐壽啓曰,明日元陵忌辰祭齋戒,再明日大報壇節祭齋戒相値,視事頉稟之意,敢啓。傳曰,知道。
尹聲大啓曰,行大司憲鄭元容未肅拜,掌令吳致淳呈辭,執義安孝述,掌令洪煥,持平李容敏·李鎭默在外,監察茶時之意,敢啓。傳曰,知道。
朴岐壽啓曰,三品官之無得過三日循例請牌,曾有定式矣。敦寧都正趙秉常除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,新除授左承旨洪羲祖,時在江原道原州地,斯速乘馹上來事,下諭,何如?傳曰,許遞,前望單子入之。
承旨前望單子入之,韓鎭㦿落點。
朴岐壽啓曰,新除授右副承旨韓鎭㦿,卽爲牌招,何如?傳曰,允。
又啓曰,假注書兪致崇身病猝重,勢難察任,今姑改差,何如?傳曰,允。
兪致崇改差,代以徐冕淳爲假注書。
傳于李正耆曰,傳香承旨,馳詣懿昭墓,奉審摘奸以來。
以副應敎朴宗吉,校理宋持養,副校理洪鍾應,修撰成遂默,副修撰李在鶴牌不進罷職傳旨,傳于韓鎭㦿曰,只推。
以副校理金逸淵再牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,上番闕直,事甚未安。副應敎朴宗吉,校理宋持養,副校理金逸淵·洪鍾應,修撰成遂默,副修撰李在鶴,旣有只推之命,竝卽牌招,以爲推移入直之地,何如?傳曰,允。
以副應敎朴宗吉,副校理金逸淵·洪鍾應,修撰成遂默牌不進罷職傳旨,傳于韓鎭㦿曰,只推。
朴岐壽啓曰,吏曹判書李止淵,參判金弘根,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
又啓曰,吏曹判書李止淵,參判金弘根,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招,違牌,勿爲呼望。
尹聲大啓曰,行大司憲鄭元容再牌不進推考傳旨,今方捧入,而署經命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
又啓曰,行大司憲鄭元容,飭敎之下,謂有情勢,奉牌闕外,不卽承膺,事體所在,誠極未安,從重推考,何如?傳曰,有除輒違,動稱情勢者,都憲事,誠未安矣,仍以前牌催促。
李正耆啓曰,行大司憲鄭元容,謂有情勢,一向奉牌,陳疏到院,而原疏,以懿昭墓忌辰祭齋戒,纔已退却矣。特敎申飭,何等截嚴,而連加催促,終不承膺,事體道理,俱極未安,從重推考,何如?傳曰,原疏捧入。
傳于朴岐壽曰,在外臺諫竝許遞,今日政差出。
朴岐壽啓曰,今日政新除授臺諫,竝待下批牌招,以爲備員署經之地,何如?傳曰,允。
朴岐壽,以吏曹言啓曰,閫帥臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。閫帥臣父年七十人,別單書入之意,敢啓。傳曰,知道。
有政。吏批,判書李止淵進,參判金弘根式暇,參議金盛淵式暇,行都承旨朴岐壽進。以任文白爲大司諫,李竣祜爲執義,李在鶴爲掌令,權周憲·李協心爲持平,徐戴淳爲獻納,權大肯爲正言,李是遠爲應敎,李垿爲校理,任百經爲修撰,吳取善爲司書,趙容和爲禮曹參議,丁載榮爲兵曹正郞,趙佮爲厚陵令,金宇鉉爲掌樂主簿,南大任爲和陵參奉,兼春秋單金鉉復,長湍府使李濟完仍任事承傳。
兵批,判書朴周壽進,參判李志淵入直,參議洪祐燮差祭,參知李寅敎病,右承旨金裕憲進。以金華淳爲訓鍊判官,李敎行爲主簿,吳顯佑爲禁衛把摠,韓正敎爲侍直,李宗采爲平薪僉使,池景郛爲漢江別將,同知單黃得壽,僉知二單李明五·韓弘定,護軍申緯,副護軍鄭知容·洪羲祖·尹命圭·趙寬錫·金秉浩·朴基碩·金應秀,副司直柳致明·李鎭默·金樂壽·安孝述·洪煥·李容敏,副司果金龍洛·申冕周·嚴錫明,副司勇金馨淳。
吏批,再政。以金穰根爲正言,鄭煥義爲修撰,李鍾稷爲章陵令,洪羲宣爲工曹佐郞,權永壽爲監察,李升坤爲典籍,兪廷煥爲引儀,進士柳浤年七十,閫帥柳基常父加資事承傳。
兵批,再政。以柳浤爲僉知,尹喜晉爲訓鍊僉正,申在應爲主簿,同知單李完城。
吏批,三政。以韓鎭庭爲文學,洪履信爲典籍。
兵批,三政。以趙雲程爲都摠經歷,李容象爲訓鍊判官,李麟九爲武兼,同知單朴在仁。
以獻納徐戴淳牌不進罷職傳旨,傳于尹聲大曰,只推。
韓鎭㦿,以侍講院言啓曰,王世孫進講孝經,今將垂畢,繼講冊子,當爲準備,而本院所儲冊子中小學·史略·通鑑,只有各三件,俱未滿書筵所用件,何以爲之乎?敢稟。傳曰,書筵所用小學四帙,當內下矣。
金裕憲,以兵曹言啓曰,今三月十七日,大駕詣毓祥宮展拜,延祐宮展拜,宣禧宮展拜,藏譜閣展拜,懿昭廟展拜,文祜廟歷臨時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨,馬軍三哨,訓將率領,爲先後廂,禁軍三番爲之,摠使率該廳標下軍及御營廳京軍一哨騎士一番留陣,留營置之。
又以御營廳言啓曰,本廳軍色從事官金東健,身病甚重,勢難察任,改差,何如?傳曰,允。
安光直,以賑恤廳言啓曰,今日南部七契一千一百五十五戶,西部五十七契二千八百九十九戶,田米六百二十七石三斗,以新倉田米分給之意,敢啓。傳曰,知道。
吏曹啓目,粘連觀此京畿監司鄭基善狀啓,則以爲,長湍,以尤甚邑,見今賑政旁午,而該府使李濟完莅任以後,凡諸施措,綽有條理,邑弊民瘼,漸有修擧之望,限邑弊蘇醒間,姑爲仍任事,令該曹稟處亦爲白有臥乎所,瓜滿差代,雖是法典,而道臣旣以民弊邑瘼,有所陳請,長湍府使李濟完,姑爲仍任,何如?判付啓依允。
上在慶熙宮。停常參·經筵。
金裕憲啓曰,行大司憲鄭元容疏批未下,執義李竣祜,掌令吳致淳·李在鶴,持平權周憲·李協心呈辭,監察茶時之意,敢啓。傳曰,知道。
金裕憲啓曰,左副承旨尹聲大今日不爲仕進,卽爲牌招,何如?傳曰,允。
傳于韓鎭㦿曰,禮房承旨,馳詣元陵,奉審摘奸,局內諸陵,一體奉審以來。
傳于韓鎭㦿曰,文祜廟歷臨,當親奠酌,百官入參,該房知悉。
傳于韓鎭㦿曰,藥房提調許遞,前望單子入之。
內醫提調前望單子入之,李止淵落點。
傳于韓鎭㦿曰,卽聞奉審承旨所奏,則穆陵碑閣碑石,有傾仆之慮云,事甚驚悚。禮堂待明朝進去奉審以來。
以左副承旨尹聲大牌不進罷職傳旨,傳于韓鎭㦿曰,只推。
傳于韓鎭㦿曰,發遣吏郞,諸執事淸齋與否,摘奸以來。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以賑恤廳言啓曰,今日西部二十七契三千七百十戶,田米五百五十石,以新倉田米分給,而四巡已畢之意,敢啓。傳曰,知道。
金裕憲,以備邊司言啓曰,卽見行大護軍李光文所奏,則以爲,分院工匠輩,當此歉荒,仳離相續,今將設燔,不可不略施賙恤,毋論大小米,限五十包,令廟堂從長區劃爲辭矣。旣有已例,且賙捄中一事,而他無可劃之處,就惠廳所在今番西運小米五十石,出給該院事,分付,何如?傳曰,允。
又以禁衛營言啓曰,本營騎士別將李亨權,身病猝重,勢難察任,改差,何如?傳曰,允。
大司憲鄭元容疏曰,伏以,臣於臺端一步,自有萬重鐵防,不可進身之狀,卽通朝之所共知也。年前見叨臺職,以越格損體,至被儒臣請罷之論,每自追惟,惶愧交逬。臺閣淸峻,不比閒漫官司,故凡一被論,輒皆永劃,便成故常,莫敢放倒。苟使臣有一分可進之勢,則豈敢昧趨走之義,而徒自犯傲蹇之辜乎?臣夙備任使,受恩深厚,涓埃報效,惟在於殫竭奔走,而情所難進,勢所難强,實不敢拚棄冒膺者,亦所以尊朝體而重官箴也。牌望路阻,蹙伏俟勘,飭敎截嚴,惶隘轉甚,雖欲怵畏義分,黽勉仰承,而其如彈墨自在,廉防難越,何哉?虧分慢命,諒非獲已,玆敢控具事實,冒罪陳暴。伏乞聖明,特垂鑑察,亟賜鐫斥,仍治臣逋慢之罪,以幸公私,不勝大願,臣無任云云。答曰,省疏具悉。所謂引義,惟視言者之當否而處之,然後方可穩當,勿論其言之是非曲直,一切以自引爲主,則朝廷之上,寧有完人乎?今卿可謂强覓,而況是年久之事,不足屑屑更提,勿辭行公。
上在慶熙宮。停常參·經筵。
藥房都提調鄭晩錫,提調李止淵,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金裕憲啓曰,明日常參·經筵,取稟。傳曰,停。
尹聲大啓曰,行大司憲鄭元容未肅拜,執義李竣祜,掌令吳致淳·李在鶴,持平權周憲·李協心呈辭,監察茶時之意,敢啓。傳曰,知道。
金裕憲啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,同副承旨李正耆,今日不爲仕進,卽爲牌招,何如?傳曰,允。
傳于韓鎭㦿曰,禮房承旨,馳詣大報壇,奉審摘奸以來。
傳于韓鎭㦿曰,穆陵碑閣傾側,碑石動斜,旣有陵官所報,則何不趁卽登聞修改,必待道臣巡審後書啓乎?禮判推考,今日進去禮堂,詳細奉審以來。
尹聲大啓曰,卽者說書尹敎成,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
韓鎭㦿,以侍講院言啓曰,說書尹敎成入直矣,以其親病,陳疏徑出,下番闕直,事甚未安。兼司書李遠翊玉堂入直,兼說書未差,司書吳取善,卽爲牌招,以爲推移入直,何如?傳曰,允。
注書兪鎭五病,代以李豐翼爲假注書。
以同副承旨李正耆牌不進罷職傳旨,傳于尹聲大曰,只推。
傳于金裕憲曰,奉審禮堂入侍。
金裕憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
癸巳三月初五日辰時,上御興政堂。藥房入診入侍時,都提調鄭晩錫,提調李止淵,副提調朴岐壽,記事官兪鎭五,記注官金泰顯·卓雲翰,檢校待敎李肯默,以次進伏。醫官玄在德·李亨基·金景球·卞文燮進伏楹外訖。上曰,史官分左右。晩錫曰,日候漸和,聖體,若何?上曰,一樣矣。晩錫曰,寢睡·水刺之節,何如?上曰,一樣矣。晩錫曰,中宮殿氣候,何如?上曰,一樣矣。晩錫曰,醫官入診乎?上曰,醫官二人入診,可也。亨基·文燮以次診候訖,退伏楹外奏曰,脈候左右三部調均矣。晩錫曰,湯劑當否,問于醫官,則退出爛議稟定云矣。上曰,唯。晩錫曰,齋日不遠,進御二錢重人蔘粟米飮及中宮殿進御二錢重人蔘粟米飮,自初八日至初九日,一貼式煎入矣。上曰,唯。上曰,史官就座。仍命退,諸臣以次退出。
癸巳三月初五日酉時,上御興政堂。穆陵奉審禮堂入侍時,右承旨金裕憲,假注書徐冕淳,記注官金泰顯·卓雲翰,禮曹參議趙容和以次進伏訖。上曰,穆陵碑閣奉審則何如?容和曰,臣馳詣奉審碑閣,則北邊傾側,至於以木撐柱,碑石則地形沮濕之故,磗石低陷,以致西南邊之欹斜,形址以鍮尺尺量,爲七分許,而解凍前無以始役,故拖至于今,而今則趁卽修改,恐不可已矣。上曰,禮堂就座。容和先退。上曰,史官就座。仍命退,承史以次退出。
上在慶熙宮。停常參·經筵。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于朴岐壽曰,判義禁未差之代,大護軍洪奭周除授。
吏曹,判義禁洪奭周,今超崇政除授事承傳。
韓鎭㦿,以弘文館言啓曰,副應敎朴宗吉,校理李垿,副校理金逸淵·洪鍾應,修撰成遂默·任百經,竝卽牌招察任,何如?傳曰,允。
尹聲大,以兵曹言啓曰,五衛將李明五·黃得壽·洪錫祐,昌德宮衛將李完城·朴在仁·裵哲運,守門將李重桓,俱以病難供職,呈狀乞遞。新除授全羅左水使柳基常戶奴呈狀內,矣上典親病猝重,時月之內,萬無登途赴任之望云。親病旣如此,則不可强令赴任,竝改差,何如?傳曰,允。閫帥之代,政官牌招,開政差出,使之不多日內下送。
朴岐壽啓曰,吏曹判書李止淵,參判金弘根,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝卽牌招,何如?傳曰,允。參議只推,一體牌招。
韓鎭㦿,以弘文館言啓曰,新除授副修撰鄭煥義,時在慶尙道咸陽地。經筵入番事緊,請斯速乘馹上來事,下諭。傳曰,許遞,今日政差出。
有政。吏批,判書李止淵牌不進,參判金弘根進,參議金盛淵牌不進,行都承旨朴岐壽進。啓曰,判書·參議竝牌招不進,小臣獨政未安,何以爲之?敢稟。傳曰,仍爲之。以李應信爲副修撰,趙秉憲爲兵曹正郞。
兵批,判書朴周壽進,參判李志淵入直,參議洪祐燮,參知李寅敎病,左副承旨尹聲大進,以鄭元箕·鄭宗玉·洪得泰爲五衛將,朴昌煥爲景福將,金潤玉·徐義德爲昌德將,申在德爲中樞都事,蔡東奎爲訓鍊主簿,李啓重爲守門將,李儒常爲全羅左水使,崔應鉉爲慶尙右兵虞候,同知單李興寬,副護軍單柳基常,副護軍單鄭煥義。
兵批,再政。以李熙臣爲訓鍊主簿,金利源爲守門將,同知單徐義德,僉知單鄭宗玉·洪得泰·金潤玉。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
以吏曹參議金盛淵再牌不進罷職傳旨,傳于朴岐壽曰,只推。
以應敎朴宗吉,副校理洪鍾應,修撰任百經牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,新除授副修撰李應信,時在江原道原州地。經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副修撰林永洙落點。
韓鎭㦿,以侍講院言啓曰,下番闕直,事甚未安。兼輔德趙容和旣入闕中,弼善權馦姑降入直之意,敢啓。傳曰,知道。
以司書吳取善牌不進罷職傳旨,傳于韓鎭㦿曰,只推。
韓鎭㦿,以侍講院言啓曰,下番連日姑降入直,事甚未安。司書吳取善,旣有只推之命,卽爲牌招,以爲入直之地,何如?傳曰,允。
以司書吳取善牌不進罷職傳旨,傳于韓鎭㦿曰,只推。
韓鎭㦿,以侍講院言啓曰,下番姑降入直,事甚未安。司書吳取善,旣有只推之命,與兼司書李遠翊一體牌招,以爲推移入直之地,何如?傳曰,允。
尹聲大,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以訓鍊都監言啓曰,本局別將尹喜用,身病甚重,勢難察任,改差,何如?傳曰,允。
義禁府啓目,松禾前縣監兪鳳柱·洪冕容等矣原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
判義禁李羲甲疏曰,伏以,臣之忝叨金吾見銜,居然五朔于玆矣。以臣衰朽癃病之質,顧何敢一日供職,而時囚議讞,連値頻仍,開坐頉稟,每懼煩瀆,僶俛擔舁,課日赴衙。杜門調病之時,夷考一日之內,蓋無幾許多矣。頃際囹圄之空虛,敢陳休沐之衷懇,而三度加由,恩出格外,臣且惶且感,仍復蹲冒,何敢爲辭免之計,而狗馬賤疾,忽自數昨以來,一倍忝劇,客氣外侵而寒熱交作,頑痰內痞而掉眩忒甚,神識昏瞀,食飮阻却,委身床笫,不省四到,束帶赴公,有非時日之所可期,而見今捧供議處,府務頗積,罪著瘝職,憂在滯囚,病中思惟,如添一病,玆敢倩人呼草,略控實情。伏惟聖慈,俯賜鑑諒,將臣所帶判金吾之任,亟行鐫改,仍治臣瀆擾之罪,以肅朝綱,以安賤分,不勝幸甚,臣無任云云。答曰,省疏具悉。所請依施。
吏曹參判金弘根疏曰,伏以臣,先壠有事,罪著擅離,私心悚惶,數月于玆。亞銓特旨,忽下於夢想之外,以人視職,太不相稱,惝怳震駭,莫省攸措,而奔走淹延,未能劃卽控免。及夫還次,荐承開政之命,天牌踵臨,違召路阻,連値齋日,辭章莫徹,冒沒出膺,拚棄廉隅,益不勝愧怍之至。噫,士生斯世,幼學壯行,立身揚名,常情之所大願也。臣又世祿之裔,義重休戚,孩提有省,已分此身之不敢自有,則一切進取之地,何可曰浼浼然乎,而臣本姿性庸懶,志見狷滯,臨事而迂闊無當,處世而齟齬不適,駸駸暴棄。自至於昌披放倒,疾病尤悔,默檢以還,頭顱已判,黽勉蔭補之仕,猶懼僨溺乃事,至若榮塗一步,早畫分外,邂逅科名,慙愧素心,居常蹙蹙,若無所容,而淸貫美銜,節次推遷,通籍未及再朞,班秩遽躋卿月。此不但同朝之所罕倫,求之古昔,値事會而擢不次,未應若是其驟,苟使望實夙彰,公議咸推,推審乎盈謙之理,虧變害惡之至,固不可逭。況以臣甚魯下而無足數者乎?此則私心之萬萬憂惕者也。且聞才德不備者,任不可以畀重,績庸不著者,官不可以妄高,今臣本末,何嘗近似於才德之間?前後居官,未有一事稱塞,亦知無可紀之績矣。天官佐貳,雖與長堂有異,參據銓衡,與聞注擬,可否通塞之議,贊成激揚之化,其爲職任,亦自不輕,而猝然濫授,不少難愼,此則朝家器使之政,太無核實者也。斂跡名利,退處閒散,爲一分消受之圖,斷斷微諒,可質神明,量才而任,考績而進,抑一世躁競之風,區區愚悃,亦復厚望於聖朝,於斯二者,臣之去就,可以決矣。臣抱此憂畏,寤寐靡寧,今若諉之已出,恬然蹲冒,專昧不衷之戒,則是又無恥之甚矣,玆敢不避僭猥,仰瀆崇嚴。伏乞聖慈,諒苦衷之無或過實,察至懇之不似例讓,亟解臣新授職名,以重公器,以安私分焉,不勝大願,臣無任云云。答曰,省疏具悉。卿其勿辭行公。
上在慶熙宮。停常參·經筵。
夜自一更至三更,月暈。
金裕憲啓曰,來十一日,朝參日次矣,敢稟。傳曰,停。
韓鎭㦿啓曰,來十一日,輪對日次矣,敢稟。傳曰,當次人受點,後日次待令。
又啓曰,明日再明日,健陵忌辰祭齋戒·正日相値,視事頉稟之意,敢啓。傳曰,知道。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
備忘記,永宗僉使任百觀下直,長弓一張,長箭一部,片箭一部,筒兒一箇賜給。
傳于韓鎭㦿曰,檢校直閣李景在,馳詣健陵,奉審摘奸,仍詣顯隆園·華寧殿,一體奉審以來。
以司書吳取善再牌不進罷職傳旨,傳于韓鎭㦿曰,只推。
以兼司書李遠翊牌不進罷職傳旨,傳于韓鎭㦿曰,只推。
韓鎭㦿,以侍講院言啓曰,下番姑降入直,已至多日,事甚未安。司書吳取善,兼司書李遠翊旣有只推之命,竝卽牌招,推移入直,何如?傳曰,允。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
以司書吳取善,兼司書李遠翊牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,副應敎朴宗吉,副校理洪鍾應,修撰任百經旣有只推之命,與新除授副修撰林永洙,一體牌招察任,何如?傳曰,允。
以副應敎朴宗吉,修撰任百經,副修撰林永洙牌不進罷職傳旨,傳于韓鎭㦿曰,只推。
以咸鏡監司權敦仁狀啓,高原郡民家失火事,傳于安光直曰,聞甚矜惻,元恤典外別加顧助,結構奠接之方,令廟堂措辭分付。
兵曹口傳政事,上護軍單洪奭周。
韓鎭㦿,以禮曹言啓曰,卽接徽慶園官員所報,則本園局內,初無虎患,而不意近日,有一大虎,從何而來,連日咆哮於齋室至近之地,巡山之路,無日不現云矣,園寢局內,有此虎患,極爲驚悚,卽令該軍門發送砲手,期於獵捉事,分付,何如?傳曰,允。
吏曹啓目,粘連啓下是白有亦,觀此敦寧府都正趙秉常上疏,則以爲,臣本無敦寧,揆以格例,自在應遞。伏乞鑑諒,照例遞改亦爲白有臥乎所,旣無敦寧,則揆以公格,不可仍置,敦寧府都正趙秉常,依例改差,何如?判付。啓,依允。
刑曹啓目,粘連龍岡金宅曾獄事,兩檢不差,三尺難貸,而若果折項立死,則何能不待人扶,步還渠家乎?姑取惟輕之義,特施傅生之典,何如?判付。啓,依允。又啓目,粘連平壤洪龍雲獄事,空山林木之中,禁樵起鬧者龍雲也,執手牽拖者龍雲也,此則出於渠招,而謂無證左,雖欲抵賴,其於神目如電何哉,訊推取服,何如?判付。啓,依允。又啓目,粘連鍾城張之鴻獄事,徐玉固悖漢也,跡其行事,橫死不足惜,而生殺之柄,在上而不在下,使有可殺之罪,則或告于邑,邑報于營,以法從事,可也。豈容使權校輩私自撲殺,而不償其命哉?分付道臣,已酌處之張之鴻,還爲捉囚,嚴訊得情,何如?判付。啓,依允。又啓目,粘連慈仁李尙權査事,達輝之病死,乃弟明言,尙權之喪性,諸人稔知,則獄事今非可論,誣籲不可無懲,待尙權就捕,嚴治重勘之意,分付道臣,何如?判付。啓,依允。
敦寧都正趙秉常疏曰,伏以臣伏奉除旨,以臣爲敦寧府都正者,臣不勝感惶,章皇出肅,粗伸叩謝之忱,而第臣本無敦寧,揆以格例,自在應遞,玆敢略陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任云云。省疏具悉。疏辭下該曹稟處。
上在慶熙宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
尹聲大啓曰,行大司憲鄭元容未肅拜,執義李竣祜,掌令吳致淳·李在鶴,持平權周憲·李協心呈辭,監察茶時之意,敢啓。傳曰,知道。
朴岐壽啓曰,藥房提調·副提調,持粟米飮來待矣。傳曰,封入。
又啓曰,假注書李豐翼身病猝重,勢難察任,今姑改差,何如?傳曰,允。
李豐翼改差,代以李貞夏爲假注書。
韓鎭㦿,以侍講院言啓曰,下番姑降入直,已至多日,事甚未安。司書吳取善,兼司書李遠翊,旣有只推之命,說書尹敎成由限已過,竝卽牌招,推移入直,何如?傳曰,允。
以司成吳取善,兼司書李遠翊牌不進罷職傳旨,傳于韓鎭㦿曰,只推。
傳于韓鎭㦿曰,發遣吏郞,諸執事淸齋與否,摘奸以來。
尹聲大,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管具信喜以訓鍊都監中軍,本營諸將官射會監試事,北營晝仕出去之意,敢啓。傳曰,知道。
又以御營廳言啓曰,徽慶園齋室至近之地,有一大虎,巡山之路,無日不現,園寢局內,有此虎患,極爲驚悚,卽令該軍門,發送校卒,期於獵捉事,自禮曹草記允下矣。本廳善放砲手五十名,定將校率領,今月初八日爲始,出送行獵之意,敢啓。傳曰,知道。
大司諫任文白疏曰,伏以臣卽一無似賤品也,倖竊一第,歷揚淸顯,未效涓埃之報,心嘗凜然,徒增惶恧,迺者諫長除旨,忽下於旅次病伏之中,繼以庚牌儼臨,署經有命,臣義分是懼,隨衆一肅,雖出於駕屨不竢之義,而第念是職也,古所謂諫議也,補拾激揚,繩糾匡救,靡事不與,顧以蒙蚩賤見,何嘗一分可堪也哉?連事違傲,自犯慢命之罪,職由於才具文飾,素無畜儲,風裁見識,初非議擬故耳。且況病緣衰朽,調補失宜,萬無趨赴朝班之望。伏願殿下,特垂鑑諒,亟遞臣職,仍治臣瀆擾之罪,以勵群工焉。臣於丐免之章,不宜贅他,而向來故慶尙右兵使臣李仁達失火致命,傳說駴惑,焉有符節無恙,官屬晏如,而兵閫之獨被其災者乎?此而不嚴究,日後無窮之弊,有不可勝言,臣謂別遣解事之臣,按覈其情僞,斷不可已矣,臣無任云云。省疏具悉。所陳事令廟堂稟處,爾其勿辭察職。
上在慶熙宮。停常參·經筵。
韓鎭㦿啓曰,明日常參·經筵,取稟。傳曰,停。
尹聲大啓曰,行大司憲鄭元容未肅拜,執義李竣祜,掌令吳致淳·李在鶴,持平權周憲·李協心呈辭,監察茶時之意,敢啓。傳曰,知道。
韓鎭㦿啓曰,藥房提調,持粟米飮來待矣。傳曰,封入。
傳于韓鎭㦿曰,禮房承旨,馳詣受香所,奉審摘奸以來。
傳于韓鎭㦿曰,未下直閫帥·守令,皆令明日辭朝,上京守令,一體催促下送。
傳于李正耆曰,留院上疏入之。
傳于李正耆曰,留院公事入之。
傳于李正耆曰,奉審閣臣入侍。
尹聲大,以備邊司言啓曰,卽聞都下無賴之輩,成群作黨,謂以米價高踴,專由於巿人之操縱,先破廛屋,仍爲放火,凡城內之以穀爲廛者,擧被其患,甚有各營校卒之禁飭出去者,亦不能禁斷,聽聞所及,光景危怕,此實無前之變怪,而亦必有始唱煽動之類,而目下事勢,猝無以査其首從,分等施律,爲先自各營門左右捕廳多發校卒,隨挐隨捉,出付軍門,當日內梟首警衆,何如?傳曰,允。輦轂之下,有此無前之惡習,誠爲驚惋,而苟能禁戢於無賴輩始發之初,則寧有光景之至此危悖乎?詗捕之地,難免其責,左右捕將竝施譴罷之典。雖以各營門言之,此非尋常變怪,則不宜若是伈泄,諸將臣竝從重推考,可也。
尹聲大啓曰,左右捕將竝施譴罷之典事,命下矣。捕將重任,不可一刻暫曠,在前如此之時,有曾經大將權察之例,今番則何以爲之?而右邊捕盜大將李鐵求所帶禁衛大將之任,不可一刻無摠察之人,何以爲之?敢稟。傳曰,左右捕將,曾經大將權察,禁將御將兼察。
又啓曰,左右捕將,曾經大將權察,禁將御將兼察事,命下矣。曾經中何大將權察,而兼察禁衛大將李惟秀,卽爲牌招聽傳敎,何如?傳曰,允。左右捕將,摠使權察。
又啓曰,左右捕將,摠使權察事,命下矣。權察左右邊捕盜大將柳相亮,卽爲牌招聽傳敎,何如?傳曰,允。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,未下直閫帥·守令皆令明日辭朝,上京守令一體催促下送事,命下矣。自臣曹催促,則未下直守令富寧府使洪羲書,明川府使鄭民行,俱以爲明日辭朝云,上京守令任實縣監洪哲謨,亦爲明日下去云矣,敢啓。傳曰,知道。
尹聲大,以備邊司言啓曰,卽因草記批旨,自各營捉得都巿作挐之類,一倂出付該營,以爲梟首警衆之意,敢啓。傳曰,如許亂民之一竝用律,固無足惜,而倉卒捕捉之際,不無其中橫罹之患,兵判與三營門將臣左右捕將,合座於禁衛營,連夜盤覈,以爲査出用律,可也。
又以備邊司言啓曰,大司諫任文白,疏論故慶尙右兵使李仁達失火致命之事,而仍請別遣解事之臣,按覈情僞,而批旨有令廟堂稟處之命矣。向日該營事,誠是無前之變怪,非但當日事情,極涉驚慘,抑亦外間物議,多有訝惑,而特緣端緖未露,前後道啓,又無的確之辭,方俟更有登聞矣。乃者諫疏已發,至以符節無恙,官屬晏如,而兵閫獨被其災爲言,到今有難置之然疑之科,而不爲之窮査,第念別遣按使,事體至重,除非根因已現出者,無以遽然議到,先令道臣,就守令中擇剛明鍊事之人,別定査官,與新帥臣,眼同盤覈,期得情僞後,具意見馳啓,以爲稟處之地,何如?傳曰,允。
執義李竣祜疏曰,伏以臣本以空疎,猥竊科第,歷揚三司,已過十稔,偏被濫觴之恩,恒切負乘之懼矣,迺者亞憲除旨,復下於深衖屛伏之中,而適仍署經之命,粗伸叩謝之忱。然第伏念臣言議巽軟,風裁謭劣,上不能繩糾乎淸朝,下不能憚壓乎匹庶,徒費廩粟,自愧素餐。而又當木旺之節,素抱土敗之疾,宛轉床笫,從事刀圭,屢違召牌,積犯逋敖,不可一日虛縻於臺閣之上。伏乞聖明,亟遞臣見帶之職,仍治臣方命之罪,以肅朝綱,以安私分焉。臣於丐免之章,不宜贅及他說,而事在目下,不容泯默,敢忘樗櫟之材,猥陳蒭蕘之說,或可爲聖人之一擇耶?噫,國朝養士之需,粵自祖宗朝以來,靡不用極,廩米之繼加,倍於百工之頒祿,鹽薤之供,已至於八簋之備禮,自有元定之數,少無蠲減之弊矣。近因食母輩之潛自犯用,該掌吏之轉成積逋,甚至多士之闕供,賢關之空齋,則此非徒貽羞於士林,亦不可使聞於隣國,何幸聖念曲庇,移貸度支之粟,勘律從輕,略施行遣之典,而姦猾之吏,復踵前習,愚昧之漢,積成後弊,則豈不大可寒心哉?繼自今若不以特置重辟,別加嚴防之意,揭板於壁上,而束吏於泮中,則此弊無可祛之日矣。且以都下生民事言之,則適値洪潦,雖近魯野之無靑,已發棠粟,殆盡漢倉之腐紅,重移南道之粟,廣濟東土之民,而近又貿穀之商船,輻湊於春水,積粟之旅閣,充溢於京江,則是宜米價稍歇,民食少紓,而夫何近日以來,米入日縮,巿直日騰,今不如昨,明加於今,則不日而將斗直匹絹,市幾空枵,不知至於何境也,哀此㷀獨,重貽乙丙之憂,惟彼流丐,叵耐庚癸之呼,涸鮒之轍,斗水難救,枯魚之肆,邱民相見,則此非薄物細故也。苟究其源,則貪饕之富商,貿穀而榷利,愚頑之都賈,積粟而龍斷,操縱市井,騰踊米直之害也。向自法府,已施薄警於賤賈金重鉉,而今不知幾箇重鉉,更相出沒京鄕,積著閭里,藏而不出,隱而莫顯,盡劉我民生而後已,豈非聖世之亂民乎?今聞貿船之後至者,解匿於京外,以冀麥事之失稔,巿米之先入者,潛蓄於室中,以待米直之倍蓰,閉肆不出,拒人不賣,則行路之人,甚至縱火,相與破肆,景色愁痛,傳聞狼藉,此雖愚民之作鬧,而只緣富賈之網市也,此而不大變通嚴防限,則民命將迫於朝夕,市直又騰於時日,此非尋常之變怪也,臣愚請令廟堂知委坊曲,使貿穀之富商,平直散賣,藏粟之都賈,減價鬻著,一一査出,在在盡發,而如或有不遵朝令,在固不出者,則先自重鉉,特加肆市之典,以示先甲之令,而活我漏船中億萬生靈之命,則亦可謂副手之梢工也,不勝民國之大幸,臣無任云云。省疏具悉。所陳竝令廟堂稟處,爾其勿辭察職。
癸巳三月初九日酉時,上御興政堂。奉審閣臣入侍時,同副承旨李正耆,檢校直閣李景在,假注書徐冕淳,記注官金泰顯·卓雲翰以次進伏訖。上命閣臣進前,景在進伏奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉之意,竝此仰達矣。上命就座。仍命退,諸臣以次退出。
上在慶熙宮。停常參·經筵。
藥房都提調鄭晩錫,提調李止淵,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于金裕憲曰,下直閫帥·守令入侍。
備忘記,統制使李完植,南兵使李存敬,黃海水使金相宇,全羅左水使李儒常,富寧府使洪羲書下直,各長弓一張,長箭一部,片箭一部,筒兒一箇賜給。
尹聲大啓曰,卽者義禁府都事來言,時囚無得過三日滯囚,曾有定式矣,時囚罪人金命世當爲照律,李鉉壽·兪鳳柱·洪冕容等當爲議處,而判義禁洪奭周未肅拜,次堂例不得擧行云,判義禁洪奭周,卽爲牌招以爲開坐之地,何如?傳曰,允。
又啓曰,判義禁洪奭周牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
安光直啓曰,假注書徐冕淳身病猝重,勢難察任,今姑改差,何如?傳曰,允。
徐冕淳改差,代以趙準孝爲假注書。
韓鎭㦿,以弘文館言啓曰,副應敎朴宗吉,修撰任百經,副修撰林永洙,竝卽牌招察任,何如?傳曰,允。
尹聲大啓曰,行大司憲鄭元容,報義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
以副修撰林永洙牌不進罷職傳旨,傳于韓鎭㦿曰,只推。
傳于安光直曰,完伯已遞,政官牌招開政。
安光直啓曰,吏曹判書李止淵,參判金弘根,參議金盛淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
傳于安光直曰,見窠皆令差出。
有政。吏批,判書李止淵病,參判金弘根病,參議金盛淵進,左承旨安光直進。啓曰,判書·參判牌招不進,小臣獨政未安,何以爲之?敢稟。傳曰,只出緊任,以徐有榘爲全羅監司,右賓客單洪奭周,左副賓客單李止淵。
兵批,判書朴周壽病,參判李志淵病,參議洪祐燮病,參知李寅敎入直進,左副承旨尹聲大進,同知許鍰,護軍李奎鉉,副護軍趙秉常,副司果李應信·吳取善·金鼎元,以上竝單付。
吏批,再政。以權馥爲敦寧都正,林景鎭爲司譯提調。
兵批,再政。同知單朴昌煥,兼全羅道兵馬水軍節度使單徐有榘。
傳于安光直曰,戶曹判書有闕之代,前望單子入之。
戶曹判書前望單子入之,洪奭周落點。
韓鎭㦿啓曰,今十七日文祜廟親奠酌祭文當爲製進,藝文提學朴宗薰,待明朝牌招,何如?傳曰,允。
韓鎭㦿,以侍講院言啓曰,明日賓客相見禮時,宮官當爲全數進參,而兼弼善李肯愚有實故,司書吳取善呈辭受由,兼說書未差,無以備員,令政院稟旨,變通差出,待下批,牌招,以爲進參之地,何如?傳曰,允。
韓鎭㦿啓曰,因侍講院草記,明日賓客相見禮時,宮官當爲全數進參,而兼弼善李肯愚有實故,司書吳取善呈辭受由,兼說書未差,無以備員,令政院稟旨,變通差出,待下批,牌招察任事,允下矣。合有變通之道,何以爲之?敢稟。傳曰,竝許遞,與未差之代,前望單子入之。
春坊前望單子入之,兼弼善朴升鉉,司書金鼎元落點。
韓鎭㦿,以侍講院言啓曰,明日賓客相見禮時,宮官當爲全數進參,而新除授兼弼善朴升鉉,司書金鼎元在外,無以備員,令政院稟旨,變通差出,待下批,牌招,以爲進參之地,何如?傳曰,竝許遞,前望單子入之。
春坊前望單子入之,兼弼善金遇明,司書鄭德和落點。
韓鎭㦿,以禮曹言啓曰,謹依口傳下敎,東西各陵·園·墓所樹木摘奸書啓,令臣曹稟處事,命下矣。取見東道陵·園·墓所奉審中使李允吉書啓,則健元陵中松二株,中雜木六株,小雜木九株,貞陵松雜小木二十四株,顯陵中松五株,小雜木三十二株,思陵大松一株,中松二十二株,松雜木五十七株,光陵中松八株,中雜木二株,松雜小木一百十一株,泰陵中松三株,中雜木十株,松雜小木五十五株,康陵中松四株,中雜木五株,松雜小木三十一株,穆陵小松十二株,徽陵松雜小木三十一株,崇陵小雜木四十二株,懿陵松雜小木十四株,兒松一百二株,惠陵大松五株,中松十一株,小松十三株,中雜木五株,小雜木十七株,元陵中松十一株,松雜小木五十二株,順康園大雜木四株,中松二十株,松雜小木七十六株,徽慶園中松三株,松雜小木七十八株,延慶墓松雜小木二十二株俱是新斫云,又見西道陵·園·墓所奉審中使兪應會書啓,則禧陵舊斫中松七株,小松二十株,新斫中松七株,小松十五株,小眞木及雜木二百二十五株,孝陵舊斫中松二十株,小松六十三株,新斫大松二株,中松十六株,小松二十株,中眞木十八株,小雜木十二株,昭顯墓舊斫中松十株,新斫中松八株,小松二十株,中眞木三十株,溫陵舊斫大松六十三株,中松二百三十三株,小松二百十一株,大眞木三十八株,中眞木四十六株,新斫大松三十六株,中松六十一株,小松一百八株,大眞木四十五株,中眞木一百十一株,恭陵舊斫中松十三株,小雜木十七株,新斫中松十一株,小雜木八株,順陵舊斫大松二株,中松六十株,小松六十株,新斫中松十五株,小松八株,小雜木十三株,永陵舊斫中松一株,小松五株,新斫中松二株,小松七株,小雜木十九株,厚陵舊斫大松二株,中松十五株,小松十九株,中眞木六株,小雜木二十三株,新斫中松三株,小松五株,小雜木九株,齊陵舊斫中松四十四株,小松二十四株,大眞木七株,中眞木十三株,小雜木二十七株,新斫中松十一株,小松十二株,大眞木三株,中眞木十株,小雜木二十二株,章陵舊斫大松十二株,中松四十九株,小松二十八株,大眞木八株,中眞木二十三株,新斫大松一株,中松三株,小松九株,中眞木十一株云矣,陵寢守護,何等敬謹,而樹木斫痕,若是狼藉,萬萬驚悚,雖有株數之多寡新舊之不一,而身爲齋官,莫重之地,若能恪勤巡審,則樹木犯斫,豈可如是夥多乎?依定式竝令該府拿問處之,何如?傳曰,陵官之職責,果何事,而樹木斫痕之若是狼藉,無處不然,寧可曰不知而致此乎?藉使不知而致此,難逭溺職之律,況浮於不知者之罪乎?使爲陵官者,苟知有恭敬桑梓之義,則豈至於此乎?所當一竝嚴處,而特以不治治之之意,姑爲安徐,而日後當連有廉察之擧,若一向不勤守護,復抵犯科,則斷當施以加倍之律,自卿曺各別嚴飭於各陵·園·墓所,可也。
金裕憲,以備邊〈司〉言啓曰,近來國綱解弛,民習獰猂,甚至昨日都巿之變而極矣,亂民就捕之類,今方盤覈,明正典刑,而苟究其源,卽由於米廛人之乘時射利,以致衆怨沸騰,一唱百隨,其勢莫遏而然也,見今商貿多聚於江上,巿直反踊於歲初,日日刁蹬,轉至幾萬家待此擧火者,多有齎錢而未售,則市人貿商,互相和應,暗地約束之跡,不問可知,今使亂民抵法,此而容貸,將無以底定騷擾,奠安窮乏,各米廛首頭人等,令秋曹一竝捉來査實後,遠惡島嚴刑定配,京內江上都賈積置者,又使京兆捕廳,另加檢飭,俾無得如前壅穀,亦毋敢因端擾市,亦以此意,揭示坊曲,無有一民不知之歎,雖以平巿署言之,常時苟能操束,豈容廛民任意低仰,若是之甚乎?事端旣出之後,不可無警,當該不飭之提調,施以譴罷之典,何如?傳曰,允。
止以都摠府言啓曰,副摠管李鍾英,以能麽兒堂上,本廳講坐起事,惠民署晝仕出去之意,敢啓。傳曰,知道。
全羅監司李奎鉉疏曰,伏以臣於前月,猥控情懇,瞻望祈祝庶蒙恩諒,溫批遠宣,諭以調理,雙擎頓首,感悚交竝,殿下何取於臣,不聽其去而委毗至此也?若使臣情不至苦,病不至劇,苟有可强之望,則何敢不承假借之德意,而自犯瀆擾之重辜乎?臣本庸愚,毫無可紀,而恩簡隆重,寄以方面,受命南來,誓心自勵,殫弊精慮,寤寐靡懈,思效絲毫之微,仰酬邱山之重,而知識有限,才力不逮,弊瘼滋而一無所釐捄,事務繁而寸無所修擧,威不足以彈壓列郡,惠不足以懷保庶民,一日二日,因循荏苒,月計無效,歲計亦然,徒費厚廩,多負初心繞壁發歎,撫枕自媿,惟有早自引退,少贖諐郵,而且臣命途本險,人事多舛,白首抱恨,忽忽忘生,宿病新疴,迭發交攻,風霜震剝而精爽已遁,水土不服而症形屢變,痰火升而胸膈痞塞,風氣注而頭目眩轉,疝癖衝亘,肚腹攢刺,阻啖失寢,昏昏涔涔,熱汗寒噤,朝晝異候,神如墮烟,形成枯木,閉戶宛轉,捫心傷悼,疾痛死生,固不敢自恤,而顧念職事,憂虞萬端,本道穡功,雖云少康,沿海之民,已疲轉輸,遇災之戶,方張賙救,墾田疏堰,春務正殷,縱令臣抖擻擔夯,日不暇給,其於承宣對揚之方,猶懼其不濟,況眢涸之井,非勺水可潤,疲臥之牛,非鞭策可動,萬念俱寂,百務都閣,守宰踵門而不能以時延接,簿牒堆案而不能如期判署,行部常典,將至停廢,如是而徒懷嚴畏,泯默度日,則雖竟被瘝曠僨誤之罪,其如民生之休戚,何所補哉?憂惶悶隘,至發夢譫,力疾治章,暴實仰籲。伏乞聖明,俯賜鑑燭,亟遞臣所帶藩任,回授可堪之人,仍治臣不職之罪,俾重任無曠,私分得安焉,臣無任云云。答曰,省疏具悉。所請依施。
敎統制使李完植書。王若曰,西州分符,旣著一面字牧之譽,南藩仗鉞,庸畀三道統轄之權,詢謀僉同,予心惟簡,眷玆嶠南之巨鎭,寔是海東之要衝,跨重嶺而管兩湖,鯨波接馬島之窟,環列堡而制三路,豹纛鎭鴂舌之邦,繡旂螭章,尙傳神皇帝寵鍋,鐵袍龜艦,追憶李忠武雄鞱,城堞樓櫓之作我藩屛,較諸閫而關扼最壯,錢穀甲兵之恃爲保障,兼兩使而號令尤嚴,念設置殆近數百餘年,而痼瘼非止一二件事,蓋緣昇平之已久,戎政或忽於備虞,邇來饑饉之荐臻,營費不暇於接濟,嗟,重藩凋瘵若是,顧今日倚毗屬誰?惟卿,傳家龍鞱,赫世虎將,名登司馬之榜,夙抱尹吉甫全才,志慕射虎之風,竟售班定遠壯志,比爪牙而作朕喉舌,曾試銀臺之邇班,捍頭目而爲王腹心,已儲金壇之宿望,連九世而摠五衛,赫閥推將家肖孫,歷重閫而亞三營,資級合戎垣重任,顧玆鎭節制之責,卽卿家世襲之官,玆授卿以三道統制使兼慶尙右道水軍節度使,卿其祇服寵章,懋恢良策,繕器械而明紀律,莫曰,海晏而河淸,廣儲畜而修臺隍,恒懋水流而山鎭,勢振日域,庶仗虎在山之威,浪息海門,俾免鯨呑舟之歎,其餘臨機周旋之方略,亦係隨時弛張之便宜,於戲,任元戎之重權,宜殫報國之悃,繼先卿之遺躅,益勉克家之風,故玆敎示,想宜知悉。知製敎李垿製進。
癸巳三月初十日辰時,上御興政堂。藥房入診,下直閫帥·守令同爲入侍時,都提調鄭晩錫,提調李止淵,副提調朴岐壽,檢校待敎金興根,假注書徐冕淳,記事官金鉉復,別兼春秋洪鍾應,右承旨金裕憲,假注書李貞夏,統制使李完植,南兵使李存敬,黃海水使金相宇,全羅左水使李儒常,富寧府使洪羲書,明川府使鄭民行,以次進伏,醫官玄在德·李亨基·卞文燮·趙宗翊,進伏楹外訖。上曰,史官分左右,上曰,大臣進前,晩錫進伏奏曰,近日春候和暢,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診,何如?上曰,唯。亨基等以次診候訖,退伏楹外奏曰,脈候左右三部調均矣。晩錫曰,湯劑問于醫官,則退去議定云矣。上曰,閫帥·守令進前奏職·姓名。完植等以次奏職·姓名訖。裕憲曰,宣諭何以爲之乎?上曰,出去爲之,可也。上曰,史官就座。仍命退,諸臣以次退出。
上在慶熙宮。停常參·經筵。
自巳時至申時,灑雨下雨,測雨器水深五分。夜自二更至十二日開東,灑雨下雨,測雨器水深一寸五分。
金裕憲,以都摠府言啓曰,今日入直內三聽武兼禁軍及軍兵等,中日習射技放,請出標信,傳曰,知道。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于朴岐壽曰,同副承旨許遞,前望單子入之。
承旨前望單子入之,金盛淵落點。
朴岐壽啓曰,新除授同副承旨金盛淵,卽爲牌招,何如?傳曰,允。
傳于朴岐壽曰,吏曹參議有闕之代,前望單子入之。
吏曹參議前望單子入之,徐箕淳落點。
傳于金裕憲曰,飭已施矣,左右捕將,竝仍任前職。
金裕憲啓曰,左邊捕盜大將金煐,禁衛大將兼右邊捕盜大將李鐵求,時無職名,竝令該曹口傳付軍職,何如?傳曰,允。
兵曹口傳政事,護軍單李鐵求·金煐。
兵曹,禁衛大將單李鐵求。
兵曹,左邊捕盜大將單金煐,右邊捕盜大將單李鐵求。
金裕憲啓曰,禁衛大將李鐵求,以右邊捕盜大將仍任前職事,命下矣。卽爲牌招,傳授命召,何如?傳曰,允。
又啓曰,左右捕將竝仍任前職事,命下矣。左邊捕盜大將金煐,右邊捕盜大將李鐵求竝卽牌招,命召及大將牌·傳令牌傳授,何如?傳曰,允。
又啓曰,左邊捕盜大將金煐,時在京畿果川地,捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將金煐,時在京畿果川地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
傳于金裕憲曰,濬川始役已有日,今至何境,而果以庚辰地平爲準乎?挽近何事不然,而濬川一款,尤易有名無實,都城之內,民家墊沒,古有是否?潦水卽逐年恒有之事,今番若不大肆力,又將有如昨年之患,尙可謂有國乎?濬川諸堂,十分惕念,連加董飭,勿以塞責了當爲心,而來頭如無顯著之實效,溺職之罪,在所難免,日間當別遣內侍摘奸,而廟堂竝以此意,預爲察飭於濬川司。
尹聲大啓曰,判義禁洪奭周疏批已下,卽爲牌招,以爲開坐之地,何如?傳曰,允。
又啓曰,判義禁洪奭周牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁洪奭周再牌不進推考傳旨,今方捧入,而開坐命下之後,一向違牌,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
韓鎭㦿,以弘文館言啓曰,副修撰林永洙旣有只推之命,卽爲牌招察任,何如?傳曰,允。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
以副修撰林永洙牌不進罷職傳旨,傳于韓鎭㦿曰,只推。
金裕憲,以兵曹言啓曰,因備邊司草記,傳曰,如許亂民之一傡用律,固無足惜,而倉卒捕捉之際,不無其中橫罹之患,兵判與三營門將臣·左右捕將,合座於禁衛營,連夜盤覈,以爲査出用律可也事,命下矣。臣周壽,與訓將臣趙萬永,御將兼察禁將臣李惟秀,權察左右捕將臣柳相亮,同爲開坐,作拏廛肆毁破民家之諸漢,嚴加盤覈,則金光憲,渠以扈衛軍官,逞憾於米商之不賣糧米,乃與無賴輩,唱聚徒黨,燒券毁廛,打破家産之不足,假稱齋直,肆然藉重,罪合萬戮。高億哲,含憤於米廛操縱之習,乘夜聚衆,呼訴及朝,首唱作拏,先自兩米廛,至於雜穀廛,仍往城內外巿肆,打破火燒。餘波及於閭戶,轉出江上積穀之家,毁至於十五戶之多,此眞亂民之逞凶者。洪眞吉,渠是無賴常漢,聞其米廛作拏之先聲,手持搖鈴,作爲亂民之前唱,姜春得·禹範伊·劉七成·奴範哲等,俱以浮浪之漢,惹此無前變怪,大道燒廛,京郊打家,聚黨作惡,旣皆自服矣。右漢等七名,竝出付該營,梟首警衆。黃基禎·朴大成·李命孫·韓宗信·張仁得·金乭伊·朴點得·吳泰金·金千石·李無友里·李章漢等十一名,或助勢或脅隨,其所犯俱係難赦,酌處宜有分等,竝移送秋曹嚴刑後,遠惡地限己身充軍。申大吉等二十七名,罪有淺深,宜置傅輕,竝令捕廳嚴棍,懲勵放送。其餘金羅用等七名,俱是鄕氓,別無可罪之端,橫罹可恕,竝放送,何如?傳曰,允。
又以御營廳言啓曰,罪人金光憲·高億哲·洪眞吉·姜春得·禹範伊·劉七成·奴範哲等,大會軍民於沙場,竝爲梟首警衆之意,敢啓。傳曰,知道。
尹聲大,以刑曹言啓曰,兵曹啓辭內,因備邊司草記,傳曰,如許亂民之一傡用律,固無所惜,而倉卒捕捉之際,不無其中橫罹之患,兵判與三營將臣·左右捕將,合座於禁衛營,連夜盤覈,以爲査出用律可也事,命下矣。臣周壽,與訓將臣趙萬永,御將兼察禁將臣李惟秀,權察左右捕將臣柳相亮,同爲開坐,作拏廛肆毁破民家之諸漢,嚴加盤覈,則金光憲,渠以扈衛軍官,逞憾於米商之不賣糧米,乃與無賴輩,唱聚徒黨,燒券毁廛,打破家産之不足,假稱齋直,肆然藉重,罪合萬戮。高億哲,含憤於米廛操縱之習,乘夜聚衆,呼訴及朝,首唱作拏,先自兩米廛,至於雜穀廛,仍往城內外巿肆,打破燒火。餘波及於閭戶,轉出江上積穀之家,毁至於十五戶之多,此眞亂民之逞凶者。洪眞吉,渠是無賴常漢,聞其米廛作拏之先聲,手持搖鈴,作爲亂民之前唱,姜春得·禹範伊·劉七成·奴範哲等,俱以浮浪之漢,惹此無前變怪,大道燒廛,京郊打家,聚黨作惡,旣皆自服矣。右漢等七名,竝出付該營,梟首警衆。黃基禎·朴大成·李命孫·韓宗信·張仁得·金乭伊·朴點得·吳泰金·金千石·李無友里·李章漢等十一名,或助勢或脅隨,其所犯俱係難赦,酌處宜有分等,竝移送秋曹嚴刑後,遠惡地限己身充軍。申大吉等二十七名,罪有淺深,宜置傅輕,竝令捕廳嚴棍,懲勵放送。其餘金羅用等七名,俱是鄕氓,別無可罪之端,橫罹可恕,竝放送,何如?傳曰,允事,命下矣。黃基禎·朴大成·李命孫·韓宗信·張仁得·金乭伊·朴點得·吳泰金·金千石·李無友里·李章漢,各嚴刑一次後,基禎咸鏡道慶源府,大成穩城府,命孫鍾城府,宗信慶尙道機張縣,仁得河東府,乭伊泗川縣,點得全羅道興陽縣,泰金海南縣,千石平安道楚山府,無友里鐵山府,章漢陽德縣,遠惡地限己身充軍定配所,竝卽押送之意,敢啓。傳曰,知道。
判義禁洪奭周疏曰,伏以臣卽衰癃庸殘之一賤品耳,枯朽之質,莫施雕鏤,駑蹇之步,無賴鞭策,而斗筲已盈,潢汙先涸,匪德之祿,徒積罪戾,過福之災,遂嬰疾病,不惟其才具器識之萬無一堪而已,卽其神精之錯落,筋骸之弛廢,決不能復議於陳力就列也久矣。量己揣分,理宜早休,虛縻朝籍,尙有餘媿,又豈意冥升不已,上誤聖簡,重以貽朝廷名器之玷累也哉?朝廷所重,莫如官爵,一階半級,不容濫授,況臣今玆之所叨,果何如其崇顯也?服章之貴,上侔三事,班聯之峻,下絶八座,自非宿德耇成,資深而望尊者,莫宜稱之,惟其如是也,故上之所以命之,下之所以膺之,亦皆鄭重難愼,逈異它任,雖以臣所嘗覩記者言之,大庭朝賀之列,犀帶而班大臣之後者,恒不過數人,判金吾無故備擬者,往往不能備三望,或因特旨加望,則必詢于輔臣,務合公議,未嘗有如今日之不問可否,不考才實,苟然輕畀於人望之外者也。臣之庸陋,百不猶人,固無可議於德擧才選之科,而濟濟卿班,紳笏林立,年勞久次之較臣先居者,亦不患無其人,不審聖明,何取於臣,而不少留難於中批之特除也?罔功而賞,倖門之所由啓也,匪才之任,官常之所由隳也,一身負乘之懼,臣姑未敢自恤,而實爲聖朝惜此擧也。臣以無似,偏被眷渥,拂拭陶甄,屢煩造化,毛髮頂踵,皆非己有,燥濕夷險,義不暇擇,矧今自天之特簡,尤是罕有之隆私,銜恩思報,秉彝所同,聞命竭蹶,寧敢它顧?而越格之授,旣傷國體,難冒之義,實係廉防,參倚前衡,有退無進,嫚命之罰,自分難逃,玆敢畢瀝衷懇,干冒崇嚴。伏乞聖慈,深念公器之至重,俯諒株守之難改,亟將臣新授判義禁之銜,特賜鐫免,竝收崇政爵秩,以安賤分,千萬至祝,臣無任云云。答曰,省疏具悉。卿久次也,今日特除,豈曰無義?勿辭行公。
上在慶熙宮。停常參·經筵。
夜自二更至十三日開東,灑雨下雨,測雨器水深一寸三分。
韓鎭保啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金裕憲啓曰,左邊捕盜大將金煐,自鄕上來云,卽爲牌招,命召及大將牌·傳令牌傳授,何如?傳曰,允。
尹聲大啓曰,判義禁洪奭周三牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁洪奭周疏批已下,卽爲牌招,以爲開坐之地,何如?傳曰,允。
韓鎭㦿,以弘文館言啓曰,副修撰林永洙旣有只推之命,卽爲牌招察任,何如?傳曰,允。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
以副修撰林永洙牌不進罷職傳旨,傳于韓鎭㦿曰,只推。
金裕憲以左右捕盜廳言啓曰,謹依兵曹草記批旨,罪人申大吉·韓光信·金巖回·金千石·金重信·崔者斤得·尹千孫·許長孫·金福祿·李福伊·金昌仁·金守同·尹完奉·李長金·李旕孫·金老味·文安達·朴萬興·安成玉·李景西·金今金·金莫金·鄭千得·李快吉·金德元,朴桂明·朱男伊等二十七名,各嚴棍二十度,懲勵放送,罪人金羅用·朴得伊·安石乭·尹用學·金竣完·宋萬吉·李興大等七名,竝嚴飭放送之意,敢啓。傳曰,知道。
尹聲大,以刑曹言啓曰,備邊司啓辭內,近來國綱解弛,民習獰悍,甚至昨日都市之變而極矣。亂民就捕之類,今方盤覈,明正典刑,而苟究其源,卽由於米廛人之乘時射利,以致衆怨沸騰,一唱百隨,其勢莫遏而然也。見今商貿多聚於江上,巿直反踊於歲初,日日刁蹬,轉至幾萬家待此擧火者,多有齎錢而未售,則巿人貿商,互相和應,暗地約束之跡,不問可知。今使亂民抵法,此而容貸,將無以底定騷擾,奠安窮乏,各米廛首頭人等,令秋曹一竝捉來査實後,遠惡島嚴刑定配。京內江上都賈積置者,又使京兆捕廳,另加檢飭,俾無得如前壅穀,亦毋敢因端擾市,亦以此意,揭示坊曲,無有一民不知之歎。雖以平巿署言之,常時苟能操束,豈容廛民任意低昂,若是之甚乎?事端旣出之後,不可無警,當該不飭之提調,施以譴罷之典,何如?傳曰,允事,命下矣。事當卽日擧行,而査實之際,自爾遷就,且伏念今番亂民輩,放火隳突之擧,誠一變怪,當日徒黨,盡行誅戮,未爲過也。特推好生之德,深軫橫罹之患,至有合坐査出之命,梟首止於七漢,臣誠欽仰萬萬。而七漢之犯此死罪,亦有其本。蓋江上聚穀,無如今年之多,故二月旬望之間,米價稍歇,民情賴安。而江商積庤之穀,悶其價之不踊,指揮旅客,使之藏穀,和應市民,使之增價。二月念晦以來,一馱一擔之穀,不許入都,十餘旅客之中,一人行賣,餘皆閉肆。如是輪回,故買者紛集於一處,米價不得不翔貴。初六七日之間,猝然倍騰,至於初八日,閉京廛而極矣。滿城窮民之待而擧火者,無不空橐而歸。號泣者載路,憤罵者塡街,烟火不起,景色愁慘,亦振古所無之變也。無知小民,忍飢含憤,何變之不生乎?此輩用法之後,探聽物議,則有口者皆曰彼漢,旣以亂民伏法,則召亂之本,似當同罪,而巿民則止於刑配,江商則不損毫髮,朝家刑政,不能無憾,一倍怫鬱,不勝擾聒。蓋難平者物情,難防者衆口,當此年事凶荒,人心渙散之日,此亦不可不念。大抵七漢之罪,萬死猶輕,而究其本則求食而不得食,至犯罔赦之罪而死者也。雖不能爲之制産,使之無飢,而江肆京巿儲積之穀,未及預禁姦邪,任其藏閉,立視飢餓,使犯刑戮。市民江商,無一對七人之命。則彼死者之心,不知渠罪之當死,恚視此輩之獨全,得不爲憤鬱干和之端乎?此非臣言,卽都下千萬人之言也。臣於撤巿之日,江商之藏穀者,市民之閉廛者,略干刑囚矣,繼而有亂民之變,故待其究竟,方欲草記請勘,今於備局草記允下之後,姑未擧行,敢陳愚見,導達輿情,江商中最多穀而藏閉不出者,巿民中閉門不賣,激起亂民者,究覈査得,施以七漢已施之律,以懲姦習,以慰民情,何如?傳曰,審如卿言,則一遇困急,人將無所不爲乎?然則亂民輩,初無可死之罪,而直是朝家刑政之乖當也,良用靦然。江商巿民輩之置辟與否,惟當視其罪之可殺不可殺而已。豈可爲亂民洩憤,有若償命者然乎?令廟堂稟處。
義禁府照目,粘連顯隆園假官金命世矣本府議啓內,齋所代直所重自別,而中夜來到,已極稽慢,卽地旋歸,尤爲駭妄,究厥罪狀,焉逭重勘?以此照律,罪杖八十收贖,告身盡行追奪,徒二年定配,私罪,奉敎依允。又啓目,粘連向前李鉉壽亦,米太魚束之輸載,沿路各站之鞭扑,雖爲游辭自明是白乎乃,加數濫騎,旣係違法,迂路作行,尤甚駭妄,以此照律,何如?判付。啓,依允。又啓目,粘連向前兪鳳柱段,流來未捧,旣云盡爲磨勘,則雖不可直歸之於掩逋虛錄之科,而道啓論列,必有所據,不可以囚供之發明,有所參恕,以此照律爲白乎旀,洪冕容段,舊逋旣未徵捧,新逋又復夥然,囚供亦旣自服,以此照律,何如?判付。啓,依允。
尹聲大,以義禁府言啓曰,時囚罪人金命世,今方以杖八十徒二年定配照律以入矣。取考律文,則年七十以上犯流罪以下收贖,金命世時年爲七十六歲,所當依法收贖,而所犯罪狀,關係甚重,有不容循例許贖,依本律定配磨鍊之意,敢啓。傳曰,於渠何足深責?許贖,可也。
行戶曹判書洪奭周疏曰,伏以臣榮叨躐階,情切循墻,瀝誠陳懇,恭竢鞶褫,及承批旨,恩言愈隆,惝怳兢惕,益無容措,而不意度支新除,又隕自天,數日之中,左兜右攬,龍光燀爀,瞻聆俱聳,臣聞命以來,五內震駴,誠不敢知我聖上則哲之明,何爲而有此誤恩也?臣本庸陋,百無一長,而賦性疎迂,於一切世務,尤所茫昧,平居幹家,不曾識薪水米鹽之爲何物,出而莅官,遇閒漫簿書,有關於金穀支計者,則涉筆惘然,不省頭緖,此實通朝之所共諒,不獨臣自知審也,以是之故,立朝四十年之間,淸班華貫,僥冒殆遍,而至於財賦之事,臣旣不敢有意與聞,人亦未嘗以是責臣,蓋其才分之所偏,性識之所蔽,如瞽矇之不能視,痿躄之不能起,非可以人力强也,矧今桑楡已迫,蒲柳先朽,疾病外攻,心血內涸,居常忽忽,若墮烟霧,當事則朝聞而夕忘,出言則十發而九錯,以若眊憒之狀,雖尋常百執事之末,亦無以望其陳力,而況於大農司會之職,掌邦賦而制國用者乎?財計者有國之大柄也,積貯者生民之大命也,爲任之重,固不暇言,而顧今饑荒溢目,窮蔀阽危,尾閭多岐,廩庾告枵,捐貸補助,着手無處,官俸軍廩,支遣不繼,當承平無事之際,而岌岌有朝不謀夕之虞,屬是時而居是任者,雖綜明鍊達才識兼優,尙患其不克堪勝,而乃欲責之於衰病朽鈍矇不解事之一棄物,是何異於駕折軸之車,涉太行之險,馭之以虺隤玄黃之駑駘也哉?人臣事君,雖以盡職爲忠,而尤以量己爲義,才之所可堪,力之所能任,而工謀避事,苟圖自便,固非義也,才之所不可堪,力之所不能任,而偃然當之,以至於顚蹶僨敗而不顧,其於義又何如也?是以聖人有訓曰量而後入,不入而後量,臣之自量,亦已熟矣。雖欲貪戀榮祿,憑恃寵靈,外自托於夷險向前之義,而其將如國事何哉?至於金吾兼銜,雖伏奉恩批之鄭重,而匪分特陞,惶愧尙切,區區株守,實難變改,且臣方忝冑筵,賓僚之任,援以近例,亦不宜兼帶獄官,玆敢申暴情實,冒溷宸聽。伏乞聖慈,俯垂鑑燭,亟將臣新授本兼兩任,竝賜遞改,仍收臣崇政資級,俾公器重而私分安,千萬不勝至祝,臣無任云云。答曰,省疏具悉。卿之前後晉用,惟簡在心,此時度支之長,捨卿何求?卿其勿辭,益勉對揚之方,賓客之任許遞,滯囚可悶,卽爲肅命後開坐。
全羅監司徐有榘疏曰,伏以臣待罪地部,倐過半載,病深而不敢言病,年至而不敢引年,跋前疐後,瘡疣百出,旁手之指可掬,而裒如充耳,淟涊至今,臣雖無狀,豈專出於貪戀寵祿之計哉?秪緣拂之恩,淪浹肌髓,塵刹之報,誓同寸草,區區以餘生殫竭之誠,少答眷造之萬一,抑亦人情之所不容已者也。每當簿書,迷茫若墮烟霧,未始不自悼其力不從心,觸緖扞格也。不意湖南按察之命,忽下於此際,其責任之大,簡畀之隆,未必較重於度支,而財賦之所委輸也,舟車之所輻湊也。大農責辦之贏絀,專係於此省,而方當國訃虛耗,憂虞澒洞,畿海歉荒,船粟告勞,仰體宵旰之憂,宣布若保之仁,弛役而蠲征,修利而祛弊,苟非剸理鍊達之通材,此時此任,不容輕授,臣顧其人乎哉?況臣則視他人尤有難焉,臣高祖貞簡公臣文裕,臣曾祖文敏公臣宗玉,臣本生父判書臣浩修,相繼是藩,比及臣身,爲五世四節矣。旬宣之遺愛不沫,棠茇之舊謠尙傳,必將按前人之蹟,而責之於臣,以臣之百不肖似,無能爲役,尙何以繩武繼躅,以慰此桐鄕父老之望乎?公而孤負,私而忝墜,此又臣之所大懼也。玆敢披瀝情實,仰瀆崇嚴。伏乞亟改臣新授藩任,回授可堪之人,以重方面,以安賤分,不勝大願,臣無任云云。答曰,省疏具悉。卿其勿辭往欽哉。
上在慶熙宮。停常參·經筵。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于尹聲大曰,公事不審之當該中官推考。
韓鎭㦿,以弘文館言啓曰,副修撰林永洙旣有只推之命,卽爲牌招察任,何如?傳曰,允。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
韓鎭㦿以忠勳府言啓曰,本府書寫忠義衛李萬奎有頉代,嫡長忠義衛李鍾耆差下,依例以假郞廳稱號,何如?傳曰,允。
又以禮曹言啓曰,卽接慶州幼學堅聖標所志,則以爲,同姓七寸姪仁漢,嫡妾俱無子,以其同生兄弼漢第二子開春,欲爲繼後,兩家諸族相議完定,未及禮斜,而仁漢夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長堅聖標所訴旣如此,依定式堅弼漢第二子開春,立爲堅仁漢之後,何如?傳曰,允。
金裕憲,以備邊司言啓曰,刑曹草記中以爲,今番亂民用法之後,物議擧謂彼漢旣已伏法,則江商巿民,藏穀閉廛,以致亂本者,似當同罪云,而一倍怫鬱,不勝撓聒。請江商中最多穀藏閉不出者,巿民中閉門不賣,激起亂民者,究覈査得,施以七漢已施之律,而批旨內,審如卿言,則一遇困急,人將無所不爲乎?然則亂民輩,初無可死之罪,而直是朝家刑政之乖當也,良用靦然。江商巿民輩之置辟與否,惟當視其罪之可殺不可殺而已。豈可爲亂民洩憤,有若償命者然乎?令廟堂稟處事,命下矣。日昨本司草記之後,秋堂言上于廟堂,以草記送示,遣辭多有繁猥,而法官旣以國人皆曰可殺,更欲覈實處之爲言,故果以依此爲之之意答之矣。今於批旨之下,更爲審繹見之,則不但啓體太涉張皇,費辭之際,亦多不審,謹按大典通編刑典,有聚黨遮截於道路,劫奪人財者,以明火律論,其律卽不待時斬,又曰白晝場巿,掠奪財物者,其倡斬,又按大明律曰若放火,故燒官民房屋皆斬,此所以日前亂民之直請梟首者也。至於巿民則固嘗有乘時作奸,江商則本無以積儲爲罪,故一則以嚴刑島配爲定,一則令京兆·捕廳,糾察禁飭,使之次次出穀,而如是而復或不悛,則斷當用法之意,分付。蓋亦因通編所載巿價刁蹬之律,與大明律所載平估物價或貴或賤之例也。曷嘗有低仰於其間?而今此秋曹草記,只據閭巷小民寒暑亦咨之言,至以亂民之抵法者,足以干和,江商巿民之請律,有若洩憤償命者然,本意雖出於爲民,遣辭自歸於張皇不審,其在責備之義,不可無警。刑曹判書李勉昇,施以譴罷之典。至於廛人江商,決不可以常時多貿置法,以啓嗣後無窮之弊,而其互相和應,使都巿遽至於買賣斷絶,法官旣爲捉囚,則其所査覈,當責於廷尉,奏當之後,可殺不可殺,廟堂自當稟覆,恭俟上裁。此則令秋曹更爲詳査嚴覈,明知其在法當用一律,然後具意見論理啓聞,何如?傳曰,允。旣有日前草記,何必更覈?卽爲擧行之意分付秋曹,可也。
傳于尹聲大曰,刑判有闕,前望單子入之。
義禁府照目,粘連松禾前縣監兪鳳柱·洪冕容等矣本府議啓內,兪鳳柱段,流來未捧,旣云盡爲磨勘,則雖不可直歸之於掩逋虛錄之科,而道啓論列,必有所據,不可以囚供之發明,有所參恕,以此照律爲白乎旀,洪冕容段,舊逋旣未徵捧,新逋又復夥然,囚供亦旣自服,以此照律罪,兪鳳柱段,以不應爲事理重律,杖八十收贖,奪告身三等,洪冕容段,以虛錄掩置律,杖一百收贖,告身盡行追奪,徒三年定配,以其父年七十二,依律文收贖,竝只私罪,奉敎依允爲旀,兪鳳柱段,功議各減一等,洪冕容段,功減一等爲良如敎。又啓目,粘連忠義李鉉壽矣本府議啓內,米太魚束之輸載,沿路各站之鞭朴,雖爲游辭自明是白乎乃,加數濫騎,旣係違法,迂路作行,尤甚駭妄,以此照律,罪杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。
敦寧都正權馥疏曰,伏以臣伏奉除旨,以臣爲敦寧府都正者,臣不勝感惶,章皇出肅,粗伸叩謝之忱,而臣本無敦寧,在法當遞,玆敢略陳短章,仰暴微悃。伏乞聖明,特賜照例遞改,以存公格焉,臣無任云云。省疏具悉。所請依施。
上在慶熙宮。停常參·經筵。
午時未時日暈。
金裕憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于韓鎭㦿曰,禮房承旨,馳詣宗廟·景慕宮,奉審摘奸以來。
刑曹判書前望單子入之,朴宗薰落點。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
以副修撰林永洙牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,副修撰林永洙旣有只推之命,卽爲牌招察任,何如?傳曰,允。
以黃海監司金蘭淳狀啓,薦新生石首魚限內不得封進,惶恐待罪事,傳于韓鎭㦿曰,卿其勿待罪事,回諭。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以奉常寺都提調·提調意啓曰,以東籍田潰堰補築事,屢承口傳下敎,故依已例知委畿營,使之拮据物力,趁期始役,而日前臣止淵躬詣看審形止,則潰決處爲二百餘間,以如干物力,萬無着手之道。設或多費事力,目下苟完,川高田低,水途互換,一經夏潦,又將橫決,所以前此屢築屢潰,便作尾閭者也。所見旣如此,則修築之役,姑難議到,而親耕田八日耕內六日耕,盡成沙礫之場,永無田形,此是進上九穀所産之地,有難以餘在二日耕,分排落種,況地有所重,存者無幾,實係悚悶,先以畿營所送物力,買得附近民田,作爲親耕田代土。其外藉田畓之潰坰覆沙處,亦爲略加修濬,使之農作爲好,故今方如是經紀,而大抵此堰,若未完築,則非但本寺耕田之受害,內農圃田土·兵曹馬位田畓及許多民田,必將年復年沈墊乃已。此則自各該所管,消詳往復,別般措處,以爲一番大肆力之地,而當此荒歲民窮之時,無以遽興巨役,姑俟年豐,更爲商確施行,何如?傳曰,允。
金裕憲,以備邊司言啓曰,今番運穀之護送與過去等節,皆以漕例施行之意,曾有所知委於各道,而卽見公忠監司洪羲瑾所報領護狀,則過境傳授,在於二月卄一,粘連牒報在於三月初九,其所稽滯,不可無警,該道臣施以推考之典。且以嶺運穀言之,湖南入境,在於二月初六,而伊後形止,仍無報來,水站遲速,雖係風勢,望訊已過,畿賑方急,有不容虛徐,以此關飭兩湖道臣,何如?傳曰,允。
又以御營廳言啓曰,因禮曹草記徽慶園局內捉虎事,定將校率領砲手,今月初八日出送行獵矣。十三日酉時量,大虎一頭,捉得於元陵局內,故謹此封進,而仍爲行獵之意,敢啓。傳曰,知道。
尹聲大,以義禁府言啓曰,時囚罪人洪冕容,杖一百徒三年定配照律公事判付內依允,功減一等事,命下矣。洪冕容功減一等,杖九十徒二年半,以其父年七十二無兄弟獨身,依律文收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人李鉉壽杖一百徒三年定配照律公事判付內依允,功議各減一等事,命下矣。李鉉壽功議各減一等,杖八十收贖,告身盡行追奪,公忠道洪州牧金井驛徒二年定配,而以議啓內辭意具罪目,依例發遣府羅將,押送配所,何如?傳曰,允。
刑曹參判趙秉鉉,參議兪星煥聯名疏曰,伏以臣等卽伏見籌司稟處下者,有判堂譴罷之命矣,臣等伏不勝瞿然之至,伊日草記呈徹之時,臣等俱不赴坐,未嘗與聞,而草記與疏啓有異,不可諉之以判堂之獨斷,而非但此也。判堂以本草送示臣等,臣等旣見之,又莫及挽止,則亦不可曰,全然不知。今於判堂被罪之後,何可晏然泯默,不思所以自處乎?玆敢聯章自列,仰瀆崇嚴。伏乞聖明,亟勘臣等以當被之律,以存公體,以安私分焉,臣等無任云云。答曰,省疏具悉。知與不知,何至於是乎?勿辭行公。
上在慶熙宮。停常參·經筵。
藥房都提調鄭晩錫,提調李止淵,副提調朴岐壽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨,馳詣宣武祠,奉審摘奸以來。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
以副修撰林永洙牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,副修撰林永洙旣有只推之命,卽爲牌招察任,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
金裕憲,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
又以都摠府啓曰,今此動駕時,侍衛寶劍守宮,當爲備員,而都摠管南延君球,副摠管李寅泰在外,徐熹淳內閣進,具信喜以訓鍊都監中軍陣上進,都摠管金履載,副摠管韓耆裕俱有實病,無以備員,令政院稟旨變通,因令該曹以在京無故人口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李錫奎·李止淵,副摠管柳河源·洪敬謨·林景鎭·鄭來升落點。
金裕憲,以都摠府言啓曰,今此動駕,侍衛寶劍守宮,當爲備員,而都摠管李錫奎,副摠管鄭來升在外,都摠管李止淵藥房提調進,副摠管柳河源有實病,無以備員,令政院稟旨變通,仍令該曹以在京無故人口傳差出,待下批,牌招,以爲備員進參之地,何如?傳曰,允。竝許遞。
以副修撰林永洙牌不進罷職傳旨,傳于韓鎭㦿曰,只推。
行刑曹判書朴宗薰疏曰,伏以臣於病伏沈綿之中,伏奉秋曹特點,榮感之忱,不能自已,顧臣癃痼衰謝,萬萬非剸繁制劇之時,而近又毒感兼瘧,氣力暴陷,跨朔危劇,尙未痊歇,此臣所以聞命惶隘,莫省所處也。然臣方忝帶賓客之任,賓僚之不許兼刑官,係是公格,區區之私,有不暇言,玆敢短章仰暴,恭俟裁處。伏乞聖明,俯賜鑑諒,亟遞臣職,俾便公私,不勝幸甚,臣無任云云。答曰,省疏具悉。賓客之任許遞,卿其勿辭,調理行公。
癸巳三月十五日辰時,上御興政堂。藥房入診入侍時,都提調鄭晩錫,提調李止淵,副提調朴岐壽,檢校待敎金興根,記事官洪大稱,記事官金鉉復,記注官金聖默以次進伏,醫官玄在德·李亨基·金景球·卞文燮,進伏楹外訖。晩錫曰,雨後日氣稍冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診乎?上曰,唯。亨基等以次診候訖,退伏楹外奏曰,脈候左右三部調均矣。晩錫曰,湯劑諸醫官退去,爛議稟定云矣。上曰,唯。上曰,大臣就座。仍命退,諸臣以次退出。
上在慶熙宮。停常參·經筵。
尹聲大啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
朴岐壽啓曰,明日動駕相値,視事頉稟之意,敢啓。傳曰,知道。
傳于金盛淵曰,京畿監司入侍。
傳于金裕憲曰,明日出宮內門路,以廣達門爲之。
尹聲大啓曰,行大司憲鄭元容,執義李竣祜,掌令吳致淳·李在鶴,持平權周憲·李協心牌不進,監察茶時之意,敢啓。傳曰,知道。
以大司諫任文白,司諫金遇明,獻納徐戴淳,正言權大肯·金穰根,執義李竣祜,掌令吳致淳·李在鶴,持平權周憲·李協心牌不進罷職傳旨,傳于尹聲大曰,只推。
傳于朴岐壽曰,臺諫竝許遞,前望單子入之。
臺諫前望單子入之,大司憲金履載,執義朴升鉉,掌令金若水·文致中,持平李羽采·成好謙,大司諫洪永觀,司諫尹錫永,獻納李應信,正言金基石·金樂周落點。
兵曹口傳政事,以宋冕載·李光正爲都摠管,金守基·尹載鍵爲副摠管。
兵曹,副摠管單李光正。
朴岐壽,以吏曹言啓曰,今此溫陵告由祭獻官,前都正權馥塡差,而時無職名,令該曹口傳付軍職,何如?傳曰,允。
兵曹口傳政事,副護軍單權馥。
朴岐壽,以奎章閣言啓曰,守宮檢校直閣李光文,待明朝牌招,何如?傳曰,允。
又以弘文館言啓曰,副修撰林永洙旣有只推之命,卽爲牌招察任,何如?傳曰,允。
又以侍講院言啓曰,兼弼善金遇明時無職名,令該曹口傳付軍職,何如?傳曰,允。
兵曹口傳政事,副司果單金遇明。
金裕憲,以兵曹言啓曰,今三月十七日,武臣堂上祿試射日次,而動駕相値,不得設行,以後日退行之意,敢啓。傳曰,知道。
又以御營廳言啓曰,元陵局內大虎一頭,提得封進之後,連爲行獵,更無虎跡,山行軍徹還之意,敢啓。傳曰,知道。
癸巳三月十六日申時,上御興政堂。京畿監司入侍時,同副承旨金盛淵,記事官洪大稱,記注官金聖默·金泰顯,京畿監司鄭基善,以次進伏訖。上曰,京畿監司進前。基善進前奏曰,陵園墓奉審之由,纔已狀聞,而穆陵碑閣有頉處修改之節,因特敎方自各該司擧行矣。臣於今番奉審之行,詳審形便,則碑石下磚之欹側,碑閣柱本之朽傷,專由於基址之沮洳,溝塗之逼近。故前此間數年修改,輒致無效,今又仍舊修改,則不數年將復如前,臣意則以元坐向,稍進其基,移安移建,則一二間之間,臺址之高低不同,地勢之燥濕顯殊,似有完久之效,實合敬謹之道。而事係重大,宜所審愼,令該曹博考已例,論理稟處後擧行,何如?上曰,依爲之。出擧條基善曰,窮春民勢之遑汲,轉益罔涯,今番巡路所見,比旬日之前,亦覺不同,最是種糧俱乏,農作幾廢,目下窮蔀之憂,固已無論,來後收楡之功,亦將斷望。言念民事,誠爲悶然,列郡在在皆然,不獨爲一二邑之憂,而楊州·高陽兩邑,非但民窮之尤甚,朝家所以顧恤,尤異於他邑,臣之行部,塡街遮路之訴,皆以北漢城餉之請得爲辭,夫平年民情,視城餉如烏喙之不可食,今乃望哺如此,其情亦云慼矣。謹考近例,辛未·壬午因該倅陳疏,己丑因道臣狀請,竝蒙城餉預劃之惠矣。今年事勢,比各年不啻倍蓰,北漢移轉米明春當分條中,折米二千石,特許預劃,則謹當優數分排於楊·高兩邑,又以其餘,略分於附近若而邑,俾爲紓急勸農之一助,令廟堂稟處,何如?上曰,依爲之。出擧條上曰,京畿監司先退。仍命退,承史以次退出。
上在慶熙宮,停常參·經筵。
大駕詣毓祥宮入齋室後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。仍詣宣禧宮入齋室後,王世孫,遣宮官問安。答曰,知道。展拜後,王世孫,遣宮官問安。答曰,知道。藏譜閣入齋室後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。還宮後內閣·政院·玉堂·藥房口傳問安。答曰,知道。
金裕憲啓曰,司僕寺內乘來言,捲簾,取稟。傳曰,捲三面爲之。
傳于金裕憲曰,侍衛軍兵雨具,從便爲之。
金裕憲啓曰,來二十一日,朝參日次矣,敢稟。傳曰,停。
韓鎭㦿啓曰,明日常參·經筵,取稟。傳曰,停。
又啓曰,三皇忌辰日親行望拜禮,前期一日以稟事,曾有定式矣,今十九日毅宗皇帝忌辰日親行望拜禮,何以爲之?敢稟。傳曰,崇政殿月臺,當親行矣。
又啓曰,來二十一日,輪對日次矣,敢稟。傳曰,當次人受點,後日次待令。
尹聲大啓曰,卽者義禁府都事來言,今日動駕時,駕側鳴錚罪人徐有圭,移送秋曹云矣,敢啓。傳曰,知道。
韓鎭㦿,以禮曹言啓曰,因京畿監司鄭基善筵秦,穆陵碑閣有頉處,因特敎修改之節,方自各該司擧行,而碑石下磚之欹斜,碑閣柱木之朽傷,專由於基址沮洳,溝塗逼近,今又仍舊修改,不數年將復如前,稍進其基移建,則一二間之間,臺址之高低不同,地勢之燥濕顯殊,似有完久之效,而事係重大,令該曹考例稟處事,擧條啓下矣。前此陵寢碑閣,有頉而移建,溯考謄錄,未有可據,今欲移建,則勢將看審基址,擇吉告由,事體極爲愼重,係是創例,臣曹不敢擅便,問議大臣處之,何如?傳曰,允。
又以奎章閣言啓曰,大駕今已還宮,守宮檢校直閣李光文,依定式減下,何如?傳曰,允。
金裕憲,以兵曹言啓曰,今三月十七日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火,奎章閣·議政府·承政院·漢城府,一體頒火之意,敢啓。傳曰,知道。
尹聲大,以刑曹言啓曰,今日動駕時,西部幼學徐有圭,以其父萬修訟冤事,擊錚於衛外,而處所旣係三處之外,依定式勿施之意,敢啓。傳曰,知道。
大司諫洪永觀疏曰,伏以臣之愚闇衰鈍,不合任用,卽同朝之所共知,抑亦聖明之庶幾俯燭也。迺者諫長前望之特點,又何誤恩之至此也?臣誠惝怳感激,不知所以攸措。言議風裁,已是不稱,奔走趨承,亦無其望。第念賤疾,適患冷泄,積亘而下腹輪囷刺痛,膈滯而上焦痞滿如結,食飮全減,神精昏霧,忽忽忘生,乍起旋仆,況今各宮展拜吉日在卽,鑾蹕載戒,而病狀如右,萬無趨參於班聯之末,義分都虧,悚蹙冞切,玆陳短章,仰瀆崇嚴。伏乞聖慈,俯垂矜諒,特許鐫免,以昭法紀,以安私分焉。臣方丐免,何暇贅他?而事在目下,不容泯默,敢此附陳焉。顧今賑事垂迄,麥雨及時,庶無捐瘠之憂,擧懷穌甦之望,莫非我聖上如傷若保之至仁盛德,推以及於窮蔀幾迫之命,得以保有今日,凡厥含生,孰不知淪浹肌髓?而第以目下言之,最是都巿穀貴,士民之困乏者遑急,甚於朝夕,商賈之積儲者操縱,異於昨今,甚至有日前亂民事而極矣。似此凶悖之習,曾是前所未聞。苟無當日處分,出於生道殺人之擧,則其何以底定人心,振起國綱乎?臣固欽仰萬萬,而第其亂民則律至大辟,而廛人則罪止刑配,所以愚夫愚婦,疑有輕重之不相稱也。然而此輩卽日用不知之類,彼安知古律今例,三尺至嚴,不容一毫低昂於其間哉?特以江上坐貿之輩,乘時網利,都下行賣之徒,逐日增價,衆怒如火,萬口齊響焉耳。臣聞國人皆曰可殺,見可殺焉,然後殺之者,卽有國之通義也。豈可爲亂民洩憤,殆若對互而償命者然乎?臣於前秋判草記辭語,實不勝慨然。雖閭巷間稍有見識者,亦應知此箇道理,而未料卿宰謀國之地,有此見動於浮議,未免爲推波助瀾之歸也。臣固知此重臣此言,只出於有懷必陳,不足深看,而臣愚淺見,恐或有末流之害收拾不得者。臣竊觀前世救荒之政,每以增價招商,爲善策者。蓋以米直高低,實係時勢,原非人力所可勒定。而要之米商多聚,則米直自低,似此事理,皦如燭照。此所謂民可使由之,不可使知之者也。今聞貿商輩,一自秋曹草記之後,莫不驚劫危懼,以貿米爲禍胎,以藏穀爲罪罟,見儲者惟恐其不出,方運者惟恐其或來,數日之間,散而之四者,不知爲幾千萬包云。此雖風傳,未必準信,細諒事情,容或無怪。且今公私蓄積,罄盡無餘,民生命脈,專藉貿穀。則萬有一舊貿已盡,新貿不繼,雖有智者,亦無以善其後矣。臣謂嚴飭有司之臣,使之曉諭米商,俾各知朝家法意,非以貿穀爲罪,無敢使商舶逗留,市買匱絶,而法隷之因釁誅求者,嚴加禁斷,以遵勿擾巿之戒,實爲急務也。至如向日巿民之閉肆,江商之壅穀,卽是召亂之本,而尙無覈實之擧,則亦非懲奸勵後之道。且僞升和水之說,眞如其言,死有餘罪,嚴覈得情,施以當律,斷不可已也,臣無任云云。省疏具悉。疏辭令廟堂稟處,爾其勿辭察職。
癸巳三月十七日卯時,大駕詣毓祥宮·延祜宮·宣禧宮·藏譜閣·懿昭廟展拜,仍詣文祜廟親奠酌擧動入侍時,行都承旨朴岐壽,左承旨安光直,右承旨金裕憲,左副承旨尹聲大,右副承旨韓鎭㦿,同副承旨金盛淵,記事官洪大稱·兪鎭五,記注官卓雲翰,別兼春秋洪鍾應,檢校待敎金興根·李肯愚以次侍立。時至,通禮跪啓請外辦,上具翼善冠·衮龍袍,乘輿出興泰門。藥房都提調鄭晩錫,提調李止淵,副提調朴岐壽進前奏曰,朝候不調,侵早勞動,聖體,若何?上曰,一樣矣。晩錫曰,雨意頗緊,此時動駕,大非節宣之方,而俄者口啓,未及蒙批,下情不勝區區憂慮矣。上曰,進發,可也。仍由顯謨門,出廣達門,通禮啓請降輿乘輦。上乘輦,由建明門出興化門,進發至毓祥宮大門外,降輦乘輿,入齋室。少頃,出詣板位,行展拜禮,陞廟內奉審,仍詣冷泉亭板位,行四拜禮,陞亭上奉審,還入齋室。問安勿爲之事下敎,以司謁口傳下敎曰,延祜宮展拜時,當由偏路徑詣矣,還出齋室,乘步輦詣延祜宮,行展拜禮,陞廟內奉審,還入齋室。問安勿爲之事下敎,命書傳敎曰,諸司預備,仍乘輿出宮大門外,由毓祥宮前路,詣宣禧宮入齋室後,問安勿爲之事下敎。上詣板位,行展拜禮,陞廟內奉審訖,還入齋室。少頃,上乘輿出宮大門外,乘輦詣藏譜閣,由西大門乘輿,入幕次少頃。上詣板位,行四拜禮,陞閣內奉審,問安勿爲之事下敎。仍詣懿昭廟,行展拜禮,陞廟內奉審,還入大次,問安勿爲之事下敎。仍詣文祜廟入大次,問安勿爲之事下敎。奠酌時至,上還出大次,入自正門。贊禮禮曹判書趙萬永,導上陞就褥位,啓請坐,上坐,在位諸臣行再拜禮訖,萬永導上詣神位前,上坐,岐壽奉香盒,盛淵奉香爐跪進,上三上香。岐壽以爵跪進,上執爵奠爵,授盛淵,盛淵跪受,奠于神位前,大祝副司果李肯愚進讀祝,萬永導上還復位,上坐,行禮如儀訖,萬永啓禮畢。仍導上降自正階,乘輿還入大次,問安勿爲之事下敎。少頃,乘輿出宮大門,乘輦回鑾,由舊光化門前路,入興化門,由廣達門·興泰門還內。命出標信解嚴,諸臣以次退出。
上在慶熙宮。停常參·經筵。
尹聲大啓曰,行大司憲金履載未肅拜,執義朴升鉉,掌令金若水,持平李羽采·成好謙在外,掌令文致中呈辭,監察茶時之意,敢啓。傳曰,知道。
韓鎭㦿啓曰,明日望拜禮齋戒相値,視事頉稟之意,敢啓。傳曰,知道。
又啓曰,明日望拜禮時,九卿當爲進參,而左參贊洪羲俊病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司長官,當爲進參,而行大司憲金履載,大司諫洪永觀病不進,竝卽牌招,以爲淸齋之地,何如?傳曰,允。
以大司諫洪永觀牌不進罷職傳旨,傳于尹聲大曰,只推。
傳于金裕憲曰,明日出宮門路,以廣達門爲之。
韓鎭㦿,以吏曹言啓曰,今此章陵告由祭獻官,前承旨李正耆塡差,而時無職名,令該曹口傳付軍職,何如?傳曰,允。
兵曹口傳政事,副護軍單李正耆。
金裕憲,以備邊司言啓曰,卽見大司諫洪永觀上疏,則以爲,近聞貿商輩,驚劫危懼,或多散四者,嚴飭有司之臣,使之曉諭,俾各知朝家法意,非以貿穀爲罪,無敢商舶逗留,巿買匱絶,而法隷之因釁誅求者,嚴加禁斷,且請僞升和水等作奸,與向日巿民之閉肆,江商之壅穀者,嚴覈得情,施以當律,而批旨內疏辭令廟堂稟處事,命下矣。此言儘有條理,可以無損於國體,有慰於民情,依疏中所請,江商巿民之和應作奸者,令該曹嚴査,期於得情,施以當律。至於貿穀事,本非以此成罪者,而此輩之驚惑,實關都民無窮之利害,不可無一番洞諭,令該府招致江上貿穀之類,將此事意,詳細曉示,仍以船運之無敢觀望,巿賣之無敢斷絶之意,嚴加戒飭,亦以此捧甘,本署法司下隷之因事端誅求,勢所必至,一體禁戢,俾得底定,何如?傳曰,允。民情所關,不容疎忽,査實與曉諭,竝自廟堂擧行,可也。
又以備邊司言啓曰,本司草記批旨內,民情所關,不容疎忽,査實與曉諭,竝自廟堂擧行,可也事,命下矣。此固出於愼其事慰民情之聖意,曉諭之事,謹當自本司爲之,而至於査實一款,各有主者,凡推捉罪人發問捧招囚繫刑訊等節,自是法曹所管,則決獄當責廷尉,廟堂不宜替行,且前所未有之事,今若創行,則後必啓無窮之弊。此則令秋曹依前草記擧行,而奏當之後,自廟堂可死者論死,可生者傅生,論理仰聞,恭俟上裁,事體法例,俱爲得宜,分付該曹,先卽具格式,嚴加覈査以報,何如?傳曰,允。
上在慶熙宮。停常參·經筵。
上詣崇政殿月臺。入幕次後,內閣·政院·玉堂·藥房口傳問安。答曰,知道。望拜禮還入幕次後,口傳問安。答曰,知道。還內後,口傳問安。答曰,知道。
韓鎭㦿啓曰,明日常參·經筵,取稟。傳曰,停。
傳于安光直曰,戶房承旨,與禮曹堂上·戶曹郞廳,馳詣宣武祠,奉審以來。
傳于韓鎭㦿曰,明日三日製,通方外爲之,試紙用大好紙,弘文提學待明朝牌招。
注書洪大稱病,代以南獻中爲假注書。
以廣州留守朴綺壽狀啓,牙兵吳光元妻金召史,一胎生三男誣罔情節,究覈啓聞,判官南芝耇泛聽枚報,致此錯誤,其罪狀令攸司稟處,臣亦惶恐待罪事,傳于金盛淵曰,卿其勿待罪事,回諭。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,因臣曹草記,穆陵碑閣移建,事體極爲愼重,係是創例,不敢擅便,問議大臣處之事,允下矣。發遣郞廳,問議于大臣,則議政府領議政臣南公轍以爲,穆陵碑閣有頉處修改,所司今方經始,而先行告由香祝·祭物,今將奉往,若又以移建事由讀告,事涉未安。且年久碑閣之移建,係是創例,事體極爲愼重,待嗣後年豐,遣禮堂重行看審後,更議恐好,伏惟上裁云。領中樞府事臣李相璜以爲,修改已有涓日,今將告事由而奉香祝矣,年久陵所碑閣之移基改建,係是創例,在所愼重,此則待後有禮堂奉審時,更爲看審稟覆,今番則依該曹當初稟啓,以修改擧行恐好,伏惟上裁云。行判中樞府事臣鄭晩錫病未獻議云矣,大臣之議如此,上裁,何如?傳曰,依大臣議施行,可也。
又以禮曹言啓曰,卽接宗廟署所報,則明日三日製試取時,本署官員,俱爲觀光云矣,依定式以本曹正郞姜繼遇假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日三日製試取時,本宮官員,俱爲觀光云矣,依定式假官一員,令吏曹以成均館官員口傳啓下,以爲代直後赴試之地,何如?傳曰,允。
金裕憲,以兵曹言啓曰,來四月初五日,大駕詣宗廟齋宿,初六日夏享大祭親行時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨·馬軍三哨,訓將率領爲先廂,訓局步軍五哨·馬軍二哨,摠使率領爲後廂,禁軍三番爲之,御將率該廳標下軍及訓軍一哨,騎士二番留陣,留營置之。
又以備邊司言啓曰,江商巿民曉諭時,平巿多有擧行之事,該署提調有闕之代,令該曹口傳差出,牌招進參,何如?傳曰,允。
吏曹口傳政事,以朴宗薰爲平市提調。
金裕憲,以備邊司言啓曰,謹依下敎,招集江商巿民等於本司,有司堂上,與平巿提調京兆堂上,將前後批旨內事意,詳細曉諭,俾各洞然知朝家法例,元無以貿穀爲罪之本意,更令各安其業,毋或驚劫,以致船貿之觀望不進,巿賣之壅閼不通,則擧皆歡欣攢祝,莫不頌軫恤撫摩之德意,而惟以近日都下穀物之踊貴,專由於各道之防塞,中路之執留爲弊云,曾以此事,草記行會,提飭申嚴矣,營邑之臣,若以朝令爲重,則寧容弁髦乃爾?更爲措辭嚴飭,三懸鈴知委於諸道道臣及華城·江華·開城留守處,何如?傳曰,允。
尹聲大,以義禁府言啓曰,明日三日製通方外爲之之時,本府都事,皆爲赴擧,只有武都事一員,而本府入直·當直入直·公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
癸巳三月十九日卯時,上詣崇政殿月臺。毅宗皇帝忌辰祭望拜禮親行入侍時,行都承旨朴岐壽,左承旨安光直,右承旨金裕憲,左副承旨尹聲大,右副承旨韓鎭㦿,同副承旨金盛淵,記事官洪大稱·兪鎭五,記注官金聖默,別兼春秋洪鍾應,檢校直閣李景在,檢校待敎金興根·李肯愚以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調李止淵,副提調朴岐壽進曰,侵早勞動,聖體,若何?上曰,一樣矣。由廣達門,詣崇政殿月臺,入小次,改服黑圓領袍,出就拜位,掌儀唱四拜,上行四拜禮。掌儀唱跪,上跪,司香二員進香案前跪三上香。掌儀唱四拜,上行四拜禮訖。入小次,改服衮龍袍,還出乘輿。上曰,宣武祠奉審,依例爲之,可也。仍由廣達門,入興泰門還內,諸臣以次退出。
上在慶熙宮。停常參·經筵。
藥房都提調鄭晩錫,提調李止淵,副提調朴岐壽啓曰,伏未審日間,聖體,若何,寢睡,水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金裕憲,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金裕憲啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,訓戎僉使李垕下直,長弓一張,長箭一部,片箭一部,筒兒一箇賜給。
傳于尹聲大曰,左副承旨持此御題,與弘文提學,偕往泮宮,試取以來。
傳于韓鎭㦿曰,故直提學徐龍輔夫人卒逝云,賻物依定式輸送事,分付該曹。
韓鎭㦿啓曰,弘文提學金學淳牌不進推考傳旨,今方捧入,而三日製試取命下之後,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,弘文提學旣已承牌,藝文提學朴宗薰,內閣提學洪奭周,竝卽牌招,以爲同參考試之地,何如?傳曰,允。
尹聲大啓曰,臣聲大與弘文提學金學淳,偕往泮宮,三日製儒生試取,則收券爲一千四百三十三張矣,捧入之意,敢啓。傳曰,知道。
傳于韓鎭㦿曰,在院承旨及入直閣臣,兵·摠府堂上,竝試官加差下,使之分考。
傳于尹聲大曰,科次入侍。
尹聲大啓曰,行大司憲金履載,掌令文致中牌不進,執義朴升鉉,掌令金若水,持平李羽采·成好謙在外,監察茶時之意,敢啓。傳曰,知道。
以大司諫洪永觀,司諫尹錫永,掌令文致中牌不進罷職傳旨,傳于尹聲大曰,只推。
以平安監司沈能岳狀啓,鐵山府使曺允鵬身死事,傳于韓鎭㦿曰,令該曹口傳差出,催促下送。
吏曹口傳政事,以南百善爲鐵山府使。
韓鎭㦿,以禮曹言啓曰,毓祥宮·景祐宮·懿昭廟·文禧廟·文祜廟夏享祭,每於夏至日設行,而今年端午節享,與夏至相値,夏享祭端午節享兼行之意,祝文中措辭添入事,分付,何如?傳曰,允。
又以禮曹言啓曰,各陵·園·墓所今春植木及播橡,依定式擧行後,株數·斗數,區別報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
金裕憲,以都摠府言啓曰,副摠管李忠運,以文臣堂下朔試射試官,慕華館晝仕出去之意,敢啓。傳曰,知道。
尹聲大,以義禁府言啓曰,廣州留守朴綺壽狀啓內,判官南芝耇罪狀,令攸司稟處事,啓下矣。南芝耇今方待命,拿囚之意,敢啓。傳曰,知道。
義禁府啓目,廣州判官南芝耇原情云云。問目辭緣,泛稱遲晩,刑推得情,何如?判付。啓,除刑推議處爲良如敎。
全羅監司徐有榘疏曰,伏以自前朝家於藩臣辭陛之前,例給展掃之暇,此誠曲軫下情之美典也,臣父母墳山,在京畿長湍地,而久曠省掃,感切濡露,思於辭朝之前,得由往省,玆敢短章陳暴。伏乞聖明,俯循微情,特允所請焉,臣無任云云。答曰,省疏具悉。卿其往省焉。
癸巳三月二十日辰時,上御興政堂。藥房入診入侍時,都提調鄭晩錫,提調李止淵,副提調朴岐壽,記事官兪鎭五,記注官金聖默·金泰顯,檢校直閣李景在以次進伏,醫官玄在德·李享基·卞文燮·李顯養,進伏楹外訖。上曰,史官分左右。晩錫曰,近候不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官入診,可也。享基等以次進前診候訖,退伏楹外奏曰,脈候左右三部調均矣。晩錫曰,調理湯劑退出爛議,當稟定矣。上曰,唯。進御歸茸君子湯,自明日一貼式煎入事。出榻敎上曰,史官就座。仍命退,諸臣以次退出。
癸巳三月二十日酉時,上御興政堂。三日製科次入侍時,左副承旨尹聲大,假注書南獻中,記注官金聖默·金泰顯,弘文提學金學淳,試官副摠管任存常,檢枝直閣李景在,兵曹參議洪祐燮,右承旨金裕憲,右副承旨韓鎭㦿,同副承旨金盛淵,對讀官校理李垿,修撰成遂默,兼弼善金遇明以次進伏訖。上曰,史官分左右。上曰,科次爲之。對讀官遇明進前讀奏試券訖。學淳奏曰,考選試券,爲七張矣,書以何等乎?上曰,第一張書三下一,之次二張竝書三下,之次四張竝書次上,可也。學淳承命書等訖,聲大以次坼封讀奏訖。上曰,三日製賦居首三下一進士吳肯默,直赴會試,之次三下進士徐得淳,幼學尹滋膺等二人,各給二分,之次次上幼學徐慶淳等四人,竝令該曹考例施賞,又命書傳敎曰,入格儒生,明日廣達門外施賞。上曰,試官先退。仍命退,諸臣以次退出。
上在慶熙宮。停常參·經筵。
韓鎭㦿啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金裕憲啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
朴岐壽啓曰,藥房提調·副提調,持湯劑來待矣。傳曰,封入。
金裕憲啓曰,行禮曹判書趙萬永,延慶墓奉審事,今方出去矣,所帶訓鍊大將命召,何以爲之?敢稟。傳曰,仍佩往來。
尹聲大啓曰,行大司憲金履載,掌令文致中牌不進,執義朴升鉉,掌令金若水,持平李羽采·成好謙在外,監察茶時之意,敢啓。傳曰,知道。
以大司諫洪永觀,司諫尹錫永,掌令文致中牌不進罷職傳旨,傳于尹聲大曰,只推。
傳于尹聲大曰,奉審禮堂入侍。
以京畿監司鄭基善狀啓,朔寧郡守金時中,暗行御史封庫,爲先罷黜事,傳于韓鎭㦿曰,令該曹口傳差出,催促下送。
吏曹口傳政事,以朴宗琬爲朔寧郡守。
韓鎭㦿啓曰,今三月二十二日,祿都目政事爲之之意,敢啓。傳曰,知道。
金裕憲,以兵曹言啓曰,今三月十七日武臣堂上祿試射,後日退行事草記蒙允矣,今二十二日設行,而試官望備擬以入之意,敢啓。傳曰,知道。
又以兵曹言啓曰,宣傳官李應植,五衛將洪得泰,昌德宮衛將徐義德,昌慶宮衛將尹興寬,俱以病難供職,呈狀乞遞,竝改差,何如?傳曰,允。
義禁府啓目粘連,向前南芝耇亦,報辭爽實,雖緣瞞告,不察之失,在所難免,以此照律,何如?判付。啓,依允。
癸巳三月二十一日申時,上御興政堂。奉審禮堂入侍時,左副承旨尹聲大,記事官兪鎭五,記注官金泰顯·卓雲翰,行禮曹判書趙萬永,以次進伏訖。上曰,史官分左右,禮堂進前。萬永曰,臣馳往延慶墓,詳細奉審,則前面甲方面博石,與卯方隅博石相縫,而甲石差退處,以營造尺尺量,則下爲一寸,上爲八分,兩石縫罅爲四分,此與地排掩博石之有頉有異,且墓封事體,至爲愼重,有難輕議改修,以油灰堅塗縫罅,實合永久完實之地,告由之節,不必磨鍊,自本墓官從便擧行,恐合事宜,故俄以書啓仰陳矣。上曰,唯。萬永曰,延慶墓內外靑龍中間壬坎方,俱爲低平,年前雖已補土,尙有未盡處,迨此潦水前,始役完築之意,分付地方官似好,故敢此仰達矣。上曰,依爲之。出擧條萬永曰,延慶墓植木,雖爲廣植,猶未茁茂,間多有稀疎處,待秋更爲補植之意,依年前已例,分付字內營門恐好,故敢此仰達矣。上曰,依爲之。出擧條上曰,禮堂就座,史官就座。仍命退,諸臣以次退出。
上在慶熙宮。停常參·經筵。
自午時至申時,日暈。
韓鎭㦿啓曰,明日再明日,英陵忌辰祭齋戒正日,三明日二十六日,明陵忌辰祭齋戒正日相値,視事頉稟之意,敢啓。傳曰,知道。
尹聲大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,左承旨安光直今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
韓鎭㦿啓曰,卽者吏曹郞廳來言,今日祿都目政事爲之事,命下,而判書李止淵病不來,參判金弘根在外,參議徐箕淳未肅拜,不得開政云,判書·參議竝卽牌招,何如?傳曰,允。
又啓曰,吏曹判書李止淵,參議徐箕淳牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招,如有違牌,勿爲呼望。
傳于韓鎭㦿曰,吏曹參議疏批已下,卽爲牌招。
有政。吏批,判書李止淵進,參判金弘根在外,參議徐箕淳式暇,右副承旨韓鎭㦿進。以李鍾穆爲敦寧都正,金在昌爲左賓客,洪羲俊爲右賓客,徐耕輔爲知經筵,洪奭周爲禮賓提調,金淵根爲典簿,金慶洙爲武烈祠參奉。訓鍊都監提調單洪奭周,兼養賢直長單文璹,書題單太仁和。
兵批,判書朴周壽進,參判李志淵進,參議洪祐燮病,參知李寅敎入直,同副承旨金盛淵進。以鄭祖榮爲副摠管,具錫朋爲宣傳官,安國豐爲五衛將,全福文爲景福將,浪大順·姜致周爲昌德將,孫致永爲昌慶將,李守文爲訓鍊僉正,李憲猷爲翊衛,李殷相爲文兼,沈昌奎爲武兼,權大膺爲侍直,李南轅爲部將,李在植爲荏子島僉使,金仁臣爲蝟島僉使。知中樞單朴命浚,同知單張時殷,僉知三單韓仁謩·李會點·許潤,大護軍鄭元容,副護軍任文白·任泰淳·李應植,副司直李竣祜·吳致淳·李在鶴·權周憲·金景善,副司果權大肯,金穰根·李寅在·金善弼·朴奎亮,以上竝單付,前部將崔鎭禹今加折衝加資事,承傳。
尹聲大啓曰,行大司憲金履載,掌令文致中牌不進,執義朴升鉉,掌令金若水,持平李羽采·成好謙在外,監察茶時之意,敢啓。傳曰,知道。
以大司諫洪永觀,司諫尹錫永,掌令文致中牌不進罷職傳旨,傳于尹聲大曰,只推。
以左承旨安光直牌不進罷職傳旨,傳于韓鎭㦿曰,只推。
韓鎭㦿啓曰,卽者吏曹郞廳來言,鐵山府使南百善,兩司當爲署經,而憲府則行大司憲金履載未肅拜,執義朴升鉉,掌令金若水,持平李羽采·成好謙在外,只有掌令文致中一人,諫院則大司諫洪永觀未肅拜,獻納李膺信,正言金基石·金樂周在外,只有司諫尹錫永一人,不得備員署經云,行大司憲金履載,大司諫洪永觀,竝卽牌招,以爲備員署經之地,何如?傳曰,允。
韓鎭㦿,以禮曹言啓曰,因臣萬永所啓,延慶墓內外靑龍中間低平處補土,潦水前始役完築之意,分付地方官事,擧條啓下矣。補土吉日時,令日官金有晉推擇,則來四月十三日卯時爲吉云,以此日時擧行,而致諭事由祭,同日曉頭設行,祝文令藝文館撰出,物力區劃,役軍機械等物,令京畿監營預先措備,以地方官楊州牧使,補土堂上差下,與本墓官,眼同監董,何如?傳曰,允。
金裕憲,以備邊司言啓曰,義州府尹南履炯,以其身病,屢呈辭狀,實旣如是沈痼,則邊門重地,曠務可悶,姑爲許遞,何如?傳曰,允。
又以備邊司言啓曰,向日傳敎,有濬川物力不足之數,令廟堂更爲從長區劃事,命下,而卽接該司所報,則以爲,內下銀子價與前區劃條合錢三萬七千三百八十兩零,今幾用下,餘在不敷,無以排用云矣。此係都下巨役,法當計戶調丁,而特以歉歲存恤之念,至有內帑捐發之擧,收斂一款,竝爲除減,則到今事勢,不可無添劃繼用者矣。前以東闕物力中,先爲移劃,而尙有餘儲,就此二萬兩及惠廳錢一萬兩合錢三萬兩,更爲劃給,以爲竣事之地,何如?傳曰,允。
義禁府照目,粘連廣州判官南芝耇矣本府議啓內,報辭爽實,雖緣瞞告,不察之失,在所難免,以此照律,罪笞四十收贖,附過還職,私罪,奉敎依允爲旀,功減一等爲良如敎。
吏曹參議徐箕淳疏曰,伏以臣愚陋蹇劣,無他材長,前後揚歷,涯分踰濫,自省悚蹙,恒若集木,迺者三銓特除,又下於夢想之外,臣聞命驚惑,不謂誤恩之至此也。夫淸朝命官,孰非難愼,而銓衡參佐,尤稱峻選,除非夙著地望,爲時所推詡,莫宜居之,自古爲然,今若以臣每下肆然冒當,視若儻來,在朝廷愼簡之政,不其甚苟矣乎?臣仰恃寵靈,俯藉先蔭,釋褐未幾,滾到下大夫之列,小器旣盈,而駑步且窘矣。如使臣徒懷趨走之爲恭,全昧去就之莫嚴,有除輒膺,進進不已,則將不免有識者所笑,臣身昌披,固無足言,其於玷聖簡而忝祖武何哉?臣性本狷滯,病又侵尋,一切名塗,意望不及,而猥被恩私,周旋於喉院者屢年矣。臣之本末長短,庶蒙淵鑑之照燭,而成就陶甄,愈往愈摯,如見職之華顯要重,有非可人人授,而遽又特點以授之,臣是何人?獲此異數,臣亦具彝性,粗䁱分義,曷敢不感激竭蹶,叩謝萬一?而第伏念樗櫟不可爲材,僬僥不可負重。臣之才力,雖尋常任使之末,固無足備數,矧今所叨,初豈如臣無似所可堪承者哉?此臣所以寧速辜恩之誅,不敢爲冒進之計也。庚牌荐降,呼望路阻,進退卽當,惶蹙冞切,玆敢冒昧陳暴,仰瀆崇嚴。伏乞聖明,俯垂鑑諒,亟遞臣新授職名,以重公器,仍治臣逋慢之罪,以昭法紀,不勝幸甚,臣無任云云。省疏具悉。爾其勿辭察職。
持平李羽采疏曰,伏以臣庸愚樸訥,百不猶人,文學政事,兩無所當,倖占科第,涯分已過,榮塗一步,夢想不到,乃者柏府除旨,忽下於江鄕蟄伏之中,臣聞命惝惶,且驚且懍,罔知攸措,歷累日而不能已也。夫臺閣者,人主之耳目也,上自君德闕失,下至民生休慼,無所不言,亦無所不責,而況今三道慘歉春窮轉甚,穀價日翔,民命近止,救急之方,切時之務,政須賢良切直之士極言竭論,而顧乃以如臣無似者,苟然充位於言議之地,榮華雖極,稱塞何由,感激雖深,望實何堪?百爾思量,承膺無路,玆敢悉暴情實,縣道陳籲。伏乞聖慈,俯垂鑑諒,亟遞臣新授之職,俾安私分,因治臣瀆撓之罪以肅朝綱焉。臣方丐免,何可贅他?而第於向來臺疏中,故忠臣李蓍慶晉州殉節事,有不容不言,此事旣經睿覽,今不必更事張皇,請略擧其梗槪焉。蓍慶,卽故領相文憲公臣陽元之子也,壬辰之變,以前任洗馬,隨父留都,獨解倭陣,贊劃機宜,蟹嶺第一大捷,爲諸道忠臣義士之倡,臺疏所云仡仡幹勞,魏公之南軒者此也。及聞乘輿渡遼之議,陽元痛國事之無可爲,八日不食,嘔血而死,蓍慶號痛出血而誓,常有辦一死報讎之心,臺疏所云含冤臥薪,六年如一日者此也。逮夫丁酉再猘,大臣薦蓍慶爲晉州之召村察訪,晉是賊路之咽喉,而驛又邊報之血脈也。蓍慶喜得死所,與家人訣而赴之,糾合義旅,南江大灘,再進再捷,而馬倒劍折,不離跬步,徒手擊賊,橫尸沙場,臺疏所云非有鈇鉞之寄,封疆之守,而手挈孤軍,抗百萬之凶鋒,死之綏而復之矢者此也。其時事聞,卽贈承政院左承旨,其後英廟戊寅,有兩代效節,甚可嘉尙之敎,先朝壬子,又降綽楔之褒而錄後之命,非一非再,兩聖朝恩典,可謂便蕃優渥,而在下公議,猶至今抑鬱而不已者何也?嗚呼,丁酉之禍,甚於壬辰,晉陽之間,慘於八路,如趙忠毅·郭忠烈諸人,奮起微官,嬰城立慬,豈不誠烈烈可敬?而蓍慶之死,有過而無不及焉。況其六年之間,父子竝殉,與高從厚父子,雙耀竝立,流輝百世者也,尤豈不卓然而炳然乎?然而高·趙·郭諸人,竝皆表以籩豆,彰以美諡,獨蓍慶則未遑焉。朝家崇報之典,固不容異同,如是而名不稱其行,報不滿其功,安得不咨嗟慨惜於慕用無窮之地乎?適當龍蛇舊甲,聖情興感,如忠州·南原諸處,恩侑遍降於戰地,褒奬至及於士卒,而八萬同殉之晉州,又有今春致祭之命,甚盛擧也。未知此事何不頒諸朝紙,使四方八路,咸得照輝耳目,而嶺南人士之親見的聞者,已不勝欣欣聳動,人情亦可見也。嗚呼,晉州,卽蓍慶殉節之地,而蓍慶,卽晉州殉節之最烈者也。今若因此忠愍之致侑,特許蓍慶之褒贈,以慰久菀之公論,以答旣發之臺言,則朝家奬節之典,可謂至矣盡矣,無復餘憾矣,此事稟處之成命,亦已三年。伏願聖明,俯垂諒察,將臣此疏,亟下有司,竝與向來臺章,而參互摭實,故贈左承旨臣李蓍慶,特爲超贈宣諡,仍令配食於晉州忠愍祠,以樹風聲,以答輿望,不勝幸甚,臣無任云云。省疏具悉。爾其勿辭察職,疏辭令廟堂稟處。
上在慶熙宮。停常參·經筵。
韓鎭㦿啓曰,行大司憲金履載未肅拜,執義朴升鉉,掌令金若水,持平李羽采·成好謙在外,掌令文致中呈辭,監察茶時之意,敢啓。傳曰,知道。
安光直啓曰,右承旨金裕憲,左副承旨尹聲大今日不爲仕進,竝卽牌招,何如?傳曰,允。
朴岐壽啓曰,藥房副提調,持湯劑來待矣。傳曰,卦入。
安光直啓曰,假注書南獻中身病猝重,勢難察任,今姑改差,何如?傳曰,允。
南獻中改差,代以金學性爲假注書。
傳于安光直曰,召對爲之。
以右承旨金裕憲,左副承旨尹聲大牌不進罷職傳旨,傳于安光直曰,竝許遞,前望單子入之。
承旨前望單子入之,趙秉常·李敦榮落點。
安光直啓曰,新除授右副承旨趙秉常,同副承旨李敦榮,竝卽牌招,何如?傳曰,允。
又啓曰,新除授同副承旨李敦榮,時在平安道永柔縣,斯速乘馹上來事,下諭,何如?傳曰,許遞,前望單子入之。
承旨前望單子入之,金胤根落點。
以大司諫洪永觀牌不進罷職傳旨,傳于韓鎭㦿曰,只推,與憲長一體更爲牌招。
以大司諫洪永觀牌不進罷職傳旨,傳于韓鎭㦿曰,只推。
韓鎭㦿啓曰,守令署經事,命下矣。大司諫洪永觀旣有只推之命,與行大司憲金履載竝卽牌招,以爲備員署經之地,何如?傳曰,允。
以大司諫洪永觀再牌不進罷職傳旨,傳于韓鎭㦿曰,只推。
韓鎭㦿啓曰,守令署經事,命下矣。大司諫洪永觀旣有只推之命,更爲牌招,行大司憲金履載所當更請牌招,而係是一日三牌,何以爲之?敢稟。傳曰,與大司諫一體更招,如有違牌,勿爲呼望。
備邊司,以金在三爲義州府尹。
韓鎭㦿,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
癸巳三月二十三日未時,上御興政堂。召對入侍時,參贊官安光直,檢校直閣李景在,侍讀官宋持養,檢討官任百經,記事官兪鎭五,記事官金鉉復,記注官金聖默,各持孟子第三卷,以次進伏訖。上命開卷讀之。持養讀自孟子曰,昔齊景公,止何哉。上曰,文義陳之。持養曰,招大夫以旌,招虞人以皮冠,古之制也,而齊景公,以大夫之招,招虞人,故虞人不至,孔子所以美之者,取非其招不往也,若使景公,以皮冠招虞人,則豈有不至之理哉?方今林下之士,固窮讀書,高尙其志者,想不乏人,苟以戔戔玉帛,孑孑干旄,致誠盡禮,卑辭厚幣以招之,則必將幡然改圖,于于而來,使之昵陪講席,咨訪治道,上而朝廷得失,下而閭巷疾苦,極言竭論,則裨益弘多矣,伏願留神焉。上命掩卷。仍命退,諸臣以次退出。
上在慶熙宮。停常參·經筵。
趙秉常啓曰,行大司憲金履載,掌令文致中呈辭,執義朴升鉉,掌令金若水,持平李羽采·成好謙在外,監察茶時之意,敢啓。傳曰,知道。
韓鎭㦿啓曰,藥房提調,持湯劑來待矣。傳曰,封入。
金盛淵啓曰,三品官之無得過三日循例請牌,曾有定式矣,敦寧都正李鍾穆,除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
金盛淵,以吏批言啓曰,新除授義州府尹金在三,方在罷散中,何以爲之?敢稟。傳曰,敍用。
傳于金盛淵曰,在外臺諫許遞,政官牌招開政。
有政。吏批,判書李止淵進,參判金弘根在外,參議徐箕淳牌不進,右副承旨金盛淵進。以趙萬協爲執義,崔漢翼爲掌令,姜在勉·李秉德爲持平,宋持養爲獻納,林基洙·姜漢赫爲正言,義州府尹單金在三。
兵批,判書朴周壽病,參判李志淵進,參議洪祐燮,參知李寅敎病,左副承旨韓鎭㦿進。同知單朴彝郁,僉知單安國豐,副護軍金裕憲·尹聲大·李敦榮·南履炯,副司直朴升鉉,李應信·金若水·成好謙·李羽采,副司果金基石·金樂周,以上竝單付,兼義州兵馬節制使單金在三。
吏批,再政。以柳致明爲校理,李在鶴爲司成,崔大寔爲司藝。
以吏曹參議徐箕淳牌不進罷職傳旨,傳于金盛淵曰,只推。
金盛淵,以弘文館言啓曰,應敎李是遠有實故,校理柳致明在外,副校理洪鍾應別兼春秋進,上番闕直,事甚未安。副應敎朴宗吉,校理李垿,副校理金逸淵竝卽牌招,以爲推移入直之地,何如?傳曰,允。
趙秉常啓曰,獻納宋持養旣在闕中,不爲肅謝,直爲出去,事甚未安。推考,何如?傳曰,允。
傳于金盛淵曰,修改禮堂入侍。
金盛淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以都摠府言啓曰,副摠管李鍾英以御營中軍,本營諸將官射會監試事,南小營晝仕出去之意,敢啓。傳曰,知道。
癸巳三月二十四日酉時,上御興政堂。穆陵修改禮堂入侍時,同副承旨趙秉常,假注書金學性,記注官金聖默,金泰顯,禮曹參議趙容和,以次進伏訖。上曰,史官分左右。上曰,禮堂進前。容和曰,碑閣之修改始末,已有書啓仰陳者矣。方其始役之時,詳細看審,則柱礎傾仄,材木朽傷,實難從便修補,自不得不一新改建。碑石則其爲欹斜,專由於下磚石之低陷,故於其低陷處,擎以靑石,又以油灰,塡其罅隙,礙面復就平正,而大抵地形沮洳,實由於水道之堙塞。今番修改時,仍其舊址,更爲石築,俾無如前壅閼之患,隨時修築之意,申飭於本陵陵官矣。上曰,就座。仍命退,諸臣以次退出。
上在慶熙宮。停常參·經筵。
藥房提調李止淵,副提調朴岐壽,啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
趙秉常啓曰,行大司憲金履載,掌令文致中呈辭,執義趙萬協,持平姜在勉·李秉德在外,掌令崔漢翼未肅拜,監察茶時之意,敢啓。傳曰,知道。
韓鎭㦿啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴岐壽啓曰,藥房提調·副提調,持湯劑來待矣。傳曰,封入。
以副應敎朴宗吉,校理李垿,副校理金逸淵牌不進罷職傳旨,傳于金盛淵曰,只推。
金盛淵,以弘文館言啓曰,上番闕直,事甚未安。副應敎朴宗吉,校理李垿,副校理金逸淵旣有只推之命,竝卽牌招,以爲推移入直之地,何如?傳曰,允。
以副應敎朴宗吉,校理李垿牌不進罷職傳旨,傳于金盛淵曰,只推。
韓鎭㦿,以都摠府言啓曰,副摠管李忠運以騎兵點考坐起事,外兵曹晝仕出去之意,敢啓。傳曰,知道。
上在慶熙宮。停常參·經筵。
金盛淵啓曰,明日常參·經筵,取稟。傳曰,停。
朴岐壽啓曰,藥房提調·副提調,持湯劑來待矣。傳曰,封入。
傳于金盛淵曰,召對爲之。
安光直,以戶曹言啓曰,臣奭周與正郞臣李衡在,進詣昌德宮·昌慶宮,差備內啓下手本中有頉處,眼同看審,則各殿堂行閣椽木等,間間有朽傷處,故今方次次修改,而始役則擇日擧行之意,敢啓。傳曰,知道。
又以戶曹言啓曰,臣奭周與正郞臣李衡在·工曹參判臣朴晦壽·佐郞臣吳謹常,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
韓鎭㦿,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
癸巳三月二十六日申時,上御興政堂。召對入侍時,參贊官金盛淵,侍讀官金逸淵,檢討官李遠翊,檢校待敎李肯愚,假注書金學性,記注官卓雲翰,記事官金鉉復,各持孟子第三卷,以次進伏訖。上命開卷讀之。逸淵讀自且夫枉尺而直尋者,止亦可爲與。上曰,文義奏之。逸淵曰,此章之義,與首篇何必曰利一句參看,則其義尤爲明白,爲人君而纔有利吾國之心,則在下者便有利吾身之心,不顧義之所在,而遂至於枉己冒進之境矣。其身一枉,則亦何以導君以正乎?大抵正己正人者,非但在下爲然,人君爲治之道,不外乎正心二箇字。董子所云正心以正朝廷,正朝廷以正百官,正百官以正萬民者,深得孟子正己正人之訓。伏願殿下,益加省察焉。上命掩卷。上曰,史官就座。仍命退,諸臣以次退出。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金盛淵啓曰,明日再明日,光陵忌辰祭齋戒正日相値,視事頉稟之意,敢啓。傳曰,知道。
又啓曰,來初一日,輪對日次矣,敢稟。傳曰,當次人,受點,後日次來待。
朴岐壽啓曰,藥房副提調持湯劑來待矣。傳曰,封入。
傳于韓鎭㦿曰,明日出宮門路,以廣達門爲之。
趙秉常啓曰,行大司憲金履載,掌令文致中·崔漢翼牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,掌令文致中·崔漢翼牌不進罷職傳旨,傳于趙秉常曰,只推。
韓鎭㦿啓曰,獻納宋持養旣入闕中,不爲肅謝,直爲出去,事甚未安。推考,何如?傳曰,允。
金盛淵,以弘文館言啓曰,新除授校理柳致明,時在慶尙道安東地,經筵入番事緊,請斯速乘馹上來事,下諭,傳曰,許遞,前望單子入之,待下批,牌招察任。
玉堂前望單子入之,校理權用經落點。
金胤根,以戶曹言啓曰,時御所內各司,依定式發遣本曹佐郞臣金宜淳,與兵曹參知臣李寅敎·佐郞臣具行益·東所衛將臣柳貞裕·西所衛將臣徐宅順·南所衛將臣李齊年·北所衛將臣李橚,眼同看審後,有頉處別單書入,而修改則擇日擧行之意,敢啓。傳曰,知道。
金盛淵,以禮曹言啓曰,來四月初三日永安府院君小祥日,中宮殿望哭除服儀註,直爲書入中宮殿之意,敢啓。傳曰,知道。
韓鎭㦿,以都摠府言啓曰,副摠管鄭祖榮,以漢城府右尹,本府坐起晝仕出去之意,敢啓。傳曰,知道。
又以兵曹言啓曰,內禁衛將具錫朋,時帶宣傳官,職務相妨,呈狀乞遞,改差,何如?傳曰,允。
又以備邊司言啓曰,卽見京畿監司鄭基善狀啓,則以爲,穆陵碑閣修改,工役浩大,與新建無異,物力錢限一千五百兩,以某衙門錢劃下事,請令廟堂稟旨分付矣,此與從便修改有異,而工役日子,旣不甚多,第以禁御兩營錢各二百五十兩合五百兩,劃送,何如?傳曰,允。
又以備邊司言啓曰,卽見京畿監司鄭基善擧條,則以爲,窮春民勢,轉益遑汲,種糧俱乏,農作幾廢,北漢移轉米明春當分條中二千石,依已例特許預劃,俾爲優數分排於楊·高兩邑,又以其餘,略分於附近若而邑事,請令廟堂稟處矣。道臣旣以目擊實狀,有此陳達,則此時民情,不可不念,依所請許施,而每當糴時,輒請邑捧,如値歉歲,必欲預劃,此不但有乖事面,苟顧當初法意,寧容如是?況今城儲幾匱,陰雨無恃,若於秋後,又不能如式輸納於山倉,則北漢保障,其將爲虛設之地,豈不萬萬憂悶乎?道臣必須詳悉此箇事狀,毋或如前循常,今年則期於準數上納事,嚴飭分付,何如?傳曰,允。
又以備邊司言啓曰,卽見慶尙右兵使安光贊所報,則本營衙舍,今將改建,而物力措辦,實無其路,無論某撲還米,限二千石特爲劃下,所入材木,亦以封山風落自枯松許斫爲請矣。凡係廨宇修繕之役,本無物力與材木劃給之例,而此則以嶺右節度之營,不但事體與他自別。今番回祿之餘,改建一時爲急,容入物材,有難專責於帥臣,不可不依該道巡營丁卯改建時區劃例,參量許施。而道內穀簿,無可着手處,第以漕留錢中四千兩劃給,使之以此經紀,毋敢更以不足煩請。材木之無以取諸私養者,亦以沿邑風落自枯松中,大松二十株,中松一百八十株,許令斫取,而運輸之無至貽弊,斧斤之勿犯生松,一體嚴飭於道帥臣處,何如?傳曰,允。
金胤根,以賑恤廳言啓曰,五巡發賣,今月二十八日爲始,減價發賣於五部都民,而本廳米儲,見今垂乏,今番則以田米太分半磨鍊之意,敢啓。傳曰,知道。
上在慶熙宮。停常參·經筵。
上詣崇政殿,受誓戒還內後,內閣·政院·玉堂·藥房口傳問安。答曰,知道。
朴岐壽啓曰,藥房提調·副提調,持湯劑來待矣。傳曰,封入。
又啓曰,假注書金學性身病猝重,勢難察任,今姑改差,何如?傳曰,允。
金學性改差,代以兪致崇爲假注書。
金盛淵啓曰,來四月初六日宗廟夏享大祭,親祭祭文,當爲製進,藝文提學朴宗薰,待明朝牌招,使之製進,何如?傳曰,允。
以公忠監司洪羲瑾狀啓,溫陽郡守李祖植,暗行御史旣已封庫,爲先罷黜事,傳于金盛淵曰,令該曹口傳差出,催促下送。
吏曹口傳政事,以李義聲爲溫陽郡守。
傳于金盛淵曰,發遣吏郞,諸執事淸齋與否,摘奸以來。
傳于趙秉常曰,宮墻越出罪人私婢九月,令秋曹刑配。
金盛淵,以侍講院言啓曰,王世孫書筵進講孝經,今將垂畢矣。繼講冊子,依例問議于師賓客,何如?傳曰,小學爲之。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以兵曹言啓曰,來四月初二日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李悌彬爲內禁將。
韓鎭㦿,以摠戎廳言啓曰,卽接北漢管城將沈能俊所報,則本城訓鍊都監字內體城九間,禁衛營字內體城七間,女城二十二堞,御營廳字內體城七間,女城三十七堞頹圮云矣。城堞修築事,年前已有成命,而間因國役之稠疊,尙未始役矣。今夏若又經潦,則實有全頹之慮,分付各該營,使之卽爲擧行,何如?傳曰,允。
趙秉常,以義禁府言啓曰,公忠監司洪羲璜狀啓內,連原察訪蔡弘勉爲先罷黜,其罪狀令攸司稟處事,啓下矣。蔡弘勉今方待命,拿囚之意,敢啓。傳曰,知道。
又以賑恤廳言啓曰,今日中部十契二百六十戶,東部三十三契一千七百八十二戶,北部十三契一千四百十九戶,田米二百六十四石,太二百六十四石,以內廳田米太分給之意,敢啓。傳曰,知道。
癸巳三月二十八日子時,上詣崇政殿。宗廟夏享大祭受誓戒入侍時,行都承旨朴岐壽,左承旨安光直,右承旨金胤根,左副承旨韓鎭㦿,右副承旨金盛淵,同副承旨趙秉常,記事官兪鎭五,假注書金學性,記事官金鉉復,別兼春秋洪鍾應,檢校直閣李景在,檢校待敎金興根·李肯愚以次侍立。時至,上具遠遊冠·絳紗袍,乘輿出興泰門。藥房提調李止淵,副提調朴岐壽進前奏曰,侵夜勞動,聖體,若何?上曰,一樣矣。仍由廣達門,入崇政門詣月臺,上降輿。通禮跪啓請執圭,上執圭,詣板位南向立,享官及在位百官,行四拜禮訖。吏曹判書李止淵讀誓文,刑曹判書朴宗薰聽誓文,享官以下行四拜如禮訖,通禮跪啓請禮畢。仍請釋圭,上釋圭。仍乘輿出崇政門,由廣達門還內。出標信解嚴。進御歸茸君子湯,自明日姑爲停止事。出榻敎諸臣以次退出。
上在慶熙宮。停常參·經筵。
自午時至人定,灑雨下雨,測雨器水深一寸五分。
藥房都提調鄭晩錫,提調李止淵,副提調朴岐壽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金盛淵啓曰,明日經筵,取稟。傳曰,停。
趙秉常啓曰,行大司憲金履載,掌令文致中·崔漢翼呈辭,執義趙萬協,持平姜在勉·李秉德在外,監察茶時之意,敢啓。傳曰,知道。
韓鎭㦿啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金盛淵曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
以京畿監司鄭基善狀啓,永宗防禦使任百觀遭父喪事,傳于金盛淵曰,政官牌招開政。
有政。吏批,判書李止淵進,參判金弘根在外,參議徐箕淳牌不進,同副承旨趙秉常進。以李穆淵爲戶曹參議,韓發翼爲直講,兪廷煥爲監察,李遇亨爲連原察訪。徽陵·惠陵·延慶墓補土堂上單楊州牧使柳相弼。
兵批,判書朴周壽進,參判李志淵病,參議洪祐燮入直,參知李寅敎差祭,左副承旨韓鎭㦿進。以鄭文升爲司禦,金尙休爲訓鍊判官,金浩根爲洗馬,李義權爲永宗僉使。同知單崔文織,副司直柳致明。
以吏曹參議徐箕淳牌不進罷職傳旨,傳于金盛淵曰,只推。
以公忠監司洪羲瑾狀啓,鎭岑縣監南濟和遭母喪事,傳于金盛淵曰,令該曹口傳差出,催促下送。
金盛淵,以吏曹言啓曰,今此宗廟夏享大祭親行敎是〈時〉,祭官中,時無職名人員,令該曹口傳付軍職,何如?傳曰,允。
韓鎭㦿,以兵曹言啓曰,今三月各廳堂下武臣朔試射,臣曹連仍有故,不得爲之之意,敢啓。傳曰,知道。
又以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
癸巳三月二十九日辰時,上御興政堂。藥房入診入侍時,都提調鄭晩錫,提調李止淵,副提調朴岐壽,記事官兪鎭五,記注官金泰顯·卓雲翰,檢校直閣李景在,以次進伏,醫官玄在德·李亨基·金景球·卞文燮進伏楹外訖。上曰,史官分左右。晩錫曰,日候漸和,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官入診,可也。享基等進前診候訖,退伏楹外奏曰,脈候左右三部調均矣。止淵問于醫官曰,湯劑何以議定耶?享基等曰,姑爲停止似好矣。晩錫曰,永安府院君小祥不遠,中宮殿進御貳錢重人蔘粟米飮,限貳貼,自初二日一貼式煎入,何如?上曰,可也。上曰,史官就座。仍命退,諸臣以次退出。
上在慶熙宮。停常參·經筵。
金盛淵啓曰,明日經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次,而宗廟夏享大祭親祭齋戒相値,頉稟之意,敢啓。傳曰,知道。
金盛淵,以弘文館言啓曰,新除授校理權用經,時在公忠道淸風地,經筵入番事緊,請斯速乘馹上來事,下諭,傳曰,許遞,前望單子入之。
校理前望單子入之,洪祐順落點。
韓鎭㦿啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于韓鎭㦿曰,只推。
吏曹口傳政事,以李志泰爲鎭岑縣監。
兵曹口傳政事,副司果單尹致定。
金盛淵,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
韓鎭㦿,以備邊司言啓曰,嶺南穀今旣運到,分劃畿·湖及四都外,餘在米爲一千石,租爲二百五十石,而卽見京畿監司鄭基善所報,則又以賑需不足,餘在米·租,竝劃本道爲請矣。畿輔輔賑事,仰賴宵旰軫恤之澤,前後措劃,非不優厚,而尙未免不足,有此更請,則窮春民勢之切悶,可推而知,且如干餘存之數,到今不必靳惜,依所報竝爲許劃,何如?傳曰,允。
金胤根,以賑恤廳言啓曰,今日北部二十五契一千四百九十九戶,南部三十二契二千一百十八戶,田米二百八十一石六斗五升,太二百八十一石六斗五升,以內廳田米·太,分給之意,敢啓。傳曰,知道。
上在慶熙宮。停常參·經筵。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金盛淵啓曰,明日·再明日·三明日,宗廟夏享大祭致齋,初六日·初七日,泰陵忌辰祭齋戒正日相値,視事頉稟之意,敢啓。傳曰,知道。
朴岐壽啓曰,左承旨安光直,今日不爲仕進,卽爲牌招,何如?傳曰,允。
金盛淵啓曰,臣盛淵今日宗廟夏享大祭親祭肄儀進去,下直之意,敢啓。傳曰,知道。
朴岐壽,以弘文館言啓曰,上番校理臣李垿,下番副修撰臣林永洙,俱以宗廟夏享大祭祭官,今日議政府肄儀時,晝仕出去之意,敢啓。傳曰,知道。
又以弘文館言啓曰,新除授校理洪祐順,卽爲牌招察任,何如?傳曰,允。
傳于朴岐壽曰,回還三使臣留待。
傳于朴岐壽曰,回還三使臣入侍。
趙秉常啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于趙秉常曰,只推。
以校理洪祐順牌不進罷職傳旨,傳于朴岐壽曰,只推。
安光直,以賑恤廳言啓曰,今日南部十三契一千五百四十三戶,西部四十六契二千二百五十八戶,田米二百九十三石二斗五升,太二百九十三石二斗五升,以內廳田米·太,分給之意,敢啓。傳曰,知道。
癸巳四月初二日午時,上御興政堂。回還三使臣入侍時,行都承旨朴岐壽,假注書兪致崇,記事官金鉉復,記注官金聖默,上使徐耕輔,副使尹致謙,書狀官金景善以次進伏訖。上曰,史官分左右。上曰,三使臣進前。耕輔等進前。上曰,無事往還乎?耕輔等曰,王靈攸曁,無事往還矣。耕輔曰,臣行所齎往之咨文中正本一度,有設字落書處,而未能趁卽照檢,到灣査對時,始爲覺察,而不但渡江日子之迫近,旣與句語改措有異,故依近例,自行中更爲繕寫以用,原本則臣今還爲奉來,從便還入之意,敢此仰達矣。中宮殿進御二錢重人蔘粟米飮,自今日一貼式限二貼煎入事。出榻敎上命使臣先退。仍命退,承史以次退出。
上在慶熙宮。停常參·經筵。
午時至申時,灑雨下雨,測雨器水深三分,下雹狀如小豆。
中宮殿除服後,大殿,內閣·政院·玉堂·藥房·朝廷二品以上·六曹堂上·大司諫口傳問安。答曰,知道。中宮殿,內閣·政院·玉堂·藥房·朝廷二品以上·六曹堂上·大司諫奉慰單子問安。答曰,罔極。世子嬪宮,內閣·政院·玉堂·藥房口傳問安。答曰,知悉。世孫宮,內閣·政院·玉堂·藥房·朝廷二品以上·六曹堂上·大司諫口傳問安。答曰,知道。
趙秉常啓曰,行大司憲金履載,掌令崔漢翼·文致中呈辭,執義趙萬協,持平姜在勉·李秉德在外,監察茶時之意,敢啓。傳曰,知道。
安光直啓曰,今日齋宿承旨,當爲備員,行都承旨朴岐壽藥院進,無以備員,所當牌招而拘於廳規,不得請牌,何以爲之?敢稟。傳曰,牌招。
金盛淵,以承文院都提調意啓曰,冬至兼謝恩使回使帶來咨文中,有賜物事,使臣來宴事,靈巖漂民出送事,康津漂民出送事矣。以來頭使行奉表伸謝之意,依例撰出先通咨文,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
安光直,以賑恤廳言啓曰,今日西部三十八契二千八百二十三戶田米二百十七石十一斗五升,太二百十七石十一斗五升,以內廳田米太,分給之意,敢啓。傳曰,知道。
又以賑恤廳言啓曰,今日西部十契一千四百五十一戶,田米一百四石七斗五升,太一百四石七斗五升,以內廳田米·太分給,而五巡已畢之意,敢啓。傳曰,知道。
韓鎭㦿,以都摠府言啓曰,今日入直內三廳武兼禁軍及軍兵等,當爲中日習射技放,而宗廟夏享大祭親行致齋相値,不得設行之意,敢啓。傳曰,知道。
上在慶熙宮。停常參·經筵。
趙秉常啓曰,行大司憲金履載,掌令崔漢翼·文致中呈辭,執義趙萬協,持平姜在勉·李秉德在外,監察茶時之意,敢啓。傳曰,知道。
傳于朴岐壽曰,發遣吏郞,諸執事淸齋與否,摘奸以來。
傳于韓鎭㦿曰,明日出宮內門路,以廣達門爲之。
金盛淵,以奎章閣言啓曰,明日卽奎章閣奉審日次,而動駕相値,不得擧行之意,敢啓。傳曰,知道。
又以奎章閣言啓曰,守宮檢校直提學趙寅永,待明朝牌招,何如?傳曰,允。
吏曹口傳政事,以李翊會爲分內醫提調。
韓鎭㦿,以兵曹言啓曰,今四月初六日,宗廟·永寧殿夏享大祭時,守門當爲塡差,而本曹郞廳·五衛將,除入直與在外,排擬苟艱,依定式軍門將官及堂上軍職,代差以入之意,敢啓。傳曰,知道。
上在慶熙宮。停常參·經筵。
大駕詣宗廟,入齋室後,世孫宮,遣宮官問安。答曰,知道。內閣·政院·玉堂·藥房口傳問安。答曰,知道。展拜,仍詣省牲省器後,世孫宮,遣宮官問安。答曰,知道。內閣·政院·玉堂·藥房口傳問安。答曰,知道。世孫宮,遣宮官夕問安。答曰,知道。
藥房提調李止淵,副提調朴岐壽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
韓鎭㦿啓曰,司僕寺內乘來言,捲簾,取稟。傳曰,捲三面。
又啓曰,備邊司郞廳來言,今日賓廳日次,而宗廟夏享大祭親祭齋戒相値,不得來會云矣,敢啓。傳曰,知道。
金盛淵啓曰,禮貌官來言,百官稟旨就次,傳曰,知道。
金盛淵,以侍講院言啓曰,司書鄭德和入直矣,以宗廟夏享大祭祭官,纔已出去,下番闕直,事甚未安。兼司書李遠翊差祭,說書尹敎成呈辭,無推移入直之員,令政院稟旨變通差出,待下批,牌招,以爲入直之地,何如?傳曰,允。
金盛淵啓曰,因侍講院草記,司書鄭德和,兼司書李遠翊差祭,說書尹敎成呈辭,下番闕直,事甚未安。令政院稟旨變通,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,司書金箕晩,兼司書吳致淳,說書崔錫履落點。
以兼司書吳致淳牌不進罷職傳旨,傳于金盛淵曰,只推。
金盛淵,以侍講院言啓曰,下番闕直,事甚未安。兼司書吳致淳,旣有只推之命,更爲牌招入直,何如?傳曰,允。
兵曹口傳政事,副司果單鄭德和。
趙秉常啓曰,卽者義禁府都事來言,今日動駕時,駕側鳴錚罪人徐有圭等三人,移送秋曹云矣,敢啓。傳曰,知道。
金盛淵以奎章閣守宮檢校直提學意啓曰,夜間閣內無事之意,敢啓。傳曰,知道。
又以奎章閣言啓曰,大駕今已還宮,守宮檢校直提學趙寅永,依定式減下,何如?傳曰,允。
癸巳四月初五日辰時,大駕詣宗廟夏享大祭親行擧動入侍時,行都承旨朴岐壽,左承旨安光直,右承旨金胤根,左副承旨韓鎭㦿,右副承旨金盛淵,同副承旨趙秉常,記事官兪鎭五,假注書兪致崇,記注書卓雲翰,別兼春秋洪鍾應,直提學鄭基善,檢校直閣李景在,檢校待敎金興根·李肯愚以次侍立。時至,上具遠遊冠·絳紗袍,乘輿出興泰門。藥房提調李止淵,副提調朴岐壽進前奏曰,侵早勞動,聖體,若何?上曰,一樣矣。由顯謨門,出廣達門外,降輿乘輦。岐壽進圭,上執圭,由建明門,出興化門進發,至宗廟大門外,上降輦乘輿,上釋圭,岐壽受圭。由東夾門入,詣齋殿。少頃,上具冕服出,岐壽進圭,上執圭,詣望廟位,行四拜禮,詣廟內第一室奉審,次詣各室奉審,仍詣省器位,視滌濯,執事者以次擧羃告潔,詣永寧殿,行望殿禮,詣殿內奉審省牲如右儀訖。上仍詣省牲位南向立,禮儀使啓請省牲,掌牲官,率其牢屬,北向跪擧手曰腯,諸大祝,各巡牲一帀,西向擧手曰充,省牲訖。禮儀使導上至齋殿門外,上釋圭,岐壽受圭。上入齋殿,諸臣輪回詣閤。
上在慶熙宮。停常參·經筵。
經宿後,世孫宮,遣宮官問安。答曰,知道。內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。行祭入齋室後,世孫宮,遣宮官問安。答曰,知道。內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。還內後,內閣·政院·玉堂·藥房口傳問安。答曰,知道。
金盛淵啓曰,臣盛淵,依定式進詣香室奉審,香祝櫃·祝板袱子,則精潔之意,敢啓。傳曰,知道。
注書兪鎭五病,代以韓宓履爲假注書。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
韓鎭㦿啓曰,司僕寺內乘來言,捲簾,取稟。傳曰,捲三面爲之。
癸巳四月初六日子時,大駕詣宗廟。夏享大祭親祭入侍時,行都承旨朴岐壽,左承旨安光直,右承旨金胤根,左副承旨韓鎭㦿,右副承旨金盛淵,同副承旨趙秉常,記事官兪鎭五,假注書兪致崇,記注官卓雲翰,別兼春秋洪鍾應,檢校直閣李景在,檢校待敎金興根·李肯愚以次侍立。時至,上具冕旒冠·黑黲袍出,禮儀使趙萬永,導上至東門外,岐壽進圭,上執圭,詣板位西向立。禮儀使啓請行事,軒架作,保太平之樂,保太平之舞,作樂八成,禮儀使請四拜,上行四拜禮,樂九成,執禮請行晨祼禮,禮儀使導上詣盥洗位。請搢圭,上搢圭,盥手訖,禮儀使請執圭,上執圭,禮儀使導上陞自阼階,詣第一室尊所,西向立。登歌作,保太平之樂,保太平之舞,執尊擧羃,瓚爵官酌鬱鬯,禮儀使導上詣神位前北向立。請搢圭,上搢圭,岐壽奉香,秉常奉爐,上三上香,禮儀使請執瓚灌地,進幣瓚爵官李止淵,奉瓚跪進,上執瓚灌地,以瓚受奠幣瓚爵官徐箕淳,禮儀使請執幣獻幣,止淵奉幣跪進,上執幣授箕淳,箕淳受幣奠于案,禮儀使請執圭俯伏興平身,上執圭俯伏興平身。次詣各室,上香灌鬯奠幣如右禮,登歌止,禮儀使導上降復位。執禮請進饌,軒架作,豐安之樂,諸祝史撤毛血盤,授諸齋郞而出,典祀官,引饌入自正門,捧俎官等,各捧牲匣,薦俎官,捧奠于各室,執禮請行初獻禮,禮儀使導上詣第一室尊所,西向立。仍詣神位前跪搢圭,禮儀使請執爵獻爵,止淵奉爵跪進,上執爵授箕淳,箕淳奠于神位前,執禮請執圭俯伏興平身小退跪,樂止,大祝進,東向跪讀祝訖,上俯伏興平身。次詣各室,酌獻讀祝,如右禮,禮儀使導上降復位,請入小次,保太平之舞退,定大業之舞進,亞獻官東寧尉金賢根,終獻官行知事金在昌,以次亞終獻禮訖,禮儀使請出次,導上詣飮福位。止淵奉爵跪進,上受爵飮訖,還授止淵,止淵受爵授大祝,復於玷,禮儀使請受俎,薦俎官洪奭周奉俎跪進,上受俎,還授奭周,奭周出授司饔院官訖,執禮請執圭俯伏興平身,上執圭俯伏興平身,禮儀使導上降復位,仍請四拜,上行四拜禮訖。岐壽曰,望燎則以亞獻官,有代行之已例,今番亦依此爲之似好,故敢此仰達矣。上曰,唯。岐壽曰,第八室大祝黃浩民,讀祝之際,不無做錯,事甚未安。從重推考,何如?上曰,依爲之。出擧條禮儀使跪啓請禮畢,仍導上還齋殿。少頃,上改具遠遊冠·絳紗袍,出齋殿。藥房提調李止淵,副提調朴岐壽進前奏曰,太室親祼,宸慕克伸,齋殿經宿,勞動旣多,此時聖體,若何?上曰,一樣矣。乘輿出廟大門外,降輿乘輦進發,因回鑾至興化門,由建明門,入廣達門·顯謨門,由興泰門還內。命出標信解嚴,諸臣以次退出。
上在慶熙宮。停常參·經筵。
經宿翌日,大殿·中宮殿,內閣·政院·玉堂口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。
藥房都提調鄭晩錫,提調李止淵,副提調朴岐壽啓曰,親祼太廟,聖慕克伸,徹宵將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金盛淵啓曰,明日常參·經筵,取稟。傳曰,停。
韓鎭㦿啓曰,行大司憲金履載,掌令崔漢翼·文致中呈辭,執義趙萬協,持平姜在勉·李秉德在外,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
金盛淵啓曰,來十一日,輪對日次矣,敢稟。傳曰,當次人受點,後日次來待。
金胤根啓曰,假注書兪致崇,身病猝重,勢難察任,今姑改差,何如?傳曰,允。
兪致崇改差,代以李豐翼爲假注書。
韓鎭㦿,以備邊司言啓曰,卽見補土堂上楊州牧使柳相弼狀啓,則以爲,延慶墓內外靑龍中間低平處,補築之役,極爲浩大,物力錢三千兩,先爲區劃,鐵器械雜物及空石,分定於三軍門,戶曹·摠戎廳·畿營,使之進排,相地官·奏時官,令該司定送事,請令廟堂稟旨分付矣。係是不可不補築處,容入物力,當爲量宜區劃,而第其工役,惟在董飭之勤慢,姑以禁御兩營錢各五百兩,分定以送,使之約綽排用,器械雜物及空石,令三軍門,戶曹·摠戎廳·畿營,分當進排,相地官·奏時官,令該監定送,何如?傳曰,允。
又以備邊司言啓曰,卽見江華留守洪命周狀啓,則以爲,昨年穡事酷被慘歉,今年糶政,不可膠守常例,本府元還外,留庫條中米二千五百石,牟還八百石,竝拔例加分事,請令廟堂稟旨分付矣,雖在樂歲,窮節農糧,專資還穀,則以今歉荒,應分排巡,宜自不足,依狀請數爻,特許加分,何如?傳曰,允。
癸巳四月初七日辰時,上御興政堂。藥房入診入侍時,都提調鄭晩錫,提調李止淵,副提調朴岐壽,檢校待敎李肯愚,假注書兪致崇,記注官金泰顯,別兼春秋洪鍾應以次進伏,醫官玄在德·李亨基·卞文燮·李顯養進伏楹外訖,上曰,史官分左右。晩錫曰,勞動之餘,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,勞動旣多,醫官入診似好矣。上曰,置之。仍命退,諸臣以次退出。
上在慶熙宮。停常參·經筵。
自卯時至申時,灑雨下雨,測雨器水深一寸一分。
韓鎭㦿啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓鎭㦿啓曰,右副承旨金盛淵,今日不爲仕進,卽爲牌招,何如?傳曰,允。
備忘記,永宗僉使李義權下直,長弓一張,長箭一部,片箭一部,筒兒一箇賜給。
趙秉常啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
韓鎭㦿,以侍講院言啓曰,新除授說書嚴錫履,時在水原地,書筵入番事緊斯速乘馹上來事,下諭,何如?傳曰,允。
以平安監司沈能岳狀啓,平壤等邑民家失火事,傳于趙秉常曰,聞甚驚惻,蠲役與元恤之典,雖已擧行,而另加顧助,俾卽結構奠接事,分付。
以平安監司沈能岳狀啓,江界府民家失火人命爛死事,傳于趙秉常曰,當農失火延燒若是夥多,極爲慘惻,元恤典外,別加顧恤之道,廟堂措辭關飭,俾卽改構安按事,分付。
以黃海監司金蘭淳狀啓,瑞興府民家失火人命爛死事,傳于趙秉常曰,聞甚矜惻,元恤典外,別加顧助,俾卽奠安,而爛死人,如有生前身還布,竝蕩減事,分付。
以江原監司李憲瑋狀啓,楊口縣民家失火事,傳于趙秉常曰,聞甚驚慘,元恤典外,別加顧助,使之從速奠入事,分付。
以右副承旨金盛淵牌不進罷職傳旨,傳于韓鎭㦿曰,只推。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于趙秉常曰,只推。
韓鎭㦿,以都摠府言啓曰,副摠管鄭祖榮,以漢城右尹,本府坐起事,晝仕出去之意,敢啓。傳曰,知道。
又以兵曹言啓曰,去春等能磨兒考講時,都摠府都事沈宜泳,武臣兼宣傳官鄭而訥·李基碩·鄭在天·元柬·李應祖·高明律·趙秉七,部將呂東星二次不通,守門將金壽喜一次不通,依定式竝從重推考,何如?傳曰,允。
又以兵曹言啓曰,五衛將朴彝郁·崔文織除授在外,上來無期,鄭宗玉,翊衛司洗馬金浩根,俱以病難供職呈狀乞遞,竝改差,何如?傳曰,允。
趙秉常,以刑曹言啓曰,宮墻越去罪人私婢九月,令秋曹刑配事,命下矣。私婢九月,嚴刑一次後,慶尙道仁同府定配所,卽爲押送之意,敢啓。傳曰,知道。
義禁府啓目,連原前察訪蔡弘勉原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
上在慶熙宮。停常參·經筵。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
金盛淵啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,臣秉常今日入直禁軍戎器點考進去,下直之意,敢啓。傳曰,知道。
又啓曰,臣依定式進詣崇政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于趙秉常曰,只推。
趙秉常啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以慶尙監司金陽淳狀啓,薦新生竹笋,節候尙早,限內不得封進,惶恐待罪事,傳于趙秉常曰,勿待罪事,回諭。
金盛淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
朴岐壽,以吏曹言啓曰,卽接慶尙監司金陽淳狀啓,則以爲,應資老人禮安居前縣監李頤淳,壬辰十二月二十八日,已爲身死,官敎,自本家今始來納,監封上送該曹云。原單子中李頤淳所授加資勿施,敎旨,自臣曹爻周之意,敢啓。傳曰,知道。
刑曹啓目,擊錚人西部幼學徐有圭,爲其父萬修訟冤事也。係是義禁府所管,令該府稟處,何如?判付。啓,此是行査成案之事,而年來其子之鳴冤,不知爲幾次,則只以更査體重,不爲擧論,亦非朝家刑政之宜兺除良,向來大臣三司,旣言査事之失實,則到今不可不一番更覈,以定其冤否分付該道道臣,取其時贓案,一一逐條詳覈以聞爲良如敎。
義禁府啓目,向前蔡弘勉亦,不由營門,擅離官守,妄率之罪,在所難逭,以此照律,何如?判付。啓,依允。
趙秉常,以義禁府言啓曰,刑曹啓目內,今四月初六日動駕時,衛外擊錚人西部幼學徐有圭,爲其父萬修訟冤事也。係是義禁府所管,今該府稟處事,判付內,此是行査成案之事,而年來其子之鳴冤,不知爲幾次,則只以更査體重,不爲擧論,亦非朝家刑政之宜兺除良,向來大臣三司,旣言査事之失實,則到今不可不一番更覈,以定其冤否,分付該道道臣,取其時贓案,一一逐條詳覈以聞事,命下矣。謹依判付內辭意,分付該道道臣之意,敢啓。傳曰,知道。
上在慶熙宮。停常參·經筵。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金盛淵啓曰,明日常參·經筵,取稟。傳曰,停。
趙秉常啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
金胤根啓曰,左副承旨韓鎭㦿,今日不爲仕進,卽爲牌招,何如?傳曰,允。
傳于趙秉常曰,大臣·備局堂引見。
傳于趙秉常曰,全羅監司入侍。
備忘記,全羅監司徐有榘下直,長弓一張,長箭一部賜給。
傳于金盛淵曰,睿製繕寫時,監董閣臣以下,別單書入。
以左副承旨韓鎭㦿牌不進罷職傳旨,傳于金胤根曰,只推。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于趙秉常曰,只推。
以公忠監司洪羲瑾狀啓,泰安郡守權達準,暗行御史旣已封庫,爲先罷黜事,傳于金盛淵曰,令該曹口傳差出,催促下送。
吏曹口傳政事,以柳謙喆爲泰安郡守。
以江原監司李憲瑋狀啓,通川郡民家失火事,傳于趙秉常曰,聞甚矜惻,元恤典外,別加顧助,結構奠接之方,令廟堂措辭分付。
義禁府照目,粘連連原前察訪蔡弘勉矣本府議啓內,不由營門,擅離官守,妄率之罪,在所難逭,以此照律,罪杖八十收贖,奪告身三等私罪,奉敎依允爲旀,功減一等爲良如敎。
敎全羅監司徐有榘書。王若曰,文學政事之本,漢循吏多出名儒,臺閣賢良所儲,宋學士兼鎭諸路,玆撤西淸八座之列,庸畀南服一方之任。惟卿,明敏淸儉之姿,玆諒溫潤之性,用力於墳典邱索之上,斂若空疎,律己於名利芬華之中,欿如寒素,聖恩深龍頭之選,先朝陶甄,家聲傳鳳毛之譽,三世奎璧,翰苑簪筆,虞世南之行祕書,玉署橫經,范淳夫之眞侍講,師道尊泮宮之席,敎已述蛾,民憂佩灣塞之符,步未展驥,邇來風波之憂畏,遽爾雲陛之逖違,南陔之蔬水澹然,軒冕不易乎其介,西澨之芸牕閴若,鉛槧自娛於斯文,璞玉初無點瑕,尤見攻石之益,杞梓非有寸朽,終爲構廈之需,雖以希文之憂,久致江湖退處,要得長孺之重,暫勞淮陽臥治,畿麾晉秩,沁節保釐,利器歷試盤錯,藝苑主盟,籌司規劃,宿德已躋耆英,肆重望自有所歸,而通才何適不可?眷玆湖南一路,卽我海東重藩,原廟之衣冠月遊,漢鄕豐·沛,沿邑之筐篚歲貢,禹服荆·楊,粟米魚鹽之饒,經用視以外府,城池樓櫓之勝,繁華列於兩西,夫何全盛之餘,漸致凋瘵之歎?吏奸舞弄,邑儲枵而歲比繹騷,俗尙侈靡,民力竭而日益狡詐,至若賦紙貢扇,弊難指陳,矧又簽籍漕船,瘼已毛起,苟非二千石雅望,曷膺五十州來旬?玆授卿以全羅道觀察使·兼兵馬水軍節度使·都巡察使·全州府尹,卿其勉懷令圖,祗服寵命,襜帷勵攬轡之志,古人風裁棠茇襲露冕之休,先卿遺愛,廉白以持身,字惠以臨下,固知素存,憚壓而著信,黜陟而考功,宜體隆畀,自餘稟斷,厥有典常。於戲,往惟欽哉,行且召矣。牙纛重方面之寄,鈴閣增光,琅函伸起居之誠,玉樓非遠,故玆敎示,想宜知悉。檢校待敎李肯愚製進。
癸巳四月初十日辰時,上御興政堂。藥房入診,大臣·備局堂上引見,全羅監司同爲入侍時,副提調朴岐壽,記事官洪大稱,記事官金鉉復,別兼春秋洪鍾應,檢校待敎李肯愚,同副承旨趙秉常,假注書李豐翼,事變假注書卓宗述,領議政南公轍,行刑曹判書朴宗薰,行禮曹判書趙萬永,行水原留守徐俊輔,行戶曹判書洪奭周,兵曹判書朴周壽,漢城判尹金箕殷,右參贊趙寅永,知訓鍊院事柳相亮,漢城左尹李惟秀,行護軍李鐵求,校理洪祐順,全羅監司徐有榘,以次進伏,醫官玄在德·李亨基·金景球·卞文燮,進伏楹外訖。公轍曰,雨餘朝氣稍冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。岐壽曰,醫官入診乎?上曰,置之。上曰,藥房先退,次對爲之。公轍曰,卽見平安兵使申絅狀啓,則以爲,本營餉穀年例捧留,只是二千石,而且有還多民少之弊,自今應分中四千石,竝與前留二千石,作爲應留後,計戶減還,耗條則自本營從便給代而取耗,添本條之耗上添耗者,自癸巳至庚子,洽爲四千六十石零,以此米至辛丑,又爲加留,與前留六千石,合爲一萬石,則保障賴以有恃,閭井從可息肩,而事係軍餉,請令廟堂稟旨分付矣。苟能減分添留而耗條給代,亦有從便措處之道,則今此所請,足可謂兩得其宜,依狀辭許施,而近來留儲之徒擁虛簿,在在皆然,此亦難保無日後毁繣之慮,今所變通與遵行之節,令帥臣另成節目,修報本司,更爲啓稟施行之地,何如?上曰,依爲之。出擧條公轍曰,卽見平安監司沈能岳狀啓,則枚擧義州府尹南履炯牒呈以爲,昨冬使行中,歲幣木八十一疋見失欠縮,僅爲購貿充納,幸免生頉。而偸竊人洪大宗等五漢,自本府詗捉,使行還渡江後,屢施刑訊,到底盤覈,則其所納供,漫漶粧撰,竟以八十一疋盡爲擔當之意輸款,此等重囚,有不敢自下擅斷,請令廟堂稟旨分付矣。近來紀綱蕩然,前後犯禁條者,何限,而至於歲幣偸竊之事而極矣?事當依原典,竝施一律,以懲來後,而第其所犯,只是偸取方物,旣無潛賣淸人者,則準諸本律,煞有間焉。令道臣更爲査出其首魁一名,狀聞後,境上梟首,其餘諸漢,竝嚴刑後遠惡地爲奴。監色將校等,視此律分輕重勘罪。此事關係甚重,且不無後弊,而初則灣尹處置,未免疎忽而失宜,使介之還渡後,又復任他不問者,亦難免其責。灣尹則道啓旣已請罪,而上副使書狀官,竝從重推考,何如?上曰,依爲之。出擧條公轍曰,頃以江商及米廛人,令秋曹究覈論報之意,有所草記分付矣。卽見刑曹所報,則東幕旅客主人金在純,實爲江商之孤注,藏穀和水,兩罪俱發,衆惡所萃,作奸昭著之狀,査案旣以首魁爲定。下米廛人鄭宗根,以有米不賣無辭納招,而使都下許多民戶,至於絶火之境,亂民之變,出自渠廛。下米廛人李東顯,以大小升互用事,已經捕廳棍治,而不但街路喧傳,該廛之證,更無可疑。雜穀廛人崔鳳麗,知其和水之跡,而仍爲掩匿,九石之尙今積置云者,無非窘遁粧撰之辭矣。在純·宗根,卽是召亂之本,而問于法曹。又考大明律·通編,則雖無明的可據之文,而細究情犯,則轉益憤惋,不可以當初所定之律,爲擬。眞所謂國人皆曰可殺,而察之見其可殺者也。執法而論者,或以殺人,當極其審愼傍準,且不可,況無法典明文乎?此言亦然。故服念五六日,至于旬時,而終見其可殺無惜。凡在法當死,而情犯有可恕者,或得闊狹。然則情犯當死,而法文所不載者,豈可容貸?此乃執情而作法者也。右項兩漢,令秋曹捧結案後,出付軍門,梟首警衆。凡私造斛斗,斗升不準式者,明律杖六十,通編只令禁斷。稅米和水,首倡外知情者,通編只令刑配,巿穀和水,亦無明文。然今番事出之後,當用加倍之律。李東顯·崔鳳麗,竝嚴刑遠惡地定配,其餘在囚諸漢,令秋曹從輕重酌處爲宜。臣之愚見如此,而大抵罪關大辟,欽在惟恤。且執其情犯,制法於無法之中,則有難以獨見論斷。博詢於諸大臣處之,法曹堂上,今又登筵,亦爲下詢,何如?上曰,依爲之。刑判之意,何如?宗薰曰,江商廛民輩閉絶穀賣,阻斷民食,以至於激成市鬧,此其罪死不足贖,而考諸律書,無此條目矣。第臣竊以爲,法有盡而事無窮,故情重而律輕,則有上下比附之例焉。無於法者之法,則當據經而爲斷。謹按大明律,有誑賺局騙拐帶人財物者,準竊盜論之文。此囚和應操切之跡,何異於誑賺局騙乎?其情理難恕,則不翅過之。又按竊盜有三犯絞之律。此囚之自該署法司,禁飭警治,不止於三,而怙惡稔奸,愈往愈甚,不可但以三犯論也。名例稱準者,縱云但準其罪,然比附之法,政爲此等設也。周書曰小罪非眚,乃惟終,又曰下刑適重上服。夫下刑,猶可以上服,則況以死罪而準死律,夫孰曰不然乎?且國人皆曰可殺,則曰國人殺之也,刑人於市,與衆棄之也。若以聖人好生之德,又分輕重於諸囚之中,則兩罪俱發之金在純,證跡無疑之鄭宗根,當屬重典。其外各廛人,則雖涉同罪,旣無現贓,參酌差等,恐非失刑。僞升則雖甚狡惡,明有定律,加等懲惡則可,而舍律用辟則難矣。愚見如此,更願博詢處之。上曰,依爲之。出擧條公轍曰,今番酒禁,屢勤飭敎,前後法官,果皆極意對揚,頗有比前嚴密之效,而今則賑事垂畢,麥登不遠,迨此時亦合弛禁。至於大小祀宴外大釀之禁,自有常時法典,則況當歉荒之餘,尤宜申嚴,以此意分付法司及諸道。且常漢輩之街路酗酒,爲一痼弊,此則令法司捕廳,另加禁斷。凡有所捉,一以法從事,切勿饒貸,如是之後,復或有此等及聞者,則當後不飭之法堂捕將,從重論勘,何如?上曰,依爲之。出擧條公轍曰,酒旣弛禁,飭亦已施,且外邑之許多編配,不無主客俱困之患,金吾及秋曹,以犯禁發配人,竝參酌放送似好,故敢此仰達矣。上曰,依爲之。出擧條公轍曰,行護軍李紀淵,踐歷才猷,俱合參聞廟謨,備局堂上差下,使之仍察有司之任,何如?上曰,依爲之。出擧條公轍曰,北漢工役告竣狀啓別單,自該曹已爲論賞矣。昨年潦水之後,本城最被無前之災,修鑿之役,極其浩大,而摠戎使柳相亮,能辦理財力,經紀董督,道路樓堞,頓然改觀,看役校屬,皆蒙賞典。而將臣則嫌不自擧,以若誠勤,獨漏可惜,在前武將中無正卿之時,多有筵白陞擢之例。且此將臣年已七十,方帶知訓鍊之任,因此而特超正二品階,兼示嘉奬之意恐好,敢此仰達矣。上曰,依爲之。出擧條公轍曰,錦伯瓜限,在於今朔,而賑事今旣垂畢,後日政差代之意,當分付銓曹矣。上曰,依爲之。公轍曰,聞濬川之役,諸將臣或有不得不出城外看檢之事云,使之從便仍佩往來甚好,故敢此仰達矣。上曰,依爲之。公轍曰,臣精力凡百,年復年落下,其勢固然,而至於今年,則又不知幾層落下,歉歲事務,百責都萃,而茫然不知措處,脚部之委薾,耳目之聾暗,已成廢物,直一未冷之尸耳,重據廟堂之首席,復奉朝廷之末議,初非可擬,而荏苒之頃,歲已改而月屢易矣。此乃聖鑑之所俯燭,通朝之所共知,臣何敢架疊覼縷,徒犯支離瀆擾之罪乎?顧今救荒之政,仰賴我聖上宵旰憂勤之盛念,民生捐瘠,不至於當初所料,兩麥消息,又有均登之徵,臣於此,又不以至切至迫之情,仰懇於殿下之前,而將何訴耶?此非臣爲一己之私也,實爲國事也。且臣休致之請,今至十餘年矣。惜去之恩綸勤摯,至今日而遲徊,投閒之夙計蹉跎,恐此生之永負,寤寐食息,未曾忘此而又於前後奏牘之上,每以早晩體諒爲敎,臣奉若金石信如四時,而今則癃痼之疾,殆同弩末之勢,更無可待矣。今因重任之巽辭,兼以前懇而復達。伏望殿下,察臣由中非飾之言,亟遞中書之任,仍紆三字之銜,在朝廷爲終始保全之美事,在臣身爲繼先遂初之大幸,伏地涕泣,千萬顒祝。上曰,大臣就座,諸宰奏事。萬永曰,慶尙監司金陽淳,以永川地仁宗大王胎室石物有頉處奉審登聞,啓下臣曹。而謹稽謄錄,則先朝乙巳,該道臣有所論列啓聞,而臣曹以姑觀來頭修改,覆啓蒙允矣。今此道啓,俱是流來舊頉,則胎室修改,事面愼重,恐難遽議,故敢此仰達矣。上曰,依爲之。出擧條萬永曰,臣適忝掌禮之任,事關廟享,有區區愚見,敢此仰達矣。竊伏見太廟大享列祖各室,皆有名德勳庸之臣,配食庭下,列在左右,可以觀明良際會之盛矣。惟我先大王至仁隆功,尊爲世室,而配饗者只爲一人,若有欠於晠典,而先朝臣隣,允合一體之祀者,實有其人。故領敦寧忠文公臣金祖淳,弱冠簪筆,卽處深嚴,訏謨密勿,獻替補拾,秉執之堅正,器識之深遠,遂被先大王之殊知,知其忠貞審愼,可屬大事,故末年顧托之音,鄭重諄複,實我聖上所承聆而識簡者也。夫以先王之聖明,當時在廷寵遇任使之臣,不爲不多,而托寄之重,獨在於是,則其契合之隆,倚毗之大,固出尋常萬萬,而卽與漢武之知霍光,昭烈之托武侯,異世而同符矣。逮我聖上嗣服之後,以肺腑之親,受心膂之寄,夙夜洞屬,入告出順,內外彌綸,贊我聖上昇平之治者,蓋三十年餘,憂勞盡瘁,死而後已。眞不負先王之命,而益彰先王之明,歸侍先王,可以有辭,先朝廟庭之配享,須求同德之宗臣,則孰有愈於斯人者哉?且於年久之後,歿而追配,亦有先正臣宋時烈之例,可以援據。伏願下臣此奏,令時原任大臣諸臣會議後,俯採僉同之言,亟擧當行之典,何如?上曰,時原任大臣館閣堂上,命招會議,可也。出擧條周壽曰,公忠監司洪羲瑾論報備局,請該道所在本廳句管己卯合錄穀,依己巳已例停退,而此穀往在己卯,移錄各樣穀,名之以己卯合錄穀取耗需用於道內各邑儲置者,則該道所報,不但援例之有所錯誤,耗條旣係儲置需用,則今豈可謂以本穀之稍裕,不念當初定式之本意,而遽然混停乎?到今旣停之穀,勢雖無奈,其在慮後弊之道,不可無警,該道臣推考,仍爲嚴飭,使之待秋成準數收捧,無至一包仍停之地,何如?上曰,依爲之。出擧條周壽曰,移御以後,丹鳳·宣仁兩門,依前開用,故各司下隷輩,視同捷路,無難出入,事甚疎虞,臣意則建陽門常時下鑰,以防雜人往來,開金則留置於守直中官處似好,故敢此仰達矣。上曰,依爲之。出擧條周壽曰,禁旅,卽宿衛將士,而雖有加資者,衛將借銜,反遜於騎士別抄,殊欠慰悅之道,臣意則禁旅中已資之人,依兩營例,昌德宮衛將一窠,與禁營騎士,限六朔輪差,以爲酬勞之方似好,故敢此仰達矣。上曰,依爲之。出擧條秉常曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,全羅監司進前。有榘進前奏職姓名訖,上曰,全羅監司先退。又命退,諸臣以次退出。
上在慶熙宮。停常參·經筵。
金盛淵啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,右承旨金胤根,今日不爲仕進,卽爲牌招,何如?傳曰,允。
傳于韓鎭㦿曰,下直守令留待。
傳于韓鎭㦿曰,下直守令入侍。
備忘記,義州府尹金在三下直,長弓一張,長箭一部,片箭一部,筒兒一箇賜給。
金盛淵啓曰,因禮曹判書趙萬永所啓,時原任大臣·館閣堂上,命招會議事,命下矣。依配享會圈時例,政府·西壁六卿三司長官,一體牌招,而副提學未差,在前如此之時,有次官代行之例,諸玉堂一竝牌招,以爲推移進參之地,何如?傳曰,允。
趙秉常以賓廳言啓曰,行禮曹判書趙萬永,奏請忠文公金祖淳追配先大王廟庭,而批旨內,時原任大臣·館閣堂上,命招會議可也事,命下矣。臣等依已例,與應參諸臣,來會收議,則議政府領議政臣南公轍以爲,太廟各室,皆有勳庸同德之臣,列在庭下,左右配食,惟我正宗大王室配食者,止於一人,臣嘗以此爲晠典之欠闕,而日前親享之日,入參庭班,周旋出門,怵焉興歎矣。忠文公金祖淳,以器量之深厚,秉執之堅正,受知先朝,終承顧托。而爲肺腑之親,逮事我聖上三十餘年忠順勤勞,彌綸贊治,其功不可誣也。臣謹依下敎,與應參諸臣會議,則詢謀僉同。宗伯追配之請,非一人之言,卽公共之論也。領中樞府事臣李相璜以爲,忠文公金祖淳,忠藎亮直,受知先朝,至承顧命之重。廸忱篤棐,鞠躬向前,仰體先朝之志事,恪守先朝之秉執,辰告日贊,維世鎭物,保乂我邦家,式至于今,勞勩茂著。以昔年同德之臣,擧今日追配之典,禮臣所請,允協公議。判中樞府事臣鄭晩錫以爲,忠文公金祖淳,早被先大王殊知,契合昭融,啓沃密勿,至受顧托之重,益懋盡瘁之義,三十年保護彌綸,奠國勢於盤泰,忠貞彌堅,勳庸茂著。而所彰者先朝之志事也,所守者先朝之秉執也,同德追配,允叶公議。行刑曹判書臣朴宗薰以爲,忠文公金祖淳,膺先朝契遇之隆,奉庚申顧托之重。秉執嚴正,明大義於一世,訏謨宥密,贊至治於卅載。經術文章,發爲功業,永惟平日貞忠之篤,允符昔年同德之盛。今玆庭享之議,寔出公共之論,臣無容他見。行禮曹判書臣趙萬永以爲,臣於昨日,已爲筵奏,今無容疊陳。行戶曹判書臣洪奭周以爲,先朝庭享之只有一人,誠未免爲晠際之缺典,而昔年顧遇之臣,有若忠文公金祖淳,以秉守之確,操履之端,早托昭融之契合,久贊宥密之啓沃,至於三十年保護彌綸之功,寔可以對揚末命,無負寄托之重。忠貞勳勞,普騰輿誦,功宗之祀,情文允宜。宗伯所奏,亶出公議,以臣膚識,又安容他見於其間乎?兵曹判書臣朴周壽以爲,忠文公金祖淳,荷先朝顧托之重,乃心王室,三十年輔導之功,實無愧於古人追先報今之義。配食廟廷,允合情文,追擧禮典,亦有援據。今此宗伯所奏,可見大同之論,臣亦無異見矣。吏曹判書臣李止淵以爲,忠文公金祖淳之於我寧考,其藉手則義理之正也。其受知則付托之重也,所以終始勳勞之大,寔由當日際遇之隆。廟配宜取同德,追擧亦有古典,禮判所奏,允叶情文,臣無容他見。議政府左參贊臣洪羲俊以爲,忠文公金祖淳,逮事先廟,寵遇隆重,乃心王室,忠貞丕著,至承顧托之命,克殫追報之誠,若其卅載勳庸,允合一體之祀,今此宗伯陳奏,實出大同之論,臣亦無異見矣。工曹判書臣金學淳以爲,忠文公金祖淳,以先朝邇密之班,被當日特達之知,明良際遇之密勿昭融,曠絶今古,操履秉執之端方正直,矜式朝野,受先王末年之倚毗顧托,及夫我殿下嗣服之後,左右承弼,出入彌綸,身佩安危三十有餘年,措國勢於盤泰,終始勳勞,不負昔日之眷遇,今此配廟之請,出於掌禮之地,可見公共之輿論,臣何容他見乎?議政府右參贊臣趙寅永以爲,此實輿論所在,且係臣兄之所提稟者,臣無容更議。直提學臣徐憙淳以爲,忠文公金祖淳受知先朝,承顧托之命,保護聖明,殫盡瘁之義,契合昭融,勳勩茂著,秉執之確,操履之正,寔由追報之誠,不負知遇之明,崇報之典,允合功宗,禮判所奏,卽朝野公共之論,臣亦無異見矣。直提學臣鄭基善以爲,忠文公金祖淳,受先朝特達之知,膺昔年顧托之重,密贊保護之功,三十年如一日,秉執之嚴正,勳庸之棐篤,忠順克著於同德,崇報允合於功宗,宗伯所奏,寔循輿論,臣無容他議矣。司諫院大司諫臣洪永觀以爲,忠文公金祖淳,蓋其秉執嚴正,器識深遠,故以我先大王則哲之明,際遇也,倚毗也,逈出尋常,以至有顧托之重,此眞古聖世君臣同德者也。追配庭享,捨此其誰?此非但朝廷卿士之論也,實是閭巷匹庶之言也,博詢之下,臣無容更議矣。弘文館副應敎臣朴宗吉以爲,忠文公金祖淳,以先朝知遇之臣,受昔年顧托之重,保護彌綸,竭誠盡瘁,功宗之典,輿論同然,以臣膚淺,無容贅議云矣,敢啓。答曰,今已詢同,依議施行。
金盛淵啓曰,正宗大王廟庭配享功臣單子,今已啓下,依例招致禮曹郞廳,傳授之意,敢啓。傳曰,知道。
賓廳會議正宗大王廟庭配享功臣忠文公金祖淳。
趙秉常啓曰,右賓客洪羲俊,旣入闕中,不爲肅謝,直爲出去,事甚未安。推考,何如?傳曰,允。
以睿製繕寫時監董閣臣以下別單,傳于金盛淵曰,檢校待敎李肯愚,內下大鹿皮一令賜給,兼檢書官柳本學·柳本藝·洪羲人·朴長馣·李鏞,檢書官朴宗永·李效榮·金龜淳·安季良,各內下筒箇一部賜給,寫字官李東鉉邊將除授,李漢中高品付料,趙命錫等十五人,考例施賞,御製色書吏朴完基等二人,竝內下長弓一張賜給,其餘員役工匠等考例施賞。
趙秉常啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
以司諫尹錫永,獻納宋持養,掌令崔漢翼·文致中牌不進罷職傳旨,傳于趙秉常曰,只推。
以右承旨金胤根牌不進罷職傳旨,傳于朴岐壽曰,只推。
以副校理金逸淵,修撰成遂默牌不進罷職傳旨,傳于金盛淵曰,只推。
事變假注書卓宗述書啓,臣於本月亥時量,敬奉聖敎,馳往西部養生坊太平館契領府事李相璜所住處詢問是白乎,則以爲,秋曹査案,以金在純·鄭宗根爲首惡。而究厥情犯,有可死而無可逭,閉絶巿賣,阻斷民食,已不可以巿廛雜犯之常律論,況衆罪俱發,諸惡咸萃,召亂之本,實亦由於渠輩乎?今若單就一犯而言,則考諸典律,雖無襯合抵辟之正文,合衆犯而斷此案,亦可以旁援明律誑賺條準竊盜三犯之文,而情殆近之,犯則過之,然則法官援律,蓋未嘗無據,且無於,律之法,古亦有據經而爲斷者,今此囚犯聽於國言,皆曰可殺,國人旣曰可殺,而察之,實亦見其可殺。此又揆奏之斷以大辟,而其意實出於傅經折獄與國人殺之之義也。金在純·鄭宗根兩囚之合置一律,臣亦無異見,而至於李東顯以下諸犯,曹査廟覆,俱有差等,令掌法之臣,分輕重參律擧行,恐合於刑故宥過之政。伏惟上裁云云是白遣,仍又馳往西部皇華坊聚賢洞契判付事鄭晩錫所住處詢問是白乎,則以爲,臣旣衰病沈淹,精思昏耗,何敢與議於莫重刑政?而猥蒙俯詢,冒昧仰陳焉。蓋彼秋曹諸囚,値此大無,謂時可乘,敢肆市賣之奸僞,以致民食之阻斷,衆惡咸萃,實作召亂之本,豈可以律例之無所襯照,遽議從輕乎?國人皆曰可殺,而察之見可殺,此揆奏傅經之論也,誑賺局騙及竊盜三犯之文,此法官援律之議也,傅經援律,俱有的據,則金在純·鄭宗根之置諸大辟,更無他疑,至於李東顯等諸囚,亦依廟覆,分輕重勘斷,允合於刑故宥過之道,伏惟上裁云矣,敢啓。答曰,知道。諸大臣之議旣如此,依大臣議施行,可也。
韓鎭㦿,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以摠戎廳言啓曰,本廳左部千摠柳相穆,身病甚重,勢難察任,改差,何如?傳曰,允。
趙秉常,以義禁府言啓曰,今四月初十日次對入侍時,金吾及刑曹,以犯釀發配人,竝參酌放送事,擧條啓下矣。平安道碧潼郡定配罪人韓用鎬,龍川府定配罪人李憲廷,朔州府定配罪人李圭男竝放送事,分付該道道臣之意,敢啓。傳曰,知道。
癸巳四月十一日辰時,上御興政堂。下直守令入侍時,左副承旨韓鎭㦿,假注書李豐翼,記事官金鉉復,記注官金泰顯,義州府尹金在三以次進伏訖。上曰,史官分左右。上曰,義州府尹進前。在三進前奏職姓名訖。鎭㦿曰,宣諭何以爲之乎?上曰,出去爲之,可也。進御歸茸君子湯,依前方,自明日一貼式煎入事。出榻敎仍命退,諸臣以次退出。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
金盛淵啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,左承旨安光直,今日不爲仕進,卽爲牌招何如?傳曰,允。
又啓曰,藥房提調·副提調,持湯劑來待矣。傳曰,封入。
金胤根啓曰,假注書李豐翼,身病猝重,勢難察任,今姑改差,何如?傳曰,允。
李豐翼改差,代以崔琠爲假注書。
傳于金盛淵曰,政官牌招開政。
有政。吏批,判書李止淵進,參判金弘根,參議徐箕淳牌招不進,右副承旨金盛淵進。以徐箕淳爲兼輔德,鄭元容爲左副賓客,金學淳爲知經筵,金弘根爲同成均,具齡錫爲校書判校,李用觀爲引儀,趙秉鉉爲公忠監司,李䆃重爲陰竹縣監。學諭單方啓霙,書題單李泰佐,兼執義金景善減下,行護軍柳相亮今超資憲,特擢正二品事承傳,校書判校趙亨基今加通政,滿三十朔依定式陞堂上,前兵使柳相穆,前水使沈能俊,已上今加嘉善,前察訪金璹,前府使權謙,今加通政加資事,及折衝李光植,今加嘉善賞加事,兵曹覆啓判下。
兵批,判書朴周壽進,參判李志淵病,參議洪祐燮入直,參知李寅敎病,左副承旨韓鎭㦿進。啓曰,公忠兵使,今當差出,而擬望之人乏少,他道水使竝擬,何如?傳曰,允。
又以兵批言啓曰,前監司洪羲瑾,自吏曹送西矣,瓜滿監司,例爲隨品付樞銜,而洪羲瑾資級,係是嘉善,同中樞當爲下批,而時無見窠,依例作闕下批之意,敢啓。傳曰,知道。
以李彦養·韓默齡·劉國泰爲五衛將,金鍾殷爲忠翊將,閔行鎭爲訓鍊主簿,尹致亨爲御營把摠,成燾爲部將,徐麟淳爲洗馬,李貞坤爲公忠兵使,李允德爲廣州中軍。同知單洪羲瑾·姜致周,大護軍柳相亮,護軍柳相穆·沈能俊·朴蓍壽,副護軍趙亨基·權謙·金璹·鄭煥宗·成履源,副司果權用經,司正尹敎成,以上竝單付,前守門將李重恒,前參軍成載韶,及第李義種,今加折衝加資事,承傳。兼公忠道兵馬水軍節度使單趙秉鉉。
吏批,再政。以李鼎臣爲刑曹參判,尹致謙爲同經筵,李景燁爲翼陵令,洪憲祖爲禁府都事。左副賓客單李光文,右副賓客單鄭元容。
韓鎭㦿啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于韓鎭㦿曰,只推。
以左承旨安光直牌不進罷職傳旨,傳于朴岐壽曰,只推。
以吏曹參議徐箕淳牌不進罷職傳旨,傳于金盛淵曰,只推。
金盛淵,以禮曹言啓曰,正宗大王廟庭配享功臣,忠文公金祖淳,已爲啓下矣。位版造作遣官設祭敎書製述等事,竝令各該司,照例擧行,而此與大王祔廟時配享之節有異,謹稽臣曹謄錄,則肅廟朝庚申領議政鄭太和,追配顯宗大王廟庭時,議定於二月,而配享於夏享大祭之日,今亦依已例,秋享大祭時擧行,何如?傳曰,允。
韓鎭㦿,以都摠府言啓曰,副摠管尹載鍵,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局把摠李能權,身病甚重,勢難察任,改差,何如?傳曰,允。
又以刑曹言啓曰,今月初十日大臣·備局堂上引見入侍時,領議政南公轍所啓,酒旣弛禁,飭亦已施,且外邑之許多編配,不無主客俱困之患,金吾及秋曹,以犯禁發配人,竝參酌放送似好,故敢此仰達矣。上曰,依爲之事,命下矣。犯釀定配罪人蔚珍金仁孫·奴鍾甲·奴福得·雲起峯·李靑雲,平海閔鍾邁·姜守平·李再仁,杆城徐潤輔·申在全·金東郁,旌善安仁得,金城崔應斗,高城劉景文,通川趙昌福,三陟奴驗得·趙乙釗,淮陽林德仁·高桂祿,洪川尹命大·洪晩臣,平昌李八甲·金龍得·金國瑞·尹大英,金化辛翼書·兪鉉豐·趙大圭·盧光憲,歙谷奴光信,橫城崔命卜·申潝·張豐賢,伊川安宗順·張東三·趙萬孫,平康李枝春·李殷學,襄陽朴齊蘭·金坤,江陵韓守成·金正福,獜蹄金允曾,鴻山馬興哲,黃澗全宗實·洪聖云·尹衡求·奴道也之,丹陽文仁福·金垿·金順吉,洪州張啓章,懷仁金得哲·申宗民·梁再福,沔川金學成·孫壽萬·金聖元·李好範·婢八禮·李謙容,延豐楊乭伊,沃川李占乭·田昌根·李漢宗·金在禧,靑陽趙箕榮·金仁伊·那弘奎·尹亨殷,海美許德良·宋文翕,保寧朴乭伊·申淑·李興成,槐山韓命起·尹快得·鄭悌源·吳聖根·婢千金·朴弘壽·鄭召史,永同許煥伊·崔一孫,韓山鄭哲成,報恩鄭世明·閔致張·金聖孫,堤川李忠達·文成吉·李景烈,靑山洪勉周·金大得·梁海孫,忠州鄭基漢·李召史·朴郁伊,永春婢允梅·趙龍信,唐津宋持英·鄭成昌,庇仁李光燮·李東玄,陰城林壽億·韓召史·李德汝·李義孫·安召史,泰安兪鏡煥·權思元·李秉大·金生麗,淸風吳爀,長連金振玉·朴完爀·朴俊德,瑞興梁景福,長淵申啓成·高景完·奴春大·李長元,殷栗尹元逵·金慶洽·金有千,谷山李寅煥,松禾尹順哲·張允祚,遂安李花瞻·劉聖大,黃岡李睦謙·任泰來·朴一福,金川吳相魯·李遇明·婢釗粉·尹克善,新溪林興悅·李完植·金正孫,文化尹義福·金漢成,嘉山金昌鉉,定州金在善,陽德南山壽,中和尹致有,興陽鹿島趙應星,羅州智島盧舜哲,康津古今島朴英秀,光陽李命楫,泰仁金貴孫,長水洪鷹周,井邑李潤培,丹城康俊明·鄭基成,晉州姜雲源,安義趙宅鉉,熊川崔興得·金順玉,軍威尹瑊,三嘉朴完哲,知禮朴鼎煥,巨濟金有寬,長鬐林秀業,永川金興仁,吉州金億仁,端川安成祐等,分付各該道臣,卽爲放送之意,敢啓。傳曰,知道。
又以御營廳言啓曰,罪人金在純·鄭宗根等,大會軍民於沙場,梟首警衆之意,敢啓。傳曰,知道。
義禁府啓目,松禾前縣監趙亨復原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
刑曹啓目,罪人金在純根脚段,父良人鼎祐生存,父矣父良人尙周故,母良女宋召史故,母矣父宋枝璜故,妻良女崔召史故,父母以胎生於西部龍山坊甕里契,隨父母長養,仍爲入籍居生,所犯節次段,矣身居在江上,穀商爲業,而不念民食之重,專思利己之計,始也藏穀而不出,終焉和水而作奸,奸狀節節綻露於前後嚴査之下,從實遲晩納招,依法處斷的只施行敎味白齊,罪人鄭宗根根脚段,父出身壽彬故,父矣父折衝好臣故,母良女金召史故,母矣父出身金順男故,妻良女李召史故,父母以胎生於東部建德坊於義洞契,隨父母長養,仍爲入籍居生,所犯節次段,矣身身爲廛人,罔念民食之爲重,稱以穀主之不在,有穀而閉肆不賣,以致亂民之起鬧,自顧所犯,實合萬戮,從實遲晩納招,依法處斷的只施行敎味白齊,向前罪人金在純,藏穀和水,鄭宗根閉肆斷賣情節箇箇承款,結案取招,出付軍門,梟首警衆,何如?判付。啓,依允。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金盛淵啓曰,明日·再明日,順陵忌辰祭齋戒正日相値,視事頉稟之意,敢啓。傳曰,知道。
金胤根啓曰,同副承旨趙秉常,今日不爲仕進,卽爲牌招,何如?傳曰,允。
金盛淵啓曰,藥房提調,持湯劑來待矣。傳曰,封入。
傳于金盛淵曰,春坊上下番推考。
韓鎭㦿啓曰,行大司憲金履載,掌令崔漢翼·文致中牌不進,執義趙萬協,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于韓鎭㦿曰,只推。
以同副承旨趙秉常牌不進罷職傳旨,傳于金胤根曰,只推。
韓鎭㦿,以備邊司言啓曰,諸道補賑人請賞之報,次第來到,而賑事垂畢,玆又條列別單書入,而其中柔院僉使裵化鳳出義補賑,至滿萬數,若論今番已施之典,合有守令特除之擧,而向者吏判筵奏,守令則必觀履歷爲辭,不可以只經邊將者擬議矣。待準瓜,卽以中軍作窠差送,前參奉金華國,幼學金永杰等,捐納旣優,亦有已例,竝六品職待窠調用,嘉善李文奎,以穀以錢,較他絶異,相當中軍,待窠差送,前五衛將黃浩聖,嘉善孫復榮,前同知金春復,嘉善崔擎臣,嘉善金圭錫前五衛將權爔竝瓜近,邊將作窠差送,窠如不足,隨窠隨差,鄕品徐繼業,嘉善李東輝,亦以邊將,待窠差送,士人咸應奎,依他例先付司勇,計朔陞遷,嘉善金基河等二十一人,所納雖有多寡,別無一一分等之可言,竝以五衛將實職施行,其餘自本道可以從願區處者,行關知委,俾無遺漏之歎,何如?傳曰,允。
又以義禁府言啓曰,江原監司李憲瑋狀啓內,洪川縣監成道默罪狀,令攸司稟處事,啓下矣。成道默時在任所云,依例發遣府羅將拿來,何如?傳曰,待待命拿囚。
義禁府啓目,粘連向前趙亨復亦,流來舊逋旣云準捧,則雖不可直斷以掩逋之罪,而道啓論列,若是指的,有難以囚供發明,遽加參恕,以此照律,何如?判付。啓,依允。
領議政南公轍疏曰,伏以臣少也尙不猶人,今老矣,杜門屛伏,萬念都灰,重據廟堂之首席,復奉朝廷之末議,本非可擬,而昨秋除命,忽下於千萬意慮之外,近侍正卿之臣,來守陋止,屢宣聖旨,追提先故,有如宋帝之諭王素,繼而有不敢承聞之敎,臣於是感激流涕,又以成命之請收爲急,他不暇顧,冒沒暫出,旣出之後,畿甸·湖海之間,歉荒幾如己甲之歲,民生擧切癸庚之呼,大賑方張,臣又推諉無所,黽勉蹲仍,而以此老癃,値此艱虞,有何毫分之裨益哉?惟我聖上,宵旰憂勤,如傷若保,十行之絲綸屢下,內帑之貨幣特頒,使扶杖而聽漢詔者,未秋若飽,而內而諸有司及掌財之臣,外而方伯·守宰竭力對揚,僅僅措劃,捐瘠之患,不至如當初所料。連接諸路報牒,兩麥亦有豐熟之徵,臣今可以將此情私,謁之於天地父母之前矣,殿下以今日爲何如時耶?紀綱頹弛,風俗淆訛,庶官怠慢而不率其職,小人侈濫而不安其分,民命近止,而衆生無普濟之術,國計哀痛,而百用無盡節之道,正如朱夫子所謂一毛一髮,無不受病,輔弼之任,何時不重,而顧此時爲尤重,得來一癃病無能之如臣者,充位備員,使堂堂政府,爲養病之坊,置相豈可若是苟哉?臣之畢竟狼貝,猶屬己私,其於國事何?且臣乞骸之請,今至十餘年之久矣。其間陳懇,疏則歲課,數則月課,已多於明葉向高乞退之十八疏,而恭奉聖答,每以終當有成就晩節之日爲敎,謂是簪履之舊,不欲遽棄於邱壑,思推帷蓋之恩,期其終收於桑楡,臣誦此恩言,奉若金石,信如四時,商量已久,遲徊未訣,而今則疾病轉苦,鬼事日迫,寤寐食息,待而瞑目者,思得救時之良材,讓與機務,及此殘齡之未頹,退占冗散,使初志得遂,公議少息,爲太平生長老死之人,是外無他望也。臣雖不忠無狀,自朝廷視之,驅策任使之日,亦已久矣。涓埃之報效,縱無可稱,雨露之生成,妄有希望,玆因重任之巽辭,兼以前懇而復上,倘蒙殿下察其由中匪飾之言,亟遞中書之任,仍紆三字之銜,鳧雁去來,固不足爲多少,鳶魚飛躍,皆自得於上下,覆載終始之澤,臣於餘生,其將何以圖酬耶?筵席未畢之懷,歷日耿耿,齋沐治疏,又此血祝,臣無任云云。答曰,省疏具悉卿懇。自予復致卿中書,適値三道告歉,民國遑急之時,藉卿誠力,得以維持奠安,予心之依賴,當何如?而卿之勞弊神思,亦已多矣,安得不爲卿憂悶乎?然而他不暇顧者,今日國事,一毛一髮,無不受病,誠如卿言,豈徒言之?憂之深而念之切,又孰有過於卿者?則拮据卒瘏,彌綸調護之責,非卿伊誰?卿雖處閒,尙欲起而畀之,況今坐漏船而捨副手,望他人之來救,寧可曰擧措得宜乎?賑政雖已垂畢,憂虞方此溢目,卿之今日求退,誠亦不諒之甚矣。以卿爲國盡瘁之義,何忍捨予而自占方便乎?不待多誥,想必犂然。仍傳于金盛淵曰,此批答,遣史官傳諭。
上在慶熙宮。停常參·經筵。
趙秉常啓曰,行大司憲金履載,掌令崔漢翼·文致中呈辭,執義趙萬協,持平姜在勉·李秉德在外,監察茶時之意,敢啓。傳曰,知道。
朴岐壽啓曰,左承旨安光直,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于金盛淵曰,禮房承旨,馳詣宗廟景慕宮,奉審摘奸以來。
金盛淵啓曰,刑曹參判李鼎臣,除拜後過三日不爲出肅,依定式推考警責,仍卽牌招察任,何如?傳曰,允。
注書兪鎭五病,代以徐元淳爲假注書。
傳于金胤根曰,留院公事入之。
以左承旨安光直牌不進罷職傳旨,傳于金胤根曰,許遞,前望單子入之。
承旨前望單子入之,金弘根落點。
金盛淵,以奎章閣言啓曰,明日卽奎章閣夏孟朔大奉審日次,時原任閣臣,依節目進詣擧行之意,敢啓。傳曰,知道。
韓鎭㦿,以備邊司言啓曰,卽見黃海監司金蘭淳狀啓,則枚擧松禾縣監金尙義牒呈,以爲,本縣還逋,始自己卯,徒擁虛簿,已成鬼錄者,合爲八千五百二十三石零,而所逋民吏,擧皆死亡,指徵沒策,到今事勢,不得不某樣措處,以充元數,故或自官廩而捐出,或自吏料而分徵,堇堇鳩聚之數,每年爲一千八百兩,以此錢條,定限十五年,每年六百石式以每石三兩,元詳定價作穀,以爲除耗排捧事,請令廟堂稟處矣。挽近糶糴之法,可謂蕩然掃地,請停請排,在在皆然,不得不以寧失之義,每有姑息之政,而亦罕有十年以外之排捧者也。今以該邑事情言之,只當遵用他例,俾無向隅之歎,而第其所逋各人,一切以指徵無處爲言者,有違糴法,爲先使之別定査官,另加覈實,就其最多摠者,分等施律後,條列狀聞,以懲後日。原還則限十年除耗捧上,而每年磨勘時,各以當年當納條,縣註於成冊,以爲考準之地事,分付,何如?傳曰,允。
又以備邊司言啓曰,卽見平安監司沈能岳狀啓,則以爲,道內還餉,數甚零星,而昨年因畿輔移運京司作錢倭譯捄弊貸下,見減之數合爲二萬二千石,較諸應加分元數,不足爲六千五百五十四石零,就城餉留庫中,九千八百三十一石零,推移加分事,請令廟堂稟處矣。若以平時加分之摠,較諸昨年劃下之數,則其所不足,勢當如此,第念城留事體至爲嚴重,不可不十分難愼,而今就見在之穀簿,細加酌量,則亦有可以變通之道。壬戌穀及溫蔘預備穀壬辰時在者,使之盡分,而其中耗條惠廳應作內,姑減六百石,則在本廳所減無多,在該道排用有裕,城餉則自不必更論,而倭學捄弊之每年排納者,添付會錄,似合事宜,以此意分付,何如?傳曰,允。
又以備邊司言啓曰,卽見咸鏡監司權敦仁狀啓,則以爲,本道親騎衛之當初制置,至爲謹嚴,而挽近以來,額數旣廣,淹滯滋多,朝家振拔之政漸遜,而武士齎鬱之歎久矣。乃使俗尙技藝,日以束閣,河朔精騎,竟無餘地,苟欲撟捄,合有別般拔例之典,就本道邊將自辟八窠中,雙靑·黃土·寶紀三堡權管,許作初仕窠,分屬于本營及南·北兵營,仍令自辟,造山·梨洞兩堡萬戶,作爲遷轉窠,權管仕滿後,依例遷轉,待仕滿,以兵批參上窠內移,而朔數則權管·萬戶竝各三十朔計準。權管仕滿前或徑遷者及萬戶三望中,以未仕滿低望受點橫遷者,其未準朔數,使之通計於萬戶,以準元仕六十朔之數,試取時,自各其營,另取各技,得中優等一人,別具啓聞,以爲初仕原付之地。其餘三窠,仍舊自三營都試優等人差遣,而事係官制,請令廟堂稟旨分付矣。從前朝家於親騎衛,奬勵撫循之方,靡不容極,殆非諸路武士之可比者,蓋由其人則豐沛之子弟也,擧知親上死長之義,其地則沙朔之雄勁也。素習執銳挽强之俗,平時捍禦之用,異日緩急之時,專資於此輩故耳。凡其選試甄拔之規制,非不詳密,而近或廢弛,漸致抑鬱,狀辭所言付案者全事圖免,未錄者猶恐差定者,不是過語,由是而人心無以收拾,戎政無以修擧。言念綢繆,誠非細憂,際此道臣之請,實合於風勵材勇振拔淹滯之政。而第於節目之間,不無掣礙之端,若以三窠作初仕,二窠作遷階,而均以三十朔爲限,則畢竟初仕仕滿者一人,當待遷階窠出之後,漸漸挨次,將不知爲幾人侯補,幾年踰限,以銓曹言之,必當間四都政,每添實銜兩窠。然則又不免虛司果之積滯,末後事勢,不可不念。且權管初仕之例,皆以箇滿陞六,則有不必更遷萬戶後內移,姑以雙靑一窠,作爲三營門輪回取才,初仕窠每三十朔,直陞京職六品,則在各營親騎衛,當次陞六之限,當爲九十朔,似若比道啓稍有遲速之別,夷考其實,無踰限候補之弊。而或有當窠橫出之時,則又當次次進限,反復勝焉,在兵曹無窠窮積滯之患,不失本意,事係兩便,而亦可以慰悅一道,以此定式,至於三營取才之先後第次,令道臣·帥臣,更加商確,成節目指一登聞,無或越次。而自辟邊將八窠中,南·北兵營,本皆三窠,則南之雙靑旣作初仕窠,或有不均之慮,北之寶化一窠,亦令兩閫輪辟,恐爲一視之道,竝爲分付該道該曹,試取事目,依狀請施行,何如?傳曰,允。
上在慶熙宮。停常參·經筵。
藥房都提調鄭晩錫,提調李止淵,副提調朴岐壽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
韓鎭㦿啓曰,明日常參·經筵,取稟。傳曰,停。
趙秉常啓曰,行大司憲金履載,掌令崔漢翼·文致中呈辭,執義趙萬協,持平姜在勉·李秉德在外,監察茶時之意,敢啓。傳曰,知道。
韓鎭㦿啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
朴岐壽啓曰,右副承旨金盛淵,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
以右副承旨金盛淵牌不進罷職傳旨,傳于韓鎭㦿曰,許遞,前望單子入之,待下批牌招察任。
承旨前望單子入之,李敦榮落點。
韓鎭㦿啓曰,新除授同副承旨李敦榮,時在平安道永柔縣,斯速乘馹上來事,下諭,何如?傳曰,許遞,前望單子入之。
承旨前望單子入之,徐淇修落點。
以公忠監司洪羲瑾狀啓,丹陽郡守李游,暗行御史旣已封庫,爲先罷黜事,傳于韓鎭㦿曰,令該曹口傳差出,催促下送。
以公忠監司洪羲瑾狀啓,庇仁縣監李濟翼身死事,傳于韓鎭㦿曰,令該曹口傳差出,催促下送。
吏曹口傳政事,以金箕明爲丹陽郡守,金鍾殷爲庇仁縣監。
韓鎭㦿,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以摠戎廳言啓曰,管城將沈能俊,身病甚重,勢難察任,改差,何如?傳曰,允。
癸巳四月十五日辰時,上御興政堂。藥房入診入侍時,都提調鄭晩錫,提調李止淵,副提調朴岐壽,記事官洪大稱,記事官金鉉復,記注官金泰顯,檢校待敎李肯愚,以次進伏,醫官玄在德·李亨基·卞文燮·趙宗翊進伏楹外訖,晩錫曰,日候淸和,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診乎?上曰,置之。晩錫曰,久未診候,今至屢日次矣,且湯劑進服之時,不得不詳察聖候矣。上曰,只令二人入診,可也。亨基·文燮等,以次診候訖,退伏楹外奏曰,脈候,左右三部調均矣。晩錫曰,聞醫官言,則調理之劑,不至屢貼,姑以前方連進,恐好云矣。上曰,唯。仍命退,諸臣以次退出。
上在慶熙宮。停常參·經筵。
徐淇修啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,行左承旨金弘根,行右承旨徐淇修,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,假注書徐元淳,身病猝重,勢難察任,今姑改差,何如?傳曰,允。
徐元淳改差,代以李貞夏爲假注書。
徐淇修啓曰,卽者社稷署官員來言,再明日修改告由祭時,提調當爲進參,而都提調李相璜有身病,提調金在昌在外,不得進參云,何以爲之?敢稟。傳曰,提調許遞,前望單子入之。
社稷提調前望單子入之,金履載落點。
傳于徐淇修曰,吏曹參判有闕之代,前望單子入之。
吏曹參判前望單子入之,金陽淳落點。
以左承旨金弘根牌不進推考傳旨,傳于徐淇修曰,許遞,前望單子入之,待下批牌招察任。
承旨前望單子入之,洪穉圭落點。
趙秉常啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于趙秉常曰,只推。
以右承旨洪穉圭牌不進罷職傳旨,傳于徐淇修曰,只推。
以平安監司沈能岳狀啓,三和府人物渰死事,傳于金胤根曰,聞甚矜惻,另飭沿海處,刻期拯得,而生前如有身還布,竝蕩減事,分付兩道臣處。
以司鑰朴潤基手本,別監劉宗運,逢着羅將,無數被打事,傳于趙秉常曰,令刑曹査實稟處。
趙秉常,以備邊司言啓曰,卽見濬川司所報,則日前區劃錢,用盡無餘,而訖功間容入,亦不下萬餘兩,請卽從長劃給矣,工役幾訖,難虧一簣,而凡係經用,各司無不匱乏,有不可專責一處。今番則以均廳錢二千兩,兵曹錢一千五百兩,三營司僕寺錢各一千兩,摠廳錢五百兩,合八千兩劃下,使之盡力疏導,不日內畢役,何如?傳曰,允。
口傳下敎曰,濬川今將垂畢云,軍民,令各其營,明日犒饋事,分付。
趙秉常,以都摠府言啓曰,副摠管李鍾英,以能麽兒堂上,本廳講坐起事,惠民署晝仕出去之意,敢啓。傳曰,知道。
又以義禁府言啓曰,頃因本府草記,庇仁前縣監李濟翼拿來事批旨內,待待命拿囚事,命下,故行會該道矣,李濟翼未及上來,纔已身死,罪名勿論,何如?傳曰,允。
義禁府啓目粘連,松禾前縣監趙亨復矣本府議啓內,流來舊逋,旣云準捧,則雖不可直斷以掩逋之罪,而道啓論列,若是指的,有難以囚供發明,遽加參恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
公忠監司趙秉鉉疏曰,伏以臣,待罪秋官,居然歲已改而月屢易矣,地望無素,風裁巽軟,旣未能詰奸糾禁,到底對揚,居常悚恧,惟譴何是俟,不意藩宣除旨,忽下此際,臣誠奉誥徊徨,惝怳憂懼,歷多日而不知自定也。噫,臣之本末短長,淵鑑之所照燭,遭値昌朝,策名榮塗,仰戴恩造,俯藉先庥,遍歷華要,滾汨金貂,伊來幾年之間,所被隆渥異數,歷數同朝,莫有倫比,顚沛坑坎,而拯濟生成,則天地之德也,憂畏風波,而終始顧復,則父母之慈也。毛髮皆由造化,肥髓徧浹雨露,臣非木石,寧不知感?奈其空疎菲薄,文質無當,居官而一任瘝廢,遇事而未免糊塗,區區所自期而自恃者,只以隨分陳力,仰答德意,爲不報之報而已,豈料聖眷愈隆,誤恩荐辱,無內無外,兜攬至此?以臣不擇夷險奔走自效之義,惟當受命感激,冒昧趨承,方岳之任,難塡,何如?其懷綏一方,宣上恩德,不以大小處閒有間。況彼湖西,介於畿·嶺,積弊成痼,澆俗難矯,重以前秋失稔,大賑纔訖,凋瘵轉甚,民命近止。此時旬宣之責,尤宜十分遴揀,雖使才優剸理,素著威望者,當之,猶且却顧,遽難擔夯,若臣則踐歷淺尠,未試治民之一書生耳,雖如簿書期會,亦莫省其頭緖,按察列郡,彰癉長吏,不負我殿下委畀之重哉?揆分量力,承膺無路,玆敢略控衷懇,仰瀆崇聽。伏乞聖慈,俯賜諒察,亟改臣見帶之任,回授可堪之人,使藩寄得重,私分獲安焉。臣無任云云。答曰,省疏具悉。卿其勿辭往欽哉。
上在慶熙宮。停常參·經筵。
徐淇修啓曰,明日常參·經筵,取稟。傳曰,停。
趙秉常啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐淇修啓曰,來二十一日,輪對日次矣,敢稟。傳曰,當次人受點,後日次來待。
又啓曰,右副承旨韓鎭㦿,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于徐淇修曰,禮房承旨,馳詣社稷,奉審摘奸以來。
傳于趙秉常曰,政官牌招開政。
有政。吏批,判書李止淵進,參判金陽淳在外未肅拜,參議徐箕淳牌不進,同副承旨趙秉常進。以金弘根爲禮曹參判,金陽淳爲同義禁,趙寅永爲藝文提學,洪錫謨爲廣興令,李進永爲懿陵令,徐憙淳爲慶尙監司,鄭知容爲黃海監司,李彙寧爲榮川郡守。兼養賢奉事單方啓霙。吏批,再政。以金宜淳爲永陵令,李達五爲禁府都事。
兵批,判書朴周壽,參判李志淵,參議洪祐燮病,參知李寅敎入直進,右承旨洪穉圭進。以兵批言啓曰,前監司金蘭淳,自吏曹送西矣,瓜滿監司,例爲隨品付樞銜,而金蘭淳資級,係是嘉善,同中樞當爲下批,而時無見窠,依例作闕下批之意,敢啓。傳曰,知道。以柳曮爲五衛將。同知單金蘭淳·李彦養,護軍金弘根·徐左輔·韓耆裕,副護軍安光直·金盛淵·李敦榮·洪益五·成載韶·李義種·李重桓,以上竝單付。慶尙道兵馬水軍節度使單徐憙淳,黃海道兵馬水軍節度使單鄭知容,同知單全福文。
趙秉常啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于趙秉常曰,只推。
以右副承旨韓鎭㦿牌不進罷職傳旨,傳于趙秉常曰,只推。
以吏曹參議徐箕淳牌不進罷職傳旨,傳于趙秉常曰,只推。
趙秉常,以都摠府言啓曰,副摠管尹載鍵,以武臣堂上朔試射試官,訓鍊院晝仕出去之意,敢啓。傳曰,知道。
又以訓鍊都監言啓曰,謹依口傳下敎,本局付役濬川軍民等,犒饋之意,敢啓。傳曰,知道。
又以禁衛營言啓曰,謹依口傳下敎,本營付役濬川軍民等,犒饋之意,敢啓。傳曰,知道。
又以御營廳言啓曰,謹依口傳下敎,本廳付役濬川軍民等,犒饋之意,敢啓。傳曰,知道。
又以刑曹言啓曰,因司鑰朴潤基手本,別監劉宗運,被打於羅將房興昌事,傳曰,令刑曹査實稟處事,命下矣。羅將房興昌捉來,與掖隷劉宗運,頭面査實,則房興昌所供內,十五日夕,劉宗運來到渠家,言語之際,起怒批頰,故渠亦乘憤毆踢云,劉宗運所供內,伊日黃昏,偶過房興昌家門前矣,興昌從後呼名,以不爲寒暄,起鬧毆打,故昏倒不省云矣。俱以豪頑之習,偶因微細之端,始也言詰,竟至撲打,宗運之傷處,雖不緊重,興昌之手毆,渠亦自服,本事旣無隱情,所犯各有輕重,自臣曹考律勘處,何如?傳曰,允。
開城留守申在植疏曰,伏以臣之父母墳山,在於京畿麻田地,而臣方猥蒙寵命,保釐故都,地隔由旬,松楸孔邇,濡露之感,倍切他時,適値民饑議賑,上貽朝廷之憂,籌劃措施,靡不用極。前後恩綸,藹若春溫,西京父老之扶杖往聽者,莫不感激銘鏤,而頒以帑貨,哺以船粟,彼溝壑近止之命,賴以全活,萬千鶉鵠,鼓舞歌詠於恩山德海之中,對揚宣布,臣亦與榮。方事之殷,不遑言私,今幸賙賑告訖,官守稍閒,居留之臣,陳懇省墓,亦多已例。伏乞聖明,特賜旬日恩暇,許其往掃先壟,以伸至情焉。臣無任云云。答曰,省疏具悉。賙政云訖,特許省暇。
上在慶熙宮。停常參·經筵。
自未時至人定,灑雨下雨,測雨器水深四分。
自人定至十九日開東,灑雨下雨,測雨器水深七分。
韓鎭㦿,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴岐壽啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,左副承旨金胤根,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于朴岐壽曰,閣圈爲之。
朴岐壽啓曰,閣圈爲之事,命下矣。政官牌招開政,何如?傳曰,允。
朴岐壽,以奎章閣言啓曰,閣圈爲之事,命下矣。提學洪奭周,直提學徐憙淳·鄭基善,檢校直閣李景在,檢校待敎金興根,竝卽牌招,以爲會圈之地,何如?傳曰,允。
奎章閣直閣會圈,吳取善·李公翼·金景善·趙秉憲,待敎會圈,金學性·曺雲承·徐耆淳。
朴岐壽,以侍講院言啓曰,再明日賓客相見禮時,宮官當爲全數進參,而司書金箕晩有實故,無以備員。令政院稟旨變通,差出,待下批牌招,以爲進參之地,何如?傳曰,許遞,今日政差出,待下批牌招察任。
朴岐壽啓曰,吏曹判書李止淵,參議徐箕淳牌不進推考傳旨及罷職傳旨,今方捧入,而開政命下之後,如是違牌,事甚未安。參判金陽淳在外,判書更爲牌招,何如?傳曰,允。參議只推,一體牌招,如有違牌,勿爲呼望。
有政。吏批,判書李止淵進,參判金陽淳在外,參議徐箕淳牌不進,右副承旨韓鎭㦿進。以李謙在爲司書,沈宜臣爲敦寧都正,鄭善敎爲戶曹佐郞,李秉植爲禁府都事,張漢弼爲掌苑別提,朴長馣爲咸昌縣監,吳取善爲奎章閣直閣,金學性爲待敎。
兵批,判書朴周壽,參判李志淵病,參議洪祐燮入直進,參知李寅敎病,同副承旨趙秉常進。同知單韓默齡,副司果單金箕晩。
吏批,再政。兼校書校理單吳取善,弘文正字單金學性,兼校書正字單金學性,兼待敎單金學性。
朴岐壽,以奎章閣言啓曰,新除授直閣吳取善,待敎金學性,竝卽牌招,推移入直,何如?傳曰,允。
又以奎章閣言啓曰,新除授直閣吳取善,待敎金學性,敎旨安寶次,濬哲之寶請出之意,敢啓。傳曰,知道。
趙秉常啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于趙秉常曰,只推。
以左副承旨金胤根牌不進罷職傳旨,傳于朴岐壽曰,只推。
以司書李謙在牌不進罷職傳旨,傳于朴岐壽曰,只推。
韓鎭㦿,以都摠府言啓曰,副摠管尹載鍵,以禁衛中軍,本營諸將官射會監試事,南別營晝仕出去之意,敢啓。傳曰,知道。
上在慶熙宮。停常參·經筵。
自開東至人定,灑雨下雨,測雨器水深一寸三分。
洪穉圭啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪穉圭啓曰,左副承旨金胤根,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于韓鎭㦿曰,濬川司堂上以下,別單書入。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
以左副承旨金胤根牌不進罷職傳旨,傳于韓鎭㦿曰,只推。
以全羅監司李奎鉉狀啓,扶安縣人命渰死事,傳于洪穉圭曰,聞甚矜惻,元恤典外,別加顧助,如有生前身還布,竝蕩減,未拯屍體,嚴飭沿海邑,期於搜覓事,廟堂措辭分付。
洪穉圭,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿以濬川司言啓曰,濬川自松杞橋至永都橋,依庚辰地平開濬,今已畢役之意,敢啓。傳曰,知道。
又以禁衛營言啓曰,本營哨官李義洙,身病猝重,勢難察任,改差,何如?傳曰,允。
慶尙監司徐憙淳疏曰,伏以臣,菲才蔑識,最居人下,而遭逢聖明,偏蒙恩庇,通籍二十年之間,淸塗華轍,內以不離於禁近,分符授節,外以颺歷於要膴,鴻慈厚渥,如天如海,而若問其稱塞報答之爲何事,則絲毫涓埃,無所藉口,殿下之所覆燾臣榮顯臣者,豈欲臣如是而止哉?居常愧懼,若隕淵谷,迺於日昨,伏奉除旨,有以臣爲慶尙道觀察使者,臣誠感惶驚恧,莫省所喩。適値閣圈有命,牙牌踵臨,夤緣一肅,諒不獲已,而退自循省,冞增靦汗,不敢以已肅而固有之也。夫大嶺以南,迺是國家根本之地,邦內鄒·魯之鄕,城池民物之殷,粟米布縷之利,富甲列省,古稱雄藩,近年以來,俗尙日變,訟獄日繁,已非舊日之樂土,而海沿千里,閭井漸疎,倉儲百萬,簿書徒擁,百弊蝟興,矯救未易,今又以難治,名。廼者爲是地擇是任,遽然畀之於如臣空疎者,而不少留難,臣將以何威望,彈壓一路,而嚴黜陟之權,以何才猷,綜理庶務,而效澄淸之責,仰體我聖上南顧之憂哉?臣有老母在堂,誠切報暉,潘輿毛檄,猶爲人子之至榮。況導之以旌節,養之以甘瀡,恩光所被,同朝艶聳,以臣隕結之心,豈不欲殫竭魯鈍,仰答恩私,而蚊山之重,擔夯無路,黔驢之技,自量甚熟,參倚公私,趨膺末由,玆敢悉暴衷懇,仰瀆崇嚴。伏乞聖慈,念藩寄之不宜輕畀,察臣言之非出飾讓,亟遞臣新授職名,以重官方,以安微分焉。臣無任云云。答曰,省疏具悉。卿其勿辭往欽哉。
上在慶熙宮。停常參·經筵。
藥房提調李止淵,副提調朴岐壽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
徐淇修啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴岐壽啓曰,左副承旨金胤根,同副承旨趙秉常,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于韓鎭㦿曰,前全羅監司留待。
傳于韓鎭㦿曰,前全羅監司入侍。
徐淇修,以濬川司言啓曰,謹奉傳敎,本司堂上以下別單,合六度書入之意,敢啓。傳曰,知道。
以濬川司堂上以下別單,傳于徐淇修曰,都提調領議政南公轍,內下大豹皮一令賜給,提調行禮曹判書趙萬永,內下大虎皮一令賜給,兼提調兵曹判書朴周壽,判尹金箕殷,各上弦弓一張賜給,左尹李惟秀,行護軍李鐵求各內下大虎皮一令賜給,都廳前水使李載亨·尹禹鉉·李應植,前府使吳致豐·李昇淵,前僉使具載龍竝加資,郞廳參軍李在明·成瀚·姜集竝陞敍,看役敎鍊官司果金仁錫,出身孟昌仁,司果王道承,出身姜民秀,司果金亨斗,出身申在豐竝加資,看役知彀官朴道性·孫大亨·鄭光澈·張重齡,旗牌官金鼎秀·李繼默,敎鍊官李寬賢·金商熙·李奎鎭·史重鎭·朴泰勳·朴煥奎竝邊將除授,牌將別武士曺允頊等九十二人,竝令各該營木·布題給,員役工匠等,亦令該曹·該營木·布·米·斗題給。
以左副承旨金胤根,同副承旨趙秉常牌不進罷職傳旨,傳于徐淇修曰,竝許遞,前望單子入之,待下批牌招察任。
承旨前望單子入之,洪遠謨·李景在落點。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于韓鎭㦿曰,只推。
以左副承旨李景在牌不進罷職傳旨,傳于徐淇修曰,只推。
韓鎭㦿,以都摠府言啓曰,副摠管李德鉉,以文臣堂下朔試射試官,訓鍊院晝仕出去之意,敢啓。傳曰,知道。
黃海監司鄭知容疏曰,伏以臣,猥以庸陋,偏蒙洪造,伊來幾年之間,不離邇密之列,承宣召旨,殆鮮虛月。臣感激恩寵,身不自有,彈冠趁漏,奔走向前,而曾乏絲毫之勞,仰酬邱山之重,循省惶恧,何敢有分外榮念,而迺者海藩報政,臣受新命,華誥誕宣,闔門光耀,惝惶震懍,何所措躬?臣有老父在堂,甘旨多闕,烏鳥私情,寤寐係戀,專城致養,心常祈祝,今玆擁節之榮,奚啻奉檄之喜,趨庭歡告,感極涕零,更何敢矯情飾辭,外修克讓之美,而臣之所歷日靜惟逡巡而却顧者,誠不敢以一己之私,仰玷委畀之聖簡也?旬宣之重,何道不然,而惟此道爲甚,岳牧之擇,何時不然,而惟此時爲最,灣·瀋之冠蓋相望,而驛路疲於奔命,靑徐之舟楫互通,而海防疎於綢繆,土利薄而賦役稠疊,漁業衰而生理蕭條,庫儲日罄,倉弊日痼,悍吏多橫,愚民健訟,專制之責,素稱爲難,而況今賙賑甫訖,窮蔀困瘁。譬如膏肓之病,纔經危域,而政須良醫之調補,龍驤之艦,倖過險津,而必待副手之指使,此時此任,苟非威足以彈壓列郡,惠足以懷保小民,公可以黜陟臧否,明可以剸理盤錯,則僨誤狼狽,不待知者而知之,以臣空疎憒劣,强所不能,則蚊負駑策,理必立踣,與其被孤負之罪於他時,無寧存量入之戒於今日,庸是憂懼,暴實控章。伏乞聖明,諒臣情之非出例讓,念方面之不可輕授,將臣海西觀察之任,回授可堪之人,俾公器重而私分安焉。臣無任云云。答曰,省疏具悉。卿其忽辭往欽哉。
癸巳四月二十日午時,上御興政堂。前全羅監司入侍時,右副承旨韓鎭㦿,記事官洪大稱,記注官金泰顯·卓雲翰,前全羅監司李奎鉉以次進伏訖。上曰,前全羅監司進前。奎鉉進前訖,上曰,有何弊瘼乎?奎鉉曰,湖南,素是物衆地大,賦役浩多,不無弊端,而其間些少可救之弊,自下或有釐正之事矣,今於詢瘼之下,別無枚擧仰達者矣。昨年本道農形,足爲免歉,而因公私貿穀,穀簿多散,春間民情之困瘁,無異畿·湖,見今麥農,有大登之漸,民情賴此胥悅,實爲萬幸,且以臣所經沿路言之,兩麥雖不如湖南,亦無失稔之慮矣。上命退,承·史以次退出。
上在慶熙宮。停常參·經筵。
洪遠謨,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐淇修啓曰,明日常參·經筵,取稟。傳曰,停。
洪遠謨啓曰,來二十五日,朝參日次矣,敢稟。傳曰,停。
洪遠謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,左副承旨李景在,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
洪遠謨啓曰,禁衛大將李鐵求,以南壇奉審事,今方出去矣,兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
傳于徐淇修曰,吏判與承旨有闕之代,前望單子入之。
吏曹判書前望單子入之,徐俊輔落點。
承旨前望單子入之,嚴燾落點。
徐淇修啓曰,新除授左副承旨嚴燾,卽爲牌招,何如?傳曰,允。
傳于洪遠謨曰,摠管有闕之代,前望單子入之。
摠管前望單子入之,都摠管曺鳳振落點。
兵曹口傳政事,大護軍單李止淵,副護軍單李景在。
備邊司,以鄭元容爲水原留守。
傳于洪遠謨曰,未下直閫帥·守令,皆令明日辭朝。
洪遠謨啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于洪遠謨曰,只推。
以左副承旨嚴燾牌不進罷職傳旨,傳于徐淇修曰,只推。
徐淇修,以奎章閣言啓曰,直閣吳取善疏批已下,卽爲牌招察任,何如?傳曰,允。
徐淇修,以戶曹言啓曰,時御所內各司雨漏修改吉日時,令日官崔福基推擇,則今四月二十五日卯時爲吉云,以此日時擧行之意,敢啓。傳曰,知道。
洪遠謨,以都摠府言啓曰,副摠管鄭祖榮,以漢城府右尹,本府坐起晝仕出去之意,敢啓。傳曰,知道。
又以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,五衛將李彦養·韓默齡·劉國泰·張時殷除授在外,上來無期,徐宅順,景福宮衛將全福文,昌德宮衛將姜致周·金潤玉,俱以病難供職,呈狀乞遞,竝改差,何如?傳曰,允。
又以備邊司言啓曰,卽見黃海前監司金蘭淳狀啓,則以爲,本營支放穀停蕩條給代,每以加分耗,請得取用,便成年例,道內會付應留中各穀,限一萬四千石,特許加分事,請令廟堂稟旨分付矣。係是年例加分取耗給代者,而農時民食,亦所當念,依狀請許施,何如?傳曰,允。
又以備邊司言啓曰,今番補賑人,量宜論賞,隨稟隨施,庶無爽信之歎,而第聞五衛將當差者,殆過卄數,如待每政一人之遞付同知後,按例出代,則不知費却多少月日,而徒使待差人,許久盻望,且或不無其間頉故者云,令該曹待開政有窠,卽擬下批後,仍爲竝付,次次作窠塡差,俾無延拖之弊,而此係格外,後勿爲例,至於守令,差送六品調用,雖値儲窠之自補,賑人則勿拘擬入事,亦爲分付於吏曹,何如?傳曰,允。
又以備邊司言啓曰,向者德積船嶺運時船價等節,自本道初依年前北運例,以船價格糧,竝爲磨鍊,而旋因船人輩呼訴,更以比湖運例稍優,每十石,二石半式酌定發關,而格糧則使之勿爲擧論矣,該道報辭以爲,一石則以本色出給,一石半則以代錢出給云,而近因船人來訴,自本司略加査問,則該道代錢出給條,定以詳定,猶未盡給。當初磨鍊之格糧米,則仍爲添運到泊後,從時直作錢,以詳定計給船人云,若以其剩條,還爲會錄於本道船價會減者云爾,則例無從時直作錢之事,若不還錄,則歸屬無處,方以此行關該道,使之査明報來,俾無經年駕海之類,或至呼冤,而當該差使員許櫟不善措處之罪,有難仍置。令該府拿問處之,何如?傳曰,允。
又以備邊司言啓曰,卽見補土堂上楊州牧使柳相弼狀啓,則以爲,徽陵·惠陵局內汰落處補築之役,極爲浩大,物力錢三千兩,先爲區劃,鐵器械雜物及空石,分定於三軍門·戶曹·摠戎廳·畿營,使之進排,相地官·奏時官,令該司定送事,請令廟堂稟旨分付矣,今此兩陵寢補築之役,竝値一時,其所容費,似不尠少,而此亦專係於拘檢撙節之如何。日前延慶墓補土餘錢之還納者,仍爲劃給,更以禁·御兩營錢各五百兩,添送,使之排用,器械雜物,依已例分定,相地官·奏地官,令該監定送,而大抵汰落之患,除非急注暴流,非人力所及者,則每因微細之頉一簣有餘,旋致浩大之役,萬鍤不足,此實由於齋官不能殫誠於巡審,陵軍不能致力於守護,以至役夫屢興,揆以虔奉之禮節,萬萬悚惕。自今以後,如有汰落等修改處,可以從便修改,而未及者,則當該陵官,拿問處之,守僕以下,竝從重科治,一依丁卯禮判筵奏,申明嚴飭,永爲定式,何如?傳曰,允。
又以濬川司言啓曰,本司都廳訓鍊都監別將李載亨改差,代以禁衛營千摠沈漢永,差下,使之察任,何如?傳曰,允。
又以禁衛營言啓曰,謹依定式,臣鐵求進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
又以義禁府言啓曰,公忠兵使鄭煥宗狀啓內,西原鎭中營將具載鳳,忽地投符,忙忙徑歸者,事未前有,擧措駭妄,爲先罷黜,其罪狀,令攸司稟處事,啓下矣。具載鳳下去全義地云,依例發遣府書吏,拿來,何如?傳曰,待待命拿囚。
又以義禁府言啓曰,平安監司沈能岳狀啓內,義州府尹南履炯罪狀,令攸司稟處事,啓下矣。南履炯時在任所,依例發遣府書吏交代後,拿來,何如?傳曰,待待命拿囚。
吏曹判書李止淵疏曰,伏以臣於春初,猥控衷懇,冀蒙恩諒,而誠未格天,辭不獲命,至以重任不可數遞,批旨鄭重,臣徊徨恧縮,不知所以爲計,而煩瀆是懼,淟涊自在,又三數月于玆矣。銓衡固重任,得其人而責成之,未始不有裨於世敎,苟非其人,而久於其職,則其爲害,反甚於數遞,然則重其任在於愼其擇,不在於難其遞也。臣之居銓,行將周歲,亦可曰,久且專矣,而上不能對揚明命,下不能調劑物情,信心而識未周,竭力而才不逮,醜拙畢露,訾謗轉沸,此實臣始也濫叨於人望不愜之中,終焉久據於已試蔑效之後,以致顚蹶在卽,玷累非細,眞所謂留一日,則有一日之害者,曷若早卽遞斥之爲公私兩幸也耶?臣本百無一能,最居人下,而偏荷聖上拂拭之恩,到底榮寵,圖報無階,生死向前,惟是矢心,而較計趨避,曾所未學,然臣之斷斷血懇,必欲丐免者,誠以不量而入,莫及噬臍,不能則止,少可補劓,此豈臣一毫假飾,自圖占便,而聖鑑之照燭,亦必不待臣言之畢矣。且臣疾病實狀,前旣略陳,何敢更事張皇,而素患疝積之苦,當此氣血之衰,發作無常,動輒越劇,胸腹牽刺,肢體拘攣,此已難强於筋力奔走,而最是痰火升降之候,常多精神昏蒙之時,家居酬接而或致迷錯,公事句檢而太半遺忘,以若尫聵,雖閒漫職任,猶難免其瘝曠,顧何以抖擻思慮,裁量品流,以行銓官之事哉?以情以病,萬無蹲仍之路,玆敢不避僭猥,又此陳籲。伏乞天地父母,特垂終始之澤,亟遞臣所帶銓任,回授可堪之人,以幸國事,以安賤分,千萬至祝。臣無任云云。答曰,省疏具悉。所請依施。
公忠監司趙秉鉉疏曰,伏以臣,猥膺藩寄,辭未獲命,行將辭朝矣,第臣之父母墳山,在於京畿楊根地,經年曠省,感切霜露,今當遠出,慟倍不洎,玆敢短章陳懇,仰干崇聽。伏乞聖慈,許臣數日延暇,往省先壟,以伸至情焉。臣無任云云。答曰,省疏具悉。卿其往省焉。
左副承旨李景在疏曰,伏以臣與右承旨臣洪穉圭,有姨母夫應避之嫌,揆以格例,在下當遞,玆敢短章仰籲。伏乞聖慈,俯垂鑑諒,亟賜遞改,以存公格焉。臣無任云云。省疏具悉。所請依施。
直閣吳取善疏曰,伏以臣,以年則淺,以學則謏,承藉先蔭,濫竊科第,蒙被恩造,珥筆邇班,龍光遍體,鴻渥浹髓,涯分已過,志願足矣,千萬不自意,伏奉除旨,以臣爲奎章閣直閣者,臣於是驚惶懍悸,莫省所以自措也。夫是閣之設,卽我先大王右文賁治之盛德大業,權輿於此也,其奉御眞而掌雲漢,有宋之龍圖天章也,撰詞命而備顧問,皇明之華蓋文淵也,入則左圖右書,地望淸切,出則牙牌朱衣,道路光輝,恩遇如彼其隆,故其責任如彼其重,豈徒榮其身而華其銜而已哉?蓋將以黼黻皇猷,笙鏞治化,故前後膺是選者,率皆當世之才彦,朝著之聞望,曷嘗有如臣魯莽,苟然備數也哉?臣本愚騃顚蒙,百不猶人,尋常功令之文,尙未畫葫,贊揚文明之責,尤豈彷彿?除書一出,四方傳笑,臣身過福之災,固不足恤,而其於累聖簡而辱名器,亮非細故也,牙牌體重,不得不冒沒祗肅,而因仍蹲據,實非義分,玆敢略控短章,仰瀆崇聽。伏乞聖明,俯賜鑑察,亟許鐫斥,以重名選,以安私分,千萬幸甚。臣無任云云。省疏具悉。爾其勿辭察職。
上在慶熙宮。停常參·經筵。
徐淇修啓曰,明日常參·經筵,取稟。傳曰,停。
洪遠謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐淇修啓曰,右副承旨嚴燾,今日不爲仕進,卽爲牌招,何如?傳曰,允。
備忘記,公忠兵使李貞坤下直,長弓一張,長箭一部,片箭一部,筒兒一箇賜給。
徐淇修啓曰,臣淇修,以同義禁,今日本府坐起進去,下直之意,敢啓。傳曰,知道。
傳于洪遠謨曰,工·刑換房。
洪遠謨啓曰,藥房提調,持湯劑來待矣。傳曰,封入。
以左副承旨嚴燾牌不進罷職傳旨,傳于洪遠謨曰,只推。
洪遠謨啓曰,行都承旨朴岐壽,左副承旨嚴燾不爲仕進,右承旨洪穉圭,同副承旨韓鎭㦿式暇,行左承旨徐淇修禁府坐起進去,院中只有臣一人,伴直無人。左副承旨嚴燾,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
洪遠謨啓曰,左副承旨嚴燾再牌不進,伴直無人。行左承旨徐淇修,所當牌招,而拘於廳規,不得請牌,何以爲之?敢稟。傳曰,牌招。
洪遠謨啓曰,新除授水原留守鄭元容,當爲下批矣,政官牌招開政,何如?傳曰,允。
洪遠謨啓曰,行都承旨朴岐壽,左副承旨嚴燾不爲仕進,右承旨洪穉圭,同副承旨韓鎭㦿式暇,行左承旨徐淇修禁府坐起進去,臣遠謨吏·兵批兼進之意,敢啓。傳曰,知道。
有政。吏批,行判書徐俊輔,參判金陽淳在外未肅拜,參議徐箕淳進,右副承旨洪遠謨進。啓曰,判書·參判在外未肅拜,小臣獨政未安,何以爲之?敢稟。傳曰,只出緊任。以李止淵爲工曹判書,徐俊輔爲右副賓客。水原留守單鄭元容,兼華寧殿提調單鄭元容,故應敎鄭淵淳贈副學例兼,故通德鄭錫仁贈僕正,以上黃海監司鄭知容兩代。
吏批,再政。右賓客單徐俊輔,左副賓客單洪羲俊,右副賓客單李光文。
兵批,判書朴周壽進,參判李志淵入直,參議洪祐燮病,參知李寅敎病,右副承旨洪遠謨進。以韓應一爲兼司僕將,崔厚俊·林尙赫·郭昌根·白珍浩·崔慶天爲五衛將,權謙爲忠翊將,趙履錫爲都摠經歷,南勉中爲翊贊,李義純爲東道參軍,李敎明爲西道參軍,尹學成爲南道參軍,李蕙秀爲西原營將。栗浦權管單李普和,同知單劉國泰,同知加設二單黃仁浩·李時殷,大護軍金學淳,副護軍金胤根·趙秉常·崔鎭禹,副司果李在明·成翰·姜集,副司勇咸應奎,以上竝單付,兼摠理使單鄭元容。
執義趙萬協啓曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善生,有曰,綱之論豐德事,必被竄,有曰,綱亦吾黨。苟非聲氣素相關通,脈胳素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實爲奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣,惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章癸之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授持平姜在勉,時在慶尙道晉州地,持平李秉德,時在公忠道瑞山地,司諫院正言姜漢赫,時在京畿陰竹地,請竝斯速乘馹上來事,下諭。答府曰,申鼎朝事,不允。申綱事,不允。睦台錫事,不允。尙度事,不允。下諭事,依啓。
以大司諫洪永觀,司諫尹錫永,獻納宋持養,掌令崔漢翼·文致中牌不進罷職傳旨,傳于洪遠謨曰,只推。
以左副承旨嚴燾再牌不進罷職傳旨,傳于洪遠謨曰,只推。
以咸鏡監司權敦仁狀啓,利原縣監安宅臣,偸弄還穀,狼藉發賣,爲先罷黜,其罪狀,令攸司稟處事,傳于洪遠謨曰,口傳差出,催促下送。
兵曹,都摠管單曺鳳振。
洪遠謨,以奎章閣言啓曰,待敎金學性疏批已下,卽爲牌招,何如?傳曰,允。
又以都摠府言啓曰,副摠管李鍾英,以能麽兒堂上,本廳講坐起事,惠民署晝仕出去之意,敢啓。傳曰,知道。
又以訓鍊都監言啓曰,謹依濬川司別單判下,看役牌將別武士曺允頊等三十人,各木二疋·布一疋,書吏一人,庫直二名,各木二疋·米五斗,使喚軍等五十九名,各米三斗施賞之意,敢啓。傳曰,知道。
又以禁衛營言啓曰,謹依濬川司別單判下,看役牌將別軍官秦箕煥等三十一人,各木二疋·布一疋,書吏一人,庫直二名,各木二疋·米五斗,使喚軍等六十名,各米三斗施賞之意,敢啓。傳曰,知道。
又以御營廳言啓曰,謹依濬川司別單判下,看役牌官出身軍官崔致峻等三十一人,各木二疋·布一疋,書吏一人,庫直一名,各木二疋·米五斗,使喚軍等六十八名,各米三斗施賞之意,敢啓。傳曰,知道。
又以賑恤廳言啓曰,東部昌善坊契任掌李千石,今月二十二日,本洞路傍,得二歲遺棄男兒,同里居良女崔召史,欲爲收養,中路契任掌洪福三,今月二十二日,本洞路傍,得二歲遺棄女兒,同里居良女朴召史,欲爲收養,崇信洞任掌申千孫,今月二十二日,本洞路傍,得三歲遺棄男兒,同里居良女林召史,欲爲收養,往十里一契中任朴昌壽,今月二十二日,本洞路傍,得二歲遺棄男兒,同里居良女李召史,欲爲收養,西部太平館契任掌金聖大,今月二十二日,本洞路傍,得二歲遺棄女兒,同里居良女李召史,欲爲收養,又得三歲遺棄男兒,同里居良女咸召史,欲爲收養,又得三歲遺棄男兒,同里居良女崔召史,欲爲收養,藥田契任掌張道賢,今月二十二日,本洞路傍,得一歲遺棄女兒,同里居良女金召史,欲爲收養,池下契任掌車致明,今月二十二日,本洞路傍,得一歲遺棄女兒,同里居良女朴召史,欲爲收養,南部石橋下契任掌金允福,今月二十二日,本洞路傍,得一歲遺棄女兒,同里居良女趙召史,欲爲收養,竹廛洞任掌李京得,今月二十二日,本洞路傍,得二歲遺棄男兒,同里居良女金召史,欲爲收養,又得四歲遺棄女兒,同里居良女李召史,欲爲收養,惠民署契任掌李京得,今月二十二日,本洞路傍,得五歲遺棄女兒,同里居良女金召史,欲爲收養,宜山尉契任掌邊太白,今月二十二日,本洞路傍,得二歲遺棄男兒,同里居良女金召史,欲爲收養,北部三淸洞契任掌崔龍云,今月二十二日,本洞路傍,得一歲遺棄男兒,同里居良女金召史,欲爲收養,又得一歲遺棄男兒,同里居良女李召史,欲爲收養,上牌契任掌金大春,今月二十二日,本洞路傍,得一歲遺棄男兒,同里居良女金召史,欲爲收養,又得二歲遺棄男兒,同里居良女崔召史,欲爲收養,下牌契任掌吳哲伊,今月二十二日,本洞路傍,得二歲遺棄男兒,同里居良女鄭召史,欲爲收養,安國洞任掌朴奉伊,今月二十二日,本洞路傍,得三歲遺棄男兒,同里居良女金召史,欲爲收養,貧不自食,皆願受料,告于本部,自該部牒呈,故依節目,竝爲給料,使之乳養之意,敢啓。傳曰,知道。
又以刑曹言啓曰,因平安監司沈能岳狀本,歲幣領運之該任驛,不善檢察,致此偸竊之罪,令攸司科治事,啓下矣。歲幣領運任驛趙正杓,係是堂上,依例令義禁府擧行,崔燾·愼錫謙,自臣曹考律勘處,何如?傳曰,允。
義禁府啓目,西原營將具載鳳原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,德積船嶺運差使員許櫟原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
待敎金學性疏曰,伏以臣於日昨,伏奉除旨,以臣爲奎章閣待敎,牙牌繼降,闔門動色,臣且惶且感,他不暇顧,只以顚倒爲義,趨走爲分,手擎華誥,退卽豹直,在臣一身,寧不爲至榮極耀,而繼伏念,此是何等職也,臣是何狀人哉?以臣而擬是職,非但臣所不料,抑一世公議,未嘗上下也,臣於是,雖欲不騂面而汗背,不可得也。臣本蒙騃,重以荒嬉,功令末技,亦不猶人,而纔踰弱冠,偶竊倖第,已犯古人所謂一不幸者。況臣以單寒之族,世守謙約,實不敢以華貫淸秩,一毫自期,只欲閉門守拙,幾年課讀,以待學識稍進,庶有所藉手耳。豈自意萬萬不當之誤恩,遽及於夢寐之表哉?竊又伏念我先大王,右文爲治,始建此閣,義例則實昉國初,規制則兼採前代,弘璧天球,奉列朝之謨訓,笙鏞黼黻,贊聖世之聲明,地分邇密,日備顧問,自非宏詞博學發揮鴻猷令聞儁采矜式簪紳者,莫宜居之,故遴揀之嚴,視他逈殊,參外之選,尤稱極峻,其圈寧狹而不欲褻,其官寧曠而不必備,今乃以如臣無似,擧而畀之,不少留難,其如閣體輕重,當何如哉?苟使臣地望文華,足以彷彿其萬一,則以此眇少新進,名列圖書之府,跡依日月之光,恩莫厚焉,幸莫大焉。何苦費辭煩籲,自歸於飾讓之科,而譬如傀儡而被文繡之服,款段而綴七寶之韉,外若華美,實不相稱,適足爲具眼者嗤點而已,臣雖至愚,粗悉此理,此臣所以必欲積誠祈免者也。臣伏聞事君之節,報答居先,進身之初,辭受爲重,今臣若以濫叨,便作倘來,暫膺遂若固有,仰累則哲之明,俯失自量之義,則辭受報答,兩無所當,玆敢披瀝衷悃,仰瀆崇嚴。伏乞聖明,俯賜鑑諒,將臣見任,亟賜鐫改,以重公器,以安微分,千萬幸甚。臣無任云云。省疏具悉。爾其勿辭察職。
上在慶熙宮。停常參·經筵。
進御歸茸君子湯,自今日停止事,榻前下敎。
洪穉圭啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨嚴燾,同副承旨韓鎭㦿,今日不爲仕進,竝卽牌招,何如?傳曰,允。
以左副承旨嚴燾,同副承旨韓鎭㦿牌不進罷職傳旨,傳于洪穉圭曰,只推。
洪穉圭啓曰,行都承旨朴岐壽藥院進,行左承旨徐淇修,右副承旨洪遠謨式暇,左副承旨嚴燾,同副承旨韓鎭㦿不爲仕進,院中只有臣一人,伴直無人。同副承旨韓鎭㦿,旣有只推之命,更爲牌招,何如?傳曰,允。左副承旨·右副承旨竝許遞,前望單子入之,待下批牌招察任。
承旨前望單子入之,金裕憲·李正耆落點。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
以左副承旨金裕憲,同副承旨李正耆牌不進罷職傳旨,傳于韓鎭㦿曰,只推。
吏曹口傳政事,以元重晉爲利原縣監。
韓鎭㦿,以義禁府言啓曰,刑曹啓辭內,歲幣領運該任驛趙正杓,係是堂上,依例令義禁府擧行事,允下矣。趙正杓今方待命,拿囚之意,敢啓。傳曰,知道。
又以義禁府言啓曰,咸鏡監司權敦仁狀啓內,利原縣監安宅臣,爲先罷黜,其罪狀,令攸司稟處事,啓下矣。安宅臣,時在任所云,依例發遣府羅將拿來,何如?傳曰,待待命拿囚。
上在慶熙宮。停常參·經筵。
巳時午時,灑雨下雨,測雨器水深五分。
韓鎭㦿,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李正耆啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪穉圭啓曰,左副承旨金裕憲,今日不爲仕進,卽爲牌招,何如?傳曰,允。
以左副承旨金裕憲牌不進罷職傳旨,傳于洪穉圭曰,許遞,前望單子入之。
承旨前望單子入之,金興根落點。
傳于洪穉圭曰,領府事李相璜,拜左議政,判府事沈象奎,拜右議政。
洪穉圭啓曰,領府事李相璜拜左議政,判府事沈象奎拜右議政事,命下矣。政官牌招,開政下批,何如?傳曰,允。
有政。吏批,行判書徐俊輔,參判金陽淳在外未肅拜,參議徐箕淳進,同副承旨李正耆進。啓曰,行判書徐俊輔,參判金陽淳竝在外未肅拜,小臣獨政未安,何以爲之?敢稟。傳曰,只出緊任。以左議政李相璜爲世孫傅,宋冕載爲判尹。左議政單李相璜,右議政單沈象奎,承文都提調二單左議政李相璜,右議政沈象奎。
兵批,判書朴周壽病,參判李志淵病,參議洪祐燮病,參知李寅敎進,同副承旨李正耆進。兵批言啓曰,領中樞今方有闕,行判中樞府事鄭晩錫,從座目陞付,其代,輔國知中樞府事李羲甲,下批之意,敢啓。傳曰,知道。領府事單鄭晩錫,判府事單李羲甲,同知單浪大順,同知加設五單崔厚俊·林尙赫·郭昌根·白珍浩·崔慶天,大護軍金箕殷,副護軍嚴燾·洪遠謨·金裕憲,以上竝單付。
洪穉圭啓曰,新拜右議政沈象奎,時在京畿長湍地,上來事,依例遣史官傳諭,上來時給馬事,本道監司處下諭,何如?傳曰,允。別諭,當書下矣。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
李正耆,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
又以戶曹言啓曰,仁政殿以下修改吉日時,令日官金有晉推擇,則今四月二十八日辰時爲吉日云,以此日時擧行之意,敢啓。傳曰,知道。
韓鎭㦿,以都摠府言啓曰,副摠管李鍾英,以御營中軍,本營諸將官射會監試事,南小營晝仕出去之意,敢啓。傳曰,知道。
義禁府啓目,向前許櫟亦,船價條之詳定代錢,旣因營關而擧行,格糧米之發賣出給,亦緣作錢之未到,其所區處,雖出方便是白乎乃,從時直作錢,以詳定計給,終未免有違於經法,以此照律,何如?判付啓依允。又啓目,向前具載鳳亦,職在鎭營,無端投符,駭妄之罪,難逭重勘,以此照律,何如?判付啓依允。又啓目,洪川縣監成道默原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,歲幣領運任驛趙正杓原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
水原留守鄭元容疏曰,伏以臣,偏受恩渥,久備任使,府治藩寄,出賦明命,無術潤飾,無績著奏,靜省往諐,常懷兢恧,迺者名登剡牘,畀臣居留,承命悸恐,何以堪稱?分司留後,自降周〈家〉保釐之任,委毗非輕,唐以舊德參用,宋以執政兼充,麟符麻制,遴選最重,懷綏民情,則有字牧之責,調輯戎務,則有屛翰之勢,而今玆華城一府,設施規模,皆出於我先大王宏遠之謨,新豐父老,至今涵遺澤而歌聖德。珠邱之草木昭回,眞殿之衣冠月遊,瞻象設而展拱護之誠,陪繖衛而修灑掃之禮,體貌隆重,非他司可比,而廨宇樓櫓之所修葺,府庫金穀之所句校,皆有成籌,遵如金石,而歲月寢邈,舊制或弛,閭井蕭條,百弊滋繁,重以巨賑纔撤,瘡痍未蘇。政宜擇綜鍊剸裁之手,以收來效,而臣之不才,臣自知之,精力短而病於應煩,識見淺而拙於幹務,措施矯救,尙何可議?今若不早自揆度,冒膺隆旨,則其如僨官政而累聖簡,何哉?噫,玆土,臣祖先墳墓之鄕也,杉岡梓里,旌節導前,則私門光耀,殆昔人所喩畫錦之榮,而旣叨其榮,反欲辭而不居者,非臣之以讓爲美,實出於較量公私之重輕者也,玆敢控情籲章,冒瀆崇聽。伏乞聖明,俯垂諒察,亟遞臣新授留守之任,俾公器重而私分安焉。臣無任云云。答曰,省疏具悉。卿其勿辭察任。
上在慶熙宮。停常參·經筵。
藥房提調李止淵,副提調朴岐壽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
徐淇修啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金興根啓曰,備邊司郞廳來言,今日賓廳日次,而領議政南公轍有身病,左議政李相璜未肅拜,右議政沈象奎在外,不得來會云矣,敢啓。傳曰,知道。
徐淇修啓曰,左副承旨洪穉圭,今日不爲仕進,卽爲牌招,何如?傳曰,允。
又啓曰,臣淇修,以同義禁,今日本府坐起進去,下直之意,敢啓。傳曰,知道。
以左副承旨洪穉圭牌不進罷職傳旨,傳于金興根曰,只推。
傳于金興根曰,知申與有實故承旨竝許遞,前望單子入之。
承旨前望單子入之,申緯·李鍾英·趙秉龜落點。
金興根啓曰,新除授左副承旨趙秉龜,卽爲牌招,何如?傳曰,允。左承旨一體牌招。
傳于金興根曰,戶·禮換房。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
兵曹,以趙運永爲御營中軍。
韓鎭㦿,以義禁府言啓曰,時囚罪人成道默·趙正杓,當爲照律,而同義禁李寅泰呈辭受由,金陽淳在外,徐淇修時無職名,不得開坐,同義禁徐淇修,令該曹口傳付軍職,以爲赴坐之地,何如?傳曰,允。
兵曹口傳政事,護軍單徐淇修。
義禁府啓目粘連,向前成道默亦,重囚見失,雖難免常時不飭之罪,入獄故縱,實由於下輩逐倅之計,道啓原恕之論,不爲無據是白乎乃,年前判付,有其時刑官論理啓處之敎,而伊後大僚之奏,援據法文,請以一依舊典,則按法之地,有不容遽加闊狹,以此照律,何如?判付啓依允。又啓目粘連,向前趙正杓亦,身居領運之任,致此偸竊之變,不善檢察之罪,在所難逭,以此照律,何如?判付啓依允。又照目粘連,西原前營將具載鳳矣本府議啓內,職在鎭營,無端投符,駭妄之罪,難逭重勘,以此照律,罪杖一百收贖,告身盡行追奪,卽其地限三年定配,私罪,奉敎依允爲旀,功減一等。又照目粘連,德積船領運差使員許櫟矣本府議啓內,舡價條之詳定代錢,旣因營關而擧行,格糧米之發賣出給,亦緣作錢之未到,其所區處,雖出方便是白乎乃,從時直作錢,以詳定計給,終未免有違於經法,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
上在慶熙宮。停常參·經筵。
李鍾英啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鍾英啓曰,漢城判尹宋冕載,除拜後過三日,不爲出肅,依定式推考警責,仍卽牌招察任,何如?傳曰,允。
卓宗述奉命在外,代以文璹爲事變假注書。
傳曰,予惟今日國事之艱危,思得耆宿碩德而共濟,苟欲求舊,無過於卿。迺者重卜之擧,不稽于龜筮,不謀于卿士,而斷自予衷,爰在於卿,卿之貞亮盡瘁國耳公耳之一段苦心,豈徒予平日之所欽嘆?實亦國人之所共頌。以今之時,致卿於朝,予安得不喜而不寐,充然於心乎?況今元輔之獨賢,已經歲矣,賑政,雖幸纔畢,民國之憂,去益罔涯。卿勿復事文具,卽日簉朝,曁我元輔,同寅共貞,克勉推車之義,偕底康莊之安。予之所望於卿者,不啻如渴,玆遣近侍,庸申悃愊,卿其犁然命駕,以副側席之思。仍傳于李鍾英曰,此敦諭,遣承旨傳諭于左議政,仍與偕來。
傳曰,自卿去國,倏爾七載,憧憧之思,無日不往來于中,而間因憂慼荐仍,世故多端,恝然若相忘者。雖知卿雅度,不我遐棄,而予心之欿然,當如何也?向來西樞之除,意固有在。顧今國勢民情,孤危岌嶪,若將朝夕有事,而元輔獨賢,亦旣勞止,鼎席俱備,不容少緩。迺者金甌之卜,復膺舊德之推,予豈私卿?實協輿情,以卿匪躬之操,聽予披心之諭,不待多誥,想必幡然,卿須卽日登途,以幸國事。仍傳于李鍾英曰,此敦諭,遣史官傳諭于右議政,仍與偕來。
傳于李鍾英曰,左議政偕來,右承旨進去。
金興根啓曰,臣於本月二十六日午時量,敬奉聖諭,馳往傳諭于西部養生坊太平館契議政府左議政李相璜所住處,則以爲,臣之癃朽綿惙,是朝夕視蔭之喘耳,今遽以千萬不當之重任,又加之千萬不當之賤臣,繼又侈之以曠數,喉舌之臣,齎奉別諭,辱臨陋居,首尾百有餘言,奬借期勉,逈出尋常。是古昔盛際,責難於碩輔者,今乃施之於如臣不肖,未敢知今此恩命,將以榮臣之私也乎?將以爲國之公也乎,惶惑震駴,赧汗逬渥,茫然不知所以仰對。以疾病則陳就之不能也,以才具則已試而無效也,以狗馬之賤齒,則年至宜休,禮經之大防也,卽此而臣之去就,決矣。此數者,雖似屬臣之私,其有害於國之公者,尤重且大,臣之所攢手冀倖於造化之天者,惟在於終始成就,曲垂帷蓋之恩庇,使公私兩幸而已。附奏體嚴,不敢張皇瀆聽,容俟日間,收拾病思,冒入文字,仰請處分,而近臣之來守蓬蓽,尤增惶隘,亟命收還,此又臣區區懇祝云矣。臣旣承偕來之命,故姑爲仍留之意,敢啓。傳曰,知道。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
吏曹口傳政事,待敎單金學性。
韓鎭㦿,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,頃因大司諫任文白上疏,故慶尙右兵使李仁達失火致命之事,令道臣盤覈得情,具意見馳啓之意,草記行會矣,卽見慶尙前監司金陽淳啓本,則以爲,兩度行査,別無可疑之端,而若論營屬無一頭額之焦爛,則他時緩急,無望手足之捍衛,斷置極律,雖難遽議,痛懲後弊,有不可已。在囚諸漢,自本營酌量輕重,嚴加勘處,其中由吏金紋振,聞變而不卽挺身,乘喪而陰圖肥己,加倍之律,斷不容貸,竝請令廟堂稟處矣,玆事關係甚重,不容不行査,而兩度査案,無所把捉於絲毫,則從此群疑,庶可渙然。第帥臣有被燒之變,營屬無救焚之誠,則藉曰,火起深夜,措手莫及,營制師律,可謂無餘。其在慮後之道,合有痛懲之擧,而旣無情犯,難擬一律,在囚諸漢,竝依狀請,令道臣分輕重嚴勘後,具由登聞,何如?傳曰,允。
又以義禁府言啓曰,時囚罪人具載鳳,杖一百收贖,告身盡行追奪,卽其地限三年定配照律公事,判付內,依允,功減一等事,命下矣。具載鳳功減一等,杖九十收贖,告身盡行追奪,公忠道西原縣,卽其地限二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人成道默,杖七十徒一年半定配照律公事,判付內,依允,功議各減一等事,命下矣。成道默,功議各減一等,減徒加杖,杖一百收贖,告身盡行追奪,放送之意,敢啓。傳曰,知道。
義禁府照目粘連,歲幣領運任驛趙正杓矣本府議啓內,身居領運之任,致此偸竊之變,不善檢察之罪,在所難逭,以此照律,罪杖六十收贖,奪告身一等,私罪,奉敎依允。又照目粘連,洪川縣監成道默矣本府議啓內,重囚見失,難免常時不飭之罪,入獄故縱,實由於下輩逐倅之計,道啓原恕之論,不爲無據是白乎乃,年前判付,有其時刑官論理啓處之敎,而伊後大僚之奏,援據法文,請以一依舊典,則按法之地,有不容遽加闊狹,以此照律,罪杖七十收贖,告身盡行追奪,徒一年半定配,私罪,奉敎依允爲旀,功議各減一等爲良如敎。
上在慶熙宮。停常參·經筵。
午時未時,日暈。
韓鎭㦿,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李鍾英啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鍾英啓曰,來初一日,輪對日次矣,敢稟。傳曰,當次人受點,後日次待令。
又啓曰,同副承旨李正耆,今日不爲仕進,卽爲牌招,何如?傳曰,允。
注書洪大稱病,代以朴齊憲爲假注書。
傳于韓鎭㦿曰,知申之除拜有日,尙不出肅,又何故也?旣昭晳矣,旣外補矣,有何不足,而又此逡巡乎?事甚未安。嚴飭牌招,違牌,勿爲呼望。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
以同副承旨李正耆牌不進罷職傳旨,傳于李鍾英曰,只推。
傳于韓鎭㦿曰,知申疏批已下,卽爲牌招,違牌,勿爲呼望。
李鍾英,以吏曹言啓曰,今此宗廟朔祭獻官,前承旨朴岐壽塡差,而時無職名,令該曹口傳付軍職,何如?傳曰,允。
兵曹口傳政事,護軍單朴岐壽。
李鍾英,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇次第看審,則先農壇·南壇·先蠶壇·祈雨壇·馬祖壇·漢江壇·司寒壇·厲壇壇上及四面紅箭門墻垣階砌,俱爲無頉,而雩祀壇東南紅箭門柱根,朽傷顚付,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,卽接忠州幼學徐有德所志,則以爲,同姓二十寸兄有魯,嫡妾俱無子,以其同姓二十寸兄有庸第二子亨輔欲爲繼後,兩家相議完定,未及禮斜之前,生·養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長徐有德所訴旣如此,依定式徐有庸第二子亨輔,立爲徐有魯之後,何如?傳曰,允。
韓鎭㦿,以兵曹言啓曰,新除授五衛將崔厚俊·林尙赫·白珍浩·崔慶天俱爲在外,上來無期云,郭昌根身病猝重,呈狀乞遞,竝改差,何如?傳曰,允。
又以都摠府言啓曰,副摠管尹載鍵,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,京畿監司鄭基善狀啓內,南陽府使張洛賢,水原判官朴鎬壽罪狀,竝令攸司稟處事,啓下矣。張洛賢,以兼營將守令,時在任所,依例發遣府書吏,差兼官後拿來,朴鎬壽亦在任所云矣,發遣府羅將拿來,何如?傳曰,竝待待命拿囚。
領議政南公轍疏曰,伏以臣於本月初十日延席,面陳至懇,退卽疏籲,冀解中書重任,兼申乞骸之請,及承聖批,一札十行,隆重勤摯,微誠旣未孚格,媒恩要寵,徒積罪戾,雙擎九頓,以感以悚,誠不知措躬之所也。雖其聖念假借,欲無煩於更懇,無奈臣情切至,自不能於無言,今日國事,一毛一髮,無不受病,殿下旣俯燭而憂念之矣,今幸金甌枚卜,得來副手於漏船之中,如臣之老疾蔑效,不諳簿牒,在古例當罷者,鞶帶之褫,必不竢終日,臣何敢架疊爲說,而至於狗馬賤疾之未及悉暴於前疏者,請得以冒陳之。臣本德薄能鮮,而用踰其器,福過招災,居然貞疾,卄載沈痼,夫豈有强策供仕之望,而至今支持,不至顚仆者,人不爲期,而臣亦未能自必矣。加以年踰七耋,日有落下,崦嵫將頹之景,無復返照之理,而又自昨冬以後,舊症新恙,一倍添加,少用思慮,唾血如期,暫試筋力,喘汗欲死,痰盛而熱生,熱止而寒劇,長時昏眩,如墮烟霧,深房溫堗,安意藥治,則稍得收拾神精,一或束帶出門,觸冒寒暑,則歸輒十數日辛苦。似此醜穢之上聞淸禁,實有所不敢,而猶且徒懷嚴畏而不達,則雖以仁覆之天,其何以盡察實狀也?人臣辭職,其事各異,其說不一,而至若老病垂盡欲起不能者,非鞭策之所可强也。臣伏讀批旨,若曰,以卿爲國盡瘁之義,何忍捨予而自占方便乎?臣愚死罪,此殿下不知臣,故有此敎也。天地神祗,臨之上而列于傍,臣豈敢爲此?臣荷先朝知奬之恩,頂踵皆賜,際今日淸明之會,致身至此,苟使年力,有萬分一可强之勢,則聖上雖欲斥遣,臣則有百進自效之義,今忽退托却步,必欲辭重祿而訣明時者,揆以常情,寧有是理哉?誠以廟務國事,瘝曠僨誤,一日二日,只是伈泄,百事千事,終無成效,此皆緣臣久蹲不去而然。又當承弼之任,左右具備,思欲讓與機務,退占冗散,庶逭譏責,永遂志願,臣之此言,雖遮百人而問之,必不以爲怪矣。且臣休致之請,以奏以牘,前後凡二十餘上,而始以先故仰陳,終以寤寐食息,待而瞑目,爲言,其心至切,其鳴至哀,而平生之矢心經營者,竟若無成,仍不得以奉朝賀三字,題旌而歸,則豈不有憾於天地生成之澤乎?神功不宰,而萬物得以陶鑄者,惟各從其欲,宸聽至邃,而一言可以感動者,在能致其誠,申望殿下,察其守分知止之心,出於斷斷衷曲,特垂仁諒,賜報曰可,得卸重負,少償夙計,於公於私,榮幸曷陳?臣無任云云。答曰,省疏具悉卿懇。前批罄悉,謂卿改圖,今玆巽牘,奚爲又至?愕爾者良久,莫省所以。卿以鼎席備員,屢懇不已,予亦憫卿獨賢,爰有重卜之擧,幸得耆舊碩德,卿應體予至意,爲予回心,同寅共貞,弘濟時艱,而一向浼浼,有若不俟終日者,其或有見於誠禮衰薄,不承權輿之漸乎?不然,卿之自爲身計,固得矣,何忍以二十年體國元老,見國事之日阽憂危,而脫然長往,不少顧戀也?以今之時,卿雖欲暫閒,尙不可得,況三字之銜,尤豈議到之事乎?萬萬非所望,過矣過矣。至於愼節,雖是衰境例症,輔相之職,初非筋力奔走,臥閤論道,何妨於調養,而更有僚相之得以分勞者乎?卿其勿復辭巽,亟斷來章,以安予心,以幸國事。仍傳于韓鎭㦿曰,此批答,遣史官傳諭。
都承旨申緯疏曰,伏以臣之至今不死,命亦頑矣,竄伏深山,泣血度日,群鳥獸而不若鳥獸,友木石而有靦木石,自分爲聖世之棄物,生以爲不忠之人,死以爲不瞑之鬼,非但臣之自知,人之知臣者,孰謂臣之得有今日哉?惟我殿下曲費生成之澤,拯拔乎坑坎,抆拭乎滓累,先之以甄錄,申之以昭晳,已僇之身名復全,旣覆之門戶重完,歷數千古,豈有遭罹如臣,見造如臣者乎?每奉除書,血涕無從,隕結糜粉,曷酬萬一?噫,昨冬恩敎,炳如日星,字字十行,剖示洞劈,無復餘蘊,覆盆回景,蒙蔀見日,倘使臣自爲之說,何以加此?抱此恩言,雖卽日滅死,亦有何憾?善地薄補,曾未數月,薇垣除命,有隕自天,到今瘴海之骨,歸死故邱,誤恩去益隆摯,私心尤切感祝,忽於夢想之外,又奉知申恩除,天牌嚴臨,而所下恩敎,鄭重諄復,至嚴且切,未知聖上,何取於釁蘖之賤,而終始曲保,若是之偏也?臣之被論顚末,聖明業已照燭,臣雖萬萬疲劣,寧事呶呶較絜,而第臣所自悼者,沐浴馨香之至治,依近霄漢之耿光,自附於淸朝卿士之林,于今爲三十餘年矣。豈意白首垂死之年,遭此今古所無之事?旣不能家置一喙,以暴弸結之情實,又不能自刳其腹,以明夙昔之心跡,如蒙不潔,如荐棘茨,倀倀若窮人之無歸。況其誣衊之辭,旨意機括,自有所在,臣思之腐心,欲語先淚,更何忍逐條爲說,以陳於聖鑑之前哉?臣雖至愚,塵刹報答,卽平日之所願,而朝廷名義,有不可放倒也,亦決矣。臣雖欲厭然冒進,有不可得,嚴飭之下,迷不知變,此尤臣罪上添罪,跼高蹐厚,生不如死,泥首奉牌,瀝血陳章。伏乞聖慈,曲加矜悶,遞臣職名,以安私分,下臣司敗,勘臣當律,以爲爲人臣不忠無狀者之戒焉。臣無任云云。答曰,省疏具悉。言亦支離,又何追提乎?卽爲入來肅命。
上在慶熙宮。停常參·經筵。
李鍾英啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
申緯啓曰,左副承旨趙秉龜,同副承旨李正耆,今日不爲仕進,竝卽牌招,何如?傳曰,允。
事變假注書卓宗述書啓,臣於本月二十六日未時量,敬奉聖諭,馳往長湍府長西面葛山里議政府右議政沈象奎所住處傳諭是白乎則,以爲,臣當死不死,寄命溝瀆之間,日月久矣,分合僇廢,判斷此生,奄奄惟鬼符是竢,索然不省,其爲尙在喙息之數,而時猶魂夢自驚怳,瞻天日,又忽不自知其身渾塗泥。跡淪蓁莽,微丹寸炳,每飯彌耿,迺於千千萬萬物情之外,忽伏奉日昨非常之命,震惶遁喪,如噩莫醒,若昧從前無誅之浹恩,而秪恨乃今死期之倏迫。喘息不繼,日以欲盡,今又敦諭遠降,伏地聽宣,至於間因一段,不覺失聲扣號,逬淚如泉,自非木石,何忍爲情?外此字字恩旨,無非不當施之於釁醜如臣,臣不敢支辭仰煩,有若備例附奏之爲,頓顙戰迫,不知所達是如是白乎旀,臣旣承偕來之命,故仍留緣由,竝以馳啓事云云。踏啓字。
傳于申緯曰,見卿附奏,辭旨悲苦,殆若夢寐相對,始也不禁愴然於中,而跂佇之餘,繼而又茫然自失也。噫,卿先朝舊臣,而予之所簡心倚毗之輔相也,中間契活,便屬滄桑,而國事從以阽危,如日下山,莫可收拾。此時望卿之來,不啻如飢渴之於飮食,則不思救焚拯溺之急,而乃反緩聲漫語,徒尋克讓之美,非予平日眷注之意,而於卿追先報今之義,亦不當若是其恝然也。至若釁醜二字,似指年前事,而卿之所不忍道,予之所不欲聞也。今於幾年之後,何可强覓而追提,以憾予心乎?萬萬過矣,萬萬過矣。卿其諒予必致之誠,卽爲回心,幡然登途事,爾其更爲傳諭,期於偕來。
傳于申緯曰,知經筵老病人許遞,其代,開城留守申在植除授加資。
吏曹,知經筵申在植,今超資憲除授事,承傳。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
以左副承旨趙秉龜,同副承旨李正耆牌不進罷職傳旨,傳于李鍾英曰,只推。
以慶尙監司金陽淳狀啓密陽府民家失火事,傳于韓鎭㦿曰,聞甚矜惻,元恤典外,別加顧助,結構奠接之方,令廟堂措辭分付。
禮曹,來五月十五日中宮殿誕日陳賀時,應行節目,參考前例磨鍊爲白去乎,依此擧行,何如?啓權停爲良如敎。
韓鎭㦿,以備邊司言啓曰,開城留守申在植,卽有內移之命矣,本府近成弊局,且當無前饑荒,而此守臣對揚德意,辦備財穀,措處甚有條理,大賑之餘,民皆願借,賴以坐鎭,得有成效。經幄之任,雖重,此時保釐之責,亦爲不輕,加資出於特旨,此則令該曹下批,居留之職,姑爲仍任,何如?傳曰,允。
上在慶熙宮。停常參·經筵。
李鍾英啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
申緯啓曰,同副承旨李正耆,今日不爲仕進,卽爲牌招,何如?傳曰,許遞,前望單子入之。
承旨前望單子入之,李憲球落點。
申緯啓曰,新除授左副承旨李憲球,卽爲牌招,何如?傳曰,允。
李鍾英啓曰,端午帖製述人,旣已抄啓矣,弘文提學未差,藝文提學趙寅永,待明朝牌招,以爲出韻科次之地,何如?傳曰,允。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
李鍾英,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
李憲球,以都摠府言啓曰,副摠管李忠運,以摠戎中軍,本營諸將官射會監試事,南別營晝仕出去之意,敢啓。傳曰,知道。
宣傳官沈樂承書啓,臣於當日巳時量,以餓莩摘奸事,敬奉承政院所下聖敎,馳往北部城內城外及各坊里契沿街左右,詳細摘奸是白乎則,別無浮黃病臥之民是白乎矣,鮒魚橋邊,只有一名饑饉且病是白只,姓名及居住年歲,玆以後錄云云。金漢吉年十二居海州。傳曰,知道。
宣傳官李熙鳳·趙羲復書啓,臣等於當日巳時量,以餓莩摘奸事,敬奉承政院所下聖敎,分往南部城內城外各坊里契沿街左右,詳細摘奸是白乎則,原居部內者及自鄕流來男女老弱之饑饉莩黃委臥街路者,合爲五十三名是白如乎,居住姓名及年歲,竝開列于後云云。禹成祿年十六居楊州,金明成年九居馬場內,金大喆年十二居楊州,朴召史年二十六居驪州,崔召史年三十三居京,池召史年七十四居鐵原,高召史年四十二居鐵原,韓成振年四十居淸州,韓春孫年十居淸州,朴召史年五十八居楊州,金召史年六十居楊州,朴告孫年十二居楊州,崔召史年四十一居楊州,李光燁年五十居楊州,朴險尙年三十九居京,柳俊喆年十七居楊根,金孫甲年十九居楊根,趙成得年五十居稷山,姜召史年二十九居漣川,高千孫年十七居京,林召史年四十一居京,尹召史年三十居利川,金白根年三十八居楊州,洪三祿年二十五居楊州,鄭召史年五十七居楊州,金重根年三十居楊州,朴光石年四十四居坡州,梁召史年二十五居京,張召史年十九居京,姜召史年三十六居南陽,金壽億年二十六居京,林召史年五十居義城,申召史年三十二居京,朴九月金年三十四居橫城,金元喆年十居楊根,金命萬年七十二居安城,金萬實年六十居忠州,鄭奉吉年十六居楊口,文召史年六十五居京,文貞坤年四十三居黃州,申召史年三十二居黃州,李召史年六十八居京,金汝安年六十五居京,金順瑞年五十居京,金召史年八十居京,禹相玉年十七居京,金者斤乭年四十五居京,權士平年四十五居京,金召史年四十四居京,林大善年四十居京,金福伊年五十三居京,金明哲年三十居京,文召史年四十四居京。傳曰,知道。
宣傳官禹台榮書啓,臣於當日巳時量,以餓莩摘奸事,敬奉承政院所下聖敎,馳往中部各坊沿街左右及里契坊曲,詳細摘奸是白乎則,原居部內者及男女老少之自鄕流來饑饉浮黃委臥街路者,合爲六十五名,而所見極爲矜惻是白如乎,各其居住及姓名年歲,竝開列于後云云。義城廛契金召史年五十二居富平,金命吉年二十五居積城,金用孫年二十居加平,金貞起年四十三居京,大妙洞契孟順吉年二十四居楊根,柳召史年二十二居楊州,李東玉年二十居京,尹成雲年二十七居京,柳秀玉年十六居楊州,金盛局年五十二居漣川,趙召史年六十七居富平,安石鳳年五十一居金化,崔召史年五十二居京,金召史年七十二居龍仁,金今山年十八居利州,崔盛春年五十居鐵原,朴義得年十五居楊州,柳判喆年十六居水原,趙今石年十二居水原,崔千伊年十九居加平,許卜伊年三十六居加平,鄭道元年四十九居牙山,崔一卜年四十四居原州,李六孫年二十四居利川,朴命喆年三十二居春川,李得伊年四十二居楊口,吳召史年五十一居抱川,崔召史年三十六居驪州,柳召史年五十八居積城,孫召史年六十五居楊州,盧召史年六十五居京,李光宜年六十居京,金召史年六十四居廣州,金斗簡年十二居京,裴尙德年六十一居永平,布廛契梁召史年五十四居京,金士心年四十二居楊州,盧千大年三十二居京,李得伊年五十六居京,金晩億年十八居京,李光元年六十七居廣州,吉通雲年五十三居抱川,金一千年二十九居楊州,李命淑年四十二居延安,中魚物廛契梁千孫年四十二居京,金仁喆年二十一居楊根,金召史年六十七居楊州,李召史年三十六居廣州,姜銀大年五十六居公州,李仁孫年二十六居果川,金召史年三十八居楊口,姜秀卜年三十三居楊州,壽進宮外契韓孫伊年二十二居驪州尹孫伊年十居楊州,壽進宮內契韓貴才年五十居利川,徐萬石年三十二居振威,金中億年六十一居楊州,李召史年五十六居抱川,金命吉年十居金海,裴奉大年五十八居狼川,李萬石年十八居京,朴光玉年二十二居加平。傳曰,知道。
宣傳官申命溫書啓,臣於當日巳時量,以餓莩摘奸事,敬奉承政院所下聖敎,馳往東部城內城外各坊街路及里契,詳細摘奸是〈白〉乎則,原居部內者及男女老少之自鄕流來饑饉浮黃病臥路上者,合爲二十九名是白如乎,姓名居住及年歲,竝開列于後云云。李七孫年十二居京,李興哲年十三居楊州,朴夫天年十三居京,金吉伊年六十八居京,黃興訥年三十七居京,秦近千年二十八居坡州,鄭漢宗年五十九居楊州,李元錫年十一居抱川,權召史年五十九居鐵原,鄭殷山年十一居京,李明哲年十二居楊州,朴今孫年十七居鐵原,林貴得年二十三居原州,盧福太年五十八居京,李聖實年三十居咸興,李貴淵年十九居廣州,趙興孫年二十居豐德,金中喆年十九居楊州,金道也之年十七居驪州,李點金年十九居楊州,金乭伊年十八居京,姜蟾伊年十七居加平,林召史年五十九居京,田壯元年三十居楊州,林福伊年五十五居京,李召史年三十九居江華,金義行年三十五居廣州,李仁孫年十八居京,李殷乭年十九居京。傳曰,知道。
宣傳官南錫禹·申明洪書啓,臣等於當日巳時量,以餓莩摘奸事,敬奉承政院所下聖敎,分往西部城內城外各坊沿街左右及里契坊曲,詳細〈摘奸〉是白乎則,原居部內者及男女老少之自鄕流來饑饉浮黃委臥街路者,合爲十八名,而所見極爲矜惻是白如乎,各其居住及姓名年歲,竝開列于後云云。李八龍年十一居廣州,金義寬年十二居廣州,趙命哲年十七居楊州,朴己特年十四居長湍,李孫伊年十三居楊州,崔夫億年三十居安城,朴命孫年十七居楊州,林正玉年十二居楊州,朴召史年四十六居楊口,玉岳伊年四居楊口,權允達年十二居楊根,尹仁成年十五居水原,崔千伊年十五居坡州,鄭者斤同年十八居京,李正同年十五居京,崔君玉年三十二居楊州,權弘菊年四十九居楊口,徐埴伊年三十一居豐德。傳曰,知道。
傳于趙秉龜曰,昨見摘奸宣傳官回奏,則都下流丐浮黃欲死之狀,誠甚矜測,令賑廳益加搜訪,拔例顧恤事,分付。
左議政李相璜疏曰,伏以臣之罷駑無似,癃朽垂盡,而又辱中書新命,未敢知上有何所取,而動輒注意於臣,抑又謂臣有何所能,而可以藉手於上也耶?臣之前後除命,一之已駭衆聽,而今且至於五矣,一日之暫,猶懼不稱,而歲年爲課,又至於十年之久矣。上之所以眷毗於臣者,雖古昔明良際遇,托之以股肱心膂之重,無以尙此,乃臣之報答於上者,不可但曰,鹵莽已也,滅裂已也。由十年之下,而等十年之上,紀綱之隳壞,風俗之陵夷,如水益下,駸駸然莫可廻障,無一年之蓄積,而國無以爲計矣,有百岐之撓害,而民無以聊生矣,是誠何等時也?寔由臣之不肖,屢據匪據,乏維持之力,而失董正之責,以致如此耳。苟有惠文之議,不職之罪,宜先於臣,此而不聞,誤恩又加,抑將驅策駑鈍,俾有以贖往愆而勉來效,萬一於黥劓之補息乎?凡人之動作猷爲,惟膂力與精識是資,臣今以年歲則膂力愆矣,以疾病則精識耗矣。臣之已往,或不至如今日之甚,而猶且旣誤又誤,屢誤而不一誤,使殿下國事,至於今日之極,臣之今日,益不逮於已往,而今以已往之不勝任者,畀之於今日,强之以已往之所不能,則於理,果何如也?臣之提擧數司,漫或如寄,劇亦一官耳,臣以視蔭餘喘,猶不免應酬無術,判決不時,郞吏病之,今以如是之膂力精識,而責之以贊萬機而釐百工,則其勢,果又如何也?若使臣貪冒怵畏,黽勉視事,將見始誤於前者,重誤於後而已,理勢之決然,說不去而行不得,有如是者,臣不敢爲此,亦不忍爲此,臣之進退於此,決矣。惟殿下,深惟遠圖,亟收成命,以爲民國之幸焉。國之治亂,亶係於置相之賢否,今日國事,眞古人所謂危急存亡之秋,惟殿下,念哉念哉。臣有微諒,雖以一己之私,去就得失,亦未嘗非朝廷之公義,臣以年至宜休,仰溷聰聽,非止一再,雖垂念遺簪,未遽捐棄,然臣旣告退於上,則臣固已決退之身,而不可更議於進,其義較然,今又若夤緣憑恃,出而揚揚,恬然自以爲榮,老馬爲駒,人謂斯何?申乞準臣懸車之請,俾卒以禮終始之恩,則臣雖死之日,猶生之年,仰首攢手,大願在是。臣無任云云。答曰,省疏具悉卿懇。日昨附癸,已見大意,豈不欲更有所云,而默而思之?竊冀卿之不日回心,造朝有期。今於巽牘之至,實愧誠禮之未孚,卿以紀綱風俗國計民生之如水益下,憂深思遠,款款忠慮,溢於辭表,而五入中書,若爲難進之義,予誠感之切,而又不能無惑者,卿試思之,卿是體國大臣也,以予平日敬禮倚毗,當此極艱之會,置相而不及於卿,其失輿情而無遠圖,當何如也?然則今日之擧,何嘗爲榮侈於卿,乃所以擔負於卿也,卿雖欲固守雅度,未可以爲予一勞乎?況自古大臣之屢遞屢拜者,歷數何限,而未聞以此爲引,卿言過矣。望卿體予急切之至意,卽起膺命。仍傳于李憲球曰,此批答,遣史官傳諭。
黃海監司鄭知容疏曰,伏以臣,猥膺藩寄,行將辭陛矣。臣母墳塋,在於公忠道天安地,而曠省之餘,今當遠出,不洎之感,榮掃之願,於是爲切,玆敢冒控私懇,仰瀆崇聽。伏乞聖慈,俯垂諒察,特許旬日來往,俾伸至情,千萬幸甚。臣無任云云。答曰,省疏具悉。卿其往省焉。
上在慶熙宮。停常參·經筵。
自二更至四更,灑雨下雨,測雨器水深七分。
藥房提調李止淵,副提調李憲球啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
韓鎭㦿,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李鍾英啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政南公轍有身病,左議政李相璜未肅拜,右議政沈象奎在外,不得來會云矣,敢啓。傳曰,知道。
李鍾英啓曰,右副承旨趙秉龜,今日不爲仕進,卽爲牌招,何如?傳曰,允。
傳于李鍾英曰,禮房承旨,馳詣宗廟·景慕宮,奉審摘奸以來。
李鍾英啓曰,假注書朴齊憲,身病猝重,勢難察任,今姑改差,何如?傳曰,允。
朴齊憲改差,代以羅漢基爲假注書。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
以右副承旨趙秉龜牌不進罷職傳旨,傳于李鍾英曰,只推。
事變假注書卓宗述書啓,臣於本月二十九日酉時量,節祗受有旨內,今此別諭一度,正書下送,爾其更爲傳諭,期於偕來事,有旨是白乎等以,臣敬奉別諭,傳諭于議政府右議政沈象奎所住處,則以爲,臣於日昨,猥因史官之臨宣恩諭,屑越是懼,雖不敢具例附奏,而第以現狀之索然僅存遁喪垂盡者,祈幸其一二導達,方此垢面泥伏,顒竢處分,亟收誤恩,迺於本月二十九日,又伏奉別諭下者,綸言彌益鄭重,敦飭備盡溫嚴,旣諒其悲苦之情,而不諒其殘廢之實,窮迫罔措。秪恨天只之高邈也,臣顧靦省賤鄙,夙被隆眷,身殉久愧於秦良,躬瘁若責以漢相,追先報今,每提爲喩,臣承此寵旨於叨竊之初,已屬過分,竟召覆餗之災。況在偸生於憂畏之餘,尤出非當,敢計虞旌之往哉?且臣罪負,此生難贖,幸其畢命田間,得以視陰餘景,朝夕攢頌於一廛之間,皆殿下覆庇涵貸之渥澤洪造,到底淪浹者也。伏地祈祝,他無可達是如是白乎旀,臣旣承偕來之命,故仍留緣由,竝以馳啓云云。傳曰,衷曲之諭,至於再矣,方俟回音,跂予愈切,及見附奏之來,卿心尙未渙然,所執冞固,予不能不爲卿致慨也。君臣之間,貴相知心,予則自以爲,披露心腹,更無餘蘊,而卿則猶且拘拘摸索於皮膜之外,尙可謂知予心者乎?且卿以虞旌爲喩,予請因卿言而奉復也。虞人,非其招,故不往也,今卿大臣,而予以大臣之禮招之,尙可謂非其招乎?況重卜之日,群情允協,都人士加額而望卿來,予又務積誠意,敦請不已。此予所謂致大臣之禮也,卿果何辭而拒予,何義而固執乎?望卿諒予,不能致則不能止之至意,勉回初心,卽速登途事,爾其更爲傳諭,期於偕來。
韓鎭㦿,以賑恤廳言啓曰,謹依傳敎,各部坊曲所在浮黃病民,自本廳一一搜訪,合爲六百三口,每口恤典錢二錢五分式分給之意,敢啓。傳曰,知道。
韓鎭㦿,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
韓鎭㦿,以備邊司言啓曰,卽見水原府留守徐俊輔狀啓,則以爲,本府還餉,自來不敷,雖在常年,每請加分,而昨秋失稔,停捧旣多,又當窮春,還戶倍加,農務方殷,災民艱食,本府留庫中租米太合一萬五千六百十二石零及屬邑所在南漢餉租五千五百七十九石零,特許加分事,請令廟堂稟旨分付矣,留庫請分,便成年例,而亦未有若是之過多也。揆以糴法,極涉難愼,第今年畿內民情,有不可以恒例,論,竝依狀請許施,何如?傳曰,允。
慶尙監司徐憙淳疏曰,伏以臣,猥膺藩寄,行將辭陛矣。臣之先壟,在於京畿利川地,而經歲曠省,濡露增感,今當遠出,倍勞私心,先於赴任之前,特賜旬日之暇,俾得往來,以伸至情焉。臣無任云云。答曰,省疏具悉。卿其往省焉。
上在慶熙宮。停常參·經筵。
李鍾英啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次,而延慶墓忌辰祭齋戒相値,頉稟之意,敢啓。傳曰,知道。
備忘記,水原留守鄭元容下直,長弓一張,長箭一部賜給。
韓鎭㦿啓曰,密符親納,例也,而前水原留守徐俊輔,謂有身病,使其褊裨替納,事甚未安。推考,何如?傳曰,允。
又啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
傳于李鍾英曰,以諭以批,罄悉予意,側聽幾日,一何寂然?予有必致之心,卿無必辭之義,上下相持,徒煩往復,是豈平日匪躬之操,而曾謂今之時,尙可暇預而虛徐乎?國計民憂,卿已自道,無容架疊,而雖以目下事言之,元輔之辭疏再至,端揆之出膺尙遲,而卿又鄭重如此,予誠茫然,不知何以爲計。卿須體予意之不可終孤,念國事之不可久曠,無徒困予,卽起簉朝事,爾其更爲傳諭,期於偕來。
李鍾英,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,今此端午祭祭官,當爲磨鍊,而除老病·公頉,無以推移排比之路,依近例時任玉堂·春坊及司饔院官員·刑官年六十以上人,通融塡差以入,而其中時無職名人,令該曹口傳付軍職,何如?傳曰,允。
又以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云,依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
韓鎭㦿,以都摠府言啓曰,副摠管尹載鍵,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
敎水原留守鄭元容書。王若曰,職倣周東郊保釐,體例旣重,地是漢西京控制,心簡其難。玆撤九卿之班,庸煩一府之寄。念玆隋城設置之所,卽我寧考經始之基。宮府朝巿之大排鋪,無非睿籌上營度,農桑儒武之所勸課,皆從造化中陶甄。金湯城池,永鞏天作之襟帶,珠邱松柏,長護月遊之衣冠。貽作豐之燕謨,雨露莫非敎,瞻觀華之鸞路,草木亦被光。況玆龜契之協祥,迺有象設之重奉。仙陵之岡麓密邇,孺慕常切於羹墻,華殿之簾㙄邃嚴,天威不違於咫尺。第今凋瘵之尤甚,矧又饑荒之甫經。前尹之措處克當,而賑憂縱弛於乙·丙,下民之蕩析已極,故輿情尙歎於癸庚。奚但保障之爲難?抑亦奠安之斯急。顧此時尤重其任,眷在廷疇咨若予。惟卿,溫溫圭璋之姿,奕奕簪纓之冑。餘事擅詞賦之藝,粵自早歲蜚英,雅操勵淸儉之規,蔚有故家遺範。掌絲綸於藝苑,夙播良史氏令譽,奉圖書於奎華,果符眞學士雅望。處柏府而參廟務,履屐各當,佐銓席而主文權,鑑衡不爽。分符鐵甕,春有脚而騰謠,按節蓬萊,碑在口而不泐。內外之歷試殆遍,委毗之恩愚冞隆。玆授卿以水原府留守兼摠理使,卿其克恢令圖,袛服寵命。謙恭廉約,已知平素之規模,保輯懷綏,宜撫軍民之鎭撫。參陪扈起居之例,可慰常欲見之思。盡灑掃拱護之方,庶寓於不忘之悃。於戲,四時奉芬苾之禮,體余展省之餘懷,一面總管轄之要,賴卿屛翰之偉績。故玆敎示,想宜知悉。知製敎金學性製進。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲球啓曰,明日再明日,寧陵忌辰祭齋戒正日,三明日初六日,延慶墓忌辰祭齋戒正日,初七日,長陵忌辰祭齋戒,初八日,景慕宮夏享大祭齋戒,初九日,獻陵忌辰祭齋戒,初十日十一日,孝昌墓忌辰祭齋戒正日相値,視事頉稟之意,敢啓。傳曰,知道。
又啓曰,右副承旨趙秉龜,今日不爲仕進,卽爲牌招,何如?傳曰,許遞,前望單子入之。
承旨前望單子入之,朴永元落點。
韓鎭㦿啓曰,行大司憲金履載,執義趙萬協,掌令崔漢翼·文致中牌不進,持平姜在勉·李秉德在外,監察茶時之意,敢啓。傳曰,知道。
以大司諫洪永觀,司諫尹錫永,獻納宋持養,執義趙萬協,掌令崔漢翼·文致中牌不進罷職傳旨,傳于韓鎭㦿曰,只推。
右承旨金興根書啓,臣於本月初一日申時量,敬奉聖諭,更爲傳諭于議政府左議政李相璜所住處,則以爲,臣冒控籲瀆,纔承靳批,愧忱誠之未孚,惕容光之遺照,隕越迫塞,如窮無歸,別諭荐降,敦飭冞勤,有若臣眞無可辭之義,而逡巡遲回,故將坐要然者,臣何敢爲是,臣何敢爲是哉?趨走之恭,非敢全昧,進退之義,竊亦有受,以蔑效之身,而重蹈屢僨之轍,進無所據,一也,以垂盡之力,而自托陳就之義,進無所據,二也,以告退之跡,而復萌棧豆之戀,進無所據,三也。寵靈在上,雖欲憑恃,廉維在下,容敢虧壞,反復思惟,惟有泯伏竢譴,以少謝公議而已,謹當更入文字,以冀倖於聽卑遂物之天,而風氣挾痰,證祟危惡,神思瞀亂,見無以收拾構綴,將不免拖至時日,尤增悚蹙云矣,臣旣承偕來之命,故姑爲仍留之意,敢啓。傳曰,知道。
事變假注書卓宗述書啓,臣於本月初一日酉時量,節祗受有旨內,附奏批答,正書下送,爾其更爲傳諭,期於偕來事,有旨是白乎等以,臣敬奉聖批,更爲傳諭于議政府右議政沈象奎所住處是白乎則,以爲,臣之不省無狀,不遂棄斥,起廢加惠,視以無故之人,不靳恩禮之褻,寵諭之頻繁諄勤,至再且三,而臣則捫心撫跡,不敢爲跬步移趨之計,殿下所以俯施者,何如,而臣之所以仰承者如此,昧然茫然,殆甚木石之無所識知。雖其情勢不得不然,震惕窮迫,轉犯死罪,每上附奏,尤懼其似於敢爲相持,而區區情實,卒無以自貢,謹當召收遁喪之心神,稍竢整疊,冒入文字,仰請處分云矣,臣旣承偕來之命,故仍留緣由,竝以馳啓云云。踏啓字。
韓鎭㦿,以兵曹言啓曰,禁軍來秋冬等祿試射時,鐵箭三矢能越一百五十步人,別單書入之意,敢啓。傳曰,知道。
上在慶熙宮。停常參·經筵。
韓鎭㦿啓曰,行大司憲金履載,掌令崔漢翼呈辭,執義趙萬協,掌令文致中差祭,持平姜在勉·李秉德在外,監察茶時之意,敢啓。傳曰,知道。
李鍾英啓曰,右承旨朴永元,今日不爲仕進,卽爲牌招,何如?傳曰,允。
備忘記,西原營將李蕙秀下直,長弓一張,長箭一部,片箭一部,筒兒一個賜給。
李鍾英啓曰,假注書李貞夏,身病猝重,勢難察任,今姑改差,何如?傳曰,允。
李貞夏改差,代以徐冕淳爲假注書。
以右承旨朴永元牌不進罷職傳旨,傳于李鍾英曰,許遞,前望單子入之,待下批牌招察任。
承旨前望單子入之,李景在落點。
傳于韓鎭㦿曰,燈燭色朴聖寬,令秋曹嚴刑定配。
傳于李鍾英曰,發遣吏郞,諸執事淸齋與否,摘奸以來。
傳于韓鎭㦿曰,政官牌招開政。
韓鎭㦿啓曰,吏曹判書徐俊輔,參議徐箕淳牌不進推考傳旨及罷職傳旨,今方捧入,而開政命下之後,如是違牌,事甚未安。參判金陽淳在外,判書更爲牌招,何如?傳曰,參議只推,一體牌招。
李鍾英,以兵曹言啓曰,今此景慕宮夏享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副護軍單兪星煥,副司果單成遂默。
李憲球,以戶曹言啓曰,臣奭周,今日以公忠道牙山倉點檢事,出來江上矣,全羅道法聖倉所屬光州等十二邑鎭壬辰條田稅大同合米一萬七千一百二十九石零,太四千三百六十九石零,本倉元漕船二十一隻分載,聖堂倉所屬南原等八邑壬辰條田稅大同合米八千八百六十二石零,太二千六百四十八石零,本倉元漕船十二隻分載,群山倉所屬全州等七邑壬辰條田稅大同合米一萬四千三百九十二石零,太三千三十七石零,本倉元漕船十八隻分載,竝無事到泊于西江前洋,故一體點檢之意,敢啓。傳曰,知道。
韓鎭㦿,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
左議政李相璜疏曰,伏以臣,抱至懇而浼崇聽,槪陳於附奏,而繼之以疏籲,顒仰冀祝,惟在於容光之照燭,及夫批旨降而別諭下,淺誠未孚,誤恩愈渥,諭之以倚毗,勉之以擔負,殆若以臣之進退,有所關係於國事者然,臣何敢當?秪益靡措。臣自受命以來,如醒如噎,心無所定住,忽若痛癢在身,而旋復不知其處,如是者,夫豈專爲臣區區不衷之懼而然哉?時値艱虞,政須良弼,而所以注意而求助者,至及於鹵劣無似之賤臣,時事居可知已,朝廷用舍,人臣去就,俱自有說,有未試而試可之用。有已試而究用之用,反是則爲虞典之黜幽,漢法之策免,此用舍之說也,有陳力之就,有量入之就,反是則龐籍以下殿而仆而退,司空圖以揣分宜休而止,此去就之說也,今上之所以命臣者,爲未試也,則試臣而未見其可者,久矣,爲旣試而究用也,則臣之不適用,甚矣。且以在臣者言之,臣之少壯,已不猶人,況下山之日,距地無幾,陳就之力,已矣無望,臣又無能可量,動見其無入而不自失,始入之不量,尤悔山積,中夜思之,汗下形渥。然則今玆之命,由上之用舍,而稽諸往典,是宜黜免,而用非其宜也,由下之去就,而旁視古人,是又宜去而不宜就也。臣雖欲懷祿冒恥,自附於唯諾之恭,決有萬萬不敢爲此者,元輔端揆,老成歷鍊,方在其位,維持民國,庶其有賴,將謂如臣不肖,姑容伴食於其間,亦無甚害事乎?國有三公,如列鼎趾,假使兩趾有力,可以措安其一焉,或有完敝之異,與夫長短之差,則顧無以全扶鼎之功,而必不免有覆餗之憂,臣之濫廁,政類於此,公議在人,尤何敢貿然冒進,重貽累於淸朝乎?左右參倚,臣之所處,實有無辭自解於用舍去就之兩說者。伏願殿下,念商訓其難之戒,懋周誥若涉之義,汰免臣議政見銜,俾幸公私焉。至於休致之前懇,臣之備任使而供趨走,亦多年所,恩庇如天,幸免大戾,以至於今,迨此未死,若又徼惠於上,得以全歸,非但爲臣之至榮,或不能無裨於優老愍勞,以禮進退之大化也。然則臣之不報之報,庶亦在此,申望殿下,憐而許之,癃殘綿惙,視陰床玆,而近又風氣所祟,頭䐉眼頰,攻刺抽掣,神思轉益瞀亂,今此冒入之文字,荒疎潦雜,言不知裁,尤增死罪。臣無任云云。答曰,省疏具悉卿懇。敷心之諭,前後無餘,謂卿諒悉而巽章又至,卿必欲規規於中書故事而然乎?良用慨然。用舍去就之間,有說無說,豈徒卿言,從古君臣之所當必愼也,豈徒大官,漫職庶僚之固不可顚倒也。予雖不敏,亦嘗粗講於這個義諦矣,當國事日非之時,不求老成,思所以共理,其可曰用舍得宜乎?以平日斷斷無他,受命於極艱之會,若昧盡瘁之義,反申休退之請,其可曰去就攸當乎?然則予之所以任卿,綽綽有說,而卿之所以固辭,不過求說於無說之中也,交須相孚之道,恐不當如是。卿須勿復拖久,卽起簉朝,以副渴望之懷。仍傳于李鍾英曰,此批答,遣亞卿傳諭,仍與偕來。
傳于李鍾英曰,偕來亞卿,工曹參判進去。
傳于李鍾英曰,偕來承旨還入。
工曹參判朴晦壽書啓,臣於本月初三日申時量,敬奉聖批,馳往傳諭于西部養生坊太平館契議政府左議政李相璜所住處爲白遣,臣旣承偕來之命,故姑爲仍留之意,敢啓。傳曰,知道。
上在慶熙宮。停常參·經筵。
申緯啓曰,右承旨金興根,今日不爲仕進,卽爲牌招,何如?傳曰,允。
傳于李鍾英曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
以吏曹參議徐箕淳再牌不進罷職傳旨,傳于李鍾英曰,只推。
李鍾英啓曰,行吏曹判書徐俊輔,參議徐箕淳再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書陳疏到院,而原疏以國忌齋戒,纔已退却矣,所當更請牌招,而係是一日三牌,何以爲之?敢稟。傳曰,原疏捧入。
傳于李鍾英曰,吏判疏批已下,卽爲牌招。
李鍾英啓曰,吏曹參議徐箕淳旣有只推之命,卽爲牌招,何如?傳曰,允。
有政。吏批,判書徐俊輔進,參判金陽淳在外未肅拜,參議徐箕淳牌不進,行左承旨李鍾英進。以吳取善爲修撰,朴宗學爲左尹,金盛淵爲刑曹參議,宋冕載爲知經筵,李止淵爲弘文提學,徐能輔爲左副賓客,韓用榦爲奉常判官,柳相亮爲同義禁,金陽淳爲同春秋,李章五爲洪川縣監,朴性道爲順懷墓守衛官。行開城留守單申在植資憲仍任事,承文著作金基煥,前水使李載亨·尹禹鉉·李應植,前府使吳致豐·李昇淵,前僉使具載龍,已上今加嘉善,加資事,承傳。
韓鎭㦿,以兵批言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
兵批,判書朴周壽進,參判李志淵差祭,參議洪祐燮差祭,參知李寅敎入直,同副承旨韓鎭㦿進。啓曰,京畿水使,今當差出,而當品中可擬之人乏少,他道堂上·兵使及守令竝擬,何如?傳曰,允。以李光文爲知事,李奎鉉爲都摠管,李寅泰·柳和源爲副摠管,鄭來升爲訓鍊都正,奇商胤爲僉知,李信泳爲宣傳官,田畹李學詩·文斗桓·金尙敏·韓珪覲爲五衛將,蔡守恭爲景福將,李啓仁爲昌德將,李明學爲都摠都事,李東膺爲京畿水使。部將加設單成元鎭,同知單孫致永,護軍李惟秀·李鼎會,副護軍朴永元·洪稚圭·趙秉龜·李正耆·金東翼·尹行熙,以上竝單付。
吏批,再政。慶基殿令趙鼎休,兼直閣單吳取善,左尹單鄭祖榮,右尹單朴宗學,知義禁單柳相亮,喬桐府使單李東膺,今加嘉善加資事,承傳。
兵批,再政。啓曰,慶尙左兵使,今當差出,而擬望之人乏少,同道水使竝擬,何如?傳曰,允。慶尙左兵使申緖,副摠管單李奎鉉,同知單蔡守恭,加設五單田畹·李學詩·文斗桓·金尙敏·韓珪覲,護軍李應植·李載亨·尹禹鉉·具載龍·李昇淵·吳致豐,以上竝單付。
吏批,三政。北部令金芸淳。
兵批,三政。啓曰,慶尙左水使,今當差出,而擬望之人乏少,同道守令竝擬,何如?傳曰,允。以申觀浩爲內乘,沈漢永爲慶尙左水使。同知單李啓仁。
傳于李鍾英曰,留院公事入之。
以右承旨金興根牌不進罷職傳旨,傳于李鍾英曰,只推。
以吏曹參議徐箕淳牌不進罷職傳旨,傳于李鍾英曰,只推。
李鍾英,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以都摠府言啓曰,副摠管尹載鍵,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
吏曹判書徐俊輔疏曰,伏以臣,猥膺華城居留之任,今已周星有餘矣,拱護陵園,灑掃寢殿,體寧考眷恤之德,而誠切裕民,遵先臣經紀之規,而戒在忝蹟,粗效奔走,苟幸無罪,旣蔑報答,曷足稱職?粵自昨秋,以及今春,適値大歉,設施巨賑,惟我聖上,視民如傷,若痌在己,誕降絲綸,勤玆懷保,仍頒米穀,使之拯救,臣於是,仰承德意,奉揚仁恩,君靈攸濟,民免塡壑,今則麥已登場,庶幾賴玆延活。念臣衰朽湔劣,叨此保釐重寄,歲當災荒,責在賙賑,地是股肱,義重殫竭,始緣逃遁不得,末乃擔夯做去,而自揣精力之益耗,無望營務之復管,賑事纔已告訖,方擬陳情丐免,千萬不自意,冢宰新除,遽下於此際,拜命懍恐,罔知所措。噫,臣之立朝,四十年于玆矣,策名先朝,過蒙拂拭,受知殿下,濫躋崇顯,文學才具之無一長短,聖鑑之所俯燭,通朝之所共知也。況又飽經田海,精爽已銷,奄迫桑楡,齒髮皆凋,陳就自知其不能,閑散猶汰於微分,況玆首銓部而甄流品,任激揚而掌黜陟,人才進退,必由於是,世道汚隆,亶係於斯,其爲職責之惎重且大,顧何如哉?自非望實兼隆,聲績俱著之人,則上不可以濫授,下不可以冒受也,明矣。今乃不少留難,猝然擧畀於如臣老劣無似之身,其何以鎭物情而淑人心也?臣於本曹,曾經亞三堂,亦嘗冒沒行公,而長席比參佐懸絶,專管與代斲大異,則其何敢諉以節次推遷,步步前進,有若蹈例循資,揚揚出膺乎?外而一府之責,方此求解之是急,內而天官之長,認以倘來而自據,則非但大關於廉防,抑亦不識其輕重矣。至於銓衡之全昧格例,衰癃之不堪趨承,言實涉於飭讓,跡或近於恒套,更不敢覶縷支蔓,仰煩聰聽,而坐違召命,惶蹙冞切,略入文字,申暴情實。伏乞聖慈,俯垂鑑諒,念輿論之不協,軫微懇之由中,還收臣新授冢宰之職,以重公器,以安私心焉。臣無任云云。答曰,省疏具悉。卿其勿辭行公。
開城府留守申在植疏曰,伏以臣,中歲策名,偏被恩造,內忝邇密,外試屛翰,歷揚淸顯,已踰涯分,而今玆知經筵特除之旨,有恩自天,超遷一階,資是正卿,臣聞命驚惶,閱屢日而莫省攸措也。臣本嶽下一書生耳,賦性疎拙,命又窮畸,早纏風樹之慟,含恤之生,今已老白首矣,依近父母之墳墓,結茅小屋,爲暮年歸宿之地,卽臣之素所蓄積,而只緣遭遇明時,不忍便訣,退守邱壟,夙計未遂,遲廻周行,荏苒時月,每當春秋暇日,輒煩陳籲而往還,此乃私心之所嘗怵惕,同朝之人,亦共見諒而悲其情者也。乃自管理留營,得蒙恩由,來展汛掃之誠言,息晨夕之廬,田間牙纛,已極輝映,恩誥晉秩,適在此際,榮動松楸,鄕里聳賀,臣內自循省,臣是何人,抑何才能,得此曠絶之私於聖明之世也?八座崇秩,地望自別,本非如臣菲薄之才所可猥廁。況臣之前後踐履,曾無勞蹟之可紀,特命寵擢,徒貽冥升之譏,有累器使之政,縱切感激,實難冒當。至若居留仍舊,尤出格外,荒年賑貸,全賴朝廷之措劃,弊局保障,無一籌策之施設,居常悚恧,惟大何是俟,不職如臣,而尙蒙此非常之恩,則緣臣過分,而啓名器之濫竽,緣臣不才,而辱重器之愼簡,臣雖愚迷,亦具知覺,器盈必傾,臣所自知也,擔重必仆,臣所自知也。臣旣自知,而不知所以必辭,非臣義分之所敢出也,百爾思量,冞增愧汗,短章陳暴,仰塵宸鑑。伏乞聖明,特命有司,將臣新授爵秩,趁卽還收,居留之任,回授可堪,以審公器,以重官守焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。中宮殿進御二錢重人蔘粟米飮,自今日一貼式限二貼煎入事,榻前下敎。世子嬪宮進御二錢重人蔘粟米飮,自今日一貼式限二貼煎入事,榻前下敎。
藥房提調李止淵,副提調李憲球啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
李憲球啓曰,行大司憲金履載,執義趙萬協,掌令崔漢翼·文致中呈辭,持平姜在勉·李秉德在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而延慶墓忌辰祭齋戒相値,不得來會云矣,敢啓。傳曰,知道。
李鍾英啓曰,右承旨金興根,右副承旨李景在,今日不爲仕進,竝卽牌招,何如?傳曰,允。
李憲球啓曰,藥房提調·副提調,持粟米飮來待矣。傳曰,封入。
李鍾英啓曰,弘文提學李止淵,旣入闕中,不爲肅謝,直爲出去,事甚未安,推考,何如?傳曰,允。
傳于李鍾英曰,禮房承旨,馳詣延慶墓,奉審摘奸,仍留監祭,懿陵一體奉審以來。
直閣吳取善啓曰,行都承旨申緯不爲仕進,行左承旨李鍾英監祭進去,右承旨金興根,右副承旨李景在傳旨未下,左副承旨李憲球藥院進,同副承旨韓鎭㦿式暇出去,坐直無人。行都承旨申緯,左副承旨李憲球,竝卽牌招,何如?傳曰,允。
以右承旨金興根,右副承旨李景在牌不進罷職傳旨,傳于李憲球曰,只推。
李憲球啓曰,行都承旨申緯牌不進,伴直無人,右副承旨李景在,旣有只推之命,更爲牌招,何如?傳曰,允。
以黃海監司金蘭淳狀啓,海州判官金初淳,暗行御史封庫,爲先罷黜事,傳于李憲球曰,令該曹口傳差出,不多日內下送。
李憲球,以吏曹言啓曰,今朔爲始,當爲儲窠,而若出郡守以上窠,則京職之中,可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
李景在,以摠戎廳言啓曰,北漢訓鍊都監字內,御營廳字內城堞頹圮處,自各該營,今月初六日擇日,始役改築之意,敢啓。傳曰,知道。
又以濬川司言啓曰,本司郞廳禁衛營千摠沈漢永外任,代以御營廳千摠李熙輔差下,使之察任,何如?傳曰,允。
上在慶熙宮。停常參·經筵。
李憲球啓曰,行大司憲金履載,執義趙萬協,掌令崔漢翼·文致中呈辭,持平姜在勉·李秉德在外,監察茶時之意,敢啓。傳曰,知道。
李鍾英啓曰,同副承旨韓鎭㦿,今日不爲仕進,卽爲牌招,何如?傳曰,允。
李憲球啓曰,藥房副提調,持粟米飮來待矣。傳曰,封入。
李鍾英啓曰,假注書徐冕淳,身病猝重,勢難察任,今姑改差,何如?傳曰,允。
徐冕淳改差,代以李豐翼爲假注書。
李鍾英啓曰,右尹朴宗學,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,卽者修撰林永洙,以其親病,陳疏徑出,原疏以延慶墓忌辰祭正日,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
傳于李鍾英曰,日前再疏之批,庶幾卿心之感悟,歷屢日而尙無變動,誠意淺薄,予悉多愧,卿亦獨安於心乎?民國之事,苟可一日捱過,則予何必督迫如是,而目今致卿之急,不啻如大病之須醫,此可以優遊暇豫,有若平城之干戚乎?重爲卿惜此擧也,顒企之切,玆又縷縷,望卿明示簉朝之期,以紓予寤寐之思事,偕來亞卿,更爲傳諭于左議政,期於偕來。
李憲球啓曰,正言姜漢赫,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前正言姜漢赫禁推傳旨,傳于李憲球曰,分揀。
李鍾英啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李公翼落點。
吏曹口傳政事,以元錫範爲海州判官。
以同副承旨韓鎭㦿牌不進罷職傳旨,傳于李憲球曰,只推。
李鍾英,以弘文館言啓曰,修撰吳取善內閣進,副修撰林永洙陳疏徑出,下番闕直,事甚未安。修撰任百經,副修撰李遠翊,竝卽牌招,以爲推移入直之地,何如?傳曰,允。
李憲球,以都摠府言啓曰,今日入直內三廳武兼·禁軍及軍兵等,當爲中日習射技放,而延慶墓忌辰祭正日相値,不得設行之意,敢啓。傳曰,知道。
負罪臣沈象奎疏曰,伏以臣,廢伏田廬,癃殘無餘,斷梗淪灰,索然槁冷,雖寸息僅存,直是朝暮入耳,每竊自惟,早聯班籍,出入禁闥,戴堯蓂之日月,沐舜華之雨露,兩朝恩德,融浹一身,今且爲犬爲馬,思欲報酬毫分,而無如耄及之而歲不與何,則潸然悲抑,生不如死矣。又其末後顚沛,罪甘僇廢,則守影訟愆,死而後已矣,如此者,卽朽穢不可近之冀土棄物也。向者西樞特命,以臣辜負,蒙此曠絶之恩,有以仰我殿下,簪履猶記其舊,帷蓋無靳終施之德意,在臣感結之誠,豈無願乎一趨國門之外,遙伸叩辭之情?望見輦轂,退塡邱壑,尙欲不命其承,而已痤之身,又馽于足,此亦莫之敢爲也。殿下,豈謂臣年力猶可任使,踪跡猶可趨走,乃又申之以中書之命歟?臣忽承此千萬意外之誤恩,卽其然疑,駴惑殆居震惕之先,歷屢日奉屢諭,而終未釋于中也。顧臣之違遠闕庭,久矣,聖明亦何以燭其生不如死之形,而若其死而後已之情,則竊不能無望於必諒也,耄及者天亦不得以延其生,罪廢者君亦不得以起其死,且不可徼幸於天,則尤何可徼幸於君乎?是敢齋沐瀝血,干瀆威尊。伏乞天地父母,畢賜鑑燭,亟收臣除命,使臣得以安分歸盡,不勝涕泣攢顒之至云云。答曰,省疏具悉卿懇。每一訊諭,望眼欲穿,不謂來章,依舊奉虛,惄如之甚,殆忘寢食。況又訑訑之色,微婉其辭,有若不相較絜者,卿其果於遐予乎?予言,雖不足動聽,以卿所處,期望何如則坐見胥溺之患,迫在朝夕,而尙不欲起而援之乎?使古之大臣,當如今之時,必不待兩言而出,曾謂卿之雅量,多讓於前哲乎?卿須深憫時艱,勉回日邁,隨卽登途,以副至意。仍傳于李鍾英曰,此批答,令偕來史官傳諭,期於偕來。
上在慶熙宮。停常參·經筵。
李憲球啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
又啓曰,行大司憲金履載,執義趙萬協,掌令崔漢翼·文致中呈辭,持平姜在勉·李秉德在外,監察茶時之意,敢啓。傳曰,知道。
李鍾英啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
又啓曰,右承旨金興根,同副承旨韓鎭㦿,今日不爲仕進,竝卽牌招,何如?傳曰,允。
又啓曰,假注書羅漢基,身病猝重,勢難察任,今姑改差,何如?傳曰,允。
羅漢基改差,代以李源庚爲假注書。
以右承旨金興根,同副承旨韓鎭㦿牌不進罷職傳旨,傳于李鍾英曰,竝許遞,前望單子入之。
承旨前望單子入之,南履懋·金胤根落點。
李鍾英啓曰,新除授右副承旨南履懋,同副承旨金胤根,竝卽牌招,何如?傳曰,允。
以修撰任百經,副修撰李遠翊牌不進罷職傳旨,傳于李憲球曰,只推。
李鍾英啓曰,卽者校理李垿,以其親病,陳疏徑出,原疏以長陵忌辰祭齋戒,纔已退却矣,所當直捧禁推傳旨,而此與無端徑出,有異,推考警責,何如?傳曰,允。
又啓曰,校理李垿陳疏徑出,副校理洪鍾應受由在外,修撰吳取善內閣進,副修撰林永洙受由,玉堂上下番俱空,事甚未安。應敎李是遠,副應敎朴宗吉,校理洪祐順,副校理金逸淵,修撰任百經,副修撰李遠翊,竝卽牌招,推移入直,何如?傳曰,允。
工曹參判朴晦壽書啓,臣於本月初六日酉時量,敬奉聖諭,更爲傳諭于左議政李相璜所住處,則以爲,臣進無所據,義在必辭,以奏以疏,非一而不知止,是豈全昧瀆溷之爲悚而然哉?或庶幾聽卑之天,有以矜諒,及奉批旨,鐫誨鄭重,今下別諭,勉飭隆摯,至有宰列之臣,銜命相守,恩數太褻,已非臣之所敢當者,而十行反復,又若以臣之去就,眞有關係於民國濟艱之會,此尤臣之不敢承當而冒出者,轉益迫塞,不知攸措。欲更籲則煩浼增戾,欲泯伏則抗傲是懼,進退維谷,政謂臣今日所處,左右思惟,無可回旋,惟有一進文陛,面暴血懇,以冀倖於俯燭情實之決不可復冒,而曲加愍憐,以卒生成之澤而已。第臣目下病狀,已有槪陳於前瀆者,而此異素祟之貞疾,亦非過去之表氣,風火挾痰,自䐉而頭額,自眼而顴頰,攻刺抽掣,收拾不得,如欲自力趨命,則有非若干日調息,可望蠢動,拖久偃處,其情則雖迫於疾苦,以跡則實涉於慢蹇,病思悶阨,如添一病。臣旣以俟間冒進爲計,則偕來之臣,曠日淹留,微分尤萬萬不安,亟命收還,此又臣區區之祝云矣,臣旣承偕來之命,故姑爲仍留之意,敢啓。傳曰,知道。傳于李鍾英曰,今見附奏,出膺在邇,民國事,誠萬幸矣。以偕來之收還爲請,更以安意調攝,俟少間卽爲簉朝事,令偕來亞卿傳諭後,先爲退去,可也。
以右副承旨南履懋牌不進罷職傳旨,傳于李憲球曰,只推。
以副應敎朴宗吉,校理洪祐順,副校理金逸淵,修撰任百經,副修撰李遠翊牌不進罷職傳旨,傳于李憲球曰,只推。
傳于李鍾英曰,發遣吏郞,諸執事淸齋與否,摘奸以來。
以公忠監司洪羲瑾狀啓,淸安縣監申命漢,暗行御史旣已封庫,爲先罷黜事,傳于李鍾英曰,令該曹口傳差出,不多日內下送。
吏曹口傳政事,以李思默爲淸安縣監。
兵曹口傳政事,副護軍單金興根。
李憲球,以宣惠廳言啓曰,前牧使申常顯,本廳郞廳纔已啓下矣。當此各樣上納之時,廳務多端,令該曹口傳付軍職,以爲冠帶常仕之地,何如?傳曰,允。
兵曹口傳政事,副司果單申常顯。
上在慶熙宮。停常參·經筵。
金胤根啓曰,行大司憲金履載,執義趙萬協,掌令崔漢翼·文致中呈辭,持平姜在勉·李秉德在外,監察茶時之意,敢啓。傳曰,知道。
李鍾英啓曰,左副承旨李景在,右副承旨南履懋,今日不爲仕進,竝卽牌招,何如?傳曰,允。右副承旨許遞,前望單子入之。
傳于李鍾英曰,禮房承旨,馳詣景慕宮,奉審摘奸以來。
承旨前望單子入之,兪星煥落點。
傳于李鍾英曰,左副承旨許遞,前望單子入之,待下批牌招察任。
承旨前望單子入之,朴來謙落點。
金胤根啓曰,持平李秉德,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
傳于金胤根曰,臺諫竝許遞,前望單子入之。
臺諫前望單子入之,大司憲李勉昇,執義李竣祜,掌令李發源·吳正秀,持平鄭德和·高萬九,大司諫朴齊一,司諫金洛龍,獻納金大坤,正言徐承烈·李孝淳落點。
李鍾英啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,崇政殿月臺上,當親行矣。
又啓曰,玉堂上下番俱空,事甚未安。副應敎朴宗吉,校理洪祐順,副校理金逸淵,修撰任百經,副修撰李遠翊,旣有只推之命,竝卽牌招,推移入直,何如?傳曰,允。
金胤根,以都摠府言啓曰,今此親行望拜禮時,侍衛·寶劍,當爲備員,而都摠管曺鳳振,副摠管鄭祖榮·洪敬謨·任存常·李奎鉉·李德鉉在外,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,竝許遞,前望單子入之。
摠管前望單子入之,都摠管李光文,副摠管李瀅夏·林景鎭·徐淇修·具信喜·趙運永落點。
以大司憲前望,傳于金胤根曰,李勉昇敍用。
以大司諫前望,傳于金胤根曰,朴齊一敍用。
以左副承旨李景在牌不進罷職傳旨,傳于李鍾英曰,只推。
以副應敎朴宗吉,校理洪祐順,副校理金逸淵,修撰任百經,副修撰李遠翊牌不進罷職傳旨,傳于李鍾英曰,只推。
以前持平李秉德禁推傳旨,傳于金胤根曰,分揀。
兵曹口傳政事,副護軍單李景在。
事變假注書卓宗述書啓,臣於本月初七日酉時量,節祗受有旨內,右議政沈象奎疏批一度,正書下送,爾其傳諭,期於偕來事,有旨是白乎等以,臣敬奉聖批,傳諭于議政府右議政沈象奎所住處爲白乎旀,臣旣承偕來之命,故仍留緣由馳啓云云。踏啓字。
上在慶熙宮。停常參·經筵。
自未時至酉時,灑雨下雨,測雨器水深五分。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九未肅拜,監祭茶時之意,敢啓。傳曰,知道。
李鍾英啓曰,玉堂上下番俱空,事甚未安。副應敎朴宗吉,校理洪祐順,副校理金逸淵,修撰任百經,副修撰李遠翊,旣有只推之命,副修撰林永洙,由限已過,竝卽牌招,推移入直,何如?傳曰,允。
傳于李鍾英曰,疏批之去,謂卿犁然,臨風夐遡,日望嗣音,仍復寥寥,不勝鬱陶。予方自反,求盡在我之道,而卿之浼浼,去而益甚,雅意所在,誠未可曉也。見今左相之出膺有期,卿亦因此時,幡然上來,則彙征之吉,亶不在是,而國家之幸甚,當如何也?玆又敷告心曲,卿其隨史官,卽爲登途事,偕來史官,更爲傳諭右議政,期於偕來。
李鍾英啓曰,今日齋宿,承旨當爲備員,行都承旨申緯不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日親行望拜禮時,九卿當爲進參,而左參贊洪羲俊病不進,卽爲牌招,以爲淸齋之地,何如?傳曰,允。
又啓曰,明日親行望拜禮時,兩司·侍臣,當爲進參,除在外外,未肅拜人員,竝待開門牌招,何如?傳曰,允。
以副應敎朴宗吉,校理洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于李鍾英曰,只推。
傳于兪星煥曰,明日出宮門路,以廣達門爲之。
李鍾英,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
兪星煥,以都摠府言啓曰,今日入直內三廳武兼·禁軍及軍兵等,當爲中月習射技放,而國忌齋戒相値,不得設行之意,敢啓。傳曰,知道。
上在慶熙宮。停常參·經筵。
上詣崇政殿月臺。太祖高皇帝忌辰日親行望拜禮,入幕次後,內閣·政院·藥房口傳問安。答曰,知道。望拜禮還入幕次後,內閣·政院·藥房口傳問安。答曰,知道。還入後,內閣·政院·藥房口傳問安。答曰,知道。
藥房提調李止淵,副提調李憲球啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
兪星煥啓曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢啓。傳曰,知道。
傳于李鍾英曰,禮房承旨馳詣孝昌墓,奉審摘奸以來。
傳于朴來謙曰,戶房承旨與禮曹堂上·戶曹郞廳,馳詣宣武祠,奉審以來。
李鍾英啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以金炳奎爲假注書。
李鍾英啓曰,玉堂上下番俱空,已至多日,事甚未安。副應敎朴宗吉,校理洪祐順,副校理金逸淵,修撰任百經,副修撰李遠翊·林永洙,旣有只推之命,校理李垿,由限已過,竝卽牌招,推移入直,何如?傳曰,允。
傳于李鍾英曰,政官牌招改政。
以公忠監司洪羲瑾狀啓,懷仁縣監韓鎭書遭母喪事,傳于李鍾英曰,今日政差出,不多日內下送。
傳于兪星煥曰,當該承旨·兵曹堂上竝推考。
有政。吏批,吏曹判書徐俊輔進,參判金陽淳在外未肅拜,參議徐箕淳牌招不進,行左承旨李鍾英進。啓曰,羅州牧使,今當差出,而本州以湖南雄邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。以兪春柱爲廣興守,金栻爲尙衣主簿,李會在爲禁府都事,李敏翼爲童蒙敎官,李晦淵爲羅州牧使,金永進爲懷仁縣監。贈吏參申光蘊贈吏判例兼,知經筵申在植考,故兵使申大坤贈兵參例兼,慶尙左兵使申緖考,故學生李宗英贈戶參例兼,故學生李道漸贈左承旨,故學生李世佐贈樂正,已上同知李彦養三代。
兵批,判書朴周壽病,參判李志淵入直進,參議洪祐燮病,參知李寅敎病,同副承旨兪星煥進。大護軍金履載,副護軍韓鎭㦿·南履懋·洪永觀,副司直趙萬協·尹錫永·崔漢翼·文致中·宋持養·姜在勉·李秉德,副司果李公翼·林基洙·姜漢赫·李秉孝,以上竝單付,訓鍊參軍單南聖福。
吏批,再政。以李甲參爲濟用判官,金裕鎭爲健陵令,金永杰爲瓦署別提,曺錫玄爲潭陽府使。禁府都事李會在,內贍奉事呂民燮相換。
吏批,三政。以洪錫鵬爲弘陵令,具秉魯爲韓山郡守。
吏批,四政。以李甲參爲英陵令,金宇鉉爲敦寧主簿,李海善爲平澤縣監。
吏批,五政。以崔瑗爲濟用判官,柳和元爲東部令,韓珽爲掌樂主簿。兼春秋單李遇享。
以吏曹參議徐箕淳牌不進罷職傳旨,傳于兪星煥曰,只推。
以副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙牌不進罷職傳旨,傳于兪星煥曰,只推。
以執義李竣祜,掌令李發源,持平鄭德和,正言徐承烈牌不進罷職傳旨,傳于兪星煥曰,只推。
癸巳五月初十日卯時,上詣崇政殿月臺。太祖高皇帝忌辰日親行望拜禮入侍時,行都承旨申緯,行左承旨李鍾英,行右承旨朴來謙,左副承旨李憲球,右副承旨金胤根,同副承旨兪星煥,記事官兪鎭五,假注書李源庚,記注官金泰顯,記事官金鉉復,直提學鄭基善,直閣吳取善,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門,藥房提調李止淵,副提調李憲球進前奏曰,日候漸熱,聖體,若何?上曰,一樣矣。由顯謨門·廣達門,詣崇政殿月臺,入小次,改服黑圓領袍,出就拜位,掌儀唱四拜,上行四拜禮,掌儀唱跪,上跪,司香二員進香案前,跪三上香,掌儀唱四拜,上行四拜禮訖,還入小次,改服衮龍袍出,乘輿由廣達門·興泰門還內,諸臣以次退出。
上在慶熙宮。停常參·經筵。
朴來謙啓曰,玉堂備員間,視事頉稟之意,敢啓。傳曰,知道。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和未肅拜,高萬九呈辭,監察茶時之意,敢啓。傳曰,知道。
朴來謙啓曰,左副承旨李憲球,今日不爲仕進,卽爲牌招,何如?傳曰,允。
兪星煥啓曰,諸道道臣之狀啓,不得以都事替行,自有定式,而黃海監司金蘭淳,謂以間因繡行,私義難安,廢却公務,農形狀啓,以假都事替行。原狀啓係是民事,雖不得不捧入,而揆以事體,極爲未安,從重推考,何如?傳曰,允。
朴來謙啓曰,玉堂上下番俱空,已至多日,事甚未安。副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
事變假注書卓宗述書啓,臣於本月初十日午時量,節祗受有旨內,右議政沈象奎別諭一度,正書下送,爾其更爲傳諭,期於偕來事,有旨是白乎等以,臣敬奉別諭,更爲傳諭于議政府右議政沈象奎所住處是白乎則,以爲,以臣之罪負,而每煩附奏,至瀆疏籲,若無嚴畏,屢有呼號,雖其猥被除命,而僇廢之身,移動不得,敢緣憂迫,而窮苦之情,控因遂多,蹇慢瀆煩,積犯死罪,伏地隕越,懍竢譴誅。萬萬不自意,竟屈嚴憲,反加寵數,旣已宣之以隆批,繼又敦之以諄諭,浹日之內,綸言稠疊,德彌厪於顧借,惠轉費於拂拭。竊以非分之得,理無能有,雖徼誤恩,必速厚災,此猶屬臣己私,害止臣身,而非宜之施,斯爲過擧,緣臣醜穢,致累聖化,其爲晠世害,顧豈小云乎哉?是則臣罪當誅,又不止於宿負,而亦由前籲之㬻哽澁,不能以罄苦衷而感至尊也。震悸駴恨,窮無所歸,極知濫踰,益涉猥越,而情之所迫,言不獲已,謹當更籲血懇,以冀容光之垂照云矣,臣旣承偕來之命,故仍留,緣由竝以馳啓爲白臥乎事云云。答啓字。
以左副承旨李憲球牌不進罷職傳旨,傳于朴來謙曰,只推。
以副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙牌不進罷職傳旨,傳于兪星煥曰,只推。
兪星煥,以吏曹言啓曰,咸鏡都事全允淡,以其身病,呈狀乞遞,改差,何如?傳曰,允。
又以都摠府言啓曰,副摠管趙運永,以御營中軍,本營諸將官射會監試事,北營晝仕出去之意,敢啓。傳曰,知道。
又以摠戎廳言啓曰,北漢禁衛營字內城堞頹圮處,自該營今月十二日擇日,始役改築之意,敢啓。傳曰,知道。
上在慶熙宮。停常參·經筵。
兪星煥,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾英啓曰,左副承旨李憲球,今日不爲仕進,卽爲牌招,何如?傳曰,允。
傳于朴來謙曰,未下直監司,催促下送,未下直閫帥·守令,竝令明日辭朝。
朴來謙啓曰,慶尙左水使申緖,移拜左兵使,有除朝辭赴任之命矣。密符則以前水使所授仍佩,諭書則安寶,使院吏齎傳,何如?傳曰,允。
李鍾英啓曰,玉堂上下番俱空,已至多日,事甚未安。副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,何如。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
金胤根啓曰,卽者吏曹郞廳來言,懷仁縣監金永進,平澤縣監李海善,當爲署經,而兩司不備,不得署經云,除在外外,未肅拜人員,竝卽牌招,以爲備員署經之地,何如?傳曰,允。
以執義李竣祜,掌令李發源,持平鄭德和牌不進罷職傳旨,傳于金胤根曰,只推。
金胤根啓曰,守令署經事,命下矣。執義李竣祜,掌令李發源,持平鄭德和,旣有只推之命,竝更牌招,諫院則行大司諫朴齊一,司諫金洛龍,獻納金大坤,正言李孝淳在外,只有徐承烈一人,無以備員署經,何以爲之?敢稟。傳曰,允。
以左副承旨李憲球牌不進罷聽傳旨,傳于朴來謙曰,只推。
以副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙牌不進罷職傳旨,傳于李鍾英曰,只推。
以公忠監司洪羲瑾狀啓,保寧縣人命渰死事,傳于朴來謙曰,聞甚矜惻,生前如有身還布,竝蕩減事,分付。
李鍾英,以侍講院言啓曰,明日賓客相見禮時,宮官當爲全數進參,而兼文學朴宗吉有實故,無以備員。令政院稟旨變通差出,待下批牌招,以爲進參之地,何如?傳曰,許遞,前望單子入之。
春坊前望單子入之,金景善落點。
金胤根,以兵曹言啓曰,宣傳官具錫朋,忠翊衛將權謙,文臣兼宣傳官李殷相,俱以病難供職,呈狀乞遞,五衛將田畹·李學詩·韓珪覲·文斗桓·金尙敏,景福宮衛將蔡守恭,昌德宮衛將李啓仁,俱爲除授在外,上來無期,竝改差,何如?傳曰,允。
又以兵曹言啓曰,今日各廳堂下武臣朔試射時,南行宣傳官申命洪·李熙鳳,南行部將崔孝錫,未滿十朔,成才間,姑爲停試之意,敢啓。傳曰,知道。
又以兵曹言啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
又以刑曹言啓曰,傳曰,燈燭色朴聖寬,令秋曹嚴刑一次後,慶尙道昌原府定配所,卽爲押送之意,敢啓。傳曰,知道。
又以刑曹言啓曰,卽見平安監司沈能岳狀本,罪人洪大宗,偸竊歲幣木,首犯情節,旣已箇箇承款,依例結案取招馳啓矣,査出首魁,境上梟首事,前已定奪,自臣曹成送勘合公文,以爲擧行之意,敢啓。傳曰,知道。
義禁府啓目,義州前府尹南履炯,原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,南陽府使張洛賢,水原判官朴鎬壽等,原情云云。問目內辭緣,泛稱遲晩,朴鎬壽段,刑推得情,張洛賢段,所當請刑是白乎矣,別軍職勿爲請刑,載在大典通編,議處,何如?判付啓依允爲旀,朴鎬壽段,除刑推議處爲良如敎。
上在慶熙宮。停常參·經筵。
兪星煥啓曰,合辭許久闕啓,事甚未安。除在外·傳旨未下外,呈告人員,竝卽牌招,何如?傳曰,允。
李鍾英啓曰,左副承旨李憲球,今日不爲仕進,卽爲牌招,何如?傳曰,允。
傳于朴來謙曰,左議政留待。
傳于朴來謙曰,左議政入侍,下直閫帥·守令,同爲入侍。
備忘記,慶尙左水使沈漢永下直,長弓一張,長箭一部,片箭一部,筒兒一個賜給。
兪星煥啓曰,懷仁縣監金永進,平澤縣監李海善,憲府則雖已署經,諫院則行大司諫朴齊一,司諫金洛龍,獻納金大坤,正言李孝淳在外,只有正言徐承烈一人,不得備員署經,何以爲之?敢稟。傳曰,一司除署經。
李鍾英啓曰,玉堂上下番俱空,已至多日,事甚未安。副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
以執義李竣祜,持平鄭德和再牌不進罷職傳旨,傳于兪星煥曰,只推。
兪星煥啓曰,執義李竣祜,持平鄭德和,旣有只推之命,一體牌招,何如?傳曰,允。
傳于李鍾英曰,偕來史官還入。
兪星煥啓曰,右議政沈象奎疏批,遣知申傳諭事,命下矣。行都承旨申緯,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于兪星煥曰,只推。
以左副承旨李憲球牌不進罷職傳旨,傳于李鍾英曰,只推。
以副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙牌不進罷職傳旨,傳于李鍾英曰,只推。
李鍾英,以侍講院言啓曰,王世孫進講小學第一卷,今已畢講矣,第二卷繼講之意,敢啓。傳曰,知道。
兪星煥,以兵曹言啓曰,今日各廳堂下武臣朔試射時,訓鍊院僉正蔡東逌,判官李容象·金華淳,主簿孫海振·韓大赫·鄭驪源·鄭鳳賢·李鍾武·元錫九·鄭文熙·李敎行·申在應·林一馥,奉事金命哲,宣傳官李鍾憲·沈樂承·申鳳圭·申命溫·趙羲復·李載熙·李奎燦·李顯佑·李兢來,武臣兼宣傳官柳相琦·李兢學·申晦應·金善翼·南錫羲·李儒鳳·白采洙·朴承健·張有亨·沈昌奎·成華鎭·金永琦·林魯豐·趙秉七·鄭在天·元柬·黃仁㷞·林秉周,部將李極會·蔡東健·沈能恪·李南轅·蔡興永·成燾·權誨·李南秀·曺炳奎,俱未滿四中,依定式各決棍十度,其餘呈辭·受由·身病人等,退試次,姑爲縣頉以入之意,敢啓。傳曰,知道。
又以備邊司言啓曰,卽見公忠前監司洪羲瑾狀啓,則以爲,道內穀摠,自來不敷,只以應分之數,實無排巡之路,各樣還軍餉留庫條,中年例應加分外,米限一千石,租限二千石,太限一千石,特許加分事,請令廟堂,稟旨分付矣。秧節排巡,每患難繼,且賑餘民食,尤宜軫念,而所請石數,亦不過濫,依狀辭許令加分,何如?傳曰,允。
又以右邊捕盜廳言啓曰,本廳兼從事官李熙臣,身病猝重,勢難察任,改差,何如?傳曰,允。
義禁府啓目粘連,向前南履炯亦,歲幣偸竊,雖在越江之後,常時不飭,難免失職之責,以此照律,何如?判付啓依允。又啓目粘連,向前張洛賢·朴鎬壽等亦,臭載地方,雖云未定,公穀鉤拯,宜不容緩,而初三日致敗之後,拖到旬餘,始爲擧行,以致無一包拯出者,極涉稽忽。竝只以此照律,何如?判付啓依允。
負罪臣沈象奎疏曰,伏以臣,形已朽殘,情自哀苦,每奉恩諭宣降,不敢噤伏而已,則雖不得不輒有附奏,附奏體嚴,無以披貢其結轖之懇私,則又不得不冒萬死冀一倖。瀝血具牘,縣道瀆聞,而欲說先咽,滋懼煩屑,亦不敢一二自列,乃若其形其情,竊庶幾蓋高之天,聽卑爲德,愍矜開允,顒在朝夕,及伏奉聖批,辭旨彌隆,誨責彌諄,一札十行,旣溫且嚴,伏地懍迫,不知死所。噫嘻,可忍言哉,可忍言哉?丁亥代聽,備忘初下之日,臣以時任,進對奏告,雖從諸原任後,集議擧行,實皆臣之事也。昏謬糊塗,廷請之未援古規,節目之徑先稟裁,睿敎明正,臣罪當誅,而中道薄竄,勘未蔽辜,院議臺論,爭執方峻,而旋放田里,繼又全宥,情蒙畢諒,恩荷曲貰,戴盆回照,重暉孔邇,歸伏松楸,一食息惟有感結瞻頌,嗚呼已矣。臣乃至頑至冥,至今不死,今殿下,起之於久廢,處之以舊職,德意隆浹,又僅載育,殆將生死而肉骨,臣之感激攀承,宜若不顧黥劓之毁,謗議之畏,敢爲必辭之計,而徐究慨省,實有不敢不必辭之義焉。此非幸於趨籲,急於跣謝之日,而輒爲冒沒,似此顚倒,果何所處,是不過因藉曠數,貪竊寵利,不戒旣衰,欲忘其罪,畢竟負主恩壞己分,褻國體敗私誼,到底無一半事裨益聖朝,而適爲世敎之害,臣雖惛鄙無狀,死不敢爲此也。至如當初彈臣者,臣不惟不識其人,竝不識其面,其人之於臣,亦應如此,何以識臣之心術隱微,不相識則未必有仇怨,而惟欲極意醜衊,吁亦異矣。其論臣居第引譬,雖失不倫,使臣居處薄陋不蔽,此言奚自而至,是則臣所自咎,何恨於人也?又若合達之目以姦兇,不患無辭,勢亦必至,雖甚惡亦何也,而至其指臣屢疏陳情於丁亥春初者,謂以意在固位患失,臆逆不情,有傷倫理,當者抑鬱,顧不足言,有識見之,必惜盛世之有此等言論也。到今臣亦不欲引辨,而此兩段之必牽連及之者,蓋以明臣不敢不必辭之義不在於此也,忍言無裁,仰貽疚慼,雖則所謂情發於中而無所擇,猥瀆至此,死罪死罪,席藁泥首,有淚皆血。更乞天地父母,憐其朽殘,不僅疾痛,察其哀苦,尤迫窮窘,亟行譴誅,勿復置之生人之數,分願萬萬幸足,臣不勝期以隕結戰惶,叩祝竢命之至云云。答曰,省疏具悉卿懇。予之諭卿者五,而卿之復予者又五矣,往返之至於此,迄可以已,今者之疏,復申前說,卿無或近於支離乎?予則已辭竭矣,至若往事云云。在卿不過一時橫逆,在予實爲增慼,何忍更提也?予亦因此,而固知卿之不欲來有以也,自卿之棲屑於外也,歲月寢遠,而一未得致意焉,誠已淺矣。古者躬駕而出,載車而還也,今予欲安坐而致之,禮又衰矣,撫躬循省,尙覺有靦,宜乎卿之不予顧也。雖然,詩不云乎?雖無德與汝,式歌且舞,以詩人忠厚之義,不能不有望於卿,卿須恕寡昧之所失,念民國之至計,毋靳跫音,卽日惠然。仍傳于李鍾英曰,此批答,遣知申馳往傳諭于右議政,仍與偕來。
癸巳五月十三日辰時,上御興政堂。左議政入侍,下直閫帥·守令同爲入侍時,行右承旨朴來謙,記事官兪鎭五,記注官金聖默·金泰顯,左議政李相璜,慶尙左水使沈漢永,羅州牧使李晦淵,海州判官元錫範,洪川縣監李章五,以次進伏訖。上曰,史官分左右。相璜曰,時雨猶未均洽,日候轉向熾熱,此時,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。相璜曰,臣之今此冒出,豈眞有一分可堪之實,可强之之勢而然哉?辭懇未準,敦飭轉嚴,雖欲更籲,而恩禮屑越,徒積坐要之罪,欲泯伏而已,則遄蒙處分,有不敢必,殆若相持,分義甚悚,惟有一登前席,備陳衷曲,希倖萬一於體諒,而律以古人去就,誠萬萬愧恧矣。臣之本末長短,自莫逃於淵鑑之下,若其本自無似,已往蔑效,固無待於臣之費辭覶縷,而至於年力之萬無以陳就,非但臣之自視者然,同朝之視臣者,亦應云爾,庶幾閔覆之天,有以垂憐,而臣之見狀,亦非但年至力愆而已。重以比年以來,疾病侵尋,雖尋常家常,動作與應酬,猶眊聵忘失,十事而九事爲然,以此貌樣,尙可以擔夯重寄,仰贊庶務,望有濟於艱虞之會乎?臣之一身顚沛,縱不足恤,畢竟貽累民國,將至於無限狼狽,豈不萬萬悶迫,萬萬哀痛乎?今臣此言,非敢出於圖便己私之意,永念民國實有難言之慮,故敢此仰首披腹,幸深惟而遠覽之,亟賜斥退,俾申公私,千萬血祝。上曰,大臣就座,閫帥進前。漢永進前奏職姓名,上曰,閫帥先退。來謙曰,宣諭,何以爲之乎?上曰,出去爲之,可也。上曰,守令進前。晦淵等以次進前,奏職姓名訖,上曰,守令宣諭,亦爲出去爲之,可也。命守令先退,來謙曰,平澤縣監李海善,懷仁縣監金永進,憲府則雖已署經,諫院未署經之前,徑呈下直單子,事未前有,萬萬駭然。臣之矇然捧入,不勝惶悚,而原單子勿施,兩邑守令及當該通禮院官員,竝所當重勘,而本院請推之外,無他可施之罰,何以爲之乎?上曰,竝推考,仍爲下直,可也。出榻敎上曰,大臣先退。相璜先退。仍命退,承·史以次退出。
上在慶熙宮。停常參·經筵。
藥房提調李止淵,行左承旨李鍾英啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾英啓曰,明日月食齋戒相値,視事頉稟之意,敢啓。傳曰,知道。
又啓曰,左副承旨李憲球,今日不爲仕進,卽爲牌招,何如?傳曰,允。
傳于李鍾英曰,禮房承旨,馳詣宗廟·景慕宮,奉審摘奸以來。
李鍾英,以內醫院提調意啓曰,副提調李憲球,今日問安,不爲仕進,卽爲牌招,何如?傳曰,允。
以左副承旨李憲球牌不進罷職傳旨,傳于李鍾英曰,許遞,前望單子入之。
承旨前望單子入之,李敦榮落點。
李鍾英啓曰,新除授右副承旨李敦榮,卽爲牌招,何如?傳曰,允。
傳于李鍾英曰,禮·兵換房。
朴來謙啓曰,玉堂上下番俱空,已至多日,事甚未安。副應敎朴宗吉,校理洪祐順·李垿,副校理金逸淵,修撰任百經,副修撰李遠翊·林永洙,旣有只推之命,竝卽牌招,以爲推移入直之地,何如?傳曰,允。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
以內醫院副提調李憲球牌不進罷職傳旨,傳于朴來謙曰,只推。
以校理洪祐順,副校理金逸淵,修撰任百經牌不進罷職傳旨,傳于朴來謙曰,只推。
朴來謙,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
義禁府照目粘連,義州前府尹南履炯矣本府議啓內,歲幣偸竊,雖在越江之後,常時不飭,難免失職之責,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,南陽府使張洛賢,水原判官朴鎬壽等矣本府議啓內,臭載地方,雖云未定,公穀鉤拯,宜不容緩,而初三日致敗之後,拖到旬餘,始爲擧行,以致無一包拯出,極涉稽忽。竝只以此照律,罪各笞五十收贖,解見任別敍,竝只私罪,奉敎依允爲旀,張洛賢段,功減一等,朴鎬壽段,功議各減一等爲良如敎。又照目,利原前縣監安宅臣原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在慶熙宮。停常參·經筵。
朴來謙啓曰,明日常參·經筵,取稟。傳曰,停。
金胤根啓曰,行大司憲李勉昇,掌令吳正秀在外,執義李竣祜,持平鄭德和未肅拜,掌令李發源,持平高萬九呈辭,監察茶時之意,敢啓。傳曰,知道。
李敦榮啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
行都承旨申緯書啓,臣於本月十三日酉時量,敬奉聖批,馳往于長湍府長西面葛山里議政府右議政沈象奎所住處是白乎則,以爲,臣宿負之外,又犯屢瀆之罪,席藁私次,惟願遄被誅罰,乃又長院之臣,齎奉聖批,遠辱榛蒿之地,恩數此褻,已不勝萬萬駴蹙,而下拜聽宣,惶汗如瀉,戰慄崩迫,死不敢聞,今方走伏府獄,以胥嚴命,而震懍之極,憂愛亦切,欲及未伏刑章之前,擬上古人獄中之書,衷情惓惓,不敢以將死而自已云矣。臣旣承偕來之命,故隨往其胥命所,姑爲仍留,緣由竝以馳啓云云。踏啓字。
傳于李鍾英曰,予則以無隱之義,披告心曲,而卿自太深看,至於胥命,萬萬過矣。予之不安,又當如何?卿其回心,卽爲上來事,知申,更爲傳諭于右相胥命所,期於偕來。
朴來謙,以奎章閣言啓曰,景慕宮望廟摟,今望奉審,無頉之意,敢啓。傳曰,知道。
李敦榮,以都摠府言啓曰,今日入直內三廳武兼·禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
上在慶熙宮。停常參·經筵。
李鍾英啓曰,明日常參·經筵,取稟。傳曰,停。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾英啓曰,行右承旨朴來謙,今日不爲仕進,卽爲牌招,何如?傳曰,允。
傳于李鍾英曰,下直監司留待。
傳于李鍾英曰,下直監司入侍。
備忘記,公忠監司趙秉鉉,黃海監司鄭知容下直,各長弓一張,長箭一部賜給。
注書兪鎭五病,代以尹敎成爲假注書。
傳于金胤根曰,領相疏批,左副承旨進去傳諭。
傳于兪星煥曰,奉朝賀宣麻時,當親臨,該房知悉。
傳于兪星煥曰,左右相陞拜領左相。
兪星煥啓曰,卽者吏曹郞廳來言,大臣置處政事,取稟。傳曰,政官牌招改政。
有政。吏批,判書徐俊輔進,參判金陽淳在外未肅拜,參議徐箕淳牌不進,同副承旨兪星煥進。以李惟秀爲工曹參判,李相璜爲奉常都提調,李相璜爲司譯都提調,沈象奎爲禁衛都提調,白宗倫爲寧陵令,金永杰爲監察,李元會爲宗簿主簿,李寬永爲長興主簿,禹尙俊爲順康園守奉官,申在東爲顯隆園參奉,柳興禹爲柒谷府使,朴雲壽爲居昌府使,領議政單李相璜,左議政單沈象奎,兼世孫師單李相璜,致仕奉朝賀單南公轍,學諭單林亨洙。
兵批,判書朴周壽病,參判李志淵病,參議洪祐燮入直進,參知李寅敎病,左副承旨金胤根進。以李宜植爲管城將,護軍朴晦壽,副護軍李憲球·具錫朋,以上竝單付,黃土岐權管單朴大宗。
金胤根啓曰,大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
以吏曹參議徐箕淳牌不進罷職傳旨,傳于兪星煥曰,推考傳旨捧入。
行都承旨申緯書啓,臣於本月十六日巳時量,節祗受有旨內,右議政沈象奎敦諭一度,正書下送,卿其傳諭,期於偕來事,有旨是白乎等以,臣敬奉敦諭,傳諭于議政府右議政沈象奎胥命所是白乎則,以爲,賤臣纔上待罪之疏,方顒俟處分,不敢爲附奏之計云,而仍爲胥命於府獄,臣旣承偕來之命,故姑爲仍留,緣由竝以馳啓云云。踏啓字。
金胤根,以訓鍊都監言啓曰,本局把摠金翰喆,身病甚重,勢難察任,改差,何如?傳曰,允。
吏曹啓目粘連,啓下是白有亦,觀此承政院右副承旨李敦榮上疏,則以爲,臣季父相璜,見帶春秋館監事,今臣兼銜,揆法當遞,亟令選部,照例鐫改亦爲白有臥乎所,相避之法,在下當遞,李敦榮兼帶春秋館修撰官之任,今姑減下,何如?判付。啓,依允。
義禁府啓目,粘連,向前安宅臣亦,公穀之狼藉出賣,雖諉諸空官時下吏之所犯是白乎乃,道啓論列,旣甚明的,偸弄之罪,在所難逭,以此照律,何如?判付。啓,依允。
領議政南公轍疏曰,伏以臣,又於前月二十七日,伏奉史官臨宣再疏批答,首尾凡屢百餘言,辭旨,轉益隆重勤至,所辭議政之任及乞骸之請,竝在不允,企望之餘,大失所圖,繼以有感惶不能自安者。間歷屢日,蟄伏以俟,而竊伏念,君之於臣,以嚴爲主,以分義爲重,然欲以情達,則不嫌其瀆,而遂自阻焉。且任賢之方,要其有才,陳力之義,止於不能,知其如此,而苟阻而不達則罪也,遂冒死而復言之。噫,臣之老癃,當此艱虞,叨此重任,居無終食之頃,不忘素餐之憂,而尙今不去者,一則曰,獨任而無處推諉也,一則曰,三路歉荒,大賑方張也。今幸舊德,重卜而膺命,廟務可以整頓,兩麥登豐,秋農將占善成,回思昔憂,不料今喜,臣於是,猶且蹲仍,不能遂志而踐言,則是無其說也,又無此理也。至於醜穢病狀,前已罄悉,而眼視昏暗,豈可重瞻於舜日,脚力痿苶,無以更歷於堯階,此乃聖鑑之所俯燭,而外此種種症形之至難强,又不知其幾也。臣行能最下,中年善病,自分不適於世用,而恭遇殿下,察其小忠愚樸,遽謂榱桷之材,可作棟樑之用,試以近小任務,不甚敗事,句檢閑漫簿書,粗能稱旨,適値四方之屢豐少事,徒費庇覆,得免罪戾,然而此亦十數年以前事耳,已往不至如今日之甚,而猶且報答無稱,尤悔徒積。況今之不逮於昔,已萬萬者乎?且臣本末底蘊,一世皆知,少從蔭補,不過口腹之私計,長據華膴,遂至齒髮之凋落,常冒懷祿之恥,未有辭榮之節,今若辜恩忘世,只占一己之便私,則神明必殛之矣。如欲不自量度,妄希前修高蹈之風,則有識者必當竊笑之矣,臣不敢爲此,而誠以目下之廉隅道理不如是,則爲知進不知退之鄙夫而已矣。臣嘗聞前輩耆宿之言,以爲,急流未退,至於宦成志足,而又得美銜爲無名,吾不爲也,或以爲,雖在虛閒職司,無所事爲,而禮經之大防,有不可違越,吾則必爲之,爲是說者,所操之術各異,然臣則自釋褐之初,誓於心而語於人,今其人或在泉下,而在世者亦多矣。又以臣之家庭故事,屢有仰陳,有必爲之義,無不爲之心,蓋其經營則四十餘年也,章奏則二十餘上也,挽之更無以復用於世,捨之有足以曲遂其性,而上下相持,因循未決,此臣之不能無憾於天地之大者也。以我聖上終始保全之念,必不使臣,爲冥行不休,負心欺世之人,玆又積誠齋沐,上干宸聽。伏乞諒臣至懇,特賜允副,仍許三字之銜於一息未泯之前,則臣當結草圖報,如以瀆撓爲罪,準以有司之法,則臣固不敢辭也。臣無任云云。答曰,省疏具悉卿懇。前批罄悉予意,謂卿感回,不復云云。又接來章,雅執冞堅,予心之悵然如失,殆難以言語諭其萬一也。昔者,先王簡拔,以卿遺予,自予沖齡,所以輔導予啓迪予,使予幸免於大過,得至於今日者,非卿之忠之誠,寡躬其何以及於此也?況今以元輔之重値艱危之會,所以奠安我民生,磐泰我邦基者,非卿之責而伊誰之云,則卿何忍中途棄予,予何忍一朝舍卿也?雖然,卿於年來,屢以休致爲請,非止一再,而予亦以成就有時,質言於卿者,久矣,今卿敦遂初之素志,思趾美於先卿,急流勇退,舍繁就閒。卿之請予者,可以裨益於世敎,而予之許卿者,足稱盛時之美事,卿之成就,可謂臣主俱榮,永有辭於後世矣。所請勉副,卿勿以已退爲心,凡係民國大計,不憚敷陳,以補予不逮,以答予至意,是所望也。仍傳于金胤根曰,此批答,遣承旨傳諭。
負罪臣沈象奎疏曰,伏以積冒死罪,再控私懇,非敢故爲瀆煩,妄干威尊,誠以臣之罪負廢僇,癃殘垂死之物,萬萬無以承此恩命,叩心瀝血,呼號不已,容光待照,聽卑終邈,敦責之嚴,辭敎每費,至昨下批旨,尤非臣分所敢承聞者。臣今震懍崩迫,胥死府獄之下,豈敢復爲煩冒之計,而竊以古人獄中上書,必其情之大不得已,亦臣子無隱之義也,是敢泥首疾聲,又此妄聒,九閽雖邃,四達爲聰,惟殿下,幸察幸察,臣誠死罪,未敢知殿下,眞謂臣情形,容可提挈而起之,鞭策而趨走之乎。若臣情形之說,醜纍支離,嚴不敢疊絮,亦無在覶縷,而聖明尙靳省諒矣,雖甚臆塞抑鬱,且將呑聲悶伏以斃而已,第有敢欲卒一仰陳之說焉。嗚呼,臣雖廢僇,猶有一段懇懇忠君憂國之誠,謹援經訓,獻之黈纊之下。虞書曰,無曠庶官,天工人其代之,人君代天理物,庶官所治,無非天事,苟一職之或曠,則天工廢矣。周官曰,官不必備惟其人,三公論道經邦,必求可以任此責者,故官不必備惟其人,非其人則尙可一可二,不必苟備其位也,求之之其難其愼,而旣得一二焉,則不可爲其必備而苟以不肖者足其數,曠其官而廢天工也。庶官尙不可或曠,況三公,非如任一職者乎?由是言之,殿下之必取臣之不肖而足其數者,雖在臣無此釁僇,非今癃殘之日,一之已誤,其可再乎,而況此窮廢垂死之年乎?此一說也。臣之情與形,決無以復起爲人數,而猶此羈縻而假借之,敦迫而督責之,天地之大,不能無憾,而聖人之過,亦或有之,臣又敢以臣所承之綸言,請仰復也。若曰,顧今國勢民情,孤危岌嶪,若將朝夕有事,若曰,胥溺之患,迫在朝夕,臣尙省覺若存,有以仰知殿下日兢一日,宵旰憂勤,思與承弼之臣,責以協輔,濟此艱危之至意苦心,而乃若其所欲與者,卽如臣釁僇癃殘決不可起者,而必欲起之,如臣昏謬不肖決不可任者,而必欲任之,臣誠死罪,竊敢以爲,殿下雖有此到底之言,未必實有此兢憂而然也,此一說也。一則失於任人,一則失於圖治,以臣一介之故,而殿下,至有此二失,艱危之極,將且胥溺,則奈何旣失又失,不亟改之乎?臣之斷斷,不徒自急於窮鳥死鳴之哀,亦欲自附於史魚尸諫之義,情迫勢極,言不知裁。伏願殿下,誅臣之身,而納臣之說,必實有兢憂,以圖濟危,以責援溺焉。臣不任涕泣仰聖戰慄待罪之至云云。答曰,省疏具悉卿懇。今覽來章,非徒不諒予心,一節深於一節,卿有何獄中上書之義乎?卿之此擧,只不過必欲遐予而然,予實自反,何尤於卿?至於引經訓以寓陳勉之意,深庸感歎,而予之今日重卜於卿者,卽所謂無曠之義,而卿又其人也。以彌綸之量,任弘濟之責,予方日夕望卿,而卿反捨前途之坦夷,尋已往之險巇,不我肯顧,自詒伊戚,是豈予平日蘄向倚毗之至意乎?望卿亟改前圖,斯速登途事,知申更爲傳諭,期於偕來。
右副承旨李敦榮疏曰,伏以臣,季父臣相璜,見帶春秋館監事,今臣兼銜,揆法當遞,玆將短章,仰瀆崇聽。伏乞聖明,亟令選部,照例鐫改,以存公格焉。臣無任云云。省疏具悉。疏辭下該曹稟處。
敎公忠監司趙秉鉉書。王若曰,金貂擢珥筆之臣,久矣簡心卿月,銅虎綰褰帷之路,欽哉方面宣風。玆推小司寇理劇之才,庸畀大都會按廉之任。眷玆百濟疆域,實爲三韓藩維。山河控襟帶之形,綰轂嶺阨,陸海通舟車之運,輦輪京都。其居也土厚水深,飯稻羹魚之地,在昔則民盛物阜,治麻績蠶之鄕。鄒·魯之遺化寢衰,絃誦變而豪右擅,荆齊之土俗多詐,刀錐競而獄訟繁。邇來百弊之俱興,民受其苦,譬如一毛之皆病,吏緣爲奸。矧去秋極備極無之災,卽一路移民移粟之歲。嗟萬姓庚呼之患,政急袽衣漏船,貽重宸乙夜之憂,何安細氈廣廈?十行之書屢下,㷀獨尤哀,一年之蓄不支,公私俱竭。是以承流之職,難其人焉,顧今簡僚之時,屬之誰也?惟卿,喬木華冑,蜚英早年。雅度停鸞,階庭蘭玉之秀,麗藻摛鳳,廊廟黼黻之文。綜理事物則履屐相當,矜持風裁則繩尺有守。所以華貫之歷踐,蔚然朝望之久儲。輔導銅龍之筵,久置東宮官近密,討論金馬之署,夙知眞學士淸標。鑑平臯比,寒儒服公明之選,銓佐天部,朝著振激揚之方。黑頭騫騰,雖軒冕已躋於卿列,素心澹泊,而書史自娛於家居。展也望實之俱隆,允矣績庸之試可。玆授卿以公忠道觀察使兼兵馬水軍節度使·巡察使·公州牧使,卿其祗服寵命,往宣德音。分賑餘菜色未蘇,猶呻吟相續於窮蔀,大歉後麥農雖熟,宜撫摩益勉於蔽棠。體周王勞徠之仁,念赤子之懷保,明虞績黜陟之典,宜墨吏之糾彈。其餘稟裁,厥有典憲。於戲,名樓之裘帶多暇,每依北斗京華,文陛之綸綍是宣,同泳西湖父老。故玆敎示,想宜知悉。修撰任百經製進。
敎黃海監司鄭知容書。王若曰,國家揀方面之材,實資藩幹之衛,人臣有鞠躬之義,不憚負荷之勞。所以其難於任賢授能,惟在殫誠於承流宣化。眷海西居一於八路,蓋管下凡卄有三州。地維産銅鐵魚鹽,爲畿輔之唇齒,俗則尙絲麻弓馬,介灣·浿之咽喉。遼·薊控千里之程,每歲星槎之如織,登·萊隔一泓之海,不時風帆之多虞。矧昨秋穡事之歉荒,嗟窮春民生之艱乏。示朝家蠲恤之澤,綸綍誕宣,察郡縣凋瘵之源,繡衣纔遣。蔀屋之庚呼方切,亶係漢千石之分憂,楓宸之丙枕靡安,政須周四岳之疇若。惟爲治從古未易,可不愼歟?顧其責在今尤難,屬之誰也?惟卿,名門趾美,藝苑蜚英。恬然有剛介之規,本色儒素,內而蘊經濟之策,餘事文章。逌雷肆而踐玉堂,早荷貳極之殊眷,長儒席而佐銓部,寔爲同朝之咸推。綜理得宜,已驗百里製錦之手,出納惟允,久居六仙衣緋之班。旣前後歷試也多,肆內外何適不可?玆授卿以黃海道觀察使兼兵馬水軍節度使·巡察使·海州牧使,卿其祗服休命,益勉弘猷。剛不吐而柔不茹,須明三考黜陟之典,恩以懷而威以濟,宜遵十連保釐之治。嗟校儒鄕邑之鬨爭,佇期彈壓之道,亦軍政田制之紊亂,庶有剸革之方。自餘稟裁,悉遵章憲。於戲,爭稱黑頭之建節,有聳觀聽,毋懈赤心之報君,與共休戚。攬裘帶於芙蓉堂上,予則忘西顧之憂,戀軒陛於蓬萊宮中,卿必切北望之悃。故玆敎示,想宜知悉。副修撰林永洙製進。
癸巳五月十六日辰時,上御興政堂。下直監司入侍時,行左承旨李鍾英,假注書金炳奎,記注官金聖默,記事官金鉉復,公忠監司趙秉鉉,黃海監司鄭知容,以次進伏訖。上曰,史官分左右。上曰,監司進前。秉鉉等進前伏,上曰,奏職姓名。秉鉉等以次伏奏,上曰,監司先退。諸臣以次退出。
上在慶熙宮。停常參·經筵。
金胤根啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
兪星煥啓曰,明日常參·經筵,取稟。傳曰,停。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
李鍾英啓曰,行右承旨朴來謙,右副承旨李敦榮,今日不爲仕進,竝卽牌招,何如?傳曰,允。
傳于兪星煥曰,慶尙監司留待。
傳于兪星煥曰,慶尙監司入侍。
備忘記,慶尙監司徐憙淳下直,長弓一張,長箭一部賜給。
李鍾英啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以鄭鎏爲假注書。
傳于李鍾英曰,卽聞城內,輪疾熾盛,無依之類,依簷傍屋,棲遑街路云,誠甚矜惻,該府各部,奚爲昧例任置而不顧乎?京兆堂上,竝從重推考,五部官員,事過後當隨勤慢勘處,卽令各部官,躬尋坊曲之露處方痛者,領出城外,而於斯之際,易有驅迫致傷之弊,須十分詳審,亦令活人惠民署,救療依接之方,另飭擧行,隨卽入稟,而如是之後,又復如前,則當該各其司官員,隨現嚴勘,竝以此分付。
兪星煥啓曰,奉朝賀宣麻時,親臨事,命下矣。處所以何處爲之乎?敢稟。傳曰,崇政殿爲之。
又啓曰,卽者副修撰林永洙,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
又啓曰,卽者扈衛廳兵房軍官來言,本廳大將南公轍,今已致仕,摠察無人,印信來納,何以爲之?敢稟。傳曰,領議政兼察。
兵曹,扈衛大將單領議政李相璜。
兪星煥啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬和,正言徐承烈牌不進罷職傳旨,傳于兪星煥曰,只推。
以右副承旨李敦榮牌不進罷職傳旨,傳于李鍾英曰,只推。
兪星煥,以弘文館言啓曰,修撰吳取善內閣進,副修撰林永洙陳疏徑出,下番闕直,事甚未安。修撰任百經,副修撰李遠翊,竝卽牌招,以爲推移入直之地,何如?傳曰,允。
又以禮曹言啓曰,奉朝賀宣麻時,親臨事,命下矣。親臨宣麻吉日時,令日官朴周煥推擇,則今五月二十二日辰時爲吉云,以此日時擧行,何如?傳曰,允。
又以都摠府言啓曰,副摠管徐淇修,以武臣堂上朔試射試官,慕華館晝仕出去之意,敢啓。傳曰,知道。
以修撰任百經,副修撰李遠翊牌不進罷職傳旨,傳于兪星煥曰,只推。
義禁府照目,利原前縣監安宅臣矣本府議啓內,公穀之狼藉出賣,雖諉諸空官時下吏之所犯是白乎乃,道啓論列,旣甚明的,偸弄之罪,在所難逭,以此照律,罪杖一百收贖,告身盡行追奪,徒三年定配,又五年禁錮,私罪,奉敎依允爲旀,功減一等爲良如敎。
兪星煥,以義禁府言啓曰,時囚罪人安宅臣,杖一百徒三年定配,又五年禁錮,照律公事判付內,依允,功減一等事,命下矣。安宅臣,功減一等,杖九十收贖,告身盡行追奪,黃海道黃州牧敬天驛,徒二年半定配,又五年禁錮,而以議啓內辭意具罪目,依例發遣府羅將,押送配所,何如?傳曰,允。
副修撰林永洙疏曰,伏以臣於月初持被之中,聞老父病報,蒼黃陳章,擅離直所,原疏以齋日相値,自喉院退却,而惶蹙靡措,惟嚴譴是俟,聖恩寬貸,責止問備,不勝感激攢手而已。臣於伊日,歸護父病,略試蔘朮,危症雖幸少減,餘祟尙未夬祛,筋衰胃敗,若歇無常,實難暫時離捨,而坤殿聖節隔日,義當趨參於賀班之末,且値空番之時,隨牌入來,仍又就直矣。卽接家信,則臣父病狀,加之以暑滯,便成泄痢,登溷無數,食飮全却,氣息凜綴,家僮踵至,促臣歸視,臣自聞此報,方寸煎灼,按住不得,不避猥越,玆又冒陳短章,徑出禁扄。伏乞聖慈,俯垂鑑諒,亟遞臣所帶之職,以便救護,仍治臣屢瀆之罪,以肅朝綱焉。臣無任云云。省疏具悉。爾其勿辭救護。
敎慶尙監司徐憙淳書。王若曰,仗需時之賢才,共理吾良二千石,托觀風之重任,全畀以餘七十州。撤綾被於西淸,授玉節於南服。念彼嶠南一省,旣我海東重藩。跨鳥嶺而按鷄林,山川之控引旣闊,窮鯨海而接馬島,郡邑之錯列亦雄。詩書絃誦之風,至今說鄒·魯遺俗,臺隍城池之固,從〈古〉稱羅韓大都。專絲麻魚鹽之饒,而商旅願出於道,擅金穀甲兵之盛,顧殷庶莫之與京。第凋瘵莫甚於邇來,伊憂虞實倍於他路。頻年之飢荒荐至,比屋蕭條,薄俗之澆漓式滋,訟獄煩劇。塗朱乙墨,噫猾胥惟事舞奸,徵白充黃,嗟蚩氓曷由奠業?簿書徒擁,倉庾之積俱虛,陰雨多疎,樓櫓之制不講。蓋近年成一弊局,而厥瘼有百其端。如非張乖厓之宏材,莫治西蜀,政須寇萊公之雅望,以鎭北門。惟卿,早歲蜚英,名閥毓望。慈諒明敏之周於物,動中機宜,謙恭恬簡之根乎心,謹守榘度。着眼於名利之外,儼有老成人典型,持身於繩墨之中,自是士大夫本色。冠冕趨圖書之府,張典江之風度,何如?絲綸贊黼黻之猷,竇學士之深嚴宜處。參注擬於銓席,鑑識稱明,長承宣於銀臺,出納惟允。成都之牛刀暫試,蔚然載路之碑,松京之虎節纔還,儼乎在堂之像。惟通才俱宜於內外,肆予心彌篤於委毗。玆授卿以慶尙道觀察使兼兵馬水軍節度使·巡察使大邱都護府使,卿其殫竭良圖,對揚休命。登車攬轡,可見范孟博之澄淸,利器盤根,庶期虞升卿之綜理。王化是宣是布,宜寬九重之憂,民生易怨易咨,俾無一夫之失。自餘裁稟,厥有典章。於戲,華蓋臨貫籍之鄕,誠非偶爾,萱堂切奉檄之喜,榮莫大焉。往汝欽哉,行且召矣。故玆敎示,想宜知悉。待敎金學性製進。
癸巳五月十七日辰時,上御興政堂。慶尙監司入侍時,同副承旨兪星煥,假注書金炳奎,記事官金鉉復,記注官金泰顯,慶尙監司徐憙淳,以次進伏訖。上曰,史官分左右。上曰,監司進前。憙淳進前伏,上曰,奏職姓名。憙淳奏職姓名,上曰,下去着實爲之。星煥奏曰,宣諭,何以爲之乎?上曰,出去爲之,可也。仍命監司先退,諸臣以次退出。
上在慶熙宮。停常參·經筵。
朴來謙,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴來謙啓曰,玉堂備員間,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾英啓曰,左副承旨金胤根,右副承旨李敦榮,今日不爲仕進,竝卽牌招,何如?傳曰,允。
朴來謙啓曰,卽者校理李垿,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,應敎李是遠有實故,校理李垿陳疏徑出,修撰吳取善內閣進,副修撰林永洙受由,玉堂上下番俱空,事甚未安。副應敎朴宗吉,校理洪祐順,副校理金逸淵·洪鍾應,修撰任百經,副修撰李遠翊,竝卽牌招,以爲推移入直之地,何如?傳曰,允。
金胤根啓曰,大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
以右副承旨李敦榮牌不進罷職傳旨,傳于李鍾英曰,只推。
以副應敎朴宗吉,校理洪祐順,副校理金逸淵·洪鍾應,修撰任百經,副修撰李遠翊牌不進罷職傳旨,傳于朴來謙曰,只推。
行都承旨申緯書啓,臣於本月十七日酉時量,節祗受有旨內,左議政沈象奎疏批一度,正書下送,卿其更爲傳諭,期於偕來事,有旨是白乎等以,臣敬奉聖批,傳諭于議政府左議政沈象奎胥命所是白乎則,以爲,今伏承批旨,衷情轉益崩塞,死罪死罪,不知所達云,仍爲胥命,臣旣承偕來之命,故姑爲仍留,緣由竝以馳啓云云。踏啓字。
李鍾英,以戶曹言啓曰,觀此京畿監司鄭基善狀啓,則枚擧全羅道金堤郡稅穀致敗事,跋尾有曰,地方官南陽府使張洛賢事,當依例論勘,而今番境界之執定,律以經法,終未可謂十分的確。又曰,該府使,纔以鉤拯稽緩,已經攸司勘律,本事雖閒於再勘,法意寧失於不經,付之罪疑,不敢論列,末乃以竝令各該衙門稟處,爲辭矣,稅船臭載,事體甚重,形止之登聞,情僞之究覈,俱不容晷刻遲滯,而四月初四日致敗者,初十日報營,初十日發關行査者,拖到二十七日,以未分明之形止,始乃狀聞者,其所擧行,殊甚稽緩。再次狀啓中,有曰,遇風,雖在水原境,臭載,宜在南陽地云,則旣明以南陽爲致敗地方,而今此具格狀啓,則遣辭又復糢糊,有若尙未決定者然,本道之所未定者,各該衙門,又將何所憑據而稟處乎?且以水原護送監色,言之,地方旣未決定,則不善指護之罪,亦不宜獨免,而懲治一款全不擧論者,亦未免有疎漏之歎。二名人命之渰死,事非尋常,而屍體之拯未拯,前後狀辭,一不槪及,勘合陳省,旣云閪失,則其姓名及騎船與否,固無可據,核實之際,必多疑端,而初不文移該邑,詳探其眞僞,只憑沙格之口招,至以名不知李哥·金哥,謄諸奏御文字之中者,尤係不審。該道道臣,從重推考,元狀啓還下送,使之逐條更査啓下,以爲稟處之地,何如?傳曰,允。
金胤根,以兵曹言啓曰,本曹正郞趙秉憲,身病猝重,屢度呈狀乞遞。宿衛重地,不可久曠,今姑改差,何如?傳曰,允。
校理李垿疏曰,伏以臣父,年老多病,眞元澌索之餘,蛔格之症,因虛肆發,委頓床席,氣息奄奄,食飮全廢,轉側須人,家僮踵至,促臣歸視,臣於持被之中,聞此急報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴來謙啓曰,右副承旨李敦榮,今日不爲仕進,卽爲牌招,何如?傳曰,允。
又啓曰,假注書金炳奎,身病猝重,勢難察任,今姑改差,何如?傳曰,允。
金炳奎改差,代以徐冕淳爲假注書。
傳于朴來謙曰,檢校直閣李景在,馳詣顯隆園,奉審摘奸,仍詣健陵·華寧殿,一體奉審以來。
朴來謙啓曰,玉堂上下番俱空,事甚未安。副應敎朴宗吉,校理洪祐順,副校理金逸淵·洪鍾應,修撰任百經,副修撰李遠翊,旣有只推之命,竝卽牌招,以爲推移入直之地,何如?傳曰,允。
傳于朴來謙曰,卿之胥命,于今幾日矣,批諭之後,竝與信息而又阻,何卿若浼,乃至此極?予於卿,若曰誠禮之未至,則固所甘受,何嘗有辭敎之未安,而卿乃强覓,爲此過擧?顧今國事岌嶪,主勢孤危,所恃者,惟卿等二三大臣,而況自我不見,七載之久,以常情論之,卿於受任之初,固宜不遑言私,卽日就道。君臣相對,所懷何限,而迄不見諒,爲此相持者,此果休戚與共之義乎?以卿去就,予之用慮旣多,安有一番酬應,輒致一番煩惱,卿何困予之至此也?卿雖欲獨行雅志,予亦獨無是心乎?輾轉務勝,有傷事面,卿之老成,庶幾諒此。望卿勿復固執,幡然上來,聽予面諭事,知申,更爲傳諭于左議政,期於偕來。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
以右副承旨李敦榮牌不進罷職傳旨,傳于朴來謙曰,只推。
以副應敎朴宗吉,校理洪祐順,副校理金逸淵,修撰任百經,副修撰李遠翊牌不進罷職傳旨,傳于朴來謙曰,只推。
以內農圃內官金生麗手本,庫直金大得,逐日供上,無端闕供,移法司重繩事,傳于金胤根曰,令秋曹嚴刑定配。
朴來謙,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
又以成均館大司成意啓曰,文廟守僕,依宗社守僕例,試才抄擇,別單書入事,曾有定式矣。守僕金熙曾汰去,代以生徒守僕,試才抄擇,備三望受點次,別單書入之意,敢啓。傳曰,知道。
金胤根,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
上在慶熙宮。停常參·經筵。
藥房都提調鄭晩錫,提調李止淵,副提調兪星煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金胤根啓曰,行大司憲李勉昇,掌令吳正秀在外,執義李竣祜,持平鄭德和未肅拜,掌令李發源,持平高萬九呈辭,監察茶時之意,敢啓。傳曰,知道。
李敦榮啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
傳于李敦榮曰,當該兵曹堂上,從重推考,捧納承旨推考。
兪星煥啓曰,玉堂上下番俱空,事甚未安。副應敎朴宗吉,校理洪祐順,副校理金逸淵,修撰任百經,副修撰李遠翊,旣有只推之命,副修撰林永洙,由限已過,竝卽牌招,以爲推移入直之地,何如?傳曰,允。
以副應敎朴宗吉,校理洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于兪星煥曰,只推。
禮曹,來七月初二日行宗廟永寧殿秋享大祭親傳香,取稟,奉敎敬依。
李敦榮,以御營廳言啓曰,夜禁法意何等嚴重,而去夜二更量,幼學趙雲鵬被捉於本廳巡邏,爛熳泥醉,敺打將卒,傷處狼藉,如此蔑法頑悖之習,決不可尋常處之,依例移送秋曹,照法嚴勘,何如?傳曰,允。
行大司諫朴齊一疏曰,伏以臣才疎慮短,年邁病痼,前後任職,無一報效,居常凜惕,如集于木,適當年穀凶荒,巿估翔貴之時,臣以該署提調,不能操束布廛,平齊斗斛,致有亂民輩作梗之擧,此固紀綱解紐之一端,而顧臣溺職之罪,於是乎益著,廟堂論罷,在臣身誠爲薄勘,臣誠感恩訟愆,跧伏邱壠,千萬不自意,除旨遽降,繼有特敍之命,伏未知殿下,尙以臣爲足可備數於任事之末歟。提擧不過是一閒司,而猶未免瘝癈辜負,則況此淸朝言責之重,判非如臣湔劣者所可議擬,自知也明,不能者止,聖意雖軫於收簪,微諒無望於彈冠,未效趨走之恭,重犯逋慢之誅,是豈臣樂爲也哉?且臣風痰之症,當暑添苦,委身床笫,寄命刀圭,而分義是懼,擔舁還次,召牌之下,蠢動無路,病裏惶隘,罪上添罪。伏乞聖慈,曲察臣情病實狀,將臣諫長之銜,特賜鐫斥,仍治臣前後不職之過,以幸公私,以昭法紀焉。臣旣不得以見職自居,則何敢妄有言議,而特以秉彝同得,區區願忠,惟殿下勿以人廢之。我世孫邸下,睿智日就,令聞日播,此正敎諭成就之機會,而時不可失也。漢之賈誼,以見正事聞正言行正道,爲早諭太子之本,而其要亶在於前後左右之皆正人也。苟使前後左右,罔非正人,則日用常行之間,耳聆而目接,口授而足踐者,率是正言正事正道,而可以習與性成,漸臻聖域,此所謂易於爲善,而功不可勝用也。今若得端方博雅之士,置諸宮官之列,出入周旋,薰陶誘掖,使邸下日聞者無非正言,日見者無非正事,而怠慢非辟,無從而入,則內外交修之益,可立而待,豈不美哉?伏願另飭選部,隨窠擇擬,久任責效,俾爲養德性迓景命之一大助焉,臣無任云云。答曰,省疏具悉。廟堂之一時責備,到今何須更提?尾陳切實,當留念矣。
癸巳五月二十日辰時,上御興政堂。藥房入診入侍時,都提調鄭晩錫,提調李止淵,副提調兪星煥,直提學鄭基善,假注書鄭鎏,記注官金聖默,記事官金鉉復,以次進伏,醫官玄在德·李亨基·金景球·李顯養,進伏楹外訖。上曰,史官分左右。晩錫曰,近日旱炎漸劇,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世孫宮有滯候云矣,夜間,何如?上曰,一樣矣。晩錫曰,醫官入診乎?上可之。在德等,以次進候訖,退伏奏曰,脈候左右三部調均矣。基善曰,臣方待罪畿輔,今適登筵,有區區愚見之可以仰達者矣。畿甸一道,値無前之大歉,設無前之大賑,倉廒一空,溝壑在卽,而幸賴我聖上如傷若保之澤,捐帑停供,德意曠絶,船粟振廩,措處得宜,環一路幾萬生靈,若枯荄之陽噓,保有今日,誠非始望之所及,而自願補賑之多,亦由朝家先甲之令,信賞示勸,有足以興起民善,遐鄕遠裔之人,亦皆聞風而樂赴也。柔院僉使裵化鳳,以軍功發跡,昨年又以捐財救災,至蒙見職之特除,而今番願納,洽滿萬數,若論今年已施之例,實合守令差除之典,而以其資歷之未合應調,獨未蒙一視之澤矣。向日銓臣筵奏,實出於重官方存遠慮之意,守經之論,臣亦豈有他議?第念遠方之人,未易分曉裏面,而視諸今番補賑人守令差遣者,資格則較優,所納則較多,或不無向隅之歎,其在朝家柔遠示信之道,恐欠終始之澤,而今又賑事已訖,雖許從前已施之典,當無來後濫觴之弊,臣意則裵化鳳,亦依諸人已施之例,一體施以守令差送之典似好,而事係恩典,不敢仰請處分,將臣此奏,更令廟堂,稟處,何如?上曰,依爲之。出擧條星煥曰,注書讀批之際,有所做錯,事甚未安。當該注書推考,何如?上曰,依爲之。出擧條上曰,史官就座。仍命退,諸臣以次退出
上在慶熙宮。停常參·經筵。
李敦榮啓曰,來二十五日,朝參日次矣,敢稟。傳曰,停。
又啓曰,行大司憲李勉昇,掌令吳正秀在外,執義李竣祜,持平鄭德和未肅拜,掌令李發源,持平高萬九呈辭,監察茶時之意,敢啓。傳曰,知道。
李鍾英啓曰,行右承旨朴來謙,左副承旨金胤根,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。副應敎朴宗吉,校理洪祐順,副校理金逸淵,修撰任百經,副修撰李遠翊·林永洙,旣有只推之命,校理李垿,由限已過,竝卽牌招,以爲推移入直之地,何如?傳曰,允。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于李鍾英曰,只推。
李鍾英啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙,旣有只推之命,竝更牌招,以爲推移入直之地,何如?傳曰,允。
傳于李敦榮曰,奉審閣臣入侍。
李敦榮啓曰,密符親納例也,而前黃海監司金蘭淳,謂有私義之難安,使其褊裨替納,事甚未安。推考,何如?傳曰,允。
李敦榮,以兵批言啓曰,訓鍊院都正鄭來升,身病沈重,無望供職,呈狀乞遞,改差,何如?傳曰,允。
傳于兪星煥曰,政官牌招開政。
以全羅監司徐有榘狀啓,龍潭縣令宋錫老,以其身病,屢呈辭狀,不得已罷黜事,傳于李鍾英曰,今日政差出,不多日內下送。
有政。吏批,判書徐俊輔進,參判金陽淳在外未肅拜,參議徐箕淳牌不進,同副承旨兪星煥進。啓曰,公州判官,今當差出,而本州以營下劇邑,素稱難治,不可不擇差,他道有聲績已準限未準朔守令,竝擬,何如?傳曰,允。
以金蘭淳爲右尹,韓耆裕爲同春秋,成遂默爲兵曹正郞,金來根爲禁府都事,金學羲爲引儀,金華國爲瓦署別提,閔靖顯爲加平郡守,朴巘壽爲龍潭縣令,徐道裕爲大同察訪,軍器奉事單姜千周,副奉事單朴枝泰,參奉單李喜命。
兵批,判書朴周壽進,參判李止淵病,參議洪祐燮病,參知李寅敎入直進,右副承旨李敦榮進。以柳相亮爲知中樞,李亨權爲宣傳官,崔奎遠·金基河·曺光振·洪錫胤·金亨洙爲五衛將,金應秀爲忠翊將,申命漢爲宣傳官,張鉉德爲訓鍊僉正,尹膺善爲副率,趙台淳爲洗馬,李陶淵爲部將,大護軍單朴命俊,副司果單洪大赫,前守門將鄭先禹,前參奉鄭明行,前主簿徐偉輔,及第尹瑗·宋錫冑,今加折衝加資事承傳。
吏批,再政。以李鍾奎爲顯隆園令,李最在爲公州判官,左尹單金蘭淳,右尹單鄭祖榮。
兵批,再政。以沈能俊爲同知,李明學爲訓鍊僉正,孫海振爲判官,同知加設單崔奎遠·金基河·曺光振·洪錫胤·金亨洙,僉知單金應秀,副護軍徐偉輔·鄭明行·鄭光禹·尹瑗。
吏批,三政。以鄭東萬爲南原府使。
兵批,三政。以李熙遠爲都摠都事,李樂沼爲訓鍊主簿。
吏政,四政。以魏煥喆爲思陵令,金克善爲天安郡守。
兵批,四政。以元柬爲訓鍊主簿,姜集爲武兼,上護軍單朴宗熏。
吏批,五政。以朴曾壽爲鎭安縣監。
傳于李鍾英曰,留院公事入之。
吏批,六政。以金學淳爲刑曹判書,朴履浩爲社稷令。
以左副承旨金胤根牌不進罷職傳旨,傳于李鍾英曰,只推。
以吏曹參議徐箕淳牌不進罷職傳旨,傳于李鍾英曰,只推。
傳于李鍾英曰,明日出宮門路,以廣達門爲之。
李敦榮啓曰,明日親臨宣麻時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
行都承旨申緯書啓,臣於本月二十日午時量,節祗受有旨內,左議政沈象奎別諭一度,正書下送,卿其更爲傳諭,期於偕來事有旨是白乎等以,臣敬奉別諭,更爲傳諭于議政府左議政沈象奎胥命所是白乎則,以爲,聖敎至此,下情尤萬萬崩迫,求死不得,惟願遄被嚴誅云。仍爲胥命,臣旣承偕來之命,故姑爲仍留,緣由竝以馳啓云云。踏啓字。
傳于李敦榮曰,大臣朝家之所敬禮,而以去就一向强迫,亦涉未安,回心登途之前,更不欲爲敦勉,偕來承宣知悉,此意詳探馳啓。
李鍾英,以戶曹言啓曰,臣奭周,今日以慶尙道右漕倉點檢事,出來江上矣。左漕倉所屬昌原等八邑,壬辰條田稅大同合米一萬三千三百二十九石零,太一千九百七十六石零,本倉元漕船十四隻分載,竝無事到泊于西江前洋,故一體點檢之意,敢啓。傳曰,知道。
李敦榮,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
又以御營廳言啓曰,本廳軍色從事官李寅皐,身病甚重,勢難察任,改差,何如?傳曰,允。
癸巳五月二十一日戌時,上御興政堂。奉審閣臣入侍時,右副承旨李敦榮,假注書徐冕淳,記事宮金鉉復,記注官金泰顯,檢校直閣李景在,以次進伏訖。上曰,閣臣進前。景在進伏奏曰,臣承命馳詣顯隆園,園上奉審則無頉,碑閣丁字閣奉審則無頉,祭物祭器祭井看審則淨潔,諸執事摘奸則無頉,仍留監祭,享事安寧,仍詣健陵,陵上奉審則無頉,碑閣丁字閣奉審則無頉,仍詣華寧殿,殿內奉審則無頉矣。仍命退,諸臣以次退出。
上在慶熙宮。停常參·經筵。
還內後,內閣·政院·玉堂·藥房口傳問安。答曰,知道。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
傳于朴來謙曰,奉朝賀入侍。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙再牌不進罷職傳旨,傳于朴來謙曰,只推。
朴來謙,以弘文館言啓曰,上番闕直,事甚未安。副應敎朴宗吉,校理李垿·洪祐順,副校理金逸淵,旣有只推之命,竝卽牌招,以爲推移入直之地,何如?傳曰,允。
傳于李敦榮曰,前公忠監司留待。
傳于李敦榮曰,前公忠監司入侍。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
以京畿監司鄭基善狀啓,陽城縣監張燮元,暗行御史封庫,爲先罷黜事,傳于朴來謙曰,令該曹口傳差出,催促下送。
行都承旨申緯書啓,臣於本月二十二日辰時量,節祗受有旨內,大臣朝家之所敬禮,而以去就一向强迫,亦涉未安,回心登途之前,更不欲爲敦勉,偕來承宣知悉,此意詳探馳啓事有旨是白乎等以,臣馳進議政府左議政沈象奎胥命所,詳探是白乎,則其惶懍待罪之狀,一向如前,終無變動之意是白遣,臣旣承偕來之命,故姑爲仍留,緣由竝以馳啓云云。踏啓字。
朴來謙,以吏曹言啓曰,因全羅左道暗行御史兪星煥別單,備邊司草記內,故翊贊黃胤錫,故參奉李馥遠,故縣監魏伯珪,俱有學行之實,特加贈秩,令該曹稟處事,據臣曹草記內,依繡達關問該道道臣處,詳細報來後,更爲稟處事,依下矣。卽接該道臣査報,則三人經學行誼,實爲超卓云。其在褒奬之道,宜有殊異之典,而贈褒實係難愼,有難遽議,今姑置之,更待日後公議處之,何如?傳曰,允。
吏曹啓目,粘連觀此公忠道儒生朴民和等上言內辭緣,則以爲,故參判全有亨,贈以崇秩,賜以美諡亦爲白有臥乎所,全有亨之實行實蹟,旣如是卓絶,則贈秩之典,似當許施是白乎矣,竝擧節惠,事體不輕,姑先施以贈爵,以慰多士之公議,何如?判付啓。依允。
敎奉朝賀南公轍書。王若曰,大臣關世道汚隆,豈不欲勉留黃髮?君子據禮經進退,終未免曲副素心,嗟,遜章不止於再三,庶風敎有裨於萬一,玆宣渙號,用褒遯嘉,惟卿,如玉其人,若金用汝,過庭詩禮,律身以繩墨之中,奕世簪纓,着眼於芬華之外,居則有澹泊寧靜之操,式遵儒素遺風,發而爲彌綸經濟之資,早負宰輔重望,風姿特秀,其始也瑞鳳祥麟,年齡旣尊,不啻如神蓍靈蔡,若夫傳家之緖業,尤是華國之文章,自有先大夫模楷,許公繼蘇瓌而趾美,不失古作者軌轍,歐陽溯·韓愈而齊名,肆以寧考則哲之衷,爰有昔年惟簡之寵,甘盤舊契,推及於家人父子之間,東壁邇班,想見乎一堂君臣之際,文學則非此莫可,長玉署而掌皐比,謨猷焉無適不宜,副籌司而按藩節,迨予嗣服,冞加登庸,歷揚華要,績庸遍試於八座,甄別流品,鑑識最著於兩銓,藝壇箕裘,三世傳太史之硯,璧沼縫掖,一代推博士之筵,外內之委任旣專,朝野之跂望尤切,遂金甌之叶卜,俾玉燭之贊元,進止端凝,鎭巖廊於奏泰之重,秉執堅正,尊朝廷於日月之明,每欲順民心以順天心,滿腔憂國,必先勉聖學以勉睿學,藉手事君,逮兩朝而衷赤靡渝,國有元老,閱百變而雌黃不到,世稱完人,靈閣之耀上台,喜卿三達尊兼備,卺席之回舊甲,飾我五皇極錫敷,居輔相餘十數年,而事功難一二計,蒼生再蘇於溝壑,奚但姚元崇救時之材,黃扉屢啓於鼎茵,實資韓稚圭任重之器,於焉支廈之有恃,自此臥閤之不妨,顧小子方勤於仰成,伊前懇復申於求退,寵利有戒,卿雖願於永休,壽耇無遺,予豈忍於便捨?當以匪躬之義,國耳忘私,至於乞骸之章,公無困我,然終始成就之道,旣有前言,況家國昇平之時,亦是美事,諭深意於十行宸札,副至願於三字華銜,賀監之高尙莫回,固知誓不渝之志,潞國之精力愈旺,詎無惜其去之情,勵明時恬退之風,寔追三代上古禮,繼先卿休致之節,允爲二疏後一人,作平地之神仙,人雖艶歎,失中流之舟楫,予將疇依,當廷麻之親宣,覺宸情之益悵。於戲,東園之樹木入望,庶慰昧昧我思,北闕之星斗長瞻,應切耿耿宵夢,角巾歸第,豈徒午橋之閒?肩輿造朝,克殫辰告之益,勉膺養頤之福,毋替敷心之辭,故玆敎示,想宜知悉。知製敎金學性製進。
領議政李相璜疏曰,伏以臣於日者,冒登前席,仰暴苦衷,雖淺誠未格,聖意示靳,而臣退竊自惟,上天以曲遂爲仁,容光無遺燭之理,臣辭非飾,臣情是實,殿下之於臣,恩勤庇保,以至老白首,而旣又昏且髦矣。前日之受造也深,故今日之望倖也切,庶幾愍念而矜察,有以終始臣於陶甄成就之中,寤寐食息,不敢忘此。乃因元輔告老,遽以上相之命,又加之臣不衷之服,臣已不敢憑恃爲榮,而繼又不能不爲朝廷惜之也。國有三公,孰非綦重,而若其位遇之隆,寄畀之專,上相尤別,尙可以視同庶官,有若循階而拾級哉?將見官以人輕,恩由臣褻,此已臣之所深惜也。抑又今玆誤恩,謂或出於無曠之義,則此又不然,臣之不能事事,凡有官守,何事非曠,而若以臣之姑在其位,而謂之不曠,則座次陞降,本無甚輕重於其間,臣之前此屢叨,時値元輔未備,蓋嘗承乏而攝事矣。臣於今日,亦當視此爲例而已,顧何必換侈官銜,致屑公器哉?殿下此命,殆非爲國之公,而秪是榮臣之私也,此又臣之所深惜也。我先王二十五年,前後凡置相幾人,而於元輔,尤致愼焉。必皆有契於聖心,有據於公議,方能致此,十行如綸,臣至今恭紀而莊誦,曷嘗有孟浪冒濫,如臣之爲者乎?將無以厭群聽而鎭物情,臣於是,不能不重爲之深惜也。藉以臣私義言之,以宜休之身,而占更進之步,始若傴僂於前命,而終欲恬安於見處,冥升爲幸,視若固有,則安得無欿然於中,而自人視臣,將謂斯何?左右參倚,決有不敢任笑罵而懷寵祿,仰累我官惟人之大化者。玆敢畢瀝衷懇,仰瀆威尊。伏望聖慈,體先朝其難之意,察微臣匪據之實,亟收臣上相新命,使上而無濫授之失,下而免冒受之譏,則公私實爲大幸,臣無任云云。答曰,省疏具悉卿懇。卿之進此,尙云晩矣。予豈私好於卿?古例卽然,安心勿辭。仍傳于朴來謙曰,此批答,遣史官傳諭。
癸巳五月二十二日辰時,上詣崇政殿。親臨宣麻入侍時,行左承旨李鍾英,行右承旨朴來謙,左副承旨金胤根,右副承旨李敦榮,同副承旨兪星煥,記事官洪大稱·兪鎭五,記注官金泰顯·卓雲翰,直提學鄭基善,檢校直閣李景在,直閣吳取善,待敎金學性,以次侍立。時至,通禮跪啓請外辦。上具翼善冠·衮龍袍,乘輿出興泰門。藥房提調李止淵,副提調兪星煥進前奏曰,日氣漸熱,侵早勞動,聖體若何?上曰,一樣矣。仍由廣達門,入崇政門。協律郞擧麾樂作。上詣殿上,降輿陞座。奉朝賀南公轍入就位,行四拜禮訖。宣敎官金景善,宣讀敎文,來謙親授敎文于公轍,公轍跪受四拜後,讀箋官任百經,詣殿內跪讀箋文。上曰,奉朝賀後四拜除之。鍾英曰,副摠管徐淇修,寶劍交替之際,有所做錯,事甚未安。推考,何如?上曰,依爲之。出擧條來謙曰,今日殿座,異於他時,而兩司侍臣,無一人進參,事甚未安。雖以玉堂言之,讀箋官外,亦無一人進參,苟艱莫甚。違牌兩司及諸玉堂,竝從重推考,何如?上曰,依爲之。出擧條通禮啓禮畢。上曰,奉朝賀,當引接於便殿矣,使之留待,可也。賤臣承命出傳。上因乘輿,出崇政門,由廣達門·興泰門還內。命出標信解嚴。諸臣以次退出。
癸巳五月二十二日辰時,上御興政堂。致仕大臣入侍時,行右承旨朴來謙,記事官兪鎭五,記注官金泰顯·卓雲翰,致仕大臣南公轍,以次進伏訖。上曰,史官分左右。公轍曰,侵早臨殿,勞動旣多,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世孫宮氣度,一向萬安乎?上曰,然矣。公轍曰,臣屢上瀝血之章,冀蒙矜諒,及伏奉十行恩批,諄複隆重,追提昔年之知遇,仍及先臣之故事,特解中書重任,兼許乞骸之請,此實天地父母生成保全之澤,而有始有終,至有臣主俱榮之敎,不知此生,何以圖報其萬一,而今又早朝勞動,臨殿宣麻,在昔盛時,耆舊名碩,得此於君父者,能有幾人,百身不足荷戴,一口豈能稱述,而犬馬戀主之誠,不能無便訣明時之懷,且有一段憂愛之心,不敢以進退而有間者。竊伏覩殿下,春秋異鼎盛之時,宵旰小頤養之暇,每誦古人天顔非昔之語,自不覺感極而懼矣。箕疇九五,康寧居三,蓋康寧爲致壽之要,而節宣保嗇,必盡其方,然後可以克享康寧。伏願殿下,加意將攝,凡於服食起居之間,風雨寒暑之際,必時而毋失,必謹而毋忽,常使眞元內腴,精華外敷,于以存无妄之戒,于以成久道之化,則其爲宗社臣民之福,當如何哉?因是而又有仰陳者,目下悠悠萬事,無過於成就睿德,而其要卽在於勤講學。講學云者,非徒句讀程課之謂爾,小學之工,莫切於敬身,而大學之序,亦莫先乎修身者,誠以萬理,具吾一身,而爲堯爲舜,皆吾分內事故也。然則非講學而何以明之,非勤而何以得之乎?自古聖人,天姿卓越,宜若無待乎師友,而猶不能不資其薰陶切磋之益,雖以帝王之尊嚴,亦須賓僚之左右,顧今睿齡,尙在幼沖,將進固多歲月,而大易蒙養,義在及早,成湯日新,功貴不息,其可不謹其始而圖其終乎?臣謂賓客及兩坊官,必另加遴擇,使之久任責效,勿許頻散遞易,以爲朝夕出入漸磨誘掖之方宜矣。臣旣以講學,爲敬身修身之本,而崇儉,又是帝王爲治之盛節。蓋儉者奢之反,而儉奢之分,在於毫忽,若於日用常行之間,少不猛省而加勉,則自易流入於玩喪暴殄之境,可不懼哉?夫節慾所以養志,惜福所以祈永,以殿下平日身敎之法,必當先之以菲衣惡食之訓,而沖年聞見,尤不可不愼,故臣之區區蘄祝,或不能無萬一之慮,輒此附陳,伏願留神採納,勿以言耄而廢之焉。上曰,卿之立朝四十餘年,忠勤貞亮之操,常所欽歎,而今此所陳諸條,出於進退不忘之至誠憂愛,悵然之餘,重爲之感歎不能已已,謹當銘心服膺,毋負卿臨退鄭重之厚意也。公轍曰,今臣休致之後,登對未易期,世孫宮若蒙許以入對,則臣當退出留待矣。上曰,比間有微感之候,姑俟後日好矣。公轍曰,臣不知何日,更登筵席,極爲惶悚,而當仰瞻天顔而退矣。上命挾侍進賜饌。公轍跪受。上親酌酒以授。公轍跪受飮畢。公轍曰,旣醉以酒,旣飽以德,餘生之榮耀,恩禮之惶感,有不知所達矣。上曰,大臣先退。公轍先退。仍命退,承史以次退出。
癸巳五月二十二日未時,上御興政堂。前公忠監司入侍時,右副承旨李敦榮,記事官洪大稱,記注官金泰顯·卓雲翰,前公忠監司洪羲瑾,以次進伏訖。上曰,前公忠監司進前。羲瑾進前訖。上曰,有何弊瘼乎?羲瑾曰,本道纔經歉荒,瘡痍未蘇,言弊之端,豈曰無之,而別無一二事枚擧仰達者矣。仍命就座。又命退。羲瑾先退。承史以次退出。
上在慶熙宮。停常參·經筵。
金胤根啓曰,行大司憲李勉昇,掌令吳正秀在外,執義李竣祜,持平鄭德和未肅拜,掌令李發源,持平高萬九呈辭,監察茶時之意,敢啓。傳曰,知道。
朴來謙啓曰,右副承旨李敦榮,今日不爲仕進,卽爲牌招,何如?傳曰,允。
又啓曰,刑曹判書金學淳,除拜後過三日不爲出肅,依定式推考警責,仍卽牌招察任,何如?傳曰,允。
傳于朴來謙曰,禮房承旨馳詣健元陵,奉審摘奸,局內諸陵,一體奉審以來。
注書兪鎭五病,代以李貞夏爲假注書。
以副應敎朴宗吉,校理李垿·洪祐順,副校理金逸淵牌不進罷職傳旨,傳于朴來謙曰,只推。
兪星煥啓曰,卽者修撰任百經,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
朴來謙啓曰,應敎李是遠有實故,修撰任百經陳疏徑出,吳取善內閣直,玉堂上下番俱空,事甚未安。副應敎朴宗吉,校理李垿·洪祐順,副校理金逸淵·洪鍾應,副修撰李遠翊·林永洙,竝卽牌招,以爲推移入直之地,何如?傳曰,允。
吏曹口傳政事,以申命翼爲陽城縣監。
傳于兪星煥曰,留院公事入之。
以明溫公主房掌務崔壽範手本,本宮墓局內植木,趙得伊爲名漢,乘夜斫伐事,傳于金胤根曰,嚴刑定配。
以右副承旨李敦榮牌不進罷職傳旨,傳于朴來謙曰,只推。
以副應敎朴宗吉,校理李垿·洪祐順,副校理金逸淵·洪鍾應,副修撰李遠翊·林永洙牌不進罷職傳旨,傳于朴來謙曰,只推。
上在慶熙宮。停常參·經筵。
金胤根啓曰,行大司憲李勉昇,掌令吳正秀在外,執義李竣祜,持平鄭德和未肅拜,掌令李發源,持平高萬九呈辭,監察茶時之意,敢啓。傳曰,知道。
兪星煥啓曰,玉堂上下番俱空,事甚未安。副應敎朴宗吉,校理李垿·洪祐順,副校理金逸淵·洪鍾應,副修撰李遠翊·林永洙,旣有只推之命,竝卽牌招,以爲推移入直之地,何如?傳曰,允。
傳于金胤根曰,左相事,誠甚慨然矣。予之日來勉諭,不知爲幾次,則一不見答,有若不欲相關者,此果角勝乎,自重乎?分義不當如此,不可以平日之敬禮,一向任置。左議政沈象奎,施以白川郡中道付處之典。
傳于金胤根曰,偕來都承旨還入。
傳于金胤根曰,聞領相日間簉朝云,伊日次對,依例來會。
傳于兪星煥曰,未下直及上京守令,皆令明日下送。
兪星煥啓曰,卽者吏曹郞廳來言,鎭安縣監朴曾壽,憲府則雖已署經,諫院則行大司諫朴齊一未肅拜,司諫金洛龍,獻納金大坤,正言李孝淳在外,只有正言徐承烈一人,不得備員署經云。行大司諫朴齊一,卽爲牌招,以爲備員署經之地,何如?傳曰,一司除署經。
以副應敎朴宗吉,校理李垿·洪祐順,副校理金逸淵·洪鍾應,副修撰李遠翊·林永洙牌不進罷職傳旨,傳于兪星煥曰,只推。
兪星煥,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金胤根,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,議政府左議政沈象奎,施以白川郡中道付處之典事,承傳啓下矣。沈象奎,時在京畿長湍府,依例發遣府都事,自其處仍令押送配所,何如?傳曰,允。
上在慶熙宮。停常參·經筵。
自辰時至未時,灑雨下雨,測雨器水深一分。
藥房提調李止淵,副提調兪星煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾英啓曰,右副承旨李敦榮,今日不爲仕進,卽爲牌招,何如?傳曰,允。
金胤根啓曰,備邊司郞廳來言,今日賓廳日次,而領議政李相璜未肅拜,左議政·右議政未差,不得來會云矣,敢啓。傳曰,知道。
兪星煥啓曰,玉堂上下番俱空,事甚未安。副應敎朴宗吉,校理李垿·洪祐順,副校理金逸淵·洪鍾應,副修撰李遠翊·林永洙,旣有只推之命,竝卽牌招,以爲推移入直之地,何如?傳曰,允。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
以右副承旨李敦榮牌不進罷職傳旨,傳于金胤根曰,只推。
以副應敎朴宗吉,校理李垿·洪祐順,副校理金逸淵·洪鍾應,副修撰李遠翊·林永洙牌不進罷職傳旨,傳于李鍾英曰,只推。
李鍾英,以吏曹言啓曰,未下直及上京守令,皆令明日下送事,命下矣。自臣曹催促,則未下直守令柒谷府使柳興禹,龍潭縣令朴巘壽,鎭安縣監朴曾壽,陽城縣監申命翼,俱以爲今日辭朝。上京守令遂安郡守李熙絅,江東縣監金大根,俱以親病沈重,不得下去云。慈山府使李根中,平壤庶尹李奎秀,俱以身病猝重,不得下去云。雖未知其親病身病之果如何,而特敎催促之下,不卽下去者,揆以事體,誠極未安。慈山府使李根中,平壤庶尹李奎秀竝罷黜,遂安郡守李熙絅,江東縣監金大根,親病與身病有異,竝改差,何如?傳曰,允。政官牌招開政。
有政。吏批,判書徐俊輔進,參判金陽淳在外未肅拜,參議徐箕淳牌不進,行左承旨李鍾英進。啓曰,平壤庶尹,今當差出,而本府營下劇邑,物衆地大,素稱難治,不可不擇差,他道有聲績已準朔守令,竝擬,何如?傳曰,允。以鄭宅鉉爲司僕主簿,朱樂浩爲和陵參奉,黃燾爲慈山府使,李啓朝爲遂安郡守,金應根爲平壤庶尹,金公鉉爲江東縣監,折衝李命弼今加嘉善加資事承傳。
兵批,判書朴周壽,參判李志淵病,參議洪祐燮入直進,參知李寅敎病,左副承旨金胤根進。護軍鄭來升,副司勇梁道邦,以上竝單付。
吏批,再政。以徐京輔爲林川郡守。
吏批,三政。以金在厚爲順安縣令。
以吏曹參議徐箕淳牌不進羅職傳旨,傳于李鍾英曰,只推。
金胤根啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以慶尙監司金陽淳狀啓,密陽府民家失火,人命燒死事,傳于李鍾英曰,聞甚矜惻,元恤典外,別加顧助,使之不日奠接,燒死人如有生前身還布,竝蕩減事,廟堂,分付。
以公忠監司趙秉鉉狀啓,懷德縣民家失火人命燒死事,傳于李鍾英曰,當此農殷之時,民家失火,若是夥多,聞甚矜惻,元恤典外,別加顧助,人命之燒死,極爲驚慘,燒死人如有身還布,竝蕩減,掩埋之節及被燒人奠接之方,廟堂措辭,分付。
兵曹口傳政事,副司果單金大根。
李鍾英,以奉常寺都提調·提調意啓曰,東耤親耕田所種大麥打作,則所出爲八石十四斗,小麥打作,則所出爲二石二斗之意,敢啓。傳曰,知道。
金胤根,以都摠府言啓曰,副摠管柳和源,以騎兵點考坐起事,外兵曹晝仕出去之意,敢啓。傳曰,知道。
又以刑曹言啓曰,因明溫公主房掌務崔壽範手本,墓所樹木斫伐之趙得伊,移送刑曹,施以刑配事,傳曰,嚴刑定配事,命下矣。趙得伊,嚴刑一次後,平安道雲山郡定配所,卽爲押送之意,敢啓。傳曰,知道。
又以刑曹言啓曰,內農圃內官金生麗手本內,本圃新川庫直金大得,春耕所出與料布,全數受食。當此逐日供上進排之時,無端闕供之狀,萬萬痛惡,移法司重繩事,傳曰,令秋曹嚴刑定配事,命下矣。金大得,嚴刑一次後,慶尙道蔚山府定配所,卽爲押送之意,敢啓。傳曰,知道。
又以刑曹言啓曰,御營廳啓辭內,夜禁法意,何等嚴重,而去夜二更量,幼學趙雲鵬,被捉於本廳巡邏,爛熳泥醉,敺打將卒,傷處狼藉,如此蔑法頑悖之習,決不可尋常處之,依例移送秋曹,照法嚴戡,何如?傳曰,允事,命下矣。謹按律文,則大明律夜禁條有曰,拒捕打奪者杖一百,鬪敺條有曰,奉制命出使,而敺之者,杖一百徒三年,名例云,二罪俱發,以重者論,趙雲鵬,從重論,決杖一百,徒三年定配,而其母年今爲七十,無他兄弟,依法典收贖放送,何如?傳曰,允。
又以義禁府言啓曰,水原留守鄭元容狀啓內,龍仁縣令朴齊崙罪狀,令攸司稟處事,啓下矣。朴齊崙,時在任所云,依例發遣府羅將拿來,何如?傳曰,待待命拿囚。
上在慶熙宮。停常參·經筵。
金胤根啓曰,行大司憲李勉昇,掌令吳正秀在外,執義李竣祜,掌令李發源,持平鄭德和,高萬九牌不進,監察茶時之意,敢啓。傳曰,知道。
李鍾英啓曰,行右承旨朴來謙,右副承旨李敦榮,今日不爲仕進,竝卽牌招,何如?傳曰,允。
傳于金胤根曰,大臣·備局堂上,引見。
兪星煥啓曰,玉堂上下番俱空,已至多日,事甚未安,副應敎朴宗吉,校理李垿·洪祐順,副校理金逸淵·洪鍾應,副修撰李遠翊·林永洙,旣有只推之命,修撰任百經,由限已過,竝卽牌招,以爲推移入直之地,何如?傳曰,允。
兪星煥啓曰,吏曹判書徐俊輔,參議徐箕淳牌不進推考傳旨及罷職傳旨,今方捧入,而開政命下之後,如是違牌,事甚未安。參判金陽淳在外,判書更爲牌招,何如?傳曰,允。參議只推,一體牌招。
有政。吏批,判書徐俊輔進,參判金陽淳在外未肅拜,參議徐箕淳牌不進,同副承旨兪星煥進。以洪羲瑾爲左尹,尹致謙爲右尹,李容鼎爲司饔主簿,朴敏恕爲尙衣主簿,左尹單尹致謙,右尹單洪羲瑾。
兵批,判書朴周壽病,參判李志淵病,參議洪祐燮入直進,參知李寅敎病,左副承旨金胤根進,護軍單金蘭淳·鄭祖榮,以上竝單付。
以京畿監司鄭基善狀啓,富平府使林顯喆,親病沈重,連呈辭狀,不得已罷黜事,傳于兪星煥曰,令該曹口傳差出,不日內下送。
吏曹口傳政事,以申在順爲富平府使。
兪星煥,以吏曹言啓曰,新除授遂安郡守李啓朝,以其親病之添劇,呈狀乞遞,促敎之下,有難等待,其親病之差歇後往赴,今姑改差,何如?傳曰,允。與未差之代,口傳差出,使之不日內下送。
傳于兪星煥曰,守令有闕之代,令該曹口傳差出,催促下送。
吏曹口傳政事,以洪明燮爲陜川郡守,李正耆爲遂安郡守。
以吏曹參議徐箕淳再牌不進罷職傳旨,傳于兪星煥曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于李鍾英曰,只推。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于金胤根曰,只推。
兪星煥,以吏曹言啓曰,今此宗廟朔祭大祝前正郞趙秉憲,時無職名,令該曹口傳付軍職,何如?傳曰,允。
兵曹口傳政事,副司果單趙秉憲。
兪星煥,以吏曹言啓曰,因公忠監司趙秉鉉狀啓,永同縣監金普根,鎭川縣監洪翼周,牙山縣監李敦明,德山縣監尹日善,韓山郡守具秉魯,懷仁縣監金永進,竝令該曹,催促下送事,允下矣。自臣曹催促,則懷仁縣監金永進,牙山縣監李敦明,俱已下去,鎭川縣監洪翼周,明日下去云,德山縣監尹日善,今二十九日下去云,永同縣監金普根,受由於慶尙監營,斯速還官之意,今方發關知委於該道臣處,韓山郡守具秉魯,旣是除朝辭守令,則非臣曹所管,自本道催促赴任之意,更爲知委,何如?傳曰,允。
兪星煥,以禮曹言啓曰,卽接忠州幼學盧致中所志,則以爲,族孫勉百,嫡妾俱無子,以其同姓四寸兄勉會第二子尙大,欲爲繼後,兩家相議完定,而未及禮斜,勉百夫妻,俱爲作故,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長盧致中所訴旣如此,依定式,盧勉會第二子尙大,立爲盧勉百之後,何如?傳曰,允。
公忠監司趙秉鉉疏曰,伏以臣,猥以菲才,冒膺重寄,辭歸例讓,受命南來,念瘡痍之未蘇,恐委畀之不克,夙宵憂悸,莫省攸爲。臣旣莅營屬耳,且乏才智,邑瘼民隱,無以周諳,則雖不敢妄附愚見,重添憂勞之聖意,而最是本道大同一事,誠有所萬萬悶急者。蓋昨年歉荒,殆挽近罕覩之災也。縱或有尤甚之次之別,巿直翔貴,一粒如珠,民命溝壑,迫在呼吸,倘非我殿下如傷若保,溫音惻怛,捐帑而頒之,移粟而賑之,湖以西幾百萬朝夕待盡之命,何以得有今日乎哉?見今賑事告訖,麥農登場,固宜呻吟化爲歡欣,顑頷變作蹈舞,奈此舊穀無所餘殼,衆徭竝湊一時,菜色尙浮,鵠形猶存,貿遷無路,甁罌俱空,惟其若不保頃刻之狀,與窮春等耳。臣雖愚迷,寧不知惟正之爲重,而今若收捧爲事,鞭扑是用,則窮乏無異龜刮,事勢便同羖出,非徒無效,適足渙散,如以若而邑已捧於民間者,區別數爻,依例裝載,未捧條竝令待秋成停退,則邦賦經用,固無損於差遲,災民紓力,大有助於緩督。臣若嚴畏自阻,不思所以對揚德意之方,則亦非臣本心也。傍引本道可據之例,近照畿輔已施之事,馳驛控章,導達民情。伏乞聖慈,惕然遠覽,下臣此章於廟堂,劃卽稟處,亟頒曠絶之綸,特施停退之命,使濱死顒望之衆情,咸囿於恩天德海之中,非直爲一道之幸,北望攢祝,益增越猥,臣無任云云。答曰,省疏具悉。疏辭令廟堂,稟處。
癸巳五月二十六日辰時,上御興政堂。大臣·備局堂上引見入侍時,左副承旨金胤根,假注書李貞夏,事變假注書文璹,記注官金泰顯·卓雲翰,領議政李相璜,行禮曹判書趙萬永,行吏曹判書徐俊輔,兵曹判書朴周壽,工曹判書李止淵,知敦寧府事徐能輔,右參贊趙寅永,知中樞府事柳相亮,工曹參判李惟秀,行護軍李鐵求,以次進伏訖。上曰,史官分左右。上曰,大臣進前。相璜進伏奏曰,近者亢旱太甚,昨日雖雨,乍霏旋霽,一向慳閟,誠切伏悶。伏未審聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。相璜曰,向伏聞元輔登筵時,有世孫宮入對之請,而承微感違豫之敎矣。伏未審日間,氣度,若何?上曰,一樣矣。相璜曰,臣於前此筵席,仰暴苦懇,未蒙兪可而退,抑鬱惶隘,至今無置身之所,遽又以萬萬不當之恩命,加之於臣,惝怳震駭,去益靡措,輔相之職,孰非綦重,而元輔尤有別焉。上決不可以濫授,下決不可以冒處,臣是何人,可以堪此?臣於前後屢叨,適値元輔未備,未嘗無代斲之時,然伊時則元輔若出,臣當自退處於參佐之地,姑且黽勉,雖或諉之於事會値然,而今臣所處,與前無異,裒然據中書之首席,殆若以調元贊化之責,專擔於臣,僬僥千匀,顧安有勝任之望耶?匾壓之下,竟惟有踣斃而已。臣身狼狽,雖不足恤,狼狽之害,將歸何處?畢竟民國受病,將至於無可收拾,豈不大且懼哉?伏願深惟遠覽,如臣不肖者,亟賜斥退,改卜賢德,俾幸國事,而臣之備任,使之日久矣。迄今庇覆,孰非天地之仁,而及今癃朽垂死,又蒙愍察曲遂之恩,則乃所以成就臣而終始臣也。區區血祝,惟在於此。上曰,次對爲之。相璜曰,今日廷臣之欲獻忠而納德者,動以勉睿學,爲第一義。蓋以開發智思,成就德性,自一言一動,至於萬事萬物,而觸類而伸,極高明而止至善,苟非講學積累之工,無以致此。所以小大祈祝,必以是爲歸,而元老告退之筵,款款眷眷,又以是爲歸者,誠以目下悠悠萬事,未有急於此者故耳。謹按賈誼保傅傳有曰,早敎諭選左右,蓋敎諭之不可不早,左右之不可不選,其慮深而謨遠,實天下萬世不易之定論也。顧今早諭之方,亦莫如我殿下以身而先遇物而誨之之爲親且切焉。容貌辭氣之微,先示以必敬無怠,衣服飮食之細,常戒以必儉無侈,又以古昔人辟,善可爲法,惡可爲懲,易知易曉之前言往蹟,耳提面命諄諄不已,俾內守自正,外誘不入,則緝熙光明,爲堯爲舜,將見權輿於是矣。至於選左右之方,則亦有列聖朝故事,妙選宮僚之中,必擇其端方博聞之士,久於其職,而朝夕左右,使有薰陶之效。臣於昔日,叨陪前席,先大王下敎若曰,予所成就,得於宮僚者甚多。由此觀之,選宮僚,卽我朝家法,而實與三代之設四輔喩德行,同一揆矣,近來人才,雖不逮古,而飭躬績學,亦未嘗無人,惟簡在心,久處深嚴,使接時多而不接時少,則不但陳諭啓沃之功而已,中有存者,外有著,雖於折旋進退之際,亦必有儀可象,不知之中,自然有裨補之益,爲今日啓佑以正之道,亦未有重於此者。惟殿下念哉。上曰,陳勉事,款款之誠,溢於辭表,深庸感歎,敢不另加留念乎?出擧條相璜曰,國之有財用,猶人身之氣血,氣血充足,則身其康彊,氣血枯涸,則身不保有,故先聖論治國,而以節用愛人爲本。蓋國家財用,皆出於民,如有不節,用度有闕,則末流之害,必歸於民,雖有愛人之心,而民不被其澤,民旣不被其澤,則國不爲國,安危之機,間不容髮,是以欲愛人者,必先節用,此實不易之理也。近來國用枵罄,到底哀痛,而先以帑藏言之,其設施法意,如宋之封摏,皇明之甲乙等庫,而昔在列聖朝,常軫宮府一體之義,且念粒米銖金,皆從吾民辛苦中來,來處不易,故用之有節,恒存贏餘,水旱之流行而遇急,則發以賑之,經用之不敷而有事,則出而補之,卽我朝家法也。近聞帑藏之需,每患匱竭,動未免移責於外府,昔之有餘,今焉不足,豈無所以而然耶?一切侈靡之累,上旣無是,恒歲稅入之數,未聞有減,苟其中,無無益之費,非經之用,則必不至是。若以無益非經之用,以致帑儲之有詘,責之外府,則雖使外府豐裕,日漸月積,竟當不支,況目下經用衙門,幾皆入不當出,岌岌有不慮朝夕之憂,又於經用之外,輒需內帑之所不足,則將於何措辦?如是不已,害將安歸?財竭則民窮,民窮而其國之能存,臣未之或聞也。思之及此,寧不凜然而寒心哉?伏願先自帑儲而嚴飭所司,量出入而務節約,毋使無益非經者,或參於其間,且使京外掌財賦之臣,有所觀感而畏服,各自典守,悉祛掛欠無實之弊,庶或爲目今牽架之方,而來後貽燕之圖,實在於是。書曰,底愼財賦,易曰,節以制度,不傷財不害民,古昔聖王之治國要道,亶不外於愼節財用,此實爲今日切急之務。惟殿下,另加深念,毋或少忽焉。上曰,所陳切中時病,當另念矣。出擧條相璜曰,前以病丐之顚連,聖念若恫,救療則付之於醫署,依接則責諸賑廳,恩恤周至,德意洋溢,無告之類,庶有得活之望,仁聞所曁,夫孰不欽戴感誦,而目下都城內外,以輪氣轉染者,日聞熾盛,實爲大悶。飢丐衆則感病易,病者衆則薰襲廣,其勢卽然,若方病者,其依接救療之方,固宜靡不用極,而至於已病而得甦,未病而有慮者,不可使混處於都巿廕幕之間,以助其熾蔓之勢,令該府該部,一一摘奸,觀其外形之如何,其可以自力者,則給糧資出付畿營,使各津送本籍,而饑疫相因,亦必有殍骸之未收者,此亦遍行審訪,隨見隨埋之意,另加申飭,而亦以此分付該廳,使之考例,着意擧行,何如?上曰,申飭該府該營,俾有實效,可也。出擧條相璜曰,詞訟劇地,曠務可悶,在外京兆堂上許遞,令政院,政官牌招,開政差出,何如?上曰,依爲之。出擧條相璜曰,嚴銓格,所以淸仕路,一有闊狹,踰限啓倖,其弊難言,雖以近日政注言之,除非大政,則參外職之無得敍陞,自是法典,而日前政,禁都之以寢郞陞擬,有違政例,雜技蔭仕之除六品職者,雖値限滿,無得遷轉,曾有年前定式,而伊後或不無若而人遷轉之事,然本係謬誤,不宜因襲,而至於輪回雜技之竝爲擧論,尤是不審,況以此至有年前廟啓之旋請勿施,則豈可更爲擧論乎?尙衣主簿金栻望筒勿施,當該銓官,推考警責,此後則凡係雜技六品,竝皆申明舊式,毋或更爲違越之意,分付銓曹,何如?上曰,依爲之。出擧條相璜曰,前左相,承匪怒之敎,至於行遣。臣於此,有區區之愚,敢此仰達矣。此大臣,因有不敢安之下敎,至於胥命,胥命之後,又承更不欲敦諭之敎,其惶慼仍胥,無怪其然,以此而至有行遣之嚴命,或有欠於九經之義,若淵然深思,收還嚴命,恐好矣。上曰,卿言非不是矣。予亦豈無商量乎?上曰,大臣就座。上曰,事變注書,誰也?胤根曰,文璹矣。上曰,諸宰奏事。俊輔曰,司宰直長鄭冑錫,卽故忠臣贈兵判忠烈公蓍之子,而嶺南人也。前任平巿直長時,聞其親病之極重,罔夜下鄕,仍呈遞狀,竟至遭艱而啓遞矣。職已啓遞,則法不得通計,而聞其遭艱,旣在於啓遞之前,且忠臣錄孤之人,與他有異,在他人固不可據以爲例,在此人似當有拔例之擧,伏況昨臘西銓,亦有忠臣祀孫林基奭之仕,筵白通計之例,故敢此仰達矣。上曰,依爲之。出擧條周壽曰,每都政,新資五窠,例爲差出,而營將·中軍準二十朔者,雖有五窠,舊資之積滯,亦不可不念,依近例舊資中朔數最多者,一體推移內遷,何如?上曰,依爲之。出擧條止淵曰,臣方侍罪太常提擧,而本寺事,有目下悶急者,敢此仰〈達〉矣。本寺以祭享衙門,員役本無料布,而只以貢價所受,上供祭需,下資生計,先朝壬子,爲慮員役引年豫賣之弊,嚴立科條,至有與受同罪,文券爻周之節目,近年以來,員役輩恣意豫賣,自壬辰至癸卯合十二年條,米爲五千一百石零,木爲一百十一同零,錢爲二百兩零,已不勝驚惋,而其外前任書員徐鳳培·韓光祚所盜賣者,又爲米一千六百五十石零,錢爲四千八百六十兩零,今則通一年米木錢,殆無所受。非但渠輩之空役難支,祭需物種,萬無及時進排之道,莫重之地,萬萬悚悶。此不可不汲汲變通,而設貢本意,非徒爲下輩沾漑之資,乃是祭物措備之需,則不可與尋常公貨比,尤不容任其乾沒,致此罔措,況有壬子節目,所當一竝追刷,而數爻夥多,亦不無窒礙之端,員役等豫賣條,限三年退等計除,兩漢盜賣條,取其文蹟爻周後,使之無價還退,兩漢不可以其時經勘,置而勿論,更爲移送刑曹,照律重繩,來頭若或更有此弊,則與受者,竝施右律之意,成節目施行,凡移納成冊之屬於本寺貢價者,一切防塞事,亦爲分付於戶惠廳似好,而都相登筵,下詢處之,何如?相璜曰,臣於待罪本司提擧之後,僚提有以此往復於臣者,俄於閤外,又以此事酬酢矣。本寺事勢,萬不可無及今變通之擧,又決不可無慮後懲創之政,苟欲變通懲創,則今此所奏之外,更無他道,而況此是申明昔日定式之事,臣意亦以依所請施行爲好,而盜賣兩漢,不容以尋常刑配勘斷,令該曹各別嚴刑,施以遠惡島定配之典,然後少可爲懲前毖後之道矣。上曰,依爲之。出擧條胤根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座,大臣先退。仍命退,諸臣以次退出。
上在慶熙宮。停常參·經筵。
李鍾英,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,來初一日,輪對日次,而日食齋戒相値,頉稟之意,敢啓。傳曰,知道。
李鍾英啓曰,行右承旨朴來謙,今日不爲仕進,卽爲牌招,何如?傳曰,允。
傳于李鍾英曰,右承旨·右副承旨竝許遞,前望單子入之,待下批,牌招察任。
承旨前望單子入之,李奎鉉·吳致愚落點。
李鍾英啓曰,假注書李貞夏,身病猝重,勢難察任,今姑改差,何如?傳曰,允。
李貞夏改差,代以鄭鎏爲假注書。
吳致愚啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙,旣有只推之命,竝卽牌招,以爲推移入直之地,何如?傳曰,允。
李鍾英啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于李鍾英曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于吳致愚曰,只推。
吏曹口傳政事,以林逈鎭爲南平縣監。
吳致愚啓曰,卽者吏曹郞廳來言,順安縣令金在厚,憲府則雖已署經,諫院則行大司諫朴齊一未肅拜,司諫金洛龍,獻納金大坤,正言李孝淳在外,只有正言徐承烈一人,不得備員署經云。行大司諫朴齊一,卽爲牌招,以爲備員署經之地,何如?傳曰,一司除署經。
吏曹口傳政事,以任奭朝爲宗廟令。
吳致遇,以禮曹言啓曰,圖畫署畫員李寅植有頉,代本署祿窠,以差備待令畫員中加出,實官朴鍾煥陞付之意,敢啓。傳曰,知道。
李鍾英,以備邊司言啓曰,卽見公忠監司趙秉鉉上疏,則備陳賑餘民情遑汲之狀,仍請本道大同之若而邑已捧條,依例裝載,未捧條竝令待秋成停退,而批旨內,疏辭令廟堂稟處事,命下矣。災路民力,窮夏益詘,責納之難,非曰不然,而正賦法意,至爲嚴重,有不可遽爾闊狹,以開後弊,置之,何如?傳曰,湖西民情旣如此,向來之施於京畿者,何靳於湖西乎?道臣所請,特爲許施。
又以兵曹言啓曰,考見諸道今春官鎭門聚點狀啓,則全羅兵使李顯英狀啓中,道內束伍軍兵聚點時,光陽等兩邑,軍伍間有闕額,器械亦多破傷云。慶尙右兵使安光贊狀啓中,道內束伍軍兵聚點時,尙州等二十七邑,服色間間渝弊,器械小小報頉云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此報頉之擧,其在戎政,誠甚疎忽,各該道執頉當該邑守令,竝推考警責,何如?傳曰,允。
又以刑曹言啓曰,今五月二十六日大臣·備局堂上引見入侍時,奉常寺提調李止淵所啓,臣方待罪太常提擧,而本寺事,有目下悶急者,敢此仰達矣。本寺以祭享衙門,員役本無料布,而只以貢價所受,上供祭需,下資生計,先朝壬子,爲慮員役引年豫賣之弊,嚴立科條,至有與受同罪,文券爻周之節目,近年以來,員役輩恣意豫賣,自壬辰至癸卯合十二年條,米爲五千一百石零,木爲一百十一同零,錢爲二百兩零,已不勝驚惋,而其外前任書員徐鳳培·韓光祚所盜賣者,又爲米一千六百五十石零,錢爲四千八百六十兩零,今則通一年米木錢,殆無所受,非但渠輩之空役難支,祭需物種,萬無及時進排之道,莫重之地,萬萬悚悶。此不可不汲汲變通,而設貢本意非徒爲下輩沾漑之資,乃是祭物措備之需,則不可與尋常公貨比,尤不容任其乾沒,致此罔措,況有壬子節目,所當一竝追刷,而數爻夥多,亦不無窒礙之端,員役輩豫賣條,限三年退等計除,兩漢盜賣條,取其文蹟爻周後,使之無價還退,兩漢不可以其時經勘,置而勿論,更爲移送刑曹,照律重繩,來頭若或更有此弊,則與受者,竝施右律之意,成節目施行,凡移納成冊之屬於本司貢價者,一切防塞事,亦爲分付於戶惠廳似好,而都相登筵,下詢處之,何如?領議政李相璜曰,臣於待罪本寺提擧之後,僚提有以此往復於臣者,俄於閤外,又以此事酬酢矣。本寺事勢,萬不可無及今變通之擧,又決不可無慮後懲創之政,苟欲變通懲創,則今此所奏之外,更無他道,而況此是申明昔日定式之事,臣意亦以依所請施行爲好,而盜賣兩漢,不容以尋常刑配勘斷,令該曹各別嚴刑,施以遠惡島定配之典,然後少可以懲前毖後之道矣。上曰,依爲之事,命下矣。徐鳳培·韓光祚,各嚴刑一次後,鳳培全羅道興陽縣鹿島,光祚羅州牧智島定配所,竝卽押送之意,敢啓。傳曰,知道。
又以摠戎廳言啓曰,北漢訓鍊都監字內城堞頹圮處,自該營今五月初六日始役,今二十六日畢築之意,敢啓。傳曰,知道。
刑曹啓目,罪人張風雲,四月十五日,到公州看頭晩里,逢着苧布馱來之金三伊,同行數十里,至毛乙院,日已在山,四顧無人,以石打其䐉後,卽地致斃,奪取其苧布一百十二疋,轉賣各處,被捉於捕廳等情節,旣已箇箇承款,依例結案取招,係是不待時斬罪人,依法典照律報議政府,詳覆施行,何如?判付。啓,依允。
上在慶熙宮。停常參·經筵。
自開東至人定,灑雨下雨,測雨器水深一寸八分。
李鍾英啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,左副承旨金胤根,今日不爲仕進,卽爲牌招,何如?傳曰,允。
吳致愚啓曰,左尹尹致謙,右尹洪羲瑾,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙,旣有只推之命,竝卽牌招,以爲推移入直之地,何如?傳曰,允。
李鍾英啓曰,行大司憲李勉昇,掌令吳正秀在外,執義李竣祜,掌令李發源,持平鄭德和·高萬九牌不進,監察茶時之意,敢啓。傳曰,知道。
以執義李竣祜,掌令李發源,持平鄭德和·高萬九,正言徐承烈牌不進罷職傳旨,傳于李鍾英曰,只推。
以左副承旨金胤根牌不進罷職傳旨,傳于吳致愚曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于吳致愚曰,只推。
吳致愚,以奎章閣言啓曰,明日卽奎章閣奉審日次,臣等進詣擧行之意,取啓。傳曰,後日次爲之。
李鍾英,以摠戎廳言啓曰,北漢御營廳字內城堞頹圮處,自該營今五月初六日始役,今二十七日畢築之意,敢啓。傳曰,知道。
上在慶熙宮。停常參·經筵。
藥房提調李止淵,副提調兪星煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
吳致愚啓曰,明日乃是初伏,自明日處暑間,視事頉稟之意,敢啓。傳曰,知道。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鍾英啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于吳致愚曰,禮房承旨馳詣宗廟景慕宮,奉審摘奸以來。
吳致愚啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙,旣有只推之命,竝卽牌招,以爲推移入直之地,何如?傳曰,允。
傳于吳致愚曰,都憲外臺諫竝許遞,政官牌招開政。
金胤根啓曰,行大司憲李勉昇在外,執義掌令二員,持平二員未差,監察茶時之意,敢啓。傳曰,知道。
吳致愚啓曰,行吏曹判書徐俊輔,參議徐箕淳牌不進推考傳旨及罷職傳旨,今方捧入,而開政命下之後,如是違牌,事甚未安。參判金陽淳在外,判書更爲牌招,何如?傳曰,允。參議只推,一體牌招,如有違牌,勿爲呼望。
有政。吏批,判書徐俊輔進,參判金陽淳在外未肅拜,參議徐箕淳進,左副承旨金胤根進。啓曰,大司成今當差出,而擬望之人乏少,外任竝擬,何如?傳曰,允。
以李羲發爲大司憲,李基華爲執義,李益文爲司諫,姜必煥·趙思健爲掌令,白時亨·韓哲浩爲持平,鄭德和爲獻納,鮮于·李元會爲正言,徐英淳爲大司成,李鶴九爲南部令,金昌源爲典獄主簿,贈參判嚴興道贈工判例兼,忠節卓異贈職事承傳,故學生沈崇之贈吏參例兼,故學生沈鋐贈吏議,已上同知沈能俊兩代。
兵批,判書朴周壽病,參判李志淵入直進,參議洪祐燮病,參知李寅敎病,同副承旨兪星煥進。護軍朴齊一·朴來謙,副護軍李敦榮·李啓朝,副司直李竣祜·金洛龍·金大坤·李發源·吳正秀·鄭德和·高萬九,副司果李孝淳·徐承烈,以上竝單付。吏批,再政。以李冀楨爲禮曹正郞,韓發翼爲司藝,金養默爲肇慶廟令。
傳于兪星煥曰,前慶尙監司留待。
傳于兪星煥曰,前慶尙監司入侍。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于吳致愚曰,只推。
李鍾英,以備邊司言啓曰,卽見京畿監司鄭基善狀啓,則以爲,勅需之自備局區劃三萬兩內,除辛卯支勅,其餘入於鑄所物力,尙無一包作穀,今番惠廳區劃作還穀折米一萬石,名以癸巳補勅米,姑爲權付,限八年糶糴取耗,可得萬石後,元穀還錄該廳,耗條則仍作勅穀,事甚便宜,請令廟堂,稟旨,分付矣。畿道勅需事勢,實不可無及今措處之政,而顧無可以擬議處,惠廳之今年作還米,專出於取耗之計,苟欲權宜矯捄,姑以此移補勅需,限年還屬,在該廳非曰,無些少掣礙,而旣不至大妨經用,則許令如是變通,不害爲共濟之義,在該道則得此牽架,來憂可紓,特爲依狀請施行,而勅需法意,本自嚴重,初不宜混入於鑄所,鑄事雖曰,迄未有定,當初啓之爲勅需區劃者,豈容乾沒於其間乎?更令該道道臣,審量其開鑄與否後,有可還捧者,刻期督懲,無或玩愒,隨捧作還,還充本色,俾減惠穀還錄之年限,何如?傳曰,允。
又以訓鍊都監言啓曰,本局把摠閔恒錫,身病甚重,勢難察任,改差,何如?傳曰,允。
癸巳五月二十九日申時,上御興政堂。前慶尙監司入侍時,同副承旨兪星煥,假注書鄭鎏,記事官金鉉復,記注官金泰顯,前慶尙監司金陽淳,以次進伏訖。上曰,前慶尙監司進前。陽淳進伏。上曰,有何弊瘼乎?陽淳曰,本道幅員甚廣,雖有多少弊瘼,卒乍間難以枚擧仰達矣。上曰,就座。仍命退,諸臣以次退出。
上在慶熙宮。停常參·經筵。
申時酉時,日食。
李鍾英啓曰,來初五日朝參日次矣,敢稟。傳曰,停。
金胤根啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩未肅拜,監察茶時之意,敢啓。傳曰,知道。
李鍾英啓曰,右副承旨吳致愚今日不爲仕進,卽爲牌招,何如?傳曰,允。
兪星煥啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙旣有只推之命,竝卽牌招,以爲推移入直之地,何如?傳曰,允。
傳于李鍾英曰,吏兵批歲抄點下者,依例捧傳旨。
禮曹,今六月十八日大殿誕日陳賀時應行節目,參考前例磨鍊爲白去乎,依此擧行,何如?判付。啓,權停爲良如敎。
以右副承旨吳致愚牌不進罷職傳旨,傳于李鍾英曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于兪星煥曰,只推。
備邊司,以朴大圭爲東萊府使。
兪星煥,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
李鍾英,以都摠府言啓曰,今日入直內三廳武兼禁軍及軍兵等,當爲中日習射技放,而救食相値,不得設行之意,敢啓。傳曰,知道。
又以兵曹言啓曰,五衛將金基河·曺光振·洪錫胤·金亨洙俱爲除授在外,上來無期云。忠翊衛將金應秀病難供職,呈狀乞遞,竝改差,何如?傳曰,允。
又以摠戒廳言啓曰,本廳中軍李忠運呈辭在外,曠務可悶,改差,何如?傳曰,允。
兵曹,以許溟爲摠戎中軍。
上在慶熙宮。停常參·經筵。
兪星煥啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李鍾英啓曰,左副承旨金胤根,右副承旨吳致愚,今日不爲仕進,竝卽牌招,何如?傳曰,允。
兪星煥啓曰,三品官之無得過三日循例請牌,曾有定式矣。大司成徐英淳除拜後過三日不爲出肅,事體所在,誠極未安。依定式從重推考,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙旣有只推之命,竝卽牌招,以爲推移入直之地,何如?傳曰,允。
又啓曰,事變假注書文璹身病猝重,勢難察任,今姑改差,何如?傳曰,允。
文璹改差,代以林亨洙爲事變假注書。
以左副承旨金胤根,右副承旨吳致愚牌不進罷職傳旨,傳于兪星煥曰,只推。
兪星煥啓曰,行都承旨申緯,行左承旨李奎鉉,左副承旨金胤根,右副承旨吳致愚不爲仕進,行右承旨李鍾英式暇出去,院中只有臣一人,伴直無人,右副承旨吳致愚,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨吳致愚再牌不進,伴直無人,左副承旨金胤根旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以右副承旨吳致愚再牌不進罷職傳旨,傳于兪星煥曰,只推。
兪星煥啓曰,左副承旨金胤根再牌不進,伴直無人,右副承旨吳致愚旣有只推之命,所當更爲牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,金興根·韓鎭㦿落點。
兪星煥啓曰,伴直無人,新除授右副承旨韓鎭㦿,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于兪星煥曰,只推。
以大司成徐英淳牌不進罷職傳旨,傳于兪星煥曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于兪星煥曰,只推。
以平安監司沈能岳啓本,楚山前府使徐萬修贓案更覈以聞,令廟堂稟處事,傳于兪星煥曰,道査旣如此,贓案爻周,罪名蕩滌,可也。
以黃海監司鄭知容狀啓,白川郡守鄭世翼,新溪縣令金箕默,黃崗縣監趙敏永,俱爲受由上京,竝令該曹催促下送事,傳于兪星煥曰,當此悶旱,不可曠官,竝令不多日內催促下送事,分付該曹。
兪星煥,以承文院都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
又以吏曹言啓曰,黃海監司鄭知容狀啓,初庚巳屆,一霈尙靳,移秧失時,民情罔措,祈雨祭次第設行之意,今方發關申飭於列邑,而白川郡守鄭世翼,遂安郡守李熙絅,新漢縣令金箕默,黃崗縣監趙敏永,俱爲受由上京,姑未還任,竝令該曹催促下送事判付內,當此悶旱,不可曠官,竝令不多日內催促下送事,分付該曹,判下矣。遂安郡守李熙絅先已改差,差代下去,其外三邑守令,自臣曹催促,則白川郡守鄭世翼已爲下去,黃崗縣監趙敏永初四日下去,新溪縣令金箕默初六日下去云矣,敢啓。傳曰,知道。
又以訓鍊都監言啓曰,本局局別將金思運身病甚重,勢難察任,改差,何如?傳曰,允。
行戶曹判書洪奭周疏曰,伏以,臣之疎迂鈍劣,初何嘗一毫近似於大農重任哉?受命之初,辭不獲遂,恩批隆摯,夐絶常倫,臣於是感激震越,忽忘其身,聞令而趨,陳力而就,役役於米鹽案牘之中者,今焉已三易朔矣。銜恩思報,犬馬尙然,臣雖至愚,豈不願殫竭精力,以仰答洪造之萬一哉?其祭樗散無當,蒲柳已彫,鈍刃徒敝於盤錯,駑步先窮於坡地,裕國富民之政,尙矣無論,而簿書末務之循例應酬者,亦不免瘢疣之百出不能者止,聖有明訓,而嚴畏囁嚅,蹲冒至今,貪榮忘分之咎,固已百喙而難解矣。迺者過福之災,遽招難醫之疾,風熱交攻,牙頰盡浮,而毒氣所注,腫發腦後,根核深固,紅暈延亘,委身床玆,宛轉呻楚,當餐而不能下咽,欲睡而不能貼枕,旬日之間,元氣大脫,不惟臣之虛弱,凜然有自危之心,而傍觀亦莫不爲臣危之,假使仰藉恩批,幸尋生路,其能收召神精,振攝筋骸,以自效於率職趨事之義,則亦不可以時月幾矣。書曰,無曠庶官,庶官之事,皆不可一日曠也。況臣所叨度支之任,掌邦賦而制經用,其爲重又非庶官比者乎?今臣之不能省事,已有日矣。百務樷委,句檢無路,經用所關,受弊孔多,且嶺漕來泊,點船宜亟,考績當朔,磨勘有限,而緣臣之病,俱將未免廢例而妨事,臣旣受恩深厚,曾未效涓埃之報,而反以臣故,貽害於公家至此,若又懷戀寵祿,淟涊而不知去,則其爲罪又將何以自贖哉?玆敢力疾治疏,干瀆崇聽。伏乞聖慈,俯賜矜察,亟褫臣度支官銜,俾重務無曠,且使臣安意調治,少延殘喘,以究生成之澤,千萬幸甚,臣無任云云。答曰,省疏具悉。豈可以一時之症,輒遞重任乎?勿辭調理。
上在慶熙宮。停常參·經筵。
自巳時至人定,灑雨下雨,測雨器水深二寸二分,自人定至初四日開東,灑雨下雨,測雨器水深二寸八分。
金興根啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
注書洪大稱病,代以李魯確爲假注書。
韓鎭㦿啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙旣有只推之命,竝卽牌招,推移入直,何如?傳曰,允。
韓鎭㦿,以禮曹言啓曰,春末夏初,雨暘均適,及至端陽以後,跨朔之間,暵乾太甚,日前甘澍旣始旋止,終靳沛然,初庚巳過,秧節漸晩,言念民事,誠極渴悶。圭璧之擧,一時爲急,初次祈雨祭,不卜日今初五日,三角山,木覓山·漢江,依例遣堂下三品官,虔誠設行,何如?傳曰,允。香祝當親傳矣。
又以侍講院言啓曰,弼善權馦入直矣。以掃墳事下直出去,上番闕直,事甚未安。兼輔德徐箕淳呈辭受由,兼文學金景善受由在外,輔德尹正鎭,兼弼善金遇明,文學韓鎭庭,竝卽牌招,推移入直,何如?傳曰,允。
以輔德尹正鎭,兼弼善金遇明,文學韓鎭庭牌不進罷職傳旨,傳于韓鎭㦿曰,只推。
韓鎭㦿,以侍講院言啓曰,上番闕直,事甚未安。輔德尹正鎭,兼弼善金遇明,文學韓鎭庭旣有只推之命,竝更爲牌招,推移入直,何如?傳曰,允。
金興根啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于金興根曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
傳于韓鎭㦿曰,發遣吏郞諸執事淸齋與否,摘奸以來。
傳于韓鎭㦿曰,明日出宮門路,以廣達門爲之。
韓鎭㦿,以禮曹言啓曰,卽接魯城幼學金榮運所志,則以爲,同姓五寸叔樀嫡妾俱無子,以其同姓八寸弟尙彦第二子晉澤,欲爲繼後,兩家相議完定,而未及禮斜,樀夫妻俱爲作故,拘於常規,不得循例禮斜,依定式草記稟處事呈狀矣。凡繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金榮運所訴旣如此,依定式金尙彦第二子晉澤,立爲金樀之後,何如?傳曰,允。
金興根,以兵曹言啓曰,明日親傳香祝時,侍衛禁軍別將,當爲率領,而禁軍別將李恒權身病猝重,不得進參,一番內禁衛將李悌彬,使之兼別將擧行,何如?傳曰,允。
又以都摠府言啓曰,副摠管趙運永以御營中軍,本營諸將官褒貶講坐起事,禁衛營晝仕出去之意,敢啓。傳曰,知道。
又以義禁府言啓曰,楚山前府使徐萬修贓案爻周,罪名蕩滌事,承傳啓下矣。徐萬修贓案爻周,罪名蕩滌之意,敢啓。傳曰,知道。
上在慶熙宮。停常參·經筵。
自開東至申時,灑雨下雨,測雨器水深四寸七分。
自三更至初五日開東,灑雨下雨,測雨器水深一寸六分。
金興根啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩未肅拜,監察茶時之意,敢啓。傳曰,知道。
申緯啓曰,假注書鄭鎏身病猝重,勢難察任,今姑改差,何如?傳曰,允。
鄭鎏改差,代以金學秀爲假注書。
韓鎭㦿啓曰,因禮曹草記,今初五日初次祈雨祭親傳香事命下,而昨日甘霈,通霄不止,見今雨勢,尙此繼霔,在前如此之時,有啓稟停止之例,何以爲之?敢稟。傳曰,甘霈周洽,民事萬幸,祈雨祭停止。
又啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙旣有只推之命,竝卽牌招,推移入直,何如?傳曰,允。
以輔德尹正鎭,兼弼善金遇明,文學韓鎭庭再牌不進罷職傳旨,傳于韓鎭㦿曰,只推。
韓鎭㦿,以侍講院言啓曰,上番連日闕直,事甚未安。輔德尹正鎭,兼弼善金遇明,文學韓鎭庭旣有只推之命,竝卽牌招,推移入直,何如?傳曰,允。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
以兼弼善金遇明,文學韓鎭庭牌不進罷職傳旨,傳于韓鎭㦿曰,只推。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接永禧殿官員所報,則今日之雨,正殿第一室龕室內班子滲漏,五峯屛內面點滴流下,龍床及褥席下排地衣沾濕云矣。殿內雨漏,萬萬驚悚,臣曹堂上,卽爲進詣奉審後,稟處,何如?傳曰,允。
又以禮曹言啓曰,臣萬永謹詣永禧殿,與本殿令朴宗采,參奉李始永,眼同奉審,則第一室龕室內班子滲漏,點滴於五峯屛內面上,濕僅爲四分,而流漬於屛面,至下縇處,稍廣數寸,而上排彩花單席,不至沾濕,下排褥席及黃花單席沾濕處,上面長爲一尺,廣爲一寸,後面長爲一尺一寸,廣爲二寸矣。取考本殿謄錄,則乙丑二月初十日之雨,第一室龕室班子滲漏之時,亦有慰安祭磨鍊之例。慰安祭不卜日今初七日設行,祝文令藝文館撰出,修改之節,待快晴擇日擧行,而在前如此之時,修改前有姑先以精潔油芚蓋遮之例,依此擧行,何如?傳曰,允。
李鍾英,以都摠府言啓曰,今日入直內三廳武兼禁軍及軍兵等,當爲中日習射技放,而祈雨祭香祝親傳相値,不得設行之意,敢啓。傳曰,知道。
上在慶熙宮。停常參·經筵。
藥房都提調鄭晩錫,副提調兪星煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李鍾英啓曰,左副承旨金興根今日不爲仕進,卽爲牌招,何如?傳曰,允。
韓鎭㦿啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙旣有只推之命,竝卽牌招,推移入直,何如?傳曰,允。
兪星煥啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,取啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于兪星煥曰,只推。
以左副承旨金興根牌不進罷職傳旨,傳于兪星煥曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
韓鎭㦿,以內醫院都提調意啓曰,提調李止淵今日問安,不爲仕進,卽爲牌招,何如?傳曰,允。
又以奎章閣言啓曰,卽見守直閣監手本,則奉謨堂南邊大松一株爲風雨折落,偃仆於雲漢門東庫,而枝條橫亘奉謨堂前簷,瓦子多有脫落云,萬萬驚悚,閣臣一員,卽爲進詣奉謨堂奉審,奎章閣及閣內諸處,一體奉審,而風落松及今斫去之意,分付該曹,何如?傳曰,允。
又以奎章閣言啓曰,臣學性進詣奉謨堂奉審,則前簷及雲漢門東西廡,俱爲風落松所傷,瓦子脫落,漏痕狼藉,修改之節,一時爲急,趁卽擧行之意,分付該曹,奎章閣奉審則無頉,而閣內諸處,亦多有雨漏傾頹處,此則待快晴修改之意,一體分付,何如?傳曰,允。
又以禮曹言啓曰,永禧殿第一室龕室內班子滲漏處,修改前,姑先以油芚蓋遮事,啓下矣。謹依乙丑年例,臣曹堂上進去,看檢擧行之意,敢啓。傳曰,知道。
兪星煥,以兵曹言啓曰,今六月初五日寅正三刻土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,卽接南道參軍尹學成牒報,則禁衛營所授崇禮門東邊第一城廊近處體城二間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以兵曹言啓曰,卽接昌德宮入直衛將浪太順牒報,則敦化門東邊水門鐵索,爲急水所激,間間拔落,曜金門南邊水閣鐵門,亦爲破傷云。爲先令繕工監堅實樹柵,卽速修改,而亦令巡邏營門申飭校卒,限修改間嚴加巡察之意,分付,何如?傳曰,允。
又以禁衛營言啓曰,本營字內崇禮門東邊第一城廊近處體城二間許頹圮處,把守軍兵令該軍門量宜定送事,自兵曹草記矣。哨官一員,京標下軍十五名,嚴飭定送,限修築間輪回守直之意,敢啓。傳曰,知道。
又以義禁府言啓曰,金浦兼任通津府使金魯甲拿問處之事,傳旨啓下矣。金魯甲時在任所云,依例發遣府書吏拿來,何如?傳曰,待待命拿囚。
又以義禁言啓曰,金浦兼任陽川縣令金晉敎拿問處之事,傳旨啓下矣。金晉敎時在任所云,依例發遣府羅將拿來,何如?傳曰,待待命拿囚。
大司成徐英淳疏曰,伏以,臣門戶單寒,稟性庸鈍,人地之微,百無一取,而倖竊科第,于今十有九年之間,居然躋下大夫之列,內而邇列,外而腴邑,次第兜攬,罔非濫踰而帡幪庇覆,偏蒙洪造,絲毫裨益,莫效微勞,居常愧懼,若無所容措,榮塗進取,更何有冀望?臣於前月,伏蒙恩由,往省西邑,歸卽沈病未及反面,方切悚蹙,忽於此際,伏奉除旨,以臣爲成均館大司成,臣聞命驚惶,莫省所以。噫,是職也,古所稱師儒之長,而正士趨贊文治,于以矜式乎風敎,于以作成乎人才,其責任之重,遴選之峻,非尋常之官司之比,除非淸名雅望,才學俱備者,莫宜居之,而今乃擧而畀之於如臣最居人下之一賤品,伏未知聖上奚取於臣,而有此誤恩也。臣本幼時善病,仍失劬工,早科不幸,益復荒業,經傳之學,殆同笆籬,功令之文,未識谿逕,此實通朝之所共知,何嘗近似於見識,而今乃據皐比之席,任考課之責,則士林之失望,已無可言,而在聖朝愼惜名器之道,誠不宜猥雜之至此也。臣雖至愚,亦知廉隅,何敢徒懷榮寵,晏若固有,不顧物議之厚嗤,自取過分之招災也哉?庚牌儼臨,罪犯違傲,左右思量,承膺無望,玆敢不避煩猥,冒死控籲。伏乞聖慈,諒臣言之非出飾讓,念公器之不可濫授,將臣職名,亟命鐫改,以重官方,以安微分,千萬幸甚,臣無任云云。省疏具悉。爾其勿辭察職。
癸巳六月初五日辰時,上御興政堂。藥房入診入侍時,都提調鄭晩錫,副提調兪星煥,假注書李魯確,記注官金泰顯·卓雲翰,直閣吳取善以次進伏。醫官玄在德·李亨基·卞文燮·趙宗翊進伏楹外訖。上曰,史官分左右。晩錫進前奏曰,甘霈周洽,民事多幸,轉染之氣,似爲洗滌,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。醫官入診,置之。晩錫曰,三伏已屆,入診,似好矣。上曰,二人診之,可也。亨基·文燮等以次診候,退伏楹外訖。星煥曰,脈候奏之。亨基等奏曰,脈候左右三部調均矣。上曰,大臣就座。仍命退,諸臣以次退出。
上在慶熙宮。停常參·經筵。
兪星煥啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于韓鎭㦿曰,禮房承旨馳詣永禧殿,奉審摘奸以來。
兪星煥啓曰,行都承旨申緯,行右承旨李鍾英,左副承旨金興根不爲仕進,行左承旨李奎鉉式暇,右副承旨韓鎭㦿式暇出去,院中只有臣一人,伴直無人,左副承旨金興根,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金興根牌不進,伴直無人,行右承旨李鍾英,所當牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙旣有只推之命,竝卽牌招,推移入直,何如?傳曰,允。
傳于兪星煥曰,翰圈爲之。
兪星煥啓曰,翰圈爲之事,命下矣。別兼春秋金大根·洪鍾應,竝卽牌招,徐念淳時在平安道龍崗縣任所,斯速乘馹上來事,下諭,何如?傳曰,允。在外別兼減下。
又啓曰,翰圈爲之事,命下矣。別兼春秋徐念淳旣已減下,前檢閱李公翼,令該曹依例口傳單付別兼春秋,仍卽牌招,以爲備員會圈之地,何如?傳曰,允。
吏曹口傳政事,別兼春秋單李公翼。
傳于兪星煥曰,前左議政沈象奎分揀,復拜前任。
兪星煥啓曰,前左議政沈象奎分揀,復拜前任事,命下矣。政官牌招,開政下批,何如?傳曰,允。
有政。吏批,判書徐俊輔進,參判金陽淳,參議徐箕淳竝牌招不進,同副承旨兪星煥進。以尹命奎爲兼輔德,韓光臣爲顯陵令,林鶴聞·文起珽爲直講,李用觀爲典設別提,左議政沈象奎爲禁衛都提調,左議政沈象奎復拜前任事傳敎,承文都提調單左議政沈象奎,東萊府使單朴大圭,故文學李義進贈吏議例兼,故縣令李剛中贈僕正,以上同知李寅羲兩代。
兵批,判書朴周壽進,參判李志淵病,參議洪祐燮入直進,參知李寅敎病,行右承旨李鍾英進。以李應植爲同知,李止淵爲副摠管,吳顯文·柳翊魯·兪膺煥·尹商大·李惟穆·黃在元爲五衛將,洪隱爲忠翊將,金秉遠爲武兼,張遠行爲金烏別將,副護軍金胤根·吳致愚·李根中·尹喜豐·朴齊明,以上竝單付。
兵批,再政。都摠管單李止淵。
李鍾英啓曰,新拜左議政沈象奎時在黃海道白川郡,上來事,依例遣史官傳諭,上來時給馬事,兩道監司處,下諭,何如?傳曰,允。別諭當書下矣。
兪星煥啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于金星煥曰,只推。
以左副承旨金興根牌不進罷職傳旨,傳于兪星煥曰,只推。
以吏曹參議徐箕淳牌不進罷職傳旨,傳于兪星煥曰,只推。
以副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙牌不進罷職傳旨,傳于兪星煥曰,只推。
兪星煥,以兵曹言啓曰,本曹正郞成遂默身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以都摠府言啓曰,副摠管具信喜以訓鍊都監中軍,本營諸將官褒貶講坐起事,北營晝仕出去之意,敢啓。傳曰,知道。
又以義禁府言啓曰,前左議政沈象奎分揀事,承傳啓下矣。沈象奎分揀放送事,分付該道道臣之意,敢啓。傳曰,知道。
上在慶熙宮。停常參·經筵。
李鍾英啓曰,來十一日朝參日次矣,敢稟。傳曰,停。
又啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩未肅拜,監察茶時之意,敢啓。傳曰,知道。
韓鎭㦿啓曰,來十一日輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵·洪鍾應,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
又啓曰,別兼看秋李公翼時在平安道成川地,斯速乘馹上來事,下諭,何如?傳曰,別兼減下。
以別兼春秋金大根·洪鍾應牌不進罷職傳旨,傳于韓鎭㦿曰,只推。
韓鎭㦿啓曰,翰圈爲之事,命下矣。別兼春秋金大根·洪鍾應旣有只推之命,竝卽牌招,李公翼旣已減下,前檢閱李謙在,令該曹依例口傳單付別兼春秋,一體牌招,以爲備員會圈之地,何如?傳曰,允。
吏曹口傳政事,別兼春秋單李謙在。
翰林會圈,三點,洪永圭·趙徽林·徐憲淳·曺雲承,洪說謨·徐耆淳·金學性·朴齊憲,已上取八人。
傳于李鍾英曰,勅奇甚緊,大臣率有司堂上,戶惠堂來待。
李鍾英,以備邊司言啓曰,臣等依下敎來會,而戶曹判書洪奭周,有司堂上李紀淵,懸病不進,事甚未安。竝推考警責,令政院牌招,儐接之事,禮堂亦不可不與聞,禮曹判書趙萬永,一體牌招進參,何如?傳曰,允。
李鍾英啓曰,領議政李相璜,行禮曹判書趙萬永,宣惠堂上朴周壽,有司堂上李止淵·徐能輔,趙寅永,依下敎來待矣。傳曰,入侍。
有政。吏批,判書徐俊輔進,參判金陽淳,參議徐箕淳竝牌不進,右副承旨韓鎭㦿進。以李止淵爲陳慰兼進香使,朴晦壽爲副使,李竣祜爲書狀官,尹滋耕爲兵曹正郞,遠接使單朴宗薰,館伴單趙萬永,問禮官單金景善,迎接都監提調單洪奭周,郞廳八單,李垿·趙得林·朴宗休·李衡在·任泰濬·鄭憲容·李樂重,尹度一,公事郞廳單申鳳圭。
兵批,判書朴周壽,參判李志淵病,參議洪祐燮入直進,參知李寅敎病,行右承旨李鍾英進。僉知三單,吳顯文·柳翊魯·兪膺煥,司果成遂默,以上竝單付。
以吏曹參議徐箕淳牌不進罷職傳旨,傳于韓鎭㦿曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
以京畿監司鄭基善狀啓,朔寧郡民家失火事,傳于韓鎭㦿曰,聞甚矜惻,元恤典外,別加顧助,結構奠接之方,令廟堂措辭,分付。
李鍾英,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
韓鎭㦿,以吏批言啓曰,昨日政,典設司別提首望,以李鼎基擬入,而方在喪中,不能照檢,臣不勝惶恐,原望筒勿施,何如?傳曰,允。
又以內醫院都提調意啓曰,本院提調李止淵除拜摠管矣。嘗藥之地職務相妨,摠管之任,今姑許遞,何如?傳曰,允。
癸巳六月初七日申時,上御興政堂。大臣率禮·惠堂有司堂上入時時,行右承旨李鍾英,假注書金學秀,別兼春秋金大根·洪鍾應,領議政李相璜,行禮曹判書趙萬永,宣惠堂上朴周壽,工曹判書李止淵,知敦寧府事徐能輔,右參贊趙寅永以次進伏訖。上曰,史官分左右。上曰,入侍注書,誰也?學秀起伏奏曰,假注書臣金學秀矣。相璜曰,日氣不佳,乍霖乍熱,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。相璜曰,意外勅奇甚緊,何以磨勘,凡節罔措矣。相璜曰,皇后崩逝,告哀派勅之燕咨,纔已出來,接待之節,不可不及今留意擧行,而儐使差送,尤不容緩,上護軍朴宗薰,遠接使差下,令政院政官牌招,開政下批,問禮官亦爲差出,使之不多日內辭朝,陳慰兼進香使,一體差出,而迎接都監堂郞及館伴同爲下批之意,分付,何如?上曰,依爲之。出擧條相璜曰,支勅在前,擧行旁午,此時兩西守令,不容一刻曠官,新除未下直守令·察訪,竝令當日內辭朝,仍卽下送,如有上京守令,一體催促,竝爲當日內發送,何如?上曰,依爲之。出擧條相璜曰,有司堂上李紀淵差下已久,尙不行公,日前賓對,今日來會,連事懸病,召牌之下,又爲不進,誠甚過當,後無得如前懸頉之意,更加申飭,俾卽行公,何如?上曰,依爲之。出擧條上曰,大臣就座。仍命退,諸臣以次退出。
上在慶熙宮。停常參·經筵。
自開東至人定,灑雨下雨,測雨器水深二寸五分。
自人定至初九日開東,灑雨下雨,測雨器水深一寸七分。
李奎鉉啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩未肅拜,監蔡茶時之意,敢啓。傳曰,知道。
又啓曰,左副承旨金興根,同副承旨兪星煥,今日不爲仕進,竝卽牌招,何如?傳曰,允。
韓鎭㦿啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
傳于韓鎭㦿曰,明日崇政殿翰林召試,命官爲之。
韓鎭㦿啓曰,翰林召試,明日命官爲之事,命下矣。領事以下館閣堂上,竝待開門命招,何如?傳曰,允。
傳于韓鎭㦿曰,公忠左道暗行御史入侍。
以左副承旨金興根,同副承旨兪星煥牌不進罷職傳旨,傳于韓鎭㦿曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
韓鎭㦿,以承文院都提調意啓曰,勅使派出事,禮部咨文纔已出來矣。以承領之意,撰出回咨,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
又以禮曹言啓曰,問禮官齎去儀註,當爲磨鍊,而在前傳訃勅出來時,多有空闕迎勅之例,今番則何以爲之乎?敢稟。傳曰,明政殿爲之。
又以禮曹言啓曰,取考謄錄,則乾隆戊辰皇后喪進香之行,以祭需中乾杮子之經霾易致腐傷,代封榛子矣。今亦依已例,以乾杮子一十貼代,榛子一十斗磨鍊以入之意,敢啓。傳曰,知道。
又以禮曹言啓曰,取考謄錄,則皇后喪傳訃勅出來時,自上具翼善冠·衮龍袍,出宮至郊館,改具黲袍·烏犀帶,百官從上服,迎勅至殿庭,有擧哀之節矣。今亦依前例磨鍊之意,敢啓。傳曰,知道。
又以禮曹言啓曰,今此勅使以傳訃出來,而不受宴享之意,纔有禮部移咨矣。自前訃勅時,宴享一款停止,而至於接見茶禮,依例爲之。今亦令都監及各該司備待,城闕門結綵,亦依已例,勿爲擧行之意,分付,何如?傳曰,允。
李奎鉉,以戶曹言啓曰,謹奉傳敎,璿源殿中排設廳以下椽木等修改吉日時,令日官金宜鍾推擇,則今六月十六日卯時爲吉云。以此日時擧行之意,敢啓。傳曰,知道。
又以備邊司言啓曰,卽見京畿監司鄭基善所報,則以爲,,本道勅需枵然,而客使又將出來,其所擧行,萬萬罔措,請以某衙門錢限二萬兩,先爲貸下矣。畿輔輔勅需,本自不敷,而間又鑄事不成,元穀蕩然,至有日前排年貸穀之擧,況今勅奇當頭,酬接之節,萬萬緊急,且考已例,每有貸劃者,則以若事勢,不可不劃卽措辦,俾無緩不及事之弊,姑就京外遺在,稍可容措處,以海營勅錢一萬兩,惠廳錢六千兩,禁御兩營錢各二千兩貸下,以爲竣事之地,至於備報之方,令道臣另加經紀,更爲論報事,分付,何如?傳曰,允。
又以摠戎廳言啓曰,北漢禁衛營字內城堞頹圮處,自該營五月十二日始役,今六月初七日畢築之意,敢啓。傳曰,知道。
癸巳六月初八日未時,上御興政堂。公忠左道暗行御史入侍時,右副承旨韓鎭㦿,假注書李魯確,記注官金泰顯,別兼春秋李謙在,暗行御史金箕晩以次進伏訖。上曰,弊瘼無之乎?箕晩起伏奏曰,大槪已陳於別單,更無可奏之事矣。仍命退,諸臣以次退出。
上在慶熙宮。停常參·經筵。
自開東至未時,灑雨下雨,測雨器水深二分。
金興根啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李奎鉉啓曰,行右承旨李鍾英,同副承旨兪星煥,今日不爲仕進,竝卽牌招,何如?傳曰,允。
韓鎭㦿啓曰,奎章閣提學洪奭周,弘文提學李止淵,藝文提學趙寅永,知春秋李翊會,同春秋金陽淳·韓耆裕·金弘根,直提學鄭基善,牌不進推考傳旨今方捧入,而翰林召試命下之後,如是違牌,事甚未安。竝更牌招,何如?傳曰,允。如有違牌,勿爲呼望。
又啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
金興根啓曰,今初六日政直講望筒,副望文起珽落點,而首望朴景憲昨日誤爲肅謝,事未前有,萬萬駭然。臣之矇然捧入,不勝惶悚,原肅單勿施,朴景憲所當重勘,而本院請推之外,無他可施之罰,何以爲之?敢稟。傳曰,推考。
傳于金興根曰,今番翰林召試,取四人。
傳于金興根曰,科次入侍。
傳曰,向來處分,雖出於事體之不得不然,而予豈樂爲也哉?卿試思之,卿之至今相持,卽不過卿一己事,而予之必欲致卿,乃是爲國事也。然則公私輕重,不待智者而知之。自古及今,未嘗聞大官以私義爲拘,不得進身者,以卿高識,寧不及此,而强爲此逡巡乎?況今勅奇甚急,廟務方殷,卿之上來,尤不容一時虛徐。玆遣正卿,更申至意,望卿犂然領會,勿復靳持,卽日就途,以副側席之思。仍傳于韓鎭㦿曰,此別諭遣正卿,馳往傳諭于左議政所住處,仍與偕來。
傳于韓鎭㦿曰,左相偕來正卿,刑判進去。
金興根啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于金興根曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
韓鎭㦿,以侍講院言啓曰,新除授兼輔德尹命圭除拜屢日,尙不出肅,卽爲牌招察任,何如?傳曰,允。
吏曹口傳政事,檢閱單朴齊憲。韓鎭㦿,以吏曹言啓曰,問禮官行期,在於不日,而金景善在外云,不可不及今變通,改差,其代更爲口傳塡差以入之意,敢啓。傳曰,知道。
吏曹口傳政事,問禮官單趙秉憲。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接社稷署所報,則今日雨後神室內前面六七椽間及後面東邊四五椽間,大段滲漏云矣。修改之節,不容少緩,而見今雨水未收,待快晴擇日擧行,何如?傳曰,允。
又以禮曹言啓曰,卽接宗廟署所報,則今朝雨後,永寧殿西門西南角朴工墜落,而瓦子五十餘張,隨而頹落云矣。此與正殿頉處有異,慰安之節,不爲磨鍊,修改之役,待快晴擇日擧行,何如?傳曰,允。
又以禮曹言啓曰,令此陳慰兼進香使齎去禮物祭需,磨鍊啓下矣。祭文令藝文館預爲撰出,而祭需封裹時所盛樻袱等物,亦令戶曹及各該司措備擧行之意,分付,何如?傳曰,允。
又以禮曹言啓曰,今此傳訃勅使出來時,迎勅處所,明政殿爲之事,命下矣。自前明政殿迎勅時門路,以敦化門爲之,今亦以此磨鍊之意,敢啓。傳曰,知道。
李鍾英,以兵曹言啓曰,卽接昌德宮入直衛將浪大順牒報,則金虎門南邊月廊外壁半間許缺落云。爲先令繕工監堅實圍排,卽速修築,而亦令巡邏營門申飭校卒,限改築間嚴加巡察之意,分付,何如?傳曰,允。
又以兵曹言啓曰,卽接東道參軍李義純牒報,則御營廳所授肅靖門東邊第二城廊近處體城二間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以禁衛營言啓曰,本營字內都城頹圮處改築時所入石子,今月初十日爲始,東郊蘆原近處,浮出取用之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城二間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而懸錄牙兵五名,本牙兵十五名,將官率領,限改築間輪回嚴加把守之意,敢啓。傳曰,知道。
行戶曹判書洪奭周疏曰,伏以,臣纔因賤疾,冒控微懇,蹙伏床笫,恭竢恩諒,及承聖批,不惟不準所辭而已,諄複之敎,至有曰,豈可以一時之症,輒遞重任?臣之庸駑,百不猶人,曾何足備使令之末,而旣畀其任,又惜其去,眷顧鄭重,逈越常格,臣雙擎莊讀,且感且悚,竊自擬憑恃寵靈,獲延危喘,殫竭奔奏,少酬涓埃,而顧其病情,積有源委,旣非可以一時責效,其任之重,又不容以一日瘝曠,進退阨塞,不知所措,而煩猥是懼,姑未敢復事陳籲,迺者疆外有事,客使將至,歉荒之餘,國計茫然,而一切供應,皆將責辦於大農,爲是時有司之臣者,雖以通鍊之識,幹濟之才,恪勤官次,不遑夙夜,猶懼其不克堪稱。況以臣疎迂鈍拙,加之以疾病委頓,眊不省事,尙何望左右拮据,隨宜措處,不底於僨敗之歸耶?今臣之病,垂浹兩旬,寢啖俱妨,眞元轉脫,瘡口雖潰,毒氣旁延,膿汴所浸,痤癤遍肆,許多醜穢之狀,有不敢拖溷崇聽,而最是癰腫所發,適當頭䐉,櫛縱冠巾,無路可施,雖欲拚棄軀命,擔舁自致於周行之上,而亦不可得矣。日昨宣召,天牌繼降,而偃便違逋,坐速辠戾,都監之設,今已三日,凡百辦具,晷刻是爭,而緣臣委臥,漫無照檢,循例會同,尙無其望。若又遷延泯伏蹉過時日,則失期誤事,百務皆隳,其爲害將不知所紀極矣。一身顚殞,固不暇恤,其將如國事何哉?玆敢疾聲號籲,重干宸嚴。伏乞聖慈,俯察情實,將臣見帶度支之銜,亟賜鐫遞,仍降威罰,勘臣慢命瀆聰之罪,俾重務無滯,具僚知警,千萬不勝大願,臣無任云云。答曰,省疏具悉。癤腫不過微恙,當此勅奇緊急之時,度支之任,豈可輕易遞改乎?勿辭,調理行公。
同春秋金陽淳疏曰,伏以,臣所帶春秋之銜,與知事臣李翊會,有婚家應避之嫌,在法當遞,而臣義重反面,雖不得不出肅,亦不當仍冒,且今召試有命,天牌儼臨,玆敢據實陳章。伏乞聖明,亟命選部,照例遞改,以存公格,以安私分焉,臣無任云云。答曰,省疏具悉。所請依施。
癸巳六月初九日申時,上御興政堂。翰林召試科次入侍時,左副承旨金興根,假注書李魯確,記事官金鉉復,別兼春秋李謙在,領事李相璜,弘文提學李止淵,藝文提學趙寅永,知春秋李翊會,直提學鄭基善,對讀官韓鎭庭·河錫洪·嚴錫履以次進伏訖。上曰,春坊,誰也?興根起伏奏曰,文學臣韓鎭庭,說書臣嚴錫履。上曰,之次人,誰也?興根奏曰,兵曹佐郞臣河錫洪矣。相璜進前奏曰,昨日雨澤甚喜,今日日氣夬晴,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,科次爲之。錫履進前讀試券訖。上曰,大臣直爲書等,可也。相璜曰,以三下書之乎?上曰,唯。相璜書等訖。興根奉試券四張,坼封讀券訖。上曰,注書出去,取餘券以來。賤臣承命出取餘券以進。上曰,以次上書之。相璜書等訖。上命大臣就座。謙在曰,左右史不可不備,召試被選當次人朴齊憲,令該曹口傳單付檢閱,牌招入直,何如?上曰,依爲之。出擧條謙在曰,時政記纂修事緊,召試被選人朴齊憲,付職後使之署前行公,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
自四更至十一日開東,灑雨下雨,測雨器水深七分。
藥房提調李止淵,副提調兪星煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李鍾英,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外·陳疏外,未肅拜人員,竝卽牌招,何如?傳曰,允。
李鍾英啓曰,左副承旨金興根,右副承旨韓鎭㦿今日不爲仕進,卽竝牌招,何如?傳曰,允。
兪星煥啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙旣有只推之命,竝卽牌招,推移入直,何如?傳曰,允。
又啓曰,行都承旨申緯,行左承旨李奎鉉不爲仕進,行右承旨李鍾英式暇出去,左副承旨金興根,右副承旨韓鎭㦿牌不進,院中只有臣一人,伴直無人,行左承旨李奎鉉,所當牌招,而拘於廳規,不得請牌,何以爲之乎?敢稟。傳曰,牌招。
以左副承旨金興根,右副承旨韓鎭㦿牌不進罷職傳旨,傳于兪星煥曰,只推。
兪星煥啓曰,行左承旨李奎鉉牌不進,伴直無人,右副承旨韓鎭㦿旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨韓鎭㦿再牌不進,伴直無人,左副承旨金興根旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
傳于兪星煥曰,公忠右道暗行御史入侍。
金興根啓曰,行大司憲李勉昇在外,執義李基華,掌令姜弼煥·趙思健,持平韓哲浩牌不進,持平白時亨疏批未下,監察茶時之意,敢啓。傳曰,知道。
以執義李基華,掌令姜弼煥·趙思健,持平韓哲浩,獻納鄭德和,正言李元會牌不進罷職傳旨,傳于金興根曰,只推。
以右副承旨韓鎭㦿再牌不進罷職傳旨,傳于兪星煥曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于兪星煥曰,只推。
以慶尙監司徐憙淳狀啓,金海府使沈有祖到界公狀不爲進呈,罷黜事,傳于兪星煥曰,令該曹口傳差出,不多日內下送。
吏曹口傳政事,以柳致睦爲金海府使。
兪星煥啓曰,今此勅使出來時,黃州·平壤·安州·定州·義州五處迎慰使及平壤問安假承旨,依近例以道內守令借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
兪星煥,以吏曹言啓曰,今此客使出來時,兩西迎慰使,依例以道內堂上守令下批矣。臨時若或有頉,則往復變通之際,將未免費却多日,有緩不及事之慮,迎慰使中若有不得不更爲塡差之事,道臣以便近處守令先爲塡差,借銜亦以已下批之職塡書後,具由狀聞之意,措辭關飭於兩西道臣處,何如?傳曰,允。
金興根,以備邊司言啓曰,今式年鄕漢城試設行吉日,自禮曹前已推擇啓下矣。第今大賑之餘,瘡痍尙滿目,而試期在於未及秋成之前,鄕外多士之裹糧遠赴,已屬當念,京師則巿糶騰貴,外道則居停紛襍,將致主客俱困,民邑竝弊,且客使當前京外擧行,自多竝擧相妨之慮。在前如此之時,多有退試之例,今年式年諸科,竝令退行於明春,以此意,分付該曹及諸道·四都,何如?傳曰,允。
又以兵曹言啓曰,迎勅時闕內設布帳,自敦化門至明政殿排設處,令訓禁兩營合力擧行,城內外道路左右屛門布帳,則亦令三營分掌擧行,何如?傳曰,允
又以兵曹言啓曰,今此迎勅動駕時出還宮門路,依近例皆以崇禮門磨鍊乎?敢稟。傳曰,以敦義門爲之。
持平白時亨疏曰,伏以,臣遐鄕賤品,倖竊科第,歷踐郞署,已踰涯分,況於千萬不自意,持憲除旨,忽下於旅次病伏之時,且惶且感,繼以忸怩,實不知措躬之所也。夫臺閣者,人主之耳目,朝廷之機括也。言議風采,苟非矜式百僚,表準當世,其不可冒據也,而如臣庸陋,何嘗有一毫近似於言責之任乎?伏願亟遞臣職,以重名器,以安私分焉。臣於丐免之章,不宜贅及他說,而臣雖愚劣,區區秉彝之性,常慕古人之節義,見其書想其事,未嘗不擊節歆歎,而逮夫我朝,文物咸備,忠節尤尙,苟値板蕩之時,患亂之際,或敵愾殉節,或奮義立功,在朝家褒揚之典,尤靡不用極矣。臣是關西之人,熟知關西之事蹟,而至若關西之七義士,貞忠大節,可謂建天地而不悖,竝日月而爭光者也。嗚呼,丙丁之事,尙忍言哉?神州陸沈,日月晦暝,一部春秋,無地可讀,千古風泉,無人可誦,獨有贈判書臣崔孝一,贈參判臣車禮亮·安克誠,贈參議臣張厚健·車忠亮·車元轍·車孟胤與其時灣尹贈左贊成臣黃一皓,共執尊周之義,排布斥秦之計,而不幸皇天不助,事機先泄,一時就戮。噫嘻,其節義之卓越,可以永有辭於千百世矣。粵在先朝丙辰,特蒙褒贈之典,竝享顯忠之祠,於是乎奬義烈慰忠魂之道,固無餘憾,第其贈秩之有差等,或一品二品三品者,蓋緣褒贈之典,不得竝蒙於一時,或有前後之致也。大抵七義士立節本末,名雖七而義則一也。豈可異同於其間也哉?伏乞聖明,特依崔孝一褒贈之例,竝施加贈節惠之典,以垂一視之澤焉。蓋此七義士之忠烈,實基我聖朝培養名節之致,而其深忠直節,延及於子孫,則是謂醴泉之有源,靈芝之有根也。頃當辛未土賊之變,義士張厚健五代孫胤祚及聞賊報,不勝忠憤,慨然流涕,招集村里,指揮同堂,諭以忠義,勉以努力,收得丁壯軍數百,白衣巡堞,直入官府,告以今日賊變,不過狗鼠之輩,不足憂也。但昇平已久,不知兵革之爲何事,所以一聞賊奇,人心胥動,固宜靜以安之。至於白馬城,乃賊要衝之路也,一失此守,難保全府,仍得數三哨官軍,躬往守之,乃薦許沆爲先鋒將,更進張夢說·金思喆爲防禦將,俱有功節,送其子赴陣獲俘,遣其奴持牒通信,先事出謀,隨機應變,無非其功,苟論其時之功業第次,宜乎功人也而居第一,及其討平後酬功之時,謂以爲人臣子者,當此搶攘之際,守城討賊,乃是當然道理,豈可矜功而希賞也?仍以自晦,所以錄功,只止於一嘉善,西之人知其功聞其事者,莫不至今嗟惜,其身沒之後,公論齊發,備擧事實,或呈巡營,或訴御史,而特以啓聞體重,尙未登徹,粵在庚寅幸行時,又呈上言,至蒙下該曹,稟處,而姑未回啓,表功恩褒之典,尙稽于今,實爲盛世之欠事,又非激勵忠義之道,臣適忝言地,難泯本土之齊議,敢此附陳,生前之酬勞,旣未稱功,死後之榮褒,恐不可已。伏願殿下,勿以人微而廢言,特施贈典,以慰西土人士之望焉,臣無任云云。省疏具悉。七義士忠節,豈以爵秩高下,有所輕重於其間哉?竝與下款事而令廟堂,稟處,爾其勿辭察職。
癸巳六月初十日申時,上御興政堂。公忠右道暗行御史入侍時,同副承旨兪星煥,假注書金學秀,記注官卓雲翰,記事官朴齊憲,暗行御史黃以次進伏訖。上曰,史官分左右。上曰,本道道內,有何弊瘼乎?起伏奏曰,湖右民瘼,不一其端,而大同稅及軍保米兩條,卽目下民情中最切急者也。湖右昨年穡事,雖與畿甸煞有分數,市價之翔貴,視之都下頗有甚焉。右兩條萬無辦納之勢,故臣於別單中,已有所仰達者矣。上曰,史官就座。仍命退,諸臣以次退出。
上在慶熙宮。停常參·經筵。
自開東至人定,灑雨下雨,測雨器水深四寸四分。
自人定至四更,灑雨下雨,測雨器水深二分。
兪星煥啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
韓鎭㦿啓曰,假注書金學秀身病猝重,勢難察任,今姑改差,何如?傳曰,允。
金學秀改差,代以李承憲爲假注書。
韓鎭㦿啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙旣有只推之命,竝卽牌招,推移入直,何如?傳曰,允。
兪星煥啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于兪星煥曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
韓鎭㦿,以吏曹言啓曰,今日本曹褒貶坐起時,堂上不可不備員,而參判金陽淳病不來,令政院牌招,以爲同參開坐之地,何如?傳曰,允。
兪星煥,以備邊司言啓曰,陳慰兼進香使乾糧,若待各道求請,則似難及期措備,使行盤纏,令該廳依已例磨鍊以給兩西,則下去時使之從便取用,員役路需,亦依辛卯年例,自該廳姑先貸下,而待曆節行蔘稅收捧,卽爲還報之意,分付該廳該院,何如?傳曰,允。
又以兵曹言啓曰,五衛將吳顯文前任公州營將,兪膺煥前任慶州營將,李惟穆前任全州營將,尹商大前任江原監營中軍,黃在元前任全羅監營中軍,忠翊衛將洪檼前任忠州營將,俱在任所,上來間該廳番次苟艱云。五衛將柳翊魯時帶別軍職,職務相妨,景福宮衛將金光哲病難供職,呈狀乞遞,竝改差,何如?傳曰,允。
又以兵曹言啓曰,各道營將非干軍務,則帥臣不得病罷事,曾有申飭矣。卽伏見公忠兵使李貞坤狀啓,則洪州營將任泰瑛以其身病,至請罷黜,殊非飭禁之意,該帥臣從重推考,任泰瑛罷黜,勿施,何如?傳曰,允。
又以兵曹言啓曰,卽接東道參軍李義純牒報,則御營廳所授惠化門北邊第三城廊近處體城三間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內惠化門北邊第三城廊近處體城三間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而別破陣二十名,將官率領,限改築間輪回嚴加守直之意,敢啓。傳曰,知道。
義禁府啓目,龍仁縣令朴齊崙原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,金浦兼任陽川縣令金晉敎原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在慶熙宮。停常參·經筵。
自卯時至酉時,灑雨下雨,測雨器水深三分。
韓鎭㦿啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,假注書李魯確身病猝重,勢難察任,今姑改差,何如?傳曰,允。
李魯確改差,代以徐元淳爲假注書。
韓鎭㦿啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙旣有只推之命,竝卽牌招,推移入直,何如?傳曰,允。
又啓曰,行都承旨申緯,行左承旨李奎鉉,行右承旨李鍾英,左副承旨金興根不爲仕進,同副承旨兪星煥式暇出去,院中只有臣一人,伴直無人,左副承旨金興根,所當牌招,而拘於廳規,不得請牌,何以爲之?敢稟。傳曰,牌招。
以左副承旨金興根牌不進罷職傳旨,傳于韓鎭㦿曰,只推。
傳于韓鎭㦿曰,懸病承旨竝許遞,前望單子入之,待下批,牌招察任。
承旨前望單子入之,李光正·李彦淳·趙奎昇·崔命顯落點。
韓鎭㦿啓曰,新除授行左承旨李彦淳時在慶尙道禮安地,同副承旨崔命顯時在公忠道大興地,竝斯速乘馹上來事,下諭,何如?傳曰,允。
趙奎昇啓曰,行大司憲李勉昇在外,執義李基華,掌令姜弼煥·趙思健,持平白時亨,韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于趙奎昇曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
趙奎昇,以備邊司言啓曰,卽見京畿監司鄭基善所奏,則以爲,,今番補賑人柔院僉使裵化鳳所納,洽滿萬數,而以其資歷之不足,未蒙一視之澤,其在柔遠示信之道,或不無向隅之歎,此亦依諸人已施之例,守令差送事,更請令廟堂,稟處矣。補賑人賞典之守令差送,雖出於一時激勸之政,元係經法之外,則向來銓官建白,實爲得體,蓋民社之責,異於冗散,銓授之例,必先踐歷故也。然而今此裵化鳳事,亦有不可以一例論者,捐納則比前尤異,論賞則較薄於他,誠不無班駁之嫌,而設令此一人,特施已施之典,亦必無繼此旁援之弊,特爲依所請,以相當守令,待窠卽爲差送事,分付該曹,何如?傳曰,允。
吏曹啓目,粘連啓下是白有亦,觀此公忠左道暗行御史金箕晩書啓,則溫陽前郡守李祖植,丹陽前郡守李游,淸安前縣監申命藻等段,御史旣已封庫,竝令該府拿問嚴勘爲白乎旀,天安前郡守鄭東萬段,每年報災時,以還陳作名冒頉,爲一百八十結內,六十五結仍作官用,以價計之,錢爲一千八百八十五兩,此雖襲謬亦係不法,昨年劃下災分俵時,各面書員輩,偸弄甚多,從中作奸,將近四十結之多,則其所錯亂,昭不可掩,爲補賑資旣作官戶,則固當稱量定價,而初以每結二十四兩五錢,發令收捧,巿價刁騰,更以二十九兩,變定結價,自招怨謗,甚至有儒鄕會同,推治官吏之擧,事面昌被,使人代慙,本邑實結爲一千二百七十五結,以此價磨鍊計除,應納二千二百五十七兩,數爻自在,區處無名,乃以不緊名色,分錄排減,猶未能盡掩其數,竟至有近千金無名之贓,其外貪奸失察,差任受謗,猶屬細節是如爲白乎旀,西原縣監成兢默段,再昨年報災時,三百十四結,以戊子覆沙,作名冒減,不俵於民間,昭有印蹟,而以其時結價計之,合錢三千八百四十兩零,歸屬不明,昨年報災時加報一百二十結及戊子覆沙條三百十四結,仍襲冒錄,三百結自巡營減削,則冒錄條中餘剩,猶爲一百三十四結,亦有印蹟,以今結價計之,合錢二千七百四十七兩內,一千七百四十七兩,歸屬不明,各面災摠內一百五十八結七十八負,爲該吏輩偸竊,已皆納侤,又於大槪狀雜頉坪內,以仍陳名色三十三結,每年仍襲冒頉,計以時價,合錢六百七十六兩零,亦歸官用,印蹟昭在,雖以付賑條一千兩言之,稱以自備偸竊國結,以補賑資,亦係法外,田稅出太,畓稅出米,自是國典,而本邑元田之變爲反畓二千八百六十結八十四負零,以今米價,計除太價其所取剩,爲四千七百九十三兩零,以太當捧,以米責納,責稅則謂畓而捧米,過歉則謂田而無災,怨聲喧聒,民訴沓至雖非創行,大係不法,還上各穀挪貸取用,爲二千七十七石零,而其中軍餉米二百石,以每石一兩八錢分給立本,軍餉無難挪貸,歇價立本,亦係不法,抄富勸分,輕價勒貿,數甚夥多,民怨狼藉,至於冊客之差任捧賂等事,責亦有歸是如爲白乎旀,鎭川縣監洪翼周段,賑事則抄富勒納,輕價抑貿,操切之權,一委監色,拔入之際,惟視賄遺,橋叱莫掩,塗說不美,賑簿則分賑各種折租,爲二千二百六十六石零,而賑資所出折租,爲一千九百一石零,則不足條三百六十五石零,當爲自備,而還牟之挪貸,爲五百七十五石,則加貸二百餘石,固無下落,竝不立本,以致虛留,還穀則昨冬所捧代錢中一千六百五兩,請以稅太價,而貸下於該吏,此固可駭,吏奴隱逋,至於萬餘石之多,徒擁虛簿,循例準勘,右項諸條,俱有印蹟,災政則昨年劃下災內七十一結五十負,該吏偸弄,矇不察覺,任地作奸,吏皆納侤,軍政則禊防漸多名色,以致虛伍黃白之冤,最甚於他邑,三政無不受病,一境擧皆怨咨,吏或惜去,民則恐留是如爲白乎旀,鎭川前縣監徐有皓段,政無頭緖,事多乖當,濫酷之刑,多施法外,致傷人命,至今喧傳是如爲白乎旀,全義縣監邊相岱段,賑事則計口煮粥,減其升合,分饋每患不足,飢民不得均餟,謂以補賑,旣作官戶,則抄出饒民責納,名以別祖,每一結以市斗厚捧百斗,改量官斛,倍增其利,怨聲狼藉,賑簿則還租挪移二百四十餘石,而別租之庫在,尙有三十五石,名以私賑,挪移還穀,已是不法,而以麤換精,情跡莫掩,邑摠分賑,租爲六百四十二石零而報營爲七百九十八石零,則一百五十五石之加報,將欲沽譽,而自歸反拙,昨年劃下災二百四十五結七十四負零內,加報八十四結二十六負零,下落無地,彌縫不得,推諉該吏,上項諸條,俱有印蹟是如爲白乎旀,平澤前縣監具秉魯段,賑穀中精實租四十石,先爲推移,船運於水原本家,終雖計數還充,穀品之精粗相懸,斗斛之大小不侔,假使此勝於彼,其在先公之義,遠嫌之道,似不當如是,至於民貸錢五百兩,歲前以輕價貿米太,巿價稍勝之後,以米每斗七錢,太每斗五錢五分折定,還報於所貸之民,取剩爲一百八十五兩零,而歸屬終不分明,雖以昨年災政言之,委任吏輩,全事幻弄各面書員災結之偸食,可當常年都吏之所賴云者,吏房之所招也,僞災八結七十八負,査出付賑云者,都吏之納供也,偸災七結五十五負內,二結納官,其餘自食云者,北面書員之自首,則民多自徵,吏受其利,雖與躬犯有異,揆以法意,不可無罪是如爲白乎旀,牙山縣監李敦明段,柔懦衰邁,束濕太寬,吏多緣奸,民或受病,昨年劃下災七百七十九結五十二負內,加報爲一百結,以今結價計之,合錢二千三百九十二兩,自歸偸弄,昭有印蹟,而其中折半,雖云付賑,偸結補賑,亦係不法,各面災摠內五十三結,爲該吏輩偸竊,而不能照檢,以致上下之交證,倉奸狼藉,吏奴隱逋,至於二千石之多,昨年捧糴時,該吏之加作取剩,又爲二百餘兩,矇然掩置,致使虛留,害及災民,賙賑不均於抄飢,至有呼哭於官門,貨賂公行於差任,以致怨詈之載路是如爲白乎旀,連原前察訪蔡弘勉段,辛卯春,謂以補弊,報于巡營各站驛卒之復戶,賣食於他人者,以每結二兩五錢之歇價,勒令奪入,又或有無價奪入,名以屬公,而取剩之錢,營勘以一千一百兩零入錄,其餘三百零,仍爲偸食,又其入錄之中,以四百兩移付別補兩廳樣,虛張下記,亦爲偸食,則旣減於元數,虛錄於下記,表裏偸竊,洽爲元數之半,辛卯秋各站位土之先賣賭地者,謂以屬公,竝皆奪入,所捧代錢三千八百七十九兩零內,四百四十六兩零,或減錄於元摠,或虛勘於內坪,眩亂簿錄,暗地偸食,謂以隱避,驛屬之刷還,泝考久遠,探其貪富,分徵番錢,合爲一千五百九十三兩零,而營勘以五百二十五兩入錄,其餘一千六十八兩,亦爲偸食,又於各站稍饒驛屬等處,勒貸錢合爲一千二百二十兩而營勘以九百八十兩入錄,其餘二百四十兩,亦爲偸食,右項兩件入錄錢,坪內虛張下記,冒減偸食,又爲六百五十二兩,所謂隱避之推刷也,良驛混錯,站卒之勒貸也,蕩産相續,怨徹道路,景色愁慘,安富站卒陰德允,以其家計稍實,勒貸最多,仍不還報,已極切冤,而渠之復戶五十結,又爲奪入,其本價二百二十五兩,固當出給,其中一百十兩,添錄於渠之名下勒貸之簿,而其餘一百十五兩,竝又奪食,再昨年位土賭地奪入時,賭租不納之民,乃於昨秋,分半打作租一百九十七石零,而營勘以一百三十一石零入錄,其餘六十六石零代錢三百三十兩零,又爲沒數偸食,本驛有四公廳名色,每年貿入復戶,取剩公用,而今春復結價,實所捧二千八百七十六兩零內,六百十二兩零,虛張下記,冒減偸食,四公廳應付復結外,本驛下隷輩應受復結,亦爲無端入錄,不爲上下,從中偸食,爲三百四十八兩零,今春謂以賑資所用,番錢徵出條及復戶取剩條中,移付賑資,考諸印蹟,則三百八十七兩零,亦爲偸食該驛吏屬等處,貸入不報,應下不給,從中偸食,又爲九百九兩零,則上項偸食條都合錢爲五千七百十五兩,俱有印蹟,昭然綻露,以若殘驛,無中生財,將近數萬金之多,則剝割無所不至,怨詈足以干和,至於攻駒,玄黃病蹇之不任驅策,必自京第歇價買來,勒給馬戶,以取高價,爲十六匹,每當供役,輒出雇貰,使馬戶輩擧皆蕩産,瓜期雖隔數朔,民情難捱一日,故該過該驛,分付解歸,方臣接廉之時,自知莫掩情跡,則密囑站卒,勸呈願留於巡營,及其離發之際,使之執留贓物,則移怒該吏,至令縛投於江水,設計巧慝,擧措駭悖,如此貪饕之類,不可置而勿論是如爲白有臥乎所,上項六邑前後守令,一驛前察訪,竝只令該府拿問嚴勘爲白乎旀,其中西原縣監成兢默,鎭川縣監洪翼周,全義縣監邊相岱,牙山縣監李敦明等段,竝只爲先罷黜爲白遣,永同縣監金普根段,除拜今幾周歲,在官未滿三朔,久曠滯務,自致糾紛,倖會之吏鄕,每多售奸,阻飢之窮民,無地控訴,本邑處在窮峽,亦多沿江,偏被昨秋懷襄之患,川谷變遷,崩沙堆磧,則分等災實,宜居尤甚,邑無主管,自歸稍實,白地督稅,急於星火,流散相續,村閭蕭條,且於詞訟之時,或有紛沓之苦,則叱退刑吏,迫逐訟民,弊局振刷,斷無其望是如爲白乎旀,靑山縣監申愨段,性欠綜明,年又衰邁,倉奸莫察,該吏之偸竊狼藉,分力不均,抄富之虛實相蒙是如爲白有臥乎所,上項兩邑守令,竝只罷黜爲白乎旀,天安前郡守徐秉淳段,年前査陳時,査出新還起一百八十結,報營還實,未及多年,因以還陳冒減,以啓後弊是如爲白乎旀,稷山前縣監鄭澤友段,人命致傷,雖出偶爾,刑杖太猛,終欠柔克是如爲白有臥乎所,上項兩邑前任守令,竝只令該府拿問處之爲白乎旀,新昌縣監姜彝文段,昨冬李濟民願納租一千石,未及準捧,輕先報營,畢竟所捧,非不準數,當初所報,未免爽實是如爲白乎旀,燕岐縣監鄭鶴濟段,抄富勸納,終非經法,而不無見欺於奸吏,歸農査拔,自致太減,則亦或取怨於窮民是如爲白乎旀,永同前縣監趙學點段,柔善之性,緩於束濕,補役錢之出於民結循例取用,雖免襲謬是如爲白乎旀,陰城縣監趙得謙段,賑穀之無難貸用,數固不多,終欠審愼,分還之未能繼巡,勢或似然,不無稱冤是如爲白有臥乎所,上項四邑前後守令,竝只從重推考爲白乎旀,延豐縣監丁夏敎段,訟或持疑,雖緣未鍊之致,志固願治,杖或太濫,欲以立威之計,吏多稱冤是如爲白乎旀,稷山縣監金天敍段,結價之屢變增加,民或有言是如爲白有臥乎所,上項兩邑守令,竝只推考警責爲白乎旀,忠州牧使金祖淵段,廉以律己,民受其惠,明於察眉,吏莫售奸,莅任才朞,三政俱擧,四千石賑穀之捐廩自備,一境賴活,幾百包官需之減價收捧,衆口成碑是如爲白乎旀,木川縣監成憲曾段,精抄飢口,民無冤漏,不斂饒戶,吏莫售奸,賑資中天安庄穀之四十石自備,公州査家之五百兩貸來,乃是十目之所賭,則最其實惠之茂著,其他黃白冤徵之防其痼瘼,公廨修葺之無中自辦,無非可述之績是白乎旀,報恩郡守李允植段,聽斷明決,束濕頗嚴,賑事則廣抄飢口,至及山寺之貧道,譽聲方蔚,軍政則捐出官廩,自當流絶之虛額,實惠茂著是如爲白乎旀,文義縣監韓璵段,廉明自持,干囑莫售,誠力所到,賑饋播頌,數千石逋穀,幾盡了殺,而吏皆回蘇,五六處公廨,亦多修葺,而民不見擾是如爲白有臥乎所,上項四邑守令之實惠茂績,俱如是優異則合施褒嘉,金祖淵段,似當施以壐書表裏之典是白乎旀,成憲曾段,似當施以熟馬賜給之典是白乎旀,李允植·韓璵等段,似當施以陞敍調用之典是白乎矣,竝只係于恩賞,臣曹不敢擅便,上裁敎是白乎旀,監司趙秉鉉段,威望憚壓於列郡,可見攬輿之初政,恩德宣布於停稅,不負委簡之聖意是如爲白乎旀,前監司洪羲瑾段,三載按藩,一心對揚,賑穀之捐廩助給,頌騰列邑,營耗之減價執錢,惠多及民是如爲白有臥乎所,道臣體重,竝姑勿論爲白乎旀,其餘守令·察訪等段,績旣不優,貶亦無著,竝只置之爲白乎旀,其外閫帥·營將·虞候等乙良,令兵曹稟處爲白乎旀,奏御文字,何等審愼,而書啓中燕岐縣監鄭鶴濟之鶴字,誤書以學字,不可無警,當該御史金箕晩,推考警責,何如?判付。啓,依回啓施行爲良如敎。
上在慶熙宮。停常參·經筵。
趙奎昇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙奎昇啓曰,合辭許久闕啓,事甚未安。除在外外,未肅拜人員竝卽牌招,何如?傳曰,允。
又啓曰,右副承旨兪星煥今日不爲仕進,卽爲牌招,何如?傳曰,允。
韓鎭㦿啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
趙奎昇啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會,牌不進罷職傳旨,傳于趙奎昇曰,只推。
以右副承旨兪星煥牌不進罷職傳旨,傳于趙奎昇曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙,牌不進罷職傳旨,傳于韓鎭㦿曰,只推。
兵曹口傳政事,副護軍單金興根。
諭忠州牧使金祖淵書,予惟,昨秋告歉,畿湖特甚,憂民一念,宵旰憧憧。凡其懷保奠安之策,賙賑字恤之方,罔非予一人憂,而與分此憂者,其惟良長吏,顧玆忠州一邑,介在嶺湖之間,物衆地大,受弊孔多,而自爾守土之後,廉以律己,民受其惠,明於察眉,吏莫售奸,賑穀則捐廩自備,一境賴活,官需則減價收捧,衆口成碑,至登繡褒,可見爾職之修,爾績之茂,予庸嘉之,特賜爾表裏一襲,爾其領受,故諭。左副承旨韓鎭㦿製進。
韓鎭㦿,以內醫院都提調·提調意啓曰,故首醫玄悌綱後孫光宣,內醫差下事,命下矣。內醫李圭南有頉,代前典醫監僉正玄光宣,依下敎差下之意,敢啓。傳曰,知道。
趙奎昇,以訓鍊都監言啓曰,本局哨官李顯翼身病甚重,勢難察任,改差,何如?傳曰,允。
兵曹啓目,粘連觀此公忠左道暗行御史金箕晩書啓,則西原前營將具載鳳段,外若詳明,內實狠愎,戢盜之際,每多橫罹之患,處事之間,輒有駭妄之擧是白乎旀,臣於潛踪時,祕關本鎭,推捕罪人,而及其捕捉,牽於私囑,中間潛放,大關紀律,故出道本邑,拿入警飭,以爲尊事體杜後弊之道矣。反生疑怯,投印兵營,冒夜徑行,擧措瞠駭,不可以已勘而勿論是如爲白有臥乎所,戢盜每多橫罹,處事輒有駭妄,迺至於投印徑行之擧,固當更請重勘,而旣以投印,方在編配,則事涉再勘,置之爲白乎旀,其餘閫帥·營將·虞候等別無優異之績,亦無顯著之疵,竝只置之,何如?判付。啓,依允。
上在慶熙宮。停常參·經筵。
趙奎昇啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨兪星煥今日不爲仕進,卽爲牌招,何如?傳曰,允。
傳于韓鎭㦿曰,禮房承旨馳詣宗廟·景慕宮,奉審摘奸以來。
韓鎭㦿啓曰,本院今春夏等褒貶,當爲磨勘,而行都承旨李光正不爲仕進,不得如例磨勘之意,敢啓。傳曰,知道。
傳于兪星煥曰,藥房都提調許遞,前望單子入之。
內醫院都提調前望單子入之,沈象奎落點。
韓鎭㦿啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。
趙奎昇啓曰,卽者義禁府都事來言,時囚無得過三日滯囚,曾有定式矣。時囚罪人金晉敎·朴齊崙,當爲議處,而判義禁洪奭周有身病,次堂例不得擧行云。判義禁卽爲牌招,以爲開坐之地,何如?傳曰,允。
又啓曰,判義禁洪奭周牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,金在昌落點。
趙奎昇啓曰,開坐事,命下矣。新除授判義禁金在昌,卽爲牌招,以爲開坐之地,何如?傳曰,允。
又啓曰,卽者義禁府都事來言,時囚罪人金晉敎·朴齊崙等當爲議處,而新除授判義禁金在昌在外,次堂例不得擧行云,何以爲之?敢稟。傳曰,許遞,前望單子入之,待下批,牌招察任。
判義禁前望單子入之,徐俊輔落點。
韓鎭㦿啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,判書徐俊輔進,參判金陽淳,參議徐箕淳竝牌不進,左副承旨韓鎭㦿進。啓曰,西原縣監今當差出,而本縣以營下劇邑,物衆地大,素稱難治,不可不擇差他道有聲績已準限守令,竝擬,何如?傳曰,允。以趙得林爲文學,金愚淳爲同敦寧,林景鎭爲同春秋,李容鼎·安友良爲監察,任秀龍爲直講,李莊緖爲瑞山郡守,李能秀爲西原縣監,李學在爲魯城縣監,吳謹常爲結城縣監,趙鼎休爲石城縣監,韓文爀爲藍浦縣監,柳弘根爲鎭川縣監,李樂重爲全義縣監,金鎭華爲牙山縣監,柳玉鳴爲永同縣監,朴履浩爲靑山縣監,折衝洪禹律今加嘉善加資事,兵曹覆啓判下,故學生李尙文·全聖道已上贈童敎,孝行卓異贈職事承傳,故兵使李潤春贈兵參例兼,同知李應植考。
兵批,判書朴周壽病,參判李志淵病,參議洪祐燮入直進,參知李寅敎病,右承旨趙奎昇進。僉知尹商大,護軍申緯·李奎鉉·李鍾英·洪聖益,副護軍李熙庚·元策,副司直韓鎭庭,以上竝單付。
吏批,再政。以申淳爲刑曹正郞,金宇鉉爲工曹佐郞,李象信爲漢城判官,鄭善敎爲社稷令,吳致健爲引儀,李源吉爲益山郡守。三政。鄭始容爲戶曹佐郞,韓珽爲敦寧主簿,李寅元爲同福縣監。
趙奎昇啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于趙奎昇曰,只推。
以吏曹參議徐箕淳牌不進罷職傳旨,傳于韓鎭㦿曰,只推。
以副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙牌不進罷職傳旨,傳于韓鎭㦿曰,只推。
刑曹判書金學淳書啓,臣於本月初九日申時量,敬奉聖諭,十一日酉時量,馳往開城府,傳諭于議政府左議政沈象奎行到處是白乎則,以爲,臣罪負至重,輒蒙恩貰,末勘行遣,曾未幾日,旋命分揀,復拜前任,臣誠感惶震駭,莫知所以自措也。繼又伏聞再昨已降別諭,至遣正卿,寵旨不可遠辱,私情倍益懍惕,仍遂力疾擔舁,冒雨登道,僅到開城城外,司寇之長,儼臨傳宣於旅舍陋穢之地,恩不可濫而濫莫此極,禮不可褻而褻莫此甚,臣立朝事君,于今五十有五年,無一輔補,乃以耄瞶垂死之身,至竟濫褻我聖上之恩之禮,一至於此,臣顧戚戚媿恨,死有餘負,惟切祝宗之祈,無此身則無此事也。開城之距臣里居殊近,扶持寸進,明明則庶可抵缷,而省識迷瞀,眩暈隨劇,三數日調息,稍俟神氣少甦,謹當冒入文字,仰請處分,而惟是八座重臣之相隨於窮篰之下,不但事體之駭損,況今西路·畿邑之廚傳支待,一日擾攰,弊又切悶,卽先召還,臣尤萬萬望幸之至云是白乎旀,大臣自此將轉向于長湍府長西面葛山里是白如乎,臣旣承偕來之命,故仍爲隨往,緣由竝以馳啓云云。踏啓字。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙奎昇,以義禁府言啓曰,溫陽前郡守李祖植,丹陽前郡守李游,淸安前縣監申命藻等,竝拿問嚴勘,天安前郡守徐秉淳,稷山前縣監鄭澤友等,竝拿問處之,天安前郡守鄭東萬,西原縣監成兢默,鎭川縣監洪翼周,前縣監徐有皓,全義縣監邊相岱,平澤前縣監具秉魯,牙山縣監李敦明,連原前察訪蔡弘勉等,竝拿問嚴勘事,傳旨啓下矣。李祖植下去京畿加平地,李游下去開城地,徐秉淳以善山府使,時在任所,鄭澤友下去抱川地,鄭東萬下去果川地,成兢默·洪翼周·邊相岱·李敦明等俱在任所,徐有皓下去楊根地,具秉魯以韓山郡守,時在任所,蔡弘勉下去公忠道洪州地,申命藻下去始興地云,依例發遣府羅將,竝拿來,何如?傳曰,竝待待命拿囚。
吏曹啓目,粘連啓下是白有亦,觀此公忠右道暗行御史黃書啓,則瑞山郡守李守益,泰安前郡守權達準,靑陽前縣監丁學冕,魯城縣監徐胤輔,結城縣監朴祥發,藍浦縣監洪泳謨等段,繡啓旣請令收司,稟處,諸條所犯,俱係不法,竝只令該府拿問嚴勘爲白乎矣,其中瑞山郡守李守益,魯城縣監徐胤輔,結城縣監朴祥發,藍浦縣監洪泳謨等段,不可仍置,竝只爲先罷黜爲白乎旀,韓山前郡守曺錫玄段,倉吏偸穀,矇不覺察,官隷出村,任其橫行,邑言喧騰,民怨狼藉,聽訟則不能剖決,各民之滯留爲弊,捧稅則無所檢飭,該邑之濁亂可知,飢民四百口,草草抄出,每朔二斗租,略略分排,都吏兩人處奪入三百兩錢,以爲賑資,則名色不正,以此歸之自備,則二百石自備之名,太半爽實,如此昏謬之人,不可以已遷他邑,置而不問是如爲白乎旀,禮山前前縣監鄭翼容段,爲童傔求婚於校生,終不聽施,則抄上陞戶,不計七十歲親年,爲庶從求婚於富民,幸而得成,則謀取妻財,勒奪三石落畓券,由吏錢四百八十兩,官廳色錢三百二十兩,令將校輸送于水原鄕庄,貿租取利,竟不報給,吏逋由是復添,怨聲至今尙騰,責納器皿而不給價錢,則諸店漢之逃散相續,罰定砲保而永載軍案,則各里民之冤呼可矜,朝仕無常期而責納闕紙,淫行無眞贓而勒定官婢,不可以已歷數等,置而不問是如爲白乎旀,德山前縣監韓用鏽段,賂門旁開,一聽嬖婢之干囑,權柄下移,專信奸吏之慫慂,海倉富民錢六百兩,成標勒貸,以充公納,竝不準報,則狀訴紛紜,怨言狼藉,試場色結,斂錢一百兩,無端責納,加以杖囚,則該吏之弟躍上衙軒,當面詬辱,竟不懲治,外倉女子,稍有姿色者,誣以行淫勒令定屬,則女與其母,被迫前行,俱爲投水,官差驚救,亦被渰沒,竝女人腹中兒四箇人命,一時殞絶,其外以漁色事,行惡於材民,遭辱於邑吏,非止一再,諸條所犯,罪合重勘是如爲白乎旀,海美前縣監崔笠段,及其臨歸,頓忘求芻之政,梅嬖蠱心擧措十顚九仆,鄭校用事,政治千瘡百孔,一心專在於貨取,百事都歸於賄成,賣鄕則錢爲一百兩,而副之以三十疋細苧,賣任則錢爲六百兩而益之以二十石正租,本邑民爭田之訟,密邇曲逕,捧賂翻案,隣境人構屋之村,奪送本第,定價背約,倉色幻弄公穀,都吏偸食災結,瑣屑鄙俚,不勝毛擧,嗤笑喧傳,招侤分明,不可以已遞而不問是如爲白乎旀,扶餘前縣監李宜鉉段,做事之見識不明,荒年民憂,看作芭籬邊物事,吏通如山,客刺成巿,賣任窠而補賑,脅富民而求穀,不可以已勘殿最而勿論是如爲白有臥乎所,上項五邑前任守令,竝只令該府拿問嚴勘爲白乎旀,石城縣監林勉洙段,捐出自備之穀,辦饋盂飯,雖爲救急之惠,散給詳定之錢,助買農牛,終違守經之法,理財之才空疎,只靠巡營之區劃,救荒之策茫昧,一任窮民之流散,吏校少畏戢之意,訟獄多翻覆之弊是如爲白有臥乎所,合施罷黜之典爲白乎旀,禮山前縣監權載大段,穀儲虛實,矇不檢察,而惟吏是信,糴糶精濫,任其分收,而與民相忘,邑事紊亂,至今爲弊是如爲白乎旀,鎭岑前縣監南濟和段,抄飢或遺於鶉鵠之氓,勒分至及於簪纓之家,怨讟不止,訾謗備至是如爲白乎旀,德山縣監尹日善段,防奸甚細,吏多將計就計,束濕太苛,事或去弊生弊,稅捧斛之橫掛橋鐵,尙有倉色容私之患,結斂斗之容入加升,不免村民見欺之謗,而聽訟干囑不行,抄飢誠力俱到,政雖多病,事皆盡心是如爲白乎旀,利仁前察訪李儀朝段,糴捧旣多虛留,馬政全不檢飭,賣任捧賂,又多醜謗是如爲白有臥乎所,上項四邑驛前後守令·察訪,竝只令該府拿問處之爲白乎旀,恩津縣監李衡秀段,任纔屬耳,衆方拭目,賑政致有民言,雖緣頭緖之未定,狀題專借吏手,不免體貌之太損是如爲白乎旀,海美縣監李用弼段,災坪無冤懲之弊,稅倉有精捧之譽,而奸吏容私,稍欠於嚴防,猾校用事,或疎於操束是如爲白乎旀,金井察訪洪憲榮殷,馬政無絶站之弊,郵屬有奠居之望,而房嬖親屬,招謗多端是如爲白有臥乎所,上項兩邑守令,一驛察訪等段,竝只從重推考爲白乎旀,洪州前牧使金在三段,災報太略,賑議仍寢,尙有怨言是如爲白乎旀,沔川郡守沈宜晉段,益勉剛克,可懲頑猾是如爲白乎旀,禮山縣監洪琠段,抄飢貿祖,不無民言是如爲白乎旀,靑陽縣監宋欽成段,聽理雖明,剛斷不足是如爲白有臥乎所,上項四邑前後守令,竝只推考警責爲白乎旀,保寧縣監李羲臣段,五載居外,心如淸水,災政則遍審山田野畓,而硏足之勞頓忘,賑分則不計邑氓隣乞,而鼓腹之歌竝作,民瘼曲念,永減蛇貢,倉簿親檢,絶無崔耗,軍器則邑有陰雨之備,軍伍則民無黃白之懲,虛留還之損廩充完,大梁木之雇船輸納,田稅穀之趁期畢捧,無非惠政之所推,而自奉極其模素,其心則主於淸白,苟論治績,允爲一路之最是如爲白乎旀,公州前判官閔靖顯段,爲治皆出誠恪,處事務從周便,査出諸房任應食外,不正名色,移充近萬石無基之舊逋,洞察三稅穀裝載時流來弊源,痛革全一船引等之謬例,廣抄四千五百餘名飢口,而初無窮戶冤漏之弊,私捐一千二百餘包廩俸,而亦無富民勸分之擧,全活之惠,聞於隣境,自備之數,甲於列邑,有此優異之績,合施激勸之典是如爲白乎旀,大興郡守李鼎民段,災政則抄其冤漏,而該吏所執外,加數分俵,糴捧則較其家力,而各民當納中,分等收納,還民二千戶之逐朔排巡,取穀簿而親檢,軍窠數百名,隨闕塡代,取廳保而移施,賑資則私捐廩捧,而不藉於邑村饒戶,糜粥則均分飢口,而至及於隣境乞人,百事綜明,一境寧謐,可惜良手,久屈小邑是如爲白有臥乎所,上項三邑守令之茂績實政,俱合奬褒是白在如中,李羲臣段,月前本道畢賑狀啓,首擧其名,褒嘉亦多,而因於私賑,不得請賞是白加尼,今見繡啓,益驗其治績之茂著,不可無拔例示意之擧,似當施以準職除授之典是白乎旀,閔靖顯·李鼎民等段,似當施以陞敍調用之典是白乎矣,竝只係于恩賞,臣曹不敢擅便,上裁敎是白乎旀,監司趙秉鉉段,新莅未滿則帀月,初政莫驗於觀風是如爲白乎旀,前監司洪羲瑾段,平日文雅之操,三載綜明之政,訟民息謗,災邑省弊,雙樹之城餉稍完,數十年宿瘼向蘇,兩道之船票均排,幾萬口飢戶賴活是如爲白有臥乎所,道臣體重,竝姑勿論爲白乎旀,其餘守令·察訪等段,績旣不著,疵亦無顯,竝只置之爲白乎旀,閫帥·中軍虞候·營將·邊將等乙良,令兵曹,稟處,何如?判付。啓,依回啓施行爲良如敎。
判義禁徐俊輔疏曰,伏以,臣於開政未退之際,伏奉判金吾除旨,召牌儼臨,旣在闕中,違傲是悚,章皇出肅,議處有命,固當蹶,而臣見帶賓客之銜矣。時帶宮銜者,例不得兼管刑獄之官,玆敢據例冒陳。伏乞聖慈,俯垂諒察,特遞臣判金吾之任,以存公格,幸甚,臣無任云云。答曰,省疏具悉。賓客之任,許遞。
平安監司沈能岳疏曰,伏以,臣猥以匪才,冒膺重寄,居然已周歲有餘矣。區區寸忱,惟是殫竭駑鈍,少效涓埃之報,而素乏威望,不能澄淸一路,而彈壓長吏,且蔑才猷,不能對揚明命而懷保小民,重以年老病痼,無所攸爲,悠泛度日,徒擁雄藩,坐費厚廩,每自循省,愧懼交中,若隕淵谷,果然過福之災,遽罹逆理之慼,神精遁喪於喪威之餘,疾病沈淹於衰朽之中,忽忽忘生,奄奄欲殊,殆同尸居餘氣,了無陽界意思,而忽自月初,風熱上升於頭部,痰核中結於䐉後,堅如石頑,不濃不消,痛若針刺,胡叫亂囔,頸項浮腫,肩背牽引,夜不得貼席,晝不得按住,寢食俱廢,元氣凘敗,房闥之內,不能運動,寄身床笫,宛轉垂盡之際,才接灣報,勅行有期,客使入境,當在早晩,臣固當馳詣灣府,先期待候於境上,且宜察飭列邑擧行之勤慢,而顧臣目下病狀,實非時月可差之証,今雖雜試刀圭,而漠然無效,醫者之言,以爲無論消散與成濃,將費許多日月云,此何待醫言而知之?今臣病勢,若有一分自力之望,則豈敢不拚死向前,而諸般証形,俱係危惡,跬步之間,蠢動無路,今若强所難强,擔舁寸進,顚仆道路,則臣身良貝,固不足恤,而其如國事之僨誤,何哉?疾痛呼父,窮窘呼天,人情之常,臣安得不悉暴情實於天地父母之前,以祈生成之澤哉?玆敢不避猥越之誅,疾聲哀籲於仁覆之下。伏乞聖慈,俯垂矜憐,許解臣所帶藩任,回授可堪之人,俾得及期迎勅,以幸公私,仍治臣瀆擾之罪,以肅朝綱,千萬幸甚,臣無任云云。答曰,省疏具悉。病狀旣如此,迎勅之節,依海西已例,令兵使代行,可也。
上在慶熙宮。停常參·經筵。
藥房提調李止淵,副提調兪星煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙奎昇啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李光正啓曰,左副承旨韓鎭㦿今日不爲仕進,卽爲牌招,何如?傳曰,允。
趙奎昇啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
李光正啓曰,玉堂上下番俱空,已至多日,事甚未安。副應敎朴宗吉,校理李垿·洪祐順,副校理金逸淵,修撰任百經,副修撰李遠翊·林永洙,旣有只推之命,竝卽牌招,推移入直,何如?傳曰,允。如有違牌,勿爲呼望。
傳于李光正曰,勅行牌文出來,客使入境之期迫頭矣。沿路擧行,不無窘速之患,而若諉以忙急,全不致愼,或夤緣徵斂,重貽民弊,入於日後廉探,則當該支站之守令姑舍,先自道臣而施以重勘,廟堂以此意措辭,星火嚴飭於三道道臣,因此思之,撥路之遲滯,莫今時若,勅奇是何等緊急之報,而離發四日,今纔來到者,萬萬駿然。常時不能申飭之平安監司,義州府尹,竝從重推考,其中間遲滯之委折,令箕伯灣尹,査問於往來撥將處,卽爲啓聞之意,一體關飭事,分付。
李光正啓曰,卽伏見諸道今春夏等褒貶啓本,則京畿監司鄭基善,江原監司李憲瑋,守令無一人居中居下,平安監司沈能岳,無一人居下,殊無嚴明殿最之意,竝推考警責,何如?傳曰,允。
趙奎昇啓曰,各道殿最,不得限內擧行,則具由啓聞,例也,而慶尙前左兵使李東膺,左水使沈漢永,不爲脩啓,事甚未安。竝從重推考,何如?傳曰,允。
又啓曰,卽伏見諸道今春夏等褒貶啓本,則江華留守洪命周,京畿水使李鼎會,平安監司沈能岳,邊將無一人居中居下,全羅左水使李儒常,右水使許棨,統制使李完植,南兵使李存敬,邊將無一人居下,殊無嚴明殿最之意,竝推考警責,何如?傳曰,允。
又啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于趙奎昇曰,只推。
以左副承旨韓鎭㦿牌不進罷職傳旨,傳于李光正曰,只推。
趙奎昇,以摠戎廳言啓曰,本廳中軍許溟身病甚重,勢難察任,改差,何如?傳曰,允。
兵曹,以柳相穆爲摠戎中軍。
李光正,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今癸巳年春夏等褒貶,當爲磨勘,而提學洪奭周有身病,一員未差,直提學徐熹淳·鄭基善時在任所,不得擧行,外閣褒貶,亦不得爲之之意,敢啓。傳曰,知道。
趙奎昇,以備邊司言啓曰,畿邑守令,方有在囚未議處者,而自再明以後,不得開坐,今日又以開坼相値云矣。勅行當前,擧行時急,此時曠官,一日爲悶,今日內使之勿拘,開坐議處,仍於明日照律之意,分付金吾,何如?傳曰,允。
李光正以議政府領議政意啓曰,今癸巳年春夏等褒貶,當爲等第,而左議政在外未肅拜,右議政未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今癸巳年春夏等褒貶,當爲等第,而領中樞府事臣鄭晩錫,判中樞府事臣李羲甲,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事未差,不得爲之之意,敢啓。傳曰,知道。
又以忠勳府言啓曰,本府今春夏等褒貶,當爲磨勘,而有司堂上豐安君臣柳相祚在外,堂上不備,限內不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,俱有身病,限內不得爲之之意,敢啓。傳曰,知道。
又以耆老所言啓曰,本所堂上多有身病,無參坐之人,今癸巳春夏等褒貶,限內不得磨勘之意,敢啓。傳曰,知道。
又以吏曹言啓曰,曹所屬宗簿寺司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
兪星煥,以戶曹言啓曰,本曹郞廳及所屬各司官員今癸巳春夏等褒貶,當爲磨勘,而臣奭周有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今癸巳春夏等褒貶,當爲等第,而臣有身病,限內不得磨勘之意,敢啓。傳曰,知道。
李光正,以禮曹言啓曰,各陵殿園墓本曹郞廳,四學,童蒙敎官·通禮院·典牲署·典醫監·圖畫署官員等今癸巳年春夏等褒貶等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·禮賓寺·觀象監·內醫院·司譯院·惠民署·東南關王廟官員等褒貶,各其領事都提調·提調及堂上有故或不備,不得一時磨勘之意,敢啓。傳曰,知道。
趙奎昇,以都摠府言啓曰,本府郞廳及部將等今癸巳年春夏等褒貶,當爲磨勘,而都摠管李光文有身病,限內不得設行之意,敢啓。傳曰,知道。
又以兵曹言啓曰,本曹今癸巳年春夏等褒貶等第,磨勘以入,而曹所屬軍器寺·司僕寺·訓鍊院官員·部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今癸巳年春夏等褒貶啓本中,刀擦三處之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今癸巳年春夏等褒貶,當爲等第,而都提調臣鄭晩錫有身病,限內不得磨勘之意,敢啓。傳曰,知道。
又以禁衛營言啓曰,本營從事官及諸將官今癸巳〈年〉春夏等褒貶,當爲等第,而都提調臣沈象奎在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今癸巳年春夏等褒眨,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今癸巳年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,瑞山郡守李守益,泰安前郡守權達準,靑陽前縣監丁學冕,魯城縣監徐胤輔,結城縣監朴祥發,藍浦縣監洪泳謨,韓山前郡守曺錫玄,禮山前前縣監鄭翼容,德山前縣監韓用鏽,海美前縣監崔笠,扶餘前縣監李宜鉉等竝拿問嚴勘,禮山前縣監權載大,鎭岑前縣監南濟和,德山縣監尹日善,利仁前察訪李儀朝,公忠前中軍崔漢衆等竝拿問處之事,傳旨啓下矣。李守益·徐胤輔,朴祥發·尹日善等竝時在任所,曺錫玄以潭陽府使,時在任所,權達準下去京畿利川地,丁學冕下去驪州地,鄭翼容·崔笠下去水原地,韓用鏽下去果川地,李宜鉉下去溫陽地,南濟和下去龍仁地,權載大下去慶尙道安東地,崔漢衆下去水原地云。依例發遣府書吏羅將,竝拿來,李儀朝令方待命,拿囚之意,敢啓。傳曰,知道。竝待待命拿囚。
又以義禁府言啓曰,今春夏等本府郞廳褒貶等第,當爲磨勘以入,而臣奭周有身病,限內不得爲之之意,敢啓。傳曰,知道。
又以刑曹言啓曰,今春夏等褒貶,當爲磨勘,而判書金學淳奉命在外,限內不得磨勘以入之意,敢啓。傳曰,知道。
兪星煥,以工曹言啓曰,本曹郞廳今癸巳年春夏等褒貶及屬司瓦署官員今癸巳年春夏等褒貶合二度,磨勘以入,而屬司中繕工監·尙衣院·造紙署·掌苑署·典涓司今癸巳年春夏等褒貶,因各該司提調有故,限內不得磨勘,而去辛卯年秋冬等褒貶及壬辰年春夏等褒貶,秋冬等褒貶,因本曹堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
兵曹啓目,粘連觀此公忠右道暗行御史黃書啓,則監營前中軍崔漢衆段,餉米一百石,貸下取用,以市直執錢,以詳定立本是如爲白有臥乎所,貸下公穀立本取剩,有違公法,不可以已遞,勿論,令該府拿問處之爲白乎旀,平薪前僉使申緯段,大小政事,都付於猾吏,尋常機務,全聽於悖校,怨讟朋興,嗤笑備至是如爲白有臥乎所,繡啓論列旣如是,推考警責爲白乎旀,安興僉使李羲蓂段,人旣精詳,政又剛明,詞訟循公,海民竝皆稱頌,餉饋從厚,鎭卒莫不愛戴,使處雄府,可別良手是如爲白有臥乎所,聽訟之循公,賙饑之從厚,海民鎭卒,咸頌惠澤,誠極可嘉,其在激勸之政,合施陞敍之典是白乎矣,係于恩賞,不敢擅便,上裁敎是白乎旀,其他閫帥·營將·中軍·虞候·邊將等,別無優異之績,亦無顯著之疵,竝只置之,何如?判付。啓,依回啓施行爲良如敎。
上在慶熙宮。停常參·經筵。
崔命顯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
崔命顯啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于李光正曰,遠接使留待。
傳于李光正曰,遠接使入侍。
傳于兪星煥曰,都承旨·右承旨·左副承旨許遞,前望單子入之。
承旨前望單子入之,李紀淵·金弘根·徐箕淳落點。
傳于兪星煥曰,禮刑換房。
崔命顯啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會,牌不進罷職傳旨,傳于崔命顯曰,只推。
兪星煥啓曰,卽者吏曹郞廳來言,魯城縣監李學在,結城縣監吳謹常,永同縣監柳玉鳴,牙山縣監金鎭華,同福縣監李寅元當爲署經,而兩司不備,不得署經云。除在外外,未肅拜人員,竝卽牌招,以爲備員署經之地,何如?傳曰,允。
又啓曰,魯城縣監李學在,結城縣監吳謹常,永同縣監柳玉鳴,牙山縣監金鎭華,同福縣監李寅元,憲府則雖已署經,諫院則大司諫李羲發,司諫李益文,正言鮮于在外,獻納鄭德和牌不進,只有正言李元會一人,不得備員署經,何以爲之?敢稟。傳曰,一司除署經。
以執義李基華,掌令姜弼煥,持平韓喆浩,獻納鄭德和,牌不進罷職傳旨,傳于崔命顯曰,只推。
以京畿監司鄭基善狀啓漣川縣民家漂頹事,傳于兪星煥曰,聞甚矜惻,元恤典外,別加顧助,結構奠接之方,令廟堂措辭,分付。
兪星煥,以奎章閣言啓曰,直提學鄭基善妻貞夫人洪氏今月十六日卒逝云。致賻依定式擧行,何如?傳曰,允。
又以禮曹言啓曰,取考謄錄,則自前御慶熙宮時,由敦義門出宮,則百官班列,設於京營前路矣。今亦依此磨鍊以入之意,敢啓。傳曰,知道。
又以承文院都提調意啓曰,勅使通官派送事,北京禮部及盛京禮部咨文,纔已出來矣。依已例各撰回咨正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以吏曹言啓曰,今日開坼坐起,考見諸道褒貶啓本,則定平府使申在忠以奸胡不戢爲目,珍島郡守金善問以稅欠察奸爲目,文川郡守梁在孟以明苟足察,柔亦可治爲目,井邑縣監洪冕周以遽惜斥麰爲目,參禮道察訪李敏實以謗由損下爲目,濟原道察訪朴慶九以勒貸招怨爲目,則俱宜置下考,而置諸中考,殊無嚴明殿最之意,兩道道臣,竝推考警責,四邑守令,兩驛察訪,竝罷黜,何如?傳曰,允。
又以吏曹言啓曰,碧沙道察訪金最和以三十朔窠,兩次居中,依法典罷職,何如?傳曰,允。
崔命顯,以都摠府言啓曰,副摠管柳和源以將鬼薦取才坐起進參事,南別營晝仕出去之意,敢啓。傳曰,知道
又以兵曹言啓,拆見諸道褒貶啓本,則統制使李完植啓本中,赤梁僉使洪禹律以當思振刷爲目,新門別將韓尙愈以宜勉剛克爲目,平安兵使申絅啓本中,兔城僉使洪天用以謗由嚚俗,慮及火耕爲目,安義僉使鄭賢碩以嶺樹漸疎,先事防嚴爲目,則竝宜置中考,而置上考,全羅右水使許棨啓本中,於蘭萬戶黃璡以差欠柔善,宜勉剛核爲目,則宜置下考,而置諸中考,殊無嚴明殿最之意,各該帥臣竝推考警責,赤梁僉使洪禹律,兔城僉使洪天用,安義僉使鄭賢碩,新門別將韓尙愈竝中考施行,於蘭萬戶黃璡下考施行,何如?傳曰,允。
又以兵曹言啓曰,今六月十七日武臣堂上祿試射日次,而大殿誕日前一日,不得開坐,載於法典,以後日退行之意,敢啓。傳曰,知道。
又以兵曹言啓曰,慶尙前監司金陽淳狀啓道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記啓下後,各以本道入格技藝試取,則淸河閑良李東吾片箭入格,永川閑良李秉虎講書入格,迎日閑良金處河·金基晙,蔚山閑良金元喬·李珩和·金翼權,慶州閑良金致鍵·崔濟冥,仁同閑良張德五·金,義城閑良申宅中·申冕淳,慶山閑良徐帥榦·徐章榦,永川閑良徐錫魯,義興閑良朴桂仁,善山閑良崔雲紀,龍宮出身孫尙佐,星州閑良李斗模,興海閑良姜宗漢,密陽閑良孫永顥,片箭俱未入格,尙州閑良姜錫運鐵箭不,昌寧閑良朴貴同,仁同閑良張斗應,宜寧閑良曺喜振,昆陽出身朴光祿,永川閑良李文杓·李啓甲,新寧閑良朴益培,淸道閑良成斗斌·李周寬·徐侯鎭,出身李龍善,蔚山閑良金德坤,大丘出身崔興宇,慶州出身金基馹,義興出身金益煥,俱爲病不上來。未入格者竝給糧下送,而在前抄上武士試取時,武技之中式者,閑良直赴殿試,能講者閑良直赴會試,依判下擧行矣。今此入格李東吾·李秉虎,別單書入之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,今此迎勅動駕時,隨駕軍兵及慕華館還衛軍兵當爲磨鍊,而謹考謄錄,則在前迎勅動駕時,訓局隨駕禁御兩營軍兵,禁衛大將或御營大將都領環衛,而庚寅年迎勅時,訓局馬軍六哨,步軍七哨,禁衛營京軍一哨,御營大將代領,爲先後厢,禁軍五番隨駕,三營及龍虎營摠戎廳餘軍,禁衛大將都領,先詣慕華館環衛,留營留陣斥堠伏兵,依近例置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營斥堠伏兵,何以爲之,而禁御兩營鄕軍,則今旣停番矣。敢啓。傳曰,依辛卯年例爲之。
又以兵曹言啓曰,在前迎勅時,三營入直馬兵騎士等各留三名,餘皆除出,殿門排立扈衛軍官六十人及標下軍別將與所任軍官率領,各門分把,城內外街巷屛門三營,分掌把守,而除器械派立,嚴禁雜人,本曹與三營別定校卒,另加檢飭矣。今亦依此擧行,何如?傳曰,允。
又以兵曹言啓曰,勅使傳語軍,例以禁御兩營輪回磨鍊,而在前雖値停番之時,如例擧行矣。今番以當次禁衛營一百名定送,習儀時則以四十名擧行之意,分付,何如?傳曰,允。
又以兵曹言啓曰,今此陳慰兼進香使一行赴燕時,所把驛馬,預爲分定,然後可無窘急之弊,今亦依例知委,而應把驛馬三十匹內,公忠道五匹,全羅道八匹,慶尙道十三匹,來七月十五日京中逢點,江原道二匹,咸鏡道二匹,直送安州,來七月二十日逢點事,各道監司處,行移,何如?傳曰,允。
義禁府啓目,溫陽前郡守李祖植,丹陽前郡守李游,淸安前縣監申命藻等原情云云。傳旨問目內辭緣,泛稱遲晩,竝只刑推得情,何如?判付。啓,竝只除刑推議處爲良如敎。又啓目,禮山前前縣監鄭翼容原淸云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,粘連向前李儀朝亦,糴捧虛留,固當嚴勘,而旣無石數之指的,馬政不飭,亦甚痛駭,而難免職掌之怠慢,不可以囚供之自明,有所容貸,以此照律,何如?判付。啓,依允。又啓目,粘連向前金魯甲亦,臭載地方官之罷黜,載在法典,不可低仰,而今此羅州舡之致敗,乃是水沈與臭載有間,道啓論列,旣有可據,而事在於兼官掌內,則不可全然無罪,以此照律,何如?判付。啓,依允。又照目,粘連陽川縣令金晉敎矣本府議啓內,檢所旣在他境,則其與在官時致敗有異,道啓論斷,差有區別是白乎乃,揆以法意,有難全貰,以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目,粘連龍仁縣令朴齊崙矣本府議啓內,重囚之越獄逃躱,當時不能檢飭,限內未卽跟捕,揆以法典,自有當律,以此照律,罪死囚罪良中通減七等,杖一百收贖,告身盡行追奪,私罪。奉敎依允爲旀,功減一等爲良如敎。
義禁府啓目,粘連向前朴齊崙亦,重囚之越獄逃躱,當時不能檢飭,限內未卽跟捕,揆以法典,自有當律,以此照律,何如?判付。啓,依允。又啓目,粘連向前金晉敎亦,檢所旣在他境,則其與在官時致敗有異,道啓論斷,差有區別是白乎乃,揆以法意,有難全貰,以此照律,何如?判付。啓,依允。又啓目,利仁前察訪李儀朝原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,金浦兼任通津府使金魯甲原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付。啓,依允。
行戶曹判書洪奭周疏曰,伏以,臣再溷崇聽,冀解重務,恩批諄複,許以調理,臣銜恩怵分,不敢言私,惟庶幾旬日醫治,或可以黽俛陳力,殫竭罷鈍,少酬委畀之隆眷,而旣痼之疾,根柢自在,積衰之氣,抵敵彌艱,已潰者尙肆餘毒,而繼發者愈出不窮,數宿以來,其勢滋熾,䐉顖之間,殆少完膚,紅暈所亘浸及肩背,轉側俱妨,冠巾莫施,重之連夜叫楚,不能交睫,飮啖隨減,眞元大脫,雖欲强起彈束,以自效於生死向前之義,而其勢誠末由矣。曹務旁午,一任瘝曠,伏枕悚阨,重添一病,而際伏見灣府之報,則勅行牌文,先聲已近,渡江之期,只隔一旬有餘矣。日限旣迫,事力猶詘,凡百辦具,萬分嚴急,而叨居主管之任,漫無檢攝之方,委身床席,坐耗時日,百隷解體,衆務咸滯,畢竟僨事,理必無幸,旣誤之後,臣雖萬被誅罰,顧何瘳於國家之貽累哉?以臣駑下,偏被洪造,糜粉隕結,不足言報,而旣未能發慮陳猷,以效涓埃之裨,又不能勞筋竱力,自附奔奏之列,徒以其區區賤疾,干冒宸嚴,一籲再籲,尙不知止,勢非獲已,罪實難逃,撫躬慙恨,無地自措,疾痛之呼,未暇緩聲,瀆擾之誅,伏地恭竢。伏乞聖慈,俯賜矜察,亟鐫臣見帶度支之任,卽命廻授可堪之人,以幸國事,仍治臣辜恩瀆聰之罪,以嚴朝綱,千萬幸甚,臣無任云云。答曰,省疏具悉。支勅雖至代行,重任不可數遞,勿辭調理。
癸巳六月十六日辰時,上御興政堂,遠接使入侍時,行都承旨李光正,假注書徐元淳,記注官卓雲翰,記事官朴齊憲,遠接使朴宗薰以次進伏訖。上曰,遠接使進前。宗薰進前。上曰,下去着實爲之。仍命授丸藥一封。宗薰起伏跪受訖。命遠接使先退。光正曰,在前勅使,若除京外宴享,則有別遣問安使,中路致謝之例,而取考傳訃勅各年謄錄,則以其勅名異於他行之故,不爲致謝,只行勞問,今番亦當依此爲之矣。預爲下諭於儐臣處,迎慰使差定人中,依已例臨時從便擧行似好,故敢此仰達矣。上曰,依爲之。出擧條仍命退,諸臣以次退出。
上在慶熙宮。停常參·經筵。
崔命顯啓曰,行大司憲李勉昇在外,執義李基華,掌令姜弼煥,持平韓哲浩未肅拜,掌令趙思健,持平白時亨呈辭,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
兪星煥啓曰,來二十一日輪對日次矣,敢稟。傳曰,當次人受點,後日次待令。
傳于李紀淵曰,在外刑判許遞,前望單子入之。
刑曹判書前望單子入之,曺鳳振落點。
崔命顯啓曰,偕來正卿金學淳時無職名,令該曹口傳付軍職,何如?傳曰,允。
兵曹口傳政事,大護軍單金學淳。
傳于李紀淵曰,此時畿邑守令之一日曠官可悶,通津府使金魯甲,分揀放送,龍仁縣令之代,令該曹口傳擇差當日下送。
吏曹口傳政事,以李漍爲龍仁縣令。
傳于李紀淵曰,京幾水使明日辭朝。
傳于李紀淵曰,未下直守令,皆令明日辭朝。
李紀淵,以吏曹言啓曰,迎接都監會同在近,以郞廳李樂重移拜外任矣。其代口傳塡差以入之意,敢啓。傳曰,知道。
吏曹,迎接都監郞廳單崔瑗。
李紀淵,以奎章閣言啓曰,直提學鄭基善妻貞夫人洪氏喪,依定式遣檢書官,傳給內賜賻物以來之意,敢啓。傳曰,知道。
崔命顯,以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又以義禁府言啓曰,通津府使金魯甲分揀放送事,承傳啓下矣。時囚罪人金魯甲,分揀放送之意,敢啓。傳曰,知道。
左議政沈象奎疏曰,伏以,臣負罪徼恩,彌往彌厚,豈蛇雀之不若,無隕結思報之願哉?惟其戇拙之性,器識淺昧,僕遬之品,才能短乏,久被任使,蔑有稱塞,幸而卒免於大戾者,以一官一職,事雖未效,曲何優借,不幸抵斥而然耳。及其倖進不已,冒任三事,則不幾何而輒速狼狽,罪固當誅,聖恩睿渥,終始全保,式至今日,顧臣感戴慄之情,雖一瞬息,可得已乎?倘幸殿下念臣此情,則亦可以俯諒臣一段寸結爲國家一死仰醻之心,雖聽其屛伏田野,與致之文陛之下,無以異也。臣於數月之內,前後屢承不敢當不敢居過情隆重之諭,不敢安不敢聞絶嚴震懍之敎,頑甚豚魚,積犯蹇慢,而末堪行遣,匪罪伊恩,曾未踰旬,旋厪復拜之命,別諭又降於道次之中,寵數之曠絶鄭重,一至於此,臣之窮薄,其何以當此耶?臣雖老惽,亦嘗習聞前哲之訓矣。揣才量力,可以任之,則鞠躬盡瘁,死而後已,國事卽己事也,揆分度能,不可任之,則力辭必免,不以己誤國事,此公私進止之義也。一己之不能自持,而能做餘事者,未之或聞,餘事且然,況國事之重,其不決然僨敗,必無是理,有不可冒進之私義,而乃曰,我大官,不以此爲拘云爾,則此果何如人哉?非甚妄則必狂人也。日前所奉聖諭,臣誠死罪,竊敢以爲,此固督責之勤,而未爲開導之盛,使臣下當之者,畏懼震懾,一以趨走爲恭,則雖奉令承敎,可幸無罪,其於國耳公耳,得無反爲害損者乎?臣之又此煩控,誠不忍以垂死之日,重誤國事,非恤一己之狼狽,終恐自負其素所蓄積寸結仰醻之心故也。言之至此,涕自澘焉。臣之癃痼常病,今又積祟於跋踄水潦,歸缷里居,亦已四日,而上痞下泄,晝夜迭苦,倒身床笫,神氣不續,眩瞀凘綴,若將奄忽,艱辛草疏,三日而僅就,襍以昏囈,不成文理,惶恐惶恐,欲望聖慈,俯推至化,亟汰臣議政之職,俾得以安意就盡,臣不勝云云。答曰,省疏具悉卿懇。傳諭之去,意謂相見有日,不惟反失所圖,復申之說,無中生有,若浼之意,愈往愈甚,予於是乎知卿之置予於雅度之外者久矣。不然,予之前後諭告,不啻反復,而一不見答,至此之甚乎?假使卿眞有可引之義,卿之自處,到今亦可謂至矣盡矣,有何不足,而一向强覓,爲此逡巡乎?私義更無所拘,而國事轉益罔涯,卿何不意及於此乎?不能不爲卿致慨也,偕來正卿之久淹爲弊,卿旣知之,卿若今日登途,則正卿亦當今日上來矣,何爲弊之足云?望卿勿復固執,亟改前見,卽爲隨正卿上來事,偕來正卿更爲傳諭,期於偕來。
上在慶熙宮。停常參·經筵。
大殿誕日,內閣·政院·玉堂單子問安。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。大殿·中宮殿·世孫宮,朝廷·二品以上·六曹堂上·奉朝賀單子問安。答曰,知道。
崔命顯啓曰,行大司憲李勉昇在外,掌令姜弼煥,持平韓哲浩未肅拜,掌令趙思健,持平白時亨呈辭,監察茶時之意,敢啓。傳曰,知道。
備忘記,京畿水使李東膺,東萊府使朴大圭下直,各長弓一張,長箭一部,片箭一部,筒兒一箇賜給。
李紀淵啓曰,左副承旨徐箕淳,右副承旨兪星煥今日不爲仕進,竝卽牌招,何如?傳曰,竝許遞,前望單子入之。
承旨前望單子入之,徐箕淳·趙容和落點。
李紀淵啓曰,新除授左副承旨徐箕淳,右副承旨趙容和,竝卽牌招,何如?傳曰,允。
又啓曰,卽者吏曹郞廳來言,龍仁縣令李漍,兩司當爲署經,而憲府則雖已署經,諫院則只有正言李元會一人,不得備員署經云。除在外外,未肅拜人員,卽爲牌招,以爲備員署經之地,何如?傳曰,一司除署經。
又啓曰,卽者吏曹郞廳來言,全義縣監李樂重,兩司當爲署經,而憲府則雖已署經,諫院則不備,不得署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
敎喬桐水使李東膺書。王若曰,楓宸聽鼙,疇當制一方之責,桐營移節特畀統三道之權,惟簡予心,何待僉擧?眷彼高林之防禦,最是近鎭之要衝,控沁都而成猗角之形,實爲晉陽保障,護神京而壯扼吭之勢,美哉魏國山河,況乎以重防而兼膏腴,所謂金湯天府,苟能得其人而備陰雨,便是玉塞長城,然邇來凋弊也多端。噫,此地矯捄之無策,兵甲樓櫓之風磨雨泐,第昇平餘數百年,簽伍糧餉之月縮歲耗,蓋弊瘼非一二計,鶉鵠之民憂方切,唉彼饑饉荐臻,熊貔之戎務全疎,奈此衣袽無備,戎籌兼責於芻牧,宜求全才,利器苟別於盤根,合試良手,惟卿,穿楊妙技,喬木世臣,先業之箕裘不隳,蓋威望之已著,南閫之旌節初返,矧踐歷之亦多,陣前風彩,固等列之咸推,胸中鞱靲,庶緩急之可恃。玆援卿以京畿水軍節度使兼三道統禦使喬桐水使,卿其祗服寵命,克殫壯猷,撫我卒乘,理我臺隍,益盡固圉之道,峙乃糇糧,穀乃甲冑,常若對壘之時,其餘隨時而制宜,惟在臨機而應變。於戲,高牙大纛,庶勉北平之臨秋,緩帶輕裘,休事南樓之對月,益勵鳴釰之志,庸答推轂之恩,故玆敎示,想宜知悉。知製敎李遠翊製進。
上在慶熙宮。停常參·經筵。
徐箕淳啓曰,行大司憲李勉昇在外,執義李基華,掌令姜弼煥,持平韓哲浩未肅拜,掌令趙思健,持平白時亨呈辭,監察茶時之意,敢啓。傳曰,知道。
李紀淵啓曰,卽者吏曹郞廳來言,石城縣監趙鼎休兩司當爲署經,而憲府則雖已署經,諫院則不備,不得署經云。除在外外,未肅拜人員,卽爲牌招,以爲署經之地,何如?傳曰,一司除署經。
刑曹判書金學淳書啓,臣於本月十八日午時量節祗受有旨內,左議政沈象奎疏批一度,正書下送,卿其傳諭,期於偕來事有旨是白乎等,以臣敬奉聖批,傳諭于長湍府長西面葛山里議政府左議政沈象奎所住處爲白乎旀,臣旣承偕來之命,故仍留緣由馳啓云云。踏啓字。
傳曰,批諭之後,日俟好音,又無變動,何鬱如之?卿之一向逡巡,無或以年前橫逆之致乎?其間許多往復,皆是昭晰之語,況今時移事過,水流雲空,則何可以此作爲難進之端乎?此特卿之借此而欲遐予也。然予則斷無捨卿之理,必致之誠,不容疎也,百里之地,不足遠也。卿若覽此而猶復堅臥,則予當有非常之擧,言旣出矣,卿其凉之。仍傳于崔命顯曰,此敦諭偕來正卿更爲傳諭。
徐箕淳啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
金弘根,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
徐箕淳,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
又以兵曹言啓曰,同知中樞府事沈能俊·李應植,僉知中樞府事奇商胤,內禁衛將李悌彬,曹司五衛將趙德永俱以病難供職,呈狀乞遞,竝改差,何如?傳曰,允。
又以御營廳言啓曰,本廳哨官白夏鎭受由下鄕,上來之後,不卽來現,極爲駭然,爲先汰去之意,敢啓。傳曰,知道。
右副承旨趙容和疏曰,伏以,臣見帶春秋兼銜,與領〈府〉事臣李相璜,有舅甥應避之嫌,在下當遞,揆法卽然,敢陳短章,仰瀆崇聽。伏乞聖明,亟令選部,照例鐫改,以存公格焉,臣無任云云。省疏具悉。所請依施。
上在慶熙宮。停常參·經筵。
藥房提調李止淵,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,而予於日間,欲進淸暑之劑,而都相請診議定,然後方可進服,待都相入來,請診,可也。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙容和啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
李紀淵啓曰,左副承旨徐箕淳今日不爲仕進,卽爲牌招,何如?傳曰,允。
傳于趙容和曰,大臣·備局堂上,引見。
傳于趙容和曰,藥院提調有闕之代,前望單子入之。
內醫提調前望單子入之,趙萬永落點。
以左副承旨徐箕淳牌不進罷職傳旨,傳于李紀淵曰,許遞,前望單子入之。
承旨前望單子入之,趙秉常落點。
趙容和啓曰,新除授右副承旨趙秉常,卽爲牌招,何如?傳曰,允。
趙秉常啓曰,卽者刑曹郞廳來言,東闕墻垣越入罪人徐成基査實以聞事命下,而判書曺鳳振在外,次堂例不得擧行云,何以爲之?敢稟。傳曰,次堂擧行。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于趙秉常曰,只推。
李紀淵啓曰,今六月二十二日都目政事爲之之意,敢啓。傳曰,知道。
禮曹,來八月初二日行景慕宮秋享大祭親傳香,取稟,奉敎恭依。
趙秉常,以兵曹言啓曰,今此迎勅出宮時,侍衛服色,用常時服色,而到慕華館迎勅時及接見勅使時,自上御黲袍時,侍衛將士及隨駕將臣,皆以黑笠去笠飾,靑天翼,黑帶,挾輦搶釰軍等,俱以靑號衣磨鍊,何如?傳曰,允。
又以兵曹言啓曰,在前迎勅習儀時,挾輦軍四十名,禁軍入直外,全數磨鍊,前後廂軍兵訓局軍三百名或二百名擧行,而近年迎勅習儀時,連以訓局軍三百名擧行矣,今番則何以爲之乎?敢稟。傳曰,依近例爲之。
又以兵曹言啓曰,在前迎勅習儀時,幕華館環衛軍,比正日減數排立矣,今亦依此擧行之意,分付各該營門,何如?傳曰,允。
又以兵曹言啓曰,今六月十七日武臣堂上祿試射以後日退行事,草記蒙允矣,今二十一日設行,而試官望備擬以入之意,敢啓。傳曰,知道。
又以禁衛營言啓曰,本營中軍尹載鍵呈辭在外,曠務可悶,改差,何如?傳曰,允。
又以刑曹言啓曰,謹依下敎,東闕景福殿墻垣越入罪人徐成基處,査問其委折,則渠以璿源殿軍士,今月十七日夕入直矣。景福殿差備,有林檎樹,而果從墻垣頹圮處,越入摘取,現捉於內侍云矣,本事雖出愚迷所犯,極爲驚悚,固當照律嚴勘,而旣伏承査實之命,捧口招以入之意,敢啓。傳曰,知道。嚴治放送。
又以刑曹言啓曰,供上燻造全不成樣,外燻造契貢人嚴繩事,命下矣。該貢三所任曺錫永·高守億·金億琦等,各嚴刑一次,懲勵放送之意,敢啓。傳曰,知道。
義禁府照目,粘連利仁前察訪李儀朝矣本府議啓內,糴捧虛留,固當嚴勘,而旣無石數之指的,馬政不飭,亦甚痛駭,而難免職掌之怠慢,不可以囚供之自明,有所容貸,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目,粘連向前鄭翼容亦,求婚部民,自有當律,廳錢不報,亦係枉法,以此照律,何如?判付啓,依允。又啓目,粘連向前李祖植段,災政賑政,所重何如,而旣不能審察,又不善措處,繡啓之論列,若是嚴截,不可以囚供之不爲入己,有所曲貸,以此照律爲白乎旀,李游段,倉執錢之加作取剩,還各穀之私自貸用,雖緣賙飢,終非經法,外此諸條,猶屬細故,以此照律爲白乎旀,申命藻段,私貸料販,雖緣歉歲之窘計,原非官長之經法,貿取饒戶,襲用流來之例,災結仍沙,混歸加報之科者,不可以囚供之發明,有所參恕,以此照律,何如?判付啓依允。又啓目,天安前郡守鄭東萬原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,海美前縣監崔笠原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,稷山前縣監鄭澤友原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,泰安前郡守權達準原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,連原前察訪蔡弘勉原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
今六月二十日辰時,上御興政堂。藥房入診,大臣·備局堂上引見入侍時,提調李止淵,副提調李紀淵,假注書李承憲,記注官卓雲翰,記事官朴齊憲,直閣吳取善,左副承旨趙容和,假注書徐元淳,事變假注書林亨洙,領議政李相璜,行禮曹判書趙萬永,知中樞府事李光文,廣州留守朴綺壽,右參贊趙寅永,知中樞府事柳相亮,工曹參判李惟秀,行護軍李鐵求,校理李垿,以次進伏,醫官金壽仁·李亨基·金景球·李顯養,進伏楹外訖。上曰,史官分左右。相璜進前奏曰,日候不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。止淵奏曰,俄者伏見藥院批旨,旣承都相上來後診候之敎,而都相上來遲速,姑未有期,淸署之劑,及今議定爲宜,先令醫官入診,何如?相璜曰,俄下傳敎,雖出於都相延致之意,而此時湯劑議定,不容少緩,提調之醫官入診之請,似好矣。上曰,唯。紀淵率壽仁等入侍,壽仁等以次診候訖,退伏楹外奏曰,脈候左右三部調均矣。止淵曰,湯劑出去議定以入矣。上曰,唯。上曰,次對爲之。相璜曰,事大交隣,誠信之相孚,多由於儀物,而年來支勅物種,品多薄劣,漸不如古,近日紀綱之可悶,卽此可見,此非但爲儐价贈遺而言,其中銀貨之品劣稱縮,尤不免虧損國體。雖以年前點退換給事言之,其爲疲惱苟艱,莫甚於此,此不可無先事之飭。若又復襲前弊,示遠人以不誠,則內而該管堂郞,外而營邑諸臣,斷當有重勘,至於迎勅時路上觀光之囂還如市,館所出入之防禁蕩然,大係觀瞻,不成體貌,竝以此分付迎接都監·兵曹各營將臣,儐使,三道道帥臣,開城留守,義州府尹處,使之另加飭察,毋或有如前一毫雜亂之弊,何如?上曰,依爲之。出擧條相璜曰,客使渡江,當在不遠矣。今番進香使拜表,以迎勅翼日爲定,使之趲程入去,幣卜若同時發行,則三道人馬,難以容旋,此亦依已例,書狀官率任譯,前期領去之意,分付,何如?上曰,依爲之。出擧條相璜曰,守令爲治民之本,此而或忽於愼擇,上雖有若恫之,而澤無以下究,下雖有無告之冤,而情無由上達,其有關於斯民之休戚者如此。今年大賑,被災濱死,雖無此疆彼界之異,然外邑播誦之入耳者,視長吏之治否,而民情有恃以爲命,與窮若無歸之不同,然則民命生死,實懸於守令,而非但休戚而已。每値政月,屢勤飭敎,而銓曹擧行,輒未見有實效,或至能否之不暇審察,疎昵之不免爲累,殆若寘民命於膜外而不之恤也,是豈到底惻怛,悉心對揚之意哉?近來人才去益眇然,龔·黃·杜·召,雖不可得,至於存心愛物之士,剸繁理劇之材,心誠求之,當不至於全無其人,且歷任始末,過犯有無,詳載官案,將以須按閱而備甄別者,雖於此中求之,庶亦不中而不遠矣。若其無適無莫,惟人是擇,惟在銓臣存心之如何,爲今日厭物情奠民生之方,莫切於是,以此意另加申飭於銓官,何如?上曰,依爲之。出擧條相璜曰,臣於日前賓對,以帑庫節用事,有所陳勉,而有未畢底懷,又此仰達矣。以各營衙門所掌財賦言之,當初定法,旣量入而爲出,則豈或有不給之患,而挽近以來,到底枵竭,在在皆然,是豈無所以而然哉?一則曰,刁徒外受之曠年滯納也,二則曰,員役之伺隙售奸,侵蝕逋負,無弊不有也。爲郞官者,旣不留心典守,從又容情掩庇,漸至於蕩然無防,遂成今日貌樣,而近又至有郞官躬犯之說,名在朝籍,身爲官長,不惟不能束下,乃反爲吏先驅者,揆以常理,寧或有是,然苟能恪乃職事,嚴於監守,爲下屬之所畏服,則此言何自而至乎?無論有是無是,得此梁·楚,臣爲恥之,姑不以依俙之聞,摘發某衙某官,直請照勘,而弊源一開,其流將至何境?令各該堂上,另加着意照檢,着意糾摘,隨現隨啓,俾爲懲創之政,而如是申飭之後,若又因循姑息,有所入聞,則下官不職,漢法所不貸。此意一體分付,使各該衛門堂上,知悉惕念,何如?上曰,依爲之。出擧條相璜曰,昨年曆行回還時,有褒諭及別賜錦緞,以前頭使行,當爲奉表稱謝之意,別定任譯,曾爲移咨於北京禮部,以爲轉奏之地矣。今此賜物,實係殊典,不可視例於年例稱此,則具方物入送,撰咨時亦令知此擧行,使號則以謝恩兼冬至使下批之意,竝分付於該曹該院,何如?上曰,依爲之。出擧條相璜曰,勅行渡江不遠,知敦寧府事徐能輔,伴送使差下,待後日政下批,何如?上曰,依爲之。出擧條相璜曰,詞訟劇地,曠任可悶,而新除授刑曹判書曺鳳振,聞方在外,申飭卽爲上來行公,何如?上曰,依爲之。出擧條相璜曰,進香使拜表亦在不遠,而正使李止淵方兼帶藥院提擧矣,使事院務,自有相妨,藥院之任,今姑許遞,何如?上曰,依爲之。出擧條光文曰,臣以勅行時廚院擧行事,有稟定者矣。今番勅行,係是傳訃,只以茶禮磨鍊,而取考本院謄錄,則乾隆戊辰皇后喪傳訃時,迎勅後接見茶禮,用素膳,館所及送勅時茶禮,因特敎,以肉膳用之,依此例擧行恐好,而茶禮器數,其例不一,或以九器,或以二十一器,而取考各年謄錄,則二十一器之例爲多,亦依此磨鍊之意,敢此仰達矣。上曰,依爲之。出擧條光文曰,茶禮時床卓,乾隆戊辰則用朱漆床卓,紅色揮巾,而嘉慶己未,用黑漆床卓靑色揮巾,且考近例,則如此之時,每援用己未例,今依此爲之,而御前所用床卓揮巾,一視勅床所用,似無異同,敢此仰稟矣。上曰,依爲之。出擧條光文曰,戊辰訃勅時,因特敎,館所及餞勅時茶禮外,別以味數饌品磨鍊,味數單子,以五味受點擧行,嘉慶己未道光庚辰傳訃時,不爲磨鍊,今番亦爲停廢似宜,故敢此仰達矣。上曰,依爲之。出擧條萬永曰,今春晉陽致侑之擧,特出於舊甲興感之盛意,則凡在瞻聆,孰不欽歎?臣因此而竊有區區愚見,敢此仰達矣。晉陽之役,卽倭變中最酷烈者,而伊時殉義諸臣,又皆炳朗卓絶,可與日星爭光,以其最著者言之,卽故文烈公臣金千鑑,忠毅公臣崔慶會,武愍公臣黃進是也。其精忠大節,昭載國乘,金千鎰·黃進則已於先朝,竝蒙不祧之恩,惟崔慶會,尙漏竝擧之典,其在朝家崇報之義,誠爲欠缺,而且當是年是月,若有不偶然者,一依金千鎰·黃進已例,特許崔慶會祠板不祧之命,恐合事宜,下詢大臣處之,何如?上曰,大臣之意,何如?相璜曰,以一體之三忠,而崇報之或有異同,實爲闕典,臣亦以禮判所奏,爲允於公議,而是年是月,適符舊甲,誠不偶然矣。上曰,依爲之。出擧條容和曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,相璜等先退,命退,承史以次退出。
上在慶熙宮。停常參·經筵。
趙秉常啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚末安,除在外外,未肅拜·呈告人員,竝卽牌招,何如?傳曰,允。
又啓曰,行大司憲李勉昇在外,執義李基華,掌令姜弼煥·趙思健,持平白時亨·韓哲浩牌不進,監察茶時之意,敢啓。傳曰,知道。
以執義李基華,掌令姜弼煥·趙思健,持平白時亨·韓哲浩,獻納鄭德和,正言李元會牌不進罷職傳旨,傳于趙秉常曰,只推。
兵曹,以李忠運爲禁衛中軍。
刑曹判書金學淳書啓,臣本月二十日辰時量,節祗受有旨內,左議政沈象奎敦諭一度,正書下送,卿其更爲傳諭事,有旨是白乎等以,臣敬奉敦諭,更爲傳諭于議政府左議政沈象奎所住處是白乎則,以爲,臣又承恩諭,聽宣未訖,感淚隨逬,而至如下段辭敎,震懍驚隕,不覺心神俱喪,顧何敢一刻息偃在床,而今臣病狀,泄若少止,痞更加甚,上噎後重,似將成痢,食飮阻厭,呻楚凘頓,擧頭輒眩,委貼不起,强而擔舁,誠有道途殞斃之虞,恐卒自絶於竝生之仁,極知遲遲之萬萬惶悚,而欲竢數三日調理將息,苟幸少痊,卽當儘力前進於郊郛之外,以就金木之誅,而臣旣將前進,則偕來重臣之留淹相守於此時西道直站之邑,廚傳供億之弊,一時切悶,卽先召還,千萬顒祝之至云矣,臣旣承偕來之命,故姑爲仍留,緣由竝以馳啓云云。傳曰,今見附奏,大臣將以日間上來云,許久跂佇之餘,欣幸可量,大臣旣以貽弊民邑爲言,卿則先爲還入,可也。
金弘根,以禮曹言啓曰,迎送勅出還宮時,依定式以駕轎磨鍊於儀註,而至於翌日館所擧動時,取考謄錄,亦多有因特敎駕轎擧行之例,今番亦以駕轎磨鍊之意,敢稟。傳曰,駕轎磨鍊。
又以禮曹言啓曰,圖畫署有別遞兒祿窠,而畫員中效勞於御眞圖畫之役者,多有終身許付之例矣,別遞兒付祿畫員李壽民,庚寅年御眞圖畫時,多有效勞,依已例仍令永付,何如?傳曰,允。
趙秉常,以刑曹言啓曰,景福殿墻垣越入罪人徐成基査實草記,嚴治放送事,命下矣。徐成基嚴刑一次,懲勵放送之意,敢啓。傳曰,知道。
義禁府照目粘連,禮山前縣監鄭翼容矣本府議啓內,求婚部民,自有當律,廳錢不報,亦係枉法,以此照律罪,從重論,杖七十收贖,告身盡行追奪,徒一年半定配,私罪,奉敎依允爲旀,功議各減一等。又照目粘連,溫陽前郡守李祖植,丹陽前郡守李游,淸安前縣監申命藻等矣本府議啓內,李祖植段,災政賑政,所重何如?而旣不能審察,又不善措處,繡啓之論列,若是嚴截,不可以囚供之不爲入已,有所曲貸,以此照律爲白乎旀。李游段,倉執錢之加作取剩,還各穀之私自貸用,雖緣賙飢,終非經法,外此諸條,猶屬細故,以此照律爲白乎旀。申命藻段,私貸料販,雖緣歉歲之實計,原非官長之經法,貿取饒戶,襲用流來之例,災結仍沙,混歸加報之科者,不可以囚供之發明,有所參恕,以此照律罪,李祖植段,杖六十收贖,告身盡行追奪,徒一年定配,李游·申命藻等段,杖七十收贖,告身盡行追奪,各徒一年半定配,私罪,奉敎依允爲旀。李祖植段,功減一等,李游·申命藻等段,功議各減一等。又啓目粘連,向前蔡弘勉亦,諸條所犯,俱係不法,繡啓臚列,皆歸入已,身爲郵官,躬犯若是狼藉,揆以法意,誠極痛惋,不可以囚供之諉有歸屬,有所曲貸,以此照律,何如?判付。啓,依允。又啓目粘連,向前鄭澤友亦,人命致傷,繡啓旣稱偶爾,杖治太猛,在法有異濫刑是白乎矣,揆以欽恤之義,有難全貰,以此照律,何如?判付。啓,依允。又啓目粘連,向前鄭東萬亦,衙祿雖曰襲謬,名旣不正,結價有時增減,奸又莫察,至於差任之受賂,亦難免官政之瑣累,以此照律,何如?判付。啓,依允。又啓目粘連,向前崔笠亦,任賃訟賂,俱係瑣鄙,倉奸吏偸,莫掩昏謬,繡啓之論列,若是狼藉,不可以囚供之發明,有所曲恕,以此照律,何如?判付。啓,依允。又啓目粘連,向前權達準亦,倉色加作,都吏偸災,繡啓亦謂之有異躬犯是白遣,差任捧錢,富民貿租,縱諉之補賑,係是不法,以此照律,何如?判付。啓,依允。又啓目,鎭川前縣監徐有皓原情云云。傳旨內辭緣,泛稱遲晩,刑推得情,何如?判付。啓,除刑推議處。又啓目,德山縣監尹日善原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
趙秉常以義禁府言啓曰,時囚罪人李祖植杖六十,徒一年定配,李游·申命藻·鄭翼容等杖七十,徒一年半定配,照律判付內,依允。李祖植功減一等,李游·申命藻·鄭翼容等功議各減一等事,命下矣。李祖植功減一等,李游·申命藻·鄭翼容等功議各減一等,減徒加杖,各杖一百收贖,告身盡行追奪,竝放送之意,敢啓。傳曰,知道。
上在慶熙宮。停常參·經筵。
自午時至人定,灑雨下雨,測雨器水深一寸八分。
藥房提調趙萬永,副提調李紀淵啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。各殿宮俱爲一樣,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李紀淵啓曰,行左承旨金弘根,今日不爲仕進,卽爲牌招,何如?傳曰,允。
傳于崔命顯曰,戶·禮換房。
傳于崔命顯曰,兩司·玉堂·春坊竝許遞,今日政差出。
趙秉常啓曰,大司憲李勉·昇,執義·掌令二員,持平二員未差,監察茶時之意,敢啓。傳曰,知道。
傳于崔命顯曰,每當都政,初仕守令之番番提飭,爲其治民之本,則擇不擇善不善之間,民命之榮悴係焉,苟使掌銓之人,體朝家爲民之至意,其所以對揚者,豈止於文具之科乎?況日前筵席,大臣以擇守令一款,縷縷眷眷,不啻丁寧,今番則另加惕念,精白對揚,俾有改觀之效,而雖以忠臣·淸白吏子孫,西北·松都人,軍功人言之,徒煩飭敎,終無實效,每經一番都政,輒增一番不平,此亦兩銓不能秉公財擇,虛實混淆之致,亦令兩銓,留心搜採,拔例收用,以爲奬善疏鬱之道事,分付。
傳于崔命顯曰,雖非親政,注書·尙瑞院官員,依例陞六。
李承憲陞六,代以金炳奎爲假注書。
徐元淳陞六,代以徐冕淳爲假注書。
崔命顯啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
又啓曰,春坊上下番俱空,事甚未安。今日政新除授春坊,竝待下批牌招,推移入直,何如?傳曰,允。
崔命顯,以吏曹言啓曰,今日都目大政時,本曹堂上,不可不備員,而參議未差,參判金陽淳病不來,令政院牌招,以爲同參開政之地,何如?傳曰,允。
又以吏曹言啓曰,今日都目大政,本曹堂上,不可不備,而參議未差,參判金陽淳牌招不進矣,令政院更爲牌招,以爲備員開政之地,何如?傳曰,允。如有違牌,勿爲呼望。
有政。吏批,判書徐俊輔進,參判金陽淳進,參議未差,同副承旨崔命顯進。啓曰,今都目大政,各岐仕滿應遷者,相避及未準朔監察,禁府都事·戶曹·刑曹·工曹·漢城府郞官·平市署官員·五部令,各司久任時推人員竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不盧,故自前雖未經九處講,亦有陞六之規矣,今春夏等褒貶,不得爲之,故當出六品者,未免積滯,依例遷轉,何如?傳曰,允
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允
以尹聲大爲吏曹參議。
又以吏批言啓曰,新除授本曹參議尹聲大,令政院牌招,同參政事,何如?傳曰,允。
以金善養爲內資主簿,徐有始爲司饔主簿,朴穉圭爲掌樂主簿,洪稷謨爲掌樂僉正,申在翼爲長興府使,李炳斗爲軍資主簿,典籍三單,白海運·文璹·李貞夏已上四館去官,承文副正字二單,鄭裕榮·蔡元默,折衝金慶周今加嘉善加資事判下,伴送使單徐能輔·金愼根爲儀賓都事,金益根爲敦寧判官,崔尙綸爲莊陵令,金宇鉉爲果川縣監,申淳爲井邑縣監,李復馨爲茂山府使,李秉逵爲甲山府使,鄭寅基爲長津府使,尹載鍵爲永興府使,金胤根爲靈光郡守,鄭龜容爲義盈主簿,丁惠敎·尹秀寅爲引儀,安光近爲溫陵令,朴宗琰爲杆城郡守,宋端和爲靖陵直長,韓在益·尹致誠爲司饔直長,鄭始容爲漢城庶尹,閔洙龍爲景慕宮令,兼執義單李竣祜,贈判官李敏進贈左承旨,忠節卓異贈職事承傳,金銑爲判尹,徐淇修爲禮曹參判,徐箕淳爲禮曹參議,洪羲俊爲知經筵,李錫祜爲同春秋,宋一儁爲禁府都事,李用觀·鄭晉榮爲司饔奉事,韓珽爲康陵令,鮮于濬爲昌陵令,李寅熙爲定平府使,李顯城爲巨濟府使,閔致鳳爲珍島郡守,尹守鳳爲興陽縣監,李熙黼爲碧沙察訪,洪世圭爲禮賓直長,洪時燮爲順陵直長,韓容鼎爲泰陵直長,金學敏爲文川郡守,閔翊顯爲砥平縣監,李昌在爲活人別提,羅啓南爲造紙別提,尹泰兢爲敦寧主簿,吳顯佑爲寶城郡守,吳鼎周爲海南縣監,閔洙龍爲惠陵令,韓光麟爲戶曹佐郞,李承憲爲宗簿主簿,朴鄷壽爲監察,卓碩行爲奉常主簿,鄭夏榮爲司䆃奉事,李章愚爲繕工奉事,鄭夏榮爲司宰奉事,金炳斗爲刑曹正郞,沈儆爲景慕宮令,奉常直長單金基煥。
又啓曰,臺諫及玉堂春坊多闕,今當差出,而擬望之人乏少,外任及相避竝擬,何如?傳曰,允。
以任鼎常爲大司諫,金鼎均爲輔德,安允璟·權弘復爲掌令,金周默爲校理,李光文爲大司憲,鄭日泰爲執義,權拚爲司諫,李垿爲獻納,韓升烈爲吏曹正郞。
又啓曰,直長仕日未滿十日以下者,啓稟陞六,載在法典矣,司宰監直長鄭冑錫,仕日未滿十日,依例陞六,何如?傳曰,允。
以鄭冑錫爲濟用主簿,金在獻爲漢城主簿,兪永煥爲宗簿直長,趙秉憲爲司䆃奉事,李昌在爲戶曹佐郞,徐光奎爲尙衣直長,李廷郁爲內贍直長,沈能學爲司宰直長,金仁根爲景慕宮令,閔致訥爲慶基殿令,洪學淵爲安東府使,金逸淵爲江陵府使,吳致淳爲務安縣監,任百經爲康津縣監,鄭煥義爲玄風縣監,金持泰·金世忠爲持平,李貞夏·李承憲爲正言,金鎭元爲旌義縣監,李胤祚爲尙瑞直長,吳泰雲爲禁府都事,李廣愚爲濟用奉事,鄭天和爲繕工奉事,尹聲大爲兼輔德,直閣單吳取善。
又以吏批言啓曰,兼說書今當差出,而可擬之人,只有二人,以二望擬入之意,敢啓。傳曰,知道。
以朴穉圭爲工曹佐郞,曺鳳振爲謝恩兼冬至正使,洪赫爲副使,李在鶴爲書狀官,金學性爲兼說書,全允淡爲自如察訪,卓雲翰爲幽谷察訪,李在嵩爲黃山察訪,徐承烈爲參禮察訪,金熙逌爲濟原察訪,宋冕載爲右賓客,李孝淳爲弼善,洪赫爲同經筵,徐有贊爲副應敎,李胤祚爲掌樂主簿,金箕晩爲副校理,黃爲修撰,李㙽爲文學,徐元淳爲司書,李豐翼爲說書,趙敎淳爲尙瑞副直長,金亨淳爲義盈奉事,黃基安爲兼弼善,李在鶴爲兼文學,金大根爲兼司書,趙敎淳爲尙瑞直長,權思喆爲平巿主簿,金在成·李元奎爲活人別提,金聖默爲戶曹正郞,張照爲尙瑞副直長,鄭允容爲典牲副奉事,金觀進爲氷庫別檢,安正淳爲典籍,朴景憲爲禮曹正郞,兼春秋單李冀楨,李繼在爲繕工副奉事,金在成爲戶曹佐郞,鄭龜容爲刑曹佐郞,李度心爲軍資奉事,朴氣浩爲活人別提,呂民燮爲司饔直長,宋持行爲泰陵直長,朴氣浩爲監察,丁惠敎爲刑曹佐郞,洪運謨爲泰陵直長,鄭淳榮爲泰陵直長,任序常爲禁府都事,金佐鉉爲司饔奉事,宋在胤爲長興奉事,李鍾允爲內資奉事,吳命集爲兼引儀,黃鍾林爲杆城郡守,砥平縣監朴宗琰,景慕宮令閔翊顯,漢城主簿金仁根已上次次仍任事承傳,李元哲爲引儀,尹義寬爲義盈主簿,白成五爲活人別提,李榕爲兼引儀,徐騏輔爲定山縣監,徐有隅爲禁府都事,崔瑗爲光陵令,金仁根爲濟用判官,尹秀寅爲漢城主簿,朴來益爲引儀,黃鍾協爲監役,成載璜爲中部都事,金在晉爲南部都事,趙揆永爲假監役,金洙根爲童蒙敎官,金敦敍爲翼陵參奉,李台鉉爲泰陵參奉,李壔爲元陵參奉,鄭世顯爲顯陵參奉,南履憲爲厚陵參奉,洪健厚爲健元陵參奉,李彙正爲英陵參奉,柳相林爲思陵參奉,李錫遠爲懿陵參奉,嚴錫鼎爲靖陵參奉,李圭復爲順陵參奉,鄭興敎爲徽慶園參奉,李愚淵爲徽陵參奉,趙雲始爲永陵參奉,沈錞爲昭寧園守奉官,金瀅根爲禮賓參奉,鄭五秀爲典獄參奉,方允弼·崔爔爲假引儀。
兵批,判書朴周壽進,參判李志淵牌招不進,參議洪祐燮進,參知李寅敎入直進,右副承旨趙秉常進。啓曰,今日都目政事時,本曹堂上,不可不備,而參判李志淵病不來,令政院牌招,同參政事,何如?傳曰,允。以朴宗正爲同知,柳相穆爲副摠管,金達鍊·李義種·金應漢爲五衛將,同知單朴昌煥,僉知三單,柳貞裕·李橚·黃處中·訓鍊主簿權時慶去官,訓鍊判官申在敏,主簿趙重亨·盧允龜·康在珏以上加設,依定式減下,護軍沈能俊·李應植,副護軍奇商胤·柳浤·尹範五以上竝單付,前虞候張興道今加折衝加資事承傳,蔡中永爲僉知,李鍾英爲訓鍊都正,李圭男爲內禁將,金秉浩·李重植爲五衛將,李載亨·具載龍爲同知,安國豐爲僉知,金貞根爲五衛將,李光漢爲曹司衛將,大護軍單宋冕載。
又以兵批言啓曰,宣傳官李亨權,五衛將金秉浩·李義種·金貞根·李重桓·金應漢,俱以病難供職,呈狀乞遞,金達鍊前任南虞候,時在任所,上來間該廳番次苟艱云,竝改差,何如?傳曰,允。以李繼浩爲僉知,洪頤喆爲加設訓鍊判官,金禹錫·朴道顔·金沃根爲加設訓鍊主簿,護軍李光正,副護軍韓鎭㦿·趙奎昇·兪星煥·徐箕淳,副司果閔致祿以上竝單付。又啓曰,營將今當差出,而擬望之人乏少,已準朔守令·虞候,竝擬,何如?傳曰,允。以尹喜謙爲忠州營將,崔應鉉爲公州營將,柳相鼎爲京畿中軍,李熙奎爲江原中軍,洪槏爲南虞候,僉知二單,李義種·金應漢,權思穆爲慶州營將,申錫祜爲全州營將,李良求爲滿浦僉使,吳致豐爲城津僉使,李彦懋爲高嶺僉使,僉知單金貞根,曺鳳振爲都摠管,李㙽·朴奎賢爲文兼,趙秉一爲訓鍊主簿,李應信爲北評事,副護軍單李圭男,兪章煥爲慶尙右兵虞候,李奎鎭爲宣沙浦僉使,趙顯珠爲赤梁僉使,崔景熙爲廣梁僉使,鄭瑑爲龍媒僉使,鄭光禹爲忠翊將,廉在愼·崔需潤爲景福將,李尙祿·金鍾祿爲昌德將,元永麟爲宣傳官,李兢緖·成載韶·金東侃爲五衛將,李重榮爲武兼,大護軍李勉昇,副護軍李羲發·尹正鎭,副司直李基華·李益文·趙思健·姜弼煥·李是遠·洪祐順·李垿·金逸淵·洪鍾應·趙得林·權馦·鄭德和·白時亨·韓哲浩以上竝單付,忠州營將尹喜謙,公州營將崔應鉉,京畿中軍柳相鼎,江原中軍李熙奎,南虞候洪槏,以上今加折衝加資事承傳。
又以兵批言啓曰,五衛將李兢緖·成載韶·金東侃,忠翊衛將鄭光禹,景福宮衛將廉在愼·崔需潤,昌德宮衛將李尙祿·金鍾祿,俱以病難供職,呈狀乞遞,竝改差,何如?傳曰,允。以崔允達爲麟山僉使,金信默爲乶下僉使,李昌圭爲唐浦萬戶,劉範一爲天城萬戶,李圭明爲包夷萬戶,副護軍尹喜謙·崔應鉉·張興道,副司果任百經·李遠翊·林永洙·李元會·鮮于·李謙在,副司正嚴錫履以上竝單付,金命說爲於蘭萬戶,千數宗爲黔毛浦萬戶,崔德哲爲古突山別將,黃福尙爲黑山島別將,金致溫爲新門別將,同知單廉在愼,僉知單鄭光禹,朴致福爲全羅中軍,鄭泰東爲法聖僉使,崔擎臣爲蒜山僉使,金春復爲彌助項僉使,金圭錫爲善績僉使,同知單崔需潤,尹信烈爲兎城僉使,桂允植爲安義僉使,康鵬羽爲豐山萬戶,金守謹爲黃龍別將,南極明爲蟾津別將,同知單金鍾祿·尹瑗·李興茂,魏豹錫爲五衛將,李熙絅爲訓鍊正,李守文爲神光僉使,同知單李尙祿。
又以兵批言啓曰,宣傳官李信泳,五衛將安國豐,俱以病難供職,呈狀乞遞,竝改差,何如?傳曰,允。以許幹爲宣傳官,李命弼爲五衛將,元世勳爲宣傳官,鄭鳳賢爲都摠都事,鄭琠爲守門將,張鳳翰爲天摩僉使,崔鎭珏爲魚游澗僉使,李順永爲水口萬戶,張繼仁爲撫夷萬戶,崔仁謙爲慈母別將,劉儀爲五衛將,吳致慶爲忠翊將,河敬鎬爲景福將,申弘祿爲昌德將,崔永錫爲訓鍊僉正,申道顯爲黃海水虞候,玄在聞爲伐登萬戶,金乃極爲吾老梁萬戶,金萬鎰爲格浦別將,金壽宗爲九月別將,乾川權管單金大植,朴宗薰爲知事,柳鼎養爲副摠管,柳相質·申觀浩爲訓鍊副正,洪在儀爲鎭東萬戶,同知單魏豹錫,僉知單尹瑗,金翊根爲五衛將,金禹鼎爲景福將,趙雲程爲禁衛把摠,金鼎遠爲都摠都事,高惠鎭爲訓鍊主簿,同知單李興茂,金命麟爲五衛將,鄭宅善爲宣傳官,尹喜柱爲都摠經歷,李奎燦爲訓鍊主簿,同知單李命弼,劉元中爲昌德將,申勉求爲守門將,同知單劉儀,僉知三單,金秉浩·李重植,李光漢。
又以兵批言啓曰,五衛將金翊根·尹瑗·李興茂·魏豹錫,景福宮衛將金禹鼎·河敬鎬,昌德宮衛將劉元中·申弘祿,俱以病難供職,呈狀乞遞,竝改差,何如?傳曰,允。以金履載爲知事,金陽淳爲副摠管,趙秉吉·金在七爲都摠經歷,朴禹鉉爲中樞都事,僉知三單,李兢緖·成載韶·金東侃·蔡東奎,元錫九爲訓鍊判官,李儒增爲訓鍊主簿,申在英爲楸坡萬戶,同知單金禹鼎,僉知單金翊根,韓永鎭爲訓鍊僉正,徐兗輔·林秉周爲訓鍊主簿,同知單劉元中,韓大爀爲訓鍊判官,韓在懋爲守門將,李益相爲武兼,副摠管單金陽淳·韓用夏,徐麟爀爲五衛將,尹得亮爲景福將,田鳳熙爲昌德將,李東奎爲訓鍊主簿,李東弼·鄭明行爲五衛將,高廷植爲景福將,魯學曾爲昌德將,崔鳳佐爲武兼,同知單尹得亮,僉知單徐麟爀,副司果韓在益·韓容鼎·李觀熙·李種赫·李基碩·金履近·朴敬德·李敏道·柳冀駿,李樂韶爲宣傳官,李元大爲武兼,金世麟·崔命顯爲守門將,權管秩,馬馬海許樟,三千浦李彦協,乫軒洞胡哲臣,楸仇非金桂濂,廣坪朴景岳,副司果宋持行·洪運謨,北道參軍單柳詹。
傳于崔命顯曰,守令·邊將初仕人,皆令明日來待。
以吏曹參議尹聲大牌不進罷職傳旨,傳于崔命顯曰,只推。
大護軍金學淳書啓,臣於本月二十二日卯時量,節祗受有旨內,卿以左議政沈象奎附奏馳啓矣。今見附奏,大臣將以日間上來云,許久跂佇之餘,欣幸可量,大臣旣以貽弊民邑爲言,卿則先爲還入可也事有旨是白乎等以,臣則先爲復路,緣由馳啓云云。踏啓字。
崔命顯,以迎接都監言啓曰,今番支勅時儀節,一依戊辰年乾隆皇后傳訃勅例,房排舖陳襦衾之屬,皆以華色等待,至於贈給,則各年謄錄,無一定例,而其中乾隆丁酉年皇太后訃勅時贈給之節,似爲襯合,竝依此例擧行事,分付各該司,一體知委於遠接使及開城留守·三道道臣處,何如?傳曰,允。
又以迎接都監言啓曰,取考戊辰傳訃勅謄錄,則下設宴享,只行茶禮矣。今番宴享色郞廳,不必加差,依前例以禮賓寺·內資寺擧行,使飯膳色郞廳,兼管茶禮之意,敢啓。傳曰,知道。
又以迎接都監言啓曰,臣等與諸郞廳,會同開坐,檢察迎勅諸事,而啓下郞廳八員外,不足郞廳二員,別單書入之意,敢啓。傳曰,知道。
迎接都監加差郞廳二單,李象信·鄭晉錫。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而都目相値,不得設行之意,敢啓。傳曰,知道。
又以備邊司言啓曰,支勅之時,兩西·京畿守令之無得遷轉,已例卽然,而今番亦有所面飭於銓官者,今日政以砥平縣監朴宗琰,移擬杆城郡守,事係不審,當該銓官推考,杆城郡守原望筒勿施,差代之人,不可使之無故落仕,次次仍任之意,分付,何如?傳曰,允。
上在慶熙宮。停常參·經筵。
趙秉常啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
傳于崔命顯曰,禮房承旨,馳詣社稷·永寧殿·永禧殿·文廟,奉審摘奸以來。
傳于金弘根曰,守令·邊將初仕人入侍。
趙容和啓曰,肅謝法意,何等審愼,而幽谷察訪卓雲翰,今日拜辭,旣呈肅單,不爲入來,事未前有,萬萬駭然,原肅單勿施,所當重勘,而本院請推之外,無他可施之罰,何以爲之?敢稟。傳曰,推考。
傳于金弘根曰,同副承旨許遞,前望單子入之。
承旨前望單子入之,閔泰鏞落點。
以副應敎徐有贊,校理金周默,副校理金箕晩,修撰黃牌不進罷職傳旨,傳于趙容和曰,只推。
趙容和啓曰,玉堂上下番俱空,事甚未安。副應敎徐有贊,校理金周默,副校理金箕晩,修撰黃,旣有只推之命,竝卽牌招,推移入直,何如?傳曰,允。
以兼輔德尹聲大,兼弼善黃基安,文學李㙽,兼文學李在鶴,司書徐元淳,兼司書金大根,兼說書金學性牌不進罷職傳旨,傳于趙容和曰,只推。
趙容和,以侍講院言啓曰,上番闕直,事甚未安。新除授輔德金鼎均,弼善李孝淳在外,兼文學李在鶴差祭,兼輔德尹聲大,兼弼善黃基安,文學李㙽,旣有只推之命,竝卽牌招,推移入直,何如?傳曰,允。
傳于趙秉常曰,日熱如此,輕囚放釋。
趙秉常啓曰,臣秉常敬奉聖敎,馳往義禁府,取考囚徒案,則時囚罪人蔡弘勉·鄭澤友·權達準·鄭東萬·崔笠·徐有皓·尹日善等,係是繡啓所論,故不得循例放送,竝爲仍囚,仍往典獄署,取考囚徒案,則結案罪人四名,殺獄罪人十八名,私鑄錢罪人一名,係是重囚,故竝爲仍囚,其餘私屠發賣騙財雜技各司直囚罪人崔光龍·任義泰·金龍麟·洪三番·趙顯璣·李守榮·崔允燁·朱命喆·金致弘·方致成·朴良輔·閔光心·李順孫·朴再哲·崔允行·朴士福·朴千五·梁仲吉·朴命壽·李長福·鄭日成·金尙晉,金福文·賈興燁·孫宗郁·裴福伊·李壽哲等二十七名,係是輕囚,竝放送之意,敢啓。傳曰,知道。
又啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿,正言李承憲牌不進罷職傳旨,傳于趙秉常曰,只推。
以副應敎徐有贊,副校理金箕晩,修撰黃牌不進罷職傳旨,傳于趙容和曰,只推。
以兼輔德尹聲大,兼弼善黃基安,文學李㙽牌不進罷職傳旨,傳于趙容和曰,只推。
以京畿監司鄭基善伏啓長湍府民家漂頹事,傳于金弘根曰,民戶漂頹,若是夥多,極爲驚惻,原恤典外,別加顧助,結構奠接之方,令廟堂措辭分付。
趙容和,以吏曹言啓曰,今此秋享大祭祭官,當爲磨鍊,而堂下侍從,極爲苟艱,依近例時任玉堂,一體塡差以入之意,敢啓。傳曰,知道。
又以禮曹言啓曰,永寧殿西門朴工瓦子墜落處修改及社稷神室滲漏處,永禧殿第一室斑子滲漏處,大成殿正殿滲漏處移還安修改,以今六月二十四日前,已推擇啓下矣,見今日氣陰濕,土瓦尙未乾淨,此時修改,恐欠堅完,待快晴更爲擇吉擧行,而先告事由祭,雖以設行,還安祭香祝,權安齋所,令齋宮守直,諸祭官則姑爲退去,待涓吉入齋事,竝爲分付,何如?傳曰,允。
又以承文院都提調意啓曰,院製述官李義協陞六代,吏文學官徐士淳陞付,吏文學官有闕代,幼學安泳差下,吏文學官鄭五秀移差代,幼學李守彬差下,使之竝付軍職,冠帶常仕,何如?傳曰,允。
又以迎接都監言啓曰,本都監郞廳濟用監判官崔瑗,移拜光陵令,例不得兼管都監郞廳之任,改差,其代以敦寧府判官金益根差下,使之察任,何如?傳曰,允。
又以兵曹言啓曰,今六月二十三日卯初初刻十四分,立秋七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,慶壽宮·文祜廟,依例改火,奎章閣·議政府·承政院·漢城府,一體頒火之意,敢啓。傳曰,知道
又以司僕寺一二提調意啓曰,兼內乘申觀浩,昨日都政,移拜訓鍊院副正矣,其代令該曹口傳差出,以爲推移入直之地,何如?傳曰,允。
兵曹口傳政事,以李熙永爲內乘。
趙容和,以摠戎廳言啓曰,本廳哨官柳詹身病甚重,勢難察任,改差,何如?傳曰,允。
癸巳六月二十三日辰時,上御興政堂。守令·邊將初仕人入侍時,行左承旨金弘根,右副承旨趙秉常,假注書金炳奎·徐冕淳,記注官金聖默,記事官朴齊憲,安東府使洪學淵,江陵府使金逸淵,甲山府使李秉逵,巨濟府使李顯城,定平府使李寅熙,珍島郡守閔致鳳,寶城郡守吳顯佑,文川郡守金學敏,定山縣監徐騏輔,玄風縣監鄭煥義,井邑縣監申淳,興陽縣監尹守鳳,康津縣監任百經,泰陵參奉李台鉉,順陵參奉李圭復,宣傳官李敏道·柳冀駿·李樂韶,典獄參奉鄭五秀以次進伏,城津僉使吳致豐,宣沙浦僉使李奎鎭,龍媒僉使鄭琢,乶下僉使金信默,唐浦萬戶李昌圭,包伊萬戶李圭明,於蘭萬戶金明說,黔毛浦萬戶千數宗序立階下訖。上曰,史官分左右,上曰,守令初仕人進前,學淵等以次進伏,奏職姓名旋退。上曰,僉使·萬戶則承旨出楹外擧行,可也。秉常承命出楹外,還入奏曰,初仕人今當入侍矣。僉使·萬戶則初仕人入侍後擧行,似宜矣。上曰,唯。敏道等以次進伏,奏職姓名訖,秉常出楹外,致豐等以次立階下,奏職姓名退出,上曰,史官就座。仍命退,承史以次退出。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于趙秉常曰,日前筵飭之後,于今幾日,仍無皁白,分義所在,萬萬未安。刑曹判書曺鳳振,下義禁府推考。
傳于趙秉常曰,黃海道暗行御史留待。
傳于趙秉常曰,黃海道暗行御史入侍。
趙秉常啓曰,卽者,義禁府都事來言,左議政沈象奎,今方待命于金吾門外外云,係是大臣去就,敢啓。傳曰,知道。
又啓曰,卽者,議政府錄事來言,左議政沈象奎以爲,以賤臣去就,每廑宸念,仰貽勞煩,前後許久,此已臣罔赦之罪,以至日前,旣伏承非常之敎,繼又伏見藥院啓辭批旨下者,衷情轉益惶懍,而病狀適劇,今始擔舁寸進,湯劑議定之緣臣遲滯,罪上添罪,死無可贖,走伏金吾門外外,恭竢斧鉞之誅云矣,敢啓。傳曰,今聞入城之報,予之欣豁,當何如也?卿果無卽地見予之心,而又爲此胥命之擧乎?萬萬過矣,國事待卿而共濟,湯劑待卿而議定,卿其卽爲入來肅命,予方臨軒以待事,遣史官傳諭于左議政胥命所,仍與偕來。
事變假注書林亨洙書啓,臣於本月二十四日申時量,敬奉聖批,馳往傳諭于金吾門外外議政府左議政沈象奎胥命所,則以爲,,臣舁進寸進之餘,不但卽無自力之勢,暑途經涉,有欠潔淨,直趨淸禁,實爲未安,謹當姑休於所次,待明朝祗赴藥院云矣。臣旣承偕來之命,故姑爲仍留之意,敢啓。傳曰,知道。大臣欲以明朝出肅,卽爲安心還第之意,更爲傳諭,爾則還入,可也。
趙秉常啓曰,大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿,正言李承憲牌不進罷職傳旨,傳于趙秉常曰,只推。
閔泰鏞,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,下番闕直,事甚未安。副應敎徐有贊,副校理金箕晩,修撰黃旣有只推之命,竝卽牌招,以爲推移入直之地,何如?傳曰,允。
又以侍講院言啓曰,上番闕直,已至多日,事甚未安。兼輔德尹聲大,兼弼善黃基安,文學李㙽,旣有只推之命,竝卽牌招,推移入直,何如?傳曰,允。
以兼輔德尹聲大,兼弼善黃基安,文學李㙽牌不進罷職傳旨,傳于閔泰鏞曰,只推。
閔泰鏞,以侍講院言啓曰,上番闕直,已至多日,事甚未安。兼輔德尹聲大,兼弼善黃基安,文學李㙽,旣有只推之命,與兼文學李在鶴,一體牌招,推移入直,何如?傳曰,允
以兼輔德尹聲大,文學李奭再牌不進罷職傳旨,傳于閔泰鏞曰,只推。
以兼文學李在鶴牌不進罷職傳旨,傳于閔泰鏞曰,只推。
閔泰鏞,以侍講院言啓曰,新除授輔德金鼎均,時在廣州地,弼善李孝淳,時在慶尙道禮安地,書筵入番事緊,斯速乘馹上來事,下諭,何如?傳曰,竝許遞。
以副應敎徐有贊,副校理金箕晩,修撰黃牌不進罷職傳旨,傳于閔泰鏞曰,只推。
閔泰鏞,以吏曹言啓曰,今此穆陵忌辰祭獻官,以前承旨崔命顯塡差,而時無職名,令該曹口傳付軍職,何如?傳曰,允。
兵曹口傳政事,副護軍單崔命顯。
趙秉常,以義禁府言啓曰,刑曹判書曺鳳振推考事,傳旨啓下矣。曺鳳振下去京畿果川地云,依例發遣府都事,拿來,何如?傳曰,待待命拿囚。
又以義禁府言啓曰,刑曹判書曺鳳振推考事,傳旨啓下矣。曺鳳振今方待命拿囚,而卿宰禁推該府草記,待批下捧供,載在大典通編,曺鳳振係是卿宰,敢啓。傳曰,分揀,卽爲牌招肅命。
義禁府啓目粘連,向前徐有皓亦,法外之施,旣無某刑之指的,人命之傷,亦無某人之指的,今於年久之後,有難直斷以濫刑之律是白乎矣,繡啓論列,若是嚴重,不可以囚供之發明,有所參恕,以此照律,何如?判付。啓,依允。又啓目粘連,向前尹日善亦,稅捧容私之患,結斂見欺之謗,雖出於矯弊之意,終難免不察之罪,以此照律,何如?判付。啓,依允。又照目粘連,泰安前郡守權達準矣本府議啓內,倉色加作,都吏偸災,繡啓亦謂之有異躬犯是白遣,差任捧錢,富民貿租,縱諉之補賑,係是不法,以此照律,罪杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又照目粘連,海美前縣監崔笠矣本府議啓內,任債訟賂,俱係瑣鄙,倉奸吏偸,莫掩昏謬,繡啓之論列,若是狼藉,不可以囚供之發明,有所曲恕,以此照律,罪杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又照目粘連,天安前郡守鄭東萬矣本府議啓內,衙祿雖曰襲謬,名旣不正,結價有時增減,奸又莫察,至如差任之受謗,亦難免官政之瑣累,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,稷山前縣監鄭澤友矣本府議啓內,人命致傷,繡啓旣稱偶爾,杖治太猛,在法有異濫刑是白乎矣,揆以欽恤之義,有難全貰,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目,連原前察訪蔡弘勉矣本府議啓內,諸條所犯,俱係不法,繡啓臚列,皆歸入已,身爲郵官,躬犯若是狼藉,揆以法意,誠極痛惋,不可以囚供之諉有歸屬,有所曲貸,以此照律,罪杖九十收贖,告身盡行追奪,徒二年半定配,私罪,奉敎依允爲旀,功減一等爲良如敎。
癸巳六月二十四日申時,上御興政堂。黃海道暗行御史入侍時,左副承旨趙容和,假注書金炳奎,記注官金泰顯,記事官朴齊憲,暗行御史洪羲錫以次進伏訖。上曰,弊瘼無之乎?羲錫起伏奏曰,如干弊瘼,已陳於別單矣。仍命退,諸臣以次退出。
上在慶熙宮。停常參·經筵。
自辰時至酉時,灑雨下雨,測雨器水深五分。自四更至二十六日開東,灑雨下雨,測雨器水深二分。
藥房都提調沈象奎,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李紀淵啓曰,行左承旨金弘根,今日不爲仕進,卽爲牌招,何如?傳曰,允。
趙秉常啓曰,備邊司郞廳來言,今日,賓廳日次,而領議政李相璜有身病,左議政沈象奎,無時急稟定事,不得來會云矣,敢啓。傳曰,知道。
李紀淵啓曰,藥房三提調,持湯劑來待矣。傳曰,封入。
又啓曰,假注書徐冕淳,身病猝重,勢難察任,今姑改差,何如?傳曰,允。
徐冕淳改差,代以鄭鎏爲假注書。
以刑曹判書曺鳳振牌不進推考傳旨,傳于趙秉常曰,更爲牌招。
以刑曹判書曺鳳振再牌不進推考傳旨,傳于趙秉常曰,更爲牌招。
以刑曹判書曺鳳振三牌不進推考傳旨,傳于趙秉常曰,更爲嚴飭牌招。
以刑曹判書曺鳳振四牌不進推考傳旨,傳于趙秉常曰,飭敎之下,如是違牌,萬萬未安。更爲牌招,如有違牌,勿爲呼望。
趙秉常啓曰,刑曹判書曺鳳振,飭敎之下,謂以衷情惶蹙,奉牌闕外,無意承膺,事體所在,誠極未安。推考,何如?傳曰,允。
又啓曰,刑曹判書曺鳳振,前後飭敎,不啻截嚴,而一向奉牌,終無變動,事體所在,萬萬未安。從重推考,何如?傳曰,允。嚴飭入來,卽爲肅命。
又啓曰,刑曹判書曺鳳振,特敎申飭,何等截嚴,而連加催促,無意變動,事體道理,俱極未安,從重推考,何如?傳曰,允。不飭之承旨,亦爲推考。
又啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿,正言李承憲牌不進罷職傳旨,傳于趙秉常曰,只推。
李紀淵啓曰,卽者,吏曹郞廳來言,定平府使李寅熙,巨濟府使李顯城,珍島郡守閔致鳳,寶城郡守吳顯佑,果川縣監金宇鉉,興陽縣監尹守鳳,定山縣監徐騏輔,兩司俱未署經云,除在外·未署經外,未肅拜人員,竝卽牌招,以爲署經之地,何如?傳曰,允。
又啓曰,定平府使李寅熙,巨濟府使李顯城,珍島郡守閔致鳳,寶城郡守吳顯佑,果川縣監金宇鉉,興陽縣監尹守鳳,定山縣監徐騏輔,諫院則雖已署經,憲府則大司憲李光文牌不進,執義鄭日泰,掌令安允璟·權弘復,持平金持泰·金世忠在外,不得備員署經,何以爲之?而行大司憲李光文,更爲牌招,何如?傳曰,一司除署經。
閔泰鏞,以弘文館言啓曰,下番闕直,事甚未安。副應敎徐有贊,副校理金箕晩,修撰黃旣有只推之命,竝卽牌招,以爲推移入直之地,何如?傳曰,允。
以副應敎徐有贊,副校理金箕晩,修撰黃牌不進罷職傳旨,傳于閔泰鏞曰,只推。
閔泰鏞,以迎接都監言啓曰,本都監郞廳,以敦寧府判官金益根啓下矣,呈狀內,有回避勅使之嫌,實難行公云,改差,其代司䆃寺僉正洪章燮差下,使之察任,何如?傳曰,允。
又以迎接都監言啓曰,今番迎勅後,接見茶禮,館所及送勅時茶禮,依戊辰年例擧行事,廚院提調,才已筵稟蒙允矣,三度茶禮,依例擧行之意,分付各該司,何如?傳曰,允。
又以迎接都監言啓曰,勅使入京第三日,大臣有請行茶禮之例,今亦依此備待之意,敢啓。傳曰,知道。
趙秉常,以備邊司言啓曰,卽見京畿監司鄭基善狀啓,則以爲,本道公儲,自來凋弊,而營穀中折米三千四百七十三石,昨年支放耗折米一千六百八十五石,盡入於鑄所之狼狽,元摠虛留,支放難繼,就今番賑餘穀折米一萬八百九十一石零內五千一百五十八石,以癸巳別劃米作名,入錄於常賑,元穀則磨勘於該廳,耗條則移用於營穀給代,而待鑄所收殺,竝耗會錄,且本營軍需雇馬兩庫債錢之散在各邑者,年久人亡,宛成鬼錄,上項所請外,餘在折米五千七百三十二石零,竝卽劃下,俾爲節略牽補,以捄痼弊,而苟有羡餘,則勅需充報之節,亦當有方便經紀之道,竝請令廟堂稟旨分付矣。營穀旣入鑄役,收殺無期,而各樣支放,至於因此而無以繼用,則今此所請,雖出經法之外,亦是迫不得已之勢,且有備報之期,則與他全然給代,不爲無間,目下事情,有難靳持,至於軍雇兩庫之舊債請蕩,前蕩非不優厚,宿根尙未盡祛,見今爲弊,較前尤甚,誠亦不可不念,然大抵蕩債之政,虛實易混,其所爲害,專歸公貨,按簿覈實,必有可捧不可捧之別,苟或以蠲減之題目,蕩無防限,則亦豈綜核之政哉?爲先使道臣,躬執債案,到底句檢,區別其當捧與不可捧者,當捧者另加收拾,其中主名已絶,指徵無處者,一一査實蕩減後,修成冊報司,而向者勅貸充報,亦在於此穀羡餘云,經費所關,尤合便宜,賑餘折米一萬八百九十一石零,竝許劃付,以爲捄弊之資,更以措處形止,具由登聞之意,分付,何如?傳曰,允。
又以義禁府言啓曰,時囚罪人權達準·崔笠等,各杖六十,徒一年定配,照律公事判付內,依允,功減一等事,命下矣。權達準·崔笠等,功減一等,減徒加杖,各杖一百收贖,告身盡行追奪,竝放送之意,敢啓。傳曰,知道。
又以義禁府言啓曰,時囚罪人蔡弘勉杖九十,徒二年半定配,照律公事判付內,依允,功減一等事,命下矣。蔡弘勉功減一等,杖八十收贖,告身盡行追奪,公忠道延豐縣新豐驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
義禁府照目粘連,鎭川前縣監徐有皓矣本府議啓內,法外之施,旣無某刑之指的,人命之傷,亦無某人之指的,今於年久之後,有難直斷以濫刑之律是白乎矣,繡啓論列,若是嚴重,不可以囚供之發明,有所參恕,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,德山縣監尹日善矣本府議啓內,稅捧容私之患,結斂見欺之謗,雖出於矯弊之意,終難免不察之罪,以此照律,笞五十收贖,解見任別敍,私罪,奉敎依允爲旀,功議各減一等爲良如敎。
癸巳六月二十五日辰時,上御興政堂。藥房入診入侍時,都提調沈象奎,提調趙萬永,副提調李紀淵,假注書金炳奎,別兼春秋金大根,記事官朴齊憲,待敎金學性以次進伏,醫官金壽仁·李亨基·金景球,趙琮翊進伏楹外訖。上曰,史官分左右,上曰,大臣進前,象奎曰,近日日候,蒸熱去甚,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,臣逖違之餘,今玆登筵,伏未審嬪宮氣候,此時,何如?上曰,一樣矣。世孫宮氣候,何如?上曰,一樣矣。象奎曰,醫官入診,何如?上曰,唯。壽仁等以次診候訖,退伏楹外奏曰,脈候左右三部調均矣。萬永曰,湯劑,退去議定乎?上曰,唯。加味六和湯,自今日一貼式煎入事下敎。象奎曰,時當盛暑,世孫宮講筵,近雖暫停,自內誦讀之工,則果不至間斷乎?臣不勝惓惓之至,又奏曰,今臣之去國,歲月雖已涉久,而天理之乖舛,人事之變改,有不可以言語爲諭,而實亦言不敢提,說不忍詳,只自痛冤弸轖,呑聲飮泣而已。臣於積年之後,復登前席,極知惶悚,而區區戀結之忱,尤不能自已,竊敢以仰瞻爲請矣。上曰,唯。象奎曰,今得仰瞻,堯彩天顔,有非昔之歎,不情憧憧,益不知何所仰達,而第臣仰感恩造,俯怵義分,雖不得已爲此冒進,而顧豈臣之所可安,而亦豈臣之所可堪者哉?究不免爲忘已分拚私義之歸,愧懼滿心,已不勝萬萬靦悶,而況於六七年來,震蕩於風霜之餘,消鑠於草莽之間,癃痼昏憒,殆乎日加而月甚,無復餘地,則假使身常在朝,跡無經涉,尙將陳貢實狀,祈請罷免,乃反黽勉朽劣,淟涊貪冒,將焉用彼,其謂斯何,今旣自呈醜穢於威顔咫尺之下,日月監臨,不待臣自列,必有以照燭無餘,而況以滿身滓垢之踪,寧有復强殫束之望,而荐奉嚴命,至有非常之敎,已非臣子所敢承當者,湯劑議定之緣臣遲滯,尤爲難赦之罪,故他不暇顧,冒沒顚倒,今則臣之分義,雖曰少伸,淸朝四維,由此墮壞,誠懼煩猥,不敢一二罄悉,而十手十目之所指視,臣焉敢妄溢其辭,干凟於聰聽哉?伏望穆然鑑諒,早賜斥黜,俾國事無至重誤,微分獲免再倖,不勝萬萬靳祝矣。又奏曰,齋日不遠,自二十七日,二錢重人蔘粟米飮,限二貼煎入事,榻前定奪,上曰,史官就座。仍命退,諸臣以次退出。
上在慶熙宮。停常參·經筵。
趙秉常啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
李紀淵啓曰,左副承旨趙容和,今日不爲仕進,卽爲牌招,何如?傳曰,允。
傳于閔泰鏞曰,檢校直閣李景在,馳詣健陵,奉審摘奸,仍詣顯隆園·華寧殿,一體奉審以來。
李紀淵啓曰,藥房提調·副提調,持湯劑來待矣。傳曰,封入。
趙秉常啓曰,刑曹判書曺鳳振,前後飭敎,不啻屢度,而奉牌經宿,終不變動,事體道理,萬萬未安。陳疏到院,而原疏以國忌齋戒,纔已退却矣,從重推考,何如?傳曰,允。原疏捧入。
傳于趙秉常曰,刑判疏批已下,卽爲牌招,如有違牌,勿爲呼望。
傳于閔泰鏞曰,留院公事入之。
以平安監司沈能岳狀啓敕行牌文遲滯之陪持及撥將査問馳啓,而常時不能檢飭之失,臣亦惶恐待罪事,傳于趙秉常曰,阻水遲滯,容或無怪,而此亦常時不能操束之致,卿則前已推考,今姑安徐,無敢如前稽緩之意,連加嚴飭於往來陪持處,勿待罪事,回諭。
以左副承旨趙容和牌不進罷職傳旨,傳于趙秉常曰,只推。
閔泰鏞,以弘文館言啓曰,下番闕直,事甚未安。副應敎徐有贊,副校理金箕晩,修撰黃,旣有只推之命,竝卽牌招,以爲推移入直之地,何如?傳曰,允。
以副應敎徐有贊,副校理金箕晩,修撰黃牌不進罷職傳旨,傳于閔泰鏞曰,只推。
閔泰鏞,以禮曹言啓曰,英陵六朔焚香受香,以程道之稍遠,前期祗受陪往,而新除授參奉李彙正,時在慶尙道禮安地,故依定式假官代直後,實官使之上來受香矣,卽聞本陵令李甲參替直上來,中路落馬,受傷委頓,萬無前進之望云,謹稽謄錄,則昨年六月惠陵六朔都受香時,參奉李榏在外,令崔尙綸假官替直上來之際,因雨水阻滯,自本曹依北道陵寢受香之例,定忠義齎傳之意,草記蒙允矣,今亦依此擧行,何如?傳曰,允。
又以迎接都監言啓曰,取考謄錄,則勅使到迎恩門時,自廚院,兩勅及通官等處,各以酒肴一盤入給,又自都監,略備酒肴,分饋跟役矣,今亦依此擧行,何如?傳曰,允。
又以迎接都監言啓曰,勅使接見茶禮時,御床用淡薑茶,上副勅床用白毫茶,已有年前定式,今亦依此擧行之意,分付,何如?傳曰,允。
又以迎接都監言啓曰,勅使留館時,若値空日,有別茶啖排入之例矣,今亦依例備待,何如?傳曰,允。
趙秉常,以訓鍊都監言啓曰,本局別將元永麟,身病甚重,勢難察任,改差,何如?傳曰,允。
又以御營廳言啓曰,本廳千摠李熙輔,身病甚重,勢難察任,改差,何如?傳曰,允。
刑曹判書曺鳳振疏曰,伏以臣,罪犯甚重,萬殞難贖,而恩造罔極,一縷尙延,跧伏荒郊,食息偸活,自訟辜負,則中夜捫心,慙痛交切,非臣剚刎所可自暴,仰惟洪私,則霈澤浹骨,汗淚俱下,非臣糜粉所可仰酬。噫,父母至慈,而旣虧之質,不可以復全,天地至仁,而已枯之枝,不可以復華,惟有沒齒田間,北望頌祝,生生世世,爲犬爲馬,以圖不報之報而已,不意洪庇隆渥,愈往愈深,滌瑕收簪,除旨聯翩,闔門驚惶,攢手頌泣,未敢知釁累如臣,滓穢如臣,而得此生死肉骨之恩於君父之前者,從古及今,豈有如臣者哉?以臣今日感結之忱,雖蹈赴湯火,惟當一心向前,身不自有,更何敢慢命抗旨,重添傲蹇之罪,而情窮勢迫,動嚲不得,臣罪到此,尤合誅殛。嗚呼,臣家世受國恩,與天無極,而臣又早歲通籍,偏蒙陶鑄,中外歷敭,濫躋顯列,涓埃報效,常所蓄積,而無他才能,可以稱塞,區區所自矢者,惟是夷險造次,守分謹愼,不欺君不欺心而已。其奈見識鹵鈍,神精昏迷,死期將迫,天奪其魄,筵席奏對之際,倉卒顚錯,不覺其自陷於罔赦之科,孽由已作,法何可逭,斧鑕猶輕,而寬典徒止竄謫,簡書方嚴,而溫諭輒費造化,曾未周歲,遇慶賜宥,昭晢之敎,至燭心跡,客光所照,幽冤畢伸,縱使臣披瀝自明,何以及此,臣抱此恩言,雖卽日滅死,萬萬無餘恨,而睿德莫報,至痛遽繮,泣血窮山,萬念灰冷,自分爲明時之棄物,惟我殿下,天地於臣,父母於臣,哀之憐之,愛欲生之聖眷隆摯,收錄冞加,湔洗薰沐,甄鎔拂拭,必使復廁於簪紳之列,臣雖冥如豚魚,豈不知感,微如雀蛇,豈不思報,仁天孔邇,感激居先,亟欲拚棄廉隅,祗肅恩命,少伸此耿結之誠,而第臣舊釁難貰,公議至嚴,有靦周行,無望彈冠,置對蒙宥,嚴敎屢勤敦勅,奉牌經宿,私心轉益惶阨,泥首俟勘,如窮無歸,玆敢冒昧陳籲於黈纊之下。伏乞聖明,察臣危蹙之狀,諒臣悲苦之情,亟命選部,永刊臣名於仕籍,仍勘臣前後辜負之罪,以昭法紀,不勝大願,臣無任云云。答曰,省疏具悉。向來事,在卿可謂無妄也不幸也,今於萬事已宿之後,何可追提,以傷事面乎?勿辭,卽爲入來肅命。
上在慶熙宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
趙秉常啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
閔泰鏞啓曰,來初一日,輪對日次,而宗廟秋享大祭齋戒相値,頉稟之意,敢啓。傳曰,知道。
備忘記,全州營將申錫祜下直,長弓一張,長箭一部,片箭一部,筒兒一箇賜給。
李紀淵啓曰,藥房副提調,持粟米飮來待矣。傳曰,封入。
又啓曰,藥房提調·副提調,持湯劑來待矣。傳曰,封入。
又啓曰,假注書金炳奎,身病猝重,勢難察任,令姑改差,何如?傳曰,允。
金炳奎改差,代以蔡元默爲假注書。
傳于閔泰鏞曰,南原府使有闕之代,令該曹口傳,各別擇差,催促下送。
吏曹口傳政事,以洪錫謨爲南原府使。
閔泰鏞,以弘文館言啓曰,下番闕直,事甚未安。副應敎徐有贊,副校理金箕晩,修撰黃,旣有只推之命,竝卽牌招,以爲推移入直之地,何如?傳曰,允。
以副校理金箕晩,修撰黃牌不進罷職傳旨,傳于閔泰鏞曰,只推。
閔泰鏞,以禮曹言啓曰,懿陵忌辰祭享,在今六月二十九日,本陵兩官,當爲備員將事,而新除授參奉李錫遠時在公忠道大興地,未及上來,今姑改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以崔鍾駿爲懿陵參奉。
閔泰鏞,以弘文館言啓曰,上番校理臣金周默,以宗廟秋享大祭祭官,今日議政府肄儀時,晝仕出去之意,敢啓。傳曰,知道。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以禮曹言啓曰,社稷·永禧殿·大成殿滲漏處移還安修改,待快晴更爲擇日擧行,先告事由祭,依例設行,還安祭香祝,則權安齋所事,前已草記允下,而吉日以來七月初二日,退定啓下矣,還安祭祝文,以六月書塡,勢難移用,令香室更爲修正,待正日,還安祭獻官,陪詣享所事,分付,何如?傳曰,允。
上在慶熙宮。停常參·經筵。
夜自五更至二十九日開東,灑雨下雨,測雨器水深四分。
趙秉常啓曰,行大司憲李光文未肅拜,執義鄭日泰,掌令安允璟·權弘復·持平金持泰·金世忠在外,監察茶時之意,敢啓。傳曰,知道。
李紀淵啓曰,藥房提調·副提調,持粟米飮來待矣。傳曰,封入。
又啓曰,藥房提調·副提調,持湯劑來待矣。傳曰,封入。
傳于閔泰鏞曰,禮房承旨,馳詣懿陵,奉審摘奸,延慶墓,一體奉審以來。
傳于閔泰鏞曰,奉審閣臣入侍。
傳于閔泰鏞曰,新除授守令·邊將及上京守令,竝令不多日內下送。
閔泰鏞,以弘文館言啓曰,下番姑降入直,事甚未安。修撰黃,旣有只推之命,卽爲牌招入直,何如?傳曰,允。
又以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
閔泰鏞,以戶曹言啓曰,時御所內各司,依定式發遣本曹正郞臣李衡在,與兵曹參判臣李志淵,佐郞臣河錫洪,東所衛將臣韓用夏,西所衛將臣鄭明行,南所衛將臣李東弼,北所衛將臣金命麟,眼同看審後,有頉處別單書入,而修改時擇日擧行之意,敢啓。傳曰,知道。
趙秉常以濬川司言啓曰,本司都廳御營廳千摠李熙輔改差,代以御營廳千摠李定鉉差下,使之察任,何如?傳曰,允。
癸巳六月二十八日申時,上御興政堂。奉審閣臣入侍時,同副承旨閔泰鏞,假注書蔡元默,記注官李冀楨,記事官朴齊憲,檢校直閣李景在以次進伏訖。上曰,史官分左右,命閣臣進前,景在進伏奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,臣仍留監祭,享事平安過行,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,史官就座。仍命退,諸臣以次退出。
上在慶熙宮。停常參·經筵。
自開東至人定,灑雨下雨,測雨器水深二寸三分。自人定至七月初一日開東,灑雨下雨,測雨器水深六分。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
進御加味六和湯,自明日停止事,榻前下敎。
趙秉常啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
又啓曰,備邊司郞廳來言,今日,賓廳日次,而國忌正日相値,不得來會云矣,敢啓,傳曰,知道。
傳于閔泰鏞曰,禮房承旨,馳詣宗廟·景慕宮,奉審摘奸以來。
李紀淵啓曰,藥房提調·副提調,持湯劑來待矣。傳曰,封入。
傳于趙秉常曰,明日出宮門路,以廣達門爲之。
傳于閔泰鏞曰,發遣吏郞,諸執事淸齋與否,摘奸以來。
以慶尙監司徐憙淳狀啓,蔚山府民家頹壓事,傳于趙容和曰,當此農劇,蔚民頹戶,若是夥多,極爲驚悶,另加顧助,俾趁搆接事,分付。
閔泰鏞,以吏曹言啓曰,新除授守令及上京守令,竝令不多日內下送事,命下矣。時無受由上京守令,未下直守令,自臣曹慛促,則安東府使洪學淵,江陵府使金逸淵,永興府使尹載鍵,南原府使洪錫謨,茂山府使李復馨,甲山府使李秉逵,長津府使鄭寅基,定平府使李寅熙,巨濟府使李顯城,靈光郡守金胤根,文川郡守金學敏,寶城郡守吳顯佑,務安縣監吳致淳,康津縣監任百經,玄風縣監鄭煥義,果川縣監金宇鉉,定山縣監徐騏輔,海南縣監吳鼎周,井邑縣監申淳,興陽縣監尹守鳳,旌義縣監金鎭元,來七月初二日辭朝,珍島郡守閔致鳳,初三日辭朝云矣,敢啓。傳曰,知道。
又以吏曹言啓曰,卽接通禮院牒報,則以爲,明日親傳香時,左右通禮不可不備,而右通禮權筴有頉之代,卽速差出,以爲及時擧行之地云,其代口傳備擬以入之意,敢啓。傳曰,知道。
吏曹口傳政事,以金樂壽爲右通禮。
閔泰鏞,以禮曹言啓曰,永寧殿西門朴工瓦子墜落處及社稷神室滲漏處,永禧殿第一室斑子滲漏處,大成殿正殿滲漏處修改,以來七月初二日,推擇啓下矣,見今雨勢如此,土瓦俱濕,有難動役,姑待快霽,更爲擇日擧行,何如?傳曰,允。
趙秉常,以都摠府言啓曰,今此宗廟秋享大祭親傳香時,侍衛·寶釰,當爲備員,而都摠管曹鳳振有實故,副摠管柳和源·李忠運·柳鼎養在外,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,竝許遞,前望單子入之。
摠管前望單子入之,都摠管李翊會,副摠管朴晦壽·李奎鉉·李德鉉落點。
趙秉常,以兵曹言啓曰,來七月初二日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,待差以入之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣,今六月及來七月朔試射,依定式停止之意,敢啓。傳曰,知道。
又以訓鍊都監言啓曰,本局局別將尹永培,身病甚重,勢難察任,改差,何如?傳曰,允。
敎忠文公金祖淳書。王若曰,寧王有同德之臣,緬惟舊契,太室躋配侑之列,追擧彝章。顧斯禮自有我家,而曠典若待今日。惟卿,淸廟瑚璉,大廈棟樑。生詩·禮鍾鼎之門,忠貞世篤,稟星辰河嶽之氣,才德兼全。器量類韓魏公儼垂紳笏,文章追歐陽子大放瓊琚。一代屛翰之功,周家申伯,兩朝開濟之業,漢室武侯。如猛虎在山,而祥和則麟鳳之像,如喬嶽不動,而功利則雲雨之施。風流弘長,而存淵氷戰兢之志,榮名耀赫,而有軒霄昭曠之懷。肆以宏偉不世出之姿,得遇聖明大有爲之化。琬琰在序,荷淵鑑昭衷,奉殊寵於深嚴華褒於忠直。所藉手者義理,其持身也謙恭。曠千古特達之知,炳然思報,負一世經濟之略,退若不能。燕閑都兪,父子家人之禮,魚水契合,堯·舜君民爲期。于斯時文定厥祥,察其賢可屬大事。奚但肺腑之托,同國家休,抑亦柱石之材,任天下重。不弔降割,奄玉几之受遺,未堪多難,眷寶宁而疇倚。公在朝若伊若呂,予有疑爲龜爲蓍。入告出揚,弘時濟艱之策,進忠退敬,擎天捧日之誠。塗莘基休,璇籙衍百世之慶,灓渦贊計,珠邱卜萬年之藏。至精至微,恪守我先后秉執,立功立德,綽有古名臣風猷。調劑彌綸,知卿以鎭物爲務,煦濡涵育,導予於大德曰生。同伯舅叔父之親,是知吾無間矣,類嚴師畏友之益,豈曰,臣之云乎?奠國勢於鼎呂之安,尊朝廷於日月之上。所以追先報今者大,不負知人則哲之明。蓋其精忠至誠,神明在傍而可質,若夫默運密贊,外人不知者亦多。政喜晩節之彌堅,胡忍一老之不慗。木稼告祲,驚謠巷之掇舂,箕精反眞,遽濟川而失楫。格言在耳,對宮鑑而增傷,陳跡觸眸,想陛履而長歎。如斯人何處復見,顧厥功俾也可忘。紀常鼎銘,曷酬茂績。貤誥節惠,卽循舊規。居然一朞之奄過,惜乎九原之難作。雖其勳庸之塗耳目,逮近日而益彰,若論明良之托股肱,自先朝之殊遇。迺瞻七世觀德之廟,只有一人配食于庭。義當追躋,神理人情之叶,禮宜崇報,卿士庶民之從。玆以卿追配享于正宗大王廟庭,隆儀載新,顯烈愈煥。蒼梧曕望,感星霜之屢遷,玉欄趨陪,怳風雲之重會。宛平昔左右之烈,庶精爽之有依,想於昭陟降之靈,欣賢輔之昵侍。於戲,功宗丕載,禮式罔愆。三世之祖孫竝徽,猗匹休於家國,一體之君臣同祀,庶罔間於幽明。禴嘗以時,永侑芬必之享,密邇如舊,尙贊保佑之庥。故玆敎示,想宜知悉。直閣吳取善製進。
上在慶熙宮。停常參·經筵。
上詣崇政殿月臺,香祝親傳,入幕次後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
藥房口傳啓曰,宗廟秋享大祭香祝親傳有命,時刻將屆,而雨勢達宵不已,聖候,何如?此時勞動,有非大聖人節宣之方,亟許還寢,千萬顒祝,惶恐敢啓。傳曰,□□。
禮曹,今七月十八日,王世孫生辰,宗親·文武百官,以黑團領,景賢堂權停例行禮,知委擧行,何如?判付。啓,權停。
傳于趙秉常曰,侍衛軍兵雨具。
趙秉常啓曰,來初五日,朝參日次矣,敢稟。傳曰,停。
又啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
傳于閔泰鏞曰,禮房承旨,馳詣宗廟·永寧殿,奉審摘奸以來。
傳于閔泰鏞曰,江華留守之代,以戶曹參判金基常擬入。
備邊司薦望,以金基常爲江華留守。
閔泰鏞啓曰,今此勅使出來時,開城府別問安使假承旨,依近例以道內守令啓下,御帖及名帖,上來親受下去,以爲臨時擧行之地事,本道監司及該守令處下諭,何如?傳曰,允。
又啓曰,副應敎徐有贊,校理金周默,修撰黃差祭,應敎·校理一員,副校理一員,修撰一員,副修撰二員未差,玉堂上下番俱空,事甚未安。副校理金箕晩,卽爲牌招,未差之代,政官牌招開政,竝待下批牌招,推移入直,何如?傳曰,允。
以副校理金箕晩牌不進罷職傳旨,傳于閔泰鏞曰,只推。
閔泰鏞啓曰,玉堂上下番俱空,事甚未安。副校理金箕晩,旣有只推之命,更爲牌招入直,何如?傳曰,允。
又啓曰,行吏曹判書徐俊輔,參判金陽淳,參議尹聲大牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
吏曹口傳政事,檢閱單徐憲淳。
閔泰鏞,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,太廟展謁,每以春秋,定式取稟矣,今秋展謁吉日,以何間推擇乎?敢稟。傳曰,以望間擇入。
又以禮曹言啓曰,景慕宮展謁,每以孟春孟秋,定式取稟矣,今秋展謁吉日,以何間推擇乎?敢稟。傳曰,以望間擇入。
又以禮曹言啓曰,太廟展謁取稟草記,傳曰,以望間擇入事,命下矣。展謁吉日,令日官朴周煥推擇,則今七月十一日爲吉云,以此日定行乎?敢稟。傳曰,以此日爲之。
又以禮曹言啓曰,以景慕宮展謁取稟草記,傳曰,以望間擇入事,命下矣。展謁吉日,令日官朴周煥推擇,則今七月十一日爲吉,而伊日,方以太廟展謁吉日擇入矣,此外望間無他吉日云,何以爲之乎?敢稟。傳曰,太廟展謁日,同爲磨鍊。
趙秉常,以兵曹言啓曰,今七月十一日,大駕詣宗廟展謁,仍詣景慕宮展謁時,隨駕營門,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十五哨,馬軍三哨,訓將·摠使率領爲先後廂,禁軍三番爲之,御將率該廳標下軍及禁營京軍一哨,騎士二番留陣,留營置之。
閔泰鏞,以迎接都監言啓曰,今番贈給,依乾隆丁酉訃勅例,擧行事,草記蒙允後,知委各該道矣,卽接平安監司所報,則久遠謄錄,竝入於甲子回祿,考據無路云,關西旣不得用丁酉已例,則他道及京司贈給,亦不可異同,依嘉慶庚辰訃勅例磨鍊之意,更爲分付,何如?傳曰,允。
左議政沈象奎疏曰,伏以殿下起臣於廢僇之中,召臣於荒野之外,釋其鉗釱,使之可行,伸其痀瘻,令若無疾,末勘行遣,而曲貰積負之蹇慢,重伸寵命,而亟加必致之恩數,至下非常之敎,若曰,百里之地不足遠也。又於藥院啓辭,批以予於日間,欲進淸暑之劑,而都相請診議定,然後方可進服,臣於是,震懍惶迫,不遑他顧,舁疾力行,遂爲此顚倒冒出,逖違之餘,重入脩門,鍾聲如夢,甎步泫淚,及乎進登前席,仰瞻天顔,已不勝非昔之歎,而感觸橫集,衷情抑塞,聲呑氣結,亦不得以前後辠犯,罄列自劾,請伏譴誅,齎誠未貢,含意莫吐,草草數語,殊不能了,退而悶懣,中若有噎,雖懼瀆煩,而情實迫切,是敢瀝陳未畢之懇,仰首鳴號,惟殿下幸垂察焉。臣聞分之非宜,雖得勿有,義之是當,必處無移,顧臣今日之出,豈其分之宜義之當,而惟以嚴命厪疊,不敢不趨走一承,可謂迫不得已,亦爲少伸分義,猶自傷其置身於四維之外,其情之窮苦,爲何如?則又若因此而不顧宜與當之何居,遂欲恬然而固有之,安然而卒處之,是誠忘已分拚私義者也。已分可忘,國亦可負,私義可拚,公亦可蔑,使臣靦然終入於此塗,則不惟臣之斷斷矢死不忍爲也。殿下亦將何取於此人哉?且以殿下曠恩洪造,天地父母於臣,而豈於其區區分義之關,乃獨然一以鞭策馳驟之,而不少憫念乎?此臣之不能無憾,而亦臣之必欲有望也。今臣犬馬之齒,亦旣老耄,羸孱之疾,轉加癃癈,風霜震蕩之餘,泥塗沈淹之頃,日月遂多,衰痼滋甚,惽惽憒憒,朝夕視蔭,假使無前所云云之情,卽其老且病如此,則尙將披控實狀,祈請罷免,乃反黽勉淟涊,徼倖蹲冒,將焉用彼,其謂斯何,情如此苦,老如此甚,病如此亟,臣豈不欲陳力盡瘁,補輔萬萬之一,而其如亦萬萬無一其道何哉?退卽齋沐,彌日具牘,三狀皆實,十目所視,丐幸之辭,焉敢增飾。伏乞聖慈,淵然鑑燭,特賜矜允,以光進退以禮之化,以卒終始生成之澤,臣不勝云云。答曰,省疏具悉卿懇。日前筵席相對,見卿顔髮之衰,覺予非昔之感,語到滄桑,殆若夢境,卿何忍更提情勢,重慼予心乎?況國勢之罔涯,民情之倒懸,莫今時若,如卿老成宿德之人,尙不欲着手,則予將復望於誰乎?卿旣出膺,更勿辭巽,克盡弘濟之策,以幸國事,以安予心,仍傳于趙容和曰,此批答,遣史官傳諭。
癸巳七月初一日辰時,上詣崇政殿月臺。宗廟·永寧殿秋享大祭,香祝親傳入侍時,行都承旨李紀淵,行左承旨金弘根,左副承旨趙容和,右副承旨趙秉常,同副承旨閔泰鏞,記事官兪鎭五,假注書蔡元默,別兼春秋李謙在,記事官朴齊憲,直閣吳取善,待敎金學性以次侍立,時至,上具翼善冠·衮龍袍,乘輿出興泰門,藥房提調趙萬永,副提調李紀淵進前奏曰,日候陰濕,侵早勞動,聖體,若何?上曰,一樣矣。由廣達門,詣崇政殿月臺,通禮跪啓請降輿,上降輿,通禮前導,就褥位南向立,引儀引獻官南延君球·金在昌,陞詣褥位之左,通禮跪啓請跪,上跪,香室官,奉香祝跪授泰鏞,泰鏞奉東向跪進,上受香祝,以授獻官,獻官西向跪受興,通禮跪啓請興,上興,通禮前導,降就階下祗送位西向立,球·在昌,奉香祝由正路出,通禮跪啓請鞠躬,上鞠躬,香祝過後,啓請平身,上平身,入幕次後問安。答曰,知道。通禮跪啓請乘輿,上乘輿出崇政門,齊憲進前奏曰,召試被選人,間月付職,自是古規,而若値左右史不備之時,則翌月付職,亦多已例,被選當次人徐憲淳,令該曹口傳單付檢閱,牌招入直,何如?上曰,依爲之。出擧條齊憲曰,時政記纂修事緊,被選人徐憲淳,付職後使之署前行公,何如?上曰,依爲之。出擧條由廣達門·興泰門還內,諸臣以次退出。
上在慶熙宮。停常參·經筵。
自開東至人定,灑雨下雨,測雨器水深五寸四分,自人定至初三日開東,灑雨下雨,測雨器水深一尺七分。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙容和啓曰,肅謝法意,何等審愼,而文川郡守金學敏,旣呈肅單,不爲入來,事甚駭然,原肅單勿施,所當重勘,而本院請推之外,無他可施之罰,何以爲之?敢稟。傳曰,推考。
備忘記,茂山府使李復馨,城津僉使吳致豐,滿浦僉使李良求,高嶺僉使李彦懋,神光僉使李守文,廣梁僉使崔景熙,乶下僉使金愼默,麟山僉使崔允達,楸坡萬戶申在英,吾老梁萬戶金乃極,撫夷萬戶張繼仁,豐山萬戶康鵬羽,鎭東萬戶洪在儀下直,各長弓一張,長箭一部,片箭一部,筒兒一箇賜給。
閔泰鏞啓曰,撥路申飭,纔有特敎,勅奇馳啓,尤當嚴急,而卽見平安兵使·義州府尹支勅條件講定事狀啓,則去月二十七日酉時封發者,今始來到,多日遲滯,萬萬駭然,不能檢飭之當該道帥臣及府尹,不可無警,竝從重推考,何如?傳曰,允。
以副校理金箕晩再牌不進罷職傳旨,傳于閔泰鏞曰,只推。
閔泰鏞啓曰,玉堂上下番俱空,事甚未安。副校理金箕晩,旣有只推之命,卽爲牌招入直,何如?傳曰,允。
注書兪鎭五書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀。峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
注書兪鎭五病,代以李魯確爲假注書。
閔泰鏞啓曰,行吏曹判書徐俊輔,參判金陽淳再牌不進推考傳旨,今方捧入,而開政命下之後,連事違召,事甚未安。判書徐俊輔,參議尹聲大陳疏到院,而原疏以宗廟秋享大祭齋戒,纔已退却矣,判書·參判,所當更請牌招,而係是一日三牌,何以爲之?而參議更爲牌招,何如?傳曰,原疏捧入,參判更爲牌招。
傳于閔泰鏞曰,吏判有闕之代,前望單子入之。
傳于閔泰鏞曰,吏曹參議疏批已下,卽爲牌招。
有政。吏批,判書未差,參判金陽淳牌招不進,參議尹聲大進,同副承旨閔泰鏞進。啓曰,判書未差,參判金陽淳牌招不進,小臣獨政未安,何以爲之?敢稟。傳曰,只出緊任。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人,別單書入之意,敢啓。傳曰,知道。
以金羽根爲應敎,李基華爲校理,黃浩民爲副校理,鄭德和爲修撰,成遂默爲副修撰,宋持養爲副修撰,吳致愚爲輔德,權大肯爲弼善,朴宗薰爲左賓客,江華留守單金基常。
兵批,判書朴周壽,參判李志淵病,參議洪祐燮入直進,參知李寅敎病,左副承旨趙容和進。以金東侃爲長山別將,北道參軍單金明釵,同知單高廷植,僉知單鄭明行,上護軍徐俊輔,大護軍洪命周,副護軍金鼎均·李亨權·鄭健行,副司直李孝淳,副司果李悌寬·吳命集·李義協·宋之奎·禹敬賢,副司正尹鎬泳·李熙鐵·李觀淵,副司猛安泳·李守彬,兼鎭撫使金基常,以上竝單付。
閔泰鏞啓曰,玉堂上下番俱空,事甚未安。副應敎徐有贊,校理金周默,修撰黃,竝卽牌招,推移入直,何如?傳曰,允。
趙容和啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于趙容和曰,只推。
以應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養牌不進罷職傳旨,傳于閔泰鏞曰,只推。
以開城留守申在植狀啓,本府人命渰死事,傳于金弘根曰,如有生前還布,竝蕩減事,分付。
閔泰鏞,以司饔院監膳提調意啓曰,今日監膳時,漁夫契貢人等呼訴內,供上生鮮,雖値風暖之節,每有難繼絶種之患,而今當霖雨連注,潦水漲滿,船不得行,網不得設,前儲已乏,新捉無期,明日日下供上,將至闕供之境,限捉得間,願以活鷄代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,去夏等能麽兒考講時,訓鍊院僉正蔡東逌,主簿曹漢振,武臣兼宣傳官金永琦,守門將崔濬,二次不通,依定式竝從重推考,何如?傳曰,允。
又以備邊司言啓〈曰〉,本司武郞廳吳明善·申命沆,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
行吏曹判書徐俊輔疏曰,伏以臣,冒叨銓任,旣不稱似,纔行大政,菫免僨敗,非常之寵靈雖仗,不齊之物情難平,退自循省,益切兢懼,念臣才識,本自迷闇,年紀重又衰邁,雖在居閒事爲,尋常應酬,尙患其心手不應,耳目相亂,不但人所嗤笑,蓋亦自以沮縮,矧玆冢宰重務,逈異他職,進退才望,鑑別流品,暫膺亦難句當,久叨諒非所任,此所以始承恩旨,略暴情實,惟望從欲之天,不至枉性之地,區區所自蘄倖者,而卒不免倚恃恩命,因緣冒當,事過目下,未謂足了,戒在心中,尙有餘惕,乃者,由限才踰,政牌繼降,臣於是,益自駴懼,不省所圖,已試蔑效,自有公議之莫逃,妨賢久據,尤非私分之敢出,至若衰病之侵尋,兼以暑氣之凌鑠,旬日之間,晝宵委苦,種種醜穢之症,不敢冒陳,㱡㱡垂盡之狀,無以自效,玆不得不冒犯違傲,疾聲呼籲。伏乞聖慈,俯垂仁惻,諒臣情之不出例讓,察臣病之不可陳就,將臣銓任,亟行鐫免,以安賤分焉,臣之實病,旣如此,則不能强力,本兼一也,而繡啓議讞,陸續來逼,扶策赴坐,斷無其望,雖涉惶仄,敢此尾陳,所帶判金吾之任,亦許遞改,俾公務無滯,千萬幸甚,臣無任云云。答曰,省疏具悉。病旣如此,銓任今姑許遞。
吏曹參議尹聲大疏曰,伏以臣,姿性舂愚,才智淺短,無所適用於任事之末,而僥倖科名,晩由蔭路,于今七年之間,外內踐歷,太驟而濫,無狀賤品,何以得此,居常怵畏,若隕淵谷,迺於日前,伏奉除旨,以臣爲吏曹參議兼侍講院輔德,臣又惝怳震駴,益不知措躬之所也。夫天官佐貮,世所稱淸選峻望,歷數從古,至于竝世,寒素如臣,空疎如臣者,未或忝累於其間,則已非臣所敢晏然若倘來,而且其職任也。不輕而重,參聞於通塞之議,可否於注措之際,輕重銓衡,激濁揚淸,關世道之汙隆,係人心之向背,以臣寡陋之見,孤弱之蹤,亦何敢稱塞其萬一也哉?至若平居守拙,罕與人接,尋常官制,全昧規格,還涉例讓之辭,而不問旣往踰濫,有如循次而苟充,則重貽聖簡之玷,厚致物論之駭,是又大可懼矣。噫,臣受國厚恩,與天同大,頂踵毛髮,罔非造化,惟以不擇夷險,生死向前,爲一分不報之報,則固當趨走爲恭,隨分盡職,而若其決不可强,如籧篨之擧重,僬僥之適遠,則雖欲自效,實不可得也。冒犯逋慢,罪止臣身,畢竟僨誤,害及國事,此臣所以寧被違傲之誅,不敢爲進身之計也。至於胄筵兼任,視實銜侈耀更甚,而一時竝叨,賤分過福之災,姑且勿論,第伏念睿知日長,睿學日就,開發薰陶之功,專責於宮官之得其人,故近日大僚之奏,臺閣之章,輒皆惓惓於此,爲目下第一之義,此時此任,尤宜竗選,顧臣蔑裂,何可褎然濫廁,徒誇一身之榮哉?反復思惟,末由承膺,玆敢披瀝心肝,仰瀆崇嚴。伏乞天地父母,諒臣言之匪飾,念名器之至重,亟賜鐫改,俾公私兩幸焉,臣無任云云。答曰,省疏具悉。爾其勿辭察職。
兵曹判書朴周壽疏曰,伏以臣,以百無肖似之身,膺萬不堪當之職,淟涊盤礴,拖至今日,是豈臣樂爲而然哉?特以拜命之初,感激居先,竊自期殫竭駑鈍,少效尺寸,庶幾可圖於塵刹之報,遂不敢爲必辭之計,黽勉出膺,靦顔周行,荏苒之頃,歲星遂匝,而京察已再過矣。仍念臣,材器短拙,鑑識昏矇,甄別人才而不免積薪之歎,董飭戎旅而未協衛藿之望,以至按簿呼名,瘡疣亦露,循例措務,頭緖或紊,以臣檢臣,罔非顚錯,則其爲咈公議而乖物情,當如何哉?是宜早賜斥退,毋至重蹈大戾,而三度恩由,又出常格,臣於是,徊徨踧踖,益無所措,今若恬不知恥,復事蹲仍,則負乘招災,猶屬臣一已之私懼,淸朝四維之放倒,其貽累又當如何哉?且伏念,臣待罪惠局,今已四年于玆矣,冒據匪據,志雖切於報效,宜辭未辭,跡反涉於貪戀,臣尙自恧,人將謂何。噫,殿下之於臣,委任責成,非不專且久也。而秪緣臣識不通務,才非適用,凡於理財之術,尤所茫昧,口瘏手据而無績可紀,精弊神耗而靡事不瘝,尙寬則欺侮成習,務核而奸僞反滋,例多襲謬而不敢下手於更張,簿或虛擁而未免合眼於因循,欲一施措,有百掣礙,且挽近以來,賦入歲縮,經費日廣,雖在常年,猶患不敷,矧當大侵之餘,庫儲枵罄,倘有不虞,何所藉手,臣每中夜思惟,不覺憂懼之交集,爲今之計。惟宜選擇通敏有幹局者,授以是任,使之彌綸經紀,則猶可爲一分善後之責,而如臣褦襶倥侗,一直尸素,前旣無效,後將奚恃,耿耿寸心,左揆右度。惟有缷下擔子,還他本分,庶爲臣息補之道,玆敢披露衷曲,仰瀆崇嚴。伏乞聖慈,諒臣言之非出飾讓,念重務之不可虛縻,將臣所帶本兵惠局之任,竝許遞免,以安私分,以幸國事,千萬至祝,臣無任云云。答曰,省疏具悉。卿其勿辭行公。
上在慶熙宮。停常參·經筵。
自開東至未時,灑雨下雨,測雨器水深五寸一分。
金弘根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨趙秉常,同副承旨閔泰鏞,今日不爲仕進,竝卽牌招,何如?傳曰,允。
備忘記,宣沙浦僉使李奎鎭,魚游澗僉使崔鎭珏,伐登浦萬戶玄在聞下直,各長弓一張,長箭一部,片箭一部,筒兒一箇賜給。
金弘根啓曰,玉堂上下番俱空,事甚未安。應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養,旣有只推之命,竝卽牌招,以爲推移入直之地,何如?傳曰,允。
趙秉常啓曰,行大司憲李光文牌不進,執義鄭日泰,掌令安允璟·柳弘復,持平金持泰·金世忠在外,監察茶時之意,敢啓。傳曰,知道。
以獻納李垿牌不進罷職傳旨,傳于趙秉常曰,只推。
以同副承旨閔泰鏞牌不進罷職傳旨,傳于金弘根曰,只推。
以應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養牌不進罷職傳旨,傳于金弘根曰,只推。
金弘根,以戶曹言啓曰,謹奉傳敎,璿源殿正殿後簷以下滲漏處修改吉日時,令日官朴周煥推擇,則今七月十三日辰時爲吉云,以此日時擧行之意,敢啓。傳曰,知道。
又以禮曹言啓曰,卽接社稷署所報,則今日雨後,本署北壝門東邊灰墻三間許頹圮云矣,改築之節,待快晴擇日擧行,何如?傳曰,允。
又以禮曹言啓曰,卽接宗廟署官員所報,則今日雨後,宗廟第十五室自北第三井靑斑子滲漏,沾濕於祭床上,永寧殿第三室龕內北邊道里滲漏,流濕於神欌上云矣,莫重殿內,有此滲漏之患,極爲驚悚,修改之節,臣與本署提調,進去奉審後,更爲稟處,何如?傳曰,允。
又以禮曹言啓曰,臣萬永與本署提調李羲甲,進詣宗廟·永寧殿奉審,則宗廟第十五室第三井靑斑子滲漏,永寧殿第三室龕內北邊道里滲漏,流濕於神欌上,果如本署官員所報,宗廟第五室西邊第四井,第十二室西邊第四井,東邊第四井道里上及永寧殿第十二室西邊第二·第三井,亦爲滲漏,宗廟西邊月臺八間許,東門南邊內墻五間許,永寧殿西門南邊內墻四間許,亦爲頹圮矣,墻階頹圮,當有慰安之擧,宗廟·永寧殿慰安祭,不卜日,今初五日設行,修改之節,不容少緩,而見今霖雨未收,廟殿有頉處修改及墻階改築之役,待快晴擇日擧行,何如?傳曰,允。
又以禮曹言啓曰,卽接崇陵別檢所報,則今月初二日之雨,本陵大王陵上莎草蹲縮處,長爲六十三尺,高爲十八尺,階砌北邊五間許,亦爲蹲縮,丁字閣東北三邊滲漏云矣,陵上莎草,有此蹲縮之患,萬萬驚悚,慰安祭,不卜日,今初五日設行,而修改之節,依法典,政府以下,待明朝進去奉審后,稟處,何如?傳曰,允。
又以禮曹言啓曰,卽接元陵參奉所報,則今月初二日之雨,本陵大王陵上莎草,自申方至寅方蹲縮,長爲六十尺,高爲十九尺,王后陵上莎草,自未方至寅方蹲縮,長爲五十尺,高爲十九尺云矣,陵上莎草,有此蹲縮之患,萬萬驚悚,慰安祭,不卜日,今初五日設行,而修改之節,依法典,政府以下待明朝進去奉審後,稟處,何如?傳曰,允。
又以禮曹言啓曰,崇陵·元陵陵上莎草蹲縮處,政府以下,待明朝進去奉審事,纔已啓下矣,旣是一局之內,不必分詣,使之同爲奉審,何如?傳曰,允。
趙秉常,以兵曹言啓曰,卽接宗廟署入直訓鍊院主簿高惠鎭牒報,則宗廟大門東邊舊築墻垣第一處一間半,第二處三間,第三處一間半,西邊舊築墻垣二間頹圮云,臣周壽馳詣看審後,爲先令繕工監,以杻把子,堅實圍排,依例樹柵,而衛軍各二名定立,限改築間,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接東所入直衛將韓用夏牒報,則興化門南邊水門鐵箭及橫木,急水所激,一間拔落云,爲先令紫門監樹柵,卽速修改,而把守軍兵,東營入直軍八名除出,限修改間,嚴加守直之意,分付,何如?傳曰,允。
又以御營廳言啓曰,因兵曹草記,本廳字內興化門南邊水門鐵箭及橫木,急水所激,一間拔落處,東營入直軍八名除出,哨官一員率領,限修改間,輪回嚴加守直,而該入直軍餘數不多,宮墻外巡邏,難以分排,出番助番牙兵八名,依例添入警巡之意,敢啓。傳曰,知道。
又以兵曹言啓曰,卽接東所入直衛將韓用夏牒報,則興元門南邊墻垣一間許頹圮云,爲先令紫門監,堅實圍排,依例樹柵,卽速修築,而把守軍兵,北二營入直軍八名除出,限改築間,嚴加守直之意,分付,何如?傳曰,允。
又以御營廳言啓曰,因兵曹草記,本廳字內興元門南邊宮墻一間頹圮處,北二營入直軍八名除出,哨官一員率領,限改築間,輪回嚴加守直,而該入直軍餘數不多,宮墻外巡邏,難以分排,出番助番牙兵八名,依例添入警巡之意,敢啓。傳曰,知道。
又以兵曹言啓曰,卽接西營入直哨官金建喜牒報,則崇義門北邊墻垣二間許缺落云,爲先令紫門監,堅實圍排,依例樹柵,卽速修築,而把守軍兵,西營入直軍十名除出,限改築間,嚴加守直之意,分付,何如?傳曰,允。
又以禁衛營言啓曰,因兵曹草記,崇義門北邊宮墻二間許缺落處,西營入直軍十名除出,哨官一員率領,限修築間,嚴加守直之意,敢啓。傳曰,知道。
又以兵曹言啓曰,卽接北所入直衛將金命麟牒報,則武德門北邊墻垣四間許頹圮云,爲先令紫門監,堅實圍排,依例樹柵,卽速修改,而把守軍兵,西營入直軍十五名除出,限改築間,嚴加守直之意,分付,何如?傳曰,允。
又以禁衛營言啓曰,因兵曹草記,武德門北邊宮墻四間許頹圮處,西營入直軍十五名除出,哨官一員率領,限修築間,嚴加守直之意,敢啓。傳曰,知道。
又以兵曹言啓曰,卽接昌德宮入直衛將魯學曾牒報,則丹鳳門西邊墻垣十間許頹圮云,爲先令繕工監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接昌德宮衛將魯學曾牒報,則本宮內西所南邊中松一株拔根顚仆云,依例斫去之意,敢啓。傳曰,知道。
又以兵曹言啓曰,卽接東道參軍李義純牒報,則御營廳所授興仁門外曲城東邊體城三間許頹圮云,爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內興仁門外曲城東邊體城三間許頹圮處,令分授軍門,卽速修築,把守軍兵,量宜定送事,自兵曹草記矣,修築則待晴擧行,而別破軍二十名,將官率領,限改築間,輪回嚴加把守之意,敢啓。傳曰,知道。
又以兵曹言啓曰,卽接東道參軍李義純牒報,則御營廳所授光熙門南邊第一城廓近處體城六間許頹圮云,爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內光熙門南邊第一城廓近處體城六間許頹圮處,令分授軍門,卽速修築,把守軍兵,量宜定送事,自兵曹草記矣,修築則待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以兵曹言啓曰,內禁衛將李圭男,文臣兼宣傳官李㙽,俱以病難供職,呈狀乞遞,五衛將崔奎遠·劉儀·徐麟爀·李命弼,景福宮衛將尹得亮,昌德宮衛將田鳳熙,俱爲在外,上來無期,新除授天摩僉使張鳳翰,老母今年爲七十五歲,兔城僉使尹信烈,老母今年爲九十六歲,於蘭萬戶金命說,老母今年爲八十二歲,楸仇非權管金桂濂,老母今年爲七十歲,他無兄弟,法不當遠離赴任,俱爲呈狀乞遞,竝改差,何如?傳曰,允。
行護軍朴晦壽疏曰,伏以臣,猥膺專對,行將出壃矣,臣之父母墳山,在於京畿楊州地,而久曠省掃,每切霜露之感,今當遠離,每覺愴結之私,玆敦略陳短章,仰暴衷懇。伏乞聖慈,俯垂鑑諒,特許臣未辭陛之前,往省先壠,以伸至情,不勝大願,臣無任云云。答曰,省疏具悉。卿其往省焉。
司諫權拚疏曰,伏以臣,以地則寒門冷族,以人則菲材賤品,文識也姿性也,謭劣闒冗,百不猶人,而幸占科第,居然三十有餘年,猥廁從班,亦已久矣。雖使趨走於閑司漫職,猶懼不堪於涓埃之效,矧玆淸朝耳目之任,何嘗一毫近似也哉?比年以來,掌憲納言之次第通陞,已極榮耀,摠踰涯分,而今焉蒲柳已衰,樗櫟無用,則堯衢滕疆,甘作食土之氓,夏氈周行,望絶收簪之恩,不意今者,亞諫除旨,有若循序進陞者然。噫,臣是何人,獲蒙誤恩於聖明之世,自速濫竽之譏也。署經有命,庚牌儼臨,臣於是,怵畏義分,張皇出肅,祗知駕屨之不俟,罔念冥擿之爲恥,而若夫仍因冒膺,揚揚呼唱,豈臣意慮之所及哉?臺閣之貽羞,公議之嗤笑,方此愧懼之不暇,而且臣素抱貞疾,際此闖發,一塊積痞,乘虛肆毒,上吐下瀉,刀圭無效,內傷外感,時令不均,坐臥之霎時難便,呼吸之忽地難通,症甚危惡,傍觀爲悸,欲退死邱壑,則職名縻身,欲遲徊旅邸,則調治無路。嗚呼,民有勞苦,必呼天地,人有疾病,必呼父母,惟我殿下,天地於臣,父母於臣,而今臣濱危之症,維谷之勢,非特一時之疾病一時之勞苦,則顧何暇緩聲呼籲於仁天慈覆之下哉?伏乞俯垂鑑諒,亟遞臣所帶職名,俾得舁歸鄕里,安意將攝,以保殘喘,以畢餘生,不勝大願,臣旣不敢以見職自居,則言責本非暇論,況方以身病丐免,則又何敢贅陳他說,而區區願忠,秉彝所同,愚衷耿耿,敢有所陳,伏願殿下,不以人廢言,惟我王世孫邸下,睿質夙就,令聞日彰,九重之所嘉悅,八域之所愛戴,實是宗社億萬年無疆之休,而惟我殿下,深軫賈生早諭之戒,克體程氏薰陶之語,書筵則溫繹而無或間斷,宮僚則簡選而必求才彦,睿學之成,將見火燃而泉達,日就而月將,猗歟盛矣,第伏念帝王家學問,絶異匹庶,尋行數墨,記誦詞章,固不足爲貴,而必也開廣睿知,完養德性,以求至于萬理明盡,然後與天地同其大矣。此固在賓僚朝夕輔導之誠勤,而亦惟在我殿下日御經筵,咨訪儒臣,講究乎心法經旨,討論乎治體政謨,不以聖學已趁高明,而益恢虛受之美,不以國勢政當乂安,而益懋遠大之業,且須禮羅儒賢,旁求文學之士,于而列于朝著,出入筵席,俾有所矜式模楷焉,則以我春宮英睿之姿,自有觀感於殿下身敎之下,不期然而自然,雖欲罷而不能,典學之誠,養德之輝,必將求多乎三代之隆,而不獨賈生·程氏之所期望而已,如臣鹵莽,敢有云云。極知猥越,而言實由中,不敢自外,惟殿下察焉,臣無任云云。省疏具悉,所陳切實,當留念矣,爾其勿辭察職。
上在慶熙宮。停常參·經筵。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙容和啓曰,同副承旨閔泰鏞,今日不爲仕進,卽爲牌招,何如?傳曰,允。
備忘記,水口萬戶李順永下直,長弓一張,長箭一部,片箭一部,筒兒一箇賜給。
傳于趙容和曰,傳香承旨,馳詣宗廟·永寧殿,奉審摘奸以來。
趙秉常啓曰,訓鍊大將趙萬永,以禮曹判書,崇陵·元陵奉審事,今方出去矣,所佩命召,來請還納,何以爲之?敢稟。傳曰,仍佩往來。
趙容和啓曰,玉堂上下番俱空,已至多日,事甚未安。應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養,旣有只推之命,竝卽牌招,推移入直,何如?傳曰,允。
吏曹判書前望單子入之,朴宗薰落點。
傳于趙容和曰,同副承旨許遞,前望單子入之。
承旨前望單子入之,尹聲大落點。
趙容和啓曰,新除授左副承旨尹聲大,卽爲牌招,何如?傳曰,允。
傳于趙容和曰,吏曹參議有闕之代,前望單子入之。
吏曹參議前望單子入之,吳致愚落點。
傳于趙容和曰,承旨有闕之代,前望單子入之。
承旨前望單子入之,洪永觀落點。
傳于趙容和曰,奉審大臣以下入侍。
趙秉常啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于趙秉常曰,只推。
以同副承旨閔泰鏞牌不進罷職傳旨,傳于趙容和曰,只推。
以應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養牌不進罷職傳旨,傳于趙容和曰,只推。
趙容和,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
又以侍講院言啓曰,兼輔德尹聲大,時無職名,令該曹口傳付軍職,何如?傳曰,允。
兵曹口傳政事,副護軍單尹聲大。
趙容和,以禮曹言啓曰,卽接大報壇守直官所報,則今番大雨後,南壝門西邊曲墻四間及東邊曲墻二間頹圮,卽速擇日修改云矣,有頉處,所當卽爲修改,而霖雨尙未快晴,待快晴擇日修改,爲先圍排之意,分付,何如?傳曰,允。
趙秉常,以兵曹言啓曰,卽接昌慶宮入直衛將李仁大牒報,則小東門頹壓云,爲先令繕工監,堅實圍排,卽速修改,而亦令巡邏營門,申飭校卒,限修改間,各別巡察之意,分付,何如?傳曰,允。
義禁府啓目,天安前郡守徐秉淳原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,平澤前縣監具秉魯原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,鎭川縣監洪翼周,全義縣監邊相岱,牙山縣監李敦明等原情云云。傳旨內辭緣,泛稱遲晩,竝只刑推得情,何如?判付。啓,竝只除刑推議處爲良如敎。又啓目,靑陽前縣監丁學冕,魯城縣監徐胤輔,藍浦縣監洪泳謨等原情云云。傳旨問目內辭緣,泛稱遲晩,竝只刑推得情,何如?判付。啓,竝只除刑推議處爲良如敎。
左副承旨尹聲大疏曰,伏以臣與行左承旨臣金弘根,有內外從應避之嫌,揆以公格,在下當遞,玆敢援例陳籲。伏乞特賜遞改焉,臣無任云云。省疏具悉。所請依施。
江華留守金基常疏曰,伏以臣,卽所謂常調一蔭官耳,地近恩澤,生成常依於日月,跡重滓穢,湔濯偏深於河海,周廬特點,旣侈廢錮之中,西府恩除,乃在夢想之外,造化之委曲費盡,人鬼之斯須立判,歷數古今,罕有倫比,跡遠神邇,淚淫目腫,千里關河,周歲有餘,秪有出日橫斗之祝而已。銀臺宿趼之內移,地部佐貮之寵除,時月聯翩,日夕隕越,自以陳就之義,或期報答之階,千萬不自意,沁府除命,又何爲而及於臣也?臣本無才術,進非科第,徒藉門闌,出由蔭任,低徊郡符,尙懷報效之不稱,躐躋宰聯,尤懼涯分之已溢,至若分司重任,保釐丕責,當世之資歷素隆,績庸茂著者,尙懼其力不勝任,輒謂之義難冒據,蓋以其地望之與聞籌司,關防之密邇畿輔,視有重於諸路藩屛,不啻過甚也。又況恬嬉年載之久,弊墜時日之急,臺隍樓櫓之無復舊觀,倉廩積儲之徒擁虛簿,自秋及春,停操行賑,本路兼管,異界同災,繕詰懷保,責將誰屬,此尤臣智慮之所不及,不但臣之才力之所未逮而已。臣高祖臣錫衍,昔當明陵盛際,叨受是任,椒畹非常之榮,掌故可考,棠茇未沫之芬,口碑尙傳,今又不肖如臣,遂荷寵畀於聖朝,前後之地略同,古今之人不侔,勉進繩武,情雖甚切,墜失緖遺,理所必至,怵焉自顧,怛然若驚,不得不竝玆附聞於陳籲之辭。伏乞聖慈,俯垂鑑諒,將臣新授職任,另行鐫免,俾公器重而私分安焉,臣無任云云。答曰,省疏具悉。卿其勿辭察任。
癸巳七月初四日酉時,上御興政堂。奉審大臣以下入侍時,右副承旨趙容和,假注書李魯確,記事官朴齊憲·徐憲淳,領議政李相璜,禮曹判書趙萬永,繕工提調李止淵以次進伏訖。上曰,史官分左右,相璜進前奏曰,東風連吹,驟雨乖宜,而昨今兩日,日氣淸好,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。相璜又起伏奏曰,今日奉審形止,已陳書啓,而崇陵莎草蹲縮處,比昨年高廣稍大,元陵莎草蹲縮處,比昨年高廣似少,而與所進圖形,亦有差異矣,今年則兩陵莎草,皆負土而圮,非但以蹲縮言,實是缺落也。元陵則受傷稍少,而崇陵則畢竟全莎修改似易矣,且昨年以來,崇陵莎草,自階砌至曲墻內,多有所損,故申飭楊州牧使,使之親進奉審后,爲先㭬杙蓋芚,以備修築間滲濕之患,丁字閣內間,間有滲漏處,而此非重大之役,待夬晴從便爲之似好矣。今番書啓尺數,陵官則以周尺度之,臣等則以營造尺度之,似有少差之嫌,而兩尺長短,大同少異,截長補短,不甚相差矣。又起伏奏曰,今日奉審時,暴雨之餘,道路多水,臣亦賤齡旣衰,微疴纔經,跋涉往來,自然遲滯,深夜勞動,致煩酬應,下情極爲惶悚。上曰,大臣就座。仍命退,諸臣以次退出。
上在慶熙宮。停常參·經筵。
未時,灑雨下雨,測雨器水深四分,自人定至初六日開東,灑雨下雨,測雨器水深四寸五分。
藥房副提調李紀淵啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,行左承旨金弘根,今日不爲仕進,卽爲牌招,何如?傳曰,允。
趙秉常啓曰,備邊司郞廳來言,今日,賓廳日次,而領議政李相璜,左議政沈象奎有身病,右議政未差,不得來會云矣,敢啓。傳曰,知道。
李紀淵啓曰,事變假注書林亨洙,身病猝重,勢難察任,今姑改差,何如?傳曰,允。
林亨洙改差,代以趙徽林爲事變假注書。
洪永觀啓曰,玉堂上下番俱空,已至多日,事甚未安。應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養,旣有只推之命,竝卽牌招,推移入直,何如?傳曰,允。
趙秉常啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于趙秉常曰,只推。
以應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養牌不進罷職傳旨,傳于洪永觀曰,只推。
以漢城府民家頹壓別單,傳于洪永觀曰,恤典,令該廳卽爲分給事,分付。
趙秉常,以禁衛營言啓曰,本營騎士將姜彝五,身病猝重,勢難察任,改差,何如?傳曰,允。
義禁府啓目粘連,向前丁學冕段,結卜之染指,雖曰公用,自歸不法,富民之防口,縱憑營題,亦屬勒買,至若簽丁之幻弄,尤極無狀,繡啓旣有指的,不可以囚供之發明,有所曲貸,以此照律爲白乎旀。徐胤輔段,儲置移作,除給民役,加災執錢,謂補賑資,囚供雖極發明,繡啓亦旣臚列,至於還錢及疊徵,雖異躬犯,難免不察,以此照律爲白乎旀。洪泳謨段,諸條所犯,俱係不法,其中資裝錢之取剩,浦民船之執頉,難免入已之跡,揆以法意,誠極痛駭,以此照律,何如?判付。啓,依允。又啓目粘連,向前徐秉淳亦,査陳及還寢,繡啓則旣無年條之指的,有難追覈,囚供則謂以報營而入摠,的有所據,其於重繡啓之道,雖不可曲恕,論以愼議讞之政,不可臆斷以當律,以此照律,何如?判付。啓,依允。又啓目粘連,向前洪翼周段,勸分勒徵,貿穀抑買,囚供之發明,不無所據是白乎矣,至於流來舊逋,旣云査櫛而報營,有所先捧,則其與全然掩逋有異是白乎乃,還政旣係嚴重,繡啓又爲臚列,則不可曲恕,以此照律爲白乎旀。邊相岱段,賑粥之減升,旣係瑣屑,別租之責納,亦近勒取,至於加報之災,雖歸於都吏發明,揆以經法,有難曲貸,以此照律爲白乎旀。李敦明段,加報之災,雖曰補賑,旣係不法,加作之剩,雖諉下吏,亦甚不察,以此照律,何如?判付。啓,依允。又啓目,向前具秉魯亦,賑穀之推用,旣貿屯租,則與公穀不同,民貸之取剩,自備還報,則又與勒貰有異,雖以繡啓言之,旣與躬犯有異爲辭是白乎乃,揆以法意,有難全恕,以此照律,何如?判付。啓,依允。又啓目,扶餘前縣監李宜鉉原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,德山前縣監韓用鏽原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,西原縣監成兢默原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
注書洪大稱疏曰,伏以臣父臣永觀,除拜左副承旨矣,臣之所帶職名,在法當遞,玆敢按例陳章,仰瀆崇嚴。伏乞聖明,俯垂鑑諒,特許遞免,以存公格,以安私分,千萬幸甚,臣無任云云。省疏具悉。所請依施。
上在慶熙宮。停常參·經筵。
自開東至人定,灑雨下雨,測雨器水深一寸三分,自人定至初七日開東,灑雨下雨,測雨器水深二寸。
趙容和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李紀淵啓曰,行左承旨金弘根,今日不爲仕進,卽爲牌招,何如?傳曰,允。
趙容和啓曰,今此勅使接見說話,依例書入,而或不無未盡處,令廟堂增刪,以備御覽,何如?傳曰,允。
傳于洪永觀曰,數日以來,暴雨連霔,城內外民家,必多沈漂頹壓之患,分遣宣傳官,一一摘奸以來。
趙容和啓曰,玉堂上下番俱空,已至多日,事甚未安。應敎金羽根,副應敎徐有贊,校理金周默·李基華,副校理金箕晩·黃浩民,修撰黃·鄭德和,副修撰成遂默·宋持養,旣有只推之命,竝卽牌招,推移入直,何如?傳曰,允。
又啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于趙容和曰,只推。
以應敎金羽根,副應敎徐有贊,校理金周默,副校理金箕晩·黃浩民,修撰黃·鄭德和,副修撰成遂默牌不進罷職傳旨,傳于趙容和曰,只推。
以漢城府別單民家頹壓人命壓死事,傳于洪永觀曰,恤典,令該廳卽爲題給事,分付。
以漢城府別單民家頹壓人命壓死事,傳于洪永觀曰,恤典,令該廳卽爲分給事,分付。
李紀淵,以吏曹言啓曰,成均館典籍洪羲錫,以其身病,呈狀乞遞,改差,何如?傳曰,允。
趙容和,以禮曹言啓曰,因大臣筵奏,容使渡江,當在不遠,進香使拜表,以迎勅翌日爲定,幣卜則依已例,書狀官率任譯,前期領去事,允下矣。祭需封裹,以今七月十七日擧行之意,敢啓。傳曰,知道。
義禁府照目粘連,天安前郡守徐秉淳矣本府議啓內,査陳及還寢,繡啓則旣無年條之指的,有難追覈,囚供則謂以報營而入摠,的有所據,其於重繡啓之道,雖不可曲恕,論以愼議讞之政,不可臆斷以當律,以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又照目粘連,平澤前縣監具秉魯矣本府議啓內,賑穀之推用,旣貿屯租,則與公穀不同,民貸之取剩,自備還報,則又與勒貰有異,雖以繡啓言之,旣與躬犯有異爲辭是白乎乃,揆以法意,有難全恕,以此照律,罪杖六十收贖,奪告身一等私罪,奉敎依允爲旀,功議各減一等爲良如敎。又照目粘連,鎭川縣監洪翼周,全義縣監邊相岱,牙山縣監李敦明等矣本府議啓內,洪翼周段,勸分勒徵,貿穀抑買,囚供之發明,不無所據是白乎矣,至於流來舊逋,旣云査櫛而報營,有所先捧,則其與全然掩逋有異是白乎乃,還政旣係嚴重,繡啓又爲臚列,則不可曲恕,以此照律爲白乎旀。邊相岱段,賑粥之減升,旣係瑣屑,別租之責納,亦近勒取,至於加報之災,雖歸於都吏發明,揆以經法,有難曲貸,以此照律爲白乎旀。李敦明段,加報之災,雖曰補賑,旣係不法,加作之剩,雖諉下吏,亦審不察,以此照律罪,洪翼周·李敦明等段,以制書有違律,各杖一百收贖,告身盡行追奪。邊相岱段,以報上不以實律,杖八十收贖,告身盡行追奪,而徒二年定配,以其母年七十五,依律文收贖,竝只私罪,奉敎依允爲旀,竝只功議各減一等爲良如敎。又照目粘連,靑陽前縣監丁學冕,魯城縣監徐胤輔,藍浦縣監洪泳謨等矣本府議啓內,丁學冕段,結卜之染指,雖曰公用,自歸不法,富民之防口,縱憑營題,亦屬勒買,至於簽丁之幻弄,尤極無狀,繡啓旣有指的,不可以囚供之發明,有所曲貸,以此照律爲白乎旀。徐胤輔段,儲置移作,除給民役,加災執錢,謂補賑資,囚供雖極發明,繡啓亦旣臚列,至於還穀及疊徵,雖異躬犯,難免不察,以此照律爲白乎旀。洪泳謨段,諸條所犯,俱係不法,其中資裝錢之取剩,浦民船之執頉,難免入已之跡,揆以法意,誠極痛駭,以此照律罪,丁學冕段,以不枉法,贓七十貫,杖八十收贖,告身盡行追奪,徒二年定配。洪泳謨段,以枉法,贓四十貫,杖一百收贖,告身盡行追奪,而徒三年定配,以其父年九十一,依律文收贖。徐胤輔段,以制書有違律,杖一百收贖,告身盡行追奪,竝只私罪,奉敎依允爲旀,竝只功減一等爲良如敎。又啓目粘連,向前韓用鏽亦,民錢之勒貸,雖充公納,終歸不報之科,人命之致傷,雖曰自渰,未免由我之歎,繡論旣爲嚴峻,難免重勘,以此照律,何如?判付。啓,依允。又啓目粘連,向前成兢默亦,結價之中間乾沒,餉米之挪貸立本,或因襲謬,或因補賑是白如,囚供雖極發明,繡啓旣有指的,則有難容貸,以此照律,何如?判付。啓,依允。又啓目粘連,向前李宜鉉亦,賣任補賑,旣無某窠之指的,脅民求穀,亦無幾石之載錄,雖難執跡而論贓,亦不可全然無罪,以此照律,何如?判付。啓,依允。又啓目,結城縣監朴祥發原情云云。傳旨問目內辭緣,泛稱遲晩,刑推得情,何如?判付。啓,除刑推議處爲良如敎。
上在慶熙宮。停常參·經筵。
趙秉常啓曰,來十一日,朝參日次,而動駕相値,頉稟之意,敢啓。傳曰,知道。
趙容和啓曰,來十一日,專經文臣殿講日次,而動駕相値,頉稟之意,敢啓。傳曰,知道。
又啓曰,來十一日,輪對日次,而動駕相値,頉稟之意,敢啓。傳曰,知道。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金弘根啓曰,事變假注書趙徽林,身病猝重,勢難察任,今姑改差,何如?傳曰,允。
趙徽林改差,代以兪致崇爲事變假注書。
趙容和,以弘文館言啓曰,應敎金羽根,副校理黃浩民·金箕晩,修撰鄭德和,副修撰成遂默,旣有只推之命,竝卽牌招察任,何如?傳曰,允。
趙秉常啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于趙秉常曰,只推。
以應敎金羽根,副校理黃浩民·金箕晩,修撰鄭德和,副修撰成遂默牌不進罷職傳旨,傳于趙容和曰,只推。
以漢城府民家頹壓別單,傳于金弘根曰,恤典,令該廳卽爲分給事,分付。
以漢城府民家頹壓別單,傳于金弘根曰,恤典,令該廳卽爲分給事,分付。
金弘根,以戶曹言啓曰,謹奉傳敎,景祐宮正堂以下雨漏修改吉日時,令日官金有晉推擇,則今七月二十四日辰時爲吉云,以此日時擧行之意,敢啓。傳曰,知道。
趙容和以成均館同知館事大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
趙秉常,以兵曹言啓曰,卽接宗廟署入直訓鍊院主簿高惠鎭牒報,則宗廟大門東邊舊築墻垣二間頹圮云,臣周壽馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接東所衛將韓仁謩牒報,則延光門東邊內宮墻一間許,因雨頹圮云,爲先令紫門監,以杻把子及長木,堅實圍排,限修築間,興化門北邊入直軍八名除出,嚴加守直之意,敢啓。傳曰,知道。
又以訓鍊都監言啓曰,因兵曹草記,延光門東邊內宮墻一間許頹圮處,興化門北邊入直軍八名除出,將校一人率領,限修築間,嚴加守直之意,敢啓。傳曰,知道。
又以兵曹言啓曰,卽接北所入直衛將李橚牒報,則武德門西邊墻垣,前日頹圮傍近處一間,又爲頹圮云,爲先令紫門監,堅實圍排,依例樹柵,卽速修築,而係是傍近處,則把守軍兵,不必加定,以前把守軍,一體嚴加守直之意,分付,何如?傳曰,允。
又以禁衛營言啓曰,因兵曹草記,武德門西邊宮墻一間,又爲頹圮,而係是傍近處,則不必加定把卒,以前把守將卒,一體嚴加守直之意,敢啓。傳曰,知道。
又以兵曹言啓曰,卽接大報壇守直官馮學祖牒報,則西北水門鐵箭一箇及下橫木,爲急水所激拔落云,爲先令繕工監,堅實圍排,卽速修改,而亦令巡邏營門,申飭校卒,限修改間,各別巡察之意,分付,何如?傳曰,允。
又以御營廳言啓曰,本廳哨官金沃根,身病甚重,勢難察任,改差,何如?傳曰,允。
金弘根,以賑恤廳言啓曰,謹依漢城府民家頹壓恤典別單判付,中部字內全家頹壓三戶,各錢二兩式,完少頹多七戶,各錢一兩式,西部字內全家頹壓二十戶,各錢二兩式,漂流一戶,錢二兩,完少頹多十九戶,各錢一兩式,完多頹少三戶,各錢一兩式,北部字內全家頹壓二十一戶,各錢二兩式,完少頹多二十戶,各錢一兩式,完多頹少二戶,各錢一兩式,東部字內壓死壯一口,布二疋錢二兩,南部字內壓死壯一口,布二疋錢二兩,弱一口,布一疋錢二兩,依例分給之意,敢啓。傳曰,知道。
趙秉常,以義禁府言啓曰,時囚罪人丁學冕,杖八十徒二年定配照律公事判付內,依允,功減一等事,命下矣。丁學冕,功減一等,杖七十收贖,告身盡行追奪,江原道原州牧丹邱驛,徒一年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人洪泳謨,杖一百收贖,告身盡行追奪,而徒三年定配,以其父年九十一收贖,邊相岱,杖八十收贖,告身盡行追奪,而徒二年定配,以其母年七十五收贖,照律公事判付內,依允。洪泳謨,功減一等,邊相岱,功議各減一等事,命下矣。洪泳謨功減一等,杖九十徒二年半定配,邊相岱,功議各減一等,杖六十徒一年定配,各依律文收贖,竝告身盡行追奪,放送之意,敢啓。傳曰,知道。
上在慶熙宮。停常參·經筵。
自午時至酉時,灑雨下雨,測雨器水深五分。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,臣秉常,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,奏御文字,何等審愼,而中日試射直赴殿試傳旨,有所錯誤,致勤下敎,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于趙秉常曰,只推。
以漢城府民家頹壓別單,傳于趙秉常曰,恤典,令該廳卽爲分給事,分付。
趙容和,以弘文館言啓曰,應敎金羽根,副校理黃浩民·金箕晩,修撰鄭德和,副修撰成遂默,旣有只推之命,竝卽牌招察任,何如?傳曰,允。
又以禮曹言啓曰,卽接永禧殿官員所報,則今番雨後,本殿南挾室道里及簷楹內外,後面椽端,移安廳後面浮椽,御齋室香大廳正殿行閣,間間滲漏云矣,本殿第一室滲漏處修改,待快晴擇日擧行事,前已草記允下,今此南挾室以下諸處滲漏修改之役,亦於正殿修改時,同爲擧行,何如?傳曰,允。
趙秉常,以備邊司言啓曰,因政院啓辭,勅使接見說話,或不無未盡處,令廟堂增刪,以備御覽事,允下矣。取見其說話,則不可不有添改之語,故略加修潤,還送政院,改書以入之意,敢啓。傳曰,知道。
又以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,八十八匹內,五匹到中路病留,八匹到津頭逃逸,二匹到本寺病留,除實納馬七十三匹,禾毛色,別單書入之意,敢啓。傳曰,知道。
左議政沈象奎箚曰,伏以太廟閟宮秋展謁涓吉,在今十一日,仗衛夙戒,只隔數宿矣,見今霖雨支離,浸淫濕溽,日以彌甚,昨晩至今,雖似間歇,而雲陰散聚,風氣增熏,終是蒸釀,若將不時霶霈,不但不無霑服失儀之慮,此時警蹕勞動,實有違於保嗇之道,而又竊伏聞闤闠坊巷之間,輪行餘患,尙未寢息,淸道祓除,難以周徧,此尤萬萬未安之甚,若退差穀朝,待日候快已晴霽,沴氣亦盡乾淨,則展誠禮而愼節宣,允爲俱宜,臣今情苦病頓,何敢以職事自居,輒有煩陳,而名在保護之任,不勝耿耿憂慮之忱,第此冒瀆,伏願姑寢成命,仍令該曹,更諏動駕吉日,千萬幸甚。取進止。答曰,省箚具悉卿懇。廟宮展謁退期之請,卿言如此,依施,情苦二字,此何言也?卿之前後所經,予已盡照燭,而已盡昭晢,卿當不信予而有此云云乎,然則太不諒予矣,予方以股肱心膂之重,托於卿,卿勿過自謙抑,隨事獻替,以副予望,仍傳于趙容和曰,此批答,遣史官傳諭。
上在慶熙宮。停常參·經筵。
趙容和啓曰,今日,乃是處暑,自明日,視事當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
趙秉常啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
趙容和啓曰,臣容和,依定式進詣香室,奉審香祝櫃祝板袱子,則精潔之意,敢啓。傳曰,知道。
傳于趙容和曰,政官牌招開政。
趙容和啓曰,吏曹參判金陽淳,參議吳致愚牌不進推考傳旨及罷職傳旨,今方捧入,而開政命下之後,如是違牌,事甚未安。判書朴宗薰奉命在外,參判更爲牌招,何如?傳曰,允。參議只推,一體牌招。
以吏曹參議吳致愚再牌不進罷職傳旨,傳于趙容和曰,只推。
趙容和啓曰,吏曹參判金陽淳,參議吳致愚再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。參議陳疏到院,而原疏以國忌齋戒,纔已退却矣,參判所當更請牌招,而係是一日三牌,何以爲之?敢稟。傳曰,參議原疏捧入,參判更爲牌招。
傳于趙容和曰,參議疏批已下,一體牌招。
有政。吏批,行判書朴宗薰在外未肅拜,參判金陽淳牌不進,參議吳致愚進,右副承旨趙容和進。啓曰,行判書朴宗薰在外未肅拜,參判金陽淳牌招不進,小臣獨政未安,何以爲之?敢稟。傳曰,只出緊任。以李鼎秉爲輔德,洪奭周爲左副賓客,朴來謙爲謝恩兼冬至副使,興完君單是應,興寅君單最應,禁府都事任序常,司宰奉事鄭夏榮相換,興完君是應,興寅君最應,已上中義,今加承憲加資事承傳,前縣監李章玉,侍從臣李貞夏父,通德郞李昌錫,侍從臣李承憲父,已上年七十,今加通政加資事承傳,吏批,再政。右賓客單洪奭周,左副賓客單宋冕載。
兵批,判書朴周壽病,參判李志淵入直進,參議洪祐燮差祭,參知李寅敎病,同副承旨趙秉常進,同知單田鳳熙,副護軍閔泰鏞,副司正洪大稱,以上竝單付。
以漢城府民家頹壓別單,傳于趙秉常曰,恤典,令該廳卽爲分給事,分付。
以應敎金羽根,副校理金箕晩·黃浩民,修撰鄭德和,副修撰成遂默牌不進罷職傳旨,傳于趙容和曰,只推。
宣傳官申命洪書啓,臣於本月初六日申時量,以民戶頹壓摘奸事,敬奉承政院所下聖敎,馳往中部字內,逐坊摘奸是白乎則,連日霖雨,頹垣破壁,間間有之是白乎所,其中頹壓間數之稍多者,一一看審,家主姓名,竝開列于後是白齊。洞口內政院使令朴盛根瓦家五間全壓,金召史草家七間內五間頹壓,漢梁洞安召史草家八間全壓,良人韓萬得草家七間全壓,大寺洞良人朴文柱草家十間內四間頹壓,松峴良人曹命得瓦家六間內三間頹壓,傳曰,知道。
宣傳官李熙鳳書啓,臣於本月初六日申時量,以民戶頹壓處摘奸事,敬奉承政院所下聖敎,馳往東部字內,逐坊隨戶,詳細摘奸是白乎則,今番雨水,半壁之頹壓,一隅之滲漏,實是霖雨中所難免者是白乎矣,其中全家之頹壓,間數之稍多者,壓死者,謹以所見數爻及家主姓名,竝以一一列錄于後是白齊。中路契良人金貴孫草家七間,昌善坊良人梁萬石草家四間,安孫伊草家四間,東學洞良人李在福草家五間,於義洞良人崔完伊草家四間,柳福喜草家六間,全旕出草家三間,御營軍金宗海草家三間,馬場里良人林興大草家三間,金成龜草家四間,父德起壓死,典農里良人韓興世草家二間,仁昌洞御營軍金命大草家七間,往十里訓局軍韓巨福草家六間,柳命得草家三間,良人張億草家五間,女兒壓死,私契良人趙才成草家四間,訓局軍禹成績草家五間,下里閑良洪仁國草家四間,黃召史草家三間,閑良崔完孫草家五間,幼學柳觀亨草家三間,月谷里良人金應道草家四間,金萬石草家四間,李萬大草家四間,伐里良人朴貴孫草家四間,子再孫壓死,玄召史草家三間,新設里馬兵李英植草家四間,良人吳千淑草家二間漂去,金尙仁草家二間,祭基里契良人林判用草家四間,林於仁孫草家二間,訓局軍羅完仁草家三間,鍾巖里契訓局軍金千種草家六間,良人李守意草家六間,全昌福草家三間,劉龍得草家三間,林盤石草家四間,金召史草家三間,沙阿里閑良王允植草家四間漂去,安禧得草家三間漂去,金興祿草家三間漂去,崔興吉草家三間漂去,王寬福草家三間漂去,崔致成草家八間漂去,朴道一草家十二間漂去,李好寬草家三間漂去,申重吉草家二間漂去,趙四順草家三間漂去,金漢得草家七間漂去,尹興卜草家五間漂去,朴成郁草家四間漂去,權得彬草家四間漂去,孫召史草家二間漂去,御營軍柳東信草家二間漂去,孫弼得草家七間漂去,陵洞金召史草家三間,水逾村閑良吳守漢草家五間,池浩寬草家二間,加五里閑良金聖建草家五間,崔昌漢草家三間,安大得草家六間,李漢宗草家五間,李大吉草家三間,趙召史草家二間,姜召史草家三間,牛耳里閑良元厚文草家四間,辛聖祿草家二間,崇信坊良人金福祿草家六間,往十里訓局軍金聖喆草家五間,金昌煇草家三間,崔召史草家三間,私契良人尹車福草家三間,閑良尹卜實草家三間,金喆甲草家四間,全泰玄草家三間,田乭夢草家三間,良人嚴興大草家三間,馬場里良人吳得伊草家三間,高億伊草家五間,林春番草家三間,鄭景得草家二間,金道應草家三間,趙明鎭草家三間,靑涼里閑良朴聖孫草家四間,金善出草家三間,徽慶園良人鄭喆孫草家二間,鄭成國草家三間,全成潤草家五間,吳點得草家四間,丁成昌草家三間,李興福草家二間,中浪浦良人朴右春草家三間,月谷里良人金壽喆草家三間,子十一歲兒壓死,於義洞兼內吹金重玉草家四間,閑良崔元植草家四間,伐里良人朴興喆草家四間,金宗喆草家三間,李景喆草家二間,月谷里良人金成學草家三間,崔順喆草家二間,沙阿里良人朴者斤石草家三間,朴仁光草家三間,安巖洞良人朱景文草家三間,新設契良人朴龍得草家二間,朴召史草家三間漂去,吳召史草家四間,黃召史草家四間,朴召史草家四間,祭基里良人李順吉草家三間,馬卜龍草家三間漂去,崔召史草家三間半,鄭召史草家四間,金召史草家三間,朴召史草家五間,御營軍李萬興草家四間,新設契良人金良末里草家二間漂去,祭基里李召史草家五間,崇信坊前萬戶金泰福草家五間,沙阿里漢旅王元進草家三間,往十里閑良韓載豐草家三間,蓮花坊二契朴召史草家二間,安巖洞閑良李大奉草家二間,郭德福草家三間,新設契良人崔有鳳草家五間,李召史草家五間,金召史草家四間,祭基里崔召史草家五間,劉召史草家六間,典農里良人李英實草家五間,金光喆草家三間,金召史草家四間,李召史草家四間,已上全壓秩,一百三十二戶,壓死人四名,往十里御營騎士羅完仁草家四間內三間,訓局軍宋興三草家三間內二間,良人洪大川草家二間內一間,訓局軍張完陵草家五間內二間半,崔召史草家二間內一間,金召史草家四間內二間,私契良人全興福草家二間內一間,林召史草家六間內三間,訓局軍崔甲伊草家三間內二間,中浪浦下里閑良鄭漢豐草家十間內六間,幼學韓啓孫草家六間內三間,閑良金春得草家六間內三間,月谷里良人全仁白草家三間內二間,金壽英草家七間內四間,伐里閑良金花輔草家四間內二間,鍾巖里良人金宇尙草家六間內三間,安巖洞訓局軍姜弼淵草家三間內二間,金完洙草家四間內三間,御營軍嚴德興草家八間內四間,李厚石四間內三間,良人李大孫草家四間內一間,陵洞訓局軍尹義得草家十一間內六間,閑良李道信草家八間內四間,崔光福草家三間內二間,高千三草家六間內三間,水逾村閑良金振基草家五間內三間,尹戶萬草家四間內三間,朴福春草家四間內二間,趙昌福草家三間內二間,金在文草家十間內五間,李召史草家三間內二間,加五里安召史草家三間內二間,牛耳里幼學安孝宅草家四間內二間,閑良安弼基草家六間內三間,崔宗燁草家七間內四間,池世豐草家六間內三間,元永默草家六間內三間,鄭聖奉草家五間內三間,車卜春草家三間內二間,元得信草家四間內二間,御營軍高元孫草家七間內四間,崇信坊訓局軍金千壽草家五間內三間,仁昌洞閑良張完龍草家四間內二間,往十里閑良尹命孫草家七間內三間半,私契禁衛軍高宗伊草家六間內三間,良人洪致喜草家六間內三間,南德喆草家三間內二間,梁石崇草家四間內二間,尹福尙草家六間內三間,訓局軍朴道一草家六間內三間,禁衛軍崔好仁草家五間內三間,良人李平國草家五間內二間,幼學尹啓良草家五間內三間,訓局軍李孝信草家四間內三間,馬場里良人高在洽草家六間內三間,李於振草家五間內三間,訓局軍李德佐草家三間內二間,靑涼里良人金景汝草家三間內二間,中浪浦下里良人申福同草家九間內三間,徽慶園良人鄭漢柱草家四間內二間,金召史草家七間內三間,良人李龍成草家四間內二間,姜啓良草家五間內三間,金景元草家九間內五間,金壽吉草家六間內三間,月谷里良人南仁大草家七間內三間,伐里良人劉完起草家五間內三間,李孝大草家四間內二間,洪命得草家三間內二間,朴召史草家三間內二間,良人李大吉草家四間內二間,仁昌坊御營軍李龍福草家十一間內七間,於義洞良人李成得草家七間內四間,金永秀草家五間內三間,白元伊草家四間內三間,朴仁化草家四間內二間,蓮池洞訓局軍林啓祿草家六間內三間,朴龍伊草家六間內三間,盧召史草家八間內四間,景慕宮一契良人千萬興草家十間內五間,馬場里良人安百孫草家三間內二間,韓召史草家四間內二間,典農里良人金完孫草家八間內三間,沙阿里良人孫仁得草家六間內三間,全三大草家四間內三間,金興瑞草家六間內二間,劉道明草家三間內一間半,朴明完草家四間內一間,崔好大草家四間內二間,已上八十九戶,傳曰,知道。
宣傳官趙羲復書啓,臣於本月初六日申時量,以民戶頹壓處摘奸事,敬奉承政院所下聖敎,馳往西部字內,逐坊摘奸是白乎則,連日霖雨,頹垣破壁,勢所難免是白乎乃,其中全家之頹壓,間數之稍多者,謹以所見,家主姓名,列錄于後是白齊。車子里契訓局軍南壽星草家六間,良人金昌元草家六間,韓成哲草家四間,全福實草家四間,權政丞契御營軍吳成福草家六間,幼學鄭元柱草家二間,小貞洞良人李得伊草家五間,藥田契禁衛軍林漢龍草家四間,良人安秀弘草家四間,安召史草家四間,栗島良人申在福草家二間,租田契良人金應洙草家四間,麻浦良人尹完哲草家三間,金致明草家四間,鄭快吉草家五間,石橋契幼學嚴培草家三間,良人宋奎永草家三間漂去,趙老味草家四間,蓮池契良人李厚周草家三間,池召史草家四間,阿峴幼學南殷中草家四間,靑坡良人徐成孫草家三間,土古里幼學徐元輔草家六間,池下契御營別破陣金孝哲草家三間半,吳召史草家四間,水芹畓契良人李用甲草家七間,池下契幼學尹鼎祚草家二間,良人孫明哲草家二間半,東門外契良人李聖燁草家五間,成朔州契幼學徐啓輔草家四間,石橋契良人申英祿草家三間,藥田契進士姜元會草家七間,分繕工內契良人權炫草家五間,李善民草家二間半,下水溢里契良人朴海壽草家三間,米廛下契良人尹壽吉草家五間,良人崔命岐草家四間,東門外契良人史聖哲草家二間,新倉契良人金重爀草家三間,米廛下契摠戎軍崔興昌草家七間,賑恤廳契良人丁好錫草家四間,石橋契禁衛軍金虎景草家三間,良人曺九往金草家二間,桃花洞內契良人白仁得草家二間,金敬信草家三間,兄弟井洞契良人申希豐草家五間,孔德里契良人金潤河草家九間,宋啓元草家三間,權鼎壽草家七間,李昌信草家四間,金召史草家二間,文千汝草家三間,金再得草家四間,李仁賢草家三間,宋得福草家四間,朴永進草家四間,崔文甫草家四間,趙萬達草家六間,金良喜草家三間,洪道喆草家四間,洪召史草家三間,柳燁草家三間,倉洞契良人姜聖老草家四間,石橋契良人朴重錫草家五間,金元喆草家四間,藥田契良人朴英喆草家四間,東門外契良人林千得草家三間,灘項契良人全長悅草家四間,賑恤廳契良人李思恒草家四間,麻浦契良人金英國草家三間,甕里中契良人朴德龍草家四間,金南山草家三間,崔喜俊草家五間,金成大草家三間,幼學李衝鎭草家六間,權正秀草家三間,良人安啓龍草家三間,申鳳伊草家三間,趙宗伊草家四間,車一萬草家三間,崔道成草家六間,李再元草家三間,廉召史草家三間,南召史草家三間,孔德里契幼學閔致先草家三間,洪檜草家三間,閑良郭民基草家四間,金鳳大草家二間,趙快孫草家三間,河龍瑞草家四間,李云景草家四間,金永喆草家二間,金完吉草家三間,吳益仁草家三間,宋一公草家三間,已上全壓秩,九十五戶,車子里契訓局軍柳漢文草家九間內五間,良人朴景順草家四間內二間,權政丞契幼學李根煜草家二間內一間,良人金廷信草家二間內一間,石橋契良人文與心草家九間內五間,金千得草家六間內三間,徐召史草家十一間內七間,池下契良人柳枝達草家五間內三間,栗島契良人崔致景草家四間內二間,大坪館契良人金聖心草家三間內二間,幼學朴齊淵草家九間內五間,李周鎬草家五間內四間,藥田契鄭召史草家九間內五間,良人朴景大草家八間內三間,文命寬草家四間內三間,元利眞草家四間內一間,京營口契良人崔介未致草家八間內五間,趙召史草家十四間內七間,茵匠里契崔召史草家九間內六間,良人金奉祥草家六間內五間,盧僉正契良人朴進億瓦家九間內五間,水芹畓契良人朴乭夢草家九間內六間,長生洞契良人鄭完乭草家七間內四間,倉洞契幼學李儒鼎草家五間內二間,韓觀裕草家四間內二間,柳遠期草家九間內四間,東門外契良人韓福得草家二間內一間,分繕工內契良人金信元草家四間內二間,西小門內契幼學崔大鉉草家八間內三間,新倉契良人金德奎草家五間內三間,桃楮洞契良人鄭錫祿草家七間內四間,池下契律學田熙春草家三間內二間,石橋契良人梁柑伊草家四間內二間,劉今孫草家七間內三間,桃花洞內契幼學李濟民草家六間內三間,兄弟井契良人韓益敎草家六間內三間,金宗所回草家五間內四間,灘項契良人崔棋憲瓦家十二間內五間,桃花洞外契良人李文奎草家五間內三間,孔德里契良人具順福草家八間內三間,張千年草家六間內四間,尹行一草家四間內二間,金鎬草家七間內四間,已上頹壓秩,四十三戶,傳曰,知道。
宣傳官沈樂承書啓,臣於本月初六日申時量,以民戶頹壓摘奸事,敬奉承政院所下聖敎,馳往南部字內,逐坊隨戶,詳細摘奸是白乎則,今番雨水之頹落,一隅之滲漏,所難免者,其中全家之頹壓,間數之稍多者,謹以臣所見,家主姓名,一一列錄于後是白齊。倭館洞契幼學元孝聖草家六間,柳在喆草家十二間,水口門內契良人安弼男草家五間,朱致文草家五間,劉菊老草家五間,南小洞契良人金聖大草家六間半,訓局軍林順伊草家九間,雙里洞契良人金弘任草家十間,壓死,姪女壓死,靑寧尉契良人金占得草家五間,金召史草家三間,後川洞契良人朴大振草家七間,明禮洞契幼學徐楨輔草家七間,鑄字洞契金召史草家四間,石橋上契良人金仲明草家四間,墨洞契良人朴養壽草家七間,朴一得草家五間,神堂里良人李明吉草家三間,幼學尹翼成草家四間,良人梁氏乭草家三間,張聖吉草家四間,宋啓運草家四間,盧順喆草家三間,新村良人李昌吉草家三間,李三甲草家四間,李昌允草家五間,嚴完得草家四間,尹尙烈草家四間,洪八孫草家四間,金使胤草家六間,韓天乭草家四間,崔應胤草家四間,李鳳得草家五間,金殷吉草家六間,金相浩草家四間水沈,尹龍範草家三間水沈,黃一再草家三間水沈,李乭伊草家三間水沈,鄭世宗草家三間,柳有孫草家四間水沈,柳道扶草家三間水沈,呂宗甲草家三間,崔順興草家三間,李順吉草家三間水沈,尹所會草家三間水沈,金雲伊草家二間,朴善得草家三間,纛島二契嚴召史草家三間,良人朴在孫草家四間漂去,延福永草家五間漂去,纛島一契良人李道也之草家三間,李興得草家三間,洪昌大草家二間,盧汝行草家四間,嚴守吉草家五間,沈連之草家三間,吳得年草家三間,幼學李昌燁草家三間,朴召史草家二間,都召史草家三間,水鐵里良人嚴碩軫草家三間,崔梁孫草家三間,吳再益草家三間,黃萬金草家四間,金仁孫草家三間,李道成草家三間,洪召史草家三間,良人洪振玉草家三間,辛貴萬草家三間,李景春草家二間,金奇成草家四間,瓦署契良人申福乭草家五間,豆毛浦良人李有公草家二間,黃召史草家三間,漢江良人金雲培草家四間,裴順喆草家四間,報江里良人金光采草家四間,西氷庫一契良人禹長成草家三間,鄭致明草家三間,西氷庫二契良人鄭大喆草家三間漂去,金重壽草家三間漂去,金萬億草家三間,金化春草家五間,之於屯契幼學朴文德草家三間,裴召史草家三間,良人咸應喆草家六間,吳世福草家三間,朴致祐草家,梨太院良人李春伊草家三間,尹德國瓦家四間,張六之草家四間,李召史草家三間,靑坡契良人咸在孫草家三間,朴陞彦草家三間,徐召史草家三間,幼學李秀晩草家三間,已上全壓秩,九十六戶,壓死二名,倭館洞契良人金成弼草家五間內四間,朴男壽草家七間內四間,幼學柳東奎瓦家二十間內四間,進士申在駿草家八間內六間,宋正洙草家七間內三間,良人姜聖文草家五間內三間,金召史草家八間內四間,水口門內契良人河聖宅草家四間內三間,異志善草家七間內三間,趙完明草家七間內五間,金台紀草家七間內五間,李宗詳草家五間內三間,金元有草家八間內四間,南小洞契良人洪壽長草家六間內三間,金景孫草家三間內二間,朴杖順草家四間內三間,雙里洞契幼學權用吉草家五間內三間,靑寧尉契良人咸成完草家六間內五間,金有徵草家五間內三間,後川洞契良人成甲孫草家六間內四間,幼學鄭圭草家七間內五間,李召史草家九間內五間,鑄字洞契良人李福伊草家六間內三間,金周信草家四間內二間,石橋上契洪召史瓦家六間內三間,良人車錫周草家九間內四間,禁倉契良人高仁孫草家七間內六間,神堂里習讀金昌厚草家四間內二間,良人金漢成草家六間內三間,出身龍得珠草家三間內二間,韓召史草家三間內二間,良人白者斤乭草家三間內二間,金在千草家四間內二間,崔大哲草家四間內二間,朴壬孫草家三間內二間,卓興大草家六間內三間,李盤石草家六間內三間,朴有土伊草家八間內三間,金大吉草家七間內三間,李召史草家四間內二間,金召史草家四間內二間,纛島二契良人梁聖乭草家三間內二間,李致伯草家三間內二間,韓陳明草家三間內二間,李而中草家六間內三間,纛島一契良人金聖喆草家三間內二間,鄭卜得草家四間內二間,水鐵里禁軍洪受範草家五間內三間,騎士朴枝茂草家七間內三間,良人姜致元草家四間內二間,黃召史草家四間內二間,劉召史草家四間內三間,瓦署契良人金光備瓦家五間內二間,朴喜煥瓦家十五間內五間,曺福述草家三間內二間,豆毛浦劉召史草家二間內一間,良人朴長元草家四間內二間,崔喜天草家四間內二間,金興孫草家三間內二間,報江里金召史草家四間內二間,高召史瓦家十二間內五間,梁慶化瓦家十間內三間,申汝出草家四間內二間,西氷庫一契良人洪愚得草家四間內三間,之於屯契良人金光明草家四間內二間,金宗伊草家五間內二間,韓季春瓦家十一間內六間,金有哲瓦家五間內三間,徐命信草家五間內三間,金景喆草家三間內二間,朴宗元瓦家四間內二間,黃召史草家三間內二間,鄭召史草家五間內三間,梨太院閑良王興伊草家四間內二間,張興文草家四間內二間,靑坡契金召史草家三間內二間,傳曰,知道。已上頹壓秩,七十六戶。
宣傳官李兢來書啓,臣於本月初六日申時量,以民戶頹壓處摘奸事,敬奉承政院所下聖敎,馳往北部字內,城內城外諸處,〈詳細摘奸〉是白乎則,連日霖雨,頹壓,勢所難免是白乎乃,其中頹壓數爻稍多者,謹以所見,家主姓名,列錄于後是白齊。加佐洞一契幼學崔龍鎭草家二間,延禧宮契閑良李厚大草家二間,良人裴叔海草家三間,合正里契李召史草家三間,閑良金情得草家三間,良人金元大草家四間,韓漢江草家四間,阿峴契良人金應圭草家三間,使令廉福草家五間,甑山里契良人崔聖吉草家四間,同知趙昌大草家五間,良人吳明純草家三間,吳明綸草家六間,觀光坊閑良李弘福瓦家四間,宣惠廳契良人金興孫草家三間,經理廳契良人兪再孫草家三間,李孝得草家四間,朴春起草家四間,李興喆草家三間,訓倉契良人元仲賢草家六間,末屹山契李召史草家三間,加佐洞一契良人李應福草家四間,崔氏釗草家三間,金興孫草家三間,金啓孫草家四間,加佐洞二契訓局軍申興龜草家四間,車興喆草家二間,加佐洞一契良人咸種得草家四間,金季孫草家四間,城山里契良人李載豐草家五間,合正里契文召史草家三間,良人朴氏伯草家三間漂去,張一得草家三間漂去,李里洞草家四間,林順喆草家五間,金順福草家三間漂去,朴萬才草家三間,阿峴契良人洪元得草家三間,甑山里契良人韓長孫草家三間,延秋門契閑良申成元草家四間,已上全壓秩,四十戶,加佐洞二契童蒙李奇喆草家七間內四間,良人朴潤玉草家八間內五間,朴德興草家五間內三間,申大孫草家四間內三間,城山里契良人朴順興草家四間內二間,延禧宮契幼學李性謙草家八間內五間,良人朴萬業草家七間內三間半,合正里契金召史草家四間內二間漂去,良人金三甲草家四間內二間,金鎭郁草家四間內二間,阿峴契良人李完根草家六間內四間,申才宗草家九間內六間,甑山里契良人朴相玉草家六間內三間半,已上頹壓秩,十三戶,傳曰,知道。都已上五百九十戶。
趙容和,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以兵曹言啓曰,興化門南邊水門鐵箭及橫木,今已修改矣,把守軍兵,解送直所之意,敢啓。傳曰,知道。
又以御營廳言啓曰,本廳字內興化門南邊水門鐵箭及橫木,今已修改,把守軍兵,解送直所事,自兵曹草記矣,把守東營入直軍八名,還入直所,而添入軍,依例解送之意,敢啓。傳曰,知道。
又以司僕寺一二提調意啓曰,濟州出來後運歲貢馬二百匹內,五匹到中路故失,九匹到中路病留,十二匹到津頭逃逸,二匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給,除實納馬八十匹,禾毛色別單書入之意,敢啓。傳曰,知道。
吏曹參議吳致愚疏曰,伏以臣於日昨,伏奉除旨,以臣爲吏曹參議者,臣聞命震惕,歷屢日而愈不知置躬之所也。竊惟國有六職,天官最重,權衡人物,甄敍百僚,長官掌之,而至若激揚通塞,自是三銓之任,其地顯而望峻,洵爲一世之極選,有非人人之所可濫授也。臣家世謹約,性甚疎拙,守分自在,寡與人交,朝紳之間,率多名面各知,不辨誰某,至於銓注之法,尤所茫昧,官制之沿革,班資之崇卑,一無通曉,而隨序遷進,循格排比,亦不省爲何事,如是而尙何可擬議於是職哉?噫,國家用人之柄,專畀銓部,世道之升降,治化之汚隆,係焉,恢公屛私,鑑別流品,抑躁競而廣賢路,杜僥倖而淸官方,使朝廷尊嚴,內外稱職,惟在於銓臣之得其人,而責任之隆,佐貮與長堂,無甚懸絶,臣之蒙陋謭劣,顧何能仰副聖簡,以裨治化之萬一乎?古人有言曰,量而後入,不入而後量,臣於是自量已審,公議莫嚴,雖欲貪榮懷祿,晏然冒據,畢竟玷名器而僨國事,上而累則哲之明,下而速續貂之譏,此豈細故也哉?服旣不衷,戒在淵氷,召牌儼臨,趨膺無路,坐犯違傲,尤增死罪。伏乞聖明,俯垂鑑諒,亟許鐫改,俾重公器,以安私分,不勝大願,臣無任云云。省疏具悉。爾其勿辭察職。
上在慶熙宮。停常參·經筵。
自卯時至人定,灑雨下雨,測雨器水深五分,自人定至十一日開東,灑雨下雨,測雨器水深一寸五分。
藥房都提調沈象奎,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李紀淵啓曰,行左承旨金弘根,左副承旨洪永觀,今日不爲仕進,竝卽牌招,何如?傳曰,允。
趙秉常啓曰,備邊司郞廳來言,今日,賓廳日次,而國忌正日相値,不得來會云矣,敢啓。傳曰,知道。
又啓曰,卽者,正言李承憲,以其親病,投章徑歸,原疏以國忌正日,纔已退却矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
傳于趙秉常曰,留院公事入之。
以左副承旨洪永觀牌不進罷職傳旨,傳于趙容和曰,只推。
以漢城府別單民家頹壓人命壓死事,傳于趙秉常曰,恤典,令該廳卽爲分給事,分付。
以漢城府民家頹壓別單,傳于趙秉常曰,恤典,令該廳卽爲分給事,分付。
趙秉常,以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
又自賑恤廳言啓曰,謹依漢城府民家頹壓恤典別單判付,東部字內全家頹壓五十三戶,各錢二兩式,全家漂流一戶,錢二兩,完少頹多五十六戶,各錢一兩式,完多頹少四戶,各錢一兩式,西部字內全家頹壓四十三戶,各錢二兩式,全家漂流三戶,各錢二兩式,完少頹多三十四戶,各錢一兩式,南部字內全家頹壓七十九戶,各錢二兩式,完少頹多二十八戶,各錢一兩式,北部字內全家頹壓三十八戶,各錢二兩式,全家漂流五戶,各錢二兩式,完少頹多四十一戶,各錢一兩式,完多頹少三戶,各錢一兩式,壓死女壯一口,布二疋錢二兩,依例分給之意,敢啓。傳曰,知道。
趙容和,以迎接都監言啓曰,卽接遠接使謄報,則勅書漢淸印本各一度,上送矣,原本,封納承政院之意,敢啓。傳曰,知道。
又以迎接都監言啓曰,卽接遠接使謄移,則上副勅通官跟役等姓名年歲,後錄上送矣,正書以入之意,敢啓。傳曰,知道。
又以迎接都監言啓曰,卽接遠接使謄報,則今此勅行時,京外見官禮,依例停免,城門砲,上下馬砲,初二三吹,開閉門,依例爲之云矣,敢啓。傳曰,知道。
又以迎接都監言啓曰,三道支勅差使員,自各該道,今纔報來,故別單書入之意,敢啓。傳曰,知道。
又以迎接都監言啓曰,卽接三道監司所報,則今此勅行時,沿路邑名館名,有當避字,不可不變通,故京畿朔寧,改以朔安,黃海道載寧,改以載安,平安道寧邊,改以延邊,寧遠,改以永遠,肅川肅寧館,改以肅永館云矣,敢啓。傳曰,知道。
又以迎接都監言啓曰,勅使入京時,禁雜人等節,自弘濟院,至迎恩門,使御營廳·摠戎廳,除出略干校卒,嚴飭禁雜,自迎恩門,至城門諸處,亦令三軍門·摠戎廳,分掌嚴禁事,已有近例,依此擧行之意,分付,何如?傳曰,允。
又以迎接都監言啓曰,勅使入闕時及還來館所時,下隷輩觀光於紅馬木近處,每有雜遝之患,故自前以三營將卒,排立於闕外,禁喧等節,兵曹專當擧行,而都監所屬各差備人馬,一倂嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣,今亦依此擧行之意,嚴飭,何如?傳曰,允。
又以迎接都監言啓曰,今此勅行時,上副勅·通官頭目等贈給物種數爻,三道及開城府,俱爲報來,故依例別單書入之意,敢啓。傳曰,知道。
又以成均館大司成意啓曰,迎勅日,慕華館及明政門外,儒生整齊等事,該曹節目,已爲啓下矣,自前迎勅時,假儒生祗迎等事,例以計士·律官·畫員·寫字官·日官·醫官·譯官中,限四十人分排擧行矣。今亦依例,所屬各該司,預爲申飭知委之意,敢啓。傳曰,知道。
癸巳七月初十日辰時,上御興政堂。藥房入診入侍時,都提調沈象奎,提調趙萬永,副提調李紀淵,記事官兪鎭五·朴齊憲·徐憲淳,直閣吳取善以次進伏,醫官金壽仁·李亨基·金景球·李顯養,進伏楹外訖。上曰,史官分左右,象奎曰,潦雨支離之餘,昨晩似暫開霽,朝來又爲陰霏,日候甚不調適,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官入診,可也。亨基等以次進前診候訖,退伏楹外奏曰,脈候左右三部調均矣。象奎曰,湯劑進停當否,退出議定,當更稟矣。上曰,唯,紀淵曰,臣以政院事,有所仰達者矣,本院日記中,乾隆丙午六月望後,道光壬午二月·十二月,合三卷見失云,顧念所重,萬萬驚駭,院隷中所謂房直名色者,卽是掌鑰出納之任,而若勤於傳掌,嚴於典守,則豈有閪失之患,又豈有竝與見失之時,而不知之理乎?方自臣院,移法司,以爲嚴繩懲後之地,而雖以注書言之,苟能常時句檢,留心察飭,寧有是也?揆以事體,所當重勘,而改修正一款,不容虛徐,姑先從重推考,使之逐日齊進,考出各司謄錄及諸般文蹟,一依規式,速速修正,以爲啓下,而伏聞上下注書,今幾仕滿云,待竣事後,成送仕滿狀之意,一體分付,此後則謹依先朝受敎定式,每於實官交遞時,使之照數傳授後,以卷數列錄,兩官着署,自本院捧入啓下,俾嚴掌考,以便憑據,而載諸故事,永爲恪遵,何如?上曰,依爲之。出擧條紀淵曰,日記中粧䌙破傷者甚多,不可不及今修補,而每患未能致察,輒有有名無實之歎,今番則使上下注書,親執考閱,以最不可堪寘者,抄出改粧,而務從十分精實十分堅緻,俾無如前疎忽之意,另加分付,何如?上可之。仍命退,諸臣以次退出。
上在慶熙宮。停常參·經筵。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金弘根啓曰,左副承旨洪永觀,今日不爲仕進,卽爲牌招,何如?傳曰,允。
傳于金弘根曰,右承旨·左副承旨許遞,前望單子入之。
承旨前望單子入之,李憲球·金周默落點。
金弘根啓曰,新除授承旨金周默,前任玄風縣監,方在解由未出中,何以爲之?敢稟。傳曰,勿拘。
又啓曰,新除授右承旨李憲球,同副承旨金周默,竝卽牌招,何如?傳曰,允。
又啓曰,注書有闕之代,前注書洪大稱被薦人洪說謨·曹雲承薦狀,依例成送吏曹之意,敢啓。傳曰,知道。
李憲球啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于李憲球曰,只推。
趙容和,以吏曹言啓曰,因慶尙監司徐憙淳狀啓,固城縣令白東奎,玄風縣監金周默,俱以省掃事,受由上京,當此課農之時,閱月曠務,誠爲可悶,令該曹催促還任事,啓下矣。玄風縣監,差代赴任,固城縣令白東奎,自臣曹催促,則今方下去云矣,敢啓。傳曰,知道。
又以弘文館言啓曰,應敎金羽根,副校理黃浩民·金箕晩,修撰鄭德和,副修撰成遂默,竝卽牌招察任,何如?傳曰,允。
又以侍講院言啓曰,新除授輔德李鼎秉,時在慶尙道慶州地,書筵入番事緊,斯速乘馹上來事,下諭,何如?傳曰,允。
趙容和,以迎接都監言啓曰,卽接遠接使謄移,則勅行,今月初七日渡江,義州止宿,初八日離發,二十四日入京,停當路程記,謄書上送,故正書以入之意,敢啓。傳曰,知道。
又以迎接都監言啓曰,勅使今已渡江,公事郞廳二員,以都摠府都事申在貞,訓鍊院主簿鄭驪源,依近例差下,與前差郞廳,闕下輪回待令,書吏一人,亦爲擇定,使之擧行,何如?傳曰,允。
李憲球,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,今日武臣賓廳武經講書時,武臣兼宣傳官李鼎棋·高明律,三略不通,依定式推考警責,何如?傳曰,允。
又以兵曹言啓曰,卽接北所入直衛將李橚牒報,則武德門西邊墻垣一間頹圮云,爲先令紫門監,堅實圍排,依例樹柵,卽速修築,而把守軍兵,西營入直軍八名除出,限改築間,嚴加守直之意,分付,何如?傳曰,允。
又以禁衛營言啓曰,因兵曹草記,武德門西邊宮墻一間頹圮處,西營入直軍八名除出,哨官一員率領,限修築間,嚴加守直,而元入直餘數不多,宮墻外巡邏,勢難分排出番,助番牙兵八名,添入警巡之意,敢啓。傳曰,知道。
弘根,自賑恤廳言啓曰,謹依漢城府民家頹壓恤典別單判付,中部字內全家頹壓三戶,各錢二兩式,完少頹多二戶,各錢一兩式,西部字內全家頹壓一百二戶,各錢二兩式,全家漂流三戶,各錢二兩式,完少頹多七十六戶,各錢一兩式,完多頹少八戶,各錢一兩式,北部全家頹壓四戶,各錢二兩式,全家漂流二戶,各錢二兩式,完少頹多一戶,錢一兩,依例分給之意,敢啓。傳曰,知道。
李憲球,以備邊司言啓曰,諸道秋操稟啓,今已齊到矣,戎政之疎虞,莫近日若,每操輒停,便成恒式,不可無一番修擧,而第念三道設賑之餘,兩南則困於轉輸,客使壓境之際,西路則疲於供億,此時徵調,其勢末由,關東亦經饑荒,北關未判豐儉,今秋八道·三都水陸諸操巡歷巡點,竝姑停止,至於官鎭門聚點,則塡伍繕械,申明約東,毋敢視以文具,俾有整飭之效,有堤堰處,使之移點完役,而京畿·兩西則每於支勅時,聚點巡部,竝爲蠲免,今亦依此爲之,各樣都試覆審考講,按例擧行,停退都試,一體合設之意,分付,何如?傳曰,允。
上在慶熙宮。停常參·經筵。
李憲球啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨趙容和,今日不爲仕進,卽爲牌招,何如?傳曰,允。
又啓曰,假注書李魯確,身病猝重,勢難察任,今姑改差,何如?傳曰,允。
李魯確改差,代以徐冕淳爲假注書。
李憲球啓曰,撥路之前後申飭,屢煩特敎,勅奇擧行,尤何等嚴急,而伏見初六日辰時所發柵門止宿狀啓,同日戌時所發馬轉坂止宿狀啓,初七日酉時所發渡江狀啓,初八日戌時所發良策止宿狀啓,昨暮始爲入來,其間日字之遲滯,已極稽忽,而前後四度狀啓之鱗次封發者,一時竝到,尤切訝怪,事未前有,萬萬駭然,不能察飭之當該道帥臣及義州府尹,不可無警,竝從重推考,何如?傳曰,邊情嚴急,無過於勅奇,頃日申飭,果何如?而陪持之六日始到,狀啓之四度竝至,前所未有之事,苟能一分操束,寧至如是稽緩之境乎?萬萬寒心,該道帥臣及灣尹,竝爲先越俸一等,撥校等,亦令館伴,嚴棍懲礪以送,可也。
又啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于李憲球曰,只推。
以左副承旨趙容和牌不進罷職傳旨,傳于李憲球曰,只推。
以漢城府民家頹壓別單,傳于金周默曰,恤典,令該廳卽爲分給事,分付。
以黃海監司鄭知容狀啓,薦新蓮實,結實尙遠,限內不得封進,惶恐待罪事,傳于金周默曰,勿待罪事,回諭。
以應敎金羽根,副校理黃浩民·金箕晩,修撰鄭德和,副修撰成遂默牌不進罷職傳旨,傳于金周默曰,只推。
金周默,以弘文館言啓曰,應敎金羽根,副校理黃浩民·金箕晩,修撰鄭德和,副修撰成遂默,旣有只推之命,竝卽牌招察任,何如?傳曰,允。
又以禮曹言啓曰,取考己未謄錄,則進香使拜表,在於迎勅翌日,而以館所擧動相値,行禮於出宮前,郊館査對進參人員,依政府封裹時例,磨鍊陪往,路從敦義門,而百官則殿庭行禮後,出就闕門外,只行祗送之禮矣,今亦依此擧行之意,知委,何如?傳曰,允。
又以迎接都監言啓曰,今七月十二日承政院啓辭內,揆路之前後申飭,屢煩特敎,勅奇擧行,尤何等嚴急,而伏見初六日辰時所發柵門止宿狀啓,同日戌時所發馬轉坂止宿狀啓,初七日酉時所發渡江狀啓,初八日戌時所發良策止宿狀啓,昨暮始爲入來,其間日子之遲滯,已極稽忽,而前後四度狀啓之鱗次封發者,一時竝到,尤切訝怪,事未前有,萬萬駭然,不能察飭之當該道帥臣及義州府尹,不可無警,竝從重推考,何如?傳曰,邊情嚴急,無過於勅奇,頃日申飭,果何如?而陪持之六日始到,狀啓之四度竝至,前所未有之事,苟能一分操束,寧至如是稽緩之境乎?萬萬寒心,該道帥臣及灣尹,竝爲先越俸一等,撥校等,亦令館伴,嚴棍懲礪以送可也事,命下矣,謹依下敎,灣府撥校張學麟·金之連·林鳴鶴·朴成爀等,各嚴棍二十度,懲礪放送之意,敢啓。傳曰,知道。
義禁府照目粘連,扶餘前縣監李宜鉉矣本府議啓內,賣任補賑,旣無某窠之指的,脅民求穀,亦無幾石之載錄,雖難執跡而論贓,亦不可全然無罪,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目,德山前縣監韓用鏽矣本府議啓內,民錢之勒貸,雖充公納,終歸不報之科,人命之致傷,雖曰自渰,未免由我之嘆,繡啓旣爲嚴峻,難免重勘,以此照律,罪杖一百收贖,告身盡行追奪,而流三千里定配,以其父年八十二,依律文收贖私罪,奉敎依允爲旀,功議各減一等爲良如敎。又照目,西原前縣監成兢默矣本府議啓內,結價之中間乾沒,餉米之挪貸立本,或因襲謬,或因補賑是白如,囚供雖極發明,繡啓旣有指的,則有難容貸,以此照律,罪杖一百收贖,告身盡行追奪,流三千里定配私罪,奉敎依允爲旀,功減一等爲良如敎。又啓目,韓山前郡守曹錫玄原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目粘連,向前朴祥發亦,停退不善擧行,自歸實惠之未究,賑資勒捧富民,有違勸分之常例,其外受囑損體,猶屬細故,以此照律,何如?判付。啓,依允。
上在慶熙宮。停常參·經筵。
自卯時至未時,灑雨下雨,測雨器水深三寸一分,夜自三更,至十四日開東,灑雨下雨,測雨器水深八分。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲球啓曰,來十八日,專經武臣殿講日次,而世孫宮生辰問安相値,頉稟之意,敢啓。傳曰,知道。
傳于趙容和曰,霖雨跨朔支離,而祈晴之擧,尙此遲遲者,出於十分難愼矣,今又連霔,頓無開霽之意,言念穡事,萬萬憂悚,祈晴祭,不卜日,明日設行事,分付該曹,祭官,依近例閣臣差遣,可也。
趙秉常啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納李垿牌不進罷職傳旨,傳于趙秉常曰,只推。
趙容和,以禮曹言啓曰,傳曰,霖雨跨朔支離,而祈晴之擧,尙此遲遲者,出於十分難愼矣,今又連霔,頓無開霽之意,言念穡事,萬萬憂悚,祈晴祭,不卜日,明日設行事,分付該曹,祭官,依近例閣臣差遣可也事,命下矣。四門禜祭,今十四日設行,三日而止事,分付,何如?傳曰,允。
金周默啓曰,行大司憲李光文,旣入闕中,不爲肅謝,直爲出去,事甚未安。推考,何如?傳曰,允。
傳于趙容和曰,禮房承旨,馳詣受香諸處,奉審摘奸以來。
金周默啓曰,卽伏見公忠監司趙秉鉉今春夏等褒貶啓本,則守令無一人居下,殊無嚴明殿最之意,推考警責,何如?傳曰,允。
以應敎金羽根,副校理金箕晩,修撰鄭德和,副修撰成遂默牌不進罷職傳旨,傳于趙容和曰,只推。
以漢城府民家頹壓別單,傳于金周默曰,恤典,令該廳卽爲分給事,分付。
趙容和,以弘文館言啓曰,應敎金羽根,副校理金箕晩,修撰鄭德和,副修撰成遂默,旣有只推之命,竝卽牌招察任,何如?傳曰,允。
金周默,以戶曹言啓曰,璿源殿正殿以下修改吉日,以今七月十三日,推擇啓下矣,見今雨勢如此,待快晴,更爲擇日擧行之意,敢啓。傳曰,知道。
李憲球,以都摠府言啓曰,副摠管具信喜,以訓鍊都監中軍,本營諸將官射會監試事,北營晝仕出去之意,敢啓。傳曰,知道。
又以都摠府言啓曰,副摠管具信喜,以訓鍊都監中軍,本營諸將官射會監試事,晝仕出去矣,雨勢如此,不得設行之意,敢啓。傳曰,知道。
又以兵曹言啓曰,卽伏見京畿監司鄭基善狀啓,則本道進上封進時,敦義門,明日爲始,開閉,令該曹稟旨分付爲辭矣,敦義門,依前例令政院,臨時請出標信開閉,何如?傳曰,允。
又以兵曹言啓曰,今此明政殿迎勅習儀時,訓局出番軍一百名除出,昌德宮·昌慶宮各門分把,嚴禁雜人,何如?傳曰,允。
又以兵曹言啓曰,內吹螺赤及龍虎營兼內吹螺赤等今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金宗爀等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
趙秉常,以義禁府言啓曰,時囚罪人韓用鏽,杖一百收贖,告身盡行追奪,而流三千里定配,以其父年八十二收贖,照律公事判付內,依允,功議各減一等事,命下矣。韓用鏽,功議各減一等,杖九十徒二年半定配,依律文收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人成兢默,杖一百流三千里定配,照律公事判付內,依允,功減一等事,命下矣。成兢默,功減一等,杖一百收贖,告身盡行追奪,公忠道禮山縣日興驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
金周默,以賑恤廳言啓曰,謹依漢城府民家頹壓恤典別單判付,西部字內全家頹壓三十六戶,各錢二兩式,全家漂流三戶,各錢二兩式,完少頹多十三戶,各錢一兩式,完多頹少一戶,錢一兩,東部字內壓死弱二口,各錢二兩布一疋式,依例分給之意,敢啓。傳曰,知道。
上在慶熙宮。停常參·經筵。
自三更至十五日開東,灑雨下雨,測雨器水深二寸五分。
李憲球,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙秉常啓曰,行大司憲李光文差祭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
李紀淵啓曰,行左承旨金弘根,右承旨李憲球,今日不爲仕進,竝卽牌招,何如?傳曰,允。
傳于趙容和曰,禮房承旨,馳詣宗廟·景慕宮,奉審摘奸以來。
李憲球啓曰,明日次對,兩司當爲進參,除在外未署經差祭外,呈告人員,竝待開門牌招,何如?傳曰,允。
以慶尙監司徐憙淳狀啓,薦新進上胡桃,節序差晩,限內不得封進,惶恐待罪事,傳于金周默曰,卿其勿待罪事,回諭。
以應敎金羽根,副校理金箕晩,修撰鄭德和,副修撰成遂默牌不進罷職傳旨,傳于趙容和曰,只推。
趙容和,以奎章閣言啓曰,明日,卽奎章閣秋孟朔大奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,應敎金羽根,副校理金箕晩,修撰鄭德和,旣有只推之命,竝卽牌招察任,何如?傳曰,允。
又以迎接都監言啓曰,勅使在館時,館門把守及館內守直房守房子各差備等,依近例,名數別單書入之意,敢啓。傳曰,知道。
李憲球,以兵曹言啓曰,卽接宗廟署入直訓鍊院主簿林秉周牒報,則宗廟大門西邊前日頹圮連接處舊築墻垣二間半,又爲頹圮云,臣周壽馳詣看審後,爲先令繕工監,以杻把子,堅實圍排,依例樹柵,而係是連接處,則衛軍不必加定,以已立衛軍,限改築間,一體嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣二間半及西邊墻垣二間許頹圮云,爲先堅實圍排,待晴合力改築之意,敢啓。傳曰,知道。
上在慶熙宮。停常參·經筵。
藥房都提調沈象奎,提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,行大司憲李光文差祭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
備忘記,慶州營將權思穆下直,長弓一張,長箭一部,片箭一部,筒兒一箇賜給。
傳于李憲球曰,大臣·備局堂上引見。
李憲球啓曰,明日傳香,禮房承旨,當爲齋宿,而左副承旨趙容和,纔已須資出去矣,卽爲牌招,何如?傳曰,允。
李紀淵啓曰,吏曹參判金陽淳,參議吳致愚牌不進推考傳旨及罷職傳旨,今方捧入,而開政命下之後,如是違牌,事甚未安。判書朴宗薰奉命在外,參判更爲牌招,何如?傳曰,允。參議只推,一體牌招。
李憲球,以吏曹言啓曰,通禮院右通禮金樂壽,以其身病,呈狀乞遞,改差,何如?傳曰,允。
有政。吏批,判書朴宗薰在外未肅拜,參判金陽淳進,參議吳致愚牌招不進,右承旨李憲球進。啓曰,判書朴宗薰在外未肅拜,參議吳致遇牌招不進,小臣獨政未安,何以爲之?敢稟。傳曰,仍爲之。以李垿爲校理,李翊會爲判尹,朴晦壽爲戶曹參判,朴岐壽爲工曹參判,洪羲瑾·朴來謙爲同經筵,金愚淳爲同春秋,朴宗薰爲弘文提學,洪大稱爲注書,李竣祜爲司僕正,李光載爲掌樂正,安孝述爲右通禮,南進和爲司僕判官,李鼎耉爲廣興令,李用觀爲禁府都事,李繪九·盧時懋·田齊賢·崔岡鎭爲典籍,李寅在爲典設別提,李秉孝爲活人別提,嚴錫明爲義盈主簿,金耆升爲咸鏡都事,承文博士單金基煥,禮賓參奉金瀅根,典獄參奉鄭五秀相換,故參判全有亨贈吏判例兼,忠節卓異贈職事承傳,贈承旨李應五贈戶參例兼,贈僕正李炫贈左承旨,以上同知李載亨兩代。
兵批,判書朴周壽病,參判李志淵病,參議洪祐燮病,參知李寅敎入直進,右承旨李憲球進。判府事單李止淵,同知單魯學曾,大護軍金銑,護軍李彦淳,副護軍洪永觀,副司果徐有隅,以上竝單付。
吏批,再政。以吳取善爲獻納,徐俊輔爲工曹判書,洪鍾薰爲北部都事,養賢主簿單李繪九。
三政。兼直閣單吳取善。
趙容和啓曰,新除授注書洪大稱,卽爲牌招入直,何如?傳曰,允。
李憲球啓曰,御營大將李惟秀,時無職名,令該曹口傳付軍職,何如?傳曰,允。
兵曹口傳政事,護軍單李惟秀。
以司諫權拚,獻納李垿牌不進罷職傳旨,傳于趙秉常曰,只推。
以應敎金羽根,副校理金箕晩,修撰鄭德和牌不進罷職傳旨,傳于趙容和曰,只推。
以吏曹參議吳致愚再牌不進罷職傳旨,傳于李憲球曰,只推。
以漢城府民家頹壓別單,傳于趙容和曰,恤典,令該廳卽爲分給事,分付。
以漢城府民家頹壓別單,傳于趙容和曰,恤典,令該廳卽爲分給事,分付。
以漢城府民家頹壓人命壓死別單,傳于趙容和曰,恤典,令該廳卽爲題給事,分付。
趙容和,以奎章閣言啓曰,今日,卽奎章閣秋孟朔大奉審日次,而雨勢如此,不得擧行,依節目,當朔內擇日擧行之意,敢啓。傳曰,知道。
又以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以弘文館言啓曰,應敎金羽根,副校理金箕晩,修撰鄭德和,旣有只推之命,竝卽牌招察任,何如?傳曰,允。
又以禮曹言啓曰,卽接永禧殿官員所報,則今日雨後,正殿西邊內墻一間許頹圮云矣,正殿至近之地,有此墻垣頹圮之患,極爲驚悚,當有慰安之節,慰安祭,不卜日,今十七日設行,而改築之役,正殿滲漏處,修改擇吉後,同爲擧行,何如?傳曰,允。
李憲球,以兵曹言啓曰,今此迎勅動駕出還宮門路,依下敎,以敦義門磨鍊矣,送勅動駕出還宮門路,亦以敦義門磨鍊乎?敢稟。傳曰,依迎勅例爲之。
又以兵曹言啓曰,迎勅翌日館所動駕時,何營軍兵隨駕,何營軍兵留陣,而禁·御兩營鄕軍,則今幾停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依迎勅例爲之。
又以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁·御兩營鄕軍,則今幾停番,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅例爲之。
又以兵曹言啓曰,卽接東所入直衛將柳貞裕牒報,則開陽門東邊墻垣一間內面缺落云。爲先令紫門監,以杻把子,堅實圍排,依例樹柵,卽速修築,而把守軍兵,東營入直軍八名除出,限改築間,嚴加守直之意,分付,何如?傳曰,允。
又以御營廳言啓曰,因兵曹草記,本廳字內開陽門東邊宮墻一間內面缺落處,東營入直軍八名除出,哨官一員率領,限改築間,輪回嚴加把守之意,敢啓。傳曰,知道。
又以兵曹言啓曰,卽接大報壇守直官王道洽牒報,則明禮門西邊墻垣三間頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接南道參軍尹學成牒報,則禁衛營所授昭義門南邊第一城廊近處體城四間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以禁衛營言啓曰,本營字內昭義門南邊第一城廊近處體城四間許頹圮處,把守軍兵,令該軍門,量宜定送事,自兵曹草記矣。哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
趙容和,以賑恤廳言啓曰,謹依漢城府民家頹壓恤典別單判付,東部字內全家頹壓七十一戶,各錢二兩式,全家漂流四戶,各錢二兩式,完少頹多四十九戶,各錢一兩式,西部字內全家頹壓四十七戶,各錢二兩式,全家漂流三戶,各錢二兩式,完少頹多七戶,各錢一兩式,南部字內全家頹壓十戶,各錢二兩式,完少頹多二戶,各錢一兩式,北部字內全家頹壓七十戶,各錢二兩式,全家漂流四戶,各錢二兩式,完少頹多二十一戶,各錢一兩式,依例分給之意,敢啓。傳曰,知道。
癸巳七月十五日辰時,上御興政堂。藥房入診,大臣·備局堂上引見入侍時,都提調沈象奎,提調趙萬永,副提調李紀淵,記事官兪鎭五·朴齊憲·徐憲淳,檢校待敎李肯愚,右承旨李憲球,假注書徐冕淳,事變假注書兪致崇,領議政李相璜,行戶曹判書洪奭周,兵曹判書朴周壽,工曹判書李止淵,知敦寧府事徐能輔,右參贊趙寅永,知中樞府事柳相亮,行護軍李鐵求,校理李基華,以次進伏,醫官金壽仁·李亨基·卞文燮·趙宗翊,進伏楹外訖。上曰,史官分左右。相璜曰,潦雨跨朔,禜禮載擧,而目下事勢,不啻爲慮,誠切萬萬憂恐矣,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。日候如此,恐有欠於保養之方,世孫宮氣度,何如?上曰,一樣矣。象奎曰,醫官入診乎?上曰,唯。亨基等以次進前診候訖,退伏奏曰,脈候左右三部調均矣。象奎曰,湯劑進停當否,退出議定,當更稟矣。上曰,唯。上曰,次對爲之。相璜曰,頃因平安兵使申絅狀啓,本營餉穀應分中四千石,減分加留事,筵奏行會,而該帥臣,成節目,修報本司矣。酌量分留之數爻,排比耗息之年限,有此節目報司者,若一循成規,永久無替,則減糶峙餉,庶見兩皆收效,依此施行之意,分付,何如?上曰,依爲之。出擧條相璜曰,凡京外各營衙門,査逋登聞者,須有重辟勘斷與更有別般措處,非自下所敢擅便者,然後始爲上徹,而日前廣州留守朴綺壽査逋狀本,雖出於重餉穀之意,旣無仰請稟覆之條款,則今此煩啓,有違常例,且關後弊,該守臣推考,原狀啓還下送,何如?上曰,依爲之。出擧條相璜曰,臣於年前,以受由上京守令,不付監營,粘移於該曹,淹留私第,久曠官次之實爲謬弊,有所奏飭,而近聞去益蕩然,邑倅之掩藏公文,道臣之曲循私顔,猶復前日,未見有依飭惕念之效,誠極寒心,更爲申令,俾毋如已往之爲,而如又不遵守令道臣之隨現論勘,斷當依前此奏飭施行,以此分付,臣又有因此可以仰達者矣。新除及上京守令,於申飭辭朝申飭下送之後,惟意逗遛,至有曠旬跨朔者云,此實大關朝綱。惟其狃於自由,流爲無難,以至於是,昧爽以前,雖無以一一追究,自今邑倅到官,道臣修啓時,考發行日字,較看程途遠近,如有許久留滯者,更察其有緣無緣,若無緣致此者,直爲啓勘之意,出擧條分付於諸道道臣處,使近日弊習,有所知戢,何如?上曰,依爲之。出擧條相璜曰,詞訟劇地,曠務可悶,而漢城判尹金銑,老病在外,有難强令上來察任,今姑許遞,令政院政官牌招,開改差出,何如?上曰,依爲之。出擧條相璜曰,陳慰兼進香使拜表期日甚迫,正使李止淵,判中樞府事,今日政單付下批之意,分付,何如?上曰,依爲之。出擧條相璜曰,嚴巡綽,所以詰奸止亂,法意之重,顧何如,而近日邏禁,只存虛名,定更以後,撤漏以前,白衣恣行,無異放夜之時,弛縱至此,何弊不生,置之尋常,無所糾察,則當初設禁之本意,果安在哉?諸將臣之念不及此,極爲慨惜,掌都巡之兵判及各營大將·左右捕將,竝姑先推考,使之另加惕念擧行,更毋得如前之爲,何如?上曰,依爲之。出擧條相璜曰,銓注自有定格,有不可隨時出入,故臣於前此筵席,有以此仰奏者矣。大政敍陞,歸重於元仕,而今番都政,敎官桂坊之已準朔已付司果之人,不爲擧論區處,先及於雜岐,已不免做錯,雖正蔭陞六之人,未付職之前,無得直擬詞訟,自是政例,而近年以來,或不無數三違式之時,然古意寢失,公議非之,況可援此謬例於雜蔭六品乎?聞有以能郞陞六,而直擬於禁都者,此尤今番創例,緣臣病聵,晩始得聞,而若以時日稍久之故,遂無䂓警之之擧,則非但一踰防限,後弊宜念。若因此而長躁競而啓僥倖,則尤爲可悶,以能郞直擬詞訟之原望與正蔭元仕未區處之前,先以雜岐區處之望筒,竝勿施,當該銓官推考,而計朔陞六者,不可使之無故落仕。且旣復職而旋落仕,亦屬可念,竝姑付虛司果,從後次次區處之意,分付,何如?上曰,依爲之。出擧條上曰,大臣就座,諸宰奏事。萬永曰,勅行郊迎後,如値大駕由敦義門還宮之時,則勅行前導,不過禁辟軍略爾哨矣。近來紀綱,漸不如古,每有觀光人雜遝之弊,揆以國體,固已寒心,而亦不可以此喧囂之狀,示彼遠人,臣意則各營中軍中,不參隨駕之人,率該營標下軍,仍領先牌軍,前行於勅使頭局,嚴禁雜人,則似有實效,自闕門往館所及送勅時,亦爲一體擧行,此後亦以此著爲定式似好,而事係創例,下詢大臣處之,何如?上曰,大臣之意,何如?相璜曰,勅行時,觀光人之遝還紛聒,誠爲可悶,各營亞將中,若令具軍威,先行淸道,則庶有益於禁雜之節矣。象奎曰,客使入城時,都人之雜遝縱觀於街路者,所見固已駭然,而又不無指點喧囂之弊,尤不可使聞,禮判此奏,庶爲禁辟之道,此雖創例,亦無他可拘之端,依此定式施行,果好矣。上曰,依爲之。出擧條上曰,玉堂所懷奏之。基華曰,無之矣。憲球曰,今日賓對,臺諫無一人進參,事甚未安。違牌諸臺,竝推考,何如?上曰,依爲之。出擧條紀淵曰,注書出入之際,做錯非細,當該注書,推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
李憲球啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于趙容和曰,禮房承旨,馳詣永禧殿,奉審摘奸以來。
李憲球啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納吳取善牌不進罷職傳旨,傳于李憲球曰,只推。
李憲球啓曰,放鑰時,宣傳官·摠府郞廳,來告本院後,進去門考,自是例也,而今夕放鑰之際,初不來告,徑自進去,其所擧行,萬萬駭然。當該宣傳官及摠府郞廳,竝所當重勘,而本院請推之外,無他可施之罰,何以爲之?敢稟。傳曰,竝拿處。
以應敎金羽根,副校理金箕晩,修撰鄭德和牌不進罷職〈傳旨〉,傳于趙容和曰,只推。
趙容和,以弘文館言啓曰,應敎金羽根,副校理金箕晩,修撰鄭德和,旣有只推之命,與校理李垿,副修撰成遂默,竝卽牌招察任,何如?傳曰,允。
又以吏曹言啓曰,成均館司藝韓發翼,除拜後,過限未肅拜,改差,何如?傳曰,允。
李憲球,以都摠府言啓曰,副摠管趙運永,以能麽兒堂上,本廳講坐起事,禁衛營晝仕出去之意,敢啓。傳曰,知道。
又以兵曹言啓曰,今月十九日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以白殷鎭爲內禁將。
李憲球,以兵曹言啓曰,同知中樞府事李載亨·具載龍,五衛將許潤,俱以病難供職,呈狀乞遞,竝改差,何如?傳曰,允。
又以兵曹言啓曰,今此支勅時,昌慶宮多有修理排設等事,迎勅間建陽門,除標信從便開閉之意,守直內官處,分付,何如?傳曰,允。
又以兵曹言啓曰,卽接昌慶宮入直衛將李仁大牒報,則宣仁門北邊外面火防一間許缺落云。爲先令繕工監,堅實圍排,卽速修改,而亦令巡邏營門,申飭校卒,限修改間,各別巡察之意,分付,何如?傳曰,允。
上在慶熙宮。停常參·經筵。
李憲球,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李憲球啓曰,來二十一日,朝參日次矣,敢稟。傳曰,停。
金周默啓曰,來二十一日,輪對日次矣,敢稟。傳曰,當次人受點,後日次待令。
金周默啓曰,行工曹判書徐俊輔,判尹李翊會,除拜後過三日,不爲出肅,竝依定式,推考警責,仍卽牌招察任,何如?傳曰,允。
金弘根啓〈曰〉,臣弘根,今日方物封裹進去,下直之意,敢啓。傳曰,知道。
趙秉常啓曰,獻納吳取善,旣已肅謝,不爲傳啓,事甚未安。推考,何如?傳曰,允。
又啓曰,卽伏見公忠水使李栻今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
又啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚牌不進罷職傳旨,傳于趙秉常曰,只推。
以校理李垿,副校理金箕晩,修撰鄭德和,副修撰成遂默牌不進罷職傳旨,傳于金周默曰,只推。
金周默,以弘文館言啓曰,校理李垿,副校理金箕晩,修撰鄭德和,副修撰成遂默,旣有只推之命,竝卽牌招察任,何如?傳曰,允。
以副修撰成遂默牌不進罷職傳旨,傳于金周默曰,只推。
以統長韓興周手本,武藝別監權興甲,醉入班家,無端施頑之狀,萬萬驚駭。爲先除下後,令攸司科治事,傳于趙秉常曰,令兵判決棍懲礪。
趙秉常,以都摠府言啓曰,副摠管柳相穆,以摠戎中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,今此迎勅時,依新定式,勅使詣闕詣館所及回還日,訓局中軍,率該營標下軍及步軍一哨前導,嚴禁雜人,而除標信擧行之意,分付,何如?傳曰,允。
又以武臣堂上朔試射試所試官意啓曰,今日試射時,折衝禹弘仁·延景秀,無緣不參,竝依承傳罷職,何如?傳曰,允。
又以兵曹言啓曰,謹依下敎,武藝別監權興甲,決棍十度,懲礪之意,敢啓。傳曰,知道。
金周默,以賑恤廳言啓曰,謹依漢城府民家頹壓恤典別單判付,西部字內全家頹壓二十八戶,各錢二兩式,完少頹多十八戶,各錢一兩式,完多頹少三戶,各錢一兩式,壓死弱一口,錢二兩布一疋,南部字內全家頹壓一百十三戶,各錢二兩式,全家漂流四戶,各錢二兩式,完少頹多六十六戶,各錢一兩式,完多頹少四戶,各錢一兩式,依例分給之意,敢啓。傳曰,知道。
上在慶熙宮。停常參·經筵。
自午時至人定,灑雨下雨,測雨器水深三分。
世孫宮生辰,大殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂·朝廷二品以上·六曹堂上單子問安。答曰,知道。
趙秉常啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
傳于趙容和曰,今二十一日望拜禮,崇政殿月臺,當親行矣,該房知悉·參班儒生,仍爲親臨應製,武擧,令兵判,訓鍊院試取以來。
趙容和,以奎章閣言啓曰,奎章閣秋孟朔大奉審,更爲擇日擧行事,草記蒙允矣。令日官崔福基推擇,則今十九日爲吉云,以此日擧行之意,敢啓。傳曰,知道。
又以承文院都提調意啓曰,前後傳訃勅行,有傳訃本國之勅書,而今番則只以上諭印本淸漢書各一度上送,故拜表日子,甚是忙急,不得已以此修整表咨文書,而事甚疑訝,一邊關問於遠接使矣,卽見回報,則果有傳訃勅謄書上送,故昨日啓下安寶表咨書,竝爲勿施,一依原勅書謄本,改修整之意,敢啓。傳曰,知道。
又以迎接都監言啓曰,迎勅習儀,今二十日設行後,仍行明政殿答禮習儀之意,敢啓。傳曰,知道。
又以迎接都監言啓曰,卽接遠接使謄移,則因鳳城留待任譯等手本,勅諭一度,以漢淸原本上送矣。勅書規例,與在前傳訃勅不同,事甚訝惑,使首譯,屢懇通官,到中和站,開函見之,則果是勅書,而前此印本,卽內地勅諭,故傳訃勅書,更爲楷書上送云矣,勅書正書以入之意,敢啓。傳曰,知道。
又以迎接都監言啓曰,卽接遠接使移文,則五通官自持來縷緋五十八匹,分排於海西·關西後,邑名匹緞數爻,修成冊上送矣,別單書入之意,敢啓。傳曰,知道。
李憲球,以兵曹言啓曰,今此迎勅時,依新定式,勅使詣闕詣館所及回還日,訓局中軍,率該營標下軍及步軍一哨前導,嚴禁雜人事,草記蒙允矣。今二十日習儀時,一依正日例,除標信除器械擧行之意,分付,何如?傳曰,允。
又以兵曹言啓曰,公忠監營去春夏等褒貶啓本之來到有日,而兵水營之啓本,則今始來呈,揆以法意,萬萬疎忽。該帥臣,竝從重推考,何如?傳曰,允。
又以禁衛營言啓曰,因迎接都監移文,今此勅使,前排大旗幟,入京時本營擧行,回還時摠戎廳擧行矣。依前例大五方旗五面,中方神旗五面,淸道一雙,黃門旗一雙,金鼓旗一雙,另擇奉持旗手,勅行入京日,自迎恩門至館所,排立前導,而左邊屛門七十一處,騎士七十人,京標下軍一百二十二名,嚴飭定送,率領把守,而所經屛門,則以布帳,堅實防遮,別定將校四人,京標下軍二十名,竝爲除器械,另加申飭,嚴禁雜人。今月二十日習儀時,亦依此擧行,依兵曹節目,傳語軍一百名,以京標下軍定送,而別定將校,與部將眼同檢飭,習儀時傳語軍,以四十名擧行之意,敢啓。傳曰,知道。
趙秉常,以義禁府言啓曰,今此勅使在館時,三門把守假都事三員,令該曹預先口傳差出,以爲習儀時擧行之地,何如?傳曰,允。
上在慶熙宮。停常參·經筵。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金弘根啓曰,右承旨李憲球,今日不爲仕進,卽爲牌招,何如?傳曰,允。
備忘記,江華留守金基常下直,長弓一張,長箭一部賜給。
傳于趙容和曰,弘文提學有闕之代,前望單子入之。
弘文提學前望單子入之,李止淵落點。
趙秉常啓曰,訓鍊大將趙萬永,以館伴,明日迎勅習儀時,慕華館出去矣。所佩命召,何以爲之?敢稟。傳曰,仍佩往來。
又啓曰,密符親納,例也,而前江華留守洪命周,謂有身病,使其褊裨替納,事甚未安。推考,何如?傳曰,允。
又啓曰,行大司憲李光文牌不進,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納吳取善牌不進罷職傳旨,傳于趙秉常曰,只推。
以右承旨李憲球牌不進罷職傳旨,傳于金弘根曰,只推。
趙秉常啓曰,卽者義禁府都事來言,時囚罪人朴祥發照律,曺錫玄議處,李兢來·柳冀駿·尹喜柱·權載大等,當爲捧供,而知義禁柳相亮,時囚中有應避之人,同義禁金陽淳有身病,徐淇修服制,只有判義禁徐俊輔一員,不得備員開坐云。同義禁金陽淳,卽爲牌招,何如?傳曰,允。
又啓曰,同義禁金陽淳牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,同義禁金陽淳再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
趙容和,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以都摠府言啓曰,副摠管具信喜,以能麽兒堂上,本廳講坐起事,禁衛營晝仕出去之意,敢啓。傳曰,知道。
金弘根,以戶曹言啓曰,謹奉傳敎,璿源殿正殿以下雨漏修改吉日時,令日官崔福基,更爲推擇,則今七月三十日辰時爲吉云,以此日時擧行之意,敢啓。傳曰,知道。
又以戶曹言啓曰,時御所內各司雨漏修改吉日時,令日官崔福基推擇,則今七月三十日辰時爲吉云,以此日時擧行之意,敢啓。傳曰,知道。
趙容和,以禮曹言啓曰,宗廟第五室西邊第四井斑子,第十二室西邊第四井,東邊第四井斑子,第十五室北邊第三井斑子滲漏處,西邊月臺八間許,東門南邊內墻五間許頹圮處,永寧殿第三室龕內北邊道里滲漏,神欌上沾濕處,第十二室西邊第二三井斑子滲漏處,西門南邊內墻四間許頹圮處修改,待快晴擇日擧行事,前已啓下矣。修改之節,今當磨鍊,而宗廟·永寧殿斑子滲漏處,旣非龕室上,依前例設雲梯修改,而永寧殿第三室神欌上滲漏處,當爲移還安修改,而謹稽謄錄,沾濕點滴,雖及於神欌上,罅漏修改處,在於道里上,則移還安節次,不爲磨鍊,設雲梯擧行,曾有已例,今亦依此擧行乎?敢稟。傳曰,依此爲之。
趙秉常,以備邊司言啓曰,今番勅行渡江之後,只以上諭淸漢各一本印出者,封啓上送,無所槪及於勅書有無,及到中和,始爲登聞,由前則未免疎忽,由後則太涉稽緩,苟能着意董飭,寧有是也?決不可置而不論。遠接使朴宗薰,平安兵使申絅,義州府尹金在三,竝施罷職之典,而勅務旁午,有難臨時改易,姑令戴罪擧行,而傳旨則待過勅捧入,當該首譯,爲先自本院削籍,亦令攸司,待過勅,嚴加科治,何如?傳曰,允。
又以備邊司言啓曰,今番送勅時,服色之以淺淡服磨鍊啓下者,倣用乾隆戊辰已例。蓋雍正以前,皇帝崩逝傳訃之時,皆以迎勅第四日成服,又三日而除服,除服之限,每在於送勅之前,故服色不得不用素,皇后喪傳訃之勅,雖無成服節次,亦援用皇帝訃勅之例。故自迎勅至送勅,仍以淡服迎送。戊辰廷議,蓋由於此,及至乾隆己未,皇帝喪訃勅,因先朝特敎,迎勅之日,卽爲成服,成服之後,三日而除,送勅日子,在於除服之後,故郊送服色,皆以從吉磨鍊。伊後庚辰,亦用此例,遂作金石之成典。今番磨鍊,雖以戊辰例爲歸,戊辰則在己未釐改之前,今番則在己未釐改之後,今若以戊辰之例,仍用淺淡服色於傳訃過三日之後,則是反重於己未庚辰也,律以禮意,實涉逕庭,恐不可無釐正之擧,而釐正之際,亦不可無斟酌商量者。館所動駕時服色,己未則雖以成服三日內之故,仍用淺淡服,然今番則旣無成服節次,迎勅翌日館所動駕時,若仍用己未例淺淡服色,則是與有服制無別,已不知禮意如何。迎勅後翌日,旣用淡色,伊後送勅,無他節拍,而遽服吉服,則於禮又無可據,此實爲目下斟酌商量之端。然則迎勅翌日館所動駕時服色,若以無揚黑圓領袍磨鍊,似無涉於有服之嫌,亦不害爲從厚之義,而儀文所係,其事至重,更爲下詢於原任大臣與禮堂處,何如?傳曰,允。
又以兵曹言啓曰,今七月二十日,文臣朔試射日次,而迎勅習儀相値,不得爲之之意,敢啓。傳曰,知道。
又以訓鍊都監言啓曰,今七月二十日迎勅習儀時,因兵曹節目,昌德宮·昌慶宮各門分把軍一百名定送,挾輦軍四十名,前後射隊軍三百名,標下軍七十四名,各其將官率領擧行,而事畢後除標信解送之意,敢啓。傳曰,知道。
又以訓鍊都監言啓曰,今七月二十日迎勅習儀時,慕華館環衛,比正日減數排立事,自兵曹草記蒙允矣。環衛軍二百名,將校六人率領擧行,而事畢後依例解送之意,敢啓。傳曰,知道。
又以訓鍊都監言啓曰,今七月二十日迎勅習儀時,因兵曹節目,步軍一哨一百名,標下軍八十三名,本局中軍率領,依正日例,除標信除器械擧行之意,敢啓。傳曰,知道。
又以訓鍊都監言啓曰,今七月二十日迎勅習儀時,自敦化門,至明政殿,設布帳把守軍三十名,將校五人,門外屛門八十四處,設布帳把守次軍二百八十九名,將七十五人,竝除器械擧行,而事畢後依例解送之意,敢啓。傳曰,知道。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳別定次知敎鍊官,習儀日爲始,依例領送之意,敢啓。傳曰,知道。
同敦寧金愚淳疏曰,伏以臣,衰老多病,跧伏窮鄕,今幾二十年矣,內無所存,外無所求,卽一無用之物,而不足比數於人矣。分惟宜於堯民之食田,念豈到於周士之揚庭乎?然犬馬之性,尙猶不泯,老不知老,病不知病,願入修門,一瞻觚稜,寤寐之所不忘也,六月十四日政,以臣爲同知敦寧府事,恩誥忽降於蓬蓽之門。仍伏念我殿下遠而不忘,老而不棄,記存於淹滯之中,復廁於周行之列,恩已至矣,榮已多矣,臣非木石,豈不有感於心乎?然臣之本宗外黨,皆無敦寧行公擧職,國典之所不許也。臣若身在京洛,則先謝恩命,繼乞遞改,情禮之當然,而途之云遠,衰之已甚,振氣登程,無異責步於跛,至願雖切於近光,微悃莫遂於向日,瞻望雲天,感淚盈眶,虛縻實職,曠日度月,乃是義分之所不安。故玆敢以短章,拜陳於縣道,悚仄之極,中心如失。伏乞聖明,俯察情法,照例遞免,以安私分,以存公格焉。臣於乞免之章,不宜更有他言,而今臣朝暮人也,今日不言,更有何日?固知愚且妄矣,忍他不得,不顧出位之嫌焉,事是國家莫大之事也,言是人臣至切之言也,惟聖明垂察焉。敎養太子之道,載於周禮戴記之中,而賈傳詳言於前,程·朱備陳於後,可以爲法於今日矣。且伏聞今日大臣之或進或退,皆以敎養之道,奏於前席,辭正理暢,無復餘蘊,可謂大臣體國之道矣。孔子曰,法語之言,能無從乎,改之爲貴,巽與之言,能無說乎,繹之爲貴,說而不繹,從之而不改,吾末如之何也已矣,殿下於大臣之言,未嘗不從矣,亦未嘗不說矣,政注之間,擧措之際,未見其繹與改之迹也,臣不勝抑鬱于中也。自上雖或有說而未及於繹也,從而未及於改也,大臣但當申告而更陳之,至於再三,不顧煩瀆之嫌,必期於繹而至於改而止焉,豈非大臣引當道之道乎?今若曰,我已言之矣,至於繹之改之,乃吾君之事也,我何以能焉云爾,則其言也乃是塞責之意也,初非爲國之誠也,大臣之心,豈以是乎?臣得見大臣筵奏之說,欽服之不暇,與田夫野老,相對爲賀曰,大臣之言如是,吾國其庶幾乎。大臣之心,若出於不誠,則其何能感人之若是之深乎?易曰,蒙養以正,聖功也。賈疏所謂前後左右皆正人,而聞正言行正事之許多正字,皆從蒙卦中一正字出來者也。蒙養之道,在於正而已矣,養正之方,亦在於得正人而已矣。人之不正,其何能養之得正乎?傍求於朝,無遺於野,必得正人,專任敎養之道焉。使我東宮邸下,有觀感焉,有薰陶焉,豈非今日大臣之責乎?程子曰,三代以後,更無三代之治,專由於敎養太子之道,不及三代故也。三代敎養之法,布在方策,先賢之言,昭揭日星,今乃遵而行之,擧而措之而已,復何難之有,而因循荏苒,不能振作,明日如今日,今時如古時,伈泄度日,如是而已,三代以前之法,終無可復之日矣,三代以後之習,亦無可改之時矣。大臣言之而不敢擔當於身,殿下從之而未有施措之方,陳奏竟歸於不誠,敎養終止於無實,吾夫子末如之歎,其在於是矣。今我國家之事,莫大於是矣,莫重於是矣。上自殿下,下至大臣,而以及百官庶僚,惟以敎養東宮之事,以爲今日最先急務也。以前日之疎略,以相戒也,以今日之周詳,以相勉也,聚精會神,參酌古今,博採衆論,執端用中,大而規模,細而節目,量度得宜,纖悉無遺,斷行勿疑,牢確不撓,此豈非今日大臣之措國家於盤泰之道乎?祖宗之垂統,一人元良,則天命之保佑,如是之明明矣。岐嶷之令聞,百姓愛戴,則人心之悅豫,如是之欣欣也。上下同心,靡不用極,必以睿德之成就,以爲之期,以至於爲聖爲賢之域焉,此乃答天命順人心之大道也。萬億年無疆之基,基於此矣,曷不休哉,曷不盛哉?今臣人非可言之人也,官非可言之官也。臣性本愚騃,老尤躁妄,芹曝之誠,每切於中,草野之蹤,莫近於前,未得一陳之便,將爲千古之恨矣,今於援例乞免之章,尾附荒拙之言,以遂平生之願,伏願殿下,先治臣僭妄之罪也,不以人廢言,無使大臣之所奏,便作紙上之空言也。悅而復繹,從而必改,宗社之福也,臣民之慶也,是乃臣區區之望云云。答曰,省疏具悉。所陳當體念,而卿以癃衰之年,不忘憂愛之誠,深庸嘉歎。所辭依施。
上在慶熙宮。停常參·經筵。
藥房都提調沈象奎,副提調李紀淵啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
傳于李紀淵曰,書狀官入侍。
李憲球,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉常啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
李憲球啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
金弘根啓曰,臣弘根以承文院提調,今日咨文査對,議政府進去,下直之意,敢啓。傳曰,知道。
趙容和啓曰,今日迎勅習儀時,憲府則監察代行矣,雖無諫院,依例行禮之意,敢啓。傳曰,知道。
又啓曰,臣容和今日迎勅習儀,慕華館進去,下直之意,敢啓。傳曰,知道。
趙秉常啓曰,同義禁金陽淳三牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
趙容和啓曰,明日望拜禮參班儒生應製親臨事,命下矣。處所以何處爲之乎?敢稟。傳曰,以崇政殿爲之。
又啓曰,明日望拜禮時,九卿當爲進參,而行吏曹判書朴宗薰奉命在外,刑曹判書曺鳳振呈辭受由,何以爲之,而左參贊洪羲俊病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司長官,當爲進參,而大司諫任鼎常在外,何以爲之,而行大司憲李光文病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司侍臣,當爲進參,除在外·未署經外,呈告人員,竝待開門牌招,何如?傳曰,允。
傳于李憲球曰,明日出宮門路,以廣達門爲之。
以黃海監司鄭知容狀啓,薦新蓮實,減數封進,誠極惶恐,封進官延安府使朴宗大罪狀,令攸司稟處,臣亦惶恐待罪事,傳于金周默曰,該府使從重推考,卿則勿待罪事,回諭。
李憲球,以都摠府言啓曰,副摠管具信喜,以訓鍊都監中軍,率本營標下軍,迎勅習儀時進參事,晝仕出去之意,敢啓。傳曰,知道。
趙容和以司饔院檢擧提調意啓曰,明政殿迎勅茶禮習儀後,館所茶禮習儀,仍爲設行於館所之意,敢啓。傳曰,知道。
又以禮曹言啓曰,卽伏見黃海監司鄭知容狀啓啓下者,則今七月令宗廟薦新蓮實,卽廷安府南大池所産,而春夏之交,雨澤慳閟,莖葉旣未茁長,晩澇大漲,花顆腐落,餘存無幾,莫重薦新之需,不能準數,就其所摘,只以二斗封進,萬萬惶恐爲辭矣。薦獻之減數封進,誠極未安,而在前如此之時,已有減數薦獻之例,今亦依前例,宗廟薦新蓮實二斗,今二十一日薦進,何如?傳曰,允。
又以禮曹言啓曰,因備邊司草記,迎勅翌日館所動駕時服色,若以無揚黑團領袍磨鍊,似無涉於有服之嫌,亦不害爲從厚之義,而儀文所係,其事至重,更爲下詢於原任大臣與禮堂處之事,允下矣。發遣郞廳,問議于原任大臣,則領中樞府事臣鄭晩錫以爲,皇后訃勅之迎送服色,雖有戊辰已例,而先朝己未,皇帝訃勅之來也,其迎送服色,因特敎酌定,至于庚辰,遵守其例,則喪有大小,禮亦隆殺,今此訃勅之迎送服色,不可加隆於己庚也,審矣。且館所動駕時,用黑團領袍,雖無禮制之可援,而旣爲卽吉之節,又合從厚之義,臣愚淺識,更無異見,竝依廟啓施行,恐合事宜矣云。本曹參判臣徐淇修以爲,當初曹啓,蓋援戊辰已例,而今此迎勅後館所接見時及送勅時服色之仍用淡色,果欠章別之義,依廟堂草記改磨鍊,恐好矣云。參議臣徐箕淳以爲,皇帝訃勅,皇后訃勅,宜有等別,而翌日動駕時及送勅時,仍用淺淡服色,禮無所據,依廟堂草記改磨鍊,恐宜矣云。臣萬永以爲,勅行儀節之自臣曹已啓下者,卽由皇后訃勅襯合者,只有乾隆戊辰已例爲可據,故一遵擧行,而今以皇帝訃勅郊送,用華服,皇后訃勅郊送,反用淺淡色者,爲輕重倒置,則誠合釐正。至於館所動駕時,用黑團領袍,雖無的確援用之文,參以事情,似有層節,竝依廟堂草記,改磨鍊,恐好矣。原任大臣及臣等之議如此,上裁,何如?傳曰,時原任大臣·禮堂之議歸一,依議施行。
癸巳七月二十日辰時,上御興政堂。藥房入診,書狀官同爲入侍時,都提調沈象奎,副提調李紀淵,記事官洪大稱·朴齊憲·徐憲淳,待敎金學性,書狀官李竣祜以次進伏,醫官金壽仁·李亨基·金景球·李顯養,進伏楹外訖。象奎曰,霖雨快晴,誠甚萬幸,而朝夕之候,近多不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,置之。象奎曰,勞動之日將多,醫官旣已入來,詳承聖候諸節,恐好矣。上曰,唯。亨基等以次診候訖,退伏奏曰,脈候左右三部調均矣。象奎曰,湯劑姑竢後日次,當進與否,議定云矣。上曰,唯。上曰,書狀官進前。竣祜進前訖,上曰,無事往返。仍命退,諸臣以次退出。
上在慶熙宮。停常參·經筵。
李憲球啓曰,行大司憲李光文未肅拜,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
又啓曰,來二十五日,朝參日次,而動駕相値,頉稟之意,敢啓。傳曰,知道。
傳于金弘根曰,戶房承旨,與禮曹堂上·戶曹郞廳,馳詣宣武祠,奉審以來。
傳于金周默曰,科次入侍。
傳于李紀淵曰,同副承旨許遞,前望單子入之。承旨前望單子入之,兪星煥落默。
趙秉常啓曰,今此勅使回還時,開城府·平壤·義州三處,別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
以司諫權拚,獻納吳取善牌不進罷職傳旨,傳于李憲球曰,只推。
趙秉常,以禮曹言啓曰,以迎勅翌日館所接見時服色收議草記,傳曰,時原任大臣·禮堂之議歸一,依議施行事,命下矣。原節目中,以翌日館所接見時,改具無揚黑圓領袍,送勅日郊館接見時,仍具衮龍袍,侍從人員,從上服改磨鍊,付標以入,而內入議註還下,亦爲改付標以入之意,敢啓。傳曰,知道。
又以司饔院檢擧提調意啓曰,三度接見茶禮時,以黑漆床卓·靑色揮巾進用事,筵稟蒙允矣。卽伏見禮曹草記啓下,則迎勅日,以淺淡服磨鍊,翌日館所接見時,改以黑圓領袍磨鍊矣。服色旣已從吉,則床卓·揮巾,恐無異同,迎勅日,以黑漆床卓·靑色揮巾用之,館所接見日及送勅時,以朱漆床卓·紅色揮巾,進用之意,敢啓。傳曰,知道。
李憲球,以兵曹言啓曰,謹依傳敎,臣進詣訓鍊院,參班武士試取後,入格別單書入之意,敢啓。傳曰,知道。
又以兵曹言啓曰,在前館所接見勅使時,別雲劍及別軍職侍衛·信箭宣傳官·承傳宣傳官各一員,侍衛寶劍及兵曹堂上·郞廳各一員,承傳宣傳官,挾輦軍隨入大門內,其餘侍衛及槍劍軍倭槍手,大門外留駐,交龍旗作門外留駐矣。今亦依此擧行,何如?傳曰,允。
又以兵曹言啓曰,在前迎勅動駕時,寶劍·別雲劍受點人,例爲仍用於館所動駕時及送勅時矣。今亦依此擧行,何如?
又以兵曹言啓曰,卽伏見統制使李完植狀啓,則新門別將韓尙愈貶罷,代以假將差送爲辭矣。邊將之遭故外,面看交代,自是法例,則今此帥臣之假將差送,有違格例,從重推考,何如?傳曰,允。
又以摠戎廳言啓曰,今此勅使時,自弘濟院,至迎恩門,其間防護禁雜人等節,令御營廳·摠戎廳,依近例擧行事,自迎接都監草記蒙允矣。臣廳則勅使入京日,別定將校十人,標下軍一百名,自追慕峴越邊,至于弘濟院禁辟等節,分掌嚴飭,勅使回還日,亦依此擧行之意,敢啓。傳曰,知道。
癸巳七月二十一日卯時,上詣崇政殿月臺。神宗皇帝忌辰祭望拜禮,參班儒生應製試取入侍時,行都承旨李紀淵,行左承旨金弘根,右承旨李憲球,左副承旨趙容和,右副承旨趙秉常,同副承旨金周默,記事官洪大稱·兪鎭五·朴齊憲·徐憲淳,檢校直閣李景在,檢校待敎金興根,直閣吳取善,檢校待敎李肯愚,待敎金學性以次侍立。時至,上具翼善冠·衮龍袍,乘輿出興泰門,藥房提調趙萬永,副提調李紀淵進曰,侵早勞動,聖體,若何?上曰,一樣矣。由廣達門,詣崇政殿月臺,入小次,改服黑圓領袍,出就拜位,上行四拜禮。上跪,司香進香案前三上香,上又行四拜禮訖,還入小次。小頃,上改具翼善冠·衮龍袍,仍詣殿內陞座。讀券官守判中樞府事李止淵,右參贊趙寅永,行護軍鄭基一,對讀官行副護軍洪穉圭·南履懋,副修撰成遂默,副司果李謙在,以次進伏訖。容和讀奏儒生入門單子爲一百十五人。上命止淵·寅永書題表擬虞群臣賀明四目達四聰。書畢,遂默·謙在捧出。弘根曰,臣戶房矣,與禮曹堂上·戶曹郞廳,進去宣武祠奉審,下直之意,敢達矣。上曰,唯。上曰,當還內,先唱禮畢,可也。兵曹判書朴周壽曰,參班武士試射規矩,例爲稟旨擧行,而在前連以柳葉箭一巡試取矣,今番則何以爲之乎?上曰,一巡爲之,可也。仍降座,乘輿出崇政門,由廣達門入興泰門還內。命出標信解嚴,諸臣以次退出。
癸巳七月二十一日未時,上御興政堂。科次入侍時,同副承旨金周默,記事官兪鎭五·朴齊憲·徐憲淳,讀券官守判中樞府事李止淵,右參贊趙寅永,行護軍鄭基一,對讀官行副護軍洪穉圭·南履懋,副修撰成遂默,副司果李謙在,以次進伏訖。上曰,科次爲之。謙在進前,讀奏第一張,上曰,書等,可也。止淵曰,旣承取七人之命矣,謹此編次以進,而第一二張,書正字三下,第三四張,書草三下,自第五張至第七張,書次上乎?上可之。仍書等訖,止淵曰,正字三下爲二張,當以何張居首乎?上曰,以第一張居首,可也。上曰,第一張上之。周默跪進,上親坼祕封還下,周默以次坼封讀奏訖。上命書傳敎曰,參班儒生應製表居首三下一敎官金洙根,直赴殿試。之次三下幼學曺錫雨,直赴會試。之次草三下幼學金弼淳等二人,各給二分。次上幼學宋觀洙等三人,竝令該曹,考例施賞。又命書傳敎曰,入格儒生,明日廣達門外施賞。命試官先退,止淵等退出。仍命退,承史以次退出。
上在慶熙宮。停常參·經筵。
李憲球啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于趙秉常曰,職務相妨,館伴所帶禮判之任許遞,前望單子入之。
禮曹判書前望單子入之,李羲甲落點。
傳于趙秉常曰,大司憲許遞,前望單子入之。
大司憲前望單子入之,宋穉圭落點。
兪星煥啓曰,訓鍊大將趙萬永,時無職名,令該曹口傳付軍職,何如?傳曰,允。
兵曹口傳政事,上護軍單趙萬永。
兪星煥,以都摠府言啓曰,今此迎勅動駕時,侍衛·寶劍·守宮,當爲備員,而都摠管李翊會,以漢城府判尹,導駕進,副摠管具信喜,以訓鍊都監中軍,勅行前導進,趙運永,以御營中軍,陣上進,李瀅夏嫌不進,朴晦壽有實故,李奎鉉·李德鉉俱有實病,二員未差,無以備員。令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,允。
兪星煥啓曰,因都摠府草記,今此迎勅動駕時,侍衛·寶劍·守宮,當爲備員,而都摠管李翊會,以漢城府判尹,導駕進,副摠管具信喜,以訓鍊都監中軍,勅行前導進,趙運永,以御營中軍陣上進,李瀅夏嫌不進,朴晦壽有實故,李奎鉉·李德鉉俱有實病,二員未差,無以備員。令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以金在昌爲都摠管,洪命周·洪敬謨·李光正·鄭基一·徐左輔·朴來謙·李鍾英·李鼎會爲副摠管,都摠管單洪命周。
李憲球啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
以司諫權拚,獻納吳取善牌不進罷職傳旨,傳于李憲球曰,只推。
趙秉常啓曰,吏曹郞廳來言,守令有闕,政事,取稟。傳曰,當日爲之。
又以吏批言啓曰,卽接司僕寺牒報,則以爲,今此擧動時,本寺正,例爲進輿差備,而正李竣祜奉命出疆,卽爲變通,以爲及時擧行之地云。司僕正李竣祜改差,其代,今日政備擬以入之意,敢啓。傳曰,知道。
有政。吏批,行判書朴宗薰在外未肅拜,參判金陽淳進,參議吳致愚牌不進,左副承旨趙容和進。啓曰,行判書朴宗薰在外未肅拜,參議吳致愚病不來,小臣獨政未安,何以爲之?敢稟。傳曰,仍爲之。
又啓曰,尙州牧使,今當差出,而本州以嶺南雄邑,物衆地大,素稱難治,不可不擇差。同道及他道,有聲績未準朔守令,竝擬,何如?傳曰,允。以李奎鉉爲同敦寧,金龍根爲禁府都事,李在鶴爲司僕正,趙基復爲尙州牧使,申在儉爲興海郡守,李鏞爲眞寶縣監,兼祭酒單宋穉圭,學錄單林亨洙。
兵批,判書朴周壽進,參判李志淵病,參議洪祐燮病,參知李寅敎入直,同副承旨兪星煥進。以趙萬永爲知事,朴蓍壽·尹禹鉉爲同知,李章玉·盧益燁·徐偉輔·朱東良·李基德爲五衛將,洪翰周爲翊衛,徐元淳爲文兼,陳珣爲所斤僉使,洪鎬爲兔城僉使,朴庚興爲天摩僉使,金利源爲於蘭萬戶,楸仇非權管單金致珩,大護軍李光文,護軍金愚淳·李載亨·具載龍,副護軍金周默·李章玉·李昌錫,副司果尹義寬·白成五,以上竝單付。
吏批,再政。以林永洙爲司成,李鼎民爲密陽府使,禁府都事金龍根,西部都事李集周相換,養賢庫直長單林亨洙。
兵批,再政。以李光文爲知事,金應浩爲部將,金仁銑爲守門將,沈昌奎爲公忠兵虞候,同知加設二單朱東良·李基德,僉知三單李章玉·盧翼燁·徐偉輔。
吏批,三政。韓璵爲大興郡守。
兵批,三政。以張翼遠爲武兼。
吏批,四政。以李樹敏爲文義縣令。
五政。以宋啓根爲典牲判官。
大政。以韓容鼎爲掌樂主簿。
兪星煥,以訓鍊都監言啓曰,今此迎勅時,各處定送將卒數爻,竝單子書入之意,敢啓。傳曰,知道。
又以禁衛營言啓曰,本營騎士別將李應植,身病猝重,勢難察任,改差,何如?傳曰,允。
又以摠戎廳言啓曰,今七月二十四日,大駕詣慕華館迎勅時,環衛軍,因兵曹關,本廳標下軍一百五十名,別定將校十五人,領付于禁衛營陣之意,敢啓。傳曰,知道。
義禁府啓目,瑞山郡守李守益原情云云。傳旨問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,禮山前縣監權載大原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,宣傳官李兢來·柳翼駿,都摠府郞廳尹喜柱等原情云云。傳旨內辭緣,泛稱遲晩,所當請刑是白乎矣,李兢來·柳翼駿宣傳官,尹喜柱都摠府郞廳,勿爲請刑,載在大典通編,竝只議處,何如?判付。啓,依允。又啓目粘連,向前曺錫玄亦,分民租之自備救急,徵吏錢之充給保民,囚供雖有可據是白乎乃,參以繡啓,終難免不審之失,以此照律,何如?判付。啓,依允。又照目粘連,向前結城前縣監朴祥發矣本府議啓內,停退不善擧行,自歸實惠之未究,賑資勒捧富民,有違勸分之常例,其外受囑損體,猶屬細故,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。
上在慶熙宮。停常參·經筵。
李憲球啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
傳于李憲球曰,卽聞弘濟院內,修掃不爲精灑,磗峴以上道路,亦不善治云,畿伯從重推考,當該守令,事過後竝拿處。
傳于兪星煥曰,明日出宮內門路,以廣達門爲之。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而勅使近京,回程間今姑停止之意,敢啓。傳曰,知道。
趙秉常,以迎接都監言啓曰,卽接遠接使移文,則勅使明日入京,軍令,以卯正書出云矣,敢啓。傳曰,知道。
又以迎接都監言啓曰,勅使元禮單·例贈·別贈·都求請·別求請,通官以下元禮單·都求請·別求請各項物種,或以本色持去,或以折銀持去,分付戶曹,區別懸註,追後別單書入之意,敢啓。傳曰,知道。
兪星煥,以訓鍊都監言啓曰,去夜二更量,前守衛官李景會,犯夜被捉於本局邏卒處,依例移送義禁府之意,敢啓。傳曰,知道。
李憲球,以義禁府言啓曰,因訓鍊都監草記,去夜二更量,犯夜被捉人前守衛官李景會,移送本府矣。李景會今方待命,拿囚之意,敢啓。傳曰,知道。
義禁府照目粘連,韓山前郡守曺錫玄矣本府議啓內,分民租之自備救急,徵吏錢之充給保民,囚供雖有可據是白乎乃,參以繡啓,終難免不審之失,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又啓目粘連,向前李守益亦,補賑,卽因於朝令,則旣與勒分而有殊,詳定,始許於難捧,則亦緣民力之無奈是白乎矣,及於班戶,偏於邑屬,事係不察,有難全恕是白遣,餘結四十八結,囚供旣云報營,繡啓亦曰,受題是白乎則,明有歸屬,大異掩置是白乎旀,外此諸條,供辭雖有可據,啓語亦頗臚列,其在重繡啓之意,不可曲貸,以此照律,何如?判付。啓,依允。又啓目粘連,向前李兢來·柳冀駿·尹喜柱等亦,政院雖未及待令,門鑰無違於檢放,竝只以此照律,何如?判付。啓,依允。又啓目粘連,向前權載大亦,穀儲之不察,糴糶之任分,雖有繡啓之臚列,莅任不過半年,爲治亦非許久,囚供發明,無足爲怪是白乎矣,繡啓體重,有難全恕,以此照律,何如?判付。啓,依允。
上在慶熙宮。停常參·經筵。
大駕詣慕華館,入幕次後,王世孫遣宮官問安。答曰,知道。內閣·政院·玉堂·藥房口傳問安。答曰,知道。還詣昌慶宮明政殿,入幕次後,王世孫遣宮官問安。答曰,知道。內閣·政院·玉堂·藥房口傳問安。答曰,知道。接見勅使,還入幕次後,王世孫遣宮官問安。答曰,知道。內閣·政院·玉堂·藥房口傳問安。答曰,知道。還宮後,內閣·政院·玉堂·藥房口傳問安。答曰,知道。朝廷二品以上·六曹堂上口傳問安。答曰,知道。
兪星煥啓曰,司僕寺內乘來言,捲窓,取稟。傳曰,捲三窓。
李憲球啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
李紀淵啓曰,同敦寧李奎鉉,除拜後過三日不爲出肅,依定式推考警責,仍卽牌招察任,何如?傳曰,允。
兪星煥啓曰,臣星煥今日館所問安進去,下直之意,敢啓。傳曰,知道。
又啓曰,臣星煥承命馳往館所問安,則上副勅以爲,遣近侍勞問,不安於心,而出來安息云矣,敢啓。傳曰,知道。
又啓曰,勅使回還間,事變假注書,依前例別省記入直之意,敢啓。傳曰,知道。
傳于兪星煥曰,明日出宮內門路,以廣達門爲之。
李憲球啓曰,明日拜表,兩司當爲進參,除在外·未署經·嫌不進外,呈告人員,待開門牌招,何如?傳曰,允。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以承文院都提調意啓曰,今此勅使齎來勅書一道,提調一員陪進,奉安于奉安閣後,仍行奉審之意,敢啓。傳曰,知道。
又以迎接都監言啓曰,勅使入迎恩門幕次後,以酒果饌品各一盤,傳給兩勅,而通官及跟役等處,亦以酒肴分饋之意,敢啓。傳曰,知道。
又以迎接都監言啓曰,勅使到紅箭門,家丁十七名,使之落後,先入館所之意,敢啓。傳曰,知道。
又以迎接都監言啓曰,勅使歇所,茶啖入饋之意,敢啓。傳曰,知道。
又以迎接都監言啓曰,通官等賜茶床,分入各房之意,敢啓。傳曰,知道。
又以迎接都監言啓曰,勅使來入館所之意,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,卽者差備譯官來言,副勅往上勅房,仍爲同登明雪樓云矣,敢啓。傳曰,知道。
又以迎接都監言啓曰,勅使旣入館中,各色郞廳,輪回直宿之意,敢啓。傳曰,知道。
又以迎接都監言啓曰,卽者差備譯官來言,勅使在館時,更鼓,依例爲之,開閉門,以鼓代行云矣,敢啓。傳曰,知道。
癸巳七月二十四日辰時,大駕詣慕華館。迎勅,還詣昌慶宮明政殿,接見擧動入侍時,行都承旨李紀淵,行左承旨金弘根,右承旨李憲球,左副承旨趙容和,右副承旨趙秉常,同副承旨兪星煥,記事宮洪大稱·兪鎭五,事變假注書兪致崇,記事官朴齊憲·徐憲淳,檢校直閣李景在,檢校待敎金興根以次侍立。時至,上具翼善冠·衮龍袍,乘駕轎出興泰門,藥房都提調沈象奎,副提調李紀淵進曰,侵早勞動,聖體,若何?上曰,一樣矣。仍由廣達門,出興化門進發,路由敦義門,至慕華館降轎所。上入幄次,少頃,勅書將至,上改具翼善冠·黲袍·烏犀帶,出就祗迎位。勅書龍亭至,上鞠躬祗迎。命書傳敎曰,諸司預備。兵曹判書朴周壽曰,今日動駕時,敦化門外結陣,先廂軍兵中一哨除出,將官率領,闕內設布帳外,分左右列立,嚴禁雜人,而還宮時,仍屬後廂事,請出信箭,分付,何如?上曰,依爲之。上曰,京畿監司入侍。京畿監司鄭基善進前,旋命退。上仍乘駕轎,還由敦義門入,詣昌慶宮,至明政殿門外,上降轎乘輿,詣明政殿庭小次。上下敎曰,勅使今至何處與否,續續知入,可也。小頃,勅書龍亭至,上就祗迎位鞠躬,勅書奉安殿上後,上行禮陞殿,上受勅如儀。仍由殿西夾門降,詣殿西階上,宣勅官成遂默宣讀訖,上降復拜位,俯伏哭,止哭。贊禮曰,禮畢。上還入小次,仍具翼善冠·黲袍·烏犀帶,詣殿內行接見禮。接見說話,見事變日記御前通事朴永元·吳致愚承命擧行。上曰,領左相入侍。賤臣承命出傳,領議政李相璜,左議政沈象奎入就位,仍行茶禮如儀訖。上請行辭禮,禮畢,仍由殿西夾門降階,步出明政門,送勅歸館所。仍命遣史官,轎前問安,致崇,往兩勅轎前傳命,回奏曰,俺們今當退歸,幸望卽爲回駕云矣。上仍步入明政門,還御幄次。下敎曰,還宮時門路,當由協陽門爲之。少頃,上乘駕轎,出宣化門,由協陽門,出敦化門仍進發,回鑾還內後,諸臣以次退出。
上在慶熙宮。停常參·經筵。
夜自四更至二十六日開東,灑雨下雨,測雨器水深八分。
迎勅翌日,大殿·中宮殿,內閣·政院·玉堂口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。大殿,朝廷二品以上·六曹堂上單子問安。答曰,知道。大駕詣館所,入幕次後,王世孫遣宮官問安。答曰,知道。內閣·政院·藥房·玉堂口傳問安。答曰,知道。接見茶禮,還入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
藥房都提調沈象奎,副提調李紀淵啓曰,郊館迎勅,移次酬接,向晩回鑾,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,司僕寺內乘來言,捲窓,取稟。傳曰,捲三窓爲之。
李憲球啓曰,大司憲宋穉圭,執義鄭日泰,掌令安允璟·權弘復,持平金世忠·金持泰在外,監察茶時之意,敢啓。傳曰,知道。
兪星煥啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
趙秉常啓曰,今日拜表時,憲府則監察代行矣,雖無諫院,依例行禮之意,敢啓。傳曰,知道。
傳于李紀淵曰,進香正副使入侍。
趙秉常啓曰,宰臣行護軍徐左輔,今日館所問安進去,下直之意,敢啓。傳曰,知道。
又啓曰,宰臣行護軍徐左輔,承命馳往館所,問安,則上副勅以爲,夜間安過,而屢承勞問,不勝感謝云矣,敢啓。傳曰,知道。
趙秉常啓曰,卽者吏曹郞廳來言,眞寶縣監李鏞,諫院雖已署經,憲府則大司憲宋穉圭,執義鄭日泰,掌令安允璟·權弘復,持平金世忠在外,何以爲之,而持平金持泰,卽爲牌招,以爲署經之地,何如?傳曰,一司除署經。
以司諫權拚牌不進罷職傳旨,傳于李憲球曰,只推。
趙秉常,以迎接都監言啓曰,勅使入京第三日,大臣茶禮請行事,前已草記蒙允矣。明日乃是勅使入京第三日,大臣茶禮,依例請行之意,敢啓。傳曰,知道。
又以迎接都監言啓曰,卽者差備譯官來言,副勅往上勅房云矣,敢啓。傳曰,知道。
又以迎接都監言啓曰,卽者差備譯官來言,副勅又往上勅房云矣,敢啓。傳曰,知道。
又以迎接都監言啓曰,卽者差備譯官來言,上勅往副勅房云矣,敢啓。傳曰,知道。
又以迎接都監言啓曰,卽者差備譯官來言,勅使回還時,城門砲·上下馬砲,初二三吹,依上來時例爲之云矣。以此知委於伴送使及開城留守·三道道臣之意,敢啓。傳曰,知道。
又以迎接都監言啓曰,卽者差備譯官來言,上副勅房守別監中禁,姑爲退去,使之明朝待令云矣,敢啓。傳曰,知道。
兪星煥,以漢城府言啓曰,宣禧宮稤宮車宗軾,毆人致傷,至於死境矣。係是宮任,不可擅治,依法勘處之意,敢啓。傳曰,知道。
同敦寧李奎鉉疏曰,伏以,臣於日昨,伏奉同敦除旨,感恩怵義,固當竭蹶趨膺,而顧臣本宗外黨,俱無敦寧,揆以公格,不宜虛縻。玆敢援例陳章,仰瀆崇嚴。伏乞聖明,俯垂鑑諒,亟賜鐫遞,以安私分,不勝幸甚。臣無任云云。答曰,省疏具悉。所請依施。
癸巳七月二十五日辰時,大駕詣館所。擧動入侍時,行都承旨李紀淵,行左承旨金弘根,右承旨李憲球,左副承旨趙容和,右副承旨趙秉常,同副承旨兪星煥,記事官洪大稱·兪鎭五,事變假注書兪致崇,記事官朴齊憲·徐憲淳,檢校直閣李景在,檢校待敎金興根以次侍立。時至,上具翼善冠·無揚黑圓領袍·烏犀帶,乘駕轎,由興泰門·廣達門,出興化門進發,至館所中門外,上降轎入幄次。小頃,上還出次,秉常前導,入正廳前階西。勅使降迎于階東,上命御前通事朴永元·吳致愚,請兩勅先陞,至三讓後,仍同陞至西宴廳。接見說話,見事變日記上曰,領·左相入侍。賤臣承命出傳,領議政李相璜,左議政沈象奎同爲入侍。禮畢,秉常,還導上入幄次,仍具翼善冠·無揚黑圓領袍,乘駕轎出,進發還宮,入興化門,由廣達門·興泰門還內。諸臣以次退出。
癸巳七月二十五日辰時,上御興政堂。進香正副使入侍時,行都承旨李紀淵,記事官洪大稱·朴齊憲·徐憲淳,上使李止淵,副使朴晦壽,以次進伏訖。上曰,使臣進前。止淵等進前訖。上曰,無事往返。仍賜藥料及諸種。止淵等祗受訖。上曰,使臣先退。又命退,承史以次退出。
上在慶熙宮。停常參·經筵。
自開東,至辰時,灑雨下雨,測雨器水深一寸。
李憲球啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,安義僉使桂允植下直,長弓一張,長箭一部,片箭一部,筒兒一箇賜給。
趙秉常啓曰,臣秉常,今日館所問安進去,下直之意,敢啓。傳曰,知道。
又啓曰,臣秉常,承命馳往館所問安,則上副勅以爲,經宿安穩,而連遣近侍勞問,尤不勝感謝云矣,敢啓。傳曰,知道。
李憲球啓曰,大司憲宋穉圭,執義鄭日泰,掌令安允璟·權弘復,持平金世忠在外,持平金持泰牌不進,監察茶時之意,敢啓。傳曰,知道。
以司諫權拚,獻納吳取善,持平金持泰牌不進罷職傳旨,傳于李憲球曰,只推。
以慶尙監司徐憙淳狀啓,安東府人命渰死事,傳于金弘根曰,三十六名之外,行商·過客之溺死,又不知幾許人云,極爲慘惻。生前如有身還布者,竝蕩減,未拯者,刻期搜拯事,分付。
傳于兪星煥曰,明日出宮內門路,以廣達門爲之。
趙秉常,以領議政意啓曰,臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲,昨日親臨,已是感謝,而今日又送大臣,請行茶禮,尤不勝感謝,固當如禮奉行,而驅馳之餘,困憊頗甚,無以行禮,停免爲言。御帖擎奉還傳,故茶禮床,竝卽入給,御帖,令都監郞廳,還納承政院,臣則退去之意,敢啓。傳曰,知道。
又以迎接都監言啓曰,大臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲,昨日親臨,已是感謝,而今日又送大臣,請行茶禮,尤不勝感謝,固當如例奉行,而驅馳之餘,困憊頗甚,無以行禮,停免爲言。御帖擎奉還傳,故茶禮床,竝卽入給,御帖,令都監郞廳,陪進承政院,大臣退歸之意,敢啓。傳曰,知道。
又以迎接都監言啓曰,卽者差備譯官來言,勅使明日,欲爲回程云矣,敢啓。傳曰,知道。
傳于李紀淵曰,勅使明欲發行云,遣都承旨請留。
李紀淵啓曰,臣承命馳往館所請留,則上副勅以爲,厚意若是勤摯,豈無感荷仰副之心,而竣事之後,不可久淹皇命,故末由如敎,還甚不安云矣,敢啓。傳曰,不可如是而止,領相進去請留,可也。
趙秉常,以領議政意啓曰,臣承命來詣館所,使首譯先呈名帖,仍以御帖奉來之意,言于兩勅,措辭請留,則兩勅以爲,盛意勤摯,至於遣大臣請留,不勝感謝,而皇命在身,反面爲急,無以從命,尤爲不安云矣。御帖,使都監郞廳,陪進承政院,臣則仍爲退去之意,敢啓。傳曰,知道。
又以迎接都監言啓曰,大臣承命來詣館所,使首譯先呈名帖,仍以御帖奉來之意,言于兩勅,措辭請留,則兩勅以爲,盛意勤摯,至於遣大臣請留,不勝感謝,而皇命在身,反面爲急,無以從命,尤爲不安云矣。御帖,使都監郞廳,陪進承政院,大臣退歸之意,敢啓。傳曰,知道。
又以迎接都監言啓曰,卽者差備譯官來言,勅使以爲,弘濟院,旣是過站,大臣·承旨,勿爲出來云矣,敢啓。傳曰,知道。
又以迎接都監言啓曰,卽者差備譯官來言,副勅往上勅房云矣,敢啓。傳曰,知道。
又以迎接都監言啓曰,卽者差備譯官來言,副勅欲書大字,大筆一柄,大墨一丁,大硯一坐,入之云。故分付戶曹,使之入給之意,敢啓。傳曰,知道。
又以迎接都監言啓曰,卽者差備譯官來言,上勅率五通官及家丁等,登明雪樓云矣,敢啓。傳曰,知道。
又以迎接都監言啓曰,上副勅元禮單,各贈給,通官跟從等贈給,無弊入給之意,敢啓。傳曰,知道。
又以迎接都監言啓曰,勅使回程牌文,以二十七日起行書出,牌文,先爲發送之意,敢啓。傳曰,知道。
又以迎接都監言啓曰,卽者差備譯官來言,勅使回還時,黃傘一柄,龍旗·御仗·欽差牌·肅靜牌·回避牌各一對,竝作馱以去云矣,敢啓。傳曰,知道。
又以迎接都監言啓曰,卽者差備譯官來言,勅使發行軍令,明日辰正書出云矣,敢啓。傳曰,知道。
又以迎接都監言啓曰,勅使回還路程記,書出,而今月二十七日,自京離發,來月十一日,當到義州云,以此分付於伴送使及開城留守·三道道臣處,而路程記書入之意,敢啓。傳曰,知道。
兪星煥,以摠戎廳言啓曰,因兵曹啓下節目,今此大駕詣慕華館送勅時,環衛軍,依迎勅時例,本廳標下餘軍一百五十名,別定將校十五人,領付于禁衛營之意,敢啓。傳曰,知道。
李憲球,以義禁府言啓曰,時囚中犯夜被捉人前守衛官李景會,今當依例準更數決杖,而取考律文,則大明律夜禁條有曰,二更犯者,笞五十,大典通編雜令條有曰,曾經東班雜職,勿爲決杖,王府決杖,代以金贖云矣。李景會二更量被捉,依律文笞五十收贖,放送之意,敢啓。傳曰,知道。
義禁府照目粘連,瑞山前郡守李守益矣本府議啓內,補賑卽因於朝令,則旣與勒分而有殊,詳定始許於難捧,則亦緣民力之無奈是白乎矣,及於班戶,偏於邑屬,事係不察,有難全恕是白遣,餘結四十八結,囚供旣云報營,繡啓亦曰受題是白乎則,明有歸屬,大異掩置是白乎旀,外此諸條,供辭雖有可據,啓語亦頗臚列,其在重繡啓之意,不可曲貸,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,宣傳官李兢來·柳冀駿,都摠府郞廳尹喜柱等矣本府議啓內,政院,雖未及待令,門鑰無違於檢放,竝只以此照律,罪各笞四十收贖,附過還職,竝只私罪,奉敎依允爲旀,竝只功減一等。又照目粘連,禮山前縣監權載大矣本府議啓內,穀儲之不察,糴糶之任分,雖有繡啓之臚列,任不過半年,爲治亦非許久,囚供發明,無足爲怪是白乎矣,繡啓體重,有難全恕,以此照律,罪笞四十收贖,附過還職,私罪,奉敎依允爲旀,功減一等爲良如敎。
戶曹參判朴晦壽疏曰,伏以臣,銜命辭陛,退次郵館,前路悠悠,長安日遠,瞻望觚稜,戀結曷勝?臣之所帶職名,宜非使外之臣,所可虛縻,玆敢縣道章籲,仰冀恩諒。伏乞聖慈,特賜遞改,以安私分焉。臣無任云云。答曰,省疏具悉。所請依施。
上在慶熙宮。停常參·經筵。
大駕詣郊館,入幕次後,王世孫遣宮官問安。答曰,知道。內閣·政院·藥房·玉堂口傳問安。答曰,知道。送勅還入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。朝廷二品以上·六曹堂上口傳問安。答曰,知道。
兪星煥啓曰,司僕寺內乘來言,捲窓,取稟。傳曰,捲三窓。
李憲球啓曰,大司憲宋穉圭,執義鄭日泰,掌令安允璟·權弘復,持平金世忠在外,持平金持泰未肅拜,監察茶時之意,敢啓。傳曰,知道。
趙秉常啓曰,來初一日,輪對日次,而景慕宮秋享大祭齋戒相値,頉稟之意,敢啓。傳曰,知道。
又啓曰,宰臣刑曹判書曺鳳振,館所問安進去,下直之意,敢啓。傳曰,知道。
傳于趙秉常曰,宗廟·景慕宮秋展謁,來月旬前擇入。
趙秉常,以禮曹言啓曰,傳曰,宗廟·景慕宮秋展謁,來月旬前擇入事,命下矣。展謁吉日,令日官朴周煥推擇,則來八月初八日爲吉云,以此日定行乎?敢稟。傳曰,以此日爲之。
金弘根,以戶曹言啓曰,上副勅贐行,五通官賞給,依前例磨鍊,別單書入之意,敢啓。傳曰,知道。
又以戶曹言啓曰,今此支勅時,上副勅以下五通官等別求請各種,別單書入之意,敢啓。傳曰,知道。
趙秉常,以迎接都監言啓曰,勅使離發館所之意,敢啓。傳曰,知道。
又以迎接都監言啓曰,勅使自館所,轎子作行之意,敢啓。傳曰,知道。
又以迎接都監言啓曰,勅使已踰沙峴,臣等退去之意,敢啓。傳曰,知道。
傳于李紀淵曰,飭已施矣,事已竣矣,遠接使朴宗薰分揀,仍任前職,此時迎送之弊,不可不念,平安兵使申絅,義州府尹金在三,亦爲一體分揀事,分付。
兪星煥啓曰,勅使旣已回程,事變假注書減省記之意,敢啓。傳曰,知道。
李紀淵啓曰,事變假注書兪致崇,身病猝重,勢難察任,今姑改差,何如?傳曰,允。
事變假注書兪致崇改差,代以金洛斗爲事變假注書。
事變假注書金洛斗在外,代以金廷雲爲事變假注書。
李憲球啓曰,卽者義禁府都事來言,今日動駕時駕側鳴錚罪人申景運,移送秋曹云矣,敢啓。傳曰,知道。
吏曹吏曹判書單朴宗薰。
李紀淵,以吏曹言啓曰,今此宗廟朔祭大祝,前典籍洪羲錫塡差,而時無職名,令該曹口傳付軍職,何如?傳曰,允。
兵曹口傳政事,副司果單洪羲錫。
趙秉常,以禮曹言啓曰,禜祭設行後,積雨快霽,間或霏灑,旋卽收止,伊後日候極其淸和,報謝之節,當爲擧行,四門報謝祭吉日,令日官金有晉推擇,則今七月三十日爲吉云,以此日設行,而謹依受敎,勿閉城門事,一體知委擧行,何如?傳曰,允。
又以禮曹言啓曰,圖畫署畫員朴敎源有頉代,本署祿官窠,以差備待令畫員中,加出實官,朴禧英陞付之意,敢啓。傳曰,知道。
李憲球,以義禁府言啓曰,黃海水使金相宇狀啓內,臣營前虞候金廷煥罪狀,令攸司稟處事,啓下矣。金廷煥時在水原地云,依例發遣府羅將,拿來,何如?傳曰,待待命拿囚。
癸巳七月二十七日辰時,大駕詣慕華館,送勅擧動入侍時,行都承旨李紀淵,行左承旨金弘根,右承旨李憲球,左副承旨趙容和,右副承旨趙秉常,同副承旨兪星煥,記事官洪大稱·兪鎭五,事變假注書兪致崇,記事官朴齊憲·徐憲淳,檢校直閣李景在,檢校待敎金興根以次侍立。時至,上具翼善冠·衮龍袍,乘駕轎出興泰門,藥房都提調沈象奎,副提調李紀淵進曰,連日勞動,聖體,若何?上曰,一樣矣。紀淵曰,館所問安宰臣曺鳳振,今纔還入矣。兩勅夜間果安息,而至有遣宰臣勞問之擧,尤不勝感謝云矣。上曰,唯。仍由廣達門,出興化門路,由敦義門,至慕華館降轎所,上降轎入幄次。小頃,勅使至,上還出次。秉常前導,上至臺階西,勅使亦至臺階東,上使御前通事朴永元·吳致愚,請兩勅先陞,永元等回奏曰,主人先陞云矣。上命請同陞,仍同陞行揖禮。接見說話,見事變日記禮畢,兩勅離發,上步出臺階下送之。上曰,伴送使入侍。伴送使徐能輔進前。上曰,無事往返也。能輔承命退出。上仍乘輿入幄次,少頃,上還出次,乘駕轎進發,由敦義門入興化門,由興泰門還內?諸臣以次退出。
上在慶熙宮。停常參·經筵。
大殿·中宮殿,內閣·政院·玉堂,翌日口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。大殿,朝廷二品以上·六曹堂上單子問安。答曰,知道。
藥房提調趙萬永,副提調李紀淵啓曰,郊館送勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。予則一樣,而中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李憲球啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
事變假注書金廷雲在外,代以卓宗述爲事變假注書。
趙秉常啓曰,卽者檢閱徐憲淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴齊憲,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金大根·洪鍾應·李謙在,竝卽牌招,推移入直,何如?傳曰,允。
傳于趙秉常曰,明日七夕製,通方外爲之,試紙,用大好紙,弘文提學,待明朝牌招。
傳于趙秉常曰,弘文提學許遞,前望單子入之。
弘文提學前望單子入之,金履載落點。
傳于趙秉常曰,政官牌招開政。
趙秉常啓曰,行吏曹判書朴宗薰,參判金陽淳,參議吳致愚牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
持平金持泰啓曰,噫嘻,痛矣,世道詿誤,義理晦塞,至於今番秋曹兩囚而極矣。渠以鄙悖之類,積蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者發豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,〈敢〉售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至,噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討旣盡且詳,大僚之回啓至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉討於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉甚。請充軍罪人申綱,亟令王府,拿鞫嚴覈,快施典刑。噫嘻,痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,痛矣,人心陷溺,世變層生,至於今番尙度之疏出而極矣。渠以鄕曲愚迷之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌。君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之彝倫復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦此,不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,快施當律。新除授大司憲宋穉圭,時在公忠道懷德地,執義鄭日泰,時在京畿交河地,掌令安允璟,時在全羅道旌義縣任所,權弘復,時在慶尙道寧海地,持平金世忠,時在尙州地,司諫院大司諫任鼎常,時在江原道江陵府任所,請竝斯速乘馹上來事,下諭。答曰,申鼎朝等事,不允。申綱事,不允。睦台錫事,不允。尙度事,不允。下諭事,依啓。
以司諫權拚,獻納吳取善牌不進罷職傳旨,傳于趙秉常曰,只推。
以別兼春秋金大根·洪鍾應·李謙在牌不進罷職傳旨,傳于趙秉常曰,只推。
傳于趙秉常曰,發遣吏郞,諸執事淸齋與否,摘奸以來。
趙秉常,以吏曹言啓曰,今此永寧殿告由祭獻官,前同敦寧李奎鉉塡差,而時無職名,令該曹口傳付軍職,何如?傳曰,允。
兵曹口傳政事,護軍單李奎鉉。
趙秉常,以吏曹言啓曰,四門報謝祭獻官,當爲磨鍊,而堂下侍從,極爲苟艱,時任玉堂及春坊,塡差以入之意,敢啓。傳曰,知道。
又以禮曹言啓曰,崇陵大王陵上莎草修改吉日時,來八月十六日辰時,推擇啓下矣。陵上莎草修改時,有設都監擧行之例,亦有因特敎勿設都監,而政府以下進去監董之例,今番則何以爲之乎?敢稟。傳曰,政府以下監董。
又以禮曹言啓曰,元陵兩位陵上莎草修改吉日時,來八月十六日,辰時推擇,啓下矣。陵上莎草修改時,有設都監擧行之例,亦有因特敎勿設都監,而政府以下進去監董之例,今番則何以爲之乎?敢稟。傳曰,政府以下監董。
又以禮曹言啓曰,卽接宗廟署所報,則明日七夕製試取時,本署官員,俱爲觀光云矣。依定式以本曹正郞姜繼遇,假官差送,以爲代直後赴試之地,何如?傳曰,允。
兪星煥,以備邊司言啓曰,卽見咸鏡監司權敦仁狀啓,則枚擧北兵使李行敎,慶興府使金鍵牒呈以爲,慶興府基址偏側狹隘,生利全艱,官不成樣,民不奠居,且狎臨水濱,夏潦汎濫,跬步不通,邊報多滯。故移建之議,厥惟久矣,而本府屬撫夷堡,土沃野開,可爲邑基。若以邑鎭換設,則事甚便宜,亟令廟堂,稟旨分付矣。慶興移邑之論,已過百年,而廟覆終始難之,以至於今矣。城址側陷,居民無資生之利,潦水衝嚙,邑報多稽滯之時,參以見聞,非曰不然,而第念邊防事情,異於內地,當初創置之邑於此而鎭於彼,亦必有參量彼此形便者,今不可以兵裨一審,遽議更張。且古人之議移邑者,以阿吾地爲歸,而今此狀辭,則以撫夷爲宜,甲乙可否,亦難懸度,姑令該道臣,待秋巡,躬自看審後,圖形址具意見,更爲登聞,以爲從長稟處之地,何如?傳曰,允。
又以訓鍊都監言啓曰,本局把摠具聖魯,身病甚重,勢難察任,改差,何如?傳曰,允。
又以摠戎廳言啓曰,本廳哨官李明三,受由過限,爲先汰去之意,敢啓。傳曰,知道。
李憲球,以義禁府言啓曰,明日七夕製,通方外爲之時,本府都事皆爲赴擧,只有武都事一員,而當直入直,本府入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
檢閱徐憲淳疏曰,伏以,臣有偏母,積經險釁,夙嬰疾病,雖其少康之時,氣息綿綴,長在床褥,近當換節之交,宿恙闖肆,別證更添,痰火爲祟,喉閉食阻,種種形狀,萬萬緊劇。臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂矜察,亟遞臣職,以便救護,仍治臣擅離之罪,以肅朝綱焉?臣無任云云。省疏具悉。爾其勿辭救護。
廣州留守朴綺壽疏曰,伏以,客使迎送,鑾輅屢戒,殘暑尙驕,聖體勞動,下情憧憧,歷日冞切。仍伏念臣,猥以庸陋,偏蒙眷遇,內外踐歷,罔非踰濫,而至於歲未及朞,而重叨居留之命,恩數曠絶,殆臣耳目所未睹聽,時値慘歉,方議大賑,辭不獲命,黽勉就職,幸賴我聖上如傷若保之澤,船粟發帑,大施拯救,使許多生靈,出溝壑而奠袵席,顧臣無所猷爲,徒與一府士民,攢祝欽頌而已。噫,臣自受任以來,豈不欲殫竭誠力,仰圖報效,而才疎識淺,事不從心,抄飢欲精,而或涉過濫,分糶欲優,而終患不敷,公納愆期,而支放難繼,宿逋掀露,而庫儲枵然,此固因一時災荒之偏酷,亦係流來痼瘼之難醫,而譏謗交集,困惱殊甚。苟使臣措置得宜,威信下孚,則寧有是也?臣固自訟,視人有靦。就以向來査逋啓本言之,始旣以內外各倉次第反閱之意啓聞,則以臣愚昧之見,反閱後事情,恐不敢不鱗次登聞,此所謂形止狀也。半萬巨逋,旣非時月內可收殺之物,而因循掩置,不卽以實仰達,則流弊將至難言,厥罪尤當何居?所陳非無依據,不料其有礙格例,而無廟堂稟覆之端,歸於煩啓,大僚旣請問備,原啓至於還下,臣尤不勝恧蹙之至。第伏念弊弊一局,新經大無,居是任者,自非通練之才,有所大更張大變通,則不幾年而將至無邑乃已,如臣謭劣,是豈可堪?自知甚明,而嚴畏泯默,蹲仍不去,則臣之終陷大戾,固不足恤,而其於國家之保障重地,何哉?且臣狗馬之疾,日痼月深,近又受損於霧嵐之氣,添傷於暑熱之毒,風動發眩,泄久成痢,作一床笫上物,㱡㱡有就盡之狀,近日陪班,一未進參,目下營務,久致瘝曠,臣抱此決難强之病,而叨居決不可堪承之任,不思所以祈免,則是增一罪案也。臣若巧爲身謀,自占便宜,則此又非臣本情,庶蒙天日之俯燭。玆敢疾聲呼籲,仰瀆宸嚴。伏乞聖慈,俯垂哀憐,將臣所帶職任,亟賜遞免,回授可堪之人,以幸公私焉?臣無任云云。答曰,省疏具悉。所請依施。
上在慶熙宮。停常參·經筵。
李憲球啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于趙秉常曰,禮房承旨,馳詣受香諸處,奉審摘奸以來。
傳于趙秉常曰,左副承旨,持此御題,與弘文提學,偕往泮宮,試取以來。
趙秉常啓曰,弘文提學,旣已承牌,藝文提學趙寅永,內閣提學洪奭周,竝卽牌招,同參考試,何如?傳曰,允。
趙容和啓曰,臣與弘文提學,偕往泮宮,七夕製,通方外儒生試取,則收券爲八百五十三張矣,捧入之意,敢啓。傳曰,知道。
傳于趙容和曰,在院承旨,兵摠府堂上,竝試官加差下,使之分考,入直閣臣及春坊對讀官,加差下。
傳于趙容和曰,科次入侍。
趙秉常啓曰,左右史不可不備,別兼春秋金大根·洪鍾應·李謙在,旣有只推之命,竝卽牌招,推移入直,何如?傳曰,允。
以別兼春秋金大根·洪鍾應·李謙在牌不進罷職傳旨,傳于趙秉常曰,只推。
趙秉常啓曰,行吏曹判書朴宗薰,參判金陽淳,參議吳致愚牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書陳疏,參判更爲牌招,何如?傳曰,允。判書疏批已下,與參議一體牌招。
又啓曰,行吏曹判書朴宗薰,參判金陽淳,參議吳致愚再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
以吏曹參議吳致愚牌不進罷職傳旨,傳于趙秉常曰,只推。
趙秉常啓曰,行吏曹判書朴宗薰牌不進,參判金陽淳,參議吳致愚再牌不進推考傳旨及罷職傳旨,今方捧入,而開政命下,已至經宿,連事違召,無意承膺,事體所在,誠極未安。判書更爲牌招,參判所當更請牌招,而係是一日三牌,何以爲之?敢稟。傳曰,允。參議只推,與參判一體更爲牌招,如有違牌,勿爲呼望。
李憲球啓曰,持平金持泰,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
備邊司,以金履載爲廣州留守。
有政。吏批,行判書朴宗薰進,參判金陽淳,參議吳致愚式暇,右副承旨趙秉常進。以金蘭淳爲同敦寧,朴來謙爲戶曹參判,金聲爲司藝,兼掌令單李在鶴,贈吏參洪喜榮贈吏判例兼,贈吏議洪樂靜贈吏參例兼,贈僕正洪宗漢贈吏議,已上都摠管洪命周三代。故通德尹敬一贈戶參例兼,故營將尹衡烈贈左承旨,故學生尹喜東贈僕正,已上同知尹禹鉉三代?故兵使具純贈兵參例兼,同知具載龍考。
兵批,判書朴周壽,參判李志淵,參議洪祐燮病,參知李寅敎入直進,左副承旨趙容和進,大護軍朴綺壽,護軍朴晦壽,以上竝單付。
李憲球啓曰,大司憲宋穉圭,執義鄭日泰,掌令安允璟·權弘復,持平金世忠在外,持平金持泰陳疏,監察茶時之意,敢啓。傳曰,知道。
以司諫權拚,獻納吳取善牌不進罷職傳旨,傳于李憲球曰,只推。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,今此南壇祭,祭官當爲磨鍊,而堂下侍從,極爲苟艱,時任玉堂及春坊,塡差以入之意,敢啓。傳曰,知道。
又以禮曹言啓曰,今此崇陵·元陵陵上莎草修改時,政府以下監董事,命下矣。兩陵寢同奉一局之內,不必分詣,依前例一體監董,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先蠶壇·雩祀壇·馬祖壇·司寒壇·厲壇壇上及四面紅箭墻垣階砌,俱爲無頉,南壇先農壇·漢江壇西邊紅箭門,厲壇北邊紅箭門柱根腐傷,卽爲修改事,分付該監,而此後看護等節,另加申飭之意,敢啓。傳曰,知道。
兪星煥,以禁衛營言啓曰,本營千摠金履寬,身病猝重,勢難察任,改差,何如?傳曰,允。
行吏曹判書朴宗薰疏曰,伏以,鎭日移蹕,勞動旣多,秋氣淸美,玉候冞康,小大從邁,胥欣以祝,仍伏念臣,銜命關塞,儐接任重,事無鉅細,理宜詳愼,而始將非眞之勅,遽登不審之啓,誤奚止於一字?罪實關於重典,廟堂論罷,旣寬以恕,許令戴罪,彌增悚隘,禮闕反面,重犯過戾,歷日蹙伏,益無所容,迺者天覆海涵,貰罪仍職,本兼依舊,寵榮如新,臣誠惶惑迫塞,不知身處也。今臣愧恧之私,卽毋論職事輕重,固不敢厭然冒居,而至若天官之重,縱在臣無故之日,決非義分之所敢當者,朝家差授,何官不愼,而是職尤別,若其階歷相稱,才具未著,則有試可之除,而臣固試之屢矣,試之而善於其職,綽有績庸可紀,則斯有委任之寄,而臣之蔑效也久矣,又或朝著適會乏人之時,則姑從備官,是謂承乏,而今也不然。宿望新彦,磊落需儲,儘不可謂承乏之會也。凡此數者,左右無當,而乃取此羸孱憒劣陳腐無用之人,擧重任而畀之,使之踏磨跡而習鉛割,臣不知何說也。然臣之所以必不敢當者,又在於數者之外。臣之善病早衰,卽衆所共諒,年來洊經危疾,飽嘗困苦,形殼外存,神精內耗,平居動靜,判作癃老之物,家常應酬,已多荒錯之態,遇煩則瞀,入細則惽,雖是性根所得,而衰謝常理,有不可誣者,一切趨營馳驟之事,已屬超脫,似此伎倆,顧何能運銓衡而制陞黜,調酸鹹而濟淸濁,仰裨我昭明均平之治乎?且今數千里,重觸暑令,嘔泄頻作,眠啖俱失,寄喘床玆,厭厭欲盡,此亦目下切至之實狀也。由前則義不敢居,由後則病不堪任,有一於此,尙云不可,而況兼之乎?牌召狎臨,冒膺無路,玆敢收拾病思,略入文字。伏望聖慈,亟恢聰聽,俯燭情實,遞臣銓職,回授可堪之人,俾公器無褻,私分獲安。臣無任云云。答曰,省疏具悉。儐事之不審,容或無怪,何須更提?銓任之復授,意不徒然,卿其勿辭,益勉對揚之責。
持平金持泰疏曰,伏以臣,於待罪南郵,伏奉除旨,以臣爲司憲府持平者,臣感激恩命,不日登途,潦水馳驅,病伏旅店,而召牌儼臨,義分是懼,雖不得不章皇出肅,粗伸叨謝之忱,而臣有老父,久未省覲,反面之情,時日是急,際接家信,則臣之老父,當此節序之交,素患痰積之症,一倍添劇,促臣歸侍。臣自聞此報,方寸煎灼,按住不得,徑尋鄕路,而職名在身,罪著擅離,玆敢忙陳短章,仰瀆崇嚴。伏乞聖慈,特垂鑑諒,亟命遞改,俾便救護,仍治臣擅離之罪,以肅朝綱。臣無任云云。省疏具悉。爾其勿辭往護。
癸巳七月二十九日申時,上御興政堂。七夕製科次入侍時,左副承旨趙容和,記事官洪大稱,記注官李冀楨,記事官朴齊憲,弘文提學金履載,試官副摠管洪永謨,右承旨李憲球,同副承旨兪星煥,兵曹參知李寅敎,對讀官直閣吳取善,副校理金箕晩,副修撰成遂默,弼善權大肯,司書徐元淳,以次進伏訖。上曰,科次爲之。履載曰,被選試券,合爲十張矣,何以書等乎?上曰,二張書三下,一張書草三下,七張書次上,可也。履載書等訖,容和以次坼祕封讀奏。上命書傳敎曰,七夕製表居首三下一幼學柳庠東,直赴會試。之次三下進士吳肯默給二分。之次草三下進士洪遠燮給一分。之次次上進士李光翼等七人,竝令該曹,考例施賞。又命書傳敎曰,入格儒生,明日廣達門外施賞。仍命退,諸臣以次退出。
上在慶熙宮。停常參·經筵。
藥房提調趙萬永,副提調李紀淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李憲球啓曰,大司憲宋穉圭,執義鄭日泰,掌令安允璟·權弘復,持平金世忠·金持泰在外,監察茶時之意,敢啓。傳曰,知道。
兪星煥啓曰,備邊司郞廳來言,今日賓廳日次,而領議政李相璜,左議政沈象奎,俱有身病,右議政未差,不得來會云矣,敢啓。傳曰,知道。
李紀淵啓曰,行左承旨金弘根,右承旨李憲球,今日不爲仕進,竝卽牌招,何如?傳曰,允。
傳于趙秉常曰,禮房承旨,馳詣宗廟·永寧殿·景慕宮,奉審摘奸以來。
趙秉常啓曰,左右史不可不備,別兼春秋金大根·洪鍾應·李謙在,旣有只推之命,竝卽牌招,推移入直,何如?傳曰,允。
傳于兪星煥曰,明日出宮門路,以廣達門爲之。
以右承旨李憲球牌不進罷職傳旨,傳于李紀淵曰,只推。
以別兼春秋金大根·洪鍾應·李謙在牌不進罷職傳旨,傳于趙秉常曰,只推。
傳于趙秉常曰,發遣吏郞,諸執事淸齋與否,摘奸以來。
以公忠監司趙秉鉉狀啓,進上早紅柿子,節序太早,限內不得封進,惶恐待罪事,傳于趙秉常曰,勿待罪事,回諭。
兪星煥,以兵曹言啓曰,宣傳官元永麟,內禁衛將白殷鎭,俱以病難供職,呈狀乞遞,僉知中樞俯事蔡中永·李繼祜,五衛將李章玉·李基德,文臣兼宣傳官朴奎賢,俱爲除授在外,上來無期云,竝改差,新除授公忠兵虞候沈昌奎,親病沈重,時月之內,萬無離側赴任之望,呈狀乞遞,依例罷黜,何如?傳曰,允。
上在慶熙宮。停常參·經筵。
上詣崇政殿月臺。景慕宮秋享大祭香祝親傳入幕次後,內閣·政院·玉堂·藥房口傳問安。答曰,知道。還內後口傳問安。答曰,知道。
兪星煥啓曰,來初五日朝參日次矣,敢稟。傳曰,停。
李憲球啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
李紀淵啓曰,同敦寧金蘭淳除拜後過三日不爲出肅,依定式推考警責,仍卽牌招察任,何如?傳曰,允。
傳于趙秉常曰,禮房承旨馳詣景慕宮,奉審摘奸以來。
傳于趙容和曰,留院公事入之。
傳于趙秉常曰,發遣吏郞,諸執事淸齋與否,摘奸以來。
傳于李憲球曰,當該捧納承旨推考。
趙秉常啓曰,卽者社稷署官員來言,今初三日神室修改還安祭時,提調當爲進參,而都提調李相璜有身病,提調未差,不得擧行云。未差之代,政官牌招,開政差出,何如?傳曰,允。
有政。吏批,判書朴宗薰進,參判金陽淳,參議吳致愚牌不進,右副承旨趙秉常進。以朴綺壽爲弘文提學,李錫奎爲社稷提調,金陽淳爲尙衣提調,廣州留守單金履載。
兵批,判書朴周壽,參判李志淵,參議洪祐燮病,參知李寅敎入直進,同副承旨兪星煥進。護軍徐永麟,副護軍蔡中永·李繼祜,南漢守禦使單金履載,以上竝單付。
傳于趙秉常曰,左承旨許遞,前望單子入之。
承旨前望單子入之,金蘭淳落點。
以吏曹參議吳致愚牌不進罷職傳旨,傳于趙秉常曰,只推。
趙秉常,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
兪星煥,以訓鍊都監言啓曰,本局別將尹禹鉉身病甚重,勢難察任,改差,何如?傳曰,允。
李憲球,以刑曹言啓曰,罪人尹謙洙今旣捉得,所當與在囚之洪道謹,一體嚴刑究問,而連値齋日,不得用刑,待過齋擧行之意,敢啓。傳曰,知道。
癸巳八月初一日辰時,上詣崇政殿月臺。景慕宮秋享大祭香祝親傳入侍時,行都承旨李紀淵,行左承旨金弘根,右承旨李憲球,左副承旨趙容和,右副承旨趙秉常,同副承旨兪星煥,記事官洪大稱·兪鎭五·朴齊憲·徐憲淳,直閣吳取善,待敎金學性以次侍立。時至,上具翼善冠·衮龍袍,乘輿出興泰門,藥房提調趙萬永,副提調李紀淵進曰,侵早勞動,聖體,若何?上曰,一樣矣。由廣達門入崇政門,至月臺,上降輿就褥位,南向立。獻官戶曹判書洪奭周陞進褥位之左。上跪,秉常捧香祝東向跪進,上受香祝,以授獻官,奭周西向跪受。上興,降就階下祗送位,西向立,奭周奉香祝,由正路出,上鞠躬,香祝過後,上平身入小次。少頃,上還出次,乘輿出崇政門,入廣達門,由興泰門還內。諸臣以次退出。
上在慶熙宮。停常參·經筵。
兪星煥,以都摠府言啓曰,勅使旣已回程,今日入直內三廳武兼禁軍及軍兵等中日習射技放,請出標信。傳曰,知道。
又啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
又啓曰,禁衛大將李鐵求以南壇淸道事,今方出去矣。兼帶右邊捕盜大將命召及大將牌·傳令牌,何以爲之,而捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察,仍佩往來。
又啓曰,右邊捕盜大將他邊大將兼察事,命下矣。兼察右邊捕盜大將金煐,卽爲牌招聽傳敎,何如?傳曰,允。
傳于趙秉常曰,禮房承旨馳詣受香諸處,奉審摘奸以來。
兪星煥啓曰,行都承旨李紀淵,行左承旨金蘭淳,右承旨李憲球,左副承旨趙容和不爲仕進,右副承旨趙秉常監祭進去,院中只有臣一人,伴直無人。左副承旨趙容和所當牌招,而拘於廳規,不得請牌,何以爲之?敢稟。傳曰,牌招,新除授左承旨一體牌招。
又啓曰,卽者禮曹郞廳來言,明日宗廟·永寧殿·永禧殿修改時,判書當爲進參,而判書李羲甲有身病,不得進參云,卽爲牌招,何如?傳曰,許遞,前望單子入之。
禮曹判書前望單子入之,金在昌落點。
兪星煥啓曰,卽者社稷署官員來言,明日神室修改還安祭時,提調當爲進參,而都提調李相璜,提調李錫奎有身病,不得進參云。提調卽爲牌招,何如?傳曰,允。
又啓曰,社稷提調李錫奎牌不進推考傳旨,今方捧入,而明日修改還安祭,當爲進參,如是違牌,事甚未安。更爲牌招,何如?傳曰,允。
又啓曰,社稷提調李錫奎再牌不進推考傳旨,今方捧入,而明日修改還安祭,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,社稷提調李錫奎三牌不進推考傳旨,今方捧入,而明日修改還安祭,當爲進參,而連事違召,不卽承膺,事體所在,萬萬未安。所當更請牌招,而係是一日四牌,何以爲之?敢稟。傳曰,許遞,前望單子入之,待下批,牌招察任。
社稷提調前望單子入之,李羲甲落點。
兪星煥啓曰,卽伏見慶尙左水使沈漢永今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以吏曹言啓曰,今此社稷大祭祭官,當爲磨鍊,而堂下侍從,極爲苟艱,時任玉堂,塡差以入之意,敢啓。傳曰,知道。
又以吏曹言啓曰,童蒙敎官金洙根,以其身病,呈狀乞遞,改差,何如?傳曰,允。
又以吏曹言啓曰,卽伏見公忠道·慶尙道褒貶啓本,則唐津縣監魚在璿,以報偶緣飾,操倘匿瑕爲目,保寧縣監李羲臣,以何求赫聞自有公眼爲目,則俱宜置下考,而置諸中考,平澤縣監李海善,以愼莫聽吏,無僞者鮮爲目,順興縣監申匡一,以謗或由偏爲目,則俱宜置中考,而置諸上考,殊無嚴明殿最之意,兩道道臣推考警責,唐津縣監魚在璿,保寧縣監李羲臣竝罷黜,平澤縣監李海善,順興縣監申匡一,竝中考施行,何如?傳曰,允。
又以司饔院都提調·提調意啓曰,本院所屬分院柴場·火田及家戶在於廣州·楊根,而本官監色踏驗時,分院監色眼同執卜,以爲燔所支放之需,終奈客主之形不同,强弱之勢懸殊,竝被裁抑,稅入日蹙,蓋柴山之不許各衙門屯田,卽壬寅定式,而火田多墾之山,便稱本府屯田,全數懸頉。且元田外連幅加耕,屬之廣州,連幅外竝屬分院,卽丙子定式,而無論連幅與否,混稱本府加耕,一卜不執,甚至土豪輩廣占墓地,私作禁養,多護村落,妄托廊戶,加墾火耕,勒定立案者,往往有之。本府監色,拘於顔私,貪其利誘,任他冒占,從以隱匿,實起實戶,漏免居多,而惟以難捧者,苟然塞責,自分院一或摘發,則本府監色,誣以濫執,直加刑囚,轉生葛藤,名雖眼同,實爲鉗制,以今較昔,其爲減縮,恰爲三百餘石,匠役放料,每患不足,分院之漸致凋殘,職由於此矣。矧今饑饉之餘,山田多廢,流戶未集,陳起混淆,虛實相蒙,偸弄倖免,勢所必至。本院郞廳親審摘奸,卽是累百年定式,而近久停閣,生弊此極。今年則另飭該郞,一遵舊典,躬親踏驗,以爲從實執稅之地,郞廳摘奸時,地方官例爲眼同,而勅行纔過,秋務方殷,依辛酉啓稟節目,本邑鄕色,竝令待候,逐庫踏驗,本邑監色與土豪輩冒占偸弄之處,如有襲謬執迷,怙强肆惡之弊,一一査報,依律嚴勘,則一二年間,雖未必盡爲復舊,而在本院,亦足爲祛弊蘇殘之方。竝以此意,分付廣州留守·京畿監司處,自今年依此擧行,何如?傳曰,允。
趙容和,以戶曹言啓曰,謹奉傳敎,宣禧宮正堂以下滲漏處修改吉日時,令日官崔福基推擇,則今八月十九日辰時爲吉云,以此日時擧行之意,敢啓。傳曰,知道。
又以戶曹言啓曰,今番勅行時,上副勅元禮單·例贈·別贈·贐行·都求請,別求請及通官以下元禮單·賞給都求請·別求請各項物種,或折銀或以本色持去者,元數區別懸註,別單書入之意,敢啓。傳曰,知道。
又以宣惠廳言啓曰,本廳郞廳李應淵纔已啓下矣。本廳多有擧行事,令該曹口傳付軍職,使之冠帶常仕,何如?傳曰,允。
上在慶熙宮。停常參·經筵。
兪星煥啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
傳于趙秉常曰,禮房承旨馳詣社稷·永禧殿·文廟,奉審摘奸以來。
趙容和啓曰,卽者社稷署官員來言,今日神室修改還安祭時,提調當爲進參,而都提調李相璜有身病,提調李羲甲以宗廟署提調,宗廟修改進去,無進參之員云,何以爲之?敢稟。傳曰,許遞,前望單子入之。
社稷提調前望單子入之,徐俊輔落點。
右副承旨趙秉常書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣白嶽山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位板後,復命之意,敢啓。傳曰,知道。
以全羅監司徐有榘狀啓,靈巖等邑人物渰死事,傳于趙容和曰,聞甚矜惻,元恤典外,別加顧助,如有生前身還布,竝蕩減事,分付。
兵曹口傳政事,護軍單鄭基善。
傳于趙容和曰,京畿監司有闕之代,政官牌招開政。
有政。吏批,判書朴宗薰進,參判金陽淳,參議吳致愚牌不進,左副承旨趙容和進。以金弘根爲同敦寧,鄭基善爲左尹,尹聲大爲禮曹參議,李憲在爲西部都事,朴顯圭爲童蒙敎官,朴岐壽爲京畿監司,閔翊顯爲唐津縣監,崔致憲爲保寧縣監。
兵批,判書朴周壽,參判李志淵,參議洪祐爕病,參知李寅敎入直進,同副承旨兪星煥進。護軍金弘根·尹致謙,副護軍徐箕淳,副司果金龍根,以上竝單付。
吏批,再政。以尹致容爲景慕宮令。
兵批,再政。兼京畿兵馬水軍節度使單,朴岐壽。
以吏曹參議吳致愚牌不進罷職傳旨,傳于趙容和曰,只推。
兵曹口傳政事,副司果單李應淵。
吏曹啓目粘連啓下是白有亦,觀此黃海道暗行御史洪羲錫書啓,則安岳前郡守趙忠植,海州前判官金永淳等段,御史旣已封庫,竝只令該府拿問嚴勘爲白乎旀,豐川前府使尹濟弘段,昨秋災結之濫報剩餘爲七十五結,而十結則帖給由吏與都吏,其餘六十五結價錢七百八十兩,屬之私用是如爲白乎旀,前前府使李晩植段,十朔之內,九易座首,捧賂合爲八百五十兩是如爲白乎旀,長淵縣監李仁泳段,本邑還穀之一兩代捧者,便成痼瘼,添數加入,夤緣幻弄者,名色不一,已極寒心,賑資太一百石,粟二百石,稷二百石,自營門以詳定價下送,使之立本,則乃以每石一兩分給,而剩餘錢一百六十兩零,歸屬無處,營賑太一百石,營穀會減之關文,雖在差後,亦以一兩先爲立本,以作摠外之還穀是如爲白乎旀,前縣監金星翼段,訟獄任窠,惟賂是視,結錢之一千兩犯用,尙作該吏之負逋,前後鬻鄕錢合爲一千一百兩,勒構罪名,暗地受賂者爲五百二十五兩是如爲白乎旀,松禾縣監金尙義段,流來還逋八千五百二十三石零,莅任以後,亦爲掩置,及其秋捧,各樣耗作一千七百九十兩二錢,則犯作於元穀中,六百三十六兩四錢五分,則白徵於坊民處是如爲白乎旀,康翎縣監朴民翰段,賑資太以還捧中取用,而出庫一百六十九石內,用餘太七十八石零,從時價執錢,而將欲待秋立本云者,有違法意。昨秋劃下災,以七分八把分俵,餘在十三結十九負八束,歸屬無處,及臣摘發之後,以屬之民庫,成報以來,屬之民庫,亦非法意是如爲白臥乎所,上項四邑前後守令,竝只令該府拿問處之爲白乎旀,瑞興府使金永錫段,觴或過濫,不無滯訟,救急穀之以儲置米取用者,雖係變通,亦非經法是如爲白乎旀,麒麟道察訪李致五段,浮謗有損體貌,用杖時或過濫是如爲白有臥乎所,竝只推考爲白乎旀,白川郡守鄭世翼段,本之文雅,濟以綜明,到底精力,隨處誠勤,官需之低價退限,火粟之全數蕩減,各項民納之或蠲或減者,數甚夥多,俱係實惠,抄飢也雖廣而無濫,分饋也至精而務實,婦孺亦愛,鄰境咸頌是如爲白乎旀,豐川府使李元緖段,倉穀之斛量分給,而吏莫售奸,官捧之退却襲謬,而民皆稱廉,煎粥則必期稠濁而調適,分糧則務從精實而優厚,誠力到底,頌聲溢境是如爲白有臥乎所,上項兩邑守令,治績若是茂著,宜示激勸之政。鄭世翼段,似當施以陞敍調用之典是白乎旀,李元緖段,似當施以兒馬賜給之典是白乎矣,竝只係干恩賞,臣曹不敢擅便,上裁敎是白乎旀,監司鄭知容段,初政察眉,庶有修擧之效,列邑拭目,可見彈壓之實是如爲白乎旀,前監司金蘭淳段,賑救之誠意甚懇,體重宸如傷之念,錢穀之措劃得宜,副一路望哺之情,庫儲之極力充補,可見存心於實地是如爲白有臥乎所,道臣體重,竝姑勿論爲白乎旀,其餘前後守令·察訪等段,績乏優異,疵無顯著,竝只置之爲白乎旀,閫帥·中軍·虞候·邊將等乙良,令兵曹稟處,何如?判付。啓,依回啓施行爲良如敎。
兵曹啓目粘連,觀此黃海道暗行御史洪羲錫書啓,則前水使白恒鎭段,事務不能照察,奸弊無怪繁氄是白如乎,本府還弊之立本,便成謬例,而其所取剩,合爲一千四百五十七兩零是白如乎,藉曰襲謬,亦係違法是如爲白有臥乎所,府還之立本取剩,雖是襲謬,亦非經法,令該府拿問處之爲白乎旀,其餘閫帥·中軍·虞候·邊將,別無優異之績,亦無顯著之疵,竝只置之,何如?判付。啓,依允。
義禁府啓目,楊州牧使柳相弼,安城郡守徐灝淳,竹山府使李顯夔,仁川府使李益秀,楊根郡守趙鎭剛,砥平縣監朴宗琰,陰竹縣監李䆃重,始興縣令沈碩奎等原情云云。傳旨內辭緣,泛稱遲晩,徐灝淳·李益秀·趙鎭剛·朴宗琰·李䆃重·沈碩奎等段,刑推得情,柳相弼段,曾經閫帥,李顯夔段,曾經宣傳官,勿爲請刑,載在大典通編,竝只議處,何如?判付。啓,後勿如是之意嚴飭,竝只放送爲良如敎。又啓目,黃海前水虞候金廷煥原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
兪星煥,以訓鍊都監·禁衛營·御營廳言啓曰,御營廳字內興元門南邊宮墻一間許頹圮處及開陽門東邊宮墻一間內面缺落處,今八月初四日爲始,三營合力改築之意,敢啓。傳曰,知道。
領議政李相璜箚曰,伏以,社稷神室修改提調一員,當爲擧行,而臣以兼管,方待罪本署矣。臣若無故,可以進去,而臣有賤疾,無以自力,致使僚提去就,上煩應酬,病思悚蹙,無所自容。玆具短箚自訟。伏乞聖慈,俯賜鑑諒,汰免臣本署兼銜,仍降威罰,以彰其慢焉。取進止。答曰,省箚具悉卿懇。提調已許遞矣,卿其安心調理。仍傳于趙容和曰,此批答,遣史官傳諭。
京畿監司鄭基善疏曰,伏以,臣受任於積弊之局,拜命於大歉之會,群生阽危,聖念憂勤,身不自有,冒據匪據,居然八易月矣。方春議賑,上澤是宣,及夏受明,君靈攸濟,畿輔之保有今日,皆朝家賜耳,臣未嘗出一謀發一慮,措諸事爲,以效一日之責,民生則腐草浮苴,根蔕未固,而臣不能奠安之,郡邑則殘枰敗棊,錯落無綜,而臣不能齊整之,人力絀而田野不闢,吏奸滋而倉厫俱虛,有百憂虞,無一修擧,而臣之所日夕憧憧,半歲役役,直不過牽架補漏,苟且彌縫而止,矯救固已尙矣,憂懼反有甚焉。眷彼數十州殿屎餘氓,薾然如大病之新起,瘡痍甫完,眞元已脫,縱使深於醫者,一心撫摩,百計調護,誠難善其後而保其生。況可屬之於空疎如臣,蔑效如臣,苟然挨過,任他悠泛,有若委之庸醫,不念少愈之戒哉?臣本無才無能,百不踰人,又自前月喪耦之後,情理絶悲,精爽遁褫,喪威所剝,疾病交加,暈眩宿症,淋濕添祟,臨食而阻胃,當寐而明發,心血內耗,形觀外鑠,一日二日,敗兆百出,應事務則漫無省察,對簿書則懵無頭緖,平居忽忽,猶不能自力,尙可抖摟精神,按全省而理繁務乎。爲今之計,惟有早解重擔,以免公私之僨敗,而適値客使壓境,營務旁午之時,有不敢言私,迎送之行,擔舁來往,今幸賓不顧而事已竣矣,亦何敢一向囁嚅,自阻於閔覆之天乎?不惟疾痛之必呼,不暇緩聲,抑有情事之甚苦,不敢不陳,凡朝臣之亡妻歸葬,卽邦典所許,秪緣臣絆縻官守,尙不得經紀襄事,日月屢更,禮限將逾,而臣本單孑,有子亦稚,非臣躬檢,無以歸骨於先塋之側,情實悲酸,勢難伈泄。玆敢不避煩猥,疾聲哀籲於天地父母之前,干冒崇嚴,冞增惶霣。伏乞聖慈,曲加諒燭,俯賜矜愍,將臣藩寄,亟行鐫改,以爲公私兩幸焉。臣無任云云。答曰,省疏具悉。所請依施。
上在慶熙宮。停常參·經筵。
李憲球啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
又啓曰,右副承旨趙秉常今日不爲仕進,卽爲牌招,何如?傳曰,許遞,前望單子入之。
承旨前望單子入之,李同淳落點。
李憲球啓曰,新除授同副承旨李同淳,卽爲牌招,何如?傳曰,允。
又啓曰,行都承旨李紀淵,行左承旨金蘭淳不爲仕進,左副承旨趙容和,右副承旨兪星煥式暇出去,同副承旨李同淳在外,院中只有臣一人,伴直無人。行左承旨金蘭淳,所當牌招,而拘於廳規,不得請牌,何以爲之?敢稟。傳曰,在院承旨外,竝許遞,前望單子入之。
承旨前望單子入之,金陽淳·鄭基一·李寅泰·金興根·韓鎭㦿落點。
李憲球啓曰,新除授同副承旨韓鎭㦿,卽爲牌招,以爲伴直之地,何如?傳曰,允。
注書兪鎭五病,代以南獻中爲假注書。
傳于李憲球曰,有實故摠管許遞,前望單子入之。
摠管前望單子入之,都摠管申在植,副摠管朴齊一落點。
以京畿監司鄭基善狀啓,果川縣居民李昌己等出義冒險救活衆命事,傳于李憲球曰,觀此狀辭,當其洪濤震蕩之際,五人等之冒危赴難,使二百餘人皆得全活,無一致命者,極爲嘉尙,不可無拔例褒賞之典。竝令該曹卽爲從願施賞,以爲激勵之地,可也。
兵曹口傳政事,護軍單李紀淵。
李憲球,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以義禁府言啓曰,豐川前府使尹濟弘,前前府使李晩植,長淵縣監李仁泳,前縣監金星翼,松禾縣監金尙義,康翎縣監朴民翰等竝拿問處之事,傳旨啓下矣。尹濟弘·金星翼等今方待命拿囚,李晩植下去廣州地,李仁泳·金尙義·朴民翰等俱在任所云,依例發遣府書吏·羅將,竝拿來,何如?傳曰,竝待待命拿囚。
刑曹啓目口傳下敎內,洪道謹爲名漢,欲圖鑄錢,僞造宮人之手蹟以欺人,究厥所爲,不知至於何境,爲先嚴刑究問,尹班同謀云,各別嚴刑,一體取招以入事,命下矣。尹謙洙之圖得內寺鑄錢,洪道謹之僞造宮人筆蹟,箇箇自服,謹依下敎,嚴刑取招以入。朴東根·徐潤國,旣出各人之招,事當一問,而身係掖屬,不得如例取招,金喜隣·許淡,別無更問之端,李芸婢福蟾,或爲和應,或爲紹介,究厥所爲,合有懲勵,自臣曹分輕重勘處,何如?判付。啓,尹謙洙段,敢生窮斯濫矣之心,符同無賴之漢,假托鑄錢之說,欲騙人財物者,所爲無據。洪道謹段,甘聽尹哥之指嗾,僞造宮人之筆蹟,欲遂其奸計者,尤爲駭痛。竝嚴刑一次,遠地定配。宮婢福蟾段,如渠下賤之類,不足深責,懲治放送,徐潤國·朴東根,勿論,金喜隣·許淡段,別無可問之端,竝爲放送,可也。
上在慶熙宮。停常參·經筵。
夜四更,灑雨下雨,測雨器水深三分。
藥房提調趙萬永,同副承旨韓鎭㦿啓曰,伏未審日間,聖體若何,寢睡·水刺之節,何如?臣等率諸御醫,趙早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李憲球,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李寅泰啓曰,明日常參·經筵,取稟。傳曰,停。
李憲球啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政李相璜,左議政沈象奎俱有身病,右議政未差,不得來會云矣,敢啓。傳曰,知道。
注書洪大稱病,代以尹敎成爲假注書。
傳于金陽淳曰,吏曹參判有闕之代,前望單子入之。
吏曹參判前望單子入之,金蘭淳落點。
備邊司薦望,以鄭祖榮爲開城留守。
以京畿監司鄭基善狀啓,楊根郡人命渰死事,傳于鄭基一曰,許多人命之一時渰死,聞甚驚慘,元恤典外,別加顧助,如有生前身還布,竝蕩減。未拯人段,卽爲搜拯事,廟堂一體措辭分付。
金陽淳,以吏曹言啓曰,今此文宣王釋奠祭祭官,當爲磨鍊,而堂下侍從,極爲苟艱,時任玉堂埴差以入,而祭官中時無職名人,令該曹口傳付軍職,何如?傳曰,允。
兵曹口傳政事,副司果成龍申·朴齊輝,以上竝單付。
李寅泰,以內醫院都提調·提調意啓曰,本院提調,例不得兼帶金吾之任矣,副提調金陽淳所帶同義禁,許遞,何如?傳曰,允。
又以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,徽慶園當展謁矣,親祭磨鍊日字,以晦間擇入。
又以禮曹言啓曰,以陵幸取稟草記,傳曰,徽慶園當展謁矣,親祭磨鍊日字,以晦間擇入事,命下矣。幸行吉日,令日官朴周煥推擇,則今八月二十七日二十九日俱吉云,以何日定行乎?敢稟。傳曰,以二十九日爲之。
傳于李憲球曰,右副承旨入侍。
兵曹,徽慶園幸行時軍令,八月二十九日出宮,園所展謁,自闕門十五里親祭,當日還宮。
李憲球,以兵曹言啓曰,今此幸行時,隨駕營門,當爲磨鍊矣。禁御兩營鄕軍則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍十哨,禁衛營京軍一哨,訓禁兩將率領爲先後廂,馬軍四哨,兩營騎士,各一番爲之,禁軍四番爲之,御營廳留都,可也。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨秋幸行時,三百名,餘軍一百名磨鍊矣。今番則何以爲之乎?敢稟。傳曰,三百名,餘軍五十名爲之。
又以兵曹言啓曰,在前幸行時,摠戎使率訓局餘軍,開陽門外留陣矣。今亦依此擧行,何如?傳曰,允。
又以兵曹言啓曰,今此徽慶園幸行時,十里外斥堠伏兵傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣。今亦依此擧行,何如?傳曰,允。
又以司僕寺一二提調意啓曰,今此徽慶園展謁親祭時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
又以兵曹言啓曰,開陽門東邊墻垣一間內面缺落處,今已畢築矣。把守軍兵,解送直所之意,敢啓。傳曰,知道。
又以兵曹言啓曰,興元門南邊墻垣一間許頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內興元門南邊宮墻一間許頹圮處,今已畢築,把守軍兵還入直所事,自兵曹草記矣。把守北二營入直軍還入直所,而添入軍依例解送之意,敢啓。傳曰,知道。
又以訓鍊都監言啓曰,別監姜世俊犯夜被捉於本局邏卒,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,犯夜別監姜世俊移送秋曹事,命下矣。姜世俊依更數,決笞三十度,放送之意,敢啓。傳曰,知道。
又以刑曹言啓曰,尹謙洙·洪道謹等究覈啓目判付內,尹謙洙段,名以班族,敢生窮斯濫矣之心,符同無賴之漢,假托鑄錢之說,欲騙人財物者,所爲無據。洪道謹段,甘聽尹哥之指嗾,僞造宮人之筆蹟,欲遂其奸計者,尤爲無嚴駭痛。右兩人段,竝嚴刑一次,遠地定配。宮婢福蟾段,如渠下賤之類,不足深責,懲治放送。徐潤國·朴東根,勿論。金喜隣·許淡段,別無可問之端,竝爲放送可也事,命下矣。尹謙洙全羅道康津縣,洪道謹咸鏡道鍾城府定配所,而前已受刑,待栲訊限滿,加刑一次,竝爲押送,婢福蟾嚴刑一次,懲治放送之意,敢啓。傳曰,知道。
義禁府啓目,安岳前郡守趙忠植,海州前判官金初淳等原情云云。傳旨問目內辭緣,泛稱遲晩,所當請刑是白乎矣。趙忠植段,曾經侍從,勿爲請刑,載在大典通編,議處,金初淳段,刑推得情,何如?判付。啓,依允爲旀,金初淳段,除刑推議處爲良如敎。又啓目,豐川前府使尹濟弘,前前府使李晩植,長淵前縣監金星翼等原情云云。傳旨內辭緣,泛稱遲晩,所當請刑是白乎矣。尹濟弘·李晩植等段,年滿七十,法不當請刑,金星翼段,曾經宣傳官,勿爲請刑,載在大典通編,竝只議處,何如?判付。啓,依允。又啓目,黃海前水使白恒鎭原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付。啓,依允。又啓目粘連,向前金廷煥亦,三條所犯,俱係鄙瑣,至於躬毆兵吏,尤極駭妄,不可以囚供之發明,有所容恕,以次照律,何如?判付。啓,依允。
癸巳八月初五日申時,上御興政堂。右副承旨入侍時,右副承旨李憲球,記事官兪鎭五·朴齊憲·徐憲淳以次進伏訖。上命軍令入之。兵曹判書朴周壽持軍令追入跪進,憲球讀奏軍令,上命踏啓字以下,憲球書判付讀奏訖,還授周壽。上曰,兵判先退。周壽持軍令退出。仍命退,承史以次退出。
上在慶熙宮。停常參·經筵。
自午時至申時,灑雨下雨,測雨器水深二分。申時,雨雹,狀如小豆。
李寅泰啓曰,明日常參·經筵,取稟。傳曰,停。
韓鎭㦿啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
鄭基一啓曰,左副承旨金興根,今日不爲仕進,卽爲牌招,何如?傳曰,允。
注書兪鎭五病,代以李源庚爲假注書。
李寅泰啓曰,吏曹郞廳來言,唐津縣監閔翊顯,諫院則雖已署經,憲府則大司憲宋穉圭,執義鄭日泰,掌令安允璟·權弘復,持平金持泰·金世忠俱在外,不得署經云,何以爲之?敢稟。傳曰,一司除署經。
傳于鄭基一曰,今番幸行時,京擧動例爲之,凡係民事,務從省約,出還宮時植炬,除之,屬於役民事,皆以儲置米會減事,分付。
傳于李寅泰曰,砥平縣監朴宗琰與平昌郡守鄭祉榮,口傳相換。
以左副承旨金興根牌不進罷職傳旨,傳于鄭基一曰,只推。
以慶尙監司徐憙淳狀啓,迎日縣人命渰死事,傳于鄭基一曰,聞甚驚惻,元恤典外,別加顧助,如有生前身還布,竝蕩減事,分付。
李寅泰,以奎章閣言啓曰,景慕宮望廟樓今秋大奉審,臣學性與本宮提調洪羲俊進詣,展奉奉審,無頉之意,敢啓。傳曰,知道。
韓鎭㦿,以都摠府言啓曰,今此動駕時,侍衛·寶劍·守宮當爲備員,而都摠管申在植在外,副摠管朴齊一有身病,二員未差,無以備員。令政院稟旨變通,仍令該曹,以在京無故人,只〈口〉傳差出,待下批,牌招,以爲備員進參之地,何如?傳曰,允。
又啓曰,因都摠府草記,今此動駕時,侍衛·寶劍·守宮當爲備員,而都摠管申在植在外,副摠管朴齊一有身病,二員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
李寅泰,以吏曹言啓曰,砥平縣監朴宗琰,平昌郡守鄭祉榮口傳相換事,命下矣。鄭祉榮以前任永平縣令,解由方在未出中,何以爲之?敢稟。傳曰,勿拘。
吏曹口傳政事,砥平縣監朴宗琰,平昌郡守鄭祉榮,相換。
李寅泰,以弘文館言啓曰,上番副校理臣黃浩民,以社稷大祭祭官,今日議政府肄儀時,晝仕出去之意,敢啓。傳曰,知道。
又以禮曹言啓曰,卽接公州幼學金成鉉所志,則以爲,同生兄景鉉嫡妾俱無子,以同姓二十四寸兄浩龍第二子濟福,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金成鉉所訴旣如此,依定式金浩龍第二子濟福,立爲金景鉉之後,何如?傳曰,允。
又以奉常寺都提調意啓曰,祭享所用秋等中脯,依定式今八月初六日始造之意,敢啓。傳曰,知道。
又以迎接都監言啓曰,卽接伴送使謄移,則上勅書出柱聯一對,請揭于大同館內快哉亭,故申飭本官,使之刻揭,而柱聯謄本上送矣,正書以入之意,敢啓。傳曰,知道。
韓鎭㦿,以兵曹言啓曰,今此徽慶園幸行時,各差備所把驛馬,別單磨鍊以入,而本曹驛馬外,不足之數,依前例京畿驛馬十五匹補把事,分付本道之意,敢啓。傳曰,知道。
又以兵曹言啓曰,同知中樞府事尹禹鉉,五衛將徐偉輔·朱東良,俱以病難供職,呈狀乞遞,竝改差,何如?傳曰,允。
又以訓鍊都監·禁衛營·御營廳言啓曰,御營廳字內開陽門東邊宮墻一間內面缺落處,今已畢築,把守軍兵還入直所事,自兵曹草記矣。把守東營入直軍,還入直所之意,敢啓。傳曰,知道。
又以訓鍊都監·禁衛營·御營廳言啓曰,訓鍊都監字內武德門西邊宮墻四處十間許頹圮處,今八月初七日爲始,三營合力改築之意,敢啓。傳曰,知道。
義禁府照目粘連,黃海前水虞候金廷煥矣,本府議啓內,三條所犯,俱係鄙瑣,至於躬打兵吏,尤極駭妄,不可以囚供之發明,有所容恕,以此照律,罪杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。又啓目粘連,向前白恒鎭亦,本府還政,雖有流來痼弊,不能痛革而仍襲者,不可無罪,以此照律,何如?判付。啓,依允。又啓目粘連,向前趙忠植段,繡啓之許多臚列,不翅狼藉,則實無以一二而明斷,囚供之逐條稱冤,亦皆非猝乍間得情是白乎旀,其中倉牟還之先爲入賑,雖諉以耗條,而旣非法例,都所錢之科外移用,旣稱有加下,則名色互換,尤難免違錯混圇之科,不可以囚供之逐條發明,有所容貸是白乎旀,金初淳段,繡啓論列,旣如彼歷陳,囚供指的,亦足謂有據是白乎所,或有該邑謬之仍襲,而繡衣則認以從新創例,或有穀執錢之相左,而該囚則確稱無麪不飥是白乎旀,外此許多條件,亦皆一一發明是白乎乃,其在重繡啓之道,有不可輕勘,竝只以此照律,何如?判付。啓,依允。又啓目粘連,向前尹濟弘段,吏偸災之査徵充給,加斂之民邑,結價之收捧,旣遵流來之例,囚供雖爲發明,繡啓若是臚列,以此照律爲白乎旀,李晩植段,外邑之鄕任遞易,自有常例,而數遞捧賂,繡啓若是論列,則以囚供發明之有據,不可曲恕,以此照律爲白乎旀,金星翼段,結錢畢納,旣在遞歸之前,鄕任遞差,皆遵儒鄕之約是白如,囚供雖爲極口發明,繡啓若是逐條臚列,則不可參恕,以此照律,何如?判付。啓,依允。
京畿監司朴岐壽疏曰,伏以,臣猥以駑姿,偏蒙鴻造,前後踐歷,無往非濫,而頃歲南藩重寄,寔出於試可之聖意,秪緣臣才非剸劇,識未周務,列邑彫彣而鎭撫昧方,群生殿屎而懷保失宜,玩愒歲餘,一無猷爲,辜恩負國,莫此爲甚,而倖免譴何,仍蒙恩遞,到底生成,在臣身而雖感,從他笑罵,撫往蹟而冞慙,曾未幾何,又有此畿藩寵除,何也?臣自聞命以來,精爽飛越,若身墜谷,神息遁,如頭撞柱,歷屢日而莫能自定,未敢知聖上奚取於臣,而誤恩之隆摯,若是其不憚煩也?夫方岳之任,孰非難愼,而至若畿甸,體貌尤別,密邇王都而鞏三輔根本之勢,捍衛京輦而按一路蕃宣之寄,其爲任也,如是綦重,雖在平常之時,不可人人而濫授。況今饑荒之餘,憂虞溢目,大賑纔畢而瘡痍未蘇,客使新經而杼軸俱空,以臣局外之見,雖未盡察其凋瘵之形,而參以聞睹,徵之經歷,庫儲之枵然,其勢必至,營弊之棼如,不言可想。雖使通才偉器,經事綜物,若陶侃之竹頭木屑,謝玄之履屐,皆當者居之,尙恐其無以措手,今乃卒然畀之於如臣空疎,責其彌綸矯救之方,臣誠左右思而莫究其說也。臣之已試蔑效之狀,殿下亦已照燭無餘,而納還符節,纔踰一朞,又承踰分之寵,臣若徒知感激,苟然出膺,不量己力,妄自擔夯,則是何異於膏敗車而重涉羊腸,駕漏船而復溯瞿塘也哉?畢竟使國事狼狽,臣身顚沛,灼然可知。與其致僨於後,悔無所及,曷若獲罪於前,早自爲計也?玆敢不避嚴畏,罄暴情實。伏乞天地父母,諒臣由中之懇,亟許鐫遞,以安私分,仍治臣逋慢之罪,以肅朝綱焉。臣無任云云。答曰,省疏具悉。卿其勿辭察任。
校理李垿疏曰,伏以,臣劣庸不才,遠在人後,猥玷淸籍,不爲聖世之棄物者,莫非洪造,宜有一分報效之忱,而外內居官,百無一能,則罔非臣孤恩負罪之日也。矧玆玉署華銜,尤豈臣久據之地也?臣自從新拜,屢叨見職,前後伴直,未嘗效一日之責,伈伈俔俔,應文備數而已,則臣之所有,臣固自知者明,而抑亦聖鑑之所燭也。噫,臣亦聖化中一物,夙昔之志,豈在溫飽,而第緣臣家本寒窶,親年彌高,居然所學,未免爲干祿之計,而全無稽古之力,口誦章句,舌䑛皮膜,至若聖經賢傳微辭奧旨,皇王帝覇治法政謨,窅然不知其爲何事,則歷數前修,何嘗有如臣空疎,而周旋於經幄之班哉?積久尸素,愧懼冞增。玆敢冒昧悉暴,仰瀆崇嚴,誠願殿下,特遞臣所帶館銜,以重公器,以安私分,不勝大幸。臣方丐免,何敢猥塵私懇,而竊有區區所甚切迫者,輒此冒陳,惟聖明之哀矜而軫察焉。臣父今年七十有六,臣祖母今年九十。假使不病不飢,及時祿養,人子之所大願,而況自少喫貧,夙抱貞疾,寧日恒少,傷敗備極,臣又計拙謀生,一身絲穀,常貽臣父之憂,是眞烏鳥之不若也。臣於頃年,幸除南邑,將老就養,歲餘而還,聖恩如天,闔門感戴,式至今日,夫豈有餘憾,而曾日月之幾何,臣祖母與臣父之顔髮,非復昔時,臣父則素患風痰,比年愈劇,榮衛隨損,如水益下,臣祖母則衰耄愈甚,恒在床褥而甘髓之供,每患不繼,蔘朮之補,尙奚暇言?臣祖母每於委席呻吟之中,顧語臣父曰,吾且死日無幾,爾亦老癃如此,而歉歲屢空,無以爲命,何由使垿乞一縣,得延吾與爾餘喘也?仍汪然出涕,臣父聞此,何辭可慰,臣亦當作何心?臣竊伏惟念,侍從臣陳情乞養,輒蒙孝理之化者,前後磊落,則臣於是,又安得不以諸臣之所已得於殿下者,望之於今日乎?臣抱玆至苦之懇,徒畏屑越,自阻仁覆之天,而不顧父母之養,則此奚但爲沒身之恨,而不孝又孰甚焉?此臣所以仰首鳴號,不得自已者也。伏惟聖慈,天地父母,俯燭臣情地實狀,特命選部,畀臣一小縣,俾遂臣一日之養,則臣祖母與臣父之餘年,皆殿下賜也,臣之生死隕結,當如何報也?臣無任云云。省疏具悉。疏辭許令該曹稟處,爾其勿辭察職。
上在慶熙宮。停常參·經筵。
金興根啓曰,來十一日朝參日次矣,敢稟。傳曰,停。
李寅泰啓曰,明日動駕,再明日社稷大祭齋戒,三明日聖節望闕禮相値,視事頉稟之意,敢啓。傳曰,知道。
李憲球啓曰,大司憲宋穉圭,執義鄭日泰,掌令安允璟·權弘復,持平金持泰·金世忠在外,監察茶時之意,敢啓。傳曰,知道。
李寅泰啓曰,來十一日輪對日次矣,敢稟。傳曰,當次人受點,後日次待令。
傳于金陽淳曰,閫帥有闕之代,政官牌招開政。
傳于金陽淳曰,山林外臺諫竝許遞,今日政差出。
金陽淳啓曰,行吏曹判書朴宗薰,參判金蘭淳,參議吳致愚牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書朴宗薰,參判金蘭淳,參議吳致愚再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
有政。吏批,判書朴宗薰進,參判金蘭淳陳疏,參議吳致愚牌不進,行右承旨李寅泰進。以南履懋爲大司諫,鄭琦和爲執義,鄭東煥爲司諫,李炫章·韓錫祉爲掌令,尹師殷·鄭誠一爲持平,朴時源爲獻納,金東健·金宗虎爲正言,李德鉉爲工曹參判,金蘭淳爲同義禁,李秉孝爲工曹佐郞,直閣單吳取善,開城留守單鄭祖榮。
兵批,判書朴周壽進,參判李止淵病,參議洪祐燮入直,參知李寅敎病,右副承旨李憲球進。以朴綺壽爲知事,李瀅夏·李鼎會爲同知,李昌錫·金舜鍾爲僉知,柳基常爲宣傳官,尹喜用爲內禁將,金性浩·趙光夏·田趾悅·金鎭濂爲五衛將,李相冕爲宣傳官,沈能俊爲慶尙左兵使,李得壽爲公忠兵虞候,朴道淳爲鳥嶺別將,李寬培爲景福將,李再馨爲昌德將,大護軍申在植,護軍尹禹鉉,副護軍趙容和·趙秉常·兪星煥·李同淳·任鼎常,副司直鄭日泰·權拚·安允璟·權弘復·金持泰·金世忠,副司果李承憲·李貞夏,兼管理使單鄭祖榮,以上竝單付。
傳于李憲球曰,明日出宮內門路,以廣達門爲之。
李憲球啓曰,明日動駕,兩司侍臣當爲進參,除在外外,未肅拜人員,竝待開門牌招,何如?傳曰,允。
以吏曹參議吳致愚三牌不進禁推傳旨,傳于李寅泰曰,分揀。
以濟州防禦使韓膺浩狀啓,進上靑橘未備定例,惶恐待罪事,傳于李寅泰曰,勿待罪事,回諭。
以江原監司李憲瑋狀啓,春川等邑人物渰壓死事,傳于鄭基一曰,聞甚矜惻,渰壓死人如有生前身還布,竝蕩減事,分付。
兵曹口傳政事,以金箕殷爲都摠管,徐淇修·韓耆裕·趙運永爲副摠管。
金興根,以備邊司言啓曰,慶尙左兵使申緖在任卒逝矣。返柩時擔軍,依法典題給事,分付,何如?傳曰,允。
李憲球,以義禁府言啓曰,時囚罪人金廷煥杖六十,徒一年定配照律公事判付內,依允,功減一等事,命下矣。金廷煥功減一等,減徒加杖,杖一百收贖,告身盡行追奪,放送之意,敢啓。傳曰,知道。
吏曹啓目粘連,觀此弘文館校理李垿上疏,則以爲,臣父今年七十有六,臣祖母今年九十,假使不病不飢,及時祿養,人子之所大願,而況臣父素患風痰,比年愈劇,榮衛隨損,如水益下,臣祖母衰耄愈甚,恒在床褥,甘髓之供,每患不繼,蔘朮之補,尙奚暇言?伏惟聖慈,俯燭臣情地實狀,特命選部,畀臣一小縣,俾遂一日之養亦爲白有臥乎所,李垿之家貧親老,菽水難繼之狀,卽通朝之所共知,許畀一邑,以遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
義禁府照目,安岳前郡守趙忠植·海州前判官金初淳等矣本府議啓內,趙忠植段,繡啓之許多臚列,不翅狼藉,則實無以一二而明斷,囚供之逐條稱冤,亦皆非猝乍間得情是白乎旀,其中倉牟還之先爲入賑,雖諉以耗條,而旣非法例,都所錢之科外移用,旣稱有加下,則名色互換,尤難免違錯混圇之科,不可以囚供之逐條發明,有所容貸是白乎旀,金初淳段,繡啓論列,旣如彼歷陳,囚供指的,亦足謂有據是白乎所,或有該邑謬之仍襲,而繡衣則認以從新創例,或有穀執錢之相左,而該囚則確稱無麪不飥是白乎旀,外此許多條件,亦皆一一發明是白乎乃,其在重繡啓之道,有不可輕勘。竝只以此照律,罪各杖七十收贖,告身盡行追奪,徒一年半定配,竝只私罪,奉敎依允爲旀,趙忠植段功減一等,金初淳段功議各減一等。又照目,黃海前水使白恒鎭矣本府議啓內,本府還政,雖有流來痼弊,不能痛革而仍襲者,不可無罪,以此照律,罪杖八十收贖,奪告身三等,私罪,奉敎依允爲旀,功減一等。又照目,豐川前府使尹濟弘,前前府使李晩植,長淵前縣監金星翼等矣本府議啓內,尹濟弘段,吏偸災査懲充給,加斂之民邑,結價之收捧,旣遵流來之例,囚供雖爲發明,繡啓若是臚列,以此照律爲白乎旀,李晩植段,外邑之鄕任遞易,自有常例,而數遞捧賂,繡啓若是論列,則以囚供發明之有據,不可曲恕,以此照律爲白乎旀,金星翼段,結錢畢納,旣在遞歸之前,鄕任之遞差,皆遵儒鄕之約是白如,囚供雖爲極口發明,繡啓若是逐條臚列,則不可參恕。以此照律,罪,尹濟弘段,以制書有違律,杖一百收贖,告身盡行追奪,李晩植段,以不應爲事理重律,杖八十收贖,奪告身三等,金星翼段,以坐贓致罪律,杖六十收贖,告身盡行追奪,徒一年定配,竝只私罪,奉敎依允爲旀,尹濟弘·金星翼等段,竝只功減一等,李晩植段,功議各減一等爲良如敎。
上在慶熙宮。停常參·經筵。
大駕詣宗廟,入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。
展拜還入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。仍詣景慕宮,入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。展拜還入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。還宮後,內閣·政院·玉堂·藥房口傳問安。答曰,知道。
金興根啓曰,司僕寺內乘來言,捲簾,取稟。傳曰,捲三面爲之。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和牌不進,監察茶時之意,敢啓。傳曰,知道。
傳于李寅泰曰,禮房承旨馳詣文廟,奉審摘奸以來。
金陽淳啓曰,卽伏見黃海監司鄭知容今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
金興根啓曰,卽伏見黃海兵使李升權今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
金興根啓曰,卽伏見黃海水使金相宇,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
李憲球啓曰,卽者義禁府都事來言,今日動駕時,駕側鳴錚罪人張志賢,移送秋曹云矣,敢啓。傳曰,知道。
傳于李寅泰曰,發遣吏郞,諸執事淸齋與否,摘奸以來。
以執義鄭琦和,正言金東健牌不進罷職傳旨,傳于李憲球曰,只推。
金興根,以御營廳言啓曰,本廳字內興仁門外曲城三間許頹圮處,今八月初九日爲始,改築之意,敢啓。傳曰,知道。
李憲球,以義禁府言啓曰,時囚罪人金初淳杖七十徒一年半定配,金星翼杖六十徒一年定配照律公事判付內,依允,金初淳功議各減一等,金星翼功減一等事,命下矣。金初淳功議各減,金星翼功減一等,各減徒加杖,杖一百收贖,告身盡行追奪,竝放送之意,敢啓。傳曰,知道。
又以義禁府言啓曰,時囚罪人趙忠植杖七十徒一年半定配照律公事判付內,依允,功減一等事,命下矣。趙忠植功減一等,杖六十收贖,告身盡行追奪,公忠道報恩郡含林驛,徒一年定配,而以議啓內辭意,具罪目依例發遣府書吏,押送配所,何如?傳曰,允。
又以刑曹言啓曰,今日動駕時,祥原幼學張志賢,以其父仁珏殺獄稱冤事,擊錚於衛外,而係是三處之外,依定式勿施之意,敢啓。傳曰,知道。
吏曹參判金蘭淳疏曰,伏以,臣頃膺藩寄,及瓜復仍,一念圖酬,四載之久,苟能才通識達,施措咸宜,庶幾魯政有報,漢績居最,人本憒憒,局又弊弊,全省枵然,虛簿無期於釐勘,大命近止,實惠莫究於賙活,無一補效,有百瘡尤,居常兢惕,惟譴何是俟,及夫遞仕須代之際,所帶幕裨,爲直指之所何問,云被刑訊,當場科斷,不過薄警,畢竟論啓,只稱容奸,同朝忠厚,非不知感,私心慙恧,寧或自恕?夫以繡衣而刑營裨,藩帥之所未遇也,以藩帥而容奸裨,繡衣之所必斥也。今若諉之罪止於渠,累不及我,則非臣所攸聞也。然則繡衣之曲爲臣地者,適使臣猖狓狼狽。噫,臣固無似,亦嘗從大夫後,爲一路望,年當白首,羞貽淸朝,謬敗身名,未遑自恤,孤負聖簡,合置何辟?逖違之餘,一近耿光,彝性之不可已也,替納符節,杜門訟愆,義分都虧,忱誠如結,數日之內,除旨聯翩,聖恩雖出於記簪,微諒無望於彈冠,召牌荐降,甘犯違傲,不避猥越,冒控危懇。伏乞聖慈,俯賜矜察,特鐫臣見帶職名,仍施當勘之律,以爲爲人臣不職者之戒焉。臣無任云云。答曰,省疏具悉。微細之事,不必深引,卿其勿辭行公。
癸巳八月初八日卯時,大駕詣宗廟·景慕宮。秋展謁擧動入侍時,行都承旨金陽淳,行左承旨鄭基一,行右承旨李寅泰,左副承旨金興根,右副承旨李憲球,同副承旨韓鎭㦿,假注書尹敎成,李源庚,記事官朴齊憲·徐憲淳,檢校直閣李景在,直閣吳取善,待敎金學性以次侍立。時至,通禮跪啓請外辦。上具翼善冠·衮龍袍,乘輿出興泰門,至廣達門外,通禮跪啓請降輿乘輦。上降輿乘輦,由建明門,出興化門進發,至宗廟大門外。通禮跪啓請降輦乘輿。上降輦乘輿,入廟門,仍詣齋室。展拜時至,上改具冕服,至東神門外,陽淳進圭,上執圭,入就板位,行四拜禮訖。命侍衛軍兵來待于西神門外,敎成承命出傳。上入殿內各室奉審訖,由西神門,詣永寧殿,入就板位,行四拜禮。各室奉審如上儀訖,出殿門釋圭,陽淳跪受圭。領議政李相璜,左議政沈象奎進前奏曰,展拜禮成,勞動旣多,聖體,若何?上曰,一樣矣。上乘輿還御齋室,改具翼善冠·衮龍袍,乘輿出廟門外。通禮跪啓請降輿乘輦。上降輿乘輦,至景慕宮大門外。通禮跪啓請降輦乘輿。上降輦乘輿,仍詣齋室,改具冕服,入就板位,行再拜禮,陞東階,奉審室內訖。上曰,望廟樓,遣禮房承旨奉審。出傳敎上還詣齋室,改具翼善冠·衮龍袍,乘輿出宮門外。通禮跪啓請降輿乘輦。上降輿乘輦,回鑾,由興化門入建明門,至廣達門。通禮跪啓請降輦乘輿。上降輦乘輿,入廣達門,由興泰門還內,命出標信解嚴。諸臣以次退出。
上在慶熙宮。停常參·經筵。
韓鎭㦿啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和未肅拜,監察茶時之意,敢啓。傳曰,知道。
李寅泰啓曰,右副承旨李憲球,今日不爲仕進,卽爲牌招,何如?傳曰,允。
又啓曰,同義禁金蘭淳除拜後過三日不爲出肅,依定式推考警責,仍卽牌招察任,何如?傳曰,允。
傳于李寅泰曰,禮房承旨馳詣社稷,奉審摘奸,仍詣受香諸處,奉審摘奸以來。
韓鎭㦿啓曰,校理李垿儀軌都廳進,副校理黃浩民,副修撰成遂默差祭,玉堂上下番俱空,事甚未安。應敎金羽根,副應敎徐有贊,校理李基華,副校理金箕晩,修撰黃·鄭德和,副修撰宋持養,竝卽牌招,推移入直,何如?傳曰,允。
又啓曰,假注書尹敎成身病猝重,勢難察任,今姑改差,何如?傳曰,允。
又啓曰,明日聖節望闕禮,依例爲之之意,敢啓。傳曰,知道。
又啓曰,明日聖節望闕禮習儀,兩司當爲進參,除在外外,未肅拜人員,竝待開門,牌招,何如?傳曰,允。
以右副承旨李憲球牌不進罷職傳旨,傳于韓鎭㦿曰,只推。
韓鎭㦿啓曰,行都承旨金陽淳,行左承旨鄭基一,右副承旨李憲球不爲仕進,行右承旨李寅泰監祭進去,左副承旨金興根內閣進,院中只有臣一人,伴直無人。右副承旨李憲球旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨李憲球再牌不進,伴直無人,左副承旨金興根,所當牌招,而拘於廳規,不得請牌,何以爲之?敢稟。傳曰,牌招。違牌,勿爲呼望。
尹敎成改差,代以徐冕淳爲假注書。
金興根啓曰,假注書徐冕淳蒙點之後,稱以在外,懸頉不進,依承傳禁推傳旨捧入之意,敢啓。傳曰,知道。
以右副承旨李憲球再牌不進罷職傳旨,傳于韓鎭㦿曰,只推。
以應敎金羽根,副應敎徐有贊,校理李基華,副校理金箕晩,修撰黃·鄭德和,副修撰宋持養牌不進罷職傳旨,傳于韓鎭㦿曰,只推。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金興根,以備邊司言啓曰,卽見開城前留守申在植所報,則以爲,本營句管關西穀今年耗代條二千石,依年例區劃給代爲辭矣。係是支放所需,不可不趁今給代者,以海西所在本司句管各名穀會錄耗中二千石劃給之意,分付黃海監司·開城留守處,何如?傳曰,允。
又以兵曹言啓曰,武德門北邊墻垣四間許頹圮處,及西邊墻垣一間頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,訓鍊都監字內武德門墻垣北邊四間許,西邊一間頹圮處,今已畢築,把守軍兵還入直所事,自兵曹草記矣。把守西營入直軍十五名,還入直所,將則解送,而添入軍八名,依例減省之意,敢啓。傳曰,知道。
上在慶熙宮。停常參·經筵。
藥房都提調沈象奎,提調趙萬永,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李寅泰啓曰,玉堂備員間,視事頉稟之意,敢啓。傳曰,知道。
鄭基一啓曰,右副承旨李憲球,今日不爲仕進,卽爲牌招,何如?傳曰,允。
金興根啓曰,備邊司郞廳來言,今日賓廳日次,而聖節望闕禮相値,不得來會云矣,敢啓。傳曰,知道。
李寅泰啓曰,玉堂上下番俱空,事甚未安。應敎金羽根,副應敎徐有贊,校理李基華,副校理金箕晩,修撰黃·鄭德和,副修撰宋持養旣有只推之命,與副校理黃浩民,副修撰成遂默,竝卽牌招,推移入直,何如?傳曰,允。
備忘記,廣州留守金履載下直,長弓一張,長箭一部賜給。
李寅泰啓曰,今日聖節望闕禮,憲府則監察代行矣,雖無諫院,依例行禮之意,敢啓。傳曰,知道。
又啓曰,臣寅泰,今日聖節望闕禮習儀進去,下直之意,敢啓。傳曰,知道。
徐冕淳在外,代以徐耆淳爲假注書。
金興根啓曰,密符親納,例也,而前廣州留守朴綺壽,謂有身病,使其褊裨替納,事甚未安。推考,何如?傳曰,允。
傳于金興根曰,今番幸行時,斥堠伏兵,驛馬補把,一竝除之。
金興根啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和牌不進,監察茶時之意,敢啓。傳曰,知道。
以大司諫金履懋,正言金東健,執義鄭琦和牌不進罷職傳旨,傳于金興根曰,只推。
以右副承旨李憲球牌不進罷職傳旨,傳于鄭基一曰,只推。
以應敎金羽根,副應敎徐有贊,校理李基華,副校理黃浩民·金箕晩,修撰黃·鄭德和,副修撰宋持養·成遂默牌不進罷職傳旨,傳于韓鎭㦿曰,只推。
韓鎭㦿,以禮曹言啓曰,今此崇陵陵上莎草修改時,別看役,前縣監洪應爕差下,使之擧行,何如?傳曰,允。
又以禮曹言啓曰,今此元陵陵上莎草修改時,別看役前萬戶卞宗洙差下,使之擧行,何如?傳曰,允。
又以禮曹言啓曰,卽接水原幼學李昌齡所志,則以爲,同姓六寸兄淡齡嫡妾俱無子,以其同姓四寸弟彭齡第二子壽福,欲爲繼後,兩家相議完定,未及禮斜,淡齡夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長李昌齡所訴旣如此,依定式李彭齡第二子壽福,立爲李淡齡之後,何如?傳曰,允。
又以禮曹言啓曰,卽接延安幼學姜世鴻所志,則以爲,同姓六寸弟尙呂嫡妾俱無子,以其同姓八寸弟正福第二子文周,欲爲繼後,兩家相議完定,未及禮斜,尙呂夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長姜世鴻所訴旣如此,依定式姜正福第二子文周,立爲姜呂尙之後,何如?傳曰,允。
金興根,以都摠府言啓曰,副摠管趙運永以聖節望闕禮習儀侍衛進參事,議政府晝仕出去之意,敢啓。傳曰,知道。
又以兵曹言啓曰,武德門西邊墻垣一間頹圮處,今已畢築矣?把守軍兵,解送直所之意,敢啓。傳曰,知道。
又以兵曹言啓曰,卽接東所衛將韓仁謩牒報,則延光門東邊內宮墻頹圮處,今已修築云。把守軍兵,還爲入直之意,敢啓。傳曰,知道。
又以訓鍊都監·禁衛營·御營廳言啓曰,訓鍊都監字內武德門西邊墻垣一間頹圮處,今已畢築,把守軍兵,還入直事,自兵曹草記矣。把守西營入直軍八名,還入直所,將則解送之意,敢啓。傳曰,知道。
又以訓鍊都監言啓曰,因兵曹草記,延光門東邊內宮墻一間許頹圮處,今已畢築,把守軍兵,還入直所,將校解送之意,敢啓。傳曰,知道。
又以義禁府言啓曰,假注書徐冕淳推考事,傳旨啓下矣。徐冕淳下去京畿楊根地云,依例發遣羅將拿來,何如?傳曰,待待命拿囚。
敎廣州留守金履載書。王若曰,重關設險,分司往釐,國家所以賴安,朝廷所以愼簡。故漢置三輔,乃以馮翊居先,宋建兩京,爰從樞密出鎭。肆撤八座崇秩,庸畀一面巨障。惟卿,精金溫玉之姿,淸氷苦蘗之操,律以廉愼剛介,白首不改雅規,蘊之政事文章,素履可範頹俗。篤忠貞於王室,乃祖乃孫,襲詩禮於家庭,是兄是弟。遇事則必務綜理,履屐無非精神,莅官則不擇險夷,尺寸皆合繩墨,自先朝受知也久,逮寡躬委任者專。嶠臬旬宣,著威望於遐服,崧陽鎭撫,敷惠澤於故都。齒賓僚於冑筵,懇懇輔儲之悃,參機務於籌局,亹亹經國之謨。向者長騎省而摠靺韋,全才有吉甫之譽,邇來處文苑而贊黼黻,多士聞歐陽之風,前後踐歷旣多,綽有餘裕,中外之望實俱著,用無不宜。眷玆漢南一區,卽我畿內重鎭,天設金湯之固,從古稱溫祚王建都,地開水陸之衝,至今傳李完豐設府。介沁·華而迭爲唇齒,拒京城纔一舍餘,枕湖·嶺而最居咽喉,控甸服數千里外。糗糧雲委,足支十年,樓櫓星羅,可藏萬甲。第昇平歷累百載,而痼弊非一二端,戈亭綠沈,幾歎豼貅之羸弱,僧厫紅腐,一任雀鼠之耗虛。粵自守禦之撤移,邦家視爲關防,嗟乎饑荒之荐至,兵民擧皆凋殘。緩急爲歸,其任若是重矣,盤錯別利,當時屬之誰乎?繭絲惟尹鐸所寬,鎖鑰非寇準莫可。玆授卿以廣州府留守兼南漢守禦使,卿其祗服寵命,勉恢良猷。孔戣之筋力未衰,勤勵何待加勉,寇恂之牧禦各適,措劃固知得宜。繕器械而摠鞱鈴,莫曰軍旅之未學,峙倉廩而修壁壘,宜思紀律之申嚴。天時地利,不如人和,先務要在布惠,陰雨桑土,孰敢余侮,長策尤貴勸農。明以察奸,而糶糴簽補之無擁虛簿,公以禦衆,而賞罰恩威之皆得群情。苟有所利國便民,何憚條列而奏?凡可以革弊蘇瘼,惟在施設如何。自餘稟裁,厥有彝典。於戲,煩卿一出,敷予十行,羊叔子之緩帶輕裘,可想一方之坐鎭,韓魏公之高牙大纛,頒體九重之倚毗。故玆敎示,想宜知悉。知製敎宋持養製進。
癸巳八月初十日辰時,上御興政堂。藥房入診入侍時,都提調沈象奎,提調趙萬永,副提調金陽淳,假注書尹敎成,別兼春秋金大根,記事官朴齊憲,直閣吳取善以次進伏,醫官金壽仁·李亨基·卞文爕·趙宗翊進伏楹外訖。上曰,史官分左右。象奎進前奏曰,近日日候雖好,晨夕之氣過涼,日前勞動之餘,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,醫官二人入診,可也。李亨基·趙宗翊等以次診候訖,退伏楹外奏曰,脈候左右三部調均矣。象奎曰,幸行時江深水待令,自是前例,而或有置之之例,今番則何以爲之乎?上曰,待令,可也。陽淳曰,假官懸頉,旣有前後飭敎,故徐冕淳禁推傳旨,依承傳捧入蒙允,而雖以實官言之,以在外之人擬入者,係是不審,不可無警,而本院請推之外,無他可施之罰,何以爲之乎?上曰,拿處,可也。出擧條上曰,史官就座。仍命退,諸臣以次退出。
上在慶熙宮。停常參·經筵。
李憲球,以都摠府言啓曰,今日入直內三廳禁軍及軍兵等,中日習射技放,請出標信。傳曰,知道。
李憲球啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭基一啓曰,行右承旨李寅泰,左副承旨金興根今日不爲仕進,竝卽牌招,何如?傳曰,允。
備忘記,京畿監司朴岐壽下直,長弓一張,長箭一部賜給。
李憲球啓曰,假注書李源庚身病猝重,勢難察任,今姑改差,何如?傳曰,允。
假注書李源庚改差,代以兪致崇爲假注書。
李憲球啓曰,明日傳香禮房承旨,當爲齋宿,而行右承旨李寅泰不爲仕進,所當牌招,而拘於廳規,不得請牌,何以爲之?敢稟。傳曰,許遞,前望單子入之,待下批,牌招察任。
承旨前望單子入之,兪星煥落點。
兪星煥啓曰,玉堂上下番俱空,事甚未安。應敎金羽根,副應敎徐有贊,校理李基華,副校理金箕晩·黃浩民,修撰黃·鄭德和,副修撰宋持養·成遂默旣有只推之命,竝卽牌招,推移入直,何如?傳曰,允。
李憲球啓曰,大司憲宋穉圭,掌令李炫章·韓錫祉,持平鄭誠一·尹師殷在外,執義鄭琦和牌不進,監察茶時之意,敢啓。傳曰,知道。
以大司諫南履懋,執義鄭琦和牌不進罷職傳旨,傳于李憲球曰,只推。
以左副承旨金興根牌不進罷職傳旨,傳于李憲球曰,只推。
以應敎金羽根,副應敎徐有贊,校理李基華,副校理金箕晩·黃浩民,修撰黃·鄭德和,副修撰宋持養·成遂默牌不進罷職傳旨,傳于兪星煥曰,只推。
正言金東健啓曰,臣姿性庸愚,言議拙訥,淸朝耳目之任,本不近似,而薇垣除旨,忽下於夢想之外,臣且感且惶,歷日靡措。雖不得不章皇出肅,粗伸叨謝之忱,而第臣於合啓中,有私義之不可聯參者,前後如臣處地者,擧皆引避,輒蒙恩諒。今臣處義,宜無異同,何可晏然蹲冒於臺次乎?請命遞斥臣職。答曰,依啓。
李憲球啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,金聖謙落點。
兪星煥,以吏曹言啓曰,今此秋夕祭祭官,當爲磨鍊,而除老病·公頉,實無推移排比之路。依近例刑官·司饔院官員及時任玉堂·春坊年六十以上人,通瀜塡差以入,而其中時無職名人,令該曹口傳付軍職,何如?傳曰,允。
又以承文院都提調意啓曰,黃海道漂民出送事,盛京禮部等衙門咨文出來矣。以前頭使行春表稱謝之盛京·北京先通咨文,一體撰出,正書安寶後,定禁軍騎拔下送于灣府,使之入送鳳城將處,以爲轉致盛京·北京之地,而無方物一起磨鍊,順付於今番節使之意,分付該曹,何如?傳曰,允。
又以奉常寺都提調意啓曰,祭享所用秋等中脯三百四十八貼,今八月十一日畢造,而所入牛隻爲三十五首矣。進上看品中脯二貼,依定式封進之意,敢啓。傳曰,知道。
李憲球,以都摠府言啓曰,副摠管徐淇修,以禮曹參判,英陵·寧陵秋夕祭祭物監封事,晝仕出去之意,敢啓。傳曰,知道。
又以義禁府言啓曰,副護軍金啓淵,施以康津縣投畀之典事,承傳啓下矣。金啓淵全羅道康津縣投畀,而以承傳內辭意,具罪目,依例發遣府書吏,押送配所,何如?傳曰,允。
又以義禁府言啓曰,京畿監司鄭基善狀啓內,通津前府使徐致輔·張東玉·金鎭億·趙晉錫·李儒斌·具載默·姜在俊·元策,竹山前府使徐羲輔·趙寬錫·閔致瑞·金榮秀等罪狀,竝令攸司稟處事,啓下矣。徐致輔·趙晉錫·李儒斌·具載默·姜在俊·元策·趙寬錫·閔致瑞等今方待命,竝拿囚,而張東玉下去慶尙道仁同地,金鎭億下去水原地,金榮秀下去全羅道長城地,依例發遣府書吏,竝拿來,徐羲輔以薪島僉使,時在任所,亦爲發遣府書吏,交代後拿來,何如?傳曰,竝待待命拿囚。
又以義禁府言啓曰,卽接月令醫員李德模手本,則時囚罪人具載默,涉月毒痢之疾,處冷添劇,度數頻,食飮全却,氣息奄奄,實有頃刻難保之慮云。罪人病勢如此,則一邊保放,一邊草記,曾有定式矣。具載默,姑爲保放之意,敢啓。傳曰,知道。
敎京畿監司朴岐壽書。王若曰。宋兩京之山河狀居,無疆年億萬,漢三輔之風流篤厚,其惟良二千,是謂吾股肱,玆諭爾心腹。竊惟自國初分界於八道,而畿甸爲本於四方,地相聞犬吠鷄鳴,霧列左右路州郡,山則如龍飛鳳舞,天作東西道陵園。舟車金湯之專轄四都,狀控握於形勝,秸粟米之分貢諸邑,資委輸於要衝。所以上都之隆,尤重中心之簡。賢者思得與共國,疇咨登庸,官不必備惟其人,自古難愼。康衢之不知不識,安得堯百姓平章,鎬京之自北自南,政待周四輔協贊。嗟近日民憂之溢目,而中夜荒政之關心。殘邑之杼柚俱空,墨綬乏子惠之澤,連年之水旱太甚,蒼生切庚呼之愁。魚鹽麻絲,縱云輸供之有節,甲兵錢穀,每患虛實之相蒙。春賑濟而秋勅行,幸資舊令尹爲政,冬祈寒而夏暑雨,誰任新刺史分憂?惟卿,世篤忠貞,家傳醇謹,飭珪璋之儀範,淸朝有矜式之譽,承簪組之門闌,早歲抱經濟之策。成都之琹鶴整暇,想裘帶於名樓,嶺路之畫熊淸嚴,聞絃歌於學舍。位已乏於銓席,鑑別姸媸,班最高銀臺,昵侍近密。卿月隨司馬之重,世稱聯芳,朝朝比威鳳之來,人覩爲快。處事也持心廉簡,居官則律己綜明。歷數同朝,文學政事之莫過,講求平日,才諝經綸之可稱。陰雨行綢繆之謀,已試方面之重寄,漏船思襦袽之補,可謂副手之良工。肆予委畀之心,爰用銓薦之首。玆授卿以京畿觀察使兼兵馬水軍節度使·水原府留守·江華府留守·開城府留守·廣州府留守·巡察使,卿其承流宣化,黜幽陟明。召康公之憇棠,豈但陜以西分屬,范孟博之攬轡,可使冀之北澄淸。支勅之流弊應多,絲毫必察,救荒之餘憂尙切,賦役宜輕。惟綜理,莫曰未能,而稟裁自有已例。於戲,甸服非比於七路,民風可觀於一方。春秋歷巡,卽灑掃於仙寢,朝夕瞻望,況咫尺於禁城。公車進河東之治,宜先露冕而布惠,廉謹奬荊南之績,亦將賜黻而酬勞。故玆敎示,想宜知悉。知製敎鄭德和製進。
副護軍金啓淵疏曰,伏以,臣本以草野寒微之蹤,濫廁淸朝緋玉之班,恩至渥也,德至厚也,而顧今犬馬之齒,已至六十有七,此生此世,圖報無日矣。今將退伏鄕廬,以終餘年,而區區愚忱,有不能自已,猥陳盲說,敢溷崇聽,伏願聖明,勿以人廢言。竊伏念,治平之道,莫如聖學,聖學之本,莫如誠勤,今我世孫宮邸下,睿質天縱,學業日就,我東方億萬年無疆之休,實基於此矣。臣攢手蹈抃之不暇,而惟以誠勤二字,爲邸下重復焉。夫以周文之聖焉,而緝熙之學,猶加不已之誠,又以殷湯之聖焉,而懋昭之工,益勉日新之勤,則聖學上本源工夫,亶在於誠勤矣。顧今天氣淸涼,講帷宜開,惟願邸下,日御書筵,體周文不已之誠,時接宮僚,法殷湯日新之勤,勉勉孜孜,分陰是惜,乾乾惕惕,寸晷是競,則以邸下明睿之姿,其所進就,出尋常萬萬矣。伏願殿下,留神澄納,益加敎導之誠勤焉。又伏念,聖學之成就,在於輔導之如何,輔導之方,在於宮僚之得人,此乃漢儒所謂左右前後皆正人者是也。今此群賢濟濟,輔養得正,伏願繼自今,春宮僚官,必以多聞博識之人,更加擇差,勿許輕易遷轉,而左右輔導,涵泳乎其所已知,朝夕納誨,敦篤乎其所已能,一日十二時之間,無少間斷,而循循善誘,念玆在玆,釋玆在玆,以期睿德之成就焉。竊惟愚騃之忱,又有所尾達者。今年卽我宣祖大王西狩還都之四周甲也。干支光回於再昌,茀籙彌長於中興,以啓我萬年無疆之基,而至今二百四十餘年之間,滄海無氛,鯨鯢息波,黃童白叟,歌詠聖化,擧皆有賢親樂利,於戲,不忘之思,猗歟大哉。盛德至善,民無得以名焉,爲今日計者,莫如取法祖宗,善繼善述,俾之益恢前烈,垂裕後昆也。臣謹按國朝典故,則宣廟癸巳,以還都之慶,設增廣科,自是以後,聖神相繼,安不忘危,每遇是年,輒設是科,逮我英廟朝癸巳,亦設庭試,此蓋出於飾喜邦慶,慰悅人心之聖意也。顧今天星適周於舊甲,邦運郅隆於聖朝,其在紹述之義,恐不可虛度是年也。仍伏念,關西素稱弓馬之鄕,而灣府最多忠義之裔,國有緩急,足以仗用。故癸巳回鑾後,我宣廟爲念灣人之勤勞扈聖,以御筆特書義州人皆是鄕大夫者九字,頒降以侈之,雲章昭回,寶墨輝映,灣之人至今尊閣而珍奉,感極相激,常思奮不顧身,爲國效死,此非但灣人之根於天性,卽聖朝寵褒使之然也。是以嚮在辛未之變,本府之人,擧義爭先,或有蹈刃而立殣,或有嬰堞而樹勳,竟能協贊王師,獻捷旋凱,不次之擢,特及於軍校,華誥之贈,至賁於泉塗,觀瞻聳激,一府鼓舞,其餘將士,雖無爵賞之遍霑,而咸頌聖澤之霈洽,乃於定州賊破之四月十九日,齊會舞蹈,瀝酒相賀,攢祝北闕,歲輒以爲常,風聲氣俗,蔚有可觀。其時府尹,爲之築一堂以奬之,俾作每年此日宴會之所,扁之曰,義會,蓋謂義士所會之堂也。其後丙子,臺臣有引宣廟朝故事,請特賜御筆於義會堂人以鄕大夫褒異之,可以均蒙特施之典,批下本道本府,使之査實後,具意見登聞,而伊時道臣回啓,以宣廟舊典,的有實蹟之可據。今此辛未戰守之將士,雖不得比屋皆賞,而亦不可視同凡民,恐當一依舊例,慰悅將士,請令廟堂稟處,而廟堂尙無回啓,遠人不無向隅。今若遵聖朝已行之恩數,申丙子査啓之處分,以義會堂人皆是鄕大夫之華褒,特降宸翰以寵之,則奚但灣人之隕結圖報而已?實亦有關於樹風奬義之一道也。臣無任云云。傳于李憲球曰,副護軍金啓淵,不顧出位之嫌,投進一疏,其窺覬無嚴之習,極爲可駭。施以康津縣投畀之典,原疏還給。
上在慶熙宮。停常參·經筵。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和未肅拜,監察茶時之意,敢啓。傳曰,知道。
金興根啓曰,右副承旨韓鎭㦿,今日不爲仕進,卽爲牌招,何如?傳曰,允。
傳于兪星煥曰,今十五日眞殿茶禮當親行矣,時原任大臣·閣臣·宗親·儀賓·二品以上入參。
李憲球啓曰,奏御文字,何等審愼,而伏見京畿前監司鄭基善,通津·竹山兩邑査逋狀啓,則竹山前府使閔致書之書字,誤以瑞字書之,事甚疎忽。雖以金吾堂上言之,閔致書捧供啓目,又以瑞字書塡,亦係不審。臣之矇然捧入,不勝惶悚,而該道臣及堂上不可無警,竝推考,何如?傳曰,允。爾亦推考。
兪星煥啓曰,玉堂上下番俱空,已至多日,事甚未安。應敎金羽根,副應敎徐有贊,校理李基華,副校理金箕晩·黃浩民,修撰黃·鄭德和,副修撰宋持養·成遂默旣有只推之命,竝卽牌招,推移入直,何如?傳曰,允。
傳于兪星煥曰,留院公事入之。
以右副承旨韓鎭㦿牌不進罷職傳旨,傳于金興根曰,只推。
以應敎金羽根,副應敎徐有贊,校理李基華,副校理金箕晩·黃浩民,修撰黃·鄭德和,副修撰宋持養·成遂默牌不進罷職傳旨,傳于兪星煥曰,只推。
金興根,以都摠府言啓曰,副摠管徐淇修以禮曹參判,各陵園墓秋夕祭祭物監封事,晝仕出去之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城二間許頹圮處,今八月十三日爲始,改築之意,敢啓。傳曰,知道。
義禁府啓目,通津前府使徐致輔·趙晉錫·李儒斌·具載默·姜在俊·元策,竹山前府使趙寬錫·閔致書等原情云云。問目內辭緣,泛稱遲晩,徐致輔·趙晉錫·具載默·姜在俊·元策·趙寬錫等段,所當請刑是白乎矣,曾經宣傳官,勿爲請刑,載在大典通編,竝只議處,李儒斌段,年過七十,法不當請刑,閔致書段,刑推得情,何如?判付啓,依允爲旀,閔致書段,除刑推議處爲良如敎。又啓目,注書洪大稱原情云云。傳旨內辭緣,泛稱遲晩,所當請刑是白乎矣,時任史官,勿爲請刑,載在大典通編,議處,何如?判付啓,分揀放送。
上在慶熙宮。停常參·經筵。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和差祭,監察茶時之意,敢啓。傳曰,知道。
兪星煥啓曰,玉堂上下番俱空,已至多日,事甚未安。修撰黃,副修撰宋持養差祭,應敎金羽根,副應敎徐有贊,校理李基華,副校理金箕晩·黃浩民,修撰鄭德和,副修撰成遂默旣有只推之命,竝卽牌招,推移入直,何如?傳曰,允。
傳于兪星煥曰,說書許遞,前望單子入之。
說書前望單子入之,李福信落點。
李憲球,以都摠府言啓曰,今此動駕時,侍衛·寶劍·守宮當爲備員,而都摠管金箕殷,副摠管韓耆裕俱有實病,李鍾英·朴來謙差祭,無以備員。令政院稟旨變通,仍令該曹以在京無故人,口傳差出,待下批,牌招,以爲備員進參之地,何如?傳曰,允。
李憲球啓曰,因都摠府草記,今此動駕時,侍衛·寶劍·守宮當爲備員,而都摠管金箕殷,副摠管韓耆裕俱有實病,李鍾英·朴來謙差祭,無以備員。令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兪星煥,以侍講院言啓曰,說書李豐翼以入直,纔已許遞出去矣,下番闕直,事甚未安。司書徐元淳差祭,兼說書金學性內閣直,兼司書金大根,新除授說書李福信,竝卽牌招,推移入直,何如?傳曰,允。
以應敎金羽根,副應敎徐有贊,校理李基華,副校理金箕晩·黃浩民,修撰鄭德和,副修撰成遂默牌不進罷職傳旨,傳于兪星煥曰,只推。
韓鎭㦿,以兵曹言啓曰,今八月十五日大駕詣昌德宮,眞殿茶禮親行時,隨駕營門當爲磨鍊矣,禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依大廟展謁時例爲之,後廂軍兵,禁將率領。
又以備邊司言啓曰,帥臣曠任,可悶。新除授慶尙左兵使,使之明日辭朝,秋務將始,未下直守令,亦令不多日內辭朝,何如?傳曰,允。
又以扈衛廳大將意啓曰,再明日璿源殿擧動時,別將不可不備員,而別將徐致輔·姜在俊今方就理,竝改差,其代,令該曹口傳差出,以爲進參之地,何如?傳曰,允。
又以司僕寺一二提調意啓曰,今十五日眞殿茶禮動駕與各宮秋夕祭相値,在前如此之時,祭去馬匹,自各宮房,有貰用之例,今亦依已例擧行之意,分付,何如?傳曰,允。
上在慶熙宮。停常參·經筵。
兪星煥啓曰,明日動駕相値,視事頉稟之意,敢啓。傳曰,知道。
又啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和差祭,監察茶時之意,敢啓。傳曰,知道。
備忘記,慶尙左兵使沈能俊下直,長弓一張,長箭一部,片箭一部,筒兒一箇賜給。
傳于兪星煥曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
韓鎭㦿啓曰,假注書兪致崇,身病猝重,勢難察任,今姑改差,何如?傳曰,允。
兪星煥啓曰,玉堂上下番俱空,已至多日,事甚未安。副應敎徐有贊,校理李基華,副校理金箕晩,修撰黃,副修撰宋持養差祭,應敎金羽根,副校理黃浩民,修撰鄭德和,副修撰成遂默旣有只推之命,竝卽牌招,推移入直,何如?傳曰,允。
以應敎金羽根,副校理黃浩民,修撰鄭德和,副修撰成遂默牌不進罷職傳旨,傳于兪星煥曰,只推,更爲牌招,違牌,勿爲呼望。
以兼司書金大根,說書李福信牌不進罷職傳旨,傳于兪星煥曰,只推,說書更爲嚴飭牌招。
以說書李福信再牌不進罷職傳旨,傳于兪星煥曰,只推,更爲嚴飭牌招。
以說書李福信再牌不進罷職傳旨,傳于兪星煥曰,只推,更爲嚴飭牌招。
兪星煥啓曰,說書李福信三牌不進,依定式禁推傳旨,捧入之意,敢啓。傳曰,知道。
以說書李福信三牌不進禁推傳旨,傳于兪星煥曰,分揀,更爲嚴飭牌招。
傳于兪星煥曰,明日出宮內門路,以廣達門爲之。
兵曹口傳政事,以李翊會爲都摠管,金蘭淳·李德鉉·洪羲瑾爲副摠管。
兪星煥,以奎章閣言啓曰,明日卽奎章閣奉審日次,而動駕相値,不得擧行之意,敢啓。傳曰,知道。
又以奎章閣言啓曰,守宮檢校直提學趙寅永,待開門牌招,何如?傳曰,允。
又以都摠府言啓曰,今日入直內三廳武兼禁軍及軍兵等當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽自濬川司及訓局報,請以錢作穀,而濬川司則濬餘錢爲六千兩,訓局則鑄剩錢爲二萬一千兩云矣。兩處作穀之請,俱係來頭取耗支用之需,不可不依報許施,量宜分排於各道,使之從便作穀後,修成冊報來,以爲句檢之地,而每年添耗勘報與遇歉勿入停蕩之節,另加提飭,毋或違越事,分付,何如?傳曰,允。
又以兵曹言啓曰,崇義門北邊墻垣二間許缺落處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,訓鍊都監字內崇義門北邊墻垣二間許缺落處,今已畢築,把守軍兵,還入直所事,自兵曹草記矣。把守西營入直軍十名,還入直所,將則解送之意,敢啓。傳曰,知道。
上在慶熙宮。停常參·經筵。
大駕詣璿源殿,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
藥房都提調沈象奎,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金興根啓曰,司僕寺內乘來言,捲簾,取稟。傳曰,捲三面爲之。
兪星煥啓曰,明日常參·經筵,取稟。傳曰,停。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和差祭,監察茶時之意,敢啓。傳曰,知道。
金興根啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
傳于金興根曰,今番幸行時,十里外斥堠與傳語軍,一倂除之。
注書兪鎭五病,代以韓宓履爲假注書。
韓鎭㦿啓曰,卽者檢閱朴齊憲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兪星煥啓曰,左右史不可不備,別兼春秋金大根·洪鍾應·李謙在,竝卽牌招,以爲推移入直之地,何如?傳曰,允。
又啓曰,說書李福信四牌不進,依定式禁推傳旨捧入之意,敢啓。傳曰,知道。
以說書李福信四牌不進禁推傳旨,傳于兪星煥曰,分揀,更爲嚴飭牌招。
以說書李福信牌不進罷職傳旨,傳于兪星煥曰,只推,更爲嚴飭牌招。
兪星煥,以侍講院言啓曰,下番闕直,已至多日,事甚未安。兼輔德尹聲大,旣入闕中,兼弼善黃基安,姑降入直之意,敢啓。傳曰,知道。
又以侍講院言啓曰,下番姑降入直,事甚未安。司書徐元淳差祭,說書李福信傳旨未下,兼說書金學性內閣進,兼司書金大根,卽爲牌招入直,何如?傳曰,允。
以說書李福信再牌不進罷職傳旨,傳于兪星煥曰,只推,更爲嚴飭牌招,如有違牌,勿爲呼望。
韓鎭㦿啓曰,說書李福信,特敎嚴飭之下,謂有情勢,奉牌闕外,不卽承膺,事體所在,誠極未安。從重推考,何如?傳曰,無得坐累,朝家之所已洞燭而許之者,更有何別般情勢,而敢爲奉牌之擧乎?況新進小官,焉敢乃爾?分義所在,不可仍置。說書李福信,栗峯察訪除授,使之當日辭朝。
吏曹口傳政事,栗峯察訪李福信除授事,承傳。
以別兼春秋金大根·洪鍾應·李謙在牌不進罷職傳旨,傳于兪星煥曰,只推。
以兼司書金大根牌不進罷職傳旨,傳于兪星煥曰,只推。
以全羅監司徐有榘狀啓,靈巖郡人命渰死事,傳于鄭基一曰,許多人命之渰死,聞甚矜惻,元恤典外,別加顧助,渰死人如有生前身還布,竝蕩減,未拯人段,各別搜拯,使之厚埋事,一體分付。
兪星煥,以奎章閣言啓曰,大駕今已還宮,守宮檢校直提學趙寅永,依定式減下,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
金興根,以禁衛營言啓曰,本營字內崇禮門東邊第一城廊近處體城二間許頹圮處,今八月十六日始役,改築之意,敢啓。傳曰,知道。
弘文提學朴綺壽疏曰,伏以,臣猥叨居留之任,纔經賙賑之政,報效蔑如,疾病乘之,冒上辭本,獲蒙恩遞,從玆隨分冗散,可得安意將息,生成之澤,感攢無地,千萬不自意,文苑新命,又降於印符未交之日,臣誠惝怳懍蹙,莫省攸措。夫是任也,潤色鴻猷,贊熙朝聲明之治,鑑別體裁,而係文風興衰之機,所以遴選之際,極其難愼,自非才學竝優,望實俱隆,爲世所推重者,莫或居之。如臣無似,豈宜忝叨?臣本性質魯鈍,學術空疎,少習功令之文,徒爲祿仕之計,而雕章琢句,終未造工,抽黃對白,尤非所能,不料倖竊科第,濫廁邇列,亦嘗橫經文陛,視草明光,而金根畫葫,醜拙畢露,業已聖鑑之所俯燭。逮夫中歲以後,歎光陰之虛擲,慨志業之無就,未嘗不有意於尋古人之軌轍,窺作家之樊籬,而蒲質先秋,楡景易夕,病與衰謀,神精銷落,掩卷而輒多遺忘,下筆而常患枯澁,空空然直一沒字碑耳。今乃强使之掉鞅藝苑,振策詞林,其不猶責瞽者以文章之觀,任聾者以鍾鼓之聽哉?昔宋臣司馬光,以不能四六之文,力辭詞翰之職,光之言又曰,凡百庶官,皆可勉勵做得,而惟獨翰林學士,非能文者,不可做。今臣非但不嫺於四六,凡於文字間事,一切掃如,鉛刀乏一割之用,眢井無勺水之貯,而老馬爲駒,不顧其後,貪榮冒寵,揚揚出膺,則是眞不識人間有羞恥事,其於古人辭受之義,何如哉,朝家愼揀之政,何如哉?玆敢略暴衷懇,仰瀆崇嚴。伏乞聖慈,俯垂鑑察,諒臣言之非出飾讓,念斯任之不可輕授,將臣新除職名,亟賜鐫改,以重公器,以安私分焉。臣無任云云。答曰,省疏具悉。卿其勿辭行公。
檢閱朴齊憲疏曰,伏以,臣卽接家信,臣母素患痰厥之症,屢朔彌留,當此換節之時,諸症闖發,達宵未睡,食飮全廢,昏昏床笫,轉側須人。臣聞此報,方寸煎灼,按住不得。玆敢略陳短章,徑出禁扄。伏乞聖明,俯垂鑑諒,特遞臣見帶之職,以便救護,仍治臣擅離之罪,以肅朝綱。千萬幸甚。臣無任云云。省疏具悉。爾其勿辭救護。
癸巳八月十五日卯時,大駕詣昌德宮。眞殿茶禮擧動入侍時,行都承旨金陽淳,行左承旨鄭基一,右承旨金興根,左副承旨李憲球,右副承旨韓鎭㦿,同副承旨兪星煥,記事官兪鎭五,假注書徐耆淳,記事官朴齊憲·徐憲淳,提學洪奭周,檢校直閣李景在,直閣吳取善,檢校待敎李肯愚·待敎金學性以次侍立。時至,通禮跪啓請外辦。上具翼善冠·衮龍袍,乘輿出興泰門,藥房都提調沈象奎,副提調金陽淳進前奏曰,數日日候連爲淸涼,聖體,若何?上曰,一樣矣。寢睡·水刺之節,何如?上曰,一樣矣。由顯謨門,至廣達門外,通禮跪啓請降輿乘輦。上降輿乘輦,出建明門·興化門,進發至敦化門,由進善門,至仁政門。通禮跪啓請降輦乘輿。上降輦乘輿,由仁政殿,萬安門入齋室。少頃,通禮跪啓請出次。上詣板位西向立。通禮跪啓請鞠躬四拜興平身。上行拜禮,仍陞詣第一室盥洗位,盥洗訖,詣神位前三上香。陽淳奉香,星煥奉爐,仍獻三爵,陽淳奉爵,星煥奠爵。次詣第二室第三室,竝如右儀,仍降復位。通禮跪啓請鞠躬四拜興平身。上行拜禮訖,還入齋室。命書傳敎曰,諸司預備。通禮跪啓請外辦。上出萬安門,乘輿出仁政門。通禮跪啓請降輿乘輦。上降輿乘輦,由進善門,出敦化門,仍進發入興化門,至廣達門。通禮跪啓請降輦乘輿。上降輦乘輿,由顯謨門·興泰門,命出標信解嚴,仍還內。諸臣以次退出。
上在慶熙宮。停常參·經筵。
李憲球啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,明日再明日崇陵忌辰祭齋戒·正日相値,視事頉稟之意,敢啓。傳曰,知道。
又啓曰,左右史不可不備,別兼春秋金大根·洪鍾應·李謙在旣有只推之命,竝卽牌招,推移入直,何如?傳曰,允。
鄭基一啓曰,假注書徐耆淳,身病猝重,勢難察任,今姑改差,何如?傳曰,允。
徐耆淳改差,代以李源庚爲假注書。
傳于兪星煥曰,監董大臣以下入侍。
傳于兪星煥曰,大司憲疏批,令地方官傳諭。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和牌不進,監察茶時之意,敢啓。傳曰,知道。
以大司諫南履懋,執義鄭琦和牌不進罷職傳旨,傳于李憲球曰,只推。
以別兼春秋金大根·洪鍾應·李謙在牌不進罷職傳旨,傳于兪星煥曰,只推。
兪星煥,以侍講院言啓曰,下番連日姑降入直,事甚未安。說書未差,兼說書金學性以閣臣除本仕,兼司書金大根旣有只推之命,與司書徐元淳竝卽牌招,推移入直,何如?傳曰,允。
以兼司書金大根牌不進罷職傳旨,傳于兪星煥曰,只推。
李憲球,以兵曹言啓曰,今八月十七日武臣堂上朔試射日次,而國忌齋戒相値,不得爲之之意,敢啓。傳曰,知道。
又以訓鍊都監言啓曰,本局把摠李承弼,身病甚重,勢難察任,改差,何如?傳曰,允。
又以摠戎廳言啓曰,本廳右部千摠李熙懋,身病甚重,勢難察任,改差,何如?傳曰,允。
大司憲宋穉圭疏曰,伏以,臣於春間,避癘來會于臣之子欽成靑陽任所,而撼頓添病,三夏奄奄,秋風未高,遽已感寒,日夕呻楚,精力奪盡,臣撫躬凜然,只自限妄離巢穴而已。不意玆者,憲長馹召,又忽降到,臣祗命隕越,不知所出。噫,臣之逋慢,宜伏斧鑕,而反叨榮寵耶?臣客秋疏批,猥承厚調攝趁未寒之聖敎,所以禮召之勤意,藹然於辭表,而非可以施之於庸陋小臣者也。臣感恩思報,糜粉奚惜?反己量分,承膺末由,宜卽更事陳乞,期蒙允許,而不惟屑越是懼,辭已渴而病又甚,泯默荏苒,以至于今,原其情則甚戚,論其罪則罔赦,聖度天大,雖從寬暇,朝綱陵夷,所當振肅,誅罰不行,收召遽及,臣心之惶惑震灼,有不暇言,而聖政之失於綜核,恐不免竊議也。此莫非臣之欺誣有以致之,臣若冒沒謝恩,義分得以粗伸,而瘢㾗亦自呈露,屛伏之遂願,當有不煩祈請者,顧今狗馬之證,萬無强策之勢,則臣隘蹙之極,只思速化而不可得也。玆敢悉暴哀籲,仰瀆宸嚴,儻蒙聖慈,特垂矜諒,亟收召旨,將臣所帶本兼諸職,竝賜鐫免,則臣含恩將息,庶得復尋生路矣。臣無任云云。答曰,省疏具悉卿懇。自卿除此職,而予之久不許鞶褫者,誠以弓旌之招,不欲以文而以誠也,豈意巽章之來,而遐心莫回,又若是之邁邁也?況我元良之知思漸長,法拂之薰陶政急,而卿以世祿之裔,宿德之士,一向高蹈遠引,而莫肯惠我,則實非所望於平日也。顧今隻日之睿講將開,秋風之老病可蘇,望須幡然改圖,卽日登途,以副予側席如渴之思。同副承旨兪星煥製進。
戶曹參判朴來謙疏曰,伏以,臣之父母墳山,在於公忠道公州·慶尙道善山等地,而身縻職事,久曠省掃,荏苒歲月之頃,恒切霜露之感,今臣濫膺使命,行將出疆,松楸漸遠,私情益難按住。程途稍遠,期日不可遲緩,玆敢猥陳短章,仰瀆崇嚴。伏乞聖明,俯垂諒察,特許由暇,俾伸至情,千萬顒祝,臣無任云云。答曰,省疏具悉。卿其往省焉。
江原監司李憲瑋疏曰,伏以,臣猥以無似,濫叨重寄,今已周歲有餘矣。寵眷隆摯,莫效涓埃之報,私計便安,徒爲飽煖之歸,居常慙懼,若隕淵谷,果因過福之災,遽罹喪明之慼,竊自傷悼,尙誰怨尤?噫,臣本祚薄,未有産育,取臣兄之子爲子,則又無祿而不克保。且一時睽離,奄成千古,旣失躬檢於屬纊之際,又未訣別於歸土之日,冤限弸結,形影孤苦,幽明契活,此何人斯?臣自聞惡報,萬念都灰,直欲溘然而不可得,固當卽地陳懇,卸免重任,歸視窀穸,少洩私慟,而第臣有老母,年今七旬矣。雖在平常無事之時,已多衰癃難保之狀,況當慘毒之境,重添疚瘁之祟,臣若只恤隱痌,罔念貽勞,衝冒潦炎,强將登程,則篤老筋力,必致減損,未敢任情直行,遽圖遄歸,荏苒之頃,居然三易月耳。雖不得不强起視事,以效一日之責,酷禍之餘,神精消耗,未衰之年,疾病侵尋,怔忡昏眩,若墮煙霧,煩懣痞噎,便成籧篨,孑孑孤居,倀倀靡依,直一土木偶人。簿牒之堆積而酬應實難,事務之稽滯而振刷無望,臣雖欲抑情隱忍,殫竭愚鈍,少酬委毗之眷,其奈情病之去以益甚,何哉?以私則悲切如右,以公則瘝曠若是,以臣視臣,亦云窮且慼矣。見今秋涼已生,親恙少差,始可以扶舁前進,臣亦隨納符節,歸哭嬴博,實是人理之當然而所不可已者。玆敢刳心瀝血,仰首哀鳴。伏乞聖慈,察臣言之由中,憐臣情之絶悲,亟遞臣見帶本任,俾伸至情之地,千萬泣祝。臣無任云云。答曰,省疏具悉。所請依施。
癸巳八月十六日戌時,上御興政堂。崇陵·元陵莎草修改監董大臣以下入侍時,同副承旨兪星煥,假注書韓宓履,記注官金泰顯,記事官徐憲淳,左議政沈象奎,行禮曹判書金在昌,繕工監提調洪奭周,觀象監提調李光文以次進伏訖。上曰,大臣進前。象奎進前奏曰,日氣淸美,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,崇陵·元陵莎草蹲縮處修改之節,臣等分詣始役,而賴値日候之淸佳,申時量平安竣事,不勝萬幸,而昨年潦後,兩陵陵上修改處,土壤未致堅固,莎草尙不着根。今年之潦,無異昨年,又有蹲縮之患,年年陵役,致此頻數,極爲悚然矣。象奎曰,每於修改之時,自臣下至役丁,恪勤董役,乃是職責之當然,若或不善看役,以致有頉,則宜被罪罰。雖以陵官言之,朝夕汛掃守護之節,尤有自別,而若値陵上有頉之時,則非徒罪不及身,輒有修改之賞典,故工役未完,倖路徒開,恩典反歸屑越,臣竊慨惜。自今以後,若有別般浩大之役,則未知自上處分之如何,而至若小小有頉修改之時,勿爲每煩賞典,似好。故今因言端,敢此仰達矣。星煥曰,注書洪大稱·兪鎭五,仕日已滿十五朔之限,仕滿狀,依例成送吏曹,何如?上曰,依爲之。出擧條上曰,大臣就座。仍命退,諸臣以次退出。
上在慶熙宮。停常參·經筵。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和未肅拜,監察茶時之意,敢啓。傳曰,知道。
又啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
兪星煥啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
金陽淳啓曰,右承旨金興根,今日不爲仕進,卽爲牌招,何如?傳曰,允。
兪星煥啓曰,左右史不可不備,別兼春秋金大根·洪鍾應·李謙在旣有只推之命,竝卽牌招,推移入直,何如?傳曰,允。
金陽淳啓曰,注書有闕之代,被薦人洪說謨·曺雲承薦狀,依例成送吏曹之意,敢啓。傳曰,知道。
傳于金陽淳曰,政官牌招開政。
有政。吏批,判書朴宗薰進,參判金蘭淳式暇,參議吳致愚牌招不進,行都承旨金陽淳進。啓曰,水原府判官,今當差出,而本府以營下劇邑,素稱難治,不可不擇差。他道有聲績已準限未準朔守令,竝擬,何如?傳曰,允。以李源庚爲說書,洪說謨爲注書,宋持行爲活人別提,趙容和爲江原監司,朴楚壽爲水原判官,完平君單李鼎會,兼春秋單趙在慶。
兵批,判書朴周壽病,參判李止淵病,參議洪祐燮入直進,參知李寅敎病,左副承旨李憲球進。同知單田趾悅·金鎭濂,僉知單趙光夏·李景純,護軍李寅泰·李憲瑋,副司果金東健·洪大稱·兪鎭五·李在臣,副司正李豐翼,以上竝單付。
金陽淳啓曰,新除授注書洪說謨,卽爲牌招入直,何如?傳曰,允。
又啓曰,注書有闕之代,被薦人曺雲承薦狀,依例成送吏曹之意,敢啓。傳曰,知道。
吏批,再政。以李攸秀爲孝陵別檢,李允植爲襄陽府使,注書單曺雲承,兼華寧殿令單朴楚壽。
兵批,再政。同知單李寬培,兼江原道兵馬水軍節度使單趙容和。
金陽淳啓曰,新除授注書曺雲承,卽爲牌招察任,何如?傳曰,允。
吏批,三政。以洪吉周爲報恩郡守。
傳于金陽淳曰,平康縣監,以金淵根擬入。
吏批,四政,以金淵根爲平康縣監。
兪星煥啓曰,吏曹參判金蘭淳,旣肅本職,兼帶同義禁,不爲肅謝,直爲出去,事甚未安。推考,何如?傳曰,允。
以右承旨金興根牌不進罷職傳旨,傳于金陽淳曰,只推。
以吏曹參議吳致愚牌不進罷職傳旨,傳于金陽淳曰,只推。
以別兼春秋金大根·洪鍾應·李謙在牌不進罷職傳旨,傳于兪星煥曰,只推。
李憲球,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
兪星煥,以承文院都提調意啓曰,通官派送事,禮部咨文,今始出來矣。回咨依例撰出,正書安寶後,禁軍騎撥下送于灣府,使之傳給鳳城將處,以爲傳致北京之地,何如?傳曰,允。
李憲球,以訓鍊都監言啓曰,武藝別監毆打禁衛營軍金英福,移送秋曹,嚴刑定配可也事,判下矣。移送秋曹之意,敢啓。傳曰,知道。
又以御營廳言啓曰,本廳字內興仁門外曲城東邊體城三間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以刑曹言啓曰,因訓鍊都監啓辭,毆打武藝別監之禁衛營軍金英福,移送秋曹,嚴刑定配可也事,命下矣。金英福待過齋,嚴刑一次後,慶尙道蔚山府定配所,押送之意,敢啓。傳曰,知道。
上在慶熙宮。停常參·經筵。
兪星煥啓曰,明日常參·經筵,取稟。傳曰,只晝講。
韓鎭㦿啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和未肅拜,監察茶時之意,敢啓。傳曰,知道。
注書曺雲承病,代以李豐翼爲假注書。
兪星煥啓曰,左右史不可不備,檢閱朴齊憲,由限已過,卽爲牌招入直,何如?傳曰,允。
以檢閱朴齊憲牌不進罷職傳旨,傳于兪星煥曰,只推。
兪星煥,以備邊司言啓曰,卽聞憲府監察,諉以糾察,穀商之奸弊,別立節目,列錄禁條,使列邑江主人輩,專當廉探,課月進告,又使該府下屬,眼同擧行云。該府藉曰掌法,苟係禁暴止亂,當爲著令之事,則雖臺官,猶不可不爲關由於廟堂,而直爲頒下,況監察之越職胡爲,不可但以事未前有言,擧措極其駭悖,聽聞至於騷擾,而究厥歸趣,畢竟爲府屬憑藉討索之資而已。擾市之弊,已屬當念,貽羞風憲,莫此爲甚。當該監察,捧現告汰去,慫慂設始之吏隷,竝移法司査出後,嚴刑遠配,原節目,令京兆一一收還爻周,以爲息鬧之地,何如?傳曰,允。監察所爲,萬萬駭然,不可汰去而止,令該府拿問,從重勘罪,以爲懲礪之地,可也。
上在慶熙宮。停常參,只晝講。
韓鎭㦿啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,右承旨金興根,左副承旨李憲球今日不爲仕進,竝卽牌招,何如?傳曰,允。
又啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
韓鎭㦿啓曰,訓鍊大將趙萬永,以司僕提調,旗軍洗馬事,明日沙阿里出去矣。所佩命召,何以爲之?敢稟。傳曰,仍佩往來。
傳于鄭基一曰,藥房提調許遞,前望單子入之。
內醫提調前望單子入之,朴宗薰落點。
韓鎭㦿啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和牌不進,監察茶時之意,敢啓。傳曰,知道。
以大司諫南履懋,執義鄭琦和牌不進罷職傳旨,傳于韓鎭㦿曰,只推。
以右承旨金興根,左副承旨李憲球牌不進罷職傳旨,傳于鄭基一曰,只推。
以慶尙監司徐憙淳狀啓,進上山藥,未及充實,限內不得封進,惶恐待罪事,傳于韓鎭㦿曰,勿待罪事,回諭。
傳于韓鎭㦿曰,明日次對,依例來會。
韓鎭㦿啓曰,明日次對兩司當爲進參,除在外外,未肅拜·呈告人員,竝待開門,牌招,何如?傳曰,允。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接和順幼學曺喜喆所志,則以爲,同姓六寸兄允鎬嫡妾俱無子,以其同姓六寸弟允鵬第二子景臣,欲爲繼後,兩家相議完定,而未及禮斜,生養父母,俱爲作故,拘於常規,未得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長曺喜喆所訴旣如此,依定式曺允鵬第二子景臣,立爲曺允鎬之後,何如?傳曰,允。
又以都摠府言啓曰,副摠管洪羲瑾以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,今八月二十日文臣朔試射日次,而旗軍洗馬相値,不得爲之之意,敢啓。傳曰,知道。
又以刑曹言啓曰,備邊司啓辭內,卽聞憲府監察,諉以糾察穀商之奸弊,別立節目,列錄禁條,使列邑江主人輩,專當廉控,課月進告,又使該府下屬,眼同擧行云。該府藉曰掌法,苟係禁暴止亂,當爲著令之事,則雖臺官,猶不可不爲關由於廟堂,而直爲頒下。況監察之越職胡爲?不可但以事未前有言,擧措極其駭悖,聽聞至於騷擾,而究厥歸趣,畢竟爲府屬憑藉討索之資而已。擾市之弊,已屬當念,貽羞風憲,莫此爲甚。當該監察,捧現告汰去,慫慂設始之吏隷,竝移法同査出後,嚴刑遠配,原節目令京兆一一收還爻周,以爲息鬧之地,何如?傳曰,允。監察所爲,萬萬駭然,不可汰去而止,令該府拿問,從重勘罪,以爲懲礪之地可也事,命下矣。司憲府書吏金命潤,所由宋完得慫慂設始之罪,俱爲遲晩,各嚴刑一次後,命潤全羅道順天府,完得慶尙道咸安郡,遠地定配所,竝卽押送之意,敢啓。傳曰,知道。
又以漢城府言啓曰,拯活人十五名以上抄啓事,曾有定式矣。卽接西部令李相玶所報,則黑石里契·栗島契·土亭里契·麻浦契任掌等手本內以爲,去七月初二三日大雨霔下,江水漲溢,屢百餘人戶,將至漂沒之境,而黑石里契閑良崔永源·金德順,出身金載漢·金應剛,自辦小艇,募得人丁,突入風浪之中,拯救人命各爲三十九名,閑良李繼成·黃明鈺拯救各爲五十名,別抄曺光秀,出身李養默,閑良朴根培拯救各爲三十三名,土亭里契閑良趙鎭球拯救爲五十六名,金麗華·崔性觀拯救各爲四十名,栗島契閑良金光礪拯救爲四十六名,李源弘·崔廷益·崔昌潤拯救各爲三十八名,麻浦洞契閑良金東植·嚴重協拯救各爲二十名,鄭賢聞·金榮俊·李輔淵·韓少愈拯救各爲十八名。南部都事金在晉所報,則箭串一二三契及西氷一二契任掌等手本內以爲,七月初一日二日大雨,晝夜暴霔,屢百民家,幾乎漂沒,則箭串一契嘉善鄭昌禧拯救爲五十三名,出身韓學琦·廉應甲·崔鵬遠·李大用·金荀,折衝李孝仁,閑良崔宗浩·邊錫魯·李啓英拯救各爲四十名,成大孫·金得明·李章喆,出身尹錫哲拯救各爲三十八名,二契折衝全國顯·劉善得,閑良安命圭·全得銀·金順喆·車榮孫·金致鉉·朴道馹·朴盛葉拯救各爲四十名,嘉善金命尹,折衝白東益·金元豐拯救各爲三十八名,三契馬兵金興甲,哨官李義重拯救各爲四十名,閑良李大連·安國信拯救各爲三十七名,西氷一契閑良梁春發·李秉喆拯救各爲四十五名,全以範拯救爲四十名,二契閑良吳世得·權仁孫拯救各爲四十一名云。故自臣府更加査實,則其拯活實蹟,果如該府所報矣。激勸之道,宜有褒賞之典,而臣府則不敢擅便,今該曹考例稟處,何如?傳曰,允。
癸巳八月十九日午時,上御興政堂。晝講入侍時,同知事朴來謙,特進官金蘭淳,參贊官韓鎭㦿,侍讀官李基華,檢討官宋持養,記事官洪說謨,記注官李冀禎,記事官徐憲淳各持書傳第三第四卷,宗臣興完君是應,武臣行副護軍申從鎬以次進伏訖。上曰,史官分左右。上曰,開卷讀之。基華起伏奏曰,法講異於召對,敢請前受音矣。上曰,新受音讀之。基華讀湯誓一篇,音釋訖,上曰,文義陳之。基華曰,此篇之旨,誓師告衆之言,凜然可肅,而其凜然之辭,要在天命二字矣。成湯弔伐之擧,實出於應天心,則南巢之事,非湯也,乃天命也。然而天道無爲,豈諄諄然命之哉?天視自我民視,天聽自我民聽,則其所謂天命者,卽民情也。因民之情而驗之天,則天命可見矣。猗我殿下,以上聖之姿,膺一淸之運,誕膺天命,曷不休哉,而若其相感之跡,實在乎民。伏願殿下,克察天人相與之機,凡百猷爲,一視乎民情之向背,則召誥所云諴小民祈天永命之效,可復見於今日矣,懋哉懋哉。上曰,下番陳之。持養曰,上番旣以天命二字仰陳,而觀乎篇首天命二字,則可以知成湯之懋昭大德,克享天心矣。蓋天高高在上,初無言語之可接,聲臭之可尋,何嘗諄諄然命之哉?然而苟察民心之趨向,則可驗天意之保佑。故詩人讚湯,一則曰帝命武湯,一則曰帝命不違,而伊尹曰,非天私我有商,惟天佑于一德,非商求于下民,惟民歸于一德。惟其寬仁之德,彰信於下,懋敬之工,克配于上。故商自契始封,歷十三世而至成湯,始受天命。由此觀之,自古聖君哲辟興王業祈永命之道,不外乎敬天勤民四字,伏願體念焉。上曰,經筵官陳之。來謙曰,此篇言天處甚多,有曰,天命殛之,有曰,予畏上帝,有曰,致天之罰,其下仲虺之誥言天處七,湯誥言天處八。蓋湯之伐桀,一純乎天理之正,而不容一毫人慾之私故也。一日之間,天命不去則爲君臣,天命已去則爲獨夫,順乎天命,則湯之伐桀,武王之伐紂,不悖於義,不順乎天命,則雖齊人之伐燕,孟子非之,天心順逆之間,可不愼歟?爲人君者,克審乎此,體天而行道,則堯·舜之傳授,禹·啓之繼承,湯·武之征伐,其事雖殊,而其心則無異。以至於三代之損益,其揆一也。伏願殿下,雖在政令事爲之間,必審乎天心順逆之際,是所區區之望也。上曰,特進官陳之。蘭淳曰,玉堂上下番及同知事,皆以天命二字仰陳者,誠好矣。臣無容更陳,而天命之順逆,專係於民情之向背,天視天聽,必自我民,天人相與,間不容髮,而惟彼不識不知之民,所天惟食。故以成湯之聖誓衆之辭,首發穡事二字,或恐舍穡而專伐,違拂於民情,由是觀之,安民順天之要,惟在於務穡之道。伏願殿下,日御經筵之暇,生民之疾苦,稼穡之艱難,博訪而細察,必以順天安民,爲祈永之本焉。上曰,參贊官陳之。鎭㦿曰,玉堂上下番及同知事·特進官所陳切實,臣別無更達矣。上命掩卷,史官就座。仍命退,諸臣以次退出。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和牌不進,監察茶時之意,敢啓。傳曰,知道。
兪星煥啓曰,明日·再明日宣陵忌辰祭齋戒正日相値,視事頉稟之意,敢啓。傳曰,知道。
傳于金興根曰,大臣·備局堂上引見。
兪星煥啓曰,朔望日華寧殿·顯隆園奉審形止,每於當日馳啓,而今十五日奉審狀啓,今日始爲到院,故取見其狀本,則以爲,十五日依例封發,而中間閪失,更爲修啓,以致愆期爲辭矣。莫重奉審狀啓之,如是遲滯,萬萬悚懍,且有常時不善檢飭之失,水原留守鄭元容,從重推考,何如?傳曰,允。
傳于兪星煥曰,召對爲之。
傳于兪星煥曰,明日崇政殿秋到記,當親臨矣,該房知悉,右副承旨馳往泮宮,今日夕食堂收取以來。
以大司諫南履懋,執義鄭琦和牌不進罷職傳旨,傳于李憲球曰,只推。
以水原留守鄭元容狀啓,莫重奉審狀啓之,中間見失,不能檢飭,惶恐待罪事,傳于兪星煥曰,卿其勿待罪事,回諭。
傳于兪星煥曰,明日出宮門路,以廣達門爲之。
禮曹,來十月初三日行宗廟冬享大祭親傳香取稟,奉敎敬依。
金興根,以都摠府言啓曰,今日入直內三廳·武兼·禁軍及軍兵等,當爲中日習射技放,而宗廟修改相値,不得設行之意,敢啓。傳曰,知道。
又以備邊司言啓曰,卽見南兵使李存敬所報,則以爲,本營餉穀之癸未以前未捧,便成虛錄,而又添丁亥·戊子未捧,目下支放與試賞之資,拮据無路。請癸未許劃二耗中五百石,更限幾年,依前仍置,取用於軍需矣。此耗劃給,蓋出於未捧多而元耗縮,以致支放不足故也。第今前逋未完,新停又添,細諒事勢,有難以十年之限已滿,更責其還錄,更就二耗中五百石許退,十年取用。自今以後,另加經紀,俾有代充之方,而毋得看作常例,更有陳請之意,分付,何如?傳曰,允。
又以備邊司言啓曰,卽見戶曹所報,則以爲,本曹經用,猶患塗抹不得,而猝當支勅,事甚罔措。勿論京外衙門,所儲限十萬兩,請依前別劃矣。每過一勅,輒有一勅備預,自是度支已例,而以今該曹事勢,實無以經紀,則不可不從他措處。第京外財穀,到底罄匱,有難如數準施,姑以庚辰·庚寅兩年劃下之數,參互多寡,以惠廳銀四千兩,禁營·兵曹銀各三千兩,湖西雙樹餉穀折米三千石,嶺南信需穀折米三千石,南倉錢作穀折米一千石,左兵營山城穀折米二千石,湖南守城倉穀折米二千石,軍移作米進上添價米各一千五百石,補軍庫木三十同劃給,使之取用,何如?傳曰,允。
又以兵曹言啓曰,今八月二十一日武臣賓廳講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,五衛將金鎭濂·田趾悅,文臣兼宣傳官徐元淳俱以病難供職,呈狀乞遞,新除授天摩僉使朴庚興老母今年爲八十一歲,法不當遠離赴任,呈狀乞遞,竝改差,何如?傳曰,允。
又以御營廳言啓曰,本廳字內興仁門外曲城東邊體城改築處女墻,亦已畢築,而光熙門東邊第一城廊近處體城六間許頹圮處,今八月二十一日爲始,改築之意,敢啓。傳曰,知道。
李憲球,以義禁府言啓曰,明日崇政殿秋到記親臨試取時,本府都事十員內,八員赴擧,只有二員,而本府入直,當直入直·公事回公都事及崇政門·麗春門·宜秋門禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
江原監司趙容和疏曰,伏以,臣百無肖似,最居人下,而幸際明時,厚沐洪造,前後踐歷,罔非濫竿,居常循省,惴如集木,千萬不自意,伏奉東藩新命。臣於是,尤不勝驚惶震惕,莫知所以措躬也。顧玆關東一方,介於山海之間,比諸他藩,或稱易治者,實由土瘠而民向義,斂薄而民樂業。挽近以來,淳俗漸漓,弊竇旁穿,火耕殆無遺利,而山氓四散,漁箭不足應稅,而浦戶九空,公私匱竭,民無固志。至於松禁日弛,蔘弊日滋,廢墜蠱壞,莫可收給,必也望實具著,威惠竝行,然後少可以牽補搘拄。而況又昨年歉荒之後,流徙者尙未奠接,凋瘵者尙未蘇息,撫字之勤,剸理之難,尤當十倍於前日,則此時巡按之任,實合妙簡在廷,必授其人。而今乃畀之於空疎如臣,謭劣如臣者,而責之以彈壓列郡,懷保小民,是奚異於駕駑蹇以千勻之重,使之馳羊腸而越太行也哉?臣有老母在堂,年迫七旬,報暉之誠,日夕如結,毛檄潘輿,豈不誠人子之至榮,而猶復逡巡却顧,歷屢日而不敢爲遽膺之計者?徒以臣才具淺短,遇事茫昧,終必累我聖上委畀之重故耳,參倚已熟,擔夯無路,冒控衷懇,仰瀆崇嚴。伏乞俯垂諒察,亟遞臣新授職名,使藩寄無瘝,私分獲安焉,臣無任云云。答曰,省疏具悉。卿其勿辭,往欽哉。
癸巳八月二十日辰時,上御興政堂。藥房入診,大臣·備局堂上引見入侍時,都提調沈象奎,提調朴宗薰,副提調金陽淳,記事官洪說謨·朴齊憲·徐憲淳,直閣吳取善,右承旨金興根,假注書李豐翼,事變假注書卓宗述,領議政李相璜,兵曹判書朴周壽,漢城判尹李翊會,右參贊趙寅永,知中樞府事柳相亮,行護軍李維秀·李鐵求,校理李基華以次進伏,醫官金壽仁·李亨基·金景球·李顯養進伏楹外訖。上曰,史官分左右。相璜進前奏曰,數日秋候晴曝,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,可也。壽仁等以次入診訖,退伏楹外奏曰,脈候左右三部調均矣。上曰,次對爲之。相璜曰,臣欲於登對時,以書筵之不宜久停,有所仰提矣。卽伏聞自今日爲始,命開書筵,臣不勝欽仰萬萬。而竊又因此而有區區愚見,典學之工,須有程課,計以日月,成湯之又新,周王之就將,皆從程課上做去。若或於此,一有踰越,則安能有懋敏修來之效乎?臣固知止慈之聖念,慮妨寒暑之節宣,致有書筵之作撤。然若以作撤之有時,視以爲常,則工夫易流於悠泛,豈不可悶乎?雖久道化成之後,講學少有間斷,無以入於緝熙光明之域,況在沖齡,志未堅定,物易蔽交之時乎?三代有道之長,必以早敎喩爲本者,職由是耳。勿謂今日不學而有來日,勿謂今年不學而有來年,卽朱夫子切至之訓也。伏願殿下,常常以此身敎而面命,無使書筵有作撤之患。若其敎喩之方,則宮僚不可不擇,博聞强記,可以備顧聞而資啓沃者固好,而經明行修,實地用工者,尤合置諸左右,俾有薰陶矯捄之益。見正事聞正言,卽賈誼不易之論。伏願殿下,或簡心其委任,或另飭選部,十分愼擇,使端方雅飭之士,布列於兩坊,則曷不盛哉?臣向於筵席,以此事縷縷仰陳。雖蒙體念之敎,而未見體念之實,耿耿愚忱,不能自已。又此申勉,此非臣一人之言,卽在廷諸臣之言也,非但諸臣之言,卽八域臣民之願也。惟殿下念哉念哉。上曰,款款忠愛,發於至誠,每聞卿言,不勝感歎。予之不能悉心體行,還切歉愧。從今以往,益當加勉矣。出擧條相璜曰,臣於前此以近來外邑充逋之減價立本,仰請禁飭,有所筵奏而行會者矣。未知飭令之果有效益,謬弊之不復蹈襲,而苟使此源未塞,其流之害,將不知至於何境,寧不懍然而寒心哉?糶糴設置,將以須緩急而資水旱,非或出於取其耗殖,以補京外之支調,而近年以來,不能免此,漸至分多而留少,識者之憂,亦云久矣。今於少留不敷之中,忽有此無前減價,作還之謬習,必欲竝此少留之若干倉穀,而漫滅而掃盡之。今人之姑息於目前,而不念遠圖,乃至於此,奸猾吏胥之侵竊公穀,積成大逋者,卽是渠輩本習。然現發之後,其所充納,須有一斛之價錢,始充一斛之逋穀,渠輩之有時却顧,或在於是,而今則不然,負二斛之穀者,若辦一斛之價錢,可以濟二斛之用。射利之奸,雖善賈者,莫便於此,以嗜逋之伎倆,得倍利之蹊逕,渠將何憚而不爲哉?其所謂充逋者,適所以啓逋也。如是不已,幾何不倉無餘積,而徒擁虛簿乎?竟將至於無穀乃已,無穀則民將何恃,又將至於無民而已。無穀無民,國將疇依,況經今春大賑,目下急務,莫先於儲穀,假使平時留意於備豫,冬春京外民情,豈至於遑急顚連,若無所歸乎?非但民情之已然者如是,公無蓋藏,無所措手,乃所謂拮据接濟者,不過取資於遐外願納之民財。自有國以來,從未聞有似此苟且之時,倉有餘粟,可移可發,寧至於此?永念及此,哀痛而猶不足,此弊之當爲嚴戢,苟有謀夕之小智,庶可知之。今欲捄此,先從減價充逋之,爲流弊源本者,復申前飭,俾杜後慮之意,另加分付於八道·四都道守臣處,而如有邑鎭之踵謬因循者,使之隨犯隨啓,以爲重勘之地,苟或有慝不以聞之弊,該道臣亦豈無當被之律乎?自本司亦當有發遣郞廳,抽栍摘奸之時,竝令知悉惕念,何如?上曰,依爲之。出擧條相璜曰,各司郞官,除非祭享進排及赴擧之時,則無得以假官替直,自是法例,而近聞假官代直,視若尋常應爲之事,遂至濫觴,殆無防限,無所據之私故,不敢言之疾病,亦皆生意於請代,從又循情而曲施,隷怠成習,無難至此,誠可寒心。宜有申令,以懲來後,此後則苟非公頉,無得許代,而如是申飭之後,更有入聞之弊,則非但犯科之該郞,許代之該堂,亦難免其罪,以此分付,何如?上曰,依爲之。出擧條相璜曰,月前祈晴報謝祭獻官,聞有故懸頉,至於受香,當日付標改帖云,祀典何等至重,而乃以未淸齋之人,將事於敬謹之地,豈不萬萬悚然乎?忠厚之義,雖難遽斷以託故稱頉,而設使眞有實故,苟能前期周旋,豈或至於當日改帖乎?其在重祀典之義,決不可以爲日稍久,置而不論,當該獻官捧現告,施以譴罷之典。雖以銓官言之,始之不能詳審出帖,末乃不免曲循付標,有一於此,俱不可無責。政院之非時付標,遽爾捧入,亦不可無警,與該房承旨竝推考,何如?上曰,依爲之。出擧條相璜曰,卽見京畿前監司鄭基善賑餘穀區劃狀啓,則其中以一百七十三石零,屬之長湍府,以充流亡軍錢矣。該邑以最弊之地,又當昨年大歉,軍保流散,勢所必至隣族侵徵。尤係法外,則當此賑餘穀分劃之時,蠲補未捧之軍錢,誠出於懷保瘡殘,對揚惠恤之意,而凡有應捧而難捧,或請停退,或請蕩減,容或無怪。若似公穀,直爲補充於未捧,非但事係創有,此路一開,有關後弊,已施之令,雖難還寢,該道臣不審之失,不可無警,施之推考之典,何如?上曰,依爲之。出擧條相璜曰,昨秋關西移運小米爲二萬石,而一萬五千七百石,以賑資分劃於畿·海兩道及沁·松·廣州三都,餘在四千三百石,付之賑廳以爲發賣時,補用與病民流丐等給糧之需矣。今聞用下實數與改斛時欠縮,爲四千七十九石,而所餘爲二百二十石零云,此亦仍付該廳,使之量宜區處,何如?上曰,依爲之。出擧條相璜曰,臣於日前,以新除授閫帥·守令申飭辭朝之意,有所陳達,而聞又有上京守令,西成不遠,曠務宜念,竝與日前政新除守令,更令該曹申飭下送,何如?上曰,依爲之。出擧條象奎曰,今番湖西·海西繡啓所論,諸前後守令·察訪,雖皆已勘處,而多人所犯各殊,法又玩蔽。雖貪虐縱肆,贓賄狼藉,鄙瑣昏懦,怨讟騰播,而率皆敢爲發明,覬倖掉免,志無大畏,辭競得盡。從其所供,則幾若無犯可罪,奏讞之際,雖欲一一得當,猶難保其不失出入,若其槪從闊略,惟爲狗借,關和則有,寧容乃爾?而旣已照勘,今不必盡行追理,至於災結,互關民國法典,著斷至爲嚴重,兩道守令·察訪中,犯此者亦多其人,此不可以其已勘而仍置。使國結法意,益致蕩然冒犯者無復顧畏,竝令該府,就其所犯多寡,各以原律更爲加勘,而當初議讞該堂,宜執其咎,不可無警,施以譴罷之典,恐不可已矣。上曰,依爲之。出擧條相璜曰,遠接使以下,才蒙分揀之處分矣。首譯之令攸司科治者,似亦當有一體安徐之典,故敢此仰達矣。上曰,唯。相璜曰,掖隷之無敢出入朝臣私第,先朝令飭,不啻截嚴,而近聞掖隷輩每於外官下直之後,尋往私次,擁擠乞索,擧措殆至於有駭觀聽云。此實法綱所關,決不可一任其橫濫。掖隷是司謁,司鑰之所管屬,而司謁·司鑰,又政院之所糾飭者,若自政院另飭於掖庭署,使之到底禁戢,豈至有雜亂之弊乎?飭而不遵,司謁輩之隨輕重,請令攸司科治,亦政院之責,此不必出擧條申飭,承宣今旣登筵,知悉此意,常加飭察,俾各操束,則自當無如前冒犯之弊矣。上曰,唯。象奎曰,本院年例藥蟹鹽,待蟹成熟,限三十次,依例沈入,何如?上曰,唯。上曰,大臣就座,諸宰奏事。宗薰曰,宗簿主簿及文監察,以槐院參上之乏人,有闕未補已久,事面苟艱。臣意則當此蔭路積滯之時,以見在三窠,權作蔭窠,宗簿主簿則以生進人擬差,以爲疏敍之一助,待當品人有裕,隨闕復舊,實合通變,而事係官方,下詢大臣處之,何如?上曰,大臣之意,何如?相璜曰,文參外則無可擬之人,蔭司果則有積滯之歎,姑許目下蔭差待後,還復文窠,實不害爲權宜變通之政矣。象奎曰,此足爲一時權宜之政,姑許蔭差,臣意亦以爲好矣。上曰,依爲之。出擧條周壽曰,京司上納,何莫非經用?而至於本曹所納,卽軍需也,所管尤爲自別,而外邑之過當稽滯,近益甚焉。至有經年不納者,見今未捧木布各爲三十餘同,錢爲四萬餘金之多。京畿纔經大賑,且多停退,容或無怪,而其餘諸道,則無端不納,紀綱所在,誠極駭然。今若因循置之,則將不知至於何境?各該道帥臣,爲先從重推考,本曹各樣上納一一考尺,來朔內未考還諸邑守令,直請拿處之意,嚴飭於各道道·帥臣,何如?上曰,依爲之。出擧條周壽曰,臣今以騎省上納事,已爲陳達,而又以惠廳事,有所仰奏者,臣於待罪之初,以上納之愆期筵稟申飭,伊時果不無其效矣。昨今年來各邑之愆期,又復如前,秋成不遠,而均·惠兩廳之米木未捧,雖不夥多,錢條不納,爲三十五萬三千餘兩之多,揆以紀綱,萬萬駭然,亦令各該道臣一一考尺,來月內如不考還,當該邑倅直請拿處之意,嚴飭各道道臣恐好,故敢此仰達矣。上曰,依爲之。出擧條興根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
癸巳八月二十日申時,上御興政堂。召對入侍時,參贊官李憲球,侍讀官李基華,檢討官宋持養,直閣吳取善,假注書李豐翼,記事官朴齊憲·徐憲淳各持孟子第三卷,以次進伏訖。上曰,史官分左右。上曰,開卷讀之。基華自昔者趙簡子,止請辭讀訖。上曰,文義陳之。基華起伏奏曰,此章之要旨,卽範我馳驅也。孟子所云範我馳驅者,特爲御者之事,而於此反隅而推之,則聖王之爲道,無非範我馳驅也。故詩云周道如砥,其直如矢,書曰,王道蕩蕩,無反無側。王者之爲道,不外乎正直而蕩平,則玆豈非範我馳驅者?而降而後世,治道未得一出於正,故朱夫子以漢唐之治,比之於詭遇獲禽,亦豈非後辟之所可鑑戒者乎?伏願殿下,詔擧賢良方正之士,置諸左右輔弼之列,導之以先路,御之以大道,則百度俱貞,而萬化可期矣。王褒賢臣頌曰,王良執靶,韓哀附輿,其斯之謂歟?深加體念焉。上命掩卷。仍命退,諸臣以次退出。
上在慶熙宮。停常參·經筵。
上詣崇政殿。秋到記儒生分製講試取還內後,內閣·政院·玉堂·藥房口傳問安。答曰,知道。
李憲球啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和未肅拜,監察茶時之意,敢啓。傳曰,知道。
兪星煥啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
傳于兪星煥曰,考官趙寅永兼製述。
傳于兪星煥曰,考官李奎鉉有頉代,讀券官金蘭淳兼進。
傳于金陽淳曰,留院公事入之。
金陽淳,以吏曹言啓曰,今日次對入侍時,新除授守令及受由上京守令皆令,不多日內催促下送事,命下矣。自臣曹催促,則新除守令襄陽府使李允植,水原判官朴楚壽,砥平縣監鄭祉榮俱在任所云,報恩郡守洪吉周,平昌郡守朴宗琰,平康縣監金淵根俱以今二十三日辭朝云,上京守令白川郡守鄭世翼今二十三日下去云,新昌縣監姜彝文今二十四日下去云,瑞興府使金永錫,金川郡守李奎淵,龍岡縣令徐念淳,恩津縣監李衡秀,俱以今二十五日下去云,槐山郡守李聞榮以覲親事,在於平安道永柔縣,順安縣令金在厚以覲親事,在於公忠道結城地云,竝斯速還官之意,發關知委於各該道臣處,而慶州府尹洪鍾遠,順天府使洪重燮,金城縣令金鼎集,連山縣監洪明厚俱以親病,不得下去云,其親病旣沈重,則有難强令還任,竝改差,何如?傳曰,允。口傳差出,催促下送。
吏曹口傳政事,以金邁淳爲慶州府尹,林翰鎭爲順天府使,鄭憲容爲金城縣令,沈儆爲連山縣監。
李憲球啓曰,卽者義禁府都事來言,時囚罪人徐致輔·趙晉錫·李儒斌·具載默·姜在浚·元策·趙寬錫·閔致書等議處,徐冕淳照律,權永壽·李仁泳·金尙義·朴民翰·崔漢衆等捧供,湖西·海西守令之入於繡啓,而冒犯災結者,當爲更勘以入,而判義禁未差,知義禁柳相亮,同義禁金蘭淳俱有身病,同義禁徐淇修呈辭受由,不得擧行云,未差之代,政官牌招開政差出,知義禁柳相亮,同義金蘭淳,竝卽牌招,以爲開坐之地,何如?傳曰,允。
金陽淳啓曰,行吏曹判書朴宗薰,參判金蘭淳,參議吳致愚牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于兪星煥曰,科次入侍。
金興根,以御營廳言啓曰,本廳字內肅靖門東邊第二城廊近處體城二間許頹圮處,今已畢築矣。把守軍兵依例撤罷,女墻仍爲始役之意,敢啓。傳曰,知道。
又以訓鍊都監·禁衛營·御營廳言啓曰,東關王廟東邊墻垣二間半及西邊墻垣二間許頹圮處,今八月二十二日爲始,三營合力改築之意,敢啓。傳曰,知道。
李憲球,以義禁府言啓曰,水原留守鄭元容狀啓內,迎華察訪李羲鏞罪狀,令攸司稟處事,啓下矣。李羲鏞今方待命,拿囚之意,敢啓。傳曰,知道。
癸巳八月二十一日辰時,上詣崇政殿。秋到記儒生分製講試取入侍時,行都承旨金陽淳,行左承旨鄭基一,右承旨金興根,左副承旨李憲球,右副承旨韓鎭㦿,同副承旨兪星煥,記事官洪說謨,假注書李豐翼,記事官朴齊憲·徐憲淳,直閣吳取善,檢校待敎李肯愚,待敎金學性以次侍立。時至,通禮跪請外辦,上具翼善冠·衮龍袍,乘輿出興泰門,由廣達門入崇政門,詣殿內,通禮跪請降輿,上降輿陞座。星煥曰,儒生今方入門,而旣有俄者啓請標信,以此擧行乎?上可之。星煥讀奏儒生入門單子,合爲三百五十七人,興根讀奏赴講儒生受點單子訖,仍傳內侍以上。星煥曰,讀券官李奎鉉有頉,改付標以入,何如?上曰,考官金蘭淳兼進試官及儒生如儀行禮訖,讀券官右參贊趙寅永,知中樞府使朴綺壽,吏曹參判金陽淳,對讀官行副護軍徐箕淳·金鼎均,副司果李公翼·李啓宇,考官右參贊趙寅永,行護軍李紀淵,吏曹參判金蘭淳,行副護軍趙秉常·洪永觀,副司果金景善·李肯愚以次進伏。上命書賦題曰,烈文辟公綏以多福。寅永·綺壽進前書訖,公翼·啓宇奉出懸之。憲球進前奏曰,今番開講則抽栍乎?上曰,拈出大文,可也。仍命唱禮畢,降座,通禮跪請乘輿,上乘輿出崇政門,由廣達門入興泰門還內,出標信解嚴,諸臣以次退出。
癸巳八月二十一日酉時,上御興政堂。秋到記科次入侍時,同副承旨兪星煥,假注書李豐翼,記事官朴齊憲·徐憲淳,讀券官右參贊趙寅永,知中樞府使朴綺壽,吏曹參判金蘭淳,對讀官行副護軍徐箕淳,行副護軍金鼎均,副司果李公翼,副司果李啓宇以次進伏訖。上曰,史官分左右。上曰,科次爲之。上曰,首對讀官讀之。箕淳進前讀訖。寅永曰,今當書等,而上一張差勝矣。上曰,三下書之,之次一張,草三下書之,之次一張,次上書之,之次四張,草次上書之,可也。寅永書等訖,上命上第一張,坼下祕封,使星煥讀奏,其餘又使以次坼奏,星煥以次讀奏訖。上命書傳敎曰,講居首通幼學姜長煥,製述賦居首三下幼學曺錫亨竝直赴殿試,講之次通幼學梁錫龜·李秉欽,製述之次草三下進士吳基默竝直赴會試,講之次通幼學郭元默,製述之次次上進士金基纘各給二分,講之次略以下幼學金在根等二十人,製述之次草次上進士李源達等四人,竝令該曹考例施賞。出傳敎上曰,入格儒生明日廣達門外施賞。出傳敎上曰,史官就座。仍命退,諸臣以次退出。
上在慶熙宮。停常參·經筵。
夜自二更至二十三日開東,灑雨下雨,測雨器水深九分。
兪星煥啓曰,明日常參·經筵,取稟。傳曰,停。
韓鎭㦿啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和未肅拜,監察茶時之意,敢啓。傳曰,知道。
李憲球啓曰,右副承旨韓鎭㦿今日不爲仕進,卽爲牌招,何如?傳曰,允。
兪星煥啓曰,行吏曹判書朴宗薰,參判金蘭淳,參議吳致愚再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判一體更爲牌招,如有違牌,勿爲呼望。
又啓曰,今二十九日徽慶園親祭祭文,當爲製進,藝文提學趙寅永,待明朝牌招,使之製進,何如?傳曰,允。
傳于兪星煥曰,召對爲之。
吏曹口傳政事,以沈興祖爲景慕宮令。
兪星煥啓曰,行都承旨金陽淳,行左承旨鄭基一,右承旨金興根不爲仕進,左副承旨李憲球式暇出去,右副承旨韓鎭㦿未承牌,臣星煥吏兵批兼進之意,敢啓。傳曰,知道。
有政。吏批,判書朴宗薰進,參判金蘭淳,參議吳致愚式暇,同副承旨兪星煥進。以申在植爲工曹判書,李鐵求爲刑曹參判,李羲甲爲判義禁,金在昌爲社稷提調,金漢淳爲工曹正郞,韓用成爲典簿,金善養爲禁府都事,李胤祚·尹泰兢爲監察,林昇運爲宗簿主簿,故校理趙雲翊贈吏參弘提例兼,豐壤君,江原監司趙容和考。
兵批,判書朴周壽進,參判李志淵,參議洪祐燮病,參知李寅敎入直,同副承旨兪星煥進。以柳相祚爲知事,南允豐·文聖彬爲五衛將,申命漢爲訓鍊僉正,朴承輝爲文兼,趙徽鑑爲薪島僉使,全應信爲天摩僉使,崔濬爲首陽別將,朴繼麟爲龍津萬戶,同知單李再馨,護軍李鼎臣,副護軍洪鍾遠·洪重燮以上竝單付,及第白夏鎭,龍津萬戶崔擎天已上今加折衝加資事,承傳。
吏批,再政。以李敏榮爲尙衣僉正,鄭宅鉉爲敬陵令,洪運謨爲敦寧主簿,尹秀寅爲掌樂主簿,玄仁福爲內資主簿。
兵批,再政。以洪大赫爲宣傳官,金光令爲守門將,同知單文聖彬。
韓鎭㦿啓曰,開坐事,命下矣。新除授判義禁李羲甲,卽爲牌招,何如?傳曰,允。
韓鎭㦿,以都摠府言啓曰,副摠管趙運永以御營中軍,本營諸將官射會監試事,南小營晝仕出去之意,敢啓。傳曰,知道。
又以御營廳言啓曰,本廳字內惠化門北邊第三城廊近處體城三間許頹圮處,今八月二十三日爲始,改築之意,敢啓。傳曰,知道。
癸巳八月二十二日午時,上御興政堂。召對入侍時,參贊官兪星煥,侍讀官李垿,檢討官黃,待敎金學性,假注書李豐翼,記事官朴齊憲·徐憲淳各持孟子第三卷,以次進伏訖。上曰,史官分左右。上曰,開卷讀之。垿讀自御者,止未有能直人者也。上曰,文義陳之。垿起伏奏曰,如枉道而從彼何也一句,可見聖人遏慾存理之工也。蓋孟子出處去就,一一中節,未嘗有一毫苟且,故引王良之事,以發明其不可枉己從人之道。王良一御者也,而尙能以範驅之義爲貴,以詭遇之利爲賤,則曾謂君子而可以捨義而取利乎?如可捨義而取利,則是御者之不若也。安在其遏慾存理之義哉?孟子所以爲陳代劈破處,極其明白正大,可謂萬世至訓也,人主御世之道,亦當就義利二字上,分明取捨而已。今殿下誠以一義字,導率群下,則凡在化囿之中者,浸浸然自入於義方,而百工熙庶事康,曷不休哉?伏願殿下懋哉懋哉。上命掩卷。仍命退,諸臣以次退出。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,明日懿陵忌辰祭齋戒,再明日·三明日徽陵忌辰祭齋戒正日相値,視事頉稟之意,敢啓。傳曰,知道。
傳于韓鎭㦿曰,當該司鑰河俊鶴,令攸司科治。
以京畿監司朴岐壽狀啓,龍仁縣民家頹壓人命壓死事,傳于韓鎭㦿曰,秋事方始,頹戶可矜,別加顧趁,爲奠接事,分付,事係民隱,而百里之內,跨朔登聞,雖緣該邑之失,而不可如是稽緩,此後更勿如是之意,廟堂關飭。
韓鎭㦿啓曰,大司憲宋穉圭,掌令李炫章·韓錫祉,持平尹師殷·鄭誠一在外,執義鄭琦和牌不進,監察茶時之意,敢啓。傳曰,知道。
以大司諫南履懋,執義鄭琦和牌不進罷職傳旨,傳于韓鎭㦿曰,只推。
韓鎭㦿,以都摠府言啓曰,今日入直內三廳·武兼·禁軍及軍兵等,當爲中日習射技,而雨勢如此,不得設行之意,敢啓。傳曰,知道。
知義禁柳相亮,同義禁徐淇修聯名疏曰,伏以,臣等卽伏見大僚筵奏之啓下者,金吾議讞之該堂,至被譴罷之典,而臣等則苟然倖逭,滿心慙悚,無地自容。凡議律之適輕適重,首堂雖主之,至於參坐與聞,諸僚所同,則不可以事在判堂,厭然自恕也審矣。義固同勘,聯章自列。伏乞聖明,亟降威罰,以肅朝綱,以安臣分幸甚,臣等無任云云。答曰,省疏具悉。卿等不必爲引矣。
行都承旨金陽淳疏曰,伏以,日昨賓筵,大僚以繡啓守令之輕勘,乃有金吾堂上譴罷之典矣。臣於是,有不勝悚恧者,臣亦伊時忝叨次堂,適値呈告所參者,止於一湖倅議處,而旣在其職,又一赴座,則何敢諉之以不與奏當,而晏然爲倖逭之計哉?玆敢冒陳實狀。伏乞聖慈,亟施威罰以安私分焉,臣無任云云。答曰,省疏具悉。卿不必深引矣。
開城留守鄭祖榮疏曰,伏以,臣至庸極陋,最居人下,而遭際明時,厚蒙洪造,分外冥升,猥從卿宰之後,恩深河海,報蔑絲毫,孤負之罪,反躬自訟,而年旣及耄,病又成痼,跧伏鄕廬,藥餌爲命,前後除拜,每歸於瘝曠,時節起居,自阻於班聯,雖其衰疾已甚,有不能自力,義分都虧,悚恧常切,千萬不自意,恩旨渙降,以臣爲開城留守者,華誥遠宣,鄕隣聳觀,臣且榮且感,繼以懍惕,不知所以自措也。噫,松京大都也,居留重任也。要衝兩西,藩蔽畿輔,務兼兵民,職在保釐,而挽近以來,衆弊棼集,大歉之餘,民勢倒懸,苟非望實素著,才諝具備者,無以堪勝。如臣鹵劣,雖在盛壯,已知其萬不近似,而況今視聽昏瞀,精神耗弊,家常事爲,每倩人手,閒漫酬接,忽忘先後,以若聵聵,其何以擔荷重務,不致僨誤乎?扶舁登途,來伏旅次,畢暴衷懇,冒干崇嚴。伏願聖上,俯垂鑑燭,將臣新除之職,回授可堪之人,仍治臣瀆擾之罪,使朝綱肅而私分安焉。臣無任云云。答曰,省疏具悉。卿其勿辭察任。
上在慶熙宮。停常參·經筵。
金興根啓曰,大司憲宋穉圭,掌令李炫章·韓錫祉·持平尹師殷·鄭誠一在外,執義鄭琦和未肅拜,監察茶時之意,敢啓。傳曰,知道。
又啓曰,肅謝法意,何等審愼,而典簿韓用成旣呈肅單,不爲入來,事體所在,誠極駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于兪星煥曰,禮房承旨馳詣懿陵,奉審摘奸,延慶墓一體看審以來。
金興根啓曰,今此幸行時,何大臣留都乎?敢稟。傳曰,領府事留都。
兵曹,以李羲甲爲留都大將。
兪星煥啓曰,卽者吏曹郞廳來言,金城縣令鄭憲容,連山縣監沈儆,兩司當爲署經,而憲府則大司憲宋穉圭,掌令李炫章·韓錫祉,持平尹師殷·鄭誠一在外,諫院則司諫鄭東煥,獻納朴時源,正言金宗虎·金聖謙在外,只有大司諫南履懋一人,不得備員署經云,何以爲之?執義鄭琦和,卽爲牌招,何如?傳曰,允。山林外,在外兩司·臺諫竝許遞,前望單子入之,待下批,牌招署經。
臺諫前望單子入之,司諫權拚,獻納金樂壽,掌令林永洙·洪祐順,持平鄭德和·宋持養,正言權用經·黃基安落點。
傳于鄭基一曰,召對爲之。
兪星煥,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金興根,以義禁府言啓曰,今八月二十日次對入侍時,左議政沈象奎所啓,今番湖西·海西繡啓所論,前後守令·察訪中災結冒犯者,竝令該府就其所犯多寡,各以原律更爲加勘事,上曰,依爲之事,命下矣。取考法文,則大典通編收稅條,有曰凡災傷守令知情妄冒者,追奪告身,永不敍用,實結隱漏者,十結以上三年禁錮,五十結以上五年,百結以上十年。西原前縣監成兢默,則覆沙冒減災結爲三百十四結,加報冒錄餘剩災結合爲一百三十四結,仍陳名色災結爲三十三結,都合四百八十一結,天安前郡守徐秉淳,則還陳冒減災結爲一百八十結,安岳前郡守趙忠植,則加報剩餘及偸結査出災結合爲一百十結六十六負二束,牙山前縣監李敦明,則加報災結爲一百結,以上前勘本律外,竝加施十年禁錮之典。溫陽前郡守李祖植,則加報災結爲七十七結六十一負,豐川前府使尹濟弘,則濫報剩餘災結爲七十五結,魯城前縣監徐胤輔,則加報災結爲七十結,天安前郡守鄭東萬,則還陳冒頉災結爲六十五結,以上前勘本律外,竝加施五年禁錮之典。瑞山前郡守李守益,則加報災結爲四十結,藍浦前縣監洪泳謨,則加報災結爲十七結八十三負,該吏處收入條爲二十結,合爲三十七結八十三負,平澤前縣監具秉魯,則僞災結爲八結七十八負,査出偸災結爲二結,合爲十結七十八負,以上前勘本律外,竝加施三年禁錮之典。全義前縣監邊相岱,則繡啓以爲,加報災結八十四結二十六負,下落無地,而有若矇不覺察者然云,泰安前郡守權達準,則繡啓以爲,都吏所偸災結一百二十六結六十三負,而指導作奸何異親犯云,海美前縣監崔笠,則繡啓以爲,都吏偸食災結,而任其所爲云,以上前勘本律外,竝加施知情妄冒之律,竝告身盡行追奪,永不敍用。鎭川前縣監洪翼周,則繡啓以爲,該吏偸弄災結七十一結五十負,而矇不覺察云,結城前縣監朴祥發則繡啓以爲,都吏之偸食災結,矇不覺察云,以上竝當加施矇不覺察之律。而洪翼周已勘之律,爲杖八十,三等奪告身,朴祥發已勘之律,爲杖九十,四等奪告身,今無以加施,竝置之,連原前察訪蔡弘勉,則驛屬復結與莫重災結,煞有間焉,而結則一也。歇價勒奪,無價奪入,繡啓臚列,不啻丁寧,數旣不貲,罪極無狀,不可以已經勘律,置而勿論,謹按大明律受贓條,有曰凡監臨官吏求索借貸所部內財物者,竝計贓論,不枉法,贓一百一十貫,杖一百流二千五百里,以此律加施,何如?傳曰,允。
又以義禁府言啓曰,因本府草記,連原前察訪蔡弘勉已經勘律外,杖一百流二千五百里加施事,批旨內,允下矣。蔡弘勉杖一百,依法典收贖,告身盡行追奪,平安道雲山郡,流二千五百里定配,而前以他罪,徒二年定配於公忠道延豐縣新豐驛,前罪目添書今番罪目,依例發遣府羅將,自延豐配所執捉,仍令押送于新定配所,何如?傳曰,允。
又以義禁府言啓曰,公忠左道繡啓中,淸安前縣監申命藻加報災九結五十三負五束,自歸官用,分俵餘災五十一結,爲該吏偸弄,而矇不覺察,其中十三結五十負,謂有該吏之所逋,自官密囑,使之彌縫,一依昨日冒犯諸倅加勘例,申命藻前勘本律外,加施限三年禁錮之典,而昨日抄啓之時,臣昏謬蒙昧,以致落漏,惶恐待罪之意,敢啓。傳曰,知道。勿待罪。
又以義禁府言啓曰,宗親府典簿韓用成拿處事,傳旨,啓下矣。韓用成前以敬陵令,時在直所,依例發遣府羅將,替直後拿來,何如?傳曰,待待命拿囚。
又以義禁府言啓曰,保放罪人具載默,還囚議處以入,而病勢一向未差,仍爲保放之意,敢啓。傳曰,知道。
義禁府啓目,長淵縣監李仁泳,松禾縣監金尙義,康翎縣監朴民翰等原情云云。傳旨內辭緣,泛稱遲晩,所當請刑是白乎矣,李仁泳曾經宣傳官,朴民翰曾經侍從,勿爲請刑,載在大典通編,竝只議處,金尙義段,刑推得情,何如?判付。啓,依允爲旀。金尙義段,除刑推議處爲良如敎。又啓目,司憲府監察權永壽原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,迎華察訪李羲鏞原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,鎭岑前縣監南濟和原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,公忠前中軍崔漢衆原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,粘連向前徐致輔·李儒斌·具載默·姜在浚·閔致書等段,糶糴法意,何等嚴重,而舊逋不能督捧,新逋從而添生,揆以法意,難逭重勘,竝只以此照律爲白乎旀,趙晉錫·元策·趙寬錫等段,糴簿虛錄,法意莫嚴,而旣不能督捧,又未免掩置,竝只以此照律,何如?判付。啓,依允。又啓目,假注書徐冕淳當爲傳旨內,蒙點之後,懸頉不進,依承傳推考罪,笞五十收贖,解見任別敍,私罪,奉敎依允爲旀,功減一等爲良如敎。
癸巳八月二十四日酉時,上御興政堂。召對入侍時,參贊官鄭基一,侍講官徐有贊,檢討官成遂默,待敎金學性,假注書李豐翼,記事官朴齊憲·徐憲淳各持孟子第三卷,以次進伏訖。上曰,史官分左右。上曰,開卷讀之。有贊讀自景春曰,止天下熄,上曰,文義陳之。有贊起伏奏曰,戰國之時,爲人上者,惟功利是尙,故爲其下者,率多阿諛承順,竊取權勢,肆其氣焰,自以爲大丈夫事業。此固處世之橫議,而滔滔一世,俗尙皆然,故鄒夫子斥其縱橫之習,牖之仁義之道。聖人憂時矯俗之旨,可謂深且切矣。雖然此特大丈夫成德後而言也,未及明言其用工下手處,朱子答陳同甫書,以爲眞正大英雄,從戰兢臨履處做將出來。蓋同甫之學,有王覇竝用之弊,而自期以漢唐事業,故朱子亦戒其功利之心,勉之以皇王大道,以做夫眞正大英雄,而其要在於戰兢臨履四字。然則戰兢臨履,顧不以敬之一字爲本乎?敬者德之聚也,詩曰,緝熙敬止,書曰,懋敬厥德。伏願殿下,深加體念,以敬日躋焉。上命掩卷。仍命退,諸臣以次退出。
上在慶熙宮。停常參·經筵。
藥房提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李憲球啓曰,大司憲宋穉圭在外,執義鄭琦和呈辭,掌令林永洙牌不進,掌令洪祐順,持平鄭德和·宋持養傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
韓鎭㦿啓曰,守令署經事,命下矣。諫院則雖已署經,憲府則大司憲宋穉圭在外,掌令林永洙·洪祐順,持平鄭德和·宋持養傳旨未下,只有執義鄭琦和一人,無以備員署經,何以爲之?敢稟。傳曰,一司除署經。
傳于韓鎭㦿曰,召對爲之。
傳于韓鎭㦿曰,留院公事入之。
以掌令林永洙牌不進罷職傳旨,傳于李憲球曰,只推。
以掌令洪祐順,持平鄭德和·宋持養,正言黃基安牌不進罷職傳旨,傳于李憲球曰,只推。
兵曹,留都從事官單趙秉憲。
韓鎭㦿,以吏曹言啓曰,今此徽慶園親祭執禮,前應敎朴宗吉塡差,而時無職名,令該曹口傳付軍職,何如?傳曰,允。
兵曹口傳政事,副司果單朴宗吉。
李憲球,以都摠府言啓曰,副摠管徐淇修以禮曹參判,宗廟薦新鮒魚監封事,晝仕出去之意,敢啓。傳曰,知道。
又以兵曹言啓曰,闕內入直訓鍊都監局別將·把摠·哨官及內三廳將·守門將等番單子,每中日入啓,受點矣。今八月二十九日中日當次,而幸行相値,勢難入啓受點,依例回鑾翌日,入啓受點,分所單子,待受點,卽爲書入,巡將·監軍,依例以今二十八日受點人員,二十九日至,使之仍察之意,敢啓。傳曰,知道。
又以兵曹言啓曰,留都營狀啓例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,卽接昌德宮入直衛將盧學曾牒報,則本宮內西所南邊,中松一株,小松二株拔根顚仆云,依例斫去之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百五十二人饌價錢每人二錢,門旗手二十七名饌價錢每名一錢,依例分給之意,敢啓。傳曰,知道。
又以禁衛營言啓曰,本營字內昭義門南邊第一城廊近處體城四間許頹圮處,今八月二十六日始役,改築之意,敢啓。傳曰,知道。
癸巳八月二十五日未時,上御興政堂。召對入侍時,參贊官韓鎭㦿,侍講官徐有贊,檢討官成遂默,直閣吳取善,記事官洪說謨·朴齊憲·徐憲淳各持孟子第三卷,以次進伏訖。上曰,史官分左右。上曰,開卷讀之。有贊讀自孟子曰是焉得爲大丈夫乎,止妾婦之道也。上曰,文義陳之。有贊起伏奏曰,孟子特擧妾婦承順之道,以斥夫戰國術士之習,大凡人臣事君之義,但當格其非心,引以當道而已。不可專以承順爲正,蓋或一於承順,則其弊將至於阿諛苟悅,而不復知有吁咈之可䙡。故書曰,有言遜于汝志,必求諸非道,有言逆于汝心,必求諸道,宋蘇軾亦曰,勿取阿諛順旨者,以廣聖主不諱切直之意。此蓋人君聽言之要,而惟當審之於道與非道之間,從以取舍之,亦不可以承順爲悅矣。伏願於此,深留聖意焉。上命掩卷,史官就座。仍命退,諸臣以次退出。
上在慶熙宮。停常參·經筵。
兪星煥啓曰,明日經筵,取稟。傳曰,停。
韓鎭㦿啓曰,大司憲宋穉圭在外,執義鄭琦和呈辭,掌令林永洙·洪祐順,持平鄭德和·宋持養未肅拜,監察茶時之意,敢啓。傳曰,知道。
傳于兪星煥曰,召對爲之。
吏曹口傳政事,以洪羲俊爲分內醫提調。
兪星煥,以禮曹言啓曰,卽接元陵官員所報,則本陵兩位陵上莎草修改後,日候調和,善爲着根云矣。敢啓。傳曰,知道。
又以禮曹言啓曰,卽接崇陵官員所報,則本陵陵上莎草修改後,日候調和,善爲着根云矣。敢啓。傳曰,知道。
韓鎭㦿,以都摠府言啓曰,今日入直內三廳·武兼·禁軍及軍兵等當爲中日習射技放,而國忌正日相値,不得設行之意,敢啓。傳曰,知道。
又以訓鍊都監·禁衛營·御營廳言啓曰,東關王廟東邊墻垣二間半及西邊墻垣二間許頹圮處,今已畢築之意,敢啓。傳曰,知道。
癸巳八月二十六日午時,上御興政堂。召對入侍時,參贊官兪星煥,侍講官徐有贊,檢討官成遂默,直閣吳取善,記事官洪說謨·朴齊憲·徐憲淳各持孟子第三卷,以次進伏訖。上曰,史官分左右。上曰,開卷讀之。有贊讀自居天下之廣居,止此之謂大丈夫。上曰,玉堂下番讀之。遂默讀自周霄問曰,止則弔。上曰,參贊官讀之。星煥讀自三月,止不以急乎?上曰,閣臣讀之。取善讀自曰,士之失位也,止亦不足弔乎?上曰,注書讀之。賤臣讀自出疆,止何也。上曰,上番讀之。齊憲讀自曰,士之仕也,止鑽穴隙之類也。上曰,下番讀之。憲淳讀自彭更問曰,止以爲泰乎。上曰,文義陳之。有贊曰,此章之論大丈夫者凡八句,而首句居廣居三字,最爲關鍵,其下七句,盡爲包在於這裏。蓋吾心之全體大用,開朗洞豁,直方剛大,便與天地同其浩然。故凡於立位行道,獨善兼濟及富貴貧賤威武也,隨所遇而無不綽然有裕,以底於極廣大之境,此所以朱夫子以浩然之氣釋之。夫浩然之氣,卽人之元氣也,傳云士者國之元氣,人君爲能培養士氣,以之爲國,則濟濟一代,無非爲大丈夫也。商家則實之休,豈獨專美?周王以寧之譽,亦將復見。伏願殿下,懋哉懋哉。上曰,玉堂下番陳之。遂默曰,孟子以居廣居,立正位,行大道三者,稱之以大丈夫。此特因景春之言而痛辨之,故立言之旨,止於如此。而若其三者之極工,則參三才彌六合,實爲帝王家典學之標準也。是以自古聖王,繼天立極,範民化俗之方,不外于是,帝堯之其仁如天,卽所謂居廣居也,殷湯之以禮制心,卽所謂立正位也,箕範之王道蕩蕩,卽所謂行大道也。竊覸殿下頻賜召對,講求治道。伏願於此三者,深留聖念焉。上曰,參贊官陳之。星煥曰,玉堂上下番已陳之,臣所讀之章,別無仰陳之文義矣。上曰,閣臣陳之。取善曰,上下番玉堂已陳之,臣所讀章,亦別無仰陳者矣。上命掩卷,史官就座,上曰,玉堂先退。仍命退,承史以次退出。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,明日徽慶園親祭齋戒,再明日幸行相値,視事頉稟之意,敢啓。傳曰,知道。
韓鎭㦿啓曰,來初一日,輪對日次矣。敢稟。傳曰,當次人受點,後日次待令。
兪星煥啓曰,正言黃基安旣已肅謝,不爲傳啓,直爲出去,事甚未安。推考,何如?傳曰,允。
掌令洪祐順啓曰,臣本憃愚拙訥,無足備數於淸朝臺閣之末,而千萬不自意,忽伏奉掌憲前望之特點。庚牌繼以荐臨,感惶居先,違傲是懼,雖不得不冒沒祗肅,粗伸微分。而第臣於合啓中,竊有區區私義之不可隨衆俱參者,屢叨臺地,以此引避,輒蒙恩諒,今臣處義,宜無前後異同,請命遞斥臣職。答曰,依啓。
傳于兪星煥曰,公事何等審愼,而有此閪失,終未査得,事極怪駭,當該差備中官,令該府拿問査實以入,別監等,令秋曹各別詳査以聞。
兪星煥啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,金在浩落點。
兪星煥啓曰,今此幸行時,守宮假承旨李穆淵時無職名,令該曹口傳付軍職,何如?傳曰,允。
兵曹口傳政事,副護軍單李穆淵。
以大司諫南履懋,獻納金樂壽,執義鄭琦和,掌令林永洙,持平宋持養牌不進罷職傳旨,傳于韓鎭㦿曰,只推。
韓鎭㦿,以都摠府言啓曰,副摠管洪羲瑾以漢城府右尹,本府坐起,晝仕出去之意,敢啓。傳曰,知道。
又以禁衛營言啓曰,徽慶園幸行時,本營隨駕事,命下矣。南營則哨官鄭有寬,京中哨軍十五名,助番牙兵二十五名,西營則哨官崔仁成,助番牙兵五十名,新營則千摠申在健,騎士將金秉浩,把摠李溟游,哨官金仁豐,敎鍊官李廷春,騎士二十一人,兼別破陣二名,助番牙兵三十名率領入直,南別營則哨官李智養,別騎衛一人,別牙兵七名率領守直,火藥庫則哨官金建喜,別破陣八名,兼別破陣六名率領守直,都城頹圮一處,則哨官李培遠,京標下軍十五名率領,守直之意,敢啓。傳曰,知道。
又以禁衛營言啓曰,本營字內崇禮門東邊第一城廊近處體城二間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城改築處,女墻亦已畢築之意,敢啓。傳曰,知道。
又以義禁府言啓曰,卽接保放罪人具載默戶奴呈狀,則其上典具載默,今月二十四日夜,因病致死於保放所云,具載默旣已身死,罪名勿論,何如?傳曰,允。
義禁府啓目,粘連向前李羲鏞亦,狀啓呈納,宜其審愼,而齎來驛卒,中間逃走,其平日不能操束之罪,在所難免,以此照律,何如?判付。啓,依允。又啓目,粘連向前南濟和亦,本縣旣是私賑之邑,則與公賑有異是白乎乃,抄飢之不免遺漏,勒分之尙有訾謗,旣登論啓,不可參恕,以此照律,何如?判付。啓,依允。又啓目,粘連向前崔漢衆亦,餉米貸用,已係法外是白去乙,時直執錢,詳定立本,旣登繡啓,焉逭重勘?以此照律,何如?判付。啓,依允。又啓目,粘連向前權永壽亦,憲府非奠賈之司,監察無出禁之例,而創出節目,侵擾旅商法外科斂,江民不堪其若,從中誅求,府屬益肆其惡,事未前有,罪合重勘,以此照律,何如?判付。啓,依允。又啓目,粘連向前李仁泳段,賑資穀之餘錢一百六十兩,移補賑資,旣報巡營兺除良,數爻無多,文蹟可據是白遣,營賑太之以一兩先爲立本,實緣會減營關之晩到,而雖是元摠之外,旣有見在之數,囚供之俱爲發明,容或無怪是白乎矣,還穀一石之以價一兩糶糴,自是本邑流年之謬例,固非此囚創始之新規是白乎乃,糴法莫嚴,詳定有式,今於現發之後,不可以襲謬,有所容貸是白如乎,以此照律爲白乎旀,金尙義段,査出積逋,枚報巡營,前倅三人,至被當律是白乎則,與因循掩置,迥然不同是白遣,本邑耗穀作錢之漸至劃本,亦報巡營,以之狀聞變通,則與全不捄弊,只事襲謬,又不可同歸是白乎矣,旣以犯作白徵,至登繡啓,有不可全然參恕,以此照律爲白乎旀,朴民翰段,臭載之保太,量縮之賑穀,俱係不得不充報者,則以此賑餘之太,推移牽補,囚供爲說,容或無怪,而從權立本,有違經法是白遣,査出災結之都都付民庫,旣非屬私,實是補公,而餘結之私自區處者,雖或補民役,或歸公用,竝以私用論,載在通編是白如乎,以此照律,何如?判付。啓,依允。又啓目,粘連通津前府使徐致輔·趙晉錫·李儒斌·姜在浚·元策,竹山前府使趙寬錫·閔致書等矣本府議啓內,徐致輔·李儒斌·姜在浚·閔致書等段,糶糴法意,何等嚴重,而舊逋不能督捧,新逋從而添生,揆以法意,難逭重勘,竝只以此照律爲白乎旀,趙晉錫·元策·趙寬錫等段糴簿虛錄,法意莫嚴,而旣不能督捧,又未免掩置,竝只以此照律罪,徐致輔·李儒斌·姜在浚·閔致書等段,以虛錄律,各杖一百收贖,告身盡行追奪,徒三年定配,又五年禁錮,趙晉錫·元策·趙寬錫等段,以掩置律,各杖一百收贖,告身盡行追奪從三年定配,勿揀赦前,李儒斌段,徒三年定配,以年七十二收贖,五年禁錮以過年限守令,依受敎分揀,而只告身盡行追奪,閔致書段,以其母年七十八,無兄弟獨身,杖一百徒三年定配,依律文收贖,告身盡行追奪,又五年禁錮,元策段,以其母年七十七,無兄弟獨身,杖一百徒三年定配,依律文收贖,告身盡行追奪,勿揀赦前,竝只私罪,奉敎依允爲旀,徐致輔·趙晉錫·李儒斌·姜在浚·元策·趙寬錫等段,竝只功減一等爲良如敎。
上在慶熙宮。停常參·經筵。
李憲球啓曰,大司憲宋穉圭,掌令金在浩在外,執義鄭琦和,持平鄭德和呈辭,掌令林永洙,持平宋持養未肅拜,監察茶時之意,敢啓。傳曰,知道。
傳于兪星煥曰,召對爲之,伴送使同爲入侍。
金興根,以兵曹言啓曰,今此幸行時,右邊捕盜大將李鐵求以禁衛大將,後廂隨駕矣。在前如此之時,有他邊大將兼察之例,回鑾間,左邊捕盜大將金煐,姑令兼察,何如?傳曰,允。
金興根啓曰,因兵曹草記,今此幸行時,右邊捕盜大將李鐵求以禁衛大將,後廂隨駕矣。回鑾間,左邊捕盜大將金煐,姑令兼察事,允下矣。兼察右邊捕盜大將金煐,卽爲牌招聽傳敎,何如?傳曰,允。
傳于金興根曰,明日出宮內門路,以廣達門爲之。
兪星煥,以奎章閣言啓曰,明日卽奎章閣奉審日次,而幸行相値,不得擧行之意,敢啓。傳曰,知道。
金興根,以扈衛廳留都大將意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以兵曹言啓曰,五衛將趙光夏·文聖彬,景福宮衛將李寬培,昌德宮衛將李再馨,俱爲除授在外,上來無期云,竝改差,何如?傳曰,允。
李憲球,以義禁府言啓曰,時囚罪人徐致輔·李儒斌·姜在浚·閔致書等各杖一百,徒三年定配,又五年禁錮,趙晉錫·元策·趙寬錫等各杖一百,徒三年定配,勿揀赦前,照律公事判付內,依允,徐致輔·趙晉錫·李儒斌·姜在浚·元策·趙寬錫等功減一等事,命下矣。徐致輔·姜在浚等竝功減一等,杖九十收贖,告身盡行追奪,徐致輔江原道橫城縣蒼峯驛,姜在浚黃海道長連縣朴山驛,各徒二年半定配,又五年禁錮,趙晉錫·趙寬錫等竝功減一等,杖九十收贖,告身盡行追奪,趙晉錫公忠道扶餘縣龍田驛,趙寬錫西原縣長命驛,各徒二年半定配,勿揀赦前,而以議啓內辭意,具罪目依例發遣府書吏,押送于各其配所,李儒斌功減一等,杖九十徒二年半定配,以年七十二收贖,五年禁錮,以過年限守令,依受敎分揀,而只告身盡行追奪,閔致書杖一百徒三年定配,以其母年七十八,無兄弟獨身,依律文收贖,而告身盡行追奪,又五年禁錮,元策功減一等,杖九十,徒二年半定配,以其母年七十七,無兄弟獨身,依律文收贖,而告身盡行追奪,勿揀赦前,竝放送之意,敢啓。傳曰,知道。
癸巳八月二十八日午時,上御興政堂。召對入侍,伴送使同爲入侍時,參贊官鄭基一,檢校待敎金興根,侍讀官李垿,檢討官黃,假注書李豐翼,記事官朴齊憲·徐憲淳各持孟子第三卷,伴送使徐能輔以次進伏訖。上曰,史官分左右。上曰,伴送使進前。上曰,沿路無弊乎?能輔曰,兩勅性甚平順,沿路別無生頉,而無事渡江矣。上曰,伴送使先退。上曰,開卷讀之。垿讀自曰否,止不可也。上曰,文義陳之。垿起伏奏曰,彭更生於戰國之世,專尙功利之說,而不知聖道之有用,故曰,士無事而食。蓋當時諸侯之於賢者,公養則有之,而不能與共天職,故彭更之疑,卽以是也。君人者誠能行聖道而進賢臣,則在上而盡尊位重祿之政,在下而無覆餗素餐之譏矣。今殿下日御法筵,講究經術,若於此時,招延林下遺逸之士,備廈屋設簋之儀,擧緇衣授粲之禮,則其爲治化之裨益,豈淺鮮也哉?伏願深留聖意毋忽焉。上命掩卷,史官就座。又命退,諸臣以次退出。
上在慶熙宮。停常參·經筵。
大駕詣徽慶園,入齋室後,王世孫遣宮官問安。答曰,知道。內閣·政院·玉堂·藥房·朝廷二品以上·六曹堂上·大司諫口傳問安。答曰,知道。
親祭還入齋室後,王世孫遣宮官問安。答曰,知道。內閣·政院·玉堂·藥房·朝廷二品以上·六曹堂上·大司諫口傳問安。答曰,知道。
還內後,內閣·政院·玉堂·藥房·朝廷二品以上·六曹堂上·大司諫口傳問安。答曰,知道。
藥房提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金興根啓曰,司僕寺內乘來言,捲牕,取稟。傳曰,捲三牕爲之。
藥房口傳啓曰,園寢展謁,儀衛已戒,追遠之聖慕將伸,瞻旄之群情胥欣,而顧今秋雨經夜不霽,日候甚爲寒冷。此時之移蹕勞動,有非大聖人節宣保嗇之方,況又祼薦駿奔之沾服失容,易欠肅將之禮,百官軍兵之泥塗顚頓,亦係軫念之端,亟寢成命,退卜吉辰,不勝萬萬顒祝之至,惶恐敢啓。答曰,知道。時刻已迫,勿煩。
藥房口傳再啓曰,臣俄上口啓,顒俟亟寢之命矣。今承勿煩之下答,見今同雲不散,雨意漸緊,此時動駕,恐有妨於節宣之方,而肅敬將事之地,將不免沾濕失儀之慮,區區愚忱,不勝萬萬憂悶,玆敢冒昧更籲。伏乞特寢成命,以副群情千萬顒祝,惶恐,敢啓。答曰,知道。雨勢不至大段,成命豈可還寢乎?
行都承旨金陽淳,行左承旨鄭基一,右承旨金興根,左副承旨李憲球,右副承旨韓鎭㦿等啓曰,園寢展謁,衛儀已戒,而今見冷雨霏灑,收霽無望,此時移蹕勞動,大非聖人節宣保嗇之道,卽伏見藥院口啓批下,有時刻已迫勿煩之敎,臣等尤不任區區憂慮之至,敢此相率聯籲。伏乞特寢成命,以副群情,千萬顒祝,惶恐,敢啓。答曰,知道。已諭於口啓之批矣。
兪星煥啓曰,明日常參·經筵,取稟。傳曰,停。
金興根啓曰,備邊司郞廳來言,今日賓廳日次,而動駕相値,不得來會云矣。敢啓。傳曰,知道。
傳于兪星煥曰,禮房承旨馳詣宗廟·景慕宮,奉審摘奸以來。
傳于兪星煥曰,園官以下別單書入。
李憲球啓曰,卽者義禁府都事來言,今日幸行時,駕側鳴錚罪人姜岐鳴等六十一人,移送秋曹云矣。敢啓。傳曰,知道。
金陽淳,以司甕院監膳提調意啓曰,各殿宮日下生雉,全數代封矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
金興根,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處乾犒饋,依定式磨鍊分給之意,敢啓。傳曰,知道。
弘文館副應敎徐有贊,校理李基華·李垿,副校理金箕晩·黃浩民,修撰黃,副修撰成遂默等,伏以,秋序載屆於霜露,聖慕將伸於園寢,羽衛旣備,淸蹕夙戒,而顧今冷雨竟夕,餘霏連朝,此時勞動,有非大聖人節宣之方,臣等職忝邇列,不勝憂悶,敢此齊籲。伏願殿下,俯循群情,亟寢成命,退定時日,少俟晴和而行禮焉。取進止。答曰,省箚具悉。已諭於口啓之批矣。
癸巳八月二十九日卯時,大駕詣徽慶園。幸行親祭入侍時,行都承旨金陽淳,行左承旨鄭基一,右承旨金興根,左副承旨李憲球,右副承旨韓鎭㦿,同副承旨兪星煥,記事官洪說謨,假注書李豐翼,記事官朴齊憲·徐憲淳,提學洪奭周,原任直提學朴綺壽,原任直閣李光文,檢校待敎李肯愚以次侍立。時至,上具戎服乘駕轎,出興泰門,仍由廣達門,出興化門,通禮跪啓少駐,侍臣上馬,進至宗廟前路,降轎而過,還乘驕出興仁之門,宣傳官啓稟吹打作,至園所洞口,宣傳官啓稟吹打止,上降轎乘輿,至齋室門,降輿入齋室。傳曰,右副承旨馳詣懿陵奉審,延慶墓一體看審以來。出傳敎少頃,通禮啓請外辦,上具翼善冠·淺淡服·烏犀帶,出齋室,乘輿至紅箭門,通禮啓請降輿,上降輿詣板位,行謁園禮,亞獻官以下在位者,行再拜禮,上入小次。親祭時至,通禮啓請行禮,上出小次,贊禮金在昌前導陞東階,詣丁字閣板位,行再拜禮,上詣尊所西向立,執尊擧冪,上入詣神座前跪。陽淳奉香,星煥奉爐,上三上香,星煥奠爐於案上,陽淳奉爵進,上執爵授星煥,奠于神座前,上少退跪,亞獻官以下在位者皆跪,大祝李鼎在入神座右,跪讀祝文訖,上降復位。執禮請行亞獻禮,亞獻官李相璜行亞獻禮如儀訖,降就位。執禮請行終獻禮,終獻官沈象奎行終獻禮如儀訖,降就位。贊禮啓請再拜,上行再拜禮,亞獻官以下在位者,皆行再拜禮,上詣望燎位,望燎訖,贊禮啓禮畢,上至板位,行辭園禮,仍出紅箭門外乘輿。領議政李相璜,左議政沈象奎進前奏曰,躬享載畢,勞動旣多,聖體,若何?上曰,一樣矣。命書傳敎曰,百官揷羽。出駕敎又命書傳敎曰,自園所洞口,至興仁之門外捧上言。出駕敎上還詣齋室,傳曰,京畿監司率各務差使員,還宮時待令。出傳敎鎭㦿奉審還來後,口傳啓曰,臣奉命馳詣懿陵,陵上丁字閣·碑閣奉審則無頉,仍詣延慶墓,墓上丁字閣·碑閣看審則無頉矣。傳曰,京畿監司率各務差使員入侍,園官同爲入侍。出傳敎入侍時,右承旨金興根,假注書李豐翼,記事官朴齊憲·徐憲淳,京畿監司朴岐壽,楊州牧使柳相弼,南陽府使張洛賢,本園令朴魯壽,參奉鄭興敎以次進伏訖。上命奏職姓名,岐壽等以次奏之。上曰,有何弊瘼乎?岐壽起伏奏曰,臣之受節,未滿一朔,列邑之弊瘼,雖未及詳知,而今年穡事,備經水旱蟲雹,來頭民情萬萬悶迫之中,有目下最切急之,無以遲待年分狀請者,卽禁衛營停番錢也。今春前道臣,以待秋捧納之意,筵稟,蒙允,則固當及時上納之不暇,而以今民勢,當年應納,猶難辦備,則已停者之一時竝督,萬無其路,若蒙更爲退限於明秋,則庶可爲災民一分紓力之道,故敢此,仰達矣。上曰,民力之所不及者,豈忍竝督,依所奏許施。出擧條上命退,諸臣以次退出。通禮啓外辦,上改具戎服,出齋室,乘輿至園所洞口,通禮啓請降輿乘轎,上降輿乘轎,宣傳官啓稟吹打作,進至興仁之門,宣傳官啓稟吹打止,入興仁之門,至宗廟前前路,上降轎而過,還乘轎入興化門,由廣達門·興泰門還內。宣傳官出標信解嚴,諸臣以次退出。
上在慶熙宮。停常參·經筵。
大殿,內閣·政院·玉堂翌日口傳問安。答曰,知道。朝廷二品以上·六曹堂上·大司諫單子問安。答曰,知道。
中宮殿,內閣·政院·玉堂口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
藥房提調朴宗薰,副提調金陽淳啓曰,祗謁園寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。予則一樣,而中宮殿氣候亦爲安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,明日常參·經筵,取稟。傳曰,停。
李憲球啓曰,來初五日,朝參日次矣。敢稟。傳曰,停。
又啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
傳于李憲球曰,召對爲之。
兪星煥啓曰,翰林被選人曺雲承薦狀,啓下矣。令該曹口傳單付,卽爲牌招,何如?傳曰,允。
吏曹口傳政事,檢閱單曺雲承。
以園官以下別單,傳于兪星煥曰,令朴魯壽,參奉鄭興敎,各內下弓子一張賜給,員役·守僕等,竝考例施賞。
李憲球啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以執義鄭琦和,掌令林永洙,持平鄭德和·宋持養牌不進罷職傳旨,傳于李憲球曰,只推。
兪星煥啓曰,今此京外上言九十八張內,八十二張,以猥濫拔去,十六張,分下各該司次,捧入之意,敢啓。傳曰,知道。
李憲球啓曰,卽者義禁府都事來言,時囚罪人李仁泳·金尙義·朴民翰·崔漢衆·李羲鏞·南濟和·權永壽等照律,韓用成捧供,金性祿當以口招擧行,而口招坐起,堂上例爲備三員矣。判義禁李羲甲服制,知義禁柳相亮式暇,同義禁金蘭淳·徐淇修俱有身病,不得備員開坐云,何以爲之?而同義禁金蘭淳·徐淇修,卽爲牌招,何如?傳曰,允。判義禁許遞,前望單子入之。
判義禁前望單子入之,金在昌落點。
李憲球啓曰,開坐事,命下矣。新除授判義禁金在昌,卽爲牌招,何如?傳曰,允。
兪星煥,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十九日辰時,衣襨·香燭·祭品奉詣吉日,同月二十日辰時俱吉云,以此日時擧行之意,敢啓。傳曰,知道。
又以奎章閣言啓曰,參下檢書官朴宗永·李效榮·金龜淳·安季良,仕日已滿三十朔,依定式六品職遷轉事,分付吏曹,何如?傳曰,允。
又以禮曹言啓曰,莊陵奉審,五年一次禮堂進去擧行事,曾有定式,而奉審年次,在於今年,臣曹堂上進去奉審,何如?傳曰,允。
李憲球,以兵曹言啓曰,今番徽慶園幸行時,隨駕將校·軍兵各差備等犒饋,依定奪,以乾物分給之意,敢啓。傳曰,知道。
又以兵曹言啓曰,謹依判下成冊,徽慶園幸行時,內吹金宗炯等三十名處,木各一疋題給之意,敢啓。傳曰,知道。
又以禁衛營言啓曰,謹依成冊啓下,御前前排牢子朴千得等三十名,巡令手金景仁等二十八名,挾馬旗手禹在文等十二名,各木一疋,信箭手千河淸等二名,各木二疋施賞之意,敢啓。傳曰,知道。
又以御營廳言啓曰,本廳別將趙存中,身病甚重,勢難察任,改差,何如?傳曰,允。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以御營廳言啓曰,本廳字內惠化門北邊第三城廊近處體城三間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以刑曹言啓曰,昨日幸行時,前承旨金正喜,以其父魯敬訟冤事,擊錚於衛外,而係是朝官,臣曹不得捧供,依例移送義禁府之意,敢啓。傳曰,知道。
又以義禁府言啓曰,刑曹啓辭內,前承旨金正喜,以其父魯敬訟冤事,擊錚於衛外,而係是朝官,不得捧供,移送義禁府事,傳曰,知道事,命下矣。金正喜,今方待命,拿囚之意,敢啓。傳曰,知道。
吏曹參判金蘭淳疏曰,伏以,聖慕克伸於謁園,群情胥欣於瞻旄。仍竊伏念,臣於見職,初豈有一分堪承之望?而辭不獲免,誠切昵瞻,黽勉出膺,荏苒度日,全喪廉隅,冞增慙恧。第臣有區區情懇,冒昧呼籲,臣之父母墳山,在於京畿驪州地,積違展掃,霜露增愴,比經潦水,莎土蹲缺,不可不及今往省,略加修治。量程計功,當費旬月,而今臣所帶職名,非比閒漫,固不可一日瘝曠,玆敢略暴情實,仰瀆崇嚴。伏乞聖慈,亟許鐫免,特賜由暇,俾便往來,曲遂至願,仍治臣瀆撓之罪,以昭法紀,千萬幸甚。臣無任云云。答曰,省疏具悉。卿其往省焉。
癸巳九月初一日辰時,上御興政堂。召對入侍時,參贊官李憲球,檢校待敎金興根,侍讀官黃浩民,檢討官黃,記事官洪說謨·朴齊憲·徐憲淳,各持孟子第三卷,以次進伏訖。上曰,史官分左右。上曰,開卷讀之。浩民讀自曰子不通功易事,止輕爲仁義者哉。上曰,文義陳之。浩民起伏奏曰,彭更專尙功利,而不知聖人之學,今以此章文義言之,梓匠輪輿,雖若賤工,理無往而不存,道無微而不寓,則賤工之事,亦從聖學中出來者也。彭更只知目前之功效,不知功效之所由來,是何足與論於聖學也哉?孟子當戰國時,雖不得行其道致太平,其入孝出悌,繼往開來之功,固不可比擬於梓匠輪輿,而孟子,特以說難之辭,示其自況之意而已。伏願殿下,於此等文義,深留聖念焉。上命掩卷,史官就座。仍命退,諸臣以次退出。
上在慶熙宮。停常參·經筵。
開東,下霜。
韓鎭㦿啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,開城留守鄭祖榮下直,長弓一張,長箭一部賜給。
韓鎭㦿啓曰,行都承旨金陽淳,行左承旨鄭基一,右承旨金興根,左副承旨李憲球不爲仕進,同副承旨兪星煥式暇出去,院中只有臣一人,伴直無人,左副承旨李憲球,所當牌招,而拘於廳規,不得請牌,何以爲之?敢稟。傳曰,知申外竝許遞,前望單子入之,待下批,牌招察任。
承旨前望單子入之,徐淇修·趙琮鎭·尹命圭·趙秉常落點。
韓鎭㦿啓曰,假注書李豐翼,身病猝重,勢難察任,今姑改差,何如?傳曰,允。
李豐翼改差,代以趙徽林爲假注書。
傳于韓鎭㦿曰,召對爲之。
傳于韓鎭㦿曰,前開城留守留待。
傳于韓鎭㦿曰,前開城留守入侍。
傳于韓鎭㦿曰,政官牌招開政。
韓鎭㦿啓曰,卽者義禁府都事來言,開坐事,命下,而同義禁金蘭淳在外,徐淇修有身病,只有判義禁金在昌,知義禁柳相亮二員,不得備員開坐云,同義禁徐淇修,卽爲牌招,何如?傳曰,允。
又啓曰,判義禁金在昌,同義禁金蘭淳·徐淇修牌不進推考傳旨今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,同義禁徐淇修再牌不進推考傳旨今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
兵曹口傳政事,副護軍單金興根。
韓鎭㦿啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于韓鎭㦿曰,只推。
韓鎭㦿啓曰,行都承旨金陽淳不爲仕進,行左承旨徐淇修,右承旨趙琮鎭,左副承旨尹命圭,同副承旨趙秉常未承牌,臣鎭㦿吏兵批兼進之意,敢啓。傳曰,知道。
以右承旨趙琮鎭,左副承旨尹命圭牌不進罷職傳旨,傳于韓鎭㦿曰,只推。
有政。吏批,判書朴宗薰進,參判金蘭淳在外,參議吳致愚服制,右副承旨韓鎭㦿進。以權用經爲修撰,吳取善爲副修撰,李憲瑋爲禮曹參判,李敦榮爲戶曹參議,金遇明爲司成,宋持行爲漢城主簿,李羲升爲司僕主簿,韓在益爲活人別提,徐冕淳爲元陵別檢,鄭晉錫爲善山府使,金箕默爲韓山郡守,故參奉金履鏽贈吏參例兼,慶州府尹金邁淳考。
兵批,判書朴周壽進,參判李志淵,參議洪祐燮病,參知李寅敎入直,右副承旨韓鎭㦿進。以李鍾英爲副摠管,李秉吉·許潤·尹弼漢·慶恒運爲五衛將,尹致定爲文兼,李寬奎爲全羅右水使,李相玶爲興陽監牧官,護軍鄭基一,副護軍李憲球·兪星煥·許棨,副司直鄭東煥·韓錫祉·李炫章·洪祐順·鄭誠一·尹師殷·朴時源,副司果金宗虎·金聖謙,以上竝單付。
吏批,再政。以兪鎭五爲正言,趙泳爲西部令,金啓洹爲活人別提,崔正運爲司圃別提,尹致容爲新溪縣令,兼直閣單吳取善。三政。以林昇運爲景慕宮令。
韓鎭㦿,以訓鍊都監言啓曰,本局把摠尹得儉,身病甚重,勢難察任,改差,何如?傳曰,允。
敎開城留守鄭祖榮書。王若曰,周官重保釐之功,尹玆東土,宋朝置居留之任,往哉西京,委卿兩路之咽喉,敷予十行之心腹,眷彼松嶽名府,卽我漢陽分司,玉帛將箕城之饒,邑稱萬家之富,金湯控沁營之固,地擅四都之雄,樓櫓直通於海西形勢則其險如此,冠蓋相望於薊北,供億也爲弊難支,市井之奢侈日興,蓋緣商利之趨末,官府之逋負相續,兼以獄訟之多端,況又饑荒之荐臻,無復昇平之象,當此公私之俱病,政須剸理之才,惟卿,簪組故家,圭璋令質,詞華素著,周旋於玉署銀臺之班,才器有偉,歷試於太原·石州之府,外溫內確,居官絶干囑之私,識該理明,莅事析微密之妙,田園退處,固知志操之簡恬,望實俱隆,詎無屛翰之委畀,玆授卿以開城府留守兼管理使,卿其益殫心力,祗膺寵章,安不忘危,錢穀甲兵之必也有備,寬以濟猛,粱肉藥石之各適其宜,志切爲公,何憂革弊而去瘼,心存愛物,益勉察奸而恤窮,其餘稟專,自有章憲,於戲,花潭之餘風猶在,立懦廉頑,竹橋之遺跡尙存,旌忠奬節,北門重鑰,奚但寇萊公威名,南州輕裘,庶追羊叔子風韻,故玆敎示,想宜知悉。知製敎徐有贊製進。
癸巳九月初二日辰時,上御興政堂。召對入侍時,參贊官韓鎭㦿,侍讀官黃浩民,檢討官黃,待敎金學性,記事官洪說謨·徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。浩民讀自曰梓匠輪輿,止曰食志。上曰,文義陳之。浩民起伏奏曰,君子之行道願治,固是彝性之自然,則初未嘗求利而爲之也。及其行道成治之後,爲人君者,必使之安富尊榮,以酬其功者,勢所固然矣。是以君子之道,正其義不謀其利,明其道不計其功,程夫子所謂惟仁義,則不求利而未嘗不利者也。彭更不知聖門之學,而以無事就食,疑難而問之,豈可以常人之情,度聖賢之心哉?且以功志二字言之,則士之所尙,莫大於志之一字,而孟子之捨志論功者,此特以卑近易曉之事答之也。究其本則天下萬事,未有無其志而成其功者。伏願殿下,必於志字上,無或少忽焉。見今飢荒荐臻,民憂溢目,我聖上接濟安民之方,亶在乎志聖學行王道而已。於此等處,深留聖意,益加緝熙之工,是臣區區之望也。上命掩卷,仍命史官就座。命退,諸臣以次退出。
癸巳九月初二日午時,上御興政堂。前開城留守入侍時,右副承旨韓鎭㦿,記事官洪說謨·徐憲淳·曺雲承,前開城留守申在植,以次進伏訖。上曰,前開城留守進前,在植進伏。上曰,有何弊瘼乎?在植起伏奏曰,別無弊瘼之枚擧者,而昨年大歉之餘,蒙朝家賑救之澤,民生僅得安接,而今秋穡事,姑不可以慘歉言,恐無豐登之望,目下民情,尤爲悶然矣。上曰,就座,史官亦爲就座。仍命退,諸臣以次退出。
上在慶熙宮。停常參·經筵。
趙秉常,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
趙秉常啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙秉常曰,召對爲之。
趙秉常啓曰,行都承旨金陽淳,行左承旨徐淇修,右承旨趙琮鎭,左副承旨尹命圭不爲仕進,右副承旨韓鎭㦿式暇出去,院中只有臣一人,伴直無人,左副承旨尹命圭,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹命圭牌不進,伴直無人,右承旨趙琮鎭,所當牌招,而拘於廳規,不得請牌,何以爲之?敢稟。傳曰,牌招。
以左副承旨尹命圭牌不進罷職傳旨,傳于趙秉常曰,只推。
趙秉常啓曰,右承旨趙琮鎭牌不進,伴直無人,左副承旨尹命圭,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨趙琮鎭牌不進罷職傳旨,傳于趙秉常曰,只推。
趙秉常啓曰,左副承旨尹命圭再牌不進,伴直無人,右承旨趙琮鎭,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
注書洪說謨病,代以李源庚爲假注書。
趙秉常啓曰,同義禁徐淇修三牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,同義禁徐淇修牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,同義禁徐淇修再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
徐淇修啓曰,臣淇修以同義禁,今日本府坐起,下直之意,敢啓。傳曰,知道。
趙秉常啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安·兪鎭五,執義鄭琦和,掌令林永洙,持平鄭德和·宋持養牌不進罷職傳旨,傳于趙秉常曰,只推。
以左副承旨尹命圭再牌不進罷職傳旨,傳于趙秉常曰,只推。
以慶尙監司徐憙淳狀啓,金海府人命渰死事,傳于趙秉常曰,聞甚驚惻,元恤典外,別加顧助,如有生前身·還布,竝蕩減事,分付。
趙秉常,以弘文館言啓曰,新除授修撰權用經,時在公忠道淸風地,經筵入番事緊,請斯速乘馹上來事,下諭。傳曰,依啓。
又以御營廳言啓曰,本廳字內惠化門北邊第三城廊近處體城改築處女墻,亦已畢築之意,敢啓。傳曰,知道。
又以御營廳言啓曰,本廳千摠朴兢淵,身病甚重,勢難察任,改差,何如?傳曰,允。
又以義禁府言啓曰,時囚罪人金性祿,當爲捧口招以入,而因堂上不備,今日坐起,不得擧行之意,敢啓。傳曰,知道。
義禁府啓目,宗親府典簿韓用成原情云云。傳旨內辭緣,泛稱遲晩,所當請刑是白乎矣,年過七十,法不當請刑,議處,何如?判付。啓,依允。又啓目,通津前府使金鎭億原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。又啓目,前承旨金正喜原情云云。臺啓方張,且有前後府讞,原情勿施,何如?判付。啓,依允。又照目,粘連鎭岑前縣監南濟和矣本府議啓內,本縣旣是私賑之邑,則與公賑有異是白乎乃,抄飢之不免遺漏,勒分之尙有訾謗,旣登繡啓,不可參恕,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,粘連司憲府前監察權永壽矣本府議啓內,憲府非奠賈之司,監察無出禁之例,而創出節目,侵擾旅商,法外科斂,江民不堪其苦,從中誅求,府屬益肆其惡,事未前有,罪合重勘,以此照律,罪杖一百收贖,告身盡行追奪,流三千里定配私罪,奉敎依允爲旀,功減一等爲良如敎。又照目,粘連迎華察訪李羲鏞矣本府議啓內,狀啓呈納,冥其審愼,而齎來驛卒,中間逃走,其平日不能操束之罪,在所難免,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目,粘連公忠監營前中軍崔漢衆矣本府議啓內,餉米貸用,已係法外是白去乙,時直執錢,詳定立本,旣登繡啓,焉逭重勘?以此照律,罪杖一百收贖,告身盡行追奪,徒三年定配,又五年禁錮私罪,奉敎依允爲旀,功減一等爲良如敎。又照目,粘連長淵縣監李仁泳,松禾縣監金尙義,康翎縣監朴民翰等矣本府議啓內,李仁泳段,賑資穀之餘錢一百六十兩,移補賑資,旣報巡營兺除良,數爻無多,文蹟可據是白遣,營賑太之以一兩先爲立本,實緣會減營關之晩到,而雖是元摠之外,旣有見在之數,囚供之俱爲發明,容或無怪是白乎矣,還穀一石之以價一兩糶糴,自是本邑流來之謬例,固非此囚創始之新規是白乎乃,糶法莫重,詳定有式,今於現發之後,不可以襲謬,有所容貰是白如乎,以此照律爲白乎旀,金尙義段,査出積逋,枚報巡營,前倅三人,至被當律是白乎則,與因循掩置,迥然不同是白遣,本邑耗穀作錢之漸至割本,亦報巡營,以之狀聞變通,則與全不捄弊,只事襲謬,又不可同歸是白乎矣,旣以犯作白徵,至登繡啓,有不可全然參恕,以此照律爲白乎旀,朴民翰段,臭載之保太,量縮之賑穀,俱係不得不充報者,則以此賑餘之太,推移牽補,囚供爲說,容或無怪,而從權立本,終違經法是白遣,査出災結之都付民庫,旣非屬私,實是補公,而餘結之私自區處者,雖或補民役,或歸公用,竝以私用論,載在通編是白如乎,以此照律罪,李仁泳段,補賑榷利者,以報上不以實律,杖八十收贖,告身盡行追奪,徒二年定配,金尙義段,以官吏受財不枉法律,杖七十收贖,告身盡行追奪,徒一年半定配,朴民翰段,以制書有違律,杖一百收贖,告身盡行追奪,又以實結隱漏律,三年禁錮,竝只私罪,奉敎依允爲旀,李仁泳段,功議各減一等,金尙義·朴民翰等段,竝只功減一等爲良如敎。
趙秉常,以義禁府言啓曰,擊錚罪人,捧供後卽爲放送,曾有先朝受敎矣。金正喜,旣已捧供,卽爲放送之意,敢啓。傳曰,知道。
又以義禁府言啓曰,時囚罪人權永壽,杖一百流三千里定配,李仁泳,杖八十徒二年定配,金尙義,杖七十徒一年半定配,崔漢衆,杖一百徒三年定配,又五年禁錮照律公事判付內,依允,竝功減一等,李仁泳,功議各減一等事,命下矣。權永壽,功減一等,杖一百收贖,告身盡行追奪,江原道橫城縣蒼峯驛,徒三年定配,李仁泳,功議各減一等,杖六十收贖,告身盡行追奪,江原道鐵原府豐田驛,徒一年定配,金尙義,功減一等,杖六十收贖,告身盡行追奪,黃海道平山府金巖驛,徒一年定配,崔漢衆,功減一等,杖九十收贖,告身盡行追奪,黃海道遂安縣位羅驛,徒二年半定配,又五年禁錮,而以議啓內辭意具罪目,依例發遣府書吏·羅將,押送于各其配所,何如?傳曰,允。
癸巳九月初三日未時,上御興政堂。召對入侍時,參贊官趙秉常,侍讀官黃浩民,檢討官黃,兼直閣吳取善,假注書趙徽林,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。浩民讀自曰有人於此,止食功也。上曰,文義陳之。浩民曰,孟子以毁瓦畫墁,設難發問,則彭更,竟不欲食志,何前後之言不同也?世之無功於人,而有志於食者,不止於毁瓦畫墁之類而已。後來貪官汚吏,蠹國病民,而亦莫不求食於其君,則爲其君者,不悟其蠹國病民,而與之共天祿,爲之繼稍廩,與食功之義,判然相反,反不若彭更之見矣。然而毁瓦畫墁,事甚卑近,而人所易見,故彭更不爲其有志而食之,蠹國病民,跡甚隱微,而人所難見。故世主反謂其有功而食之,此豈非爲人上者所可鑑戒哉?伏願殿下,於此等文義,深加聖念焉。上命掩卷,史官就座。仍命退,諸臣以次退出。
上在慶熙宮。停常參·經筵。
趙秉常啓曰,明日常參·經筵,取稟。傳曰,停。
趙琮鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨尹命圭,右副承旨韓鎭㦿,今日不爲仕進,竝卽牌招,何如?傳曰,允。
趙秉常啓曰,三品官之無得過三日循例請牌,曾有定式矣。戶曹參議李敦榮,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于趙琮鎭曰,召對爲之。
趙秉常啓曰,吏曹郞廳來言,守令有闕,政事,取稟。傳曰,當日爲之。
有政。吏批,判書朴宗薰進,參判金蘭淳受由在外,參議吳致愚服制,右承旨趙琮鎭進。以李儒冕爲刑曹正郞,嚴錫明爲宗簿主簿,崔繼恒爲濟用主簿,權爲長淵縣監,李琇爲康翎縣監,李相佑爲松禾縣監,吳致健爲迎華察訪,安喜祥爲金井察訪,鄭鎏爲麒麟察訪。
兵批,判書朴周壽病,參判李志淵入直進,參議洪祐燮病,參知李寅敎病,同副承旨趙秉常進。副護軍單許棨,副司果單李致五。
吏批,再政。以朴來益爲監察,宋之奎爲義盈主簿,金昌源·李悌寬爲引儀。
趙琮鎭啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于趙琮鎭曰,只推。
以左副承旨尹命圭,右副承旨韓鎭㦿牌不進罷職傳旨,傳于趙琮鎭曰,只推。
以戶曹參議李敦榮牌不進罷職傳旨,傳于趙秉常曰,只推。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙琮鎭,以禁衛營言啓曰,本營騎士將李大亨,身病猝重,勢難察任,改差,何如?傳曰,允。
又以刑曹言啓曰,傳曰,公事何等審愼,而有此閪失,終未査得,事極怪駭。當該差備中官,令該府拿問,査實以入,別監等,令秋曹各別詳査以聞事,命下矣。閤門待令別監金英國,公事置簿別監康俊明處,嚴加査問,則金英國招內,以爲今月二十五日午時,獻官單子一度,摠管守宮望筒一度,寶劍望筒一度,自政院使之入呈,故置簿於公事別監冊子,傳納于中官矣。當日申後,中官出給獻官單子一度,故卽爲墨抹於公事冊子,傳給於政院,而守宮望筒·寶劍望筒,終日不下。故以公事二度未下之意,言及中官,其翌日又以此意言及,則中官唯唯而入,少頃,忽稱昨已出給。而凡係望筒,啓下之後,入盛筒中,往傳政院,則其間實無落漏之患,且公事入啓之後,隨下墨抹於公事冊子。自是法例,而已下之公事,逐一墨抹,獨此望筒二度,初不墨抹,矣身又以未下之意,屢言於中官,則公事閪失與否,實非矣身之所知云。康俊明招內,以爲今月二十五日,獻官單子·守宮望筒·寶劍望筒合三度,政院待令別監,來示矣身,故置簿於冊子後,使之入呈矣。當日申後,閤門待令別監金英國,持來獻官單子一度啓下者,故卽爲墨抹於置簿冊子,仍令傳給於政院。而啓下公事之與受於中官者,卽是金英國,英國只以啓下一度來示,隨卽墨抹,則公事二度之緣何閪失,非矣身之所知云矣。今此金英國·康俊明等,屢加盤問,專事推諉,終不直招,極爲駭痛。平問之下,有難取服,待過齋,更爲嚴杖究問取招,何如?傳曰,公事所重,何如而不能審愼,以至閪失?畢竟互相推諉之狀痛駭,金英國,照律定配,康俊明,杖一百放送。
又以刑曹言啓曰,公事閪失之掖隷金英國·康俊明等嚴杖究問事,傳曰,公事所重,何如而不能審愼,以至閪失?畢竟互相推諉之狀痛駭,金英國照律定配,康俊明杖一百放送事,命下矣。謹按律文,則大明律棄毁制書印信條,有曰凡遺失制書者,杖九十徒二年半。金英國,依此律決杖九十後,公忠道德山縣,徒二年半定配所,卽爲押送,康俊明,決杖一百,放送之意,敢啓。傳曰,知道。
又以刑曹言啓曰,今八月二十九日幸行時,猥濫擊錚罪人中,咸興童蒙全基業,爲父貧窮,乞除外任,遐鄕童丱,雖曰蒙騃,乃敢以無倫猥雜之說,唐突呼籲,視若鳴冤者,大關紀綱,極爲駭痛,而諺書原情,無足仰塵乙覽,自臣曹照法刑配,以懲悖習,何如?傳曰,允。
義禁府啓目,粘連向前金鎭億亦,虛勘糴簿,法禁旣嚴,矧玆徵逋,例不拘時是白去乙,爰辭之擬俟翌秋者,終涉粧撰是白兺除良,所捧零瑣,無間於全數未捧,已有道臣之啓,以此照律,何如?判付。啓,依允。又啓目,粘連向前韓用成亦,移職之後,未及替直,雖緣陵官之遲滯,而徑呈肅單,事甚未安是白如乎,不可以該府之錯誤,全然容恕,以此照律,何如?判付。啓,依允。又啓目,差備中官金性祿原情云云。傳旨內辭意,發問目反覆盤詰是白乎則,專事推諉,終不直供,平問之下,難以取服,刑推得情,何如?判付。啓,公事所重,何如?而不能審愼,以致閪失,竟相推諉之狀痛駭,而不必更詰,照律定配爲良如敎。
義禁府照目,粘連通津前府使金鎭億矣本府議啓內,虛勘糴簿,法禁旣嚴,矧玆徵逋,例不拘時是白去乙,爰辭之擬俟翌秋者,終涉粧撰是白兺除良,所捧零瑣,無間於全數未捧,已有道臣之啓,以此照律,罪杖一百收贖,告身盡行追奪,徒三年定配,勿揀赦前私罪,奉敎依允爲旀,功減一等爲良如敎。又照目,宗親府典簿韓用成矣本府議啓內,移職之後,未及替直,雖緣陵官之遲滯,而徑呈肅單,事甚未安是白如乎,不可以該府之錯誤,全然容恕,以此照律,罪笞四十收贖,附過還職私罪,奉敎依允爲旀,功減一等爲良如敎。又照目,粘連差備中官金性祿矣口招公事判付內,公事所重,何如?而不能審愼,以致閪失,竟相推諉之狀痛駭,而不必更詰,照律定配罪,杖九十收贖,告身盡行追奪,徒二年半定配私罪,奉敎依允。
吏曹啓目,粘連啓下是白有亦,觀此藝文館檢閱曺雲承上疏,則以爲,右承旨臣趙琮鎭,卽臣之姨母夫也,臣所帶春秋兼銜,在法當避。伏乞亟遞臣職,以存公格亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,右承旨趙琮鎭所帶春秋館修撰官之任,今姑減下,何如?判付。啓,依允。
檢閱曺雲承疏曰,伏以,新除授右承旨臣趙琮鎭,卽臣之姨母夫也,今臣所帶春秋兼銜,在法當避,在下當遞,玆援古例,敢陳短章。伏乞聖慈,俯垂鑑諒,亟遞臣職,以存公格,以安私分焉。臣無任云云。省疏具悉。疏辭下該曹稟處。
癸巳九月初四日辰時,上御興政堂。召對入侍時,參贊官趙琮鎭,侍讀官黃浩民,檢討官黃,兼直閣吳取善,假注書李源庚,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。浩民讀自萬章問曰,宋小國也,止如之何。上曰,文義陳之。浩民起伏奏曰,萬章言畏齊楚之伐,而以宋小國,不能行王政云者,可見實無行王政之心,而托辭而言也。夫王政之所在,四海歸心,則有何大國之足畏哉?孟子嘗勸滕文公行王政,至有使畢戰問井地之事,滕國之小,不過五十里,則宋之於滕,不可同日而語矣。苟行王政,則有何小大之可論哉?以我國言之,雖僻處一隅,禮樂聲明之治,自古有小中華之稱,列聖相承,德化洽於民心,以殿下堯·舜之姿,欲行王政,則豈可以褊小而爲難哉?此又非高遠難行之事,而惟在殿下力行之如何耳。況値荐歉之餘,一念保民,拔之於塡壑之中,措之於安堵之境,則王者之政,無過於此,伏願殿下留神焉。上命掩卷。仍命史官就座,命退,諸臣以次退出。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,明日常參·經筵,取稟。傳曰,停。
徐淇修啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨尹命圭,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣。敢啓。傳曰,知道。
傳于徐淇修曰,召對爲之。
徐淇修啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以金炳奎爲假注書。
傳于韓鎭㦿曰,畿伯秋巡,今旣停止,各陵園墓奉審,驪州牧使及道內秩高守令,假承旨差下,使之分詣奉審事,分付畿營。
以左副承旨尹命圭牌不進罷職傳旨,傳于徐淇修曰,只推。
韓鎭㦿啓曰,明日傳香,禮房承旨當爲齋宿,左副承旨尹命圭,卽爲牌招,何如?傳曰,允。
徐淇修啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于徐淇修曰,只推。
以左副承旨尹命圭再牌不進罷職傳旨,傳于徐淇修曰,只推。
徐淇修,以訓鍊都監言啓曰,本局把摠蔡大永,在外病重,來現無期,領軍之任,不可久曠,今姑改差,何如?傳曰,允。
又以義禁府言啓曰,時囚罪人金鎭億,杖一百徒三年定配,勿揀赦前,照律公事判付內,依允,功減一等事,命下矣。金鎭億,功減一等,杖九十收贖,告身盡行追奪,黃海道長連縣朴山驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,時囚罪人金性祿,杖九十收贖,徒二年半定配,照律公事判付內,依允事,命下矣。金性祿,杖九十收贖,告身盡行追奪,江原道伊川府乾川驛,徒二年半定配,而以判付內辭意具罪目,依例發遣府羅將,押送配所,何如?傳曰,允。
癸巳九月初五日辰時,上御興政堂。藥房入診入侍時,都提調沈象奎,提調朴宗薰,副提調金陽淳,假注書趙徽林,記事官徐憲淳·曺雲承,兼直閣吳取善,以次進伏,醫官金壽仁·李亨基·金景球·卞文燮,進伏楹外訖。上曰,史官分左右。象奎曰,日前下霜以後,日候晨夕漸寒,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診,何如?上曰,唯。亨基等以次進前診候訖,退伏楹外奏曰,脈候左右三部調均矣。象奎曰,湯劑,退出與諸醫官爛議定入,似好矣。上曰,唯。象奎曰,領相適有故,次對不得爲之,有數件事往復者,故敢此,仰奏矣。以莊陵奉審依例進去事,自該曹草記,蒙允矣。陵寢奉審之差遲,雖極悚悶,第念畿輔,新經大賑,關東亦係歉餘,沿路及本道供億之民邑貽弊,在所軫念。且在前如此之時,多有退行之事,今亦依已例,待年豐擧行,恐好,而領相之意亦如此,敢此,仰達矣。上曰,依爲之。出擧條象奎曰,今年年形,遠道姑未詳知,畿甸似爲最劣,大無之餘,又此荐歉,民勢之棘棘,民情之嗷嗷,國計益致艱匱,施濟其猶病諸,已不勝憂悶之至,而甚至於地部·惠廳之料祿頒放,貢米上下,亦將排繼不得云。如欲就歲前見在應下貢米中和糴,以需料祿之用,以錢代給,歲後三四朔應下不足之貢米,則地部詳定與惠廳定價,不啻懸下於目下時直,古人有謂珠玉,寒不可以爲衣,饑不可以爲食,以懸下時直之價錢,使爲饑寒之資活,此不可爲也。且況貢米,不但爲貢人之命脈,卽是都民之口食,若以錢買錢給,則貢人與都民,均無所得食,市價由是而轉輾增踴,其何以糊哺爲生乎?慮之及此,其爲憂憫,寧有涯極?今惟有亟行移粟之政,庶可爲一分救濟之道,而苟欲移粟,目今外道穀摠,通患不敷,糶餉之留庫旣鮮,耗條之割本且多,若又就此議移,其必益致罄縮,此亦非碩劃也。惠廳耗條,年例作錢,各穀合折米三萬二千六百二十餘石,勿爲作錢。該廳又有湖南軍作米,就此更劃五千石,仍令各該道臣,各依本廳區劃石數,定差員及時運送,則春三朔貢米應下不足者,可以略綽排比,而其餘不足,待新捧上下,可免拖久不給之弊。貢米不至闕給,則都下民食,亦可隨以有賴,以惠廳之米,充惠廳之用,旣無移粟益致罄縮之患,亦勝他穀苟且挪貸之擧,支繼乏絶,無出此外,而惠廳旣運此近四萬石米,則戶曹料祿所需,亦得推移相濟,以此分付,何如?上曰,依爲之。出擧條象奎曰,臣於前後屢叨藥院,而今之復入,爲七八年之頃。凡事之不如前見者,已非一二之中,前則雖掖屬輩,以有先朝截嚴之揭法,故猶不敢呈身投足,任意求覓,今則不但掖屬,閣院·兩坊下隷,莫不討索藥物,殆若取之無禁,轉至莫可誰何。少不如意,困嘖備至,掌務官及藥色員役,不堪其侵,苦免不得,隨求酬應,藥物之濫用,遂無限量,御藥所重之地,寧敢乃爾?謹稽先朝己酉,以掖屬之貽弊藥院,隨現痛懲,飭敎截嚴,至今昭揭,且於丙辰,以別監之求藥於掌務官,傳敎若曰,掖屬之俾不得接足藥院近處,無敢以纖毫之物徵索。卽御極以後一副當規模,則近頗解紐,至入於日前摘奸,莫曰徵物,所犯甚大。別監卽命杖配,不能嚴束之司謁,掩置不告之掌務官,竝令收司嚴勘。掖屬尙如此,則何況各處下隷乎?此誠萬萬駭悶,不可一向任置,自今勿論貼藥與丸劑,其私相求索與憑藉責出之弊,一切禁防。此後若或復踵前習,則掖屬與下隷,當者重繩之外,次知頭目,竝施不飭之律。仍將此擧條,付之院壁常目,恪遵無弛之地,何如?上曰,依爲之。出擧條宗薰曰,蔭官陞六後,必待準六朔經一考,始陞五品,卽是定式,而或値六品乏人之時,啓稟闊狹,已多其例矣。見今六品中,無準朔人,每當五品有窠,排擬無路,依已例以未準六朔未經一考人,限都政通融陞擬,似合事宜,而係是官方,下詢大臣處之,何如?上曰,大臣之意,何如?象奎曰,六品旣無經一考準六朔之人,則每當五品窠出,擬差果難。不但都政,或値如此之時,雖未準朔人,啓稟通擬,亦多近例,依吏判所奏施行,無所妨害矣。上曰,依爲之。出擧條上曰,大臣就座。上曰,史官就座。仍命退,諸臣以次退出。
癸巳九月初五日辰時,上御興政堂。召對入侍時,參贊官徐淇修,侍讀官金箕晩,檢討官成遂默,兼直閣吳取善,假注書趙徽林,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。箕晩讀自孟子曰,湯居毫,止此之謂也。上曰,文義陳之。箕晩曰,此章則無文義之可陳,而大抵祀典,有國之大事,葛伯放縱不祀,湯使遺之牛羊,又使毫衆,往爲之耕,其德化之及於隣國如此。蓋我東,素稱禮義之邦,治化郅隆,禮節彬郁,雖閭巷匹庶之類,莫不有追先報本之誠者,實由導率之化。然衣食足而知禮節,若其制民之産,使不得仰事俯畜,奚暇治禮義哉?顧今荐饑之民,聊生不得,救死不贍。伏願殿下,特軫厚生之方,導之以禮,則三代之盛,可以復見於今日。懋哉懋哉。上命掩卷,史官就座。仍命退,諸臣以次退出。
上在慶熙宮。停常參·經筵。
進御加味君子湯,自今日一貼式煎入事,榻前下敎。
徐淇修,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
趙秉常啓曰,明日·再明日,光陵忌辰祭齋戒正日相値,視事頉稟之意,敢啓。傳曰,知道。
徐淇修啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,右承旨趙琮鎭,左副承旨尹命圭,今日不爲仕進,竝卽牌招,何如?傳曰,允。
備忘記,薪島僉使趙徽鑑下直,長弓一張,長箭一部,片箭一部,筒兒一箇賜給。
金陽淳啓曰,藥房三提調,持湯劑來待矣。傳曰,封入。
又啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以韓宓履爲假注書。
傳于韓鎭㦿曰,召對爲之。
徐淇修啓曰,臣淇修,以同義禁,本府坐起進去,下直之意,敢啓。傳曰,知道。
趙秉常啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于趙秉常曰,只推。
以右承旨趙琮鎭,左副承旨尹命圭牌不進罷職傳旨,傳于趙秉常曰,只推。
趙秉常,以都摠府言啓曰,副摠管李鍾英,以訓鍊院都正禁軍取才坐起進參事,慕華館晝仕出去之意,敢啓。傳曰,知道。
又以備邊司言啓曰,卽見廣州留守金履載所報,則以爲,本府,以昨年大歉,軍餉庫還,皆入於停退未捧,見今倉無數包之儲,庫無幾緡之餘,將士支放之闕,亦已屢朔。目下實狀,萬萬罔措,而本府句管穀之散置各道者,其數不少,就其中海西小米二千五百六十餘石,關西小米三千九十餘石,嶺南劃付米五千二百九十餘石,竝今年耗條,趁開糴分排各邑,以爲及時船運之地,船價雜費,竝於來穀中計除事,請卽發關,分付於各該道臣矣。該府旣經大賑,餉儲俱罄,以明春排糶之無以措手,有此報請,而各道見有京運,誠難更責。然該府事情,旣如是悶急,有不可不念,且其報請,非別爲請劃也。卽係該府穀之還爲取用者,竝依報施行,至於嶺南,則京運之外,若又另責半萬多數,實有偏受其病之慮,就劃付穀中,以一千五百石許運事,分付,何如?傳曰,允。
又以義禁府言啓曰,平安監司沈能岳狀啓內,慈山前府使李根中罪狀,令收司稟處事,啓下矣。李根中,今方待命,拿囚之意,敢啓。傳曰,知道。
義禁府啓目,慈山前府使李根中原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,依允。又啓目,竹山前付使金榮秀原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
癸巳九月初六日午時,上御興政堂。召對入侍時,參贊官韓鎭㦿,侍讀官金箕晩,檢討官成遂默,兼直閣吳取善,假注書金炳奎,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。箕晩讀自爲其殺是童子,止復讐也。上曰,文義陳之。箕晩曰,湯以仁義之師,征無道之國者,亶出於弔伐之義,非以天下爲富之心,四海之內,雖愚夫愚婦,皆知其如此。蓋兵者不得已用之,而彼旣放縱,攘奪黍肉,又戕害童子,則以聖人除殘祛暴之道,烏可已問罪復讐之擧乎?此可以見威德竝行,譬如雨露霜雪,無非敎化。伏願殿下,凡於政令事爲之際,克體成湯寬仁勇智之德,勸之以善,董之用威,則禮樂刑政,燦然備具,不期治而自底於治矣。念哉念哉。上曰,下番陳之。遂默曰,上番所陳,旣詳且好,臣無以更陳矣。上命掩卷,史官就座。仍命退,諸臣以次退出。
上在慶熙宮。停常參·經筵。
趙琮鎭啓曰,來十一日,朝參日次矣。敢稟。傳曰,停。
又啓曰,大司憲宋穉圭,掌令金在浩在外,執義鄭琦和,持平鄭德和呈辭,掌令林永洙,持平宋持養未肅拜,監察茶時之意,敢啓。傳曰,知道。
洪永觀啓曰,來十一日,輪對日次矣。敢稟。傳曰,爲之。
金陽淳啓曰,藥房提調·副提調,持湯劑來待矣。傳曰,封入。
傳于趙琮鎭曰,召對爲之。
傳于趙琮鎭曰,左副承旨·右副承旨許遞,前望單子入之。
承旨前望單子入之,嚴燾·洪永觀落點。
趙琮鎭啓曰,新除授左副承旨嚴燾,右副承旨洪永觀,竝卽牌招,何如?傳曰,允。
傳于洪永觀曰,留院公事入之。
以左副承旨嚴燾牌不進罷職傳旨,傳于洪永觀曰,只推。
洪永觀,以禮曹言啓曰,卽接崇陵官員所報,則本陵陵上莎草修改後,連因日候調和,夜露沾濡,着根無慮云矣。敢啓。傳曰,知道。
又以禮曹言啓曰,卽接元陵官員所報,則本陵兩位陵上莎草修改後,連因日氣之溫和,間有雨露之霑潤,善爲着根云矣。敢啓。傳曰,知道。
趙琮鎭,以都摠府言啓曰,副摠管李鍾英,以訓鍊院都正,禁軍取才坐起進參事,沙阿里晝仕出去之意,敢啓。傳曰,知道。
又以禁衛營言啓曰,本營哨官慮允龜,身病猝重,勢難察任,改差,何如?傳曰,允。
又以義禁府言啓曰,卽接月令醫員玄光德手本,則時囚罪人李根中,素患痰積之症,冷處之餘,猝地添劇,食飮全却,轉側須人,救治之方,一時爲急云。罪人病勢如此,則一邊保放,一邊草記,曾有定式矣。李根中,姑爲保放之意,敢啓。傳曰,知道。
又以刑曹言啓曰,謹依下敎,宣虎喆,全羅道錦山郡定配所,卽爲押送之意,敢啓。傳曰,知道。
癸巳九月初七日辰時,上御興政堂。召對入侍時,參贊官趙琮鎭,侍讀官金箕晩,檢討官成遂默,待校金學性,假注書韓宓履,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。箕晩讀自湯始征,止其無罰。上曰,文義陳之。箕晩曰,大抵仁者,無敵於天下,故湯一征而天下之民,莫不愛戴,竝其有邦,厥隣皆願以湯爲君,如西夷北狄之遠,引領徯待,怨其獨後,攸徂之地,則至於室家相慶,欣欣然如旱餘雨至,勃然興蘇,可以見德化之及於天下如此。蓋孟子因萬章之問,而有此引諭,不但戰國時君之所當深戒,實爲萬世王者行政之大經大法。伏願殿下,追成湯及遠之化,體鄒聖行王之謨焉。上命掩卷,史官就座。上命玉堂先退。仍命退,諸臣以次退出。
上在慶熙宮。停常參·經筵。
趙秉常啓曰,明日常參·經筵,取稟。傳曰,停。
趙琮鎭啓曰,大司憲宋穉圭,掌令金在浩在外,執義鄭琦和,持平鄭德和呈辭,掌令林永洙,持平宋持養未肅拜,監察茶時之意,敢啓。傳曰,知道。
徐淇修啓曰,左副承旨嚴燾,同副承旨趙秉常,今日不爲仕進,竝卽牌招,何如?傳曰,允。
金陽淳啓曰,藥房副提調,持湯劑來待矣。傳曰,封入。
傳于徐淇修曰,召對爲之。
以左副承旨嚴燾牌不進罷職傳旨,傳于徐淇修曰,只推。
癸巳九月初八日辰時,上御興政堂。召對入侍時,參贊官徐淇修,侍讀官李基華,檢討官黃,待敎金學性,假注書韓宓履,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。基華讀自有攸不爲臣,止取其殘而已矣。上曰,文義陳之。基華曰,此章之旨,要在紹我周王見休一句矣。武王能順天休命,而事之者皆見休,則天之用休於有周者,爲如何哉?猗我聖朝,卽昔日之有周也。積累之基,熙洽之治,與周家比隆,則無疆之休,亦復如何哉?然而休美之中,亦有憂恤之意。故召公之告成王曰,無疆惟休,亦無疆惟恤,此誠至切之良箴,而亦爲今日之所可惕厲者也。伏願殿下,念哉念哉。上命掩卷,史官就座。仍命退,諸臣以次退出。
上在慶熙宮。停常參·經筵。
趙琮鎭,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
嚴燾啓曰,明日常參·經筵,取稟。傳曰,停。
趙琮鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨嚴燾,今日不爲仕進,卽爲牌招,何如?傳曰,允。
金陽淳啓曰,藥房副提調,持湯劑來待矣。傳曰,封入。
傳于趙秉常曰,召對爲之。
趙琮鎭啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于趙琮鎭曰,只推。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,全羅道觀察使封進來十月令宗廟薦新柚子,今初十日薦進,而景慕宮薦新,則慶尙道,例爲封進矣。本道所封,來及上來,莫重薦獻,不可後時,依前例以宗廟薦新加封柚子,同日一體薦進,何如?傳曰,允。
趙琮鎭,以兵曹言啓曰,同知中樞府事李鼎會,宣傳官李樂韶,部將趙存德,俱以病難供職,呈狀乞遞,竝改差,何如?傳曰,允。
又以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公忠道八匹,全羅道十匹,慶尙道二十匹,來十月十五日京中逢點,江原道·咸鏡道〈各〉四匹,直送安州,來十月二十日逢點事,各道監司處行移,何如?傳曰,允。
又以御營廳言啓曰,本廳字內光熙門南邊第一城廊近處體城六間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
義禁府啓目,粘連向前李根中亦,定配罪人逃失邑守令,勘以制違,自是法例,以此照律,何如?判付。啓,依允。又啓目,粘連向前金榮秀亦,囚供則雖以六百石零舊逋未捧爲辭是白乎乃,萬石新逋,已有道臣之査啓,以此照律,何如?判付。啓,依允。
趙琮鎭,以義禁府言啓曰,保放罪人李根中,還囚議處以入,而病勢一向未差,仍爲保放之意,敢啓。傳曰,知道。
館學儒生,生員洪邁燮·趙致淳·洪鍾序·洪良厚·韓性敎·洪莘謨·徐達曾·鄭世臣·金世龜·李鳳寧·金百均·金鼎夏·李鼎峻·李羲書·尹萬善·兪伯煥·李克聲·趙弘淳·李晉翼·趙奎淳·申錫膺·姜元默·朴賢壽·李鍾夏·洪益懋·金泰鍾·金處明·李克永·韓重履·兪達柱·張顯翼·申禹模·洪在儒·韓用協·李鍾岳·安楘·安正洙·李周容·趙承默·金用栻·崔遇東·李光敎·李魯勉·朴泰浩·魚命羲·徐弘有·李秉澈·金晩喜·李馨中·李東昇·申羲朝·李義彬·趙思九·張祐汲·金銡·尹載近·李亨坤·金濟復·趙鎭晩·洪太燮,進士李世翼·趙秉緯·徐有薰·趙文和·韓鎭序·崔昌龍·徐慶輔·宋相億·徐有庠·尹友善·盧羲錫·李洛榮·徐有璟·兪致善·成永文·安膺壽·具相殷·李寅奭·李光翼·申在愚·安用默·權養壽·李壽薰·洪遼·洪淳容·申夔朝·柳曮·李秉衡·崔翬·李哲秀·趙在祐·韓錫永·趙濟弘·柳榮道·趙德壽·李基濂·李寅雄·柳輨·洪元健·韓光駿·成永曾·安命玉·鄭德浚·朴鼎源·盧命哲·金樂浩·洪達善·成翼曾·李文馨·金取源·李好謙·文命敷·權重星·南宮晳·李萬容·閔邦潤·李埰·金鳴鐸·李秉德·李演禹·姜忠永·李鍾元·任得常·申秉·許儞·鄭光湜·盧秆·尹深·崔秉常·禹崑河·柳鼎東·李應秀·趙述采·李儒定·李沂夏·沈東翼·邊鍾裕·南冀中·李晩恭·宋顯載·洪進容·朴孝聞·朴敏愨·柳詳·李舜龍·朴承奎·鄭敬膺·金達聲·李德敎·金洛受·崔景濩·柳達獜·金·尹致京·尹致先·呂東箕·朴齊珩·朴致壽·金錫祜·林衡鎭·趙璋煥·崔鳳煥·李宗禹·權遇準·金秀崑·李昆裕·申秉·洪萬學·權祐·權基憲·李冕基·呂東錫·趙根和·韓用翰·李興緖·李暈溥·趙錫禹·丁義人·權尙㷞·朴臣圭·沈宜益·李裕命·尹·金基纘·金魯謙,生員趙鉐·李正懋·李基常·李東奎·成永默·金昇鎭·尹雲逵·權定·李鼎顯·愼哲欽·姜頤亨·李光泰·申在駿·趙玶鎭·金可默·金鼎鉉·李相建·朴斅默·嚴圭·洪在和·申應模·嚴錫良·李敎寅·徐志宬·沈山泰·閔種寅·李應秀·朴憲永·吳泰璜·李寅植·李益浩·姜斗鎭·李先耆·趙錫年·許石老·沈·洪弼模·崔吉煥·申佐模·尹喆浩·李殷榮·趙寬和·尹滋益·李箕欽·朴永壽·閔種淑·申錫璜·李啓榮·申錫疇·徐有薰·趙養和·宋在誠·徐得淳,幼學李在信·睦仁㦳·鄭基錫·尹榮厚·金世鎬·柳馥·李寅浩·權好仁·徐祜輔·徐祐輔·李儒俊·權學仁·申冕求·李殷衡·趙榮轍·趙榮燮·尹喜鎭·李在恒·白來采·李稷鉉·全世保·鄭光賓·林榮淳·元錫明·宋致久·李敏中·金在西·李敏和·李佐翼·朴晩秀·徐洛輔·徐有愨·徐岐輔·徐薰輔·金炳憲·韓奭履·李東臣·尹載厚·兪致正·趙秉鎬·趙在永·沈宜麟·李元在·趙星淳·趙鎭京·兪象鉉·洪在鉉·孔煥鼎·朴康壽·李寅卨·徐容淳·李晉在·林喬鎭·趙秉錫·鄭基洛·尹滋懋·權喆仁·洪祐成·曺鶴承·李魯愚·李儒膺·李參鉉·徐慶淳·趙恒淳·趙雲周·金夔淳·閔應綗·洪健周·洪配厚·李㘾·朴鼎德·金思獻·金東翕·兪允煥·洪在重·金在根·李源朝·朴宗煥·沈宜健·金秉玉·李基定·兪致和·徐瀅輔·趙在亨·任百愼·朴濟敏·朴宗奭·李祖衡·李周翼·林慶洙·李啓明·黃浩駿·李常愚·孫錫周·宋觀鎭·李在善·任禧常·韓用駿·尹載成·兪景煥·李秉禮·李名愚·李冕翼·吳羲秀·吳成默·李玄章·金箕獻·洪在錫·睦源一·尹滋承·徐明淳·權羽憲·許墩·具亨建·宋殷錫·金敬性·曺錫雨·徐元輔·李錫會·洪在冕·鄭基興·徐頀淳·孟鶴述·柳健秀·李長翼·南膺中·兪淸柱·任百玄·沈能商·尹行駿·具宗鎬·李寅稷·閔致五·柳卿魯·李光聲·李會明·崔在問·金大羽·徐有先·權厚仁·魚命書·洪鍾和·李應在·沈宜冕·洪遠周·徐有翔·尹普烈·曺熙承·黃仁爲·徐舜輔·金正善·李根永·洪晩鍾·魚沂愚·金厚淵·李寅始·宋樂仁·朴宗鳴·沈喆奎·徐相霖·金天壽·金文壽·金行壽·南駿遠·南駿逵·李魯肅·李尙信·元有臣·李逵信·李達信等疏曰,伏以,尊賢尙德,有國之盛典,建祠腏享,熙世之殊禮。謹按先正臣文純公李滉之言曰,戚里賢,國家之福,旨哉言也。今有一介臣,斷斷無他,爲戚里賢,上自朝廷,下至匹庶,莫不曰賢,雖或有趨向之異,同然一辭,咸稱其賢,則近故贈領議政忠文公臣金祖淳是已。噫,以若處地,有若可紀之賢,其所以塗人耳目者,實有關於國家盛衰,則揆以賢賢之義,亟行祀賢之擧,聿昭崇賢之道,在聖朝有章,在士林無憾,公議之定,不待百年,齋沐之龥,寧緩一日?臣等玆敢聯陳蕘說,冒瀆荃聽,惟聖明,垂察焉。蓋祖淳,紹述乎先正臣文正公金尙憲·文忠公金壽恒之忠貞顯烈,私淑於先正臣文簡公金昌協·文敬公金元行之道德懿行,天質絶異,淸明英邁,純粹如精金,溫潤如良玉,孝悌內篤,忠信外孚,因文悟道,造詣淵邃,約禮律己,踐履貞確,襟度夷曠,而泂澈不可澄撓,神采穎炯,而祥和自然輝發。文章黼黻乎昭代,風裁領袖乎善類,人之望之,若祥麟瑞鳳之羽儀朝端,而若其平生秉執之嚴,則一部義理,曰有所受,百劫推盪,毅然莫奪,蒙被我正宗大王不世之遇,契合昭瀜,曠絶今古,鞠躬盡瘁,矢心殫竭。不幸庚申以後,國勢孤危,時事艱虞,而處肺腑之親,任柱石之重,恐傷先王之明,夙夜不敢自寧,小心翼翼,國耳公耳,扶翊保定,密勿贊襄,逮自中年,謙畏遜謝,恬退處閒,而終南未忍便訣,江湖亦自有憂,淑慝之彰癉,而功存社稷,紀綱之維持,而信如蓍龜,怡然順理,渾然無跡,比如大川喬嶽,不見運動,而功利所及,人莫不知,若其毓祉啓慶,惠于王家,躋君民於春臺玉燭之和,措宗祏於泰山盤石之安,迓續景命,以弼我東方億萬年丕丕基。是宜生則簠簋而事之,歿則俎豆而享之。肆我殿下,親綴致侑之文,若曰,相須一體,任之不貳,又曰,導予寡昧,罔不以正,又曰,迪予繼述,昭揭義理,三十年餘,身佩安危,又曰,盡瘁至死,是卿之謂,大廈樑摧,中流楫失,噫,其盛矣。有以見大聖人知臣莫如之衷,而迺者宗伯之臣,獻一國公共之議,爰行庭配之典,朝廷之崇報,非不至矣。衿紳之所以誦遺徽而景前行者,舍俎豆奚以哉?瞻彼黃驪,山高而水長,忠文公之杖屨攸止,衣履之藏也。遺躅如昨,精靈隔晨,鄕邦之攀慕在玆,士林之依仰在玆,然則建祠是方,春秋享祀,朝夕絃誦,用示表章之道,永寓矜式之方,豈不爲聖德之光,世道之幸耶?伏願殿下,其鑑于玆,亟許忠文公建祠之請,以興觀感之美,以綏國家之福焉。臣等無任云云。答曰,省疏具悉。疏事令廟堂稟處,爾等退修學業。
癸巳九月初九日辰時,上御興政堂。召對入侍時,參贊官趙秉常,侍讀官李基華,檢討官黃,待敎金學性,假注書韓宓履,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。基華讀自太誓曰我武,止于湯有光。上曰,文義陳之。基華曰,此章言我武惟揚,誓師之語也。武王牧野之擧,只出於弔伐之意,則何至於張皇六師,而惟其師律尙嚴,矢言貴肅,故誓師之際,特以我武惟揚言之,古聖王臨陣誓衆之意可見矣。顧今昇平日久,邊境無虞,則雖是偃武修文之日,而第念文武竝用,長久之術。伏願殿下,必於敷文之暇,每勅講武之策,以爲苞桑之誡,則此亦安不忘危之意也。深加體念焉。上命掩卷,史官就座。仍命退,諸臣以次退出。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪永觀啓曰,明日常參·經筵,取稟。傳曰,停。
徐淇修啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨嚴燾,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣。敢啓。傳曰,知道。
金陽淳啓曰,藥房三提調,持湯劑來待矣。傳曰,封入。
傳于洪永觀曰,今十三日,當詣璿源殿,茶禮親行矣。時·原任大臣·閣臣·宗親·儀賓·二品以上入參。
傳于徐淇修曰,今十三日春塘臺,瑞蔥臺親臨矣。該房知悉。
傳于洪永觀曰,召對爲之。
徐淇修啓曰,臣淇修以同義禁,本府坐起進去,下直之意,敢啓。傳曰,知道。
以左副承旨嚴燾牌不進罷職傳旨,傳于洪永觀曰,許遞,前望單子入之,待下批,牌招察任。
承旨前望單子入之,安光直落點。
洪永觀啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于洪永觀曰,只推。
傳于洪永觀曰,發遣吏郞,諸執事淸齋與否,摘奸以來。
洪永觀,以兵曹言啓曰,今九月十三日大駕詣璿源殿,茶禮親行時,隨駕營門及留陣軍兵,當爲取稟磨鍊,而伊日春塘臺,親臨瑞蔥臺,命下矣。在前親臨瑞蔥臺時,例以幸行時隨駕人員磨鍊,而眞殿動駕,與親臨瑞蔥臺,旣在同日,隨駕營門與留陣及禁軍馬步軍,以幾番幾哨磨鍊,餘軍留營何以爲之乎?敢稟。傳曰,依幸行時例爲之,留陣留營置之。
又以兵曹言啓曰,今九月十三日璿源殿茶禮親行時,別雲劍及本曹守宮,當爲磨鍊,而伊日親臨瑞蔥臺,旣在同日,依例以幸行時受點人進參,何如?傳曰,允。
又以義禁府言啓曰,保放罪人李根中,還囚照律以入之意,敢啓。傳曰,知道。
又以刑曹言啓曰,因內需司啓,司屬交河郡所在田畓,從中圖賣之任膺常,照法嚴繩事,判付內,此土移來內司,幾近二百年之久,則今不必更議。而且況辛巳已決之文案,昭在營邑,更敢起鬧,以至圖賣者,不啻無嚴,難免公莊幻弄之律。任膺常,嚴刑懲礪,以杜後弊可也事,判下矣。任膺常,時在廣州地,發關該府,罔夜押上後擧行之意,敢啓。傳曰,知道。
義禁府照目,粘連竹山前府使金榮秀矣本府議啓內,囚供則雖以六百石零舊逋未捧爲辭是白乎乃,萬石新逋,已有道臣之査啓,以此照律,罪杖一百收贖,告身盡行追奪,徒三年定配,又五年禁錮私罪,奉敎依允。又照目,粘連慈山前府使李根中矣本府議啓內,定配罪人逃失邑守令,勘以制違,自是法例,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。
刑曹判書曺鳳振疏曰,伏以,臣積年罪蟄,杜門訟愆,自分爲明時之棄物,幸荷我聖上日月之明,雨露之澤,湔滌之收敍之,使之復廁於衣冠之列。此已出尋常萬萬之洪造異數,而至若頃下隆批,鄭重懇惻,昭晰無餘,畢燭臣愚妄之本情。臣奉玆恩言,雖卽溘然,庶可爲瞑目之鬼,闔門百口,感泣祝天,縱使臣糜粉殞結,何以報答其萬一哉?及夫三度尋單,又蒙格外加由,到此地頭,他未暇顧,感激居先,瀆撓是懼,不得不拚棄廉隅,冒沒彈束,而自顧恧蹙,無面可顯,益不勝悚惕之忱矣。際此專對之任,義重往役,不敢逡巡,行將銜命出疆,而第臣父母墳山,在於京畿砥平地,邇來曠省,幾回松楸之入望,今當遠離,益復霜露之增感,玆敢略控私懇,仰瀆崇嚴。伏乞聖慈,俯垂鑑諒,特許由暇,俾伸至情,千萬至祝。臣無任云云。答曰,省疏具悉。卿其往省焉。
癸巳九月初十日辰時,上御興政堂。藥房入診入侍時,都提調沈象奎,提調朴宗薰,副提調金陽淳,假注書金炳奎,記事官徐憲淳·曺雲承,待敎金學性,以次進伏,醫官金壽仁·李亨基·趙宗珝·金景球,進伏楹外訖。上曰,史官分左右。象奎曰,嚴霜雖未下,日氣稍陰冷,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診,何如?上曰,置之。象奎曰,湯劑連日進御,醫官入診似好,故敢此,仰達矣。上曰,置之,進御加味君子湯前方中,去當歸,加川芎五分,自今日一貼式煎入事,榻前下敎。上曰,大臣就座。上曰,史官就座。仍命退,諸臣以次退出。
癸巳九月初十日辰時,上御興政堂。召對入侍時,參贊官洪永觀,侍讀官李基華,檢討官成遂默,待敎金學性,假注書金炳奎,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。基華讀自不行王政云爾,止何畏焉。上曰,文義陳之。基華曰,此章言宋若行王政,則雖齊楚不足畏焉,是知小固不可以敵大,而惟王政,可以敵大,弱固不可以敵强,而惟王政,可以敵强,則王政之於有國,可不重且大歟?顧我東方,僻處海隅,論其幅隕,則不過一隅彈丸之域,而苟行王政,則四海之外,雖有如齊楚之國,亦何足畏哉?而王政非他,全在於懷保小民,故書曰,以誠小民,爲祈天永命之本,又曰,民惟邦本,本固邦寧,斯言盡之矣。伏願深留聖念焉。上命掩卷,史官就座。仍命退,諸臣以次退出。
上在慶熙宮。停常參·經筵。
安光直啓曰,明日常參·經筵,取稟。傳曰,停。
趙琮鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,藥房提調·副提調,持湯劑來待矣。傳曰,封入。
趙琮鎭啓曰,禁衛大將李鐵求,御營大將李惟秀,以東·南關王廟獻官,今方受香出去矣。所佩命召,李鐵求兼帶右邊捕盜大將命召及大將牌·傳令牌,竝來請還納,何以爲之?而將兵之任,不可一刻無摠察之人,捕將之任,亦不可暫曠,在前如此之時,有他邊大將兼察之例,今番則何以爲之?敢稟。傳曰,竝仍佩往來,禁將,訓將兼察,御將,摠使兼察,捕將,他邊大將兼察,牌招聽傳敎。
傳于安光直曰,禮房承旨馳詣受香諸處,奉審摘奸以來。
安光直啓曰,輪對官來對矣。傳曰,封入。
傳于趙琮鎭曰,召對爲之。
趙琮鎭啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于趙琮鎭曰,只推。
趙琮鎭,以都摠府言啓曰,今此動駕時,侍衛·寶劍·守宮,當爲備員,而都摠管李翊會,以漢城府判尹導駕進,副摠管金蘭淳·洪敬謨·洪羲瑾在外,一員未差,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,竝許遞,前望單子入之,待下批,牌招察任。
摠管前望單子入之,都摠管宋冕載,副摠管李奎鉉·韓耆裕·具信喜·李忠運落點。
宣傳官李顯佑書啓,臣於本月初十日辰時量,敬奉聖敎,馳往興仁之門外東郊先農壇·司寒壇,一一看審是白遣,因往漢江·龍壇,仍値日暮留宿,而翌日是在十一日,轉往雩祀壇,亦爲詳細看審是白乎則,諸壇莎草與墻垣及紅箭門·階礎,俱無傷處是白遣,壇外近處松木段置,亦爲熾盛是白乎矣,南壇南邊紅箭門及司寒壇南邊紅箭門,朽仆是白只,壇直處斯速改建之意,分付是白遣,諸壇直等處,另加守護修掃之意,申飭是白齊。傳曰,知道。兩壇紅箭朽仆者修改事,分付該曹。
安光直,以禮曹言啓曰,今十三日,眞殿茶禮親行,仍詣春塘臺·瑞蔥臺試射時,進御服色,取考謄錄,則瑞蔥臺試射出還宮時,例皆以戎服磨鍊,而今番則眞殿茶禮親行有命,故不敢自下擅便。出宮時,以衮龍袍磨鍊,還宮時,則一依瑞蔥臺親臨時已例,以戎服磨鍊以入之意,敢啓。傳曰,知道。
趙琮鎭,以都摠府言啓曰,副摠管柳相穆,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見公忠監司趙秉鉉,黃海監司鄭知容狀啓,則俱以爲綿農慘歉,而湖西則各營各衙門所納各邑軍布之以木上納條,自今年十月至明年九月,竝純錢代捧,訓局砲保,三分二代錢,舒川等七邑各軍布之以苧上納者,亦許限明秋以錢代納,海西則各邑所納訓局砲保,折半代錢,各軍門各衙門軍身布,全數代錢事,竝請令廟堂,稟旨,分付矣。昨年綿農,雖至甚歉,猶係屢豐之餘,而今年又未免失稔,年形優劣,設有差勝,民勢難易,反復甚焉。固知各營軍需之窘絀可悶,而災民事情,在所優恤,兩道所請各營各司軍身布,使之純錢代捧,訓局砲保,尤甚邑折半外,此三分一代錢,竝依昨年例,特爲許施,湖西七邑以苧上納者,亦令一體代捧事,分付,何如?傳曰,允。
又以義禁府言啓曰,時囚罪人金榮秀,杖一百徒三年,又五年禁錮,照律公事判付內,依允事,命下矣。金榮秀,杖一百收贖,告身盡行追奪,黃海道殷栗縣文羅驛,徒三年定配,又五年禁錮,而以議啓內辭意具罪目,依例發遣府書吏,押送配所,何如?傳曰,允。
校理李基華疏曰,伏以,臣才不足以備顧問,學不足以任啓沃,而猥膺華選,濫廁淸班,常懷踰分之懼,每存溺職之誡,微忱雖切於葵傾,庸姿自甘於樗散。千萬不自意,除旨特降,庚牌繼下,積違之餘,惶感居先,屢召之下,違傲是悚,黽勉出肅,已踰數朔矣。幸値講筵日開,召接頻賜,挾冊文陛,依近日月,豈不是至榮,亦豈非至願?而揣分量才,仍因蹲冒,終有所惶恧於中,玆陳短章,冀獲鐫免。伏願聖明,俯垂鑑諒,遞臣所帶之職,俾安微分焉。臣方丐免,何敢言私?而第臣目下情勢,有萬萬切迫者,不得已冒萬死尾陳焉。臣之母年今爲八十有六矣。素抱痰眩之祟,且當耋耄之境,調治之方,扶將之道,惟在於刀圭之劑,滋補之需。而臣家素貧寒,凡於救護之節,一未得如誠,故前此六年戊子,猥陳懇迫之狀,得蒙許畀之澤,則一之爲幸,何敢更陳?而貧家之難繼,譬如無源之泉,灌之則暫有所滋,而灌止輒涸,無根之卉,培之則暫有所蘇,而培止輒枯。縻任之時,則雖得暫救,而遞任之後,則又復如前,朝晡之遑遑,去益爲甚。如是之中,母之年紀,比前而益高,筋力較昔而尤減,宿疴轉轉沈篤,氣息常常凜綴。古人以啜菽爲恨,而臣之家,猶無啜菽之資,古人以負米爲供,而臣之愚,亦無負米之路,五內如灼,百計無策,情私所迫,不得不欲重暴已陳之懇,而所未敢遽然者,臣之叨是職,非止一再,尙未能出一言論一事,以效涓埃之報。徒以私情屢瀆,極涉猥屑,故欲愬而低佪,欲陳而趑趄。第伏念殿下之於臣,父母也,疾痛呼父母,臣子至切之情,則豈可徒懷嚴畏,自阻於孝理之朝,以貽他日無窮之恨也哉?古人所謂報劉日短者,政謂臣今日情地也,玆敢疾聲冒籲。伏乞聖慈,俯察臣岌嶪之勢,哀憐之情,特命選部,畀臣以便近一小邑,俾遂便養之願,則老母餘年,卽我殿下之攸賜也。臣生當隕首,死當結草。臣無任云云。省疏具悉。疏辭下該曹稟處,爾其勿辭察職。
癸巳九月十一日辰時,上御興政堂。召對入侍時,參贊官趙琮鎭,侍讀官李基華,檢討官成遂默,待敎金學性,假注書韓宓履,記事官朴齊憲·曺雲承,各持孟子第三卷,以次進伏訖。上曰,史官分左右。上曰,開卷讀之。基華讀自孟子謂戴不勝曰,止亦不可得矣。上曰,下番玉堂讀之。遂默讀自子謂薛居州,止獨如宋王何。上曰,參贊官讀之。琮鎭讀自公孫丑問曰不見諸侯,止不爲臣不見。上曰,閣臣讀之。學性讀自段干木踰垣而避之,止斯可以見矣。上曰,注書讀之。賤臣讀自陽貨欲見孔子而惡無禮,止豈得不見。上曰,上番讀之。齊憲讀自曾子曰,脅肩諂笑,止可知已矣。上曰,下番讀之。雲承讀自戴盈之曰,什一,止何待來年。上曰,文義陳之。基華曰,臣謹按此章云,一齊人傅之,衆楚人咻之,下章曰,一薜居州,獨如宋王何?孟子之意,蓋謂以一君子,遇衆小人,則不能安其身而格君心,此固至當之論,而臣則以爲不然。傳曰,一家仁一國興仁,一家讓一國興讓,凡百休美之效,不必皆在於衆多,而只在乎一人而起也。苟使君子在朝,則基在茅茹彙征之道,滿朝無非君子矣,復安有小人衆多於其間也?顧今聖明在上,群賢畢集,古所謂亨嘉之休運,而明良之盛際也。若使百僚相師,同寅協恭,則筍班趨進者,罔非薛居州也。伏願殿下,一視而嘉納,則曷不休哉?臣無任懇祝之至。上曰,下番玉堂陳之。遂默曰,臣於此章,有以知宋之不振也。夫以孟子行道之志,轍環天下,而宋君旣無尊賢之誠,戴不勝又無進賢之識,不能處之以賓師,任之以治平,而乃以格君之責,望之於薛居州,不亦難乎?此實後世人君所當深戒,而程子有言曰,不可謂士大夫有不賢者,便爲朝廷官人不用賢。雖今世級日降,賢才眇然,而苟於用人之際,審擇賢否而取舍之,使君子得輿,善類彙征,前後左右,無非正人,則君心正而萬民自正,三代之治,庶幾可見。惟殿下,深加省念焉。上曰,參贊官陳之。琮鎭曰,此章公孫丑問答,言不見二字,而大抵人主,頻數延見臣隣,然後上下之情志可孚,延見之時,必問以生民疾苦與政治得失,博詢恢聽,乃帝王之要道。且雖延見,儻未博詢,則亦無延見之實效矣。賤臣曾前叨侍講對,視諸僚最多,而于今更伏承下問文義之恩,臣不勝感激。惟願頻數引接臣隣,廣咨博詢焉。上曰,閣臣陳之。學性曰,上下番玉堂及參贊官,皆已悉陳,臣無容更達矣。上命掩卷,史官就座。仍命退,諸臣以次退出。
癸巳九月十一日巳時,上御興政堂。輪對官入侍時,右承旨趙琮鎭,假注書金炳奎,記事官徐憲淳·曺雲承,以次進伏,輪對官軍資監直長尹致麟,廣興倉主簿趙然明,司圃署別提朴道成,司僕寺主簿林穎喆,戶曹正郞李衡在,西學訓導卓宗述,尙衣院別提權億,軍資監主簿李炳斗,繕工監副正李羲碩,造紙署別提李師夔,中樞府經歷李行彬,敦寧府參奉洪稷周,吏曹正郞柳基豐,瓦署別提鄭泌,議政府司錄白宗杰,義盈庫直長李學鉉,刑曹正郞金景賢,承文院判校金榶,通禮院相禮李南翼,奉常寺正申在獻,典設署別檢鄭海宗,廣興倉直長嚴蓍,掌苑署別提黃命顯,軍器寺僉正金春敍,吏曹佐郞李鳳柱,西氷庫別提方允默,司導寺主簿金敦喜,東氷庫別提尙東奎,社稷署令李秉瑩,承文院博士金基煥,軍資監正沈啓錫,奉常寺主簿金履喆,繕工監主簿李仁植,司宰監僉正趙咸永,典設〈署〉別提朴基益,平市署令李容在,內贍寺主簿趙秉瓚,司圃署直長吳光默,典牲署直長閔魯行,養賢庫兼奉事方啓霙,中樞府都事宋文永,軍器寺主簿金慶桓,吏曹佐郞曺相振,社稷署令徐有準,禮曹佐郞丁庠敎,瓦署別提金華國,司導寺僉正洪章燮,義盈庫直長申在晉,內資寺奉事李鍾允,兵曹正郞朴宗休,刑曹佐郞丁惠敎,工曹佐郞金泰顯,漢城府主簿金在獻,尙瑞院直長趙敎淳,成均館典籍盧時懋,宗廟署令任奭朝,通禮院贊儀李正幹,司饔院奉事李用觀,尙衣院僉正李敏榮,軍資監奉事李度心,奉常寺直長金基煥,繕工監奉事李章愚,司宰監奉事任序常,掌樂院主簿韓容鼎,典設署別提李寅在,以次進伏楹外訖。上曰,史官分左右。上曰,輪對官進前奏職姓名。致麟等以次進前,奏職姓名。上曰,職掌奏之。致麟等以次奏職掌。上曰,所懷奏之。致麟等以無所懷仰奏。至炳斗,上曰,爾誰之孫耶?琮鎭奏曰,故相臣李尙眞之奉祀孫矣。至行彬,上曰,履歷奏之。行彬奏曰,守門將初仕,司饔院主簿出六,武臣兼宣傳官·都摠府都事·中樞府經歷矣。至春敍,上曰,履歷奏之。春敍奏曰,分守門將初仕,挾輦哨官參上,守門將·訓鍊主簿·訓鍊判官·軍器判官瓜遞,軍器寺僉正復職矣。琮鎭奏曰,輪對官前後受點人,合爲一百九十五員內,有頉爲一百三十員,進參爲六十五員矣。上曰,輪對官退出,致麟等以次退出。上曰,史官就座。仍命退,承·史以次退出。
上在慶熙宮。停常參·經筵。
徐淇修,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
趙琮鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐淇修啓曰,左副承旨安光直,今日不爲仕進,卽爲牌招,何如?傳曰,允。
又啓曰,明日動駕相値,視事頉稟之意,敢啓。傳曰,知道。
金陽淳啓曰,藥房副提調,持湯劑來待矣。傳曰,封入。
傳于趙秉常曰,召對爲之。
傳于徐淇修曰,明日出宮內門路,以廣達門爲之。
趙琮鎭啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于趙琮鎭曰,只推。
以左副承旨安光直牌不進罷職傳旨,傳于趙秉常曰,只推。
趙琮鎭啓曰,明日動駕,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
趙秉常,以奎章閣言啓曰,守宮檢校直提學朴綺壽,待開門牌招,何如?傳曰,允。
徐淇修,以兵曹言啓曰,武臣賓廳講書及武經講書人員加抄,別單書入之意,敢啓。傳曰,知道。
又以禁衛營言啓曰,本營字內昭義門南邊第一城廊近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以刑曹言啓曰,公莊幻弄之任膺常,居在廣州地,使之押上事,草記蒙允,發關該府矣。任膺常,今始自現,謹依前下判付,嚴刑一次懲勵,放送之意,敢啓。傳曰,知道。
吏曹啓目,粘連觀此弘文館校理李基華上疏,則以爲,臣之母年今爲八十有六矣。素抱痰眩之祟,且當耋耄之境,調治之方,扶將之道,惟在於刀圭之劑,滋補之需,而臣家素貧寒,凡於救護之節,一未得如誠。前此戊子,猥陳懇迫之狀,得蒙許畀之澤,則一之爲幸,何敢更陳?而母之年紀,比前益高,筋力較昔尤減,宿疴轉轉沈篤,氣息常常凜綴,情私所迫,疾聲冒籲。伏乞特命選部,畀臣以便近一小邑,俾遂便養之願亦爲白有臥乎所,李基華之家貧,親老菽水難繼之狀,卽通朝之所共知,許畀一邑,以遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
癸巳九月十二日辰時,上御興政堂。召對入侍時,參贊官徐淇修,侍讀官李垿,檢討官成遂默,待敎金學性,假注書金炳奎,記事官徐憲淳·曺雲承,各持孟子第三卷,以次進伏訖。上曰,史官分左右。上曰,開卷讀之。垿讀自公都子曰外人,止一治一亂。上曰,文義陳之。垿曰,孟子專以闢異端正人心爲己任,欲使天下後世,曉然皆知趨向,故至於多辯,於此可見聖人憂道之切,立法之嚴矣。公都子未達聖賢之本心,遂以好辯問之。孟子以不得已答之,此亦不得已也。戰國之世,楊·墨之徒,盈於天下,邪說詖行之害人心,甚於洪水猛獸之害。人身當此之時,若使孟子,嫌於好辯,遂輟不言,則末流之害,皆將服左袵而言侏離矣。孟子爲是之懼,不得以不言,言之而不得以不辯,此蓋大不得已也。孔子曰,予欲無言,終不能無言,作春秋以爲後法,以孟子閑先聖之心,安得以不言乎?此皆聖賢參贊化育之功,而此章,於古今治道,聖賢事業,關涉甚大,正是後世人主之所當鑑法而服膺者也。伏願殿下,於此章之旨,益加留神焉。上命掩卷,史官就座。仍命退,諸臣以次退出。
上在慶熙宮。停常參·經筵。
大駕詣眞殿,入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。行禮畢,仍詣入熙政堂後,王世孫遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
徐淇修啓曰,司僕寺內乘來言,捲簾,取稟。傳曰,捲三面,還宮時駕轎,捲三牕爲之。
安光直啓曰,明日常參·經筵,取稟。傳曰,停。
趙琮鎭啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
金陽淳啓曰,藥房三提調,持湯劑來待矣。傳曰,封入。
行都承旨金陽淳,行左承旨徐淇修,右承旨趙琮鎭,左副承旨安光直,右副承旨洪永觀,同副承旨趙秉常等啓曰,卽伏見古今島荐棘罪人金魯敬放送傳敎下者,臣等相顧愕貽,不勝憂歎之至。夫魯敬之罪名,何如?關係,何如?而特宥之命,忽下於眞殿展拜之日,以是日而有是命?雖出於大聖人寓慕之餘,顧今國言喧騰,臺論方張,則豈可遽議於惟輕之典乎?伏讀聖敎,若曰,言行不謹,雖以此罪之,四載薄竄,何足以贖其萬一乎?憂憤之極,相率聯籲。伏乞聖明,亟寢成命,以嚴堤坊焉。惶恐,敢啓。答曰,予之特放金魯敬,必於是日,意有所在,豈無酌量而然乎?更勿煩啓,卽爲頒布,可也。
以執義鄭琦和,掌令林永洙,持平鄭德和·宋持養,獻納金樂壽,正言黃基安牌不進罷職傳旨,傳于趙琮鎭曰,只推。
趙琮鎭啓曰,卽者義禁府都事來言,今日動駕時,駕側鳴錚罪人金胤錫等二人,移送秋曹云矣。敢啓。傳曰,知道。
安光直,以奎章閣言啓曰,大駕今已還宮,守宮檢校直提學朴綺壽,依定式咸下,何如?傳曰,允。
癸巳九月十三日辰時,大駕詣昌德宮。親行眞殿茶禮,仍詣春塘臺·瑞蔥臺擧動入侍時,行都承旨金陽淳,行左承旨徐淇修,右承旨趙琮鎭,左副承旨安光直,右副承旨洪永觀,同副承旨趙秉常,記事官洪說謨,假注書韓宓履,記事官徐憲淳·曺雲承,原任提學朴宗薰,提學洪奭周,直提學鄭基善,原任直閣李光文,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調朴宗薰,副提調金陽淳進前奏曰,侵早勞動,聖體,若何?上曰,一樣矣。由顯謨門,至廣達門外,通禮跪啓請降輿乘輦,上降輿乘輦,出建明門·興化門進發,至敦化門,由進善門,至仁政門外,通禮跪啓請降輦乘輿,上降輦乘輿,由仁政殿萬安門,入齋室,少頃,通禮跪啓請出次,上詣板位西向立,通禮跪啓請鞠躬四拜興平身,上行拜禮,仍陞詣第一室盥洗位,盥洗訖,詣神位前三上香。陽淳奉香,秉常奉爐,仍獻三爵,陽淳奉爵,秉常奠爵,次詣第二室·第三室,竝加右儀,仍降復位。通禮跪啓請鞠躬四拜興平身,上行拜禮訖,還入齋室。通禮跪啓請外辦,上出萬安門,乘輿出仁政門,由肅章門·協陽門,入熙政堂。少頃,通禮跪啓請外辦,上具戎服,乘輿出協陽門,由建陽門,至光明門外,宣傳官跪稟,鳴金二下大吹打,至靑陽門外,宣傳官跪稟,鳴金三下吹打止,至春塘臺,上降輿陞御榻。藥房都提調沈象奎等進前奏曰,風勢不佳,日候稍冷,侵早勞攘,聖體,若何?上曰,一樣矣。寢睡·水刺之節,何如?上曰,一樣矣。淇修曰,都摠管宋冕載有身病,不得進參。雖未知實病之如何,而以致侍衛之不備,事甚未安。推考,何如?上曰,依爲之。出榻敎上命淇修曰,喧嘩禁之,宣傳官奉命擧行。兵曹判書朴周壽,訓諫大將趙萬永,從事官趙得林,禁衛大將李鐵求,從事官李謙在,以次參現訖。上曰,兩營從事官,誰也?淇修曰,訓局從事官趙得林,禁營從事官李謙在矣。周壽曰,今日試射時,擧行有窘速之慮,園幸時護從軍兵,丹楓亭·中日閣·不老門,分三所試射,似好矣。上曰,唯。周壽曰,將臣及禁軍別將處送信箭,分詣三處所,何如?上曰,唯。淇修曰,禁軍別將,監試次進去矣。禁軍無摠察之人,令三內將兼察,何如?上曰,唯。周壽曰,瑞蔥臺試射放應試人,庚午定式後,雜名色之因特敎一時許赴者,仍以爲例有定式,自今以後,一遵舊式施行,似好矣。上曰,唯。仍行試射習藝,上入幕次。周壽稟曰,日色向晩,炮放未畢,使今日試官,待明朝出試外處所,何如?上曰,唯。射藝訖,命書傳敎曰,諸司預備。通禮跪啓請外辦,上出幕次,乘駕轎,由光明門·建陽門,出敦化門進發,入興化門·廣達門,由興泰門還內,出標信解嚴,諸臣以次退出。
上在慶熙宮。停常參·經筵。
夜二更,地動,起自北方至南方。
安光直啓曰,明日常參·經筵,取稟。傳曰,停。
趙琮鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于安光直曰,禮房承旨馳詣宗廟·景慕宮,奉審摘奸以來。
傳于趙秉常曰,召對爲之。
金陽淳啓曰,藥房副提調,持湯劑來待矣。傳曰,封入。
行都承旨金陽淳,行左承旨徐淇修,右承旨趙琮鎭,左副承旨安光直,右副承旨洪永觀,同副承旨趙秉常等啓曰,臣等聯陳憂慨之忱,略效繳還之義,及承批旨,不惟不賜允許,乃以頒布爲敎,臣等愕然失圖,莫省所以,夫莫嚴者隄防也,莫重者刑政也,若以此罪人之負犯,遽加宥釋,則隄防由是而漸壞,刑政由是而漸弛,此豈非大可懼哉?臣等非不知是日處分之迥出尋常,而王法不可以少屈,公議不可以暫咈,雖以大聖人寓慕之盛,其不可屈王法而咈公議也明矣,臣等職忝惟允之地,衷情所激,達夜繞壁,不避煩瀆,冒死申籲。伏乞淵然深思,特推轉圜之量,亟降反汗之音,是臣等區區之望。惶恐,敢啓。答曰,已諭於前批,勿煩。
行都承旨金陽淳,行左承旨徐淇修,右承旨趙琮鎭,左副承旨安光直,右副承旨洪永觀,同副承旨趙秉常等啓曰,臣等忱誠淺薄,文字拙澁,徒犯屢瀆之罪,未蒙快允之恩,臣等聚首抑塞,繼之以悶鬱之至,臣等雖甚愚迷,亦知聖意酌量者,在乎情法之間,而裁之以義,終必肯許,臣等所以顒俟焉者在此,亦有以仰復焉者在此,此不獨臣等之言也,卽國人之同然一辭,則竊念我殿下明聖,恐不必三思而亦當不俟乎終日矣,噫,臣等之所抱者,義理之至大也,所懼者,紀綱之漸頹也,一籲而不得請,至于再籲,再籲而不得請,遂至于三籲,此義之不可已,此籲之不可遏,聖上亦豈無俯燭而明命乎?苟其不悖於義,則臣等固當承奉之不暇,何苦爲鎭日方命之計也哉?伏願殿下,穆然深思,亟收昨下處分,俾伸王章焉,惶恐,敢啓。答曰,喉院事體,與臺閣有異,出納之地,經日爭執,使命令閼而不行,豈成說乎?卿等竝推考,更勿煩啓,卽爲頒布。
傳于趙琮鎭曰,今當誕辰,祗謁眞殿,如承警咳,追慕益新,業欲以金魯敬事,一番洞諭,而未果矣,抉摘文字,尙非朝廷之美事,而況以言語罪人,尤關後弊?向來處分,雖緣重臺言之意,而其所聲罪之兩款事,關係不輕,宜無對人說道之理,孰聞而孰傳之乎?其時傳敎,以梁楚二字,爲究竟者,予意有在,蔽一言曰,本事不能無疑,疑則從輕,聖人之訓也。且四年海島,足懲其言行不謹之罪,到今予小子,以英廟之心爲心,則仰體昔日眷愛貴主之聖意,是日是擧,卽出於寓慕展誠之一端,古今島荐棘罪人金魯敬,特爲放送。
徐淇修啓曰,假注書韓宓履,身病猝重,勢難察任,今姑改差,何如?傳曰,允。
韓宓履改差,代以尹敎成爲假注書。
傳于安光直曰,賓客有闕之代,前望單子入之。
賓客前望單子入之,金蘭淳落點。
趙琮鎭啓曰,卽者刑曹郞廳來言,昨日動駕時,衛外擊錚人等,當爲捧供,而判書曺鳳振受由在外,次堂例不得擧行云,何以爲之?敢稟。傳曰,次堂擧行。
傳于趙秉常曰,政官牌招開政。
有政。吏批,行判書朴宗薰進,參判金蘭淳在外,參議吳致愚牌不進,同副承旨趙秉常進。以金東健爲司書,洪鍾應爲兼文學,朴齊憲爲兼說書,韓鎭㦿爲刑曹參議,朴齊明爲大司成,韓用成爲江華經歷,李元圭爲長寧殿令,徐有隅爲典獄主簿,宋在烈爲引儀,沈能格爲司宰直長,李宗敏·黃濟鉉爲武烈祠參奉。
洪永觀,以兵曹言啓曰,宣傳官申命洪·李熙鳳,俱以身病猝重,無望供職,呈狀乞遞,竝改差,何如?傳曰,允。
兵批,判書朴周壽進,參判李志淵病,參議洪祐燮入直,參知李寅敎病,右副承旨洪永觀進。以李昇淵爲同知,吳鶴善·李希濂·具沆爲宣傳官,朴豐鎭爲武兼,沈正樂爲部將,副護軍尹命圭·韓鎭㦿·嚴燾·金盛淵·徐英淳·尹始大,副司果徐元淳,以上竝單付。
趙琮鎭啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養陳疏,監察茶時之意,敢啓。傳曰,知道。
以吏曹參議吳致愚牌不進罷職傳旨,傳于趙秉常曰,只推。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以成均館同知事意啓曰,文廟守僕,依宗社守僕例,試才抄擇,別單啓下事,曾有定式矣,守僕梁相晙瓜朔,代以生徒守僕,試才抄擇,備三望受點次,別單書入之意,敢啓。傳曰,知道。
趙秉常,以戶曹言啓曰,宗廟東西外墻頹圮處改築吉日,令日官崔福基推擇,則今九月十五日午時爲吉云,以此日時擧行之意,敢啓。傳曰,知道。
又以宣惠廳言啓曰,日前以經用之匱乏,本廳句管各道耗穀本色輸納事,已有筵稟,行會,而計其應用之不足,實無以此支調之道矣,向於三南,自本廳留置還牟者,蓋爲備豫之資,就嶺·湖兩南貿牟中,各二萬石,卽爲定差員裝運上送之意,分付兩道道臣,船隻則以舟橋餘船,分排下送,毋或後時事,亦爲分付該司,何如?傳曰,允。
又以舟橋司言啓曰,嶺·湖兩南惠廳貿牟,以本司餘船,分排下送運來事,自該廳草記,蒙允矣,橋船與衛護船,時當作橋,事體自別,不敢使役,以餘船中量宜定送之意,敢啓。傳曰,知道。
又以訓鍊都監言啓曰,今番瑞葱臺試射放時,本局別隊中,直赴殿試者爲八名,而一哨中五卒登科,則該將領請賞,旣有已例矣,別隊哨官前經歷權友容,當爲照例加資,而係干恩典,不敢擅便,令該曹考例稟處,何如?傳曰,允。
又以御營廳言啓曰,本廳字內光熙門南邊第一城廊近處體城改築處女墻,亦已畢築之意,敢啓。傳曰,知道。
又以御營廳言啓曰,瑞葱臺試射時,柳葉箭入格駕前別抄金漢根,貫一中邊一中,弓矢一部,柳漢忠等十三人,邊一中,各長弓一張,敎鍊官吉哲亮,貫一中邊一中,長弓一張,片箭入格駕前別抄申聖學等三人,邊一中,各帿弓一張,謹依別單啓下,以軍器寺弓矢施賞之意,敢啓。傳曰,知道。
副應敎徐有贊,校理李基華·李垿,副校理金箕晩·黃浩民,修撰黃,副修撰成遂默等聯名箚曰,伏以,臣等卽伏見院議批下者,始知有古今島荐棘罪人金魯敬放送之命矣,其罪名不輕,關係甚重,而以是日有是命,非不知大聖人寓慕之餘,有此特宥之擧,物議尙騰,臺啓方張,莫嚴者隄防,莫重者王章也,豈可議到於惟輕之典乎?臣等相顧愕貽,不勝憂鬱,玆敢聯籲。伏乞聖明,亟寢成命,俯循公議焉。取進止。答曰,省箚具悉。爾等不見院議之批乎?予之昨日處分,自以爲不悖於義,何至如是紛紜?勿煩。
副應敎徐有贊,校理李基華·李垿,副校理金箕晩·黃浩民,修撰黃,副修撰成遂默等聯名箚曰,伏以,臣等纔陳聯箚,冀蒙反汗之命,誠意未格,終靳允兪之音,相顧失圖,莫省所以也,噫,此罪人之負犯,如彼至重,則莫遏者公議也,莫嚴者王章也,臺論方張,輿憤未洩,而乃於今日,何爲此萬萬非常之擧也?至於聖敎中言行不謹四字,此不過尋常薄過之謂,而豈可擬之於此罪人負犯也哉?四載島棘,猶云輕典,一朝放宥,尤是失刑,則王章由是而漸弛,公議由是而轉沸,豈不大可懼哉?是日是命,非不知聖意有在,而寧可以恩枉法,終拂輿論耶?臣等衷情轉激,不避煩瀆,又此聯籲。伏乞聖明,更加三思,特推轉圜之量,亟降還寢之命焉。取進止。答曰,省箚具悉。已諭於前批,勿煩。
大司諫南履懋,執義鄭琦和,掌令林永洙,持平鄭德和·宋持養,獻納金樂壽,正言黃基安等聯名疏曰,伏以,臣等伏見院議批下者,有古今島荐棘罪人放送之命,臣等相顧愕貽,不勝憂歎之至也,其當初罪名,關係不輕,國言喧騰,輿論轉激,則今玆特宥之命,忽下於眞殿展拜之日,是日是命,固知聖意所在,而第伏念,不可不愼者王章也,不可不嚴者隄防也,雖以大聖人好生之德,豈若是無少留難,遽議惟輕之典乎?憂憤之極,玆敢相率聯籲,仰瀆宸嚴。伏乞聖明,淵然深思,亟寢成命,俾循公議焉,臣等無任云云。答曰,省疏具悉。爾等不見院議堂箚之批乎?且爾等之疏,旣曰,是日是命,固知聖意所在云爾,則今此强聒,又何謂也?太欠誠實矣,勿煩。
大司諫南履懋,執義鄭琦和,掌令林永洙,持平鄭德和·宋持養,獻納金樂壽,正言黃基安等聯名疏曰,伏以,臣等聯陳短章,冀蒙兪音,及伏見批旨下者,不惟不賜反汗,至以太欠誠實爲敎,臣等悚惶恧蹙,無地自容,此實由臣等誠淺辭拙,不能仰格之致,顧何敢更事煩瀆,而第伏念,此罪人負犯之至重,旣悉於前後諸臣之章奏,今不必張皇臚列,薄竄纔止於四載,特宥遽降於一朝,有若微眚少愆之乍勘旋釋者然,如此而豈可曰,國有常憲,知所懲畏乎?今此處分,雖出於我聖上興感之盛意,好生之大德,而其於公議之難遏,王章之莫屈,有不可以恩而枉法也,決矣,臣等猥忝言責,義難泯默,不避屢瀆,申暴聯章。伏乞聖明,更加三思,亟寢成命,俾人心底定,國綱不紊焉。臣等無任云云。答曰,省疏具悉。已諭於前批,勿煩。
癸巳九月十四日辰時,上御興政堂。召對入侍時,參贊官趙秉常,侍讀官李垿,檢討官黃,待敎金學性,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。垿讀自當堯之時,止洚水者洪水也。上曰,文義陳之。垿曰,洚水警予四字,可見聖人自反上工夫矣,何者,聖莫聖於唐堯,而猶有此洪水之害,此特氣數之變,而其曰,警予,乃是自反於己,而求之於人事者也,若是而豈不能反氣化而轉災致祥乎?益戒舜曰,儆戒無虞,乾之九三曰,君子終日乾乾,夕惕若厲,无咎,此皆恒存警畏於無虞之時,而所以制治保邦于未亂未危之前者也。今殿下宵旰之憂,憧憧於制治保邦,此正儆戒無虞之會也。伏願深留聖意於一警字,而惟堯是則焉。上曰,掩卷,秉常起伏奏曰,臣等於島棘罪人金魯敬放送之命,不勝憂慨之忱,纔陳聯啓矣,伏願卽賜兪批,亟寢成命焉。垿等曰,臣等於島棘罪人金魯敬特宥之命,不勝憂慨之忱,已陳聯箚,而顧今國言喧騰,臺論方張,願伏承特寢成命之批,上曰,史官就座。仍命退,諸臣以次退出。
上在慶熙宮。停常參·經筵。
藥房提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙秉常啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金陽淳啓曰,藥房提調·副提調,持湯劑來待矣。傳曰,封入。
傳于趙秉常曰,召對爲之。
傳于趙秉常曰,聞訓將家延諡,在於今二十七日云,贈贊成趙曮,故判書趙鎭寬兩代祠版,其日遣承旨致祭。
金陽淳啓曰,左副承旨安光直,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,兪星煥落點。
趙秉常啓曰,行都承旨金陽淳藥院進,行左承旨徐淇修,右承旨趙琮鎭式暇,同副承旨兪星煥在外,左副承旨洪永觀,纔已須資出去矣,院中只有臣一人,伴直無人,左副承旨洪永觀,所當牌招,而拘於廳規,不得請牌,何以爲之?敢稟。傳曰,左副承旨許遞,前望單子入之,待下批,牌招察任。
又啓曰,新除授同副承旨兪星煥,時在江原道鐵原地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,金興根·徐箕淳落點。
趙秉常啓曰,新除授左副承旨金興根,時在京畿富平地,斯速乘馹上來事,下諭,何如?傳曰,許遞,前望單子入之。
承旨前望單子入之,李景在落點。
傳于徐箕淳曰,未下直閫帥·守令,皆令明日辭朝。
趙秉常啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于趙秉常曰,只推。
徐箕淳,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
趙秉常,以兵曹言啓曰,瑞葱臺試射放入格別軍職·宣傳官·中官·司謁·司鑰·別監·假別監·事知弓人·矢人·武藝別監·門旗手·龍虎營招搖旗次知·敎鍊官·駕後禁軍交龍旗馬上奉持·步下奉持·京畿監營招搖旗次知·敎鍊官·內吹·龍虎營兼內吹等,謹依判下別單,分等施賞,而筒箇·弓矢,以軍器寺所在者,取來頒給,木布以本曹所在,頒給之意,敢啓。傳曰,知道。
又以御營廳言啓曰,瑞葱臺訓鍊院分所試放時,鳥銃入格帳幕軍金宗百,貫一中邊二中,朴道文邊三中,各木一疋布二疋,金今哲貫二中,木二疋,崔漢柱等九名,邊二中,各木布各一疋,朴道亨等三名,貫一中,安弘益等二十名,邊一中,各木一疋,兼內吹張宗福,貫一中邊一中,木布各一疋,黃三哲等三名,邊一中,各木一疋,謹依別單啓下,以本廳木布,施賞之意,敢啓。傳曰,知道。
又以義禁府言啓曰,古今島荐棘罪人金魯敬放送事,承傳,啓下矣。金魯敬臺啓方張,不得擧行之意,敢啓。傳曰,知道。
癸巳九月十五日辰時,上御興政堂。藥房入診入侍時,提調朴宗薰,副提調金陽淳,記事官洪說謨·徐憲淳·曺雲承,待敎金學性,以次進伏,醫官金壽仁·李亨基·李顯養·卞文燮,進伏楹外訖,上曰,史官分左右,宗薰進前奏曰,朝氣過涼,聖體,若何?上曰,一樣矣。寢睡·水刺之節,何如?上曰,一樣矣。湯劑進御之後,諸節,何如?上曰,一樣矣。中宮殿氣候,何如?上曰,一樣矣。宗薰曰,醫官入診乎?上曰,置之。宗薰曰,前日次亦未得診候矣,湯劑貼數旣多,加減當否,當更診後議定矣。上曰,醫官二人入診,可也。亨基·顯養等,以次診候訖,退伏楹外奏曰,脈候左右三部調均矣。宗薰曰,湯劑加減當否,當退與諸醫議入矣,上,可之,進御加味君子湯前方中,去酸棗仁加天麻七分,川芎加二分,自今日一貼式煎入事。出榻敎上曰,史官就座。仍命退,諸臣以次退出。
癸巳九月十五日辰時,上御興政堂。召對入侍時,參贊官洪永觀,侍講官徐有贊,檢討官黃,待敎金學性,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。有贊讀自使禹治之,止人得平土而居之。上曰,文義陳之。有贊曰,堯·舜之時,洚水之災,卽氣數使然,而猶以爲此天之所以示警於我也,上下吁咈,擧禹敷治,然後地平天成,九功惟敍,而三代以後,天災時變,無世無之,人君易忽於恐懼修省之方,故所以德化之盛,不及堯·舜也,顧今數年以來,始旱終澇,畿·湖荐歉,民生困悴,而殿下雖勤於宵旰之憂,誠以實心修實德,則災轉爲祥,而堯·舜之治,亦將復見於今日,伏願留念焉。上曰,掩卷,史官就座。仍命退,諸臣以次退出。
上在慶熙宮。停常參·經筵。
徐箕淳啓曰,明日常參·經筵,取稟。傳曰,停。
李景在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,右承旨趙琮鎭,今日不爲仕進,卽爲牌招,何如?傳曰,允。
備忘記,全羅右水使李寬奎,長淵縣監權泳下直,各長弓一張,長箭一部,片箭一部,筒兒一箇賜給。
徐箕淳啓曰,三品官之無得過三日循例請牌,曾有定式矣。大司成朴齊明,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
金陽淳啓曰,藥房副提調,持湯劑來待矣。傳曰,封入。
傳于徐箕淳曰,召對爲之。
李景在啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
傳于李景在曰,刑曹判書許遞,前望單子入之。
刑曹判書前望單子入之,柳相亮落點。
徐箕淳,以侍講院言啓曰,新除授兼文學洪鍾應,司書金東健,除拜屢日,尙不出肅,竝卽牌招察任,何如?傳曰,允。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于李景在曰,只推。
以右承旨趙琮鎭牌不進罷職傳旨,傳于李景在曰,只推。
以大司成朴齊明牌不進罷職傳旨,傳于李景在曰,只推。
以司書金東健牌不進罷職傳旨,傳于李景在曰,只推。
兵曹口傳政事,副護軍單金興根。
李景在,以備邊司言啓曰,卽見慶尙監司徐憙淳狀啓,則備陳道內綿農判歉之狀,仍請各營各衙門軍身布及樂工生保布,竝純錢,訓局保布,三分二代錢事,令廟堂稟處矣。今年綿歉,大抵爲各道通患,比歲荐災,舊儲旣乏,新摘無幾,目下民情,有難準責以本色,故已於海·錦之啓,竝請昨年已施之典者,非但兩道經賑,無以按式嚴督,誠亦事勢之不得不然。今於嶺南,不宜異同,亦以該道昨年例,分等施行,尤甚·之次邑砲保三分一,兵曹各營納布折半,稍實邑砲保四分一,兵曹各營納布三分一,竝許代錢,各衙門納布,純錢上納之意,分付,何如?傳曰,允。
又以禁衛營言啓曰,瑞蔥臺試射放時,柳葉箭入格把摠金用基,敎鍊官金泳德·趙濟恒等三員,鳥銃入格帳幕軍羅仁喆等三十三名,兼內吹金億福等八名,槍劍軍李邦郁等一百三名,謹依單子判下,以軍器寺弓矢及本營木布,施賞之意,敢啓。傳曰,知道。
癸巳九月十六日未時,上御興政堂。召對入侍時,參贊官徐箕淳,檢校直閣李景在,侍讀官黃浩民,檢討官成遂默,假注書尹敎成,記事官朴齊憲·曺雲承,各持孟子第三卷,以次進伏訖。上曰,史官分左右。上曰,開卷讀之。浩民讀自堯·舜旣沒,止天下又大亂。上曰,文義陳之。浩民起伏奏曰,此章大意,在於撥亂反治,而治亂之分,不惟由於氣化之盛衰,其究也專係於人事之得失,固不可歸咎於氣化而不修其人事。是故商書曰,與治同道罔不興,與亂同事罔不亡,今此一節,言一大亂,一大亂之後,繼之以文·武·周公之治者,在後世鑑法之道,莫有切於此者矣。惟我殿下,以上聖之姿,當一治之運,宜無災異,而穡事荐歉,野有餓莩,縱緣氣化不足之致,尤加遇災之懼,無或少忽於人事之克備,則轉災爲祥之一大機會也。克體文王不遑暇食,咸化萬民之意,無謂已安已治,而儆戒無虞,克念克勤,是臣區區之望也。伏願殿下,深加體念焉。上命掩卷,史官就座。仍命退,諸臣以次退出。
上在慶熙宮。停常參·經筵。
徐箕淳啓曰,明日常參·經筵,取稟。傳曰,停。
徐箕修啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨趙琮鎭,同副承旨趙秉常,今日不爲仕進,竝卽牌招,何如?傳曰,允。
又啓曰,來二十一日,朝參日次矣。敢稟。傳曰,停。
徐箕淳啓曰,來二十一日,輪對日次矣。敢稟。傳曰,當次人受點,後日次待令。
金陽淳啓曰,藥房提調·副提調,持湯劑來待矣。傳曰,封入。
傳于徐淇修曰,召對爲之。
徐淇修啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以李鼎敍爲假注書。
徐淇修啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于徐淇修曰,只推。
以右承旨趙琮鎭,同副承旨趙秉常牌不進罷職傳旨,傳于徐淇修曰,只推。
徐箕淳,以吏曹言啓曰,通禮院相禮李南翼,以其身病,呈狀乞遞,依例改差,何如?傳曰,允。
又以戶曹言啓曰,宗廟東西外墻頹圮處,今已完築,依定式刻識年條後,改築間數及監董郞廳·看役·計士姓名書入,而工匠等姓名,依例載之謄錄,以爲後考之意,敢啓。傳曰,知道。
徐淇修,以備邊司言啓曰,有國所重,莫嚴於祀典,而挽近以來,百隷怠惰,甚至於日前閟宮望享時,諸執事或有不陪香祝,直詣享所者云,聽聞所及,不可但以萬萬驚駭言,竝卽捧現告,令該府拿問重勘,何如?傳曰,允。
又以都摠府言啓曰,副摠管李德鉉,以武臣堂上祿試射試官,慕華館晝仕出去之意,敢啓。傳曰,知道。
又以兵曹言啓曰,宗廟大門東邊墻垣頹圮四處,西邊墻垣頹圮一處,今已畢築矣。守直衛軍,竝解送之意,敢啓。傳曰,知道。
又以訓鍊都監言啓曰,今番瑞蔥臺試射及南別營試放時,本局將官·將校·軍兵等射砲藝入格之類,謹依判下單子,以軍器寺筒箇·弓·箭,戶曹木布,施賞之意,敢啓。傳曰,知道。
又以禁衛營言啓曰,本營哨官吳世忠·張東翼,以兼參軍,不勤巡山,揆以紀律,萬萬駭然,爲先汰去懲勵之意,敢啓。傳曰,知道。
又以義禁府言啓曰,景慕宮望祭大祝朴宗吉,祝史李謙秀,贊者沈憙賢,謁者朴榮逌,祭監監察李容鼎等,竝拿問重勘事,傳旨,啓下矣。朴宗吉·李謙秀·沈憙賢·李容鼎等,今方待命,竝拿囚,朴榮逌,亦爲待命,而假引儀,以雜歧例,自刑曹擧行,曾有定式,朴榮逌,移送秋曹之意,敢啓。傳曰,知道。
大司成朴齊明疏曰,伏以,臣門戶單寒,才器凡劣,而倖竊科第,濫通仕籍,所望不在淸顯,其分自甘冗散,偏蒙洪私,驟躋淸途,點檢踐歷,罔非踰濫,居常愧懼,若隕淵谷。千萬不自意,國子新除,遽及臣身,聞命惝怳,歷日兢惕,莫省所以措躬也。噫,是職也,世所云師儒之長也。其淸峻惎重,非比尋常遴選之銜,推遷之階,在虞爲敎冑之官,掌其事者,卽夔·契之流,於周任造士之責,居是職者,乃閎散之匹,賁晟治於笙鏞黼黻,贊至化於菁莪棫樸,降自漢唐,逮至我朝,最重是選,而處其任者,率多鴻匠碩德,其流風雅韻,猶有藹蔚於後代之耳目。苟非經行文術,素負重望者,擧皆逡巡退讓,罔或冒玷,方今群彦林立,望實兼備者,指不勝僂,而乃以如臣凡陋者,苟然充擬。臣是何人,敢當是任乎?於臣身非不榮耀,在聖簡豈不玷累哉?淸朝成均之責,多士矜式之道,固不可擬議,而雖課試考校之役,以若粗疎之文識,短小之神鑑,將何以區別品藻,稱塞士望乎?念臣邊門三載,象魏耿結,顧今觚稜咫尺,父母孔邇,宜卽竭蹶趨承,不俟駕屨,而但鍾鼓之饗,不當於鶢鶋,梁軒之譏,必及於鵜鶴。臣若徒恃寵靈,不揆涯分,唐突出肅,冒當匪據,則臣之廉隅,雖不暇恤,人之嗤點,當復如何?庚牌奄臨,承膺無路,玆敢悉暴衷悃,仰瀆崇嚴。伏乞聖明,諒臣所辭非出虛飾,亟行鐫改,以嚴官方,以安私分焉。臣無任云云。省疏具悉。爾其勿辭察職。
癸巳九月十七日辰時,上御興政堂。召對入侍時,參贊官徐淇修,侍讀官黃浩民,檢討官成遂默,待敎金學性,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。浩民讀自周公相武王,止咸以正無缺。上曰,文義陳之。浩民起伏奏曰,此章曰,咸以正無缺,正之一字,最宜詳察,大抵文謨之丕顯,武烈之丕承,皆從正字中做出來。故大學八條,正心爲治平之本,大禹九功,正德爲善政之要,人君出治,捨正道而奚以哉?是以孟子曰,一正君而國定。伏願殿下,益加聖工於操存省察之地,使方寸上權秤尺度,粹然一出於正,則發爲政令施措事爲,擧措得宜,賞罰克明,庶幾乎周王咸以正無缺之德。惟殿下,懋哉懋哉。上曰,掩卷,史官就座。仍命退,諸臣以次退出。
上在慶熙宮。停常參·經筵。
徐淇修,以都摠府言啓曰,今日入直內三廳·武兼·禁軍及軍兵等,中日習射技放,請出標信,傳曰,知道。
趙秉常啓曰,明日常參·經筵,取稟。傳曰,停。
李景在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,藥房副提調,持湯劑來待矣。傳曰,封入。
又啓曰,右承旨趙琮鎭,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪遠謨落點。
李景在啓曰,新除授右副承旨洪遠謨,卽爲牌招,何如?傳曰,允。
傳于徐箕淳曰,召對爲之。
徐箕修啓曰,臣淇修,以同義禁,本府坐起進去,下直之意,敢啓。傳曰,知道。
洪遠謨啓曰,行都承旨金陽淳藥院進,行左承旨徐淇修禁府坐起進,右承旨徐箕淳式暇,左副承旨李景在內閣直,同副承旨趙秉常昌德宮齋宿進,院中只有臣一人,伴直無人,行左承旨徐淇修,所當牌招,而拘於廳規,不得請牌,何以爲之?敢稟。傳曰,牌招。
李景在啓曰,大司憲宋穉圭,掌令金在浩在外,執義鄭琦和,掌令林永洙,持平鄭德和·宋持養牌不進,監察茶時之意,敢啓。傳曰,知道。
以大司諫南履懋,獻納金樂壽,正言黃基安,執義鄭琦和,掌令林永洙,持平鄭德和·宋持養牌不進罷職傳旨,傳于李景在曰,只推。
徐淇修,以備邊司言啓曰,頃因廣州留守金履載所報,本府句管穀之散置各道者中,海西小米二千五百六十餘石,關西小米三千九十餘石,嶺南劃付米一千五百石許運事,草記行會矣。卽見平安監司沈能岳狀啓,則以爲,今番京運穀,已爲分排於淸南沿邑,趁今月晦前裝發計料,而又若以南城運米,加徵於已排之外,則非但沿邑之偏苦切悶,追納自致差晩,裝發隨以遲滯,竝與京運,而恐有塞江未及之慮,今此該府運米三千餘石,分定於淸北各邑,徐徐收捧,待明春,運送事,請令廟堂,稟旨,分付矣。惠穀之本色上納,原係不得已之擧,則頻年運粟,許多貽弊,誠如道啓,況南漢移粟,不過還分不足,則雖於春後運來,亦可入用,該府望哺之群情,固知如渴,本道裝運之差遲差早,旣有關於民力紓絀,則亦不可不念,依狀請施行,仍以此意,分付於該守臣處,何如?傳曰,允。
又以備邊司言啓曰,卽見平安監司沈能岳分等狀啓,則朔州等三邑,置之稍實,平壤等三十邑,置之之次,江西等九邑,置之尤甚,後錄諸條,竝請令廟堂,稟旨,分付,而事目比摠,災實數爻,待各邑收租簿書,追後登聞爲辭矣。其一,各邑鎭帳外火田,限四分一權減,各鎭屬給代不足條,以各鎭間年儲置及營別置穀,從便區劃事也。其一,陳田·火田之還加起,從實執卜事也。其一,各宮房各衙門及奎章閣所屬屯土,竝從實執稅事也。其一,當捧還穀,尤甚邑尤甚面里三分一,之次面里,之次邑尤甚面里四分一,以相當穀,準折代捧,待明秋還作本色事也。其一,各衙門穀耗條年例應作,爲四萬五百三石零,而今因籌司行會,惠廳應作折米八千四百三十二石零劃出,以本色收捧,以爲該廳經用矣。耗作外元還代錢,雖係法外,今年還分中,年例添餉作穀條九千石零,戶曹句管癸酉作穀條三百三十二石零,皆以代錢分給者,則如今之年,錢俵穀捧,尤屬軫念,今春錢分條折米九千三百二十二石零,特許以詳定例,代錢捧納,而只令分排於京運各邑還戶及被災邑面里事也。其一,平壤·黃龍·慈母三山城所屬邑餉穀,姑令限折半捧留邑倉,待明秋還納城倉事也。其一,楚山査逋排年未捧穀,合爲四千九十九石,就各年未捧中,限折半收捧,其餘待明秋準捧事也。其一,尤甚邑,勿定配所事也。其一,推奴徵債,限明秋防塞事也。三等分劑依施,其外各項條陳,係是年例,而當捧還之分等代捧,錢分條之詳定排納,揆以年形民情,不可强責恒式,楚逋排捧,亦難了勘於當年,則姑令限折半收捧,似合事宜,竝依狀請施行,何如?傳曰,允。
吏曹啓目,粘連啓下是白有亦,觀此公忠道洪州幼學鄭台容上言內辭緣,則以爲,臣父東浚,特許職牒還給之典亦爲白有臥乎所,當初所坐,旣無把捉,其子鳴冤,非止一再是白乎矣,事在年久,自臣曹不敢擅便,議于大臣處之,何如?判付。啓,依允。
義禁府啓目,景慕宮望祭大祝朴宗吉,祝史李謙秀,贊者沈憙賢,祭監監察李容鼎等原情云云。傳旨內辭緣,泛稱遲晩,朴宗吉段,所當請刑是白乎矣,曾經侍從,勿爲請刑,載在大典通編,議處,李謙秀·沈憙賢·李容鼎等段,竝只刑推得情,何如?判付。啓,祀享所重,敬謹,何如?而諸執事之偃然占便,不爲陪香者,事未前有,萬萬驚悚。此若輕勘,則何以懲後?竝施以竄配之典,雖以獻官言之,其不能卽爲草記者,太涉巽軟,亦爲罷職爲良如敎。又啓目,通津前府使張東玉原情云云。問目內辭緣,泛稱遲晩,所當請刑是白乎矣,年滿七十,法不當請刑,議處,何如?判付。啓,依允。
李景在,以義禁言啓曰,時囚罪人朴宗吉·李謙秀·沈憙賢·李容鼎等原情公事判付內,祀享所重,敬謹,何如?而諸執事之偃然占便,不爲陪香者,事未前有,萬萬驚悚。此若輕勘,則何以懲後?竝施以竄配之典事,命下矣。朴宗吉平安道宣川府,李謙秀咸鏡道洪原縣,沈憙賢慶尙道泗川縣,李容鼎全羅道興陽縣竝竄配,而以判付內辭意具罪目,依例發遣府羅將,押送于各其配所,何如?傳曰,允。
癸巳九月十八日辰時,上御興政堂。召對入侍時,參贊官趙秉常,檢校直閣李景在,侍讀官黃浩民,檢討官成遂默,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。浩民讀自世衰道微邪說暴行,止罪我者其惟春秋乎?上曰,文義陳之。浩民曰,春秋一書,卽帝王爲治之大法也。尊周攘夷,彰善癉惡之意,嚴於斧鉞,昭如日星,使亂臣知有所懼,夫子之有功於萬世者大矣。顧今義理晦塞,浸浸然入於長夜,東海絶朝宗之路,義士有風泉之感,正今日君臣上下,講明義理之時也。殿下以堯·舜之明,處君師之位,慶賞威罰,一以春秋斷之,則遏人欲存天理之功,不在孔夫子之下矣。惟殿下,於此體念焉。上命掩卷,史官就座。仍命退,諸臣以次退出。
上在慶熙宮。停常參·經筵。
徐箕淳啓曰,明日常參·經筵,取稟。傳曰,停。
李景在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,藥房提調·副提調,持湯劑來待矣。傳曰,封入。
傳于徐箕淳曰,召對爲之。
徐淇修啓曰,臣淇修,以同義禁,本府坐起進去,下直之意,敢啓。傳曰,知道。
傳于洪遠謨曰,檢校直閣李景在馳詣華寧殿,奉審摘奸,仍詣健陵·顯隆園,一體奉審以來。
傳于洪遠謨曰,傳香承旨馳詣宣武祠,奉審摘奸以來。
傳于徐箕淳曰,兩司臺諫竝許遞,前望單子入之。
徐箕淳啓曰,大司憲·執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司憲李光文,執義尹錫永,掌令洪祐順·文致中,持平成遂默·朴龍天,大司諫洪永觀,司諫朴鳴和,獻納洪鍾應,正言李源一·趙啓昇落點。
洪遠謨,以侍講院言啓曰,兼弼善黃基安,時無職名,令該曹口傳付軍職,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,新除授麒麟道察訪鄭鎏呈狀內,矣身老父,素患痰癖之症,當此換節之時,一倍添劇,萬無離側遠赴之望,卽速入啓遞改云,親病旣如是,則有難强令赴任,改差,何如?傳曰,允。
徐箕淳,以刑曹言啓曰,假引儀朴榮逌,依律勘處事,覆啓,蒙允,而卽伏見金吾罪人捧供判付,不爲陪香之諸執事,竝施竄配之典事,命下矣。今此朴榮逌所犯,亦無異同,全羅道海南縣,遠地定配所,卽爲押送之意,敢啓。傳曰,知道。
又以訓鍊都監言啓曰,謹依統長韓興周手本判下,武藝別監朴春燁,毆打之李廷國,先爲捉來嚴問是白乎則,所供內,與李昌植·金班錄,童蒙龍伊等,偕往南漢,歸路逢着春燁於路上,始也言詰起鬧,終至合力亂打是如,從實納招是乎旀,金·李兩漢及龍伊處,竝爲査問,則與廷國之招,一辭自服是白去乙,詳審春燁傷處,則右脚微有傷痕,兩腿純色浮高,不能運動,蓋其袴表被毆,傷處雖不狼藉,多手竝打,不言可知是白如乎,右項四漢,竝爲牢囚,以待處分爲白臥乎事。傳曰,首打漢,照律定配,其餘諸漢,嚴懲放送事,分付秋曹。
又以刑曹言啓曰,訓鍊都監,因統長韓興周手本,毆打武藝別監朴春燁之李廷國·李昌植·金班祿,童蒙龍伊等,捉來査實事,傳曰,首打漢,照律定配,其餘諸漢,嚴懲放送事,分付秋曹事,命下矣。謹按律文,則大明律鬪毆條,有曰,毆制使者,杖一百徒三年,首打之李廷國,依此律決杖一百後,公忠道黃磵縣,徒三年定配所,卽爲押送,而李昌植·金班祿,各嚴刑一次,懲礪放送,童蒙龍伊,年未成丁,依律文杖一百收贖,放送之意,敢啓。傳曰,知道。
義禁府啓目,粘連向前張東玉亦,舊逋所捧之零瑣,無間於全數未捧,已有道啓,以此照律,何如?判付。啓,依允。
癸巳九月十九日辰時,上御興政堂。召對入侍時,參贊官徐箕淳,檢校直閣李景在,侍讀官黃浩民,檢討官黃,假注書李鼎敍,記事官徐憲淳·曺雲承,各持孟子第三卷,以次進伏訖。上曰,開卷讀之。浩民讀自聖王不作,止人將相食。上曰,文義陳之。浩民曰,楊·墨之道,似是而非,惑人之甚,而邪說橫流,充塞仁義,末流之禍,至於無父無君,率獸食人。此所以孟夫子,深懼而力救之,以闢邪說入吾道,爲己任,至有此好辯之目,慨然乎其聖王之不作也。惟明君在上,苟能正心率物,使民知有君君臣臣父父子子之道,天經地義,不相凌駕,雖邪說橫流,暴行有作,譬如禹鼎象物,神奸鬼祕,莫能逃其形,纖雲翳日,無損於明,浮芥入海,無害於大矣。何患之有?惟我東方,自箕聖設八條,敎民禮讓,衣冠文物,侔擬中華,迄于我朝,人文化闢,重熙累洽,聖神相繩,至治馨香。雖愚夫愚婦,皆知有君臣父子之倫,父敎其子,兄勖其弟,立身事君,不出乎忠孝二字,而挽近以來,世道日下,民志靡定,犯分斁倫,式月斯生,此豈不大可憂歎者乎?伏願殿下,深加惕念,必以堯·舜之道爲道焉。夫堯·舜之道,實非高遠難行之事也,孝悌而已。念玆在玆,建其有極,使民知有尊君親上之義,則太平之治,庶可爲也。念哉念哉。上命掩卷,史官就座。仍命退,諸臣以次退出。
上在慶熙宮。停常參·經筵。
自午時至人定,灑雨下雨,測雨器水深二分。
藥房都提調沈象奎,提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,明日常參·經筵,取稟。傳曰,停。
徐箕淳啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣。敢啓。傳曰,知道。
傳于趙秉常曰,今二十二日,眞殿茶禮,當親行矣。時·原任大臣·閣臣·宗親·儀賓二品以上入參。
金陽淳啓曰,藥房三提調,持湯劑來待矣。傳曰,封入。
傳于洪遠謨曰,召對爲之。
傳于洪遠謨曰,有實故摠管許遞,前望單子入之。
摠管前望單子入之,都摠管徐俊輔,副摠管洪敬謨·李恒權落點。
洪遠謨啓曰,新除授都摠管徐俊輔,方在罷散中,何以爲之?敢稟。傳曰,敍用。
獻納洪鍾應啓曰,臣言議風采,本不合於淸朝耳目之任,而納言除旨,忽下於千萬夢想之外。臣感激恩命,怵畏義分,雖不得不章皇出肅,而第臣於合啓中,私義之有不可聯參者,曾叨臺職,輒蒙體諒。今臣處義,與前無異,請命遞斥臣職。答曰,依啓。
掌令洪祐順啓曰,臣之庸材蔑識,百不稱似於淸朝耳目之任,而帀月之內,荐伏奉掌憲前望特點,繼以牌召儼臨,感惶居先,違逋是懼。雖不得不黽勉祗肅,粗伸微分,而第於合啓,臣有私義之不可聯參者,前後除拜,不敢以臺閣自居,以此引避,輒蒙恩諒。今臣處義,宜無異同,請命遞斥臣職。答曰,依啓。
以大司諫洪永觀,司諫朴鳴和,正言趙啓昇,執義尹錫永,掌令文致中,持平成遂默牌不進罷職傳旨,傳于趙秉常曰,只推。
趙秉常啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納李寅皐,掌令金景善添書落點。
兵曹口傳政事,副司果單黃基安。
兵曹口傳政事,副司果單洪鍾應。
趙秉常,以內醫院都提調·提調意啓曰,駝酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以兵曹言啓曰,今九月二十二日,大駕詣昌德宮,眞殿茶禮親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍六哨,馬軍一哨,訓將率領爲先廂,訓局步軍四哨,兩營騎士各一番,御將率領爲後廂,禁軍與入直一番爲之,摠使率該廳標下軍及禁衛營京軍一哨,三營入直馬軍留陣,留營置之。
又以兵曹言啓曰,禁軍別將李恒權,身病猝重,動駕時萬無赴陣之望,呈狀乞遞矣。實病旣如此,有難强令察任,改差,何如?傳曰,允。
兵曹,以具信喜爲禁軍別將。
洪遠謨,以備邊司言啓曰,卽見全羅監司徐有榘狀啓,則備陳道內綿歉之狀,仍請訓局砲保折半代錢,兵曹及各軍門各衙門番布竝純錢代捧事,令廟堂稟旨,分付矣。綿農之荐歉,大抵今年通患,而已於海·錦·嶺三道之啓,竝依昨年例許施,則今於湖南,豈可不用一視之政乎?依嶺南例,尤甚之次邑砲保三分一,兵曹及各營納布折半,稍實邑砲保四分一,兵曹及各營納布三分一代錢,各衙門納布,無論三等邑,純錢上納事,分付,何如?傳曰,允。
吏曹啓目,粘連觀此公忠道洪州幼學鄭台容上言,臣曹覆啓內,其矣父東俊,特許職牒還給之典事,議于大臣處之事,允下敎是白乎所,遣郞官收議于時·原任大臣,則議政府領議政臣李相璜,以爲本犯,若無把捉,其子屢有呼籲,而臣於年前,以積久之案,有難遽議,仰對於詢議之下,今亦無異見矣云,議政府左議政臣沈象奎,以爲當初所坐之無把捉,其子之屢爲鳴冤,容亦無怪,而事旣年久,有難遽議,置之恐宜矣云,領中樞府事臣鄭晩錫,病未獻議云矣。大臣之意如此,上裁,何如?判付。啓,依大臣議置之爲良如敎。
義禁府照目,粘連通津前府使張東玉矣本府議啓內,舊逋所捧之零瑣,無間於全數未捧,已有道啓,以此照律,罪杖一百徒三年定配,勿揀赦前,以其年七十,依律文收贖,而告身盡行追奪私罪,奉敎依允。
癸巳九月二十日辰時,上御興政堂。藥房入診入侍時,都提調沈象奎,提調朴宗薰,副提調金陽淳,記事官洪說謨·徐憲淳·曺雲承,直提學鄭基善,以次進伏,醫官金壽仁·趙宗翊·李顯養·卞文燮,進伏楹外訖。上曰,史官分左右。象奎進前奏曰,昨日雖霜後,日候差好,今日則少不淸佳矣。近日日候間多如此之時,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,置之。象奎曰,連進湯劑矣。醫官亦旣登筵,雖一二人,入診,似好矣。上曰,二人入診,可也。宗翊·顯養等以次診候訖,退伏奏曰,脈候左右三部調均矣。象奎曰,湯劑繼進當否,當退去議定以入矣。上曰,唯。進御加味君子湯,自明日停止事。出榻敎上曰,大臣就座,史官亦爲就座。仍命退,諸臣以次退出。
癸巳九月二十日辰時,上御興政堂。召對入侍時,直提學鄭基善,參贊官洪遠謨,侍讀官黃浩民,檢討官黃,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。浩民讀自吾爲此懼,止不易吾言矣。上曰,文義陳之。浩民曰,此承上章一亂之後而又將一治也。孟子雖不得其位,尙能以言語敎人,息邪說廓正路,其功不在於大禹之下。況人君任治世之責,能以斯道敎民,則垂敎於後世,興化於當時者,豈特孟子之功而已?顧今民生困悴,風俗渝薄,紀綱陵夷,士氣不振,若此因循,日益頹敗,則國之爲國,未可知也。伏願殿下,奮發大有爲之志,存心道學,講求善政,懷保小民,惠鮮鰥寡,則濟世安民之功,不在孟子息邪說廓正路之下矣。惟殿下,念哉念哉。上曰,史官就座。仍命退,諸臣以次退出。
上在慶熙宮。停常參·經筵。
徐淇修,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來二十五日,朝參日次矣,敢稟。傳曰,停。
趙秉常啓曰,明日·再明日,齊陵忌辰祭齋戒·正日相値,視事頉稟之意,敢啓。傳曰,知道。
徐淇修啓曰,合辭許久闕啓,事甚未安。除在外外,未肅拜·人員,竝卽牌招,何如?傳曰,允。
傳于徐淇修曰,召對爲之。
以行大司憲李光文牌不進推考傳旨,傳于徐淇修曰,更爲牌招,如有違牌,勿爲呼望。
以大司諫洪永觀,司諫朴鳴和,獻納李寅皐,正言趙啓昇,執義尹錫永,掌令文致中,持平成遂默牌不進罷職傳旨,傳于徐淇修曰,只推。更爲牌招,如有違牌,勿爲呼望。
行大司憲李光文,大司諫洪永觀,執義尹錫永,司諫朴鳴和,掌令文致中,持平成遂默,獻納李寅皐,副校理黃浩民,正言趙啓昇,修撰黃等啓曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條。外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案。令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之如對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
行大司憲李光文,大司諫洪永觀,執義尹錫永,司諫朴鳴和,掌令文致中,持平成遂默,獻納李寅皐,正言趙啓昇等啓曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主。待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕流,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之兇,究其本則能賊也。特以兇頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人。黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今推究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬暇之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦宅,不可謂當其律。夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酌,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此。而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麼一賤女,則決非渠所可獨辦者也。是必其父,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻痛矣。明謙之凶謀逆節,寔是亘萬古所無之賊。身爲閫帥,以下五字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而以下八字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,以下七字刀割鉤覈之路,惟在此賊之盤問,而不可究覈,不捧結案,遽爾用刑,只施應坐,而藉産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀?假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語。究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。以下十行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠,而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大懟,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎䀝裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身。製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之旁祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰慘,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有若漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟首獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以快雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶悖也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律。況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣。平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃。附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭舐瀝之輩,莫不受其指使。傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,托成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發迹於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑。則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽。有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,躗言五條,莫掩自倡之迹。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在雖不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下一行刀割分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖緯之書,濟其邪誕之術,二萬石軍糧之儲庤,搢紳家火具之潛埋,以下七字刀割指卯日而擧事爲期云者,莫非做作妖言,煽動人心之計,而以下九字刀割十三日至凶之說,與鍾一,一而二二而一。似此古今所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文。以下十字刀割欲輸軍糧,則轉到南陽,凡爲群凶之指使,率皆挺身而樂赴。以下十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,鞫體疎虞,輿憤轉激。請永喆,更爲設鞫嚴問,期於得情,快正典刑。噫嘻痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今。攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯,罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日,章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未施,鬼誅先加,神人之憤,容有極哉?請黑山島物故罪人肇源諸子,亟施散配之典,金基厚,亟施追奪官爵之典。噫嘻痛矣。金基敍之罪,可勝誅哉?千妖萬惡,咸萃一身。自在韋布,作凶徒之奇貨,及占倖第,爲權門而輻輳,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍,亟令王府,設鞫得情,快正典刑。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒。屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮。而至若下段所云義理二字,卽我上下大小,三十年秉執而遵守者也。今安有晦明之可言,而渠乃陰懷惎憯之謀,公肆疑亂之流,反覆閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖俱備。能事則戕人害物之天生宵小,伎倆則樂禍饕勢之世濟元惡。狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊立幟,凶圖逆節,所由來者久矣。特以門戶之爀舄,資歷之華膴,始也睿念,未嘗不假借,則苟有一分秉彝,宜其百結圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴睿鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺。執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首。國有三尺,萬剮猶輕,輿論猶久而愈激,義理由是而漸晦。如此敗倫斁理,蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,快正典刑。合啓中金魯敬事,停啓,李鶴秀事中,煽惑下瑣瑣之婭蛇盤蚓結八字抹去,溯源則下魯敬之無將不道表裏和應腸肚糾結十五字抹去。答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,永喆事,不允。肇源諸子·金基厚事,不允。金基敍事,不允。宜學諸子事,不允。李鶴秀事,不允。
行大司憲李光文,執義尹錫永,掌令文致中,持平成遂默等啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,敢售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢塘之比,指擬無倫,此爲渠罔赦之斷案。譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨。苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,快施典刑。噫嘻痛矣。義理湮塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論〈人〉,誣逼莫重,全篇指意,陰慘叵測。至以人所不忍爲等句語,肆然說出,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕。悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,快施當律。新除授掌令金景善,時在京畿楊州地,持平朴龍天,時在慶尙道榮川地,請竝斯速乘馹上來事,下諭。答府曰,申鼎朝等,不允。申綱事,不允。睦台錫事,不允。尙度事,不允。下諭事,依啓。
大司諫洪永觀,司諫朴鳴和,獻納李寅皐,正言趙啓昇等啓曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢塘是何等事,而指斥有歸?渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴。今不須更事贅陳,而蓋其醞釀,如此跳踉,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉?大僚覆奏,明辯無餘,鬼域情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至是昭綻,無復餘蘊。然則奎·坤,是已伏法之申綱也,申綱,是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,快伸典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥。而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇之旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣。尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利。出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯。至若爲人所不忍爲等句語,恣意說去,極其陰慘,此豈今日臣子所可萌心發口,肆然登徹於殿下之庭哉?惟我孝明邸下,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎。何幸批諭鄭重,辭旨懇惻,燭幽明如日月,戢姦嚴如斧鉞,人彝賴以不泯,君綱恃以不墜,臣等竊不勝欽仰萬萬,而惟輕之典,止於島配。固知悲疚之聖衷,亶出於不欲索言,竊恐關石之邦憲,從此而有所輕重。此非如渠愚蠢之品所可獨辦,不可但以荐棘而止。請楸子島荐棘罪人尙度,拿鞫得情,快正典刑。新除授正言李源一,時在京畿通津地,請斯速乘馹上來事,下諭。答院曰,不允。申鼎朝等事,不允。申綱事,不允。睦台錫事,不允。尙度事,不允。下諭事,依啓。
傳于徐淇修曰,明日出宮內門路,以廣達門爲之。
徐淇修啓曰,明日動駕,兩司侍臣,當爲進參,除在外外,呈告人員,竝待開門牌招,何如?傳曰,允。
兵曹,以李恒權爲都監中軍。
徐淇修,以都摠府言啓曰,新除授都摠管徐俊輔,時無職名,令該曹口傳付軍職,何如?傳曰,允。
兵曹口傳政事,上護軍單徐俊輔。
徐淇修,以禁衛營言啓曰,本營字內崇禮門東邊,昭義門南邊頹城改築兩處女墻,今已畢築之意,敢啓。傳曰,知道。
上護軍徐俊輔疏曰,伏以臣,待罪金吾,擬律不審,至被大僚之論罷,縮伏訟愆,浹月冞深。迺者摠管特點,恩敍繼降,旣惶且感,一心兩切。夫議讞,國之重任也,一或低昂,紀綱隨壞。臣適叨是任,主張照擬,而乃不能準律嚴勘,自歸寬縱,全昧廷尉當之義,又乖一礪百之法,顧其罪,譴罷猶薄矣。爲日稍久,縱荷記簪之念,餘悚尙在,實切彈冠之愧。且臣於數日以來,忽患寒感,觸冒起動,姑無其望,以情以病,末由趨簉。動駕在明,侍衛當備,周廬之職,不可有曠,玆敢冒入文字,仰干崇嚴。伏乞聖慈,俯垂鑑諒,亟賜遞改,俾陪扈無闕,私分獲伸焉。臣無任云云。答曰,省疏具悉。日前論罷,實在警衆,到今何必追引?卿其勿辭行公。
癸巳九月二十一日辰時,上御興政堂。召對入侍時,參贊官徐淇修,直提學鄭基善,侍讀官黃浩民,檢討官黃,假注書李鼎敍,記事官徐憲淳·曺雲承,各持孟子第三卷,以次進伏訖。上曰,開卷讀之。浩民讀自昔者禹抑洪水,止亂臣賊子懼。上曰,文義陳之。浩民曰,此章總結三聖一治之功,或曰天下平,或曰百姓寧,或曰亂臣賊子懼。分而言之,雖若隨處而異趣,合而言之,可謂殊轍而同塗,此所謂成功則一也。聖人亦何心哉?其憂世之心則一也。顧今聖明在上,治敎休明,固可謂治世,而自近年以來,水旱頻仍,饑饉荐臻,民生困窮,人心陷溺,有識之憂,庸有旣乎?以殿下憂勤之念,承三聖致治之義,以實心行實政,則轉災爲祥之機,正在於此。伏願殿下,於誠字上,亟加體念焉。上命掩卷,史官就座。仍命退,諸臣以次退出。
上在慶熙宮。停常參·經筵。
大駕詣昌德宮,眞殿茶禮,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
徐淇修啓曰,司僕寺內乘來言,捲簾,取稟。傳曰,捲三面。
傳于金陽淳曰,召對爲之。
注書洪說謨病,代以李源庚爲假注書。
傳于趙秉常曰,奉審閣臣留待。
傳于趙秉常曰,奉審閣臣入侍。
傳于趙秉常曰,留院公事入之。
以執義尹錫永,掌令文致中,持平成遂默,司諫朴鳴和,獻納李寅皐,正言趙啓昇牌不進罷職傳旨,傳于徐淇修曰,只推。
徐淇修,以義禁府言啓曰,今月十四日啓下承傳內,古今島荐棘罪人金魯敬放送事命下,而其時則臺啓方張,不得擧行矣。今則臺啓已停,卽爲放送事,分付該道道臣之意,敢啓。傳曰,知道。
癸巳九月二十二日辰時,大駕詣昌德宮。眞殿茶禮擧動入侍時,行都承旨金陽淳,行左承旨徐淇修,右承旨徐箕淳,右副承旨洪遠謨,同副承旨趙秉常,記事官洪說謨,假注書李鼎敍,記事官徐憲淳·曺雲承,直提學鄭基善,直閣吳取善,待敎金學性,以次侍立。時至,鼓三嚴,通禮跪啓請外辦,上具翼善冠·衮龍袍,乘輿出興泰門。藥房提調朴宗薰,副提調金陽淳,進前奏曰,侵早勞動,聖體,若何?上曰,一樣矣。至顯謨門,藥房都提調沈象奎進前奏曰,侵早勞動,聖體,若何?上曰,一樣矣。至廣達門外,通禮跪啓請降輿乘輦,上降輿乘輦,出建明門·興化門,進發至敦化門,由進善門至仁政門外。通禮跪啓請降輦乘輿,上降輦乘輿,由仁政殿萬安門,入齋室。少頃,通禮跪啓請出次。上詣板位西向立,通禮跪啓請鞠躬四拜興平身,上行禮訖,陞詣第一室盥洗位,盥洗訖,詣神位前跪。陽淳奉香,秉常奉爐以進,上三上香,仍獻三爵,陽淳奉爵,秉常奠爵。次詣第二室·第三室,竝如右儀,仍降復位。通禮跪啓請鞠躬四拜興平身,上行禮訖。通禮跪啓禮畢,上還入齋室。傳曰,諸司預備。出傳敎通禮跪啓請外辦,上出萬安門,乘輿出仁政門,通禮跪啓請降輿乘輦,上降輿乘輦,由進善門,出敦化門,仍進發入興化門。至廣達門,通禮跪啓請降輦乘輿,上降輦乘輿,入顯謨門,出標信解嚴,由興泰門還內,諸臣以次退出。
癸巳九月二十二日辰時,上御興政堂。召對入侍時,參贊官金陽淳,侍讀官李基華,檢討官黃,直閣吳取善,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。基華讀自詩云戎狄是膺,止周公所膺也。上曰,文義諫之。基華曰,戎狄是膺,荊舒是懲,此言戎狄先討,則荊舒不待加兵,而已自懲畏也。孟子引此詩,證之於楊·墨之可討者,而臣亦有一句詩語證比者。詩云薄伐玁狁,蠻荊來威,此言玁狁暫伐,而蠻荊遽又來庭也。蓋王師之所征,天威之攸加,莫不望風而斂袵,則而況德意之攸及,惠澤之所究,孰不于于然悅服乎?是故書曰,德威惟威,德明惟明,此之謂也。今我殿下,嘉謨嘉猷,藹然下敷,仁聲仁聞,沛然四達,則環東土數千里之內,無思不服。伏願殿下,念哉懋哉。上曰,掩卷,史官就座。仍命退,諸臣以次退出。
癸巳九月二十二日酉時,上御興政堂。奉審閣臣入侍時,同副承旨趙秉常,假注書李鼎敍,記事官徐憲淳·曺雲承,檢校直閣李景在,以次進伏訖。上曰,閣臣進前。景在進前奏曰,臣承命馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉,仍留監祭,享事安寧。仍詣健陵,陵上奉審則無頉,碑閣·丁字閣奉審則無頉,仍詣顯隆園,園上奉審則無頉,碑閣·丁字閣奉審則無頉矣。上曰,就座。又命史官就座。命退,諸臣以次退出。
上在慶熙宮。停常參·經筵。
趙秉常啓曰,明日常參·經筵,取稟。傳曰,停。
李景在啓曰,行大司憲李光文,執義尹錫永,掌令文致中,持平成遂默呈辭,掌令金景善,持平朴龍天在外,監察茶時之意,敢啓。傳曰,知道。
又啓曰,右承旨徐箕淳,今日不爲仕進,卽爲牌招,何如?傳曰,許遞,前望單子入之。
承旨前望單子入之,李憲球落點。
趙秉常啓曰,卽者檢閱徐憲淳,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴齊憲,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于李景在曰,召對爲之。
傳于趙秉常曰,再明日九日製,通方外,處所泮宮爲之,試紙用大好紙,弘文提學牌招。
趙秉常,以侍講院言啓曰,再明日賓客相見禮時,宮官當爲全數進參,而輔德李鼎秉受由在外,司書·說書未差,無以備員。令政院稟旨變通差出,待下批,牌招,以爲進參之地,何如?傳曰,司書·說書未差之代,前望單子入之,待下批,牌招。
春坊前望單子入之,司書李明迪,說書趙徽林落點。
癸巳九月二十三日辰時,上御興政堂。召對入侍時,參贊官李景在,侍讀官李基華,檢討官黃,兼直閣吳取善,假注書李源庚,記注官金泰顯,記事官曺雲承,各持孟子第三卷,以次進伏訖。上曰,開卷讀之。基華讀自我亦欲正人心,止不得已也。上曰,文義陳之。基華起伏奏曰,謹按此章,息邪說放淫辭,以承三聖者,蓋邪說之橫流,有甚於洪水猛獸之災,夷狄奸宄之患,故孟子深懼而力救之,則其於三聖之功,豈不有光而無愧乎?此孟子所以特承三聖者也。而若夫孔子承周公,周公承文·武·禹·湯,文·武·禹·湯承堯·舜,則非特三聖相承而已,群聖亦與相傳也。然而堯以是傳之舜,舜以是傳之禹·湯,禹·湯傳之文·武·周公·孔子,則群聖之相承,只在乎二帝之傳受而已。猗我殿下,睿度克著,聖德孔彰,儼然慕三代之治,卓乎出百王之範,而若其聖學之祖宗,治謨之淵源,惟自二帝而始也。伏願殿下,遠法堯·舜,近法祖宗,凡百猷爲,必以群聖相承自期焉,是臣區區之望也。上命掩卷,仍命史官就座。命退,諸臣以次退出。
上在慶熙宮。停常參·經筵。
自巳時至人定,灑雨下雨,測雨器水深一寸。
趙秉常啓曰,明日常參·經筵,取稟。傳曰,停。
洪遠謨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪遠謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以南獻中爲假注書。
傳于洪遠謨曰,兵判有闕之代,前望單子入之。
以兵曹判書前望,傳于洪遠謨曰,徐耕輔除授。
吏曹,兵曹判書單徐耕輔。
趙秉常啓曰,命召親納例也,而前兵曹判書朴周壽,謂有身病,使其軍官替納,事甚未安。推考,何如?傳曰,允。
洪遠謨啓曰,新除授兵曹判書徐耕輔,卽爲牌招,傳授命召,何如?傳曰,允。
又啓曰,兵曹判書徐耕輔牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行大司憲李光文,執義尹錫永,掌令文致中,持平成遂默牌不進,掌令金景善,持平朴龍天在外,監察茶時之意,敢啓。傳曰,知道。
以大司諫洪永觀,司諫朴鳴和,獻納李寅皐,正言趙啓昇,執義尹錫永,掌令文致中,持平成遂默牌不進罷職傳旨,傳于洪遠謨曰,只推。
趙秉常,以侍講院言啓曰,明日賓客相見禮時,宮官當爲全數進參,而輔德李鼎秉在外,兼文學洪鍾應,新除授司書李明迪有實故,無以備員。令政院稟旨變通差出,待下批,牌招,以爲進參之地,何如?傳曰,輔德外竝許遞,前望單子入之,待下批,牌招。
春坊前望單子入之,兼文學鄭東煥,司書宋持養落點。
趙秉常,以侍講院言啓曰,明日賓客相見禮時,宮官當爲全數進參,而輔德李鼎秉,新除授兼文學鄭東煥在外,無以備員。令政院稟旨變通差出,待下批,牌招,以爲進參之地,何如?傳曰,兼文學許遞,前望單子入之,待下批,牌招。
春坊前望單子入之,兼文學趙秉憲落點。
以司書李明迪牌不進罷職傳旨,傳于趙秉常曰,只推。
以說書趙徽林牌不進罷職傳旨,傳于趙秉常曰,只推。
以江原監司李憲瑋狀啓,莊陵秋奉審,限內不得擧行,惶恐待罪事,傳于趙秉常曰,卿其勿待罪事,回諭。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
洪遠謨,以戶曹言啓曰,臣奭周,與佐郞臣李昌在,進詣昌德宮·昌慶宮,差備內啓下手本中有頉處,眼同看審,則各殿堂,間間有雨漏處,故今方次次修改,而始役則擇日擧行之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
趙秉常,以禮曹言啓曰,卽接宗廟署所報,則明日九日製試取時,本署官員,俱爲觀光云矣。依定式以本曹正郞姜繼遇,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日九日製試取時,本宮官員,俱爲觀光云矣。假官一員,依定式令吏曹,以成均館官員,口傳啓下,以爲代直後赴試之地,何如?傳曰,允。
洪遠謨,以兵曹言啓曰,宣傳官梁宣洙,文臣兼宣傳官尹致定,俱以病難供職,呈狀乞遞,竝改差,何如?傳曰,允。
又以備邊司言啓曰,卽見京畿前監司鄭基善狀啓,則枚擧通津府使金魯甲,竹山府使李顯夔牒呈,以爲通津,則始自辛巳,流來舊逋,年年未捧,至于壬辰,都合各穀竝耗爲三千六百八十六石零,而犯逋各人,已多死亡,雖有存者,擧皆蕩敗,徵捧末由。竹山則本府逋穀,一自辛巳排捧之後,以至辛卯,宿逋未捧,新逋添生,逋上添逋,耗上添耗,見今都合逋各穀,至爲一萬三千七百三十一石零,而除却昨冬所捧五千五十石,則時未捧,爲八千六百八十一石零之多矣。兩邑逋穀,弊源成痼,雖欲督捧,其勢末由,與其逐年虛留,無寧及今變通。通津·竹山未捧各穀,竝許限十年除耗排捧事,請令廟堂,稟旨分付矣。糴政之蕩然,莫近日若,簿擁虛錄,倉枵實穀,守宰則諉之積逋,姑且磨勘,道伯則狃於謬例,全不句檢,或値賑濟之時,轉移之事,則雖欲括龜而不得,言念民國所需,不覺懍然寒心。姑以今春畿輔事言之,苟能稍存積儲,豈至如彼遑汲,而細究厥由,直緣糶糴之失其法故耳。若此不已,必將無穀不逋,無逋不排,排而又退,退而又蕩,竟無糶糴二字而後已。此不可無大加懲創,申明禁條,兩邑守令,皆已勘律,而無徵之逋,若令督責於一時,則其弊將至難言,其勢亦所難行。似此處或不無許令排捧之已例,姑爲依狀請施行,何如?傳曰,允。
兵曹判書朴周壽疏曰,伏以眞殿展禮,聖慕克伸,鑾蹕穩旋,玉體萬康,區區下情,不勝欣忭之忱。仍伏念臣,頃上辭章,猥陳衷懇,竊冀聽卑之天,曲垂體下之恩,及伏承批旨,未蒙允許,職由臣誠淺辭拙,未能孚格天聽,慙惶抑塞,若窮無歸。宜卽齎誠更籲,期獲矜諒,而會値客使入境,迎送旁午,繼以園幸有命,陪扈體重,此時强聒,有乖臣分,含默遲徊,至于今日。噫,以臣匪才,久據匪據,報蔑絲毫,罪積邱山,而最其迂滯鈍拙,萬不堪當之狀,已悉於前牘,今不必費辭覼縷。而第念虛縻中權,居然周歲于玆,而甄別流品,尙矣無論,簿書期會,猶難振刷,上而孤負聖上委任之意,下而未副靺韋懸望之情,物論轉益難平,久叨愈知蔑效。臣若積誠祈免,早自引退,則醜拙瘢㾗,豈如是畢露乎?且況臣之掌理財賦,亦爲數年之久,而國計漸至哀痛,而臣不能先事措劃,以紓燃眉之急,加以年形洊歉,歲入告縮,轉至於莫可着手之境。雖使才智贍博,謀猷恢弘之人當之,猶不免却顧而退步,則此時此任,何嘗如臣愚騃所可堪承者哉?今臣之所以一辭再辭,不得請則不敢止者,豈或爲一身占便之計哉?誠以留一日,則貽一日之害,留二日,則有二日之弊故也。惟我殿下,察臣情之非出飾讓,念重任之不可瘝曠,將臣本兼,竝行遞免,回授可堪之人,則國事幸甚,私分幸甚。臣無任云云。答曰,省疏具悉。本兵之任,今姑許遞。
吏曹參判金蘭淳疏曰,伏以臣,頃蒙由暇,往省先壠,少伸私情,益戴聖恩。賓客特除,忽下此際,惶隕感激,不知爲喩。當此書筵日開之時,仰瞻溫文之姿,叨陪講誦之列,榮已居先,曠又爲悚,蒼黃登塗,祗肅恩命,而第臣金吾之任,非但臣家情地,自成艮限,宮銜之例不得兼,著在令式。玆敢仰瀆崇嚴。伏乞聖慈,俯垂鑑諒,亟遞臣金吾兼銜,以存公格,以安私分,千萬幸甚。臣無任云云。答曰,省疏具悉。所帶金吾之任,許遞。
安岳郡守趙斗淳疏曰,伏以臣所守之郡,峒沿間一巖邑耳。古稱完贍之地,今成廢敗之局,菑畬歲陳,〈而〉租調之元摠自在,閭里日空,而軍伍之舊額無減,積儲竭而緩急闕可濟之具,衣食窘而民吏興胥讒之風,譬如毛髮俱病,有非朝夕可瘳。況臣疎謬,不經事務,虛糜廩祿,載閱寒暑,顧何敢骫越經法,妄有干瀆?害馬無去,耗螣徒滋,而第今目下當勘之事,不是膜外難究之形,苟不能劃卽聞奏,仰蘄夫別般變通,則僨誤之誅,臣所自甘,勢會所跲,民將無堪。用是憂懼,冒僭臚實,欲望聖慈,推如傷若保之念,軫寧失與足之義,有以財幸焉,則民邑幸甚。本郡所配各衙門還摠,爲二萬五千一百石零,而臣赴任之前,按廉之所覈閱,道臣之所査反者,流亡無徵也,吏奴所逋也,壬辰民未捧也,合爲一萬一千二百石零矣。以言乎民,則前歲大侵,挽近所罕,哀彼還戶疲氓,無非賑庭飢口,大命近止,溝壑在前,存前是幸,徵督無施,當年之無由準捧,事勢之不但獲已也。以言乎吏奴,則其身已死,而無他支屬者有之,其命雖存,而莫捕形影者有之,或緣廳役所徵,逐年加錄,或因文簿相左,懸名追配,而逋之多寡,律有輕重,一切發露之後,唯當以法從事。顧今秋事告成,倉鑰已啓,無論民吏,限內勘捧,法意卽然,而第伏念民之窮久矣,使無自來凋瘵,不有已往凶荒,過萬積欠,固難以時月責納。況此所經饑饉,言亦寒心。帑金船粟,縱軫天地之大德,窮閭廢墟,不翅燹革之餘毒,流離者田宅成莽,存接者瘡痍未蘇,加之以今年早澇燥濕俱痒,濱海災荒,無異去秋,政如大病之人,視息僅存,而敗兆復發,藥石技窮。今若責之以當年口還,繼之以流來未捧,則藉使椎剝行乎馬牛之不及,繹騷至於鷄犬之不寧,有死而已,有嗷然回散而已,其於理勢之說不去,號令之行不得,實亦不可奈何矣。至於吏奴,則究厥所犯,金木猶輕,旣不可以無端蠲滌,又不可以一向抛置,而一年虛勘,添得一年之逋,二年虛勘,添得二年之逋。非不知目前因循,爲渠輩莫大之禍,而指責無階,掀刮無方,則於是乎一石之逋,至於十石,十石之逋,至於百石,而只就其當納耗條,趁期徵辦,眢井之汲,緣木之求。往往有蹊窮路絶處,除非有一番懲創,亦宜有一番權宜,蓋懲創則典憲雖彰,而儲留自歸虛失,權宜則經費雖絀,而恩渥得以普洽,而急之則剜刮無補,緩之則脈絡漸生,惟此事勢,民吏均然。雖以近來已例言之,朝家之所以施之以曠絶之澤,許之以蠲減之政者,寔出於我聖上懷保子惠之盛德至意,則揆以守官求牧之義,臣亦不敢自阻於日月之明。伏乞聖上,俯垂鑑諒,下臣此章於廟堂,本郡逋穀一萬一千二百石零,特許限七年除耗排捧,則輕聚重散之擧行焉,而損上益下之意傅焉。優游不迫,而民得以盡力,間架有定,而吏亦以措手,廩峙垂割而復牣,邑勢已渙而旋集,以之以宣惻怛之慈,迓續景命,以之以輯仳㒧之心,維持邦本,則豈不幸甚,豈不幸甚?仍念臣,退自邇列,出膺外寄,報效之忱,宜倍餘人,而器識庸昧,藝能空乏,凡係字撫之責,初無絲毫之裨,而敢於莫嚴糶糴之政,冒此干越之誅,極知妄猥,無所逃罪,而勢必無捧,而至於虛勘亦罪也,事有可陳,而姑且含默亦罪也。臣若徒懷嚴畏,玩愒是事,則非臣義分之所敢出也,惟聖明,誅其愚而鑑其衷,不以人而棄其事焉。臣無任云云。省疏具悉。所請依施。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,明日常參·經筵,取稟。傳曰,停。
李景在啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金陽淳啓曰,行左承旨徐淇修,今日不爲仕進,卽爲牌招,何如?傳曰,允。
李景在啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
金陽淳啓曰,假注書李鼎敍,身病猝重,勢難察任,今姑改差,何如?傳曰,允。
李鼎敍改差,代以李豐翼爲假注書。
傳于李憲球曰,召對爲之。
李景在啓曰,兵曹判書徐耕輔再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書徐耕輔疏批已下,卽爲牌招,傳授命召,何如?傳曰,允。
傳于洪遠謨曰,右副承旨持此御題,與弘文提學,偕往泮宮,試取以來。
趙秉常啓曰,弘文提學朴綺壽,旣已承牌,藝文提學趙寅永,內閣提學洪奭周,竝卽牌招,同參考試,何如?傳曰,允。
洪遠謨啓曰,臣與弘文提學朴綺壽,偕往泮宮,九日製儒生試取,則收券爲八百八十八張矣,捧入之意,敢啓。傳曰,知道。
傳于洪遠謨曰,在院承旨,入直兵曹堂上,竝試官加差下,使之分考,入直春坊,兵曹郞廳,竝對讀官加差下。
傳于洪遠謨曰,科次入侍。
趙秉常啓曰,贈贊成趙曮,故判書趙鎭寬兩代祠版,遣承旨致祭事,命下矣。何承旨進去乎?敢稟。傳曰,同副承旨進去。
李景在啓曰,行大司憲李光文,執義尹錫永,掌令文致中,持平成遂默牌不進,掌令金景善,持平朴龍天在外,監察茶時之意,敢啓。傳曰,知道。
以大司諫洪永觀,司諫朴鳴和,獻納李寅皐,正言趙啓昇,執義尹錫永,掌令文致中,持平成遂默牌不進罷職傳旨,傳于李景在曰,只推。
趙秉常,以吏曹言啓曰,今此宗廟冬享大祭祭官中,時無職名人,令該曹口傳付軍職,何如?傳曰,允。
兵曹口傳政事,副司果洪祐順·林永洙·鄭德和·兪鎭五,以上竝單付。
李景在,以都摠府言啓曰,副摠管李鍾英,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,來十月十一月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
兵曹判書徐耕輔疏曰,伏以臣,以才則駑下,以年則衰邁,以病則貞痼,卽一聖世無用之物。幸而優游於散地,苟延桑楡之餘景而已,豈徒臣之自視也爲然?抑亦人之所以處臣者皆然。千萬不自意,匪分寵命,有隕自天,中權特簡,出於常格之外,龍光爛然,瞻聆咸聳。臣是何人,偏被恩私,至此之極也?衷情震越,莫省措躬之所也。噫,是職也何但華顯云乎,要膴云乎?循名考實,百責所在。就其最著者而言之,稱以西銓,以其有政注之責也,號曰本兵,以其有管轄之責也。庤儲錢帛,供給百隷,而有監守之責焉,入則統羽林之士,出則從鹵簿之後,而有宿衛之責焉。爲任之重,有如是矣。上豈可非其人而授之,下豈可無才無能,無所藉手,而厭然出而擔荷乎?臣受恩如天,圖報無階,隨事殫竭,常所矢心,今於隆寄之下,固當竭蹶之不暇,猶復逡巡而不敢進者,是其中,有不容已者存耳。重任非試可之地,私義有量入之戒,終知稱塞之無術,而姑以趨走爲恭者,非愚則妄也。臣雖無狀,何敢爲此?況臣晩尋榮途,裒然冥升,未及十載,奄躋八座,驟躐甚矣,僥濫極矣。今又不自滿足,每懷貪戀,强所不能,冒據匪據,則畢竟過福之災,重添辜恩之罪而後已,臣安得不怵焉而驚,懍然而懼乎?自知已審,自量已熟,與其哀籲於旣誤之後,曷若早控於聞命之初?召牌屢降,冒膺無路,玆敢悉暴衷懇,仰瀆崇嚴。伏願聖上,諒臣言之非出飾讓,念重務之不可虛縻,將臣新授職名,亟行鐫改,使公器無褻,賤分獲安,不勝幸甚。臣無任云云。答曰,省疏具悉。卿其勿辭行公。
癸巳九月二十五日辰時,上御興政堂。藥房入診入侍時,都提調沈象奎,提調朴宗薰,副提調金陽淳,假注書李鼎敍,記事官朴齊憲·曺雲承,直閣吳取善,以次進伏,醫官金壽仁·趙宗翊·金景球·卞文燮,進伏楹外訖。上曰,史官分左右。象奎進前奏曰,秋雨通宵,朝候陰濕,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,唯。宗翊等以次診候訖,退伏楹外奏曰,脈候左右三部調均矣。象奎曰,湯劑議定,何以爲之乎?宗翊等曰,當退去詳議定入矣。上曰,退去詳議以入,可也。上曰,大臣就座。又命史官就座。仍命退,諸臣以次退出。
癸巳九月二十五日辰時,上御興政堂。召對入侍時,參贊官李憲球,侍讀官李基華,檢討官黃,兼直閣吳取善,假注書南獻中,記事官朴齊憲·曺雲承,各持孟子第三卷,以次進伏訖。上曰,史官分左右。上曰,開卷讀之。基華讀自能言拒楊·墨者,止聖人之徒也。上曰,文義陳之。基華奏曰,好辯章一篇,蓋多闢異端之辭,而若其至切而且嚴者,卽是章末所云能言拒楊·墨者,聖人之徒一句也。以能言拒楊·墨者,謂聖人之徒,則以不能言拒楊·墨者,謂非聖人之徒也。細繹其辭意,則孟子之深意,必存乎是焉,玆豈非辭氣之截然而嚴峻者乎?此孟子所以浩然之氣,至大至剛,塞乎天地之間者也。伏願殿下,特於此章,深加省察,則千載之下,其巖巖之氣像,庶得有想像者焉。以是推而至於政令事爲之間,則詖淫之徒,不敢肆其說,而正直之士,其將于于然盈庭矣,曷不休哉。上命掩卷,仍命史官就座。命退,諸臣以次退出。
癸巳九月二十五日酉時,上御興政堂。九日製科次入侍時,右副承旨洪遠謨,假注書南獻中,記事官朴齊憲·曺雲承,弘文提學朴綺壽,試官行左承旨徐淇修,右承旨李憲球,左副承旨李景在,兵曹參知李寅敎,對讀官兼直閣吳取善,校理李基華,修撰黃,兼弼善黃基安,說書趙徽林,兵曹佐郞具行益,以次進伏訖。上曰,史官分左右。上曰,科次爲之。對讀官徽林,進前讀奏試券訖。綺壽曰,書以何等乎?上曰,第一張書三下,第二張書草三下,其下八張,竝書次上,可也。綺壽,以次書等,遠謨坼封讀奏訖。上命書傳敎曰,九日製賦居首三下進士柳鼎東直赴會試,之次草三下進士沈宜復給二分,之次次上幼學沈友澤等八人,竝令該曹,考例施賞。又命書傳敎曰,入格儒生,明日廣達門外施賞。綺壽曰,預差試券二張,何以爲之乎?上曰,書次中,可也。上曰,史官就座,試官先退。仍命退,承史以次退出。
上在慶熙宮。停常參·經筵。
趙秉常啓曰,明日常參·經筵,取稟。傳曰,停。
徐淇修啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨李憲球,左副承旨李景在,今日不爲仕進,卽爲牌招,何如?傳曰,允。
傳于洪遠謨曰,召對爲之。
趙秉常啓曰,檢閱徐憲淳,由限已過,卽爲牌招入直,何如?傳曰,允。
趙秉常啓曰,卽者檢閱朴齊憲,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱徐憲淳牌不進罷職傳旨,傳于趙秉常曰,只推。
趙秉常啓曰,左右史不可不備,檢閱徐憲淳,旣有只推之命,更爲牌招入直,何如?傳曰,允。
掌令金景善啓曰,臣姿性憃愚,言議巽軟,淸朝耳目之任,初不近似,而掌憲特點,忽下於獲暇省壠之日,繼降恩諭,使之乘馹上來,感惶居先,叩謝是急,馳還私次。天牌踵臨,玆不得不竭蹶趨肅,粗伸微分,而第伏見前後居臺職而義難聯參於合啓者,輒皆控實引避,得蒙恩諒,此實聖朝忠厚之政也。今臣私義之難安,非止一二,而又近且切,則所宜自處之道,不特不與人異同而已。以此情踪,何敢晷刻蹲冒於臺次乎?請命遞斥臣職。答曰,依啓。
以大司諫洪永觀,司諫朴鳴和,獻納李寅皐,正言趙啓昇,執義尹錫永,掌令文致中,持平成遂默牌不進罷職傳旨,傳于趙秉常曰,只推。
玉堂前望單子入之,應敎李鼎在,修撰金大坤,副修撰朴升鉉落點。
趙秉常,以弘文館言啓曰,新除授應敎李鼎在,時在京畿加平地,修撰金大坤,時在慶尙道昌寧地,副修撰朴升鉉,時在公忠道忠州地。經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,應敎金景善,修撰林永洙,副修撰李肯愚落點。
以右承旨李憲球,左副承旨李景在牌不進罷職傳旨,傳于趙秉常曰,只推。
癸巳九月二十六日辰時,上御興政堂。召對入侍時,參贊官洪遠謨,侍讀官李基華,檢討官黃,兼直閣吳取善,假注書李豐翼,記事官朴齊憲·曺雲承,各持孟子第三卷,以次進伏訖。上曰,開卷讀之。基華讀自匡章曰陳仲子,止耳有聞目有見。上曰,文義陳之。基華起伏奏曰,謹按此章,至于末,皆言陳仲子之廉,而仲子之廉,不足貴矣,人之所以爲貴者,以其有人倫也。仲子避兄離母,無親戚上下,是無人倫也,豈有無人倫而可以爲廉哉?然而視諸貪婪而不法,掊克而無節者,其淸濁美惡,爲何如哉?顧今草野之間,蓬蓽之中,往往有寒素之士,生而不知其所謂財,窮而不知其所以生,讀古人之書,優優然自得,慕聖人之道,嘐嘐然自樂,則是豈可與於陵之廉,同日而語之哉?特爲簡拔而用之,則其於立懦廉頑之道,未必無少補焉,而實是聖世之美事也。伏願殿下念哉。上命掩卷。遠謨起伏奏曰,近當頻開講筵之時,玉堂或有在外之人,或有未差之代,番次苟艱,合有變通之道,故敢此仰達矣。上曰,許遞,前望單子入之。出擧條上命退,諸臣以次退出。
上在慶熙宮。停常參·經筵。
洪遠謨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉常啓曰,明日常參·經筵,取稟。傳曰,停。
洪遠謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉常啓曰,來初一日,輪對日次矣,敢稟。傳曰,當次人受點,後日次來待。
又啓曰,臣以贈贊成趙曮,故判書趙鎭寬致祭進去,下直之意,敢啓。傳曰,知道。
洪遠謨啓曰,行都承旨金陽淳,右承旨李憲球,左副承旨李景在不爲仕進,行左承旨徐淇修式暇,同副承旨趙秉常致祭進去,院中只有臣一人,伴直無人。左副承旨李景在,所當牌招,拘於廳規,不得請牌,何以爲之?敢稟。傳曰,知申外,竝許遞,前望單子入之。
承旨前望單子入之,朴永元·尹命圭·金弘根·吳致愚落點。
洪遠謨啓曰,新除授同副承旨吳致愚,卽爲牌招,何如?傳曰,允。新除授承旨,一體牌招。
又啓曰,行左承旨金弘根,時在京畿富平地,左副承旨尹命圭,時在水原地,竝斯速乘馹上來事,下諭,何如?傳曰,竝許遞,前望單子入之,待下批,牌招察任。
承旨前望單子入之,鄭東煥·金洛龍落點。
洪遠謨啓曰,右副承旨鄭東煥,時在京畿陽智地,同副承旨金洛龍,時在公忠道洪州地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,洪永觀·趙秉常落點。
吳致愚啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。
掌令前望單子入之,朴宗休添書落點。
以檢閱朴齊憲牌不進罷職傳旨,傳于吳致愚曰,只推。
以檢閱徐憲淳再牌不進罷職傳旨,傳于吳致愚曰,只推。
吳致愚啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,行大司憲李光文,執義尹錫永,掌令文致中·朴宗休,持平成遂默牌不進,朴龍天在外,監察茶時之意,敢啓。傳曰,知道。
以大司諫洪永觀,司諫朴鳴和,獻納李寅皐,正言趙啓昇,執義尹錫永,掌令文致中·朴宗休,持平成遂默牌不進罷職傳旨,傳于吳致愚曰,只推。
以檢閱朴齊憲牌不進罷職傳旨,傳于吳致愚曰,只推,待開門更爲牌招,如有違牌,勿爲呼望。
兵曹口傳政事,副護軍單李景在。
以平安監司沈能岳狀啓,龍川府使柳鎬源身死事,傳于吳致愚曰,令該曹口傳差出,不多日內下送。
吏曹口傳政事,以李日會爲龍川府使。
吳致愚,以弘文館言啓曰,新除授應敎金景善,修撰林永洙,竝卽牌招察任,〈何如?〉傳曰,允。
又以弘文館言啓曰,新除授副修撰李肯愚,時在廣州地。經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,姜必魯落點。
吳致愚,以兵曹言啓曰,今九月二十七日子正初刻七分立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火,奎章閣·議政府·承政院·漢城府,一體頒火之意,敢啓。傳曰,知道。
檢閱徐憲淳疏曰,伏以臣於日昨,猥陳情私,獲蒙恩暇,歸護母病,子母相對,含恩感頌。由限已過,召牌遽降,宜卽竭蹶還直之不暇,而第臣母所患,數日以來,一倍添劇,風冷外緊,而咳喘達曉,榮衛內損,而昏眩無時,寒熱交作,執症極難,飮啖愈減,眞元大脫,氣息奄奄,刀圭遲效。此際離側,情理之所不可强,而職事縻身,進退悶隘,課日違傲,坐犯逋慢,悚蹙之至,尤無所容,玆敢疾聲申籲於慈覆之下。伏乞聖明,俯垂憫察,特遞臣所帶職名,俾便救護,仍治臣瀆擾之罪,以肅綱紀,不勝幸甚。臣無任云云。省疏具悉。爾其勿辭救護。
上在慶熙宮。停常參·經筵。
朴永元啓曰,明日常參·經筵,取稟。傳曰,停。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,竝許遞,政官牌招開政。
備忘記,江原監司趙容和下直,長弓一張,長箭一部賜給。
傳于朴永元曰,江原監司留待。
傳于朴永元曰,江原監司入侍。
吳致愚啓曰,大司憲,執義,掌令二員,持平二員未差,監察茶時之意,敢啓。傳曰,知道。
朴永元啓曰,卽者檢閱朴齊憲,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
兵曹口傳政事,副司果單李肯愚。
朴永元,以禮曹言啓曰,來十月初三日行宗廟冬享大祭所用犧牲看品,小宗伯與該署提調,當爲前期眼同擧行,而本曹參判李憲瑋,以前任江原監司,時在任所,無以擧行。令政院稟旨變通,以爲趁期看品之地,何如?傳曰,許遞,今日政差出。
又以弘文館言啓曰,應敎金景善,修撰林永洙,旣有只推之命,竝卽牌招察任,何如?傳曰,允
又以弘文館言啓曰,新除授副修撰姜必魯,時在慶尙道安東地,經筵入番事緊,請斯速乘馹上來事,下諭。傳曰,許遞。
趙秉常,以兵曹言啓曰,新除授天摩僉使全應信老母,今年七十九歲,法不當遠離赴任,呈狀乞遞,改差,何如?傳曰,允。
有政。吏批,判書朴宗薰進,參判金蘭淳牌招不進,參議未差,同副承旨趙秉常進。以李憲球爲吏曹參議,李翊會爲大司憲,洪晩燮爲大司諫,趙萬協爲執義,具定默爲司諫,金基周·朴齊輝爲掌令,李鎭默·朴敏樹爲持平,姜必魯爲獻納,洪大稱·金洛駿爲正言,金大根爲副修撰,朴齊一爲同敦寧,洪敬謨爲禮曹參判,申在植爲知義禁,洪羲瑾爲同義禁,金蘭淳爲同經筵,李啓宇爲兵曹正郞,徐耕輔爲軍器提調,朴稚圭爲工曹正郞,崔漢翼爲相禮,朴宗采爲典簿,嚴錫明爲監察,吳取善爲東學敎授,吳命集爲造紙別提,閔致敍爲活人別提,高鎭鶴爲兼引儀,黃起源爲麒麟察訪。祭酒單宋穉圭,訓鍊都監·禁衛營·御營廳提調單徐耕輔,學正單方啓霙,兼春秋單任百經。
兵批,判書徐耕輔進,參判李志淵病,參議洪祐燮病,參知李寅敎入直進,右承旨洪永觀進。以宋冕載·朴周壽爲知事,李定鉉爲宣傳官,吳取善爲文兼,李在根爲天摩僉使。同知單浪大順,僉知三單朴長復·安宅潤·李宗白,大護軍李光文·朴周壽·曺鳳振,護軍金弘根·徐淇修·李憲瑋,副護軍安光直·兪星煥·趙琮鎭·徐箕淳·李憲球·尹命圭·鄭東煥·金洛龍·南履懋·李玄大·梁宣洙,副司直鄭琦和·尹錫永·權拚·朴鳴和·金在浩·文致中·朴宗休·金樂壽·李寅皐·金羽根·李鼎在·成遂默·朴龍天,副司果李源一·趙啓昇·權用經·金大坤·朴升鉉·姜必魯·金東健·李明迪,副司正李源庚,以上竝單付。都監哨官權友容·李在勳今加折衝加資事承傳。
以應敎金景善,修撰林永洙牌不進罷職傳旨,傳于朴永元曰,只推。
敎江原監司趙容和書。王若曰,國家用賢,何職非難愼,而時或有乎外重,藩臬宣化,何者非倚毗,而地莫如乎上游,迺眷升日之鄕,庸畀觀風之任。惟卿,華閥毓望,綺歲蜚英,儀範端凝,皎如風前玉立,詞藻贍敏,鏗然地上金聲。有剛介之操,而輔之以疎通,律己則繩尺靡忒,有綜明之才,而濟之以練達,論事則毫縷不差。故學士之典型猶存,人皆稱賢父佳子,文忠公之勳業追想,予篤嘉名祖肖孫。鸞掖掌綸,早播良史氏令譽,螭陛載筆,久侍起居注邇班。雷肆廁明离之筵,協輔睿德,璧沼登皐比之席,丕變文風。東銓佐衡,恢山濤鑑藻之識,南郡製錦,勵張詠氷蘖之規。不但大冊高文,笙鏞賁飾,抑亦通才宏器,履屐咸當,惟內外歷試旣多,故前後綺望不淺。眷玆關東一域,卽我海左重藩,控穢貊而重嶺極天,類陜西爲關隴腰脊,鄰靺鞨而大瀛包地,若齊東作登業咽喉。未老故墟,八百里棊布繡錯,悉直舊界,卄六郡霧列星羅。雉堞墩隍,引襟帶於關北,魚鹽絲枲,通舟楫於嶠南。其土則鹵确而野少山多,蝗旱易歉,其俗則呰窳而斫畬火墾,獷悍難馴。嗟近歲撫摩雖勤,奈玆土痼弊轉甚,蔘貢蠲而實惠未究,刀錐互爭,松禁弛而奸竇愈興,斧斤濫斫。浦村之生理蕭索,聚散靡常,峒戶之賦役滋煩,矯救無策。雖當樂歲均飽,尙切宵旰之深憂,況今連年告饑,尤佇旬宣之盡職。玆授卿以江原道觀察使兼兵馬水軍節度使·巡察使·原州牧使,卿其克承申誥之命,往奠寅賓之墟。黜陟嚴則吏戢威,予欲得龔·黃爲吏,喣濡勤則民懷惠,卿宜以齊·魯待民。恤乏賙窮,秋省助不足之難,蘇殘祛瘼,春和布有脚之恩,簡易如趙閱道之携琴,澄淸如范孟博之攬轡。侈玉節於梓里,光生褰帷,陪板輿於萱堂,喜深奉檄。仙區入矚,莫詑潘孟陽遊山,弊局分憂,須勉張益州整器。奚徒致力於簿書期會之末?亦當加意於威望彈壓之圖。自餘稟裁,厥有彝典,於戲,須體予寡昧委畀之意。矧玆古大臣曾莅之方,念桐鄕趾美之謨,遺愛未沫於棠茇,感楓宸心簡之渥,淸夢應繞於蓬萊。丹綍載宣,綠綈且召。故玆敎示,想宜知悉。知製敎成遂默製進。
癸巳九月二十八日辰時,上御興政堂。江原監司入侍時,左承旨朴永元,假注書李豐翼,記注官李冀楨,記事官曺雲承,江原監司趙容和,以次進伏訖。上曰,江原監司進前。容和進前。上曰,奏職姓名。容和起伏奏職姓名。上曰,江原監司就座。永元曰,宣諭,何以爲之乎?上曰,退出爲之,可也。上曰,史官就座。仍命退,諸臣以次退出。
上在慶熙宮。停常參·經筵。
朴永元啓曰,明日常參·經筵,取稟。傳曰,停。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
大司諫洪晩燮啓曰,臣言議風采,本不合於淸朝耳目之任,而至若諫長之職,地望自別,尤非如臣者所可堪承。乃於千萬夢想之外,伏奉除旨,召牌繼降,臣且惶且感,張皇出肅,粗伸叩謝之忱,而第臣於合啓中,有區區私義之不可聯參者。曾叨臺地,以此引避,輒蒙體諒,今臣處義,宜無異同。請命遞斥臣職。答曰,依啓。
朴永元啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,洪羲弼落點。
吳致愚啓曰,行大司憲李翊會,執義趙萬協,掌令朴齊輝牌不進,掌令金基周,持平李鎭默·朴敏樹在外,監察茶時之意,敢啓。傳曰,知道。
以執義趙萬協,掌令朴齊輝牌不進罷職傳旨,傳于吳致愚曰,只推。
朴永元,以弘文館言啓曰,新除授副修撰金大根,卽爲牌招察任,何如?傳曰,允。
又以禮曹言啓曰,卽接永禧殿參奉所報,則來十月初一日朔焚香,今九月三十日,當爲受香,而參奉今方入直,令有闕未差,無以擧行云。令有闕之代,卽令該曹,以在京無故人口傳差出,以爲受香之地,何如?傳曰,允。
吏曹口傳政事,以尹審求爲永禧殿令。
朴永元,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,下番修撰臣林永洙,以宗廟冬享大祭祭官,今日議政府肄儀時,晝仕出去之意,敢啓。傳曰,知道。
上在慶熙宮。停常參·經筵。
藥房提調朴宗薰,副提調金陽淳啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴永元啓曰,明日常參·經筵,取稟。傳曰,停。
吳致愚啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
趙秉常啓曰,備邊司郞廳來言,今日賓廳日次,而領議政李相璜,左議政沈象奎俱有身病,右議政未差,不得來會云矣,敢啓。傳曰,知道。
朴永元啓曰,知義禁申在植,同義禁洪羲瑾,除拜後過三日不爲出肅,依定式竝推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議李憲球,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于朴永元曰,禮房承旨馳詣宗廟·景慕宮,奉審摘奸以來。
吳致愚啓曰,行大司憲李翊會,執義趙萬協,掌令朴齊輝牌不進,掌令金基周,持平李鎭默·朴敏樹在外,監察茶時之意,敢啓。傳曰,知道。
以大司諫洪羲弼,執義趙萬協,掌令朴齊輝牌不進罷職傳旨,傳于吳致愚曰,只推。
以吏曹參議李憲球牌不進罷職傳旨,傳于洪遠謨曰,只推。
洪遠謨,以戶曹言啓曰,時御所內各司,依定式發遣本曹正郞臣李衡在,與兵曹參判臣李志淵,佐郞臣具行益,東所衛將臣許潤,西所衛將臣鄭元箕,南所衛將臣李東弼,北所衛將臣慶恒運,眼同看審後,有頉處別單書入,而修改則擇日擧行之意,敢啓。傳曰,知道。
又以奉常寺都提調意啓曰,東耤親耕田所種稻打作,則所出爲一石五斗,皮唐黍打作,則所出爲二石,皮稷打作,則所出爲二石十斗,皮粘粟打作,則所出爲七斗,豆打作,則所出爲一石,太打作,則所出爲十三斗之意,敢啓。傳曰,知道。
趙秉常,以都摠府言啓曰,副摠管臣柳相穆,與兵曹參判臣李志淵,來詣中日閣,自宣傳官至內禁衛發射矣。雨勢如此,不得設行之意,敢啓。傳曰,知道。
又以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,水原句管各道穀見縮條今年耗米一千二百二十五石零,蕩債給代穀六百石,廣州句管關西·湖西穀見縮條壬辰耗米三百二十石零,自各該府,報請給代矣。支放不足耗之從他代劃,便成年例,華城則以嶺南所在本司句管各名穀會錄耗,及加分耗中折米劃給,廣州則以湖西所在本司句管穀會錄耗中折米劃給,使之取用,何如?傳曰,允。
又以備邊司言啓曰,北道先運襦衣,作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
上在慶熙宮。停常參·經筵。
吳致愚啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
朴永元啓曰,明日宗廟冬享大祭齋戒相値,視事頉稟之意,敢啓。傳曰,知道。
吳致愚啓曰,來初五日,朝參日次矣,敢稟。傳曰,停。
傳于吳致愚曰,明日出宮門路,以廣達門爲之。
傳于朴永元曰,發遣吏郞,諸執事淸齋與否,摘奸以來。
朴永元啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,李明緖落點。
大司諫洪羲弼啓曰,臣才識庸下,言議巽軟,淸朝耳目之任,何嘗近似,而迺者薇垣除旨,忽下於千萬夢想之外,臣怵畏義分,雖不得〈不〉張皇出肅,少伸叩謝之忱,而第臣於合啓中,有不可聯參者。曾叨臺地,以此引避,屢蒙體諒,顧今處義,宜無異同。請命遞斥臣職。答曰,依啓。
朴永元啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,權馥落點。
吳致愚啓曰,新除授司諫李明緖,一體牌招,何如?傳曰,允。
又啓曰,行大司憲李翊會,執義趙萬協,掌令朴齊輝牌不進,掌令金基周,持平李鎭默·朴敏樹在外,監察茶時之意,敢啓。傳曰,知道。
以執義趙萬協,掌令朴齊輝牌不進罷職傳旨,傳于吳致愚曰,只推。
朴永元,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,卽接中和幼學李錫玘所志,則以爲,族孫秤嫡妾俱無子,以其同姓六寸兄模第二子賢曾,欲爲繼後,兩家諸族,同議完定,而秤夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李錫玘所訴旣如此,依定式李模第二子賢曾,立爲李秤之後,何如?傳曰,允。
吳致愚,以備邊司言啓曰,卽見京畿監司朴岐壽分等狀啓,則稍實名色,不爲擧論,陽川等十邑,置之尤甚,驪州等二十四邑鎭,置之之次,後錄諸條,竝請令廟堂稟旨分付,而災結數爻,待各邑槪狀齊到,追後登聞爲辭矣。畿農又未免歉,稍實不得擧論,則言念民事,誠爲悶然,而道啓分劑,必有灼見。依施。其一,新還餉,尤甚邑折半,之次邑三分一,特許停退,待明秋還捧事也。其一,新還當捧中,尤甚邑三分一,之次邑四分一,以相當穀準折代捧,昨年代穀,毋論尤甚·之次邑,竝仍前代捧,待明秋還作本色事也。其一,壬辰停退還穀今年當捧條,尤甚邑全數,之次邑三分二仍停,待明秋還捧事也。新還更停,雖出於爲災民迫不獲已之請,而本道還摠,旣甚不敷,若使今冬當捧而未捧,必至明春應分而莫分,種糧俱乏,拯濟沒策,此一款有難議到,置之。至於明年停退,亦係應捧,而如今之年,勢不可竝督新舊,尤甚邑之全數,之次邑之三分二,姑許仍停,以紓民力,新還之分數折代,昨年代穀之仍前代捧,竝依施。其一,北漢平倉城餉,無論尤甚·之次邑,竝令全數捧留本邑,而耗條依已例,每石五兩式,代錢輸送事也。軍餉自有所重,而昨年之全數捧留,雖緣年形民情之措手無路,此亦格外也。況如耗條代錢,尤不宜看昨年例。且昨年則姑以城餉舊儲,括出給代,而今則舊儲亦已垂罄,若又代錢,何以支放?元穀則雖依前捧留本邑,待明年上納,耗條則以本色輸送。其一,各衙門所納軍布,尤甚邑折半,之次邑三分一停退,壬辰停退軍布,尤甚邑全數,之次邑三分二仍停,辛巳以前各年舊布,竝仍停事也。此係京司經費所需,年年請停,公用大絀,固不可更議闊狹。第念荐歉之餘,積困之民力,在所優恤,當年納則尤甚邑三分一,之次邑四分一,壬辰停退條則尤甚邑三分二,之次邑折半許停,辛巳以前舊布,竝依前仍停。其一,大興·臨津·長山等餉穀,全數捧留本邑,而附近民之自願輸納本所者,依願許施,耗條代錢輸送事也。其一,守·摠兩營壯抄牙兵軍官等身米,每斗四錢,依已例以錢代捧事也。其一,禁·御兩營江都留餉米太,依已例以錢代捧,待明秋還作本色事也。其一,沿海各邑拯米之今年當納條,特令停退,待明秋收捧事也。其一,各邑所在各衙門·各宮房屯土,從實執災,收稅上納事也。其一,沿海各邑敗船罪人,移送原籍官事也。其一,推奴徵債,限明秋防塞事也。此皆歉歲恒有之例,竝依狀請施行,何如?傳曰,允。
又以備邊司言啓曰,卽見水原留守鄭元容災實分等狀啓,則稍實爲七面,之次爲十七面,尤甚爲十五面,而事目災八十結外,不足災一千四百八十一結七十一負四束,特許準劃事,及昨年停退還餉六千一百三十三石零,限明年仍停,軍保之以米當納者,限折半以錢代捧,推奴徵債防塞事,竝請令廟堂稟旨分付矣。畿輔荐歉,大抵通患,而若論優劣於其間,華城一府,亦不至於全然被損,則今此加請災摠,未免稍過分數,以一千結加劃,使之均俵。昨年還餉停退,依畿內之次邑例,限三分二仍停,軍保代錢,推徵防塞,竝依狀請施行,何如?傳曰,允。
又以備邊司言啓曰,卽見開城留守鄭祖榮狀啓,則備陳本府及舊豐德農形荐歉之狀,後錄諸條,竝請令廟堂稟旨分付矣。其一,本府城鎭餉昨年停退條仍停,其餘還作本色條,或以本色,或以代穀,或以詳定例代捧,待明秋還作本色事也。其一,禁·御兩營所管江都留餉米太,以詳定例代捧,耗條亦以代錢輸送事也。其一,摠廳所管臨津餉穀,捧留本邑,而折半以相當穀代捧,折半以詳定例代捧,耗條亦以代錢輸送事也。其一,舊豐德昨年停退還餉仍停,其餘還作本色條,或以本色,或以相當穀,或以詳定例代捧,待明秋還作本色事也。其一,舊豐德辛巳·壬辰兩年停退,及大·小二南面壬辰停退身軍布,竝許仍停事也。其一,舊豐德及大·小二南面當年條身軍布,限折半停退事也。凡係畿內還餉,其無以新舊竝督,無處不然,今此城鎭餉昨年停退條,亦依本道之次邑例,三分二仍停。還作本色條之或以本色或以代捧,依施,而詳定代捧,係非經法,豈可援引或有之例,而更議闊狹乎?置之。江都留餉之詳定代捧,姑依近例,而耗條之本色輸送,定例卽然,兩營經費,有不可不念,使之依前施行。臨津餉穀之或代捧或詳定,及耗條之代錢,旣有已例,依施。舊豐德昨年停退條,依本府城鎭餉三分二仍停之例,而還作本色條,亦準此爲之。舊豐德及大·小南面當年身軍布四分一,壬辰停退條折半,亦以畿邑之次例許停,舊豐德辛巳停退,特許仍停,何如?傳曰,允。
又以備邊司言啓曰,卽見黃海監司鄭知容災實分等狀啓,則海州等五邑,置之尤甚,長連等十四邑,置之之次,黃岡等四邑,置之稍實,仍以爲事目災六百結外,不足畓災二千九百九十一結三十五負七束,綿田災五百八十九結九十負七束,特令準劃,後錄諸條,竝請令廟堂稟旨分付矣。三等分劑,依施。加請災之至爲三千五百餘結者,若論該道田多畓少之摠,則誠不免太過分數,而歉餘災損,尤偏於沿海各邑,則參以事情,容或無怪,特許準劃,使之均俵。其一,壬辰停退還餉,無論三等邑,特許仍停事也。昨年停退,卽今年當捧,與久遠條每年請停者,迥然不同,而經賑之民,無異呻吟甫起,有難準責新舊,尤甚邑全數,之次邑折半,稍實邑三分一姑許仍停。其一,各營各衙門軍保米太,尤甚邑純錢,之次·稍實邑折半代錢事也。此固昨年分數許代者,而今年雖曰失稔,較視昨年,未嘗無間,姑以尤甚邑折半,之次邑四分一許代。其一,各宮房各司所納山郡火稅,令各該邑從實執卜事也。其一,海州等五邑辛未停退舊還,姑爲仍停事也。其一,延安·白川,癸亥·甲子停退軍錢米布,依前仍停事也。其一,白川等四邑所納均廳免稅米太,依已例以詳定價執錢上納事也。其一,金川所管大興城餉,捧留本邑事也。其一,本營牙兵入防停止事也。其一,尤甚邑,限明秋勿定配所事也。其一,推奴徵債,限明秋防塞事也。皆係年例所許,竝依狀請施行,何如?傳曰,允。
又以訓鍊都監言啓曰,本局把摠李容純,身病甚重,勢難察任,改差,何如?傳曰,允。
上在慶熙宮。停常參·經筵。
上詣崇政殿月臺。宗廟冬享大祭親傳香入幕次後,內閣·政院·玉堂·藥房口傳問安。答曰,知道。還內後口傳問安。答曰,知道。
朴永元啓曰,明日常參·經筵,取稟。傳曰,停。
吳致愚啓曰,行大司憲李翊會,執義趙萬協,掌令朴齊輝未肅拜,掌令金基周,持平李鎭默·朴敏樹在外,監察茶時之意,敢啓。傳曰,知道。
金陽淳啓曰,今日親傳香時,承旨當爲備員,而右承旨洪永觀,今日不爲仕進,卽爲牌招,何如?傳曰,許遞,前望單子入之。
承旨前望單子入之,兪星煥落點。
傳于朴永元曰,禮房承旨,馳詣宗廟,奉審摘奸以來。
傳于洪遠謨曰,京畿暗行御史留待。
傳于洪遠謨曰,京畿暗行御史入侍。
傳于金陽淳曰,召對爲之。
傳于兪星煥曰,留院公事入之。
癸巳十月初二日辰時,宗廟冬享大祭香祝親傳入侍時,行都承旨金陽淳,左承旨朴永元,左副承旨洪遠謨,右副承旨吳致愚,同副承旨趙秉常,記事官洪說謨,假注書李豐翼,記事官徐憲淳·曺雲承,直提學鄭基善,待敎金學性,以次侍立。時至,上具翼善冠·衮龍袍,乘輿出興泰門。藥房提調朴宗薰,副提調金陽淳進前奏曰,侵早勞動,聖體,若何?上曰,一樣矣。陽淳曰,親傳香時,承旨當爲備員,新除授同副承旨兪星煥,卽爲牌招,何如?上曰,依爲之。出榻敎由廣達門詣崇政殿月臺,通禮跪啓請降輿,上降輿,通禮前導就褥位南向立。引儀引獻官東寧尉金賢根,陞詣褥位之左。通禮跪啓請跪,上跪。香室官奉香祝跪授永元,永元祗受,東向跪進,上受香祝,以授賢根,賢根西向跪受興。通禮跪啓請興,上興,通禮前導降就階下祗送位西向立。賢根奉香祝由正路出。通禮跪啓請鞠躬,上鞠躬,香祝過後,啓請平身,上平身,入幕次。通禮跪啓外辦,上出次,通禮跪啓請乘輿,上乘輿,出崇政門,由廣達門·興泰門還內,諸臣以次退出。
癸巳十月初二日辰時,上御興政堂。京畿暗行御史入侍時,右承旨洪遠謨,假注書李豐翼,記事官徐憲淳·曺雲承,暗行御史李是遠,以次進伏訖。上曰,御史進前。上曰,別無弊瘼乎?是遠起伏奏曰,弊瘼已陳於別單矣。上曰,就座。上曰,御史先退。上曰,召對座目,促令入之。賤臣承命出傳,還入就伏,召對諸臣,以次入伏。上曰,先入注書退出。賤臣退出。
癸巳十月初二日午時,上御興政堂。召對入侍時,參贊官金陽淳,侍講官徐有贊,侍讀官李垿,待敎金學性,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。有贊讀自孟子曰於齊國之士,止蚓而後可者也。上曰,文義陳之。有贊起伏奏曰,戰國之時,貪冒爲惡者多,而仲子獨以孤介自守,則以匡章膚淺之見,謂之廉士無怪,而孟子雖許之以巨擘,其斥之深闢之嚴者,以其飾小行以妨大義,謹小嫌不顧大義,爲欺世亂俗之尤者也。蓋聖賢之道,以一中字傳心法,而過於仁則非仁,過於義則非義,故自堯·舜至於孔·孟,以十分道理,爲成己成物之工。伏願於此留念焉。上命掩卷,史官就座。仍命玉堂先退,承史以次退出。
上在慶熙宮。停常參·經筵。
洪遠謨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,停。
洪遠謨啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于兪星煥曰,前江原監司入侍。
洪遠謨啓曰,行大司憲李翊會,執義趙萬協,掌令朴齊輝牌不進,掌令金基周,持平李鎭默·朴敏樹在外,監察茶時之意,敢啓。傳曰,知道。
以大司諫權馥,執義趙萬協,掌令朴齊輝牌不進罷職傳旨,傳于洪遠謨曰,只推。
兪星煥,以吏曹言啓曰,公忠道都事李敏衡,以其身病,呈狀乞遞,黃海道都事尹孟烈,以其親病,呈狀乞遞。身病·親病,俱如是沈重,則有難强令赴任,黃海道都事尹孟烈改差,公忠道都事李敏衡罷黜,何如?傳曰,允。
洪遠謨,以都摠府言啓曰,副摠管臣李鼎會,與兵曹參議臣洪祐燮,來詣中日閣,自宣傳官至兼司僕發射矣。雨勢如此,不得設行之意,敢啓。傳曰,知道。
又以兵曹言啓曰,去秋等能麽兒考講時,訓鍊院僉正李明學,判官李·李容象·孫海振,主簿李敎行·元柬·康鵬南·高惠鎭·林秉周,武臣兼宣傳官李鼎棋·高明律·李麟九·金希泰·孫承俊·金正律·李熙廷,部將蔡東健,二次不通,依定式竝從重推考,何如?傳曰,允。
又以備邊司言啓曰,卽見廣州留守金履載狀啓,則以爲,本府穡事,闔境告歉,許多武士之齎糧往來,爲弊不少,壬辰秋等,今年春秋等各樣都試,竝待明秋合設,而公都會亦爲退行事,請令廟堂稟旨分付矣。災歲退試,亦多已例,依狀請許施,何如?傳曰,允。
癸巳十月初三日未時,上御興政堂。前江原監司入侍時,同副承旨兪星煥,假注書李豐翼,記事官徐憲淳·曺雲承,前江原監司李憲瑋,以次進伏訖。上曰,前江原監司進前。上曰,有何弊瘼乎?憲瑋起伏奏曰,別無大段弊瘼,而歲値荐歉,民情極爲遑急矣。上曰,就座。又命史官就座。仍命退,諸臣以次退出。
上在慶熙宮。停常參·經筵。
兪星煥啓曰,明日常參·經筵,取稟。傳曰,停。
洪遠謨啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,左副承旨吳致愚,右副承旨趙秉常,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,金盛淵·李敦榮落點。
傳于兪星煥曰,召對爲之。
吏曹啓目,粘連觀此京畿暗行御史李是遠書啓,則前驪州牧使閔致成,前朔寧郡守金時中,前安山郡守洪喆,前陽城縣監張燮元等段,御史旣已封庫,令該府拿問嚴勘爲白乎旀。楊州牧使柳相弼段,昨年災政,本邑尤別,所當各別審愼,而惟事減削,過半白徵。雖以賑政論之,未有哀矜之意,專示嚴厲之容,官民之情志不孚,下屬之偸弄無忌。移轉之精穀,先充吏橐,再煎之稀粥,始入饑口,捐瘠之多,最於漢北。勘簿之際,尤不精詳,或高價執貿,詳定折報,或强排名色,城餉分給時,斗量過削,由於官令,亦爲窮民呼冤之端是如爲白乎旀。楊根郡守趙鎭剛段,權委惡客,政出冊房,嶺南大米九十石,關西小米十石,狼藉發賣,現露於市民下吏之招者,合錢一千七十七兩,意在肥己,惠豈及民?一境之捐瘠無數,見聞益慘。牟七百六十餘石之加分取耗,不但非法,椎剝窮民,全無羞恥之意,賑簿淆亂,營勘後査得各穀折租,爲七百二十九石零是如爲白乎旀。交河郡守金履疇段,訟以囑成,任必賄差。李宗善之傾産充欲,言之極醜,金接同之非理勒貸,聞者皆駭。姜姓班民,以乞債不副,移怒於七十老父,屢日拘囚,擧措傷悖,一境唾罵是如爲白乎旀。積城縣監李善永段,三年營鑄,實有誤國之罪,欺蔽本營,符同奸儈,一誤宜止,而再設三設,田稼傷於運土,農時奪於赴雇。所謂鑄所下記,除却略干銅鉛外,皆是烏有·無是,强作名目之物,則只此一款,已爲贓案,鑄利錢一萬兩,尤歸於無名之乾沒。昨年本縣慘歉,無異漣·麻,强生曲見,自漏公賑,請劃還錢,直除公納,賑·還兩政,全沒接濟,窮蔀呼冤,理所必至。衙舍改建,排定材木於各面里,廉價貿用,害自及民,權委吏鄕,訟多濡滯是如爲白有臥乎所。上項四邑守令,竝只爲先罷黜,令該府拿問處之爲白乎旀。楊州前牧使沈英錫段,富民假貸,雖緣儲置之不卽區處,而已劃之後,當卽入下,而留置四百四十兩於其家,經年之後,尙餘未準給之一百五十兩,收聚京外閑雜之徒,稱以傔從,廣置捕校,橫行里閭,一境騷擾。眞官村麓,扶護勒葬之豪班,竟至葛藤層生,官民構釁,一村遁逃,農業盡廢,下屬索賂,民産隨蕩。官査之錢貨,至於三百六十餘兩,儲置濫報條一千八十兩之馱送京第,出於由吏口招,尤極駭然是如爲白乎旀。驪州牧使徐有素段,全昧法紀,任意毁劃,取考退校實用下記,査得七巡濫報穀一百五十八石零,移關新官,使之徵出,補用於賑資。其後兩次報牒,先言今方嚴督,後言照數推納,嚴督旣有其人,推納必有其處,見其八巡以後賑簿之磨勘於巡營者,一遵旣覆之轍,全削已行之査,不但濫報之如前,竝與所謂嚴督推納之一百五十八石,不知下落處,一邑之賑政姑捨,陵夷之漸,將不知至於何境是如爲白乎旀。坡州牧使吳致勛段,政欠束濕,吏得售奸,饑多漏抄,貿或和水,賑惠未究,賑簿不察,營勘外餘在穀折租爲九百二十五石零是如爲白乎旀。竹山府使李顯夔段,災結錢濫報條·査得條折錢八百七十二兩零,添補賑資,都計査簿,則餘在錢二千八十兩零,而反以六百兩加下磨勘,故査問委折,則願納錢初不輸來,以上項災結錢,彌縫充補,一千二百九兩零,則消融於各穀及各種濫縮濫價之中,關西移轉小米二百五十石,已經文殊交斛之後,又執每石三斗之縮,使三十一石零餘在之數,亦歸乾沒是如爲白乎旀。富平前府使林顯喆段,吏得售奸,民未蒙惠,俵災不均,分賑甚麤,捐瘠之夥多,雖因生利之無他,文簿之濁亂,亦由檢察之失嚴是如爲白乎旀。金浦前郡守李時佐段,政多鄙瑣,明倫堂修改時,稱以鄕校香炭山,摘發年久之民塚,徵斂罰錢,饒民四人處勒納,錢二百兩是如爲白乎旀。振威縣令李儒勝段,冊客用事,由吏售奸,賑穀發賣,狼藉場市,至及於越境,取考賑簿,則餘在加下夥然。海倉現發之嶺南米二十五石租十八石,由吏偸去,未及區處者,被人欺誤,雖與躬犯有異,而其矇然不察之罪,烏可得免是如爲白乎旀。陰竹前縣監吳淳常段,只事貪饕,獄訟非賄不成,任窠非錢不差。獨漏公賑,若干救急,反生染指之計,竊出空殼之還租,勒給賑口,以每石五兩五錢,粧成文簿,麤劣之巡雇租,詳定買用,乃以一兩五錢懸錄,欺人奪食者,爲三百十兩零。俵災餘結,與下屬分食,入己之數,至於二十八結五束,還太十五石,無名色出庫作奸,儲置米三石一斗,亦歸偸食,創出收逋名色,或營置田畓,或裝送其家,七年排捧,都是誣罔,一片精神,惟在營私是如爲白臥乎所。上項八邑前後守令,竝只令該府拿問處之爲白乎旀。抱川縣監元有五段,輕或損體,嚴未束濕,奸胥猾校,乘隙舞弄,荐歉接濟,誠爲可悶是如爲白乎旀。開城經歷李仁承段,政無頭緖,邑子招謗,民訟失刑是如爲白乎旀。廣州判官南芝耈段,還政初不干涉,紙牌看作雅戲,石戰觀光,傳爲笑語,木碑竝立,實賴上官是如爲白乎旀。重林道察訪金錫龜段,瘠下肥己,驛屬難支是如爲白乎旀。慶安道察訪成老鎭段,誅求殘卒,不可責效是如爲白有臥乎所,竝只罷黜爲白乎旀。仁川府使李益秀段,還簿木署,甚失芻牧之義是如爲白乎旀。龍仁縣令李漍段,歉憂荐酷,濫杖非時是如爲白有臥乎所,上項兩邑守令,竝只從重推考爲白乎旀。龍仁前縣令朴齊崙段,捐瘠往往是如爲白有臥乎所,推考爲白乎旀。麻田郡守洪蓍謨段,廉謹之治,濟以綜詳,殘邑荒政,事事修擧,束帶監賑,飢口頌惠。握算勘簿,吏手斂奸,躬俵災結,把束無漏,惜留還牟,耕種有賴,官需之減價,戶柴之蠲斂,營納之自當,厥績甚茂,當爲畿甸之最是如爲白乎旀。陽川縣令金晉敎段,文雅之規,濟以政事,措劃素定,接濟有方,俵災察奸,抄飢厚賑,勘簿不爽,誠力到底,聽斷明剴,剛亦不吐,治績爲漢南之最,荷擔之民,恃而不散是如爲白有臥乎所。似此特異之績,宜有褒賞之擧,事當施以陞敍調用之典是白乎矣,係干恩賞,臣曹不敢擅便,上裁敎是白乎旀。監司朴岐壽段,熟路輕車,已有歷試之素績,敗局良手,又遵較劃之前規,荐饑民情,方切顒望是如爲白乎旀。前監司鄭基善段,望著鎭物,志切益下,荒政之措置得宜,敗局之收拾有緖,甘棠之愛,去而愈切是如爲白乎旀。水原留守鄭元容段,素規文雅,新政雍容,綜理之密,已見巨細之不遺是如爲白乎旀。開城留守鄭祖榮段,夙績已著於歷試,輿望方切於顒俟是如爲白乎旀。前留守申在植段,雅望已著歷試,初政一反前謬,還耗減價,徵族申禁是如爲白乎旀。廣州留守金履載段,保障新涖,運動之跡未見是如爲白乎旀。前留守朴綺壽段,鳩財厚賑,飢口賴活,捐廩補還,輿誦尙蔚是如爲白乎旀。江華留守金基常段,忠厚之意,已見初政是如爲白乎旀。前留守洪命周段,恪勤之誠,務盡職分,勞徠之治,尤先饑民是如爲白有臥乎所,道臣·守臣體重,今姑勿論爲白乎旀。前前監司李羲準,水原前留守徐俊輔,開城前前留守李鼎臣,廣州前前留守李錫奎等段,臚列各有輕重是白乎矣,道臣·守臣體重,自臣曹不敢循例論斷,令廟堂稟處敎是白乎旀。其餘前後守令·經歷·察訪等段,旣乏優異之績,亦無顯著之疵,竝只置之爲白乎旀,閫帥·中軍·邊將·監牧官等乙良,令兵曹稟處,何如?判付。啓,依回啓施行爲良如敎。
兪星煥啓曰,吏曹郞廳來言,守令多窠,政事,取稟。傳曰,當日爲之。
行大司憲李翊會啓曰,臣待罪京兆,因病曠務,呈告丐免,而柏府新命,忽下於此際,臣誠惝怳怵惕,莫省攸措。風憲之長,責任惎重,有非如臣疲軟癃殘者所可冒叨。且臣於合啓中,有私義之難安,前後臺職,一未承膺,皆蒙體諒。以公以私,俱不可一日虛縻,而賤疾適祟於風寒,委頓床笫,屢違召命,今始來避,義分都虧,惶懍益切。以此情踪,其何敢晏然蹲冒乎?請命遞斥臣職。答曰,依啓。
以大司諫權馥,執義趙萬協,掌令朴齊輝牌不進罷職傳旨,傳于洪遠謨曰,只推。
兪星煥啓曰,卽者吏曹郞廳來言,政事當日爲之事命下,而判書朴宗薰,參判金蘭淳俱以病不來,參議李憲球未肅拜,不得開政云,竝卽牌招,何如?傳曰,允。如有違牌,勿爲呼望。
吏曹口傳政事,直閣單吳取善。
洪遠謨,以備邊司言啓曰,因畿繡書啓,自該曹纔有覆啓判下,守令多窠,卽當差代矣。畿道荐歉,秋務方棘,待其人之能否,而係斯民之休戚,且此時曠任,一日爲悶。令該曹勿拘常格,各別擇差,待下批使之當日辭朝,何如?傳曰,允。
有政。吏批,判書朴宗薰進,參判金蘭淳,參議李憲球式暇,同副承旨兪星煥進。以宋穉圭爲大司憲,權用經爲副修撰,柳相祚爲判尹,鄭東煥爲戶曹參議,嚴錫明爲工曹佐郞,洪羲祖爲楊州牧使,鄭善敎爲楊根郡守,李正幹爲交河郡守,李魯奎爲開城經歷,成近默爲廣州判官,宋在誼爲積城縣監,沈興祖爲抱川縣監,李師夔爲重林察訪,崔大寔爲慶安察訪。故兵使李運春贈兵參例兼,故學生李觀國贈左承旨,故學生李廷栽贈僕正,已上同知李昇淵三代。
兵批,判書徐耕輔病,參判李志淵病,參議洪祐燮入直進,參知李寅敎病,右承旨洪遠謨進。以韓守一爲楊州監牧官。大護軍李翊會,副護軍洪永觀·吳致愚·趙秉常·洪晩燮·洪羲弼,以上竝單付。
吏批,再政。以李秉植爲社稷令,金在獻爲景慕宮令,李鍾岱爲贊儀,洪運謨爲監察,李憲絅爲禮賓主簿,李濟楠爲造紙別提,李鐸遠爲靑松府使。兼祭酒單宋穉圭。
以左副承旨金盛淵牌不進罷職傳旨,傳于洪遠謨曰,只推。
兪星煥,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
癸巳十月初四日辰時,上御興政堂。召對入侍時,參贊官兪星煥,侍讀官李基華,檢討官黃,待敎金學性,記事官洪說謨·徐憲淳·曺雲承,各持孟子第三卷,以次進伏訖。上曰,開卷讀之。基華讀自夫蚓上食槁壤,止是未可知也。上曰,文義陳之。基華曰,匡章一篇,罔非仲子傷廉之事也,夫何足更論乎?竊念戰國之時,貪冒不廉者多矣,而其失易見,至於仲子,則以廉見稱,其過難知。此孟子所以反覆退斥,不少假貸也。昔朱子謂呂祖謙曰,筵中見講何書,勸講孟子書,祖謙之講孟子,而至於此等章,未知其何辭敷陳,而如此文義,有不足以仰槪於聖衷,臣於此別無更演之辭矣。上命掩卷,史官就座。仍命退,諸臣以次退出。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,明日常參·經筵,取稟。傳曰,停。
李敦榮啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
金陽淳啓曰,左承旨朴永元,左副承旨金盛淵,今日不爲仕進,竝卽牌招,何如?傳曰,允。
李敦榮啓曰,大司憲宋穉圭,掌令金基周,持平李鎭默·朴敏樹在外,執義趙萬協,掌令朴齊輝牌不進,監察茶時之意,敢啓。傳曰,知道。
以大司諫權馥,執義趙萬協,掌令朴齊輝牌不進罷職傳旨,傳于李敦榮曰,只推。
以左承旨朴永元,左副承旨金盛淵牌不進罷職傳旨,傳于李敦榮曰,只推。
兪星煥,以弘文館言啓曰,新除授副修撰權用經,時在公忠道淸風地,經筵入番事緊,請斯速乘馹上來事,下諭。傳曰,許遞,今日政差出。
有政。吏批,行判書朴宗薰進,參判金蘭淳,參議李憲球牌不進,同副承旨兪星煥進。以朴周壽爲判尹,徐左輔爲左尹,梁日輝爲司藝,閔致叙爲禁府都事,李民耆爲敦寧主簿,李衡遠爲宗簿主簿,朴景憲爲黃海都事,具載龍爲坡州牧使。再政。文璹爲禮曹正郞,李憲絅爲漢城主簿,徐有晃爲活人別提。左尹單洪羲瑾,右尹單徐左輔。三政。宋應龍爲副修撰,申豐朝爲禮賓主簿。
兵批,判書徐耕輔進,參判李志淵,參議洪祐燮病,參知李寅敎入直,右副承旨李敦榮進。以金箕殷爲知事,徐淇修爲同知,沈說泰爲羽林將,張興燮爲五衛將,姜彝五爲忠翊將,韓士元爲忠壯將,車秉淵爲景福將,柳基常爲水原中軍,朴弘鎭爲廣州中軍,副護軍申命源。再政。李勉昇爲知事,尹禹鉉爲宣傳官,同知單車秉淵。
以吏曹參議李憲球牌不進罷職傳旨,傳于兪星煥曰,只推。
李敦榮啓曰,卽者吏曹郞廳來言,抱川縣監沈興祖,當爲署經,而兩司不備,不得署經云。除在外·未署經外,未肅拜人員,竝卽牌招,以爲署經之地,何如?傳曰,允。
以大司諫權馥牌不進罷職傳旨,傳于李敦榮曰,只推。
李敦榮啓曰,抱川縣監沈興祖,憲府則雖已署經,諫院則大司諫權馥牌不進,司諫李明緖,獻納姜必魯,正言金洛駿在外,正言洪大稱未署經,不得署經,何以爲之?敢稟。傳曰,一司除署經。
以京畿監司朴岐壽狀啓,餉耗代錢事,令廟堂更爲稟處事,傳于兪星煥曰,依狀請施行。
兵曹口傳政事,護軍單鄭基善。
李敦榮啓曰,畿邑守令,當日辭朝事,已有成命,而坡州牧使具載龍,肅謝後不爲下直,直爲出去,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
李敦榮,以備邊司言啓曰,卽見公忠監司趙秉鉉分等狀啓,則公州等二十五邑鎭,置之尤甚,洪州等二十四邑,置之之次,丹陽等六邑,置之稍實。後錄諸條,竝請令廟堂稟旨分付,而災實執摠,災民周救之方,鱗次登聞爲辭矣。其一,新還餉及各營·各衙門諸般身米布錢·訓局砲保·樂工保米·守摠兩營牙兵收米,尤甚邑尤甚戶三分二,尤甚邑之次戶·之次邑尤甚戶折半,之次邑之次戶·稍實邑尤甚戶三分一,限明秋停退事也。其一,今年停退還餉中,摠廳·統營·統禦營穀,勿拘常格,各限三分一懸停,儲置移錄穀及常賑貸劃穀,籌量目下時在與來頭支計,量宜懸停事也。其一,壬辰停退還餉,尤甚·之次邑,全數仍停,稍實邑三分二仍停事也。其一,各營·各衙門所納諸般保米收米停退外餘穀,毋論三等邑,竝純錢代納事也。其一,新還當捧中,尤甚邑三分二,之次邑折半,稍實邑三分一,以相當穀準折代捧,待明秋還作本色事也。其一,各年舊還餉及停退軍米布錢,毋論三等邑,全數仍停,待年豐收捧,淸風己丑反逋,今年當捧條五百二十四石零,退限收捧,上黨己丑未捧條一千九百四十七石零,亦許仍停,待明秋準捧事也。分等依狀請施行。本道年形,較畿甸雖若稍勝,終未免伯仲之間,荐歉之民,固難責之以如例應納,而至於捧糴,卽爲嗣歲拯濟之資,則以若不敷之還摠,其何可議到於新還停退乎?且畿啓所請,不爲許施,則尤無以偏施於此,有所異同。必須着意準捧,俾資明春分糶之意,嚴飭。此旣置之,則各名穀通融懸停,自在勿論,而壬辰停退,則尤甚邑全數,之次邑三分二,稍實邑折半,各營各司諸般身米布錢及砲保·樂工保·守摠納米,則尤甚邑尤甚戶折半,尤甚邑之次戶·之次邑尤甚戶三分一,之次邑之次戶·稍實邑尤甚戶四分一許停,分數折補,俾與畿輔例,略綽相當。各樣米邊代錢,依本道昨年例爲之,當捧還餉之分數代捧,與各年舊還舊布之仍停,淸風反逋,上黨未捧之待明秋準捧,竝皆依所請施行。其一,牙山·平澤兩邑海溢被災處,新還餉及各樣軍身米布錢,尤甚戶全數,之次戶三分二,限明秋停退事也。兩邑海溢,若是孔酷,合有拔例蠲恤之擧,依施。其一,漁鹽船稅,今年秋等,明年春等條,尤甚邑尤甚戶全數,尤甚邑之次戶·之次邑尤甚戶三分二,之次邑之次戶·稍實邑尤甚戶折半,限明秋退限收捧,昨秋·今春停退條,亦許仍停,而上項三稅甲午式點檢改案,三等邑竝許限明秋退行事也。其一,南·北漢義僧番錢當納中,尤甚邑三分二,之次邑折半,稍實邑三分一,限明秋停退,而其中定保處保軍入於抄戶中者,依他軍民例,分數停退事也。此亦依昨年例,分數停退,而漁鹽船稅之昨秋·今春條仍停,義僧保軍之依他軍民例施行,與甲午式點檢改案之退限,依施。其一,道內甲午式戶籍及各軍保都案,竝限明秋退行事也。其一,各年拯劣米太今年當納條,尤甚·之次邑,竝許仍停,今年馬梁鎭致敗稅船,庇仁·舒川兩邑分俵拯米太,亦許限明秋停捧事也。其一,庇仁縣在囚敗船罪人,移送原籍官事也。其一,安興軍餉之散在各邑者,姑許仍留事也。其一,軍保歲抄及各鎭屬編伍軍歲末成冊,竝退限磨勘事也。其一,沿海各邑鎭戰·龜·防·兵船改造改槊當限者,竝限明秋退行事也。其一,洪州等十三邑鎭各司所納箭竹,量宜權減事也。其一,貢津倉所屬邑大同,追後裝發事也。其一,尤甚邑限明秋勿定配所事也。其一,推奴徵債防塞事也。俱係災歲軫恤之政,而前此亦有已例,竝爲許施,箭竹則限折半權減,何如?傳曰,允。
又以訓鍊都監言啓曰,本局從事官趙得林,身病甚重,勢難察任,改差,何如?傳曰,允。
又以義禁府言啓曰,前驪州牧使閔致成,前朔寧郡守金時中,前安山郡守洪喆,前陽城郡守張燮元等拿問嚴勘,楊州牧使柳相弼,前牧使沈英錫,驪州牧使徐有素,竹山府使李顯夔,富平前府使林顯喆,金浦前郡守李時佐,振威縣令李儒勝,陰竹前縣監吳淳常,楊根郡守趙鎭剛,交河郡守金履疇,積城縣監李善永等拿問處之事,傳旨啓下矣。金時中·張燮元·柳相弼·沈英錫·徐有素·李顯夔·林顯喆·李時佐·吳淳常·金履疇·李善永等,今方待命,竝拿囚,閔致成下去京畿驪州地,洪喆下去公忠道淸州地,趙鎭剛·李儒勝等時在任所云,依例發遣府書吏·羅將,竝拿來,何如?傳曰,竝待待命拿囚。
又以義禁府言啓曰,坡州牧使吳致勛拿問處之事,傳旨啓下矣。吳致勛時在任所,依例發遣府書吏,交代後拿來,何如?傳曰,待待命拿囚。
癸巳十月初五日辰時,上御興政堂。藥房入診入侍時,都提調沈象奎,提調朴宗薰,副提調金陽淳,記事官洪說謨·徐憲淳·曺雲承,提學洪奭周,以次進伏,醫官金壽仁·李亨基·趙宗翊·卞文燮,進伏楹外訖。上曰,史官分左右。象奎等進前奏曰,近日日氣不調,今又陰冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎等曰,伏聞世孫宮日前有感候,令醫官入對云,諸節,何如?上曰,一樣矣。象奎曰,醫官入診乎?上曰,唯。亨基等以次診候訖,退伏楹外奏曰,脈候左右三部調均矣。象奎曰,湯劑當退去議定矣。上可之。象奎曰,昨日政新除授漢城判尹柳相祚,居在嶺外,又是耆年,其上來供職,遲速難期,而詞訟劇務,久曠可悶。今姑許遞,政官牌招開政,以在京無故人差出恐好,故敢達矣。上曰,依爲之。呈告亞尹,亦爲許遞,可也。出擧條奭周進前奏曰,臣待罪度支,以本曹事,有所仰達者矣。本曹經用,自來不敷,當玆歉荒,歲入尤縮,見今新捧前應用不足之數,以米則恰近萬石,以大豆則爲七千餘石,頒祿放料,皆將不繼,誠爲萬萬罔措。向因大僚筵奏,運致惠廳耗穀之在諸道者,亦令度支推移共濟,而所運之穀,恐難及於氷合之前,本曹事勢,不容遲待其來到。惠廳餘儲,雖亦不免艱乏,而比諸本曹,尙可容手,且貢價上下與官俸軍食,亦差有緩急輕重之別。姑就惠廳所在中,大米八千石,大豆二千石移來,以爲限明春運穀前繼用之計,而大豆則目下所需,已多不足,及今先爲取用,然後庶可以塗抹排比,故敢此仰達矣。上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
李敦榮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,停。
李敦榮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李敦榮曰,召對爲之。
李敦榮啓曰,假注書李豐翼,身病猝重,勢難察任,今姑改差,何如?傳曰,允。
李豐翼改差,代以嚴錫履爲假注書。
李敦榮啓曰,大司憲宋穉圭在外,執義趙萬協,掌令朴齊輝牌不進,掌令一員·持平二員未差,監察茶時之意,敢啓。傳曰,知道。
以大司諫權馥,執義趙萬協,掌令朴齊輝牌不進罷職傳旨,傳于李敦榮曰,只推。
傳于兪星煥曰,山林外,在外兩司臺諫,竝許遞,前望單子入之。
臺諫前望單子入之,司諫尹錫永,獻納金大坤,正言李家淳,掌令洪龜燮,持平林永洙·黃浩民落點。
持平林永洙啓曰,臣鹵莽謭劣,本不近似於淸朝耳目之任,而持憲恩點,忽下於玉署持被之中,臣感恩怵義,雖不得不章皇出肅,而第臣於本府,旣經掌憲,揆以公格,在所當遞。請命遞斥臣職。答曰,依啓。
兪星煥啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,蔡東直落點。
兪星煥,以弘文館言啓曰,新除授副修撰宋應龍,時在京畿利川地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副修撰金羽根落點。
兪星煥,以弘文館言啓曰,下番闕直,事甚未安。修撰黃,副修撰金羽根·金大根,竝卽牌招,以爲推移入直之地,何如?傳曰,允。
又以吏曹言啓曰,新除授坡州牧使具載龍戶奴呈狀內,矣上典素患痰癖之症,每當換節之時,一倍添劇,時日之內,萬無赴任之望,卽速入啓遞改云。身病旣如是沈重,則有難强令往赴,罷黜,何如?傳曰,允。口傳差出,不日內下送。
吏曹口傳政事,以朴蓍會爲坡州牧使。
李敦榮,以備邊司言啓曰,卽見全羅監司徐有榘狀啓,則以爲,本道年形,已判失稔,擧子齎糧之弊,試邑供億之費,必將有倍於常年,今秋選武馬兵都試及公都會,退行於明秋事,請令廟堂稟旨分付矣。本道年形,雖或有間於畿·湖,泛舟之役,見不無貽病於民邑,此時往來供億之弊,亦所當念。依狀請許施,何如?傳曰,允。
又以御營廳言啓曰,本廳中軍趙運永,身病甚重,勢難察任,改差,何如?傳曰,允。
右副承旨李敦榮疏曰,伏以臣季父臣相璜,見帶春秋館領事,今臣兼銜,在法當遞。伏乞聖明,俯賜鑑諒,亟命選部,照例鐫改,以存公格焉。臣無任云云。省疏具悉。疏辭令該曹稟處。
吏曹啓目,粘連觀此承政院右副承旨李敦榮上疏,則以爲,臣季父臣相璜,見帶春秋館領事,今臣兼銜,在法當遞。伏乞亟命選部,照例鐫改亦爲白有臥乎所。相避之法,在下當遞,承政院右副承旨李敦榮所帶春秋館修撰官之任,今姑減下,何如?判付。啓,依允。
癸巳十月初六日辰時,上御興政堂。召對入侍時,參贊官李敦榮,侍讀官李垿,檢討官金大根,直閣吳取善,記事官洪說模·徐憲淳·曺雲承,各持孟子第三卷,以次進伏訖。上曰,開卷讀之。垿讀自曰是何傷哉,止以易之也。上曰,文義陳之。垿曰,觀於此章,匡章之徒,已傾向於仲子可知矣。彼身織屨,妻辟纑,雖若淸高,而其實乃是欺世傷倫之類也。故孟子反覆闢之,而匡章終不能曉其意,乃曰是何傷哉,人見之膚淺,豈不寒心哉?夫廉從義理中出來,故欲爲之廉者,必先顧義理之如何矣。不顧義理,而欲爲之廉,其可得乎?是故義理不明,則如仲子之廉,與蚯蚓同其樣矣。義理充塞,則乃聖賢之功,與天地同其大矣。伏願殿下,於義理之辨,深留念焉。上命掩卷,史官就座。仍命退,諸臣以次退出。
上在慶熙宮。停常參·經筵。
兪星煥啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
兪星煥啓曰,來十一日,輪對日次矣,敢稟。傳曰,當次人受點,後日次待令。
備忘記,坡州牧使朴蓍會下直,長弓一張,長箭一部,片箭一部,筒兒一箇賜給。
洪遠謨啓曰,左副承旨金盛淵,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,張敎根落點。
兪星煥啓曰,判尹朴周壽,右尹徐左輔,除拜後過三日不爲出肅,竝依定式推考警責,仍卽牌招察任,何如?傳曰,允。
嚴錫履有頉,代以李鼎敍爲假注書。
注書洪說謨病,代以趙秉恒爲假注書。
傳于張敎根曰,召對爲之。
以副修撰金羽根牌不進罷職傳旨,傳于李敦榮曰,只推。
李敦榮,以弘文館言啓曰,副修撰金羽根,旣有只推之命,卽爲牌招察任,何如?傳曰,允。
張敎根啓曰,大司憲宋穉圭,掌令洪龜燮,持平蔡東直在外,執義趙萬協,掌令朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令朴齊輝,持平黃浩民牌不進罷職傳只,傳于張敎根曰,只推。
以副修撰金羽根牌不進罷職傳旨,傳于李敦榮曰,只推。
張敎根,以備邊司言啓曰,謝恩兼冬至使拜表期日不遠,正使曺鳳振判中樞府事單付,口傳下批之意,分付該曹,何如?傳曰,允。
兵曹口傳政事,判府事單曺鳳振。
張敎根,以備邊司言啓曰,卽見摠戎使柳相亮所報,則以爲,本廳屬三鎭營別驍士等,壬辰·癸巳條都試,當爲設行,而當此歉歲,外邑擧子裹糧赴試之弊,不可不念,請姑停止待明秋合設矣。本道都試,旣令退行,此亦不可以頻年請停,有所拘礙。依所報許令待明秋合設,何如?傳曰,允。
又以備邊司言啓曰,因京畿暗行御史李是遠書啓,吏曹啓目內,前任道·守臣,有繡啓臚列,而道·守臣體重,令廟堂稟處事,允下矣。京畿前監司李羲準,開城前留守李鼎臣,繡啓論列旣如此,江華前留守申緯別單中,裨傔諸犯之論列,亦極深重,竝令該府,拿問處之。水原前留守徐俊輔,廣州前留守李錫奎,江華前留守洪命周,原啓所論,雖不深緊,別單中幕屬所犯,俱爲狼藉,有不可以一時失察論,竝施以譴罷之典。廣州前留守朴綺壽,開城前留守申在植,該裨干科,雖有深淺之或異,不察則有之,竝推考警責。作奸之幕屬傔從,令攸司竝捉來嚴覈,以爲分輕重草記勘斷之地。雖以繡單言之,凡有臚列,固宜逐事件而據現跡,明白指陳,而今於江華前兩守臣裨傔干犯,略去本事,殆若泛論者,實涉囫圇,有欠體裁。該御史李是遠,亦爲從重推考,何如?傳曰,允。
又以備邊司言啓曰,卽見京畿監司朴岐壽狀啓,則以爲,當此災歲,諸邑擧子之裹糧往來,不可不念,而選武軍官等都試,巡部旣停,勢無以如例設行,本道都會·都試,竝於來秋退行事,請令廟堂該曹稟處矣。今年災形,畿內爲尤,且有已許於湖南·廣州者,依狀請施行,而狀聞之以廟堂該曹稟處爲辭者,有違格例,該道臣推考,何如?傳曰,允。
又以備邊司言啓曰,卽見廣州留守金履載災實分等狀啓,則東部十五面,置之尤甚,都尺六面,置之之次,仍以爲事目災七十結外,不足災四百七十六結四十二負五束,特許加劃。新還餉,無論尤甚·之次面里,最尤甚戶折半,尤甚戶三分一,之次戶四分一,竝許停退,停退外當捧條,亦依停退,差等量宜代捧,待明秋還作本色。昨年停退未捧與各年排捧條,姑爲退年事,竝請令廟堂稟旨分付,而災民賑濟,追後登聞爲辭矣。本府災損,雖與昨年無異,而今此加請結摠,有浮於昨年,參以事情,無由準施,略比昨年所許者事目外,三百七十六結零,特爲加劃,使之均俵。新還請停,卽係畿輔各邑之所未許者,蓋以嗣歲接濟,專靠於捧糴故也,此則置之。代捧則依昨年例,分等施行,昨年停退未捧與各年排捧條,姑許仍停,何如?傳曰,允。
又以備邊司〈言〉啓曰,卽見咸鏡監司權敦仁分等狀啓,則文川等七邑,置之尤甚,安邊等十二邑,置之之次,德源等六邑,置之稍實,後錄諸條,竝請令廟堂稟旨分付矣。其一,壬申以後各年未捧停退,姑爲仍停事也。其一,新還當捧中,尤甚邑三分二,之次邑折半,以相當穀準折代捧,待明秋還作本色事也。其一,甲山壬午排捧條,茂山癸未虛留條,依前停捧事也。其一,明川以南進俸吏停止事也。其一,尤甚邑,限明秋勿定配所事也。其一,推奴徵債,限明秋防塞事也。三等分劑依施。舊還請停,便成年例,殊非重糴法之意,而今年北農,未可以豐熟論,則新舊竝督,民勢實難。姑就最近戊子·己丑停退未捧條,依昨年例三分一收捧,而尤甚邑則全數仍停,當捧還餉之尤甚邑三分二,之次邑折半,準折代捧,與茂·甲兩邑排捧條停捧,明川以南進俸吏停止,尤甚邑勿配,推徵防塞等事,竝依狀請許施,何如?傳曰,允。
又以御營廳言啓曰,本廳軍色從事官吳取善,身病甚重,勢難察任,改差,何如?傳曰,允。
兵曹,以朴潤榮爲御營中軍。
義禁府啓目,楊州前牧使沈英錫,驪州牧使徐有素,竹山府使李顯夔,富平前府使林顯喆,金浦前郡守李時佐,陰竹前縣監吳淳常等原情云云。傳旨內辭緣,泛稱遲晩。林顯喆·李時佐·吳淳常等段,竝只刑推得情,沈英錫·徐有素·李顯夔等段,所當請刑是白乎矣,沈英錫·徐有素等段,曾經侍從,李顯夔段,曾經宣傳官,勿爲請刑,載在大典通編,竝只議處,何如?判付。啓,依允爲旀,林顯喆·李時佐·吳淳常等段,竝除刑推,議處爲良如敎。又啓目,楊州牧使柳相弼,交河郡守金履疇,積城縣監李善永等原情云云。傳旨內辭緣,泛稱遲晩。金履疇·李善永等段,刑推得情,柳相弼段,所當請刑是白乎矣,曾經閫帥,勿爲請刑,載在大典通編,議處,何如?判付。啓,依允爲旀,金履疇·李善永等段,竝除刑推,議處爲良如敎。又啓目,竹山前府使徐羲輔原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑載在大典通編,議處,何如?判付。啓,依允。
癸巳十月初七日未時,上御興政堂。召對入侍時,參贊官張敎根,侍讀官李垿,檢討官黃,待敎金學性,假注書李豐翼,記事官徐憲淳·曺雲承,各持孟子第三卷,以次進伏訖。上曰,開卷讀之。垿讀自曰仲子,止出而哇之。上曰,文義陳之。垿起伏奏曰,仲子,乃是齊之世家,則可知其兄之祿之室,元非不義,而仲子不食不居,至於避兄離母,遂滅天性之恩,夫安有廉介之可言乎?若其見生鵝而頻顣,尤不足論其義與不義也。孔子大聖也,人有生鯉蒸豚之饋,則輒受之,夫豈不意,而孔子行之?以此觀之,則仲子之行,似廉而非廉,其非中行之道可知,以孟子眷眷憂道之心,豈不辭闢而力排之乎?是以君子之道,惡夫執一,貴乎得中,時然後行,則動靜云爲,無不一一中節,無過不及之差矣。伏願殿下,深留聖意於大中常久之道焉。上曰,史官就座。仍命退,諸臣以次退出。
上在慶熙宮。停常參·經筵。
李敦榮啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金陽淳曰,召對爲之。
傳于洪遠謨曰,此儒賢雖未嘗一番簉朝,平日朝家之禮遇,果何如也?今聞長逝,極爲驚愴。故贊善吳熙常家喪需,考例從優輸送事,分付。
張敎根啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
洪遠謨,以弘文館言啓曰,下番闕直,事甚未安。副修撰金羽根·金大根,竝卽牌招,以爲推移入直之地,何如?傳曰,允。
以副修撰金羽根·金大根牌不進罷職傳旨,傳于洪遠謨曰,只推。
兵曹啓目,粘連觀此京畿暗行御史李是遠書啓,則前水使李鼎會段,過於長厚,短於覺察,船政不修而褊裨欺蔽,賑惠未究而監色濁亂是如爲白乎旀。水原前中軍申命源段,政委猾校,門多雜流,荒年酒禁,朝令至嚴,而公行買賣,一任榷利之戚屬,多差裨將,反撓無辜之饒民是如爲白有臥乎所。或欺〈蔽〉濁亂,難免不察之失,或禁飭不嚴,反歸饒民之科,竝施罷職之典爲白乎旀。注文僉使高永翼段,冒禁酣酗,懲稅料販是如爲白有臥乎所,事係不法,令該府拿問嚴勘爲白乎旀。文殊別將鄭慶基段,老慾無厭,殘卒難支是如爲白有臥乎所,無厭之慾,致使殘卒而難支,施以罷黜之典爲白乎旀。大興中軍洪永模段,飢歲營屬,撫摩失宜是如爲白乎旀,草芝僉使李象鼎段,已施懲勵,改之則善是如爲白乎旀,濟物萬戶高學信段,頗有氣力,怨難盡信是如爲白乎旀,長峯萬戶朴南壽段,鎭務無闕,瑣謗難信是如爲白有臥乎所。或欠營屬之撫摩,或經繡衣之懲勵,或有怨謗之疑信,上項中軍及三鎭將,竝從重推考爲白乎旀。龍津前萬戶崔擎天段,來自遐方,出義補賑,島民土卒,無不稱訟,合有嘉奬是如爲白有臥乎所,出義補賑,至騰民卒之稱訟,似當施以相當職調用之典爲白乎旀。江華中軍金善永段,綜詳之資,銳意蘇捄,端緖已尋,成績可期是如爲白有臥乎所,蘇捄已著綜詳,成績亦有端緖,亦當施以兒馬帖賜給之典爲白乎矣,係干恩賞,不敢擅便,上裁敎是白乎旀。廣州前中軍李允德段,身故勿論爲白乎旀,其餘閫帥·中軍·別將·監牧官等,別無優績,亦無顯疵,竝只置之爲白乎旀。今此書啓中水原中軍申命源之源字,以元字書之,奏御文字,有此不審,當該御史李是遠推考警責,何如?判付。啓,依回啓施行爲良如敎。
朴永元,以義禁府言啓曰,注文僉使高永翼,拿問嚴勘事,傳旨啓下矣。高永翼時在任所,依例發遣府書吏,交代後拿來,何如?傳曰,待待命拿囚。
又以刑曹言啓曰,因京畿暗行御史李是遠別單,備邊司草記內,作奸之幕屬傔從,令攸司嚴覈勘處,允下矣。繡單論列之諸人,方自臣曹捉來嚴覈,而其中徐冀輔·李會彬·李承道,係是朝官,依例移送義禁府之意,敢啓。傳曰,知道。
義禁府啓目,粘連向前沈英錫段,凡有公役,自官先進排後受價是白乎則,儲置錢近數百兩,猶可付之邑例是白乎矣,陵役所重,何如,而當初民貸,已是可駭,末梢區劃之後,百餘兩之尙未準給,論以法意,合施借貸之律是乎遣。廣置捕校,扶護勒葬,下屬索賂,民産隨蕩等諸般論列,已有繡啓,竝以本律照律爲白乎旀。徐有素段,濫報穀徵補賑資之不爲施行,繡關事今當論勘是白乎矣,事關前倅,而前倅姑未就囚,容俟前倅之納供,竝與此囚,而同爲議處何如爲白乎旀。李顯夔段,災結之濫報與査得條,合六十結零,繡啓亦以爲添補賑資是白乎乃,災結法意至嚴,雖公用以私用論,載在通編是白遣,賑餘條二千兩零,反以六百兩加下樣磨勘,願納錢三千兩中一千兩,初不輸來,囚供雖爲發明,繡査旣有指的,以此照律爲白乎旀。林顯喆段,俵災不均,分賑甚麤,捐瘠之夥多,文簿之淆亂,至登繡論,難逭其罪,以此照律爲白乎旀。李時佐段,摘發年久之民塚,徵斂罰錢是白兺除良,饒民四人處,勒捧二百兩,誠爲可駭,計贓照律爲白乎旀。吳淳常段,獄訟之非賂不成,任窠之非錢不差,空穀還租之勒給賑口,粧成文簿者,俱極駭然是白乎矣,繡啓中特無數爻之指陳,本律良中,雖不得計贓是白乎乃。巡雇租之詳定買用,而三百兩剩餘,俵下災之下屬偸弄,而二十結入己,論其所犯,各有原律,以此照律,何如?判付。啓,依允。又啓目,粘連向前徐羲輔亦,雖無當年新逋,而零逋自在,不可以收殺之稍多,有所參恕,已有道啓,以此照律,何如?判付。啓,依允。又啓目,粘連向前柳相弼段,減削災政,過半白徵,囚供極口發明是白乎乃,捐瘠之多,最於漢北,賑簿之濫數懸縮,至爲折租一千餘包,繡啓已有論斷,以此照律爲白乎旀。金履疇段,訟以囑成,任必賂差,傾産充慾,非理勒貸,乞債班民,移怒其父等事,觀此繡啓,旣無指陳數爻者,則今當議讞,雖不得以本律計數照勘是白乎矣,違法之罪,在所難免,以此照律爲白乎旀。李善永段,繡啓論列中鑄所事,前道臣李羲準捧供跋辭中,纔請行査矣,此囚段,竝與賑還諸條所犯,而退于議處,何如?判付。啓,依允。又啓目,坡州牧〈使〉吳致勛原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。又啓目,前朔寧郡守金時中,前陽城縣監張燮元等原情云云。傳旨問目內辭緣,泛稱遲晩。張燮元段,刑推得情,金時中段,所當請刑是白乎矣,醫官二品以上,勿爲請刑,載在大典通編,議處,何如?判付。啓,依允爲旀,張燮元段,除刑推議處爲良如敎。又啓目,京畿前監司李羲準,開城前留守李鼎臣,江華前留守申緯等原情云云。傳旨問目內辭緣,泛稱遲晩,所當直請議處,而諸供純是自引,問目內辭意,俱不條陳是白如乎,繡啓本自體重,而宰臣之直爲勘斷,亦關體段,請査則拘於定式,臣府固不敢擅便是白乎矣,行査之前,無以議律,行査一款,令廟堂稟處,何如?判付。啓,依允。
癸巳十月初八日未時,上御興政堂。召對入侍時,參贊官金陽淳,侍讀官李垿,檢討官黃,待敎金學性,假注書趙秉恒,記事官徐憲淳·曺雲承,各持孟子第三卷,以次進伏訖。上曰,開卷讀之。垿讀自以母則不食,止充其操者也。上曰,文義陳之。垿起伏奏曰,孟子旣推仲子爲齊之巨擘,又於盡心篇,許以不義不受,則仲子亦廉之類也,而特未得其正者也。廉而得其正,則孟子豈至於重言蚓操而闢之不已乎?大抵聖賢用工,惡夫似者之亂眞故也。如使眞有廉士,矜式名節,一人廉一家廉,以至一國興廉,則齊國其庶幾亦可能也,非不能也。顧今聖明之世,廉潔自修者,必多其人,伏願殿下,審擇而取用之,使之矜式一世焉。上命掩卷。陽淳起伏奏曰,贊善吳熙常,昨日卒逝矣。爵品所拘,雖無該曹草記,儒質係是朝家禮遇之人,故敢此仰達矣。上曰,史官就座。仍命退,諸臣以次退出。
上在慶熙宮。停常參·經筵。
朴永元,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,玉堂備員間,視事頉稟之意,敢啓。傳曰,知道。
張敎根啓曰,合辭許久闕啓,事甚未安。除在外·未署經·疏批未下外,未肅拜·呈告人員,竝卽牌招,何如?傳曰,允。
又啓曰,司諫尹錫永疏批已下,一體牌招,何如?傳曰,允。
兪星煥啓曰,臣星煥,依定式進詣香室,奉審香祝櫃·祝板袱子則精潔之意,敢啓。傳曰,知道。
朴永元啓曰,臣永元,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
兪星煥,以弘文館言啓曰,下番闕直,事甚未安。副修撰金羽根·金大根,旣有只推之命,竝卽牌招,以爲推移入直之地,何如?傳曰,竝許遞,前望單子入之,待下批,牌招察任。
玉堂前望單子入之,副修撰洪祐順·金大坤落點。
兪星煥,以弘文館言啓曰,修撰一員未差,副修撰洪祐順·金大坤在外,下番闕直,事甚未安。修撰黃,卽爲牌招入直,何如?傳曰,允。
以修撰黃牌不進罷職傳旨,傳于兪星煥曰,只推。
兪星煥啓曰,吏曹郞廳來言,臺諫有闕,政事,取稟。傳曰,政官牌招開政。
兪星煥,以弘文館言啓曰,新除授副修撰洪祐順,時在京畿高陽地,金大坤時在慶尙道昌寧地,經筵入番事緊,請竝斯速乘馹上來事,下諭。傳曰,竝許遞,今日政差出。
有政。吏批,判書朴宗薰進,參判金蘭淳,參議李憲球竝牌不進,同副承旨兪星煥進。以宋應龍爲獻納,金大根爲副校理,權用經爲修撰,黃基安·姜必魯爲副修撰,尹孟烈爲典籍,金汝淳·李彦柱爲假引儀。
兵批,判書徐耕輔病,參判李志淵入直進,參議洪祐燮,參知李寅敎病,右副承旨李敦榮進。副護軍金盛淵,副司直李明緖·金基周·林永洙·李鎭默·朴敏樹·姜必魯,副司果宋應龍·金羽根·金大根·洪祐順·金大坤·金洛駿,以上竝單付。
張敎根啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
以吏曹參議李憲球牌不進罷職傳旨,傳于兪星煥曰,只推。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
朴永元,以備邊司言啓曰,繡啓所論之毋得更請道査,雖有年前飭禁,而宰列之臣,事體稍異,奏當之地,直爲議律,宜有鄭重。依府啓令該道道臣及各該守臣行査登聞後,自該府勘處,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上稱量,綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以扈衛廳大將意啓曰,別將金鉉弼,身病猝重,勢難察任,改差,何如?傳曰,允。
又以御營廳言啓曰,今十月初九日騎士都試時,各技優等人,別單書入之意,敢啓。傳曰,知道。
張敎根,以義禁府言啓曰,刑曹啓辭內,因京畿暗行御史李是遠別單備邊司草記內,作奸之幕屬傔從,令攸司嚴覈勘處事,允下矣。其中徐冀輔·李會彬·李承道,係是朝官,依例移送義禁府事,批旨內知道事,命下矣。李承道今方待命拿囚,徐冀輔下去京畿廣州地,李會彬下去公忠道連山地云,依例發遣府書吏·羅將,竝拿來,何如?傳曰,待待命拿囚。
司諫尹錫永疏曰,伏以臣庸愚湔劣,最居人下,淸朝耳目之任,初不近似,而前月濫叨亞憲特除,召牌之下,繼有嚴命,章皇出肅,仍參聯啓矣,未伏違傲之罪,遽蒙遞改之恩,臣誠感惶靡措。曾未幾何,薇垣特旨,忽下於荒廬病伏之中,華誥聯翩,庚牌踵臨,臣敢不蹶趨承,以伸分義,而第臣本以樗櫟無用之材,兼當蒲柳先衰之時,素抱貞疾,發作無常,近因風寒所祟,一倍添劇,痰氣升降,左右牽引,房闥之內,蠢動無路。疾痛必呼父母,卽是常情之所不免,今臣以若癃病實狀,安得不呼號於君父之前乎?玆敢不避猥屑,悉暴情懇。伏乞天地父母,俯垂鑑諒,特許鐫遞臣職,俾得以安微分,以延殘喘焉。臣於丐免之章,不宜贅他,而事在目下不容泯默,敢此尾陳,惟聖明澄省焉。臣竊伏念年値大無,三路議賑,顧民勢之遑急,若大命之近止,以聖上如傷若保之至仁,渙發絲綸,捐出帑藏,瞻聆攸及,孰不感涕?若其布宣德意,推廣惠澤,卽方伯守宰之職,而九重深邃,宵旰憂惕,詢于左右,分遣繡衣,蓋以民間之幽隱,無由自達,長吏之臧否,易於決實故耳。凡此膺是命而持斧而出者,惟當慨然淬礪,精白對揚,大副我殿下委寄之重,而一或反是,陰售挾雜,則欺君欺天,何所不至?今玆京畿御史李是遠者,聖朝拂拭之恩,若偏於渠,渠之一半分報答,卽今日是任也,而何其孤負若此,如以爲此時可行胸臆乎,則吁其不良之甚矣。鄙瑣之事,陰祕之行,爲一道之唾罵,貽朝廷之差恥者,有不可一一枚擧,而若其蔑法無嚴,營私濟己之涉於心跡,塗於耳目之莫可掩覆處,竝諉遂事,置不規正,則聖明何由照燭,來後曷爲鑑戒?渠之跳踉之習,亦安使知警乎?暗行者,卽藏踪密探之謂,而及夫不得已露跡處,豈其多乎哉,而畿甸三十七官,計其出道,爲二十餘處,則邑屬村氓,皆能識面,廚傳馹遞,不勝貽弊,已不免大違潛行之義。而謂以省墓,盛列威儀,官備祭物,伐草之時,調發役丁,已是前所未聞之事,歸家而支供絡續,發倉而私貸狼藉。至於松都·江華之徵債,大播惡聲,果川·廣州之頉伍,奚所依據?苟有顧忌之心,焉敢乃已?每於露跡之時,姻親族黨之送馬邀來者,如非推奴奪田之事,皆是反訟逞憾之擧,而推捉相望,賄賂隨之,於是乎從人之討索無限,列郡之蕩殘可知。而安山之直狀啓,陽城之先封庫,此由眛例,何足深責,而潛入京城,留宿鄕廬,卽自有御史以來所未曾聞見,而傳說之藉藉者,渠亦自知,而浮言之云云者,豈忍提道?乃其先發之計,未免反拙之歸,而況其狼戾之性,自有種子,目無朝廷,待人太薄。論斷之際,專不審愼,書啓一出,莫不駭憤。別單之猥雜冗濫,已無可言,而亦有托公營私之迹,此而不嚴加處分,則無以謝衆人之心。臣謂李是遠亟施屛裔之典。而因此而又有不容終默者。黃之鄙陋荒雜,本不足備數於人,而不體重寄之意,敢售濟私之計,褒貶之倒置,公議尙沸,賂物之傳授,衆目莫掩。且況張樂醵飮,是豈監賑之行所可忍爲者乎?諒非細事,可勝寒心?洪羲錫之以拔身蔭塗,曾被繡論之蹤,其所殫竭,宜倍餘人,而從者索賂之說,遍于海境,貽羞莫甚,推此一事,其溺職可知。臣謂湖西右道御史黃,海西御史洪羲錫,亦施刊削之典,斷不可已也。至於金箕晩,則苟欲責備,難免草率,又安得無警?一體施以譴罷,宜矣。今臣所陳,豈有私惡而然?特以國家之所維持,朝紳之所藉手,卽紀綱也事體也,一有漫漶,後弊莫遏故也。愚臣之所眷眷不已者,亶由是耳,惟聖上勿以人廢言。臣無任云云。答曰,省疏具悉。論人已甚,本非美事,爾言不又近之乎?不允。勿辭察職。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
張敎根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,左承旨朴永元,今日不爲仕進,卽爲牌招,何如?傳曰,允。
張敎根啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
又啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
以左承旨朴永元牌不進罷職傳旨,傳于張敎根曰,只推。
以全羅監司徐有榘狀啓,長興府人物渰死事,傳于李敦榮曰,人物之一時渰歿,殊甚矜惻。元恤典外,別加顧助,如有生前身還布,竝蕩減事,分付。
兪星煥,以弘文館言啓曰,下番闕直,事甚未安。新除授副修撰黃基安,卽爲牌招入直,何如?傳曰,允。
又以弘文館言啓曰,新除授修撰權用經,時在公忠道淸風地,副修撰姜必魯,時在慶尙道安東地,經筵入番事緊,請竝斯速乘馹上來事,下諭。傳曰,竝許遞,前望單子入之,待下批,牌招察任。
以副修撰黃基安牌不進罷職傳旨,傳于兪星煥曰,只推。
金陽淳,以內醫院都提調·提調意啓曰,年例各殿·宮進上臘藥所入,牛黃捌拾柒部玖分壹里捌毫,麝香貳百參拾參部參分參里參毫,竝令戶曹·宣惠廳進排,而丙申定式牛黃貳拾部柒分肆里捌毫,以本院春秋兩等元貢中,取用,何如?傳曰,允。
張敎根,以都摠府言啓曰,副摠管李忠運,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,竹山府使有闕之代,亦依日前草記申飭,令該曹口傳各別擇差,待下批使之當日辭朝,何如?傳曰,允。
又以訓鍊都監言啓曰,本局從事官黃,身病甚重,勢難察任,改差,何如?傳曰,允。
義禁府照目,粘連竹山前府使徐羲輔矣本府議啓內,雖無當年新逋,而零逋之自在,不可以收殺之稍多,有所參恕,已有道啓。以此照律,罪杖一百收贖,告身盡行追奪,徒三年定配,勿揀赦前,私罪。奉敎依允爲旀,功減一等爲良如敎。又照目,粘連楊州牧使柳相弼,交河郡守金履疇等矣本府議啓內,柳相弼段,減削災政,過半白徵,囚供極口發明是白乎矣,捐瘠之多,最於漢北,賑簿之濫數懸縮,至爲折租一千餘包,繡啓已有論斷,以此照律爲白乎旀。金履疇段,訟以囑成,任必賂差,傾産充慾,非理勒貸,乞債班民,移怒其父等事,觀此繡啓,旣無指陳數爻者,則今當議讞,雖不得以本律計數照勘是白乎矣,違法之罪,在所難免,以此照律罪。柳相弼段,以補賑處張數爻律,杖八十收贖,告身盡行追奪,徒二年定配,金履疇段,以制書有違律,杖一百收贖,告身盡行追奪,竝只私罪。奉敎依允爲旀,竝只功減一等爲良如敎。又照目,粘連楊州前牧使沈英錫,竹山府使李顯夔,富平前府使林顯喆,金浦前郡守李時佐,陰竹前縣監吳淳常等矣本府議啓內,沈英錫段,凡有公役,自官先進排後受價是白乎則,儲置錢近數百兩,猶可付之邑例是白乎矣,陵役所重,何如,而當初民貸,已是可駭,末稍區劃之後,百餘兩之尙未準給,論以法意,合施借貸之律是白遣。廣置捕校,扶護勒葬,下屬索賂,民産隨蕩等諸般論列,已有繡啓,竝以本律照律爲白乎旀。李顯夔段,災結之濫報與査得條合六十結零,繡啓亦以爲添補賑資是白乎乃,災結法意甚嚴,雖公用以私用論,載在通編是白遣,賑餘條二千兩零,反以六百兩加下樣磨勘,願納錢三千兩中,一千兩初不輸來,囚供雖爲發明,繡査旣有指的,以此照律爲白乎旀。林顯喆段,俵災不均,分賑甚麤,捐瘠之夥多,文簿之淆亂,至登繡論,難逭其罪,以此照律爲白乎旀。李時佐段,摘發年久之民塚,徵斂罰錢是白兺除良,饒民四人處,勒捧二百兩,誠爲可駭,計贓照律爲白乎旀。吳淳尙段,獄訟之非賂不成,任窠之非錢不差,空殼還租之勒給賑口,粧成文簿者,俱極駭然是白乎矣。繡啓中特無數爻之指陳,本律良中,雖不得計贓是白乎乃,巡雇租之詳定買用而三百兩剩餘,俵下災之下屬偸弄而二十結入己,論其所犯,各有原律。以此照律,罪,沈英錫段,以借貨律杖七十,又以不應爲律杖八十,從重論,杖八十收贖,奪告身三等。李顯夔段,以補賑虛張數爻律,杖八十徒二年定配,以其母年七十七無兄弟獨身,依律文收贖,而告身盡行追奪,又以實結隱漏律,五年禁錮。林顯喆段,以不應爲事理重律,杖八十收贖,奪告身三等。李時佐段,以受贓律,杖八十收贖,奪告身三等。吳淳常段,以受贓律,杖九十收贖,奪告身四等,又以實結隱漏律,三年禁錮,竝以私罪。奉敎依允爲旀,沈英錫段,功議各減一等,李顯夔·林顯喆·李時佐·吳淳常等段,竝只功減一等爲良如敎。又啓目,粘連,向前吳致勛亦,抄饑之多漏,貿米之和水,非但賑惠之未究兺除良,折租九百餘石,又有現露於營勘賑簿之外者,由前由後,焉逭其罪?以此照律,何如?判付。啓,依允。又啓目,粘連向前金時中段,死囚逃躱,三年不捕,火粟千金,八月預收,災結不待俵下,而出秩督捧是白如可,分數還給,中間消融是白遣。三巡救急者,卽是拔還債賣鄕錢,而那用還穀是白兺除良,補庫革罷後,四年餘在條六百餘兩,盡歸私用之諸般所犯,竝只計贓照律爲白乎旀。張燮元段,營勘之賑簿,追改於經月之後,運來之賑穀,載送於舍音之船是白兺除良,米牟太三十石零及米六十餘石·錢一百五十餘兩之乾沒者,或拙於該色之招,或入於査簿之中是白遣。兩年收逋還錢近二千兩,或貸於由吏,或給於奴令,而外此加下八十一兩之高價作米,詳定換用,還牟一百餘石之稱以色落,出庫爛用者,俱有本律,以此照律,何如?判付。啓,依允。又啓目,振威縣令李儒勝原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
義禁府照目,粘連坡州前牧使吳致勛矣本府議啓內,抄飢之多漏,貿米之和水,非但賑惠之未究兺除良,折租九百餘石,又有現露於營勘賑簿之外者,由前由後,焉逭其罪?以此照律,罪杖八十收贖,告身盡行追奪,徒二年定配,私罪。奉敎依允爲旀,功減一等爲良如敎。又照目,粘連朔寧前郡守金時中,陽城前縣監張燮元等矣本府議啓內,金時中段,死囚逃躱,三年不捕,火粟千金,八月預收,災結不待俵下,而出秩督捧是白如可,分數還給,中間消融是白遣。三巡救急者,卽是拔還債賣鄕錢,而那用還穀是白兺除良,補庫革罷後,四年餘在條六百餘兩,盡歸私用之諸般所犯,竝只計贓照律爲白乎旀。張燮元段,營勘之賑簿,追改於經月之後,運來之賑穀,載送於舍音之船是白兺除良,米牟太三十石零及米六十餘石·錢一百五十餘兩之乾沒者,或出於該色之招,或入於査簿之中是白遣。兩年收逋還錢近二千兩,或貸於由吏,或給於奴令,而外此加下八十一兩之高價作米,詳定換用,還牟一百餘石之稱以色落,出庫爛用者,俱有本律。以此照律,罪,金時中段,以不枉法贓一百貫,杖一百收贖,告身盡行追奪,流二千里定配,張燮元段,以不枉法贓一百二十貫,杖一百收贖,告身盡行追奪,流三千里定配,竝只私罪。啓,竝依允,功減一等爲旀,金時中段,收贖放送爲良如敎。又啓目,粘連向前李儒勝亦,海倉米租,吏欲偸弄,而曚然不察,至登繡啓,不可以異於躬犯,有所參恕,以此照律,何如?判付。啓,依允。
張敎根,以義禁府言啓曰,備邊司啓辭內,繡啓所論之毋得更請道査,雖有年前飭禁,而宰列之臣,事體稍異,奏當之地,直爲議律,宜有鄭重,依府啓令該道道臣及各該守臣行査登聞後,自該府勘處事,允下矣。以此辭意,自臣府今方行會於各該道·守臣處,而時囚罪人李羲準·李鼎臣·申緯等,査啓前,竝依例保放之意,敢啓。傳曰,知道。
又以義禁府言啓曰,因本府啓目,時囚罪人徐有素,容俟有倅之納供,同爲議處事,判付內允下矣。徐有素議處前,依例保放之意,敢啓。傳曰,知道。
又以義禁府言啓曰,時囚罪人柳相弼,杖八十,徒二年定配,徐羲輔,杖一百,徒三年定配,勿揀赦前,照律公事判付內,依允,竝功減一等事,命下矣。柳相弼功減一等,杖七十收贖,告身盡行追奪,黃海道平山府金巖驛徒一年半定配,徐羲輔功減一等,杖九十收贖,告身盡行追奪,黃海道鳳山郡劍水驛徒二年半定配,勿揀赦前,而以議啓〈內〉辭意,俱罪目,依例發遣府書吏,押送于各其配所,何如?傳曰,允。
上在慶熙宮。停常參·經筵。
自開東至辰時,有霧氣。
洪遠謨啓曰,合辭許久關啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨李敦榮,今日不爲仕進,卽爲牌招,何如?傳曰,允。
兪星煥,以弘文館言啓曰,下番闕直,事甚未安。修撰黃,副修撰黃基安,旣有只推之命,竝卽牌招,以爲推移入直,新除授副校理金大根,一體牌招察任,何如?傳曰,允。
兪星煥啓曰,明日常參·經筵,取稟。傳曰,停。
又啓曰,卽者校理李垿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
玉堂前望單子入之,修撰林永洙,副修撰李鼎在落點。
以修撰林永洙·黃,副修撰李鼎在·黃基安牌不進罷職傳旨,傳于兪星煥曰,只推。
兪星煥,以弘文館言啓曰,下番闕直,事甚未安。修撰黃·林永洙,副修撰黃基安·李鼎在,旣有只推之命,竝卽牌招,以爲推移入直之地,何如?傳曰,允。
傳于兪星煥曰,畿·湖年形,又此荐歉,民生之困瘁,國計之罔涯,思之寒心。苟有一分紓力之道,何惜不爲乎?中宮殿日下雉·鮮,戊子新磨鍊條,自今爲始,永許停減,以示節用之一端。廟堂須體此意,凡可以裁省,而無害於事體,有益於民國者,徒長爛商,以爲對揚之地事,分付。
洪遠謨啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于洪遠謨曰,只推。
以右副承旨李敦榮牌不進罷職傳旨,傳于洪遠謨曰,只推。
以修撰黃·林永洙,副修撰黃基安·李鼎在再牌不進罷職傳旨,傳于兪星煥曰,只推。
吏曹口傳政事,以洪建錫爲竹山府使。
洪遠謨,以兵曹言啓曰,文臣兼宣傳官朴承輝,病難供職,呈狀乞遞,守門將金仁銑,除授在外,過限未上來,竝改差,何如?傳曰,允。
又以義禁府言啓曰,時囚罪人吳致勛,杖八十徒二年定配照律公事判付內,依允,功減一等事,命下矣。吳致勛功減一等,杖七十收贖,告身盡行追奪,黃海道瑞興府龍泉驛徒一年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,因本府啓目,時囚罪人李善永追後議處事,判付內依允矣。李善永鑄所事査啓前,姑爲保放之意,敢啓。傳曰,知道。
又以義禁府言啓曰,卽者時囚罪人張燮元戶奴呈狀內,其上典張燮元母年七十七歲,無兄弟獨身云。取考律文,則大明律犯罪存留養親條,有曰父母老疾,應侍家無以次成丁者,若犯徒流,止杖一百,餘罪收贖矣。張燮元定配,依律文收贖,告身盡行追奪,放送之意,敢啓。傳曰,知道。
義禁府照目,粘連振威縣令李儒勝矣本府議啓內,海倉米租,吏欲偸弄,而朦然不察,至登繡啓,不可以異於躬犯,有所參恕。以此照律,罪笞五十收贖,解見任別敍,私罪。奉敎依允爲旀,功減一等爲良如敎。又啓目,楊根郡守趙鎭鋼原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,江華裨將前主簿李承道原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
校理李垿疏曰,伏以臣父老病,寧日恒少,而今當節序之交換,又値日候之不調,素患痰癖之症,一倍添劇,食飮專却,轉側須人,家僮踵至,促臣歸見。臣於持被之中,聞此急報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以照法紀焉。臣無任云云。省疏具悉。爾其勿辭救護。
上在慶熙宮。停常參·經筵。
朴永元,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴永元啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪星煥啓曰,玉堂備員間,視事頉稟之意,敢啓。傳曰,知道。
金陽淳啓曰,右副承旨李敦榮,今日不爲仕進,卽爲牌招,何如?傳曰,允。
兪星煥,以弘文館言啓曰,下番闕直,事甚未安。修撰黃·林永洙,副修撰黃基安·李鼎在,旣有只推之命,竝卽牌招,以爲推移入直之地,何如?傳曰,允。
兪星煥啓曰,明日常參·經筵,取稟。傳曰,停。
以右副承旨李敦榮牌不進罷職傳旨,傳于金陽淳曰,許遞,前望單子入之。
承旨前望單子入之,南履懋落點。
金陽淳啓曰,新除授右承旨南履懋,卽爲牌招,何如?傳曰,允。
朴永元啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于朴永元曰,只推。
以修撰黃,副修撰李鼎在牌不進罷職傳旨,傳于兪星煥曰,只推。
以漢城府別單,民幕失火·人命致死事,傳于洪遠謨曰,殊甚慘惻,令賑廳別加顧恤事,分付。
金陽淳,以內醫院都提調·提調意啓曰,前議藥同參金時中,單付本職事,命下矣。依下敎前議藥同參金時中,令該曹口傳付軍職,冠帶常仕之意,敢啓。傳曰,知道。
兵曹口傳政事,護軍單金時中。
兪星煥,以禮曹言啓曰,傳曰,畿·湖年形,又此荐歉,民生之困悴,國計之罔涯,思之寒心。苟有一分紓力之道,何惜不爲乎?中宮殿日下雉鮮,戊子新磨鍊條,自今爲始,永許停減,以示節用之一端。廟堂須體此意,凡可以裁省,而無害於事體,有益於民國者,從長爛商,以爲對揚之地事,分付事,命下矣。謹稽謄錄,則戊子年日下雉鮮磨鍊時,朔望雉鮮減下矣。日下雉鮮,自今停減,朔望雉鮮,還爲磨鍊,別單書入之意,敢啓。傳曰,知道。
義禁府啓目,粘連向前趙鎭剛亦,賑餘穀發賣錢之營勘外査得者,已過千數,不可以囚供之發明,有所參恕。以此照律,何如?判付。啓,依允。又啓目,粘連向前李承道亦,災政之捧賂濁亂,繡啓旣無枚擧其數爻,則雖不得計贓是白乎乃,不可以囚供而粧撰,有所容貸。以此照律,何如?判付。啓,依允。又啓目,驪州前牧使閔致成,安山前郡守洪喆等原情云云。傳旨問目內辭緣,泛稱遲晩。閔致成段,所當請刑是白乎矣,曾經侍從,勿爲請刑,載在大典通編,議處,洪喆段,刑推得情,何如?判付。啓,洪喆段,除刑推議處爲旀,閔致成段,與諸宰臣,一體行査爲良如敎。
上在慶熙宮。停常參·經筵。
自辰時至人定,灑雨下雨,測雨器水深一寸二分。
張敎根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪星煥啓曰,明日親臨方物看品相値,視事頉稟之意,敢啓。傳曰,知道。
備忘記,楊州牧使洪羲祖下直,長弓一張,長箭一部,片箭一部,筒兒一箇賜給。
兪星煥啓曰,明日親臨方物看品處所,以何處爲之乎?敢稟。傳曰,便殿爲之。
兪星煥,以議政府領左相意啓曰,明日方物看品時,政府西壁,當爲進參,而左參贊洪羲俊在外,右參贊趙寅永有實故,無以備員開坐。竝姑許遞,令該曹以在京無故人口傳差出,仍令政院,待下批,牌招,以爲進參之地,何如?傳曰,允。
吏曹口傳政事,以金箕殷爲左參贊,徐能輔爲右參贊。
張敎根啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
吏曹口傳政事,左參贊單徐能輔,右參贊單金箕殷。
張敎根,以義禁府言啓曰,時囚罪人閔致成原情公事判付內,與宰臣一體行査事,命下矣。閔致成行査間,姑爲保放之意,敢啓。傳曰,知道。
上在慶熙宮。停常參·經筵。
兪星煥啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于兪星煥曰,禮房承旨,馳詣宗廟·景慕宮,奉審摘奸以來。
張敎根啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
兵曹口傳政事,大護軍單趙寅永。
張敎根啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
兪星煥,以奎章閣言啓曰,明日卽奎章閣冬孟朔大奉審日次,時原任閣臣,依節目進詣擧行之意,敢啓。傳曰,知道。
朴永元,以議政府左參贊意啓曰,今日方物看品時,六曹堂上當爲進參,而吏曹判書朴宗薰,參判金蘭淳病不來,參議李憲球服制。判書朴宗薰,參判金蘭淳,令政院竝卽牌招,以爲同參之地,何如?傳曰,允。
又以都摠府言啓曰,副摠管李德鉉,以工曹參判,方物封裹進參事,議政府晝仕出去之意,敢啓。傳曰,知道。
洪遠謨,以賑恤廳言啓曰,謹依漢城府別單判付,西部燒死民人四名,各布一疋·錢二兩,恤典分給之意,敢啓。傳曰,知道。
義禁府啓目,水原裨將前五衛將徐冀輔·李會彬等原情云云。問目內辭緣,泛稱遲晩,竝只刑推得情,何如?判付。啓,竝只除刑推,議處爲良如敎。又啓目,粘連向前洪喆亦,災政則白徵,賑口則減削,厚招民怨,官門會哭,而律無當條是白乎矣,區劃穀之剩餘査出,旣至數百,留庫條之加分取耗,又過百石,竝只計贓爲白乎旀,至於刑杖濫酷檢督,致命段置亦,不可以囚供之發明,有所容恕。以此照律,何如?判付。啓,依允。又啓目,粘連江華裨將前主簿李承道矣本府議啓內,災政之捧賂濁亂,繡啓旣無枚擧其數爻,則雖不得計贓是白乎乃,不可以囚供之粧撰,有所容貸。以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又照目,粘連楊根郡守趙鎭剛矣本府議啓內,賑餘穀發賣錢之營勘外査得者,已過千數,不可以囚供之發明,有所參恕。以此照律,罪杖八十收贖,告身盡行追奪,徒二年定配,私罪。奉敎依允爲旀,功議各減一等爲良如敎。
義禁府照目,粘連安山前郡守洪喆矣本府議啓內,災政則白徵,賑口則減削,厚招民怨,官門會哭,而律無當條是白乎矣,區劃穀之餘剩査出,旣至數百,留庫條之加分取耗,又過百石,竝只計贓爲白乎旀,至於刑杖濫酷檢督,致命段置亦,不可以囚供之發明,有所容恕。以此照律,罪從重論,杖一百收贖,告身盡行追奪,永不敍用,私罪。奉敎依允爲旀,功減一等爲良如敎。又啓目,粘連向前徐冀輔·李會彬等亦,身爲褊裨,符同下屬,以錢以穀,立本取剩,曰偸曰輸,至登繡啓,欺官私取之罪,極爲駭痛是白遣,且其幻弄之數,或爲七百,或爲一千。竝只計贓照律,何如?判付。啓,依允。
張敎根,以義禁府言啓曰,時囚罪人趙鎭剛,杖八十徒二年定配照律公事,判付內,依允,功議各減一等事,命下矣。趙鎭剛功議各減,杖六十收贖,告身盡行追奪,公忠道鎭川縣長楊驛徒一年定配,而以議啓內辭意,具罪目,依例發遣府羅將,押送配所,何如?傳曰,允。
癸巳十月十四日辰時,上御興政堂。方物看品入侍時,左承旨朴永元,右承旨南履懋,左副承旨洪遠謨,右副承旨張敎根,假注書李鼎敍·趙秉恒,記事官徐憲淳·曺雲承,待敎金學性,以次進伏訖。上曰,史官分左右。永元進前奏曰,都承旨不爲仕進,事當請牌備員,而以嫌不得進參,故不爲啓辭矣。上曰,一員何不入來乎?永元曰,以禮房承旨,宗廟·景慕宮奉審進去矣。遠謨奏曰,方物盡爲待令矣。上曰,以次入之。遠謨以次奉進,至白綿紙奏曰,紙品稍劣,退之,何如?上曰,唯。看品訖,永元奏曰,封裹時,禮房當爲進參,而廟宮奉審進去,封裹則小臣當爲進去矣。上曰,史官就座。仍命退,諸臣以次退出。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
張敎根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,停。
張敎根啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
金陽淳啓曰,左承旨朴永元,今日不爲仕進,卽爲牌招,何如?傳曰,允。
備忘記,天摩僉使金在根下直,長弓一張·長前一部·片箭一部·筒兒一箇賜給。
傳于張敎根曰,大臣·備局堂上引見。
傳于張敎根曰,召對爲之。
張敎根啓曰,命召親納,例也,而前左邊捕盜大將金煐,謂有身病,使其軍官替納,事甚未安。推考,何如?傳曰,允。
兵曹,以李維秀爲左邊捕盜大將。
張敎根啓曰,新除授左邊捕盜大將李惟秀,卽爲牌招,傳授命召及大將牌·傳令牌,何如?傳曰,允。
張敎根啓曰,卽見漢城府坐不坐單子,則連三日無緣不坐,詞訟劇地,委屬可悶。當該堂上竝推考,何如?傳曰,允。
以左承旨朴永元牌不進罷職傳旨,傳于兪星煥曰,只推。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
兪星煥,以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
張敎根,以義禁府言啓曰,京畿監司朴岐壽狀啓內,通津府使金魯甲,金浦郡守金㝡秀等罪狀,令該府拿問處之事,啓下矣。金魯甲·金㝡秀,俱在任所云,依例發遣府書吏·羅將,竝拿來,何如?傳曰,竝待待命拿囚。
義禁府照目粘連,水原裨將前五衛將徐冀輔,吏文學官李會彬等矣本府議啓內,身爲褊裨,符同下屬,以錢以穀,立本取剩,曰偸曰輸,至登繡啓,欺官私取之罪,極爲痛駭是白遣,且其幻弄之數,或爲七百,或爲一千。竝只計贓照律,罪,徐冀輔段,以七十貫,杖八十收贖,告身盡行追奪,徒二年定配,李會彬段,以一百貫,杖一百收贖,告身盡行追奪,流二千里定配,竝只私罪。奉敎依允爲旀,竝只功減一等爲良如敎。
修撰林永洙疏曰,伏以臣學淺識陋,百不猶人,而濫通科籍,夤緣倖會,柏府·瀛館,除旨聯翩,恩重邱山,報蔑絲毫。夫啓沃論思,黼黻聖猷,經幄之任也,端笏獻替,持議侃侃,臺閣之風也,臣果居一於此乎?特以我殿下洪造,不欲遺一物於覆燾之間,雖如臣無似庸品,亦爲收置於簪纓之末,謬恩每及,轉增惶蹙。惟以蹶趨走,承命爲恭,他不暇顧者,亦已屢矣。蒙遞未幾,館銜前望,特點又下,庚牌繼降,違傲是怵,章皇出肅,粗伸感激之忱,而況値頻開講筵,屢賜召接,文陛登對,抽演敷奏,苟非碩德弘儒,實無堪承之望。以臣菲才,濫叨匪據,若固有之,恬無知愧,則上而貽累於聖簡,下而取笑於淸朝,豈尋常細故也哉?臣揣分度力,實難蹲冒,悉暴衷素,乞賜鐫改焉。臣今丐免,何敢贅他,而至切之情,弸結於中,彷徨囁嚅,不忍不發,更事冒瀆。臣雖無狀,豈不知煩聽干恩之爲悚惶萬萬,而猶且不知止,臣情到此,吁亦慼矣。臣之老父,年今七十有二矣。質本羸脆,病又貞痼,居常凜綴,寧日鮮少,而臣家貧窶,素無恒産,調養之方,救護之節,未能如誠。向在戊子,猥陳憫迫之狀,得蒙許畀之澤,一之爲幸,何敢更瀆,而遞歸之後,依舊匱乏,朝晡之遑急,去益甚焉。如是之中,臣父年愈邁而病愈篤,若非刀圭滋補,筋力莫可收拾,而見今菽水之供,猶不能繼,蔘朮之劑,尙何暇論?方寸如灼,不避屢瀆之罪,冒死仰干於孝理之下。伏乞聖慈,俯垂矜憐,特命選部,畀臣一小邑,得遂便養之願焉。臣無任云云。省疏具悉。疏辭下該曹稟處。
癸巳十月十五日辰時,上御興政堂。藥房入診,大臣·備局堂上引見入侍時,都提調沈象奎,提調朴宗薰,副提調金陽淳,假注書李鼎敍,記事官徐憲淳·曺雲承,直閣吳取善,右副承旨張敎根,假注書趙秉恒,事變假注書卓宗述,領議政李相璜,行判中樞府事李羲甲,漢城判尹朴周壽,刑曹判書柳相亮,行護軍李惟秀,副校理金大根,以次進伏,醫官金壽仁·李亨基·李顯養·卞文燮,進伏楹外訖。上曰,史官分左右。相璜進前奏曰,日候甚寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世孫宮氣候,何如?上曰,一樣矣。上曰,醫官入診,可也。壽仁等以次診候訖,退伏楹外奏曰,脈候左右三部調均矣。象奎曰,湯劑則當退去議定矣。上曰,次對爲之。相璜曰,京畿監司朴岐壽,以道內甲午式戶籍與軍案,竝退限磨勘事,狀請令廟堂稟旨分付矣。戶籍·軍案,災歲退勘,亦多有他道已例,而畿省纔經大賑,今秋又未免失稔,此時勘費之責於災民,實屬當念。特許退勘於明年,以示寬恤之意,何如?上曰,依爲之。出擧條相璜曰,卽見江華留守金基常狀啓,則備陳本府歉荒,民情遑汲之狀,仍請本府府倉,及各宮各鎭堡,昨年停退各樣還米太,今姑仍停。新還當捧米太,最尤甚戶限三分二,尤甚戶限折半,之次戶三分一,以相當穀準折代捧,三營留餉,亦依本府例施行事,令廟堂稟旨分付矣。島農未免荐歉,而昨年停還之仍停,旣有南城已例,不可一施一否。至於新還之分等準代,及三營留餉事,年形民勢,難拘常格,竝依狀請許施,何如?上曰,依爲之。出擧條相璜曰,館學儒生生員洪邁燮等,疏陳故忠文公金祖淳德業事功之實,仍請建祠腏享之典,而批旨內,疏辭令廟堂稟處事,命下矣。崇德報功,晠世之彝典也。忠文公金祖淳,貞亮粹白,自釋褐之初,受知於先朝則哲之明,俯燭其忠信可仗,故至承憑几之末命。秉義理之公,而扶樹世敎,忘身家之私,而勤勞王室。敉前功而棐今休,殫竭保護,盡瘁靡弛,使孤危之國勢,維持而奠安之者,繄誰之力?器宇之淵邃,操履之篤實,無待於外,而自然合軌,立論正而淸議爲準,執德弘而善類有恃。且其詩禮傳家,淵源有自,姿性近道,契悟入微。英華所發,驗諸巾箱,而蓋自有造詣之不可揜者,勳庸德業,有國柱石,經術文章,爲世冠冕。夷考終始,實合於俎豆之享,而今此士論之取近於驪上者,亦有所據而然,特依儒疏所請,施行,何如?上曰,依爲之。出擧條相璜曰,臣於日前安岳倅臣疏請排捧中,有區區愚見之可以仰達者矣。近所云排年分捧者,卽以久遠逋負,積疊相仍,欲蕩則公穀至重,有所不敢,欲徵則主名已絶,無處何問也,故所以有權宜排捧之例。然事異經法,慮在養奸,除非萬不獲已,則決不可擬議。倅臣疏請,固知出此,而至於壬辰條之竝爲擧論於排捧者,誠未知思耳。壬辰卽昨年也,昨年未捧,卽是今年當捧,顧可通同無別於積久之欠逋,竝請排捧乎?假使實皆民受,年有久近,宜示異同,況致逋之本末,必在民耶?此路一開,面里任掌之作名替受,倉庫吏胥之拔戶奸弄者,皆將窺覘是例,益無顧畏,後弊汎濫,何所不至?斷不容無區別之政。該郡已往逋還之限年排捧,依成命施行,壬辰條則勿爲擧論於排捧,而卽爲徵納之意,分付於該道臣處。遽然仰請之該倅臣,不可無警,推考,何如?上曰,依爲之。出擧條相璜曰,戢盜之政,何時不嚴,而荒歲尤當加意。昨秋以後,畿·湖傳說,在在驚心,昏夜之剽劫,白晝之攘奪,幾於無處不有,而至于今尙未寢息。雖以近日入聞者言之,田野之草賊,店幕之竊盜,公肆遍行,至使農民失業,行旅難通,方秋如此,嗣歲可知。若此不已,來後之慮,誠無所不到。決不容以窮民之迫於飢寒,而或用姑息之政,須以周禮急刑除盜之文治之,然後始可以警戢奸究,奠保平民。穿窬鼠竊,自有治盜常律,而若其贓犯絶悖,跡涉强劫者,令道臣無敢因循,劃卽馳聞梟首,以示朝家禁暴除害之意。仍以此榜揭坊曲,俾知先甲,而大抵守土之臣,自平時苟能飭法而循紀,嚴保伍之制,申鈴柝之警,常自閭里,各有所備,亂民宜無所容,革面從良,不無是理。此卽古先王敎而後刑之仁政也,亦令按道及守土之臣,知悉此意,何如?上曰,依爲之。出擧條相璜曰,纔以戢盗之政,奏飭於外道,而都下竊發之患,近聞尤甚,富戶之囊篋,貧民之鼎鐺,探胠偸竊,殆至於無夜不警,閭里騷然,若無以安生,而未聞詗戢,任他熾蔓,是豈設置捕廳之本意哉?左右捕將,姑先重推,嗣後譏捕之方,另加着意,俾無敢如前玩愒,重干失職之科。且以近日流丐事言之,疲癃老弱之不能自食者,沿門叫化,安得無是,而至於年力富强,衣表如常之類,突入閭家,肆氣行惡,嚇詐恐喝,橫索無厭者,決不可以平民待之。分付捕廳,隨聞捉治,痛懲惡習,而非但都下爲然,鄕外此弊,尤甚於都下云。一體關飭於諸道,流民則自各該邑,給糧還送於原籍官,外此無賴作挐者,則一切以法從事,嚴加糾禁,俾絶村閭隳突之患,則災歲擾民之弊,庶可以少熄。竝令知悉,惕念擧行,何如?上曰,依爲之。出擧條相璜曰,近聞米商之販貿於外道者,因外道有防穀之處,或有徒往而徒還者,民情因此騷擾。互貿遷而資有無,自是民業之常,若使之遏絶不通,則民何以互資而爲生乎?自本司纔有關飭於諸道者,而朝令之下,每未見有劃卽遵行之實,近來事誠多可悶。更爲出擧條知委,而雖一二船,如或有防遏之患,則守令先施重勘,該道臣亦難免慢視飭令之罪。以此意三懸鈴申明分付,何如?上曰,依爲之。出擧條相璜曰,妄冒陳告,藉重牟利之弊,自有通編之懸法,而臣於年前,亦有所仰奏而申禁者,伊後此弊,猶不知戢。京鄕駔詐無賴之輩,輒以外邑漁箭鹽盆浦口商稅之類,指告於各官·各司,稱以收稅補用,而假作名目,侵虐平民,畢竟收稅之物,都歸於渠輩之口吻,而塞白於各宮·各司者,不過是零星什百之一而已。利專於渠,而怨歸於上,蔑法乖理,寧不痛惋?假使其利甚博,有補於公,與民爭利,非王政之所可爲,況此冒虛名而受實害,得失相去,較然易知乎?猶或隨所陳告而許之,非昧憲令而犯之,何其不思之甚也?誠可歎惜。決不容一任其如此,重困無辜之小民。從今以往,凡有以似此事,來告於各宮·各司,而不加嚴斥,更有如前許屬,稱以收稅者,不但來告者之嚴刑遠配,以法從事,各宮宮屬與各司官長,亦難免重罪。以此意更爲分付於各宮·各司,以絶玩法縱奸之弊,何如?上曰,依爲之。出擧條相璜曰,左邊捕盜大將金煐,聞有實病,今姑許遞,何如?上曰,依爲之。出擧條相璜曰,今日賓對,諸堂懸病甚多,竝與有司及戶·兵判見任緊重,而俱不進參,誠極未安。老病·實故外,竝推考警責,何如?上曰,依爲之。出擧條相璜曰,以災歲撓民之當念,推奴徵債,纔已許防於外道矣。京外不宜異同,亦爲防塞之意,一體分付於京司,何如?上曰,依爲之。出擧條相璜曰,日前日下雉鮮加定條永減之傳敎,小大承聆,孰不欣聳?臣於伊夜,奉讀莊誦,至於喜而不寐矣。祈永在是,貽謨在是,臣等之相顧欣欣者,非但非於一時忭祝之忱而已,重以爛商對揚之意,責勉於臣等,奮勵思效,實感斯會。顧臣魯莽庸闇,素無檃括於中者,如今日登對,未能仰塞明命,誠萬萬惶愧矣。退當與句管金穀諸臣,細講確議,更爲從後稟處,而如是之際,當不免差遲時日。臣又因此而更有獻焉。臣等之將以退而更商者,竟未知裨益於民國者,爲何事,而設有若干事件之有所釐改,是末也,非本也。若其裨益之大本,則惟在於節用,先自帑儲,而務加裁省,愼賜與而飭鉤校。又使不經無益之費,毋或參於其間,得以無少詘而常有餘。更使有司之臣,杜預下之路,絶外受之弊,謹出入而嚴典守,則如惠廳者,非但可以自支,歲當有贏餘而爲積貯。戶曹雖歲常不足,當不至於詘而益詘,若不至於益詘,則措處之罔涯,豈或至於近日貌樣乎?如是歲計,宮府之財,稍有餘地,則雖有水旱流行之災,自當有及民之實。臣故曰,裨益民國之大本,惟在於節用而已。唐臣陸贄之論財用,有曰節則雖竭必盈,不節則雖盈必竭,財用之贏詘,而民生之休傶係焉,可不愼哉?臣於前此,亦有以此仰達者,而今又申之,幸勿以人廢言,常留聖念。仍令有司諸臣,仰體俯怵,各盡其職,如預下外受之蠧公而病民者,無或復踵前謬,一切防塞,則上下有賴,來效必大,今欲對揚明旨,此亦實爲當務之先。以此分付於金穀句管衙門,俾各知悉惕念,何如?上曰,依爲之。出擧條象奎曰,臣伏讀日昨日下雉鮮戊子新磨鍊條永許停減事傳敎下者,成湯之不諫亦入,亦秪如此,大哉之言而盛德之事,喜溢感極。自語於心曰,昔第五倫讀詔書歎曰,此聖主也者,幸於臣身而親見之,莊誦欽仰,歷累日而不能已也,此一擧眞可以諴小民而固邦本,祈永命而貽孫謀矣。若曰,苟有一分紓力之道,何惜不爲?此孟子將大有爲之意也,若曰,以示節用之一端,此論語節用而愛人之義也。又若曰,廟堂須體此意,凡可以裁省,而無害於事體,有益於民國者,從長爛商,以爲對揚之地,此禹謨稽言詢謀之道也。將大有爲,以望之於上,稽言詢謀,以責之於下,其事固莫先於節用而愛人。易曰,節以制度,不傷財不害民,蓋國以民爲本,民以財爲生,侈用則傷財,傷財則必至于害民,故愛民必先于節用。朱夫子之釋論語此章曰,國家財用,皆出于民,將以愛人者,必先節用,此不易之理也。是知愛之一言,萬世治民之本,節之一言,萬世理財之要,帝王爲治之道,無出乎此。若生之無道,取之無度,用之無節,此孟子所謂無政事則財用不足者也。然則國之政事,又莫急於節用也。唐陸贄之進言曰,地力之生物,有大數,人力之成物,有大限,用之有節則常足,用之無節則常不足,桀用天下而不足,湯用七十里而有餘,是乃用之盈虛,在于節與不節耳,不節則雖盈必渴,能節則雖虛必盈。贄旣以此言告其君,復以衛文公·漢文帝·唐太宗三君,始由艱窘而終獲豐福,以著其能節,則雖虛必盈之效,以爲其君勸,秦始皇·漢武帝·隋煬帝三君,始由豐厚而終以蹙喪,以著其不能節,則雖盈必渴之故,以爲其君戒。其末又曰,秦·隋不悟而遂滅,漢武中悔而獲存,乃知懲與不懲,覺與不覺,復有存滅之殊,安可不思,安可不懼?凡所謂節之之道,痛加抑損,力爲撙節,可已則已,非不得已必已,可用則用,非必當用不用,不耗財于無益之事,不費財于無用之地,不施財于無功之人。方今之患,莫甚於財竭,此由於事之所以害財者多,而莫爲之節也。使事之害財者未祛,雖求財而益之,財愈不足,使事之害財者盡祛,雖不求豐財而財恒足矣。不必歷溯久遠,只就百年以內,以至于今,乞飭有司,考尋載籍,備著三朝財用出入之數,按今比舊,罷其所可罷,損其所當損,其浮者必求其所以浮之自而杜之,其約者必求其所以約之由而從之,加之聖慮,斷之淵衷,率是力行,不輕用其財。如此則國計不虧,邦本可固,其於保民生而壽國脈者,實有賴焉。蓋積之百年而不足,散之一日而無餘,取之盡錙銖,用之如泥沙,日消月耗,馴致府庫空虛,經用匱乏,求之于官,官無儲峙,求之于民,民無蓋藏。今日之事,不幸如此,痛哭流涕,固亦窮則變,變則通之時矣。今殿下有如此盛德事,而臣等不思所以感奮對揚,則是臣等負殿下也,臣等以千慮之一,得進其狂瞽拙訥之言,而殿下或靳於斷然採納,從而弗咈,則是殿下負臣等也。倘幸殿下,常勉勉此有爲之志,益兢兢於節愛之方,今日行一事,明日行一事,銖累寸積,月計有餘,積三年而有一年之儲,以至由三十年而致十年,未可曰無其道,由是而爲千萬年子孫無窮之計,其視認爲固有之己物。而濫用無節,以至於君德無所恃而爲安,國家無所資而爲治,直爲此凜凜若不保朝夕,其利害得失之相去,豈不懸然遠哉?臣固茫昧荒疎,素無經濟之具,而第不勝第五倫讀詔書歎聖主之意,故敢先以是說進,惟殿下懋哉懋哉。上曰,所陳諄複懇至,發於悃愊,良用感歎,予方服膺之不已,卿益勉陳閉之義,補予不逮,望也。出擧條上曰,大臣就座,諸宰奏事。羲甲等曰,別無仰奏矣。大根曰,臣亦無所懷矣。敎根曰,左邊捕盜大將金煐許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?上曰,曾經大將摠戎使兼察,可也。敎根曰,左邊捕盜大將,以曾經大將摠戎使兼察事,命下矣。兼察左邊捕盜大將柳相亮,卽爲牌招,聽傳敎,何如?上曰,依爲之。出擧條敎根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
癸巳十月十五日未時,上御興政堂。召對入侍時,參贊官張敎根,侍讀官金大根,檢討官林永洙,直閣吳取善,假注書李鼎敍,記事官徐憲淳·曺雲承,各持孟子第四卷,以次進伏訖。上曰,下番玉堂,林永洙乎?敎根起伏奏曰,然矣。上曰,開卷讀之。大根讀自孟子集註大全卷之七,止不能平治天下。上曰,文義陳之。大根起伏奏曰,謹按天下萬事,須有規模律尺,然後方可以依據做將,而爲天下後世之法則,傳之無窮,仁政者,卽治天下之規矩律呂也。唐·虞三代之治,雖有沿革損益之少差殊,而要其歸,則不外乎仁政二字,仁政也者,不過推吾不忍人之心,行乎不忍人之政而已。平時則制民之産,不奪農時,以厚其生,凶年則發倉賑饑,先斯四者,以濟其死。歷代人君設施作爲者,無不布在方冊,只當按而行之,擧而措之。方今年事荐歉,民情遑急,流散相續於道,聽聞所及,已多驚駭者,明春以後,將不知至於何境,而見今倉廩,在在空虛,雖欲發倉賑捄,便是無麪之托,藉有智者,亦無如之何矣。然程子嘗曰,雖一命之士,存心愛物,必有所濟,今若捐不急之費,而節財用崇儉約,一如衛文公大布大帛之治,則自然有功利之及於民者矣。雖有未及,惟彼愚民,亦當感服愛戴,雖死不怨。伏願深留聖念焉。上命掩卷。敎根曰,捕將之無敢懸病,自是例也,而俄者兼察左邊捕盜大將李鐵求,謂有身病,不爲入來。以捕將兼察之不可一刻暫曠,雖不得已更爲稟定,至蒙曾經大將權察之敎,而事體所在,萬萬未安。當該捕將李鐵求,從重推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
昌德宮大造殿·熙政堂失火後,大殿·中宮殿,內閣·政院·藥房口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。大殿·中宮殿·世孫宮,朝廷二品以上·六曹堂上口傳問安。答曰,知道。
藥房都提調沈象奎,提調朴宗薰,副提調金陽淳啓曰,千萬不意,昌德宮殿閣回祿之災,出於曉夜,此時聖心驚動不少,伏未審聖體若何,臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區下忱,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
張敎根啓曰,來二十一日朝參日次矣,敢稟。傳曰,停。
兪星煥啓曰,明日常參·經筵,取稟。傳曰,停。
又啓曰,來二十一日輪對日次矣,敢稟。傳曰,當次人受點,後日次來待。
金陽淳啓曰,左承旨朴永元,今日不爲仕進,卽爲牌招,何如?傳曰,允。
張敎根啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
金陽淳啓曰,今日拜表時,憲府則監察代行矣,雖無諫院,依例行禮之意,敢啓。傳曰,知道。
傳于金陽淳曰,三使臣留待。
傳于金陽淳曰,三使臣入侍。
洪遠謨啓曰,領議政李相璜,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于兪星煥曰,內閣提學洪奭周,馳詣昌德宮眞殿,奉審以來。
傳于兪星煥曰,顧予否德,叨承丕基,天怒於上,民怨於下,歉荒荐臻,民生顚連,災眚疊至,國儲罄乏,興言及此,拊心歉忸,今此回祿之災,又何爲而發也?大內殿閣,蕩爲灰燼,列聖朝臨御之所,攀瞻無地,驚悚震懍,靡所措躬,一則寡昧之罪也,二則寡昧之罪也。此雖與法殿有異,不可晏若無事,自今至十九日,減膳三日,以示予恐懼修省之意,而此政君臣上下惕慮處勉之日,廟堂體予至意,俾盡匡弼勵翼之義,以副應天以實之道焉。
傳于南履懋曰,奉審閣臣入侍。
傳于南履懋曰,當此荐歉之時,豈可遽議興作,而大造殿及熙政堂,與尋常殿閣有異,不可不卽爲改建,營建財力,廟堂卽爲爛商措劃事,分付。
朴永元,以兵曹言啓曰,今日昌德宮失火時,火燃大造殿·熙政堂及月廊,盡爲燒燼,其餘火燃墻壁處,連爲毁撤撲滅之意,敢啓。傳曰,知道。
又以兵曹言啓曰,今日昌德宮大造殿·熙政堂失火後,延及澄光樓·玉華堂·養心閣,盡爲燒燼,火幾撲滅,更無延及之慮,而只有燼餘煙氣瓦礫修掃之節,令訓·禁·御三營擧行之意,分付,何如?傳曰,允。
又以兵曹言啓曰,昌德宮失火後,瓦礫修掃間建陽門依例除標信開閉之意,守直內官處分付,何如?傳曰,允。
又以備邊司言啓曰,卽見慶尙監司徐憙淳分等狀啓,則尙州等十四邑置之尤甚,巨濟等四十九邑置之之次,淸道等八邑置之稍實,後錄諸條,竝請令廟堂稟旨分付,而應俵災結,追後登聞爲辭矣。其一,新還尤甚面尤甚里之尤甚戶三分一,之次戶及之次面之尤甚里尤甚戶四分一,之次戶五分一,停退事也。其一,山城餉穀限折半捧留平倉,待明秋還納本所事也。其一,各年拯劣米,尤甚之次邑限明秋停退事也。其一,星州所在各衙門小豆還摠,至爲一千二十九石零之多,還民辦納,比他穀最難,限一千石準折作太,以紓民力事也。其一,尤甚之次邑限明秋勿定配所,推奴徵債防塞事也。三等分劑,依狀請施行,新還請停,實係十分難愼,不容議到,而第念尤甚諸邑,多有荐歉之地,窮蔀事情,無異畿·湖,而畿·湖則尙以昨年停退者仍停,或可紓力於一分,此則旣無舊停,盡督當捧,合有格外軫念之擧,就所請中尤甚邑尤甚面里之尤甚·之次戶,限四分一,之次面之尤甚里尤甚·之次戶,限五分一許停,星州小豆糶糴之爲弊,誠如狀辭,準折作太,少無所妨,城餉之折半平留,拯劣之退以明秋,與推徵防塞,旣多災年已例,竝依施而配所,則只令尤甚邑勿定,何如?傳曰,允。
癸巳十月十七日辰時,上御興政堂。冬至兼謝恩使入侍時,行都承旨金陽淳,假注書南獻中,記事官朴齊憲·徐憲淳,上使曺鳳振,副使朴來謙,書狀官李在鶴,以次進伏訖。上曰,史官分左右。上曰,三使臣進前。鳳振等進前。上曰,善爲往返也。仍命頒賜貂帽·臘藥等六種。鳳振等以次祗受訖。上曰,三使臣就座。陽淳曰,昌德宮差備內回祿之警,萬萬驚心,失火根因,雖未及聞知,守直中官及衛將,所當重勘,而本院請推之外,無他可施之罰,何以爲之乎?上曰,令該府拿問嚴覈,上直內官,出付秋曹,一體嚴覈,可也。出擧條陽淳曰,今日問安,入直玉堂,未及進參,事甚未安。竝推考,何如?上曰,依爲之。出擧條上曰,史官就座。仍命退,諸臣以次退出。
今十月十七日午時,上御興政堂。藥房入診,領議政·時原任閣臣承候同爲入侍時,都提調沈象奎,提調朴宗薰,副提調金陽淳,記事官洪說謨,別兼春秋李謙在,記事官徐憲淳,待敎金學性,左副承旨洪遠謨,假注書南獻中,領議政李相璜,提學洪奭周,原任直提學趙寅永,原任直閣李光文,直提學鄭基善,原任直閣朴永元,檢敎直閣李景在,直閣吳取善,以次進伏。醫官金壽仁·李亨基·李顯養·卞文燮,進伏楹外訖。相璜曰,昨今兩日,朝氣頗寒,晩暄晴佳,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世子嬪宮氣候,世孫宮氣度,何如?上曰,平順矣。象奎曰,醫官入診乎?上曰,置之。相璜·象奎等曰,東闕回祿,萬萬驚心,宮禁之內,火災前後相仍,重以歉荒,荐臻於此時,此誠大災異也。仰惟聖心警惕,念念修省,錦玉靡安,而臣等下情,亦不勝憂慄惴恐之至矣。今番失火,決不可以尋常言,崇構廣廈,決無俄頃間延燒之理,而旣有守直之人,又當時刻巡警,則趁未覺察,延燒至此者,無論過誤與非過誤,必有致此之由,決不容無到底嚴究之政,差備之莫重,顧何如也。列朝常御之殿堂也。東序西序,球璧之所藏弆,器具之所留貯,今皆蕩爲灰燼,豈不萬萬傷痛,萬萬驚惕乎?尤與己丑回祿時有異,嚴飭有司,另究深覈,期得其根因,斷不容已矣。遠謨起伏奏曰,昨夜藥院,有器皿偸竊之漢,而摠府郞廳行巡之時,目見其可疑之形跡,不卽追捉,竟至失捕,夜巡法意,何等嚴重,而如是疎忽,事極駭然,所當重勘,而本院請推之外,無他可施之罰,何以爲之乎?上曰,拿處,可也。出擧條上曰,史官就座,大臣先退。仍命退,諸臣以次退出。
癸巳十月十七日申時,上御興政堂。奉審閣臣入侍時,右承旨南履懋,假注書南獻中,記事官朴齊憲·徐憲淳,提學洪奭周,以次進伏訖。上曰,史官分左右。奭周進前奏曰,小臣承命馳詣昌德宮,眞殿奉審,則殿內安寧,殿外諸處奉審則竝無頉矣。上曰,閣臣就座。又命承史就座,命退,諸臣以次退出。
上在慶熙宮。停常參·經筵。
張敎根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
義禁府啓目,金浦郡守金㝡秀原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,都摠府都事申在貞原情云云。傳旨內辭緣,泛稱遲晩,所當請刑是白乎矣,摠府卽勿爲請刑,載在大典通編,議處,何如?判付。啓,依允。又啓目,昌德宮入直中官李祉亨·李長潤·朱宗洽,衛將浪大順等原情云云。傳旨內辭意發問目,嚴加究覈是白乎矣,失火根因,終不直招,平問之下,難以取服,朱宗洽·浪大順等刑推爲白乎旀,李祉亨,長番內侍李長潤,年過七十,勿爲請刑,載在法典,而不可擬議於此等罪囚,一體刑推得情,何如?判付。啓,李祉亨·朱宗洽段,身爲守直內官,常時苟能惕念,憧憧於看檢禁火之節,豈有如此之患,而況火災發於夜深無人之際者,尤爲驚怪,其根因不可不嚴覈,兩中官嚴刑究覈,期於得情爲旀,李長潤段,八十老物,不足深責,而衛將浪大順段,所掌各異與李長潤,竝除刑推,議處爲良如敎。
刑曹啓目,昌德宮上直內官及員役等推覈事,多般究覈,一辭漫漶,失火根因,終不直告,內官姜渭尙·李世浩,軍士朴貴得·車允哲,竝爲嚴刑,期於得情,其餘員役金光烈等,俱是晝出夜直,至於衛軍,旣在差備之外,處所稍間,別無更問之端,上直內官三人中,元始萬已經職名,依例移送義禁府,何如?啓,依允爲旀,上直中官姜渭尙·李世浩,守直軍士朴貴得·車允哲等段,常時苟能惕念於看檢禁火之節,豈有致此無前火災乎?根因之不爲直告,一直漫漶,極爲痛駭,竝嚴刑更覈,期於得情爲旀,雖以軍士等供招言之,聞人急警,而驚起而惶忙之際,未知誰某云者,卽一疑端,而鉤問之際,初不更及,未免疎忽,卿則推考,更以此段添問目,各別嚴覈爲良如敎。
領議政李相璜,左議政沈象奎等聯名箚曰,伏以臣等,纔登前席,有所草草陳白,而惕災異之相仍,意譴謫之有由,恐懼危慓,退而耿耿,卽伏奉傳敎下者,反覆十行,哀痛惻怛,有足以回天怒而感人心者,轉災爲祥,其幾在斯,大小承聆,孰不感誦,而第念災不虛生,必有所召,人事之失而警告隨之。今此東內之回祿,以處所則卽我列聖朝曁我殿下,所常寢御與朝衙之殿堂也,而球璧則兩序之舊所藏弆也,器具則兩殿之所常服御也,一夜灰燼,遂歸蕩然,此之爲災,實非尋常,況歉憂溢目,竝在一時乎?決非無所以而然。今殿下所以反省惕慮,靡安錦玉者,實在於是,臣等所以却顧憂悚,如涉淵谷者,亦在於此所以致此者,抑以官失職而民生困踣歟?材不節而天物暴沴歟?恬嬉甚而紀綱不振歟?文僞勝而實政未究歟?賞罰不明而懲勸無所歟?是非相混而面背各異歟?有一於此,猶可召災,況歷數諸事,無一不備,如是而猶望其有祥無災,不亦戾乎?苟使臣等不至於不肖無狀,仰體委毗之盛意,俯答具瞻之衆望,入而猷告,出而宣布,有以董正振肅,懷保調劑,以效其職分之萬一,則豈至於解紐無統,泯泯棼棼如近日爲哉?此皆臣等之罪也。以臣等之故,而徒貽憂慮於上,不免瘝溺於下,古所云焉用彼爲者,政指今日臣等謂也。虞典黜幽,是爲治之本,漢法策免,卽遇災之常。伏乞聖慈,亟賜處分,汰免臣等匪據之職名,改卜賢德,使國事有賴,事甚幸甚。臣等於此,重有獻焉。人君修省,不在於言語文字之末,而惟在於實心對越。古人之値災申警者,莫不以以實,不以文爲歸,苟徒言而已,無所著見於出治行事之實,則自我不誠,將何以感豫天心乎?惟殿下勿以今日之減膳責躬,謂可以消弭災警,而凡於民國施措,必誠求而力行之,勉焉在是,惕若在是,以爲祈永貽謨之本焉。天工無曠,前聖攸訓,今欲應天以實,則臣等之不材罷免,在所當先,惟殿下念哉。取進止。答曰,省箚具悉卿等之懇。筵奏箚陳,明白愷切,敢不體念,至於自引,又何過也?由予否德,致此變異,今若歸咎於卿等,豈所謂應天以實之道乎?益殫匪躬之義,庸答弘濟之責,是所望也。仍傳于兪星煥曰,此批答遣史官,傳諭于領·左相。
戶曹參判朴來謙疏曰,伏以臣,今當出疆,倏爾辭陛,往役義重,敢言原濕之勞,觚稜回瞻,只切戀結之忱。仍伏念臣所帶職名,不容虛縻,控辭解免,自有已例,玆因縣道,略陳短章。伏乞聖明,將臣本兼之職,特降遞改之命,俾職守無曠,私分獲安焉。臣無任云云。答曰,省疏具悉。所請依施。
上在慶熙宮。停常參·經筵。
兪星煥啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于兪星煥曰,吏曹參判·戶曹參判有闕之代,政官牌招開政。
有政。吏批,行判書朴宗薰進,參判未差,參議李憲球牌招不進,同副承旨兪星煥進。以鄭基善爲吏曹參判,趙萬永爲知敦寧,金蘭淳爲戶曹參判,李彦淳爲同經筵,朴昌壽爲司圃別提,沈正信爲典獄參奉,麗王陵參奉單王錫埰。
兵批,判書徐耕輔進,參判李志淵入直進,參議洪祐燮病,參知李寅敎病,右副承旨張敎根進。以洪羲俊·李光文爲知事,朴綺壽爲都摠管,金道喜爲副摠管,尹致謙爲同知,白東益爲景福將,李基榮爲昌德將,千師奭爲昌慶將,韓用幹爲文兼,李仁奎爲守門將,宋文翼爲注文僉使,車應龍爲德浦僉使,崔亨俊爲文殊別將。同知單姜彝五,大護軍單洪羲俊,護軍單金蘭淳·朴來謙,副護軍單李敦榮,副司果單權用經·姜必魯。吏批,再政。判敦寧單趙萬永,知敦寧單鄭尙愚。
張敎根啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于張敎根曰,只推。
以吏曹參議李憲球牌不進罷職傳旨,傳于兪星煥曰,只推。
傳于張敎根曰,當該承旨罷職,該吏令攸司科治。
張敎根啓曰,臣與同副承旨兪星煥伴直矣,纔已罷職出去矣。伴直無人,左副承旨洪遠謨所當牌招,而拘於廳規,不得請牌,何以爲之?敢稟。傳曰,牌招。
洪遠謨,以承文院都提調意啓曰,院吏文學官李守彬以初名會彬,方在徒配中矣,其代幼學盧經河差下,使之付軍職,冠帶常仕,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,今十月十七日所下傳敎中,自今至十九日減膳三日事,命下矣。自今二十日復舊封進事,分付,何如?傳曰,允。
張敎根,以備邊司言啓曰,卽見全羅監司徐有榘災實分等狀啓,則靈光等二十邑鎭,置之尤甚,順天等二十三邑,置之之次,光州等十一邑,置之稍實,仍以爲事目災一千九百結外,不足災二萬四千六百二十二結二負二束,特許劃下,後錄諸條,竝請令廟堂稟旨分付,而被災偏酷處,從便賙救計料爲辭矣。三等分劑,必有斟量,依施,災政之爲難,何道不然,而此道最爲甚焉。蓋多年陳頉,每以今災磨勘,雖値常年,請災之較多於他道者,職由於是,然今此分數,統論新舊兩摠,終未免稍過,事目外特許二萬結加劃,使之略綽分俵。其一,新還當捧中,尤甚之次邑尤甚面里限折半準折代捧事也。折代雖非經法而災民在所軫念,依施。其一,珍島所在辛卯停退還穀,全數仍停事也。其一,各年舊還己巳·庚午·壬申條,無論三等邑仍停,珍島等四邑所在辛巳·壬午·丙戌條,亦爲仍停,高敞己巳反作條,依已例仍停事也。其一,丙子未捧,依已例仍停事也。其一,城餉毋論三等邑,城下近面,輸納城倉,程途稍間處,捧留邑倉,待明秋還納城倉事也。其一,己巳停退軍布,依已例仍停事也。其一,三軍門及樂工保米,尤甚·之次邑每名六斗,代錢二兩收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配事也。其一,推奴徵債,限明秋防塞事也。各年舊還舊布,固難竝督於如今之歲,而城餉平留之參量遠近,尤甚邑勿配,推徵防塞,皆有已例,竝依施,保米代錢,元非年例可請者,而加給之災,旣以昨年參互,則此亦以昨年分等所許者施之,樂工保米,與軍需有異,無論三等邑,使之純錢上納,箭竹則尤甚邑折半,之次邑三分一權減,何如?傳曰,允。
又以備邊司言啓曰,卽見公忠監司趙秉鉉災實狀啓,則備陳本道農形荐歉之狀,事目災二千結外,不足災二萬九百八結八十負八束,特許加劃事,請令廟堂稟旨分付矣。今年結摠之査陳還稅,數近七千,此皆吏鄕之隱漏,豪右之欺冒,爲積年巨瘼者也。一番釐剔,足爲目下矯捄之政,而至於加請給災,雖曰,本道農形,無異昨年,各樣被損,如是孔酷,以若元摠,參以往例,終涉過分,事目外一萬八千結,特許加劃,以爲均俵之地,何如?傳曰,允。
又以備邊司言啓曰,頃因京畿年分狀啓,新還停退置之事,覆啓行會矣。卽見該監司朴岐壽狀啓,則復陳民情遑汲之狀,新還尤甚邑折半,之次邑三分一,依前請特許停退事,請令廟堂稟旨分付矣。本道旣係荐歉,新還亦難準督,則其在朝家軫恤之義,不可不別加曲施,第念全邑請停,不分面里,終有欠於綜核之政,就尤甚邑尤甚面里三分一,之次面里及之次邑尤甚面里四分一,特許停退,俾紓民力,何如?傳曰,允。
又以備邊司言啓曰,頃因湖西年分狀啓,新還餉分數停退及各名穀通融懸停之請,置之,各樣保米停退外餘數代錢,則依昨年例爲之之意,覆啓行會矣。卽見該監司趙秉鉉狀啓,則復陳民情遑汲之狀,新還餉尤甚邑尤甚戶三分二,尤甚邑之次戶·之次邑尤甚戶折半,之次邑之次戶·稍實邑尤甚戶三分一停退,今年停退中摠廳·統營·統禦營穀,勿拘常例,各限三分一懸停,儲置移錄穀及常賑貸總穀,量宜懸停,各營各司所納諸般保米收米,停退外餘數,三等邑純錢代納事,請依初請準施事,令廟堂稟旨分付矣。還餉停退之難愼,非爲格例所拘而已,蓋亦嗣歲接濟,專籍於此,故非不知該道歉憂,而一切防塞矣,今其申啓如是備盡,年形民情,槪可推知,此不容不優加軫念,而所請分數,終涉稍過,就尤甚邑尤甚之次戶限三分一,之次邑尤甚之次戶及稍實邑尤甚戶限四分一,特許停退,至於勿拘均停之請,雖緣道內事勢不得不然,而此穀各有攸司,此耗各有所歸,一有欠縮必待別劃,此則不可擬議,而儲置移錄,常賑貸劃之可以自本道量宜懸停者,依施,保米收米停退外,餘數代錢之請,軍需支計,亦不可不念,只以尤甚邑折半,之次邑三分一,稍實邑四分一,使之代錢上納,何如?傳曰,允。
又以義禁府言啓曰,江原監司趙容和狀啓內,江陵前府使任鼎常罪狀,令攸司稟處事,啓下矣。任鼎常今方待命,拿囚之意,敢啓。傳曰,知道。
又以義禁〈府〉言啓曰,刑曹啓目跋辭內,上直內官三人中,元始萬已經職名,依例移送義禁府事,判付內,依允事,命下矣。元始萬今方待命,拿囚而不可循例捧供,捧口招以入之意,敢啓。傳曰,知道。
義禁府啓目粘連,向前金最秀亦,檢驗法意,本自嚴急,而毋論地方官之文移當否,聞卽馳進,事理當然是白去乙,不此之爲,以致行檢之失時,不可以身病之適苦,有所參恕,以此照律,何如?判付。啓,依允。又啓目粘連,向前申在貞亦,巡檢法意,何等至嚴,而目見可疑之形跡,不卽追捉,竟至失捕,至有喉院論奏,疎虞之罪,焉逭其律?以此照律,何如?判付。啓,依允。
義禁府照目粘連,金浦郡守金㝡秀矣本府議啓內,檢驗法意,本自嚴急,而毋論地方官之文移當否,聞卽馳進,事理當然是白去乙,不此之爲,以致行驗之失時,不可以身病之適苦,有所參恕,以此照律,罪杖六十收贖,奪告身一等,私罪奉敎,依允爲旀,功議各減一等爲良如敎。又照目粘連,都摠府都事申在貞矣本府議啓內,巡檢法意,何等至嚴,而目見可疑之形跡,不得追捉,竟至失捕,至有喉院論奏,疎虞之罪,焉逭其律?以此照律,罪杖八十收贖,奪告身三等,私罪奉敎,依允。又啓目,上直內官元始萬原情云云。失火根因,發問目嚴加究覈是白乎則,敢以上直,異於守宮,當夜只爲代直等語,漫漶納供,已極駭痛,而失火根因段,全事隱諱,反覆盤問,終不直招,平問之下,難以取服,刑推得情,何如?判付。啓,依允。
上在慶熙宮。停常參·經筵。
藥房提調朴宗薰,左承旨朴永元啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋啓曰,明日常參·經筵,取稟。傳曰,停。
朴永元啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政李相璜,左議政沈象奎俱有身病,右議政未差,不得來會云矣,敢啓。傳曰,知道。
又啓曰,藥房提調持湯劑來待矣。傳曰,封入。
南履懋啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李寅泰落點。
又啓曰,新除授承旨李寅泰,方在罷散中,何以爲之?敢稟。傳曰,敍用。
以左副承旨洪遠謨牌不進罷職傳旨,傳于朴永元曰,只推。
朴永元啓曰,行都承旨金陽淳服制,行左承旨李寅泰未肅拜,左副承旨南履懋,右副承旨洪遠謨,同副承旨張敎根疏批未下,院內只有臣一人,伴直無人,行左承旨李寅泰所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于朴永元曰,只推。
朴永元啓曰,行左承旨李寅泰牌不進,伴直無人,同副承旨張敎根疏批已下,卽爲牌招,何如?傳曰,允。
傳于朴永元曰,罪人不卽移送禁府之刑曹堂上,從重推考。
朴永元啓曰,同副承旨張敎根牌不進,伴直無人,右副承旨洪遠謨,卽爲牌招,何如?傳曰,允。
以同副承旨張敎根牌不進罷職傳旨,傳于朴永元曰,只推。
朴永元,以漢城府言啓曰,每年經潦後,無主未葬之類,搜訪登聞事曾有定式矣,以各別詳審牒報之意,嚴飭各部矣,各部所報,今玆齊到,故別單書入之意,敢啓。傳曰,知道。
義禁府啓目,江陵前府使任鼎常原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付。啓,依允。
右承旨南履懋疏曰,伏以臣,今於當該承旨罷職之命,滿心惶蹙,無地自容。凡啓目及草記,只移義禁府處置,則不捧傳旨,載在院規,此雖直自秋曹文移置行之事,啓下罪人之捧供,何等時急,而以致經日稽遲,至蒙處分。伊時在院,不能察飭之罪,同副承旨臣兪星煥,與臣同一也,而兪星煥則特以下位之故,獲承譴罷之命,臣則倖逭同勘之律,揆以分義,萬萬慙恧,玆敢短章自列,徑出禁扃。伏乞亟下當被之典,以安私分焉。臣無任云云。省疏具悉。爾雖以故事爲言,囚單之不卽捧入,豈非政院之不察乎?爾亦從重推考。
左副承旨洪遠謨疏曰,伏以臣,卽伏見傳敎下者,以罪人元始萬傳旨之不捧,捧供之遲滯,有當該承旨罷職之命矣。臣於再昨日秋曹啓目啓下之時,臣亦坐直,而同副承旨兪星煥,以下位捧現告矣。罪旣惟均,罰豈倖逭?玆敢擧實自首,短疏請譴。伏乞亟下當勘之律,以安私分焉。臣無任云云。省疏具悉。已諭於右承旨之批,何必紛紛乃爾乎?
右副承旨張敎根疏曰,伏以,卽於當該承旨罷職之命,僚員臣兪星煥,以伊時代房,捧現告矣。臣旣是該房,則不可以臣不在院,晏然諉罪,且該曹啓目啓下之時,則臣雖須資,金吾擧行,如是遲滯,而不能察飭者,亦豈非該房之責乎?以此以彼,臣固難逭,玆敢短章自首,徑出禁扃。伏乞聖明,俯賜鑑諒,勘臣以不職之罪焉。臣無任云云。省疏具悉。已諭於右承旨之批,何必紛紛乃爾乎?
癸巳十月二十日辰時,上御興政堂。藥房入診入侍時,提調朴宗薰,左承旨朴永元,記事官洪說謨·徐憲淳·曺雲承,直閣吳取善以次進伏。醫官金壽仁·李亨基·趙宗翊·金景球進伏楹外訖。上曰,史官分左右。宗薰等進前奏曰,朝氣陰濕,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。宗薰曰,醫官入診乎?上可之。亨基等以次診候訖,退伏奏曰,脈候左右三部調均矣。上曰,首醫亦待令乎?宗薰曰,進伏楹外矣。上曰,誰也。宗薰曰,金壽仁矣。宗薰曰,湯劑當退與諸醫議定以入矣。上可之。進御加味君子湯,自今日一貼式煎入事。出榻敎上曰,就座。仍命退,諸臣以次退出。
上在慶熙宮。停常參·經筵。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來二十五日,朝參日次矣,敢稟。傳曰,停。
洪遠謨啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴永元啓曰,同副承旨張敎根,今日不爲仕進,卽爲牌招,何如?傳曰,允。
洪遠謨啓曰,吏曹參判鄭基善,除拜後過三日不爲出肅,依定式推考警責,仍卽牌招察任,何如?傳曰,允。
朴永元啓曰,藥房都提調提調持湯劑來待矣。傳曰,封入。
傳于朴永元曰,災荒溢目,而復議興作,雖非樂爲之事,每念民力與經用,實有頭鬚爲白之歎,日昨有改建財力措劃之敎,未知廟堂之如何區處,而當此役鉅費廣之時,自上亦不可無示意之擧,就嶺南貢蔘中貳斤,關東貢蔘中陸斤權減,四道所在甲冑價米全數,內局燕貿折半,竝爲限三年劃下,以補營建所用,非曰此數足以優辦此役,卽予錦玉靡甘與民共苦之意也。廟堂知悉。
傳于南履懋曰,今二十五日次對,進定於明日。
南履懋啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于南履懋曰,只推。
以同副承旨張敎根牌不進罷職傳旨,傳于南履懋曰,只推。
南履懋啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
義禁府啓目粘連,向前元始萬亦,謹依判付,嚴刑究問是白乎則,其所納招,俱是粧撰是白遣,金華允之謂將赴試,擅出請番,以致其間之空番者,至發囚供,事之駭然,莫此爲甚是白乎旀,失火根因段,忍杖抵賴,終不直招,反覆盤覈,一直隱諱,究厥所爲,萬萬痛惡,待拷限更加嚴刑得情,何如?判付。啓,加刑一次遠地定配爲良如敎。又啓目粘連,向前李祉亨·朱宗洽等亦,以判付內辭意發問目嚴刑究問是白乎則,失火根因,終不直招,忍杖抵賴,一辭隱諱,究厥罪狀,萬萬駭痛,竝只待拷限更加嚴刑得情,何如?判付。啓,論其不謹守直之罪,則死固無足惜,而特以眚災之意,姑施惟輕之典,守直中官李祉亨·朱宗洽,竝更爲嚴刑一次後,減死島配爲良如敎。又啓目粘連,向前李長潤段,身爲守直內官,殿閣失火,耽睡莫察,失火根因,終不直招,論其所犯,實合重勘是白乎矣,流竄則律無當條,徒配則終涉太輕,施以遠配之典何如爲白乎旀,浪大順段,身爲衛將,差備內火災,趁未覺察是白如可,追聞闕門外民人輩呼喚之聲,始乃通及於守直中官者,烏在其警衛之意哉?況其納供,徒事粧撰,詐不以實,焉逭其律?以此照律,何如?判付。啓,依允。
南履懋啓曰,卽者義禁府都事來言,時囚罪人李祉亨·朱宗洽·元始萬等加刑,浪大順照律,任鼎常議處,金魯甲捧供,當爲擧行,而判義禁金在昌,同義禁洪羲瑾·徐淇修,俱有身病,知義禁申在植在外,不得開坐云。判義禁金在昌,同義禁洪羲瑾·徐淇修,竝卽牌招,以爲開坐之地,何如?傳曰,允。
洪遠謨,以禮曹言啓曰,因大臣筵奏,忠文公金祖淳,依儒疏腏享事,允下矣。宣賜額號,乃是應行之典,令藝文館依例撰進,何如?傳曰,允。
南履懋,以兵曹言啓曰,今月二十一日,武臣賓廳講書日次,而中日相値,不得爲之之意,敢啓。傳曰,知道。
又以司僕寺一二提調意啓曰,旌義前縣監安允璟遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
又以義禁府言啓曰,因本府啓目,時囚罪人李長潤,施以遠配之典事,判付內,依允事,命下矣。李長潤年過七十,而許贖免配,不可擬議於此等罪囚,李長潤平安道雲山郡遠配,而以議啓內辭意具罪目,依例發遣府羅將,押送配所,何如?傳曰,允。
刑曹啓目粘連,昌德宮上直中官及守直軍士等,更加嚴刑,失火根因,期於得情,何如?啓,守直中官,旣施減死之律,則亦不宜異同,上直中官姜渭尙·李世浩及軍士二名,竝加刑一次,遠地定配,其餘諸漢,酌放爲良如敎。
南履懋,以刑曹言啓曰,因本曹啓目,昌德宮上直中官姜渭尙等及守直軍士朴貴得等,更加嚴刑,失火根因,期於得情事,判付內,守直中官,旣施減死之律,則亦不宜異同,上直中官姜渭尙·李世浩及軍士二名,竝加刑一次,遠地定配,其餘諸漢,酌放事,判下矣。謹依判付,中官姜渭尙平安道碧潼郡,李世浩咸鏡道鏡城府,軍士朴貴得慶尙道南海縣,車允哲巨濟府,竝遠地定配所,而待拷訊限滿,加刑一次後,押送各其配所,其餘員役及衛軍等,分輕重懲勵放送之意,敢啓。傳曰,知道。
判義禁金在昌,同義禁洪羲瑾·徐淇修等聯名疏曰,伏以臣等於日昨,謹依秋曹啓目判付,罪人元始萬,捧口招以入矣。伏見右副承旨張敎根疏本,以金吾擧行,如是遲滯,而不能察飭,有所自引矣。本事則煩猥是懼,不敢張皇,而臣等何敢晏然而已乎?惶隕之極,聯陳短章。伏乞聖明,亟降威罰,以安微分,不勝幸甚。臣等無任云云。答曰,省疏具悉。卿等無可引之端,何至如是乎?
上在慶熙宮。停常參·經筵。
洪遠謨啓曰,明日常參·經筵,取稟。傳曰,停。
南履懋啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
又啓曰,同副承旨張敎根,今日不爲仕進,卽爲牌招,何如?傳曰,允。
傳于南履懋曰,大臣·備局堂上引見。
洪遠謨啓曰,藥房提調持湯劑來待矣。傳曰,封入。
注書洪說謨病,代以李源庚爲假注書。
南履懋啓曰,判義禁金在昌,同義禁洪羲瑾·徐淇修牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于南履懋曰,只推。
以同副承旨張敎根牌不進罷職傳旨,傳于洪遠謨曰,只推。
有政。吏批,行判書朴宗薰進,參判·參議未差,右副承旨洪遠謨進。以朴宗琦爲吏曹參判,安光直爲吏曹參議,吳致愚爲輔德,金鼎集爲兼弼善,尹命圭爲戶曹參判,李憲球爲禮曹參判,閔致祿爲敬陵令。學正單林亨洙。禮曹參判洪敬謨,戶曹參判金蘭淳,吏曹參判鄭基善,行護軍李紀淵,以上今加資憲,正卿陞擢事承傳。輔德李鼎秉,行副護軍尹命圭,吏曹參議李憲球,右承旨朴永元,行副護軍趙冀永,以上今加嘉善,亞卿陞擢事承傳。
兵批,判書徐耕輔,參判李志淵,參議洪祐燮病,參知李寅敎入直進,左副承旨南履懋進。同知單白東益,大護軍單洪敬謨·金蘭淳·鄭基善·李紀淵,護軍單李鼎秉·尹命圭·趙冀永·李憲球,副司猛單盧維河。
兵曹,都摠管單洪敬謨。
南履懋,以摠戎廳言啓曰,本廳哨官金尙絅,身病甚重,勢難察任,改差,何如?傳曰,允。
又以義禁府言啓曰,因本府啓目,時囚罪人李祉亨·朱宗洽等,待拷限更加嚴刑得情事,判付內,竝更爲嚴刑一次後,減死島配事,命下矣。李祉亨·朱宗洽拷限已滿,竝嚴刑一次後,李祉亨全羅道羅州牧智島,朱宗洽靈光郡荏子島,減死島配,而以判付內辭意具罪目,依例發遣府書吏羅將,押送于各其配所,何如?傳曰,允。
又以義禁府言啓曰,因本府啓目,時囚罪人元始萬,待拷限更加嚴刑得情事,判付內,加刑一次,遠地定配事,命下矣。元始萬拷限,在於今二十四日,待限滿加刑一次,遠地定配所以入之意,敢啓。傳曰,知道。
義禁府照目粘連,昌德宮衛將浪大順矣,本府議啓內,身爲衛將,差備內火災,趁未覺察是白如可,追聞闕門外民人輩呼喚之聲,始乃通及於守直中官者,烏在其警衛之意哉?況其納供,徒事粧撰,詐不以實,焉逭其律?以此照律,罪杖一百收贖,告身盡行追奪,徒三年定配,私罪,奉敎依允。又啓目,通津府使金魯甲原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付。啓,依允。又啓目粘連,向前任鼎常亦,定配罪人逃失邑守令,勘以制違,自是法例,以此照律,何如?判付。啓,依允。
刑曹啓目粘連,罪人李五宗行兇節次段,見一小兒,下置柴擔,奪取其柴束,割斷其項頸,殺人行賊,遲晩的只罪,檢律張之環手本,大明律强盜已行,而得財者決,不待時斬事,報議政府詳覆矣。回答關內,右律抄啓李五宗罪狀,右律施行,何如?判付。啓,奉敎依律爲良如敎。又啓目粘連,罪人張風雲行兇節次段,逢着苧布馱來之人,忽生兇獰之心,以石塊打其䐉後,卽地致斃,奪取其苧布之罪,遲晩的只罪,審律金仁升手本,大明律强盜已行,而得財者決,不待時斬事,報議政府詳覆矣。回答關內,右律抄啓張風雲罪狀,右律施行,何如?判付。啓,奉敎依律爲良如敎。又啓目粘連,罪人金殷大行兇節次段,含憾於眞外五寸叔母之不爲製給衣服,不許貸給錢兩,潛入其房,見其深睡,結其項頸,仍爲致斃後,偸取其物件情節,遲晩的只罪,檢律張之環手本,大明律强盜已行,而得財者決,不待時斬事,報議政府詳覆矣。回答關內,右律抄啓金殷大罪狀,右律施行,何如?判付。啓,奉敎依律爲良如敎。
癸巳十月二十二日辰時,上御興政堂。大臣·備局堂上引見入侍時,左副承旨南履懋,假注書南獻中,事變假注書卓宗述,記事官朴齊憲·曺雲承,領議政李相璜,左議政沈象奎,行吏曹判書朴宗薰,判敦寧趙萬永,行戶曹判書洪奭周,漢城府判尹朴周壽,知中樞府事宋冕載·李光文,右參贊金箕殷,行大護軍趙寅永,刑曹判書柳相亮,行護軍李惟秀,刑曹參判李鐵求,副校理金大根,以次進伏訖。上曰,史官分左右。相璜曰,冬候猶暄,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,次對爲之。相璜曰,卽見慶尙監司徐憙淳災實狀啓,則備陳道內農形受損之狀,事目災一千五百結外,不足災一萬四千六百四十八結二十六負,特許加劃事,請令廟堂稟旨分付,而尤甚戶量宜賙恤之方,追後登聞爲辭矣。本道農形,虛實易混,蓋其近沿所收,非無豐熟之地,上流諸邑,擧多災損之處,統而計之,未可以少康論,而亦未嘗無間於湖南舊頉之最多,湖西新災之孔酷,則其所加請,終涉過多,事目外特以一萬結劃下,使之均俵,何如?上曰,依爲之。出擧條相璜曰,東內營役,若非有所重處,則災歲興作,固非其時,然此係莫重差備,經始之宜亟,不容少緩,自伏奉日前下敎,臣等往復相議,未嘗不竭慮於措劃營役之方,而識慮不能周到,財力到底罄竭,不知所以爲計,日夕惶悶,又伏奉昨日傳敎下者,察民力之孔艱,念國計之罔涯,至於損御供而補役費,今此特劃之數,自兩道貢蔘之權減,以至四道甲冑價米及內局燕貿折半,竝以三年爲準,如許大數,殆爲巨萬,臣等相顧欽聳,繼之以感激出涕,臣等之如是者,豈爲營役之費,得此而爲大本,外此而拮据湊合,當有頭緖之爲幸而然哉?絲綸之下,自有藹然可以對天心而洽民情者,此實出於不傷財不害民之盛德至仁也。臣等向有箚陳,以實心應天,有所仰告,而今玆處分,是惟修省之實心實政也。實者誠也,誠之所格,何福不臻?下情攢祝,有不容言語盡達矣。營建容入之數,略以西闕已例,參量多寡,則今此所下三年權減條外,當有別般加劃,而度支惠局,擧皆匱乏,實無以着手,第念前下雉鮮減貢價,雖當還屬惠局姑先移用,昨年關東減蔘贏餘,及年前減貢條權退年限,竝使作還者,亦可從便取用,嶺南漕餘錢,年各不同,而尤非經用所關,此三條可以自明年限三年推移,其外禁·御兩營番次,當自乙未復舊,更退三年之限,微寓調丁之意,恐合便宜,以特劃三條,竝計今所仰請之四條,則都數當爲三十萬兩內外,如是分排,庶可以濟用於役費,而但此係數三年流伊收合者,非目下所可經取而趁用者,則又不可以方外錢穀,量宜貸下,先爲入用,而待元劃排限,使之挨次備報爲好,此則區別分數,繼當有草記稟處矣。上曰,依爲之。出擧條相璜曰,日寒未甚,而童稚流丐,往往有道路僵斃者云,今已如此,若値隆冬及春窮到極之時,則未知將又如何。非但目下矜惻,來頭之憂,誠無所不至矣。先朝甲辰,以各部中貧窮無依之死亡,與路上僵屍之暴露者,特垂憫念,有自賑廳施恤之敎,而伊時掩骼之政,自京兆申飭該部爲之矣。今亦以此,另飭於賑廳及京兆,使之着意擧行,而或有遺漏與稽忽之弊,則非所以仰體朝家如傷之德意也,寧忍有是?竝以此分付,何如?上曰,依爲之。出擧條相璜曰,畿·湖之荐饑,民情自秋而仳離遑急,聽聞切惻,今已如此,嗣歲可知,豈可以纔經大賑,謂不可更爲議賑於今年,而立視不救哉?未知營邑諸臣,果有何經紀施設,而每念憧憧,不知心處,不可無方春接濟之擧,而賑貸旣難於遍惠,憂恤恐歸於空言,措此無術,思之罔涯,而一分冀望,惟在於近民之守宰,苟使守宰,各盡其芻牧之職,視民如子,憂公如私,則實心所推,豈無所濟?此卽古循吏事耳。今不可責之於人人,不有以陞黜而激勸之,則必無以責其實效,以此明飭於各道道臣,嚴加考課其有愛民,出於誠心著績超於等類,約己忘家,到底懷保,使近止之民命,恃而爲生,獲免於溝壑之顚連者,不限額數,許令登聞,自朝家隨卽陞用,顯示褒嘉,風勵攸及,庶幾人咸思奮,然則利澤自然下究,必多及民之實,其爲效益,不可與募財捐官,苟且於一時者,同日而論,令各該道臣,體悉此意,留心旌別,勿以私意撓之,使朝家懋賞之政,毋或爲應文例飭之歸,人有器能長短不齊,彼此大小之間,如有可以移換責效者,則亦爲啓聞變通,苟有不勝任者,劃卽啓罷,使災政有緖,民事獲紓,何如?上曰,依爲之。出擧條相璜曰,本司有司,係是緊任,而左參贊徐能輔,近有實病,連次懸頉於賓對,判中樞府事李止淵,奉命出疆,許久曠任可悶,今姑減下,知中樞府事李勉昇·朴綺壽,吏曹參判鄭基善竝備堂還差,有司減下之代,戶曹判書洪奭周,吏曹參判鄭基善差下,使之察任,何如?上曰,依爲之。出擧條相璜曰,位著近甚苟艱,而資歷聞望,有可合晉庸人,禮曹參判洪敬謨,戶曹參判金蘭淳,吏曹參判鄭基善,行護軍李紀淵正卿陞擢,輔德李鼎秉,行副護軍尹命圭·趙冀永,吏曹參議李憲球,右承旨朴永元亞卿陞擢,何如?上曰,依爲之。出擧條相璜曰,春坊有闕之代,令政院政官牌招,開政差出,何如?上曰,依爲之。出擧條上曰,大臣就座,諸宰奏事。宗薰等曰,別無仰奏矣。大根曰,臣亦無所懷矣。履懋曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上曰,史官就座。上曰,大臣先退。仍命退,諸臣以次退出。
上在慶熙宮。停常參·經筵。
洪遠謨啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,卽者修撰林永洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行都承旨金陽淳,行左承旨李寅泰,行右承旨朴永元不爲仕進,左副承旨南履懋式暇出去,同副承旨張敎根牌招啓辭未下,院中只有臣一人,伴直無人,行右承旨朴永元所當牌招,而拘於廳規,不得請牌,何以爲之?敢稟。傳曰,左副承旨許遞,前望單子入之,待下批,牌招察任。
承旨前望單子入之,徐萬淳落點。
洪遠謨啓曰,新除授同副承旨徐萬淳,時在京畿長湍地,斯速乘馹上來事,下諭,何如?傳曰,允。
又啓曰,同副承旨張敎根今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,林東鎭落點。
洪遠謨啓曰,行都承旨金陽淳,行左承旨李寅泰,行右承旨朴永元不爲仕進,右副承旨林東鎭牌不進,同副承旨徐萬淳在外,院中只有臣一人,伴直無人,行右承旨朴永元所當牌招,而拘於廳規,不得請牌,何以爲之?敢稟。傳曰,牌招。
以右副承旨林東鎭牌不進罷職傳旨,傳于洪遠謨曰,只推。
洪遠謨啓曰,行都承旨金陽淳,行左承旨李寅泰不爲仕進,行右承旨朴永元牌不進,右副承旨林東鎭未肅拜,同副承旨徐萬淳在外,院中只有臣一人,伴直無人,右副承旨林東鎭,旣有只推之命,更爲牌招,何如?傳曰,允
又啓曰,行都承旨金陽淳,行左承旨李寅泰,行右承旨朴永元不爲仕進,右副承旨林東鎭再牌不進,同副承旨徐萬淳在外,院中只有臣一人,伴直無人,行右承旨朴永元,所當更爲牌招而拘於廳規,不得請牌,何以爲之?敢稟。傳曰,左承旨·右副承旨竝許遞,前望單子入之。
傳于洪遠謨曰,戶判有闕之代,前望單子入之。
戶曹判書前望單子入之,趙萬永落點。
傳于洪遠謨曰,新除授戶曹判書牌招察任。
洪遠謨啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于洪遠謨曰,只推。
以右副承旨林東鎭再牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。修撰黃,副修撰黃基安·李鼎在竝卽牌招,以爲推移入直之地,何如?傳曰,允。
以修撰黃,副修撰黃基安·李鼎在牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。修撰黃,副修撰黃基安·李鼎在旣有只推之命,竝更牌招,以爲推移入直之地,何如?傳曰,允。
又以侍講院言啓曰,新除授兼弼善金鼎集,時無職名,令該曹口傳付軍職,何如?傳曰,允。
兵曹口傳政事,上護軍洪奭周,副司果金鼎集,竝單付。
洪遠謨,以禮曹言啓曰,卽接安東幼學安錫玄所志,則以爲,同姓從曾祖定遠嫡妾俱無子,以其同姓二十二寸弟養氣第二子錫衡,欲爲繼後,兩家相議完定,未及禮斜,定遠夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長安錫玄所訴旣如此,依定式安養氣第二子錫衡,立爲安定遠之後,何如?傳曰,允。
又以備邊司言啓曰,卽見廣州留守金履載狀啓,則復陳本府農形災損之狀,仍請見減災一百結準劃,新還餉最尤甚戶折半,尤甚戶三分一,之次戶四分一停退,依前啓許施事,令廟堂稟旨,分付矣。前此加劃,未嘗無較量折衷於年成災形,而今年劃下,比昨年有加而無減,誠不宜更議闊狹,然特從寧失之義,姑依所請,以五十結許劃,以爲均俵之地,至於新還請停,依畿·湖已施之例,最尤甚尤甚戶三分一,之次戶四分一許停事,分付,何如?傳曰,允。
又以禁衛營言啓曰,本營軍色從事官李謙在,身病甚重,勢難察任,今姑改差,何如?傳曰,允。
又以義禁府言啓曰,時囚罪人浪大順,杖一百徒三年定配照律公事,判付內,依允事,命下矣。浪大順杖一百收贖,告身盡行追奪,黃海道長淵縣新行驛徒三年定配,而以議啓內辭意具罪目,依例發遣府書吏,押送配所,何如?傳曰,允。
義禁府照目粘連,江陵前府使任鼎常矣,本府議啓內,定配罪人逃失邑守令,勘以制違,自是法例,以此照律,罪〈杖〉一百收贖,告身盡行追奪,私罪,奉敎依允爲旀,功減一等爲艮如敎。又啓目,向前金魯甲亦,以地方官不爲馳進,行檢致有道啓,不可以身病之適苦,有所參恕是白如乎,牒到不卽檢驗,原有其律,以此照律,何如?判付。啓,依允。
行戶曹判書洪奭周疏曰,伏以臣,以才則至無用也,以病則絶難强也,發慮宣力,己分無望,投閒置散,尙懼不堪,大農要重之任,尤何可備數擬議,而況當歉荒荐仍,民國俱匱,殣莩相望而賑貸無術,廩庾告枵而支用不繼,竿頭弩末,曾不足喩其急,而臣顧乃縮手囚舌,坐糜厚祿,無一事可以牽補架漏,粗紓目前之艱虞,日前惠局米移劃之請,已不免萬萬苟簡,而旣蒙允可之後,猶且左格右掣,不卽見施,百官三軍之俸食,茫然無措擬之所,尸素拙劣,一至於此,僨敗之罪,將焉所逃?聖人之訓曰,陳力就列,不能者止,又曰,有官守者,不得其職則臣之去就,固不待兩言而定矣,且今鬱攸告警,聖心震惕,責躬之敎,中外感頌,繼以捐費減供,俾助工役,疲氓之力,庶幾少紓,德意所曁,有足以轉災爲祥,爲此時有司之臣者,政宜殫誠竭力,奔奏對揚,上不負宵旰憂勤之念,下無貽窮蔀騷擾之弊而後,始可以少塞其職。夫列朝堂構之所,固不可不亟修也,災歲顚連之民,亦不可不加恤也,木石之輸,徵調之興,其事至艱,其役至鉅,董察之際,一或失宜,傷財勞人,害將難言,而功費旣殷,耗蠧多端,句檢爬櫛,必資通鍊,是又豈如臣疎迂蔑裂,不識東西者所堪當哉?左右揣量,萬難蹲仍方欲據實控辭,以祈卸免,而昨於賓對退歸之路,乍觸寒氣,風痰宿症,忽復添肆,頭目眩暈,如墜煙露,喉嚨窒礙,食飮不下,達夜呻楚,宛轉床席,以若病狀,雖欲黽勉扶策,以自效於相役之義,而亦不可得矣,玆敢疾聲呼籲,干瀆崇嚴。伏乞聖慈,俯諒情實,亟賜鐫斥,回授可堪之人,俾重務毋瘝,私分獲安,千萬幸甚。臣無任云云。答曰,省疏具悉。所請依施。
修撰林永洙疏曰,伏以臣,於持被之中,卽接家信,則臣之老父,素患痰癖之症,而近添寒感,委頓床藉,食飮全却,氣息凜綴,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出扃局。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
洪遠謨,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
洪遠謨啓曰,玉堂備員間,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,行右承旨朴永元,今日不爲仕進,卽爲牌招,何如?傳曰,允。
洪遠謨啓曰,吏曹參判朴宗琦,戶曹參判尹命圭,禮曹參判李憲球除拜後,過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,吏曹參議安光直除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
金陽淳啓曰,藥房副提調持湯劑來待矣。傳曰,封入。
承旨前望單子入之,嚴燾·金盛淵落點。
洪遠謨啓曰,新除授右副承旨金盛淵卽爲牌招,何如?傳曰,允。
又啓曰,新除授右副承旨金盛淵,時在京畿仁川地,斯速乘馹上來事,下諭,何如?傳曰,允。
藝文館,忠文公金祖淳祠宇賜額時,宣額號望,以玄巖落點。
以修撰黃,副修撰黃基安·李鼎在再牌不進罷職傳旨,傳于洪遠謨曰,只推。
洪速謨,以弘文館言啓曰,下番闕直,事甚未安。修撰黃,副修撰黃基安·李鼎在旣有只推之命,竝卽牌招,以爲推移入直之地,何如?傳曰,允。
傳于洪遠謨曰,戶判疏批已下,卽爲牌招。
洪遠謨啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于洪遠謨曰,只推。
以吏曹參議安光直牌不進罷職傳旨,傳于洪遠謨曰,只推。
以修撰黃,副修撰黃基安·李鼎在牌不進罷職傳旨,傳于洪遠謨曰,只推。
以京畿監司朴岐壽啓本,前監司李羲準繡啓所論諸條,親執按査,據實馳啓事,傳于洪遠謨曰,問議大臣處之。
以京畿監司朴岐壽啓本,前驪州牧使閔致成,繡啓所論諸條,行査登聞事,傳于洪遠謨曰,問議大臣處之。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接同知中樞府事尹致謙單子,則以爲,族姪種善,嫡妾俱無子,以其同生弟宗鎬第一子正求,欲爲繼後,兩家相議完定,未及禮斜,種善夫妻俱沒,拘於常規,不得循例禮斜,忝在門長之列,故玆以具由呈單,依定式草記稟處事呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長尹致謙單辭旣如此,依定式尹宗鎬第一子正求,立爲尹種善之後,何如?傳曰,允。
又以禁衛營言啓曰,因大臣擧條,禁·御兩營鄕軍,自乙未限三年又爲停番事,允下矣。本營自乙未十月當爲始,輪次上番之慶尙·黃海·公忠·京畿·江原·全羅等六道所在鄕軍,通計十八當停番,而隨其上番年限,竝資保收布上送之意,各該道監·兵使處,預爲知委,何如?傳曰,允。
又以御營廳言啓曰,因大臣擧條,禁·御兩營鄕軍,自乙未限三年又爲停番事,允下矣。本廳來乙未十月當爲始,輪次上番之慶尙·全羅·公忠·江原等四道所在鄕軍,合十八當停番,而隨其道次,竝資保收布上送之意,各該道監·兵使處,預爲知委,何如?傳曰,允。
又以義禁府言啓曰,因本府草記,時囚罪人元始萬,待拷限加刑一次,遠地定配所以入事,批旨內知道事,命下矣。元始萬拷限已滿,加刑一次後,平安道博川郡遠地定配,而以更招跋辭及判付內辭意,具罪目,依例發遣府羅將,押送配所,何如?傳曰,允。
義禁府照目粘連,通津府使金魯甲矣本府議啓內,以地方官不爲馳進行檢,致有道啓,不可以身病之適苦,有所參恕是白如乎,牒到不卽檢驗,原有其律,以此照律,罪杖六十收贖,奪告身一等,私罪,奉敎依允爲旀,功減一等爲良如敎。
行戶曹判書趙萬永疏曰,伏以臣,於度支之任,曾亦再叨而四經歲矣,委毗之專且久,有如彼者,而絲毫莫報,尸素而已,雖在丐免之後,每一思惟,惶汗浹背,顧臣庸材,萬萬無理財之望,而始旣不量而冒膺之,旣冒膺之矣,固當殫竭神力,鉤校簿書,以盡一日之責而亦未能也,卽此已驗之跡,庶推臣無足可否於是職也。忽於意慮之外,又有此前望特點,召牌繼降,臣誠倘怳恐懼,莫知攸措,或謂臣宿趼之地,可以承乏苟充而然耶?試而蔑效,固已照燭無餘,或者東內重建,鉅役方興,而謂臣於敦工之事,粗有閱歷而然耶?是不過專藉廟劃之財費,壹聽匠氏之繩墨者也。凡今才智任使之臣,不患不足,則何必偏任於一人,殆若非此莫可者耶?臣實左右思而不得其說也。且況荐歉之餘,經用大匱,而諸道應稅,較前愈縮,明春頒祿,許久未辦,雖使通鍊綜細可副急者當之,恐無以捃拾支持,如臣鹵下,復何可論?臣惟奔走事君者也,夷險燥濕,未敢告勞,而無奈乎狗馬之齒,日漸向衰,筋骸神識,百不逮前,姑以著外者言之,臂麻牙脫,目力全減,奄成一枯落撲子,而强欲自力於金穀之出納,鼛鼓之經營,則非但事不從心,抑有所行不得者,毋寧早自陳懇,以冀曲遂之恩,爲不犯瘝厥之戒也,玆敢披瀝肝肺仰瀆崇嚴。伏乞聖明,俯賜諒察,特遞臣新授職名,以重公器,以安私分,千萬幸甚。臣無任云云。答曰,省疏。卿其勿辭行公。
漢城判尹朴周壽疏曰,伏以臣,卽伏見前戶曹判書洪奭周疏本,則以爲,惠局米移劃之請,旣蒙允可之後,猶且左格右掣不卽見施爲辭矣。臣於是,不得不據實仰暴以明臣心之無他。蓋度支與惠局,任均財賦,勢同表裏,凡有贏絀,互相牽補固其宜也。況今移劃之請,旣蒙許可,則其在共濟之義,豈容玩愒?第念本廳事勢與度支無異,見今庫儲罄竭,雖欲移劃,未準其數,故所劃穀中,太則先送,米則姑俟運穀之上來,隨卽劃送之意,有所文移矣。今其疏中句語與臣之本意相反,臣雖無狀,豈可指有謂無,甘自陷於不誠之科哉?祗緣情未見孚,辭不獲諒,有若葛藤者然,自顧慙騂,無面可顯,臣若隨事措處,使財用有裕,則豈或臨時苟且,若此之甚哉?苟究其由,莫非臣不職之致,與其久據而終必獲戾,毋寧力辭而早自爲計,玆敢猥入文字,略效自列之義。伏乞聖明,俯垂鑑諒,亟遞臣惠局之任,以安私分,仍治臣瀆擾之罪,以嚴國綱焉。臣無任云云。答曰,省疏具悉。前戶判所言,不過自道其目下本曹悶急之狀,而竝及往復之本末而已,於卿何有?卿之以此爲引,過矣過矣。
大護軍金蘭淳疏曰,伏以臣,頃陳病狀,得解銓任,安意調治,感頌隆恩,迺者日前賓對,正卿陞擢之命,忽下於千萬夢想之外,臣驚駭震惕,自不覺五情之失守也。夫此八座之地,序於三公之下,周禮六官之長,漢制尙書之職,實於是昉焉,關國家之治亂,繫民生之休戚,固非尋常官職所可人人輕授也明矣。臣本至庸極愚,最出人下,不足備數於淸朝任使之末,而幸忝世祿之裔,偏蒙拂拭之恩,通籍卄載,驟躋宰列,內外兜攬,罔非華膴,在臣私分,已極踰濫,而絲毫蔑效,瘡疣隨出,本末長短,無所逃於淵鑑之下,則藩寄纔解,華誥屢侈,曾未半年,復進一步,臣未敢知臣之才猷望實,眞有可取,允合登庸而然歟。特以大僚擧似,徒循資歷,聖明記有,久置簪履,而有此誤恩也耶?審如是也,不但有違於愼簡之政,亦將貽累於則哲之知,而綜名覈實之道,恐不當如是也。雖以目下言之,諸路荐歉,艱虞溢目,東內失火,災異驚心,苟究懷保之策,消弭之方,尤莫先於裁抑僥倖,厭服人心,假如微官庶僚,必使得人,無曠厥職,況以上卿之重,而一朝畀之於如臣不肖,少無難愼也哉?臣聞命以來,憂愧交中,實有繞壁之歎,非止循墻之義者,不但爲臣一身上冥升之懼持盈之戒而已,實出於爲朝廷惜名器嚴取捨之義也。伏乞聖慈,念天職之不可濫寄,察臣言之非出飾讓,將臣新授資秩,亟賜收還,以重官方,以安賤分,不勝大願。臣無任云云。答曰,省疏具悉。卿其勿辭行公。
大護軍鄭基善疏曰,伏以,本月二十二日賓筵,大臣奏剡,請備位著,我殿下可其奏,臣乃忝居其一,進階資憲,臣聞命若驚,惝怳悸恐,歷屢日而莫省攸措。臣之通籍從仕,事我殿下二十二年之間,本末畢露,聖鑑悉燭,無狀賤臣,有甚可取,擢之群望之外,躋之八座之列,若是之不少留難哉?夫進秩朝廷之大政也。苟其人功見事施,可以利益於國家則進之,書曰,明試以功,車服以庸,是也。又其人望隆實符,可以矜式乎朝著則進之,子曰,擧直錯諸枉,能使枉者直,是也。凡厥進擢,不由是二者,則上之授之也無名,下之受之也無所藉手,矧玆正卿峻秩,位逼公孤,班聯星辰,朝家稱之以重臣,其委寄之隆,體貌之尊,尤不可人人而冒進也明矣。臣本庸庸陸陸,最居人下,試之百爲,無一可稱,而荷天地帲幪之仁,沐雨露涵濡之澤,寵光以爲衣,邇列以爲居,亨衢穩步,輥到宰列,世所稱華貫美選,颺歷殆遍,感激圖報,彝性所同,塵刹身心,臣豈獨無?祗緣臣靡所短長,出入禁闥,曾無一言之獻替,宣力四方,又無一事之對揚,螢爝之微,未有裨補,每自循省,徒積愧懼,集木臨淵,未足爲喩。事功之不見如此,望實之無素又如此,殿下將何名以授臣,臣亦何所藉手,敢作宜受不宜辭之義諦乎?祗足以仰累則哲之明,自致負乘之冠耳,惟名與器,明王攸愼,量而後入,前哲有訓,參倚左右,冒膺無路,猥陳衷懇,仰瀆崇嚴。伏乞聖慈,俯垂鑑諒,將臣新授資秩,亟令收還,使公器重而私分安焉。臣無任云云。答曰,省疏具悉。卿其勿辭行公。
戶曹參判尹命圭疏曰,伏以臣,卽一庸愚賤品耳,才能百不逮人,文質兩無所當,晩竊科第,計出祿仕,而幸際聖明之世,周流三司,滾到緋玉,猥叨淸要,而寵已逾分,屢速罪戾,恩荷拂拭,如天厚渥,若偏臣身,此生此世,報答無地,而犬馬之齒,遂及衰頹,回想通籍,已卄五年于玆矣。自甘冗散,退守拙分,榮途之更進,一念未到,千萬料外,日昨賓筵,大僚奏剡,群彦彙登,而無似賤臣,混被謬擧,至蒙允兪,擢授亞卿之秩,繼伏奉戶曹參判除命,不終日而華旨聯翩,瞻聆動色,臣於是惕然而驚,懍然而懼,實莫曉臣身遭處,何若是其僥冒,亦未敢知朝家官人之政,何若是其乖舛也?噫,二品卿列也,官以卿爲名,則必命有德,德固尙矣,功亦其次,故唐·虞之車服以庸,必先言明試以功,則名器之綦重,自古其然。苟其人無功無德,上不可以輕與,下不可以冒膺也明矣。今若使如臣最下之菲品,乘軒嚲紫,徒侈榮耀,則冥升招災,固止臣一身,其於聖簡之累辱,淸班之汚玷,當如何哉?魯鶋之鍾,饗非其羞,梁鵜之翼,服之不衷,臣誠左右參倚,未得其宜,敢犯違傲,末由承膺,玆敢披瀝衷懇,仰瀆崇嚴。伏乞聖慈,俯垂鑑諒,察臣言之非出飾讓,念公器之不可濫授,特收臣新資職名,以安賤分,不勝大願。臣無任云云。答曰,省疏具悉。卿其勿辭行公。
禮曹參判李憲球疏曰,伏以,再昨賓對,寵臣以卿月之秩,旌下政命,授臣以小宗伯之任,一日之內,華誥聯翩,恩渥隆摯,臣聞命惝怳,繼以慙恧,直欲循墻而不可得耳。臣竊惟名器之濫惜,實關乎國體,擧措之得失,必須於物議,雖在微官末職,固當其難其愼,況臣所蒙,卽古所稱命德之器也,地望何如,責任何如,則苟非績庸已著,勞勩可紀,足聽聞而孚望實者,上不可以濫授,下不可以冒據也明矣。今也不問可否,不揆本末,一朝驟加,有若循次應遷者然,國體由是而益損,物議由是而益駭,是豈細故也哉?噫,臣本庸愚,百無一能,厚被我聖上拂拭之恩,通籍十八年間,淸貫華銜,無不歷揚,渥澤殆偏於臣身,絲毫蔑效於聖朝,居常愧懼,不翅如履氷而集木。今若更進一步,晏若固有,不思所以自處,則梁鵜之刺,軒鶴之譏,惟屬臣一己之私,其於仰玷聖簡,貽羞同朝,何哉?反覆忖量,承當無路,冒犯違傲,冞增惶懍,玆敢披瀝衷懇,仰瀆崇嚴。伏乞聖慈,念公器之至重,察臣言之由中,亟收臣新授資級與職名,以安賤分焉。臣無任云云。答曰,省疏具悉。卿其勿辭行公。
行右承旨朴永元疏曰,伏以,賓筵諮謀,才彦須用,宿次偉望,滾滾登崇,此誠治朝之晟典也。不意廟剡,混擧賤名,恩誥特宣,授臣以少卿之秩,臣於是怵焉驚懍,不覺惶汗之浹。夫參貳上卿,佐贊邦治,卽古昔命德之器,詢考事言,章明功能,亦朝家用人之政,其任若是之重,其選若是之愼,如臣者歷職外內,蔑絲毫之稱塞,久處邇密,庶本末之畢燭,顧何取於此,而誤恩至此之屑乎?臣以早孤餘生,倖竊科第,空疎畸薄,最居人下,而通籍數十年來,華顯要膴,踐歷殆遍,滾到緋玉之列,此豈臣有寸長尺能之可紀而然耶?特我聖上,念臣先故,收錄而拂拭之也,抑亦同朝,憐臣家緖,優假而庇護之也,人謂是不食之報。臣每一思惟,竊自悲慼,繼之以兢惕,旣往蒙被,已踰涯分,今又何所藉而冒進冥升,紆金拖紫,徒爲一身榮耀之計也哉?臣頂踵毛髮,莫非恩造,湯火赴蹈,義在不擇,苟可以策勵駑鈍,粗效涓埃,則曷敢徒懷負乘之私懼,崇飾循墻之禮讓,而冠裳猿狙,梁軒鵜鶴,累聖簡而招衆譏,不惟無補,祗益孤負,其將畢竟顚沛,而莫之懺悔,此所以歷日徊徨,齎誠控實,以蘄幸于聽卑之天也,略徹短籲,冒瀆崇嚴。伏乞聖慈,念公器之至重,察微諒之甚懇,亟收臣新授資秩,以安賤分,不勝大願。臣無任云云。答曰,省疏具悉。卿其勿辭行公。
上在慶熙宮。停常參·經筵。
自辰時至人定,灑雨下雨,測雨器水深一寸七分。
自人定至二十六日開東,灑雨下雨,測雨器水深四分。
藥房副提調金陽淳啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,大司憲宋稚圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
金陽淳啓曰,右承旨嚴燾,今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
洪遠謨啓曰,假注書南獻中,身病猝重,勢難察任,今姑改差,何如?傳曰,允。
南獻中改差,代以洪永圭爲假注書。
洪遠謨啓曰,行都承旨金陽淳藥院進,行左承旨朴永元,右副承旨金盛淵,同副承旨徐萬淳在外,右承旨嚴燾牌不進,院中只有臣一人,伴直無人,行都承旨金陽淳,所當牌招,而拘於廳規,不得請牌,何以爲之?敢稟。傳曰,牌招。
傳于洪遠謨曰,公忠兵使有闕之代,政官牌招開政。
洪遠謨啓曰,吏曹參判朴宗琦,參議安光直牌不進推考傳旨及罷職傳旨,今方捧入,而開政命下之後如是違牌,事甚未安。判書朴宗薰服制,參判更爲牌招,何如?傳曰,允。參議只推,一體牌招。
以右承旨嚴燾牌不進罷職傳旨,傳于洪遠謨曰,只推。
洪遠謨啓曰,行都承旨金陽淳牌不進,行左承旨朴永元,右副承旨金盛淵,同副承旨徐萬淳在外,右承旨嚴燾不爲仕進,院中只有臣一人,伴直無人,右承旨嚴燾,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招,在外承旨竝許遞,今日政差出。
洪遠謨,以弘文館言啓曰,下番闕直,事甚未安。修撰黃,副修撰黃基安·李鼎在旣有只推之命,竝卽牌招,以爲推移入直之地,何如?傳曰,允。
又以備邊司言啓曰,北關後運紙衣六百九十六領,照數稱量,木品·紙品亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
上在慶熙宮。停常參·經筵。
洪遠謨啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
金陽淳啓曰,藥房副提調持湯劑來待矣。傳曰,封入。
以右承旨嚴燾再牌不進罷職傳旨,傳于洪遠謨曰,只推。
洪遠謨啓曰,行都承旨金陽淳藥院進,左承旨·右副承旨·同副承旨未差,右承旨嚴燾不爲仕進,院中只有臣一人,伴直無人,右承旨嚴燾,旣有只推之命,所當牌招,而拘於廳規,不得請牌,何以爲之?敢稟。傳曰,許遞,今日政差出。
傳于洪遠謨曰,昌德宮榮建都監堂上,今日政差出。
洪遠謨啓曰,吏曹參判朴宗琦,參議安光直再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。參判所當更請牌招,而係是一日三牌,何以爲之?敢稟。傳曰,參議只推,與參判一體牌招,如有違牌,勿爲呼望。
又啓曰,行都承旨金陽淳藥院進,左承旨·右承旨·左副承旨·同副承旨未差,臣遠謨吏·兵批兼進之意,敢啓。傳曰,知道。
有政。吏批,判書朴宗薰服制,參判朴宗琦式暇,參議安光直進,左副承旨洪遠謨進。啓曰,判書朴宗薰服制,參判朴宗琦式暇,小臣獨政未安,何以爲之?敢稟。傳曰,只出緊任。
以李景在·洪永觀·徐箕淳·李敦榮爲承旨,趙存中爲通津府使,金盛淵爲谷山府使。昌德宮營建都監堂上單趙萬永,故判官李章顯贈吏參例兼,禮曹參判李憲球考,故進士尹光廉贈吏參例兼,戶曹參判尹命圭考。
兵批,判書徐耕輔進,參判李志淵入直進,參議洪祐燮病,參知李寅敎病,左副承旨洪遠謨進。啓曰,公忠兵使,今當差出,而擬望之人乏少,同道水使竝擬,何如?傳曰,允。
以金蘭淳爲知事,崔周翰爲昌德將,李鍾武爲都摠都事,李熙臣爲訓鍊判官,李應植爲公忠兵使。同知單李基榮,護軍李寅泰·朴永元,副護軍林東鎭·南履懋·張敎根·金盛淵·徐萬淳·嚴燾,以上竝單付。
洪遠謨啓曰,伴直無人,新除授同副承旨李敦榮,卽爲牌招,何如?傳曰,允
以修撰黃,副修撰黃基安·李鼎在牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。修撰黃,副修撰黃基安·李鼎在,旣有只推之命,修撰林永洙,由限已過,竝卽牌招,以爲推移入直之地,何如?傳曰,允。
李敦榮,以都摠府言啓曰,副摠管李忠運,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今月二十九日,一羽禁軍番次,而該番將沈說泰身病猝重,勢難供職,呈狀乞遞,改差,其代依承傳口傳差出,何如?傳曰,允。
兵曹口傳政事,以李亨在爲羽林將。
李敦榮,以備邊司言啓曰,卽見江華留守金基常狀啓,則以爲,今年穡事,又被慘歉,本府昨今兩年公都會及昨年秋等今年春秋等明年春等都試,竝待明秋合設事,請令廟堂稟旨分付矣。島農未免荐歉,往來齎糧之費,不可不念,而此有畿輔輔已行之例,依狀請使之退行,何如?傳曰,允。
又以備邊司言啓曰,卽見江原監司趙容和災實分等狀啓,則春川等五邑,置之尤甚,三陟等十五邑,寘之之次,蔚珍等六邑,置之稍實,仍以爲事目災一百結外,不足災九十九結三十三負一束,特許加劃,後錄諸條,竝請令廟堂稟旨分付矣。其一,原州·春川舊未捧各穀二千一百十七石零,依前錄寘還簿事也。其一,各軍門屯稅及各宮房各衙門有土免稅,從實收稅事也。其一,尤甚·之次邑,勿定配所事也。其一,推奴徵債,限明秋防塞事也。三等分排,依狀請施行,本道以未量之地,田多畓少,絶無災結加請之例,而今啓如是條列,年形可推而知,且所請未滿百結,以此準劃,使之均俵,其外原·春舊還之仍停,殆成年例,有土免稅處從實收稅,亦關民隱,與推徵防塞,一體許施,而配所只令尤甚邑勿定,何如?傳曰,允。
又以義禁府言啓曰,因京畿監司朴岐壽査啓,前前監司李羲準,繡啓所論諸條,按査馳啓事判付內,問議大臣處之,前驪州牧使閔致成,繡啓所論諸條,行査登聞事判付內,問議大臣處之事,命下矣。謹依判付,問議于時原任大臣,則領議政李相璜,以爲前前京畿監司李羲準,道査論列,見有指據,固不可以無端乾沒,直爲歸罪,而旣失慮始,又未克終,公貨之因鑄受損,厥數浩多,援法議當,宜有其律,令該府以此勘處,前驪州牧使閔致成,今此道啓溯邑弊之膠痼,證結剩之歸屬,至以無貪利肥己之跡爲辭,繡論之如彼者,或在於未卒設施之前,而驟駭其創例也,道査之如此者,蓋知其將欲釐救之實,而深原其本情也,旣已行査,則有罪無罪,當以道査爲斷,而今有査啓指陳,惟在上裁云。左議政沈象奎,以爲前前京畿監司李羲準,爲設鑄事,貸用公貨,措備物種,雖非乾沒,中撤狼狽,以致未報,卽其所供,亦自引咎,令該府以此勘處,前驪州牧使閔致成,當初疏請,意在矯革,設始所擬,將以蘇弊,而凡係更張,卽不無利於此而害於彼之端,則當利者,事未及施而不知爲德,慮害者,懼將及己而胥先騰謗,則繡衣之驟駭而遽劾,必其無見乎此,徒聞於彼而然也,且道査覈實,初無貪利肥己之跡云爾,則旣因繡論,至行道査,可罪不可罪,似當以査啓爲歸,伏惟上裁云。領府事鄭晩錫,病未獻議云矣。大臣之意如此,上裁,何如?傳曰,依大臣議依律,可也。
上在慶熙宮。停常參·經筵。
李敦榮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐箕淳啓曰,來初一日,輪對日次,而景慕宮冬享大祭齋戒相値,頉稟之意,敢啓。傳曰,知道。
金陽淳啓曰,藥房副提調持湯劑來待矣。傳曰,封入。
李敦榮啓曰,卽者副應敎徐有贊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
徐箕淳啓曰,副應敎徐有贊陳疏受由,玉堂上下番俱空,事甚未安。應敎金景善,校理李基華·李垿,副校理金箕晩·金大根,修撰林永洙·黃,副修撰黃基安·李鼎在,竝卽牌招,以爲推移入直之地,何如?傳曰,允。
李敦榮啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李敦榮曰,只推。
以修撰黃·林永洙,副修撰黃基安·李鼎在牌不進罷職傳旨,傳于徐箕淳曰,只推。
以開城留守鄭祖榮啓本,前前留守李鼎臣,繡啓所論諸條,行査登聞,令該府稟處事,傳于李敦榮曰,議大臣稟處事,分付,可也。
以公忠監司趙秉鉉狀啓,栗峰察訪李福信,遭本生父喪事,傳于李敦榮曰,令該曹口傳差出,催促下送。
李景在,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
徐箕淳以營建都監言啓曰,昌德宮殿堂改建始役吉日時,令日官全啓煥推擇,則今十月二十八日巽時爲吉云,以此日時擧行,而各殿堂中向南坐,來甲午年來,元無上樑可合之日云,何以爲之?敢啓。傳曰,改建始役,旣在明日,上樑亦以今年內推擇擧行,可也。
又以營建都監言啓曰,昌德宮各殿堂定礎·立柱·上樑吉日時,令日官全啓煥推擇,則定礎今十一月十五日辰時,立柱同月二十六日申時,上樑今十二月初四日申時俱大吉云,竝以此日時擧行,何如?傳曰,允。
又以營建都監言啓曰,昌慶宮各殿堂定礎·立柱·上樑吉日時,令日官全啓煥推擇,則定礎今十一月十五日辰時,立柱同月二十一日辰時,土樑同月二十六日申時俱大吉云,竝以此日時擧行,何如?傳曰,允。
又以營建都監言啓曰,本都監郞廳,以戶曹正郞李衡在·李穆遠差下事,分付吏曹,何如?傳曰,允。
又以營建都監言啓曰,昌德宮改建所入各樣材木,次次輸入宮內,自今十月二十八日爲始治鍊擧行,而宮闕所重有異,牌將二人別省記,輪回入直,亦令入直衛將,晨夜照檢之意,分付兵曹,何如?傳曰,允。
又以戶曹言啓曰,時衛所內各司雨漏,當爲修改,而時値寒節,依近例待明春擧行之意,敢啓。傳曰,知道。
李景在,以兵曹言啓曰,新除授羽林衛將李亨在,時無職名,依例口傳付軍職,何如?傳曰,允。
兵曹口傳政事,副護軍單李亨在。
李景在,以備邊司言啓曰,閫營重地,曠任可悶,新除授公忠兵使李應植,使之不多日內辭朝,何如?傳曰,允。
又以備邊司〈言〉啓曰,公忠兵使李貞坤,在任卒逝矣。返柩時擔軍,依法典題給之意,分付所經各道,何如?傳曰,允。
李敦榮,以左邊捕盜廳言啓曰,阿峴居黃石之·白景孫·金就永·金正義·裵壽乭·女順伊·小阿只等,沈惑邪術,祕藏冊子,被捉於臣廳軍官處,故査問其情節,則黃石之招內,以爲多年做工,何可猝地變改乎?旣犯死罪,惟俟勘處云云。其餘白景孫等六名,俱以爲旣知法禁,更勿學習之意納供矣,竝移送秋曹,依律處斷,何如?傳曰,允。
又以左邊捕盜廳言啓曰,謹依本廳草記批旨,在囚黃石之等七名,移送秋曹之意,敢啓。傳曰,知道。
大護軍洪敬謨疏曰,伏以,臣之出身,事我殿下,二十有五年矣。散材不中於斤繩,孤植無依於墻壁,而幸際聖明,偏沐隆渥,生成於陶甄之化,涵育於雨露之澤,歷試內外,節次推遷,居然至亞卿之列。才薄而名位益顯,恩深而悸懼愈切,每誦古人知足之訓,而竊自擬優游散地,退守本分,以爲一分不報之報矣。迺於日前賓對,猥蒙誤恩,擢臣爲資憲大夫者,臣聞命以來,驚惶愧蹙,實莫曉其何爲而致此也。夫朝廷之命爵晉秩,非苟以榮其人也,或以德擧,或以才選,敷納則以言,明試則以功,斟酌校核,如玉尺金秤之不差毫釐,然後上有夙勵之效,下無僥僭之譏。今臣所授之階,班絶庶僚,位亞三孤,漢而九卿,唐而八座,古所稱命德之器也,雖使才猷素優,聲望已著者居之,猶將怵然驚懼,退然却顧,況如臣者,何嘗彷彿於是哉。特以通籍之旣久,資歷之稍近,賤名誤入於廟剡,謬恩遂竝於諸彦,不衷之災,猶屬臣身,而在淸朝愼惜之義,得無所損耶?且臣家本寒素,跡又疎逖,而一門之內三世四卿,前後相繼,厚蒙不世之恩造,以臣不肖,又藉先蔭,名塗華貫,兜攬殆遍,私戒常切於履盈,微分已溢於冥升,今更進據上卿之班,晏然若固有之,則負乘之災,理宜致寇,僬僥之擔,勢必顚蹶,倚衡已熟,循墻是急,玆敢猥暴衷懇,仰瀆崇嚴。伏乞聖慈,俯賜鑑諒,將臣新授資級,亟命收還,使名器無濫,私分少安,不勝大願。臣無任云云。答曰,省疏具悉。卿其勿辭行公。
大護軍李紀淵疏曰,伏以臣,伏奉敎旨以臣爲資憲大夫者,夫陞品重典也,非有可紀之勞,則不可輕施也。正卿峻秩也,非有可命之德,則不可濫授也。而況廟議筵稟,尤係難愼,未審奚爲而誤及於臣身也。臣誠聞命震駴,五內失守,莫省所以自措,是豈但以庸資陋質,聞望卑劣,而名器之猥褻,謬施於不當施之地云乎哉?況臣早荷殊知,出入邇列,殆三十年矣,蒙被則河海莫量,報答則絲毫蔑稱,恒所自矢於心者,惟在乎生死向前,夷險不擇,則寧忍於隆恩厚寵,反爲此逡巡之態,而第伏念臣犯少年不幸之戒,處兄弟竝顯之地,夙宵兢業,若集于木,每於進一階而叨一官也,汗背騂面,不怡者累日。臣不過賤丈夫也,非有高世絶俗爵祿可辭之操,則烏能無當世進取之念,而自不覺如此者非他也,特以太盛者,造物之所忌也,至盈者,哲人之所憂也,臣雖至愚,粗窺此理,要不欲以身蹈此,而跡與心違,冥升不已,居然與臣兄班資,同列於八座矣,非臣始望,姑捨勿論過福之災,翹足可俟,臣安得不惕然而驚,懍然而懼,恩所以自艾之道乎?且殿下之於臣之兄弟,生成如天地,慈育如父母,臣若不能仰承大德,力辭恩命,而梁鵜軒鶴累及則哲,盛衰盈覆,天必無幸,則臣之身家,固不足恤,豈不有傷於生成慈育之至意哉?徊徨踧踖,食息靡遑,瀝盡肝血所蘊。伏乞聖明,俯賜諒察,特推聽卑之念,曲遂體下之恩,亟收臣新授資級,俾臣得以粗全微諒,獲免重究,不勝大願,千萬幸甚。臣無任云云。答曰,省疏具悉。卿其勿辭行公。
副應敎徐有贊疏曰,伏以臣父年今七十有五矣,素抱貞疾,每當寒節,寧日恒少,長事刀圭,臣之情私,有難暫離,而番次苟艱,黽勉持被,耿耿一念,度日如年,卽接家信,則夜又添感,咳喘達曉,食飮專却,氣息凜綴,尋醫論症,惟臣是俟,臣自聞此報,方寸煎熬,忙陳短章,徑出禁扃。伏乞聖明,俯垂鑑諒,亟遞臣所帶之職,卑便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
藥房都提調沈象奎,提調朴宗薰,副提調金陽淳啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
傳于李景在曰,禮房承旨,馳詣宗廟·景慕宮,奉審摘奸以來。
金陽淳啓曰,藥房三提調持湯劑來待矣。傳曰,封入。
又啓曰,左承旨徐箕淳,左副承旨洪永觀,同副承旨兪星煥,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,趙秉常·韓鎭㦿·鄭東煥落點。
金陽淳啓曰,新除授右承旨韓鎭㦿,左副承旨趙秉常,同副承旨鄭東煥,竝卽牌招,何如?傳曰,允。
李景在啓曰,玉堂上下番俱空,已至多日,事甚未安。應敎金景善,校理李垿,副校理金箕晩·金大根,修撰林永洙·黃,副修撰黃基安·李鼎在,竝卽牌招,推移入直,何如?傳曰,允。
鄭東煥啓曰,明日傳香,禮房承旨當爲齋宿,左承旨李景在,所當牌招,而拘於廳規,不得請牌,何以爲之?敢稟。傳曰,牌招。
傳于鄭東煥曰,發遣吏郞,諸執事淸齋與否,摘奸以來。
鄭東煥啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭東煥曰,只推。
以應敎金景善,校理李垿,副校理金箕晩·金大根,修撰林永洙·黃,副修撰黃基安·李鼎在牌不進罷職傳旨,傳于李景在曰,只推。
鄭東煥,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,今此東闕役事時,材木輸入間,通化門依例除標信開閉,何如?傳曰,允。
又以義禁病言啓曰,因開城留守鄭祖榮査啓,前前留守李鼎臣,繡啓所論諸條,應問各人,發問目取招,令該府稟處事判付內,議大臣稟處事,分付可也事,命下矣。謹依判付,問議于時·原任大臣,則領議政李相璜,以爲試榜未有實據,商賄又無顯跡,而繡啓中由吏錄納之近二萬贓犯,文簿參證,兩皆無是,固不可以此議罪,然徵逋捧耗之下屬作奸,査啓旣言不能檢察,則失察亦罪,令該府考律例稟處恐宜云。左議政沈象奎,以爲今觀守臣所査,以繡啓諸條,多有差爽爲辭,而灣人武擧,市井鄕解,都試入格,蔘商行賂,俱有論理,未可爲罪,惟負逋徵族,還耗濫捧,謂無營門踏印文蹟,乃是自下作奸之未能察檢云,苟能常加飭檢,隨處察束,則豈致奸蔽如此乎?不可以諸條之差爽,竝此全貰,令該府援法勘處,至於由吏招之,繡啓所持以爲贓案者,盤問於渠,所供一切相反,乃云前招之妄告,怯於刑威者,雖尋常誣人,罪必反坐,法所懲惡,莫嚴於此,況吏之於官,尤焉敢乃爾,苟議所犯,合施梟警,則以若衙門之重,按査之嚴,無一言及於痛惡懲治之意,甚失事體,該守臣施以緘辭重推,恐不可已矣云。領府事鄭晩錫,病未獻議云矣,大臣之意如此,上裁,何如?傳曰,以大臣意議律,可也。
又以義禁府言啓曰,因本府草記,京畿前前監司李羲準,施以杖八十徒二年定配之典事,批旨內允下矣。李羲準杖八十收贖,告身盡行追奪,黃海道白川郡金谷驛徒二年定配,而以啓辭內辭意具罪目,依例發遣府書吏,押送配所,何如?傳曰,允。
又以右邊捕盜廳言啓曰,本廳兼從事官李敏敎,身病猝重,勢難察任,改差,何如?傳曰,允。
護軍趙冀永疏曰,伏以臣,姿性譾劣,學術空疎,倖竊科第,承藉門蔭,歷揚中外,無一實績,而淸貫華銜,節次推遷,通籍二十年之間,居然躋下大夫之列,榮寵已極,涯分且溢,居常愧懼,若隕淵谷,千萬不自意廟議筵稟,至以臣爲陞拜嘉善階品者,臣聞命惝怳,繼以踧踖,莫知所以措躬也。夫爵祿者,人主所以礪世磨鈍之具也,苟得其人,則四方聳觀,不得其人,則百僚解體,誠以一賢一愚之進退黜陟,實有關於世道之治亂汚隆故耳。至若亞卿之爲秩,卽古所稱命德之器,而有非尋常百執事之比,則上不可以循資而苟授,下不可以貪寵而冒膺,必也才德兼備,望實俱隆,然後始可堪承,臣以一介庸愚,百無肖似,顧何敢視若倘來,揚揚出肅,仰累則哲之明,而濫叨匪據之位哉?且臣三數年來,喪威荐酷,殆是人理之所不能堪,土形木骸,閉戶塊處,神精畢遁,形影相弔,人之視臣,臣之自量,都不似陽界人物,雖復食息苟全,豈有一毫思量暇及於進取之場,而況加之以梁鵜之譏,負乘之戒乎?臣誠左右思惟,自知者明,成命之下,趨膺無路,敢陳衷曲,仰徹黈纊。伏願聖明,特許鐫改,以重公器,以安私分焉。臣無任云云。答曰,省疏具悉。卿其勿辭行公。
癸巳十月二十九日辰時,上御興政堂。藥房入診入侍時,都提調沈象奎,提調朴宗薰,副提調金陽淳,假注書李源庚,記事官徐憲淳·曺雲承,直閣吳取善以次進伏。醫官金壽仁·李亨基·李顯養·金景球進伏楹外訖。上曰,史官分左右。象奎等進前奏曰,雨餘日候不調,朝來風寒頗緊,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候何如?上曰,一樣矣。象奎等曰,醫官待令矣,使之入診,何如?上曰,置之,後日次待令,可也。象奎等曰,近日所進湯劑,非但爲疏導之劑,亦當有調補之功,進御之後,連爲順下乎?上曰,順下矣。象奎等曰,湯劑所進,今爲十貼矣,自明日當爲停止乎?上曰,唯。象奎等曰,前日次旣未診候,今番則使之入診後,湯劑加減與停止當否,更爲議定,似好矣。上曰,入診,可也。亨基等以次診候訖,退伏奏曰,脈候左右三部調均矣。象奎等曰,湯劑當退去,議定以入矣。上可之,進御加味君子湯,自明日停止事。出榻敎命就座。仍命退,諸臣以次退出。
上在慶熙宮。停常參·經筵。
趙秉常啓曰,來初五日朝參日次矣,敢稟。傳曰,停。
鄭東煥啓曰,大司憲宋稺圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
傳于李景在曰,禮房承旨馳詣景慕宮,奉審摘奸以來。
傳于趙秉常曰,右副承旨許遞,前望單子入之,待下批,牌招察任。
承旨前望單子入之,閔致成落點。
趙秉常啓曰,新除授承旨閔致成方在罷散中,何以爲之?敢稟。傳曰,敍用。
又啓曰,翰林被選人洪說謨薦狀公事,啓下矣。令該曹口傳單付,卽爲牌招入直,何如?傳曰,允。
吏曹口傳政事,檢閱單洪說謨。
趙秉常啓曰,玉堂上下番俱空,事甚未安。應敎金景善,校理李垿,副校理金箕晩·金大根,修撰林永洙·黃,副修撰黃基安·李鼎在,旣有只推之命,副應敎徐有贊由限已過,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李在鶴落點。
禮曹,今十一月十二日冬至朝賀時應行節目,參考前例磨鍊,依此擧行,何如?判付。啓,權停爲良如敎。
以左副承旨閔致成牌不進罷職傳旨,傳于趙秉常曰,只推。
以應敎金景善,副應敎徐有贊,校理李垿,副校理金箕晩·金大根,修撰林永洙·黃,副修撰黃基安·李鼎在牌不進罷職傳旨,傳于趙秉常曰,只推。
假注書洪永圭書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木稚株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有稚松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自鴈峰伏兵峴,至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰所經外山諸處,一一詳審是白乎則,別無斫痕之意,敢啓。踏啓字。
以江華留守金基常啓本前留守申緯繡論諸條覈實登聞,令該府稟處事,傳于鄭東煥曰,問議大臣處之。
趙秉常,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
又以營建都監言啓曰,今番營建之役,前縣監洪應燮,前中軍姜彝五,別看役差下,使之擧行,何如?傳曰,允。
又以營建都監言啓曰,本都監應行事目,參考前例,磨鍊以入之意,敢啓。傳曰,知道。
又以兵曹言啓曰,今此東闕營役時,木石輸入間,建陽門依例除標信開閉事,守直內官處,分付,何如?傳曰,允。
鄭東煥,以義禁府言啓曰,因大臣獻議批旨內,以大臣意議律可也事,命下矣。前前開城留守李鼎臣事,負逋徵族,還耗濫捧,雖是下屬之作奸,而旣未能檢察,則不可以諸條之差爽,竝此全貰,以制書有違私罪,施以杖一百收贖,告身盡行追奪之律,何如?傳曰,允。
又以義禁府言啓曰,江華留守金基常狀啓內,龍津萬戶朴繼麟爲先罷黜,其罪狀令攸司稟處事,啓下矣。朴繼麟時在任所,依例發遣府羅將,交代後拿來,何如?傳曰,待待命拿囚。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李景在啓曰,右承旨韓鎭㦿,左副承旨閔致成今日不爲仕進,竝卽牌招,何如?傳曰,允。
備忘記,公忠兵使李應植下直,長弓一張,長箭一部,片箭一部,筒兒一箇賜給。
李景在啓曰,玉堂上下番俱空,已至多日,事甚未安。應敎金景善,副應敎徐有贊,校理李垿,副校理金箕晩·金大根,修撰林永洙·黃,副修撰黃基安·李鼎在,竝卽牌招,推移入直,何如?傳曰,允。
傳于李景在曰,都承旨·右承旨竝許遞,前望單子入之。
承旨前望單子入之,金弘根·洪遠謨落點。
李景在啓曰,新除授右承旨洪遠謨,卽爲牌招,何如?傳曰,允。
傳于李景在曰,未下直守令·邊將及受由上京守令,竝令不日下送事,分付該曹。
趙秉常啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于趙秉常曰,只推。
以左副承旨閔致成牌不進罷職傳旨,傳于李景在曰,只推。
以右承旨洪遠謨牌不進罷職傳旨,傳于李景在曰,只推。
以應敎金景善,副應敎徐有贊,校理李垿,副校理金箕晩·金大根,修撰林永洙·黃,副修撰黃基安·李鼎在牌不進罷職傳旨,傳于李景在曰,只推。
李景在,以吏曹言啓曰,未下直守令·邊將及上京守令,竝令不日下送事,命下矣。自臣曹催促,則未下直守令谷山府使金盛淵今日辭朝,上京守令綾州牧使李廣度,長城府使徐有民,沃川郡守金勉淳,天安郡守金克善,淳昌郡守沈宜復,通川郡守李鳳九,旌善郡守洪晉淵,黃澗縣監李在稼,結城縣監吳謹常,兎山縣監金定根,竝已爲下去云,驪州牧使徐有素今日下去云,大丘判官趙鎭敏,受由下去於京畿長湍地云,故卽速還官之意,發關知委於該道臣處之意,敢啓。傳曰,知道。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次還轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
趙秉常,以兵曹言啓曰,今當儲窠之月,虛司果不得循例區處,而在外積滯之時,有勿拘儲窠,以虛司果擬入之例矣。今亦依此擧行,以爲次次疏滯之地,何如?傳曰,允。
又以兵曹言啓曰,內禁衛將尹喜用,景福宮衛將白東益·車秉淵,昌德宮衛將李基榮,文臣兼宣傳官韓用幹俱以病難供職,呈狀乞遞,竝改差,何如?傳曰,允。
又以備邊司言啓曰,今日本司坐起,臣等來會,而諸堂多懸病人,老病實故外,竝令政院牌招,有司堂上李紀淵今日又爲懸病,去就殊涉過當,推考申飭赴坐,何如?傳曰,允。
又以備邊司言啓曰,今日籌坐,宣惠堂上朴周壽,當爲參坐,而纔遞實職,未付軍銜,令該曹口傳付軍職,仍令政院牌招進參,何如?傳曰,允。
兵曹口傳政事,大護軍單朴周壽。
趙秉常,以備邊司言啓曰,卽見京畿監司朴岐壽災實狀啓,則事目災一千結外,不足災八千七百四十四結六十八負六束特許劃下事,請令廟堂稟旨分付矣。災政之難,莫今年若,蓋其早移成熟,無異平歲,而至於備無之受損,汰落之未築,殆無異於昨年慘歉,諸道皆然,畿輔爲甚,今所加請之災,若以元摠論,則豈不太過分數,而細究實狀,非濫伊精,特爲拔例準劃,使之均俵,何如?傳曰,允。
又以備邊司言啓曰,頃因湖西災實狀啓,事目災二千結外,不足災一萬八千結,覆啓加劃矣,卽見該監司趙秉鉉狀啓,則復陳農形災損之狀,仍以爲,見減災二千九百八結八十負八束,依初請劃下事,請令廟堂稟旨分付矣。前所加劃,非不優厚而若以本道災損,較摠於已往,則誠有不足之慮,且當荐歉之餘,方請賑救,此時民勢,在所曲念,特從寧失之義,更以二千結劃下,使之均俵,俾無冤徵,何如?傳曰,允。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,右承旨洪遠謨,左副承旨閔致成,同副承旨鄭東煥今日不爲仕進,竝卽牌招,何如?傳曰,允。
李景在啓曰,玉堂上下番俱空,已至多日,事甚未安。應敎金景善,副應敎徐有贊,校理李垿,副校理金箕晩·金大根,修撰林永洙·黃,副修撰黃基安·李鼎在,竝卽牌招,推移入直,何如?傳曰,允。
又啓曰,知事金蘭淳旣入闕中,不爲肅謝,卽爲出去,事甚未安。推考,何如?傳曰,允。
傳于金弘根曰,承旨有闕之代,前望單子入之。
承旨前望單子入之,洪稺圭落點。
金弘根啓曰,假注書李源庚身病猝重,勢難察任,今姑改差,何如?傳曰,允。
李源庚改差,代以徐耆淳爲假注書。
傳于趙秉常曰,判義禁許遞,前望單子入之。
判義禁前望單子入之,李羲甲落點。
以左副承旨閔致成,同副承旨鄭東煥牌不進罷職傳旨,傳于金弘根曰,只推,左副承旨更爲嚴飭牌招。
以左副承旨閔致成再牌不進罷職傳旨,傳于金弘根曰,只推,更爲嚴飭牌招,如有違牌,勿爲呼望。
金弘根啓曰,左副承旨閔致成飭敎之下,謂有情勢,奉牌闕外,何以爲之?敢稟。傳曰,嚴飭入來肅命。
趙秉常啓曰,卽者義禁府都事來言,時囚無得過三日滯囚,曾有定式矣。時囚罪人李善永當爲照律,而判義禁金在昌服制,次堂例不得擧行云,何以爲之?敢稟。傳曰,次堂擧行。
又啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于趙秉常曰,只推。
以應敎金景善,副應敎徐有贊,校理李垿,副校理金箕晩·金大根,修撰林永洙·黃,副修撰黃基安·李鼎在牌不進罷職傳旨,傳于李景在曰,只推。
趙秉常,以都摠府言啓曰,副摠管柳相穆以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今月初六日一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以鄭日永爲內禁將。
趙秉常,以兵曹言啓曰,禁軍來春夏等都試,因政府及本曹有故,不得設行,今已過時矣,在前如此之時,有仍停都試,代行祿試射之例,今亦依此擧行,何如?傳曰,允。
又以備邊司言啓曰,京畿監司朴岐壽啓陳本道荐歉,尤甚·之次邑最無依切急之類,不可不賙賑之狀,仍請某道穀折皮,限四萬石特許區劃,公忠監司趙秉鉉報請湖南沿邑所在折米一萬石移劃本道,賑餘會錄常賑穀折米七千七十七石零,均廳留牟中五千石,亦爲劃下,以爲賑濟之需矣,荒年賑糶,實爲經緯,蓋農糧種分,專靠於糶,而至於最窮無告者,非賑莫可資活,況此兩道,俱係荐歉,所謂糴摠,又値連停,旣無以接濟窮春,則雖其中參量緩急,或賑或救,尤不可已,第念從前此擧,每多有名而無實,直由於各邑守宰,始不能殫誠於抄饑之際,又不能着意於給糧之時,以致濫入冒勘畢竟爲吏鄕輩奸竇而已,而爲道臣者,亦未免失於句檢,苟且磨勘,此豈朝家惠恤黎元之本意也哉?今年則先以此意,另加關飭,俾無一毫悠泛,而或有當抄而不抄,不當抄而抄,虛實相蒙,澆冒如前,則雖於過賑之後,當該守令,施以加倍之律,不察之道臣,同爲論勘事,申明知委,而賑資則勢不可全責於該道,又無他道穀可以移轉者,京畿則以本道今夏貿牟五千石,嶺湖運牟各一萬石,湖西則以本道今夏貿牟一萬石,賑餘穀折米二千石,嶺湖運牟各五千石分劃,使之經紀,何如?傳曰,允。
又以備邊司言啓曰,卽見廣州留守金履載,江華留守金基常狀啓,則俱陳民情遑汲之狀,廣州則賑資穀折米限三千石許劃,江華則本府年例嶺·完營別劃米,今年耗二千石代錢六千兩及他道某樣穀三千石,特許劃下,以補賑資事,竝請令廟堂稟旨分付矣。兩都荐饑,民勢方棘,今年此政,亦不可已,第其抄饑必精,分糧必實之意,已悉於畿湖請賑之稟覆者,此亦以此提飭,而廣州則以關西移運本府小米五百石,湖南運牟二千五百石,江華則以本府當年添餉條中錢三千兩,湖南運牟二千五百石分劃,使之量宜經紀,何如?傳曰,允。
又以禁衛營言啓曰,本營騎士將金秉浩身病猝重,勢難察任,改差,何如?傳曰,允。
同義禁洪羲瑾·徐淇修聯名疏曰,伏以,臣等卽伏見本府都事言送啓辭批旨,有次堂擧行之命矣。臣等旣參同知事之列,固當蹶趨承,而第伏念,王府議讞,事體至重,判堂例爲擧行,次堂不敢替當,雖或有次堂擧行命下之時,伊時次堂擧皆援例陳章,輒蒙允許,考諸近例,非止一二,誠以格例之有不敢違越也。今臣等所處,固無異同,玆敢聯章,仰瀆崇嚴。伏乞亟寢成命,以存公格,以安私分焉。臣無任云云。答曰,省疏具悉。判堂已點下矣。
右承旨洪遠謨疏曰,伏以,臣與都承旨臣金弘根,有娚妹應避之嫌矣。揆以格例,在下當遞,玆敢援陳短章,仰瀆崇嚴。伏乞聖明,俯垂鑑諒,亟賜遞改,以存公格,以安私分,千萬幸甚。臣無任云云。省疏具悉。所請依施。
上在慶熙宮。停常參·經筵。
趙秉常,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,同副承旨鄭東煥今日不爲仕進,卽爲牌招,何如?傳曰,允。
洪稺圭啓曰,左副承旨閔致成屢度嚴飭之下,一向奉牌,無意承膺,何以爲之?敢稟。傳曰,更爲嚴飭牌招,卽爲肅命。
傳于洪稺圭曰,左副承旨疏批已下,更爲嚴飭牌招。
以左副承旨閔致成牌不進罷職傳旨,傳于洪稺圭曰,只推,更爲嚴飭牌招,卽爲肅命。
洪稺圭啓曰,玉堂上下番俱空,已至多日,事甚未安。應敎金景善,副應敎徐有贊,校理李垿,副校理金箕晩·金大根,修撰林永洙·黃,副修撰黃基安·李鼎在,竝卽牌招,推移入直,何如?傳曰,允。
趙秉常啓曰,卽者義禁府都事來言,開坐事命下,而判義禁李羲甲未肅拜,次堂例不得擧行云,判義禁卽爲牌招,何如?傳曰,允。
傳于趙秉常曰,判金吾有闕之代,前望單子入之。
判義禁前望單子入之,朴宗薰落點。
洪稺圭,以內醫院都提調意啓曰,本院提調,例不得兼帶刑獄之官,而提調朴宗薰除拜判義禁矣,所帶判義禁,今姑許遞,何如?傳曰,允。
傳于趙秉常曰,判義禁有闕之代,前望單子入之。
判義禁前望單子入之,洪奭周落點。
趙秉常啓曰,開坐事,命下矣。新除授判義禁洪奭周,卽爲牌招,何如?傳曰,允。
傳于洪稺圭曰,有實故玉堂,竝許遞,政官牌招開政。
洪稺圭啓曰,玉堂上下番俱空,今日政新除授玉堂,竝待下批,牌招,以爲推移入直之地,何如?傳曰,允。
有政。吏批,行判書朴宗薰進,參判未差,參議安光直牌不進,左副承旨趙秉常進。以閔泰鏞爲承旨,李肯愚爲應敎,洪祐順爲副應敎,成遂默爲校理,洪鍾應·李基華爲副校理,黃基安·鄭德和爲修撰,李垿爲副修撰,金景善爲兼弼善,吳取善爲兼司書,鄭基善爲判尹,李鎭華爲戶曹參議,李景在爲刑曹參議,李紀淵爲知經筵,趙萬永爲禮賓提調,權馦爲司僕正,趙元錫爲昌城府使,李熙輔爲三和府使,吳顯文爲渭原郡守,李學曾爲高山察訪。訓鍊都監提調單趙萬永,昌德宮營建都監郞廳二單李衡在·李穆遠。通津府使金魯甲,限麥秋姑仍前職事承傳,贈吏參金履裕,贈吏判例兼,知事金蘭淳考。
兵批,判書徐耕輔,參判李志淵,參議洪祐燮病,參知李寅敎入直進,左承旨洪稺圭進。同知單千師奭,護軍金陽淳,副護軍徐箕淳·洪遠謨·兪星煥·李敦榮·韓鎭㦿·李景在·李叶求·趙存中·金宅基·南錫圭·趙存卿,副司直金景善·徐有贊·李垿·李基華·金箕晩·金大根,副司果林永洙·黃·李鼎在·黃基安,以上竝單付。
吏批,再政。知經筵單金蘭淳,同經筵單李紀淵。
趙秉常啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于趙秉常曰,只推。
以同副承旨鄭東煥牌不進罷職傳旨,傳于趙秉常曰,只推。
以吏曹參議安光直牌不進罷職傳旨,傳于趙秉常曰,只推。
以黃海監司鄭知容狀啓,長淵縣人物渰死事,傳于洪稺圭曰,人命渰死,聞甚矜惻,元恤典外,別加顧助,如有生前身還布,竝蕩減,未拯屍身,期於拯得事,令廟堂措辭分付。
洪稺圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以兵曹言啓曰,羽林衛將李亨在病難供職,呈狀乞遞,改差,何如?傳曰,允。
又以備邊司言啓曰,傾因湖南年分狀啓,事目災一千九百結外,不足災二萬結,覆啓加劃矣,卽見該監司徐有榘狀啓,則復陳農形災損之狀,見減災四千六百二十二結二負二束特許加劃事,請令廟堂稟旨分付矣。災結加請,誠一謬弊,況事目外加給者,不爲不多,亦有所較量新災,參互舊摠者,則如是更陳,極涉煩複,而第念本道元結,最多於他道,且流來未頉,仍作今災者,無以釐正於卒乍,則除却每年例俵,以今災可給者,或不無不足之患,而民情合有曲軫,國體尤貴寧失,更以二千五百結劃下,俾爲實惠下究之地,何如?傳曰,允。
判義禁李羲甲疏曰,伏以,臣卽伏奉除旨,以臣爲判義禁府事,開坐有命,召牌儼臨,在臣分義,何敢駕屨是俟,而臣年紀衰邁,疾痛侵尋,比歲以來,寧日恒少矣。去朔初寒,重嬰外氣,寒熱無時迭作,咳嗽曾不暫止,頭疼如碎,神迷如醉,夜而伏枕,不能交睫,晝而對食,末由下咽,不省四到,已近一念,眞元隨而日脫,掉眩從又時劇,扶床移步,尙難自力束帶赴公,實無其望,玆敢不避猥越,疾聲呼籲。伏惟天地父母,俯賜鑑諒,將臣新授判金吾之職,亟行鐫免,仍治臣瀆擾之罪,以肅朝綱,以安賤分,不勝大願。臣無任云云。答曰,省疏具悉。所請依施。
吏曹參判朴宗琦疏曰,伏以,臣受恩如山,圖報無階,區區平日,竊自矢心者,惟在於隨處殫竭,趨走爲恭,爲一半分自效之地矣。其奈病與衰謀,力不從心,自近年以來,時或出入於周行,偪側蹩躄之狀,見者駭之,知舊危之,至於見職,以若無似,本不稱當,而卽是臣宿硏也屢膺也,召牌之下,何苦一事逡巡,甘自犯於逋慢之誅,而且臣宿証之外,毒添輪行之感冒,宛轉床玆,浹旬呻頓頭疼而加以暈眩,則精爽若墜昏霧,脚軟而少有運動,則喘汗如瀉逬漿,以若貌樣,殫束趨筵,非所可論,日前祗肅,雖出義分,因仍蹲冒,其勢末由,玆敢疾聲,呼籲崇嚴。伏乞聖慈,俯垂鑑憐,劃賜鐫改,以幸公私焉。臣無任云云。答曰,省疏具悉。所請依施。
右承旨李景在疏曰,伏以,臣與新除授左承旨臣洪稺圭,有姨母夫應避之嫌,揆以公格,在下當遞,玆敢援例陳章,仰瀆崇嚴。伏乞聖明,俯垂鑑諒,亟許鐫改,俾便公私,不勝幸甚。臣無任云云。省疏具悉。所請依施。
左副承旨閔致成疏曰,伏以,臣遭罹罔測,滓穢難洗,若論罪犯,合置何辟,對吏之日,不敢爲張皇供辨,重傷事體,而畢竟道査廟議,恩出格外,庇覆涵貸,曲費昭晰,惝怳攢祝,生死隕結,千萬不自意,銀臺新命,忽下於旅次病伏之中,恩數荐降,庚牌儼臨,臣雙擎百拜,感淚被面。臣是何人,得此於聖明,若是偏且重也?臣本空疎蔑裂,百無一能,而徒以遭際昌時,承藉先庥,驟占華顯,涓埃靡效,居常凜惕,若無所容。及夫待罪黃驪,是邑也卽臣生老之鄕也,目見衆瘼膠痼,官民俱瘁,殆將無邑後已,臣於是,不自揣量,妄陳一疏,特蒙允許,感激殫竭,粗有區劃,敢言永世之效,庶塞一日之責,信心之擧,未及就緖,忽被持斧之斥,遂作難貰之案,凡其傅會捃摭,憑藉疑眩,許多臚列,無復餘地,至於屯膏病國,外言僞簿等種種醜詆,歸臣於質言欺誣之科,容易加人,噫,其憯矣。臣今老白首矣,立身一敗,萬事瓦裂,苟使臣行己有素,忠信孚人,則人之持臣,胡至此極?身名僇敗,已無可論,忝先辱國,其罪尤大,俯仰慙痛,寧欲無吪,惟有退守邱壑,永謝簪笏,爲沒身自靖之道,而今若以一時倖免,諉以無故,貪冒寵命,則臣之頑鄙沒恥,固不暇恤,淸朝之四維,又將緣臣而乖了,所以寧被方命之誅,不敢爲進身之計,而嚴飭旣下,呼望路阻,奉牌經宿,上煩酬應,恭竢譴罰,冞增厄蹙,玆敢披瀝腔血,畢暴所蘊。伏乞天地父母,俯賜矜諒,亟遞臣職,仍命選部永刊臣名,仍勘臣瀆撓之罪,以昭法紀,以安私分焉。臣無任云云。省疏具悉。爾之必不以一縣,誤了身家,予所深燭,何用多辨?勿辭,卽爲入來肅命。
上在慶熙宮。停常參·經筵。
藥房都提調沈象奎,提調朴宗薰,副提調金弘根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪稺圭啓曰,同副承旨鄭東煥今日不爲仕進,卽爲牌招,何如?傳曰,允。
趙秉常啓曰,備邊司郞廳來言,今日賓廳日次,而領議政李相璜,左議政沈象奎無時急稟定事,右議政未差,不得來會云矣,敢啓。傳曰,知道。
閔泰鏞啓曰,玉堂上下番俱空,已至多日,事甚未安。副應敎洪祐順,校理成遂默,副校理洪鍾應,修撰黃基安·鄭德和,副修撰李垿,旣有只推之命,應敎李肯愚自鄕上來云,一體牌招,以爲推移入直之地,何如?傳曰,允。
閔致成啓曰,判義禁洪奭周牌不進推考傳旨,今方捧入,而開政命下之後,如是違牌,事甚未安。更爲牌招,何如?傳曰,允。
又啓曰,判義禁洪奭周疏批已下,卽爲牌招,以爲開坐之地,何如?傳曰,允。
又啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于閔致成曰,只推。
以左副承旨閔致成再牌不進罷職傳旨,傳于洪稺圭曰,只推,更爲嚴飭牌招,如有違牌,勿爲呼望。
以同副承旨鄭東煥牌不進罷職傳旨,傳于洪稺圭曰,只推。
以校理成遂默,副校理洪鍾應,修撰黃基安·鄭德和,副修撰李垿牌不進罷職傳旨,傳于閔泰鏞曰,只推。
以副應敎洪祐順牌不進罷職傳旨,傳于閔泰鏞曰,只推。
判義禁洪奭周疏曰,伏以,臣於疾病委呻之中,伏蒙金吾除命,繼以開坐在卽,召牌踵臨,聞命竭蹶,寧敢或後,而不惟目下症形之無望供劇,且方叨備宮銜,例不得兼帶讞獄之任,玆敢冒控短牘,仰干崇聽。伏乞聖慈,俯垂鑑諒,亟遞臣新授職名,以存公格,以安私分,千萬幸甚。臣無任云云。答曰,省疏具悉。賓客之任,許遞。
癸巳十一月初五日辰時,上御興政堂藥房入診入侍時,都提調沈象奎,提調朴宗薰,副提調金弘根,假注書洪永圭,記事官曺雲承·洪說謨,待敎金學性,以次進伏,醫官金壽仁·李亨基·趙宗翊·卞文燮,進伏楹外訖。上曰,史官分左右。象奎等曰,曉雪知時,麥農甚幸,朝來風寒猝劇,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,醫官待令入診,何如?上可之。亨基等以次診候訖,退伏奏曰,脈候左右三部調均矣。象奎曰,湯劑,臣等退去,當與諸醫官爛商議定以入矣。上曰,唯。象奎曰,本院臘藥所用蔘劑,以戶蔘·與江蔘參用,如有羅蔘蠧損者,例多入用於臘藥矣,今亦依前參用,何如?上曰,依此爲之。命醫官先退,史官就座。仍命退,諸臣以次退出。進御歸茸君子湯,自明日一貼式煎入事。出榻敎
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,右承旨閔致成,同副承旨鄭東煥今日不爲仕進,竝卽牌招,何如?傳曰,允。
又啓曰,藥房三提調持湯劑來待矣。傳曰,封入。
閔泰鏞啓曰,判尹鄭基善除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣,刑曹參議李景在除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,檢閱曺雲承以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以應敎李肯愚,副應敎洪祐順,校理成遂默,副校理洪鍾應,修撰黃基安·鄭德和,副修撰李垿牌不進罷職傳旨,傳于閔泰鏞曰,只推。
閔泰鏞啓曰,玉堂上下番俱空,已至多日,事甚未安。應敎李肯愚,副應敎洪祐順,校理成遂默,副校理洪鍾應,修撰黃基安·鄭德和,副修撰李垿,旣有只推之命,竝卽牌招,以爲推移入直之地,何如?傳曰,允。
又啓曰,左右史不可不備,檢閱朴齊憲·徐憲淳,竝卽牌招,推移入直,何如?傳曰,允。
傳于閔泰鏞曰,吏曹參判有闕之代,前望單子入之。
吏曹參判前望單子入之,金道喜落點。
趙秉常啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于趙秉常曰,只推。
以右承旨閔致成,同副承旨鄭東煥牌不進罷職傳旨,傳于趙秉常曰,只推。
以副應敎洪祐順,校理成遂默,副校理洪鍾應,修撰黃基安·鄭德和,副修撰李垿牌不進罷職傳旨,傳于閔泰鏞曰,只推。
以檢閱朴齊憲牌不進罷職傳旨,傳于閔泰鏞曰,只推。
趙秉常啓曰,禁衛大將李鐵求時無職名,令該曹口傳付軍職,何如?傳曰,允。
兵曹口傳政事,護軍單李鐵求。
閔泰鏞,以侍講院言啓曰,新除授兼弼善金景善除拜屢日,尙不出肅,卽爲牌招察任,何如?傳曰,允。
又以營建都監言啓曰,本都監物力區劃中,江華府戶東庫木一百同,今當輸來,而東庫係是帑庫,留守本不句管,在前如此之時,中使或別軍職下去開閉,自是已例,今番則何以爲之?敢啓。傳曰,本府中軍金善永時帶別軍職,使之擧行。
趙秉常,以備邊司言啓曰,關西後運襦衣二百二十領,紙衣一百領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以義禁府言啓曰,因江華留守金基常査啓,前留守申緯繡論諸條,覈實登聞,令該府稟處事判付內,問議大臣處之事,命下矣。謹依判付,問議于時原任大臣,則領議政李相璜以爲,繡單所論,凡爲三條,而下一條論列,關係尤大,惟其本事之不容䵝䵢,所以該府之更有莅査,而今見査啓近自營中之耳目,下至民間之形迹,謂沒把捉,結之以無路推覈,然則此一條,今無可論,至若上二條之倉弊庫貿,雖曰,逋非始起,事異創謬,不察與未收則有之,令該府以此照處恐宜云。左議政沈象奎以爲,江華前留守申緯繡衣別單,謂以裨傔詿誤,此與書啓論列有異,事宜付之攸司,只覈裨傔,今旣守臣莅査,而倉穀流逋,其來已久,有不可專諉於戊己之間,則弊非斯今,庫錢貿木,前亦或然,受去者旋死,而未免虛留,則事殊不意,謂失典守之謹,可也,斷以獨犯之科過矣。至於機穽黷亂等語,聞猶掩耳,可忍指目,而況査啓登聞,益見其無形迹而沒把捉,無可爲議,伏惟上裁云。領府事鄭晩錫病未獻議云矣。大臣之意如此,上裁,何如?傳曰,依大臣意依律,可也。
又以義禁府言啓曰,因大臣獻議,批旨內依大臣意依律可也事,命下矣。前江華留守申緯事,繡草中機穽賄賂等語,旣沒把捉,自歸落空,而倉奸不察,雖云流來之逋,庫錢未收,難免虛留之科,不可以因循襲謬,有所參恕,以虛錄掩置之律,施以徒配,勿揀赦前之典,何如?傳曰,允。
義禁府照目粘連,積城前縣監李善永矣,本府議啓內鑄利錢事段,觀此道査,以昭載文簿爲辭矣,不可以乾沒勘罪是白乎矣,廉價貿材,害自及民,請劃還錢,直除公納,雖無指陳之數,難免違法之律,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
檢閱曺雲承疏曰,伏以,臣於持被之中,得接家信,則臣母素患蛔積之症,當此日候之不調,重冒寒感,一倍添劇,家僮踵至,促臣歸視,臣自聞此報,方寸煎灼,玆敢略陳短章,徑出禁扄。伏乞聖慈,俯垂鑑諒,亟遞臣見帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉常啓曰,來十一日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪稺圭啓曰,來十一日輪對日次矣,敢稟。傳曰,當次人受點,後日次待令。
又啓曰,右承旨閔致成,同副承旨鄭東煥今日不爲仕進,竝卽牌招,何如?傳曰,允。
又啓曰,假注書洪永圭身病猝重,勢難察任,今姑改差,何如?傳曰,允。
洪永圭改差,代以兪致崇爲假注書。
洪稺圭啓曰,玉堂上下番俱空,已至多日,事甚未安。應敎李肯愚內閣進,副應敎洪祐順,校理成遂默,副校理洪鍾應,修撰黃基安·鄭德和,副修撰李垿旣有只推之命,竝卽牌招,以爲推移入直之地,何如?傳曰,允。
又啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
趙秉常啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于趙秉常曰,只推。
以右承旨閔致成,同副承旨鄭東煥牌不進罷職傳旨,傳于趙秉常曰,只推。
以副應敎洪祐順,校理成遂默,副校理洪鍾應,修撰黃基安·鄭德和,副修撰李垿牌不進罷職傳旨,傳于洪稺圭曰,只推。
以檢閱朴齊憲牌不進罷職傳旨,傳于洪稺圭曰,只推。
以兼弼善金景善牌不進罷職傳旨,傳于洪稺圭曰,只推。
趙秉常,以刑曹言啓曰,備邊司啓辭內,因京畿暗行御史李是遠書啓吏曹啓目內,前任道守臣,有繡啓臚列,而道守臣體重,令廟堂稟處事,允下矣。京畿前監司李羲準,開城前留守李鼎臣,繡啓論列旣如此,江華前留守申緯,別單中裨傔諸犯之論列,亦極深重,竝令該府拿問處之,水原前留守徐俊輔,廣州前留守李錫奎,江華前留守洪命周,原啓所論,雖不深緊,別單中幕屬所犯,俱爲狼藉,有不可以一時失察論,竝施譴罷之典,廣州前留守朴綺壽,開城前留守申在植,該裨干科,雖有深淺之或異,不察則有之,竝推考警責,作奸之幕屬傔從,令攸司竝捉來嚴覈,以爲分輕重草記勘斷之地,雖以繡單言之,凡有臚列,固宜逐事件而據現跡,明白指陳,而今於江華前兩守臣裨傔干犯,略去本事,殆若泛論者,實涉囫圇,有欠體裁,該御史李是遠,亦爲從重推考,何如?傳曰,允事,命下矣。畿營鑄監李有斌,開城幕裨李寅斌·李季淵·閔致一,廣州幕裨吳慶弼·徐悌修,江華幕裨吳孝鎭·鄭雲始,傔人權應祜等,竝捉來嚴覈,則囚供發明,俱有可據,諸條所犯,亦無明證,而旣登繡論,則有難容貸,謹按律文,則大明律制書有違條,有曰,凡奉制書,有所施行,而違者杖一百,李有斌·李寅斌·李季淵·吳慶弼·徐悌修·吳孝鎭·鄭雲始·權應祜,竝依此律,決杖一百放送,其中閔致一,尤無可罪之端,參酌放送,何如?傳曰,允。
又以義禁府言啓曰,因本府啓辭,前江華留守申緯,施以徒配,勿揀赦前之典事,批旨內允下矣。申緯杖一百,依法典收贖,告身盡行追奪,黃海道平山府金巖驛,徒三年定配,勿揀赦前,而以啓辭內辭意具罪目,依例發遣府書吏,押送配所,何如?傳曰,允。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,右承旨閔致成,同副承旨鄭東煥今日不爲仕進,竝卽牌招,何如?傳曰,允。
閔泰鏞啓曰,玉堂上下番俱空,已至多日,事甚未安。應敎李肯愚內閣進,副應敎洪祐順,校理成遂默病,校理洪鍾應,修撰黃基安·鄭德和病,修撰李垿旣有只推之命,竝卽牌招,以爲推移入直之地,何如?傳曰,允。
又啓曰,左右史不可不備,檢閱朴齊憲旣有只推之命,卽爲牌招入直,何如?傳曰,允。
金弘根啓曰,假注書徐耆淳身病猝重,勢難察任,今姑改差,何如?傳曰,允。
徐耆淳改差,代以韓宓履爲假注書。
以右承旨閔致成,同副承旨鄭東煥牌不進罷職傳旨,傳于金弘根曰,竝許遞,前望單子入之。
承旨前望單子入之,柳季麟·金喆遠落點。
趙秉常啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于趙秉常曰,只推。
趙秉常啓曰,明日冬至望闕禮習儀,兩司當爲進參,除在外·嫌不進外,未肅拜·呈告人員,竝卽待開門牌招,何如?傳曰,允。
以副應敎洪祐順,校理成遂默,副校理洪鍾應,修撰黃基安·鄭德和,副修撰李垿牌不進罷職傳旨,傳于閔泰鏞曰,只推。
以檢閱朴齊憲牌不進罷職傳旨,傳于閔泰鏞曰,只推。
慶尙監司徐憙淳狀啓,薦新進上生靑魚,日氣和暖,迄未捉得,限內不得封進,惶恐待罪事,傳于閔泰鏞曰,勿待罪事,回諭。
閔泰鏞,以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例時任玉堂·春坊及刑官·司饔院官員年六十以上人員,通瀜塡差以入之意,敢啓。傳曰,知道。
又以吏曹言啓曰,今此冬至祭祭官中,時無職名人員,令該曹口傳付軍職,何如?傳曰,允。
刑曹,邪學罪人黃石之等獄事,辛酉以後,朝家之飭禁,尤爲嚴截,竊庶幾更無子遺,而今此見捉諸人,雖有首從之別,俱著蠱惑之跡,言念人心,誠極痛惋。其中黃石之段,傳受於伏法罪人就得者,固已兇獰,而今於被捉之後,以死爲期,請伏當律,妖頑極矣。依例結案取招後,稟處爲白乎旀,白景孫·金就永·金正義·金女小阿只等段,或隱藏邪具,或誦習妖書,情跡已露,俱有當律,不可以革心歸正之招,有所全恕,竝依律勘處,現捉邪書魔簇等物,竝於曹庭燒火,至於裵壽乭·全女順伊等段,觀於前後所供,別無薰襲之端,分輕重酌放,何如?判付。啓,依允。
平安監司沈能岳疏曰,伏以,臣於秋初客使之至,病未迎勅,猥控疾痛之呼,冀蒙遞解之恩,而聖批靳允,至承帥臣代行之命,義分是懼,不敢更爲呼籲之計,而惶恐踧踖,靡所容措,沈淹床笫,閱歷屢月,始尋生路,而眞元澌脫,殆同下山之勢,形殼徒存,無異尸居餘氣,以若衰境,纔經大病,將不得復爲完人,此亦物理之固然,而況自數月以來,素患勞瘵之症,乘虛益肆,濕痰,凝結於胃口,水漿停滯於膈上,一日所食,未滿龠合,氣力日益疲憊,神識隨以昏瞀,飮食旣無以滋補,藥餌又不得收效,有時暈眩,如墜煙霧,簿書堆案而不能及時剖決,長吏踵門而未免自外辭歸,種種醜穢之狀,有不敢一一煩陳,而事務繁氄,瘝曠居多,惶愧之極,若添一病,以臣不才,厚蒙恩渥,猥叨委畀之重,區區寸忱,惟在於殫竭誠力,少效涓埃之報,而今於衰朽之年,罹此貞痼之疾,雖欲自力視務,以塞一日之責,而其如病不從心,何哉?今若徒懷嚴畏,復事囁嚅,不以情實,悉暴於紸纊之下,則是自沮於仁覆之天,而尸素孤負之罪,臣焉敢逃也?玆敢不避猥越之誅,疾聲哀籲於天地父母之前。伏乞聖慈,俯垂矜憐,特許鐫遞臣所叨藩臬之任,使重務無曠,殘喘獲延,而仍治臣瀆撓之罪,以肅朝綱,以安賤分,不勝幸甚。臣無任云云。答曰,省疏具悉。所請依施。
上在慶熙宮。停常參·經筵。
趙秉常啓曰,合辭許久闕啓,事甚未安。除在外·傳旨未下外,未肅拜人員,竝卽牌招,何如?傳曰,允。
閔泰鏞啓曰,玉堂上下番俱空,已至多日,事甚未安。副應敎洪祐順,校理成遂默,副校理洪鍾應,修撰黃基安·鄭德和,副修撰李垿旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲旣有只推之命,曺雲承由限已過,一體牌招,推移入直,何如?傳曰,允。
趙秉常啓曰,今日冬至望闕禮習儀,憲府則監察代行矣,雖無諫院,依例行禮之意,敢啓。傳曰,知道。
又啓曰,臣秉常今日冬至望闕禮習儀進去,下直之意,敢啓。傳曰,知道。
以執義趙萬協,掌令洪龜燮·朴齊輝,司諫尹錫永牌不進罷職傳旨,傳于閔泰鏞曰,只推。
閔泰鏞啓曰,執義趙萬協,掌令洪龜燮·朴齊輝,司諫尹錫永,旣有只推之命,一體牌招,何如?傳曰,允。
又啓曰,新除授右承旨柳季獜,時在江原道春川府任所,同副承旨金喆遠,時在江原道寧越府任所,竝斯速乘馹上來事,下諭,何如?傳曰,竝許遞,前望單子入之,待下批,牌招察任。
承旨前望單子入之,李恒權·趙秉龜落點。
李恒權啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
以副應敎洪祐順,校理成遂默,副校理洪鍾應,修撰黃基安·鄭德和,副修撰李垿牌不進罷職傳旨,傳于閔泰鏞曰,只推。
以檢閱朴齊憲牌不進罷職傳旨,傳于閔泰鏞曰,只推。
備邊司薦望,以鄭元容爲平安監司
閔泰鏞,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,各陵園墓今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
李恒權,以備邊司言啓曰,關東亦未免歉,守令之此時曠任,實爲可悶,春川·寧越兩倅未差之代,令政院政官牌招開改差出,仍令當日辭朝,進香使行,纔已渡江,而今行有順付皇后尊諡勅矣,當有專价稱謝之擧,謝恩使今日政同爲差出,勅書到京日迎接儀節,亦令該曹照例擧行,何如?傳曰,允。
又以義禁府言啓曰,木川縣監成憲曾拿問處之事,傳旨啓下矣。成憲曾時在任所云,依例發遣府羅將拿來,何如?傳曰,待待命拿囚。
檢閱曺雲承疏曰,伏以,臣猥陳私懇,伏蒙恩暇,歸護母病,闔門攢祝,由限已滿,召牌儼降,臣感恩怵義,固當竭蹶就直之不暇,而臣母之病,尙爾進退,積氣內亘而食飮全却,寒感外攻而咳喘隨劇,顧臣情私,與前無異,此時離捨,理所不敢,玆不得不隨詣朝房,冒死申籲。伏乞聖慈,俯垂矜諒,亟遞臣所帶之職,俾便救護,仍治臣逋慢之罪,以昭法紀,不勝幸甚。臣無任云云。省疏具悉。爾其勿辭救護。
上在慶熙宮。停常參·經筵。
藥房都提調沈象圭,提調朴宗薰,副提調金弘根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉龜啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
趙秉常啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
閔泰鏞啓曰,玉堂上下番俱空,已至多日,事甚未安。副應敎洪祐順,校理成遂默,副校理洪鍾應,修撰鄭德和,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲旣有只推之命,卽爲牌招入直,何如?傳曰,允。
傳于閔泰鏞曰,發遣吏郞,諸執事淸齋與否,摘奸以來。
趙秉龜啓曰,大司憲宋稺圭,持平蔡東直在外,掌令洪龜燮,持平黃浩民差祭,執義趙萬協,掌令朴齊輝牌不進,監察茶時之意,敢啓。傳曰,知道。
以大司諫權馥,司諫尹錫永,執義趙萬協,掌令朴齊輝牌不進罷職傳旨,傳于趙秉龜曰,只推。
以副應敎洪祐順,校理成遂默,副校理洪鍾應,修撰鄭德和牌不進罷職傳旨,傳于閔泰鏞曰,只推。
以檢閱朴齊憲牌不進罷職傳旨,傳于閔泰鏞曰,只推。
備邊司,以李光文爲水原留守。
兵曹口傳政事,副司果單李南翼。
閔泰鏞啓曰,行吏曹判書朴宗薰,參判金道喜,參議安光直牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允,參議只推,一體牌招。
又啓曰,行吏曹判書朴宗薰,參判金道喜,參議安光直牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允,參議只推,一體更爲牌招,如有違牌,勿爲呼望。
又啓曰,吏曹參判金道喜疏批已下,卽爲牌招,何如?傳曰,允。
又啓曰,吏曹參判金道喜旣肅本職,兼帶副摠管,不爲肅謝,直爲出去,事甚未安。推考,何如?傳曰,允。
有政。吏批,判書朴宗薰進,參判金道喜式暇,參議安光直式暇,同副承旨閔泰鏞進。以林永洙爲校理,姜必魯爲副修撰,洪在喆爲文學,洪說謨爲兼說書,金在昌爲判敦寧,朴永元爲刑曹參判,朴綺壽爲右賓客,宋冕載爲左副賓客,申在植爲藝文提學,朴永元爲同春秋,金道喜爲司饔提調,沈能岳爲觀象監提調,洪永謨爲進賀兼謝恩使,李光正爲副使,金鼎集爲書狀官,朴東鎭爲春川府使,趙琮鎭爲寧越府使,李鍾英爲平山府使,金相㙫·車學道爲武烈祠參奉。水原留守單李光文,兼華寧殿提調單李堯文,平安監司單鄭元容。贈吏參鄭持容贈吏判例兼,贈吏議鄭東倫贈吏參例兼,故牧使鄭致儉贈吏議,已上判尹鄭基善三代,贈吏參洪樂源贈吏判例兼,前都摠管洪敬謨考。
兵批,判書徐耕輔病,參判李志淵病,參議洪祐燮病,參知李寅敎入直進,左副承旨趙秉龜進。同知單崔周翰,僉知單崔弘德,大護軍沈能岳,護軍朴宗琦,副護軍閔致成·鄭東煥·柳季獜·金喆遠·尹秀愚·權友容·李在勳,副司直李竣祜·李㙽,副司勇李寅在以上竝單付。兼平安道兵馬水軍節度使管餉使單鄭元容,兼摠理使李光文。
吏批,再政。右賓客單宋冕載,右副賓客單朴綺壽。
趙秉龜啓曰,兵批政事中,平山前府使崔弘德見帶別軍職,當以僉知單付,而誤以副護軍書入,事甚未安。臣之矇然捧入,不勝惶悚,原單子改付標以入,而當該銓官,不可無警,推考,何如?傳曰,允。
閔泰鏞,以禮曹言啓曰,因備邊司草記,進香使行纔已渡江,而有順付皇后尊諡勅到京日迎接儀節,令該曹照例擧行事,允下矣。取考謄錄,則順付勅書到京日,百官郊迎,殿庭行禮,而自上行禮之節,依正至聖節望闕禮時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付勅書到京日頒勅後,有卽日頒敎之擧矣,今亦依此擧行,何如?傳曰,允。
趙秉龜,以備邊司言啓曰,卽見京畿監司朴歧壽所報,則以爲,交河奉日川築洑事,方有民訴,而其中有呈于武藝廳受題者,該廳旣非官長衙門,又非詞訟之地,而特書官字,張皇論理,踏着墨套,有若法司之聽理者,事係燮怪,萬萬可駭,武藝廳法外題訴之習,自本司嚴覈痛禁,以杜日後無窮之弊云矣。苟使今日紀綱不墜於地,渠輩之放縱無嚴,寧或至此?受狀題判,踏署代印,以卒伍之賤,僭官長之事,事未前有,實涉變怪,該統長出付法司,覈出犯漢,嚴刑急配,俾杜躑躅之漸,知有警畏,何如?傳曰,此非武監等所爲,而中官誠有不審之失,當該中官李允吉,拿處,可也。
閔泰鏞,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣,司成金遇明,直講李鳳純,典籍李繪九俱爲差祭,時無入直之員,以他郞官姑爲代直,何如?傳曰,允。
刑曹啓目粘連,開城留守鄭祖榮緘辭內,今番査啓時由吏之招,前後相反,後招若非欺罔,則前招乃是誣告,而不能論罪請治,致勤問備之命,惶恐遲晩矣,所當照律,而係是二品識,上裁,何如?判付。啓,依回啓施行爲良如敎。
吏曹參判金道喜疏曰,伏以,臣杜門屛跡,不廁周行,計今四載于玆矣。間嘗蒙被恩旨,至承飭諭,而區區微諒,不忍爲夤緣媒進之計者,誠以心切畏約,分甘棄置,無復有當世之意,千萬不自意前望特點,有隕自天,以臣爲吏曹參判者,臣雙擎華誥,闔門動色,今此誤恩,是豈夢想攸到?久而疑信莫定,感極而涕繼以震惕,不知措躬之所也。噫,如臣之百無肖似,本不足比數於有無,而乃者記臣於,逖違之餘,拔臣於久蟄之中,恩涯所及,枯荄再榮,雖使臣糜粉隕結,顧何由報答萬一也,至若是職之可堪與否,未暇念及,猶似緩聲,則以臣感戴隆眷,生死向前之心,固不宜駕屨之俟,而第名器者,國家治忽之所關,四維者,人臣進退之所限,臣若憑恃寵渥,冒沒出膺,則人之見之者,誰能諒臣竭蹶趨走之本意,而以臣自視,亦不免昌披放倒之歸,其爲忝聖簡而駭物情當如何哉?臣固不自恤,何敢以不世之隆恩,緣臣而至於玷汚猥屑之地也?所以甘犯違逋之誅,不敢爲晏然進身之計也,況銓選,峻望也,參坐與問,通塞且係,判非人人所可濫授,而一或有謬,則招公議之嗤點,啓末流之僥倖,臣庸是爲懼,歷日徊徨,豈或全昧分義而然哉?聖念雖勤於收簪,私分無望於彈冠,玆敢披瀝衷赤,仰瀆崇聽。伏乞聖慈,諒臣言之匪出飾讓,念重任之不可虛縻,亟賜鐫改,仍勘臣罪,以昭法紀,以安賤分,千萬幸甚。臣無任云云。答曰,省疏具悉。卿其勿辭行公。
癸巳十一月初十日辰時,上御興政堂。藥房入診入侍時,都提調沈象奎,提調朴宗薰,副提調金弘根,假注書兪致崇,記注官金聖默,記事官洪說謨,直閣吳取善以次進伏,醫官金壽仁·李亨基·李顯養·金景球進伏楹外訖。上曰,史官分左右。象奎進前奏曰,節近南至,日塞漸緊,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診,何如?上曰,唯。壽仁等以次診候訖,退伏奏曰,脈候左右三部調均矣。象奎曰,前日次議定湯劑一貼進御後,有待下敎煎入之敎矣,以時言之,則連爲進御,甚合調謨之方,而遽爲停輟,下情不勝悶迫矣。象奎曰,臣方見帶藥院之任,以藥院事,有所仰達者矣。內局書員,異於外役,亦非薄料,而有兼帶外營外司書吏者,事面甚爲不當,因此而又聞武監有兼外營吏庫之役者,以掖隷而兼吏役名色,尤爲不襯,此皆出於近年以來,而在前曾無如此之事,事雖似小,爲害則大,上而每致命令之屑,下而益啓倖冒之習,決不可仍置,竝爲勿施之意,分付各該司該營,何如?上曰,依爲之。出擧條象奎曰,賤奏已蒙允可矣,下情不勝欽仰,而惓惓愚忱,亦有因此而有仰勉者,竊願從今以往,勿復以此等微瑣之事,致煩酬應,有損聖德,不勝區區之望矣。上命就座。仍命退,諸臣以次退出。
上在慶熙宮。停常參·經筵。
閔泰鏞啓曰,玉堂上下番俱空,已至多日,事甚未安。校理成遂默,副校理洪鍾應,修撰鄭德和旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲旣有只推之命,卽爲牌招入直,何如?傳曰,允。
又啓曰,明日冬至問安,再明日永陵忌辰祭齋戒,三明日靖陵忌辰祭齋戒,十五日永陵忌辰祭正日相値,視事頉稟之意,敢啓。傳曰,知道。
閔泰鏞,以弘文館言啓曰,下番無他推移之員,不得已以上番姑降入直之意,敢啓。傳曰,知道。
閔泰鏞啓曰,明日冬至望闕禮,依例爲之之意,敢啓。傳曰,知道。
傳于閔泰鏞曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
閔泰鏞啓曰,卽者說書趙徽林,以其親病,陳疏徑出,原疏以毓祥宮冬享祭齋戒,纔已退却去矣。所當直捧禁推傳旨,而此與無端徑出有異,推考警責,何如?傳曰,允。
閔泰鏞,以侍講院言啓曰,說書趙徽林入直矣,以其親病陳疏徑出,下番闕直,事甚未安。司書宋持養差祭,兼司書吳取善閣臣除本仕,兼說書洪說謨翰苑直,無推移入直之員,文學洪在喆在外,兼輔德尹聲大,弼善權大肯,兼弼善金景善,兼文學趙秉憲,竝卽牌招姑降入直,何如?傳曰,允。
趙秉常,以都摠府言啓曰,都摠管朴綺壽在外,副摠管金道喜有實故,李忠運·趙運永·李德鉉·柳相穆差祭,三員未差,只有臣具信喜一人,伴直無人,令政院稟旨變通,仍令該曹以在京無故人口傳差出,待下批,牌招,以爲備員伴直之地,何如?傳曰,允。
趙秉常啓曰,因都摠府草記,都摠管朴綺壽在外,副摠管金道喜有實故,李忠運·趙運永·李德鉉·柳相穆差祭,三員未差,只有臣具信喜一人,伴直無人,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管金學淳·金賢根,副摠管朴齊一·任存常·柳和源·金煐·許溟·鄭來昇·朴潤榮落點。
以修撰鄭德和牌不進罷職傳旨,傳于閔泰鏞曰,只推。
以檢閱朴齊憲牌不進罷職傳旨,傳于閔泰鏞曰,只推。
兵曹,以許溟爲都監中軍。
趙秉常,以禁衛營言啓曰,本營哨官李昱求,以火藥庫入直將領,擅離直所,揆以紀律,萬萬駭然,決棍汰去之意,敢啓。傳曰,知道。
上在慶熙宮。停常參·經筵。
大殿·中宮殿,內閣·政院·玉堂·朝廷二品以上·六曹堂上·大司諫冬至單子問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂·朝廷二品以上·六曹堂上·大司諫單子問安。答曰,知道。
趙秉龜啓曰,大司憲宋稺圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
傳于李恒權曰,永陵受香承旨仍爲奉審摘奸,局內諸陵一體奉審。
金弘根,以弘文館言啓曰,副校理李基華時在京畿楊根地,副修撰姜必魯時在慶尙道安東地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,副校理趙秉憲,副修撰金箕晩落點。
金弘根,以弘文館言啓曰,下番姑降入直,事甚未安。修撰黃基安·鄭德和,副修撰李垿,竝卽牌招,推移入直,校理林永洙,副校理趙秉憲,一體牌招察任,何如?傳曰,允。
又以弘文館言啓曰,新除授副修撰金箕晩時在水原地,經筵入番事緊,請斯速乘馹上來事,下諭。答曰,依啓。
又以侍講院言啓曰,新除授文學洪在喆時在京畿楊州地,書筵入番事緊,斯速乘馹上來事,下諭,何如?傳曰,允。
趙秉龜啓曰,啓覆例於陽復前擧行,而在前歉荒之時,有退行之例,今値災歲,京外啓覆,依近例退行之意,敢啓。傳曰,知道。
以全羅監司徐有榘狀啓,興陽縣人物渰死事,傳于洪稺圭曰,聞甚矜惻,元恤典外,別加顧助,如有生前還布,竝蕩減,屍體未拯,尤極慘惻,沿海各邑,另加申飭,期於搜拯事,廟堂措辭分付。
以校理林永洙,副校理趙秉憲,修撰黃基安·鄭德和,副修撰李垿牌不進罷職傳旨,傳于金弘根曰,只推。
以兼弼善金景善,兼文學趙秉憲牌不進罷職傳旨,傳于金弘根曰,只推。
金弘根,以奎章閣言啓曰,箋文封進,事體甚重,而原任直閣金邁淳,以慶州府尹,謂有情勢,今此冬至箋文,不爲封進,誠極未安。爲先推考,仍爲申飭,使之追卽封進,何如?傳曰,允。
又以禮曹言啓曰,今此冬至諸道封進箋文,開坼看審,則昌城防禦使金宅基所封箋文踏印,不於本紙,而用別紙踏出,粘付於內外者,有違格例,推考警責,何如?傳曰,允。
趙秉常,以兵曹言啓曰,每都政,新資五窠,例爲差出,而營將,中軍準二十朔者,雖有五窠,舊資之積滯,亦不可不念,依近例舊資中朔數最多者,一體推移內遷,何如?傳曰,允。
刑曹啓目粘連,開城留守鄭祖榮,査事何等愼嚴,而前後變招之由吏,不爲請治,難免疎忽,從重推考罪,大明律制書有違條,有曰,凡奉制書,有所施行而違者,杖一百,大典通編推斷條云,文武官犯枉法受贓外,笞杖竝收贖,鄭祖榮,右律施行,何如?判付。啓,依允。
上在慶熙宮。停常參·經筵。
趙秉常啓曰,大司憲宋稺圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
閔泰鏞,以弘文館言啓曰,下番姑降入直,事甚未安。修撰黃基安·鄭德和,副修撰李垿旣有只推之命,竝卽牌招,以爲推移入直之地,何如?傳曰,允。
以修撰黃基安·鄭德和,副修撰李垿牌不進罷職傳旨,傳于閔泰鏞曰,只推。
閔泰鏞,以禮曹言啓曰,來甲午式年諸科吉日,纔已推擇啓下矣。監試初試旣在明年二月,五部擧子錄名趁來,十二月晦前擧行之意,分付,何如?傳曰,允。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管朴潤榮,以御營中軍,本營諸將官射會監試事,南別營晝仕出去之意,敢啓。傳曰,知道。
又以營建都監言啓曰,今此昌德宮·昌慶宮各殿堂重建時,上樑文製述官·書寫官,別單差下之意,敢啓。傳曰,知道。
上在慶熙宮。停常參·經筵。
趙秉龜啓曰,大司憲宋稺圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
傳于閔泰鏞曰,禮房承旨馳詣宗廟·景慕宮,奉審摘奸以來。
閔泰鏞,以弘文館言啓曰,下番姑降入直,已至多日,事甚未安。修撰黃基安·鄭德和,副修撰李垿旣有只推之命,竝卽牌招,以爲推移入直之地,何如?傳曰,允。
以修撰黃基安·鄭德和,副修撰李垿牌不進罷職傳旨,傳于閔泰鏞曰,只推。
閔泰鏞,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在慶熙宮。停常參·經筵。
藥房提調朴宗薰,副提調金弘根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
進御歸茸君子湯,依前方,自今日一貼式煎入事,榻前下敎。
閔泰鏞啓曰,大司憲宋稺圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
金弘根啓曰,左副承旨趙秉龜,右副承旨趙秉常今日不爲仕進,竝卽牌招,何如?傳曰,允。
閔泰鏞啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
金弘根啓曰,藥房提調·副提調持湯劑來待矣。傳曰,封入。
傳于閔泰鏞曰,永陵受香承旨仍爲奉審摘奸,仍詣綏吉園奉審摘奸,昭寧園一體奉審以來。
閔泰鏞,以弘文館言啓曰,下番姑降入直,已至多日,事甚未安。修撰黃基安·鄭德和,副修撰李垿旣有只推之命,竝卽牌招,以爲推移入直之地,何如?傳曰,允。
以左副承旨趙秉龜,右副承旨趙秉常牌不進罷職傳旨,傳于閔泰鏞曰,竝許遞,前望單子入之,待下批,牌招察任。
承旨前望單子入之,吳致愚·權馥落點。
吳致愚啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫趙秉常添書落點。
以同副承旨權馥牌不進罷職傳旨,傳于閔泰鏞曰,只推。
以修撰黃基安·鄭德和牌不進罷職傳旨,傳于吳致愚曰,只推。
吳致愚,以奎章閣言啓曰,景慕宮望廟樓今望奉審,無頉之意,敢啓。傳曰,知道。
閔泰鏞,以備邊司言啓曰,頃因嶺南災實狀啓,事目災一千五百結外,不足災一萬結,覆啓加劃矣,卽見該監司徐熹淳狀啓,則復陳災損之狀,仍請見減災四千六百四十八結二十六負特許準劃事,令廟堂稟旨分付矣。本道災摠舊則懸少於湖南,新又不及於湖西,前所加劃,未嘗無斟量,而又有陳請,必欲取準,殊涉煩複,然洛江汎濫之患,無歲無之,而今年較甚於常年,宜有曲軫之政,且前此諸路請災,仰體若係之念,擧皆從優許施,則亦不宜異同於嶺南,前劃外更以二千五百結,特爲劃下,使之均俵,何如?傳曰,允。
上在慶熙宮。停常參·經筵。
夜五更,月有食之。
閔泰鏞啓曰,大司憲宋稺圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
吳致愚啓曰,明日救食齋戒相値,視事頉稟之意,敢啓。傳曰,知道。
又啓曰,同副承旨權馥今日不爲仕進,卽爲牌招,何如?傳曰,許遞,前望單子入之。
承旨前望單子入之,李魯秉落點。
吳致愚啓曰,新除授右副承旨李魯秉,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
傳于吳致愚曰,都承旨許遞,前望單子入之。
承旨前望單子入之,金弘根落點。
閔泰鏞啓曰,皇后尊諡勅書順付入京日,有頒敎之擧矣。敎文當爲製進,而藝文提學申在植在外,何以爲之?敢稟。傳曰,許遞,前望單子入之,待下批,牌招察任。
藝文提學前望單子入之,金學淳落點。
閔泰鏞啓曰,藝文提學金學淳牌不進推考傳旨,今方捧入,而頒敎文當爲製進,如是違牌,事甚未安。更爲牌招,何如?傳曰,允。
又啓曰,藝文提學金學淳旣肅本職,所帶都摠管,不爲肅謝,直爲出去,事甚未安。推考,何如?傳曰,允。
又啓曰,救食時各司進排官,例爲別省記進參,而掌樂院·廣興倉官員,門鑰已下之後,始爲來到,事未前有,萬萬駭然,竝所當重勘,而本院請推之外,無他可施之罰,何以爲之?敢稟。傳曰,事過後拿處。
閔泰鏞,以兵曹言啓曰,今十一月十七日武臣堂上朔試射日次,而月食相値,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,去夜四更量,幼學尹秀晩犯夜被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜四更量犯夜幼學尹秀晩,移送秋曹事,命下矣。尹秀晩待過齋,依更數決笞五十度,放送之意,敢啓。傳曰,知道。
上在慶熙宮。停常參·經筵。
李魯秉啓曰,大司憲宋稺圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
閔泰鏞啓曰,明日常參·經筵,取稟。傳曰,停。
李魯秉啓曰,來二十一日朝參日次矣,敢稟。傳曰,停。
閔泰鏞啓〈曰〉,來二十一日輪對日次矣,敢稟。傳曰,當次人受點,後日次來待。
金弘根啓曰,藥房提調·副提調持湯劑來待矣。傳曰,封入。
閔泰鏞,以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
又以進賀兼謝恩正副使意啓曰,今番行中,堂上任譯,未免苟艱,在前如此之時,每於額外加定之例,堂上譯官金相淳,依已例加定帶去,何如?傳曰,允。
李魯秉,以兵曹言啓曰,宣傳官尹禹鉉,昌德宮衛將崔周翰,昌慶宮衛將千師奭,文臣兼宣傳官吳取善俱以病難供職,呈狀乞遞,竝改差,何如?傳曰,允。
水原留守李光文疏曰,伏以,臣旣衰而病,才不適用,分甘冗散,不意聖眷不遺,畀以華府之重寄,臣感戀寵光,曷敢不思所以殫心竭智,少效塵刹之報,而第臣於此,竊有所區區憂惕者,夫四都居留,均有屛翰之義,保釐之責,而惟玆府尤有別焉。伏惟我正宗大王,根天之孝,卓越百王,旣營灤水之遷,遂卜洛邑之宅,于以托陰雨之戒,而壯拱護之勢,凡厥制作,積費神思,所以位置之尊嚴,規撫之宏遠,儲峙之殷富,又非三都之比,而一艸一樹,無不沾造化之澤,愚夫愚婦,至今懷樂利之功,於斯地而膺是任者,其爲重當何如也?故歷數四十餘年之間,掄揀之愼,絶異他職,苟非其人,未嘗輕授,況挽近以降,綱紐漸弛,公私俱困,以府庫則昔之充牣而今焉枵匱,以里井則昔之櫛比而今焉凋瘁,譬如敗局殘棋,收拾不得,加之以年値荐饑,戶無恒産,流離顚連,得免溝壑者,十室而僅二三矣。雖使臣有才而無病,足了一日之責,惟患其拮据接濟之無策,矧乎譾劣沈痼,焉能剸理盤錯,拊綏疲瘵,毋孤我聖上如傷若保之念哉?臣身之早晩狼狽,固不足恤,而重務由臣而隳壞,生民由臣而蕩析,則雖加臣以瘝曠之誅,亦無以少贖其萬一,此臣所以歷日憂惕,不知所出也。夫奉眞殿而供五日汛掃之役,陪仙寢而躬四時祼薦之禮,在臣分至榮也。豈欲爲必辭之計,而終奈此才所不能,病所不堪,何哉?玆敢畢暴衷懇,仰瀆崇嚴。伏乞聖慈,俯垂諒察,亟收臣留後新命,回授可堪之人,則一方生靈之幸也。臣無任云云。答曰,省疏具悉。卿其勿辭察任
上在慶熙宮。停常參·經筵。
李魯秉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪稺圭啓曰,明日常參·經筵,取稟。傳曰,停。
李恒權啓曰,左副承旨吳致愚今日不爲仕進,卽爲牌招,何如?傳曰,允。
金弘根啓曰,藥房副提調持湯劑來待矣。傳曰,封入。
李魯秉啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李魯秉曰,只推。
以左副承旨吳致愚牌不進罷職傳旨,傳于李恒權曰,只推。
洪稺圭,以弘文館言啓曰,校理林永洙,副校理趙秉憲,修撰黃基安·鄭德和,竝卽牌招察任,何如?傳曰,允。
以修撰鄭德和牌不進罷職傳旨,傳于洪稺圭曰,只推。
以司謁尹義孫手本,別監鄭喜爀被打於院隷事,傳于洪稺圭曰,令秋曹査實以入。
洪稺圭啓曰,卽者刑曹郞廳來言,毆打掖隷之院隷等,令秋曹査實以入事命下,而判書柳相亮呈辭受由,次堂例不得擧行云,何以爲之?敢稟。傳曰,次堂擧行。
李恒權,以兵曹言啓曰,今月二十一日,一羽禁軍番次矣,該番將有闕之代,依承傳口傳擬入之意,敢啓。傳曰,知道。
又以兵曹言啓曰,禁軍祿試射,日勢已暮,不得畢試,明日南別營良中,繼試之意,敢啓。傳曰,知道。
李魯秉,以義禁府言啓曰,同義禁洪羲瑾時無職名,令該曹口傳付軍職,以爲冠帶常仕,何如?傳曰,允。
兵曹口傳政事,以權謙爲羽林將,護軍單洪羲瑾。
義禁府啓目,掌樂院主簿韓容鼎,廣興倉直長嚴蓍等原情云云。傳旨內辭緣,泛稱遲晩,竝只刑推得情,何如?判付。啓,竝只除刑推議處爲良如敎。又啓目,中官李允吉原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付。啓,依允。
上在慶熙宮。停常參·經筵。
李魯秉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪稺圭啓曰,明日常參·經筵,取稟。傳曰,停。
李恒權啓曰,左副承旨吳致愚,同副承旨閔泰鏞今日不爲仕進,竝卽牌招,何如?傳曰,允。
金弘根啓曰,藥房提調·副提調持湯劑來待矣。傳曰,封入。
洪稺圭,以弘文館言啓曰,修撰鄭德和旣有只推之命,卽爲牌招察任,何如?傳曰,允。
李魯秉啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李魯秉曰,只推。
以左副承旨吳致愚,同副承旨閔泰鏞牌不進罷職傳旨,傳于李恒權曰,只推。
以修撰鄭德和牌不進罷職傳旨,傳于李魯秉曰,只推。
洪稺圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而雪勢如此,不得設行之意,敢啓。傳曰,知道。
洪稺圭,以禮曹言啓曰,卽接全州幼學李章赫所志,則以爲,,同姓三寸叔萬馨,嫡妾俱無子,以其同姓八寸弟大燁第二子基煥,欲爲繼後兩家相議完定,未及禮斜,萬馨夫妻俱爲作故,拘於常規,不得循例禮斜,依定式艸記稟處事呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李章赫所訴旣如此,依定式李大燁第二子基煥,立爲李萬馨之後,何如?傳曰,允。
義禁府啓目粘連,向前韓容鼎·嚴蓍等亦後時來待,雖諉生疎,公役闕參,難恕稽忽,竝只以此照律,何如?判付。啓,竝只飭已施矣,分揀放送爲良如敎。又啓目粘連,向前李允吉亦外邑民訟,本非內司之所可干涉,而謂以武藝廳題辭,特書官字,踏署代印,尤極駭妄,大關後弊,以此照律,何如?判付。啓,飭已施矣,分揀放送爲良如敎。
上在慶熙宮。停常參·經筵。
藥房提調朴宗薰,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李恒權啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨洪稺圭,左副承旨吳致愚,同副承旨閔泰鏞今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政李相璜,左議政沈象奎俱有身病,右議政未差,不得來會云矣,敢啓。傳曰,知道。
金弘根啓曰,藥房提調·副提調持湯劑來待矣。傳曰,封入。
李恒權,以弘文館言啓曰,修撰鄭德和旣有只推之命,卽爲牌招察任,何如?傳曰,允。
李恒權啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
以右承旨洪稺圭,左副承旨吳致愚,同副承旨閔泰鏞牌不進罷職傳旨,傳于李恒權曰,只推。
李恒權啓曰,行都承旨金弘根藥院進,右承旨洪稺圭,左副承旨吳致愚,同副承旨閔泰鏞傳旨未下,右副承旨李魯秉式暇出去,院中只有臣一人,伴直無人,行都承旨金弘根所當牌招,而拘於廳規,不得請牌,何以爲之?敢稟。傳曰,牌招,違牌承旨,竝更爲牌招。
李恒權,以刑曹言啓曰,因司謁尹義孫手本,別監鄭喜爀,與同僚別監尹景源·高命弼,被打於院隷輩,而其中鄭喜爀,偏被毒手,身無完處,裂破紅衣,縛循街路事判付內,令秋曹査實以入事,命下矣。別監鄭喜爀·尹景源·高命弼,政院使令柳順根,前仕院隷車致遠,春坊使令韓榮柱·劉基源等處,嚴加査實,則鄭喜爀招內以爲,今月十六日夕,矣身與同僚別監尹景源·高命弼,往聽倡歌於方木橋人家矣,名不知柳哥·韓哥同來觀光,橫言歌席之無妓,空然起鬧,與景源·命弼等爭詰之際,韓哥旋往他處,招來車致遠·劉基源兩漢,持杖突入,左右揮打,則景源·命弼,各自逃散,矣身亦爲避走,到松橋被執於韓哥處,而致遠等追到,以杖以瓦,無數亂打,滿身受傷,所着紅衣,盡爲裂破,又結縛驅至夜晝峴,始乃捨去云。尹景源·高命弼招內以爲,十六日夕聽歌之場,韓榮柱·柳順根兩漢,忽然來到,以席上無妓,至於言詰,順根,以煙竹,揮打景源之草笠,景源果爲一番毆擠,而喜爀出來挽解之時,榮柱率來車致遠及劉基源,持杖突入,勢甚危怖,故矣身兩人,各自逃避矣,追後聞之,則喜爀被打於韓·車諸漢處,以致重傷,昏倒於夜晝峴云,故卽爲擔入其家云。柳順根招內以爲,矣身與韓榮柱得聞方木橋近處人家聽歌之說,入往見之,問妓女有無,則別監數三輩答言不好,至於毆打矣身,則榮柱率來車致遠·劉基源持杖來救,仍與矣身,欲打掖隷輩,則尹·高兩人,不知去處,鄭哥一人,走向松橋,故榮柱追往扶執,與致遠,竝力毆打,而矣身則先已被打,更無氣力,故一番批頰而止云。韓榮柱招內以爲,矣身見柳順根之被打於別監三人處,雖欲挽救,强弱不齊,招來車致遠·劉基源,偕到鬪場,以長木揮却衆中,救出順根後,聲言齊毆別監等云爾,則二人逃走,一人走向松橋,故追往扶執,與致遠,竝力縛打之際,紅衣自致裂破,順根·基源,亦爲一次打之云。車致遠招內以爲,韓榮柱來報柳順根被打之由,仍請偕往救出,故果爲隨往,則榮柱拔出假家義杖,折爲兩端,擕到方木橋,則順根尙在被打中,故與榮柱,竝力救出,仍欲揮打厥漢,則其中鄭哥別監,走向松橋,而榮柱追往,扶執以打,故矣身亦助勢合力,縛之打之云。劉基源招內以爲,適過松橋之路,見韓榮柱·車致遠·柳順根,扶執何許別監,至於縛打,而矣身旣昧本事,又甚孱弱,初無犯手之事云矣。觀此各人之供,最初事端,韓榮柱·柳順根,起鬧於尹景源·高命弼等聚會之場,順根·景源,互相鬪鬨,各有毆擠,因此轉輾,致有鄭喜爀之被打,而招黨倡打者榮柱也,挺身共毆者致遠也,隨從參涉者柳順根·劉基源也。毆場同參,只是四人,而柳順根,院隷也,車致遠,退隷也,韓榮柱·劉基源,春坊使令也。榮柱之始起鬪端,終犯毆縛,致遠之假稱院隷,合力撕抄,深夜毆人,至於重傷裂破紅衣,全昧法紀,究厥所爲,最涉痛惡,其餘多漢,罪有差殊,所當分輕重照法嚴勘,而旣伏承査實之命,爲先捧口招以入之意,敢啓。傳曰,知道。分輕重嚴處。
又以刑曹言啓曰,因掖隷被打事査實草記,傳曰,知道,分輕重嚴處事,命下矣。起鬧毆打之韓榮柱·車致遠,依大明律毆制使者杖一百徒三年之文,各決杖一百後,榮柱黃海道長淵縣,致遠江原道襄陽府,徒三年定配所,竝卽押送,隨從參涉之柳順根·劉基源,各嚴刑一次,懲礪放送之意,敢啓。傳曰,知道。
以司謁崔壽慶手本,別監崔致福,被打於奴子吳哥漢事,傳于李恒權曰,身爲宮奴,毆打掖隷之狀,萬萬駭然,令秋曹査實嚴處。
李恒權,以都摠府言啓曰,副摠管朴潤榮,以文臣堂下朔試射試官,慕華館晝仕出去之意,敢啓。傳曰,知道。
又以兵曹言啓曰,禁軍來春夏等祿試射時,騎芻柳葉箭沒技人,別單書入之意,敢啓。傳曰,知道。
又以摠戎廳言啓曰,本廳中軍柳相穆身病甚重,勢難察任,改差,何如?傳曰,允。
判義禁洪奭周,同義禁洪羲瑾等聯名疏曰,伏以,臣等卽伏見金吾公事判付下者,有中官李允吉分揀放送之命,玆事雖微,關係不輕,區區愚悃,竊不任憂歎之至,夫操切宦寺,固是有國之恒規,而我朝家法,尤嚴於斯,趨走灑掃之外,未嘗使少有干涉於外事,凡所以防閑禁遏,俾抑其橫恣之習者,其爲慮至深遠也。挽近以來,綱紐漸解,此輩之踰濫無憚,往往有傳聞之可愕者,雖以該囚所犯言之,題決民訴,指揮外邑,有若法府之聽訟,上司之行關,肆然無嚴,一至於此,此習旣狃,何所不爲?至於假掖隷而稱官,搨圖署而代印,尙可云薄物細故,而稽律定罪,亦非輕典,豈可以一番就囚,爲足以薄施其罰,而遽置之勿問之科乎?竊恐自今以往,爲此曹者氣豪意健,一倍跳踉,不復知有國法之可畏矣。其爲隱憂之凜然,又奚啻羸豕躑躅而止哉?且臣等聞古人之言曰,宮中府中俱爲一體,若有作奸犯科者,宜付有司,以昭平明之治,不宜偏私,使內外異法,顧今聖明在上,恪守關和,朝臣議讞,惟法是視,而獨於掖庭近之類,屢費辭敎,曲加庇護,不復問廷尉之當,其爲累於平明之治,果何如也?臣等職在奉法,義當執藝,旣有所懷,不容隱默,玆敢相率聯籲,仰瀆崇嚴。伏乞聖慈,穆然深思,還寢成命,更令考律照勘,重施行遣,以爲防微杜漸之道,千萬幸甚。臣等無任云云。答曰,省疏具悉。渠輩眞有難貰之罪,予亦何惜而屈法典貸乎?卿等此擧,太涉張大矣,不允。
上在慶熙宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日朝參日次矣,敢稟。傳曰,停。
閔泰鏞啓曰,明日常參·經筵,取稟。傳曰,停。
李恒權啓曰,右副承旨李魯秉今日不爲仕進,卽爲牌招,何如?傳曰,允。
金弘根啓曰,藥房副提調持湯劑來待矣。傳曰,封入。
以右承旨洪稺圭,左副承旨吳致愚再牌不進罷職傳旨,傳于李恒權曰,只推。
以修撰鄭德和牌不進罷職傳旨,傳于李恒權曰,只推。
閔泰鏞,以弘文館言啓曰,修撰鄭德和旣有只推之命,卽爲牌招察任,何如?傳曰,允。
李恒權啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
以右副承旨李魯秉牌不進罷職傳旨,傳于李恒權曰,只推。
兵曹,以朴潤榮爲摠戎中軍。
李恒權,以刑曹言啓曰,因司謁崔壽慶手本,別監崔致福被打於奴子吳哥事判付內,身爲宮奴,毆打掖隷之狀,萬萬駭然,令秋曹査實嚴處事,命下矣。宮奴吳景哲,捉來査問,則毆打掖隷,裂破紅衣之罪,箇箇遲晩,依大明律毆制使者杖一百徒三年之文,決杖一百後,公忠道文義縣,徒三年定配所,卽爲押送,而宮奴之毆打掖隷,事涉無嚴,常時不能檢飭之該首奴,自臣曹捉來嚴繩之意,敢啓。傳曰,知道。
禮曹,來甲午正月初五日行社稷祈穀大祭親傳香,取稟。奉敎敬依。
禮曹,來甲午正月初七日,行宗廟永寧殿春享大祭親傳香,取稟。奉敎敬依。
上在慶熙宮。停常參·經筵。
金弘根啓曰,明日常參·經筵,取稟。傳曰,停。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,〈何如?〉傳曰,允。
金弘根啓曰,右副承旨李魯秉今日不爲仕進,卽爲牌招,何如?傳曰,許遞,前望單子入之。
承旨前望單子入之,鄭鴻慶落點。
金弘根啓曰,新除授左副承旨鄭鴻慶,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
備忘記,三和府使李熙輔下直,長弓一張,長箭一部,片箭一部,筒兒一箇賜給。
李恒權啓曰,左邊捕盜大將李惟秀,右邊捕盜大將李鐵求迎勅書事,今方慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
傳于李恒權曰,回還三使臣留待。
傳于李恒權曰,回還三使臣入侍。
鄭鴻慶啓曰,卽者義禁府都事來言,時囚罪人成憲曾當爲捧供,而判義禁洪奭周,知義禁申在植,俱有身病,同義禁一員未差,只有同義禁洪羲瑾一人,不得備員開坐云,判義禁洪奭周,知義禁申在植,竝卽牌招,以爲備員開坐之地,何如?傳曰,允。
又啓曰,判義禁洪奭周,知義禁申在植牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁洪奭周,知義禁申在植再牌不進推考傳旨,今方捧入而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋稺圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
以修撰鄭德和牌不進罷職傳旨,傳于金弘根曰,只推。
金弘根,以弘文館言啓曰,修撰鄭德和旣有只推之命,卽爲牌招察任,何如?傳曰,允。
李恒權啓曰,摠戎使柳相亮時無職名,令該曹口傳付軍職,何如?傳曰,允。
兵曹口傳政事,大護軍單柳相亮。
金弘根,以承文院都提調意啓曰,今番陳慰兼進香使回便順付詔書一道,提調一員陪進,奉安于奉安閣後,仍行奉審之意,敢啓。傳曰,知道。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而權停例頒敎相値,不得設行之意,敢啓。傳曰,知道。
敎中外大小臣僚耆老軍民閑良人等書。王若曰,進鴻號於中壼,慶闡揚徽,宣鳳綸於外藩,恩荷覃遠,式遵舊典,用誥多方,念我皇撫有洪基,而哲后配厥休命,修齊盛化,久仰東漸之治,協贊懿規,亦資內助之美,夫何邦運之不幸,奄見坤位之告虛,陰功永閟於璇閨,慟均率土,徽稱載揚於寶牒,禮成鏤金,彝章克昭,闡德美於一代,情文允叶,播芳譽於千秋,玆當上號稱慶之辰,亦有下國覃惠之擧,均視內服,儼皇誥之誕頒,順付東軺,矧聖念之曲軫,瞻雲緬想,不任感戴之忱,薄海同歡,咸囿曠絶之澤,迺擧迎勅之盛禮,克循播告之庸脩,於戲,紫泥啓緘,荷龍光而頌渥,瑤冊闡媺,望螭陛而馳誠,故玆敎示,想宜知悉。藝文提學金學淳製進
癸巳十一月二十二日未時,上御興政堂。回還三使臣入侍時,行左承旨李恒權,假注書韓宓履,別兼春秋洪鍾應,記事官曺雲承,正使李止淵,副使朴晦壽,書狀官李竣祜,以次進伏訖。上曰,史官分左右。上曰,使臣進前,止淵等進前。上曰,善爲往還乎?止淵等起伏奏曰,王靈攸曁,無事往返矣。上曰,使臣先退。仍命退,諸臣以次退出。
上在慶熙宮。停常參·經筵。
閔泰鏞啓曰,明日常參·經筵,取稟。傳曰,停。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,行左承旨李恒權,右承旨洪穉圭今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
鄭鴻慶啓曰,判義禁洪奭周,知義禁申在植三牌不進推考傳旨,今方捧入,而開坐命下之後,連事違召,無意承膺,事體所在,誠極未安。知義禁陳疏,判義禁所當更請牌招,而係是一日四牌,何以爲之?敢稟。傳曰,更爲牌招,知義禁未差之代,前望單子入之。
金吾堂上前望單子入之,知義禁金學淳,同義禁李惟秀落點。
鄭鴻慶啓曰,判義禁洪奭周牌不進推考傳旨,今方捧入,而開坐命下之後,如是違牌,事甚未安。與新除授知義禁金學淳,同義禁李惟秀,竝卽牌招,以爲備員開坐之地,何如?傳曰,允。
兵曹,以趙運永爲御營中軍。
鄭鴻慶啓曰,大司憲宋稚圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
以右承旨洪穉圭牌不進罷職傳旨,傳于金弘根曰,只推。
閔泰鏞,以承文院都提調意啓曰,陳慰兼進香使回便,帶來咨文中,有皇后冊諡詔書順付事·賜緞事矣。謹擬別遣陪臣,恭伸賀謝之意撰出先通咨文,正書安寶後,定禁軍騎撥下送于灣府,以爲轉致北京之地,進賀兼謝恩使旣已差出,方物當爲磨鍊,而皇后冊諡進賀及賜緞謝恩,以有方物磨鍊措備入送,詔書順付謝恩,以無方物擧行之意,分付該曹,何如?傳曰,允。
義禁府啓目,木川縣監成憲曾原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,注文僉使高永翼原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
知義禁申在植疏曰,伏以。臣退省先壠,跧伏田廬,適有採薪之憂,始若微,擔舁還次,觸傷風露,越添跋涉之餘,頭疼痰眩,寒熱交作,調治無效於刀圭,蠢動尙艱於房閨。玆因金吾議讞,天牌屢降,成命已下,義當蹶,霎時起坐,亦何敢言勞,而見今實病難弱,全委床席之間,莫效駕屨之義,悚惶悶溢,直欲添病,玆敢倩人寫牘,猥徹疾聲之籲。伏乞聖慈,特命鐫改臣金吾之銜,仍降威罰,以懲逋慢之罪,以嚴法紀焉。臣無任云云。答曰,省疏具悉。所請依施。
上在慶熙宮。停常參·經筵。
洪穉圭啓曰,明日常參·經筵,取稟。傳曰,停。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,水原留守李光文下直,長弓一張,長箭一部賜給。
金弘根啓曰,藥房副提調持湯劑來待矣。傳曰,封入。
李恒權啓曰,密符親納,例也,而前水原留守鄭元容,謂有身病,使其褊裨替納,事甚未安。推考,何如?傳曰,允。
閔泰鏞啓曰,卽者檢閱徐憲淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴齊憲,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
鄭鴻慶啓曰,大司憲宋稚圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
鄭鴻慶啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以公忠監司趙秉鉉狀啓,溫陽郡守李義聲身死事,傳于洪穉圭曰,令該曹口傳擇差,不多日內下送。
吏曹口傳政事,以宋文熙爲溫陽郡守。
洪穉圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李恒權,以兵曹言啓曰,五衛將韓用夏·鄭元箕·金命獜·李東弼,忠壯衛將李宗白·安宅潤,俱以病難供職,呈狀乞遞,竝改差,何如?傳曰,允。
平安監司鄭元容疏曰,伏以臣猥攀隆寄,居留南畿,陪護珠邱之草木,瞻依眞殿之衣冠,仰懷恩榮,俯效誠忱,而時値年穀不成,民憂孔殷,竊欲宣上德意,少慰新豐父老之情,而才謬識闇,寸籌莫展,夙宵悸恐,自訟不稱。不意西藩報政,以臣移授,未敢知廟剡聖簡,奚取於臣。臣居一府,尙懼不堪,況玆全省之重,豈一府比哉?臣夙備任使,馳騁四方,而官緣宦轍偏在於西,邇來二十有五年矣。車蓋符節,來往於淸沮長樾之間者,十有餘遭矣。其始至也,聲明風物,燦然可觀,其民服八條之敎,其鄕傳井田之制,其俗絃誦弓馬,其業耒耟機杼,樁藏庾蓄,金穀峙裕,比屋列肆,百物殷盛,賈客·遊人之垂䄂行歌者,至夜不絶,誠明麗繁華之通邑大都也。及再至,爲饑饉所瘁,爲師旅所困,仳離蕩析,生理日耗,煙火蕭然,非復舊昔全盛,而自其後窳弊滋甚,如器之敧,民風漓而禮讓不興,鄕綱頹而名分紊錯,征賦不調,庫財無節,使車織路而官庭撓,役舟跨海而民力渴,野荒村敗,婦歎夫咨。廈之方傾,召匠興計,車之欲輸,將伯可助,則惟彼奠濟矯捄之責,亶在於長吏之能否,精擇愼揀,惟此時爲然。今以臣而委此事,則臣竊恐朝廷之憂,四方猶未至,而西民之觀于塗者,不其落莫矣乎?臣隆恩洪渥,報答無階,區區常自矢者,竊附於古人之盡心民事,治郡自效,而臣嘗官字牧矣,亦嘗官旬宣矣,亦嘗官保釐矣,及去之日,夷考其行,則未嘗興一兩事利人者,未嘗去一兩事病人者,不過飽食嬉嬉,嘯詠自適而已,於身雖便,在國何補?虞考漢課,所不容釋,而聖恩優包,光寵愈加,今玆所受,尤何敢當?玆營接畿海通遼瀋,郡州霧列,文書星馳,兵衛畫戟之盛,湖山樓閣之勝,宣力之餘,亦足取樂,故今之士大夫仕宦於朝者,得此便以爲榮,慕榮就樂。臣亦常情,而量其力則力所不及,揣其才則才所難强。隳職僨事,明若執契,而猶且冒進,以冀僥倖,則其人誠非愚則妄矣。竟雖黜責,民已受害,思慮及此,憂懼轉深,玆敢敷陳實情,仰瀆崇聽。伏望殿下,諒臣言之非出例讓,亟命還收新授職名,以重藩司,以幸西民焉。臣無任云云。答曰,省疏具悉。卿其勿辭往欽哉。
檢閱徐憲淳疏曰,伏以臣母病沈淹,數朔于玆,屢陳情私,輒蒙恩諒,感激居先,猥悚無地。適値本館之空直,循例替入,纔爲三日,固何敢煩事瀆撓,不念分義,而第臣持被之後,母病一倍添劇,尋醫試藥,尙無分效,家僮踵至,促令歸視。臣自聞此報,衷情益迫,玆敢拜章徑出。伏乞聖慈,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾其勿辭救護。
敎水原留守李光文書。王若曰,楓陛晉接,列西淸夙夜之班,華府節移,紓南顧宵旰之念。揀全材於卿月,作一路之福星,永念我畿輔四都,莫重玆隋城一府。宮府朝市之大排置,卽寧考志事攸存,金穀甲兵之所蓄儲,亦他日緩急是賴。翼神京而控湖·嶺,是吾股肱,挹沁府而接漢山,相與唇齒。珠邱迓萬年之吉,仙寢之松柏相連,寶幀奉八彩之眞,華殿之簾帷孔邇。經始之聖意追想,小子當作何懷?樂利之遺澤永垂,父老至今流涕。夫奚但保障之職?抑亦重拱護之方,第凋瘵益甚於今,而規度漸不如古。倉庚俱蕩,國計則一擧反三,饑饉相仍,民産殆十室空九。昔日之制多墜,莫寓肯堂之思,陰雨之備或疎,誰任綢戶之責?苟非材具之素著,難望罅漏之迺完。惟卿,早歲蜚英,名門毓望,自乃祖先正,詩·禮傳家,曁汝弟二難,珪璋聯武。恬雅律己,式追儒素遺風,澹泊棲心,自持士夫本色。自蘭臺而歷西省,宿儒宜處於深嚴,分竹符而接南藩,利器可別於盤錯。文學遂長於瀛館,鑑識最著於天曹,嘉謨嘉猷,籌司任經邦之策,正言正事,雷肆盡敎胄之方。顧委任如彼其專,伊通才無適不可,玆授卿以水原府留守兼摠理使,卿其祗服寵命,往愼迺司。拱衛保釐,旣一切之咸委,懷綏振肅,俾百度之鼎新。裘帶有坐鎭之威,無負簡心之寄,冠冕隨起居之列,應慰倚斗之忱。凡厥施爲,無循常例,至若裁稟,自有典章。於戲,殫迺一心,得君重耳。四時奉芬苾之禮,體予懷於慕墻,一府摠管轄之要,賴卿才於作翰,故玆敎示,想宜知悉。待敎金學性製進。
上在慶熙宮。停常參·經筵。
藥房都提調沈象奎,提調朴宗薰,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪穉圭啓曰,明日常參·經筵,取稟。傳曰,停。
鄭鴻慶啓曰,大司憲宋稚圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
李恒權啓曰,同副承旨閔泰鏞,今日不爲仕進,卽爲牌招,何如?傳曰,允。
金弘根啓曰,藥房三提調持湯劑來待矣。傳曰,封入。
傳于李恒權曰,大臣·備局堂上引見。
鄭鴻慶啓曰,卽者義禁府都事來言,時囚罪人成憲曾·高永翼,當爲議處,而判義禁洪奭周有身病,次堂例不得擧行云。判義禁洪奭周,卽爲牌招,何如?傳曰,允。
又啓曰,判義禁洪奭周牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于鄭鴻慶曰,判金吾有闕之代,前望單子入之。
判義禁前望單子入之,趙萬永落點。
鄭鴻慶啓曰,開坐事,命下矣。新除授判義禁趙萬永,卽爲牌招,何如?傳曰,允。
有政。吏批,行判書朴宗薰進,參判金道喜,參議安光直牌不進,右承旨洪穉圭進。以宋祥來爲輔德,兪致崇爲說書,鄭基善爲禮曹判書,宋冕載爲刑曹判書,李鼎秉爲左尹,洪敬謨爲知經筵,李紀淵爲知春秋,李憲瑋爲同經筵,金道喜爲同成均,洪章燮爲軍資判官,申錫疇爲長陵參奉,閔致訥爲德山縣監,金益根爲高山縣監,兼執義李竣祜減下事承傳。
兵批,判書徐耕輔進,參判李志淵,參議洪祐燮病,參知李寅敎入直,行左承旨李恒權進。以李紀淵爲知事,柳和源爲訓鍊都正,白殷鎭爲宣傳官,申命源爲兼司僕將,閔元錫·李龍求·崔成範·趙亨錫爲五衛將,沈範祖·韓用夏爲忠壯將,黃聖時·金仁厚爲景福將,金洪奎·金仁老爲昌德將,金相稷爲文兼,禹台榮·吳允錫·李智養爲訓鍊主簿,嚴重協爲登山僉使,庾信國爲龍津萬戶,護軍尹禹鉉,副護軍李魯秉·趙秉龜·權馥,副司直李基華,副司果姜必魯,以上竝單付,前宣傳官李承模,前守門將盧璧燁,部將李顯榮,守門將金尙珣,以上今加折衝加資事承傳。
吏批,再政。左尹單徐左輔,右尹單李鼎秉。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
以同副承旨閔泰鏞牌不進罷職傳旨,傳于鄭鴻慶曰,只推。
以吏曹參議安光直牌不進罷職傳旨,傳于鄭鴻慶曰,只推。
李恒權,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管金煐,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,來十二月甲午正月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
吏曹啓目粘連,啓下是白有亦,觀此弘文館修撰鄭德和上疏,則以爲,臣父臣鴻慶,除拜左副承旨矣,臣所帶春秋兼銜,揆以公格,自在當遞。伏乞俯垂鑑諒,照例遞改亦爲白有臥乎所,相避之法,在下當遞。鄭德和所帶春秋館記事官之任,今姑減下,何如?判付。啓,依允。
判義禁洪奭周疏曰,伏以臣於昨者,伏奉金吾召牌,兩日之間,五犯違逋,雖緣病情之適苦,而跧伏悚蹙,迄今靡措。卽又以議處過期,仰煩酬應,庚牌已再降矣。職守所在,義當蹶,聞命奔奏,敢俟駕屨,而目今難强之狀,不但與前無異,重以觸冒寒氣,宿症添肆,風邪外襲,頑痰內膠,頭目眩暈,神識迷瞀,胸膈痞脹,飮啖全阻,擔舁進身,萬無其望,玆敢冒控實狀,仰干崇嚴,而跡涉嫚命,辭又煩猥,情非得已,罪實難逃。伏乞聖慈,俯垂鑑諒,亟遞臣見帶職名,仍治臣逋傲瀆擾之罪,以肅朝綱,千萬幸甚。臣無任云云。答曰,省疏具悉。所請依施。
修撰鄭德和疏曰,伏以臣父臣鴻慶,除拜左副承旨矣。臣所帶春秋兼銜,揆以公格,自在當遞,敢陳短章,仰瀆崇嚴。伏乞聖慈,俯垂鑑諒,照例遞改,以安私分,千萬幸甚。臣無任云云。省疏具悉。疏辭,下該曹,稟處。
癸巳十一月二十五日辰時,上御興政堂。藥房入診,大臣·備局堂上引見入侍時,都提調沈象奎,提調朴宗薰,副提調金弘根,假注書兪致崇,記事官朴齊憲·曺雲承,直閣吳取善,行左承旨李恒權,假注書韓宓履,事變假注書卓宗述,領議政李相璜,行戶曹判書趙萬永,行大護軍朴周壽·趙寅永·柳相亮,漢城判尹鄭基善,行大護軍李紀淵,行護軍李惟秀·李鐵求,副應敎洪祐順,以次進伏,醫官李亨基·趙宗翊·卞文燮,進伏楹外訖。上曰,史官分左右。相璜等進前奏曰,寒雨非時,日候不調,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診,何如?上曰,唯。亨基等以次診候訖,退伏奏曰,脈候左右三部調均矣。象奎曰,湯劑當依前方煎入矣。上可之。上曰,次對爲之。相璜曰,臣等自伏奉雉鮮減供傳敎下者,宜卽殫竭思慮,以效對揚,而才識短拙,素乏經濟,顧無以博搜冗浮,廣陳措劃,略貢膚淺之見,未免塞責之歸,不勝惶愧之至。設倉峙還,本所以備預荒政,而分留各半,以爲新陳互易之規者,近來全失古意,盡分取耗,以充京外各營衙門歲支之用,無異於閭巷子貸之取奇贏者,置還之本意,豈如此哉?外此留庫,堇有名色,而大農告匱則請,各司捄弊則請,始猶取耗,入中請劃,而漸至於耗不支費,不免歲割元穀,竝與其留庫名色而無幾存矣。雖以今年言之,以有夏間貿牟之若干萬石,故堇堇塗抹於畿湖賑劃,而來後流行之災,未保其必無,儻猝然又値如昨今之歲,則更無可爲之道。永念民事,實爲哀痛,不容不留意於備豫,如欲取辦於一年二年之間,則以今時詘,有難遽議。然至於遲以歲年,漸次經紀,則亦未嘗無其道。如關西巡·兵營之各庫會錄,雖歲有磨勘於京司者,其實則有會錄之名,而無留儲之實,不過爲校吏之逋負,商譯之貸劃而已,與其竟歸於乾沒,無寧移濟於實用。嶺南之漕餘錢,與南倉別備海西之補民庫錢,與兵營之逐歲會錄者,湖南之均役錢,實皆類此,就此各樣會錄,酌量分數,課歲作還,命之曰救荒或補賑穀,別爲儲置於沿野諸邑,易相轉移處。如是積聚,無或挪遷,則非但爲該道備豫,隣省及他路有急,庶亦有互濟之益,而關東之減蔘錢,亦合推移擬議於此中矣。三南儲置海西·關東詳定,冗雜煩複,弊目益滋,濫下疊下,奸僞多端,而重之以近年以來,不緊名色,如更到底刪正,另爲定例頒遵,則亦可以少杜尾閭之洩。禁軍七番,先朝壯勇設營時,減一番爲壯勇衛,蓋軫稍食之爲弊,有是處分矣。及至壯勇罷營之後,禁軍一番,不爲復額,而仍前六番矣。間因本兵奏請,復仍七番之數,然禁軍定額,本是六番,而一番則是追後增額者,今若仍昔日已減之額,而減中間還復之數,不失舊制,可省公費矣。但係籍旣久,有不可遽爲汰遣,自今有闕勿補,俾準減一番之數,而昔日禁軍減額時,因下敎減三內一番,今若減額,則仰遵先朝故事,減三內一番,而仍以三內見存之額,分排移屬於他各番,以爲隨闕次次減額之地,似合變通之宜,如是變通,則三內將官當自歸於減罷矣。奉常寺五大享親祭磨鍊條之前期四朔上下者,有非綜核之政,自今待取稟發落後授價,親享則以親享上下,攝享則以攝享上下,恐合事宜,而該貢進排,有不得不前期限一年措備待令者,此則令該堂審量裁處。各司·各營校吏加出,如非兩坊移差,皆是因下敎下令者,雖無以遽議汰送,而元額漸增,公支隨濫,此實爲目下尾閭之巨竇。從今以往,加出有闕則勿補,實役有闕則以加出陞付隨闕,如是則不出幾年,庶有減稍食汰冗費之顯效矣。又聞各營·各司,亦或有自下加出者,其承敎令而不得不爲者,尙以冗類冗費爲悶,況自下加出乎?此而不禁,濫觴不已,後弊難言,亟宜澄汰。各司員役之本受雇錢者,近多混受料米云,此亦關戶·惠米邊耗詘之一端,宜令該堂一遵本式施行。右陳諸條,卽不過瑣費微節耳,其於民國之謨,譬如涓滴之於河海,有何補益?特牽架之末耳,苟欲有爲,當先立其大本。聖人之政,不傷財不害民。蓋財出於民,而民以爲命,用苟不節,害必及民。此誠何等時也?財不止於傷而久已竭矣,民不止於害而且盡劉矣。今日上下之所可交相勉勵,究害民之端,杜傷財之源,汲汲如救焚拯溺者,莫節省若也,惟在自上一念之如何耳。凡係可減可罷者,先從其所難而爲始,近或姑息之仁,過此恩澤之私,勿以其拘牽而猶豫之,勿以其積習而恬視之,痛加裁抑,務從節約,以爲宮府一體之政。如此而大本旣立,則其餘末節,自當觸類引伸。雖在所陳諸條之外,將次第整釐,夫然後本末俱擧,民國有賴。祈永諴小,基實在玆,惟殿下念哉。上曰,竝依爲之。下款所陳上下交勉,宮府一體之義,尤爲切實於今日,當益加體念,而予亦以是奉勉於卿等也。出擧條相璜曰,卽見平安兵使申絅所報,則以爲,昌城當峨山城餉穀戊辰會付折米,爲一萬七千八百十二石零,而以年例支放各處移劃之爲尾閭,歲割元穀,今年竝耗會錄,正爲二千二十七石零,除却城府應下及訓局作錢上納五百石,則餘數纔爲九百六十石零,明年則竝計耗入尙不足於當年應下。此不可不及今矯捄,城府屬料條之可以自本營變通者,量宜存減,至於訓局作錢五百石,從他措劃,恐合事宜云矣。元餉犯本,至於一年支放,入不當下,決不容無變通裁減之政。帥臣所請,諒出於此依報施行,而第訓局之年例作錢者,係是軍需,須有準此給代,可濟該營推用。就本道某樣穀中,如有可以措劃者,令帥臣往復於道臣,更爲指一報來,以爲稟處之地,何如?上曰,依爲之。出擧條相璜曰,卽見摠戎使柳相亮所報,則以爲,,歲値荐歉,本廳軍需,萬萬遑汲,而年例所捧各樣需米及取耗米代錢條一千五百餘石,依已例不得不取用於元餉,而今年餉耗代錢條,則無以着手於留餉,以某樣穀準餉耗一千五百二十二石之數,請依發賣例區劃矣。經用米邊之到底罄竭,非但本廳爲然,從他措處,有非可論,依昨年例,就城留中,準此數先爲取用,追後充補之方,亦依已例,從便處之之意,分付,何如?上曰,依爲之。出擧條相璜曰,冬序已闌,陞試尙餘多抄,而泮長聞始呈辭云。辭單則令政院勿捧,仍爲申飭設試限內磨勘,庠製亦爲一體申飭設行,何如?上曰,依爲之。出擧條相璜曰,以昨秋失稔,今年式初,仰請退行於明春,而今秋又此荐歉,京外事情之主客俱困,明春與今秋等耳。然而明春若不得設行,又拖到明秋,則果使歲稔民紓,燕勅又不能無慮,若又巧値,尤有所難處者。三年大比,有國之大政,決不容踰越常限,勢將依該曹擇日設試,而至於省弊之方,不可無另加留意。曾於昔日,有各道式初設行於監營之故事,蓋營下事力,有非殘弊各邑之比。擧子之聚會住接,宜有勝焉,且各邑之設場受弊,亦不無紓減之益。明春各道大小初試,依先朝丁巳年例,左右道設試之處,則都事勿爲差送,令道臣及京試官分試,而北道則道臣與評事,分所設場,江原·黃海兩道,則令該營都聚設行,不害爲一時權宜之政,故敢此仰達矣。上曰,依爲之。出擧條相璜曰,詞訟劇地,曠務可悶,刑曹·漢城府堂上有闕之代,令政院政官,牌招開政差出,何如?上曰,依爲之。出擧條相璜曰,日前有拿處中官放送之命,金吾諸堂,執藝陳章,未蒙兪從矣。聖人之政,審微而謹漸,此輩若知宦侍職分,惟在於供掃灑備使令,而他非所與知,則宜不敢爲此,若知南衙北寺之截然有界限,有不容冒干,則宜不敢爲此。然而敢爲此,豈止於微漸而已哉?方其兆見之初,寬貰之太過而防杜之不嚴,則末流滋大,必致汎濫,此不可不深惟而遠覽也。處分已歷多日,而區區下情,終有不能已於憂愛者。裁抑宦妾,卽我朝家法,宮府一體,亦古人所以責難於上者。若以近昵之故,而輸費造化之私,非但內外異法,不成治體,此輩將何憚而不至於踰分蔑紀乎?繼自今深留聖意,凡有近習之犯科者,亟付有司,施以加倍之律,俾有所懲畏。幸甚先朝,所以處此輩常如是,臣敢以仰覩於昔日者,獻於今日,惟殿下省察焉。象奎曰,日前金吾諸堂聯疏,義存執藝,其言剴直,臣誠爲聖朝喜之。及伏見批旨下者,以此擧爲涉張大,卒靳允可,臣又爲殿下惜之。所以喜之者,如所謂主聖臣直,殿下卽將嘉納也,其惜之者,又如所謂天地之大,人猶有憾,殿下不能弗咈也。今日領相,又以所仰覩於昔日者,有所陳勉,臣無容復有煩疊,而若近昵之所當裁抑,微漸之亟宜防杜且毋論,姑以此輩所犯言之,題決民訴,指揮外邑,有若法府之聽理,上司之行關,此則實有其事,事極無嚴,而竟無以此事抵罪者,其在刑政,爲何如也?苟非該囚所爲,則該囚雖可分揀,而其爲此者則必有之,是宜覈其人而斷其罪,不宜只放該囚,又不覈爲此者而罪之,顧何以解一時共駭之惑,懲此輩無憚之習乎?臣之區區,恐因此等事,或累平明之化,輒復冒煩言之,欲望幸省而深納焉。上曰,中官事,謂予庇護而然乎?無是理矣。然卿等所陳,出於憂愛之義,繼自今益當加勉矣。出擧條象奎曰,月前賓對,領相有以預下外受一切防塞之意,已有仰奏蒙允者。此誠國用贏絀之大計,生民休戚之大關,急先之務,不易之論,臣不勝歎服,而臣愚區區,又有因此而更申者。曾在壬午,故相臣金載瓚,亦以外受之弊,筵白革罷,行之一年,無難毁劃,則安知後之又不如前,而徒使國人益不信朝廷令甲?此奏雖爲切當,此弊豈得終革乎?且今去壬午,不過一紀,而其尾閭汎濫,尤無紀極。以紙上之空文,消瀜幾千萬公貨,或遷就延拖於數十年之後,或幻弄乾沒於一二人之手,古今天下,寧有是哉?竊惟節用,爲愛民之本,苟欲節用,目下先務,無急於此。此而不及今痛革,不幾何而將見公私俱竭,民國竝蹶,到此雖欲爲計,誠末如之何矣,寧不萬萬哀痛哉?臣以爲必欲痛革此弊,不可不有別般定式,使京外違越不得,然後方可爲永圖久效。爲先關飭各道,凡京司當年作錢條,勿令出給差人,竝爲具陳省趁期上納,而自明年戶曹·惠廳及各司·各營年例耗條作錢,各擧實數,依摠廳兩西小米及戶曹例,貿蔘穀作錢例,具報籌司,自籌司發關於穀在該道,以爲照數執錢,直爲輸納,而該司捧上之時,以其陳省粘報籌司,以爲考準憑處之資。如或有愆期未納之弊,則論勘道臣,踰越不遵之擧,則論勘該堂,竝以襲謬違制之罪。又依戶兵曹·惠廳·各軍門會計入啓之例,每於年終,各以當年穀作錢,捧入都數,具書入啓,仍以此定式行會諸道,俾知此後各司穀作錢,非籌關則毋得施行之意,揭示中外,恪此永遵,則可無年前作撤之患,實爲來後維持之策。況纔伏奉爛商裁省之命,臣等方議從長對揚,而第念此弊如不永革,則雖日議裁省,只如挹注漏器,決無贏益之效,其當亟而宜先有如是,故敢此仰達。至於預下移納,此皆各司事也。爲官長者,苟識濫雜之爲不職,徇顧之爲非法,則孰敢爲此耗官儲,爲私施之事,以曲從員役輩私昵濫越之圖,而苟或犯此,最易發露,隨其賕犯多寡,官員卽爲論勘,員役竝施懲汰,斷不饒貸,竝以此擧條,捧甘各該司,以示申法嚴防之意,何如?上曰,依爲之。出擧條上曰,大臣就座。恒權曰,諸宰奏事。宗薰進前奏曰,金時中徒配,旣承收贖之命,而奪告身,則不入於收贖中,故自金吾依例文移臣曹。且當初罷職,未經收敍,來頭歲抄,當入於奪告身及罷職秩矣。罪名旣自在,則以醫官特付之軍銜,似當以權付施行,故敢此仰達矣。上曰,依爲之。出擧條萬永等曰,無可奏之事矣。恒權曰,玉堂所懷奏之。祐順曰,無所懷矣。恒權曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座,醫官先退。仍命退,諸臣以次退出
上在慶熙宮。停常參·經筵。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,明日乃是小寒,自明日日暖間,視事,頉稟之意,敢啓。傳曰,知道。
鄭鴻慶啓曰,同副承旨閔泰鏞,今日不爲仕進,卽爲牌招,何如?傳曰,允。
金弘根啓曰,藥房副提調持湯劑來待矣。傳曰,封入。
傳于鄭鴻慶曰,擧條不審之當該承旨,推考。
鄭鴻慶啓曰,判義禁趙萬永牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲宋稚圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
以同副承旨閔泰鏞牌不進罷職傳旨,傳于鄭鴻慶曰,只推。
洪穉圭,以司譯院都提調·提調意啓曰,譯官中有勞勩合任使者,論賞激勸,曾有已例矣。漢學堂上譯官吳繼淳,積有可紀之勞,李義懋·李實·李宜敎,亦合任使,而堂下譯官洪誼喆·金東寔,履歷旣優,吳命毅·韓錫疇,係是久次之人,竝施加資之典,何如?傳曰,允。
李恒權,以兵曹言啓曰,新除授兼司僕將申命源,時無職名,依例口傳付軍職,何如?傳曰,允。
兵曹口傳政事,副護軍單申命源。
義禁府啓目粘連,向前成憲曾亦,監官之遘癘,以代色吏之私相替行,此與自官定送有異,難免不察之失,以此照律,何如?判付。啓,依允。又啓目粘連,向前高永翼亦,冒禁使酒,雖屬過境,濫稅取利,亦係駭聽,以此照律,何如?判付。啓,依允。
刑曹判書宋冕載疏曰,伏以臣見叨賓客之任矣,昨伏奉秋官除旨,此是刑獄職耳,公格所在,不可兼帶,玆敢按例陳章,仰瀆崇嚴。伏乞俯垂諒察,亟遞臣新授職名,以安微分,千萬幸甚。臣無任云云。答曰,省疏具悉。賓客之任許遞。
上在慶熙宮。停常參·經筵。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,來初一日,輪對日次矣,敢稟。傳曰,當次人受點,後日次待令。
李恒權啓曰,同副承旨閔泰鏞,今日不爲仕進,卽爲牌招,何如?傳曰,允。
備忘記,昌城都護府使趙元錫下直,長弓一張,長箭一部,片箭一部,筒兒一箇賜給。
鄭鴻慶啓曰,禮曹判書鄭基善,刑曹判書宋冕載,除拜後過三日不爲出肅,竝依定式,推考警責,仍卽牌招察任,何如?傳曰,允。
金弘根啓曰,藥房提調·副提調,持湯劑來待矣。傳曰,封入。
李恒權啓曰,檢閱徐憲淳,由限已過,卽爲牌招入直,何如?傳曰,允。
鄭鴻慶啓曰,卽者檢閱朴齊憲,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱徐憲淳牌不進罷職傳旨,傳于李恒權曰,只推。
李恒權啓曰,左右吏不可不備,檢閱徐憲淳,旣有只推之命,更爲牌招入直,何如?傳曰,允。
以檢閱朴齊憲牌不進罷職傳旨,傳于李恒權曰,只推。
李恒權啓曰,卽者副應敎洪祐順,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李恒權,以弘文館言啓曰,上番闕直,事甚未安。應敎李肯愚內閣進,校理林永洙·成遂默,副校理洪鍾應·趙秉憲,竝卽牌招,以爲推移入直之地,何如?傳曰,允。
傳于鄭鴻慶曰,日寒如此,輕囚放釋。
傳于李恒權曰,日寒如此,內外各營入直軍兵及各門守門軍,薄衣與流丐,摘奸以來。
鄭鴻慶啓曰,臣鴻慶,敬奉聖敎,馳往義禁府,取考囚徒案,則時囚罪人木川縣監成憲曾,以監色代送罪,注文前僉使高永翼,以徵稅料販罪,係是輕囚,故竝依傳敎放送。仍往典獄署,取考囚徒案,則結案罪人三名,殺獄罪人十八名,私鑄錢罪人一名,殺獄干犯罪人一名,係是重囚,故竝爲仍囚。其餘私屠發賣·他矣錢不報·招引人物投牋作戲,各司直囚罪人文完臣·安仁孫·崔允行·崔銀乭·李東根·石厚孫·表允中·表景賢·婢玉伊·沈命鎬·高在天·金平山·金義宣·宋士仲·奴盤石·韓海喆·朴季錫·白仁柱·金君善·咸五金·婢命今·申士秀·崔億甫·崔允植·金仁得·金廉采·李東益·李守甲·朴時中·李正吉·李春旭·姜萬得·朴子裕·崔仁甫·金壽甫·趙壽浩·盧順命·全德興·金好孫·洪甲得·金石柱·金元百·洪順大·崔亨植·金基金·李召史·梁召史·鄭啓孫·白召史·奴得龍·張三良·廉三哲·金大榮·金漢國·李甲戌·金厚坤·金卜得·朴萬榮·姜春成·金榮祚·李英柱·任命常·申聖範·金元柱·金啓興·金順卜·金守明·鄭士成·朴壽根·趙喜喆·全大孫·嚴四月·金張錫·李召史·趙元圭·河光喜·金完賢等七十七名,係是輕囚,故竝依傳敎,放送之意,敢啓。傳曰,知道。
又啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
以同副承旨閔泰鏞牌不進罷職傳旨,傳于鄭鴻慶曰,只推。
李恒權,以侍講院言啓曰,新除授輔德宋祥來,除拜屢日,尙不出肅,卽爲牌招察任,何如?傳曰,允。
又以司饔院監膳提調意啓曰,今日監膳時供上生鮮,微傷體小,故屢次點退,萬無改備之路,日勢漸晩,雖不得不捧入,而卽者貢人等呼訴內,冬節已深,江水凝冷,四處設綱,一無所捉,前儲已竭,新貿無路,明日日下生鮮,將至闕供之境,限捉得間,願以活鷄,全數代封云。在前如此之時,曾有稟旨燮通之事,而莫重御供,自下不敢擅便,惶恐敢啓。傳曰,折半代封。
又以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
宣傳官沈宜豐書啓,臣於當日辰時量,衣薄摘奸事,敬奉承政院所下聖敎,卽往闕內各所入直軍兵及各門守直騎兵軍等處,一一詳察是白乎則,所着衣服,雖有厚薄之不同,專賴周衣而禦寒是白乎矣,其中興化門龍安騎兵軍曺元得,驪州騎兵軍金日得,興元門蔚珍騎兵軍金命大,泰安騎兵軍成巨璧,開陽門鎭安騎兵軍金千金,長淵騎兵軍金明大,武德門砥平騎兵軍崔允基等,上下所着,俱是單袗·單袴,萬無耐寒之道,所見甚爲矜惻是白齊。傳曰,薄衣軍衣資,令兵曹題給事,分付。
宣傳官吳鶴善書啓,臣於當日辰時量,以衣薄流丐摘奸事,敬奉承政院所下聖敎,馳往禁衛營新營,龍虎營新營·訓鍊都監·北一營,御營廳新營·下都監·南別營南倉火藥庫,南小營南倉火藥庫·惠化門·興仁之門·光熙門·五間水口等處,詳細摘奸是白乎則,守直軍卒,別無衣薄呼寒之慮是白乎矣,興仁之門卜直金乭伊,惠化門卜直金再得·朴得喆,只着單衫·單袴,實無耐寒之道是白遣,仍往東部中路契流丐幕,摘奸是白乎則,數爲九十九名是白遣,南部蓮城尉契與會洞屛門流丐兩幕數,合爲八十七名是白遣,中部水標橋與廣通橋北邊上下三幕,亦爲摘奸是白乎則,流丐數合爲八十四名,而各幕流丐,俱是呼寒啼飢是白只,一一勞問後,雖一名無或逐出之意,領首流丐等處,各別申飭是白遣,各幕段,新結蓋草是白齊。傳曰,知道。
宣傳官李希濂書啓,臣於當日辰時量,以衣薄流丐摘奸事,敬奉承政院所下聖敎,馳往訓鍊都監新營·北一營·北二營·南營·東營·西營等處,竝詳細摘奸是白乎則,各處守直軍卒,別無衣薄呼寒之慮是白乎矣,崇禮門卜直金學成,昭義門卜直朴順男,敦義門卜直朴季得·朴在石等,只着單衫·單袴,實無耐寒之道是白遣,仍往西部太平館流丐幕,摘奸是白乎則,流丐數爲三十八名是白遣,崇禮門外流丐幕,亦爲摘奸是白乎則,流丐數爲三十一名是白遣,會洞流丐幕,亦爲摘奸是白乎則,流丐數爲四十七名,而俱是呼寒啼飢是白只,一一勞問後,領首流丐漢等處,雖一名無或逐出幕外之意,各別申飭是白遣,各幕段置,新結蓋草是白齊。傳曰,丐幕空石與顧恤之方,令該廳題給,守門軍薄衣,令該營題給事,分付。
知事朴綺壽疏曰,伏以臣本無似,向叨南城居留之任,災荒溢目,逋藪如海,非不賑饑,而難保無濫漏之弊,非不剔逋,而難保無隱伏之奸,觸事憒劣,無往非罪,雖奉見任之辭遞,終知譴何之難免。果於繡單中,有所論列,露出褊裨之名,加以掩逋之目,臣誠滿心惶恧,無地自容。臣居是任也,首尾八九朔,昏謬溺職之失,臣固自知,何待人言?非但吏逋一事,指陳瑕類,必難毛擧,而繡衣之拈出此一段,足見其出於忠厚之意,臣固受而爲罪,至若査逋之擧,自有顚末。臣旣以當初反庫之由,追後覈逋之數,次第登聞,又以徵逋之稍待畢賑,稟議廟堂。且於繡行之到府也,言及虧欠實數,則非臣之不卽摘發,亦非褊裨之所可掩匿,今此所論,誠不知其何謂。其所査逋都數,較諸臣所査得,無甚異同,而其中一吏負逋數爻,與臣所登聞者,大有徑庭。臣於査逋時,再三鉤覈,逐名捧侤,而有此相左,亦莫知其故也。臣旣尸位竊祿,不能事事,則隨所見聞,直截說去,是眞繡衣之事,而措辭之際,顯有抑揚含蓄底意,此又臣所未曉者也。莫非臣居官無狀,見輕於人而然。論臣罪過,合置重典,間備薄罰,太失之輕,臣又何辭仰瀆,而臣所自悼者。臣以白首之年,猥蒙委寄之重,百里之內,不能爲政,名登繡單,自歸辜負之科,無面可顯,置身何地?臣於間者,退伏荒郊,追訟愆尤,前後起居之班,竝未進參,義分都虧,惶隕冞切,際伏蒙特點恩除。夫出入雷肆,昵近离光,卽臣之至榮大願,而以若情蹤,進身無路。當此書筵日開之時,寧容一向虛縻?惶阨之極,更添一罪,玆敢略暴危懇,仰塵崇聽。伏乞聖明,俯垂鑑諒,將臣所帶職名,亟加鐫削,永賜斥退,仍治臣罪,以爲爲人臣不職者之戒焉。臣無任云云。答曰,省疏具悉。繡論雖如彼,卿自無失,則於卿何有?勿辭,卽爲肅命。
副應敎洪祐順疏曰,伏以臣於持被之中,卽接家信,臣母素患蛔積之症,當此寒候之猝劇,一倍添頓,食飮俱阻,轉側須人,促臣歸視,家僮踵至。臣自聞此報,方寸煎熬,玆敢忙陳短籲,徑出禁扃。伏乞聖慈,亟遞臣職名,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
進御歸茸君子湯,自明日停止,待下敎煎入事,榻前下敎。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,右承旨洪穉圭,今日不爲仕進,卽爲牌招,何如?傳曰,允。
金弘根啓曰,藥房副提調持湯劑來待矣。傳曰,封入。
閔泰鏞啓曰,卽者副修撰李垿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以校理林永洙·成遂默,副校理洪鍾應·趙秉憲牌不進罷職傳旨,傳于閔泰鏞曰,只推。
閔泰鏞啓曰,副應敎洪祐順陳疏受由,副修撰李垿陳疏徑出,金箕晩在外,玉堂上下番俱空,事甚未安。應敎李肯愚,校理林永洙·成遂默,副校理洪鍾應·趙秉憲,修撰黃基安·鄭德和,竝卽牌招,推移入直,何如?傳曰,允。
以檢閱徐憲淳再牌不進罷職傳旨,傳于閔泰鏞曰,只推。
閔泰鏞啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
鄭鴻慶啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
以右承旨洪穉圭牌不進罷職傳旨,傳于閔泰鏞曰,只推。
以輔德宋祥來牌不進罷職傳旨,傳于閔泰鏞曰,只推。
鄭鴻慶啓曰,卽者吏曹郞廳來言,德山縣監閔致訥,高山縣監金益根,兩司當爲署經,而憲府則雖已署經,而諫院則大司諫趙秉常,司諫尹錫永未肅拜,獻納宋應龍,正言李在鶴·李家淳在外,不得備員署經云。除在外外,未肅拜人員,竝卽牌招,以爲署經之地,何如?傳曰,一司除署經。
閔泰鏞,以禮曹言啓曰,因大臣筵奏,明春各道大小科初試,依先朝丁巳年例,左右道設試之處,則令道臣及京試官分試,而北道則道臣與評事分所設場,江原·黃海兩道則令該營都聚設行事,允下矣。原事目中改付標以入之意,敢啓。傳曰,知道。
李恒權,以備邊司言啓曰,謝恩使乾糧,若待各道求請,則似難及期措備,使行盤纏,令該廳磨鍊以給,兩西則下去時,使之從便取用。至於員役路需,每自京廳上下,亦無其路,就曆節行包蔘中除出分排,而蔘稅收捧間,使惠廳姑先貸下,待收捧卽爲還報之意,分付該廳·該院,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而雪勢如此,不得設行之意,敢啓。傳曰,知道。
又以兵曹言啓曰,五衛將李龍求·閔元錫·崔成範·趙亨錫,忠壯衛將沈範祖,俱以病難供職,呈狀乞遞,竝改差,何如?傳曰,允。
又以兵曹言啓曰,謹依薄衣摘奸宣傳官沈宜豐書啓判下,闕內各門騎兵曺元得等七名處,各木一疋,去核二斤,題給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內敦義門卜直季得·在石等處,各木綿二疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直金學成,昭義門入直卜直朴順男處,各木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,興仁之門卜直金乭伊,惠化門卜直金再得·朴得喆等處,各木綿一疋,去核二斤,考例以給之意,敢啓。傳曰,知道。
副修撰李垿疏曰,伏以臣於持被之中,卽接家信,則臣父素患痰癖之症,當寒越添,食飮俱阻,轉側須人,家僮踵至,促臣歸視。臣自聞此報,按住不得,忙陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以校理林永洙·成遂默,副校理洪鍾應·趙秉憲,修撰黃基安·鄭德和牌不進罷職傳旨,傳于閔泰鏞曰,只推。
閔泰鏞啓曰,玉堂上下番俱空,事甚未安。應敎李肯愚內閣進,校理朴永洙·成遂默,副校理洪鍾應·趙秉憲,修撰黃基安·鄭德和,旣有只推之命,竝卽牌招,推移入直,何如?傳曰,允。
以檢閱朴齊憲·徐憲淳牌不進罷職傳旨,傳于閔泰鏞曰,只推。
閔泰鏞啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,卽者漢城府官員來言,年終獻民數,每於十二月初一日修正以入,而判尹未差,次堂例不得擧行云。未差之代,政官牌招,開改差出,何如?傳曰,允。
有政。吏批,判書朴宗薰進,參判金道喜,參議安光直竝牌招不進,右承旨洪穉圭進。以李紀淵爲工曹判書,洪敬謨爲判尹,趙冀永爲同敦寧,李止淵爲右賓客,林昇運爲司䆃僉正,朴氣浩爲敦寧判官,鄭胄錫爲慶基殿令。
兵批,判書徐耕輔進,參判李志淵病,參議洪祐燮入直,參知李寅敎病,同副承旨閔泰鏞進。以尹命圭爲副摠管,鄭鴻晉·李仁默爲僉知,具鏘和·柳勉儉·崔信燁·盧之㶅爲五衛將,南允東爲忠壯將,鄭斗鴻爲武兼,權顗爲宣傳官,韓翼東爲部將,李明七爲守門將,同知單金仁厚,大護軍申在植,護軍朴齊一,副護軍趙鎭溥·李承模·盧璧燁·李昌錫·安國豐·李顯榮·金尙珣,以上竝單付。
吏批,再政。以兪廷煥爲景慕宮令,申豐朝爲監察,故牧使趙鎭宣贈吏參例兼,同敦寧趙冀永考。
兵批,再政。同知單金仁老,僉知單具鏘和·柳勉儉。
以慶尙左水使沈漢永狀啓,進上靑魚尙不捉得,趁未封進惶恐待罪事,傳于閔泰鏞曰,勿待罪事,回諭。
鄭鴻慶啓曰,大司憲宋稚圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
以應敎李肯愚,校理林永洙·成遂默,副校理洪鍾應·趙秉憲,修撰黃基安·鄭德和牌不進罷職傳旨,傳于閔泰鏞曰,只推。
以檢閱朴齊憲·徐憲淳牌不進罷職傳旨,傳于閔泰鏞曰,只推。
以吏曹參議安光直牌不進罷職傳旨,傳于閔泰鏞曰,只推。
閔泰鏞,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在慶熙宮。停常參·經筵。
藥房都提調沈象圭,提調朴宗薰,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,備邊司郞廳來言,今日賓廳日次,而領議政李相璜有身病,左議政沈象奎,無時急稟定事,右議政未差,不得來會云矣,敢啓。傳曰,知道。
傳于閔泰鏞曰,傳香承旨馳詣宗廟·景慕宮,奉審摘奸以來。
閔泰鏞啓曰,玉堂上下番俱空,事甚未安。校理林永洙·成遂默,副校理洪鍾應·趙秉憲,修撰黃基安·鄭德和,旣有只推之命,副應敎洪祐順由限已過,一體牌招,推移入直,何如?傳曰,允。
又啓曰,左右史不可不備,檢閱朴齊憲·徐憲淳,竝卽牌招,推移入直,何如?傳曰,允。
鄭鴻慶啓曰,大司憲宋稚圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于鄭鴻慶曰,只推。
李恒權,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
平安監司鄭元容疏曰,伏以臣父母墳山,在始興地,嚮叨華府,便路頻省,誠展霜露,榮動松楸,恩寵所及,感淚每先。今又移節,行將赴任,祿不逮養,追慕冞深。四牡西馳,塋域日遠,瞻望顧戀,情何可已?仰恃孝理,控章乞暇。伏望聖慈,俯賜鑑諒,許臣往省,獲伸至情焉。臣無任云云。答曰,省疏具悉。卿其往省焉,。
上在慶熙宮。停常參·經筵。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
鄭鴻慶啓曰,工曹判書李紀淵,同敦寧趙冀永,除拜後過三日不爲出肅,竝依定式推考警責,仍卽牌招察任,何如?傳曰,允。
傳于閔泰鏞曰,傳香承旨馳詣受香所,奉審摘奸以來。
以副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和牌不進罷職傳旨,傳于鄭鴻慶曰,只推。
鄭鴻慶啓曰,玉堂上下番俱空,已至多日,事甚未安。副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,旣有只推之命,副修撰李垿,由限已過,一體牌招,推移入直,何如?傳曰,允。
又啓曰,行都承旨金弘根,行左承旨李恒權不爲仕進,右承旨洪穉圭,同副承旨閔泰鏞式暇,右副承旨吳致愚在外,院中只有臣一人,伴直無人。行左承旨李恒權,所當牌招,而拘於廳規,不得請牌,何以爲之?敢稟。傳曰,牌招。
傳于李恒權曰,吏兵批歲抄點下者,依例捧傳旨。
傳于李恒權曰,定配罪人金相勉·李鉉壽·金台鉉·尹應圭·任百秀·金尙義·李容鼎·朴宗吉·沈憙賢·李謙秀·金有鼎·金性祿·金英國等,飭已施矣,竝放送。
傳于鄭鴻慶曰,戶刑換房。
李恒權啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
以檢閱朴齊憲牌不進罷職傳旨,傳于鄭鴻慶曰,只推。
禮曹,來甲午年正朝朝賀時應行節目,參考前例磨鍊爲白去乎,依此擧行,何如?判付。啓,權停爲良如敎。
鄭鴻慶,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以漢城府言啓曰,今癸巳年獻民數時,京中及八道元戶人口摠數,抄錄入啓,而濟州三邑民數,迄未上來。海道之往來遲速,未可預料,京外已磨勘戶口摠數,爲先入錄,濟州待其入來,追後添錄之意,敢啓。傳曰,知道。
李恒權,以兵曹言啓曰,內入直禁軍,每以一百人磨鍊,自是恒式,而辛亥年三內禁軍,移屬壯勇衛時,因特敎以五十人式入直矣。自戊辰三內復設後,更以一百人,依前磨鍊矣。三內一番,今旣減額,則入直名數,亦富更有磨鍊,而宿衛軍兵,事體莫重,依前以一百人入直,似爲得宜,而臣曹不敢擅便,下詢大臣·諸將臣處之,何如?傳曰,允。
又以兵曹言啓曰,今十一月二十五日次對入侍時,因大臣筵奏,三內一番減額事,依爲之事,命下矣。今此減額三內禁軍一百人,分屬各番,隨闕塡充,該番所屬書員·卜直各一名,番旗手四名,卜馬軍十名,亦爲分屬於各番標下,一體待窠充定,竝爲次次減額之地,而該番將減罷一款,待後政,以單子書入之意,敢啓。傳曰,知道。
又以刑曹言啓曰,謹依傳敎,臣曹所管定配罪人巨濟金有鼎,德山金英國,竝放送事,分付各該道臣之意,敢啓。傳曰,知道。
又以軍器寺都提調·提調意啓曰,本寺判官申義恒,今已箇滿矣。本寺釐正之事,專管擧行,難付生手,責效間姑爲仍任,何如?傳曰,允。
上在慶熙宮。停常參·經筵。
李恒權啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
又啓曰,同副承旨閔泰鏞,今日不爲仕進,卽爲牌招,何如?傳曰,允。
以副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿牌不進罷職傳旨,傳于鄭鴻慶曰,只推。
鄭鴻慶啓曰,玉堂上下番俱空,已至多日,事甚未安。副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿,旣有只推之命,竝卽牌招,推移入直,何如?傳曰,允。
以同副承旨閔泰鏞牌不進罷職傳旨,傳于李恒權曰,只推。
李恒權,以義禁府言啓曰,定配罪人金相勉·李鉉壽·金台鉉·尹應圭·任百秀·金尙義·李容鼎·朴宗吉·沈憙賢·李謙秀·金性祿等,飭已施矣,竝放送事,承傳啓下矣。金相勉·李鉉壽·金台鉉·尹應圭·任百秀·金尙義·李容鼎·朴宗吉·沈憙賢·李謙秀·金性祿等,竝放送事,分付各該道道臣之意,敢啓。傳曰,知道。
上在慶熙宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,右承旨洪穉圭,同副承旨閔泰鏞,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,徐萬淳·朴永元落點。
金弘根啓曰,新除授承旨徐萬淳,以前任谷山府使,方在解由未出中,何以爲之?敢稟。傳曰,勿拘。
又啓曰,事變假注書卓宗述,身病猝重,勢難察任,今姑改差,何如?傳曰,允。
卓宗述改差,代以方啓霙爲事變假注書。
以副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿牌不進罷職傳旨,傳于金弘根曰,只推。
金弘根啓曰,玉堂上下番俱空,已至多日,事甚未安。副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿,旣有只推之命,竝卽牌招,推移入直,何如?傳曰,允。
徐萬淳啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于徐萬淳曰,只推。
金弘根,以吏曹言啓曰,今此臘享大祭祭官,當爲排比,而玉堂苟艱,時任玉堂·春坊塡差以入,而其中時無職名人,令該曹口傳付軍職,何如?傳曰,允。
又以司饔院監膳提調意啓曰,供上生鮮,微傷體小,旣承折半代封之下敎,而今日供上,又復如前,故屢次點退,終未改備。貢人輩呼訴內,今則江水合氷,設網無路,前儲已竭,必至闕供之境,限捉得間,願爲全數代封云。在前因傳敎折半代封之時,又有稟旨全數代封之例,而事係莫重,自下不敢擅便,貢人輩煩訴,萬萬無嚴,令攸司從重科治,臣亦惶恐待罪之意,敢啓。傳曰,勿待罪,科治置之,全數代封。
李恒權,以兵曹言啓曰,五衛將具鏘和前任尙州營將,柳勉儉前任安東營將,崔信燁前任平安兵虞候,盧之㶅前任黃海監營中軍,忠壯衛將南允東前任晉州營將,俱在任所,上來間該廳番次苟艱云,竝改差,何如?傳曰,允。
又以兵曹言啓曰,本曹草記內,入直禁軍,每以一百人磨鍊,自是恒式,而辛亥年三內禁軍,移屬壯勇衛時,因特敎以五十人式入直矣。自戊辰三內復設後,更以一百人,依前磨鍊矣。三內一番,今旣減額,則入直名數,亦當更有磨鍊,而宿衛軍兵,事體莫重,依前以一百人入直,似爲得宜,而臣曹不敢擅便,下詢大臣·諸將臣處之,何如?傳曰允事,命下矣。發遣郞廳收議,則領議政臣李相璜以爲,禁旅入直數之減定,雖有辛亥已例,此在壯營未罷之前,有不可以是援據。今旣無入直之壯勇衛,而減定禁旅入直之名數,則有非重宿衛之義。臣意以一百人,依前磨鍊入直爲宜云。左議政臣沈象奎以爲,三內一番,今雖減額,禁軍入直,不可或減於前,依前以一百人磨鍊,允合事體矣云。領中樞府事臣鄭晩錫,病未獻議。訓鍊大將臣趙萬永以爲,禁軍闕內入直,原是一百人矣,曾在辛亥年,三內移屬壯營之後,因特敎以五十人爲之,則今於減額之時,似當援用辛亥已例,宿衛直數之遽然減半,事甚疎虞,依前以一百人替直,恐宜矣云。禁衛大將臣李鐵求以爲,內入直禁軍之每番一百人,自是定式,雖有辛亥減半之例,伊時則有入直壯勇衛宿衛之節,少無疎虞之慮矣。今當變通,宜有援據之論,而事勢與前有異,仍以一百人磨鍊,恐合事宜云。御營大將臣李惟秀以爲,禁旅係是宿衛,決不可單弱,而辛亥減番之時,則與今有異,無以援據爲例。且六番之輪回排直,別無苟艱之慮,依前以一百人入直,實合事體矣云。摠戎使臣柳相亮以爲,禁旅七番闕內入直,以〈一〉百人磨鍊者,自是古例,而往在先朝,以一番移屬壯勇營後,因特敎以五十人減定者,其時入直,雖非禁軍,壯勇營宿衛校卒,其數甚多故也。今旣更罷一番,則百人之減半入直,恐涉疎略,而第伏念該番減罷之數,今旣付諸各番,漸次區處,則雖無三內之名,姑依七番之額,入直名數,只當仍舊,而待其畢區處後,減仍間稟旨擧行,恐好云矣。大臣·諸將臣之議如此,上裁,何如?傳曰,依大臣·將臣議爲之,可也。
又以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
上在慶熙宮。停常參·經筵。
徐萬淳啓曰,大司憲宋稚圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
以副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿牌不進罷職傳旨,傳于鄭鴻慶曰,只推。
鄭鴻慶啓曰,玉堂上下番俱空,已至多日,事甚未安。副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿,旣有只推之命,竝卽牌招,推移入直,何如?傳曰,允。
李恒權,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
鄭鴻慶,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李恒權,以備邊司言啓曰,卽見京畿前監司鄭基善所報,則以爲,本營所管各處支放穀及各衙門取耗應用等穀,俱入於昨年停退,耗條隨減有數,支放之不可不給代者,竝今年耗,合折米爲四千十四石零,而道內穀簿,他無着手處。第湖南租之移糶於畿內者,除縮條竝今年耗,合爲一萬一千一百九十四石零,就此中折米準停退減耗之數,特許劃下,以爲給代之地爲辭矣。各衙門耗條,則不必自該道竝請給代,而本營所管支放不足條,不可無給代之政,以道內各樣會錄耗折米六百石,別會穀折米一千四百石,合折租五千石及湖南租二千七十六石零,折準支放不足之數,使之取用,何如?傳曰,允。
又以備邊司言啓曰,卽見公忠監司趙秉鉉狀啓,則以爲,尤甚中大興等十八邑,之次中保寧等六邑,不可不設賑,而其中多有不煩公穀,從便經紀處外,此諸邑各隨其宜,勘量救急,而空名帖限八百張,令該曹卽速成送。本道穀摠,自來不敷,且今年停退,又將夥多,以糶以賑,莫可塗抹,就道內還軍餉特許,自本營參量移轉裒益事,竝請令廟堂稟旨分付矣。空帖補賑,雖成已例,連年多數,反恐爲弊,以五百張成送,使之量宜區處。至於餉穀裒益,今年事勢,自不可無此政,依所請施行,而第念移運之際,易有反弄之患,此則令道臣另加察飭,仍令修成冊報來,以爲憑後之地,何如?傳曰,允。
上在慶熙宮。停常參·經筵。
藥房提調朴宗薰,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,大司憲宋稚圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
金弘根啓曰,行左承旨朴永元,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴宗琦落點。
以副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿牌不進罷職傳旨,傳于徐萬淳曰,只推。
徐萬淳啓曰,玉堂上下番俱空,已至多日,事甚未安。副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿,旣有只推之命,竝卽牌招,推移入直,何如?傳曰,允。
兵曹口傳政事,護軍單朴永元。
上在慶熙宮。停常參·經筵。
世子嬪宮誕日,大殿·中宮殿,內閣·政院·玉堂口傳問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂口傳問安。答曰,知道。
李恒權啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
金弘根啓曰,行左承旨朴宗琦,今日不爲仕進,卽爲牌招,何如?傳曰,允。
以副應敎洪祐順,校理林永洙·成遂默,副校理洪鍾應,修撰黃基安·鄭德和,副修撰李垿牌不進罷職傳旨,傳于徐萬淳曰,只推。
徐萬淳,以弘文館言啓曰,下番闕直,事甚未安。副修撰金箕晩在外,副修撰黃基安·鄭德和,修撰李垿,旣有只推之命,竝卽牌招,以爲推移入直之地,何如?傳曰,允。
又以成均館大司成意啓曰,臣聞居齋儒生,今日朝食堂有捲堂之擧,馳詣泮宮,招致諸生,問其捲堂之由,則諸生等書進所懷以爲,伏以臣等忝在首善之地,所講者義理也,所守者臣分也,而至於辛壬大義之間不容髮,臣等之尤有所秉執者也。昨年冬嶺南儒生通文來到,以爲不逞之徒,以辛壬餘孽,尙懷不臣之心,安東道淵書院國忌板中,獨不書英廟朝一位徽號,又有五字凶言矣。臣等看之未半,髮豎膽掉,旣發疏論,將欲懲討,而事係莫嚴莫重,其在審愼之道,不敢遽然登徹,更爲問通,詳探事實,則已自本道營邑,有所酌處,故尙此稽討。月前嶺南·湖西兩道多士,裹足上來,謂以元魁漏網,根窩尙存,方欲叫閽,請得謹悉,故臣等仍卽齋會,差出齋任,而連値齋任之有故,尙不得謹悉,則疏儒以臣等之只發疏論而終不嚴討,先以通文,繼以長書,論責嚴峻,至有忘君護逆等說。臣等相顧失色,罔知攸措,情窮勢縮,不敢晏然入堂,退伏私次,恭俟處分云。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,旣自營邑勘處,則可知本事之不足推上,而經年之後,復此起鬧,專出於喜事。其憑藉莫重,欲售傾軋之習者,罪當何居?此輩不可以儒論。有所曲恕,竝令兩道道臣,各別嚴懲,俾端士趨。雖以諸生言之,動輒捲堂,殊欠敬謹。發論儒生,施以停擧,其餘諸生,卽爲勸入,可也。
李恒權,以備邊司言啓曰,卽見慶尙監司徐憙淳狀啓,則備陳道內民情不可不賑救之狀,尙州等二十三邑鎭,置之公賑,星州等十三邑驛,置之私賑,而仍請三賑各穀二萬石,常賑粟三千石,金烏修城穀折米二千石,甲戌補賑租五千石,壬辰備賑租一千石,均廳癸巳貿牟五千石,南錢米三千石,別均米一萬石,保民司租一千石,特令劃下,空名帖限五百張,亦爲頒下事,竝令廟堂稟旨分付矣。尙州等二十三邑鎭之至請公賑者,可知民勢之切急,穀物請劃,亦必有斟量,而然第賑法,患不均不患不多。就所請中常賑粟三千石,金烏修城穀折米二千石,甲戌補賑租五千石,壬辰備賑租一千石,保民司租一千石,三賑穀折米二千石,均廳貿置牟五千石,空名帖五百張,竝爲許施,而抄付之節,賙給之方,另令十分審詳,無致一民失所,俾知朝家如傷若保之德意,何如?傳曰,允。
又以備邊司言啓曰,頃因嶺南災結加劃狀啓,前劃一萬結外,二千五百結,覆啓加劃矣。卽見該監司徐憙淳狀啓,則復陳災損之狀,仍請見減災二千一百四十八結二十六負,特許準劃事,令廟堂稟旨分付矣。前此加劃,自有斟量,而道臣之屢請不已者,蓋亦出於事勢之不獲已,特以寧失之義,更許一千結加劃,使之均俵,何如?傳曰,允。
又以備邊司言啓曰,卽見統制使李完植所報,則以爲,本營將士支放,皆以嶺·湖沿耗及屯土所收,排比取用,而目今嶺農失稔,耗條減縮,支放不足,已近六千石,且窮蔀遑汲,接濟無路。本道右沿所在本營句管穀中,折米限三千石,特許貸下,以補支放與賙救之資,而充報之道,不煩公穀,從便拮据爲辭矣。災歲請貸,補支放之縮,資賙救之用,曾有已例,今此請報,事勢容然,而貸下之數多易生弊,弊每難矯,以二千石許貸充報之方,依所報從便拮据待準報,使卽報來,何如?傳曰,允。
又以備邊司言啓曰,卽見京畿監司朴岐壽所報,則以爲,本道賑資,雖有前此劃下,而俱無以趁開春分饋。就兩西移運小米中,限五千石區劃,以爲嗣歲還賑之資爲辭矣。救民之政,賑與還旣無異,而賑資雖已區劃,本道還摠,自來不敷,除却昨今年停退之數,則還民排巡,不可不預先入量,特以三千石許劃,何如?傳曰,允。
又以備邊司言啓曰,卽見黃海監司鄭知容所報,則以爲,松禾·安岳兩邑逋穀,旣令除耗排捧,則支放耗每年不足之數,不得不某樣給代,而道內穀簿中,實無從他措手之處。就本道水營水軍糧捄弊添錄條中,竝令排年移劃,水軍糧戊戌充報之限,更爲差退六年之意,修成冊上送矣。支放耗條,因此見縮,勢當從他給代,而道內穀簿,擧皆枵然,旣無着手之道,則如是推移,不害爲方便之政,依報辭施行,何如?傳曰,允。
上在慶熙宮。停常參·經筵。
李恒權啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次來待。
以修撰黃基安·鄭德和,副修撰李垿牌不進罷職傳旨,傳于李恒權曰,只推。
李恒權,以弘文館言啓曰,下番闕直,事甚未安。修撰黃基安·鄭德和,副修撰李垿,旣有只推之命,竝卽牌招,以爲推移入直之地,何如?傳曰,允。
傳于李恒權曰,定配罪人宋應龍·崔興麟,竝放送。
李恒權啓曰,行都承旨金弘根,左副承旨鄭鴻慶式暇,行左承旨朴宗琦不爲仕進,右副承旨吳致愚在外,同副承旨徐萬淳內閣進,院中只有臣一人,伴直無人。同副承旨徐萬淳,卽爲牌招,何如?傳曰,允。在外承旨許遞,前望單子入之。
承旨前望單子入之,安光直落點。
李恒權啓曰,新除授左副承旨安光直,卽爲牌招,何如?傳曰,允。
傳于李恒權曰,吏曹參議有闕之代,前望單子入之。
吏曹參議前望單子入之,洪穉圭落點。
李恒權啓曰,行都承旨金弘根,右副承旨鄭鴻慶式暇,行左承旨朴宗琦不爲仕進,左副承旨安光直,同副承旨徐萬淳牌不進,院中只有臣一人,伴直無人。行左承旨朴宗琦,所當牌招,而拘於廳規,不得請牌,何以爲之?敢稟。傳曰,牌招。
以左副承旨安光直,同副承旨徐萬淳牌不進罷職傳旨,傳于李恒權曰,只推。
李恒權啓曰,行左承旨朴宗琦牌不進,伴直無人。同副承旨徐萬淳,旣有只推之命,更爲牌招,何如?傳曰,允。
李恒權,以成均館大司成意啓曰,臣謹依聖敎,招致諸生,傳宣聖旨。發論進士李基濂停擧,其餘儒生勸入之後,仍設食堂,臣則退去之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管朴潤榮,以摠戎中軍,本營諸將官褒貶講坐起事,南別營晝仕出去之意,敢啓。傳曰,知道。
又以刑曹言啓曰,定配罪人宋應龍·崔興麟,竝放送事,命下矣。靈光郡荏子島減死定配罪人宋應龍,羅州牧智島減死定配罪人崔興麟,竝放送後,徒流案頉下事,分付道臣之意,敢啓。傳曰,知道。
上在慶熙宮。停常參·經筵。
藥房都提調沈象奎,提調朴宗薰,副提調金弘根啓曰,節屆隆冬,寒事轉緊,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李恒權啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
金弘根啓曰,行左承旨朴宗琦,右副承旨鄭鴻慶,今日不爲仕進,竝卽牌招,何如?傳曰,允。
傳于安光直曰,當該承旨推考。
傳于安光直曰,畿·湖荐遭歉荒,民勢轉益遑汲,念彼鶉鵠,哀痛在心。賙賑之需,雖已區劃,憫恤之政,宜有特典,內帑丹木二千斤,胡椒一百斗,別爲頒下,廟堂分送兩道,以補賑資。因此思之,明春民情,尤不可責以常例,兩道尤甚邑,大同米折半,待秋成停退,結錢及漁鹽船稅春等條,退限麥秋,湖西之尤甚邑,大同木·免稅木,亦令純錢代捧,俾爲一分紓力之道事,分付。
以同副承旨徐萬淳再牌不進罷職傳旨,傳于安光直曰,只推。
李恒權啓曰,明日傳香,禮房承旨當爲齋宿,而同副承旨徐萬淳,不爲仕進,卽爲牌招,何如?傳曰,允。
傳于李恒權曰,留院公事入之。
以右副承旨鄭鴻慶牌不進罷職傳旨,傳于安光直曰,只推。
以同副承旨徐萬淳牌不進罷職傳旨,傳于安光直曰,只推,更爲牌招,如有違牌,勿爲呼望。
以修撰黃基安·鄭德和,副修撰李垿牌不進罷職傳旨,傳于安光直曰,只推。
安光直,以承文院都提調意啓曰,會寧·慶源交易事,禮部咨文,纔已出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
上在慶熙宮。停常參·經筵。
鄭鴻慶啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
傳于安光直曰,纔因嶺伯疏請,尤甚邑大同木,旣許純錢代捧矣。嶺南民情,雖與畿·湖荐歉有異,設賑則一也。其在朝家均視之義,宜無彼此之別,內帑丹木一千斤,胡椒五十斗,特又頒下,廟堂卽爲下送,以補賑需事,分付。
傳于徐萬淳曰,留院公事入之。
傳于徐萬淳曰,發遣吏郞,諸執事淸齋與否,摘奸以來。
徐萬淳,以奎章閣言啓曰,明日卽奎章〈閣〉奉審日次,臣等進詣擧行之意,敢啓。傳曰,後日次爲之。
鄭鴻慶,以兵曹言啓曰,今十二月十一日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將,除入直與在外,排擬苟艱。依定式軍門將官,代差以入之意,敢啓。傳曰,知道。
又以備邊司言啓曰,傳曰,畿·湖荐遭歉荒,民勢轉益遑汲,念彼鶉鵠,哀痛在心。賙賑之需,雖已區劃,憫恤之政,宜有特典,內帑丹木二千斤,胡椒一百斗,別爲頒下,廟堂分送兩道,以補賑資。因此思之,明春民情,尤不可責以常例,兩道尤甚邑,大同米折半,待秋成停退,結錢及漁鹽船稅春等條,退限麥秋,湖西之尤甚邑,大同木·免稅木,亦令純錢代捧,俾爲一分紓力之道事,分付事,命下矣。兩道荐歉,災形別無彼此之殊,自賑穀劃下,而無所差等,則今此內下椒·木,亦當用均施之政,而廣州·江華,旣以畿內,別設賑救,不可不一體磨鍊。京畿丹木九百斤,胡椒四十斗,湖西丹木九百斤,胡椒四十斗,廣州丹木一百斤,胡椒十斗,江華丹木一百斤,胡椒十斗,分排劃送,而在前賑資別下時,毋論椒·木,自戶曹折本價從便下送,已例卽然。今亦依此,分付該曹,俾爲及時需用之地,何如?傳曰,允。
又以禁衛營言啓曰,本營哨官具永禧,身爲兼參軍,不勤巡山,事極駭然,爲先汰去之意,敢啓。傳曰,知道。
又以摠戎廳言啓曰,本廳新營入直千摠李慶鼎,不待交代,徑先出直。揆以師律,萬萬駭然,爲先汰去之意,敢啓。傳曰,知道。
慶尙監司徐憙淳疏曰,伏以臣猥以匪材,濫叨重寄,威不足以彈壓一道,才不足以幹當庶事,徒積辜負之罪,恒切愧懼之忱。伏況歲値荐饑,役當遠輸,目下民勢,已極矜惻,而又當綿農之判歉,兼以衣絮之俱乏,遑汲情狀,難保朝夕。臣百無猷爲,一未報效,涵濡之澤,秪望雨露之天。何幸光明之燭,無遠不照,各樣軍布,特許分數代納,惟彼殿屎之民,已被挾纊之恩,而至若任土之貢,厥數不啻倍蓰,以今秋若干所摘,較常年頒降所劃,雖傾一道之産,未敵元納之數。矧又已摘則旣罄,更貿則無有乎?情之所窮,言亦切悲,顚連之中,相扶胥告曰,軍布之少焉而猶幸分代,則貢木之多焉而何由得辦?秋猶有摘,尙不能準備,春更無儲,尤何以自力?此非獨力不贍焉,卽贍亦無可辦之具耳。竊念惟正之賦,所重自別,窮民之情,其望易過。臣豈不知常供之不敢議代,濫恩之不當輒竭,而竊以爲如今之年,朝家之所當念者,不在彼而在此也。大凡綿凶之時,貴則貴矣,未有市絶之理,而至於今年,則秋初數三場市,只出零星之花,曾未幾何,仍無交易之路。臣亦疑之,探及村里,則實有所以然之故矣。蓋此綿産之處,均是荐凶之邑,方秋創罌,已罄其儲,當夜機杼,何暇及理?只從見存而圖活,惟事隨摘而輒賣,賣之無何,摘亦遂止,此所以至於市絶也。木之爲疋,本由於花之成絲,花旣如此,木將焉出?今其市上之間,或出售者,卽不過稍饒之戶,不食於花而食於織成之後也。此在闔境,得之無幾,而且況年來,屢遭此歉,麻縷莫換,羸形易病,綿衣未授,飢者兼寒,閭里景色,極其愁慘。雖使悉其所出,專力織作,絲身之資,尙患未敷。今乃以糊口百費,兼責於此,救急甚於剜肉,計早同於見卵,其勢安得不愈貴而愈竭乎?常時二疋之價,秋已未足於一疋,秋初一疋之貿,今又倍價而不售。若以征賦之所重,責其本色之當納,則是猶求津於枯木,覓毛於不皮也。以其元無存之物,致此不堪督之境,則畢竟無所捧,而竝與斯民而失之。臣明見這箇事狀,不以實聞,則此其罪,尤當何居?百爾思量,計無所出,玆敢不避猥越,冒死陳請。伏乞聖慈,俯垂矜諒,大同木許令純錢代捧,俾此顑頷之民,得蒙肉骨之恩,不勝大願。臣無任云云。答曰,省疏具悉。民勢如是,特依湖西已施之例而許施。
上在慶熙宮。停常參·經筵。
藥房提調朴宗薰,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而宗廟臘享大祭齋戒相値,不得來會云矣,敢啓。傳曰,知道。
金弘根啓曰,行左承旨朴宗琦,行右承旨李恒權,左副承旨安光直,今日不爲仕進,竝卽牌招,何如?傳曰,允。
傳于徐萬淳曰,禮房承旨馳詣宗廟·社稷·永禧殿·景慕宮,奉審摘奸以來。
鄭鴻慶啓曰,行都承旨金弘根藥院進,行左承旨朴宗琦,左副承旨安光直牌不進,行右承旨李恒權,同副承旨徐萬淳監祭進,院中只有臣一人,伴直無人。行左承旨朴宗琦,所當牌招,而拘於廳規,不得請牌,何以爲之?敢稟。傳曰,牌招。
以左副承旨安光直牌不進罷職傳旨,傳于鄭鴻慶曰,只推。
鄭鴻慶啓曰,行左承旨朴宗琦再牌不進,伴直無人。左副承旨安光直,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳于鄭鴻慶曰,戶刑換房。
鄭鴻慶啓曰,卽者說書兪致崇,以其親病,陳疏徑出,原疏以宗廟臘享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,假注書兪致崇,身病猝重,勢難察任,今姑改差,何如?傳曰,允。
又啓曰,應敎李肯愚內閣進,校理林永洙·成遂默,副校理趙秉憲,修撰鄭德和,副修撰李垿差祭,金箕晩在外,玉堂上下番俱空,事甚未安。副應敎洪祐順,副校理洪鍾應,修撰黃基安,竝卽牌招,推移入直,何如?傳曰,允。
同副承旨徐萬淳書啓,臣敬奉口傳下敎,宗廟第七室承塵板墮落處奉審事,進詣廟內,本署提調臣李羲甲,禮曹判書臣鄭基善,亦爲來詣,故同爲奉審是白乎則,第七室帳外前面北第一井承塵板一片,因小欄之年久罅隙,致此墜下是白如乎,事在陳設之前,故初無祭物致損之意,敢啓。傳曰,知道。
鄭鴻慶,以侍講院言啓曰,說書兪致崇入直矣,以其親病,陳疏徑出,下番闕直,事甚未安。兼司書吳取善,閣臣除本仕,兼說書洪說謨,翰林除本仕,司書宋持養,卽爲牌招入直,何如?傳曰,允。
又以禮曹言啓曰,卽接宗廟署所報,則今日日暮後,臘享大祭祭物陳設時奉審,則宗廟第七室自北第一井靑斑子一片,墮落於祭床上云矣。莫重之地,有此斑子墮落之患,萬萬驚悚。慰安祭,不卜日今十二日設行,修改之節,臣曹與本署提調,進詣奉審後,稟處,何如?傳曰,允。
又以禮曹言啓曰,臣基善進詣宗廟,與本署提調李羲甲,眼同奉審,則第七室帳外前面北第一井靑斑子一片墮落,果如本署官員所報矣。修改之節,擇日擧行,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而宗廟臘享大祭齋戒相値,不得設行之意,敢啓。傳曰,知道。
又以都摠府言啓曰,副摠管朴潤榮,以摠戎中軍,本營褒貶進參事,惠民署晝仕出去之意,敢啓。傳曰,知道。
又以備邊司言啓曰,傳曰,纔因嶺伯所請,尤甚邑大同木,旣許純錢代捧矣。嶺南民情,雖與畿湖荐歉有異,設賑則一也。其在朝家均視之義,宜無彼此之別,內帑丹木一千斤,胡椒五十斗,特又頒下,廟堂卽爲下送,以補賑需事,分付事,命下矣。此亦依畿·湖例,令戶曹折錢從便下送,以爲及時需用之地,何如?傳曰,允。
又以備邊司言啓曰,卽見廣州留守金履載狀啓,則以爲,來甲午式戶籍,當於今冬修正,而窮蔀事情之具式修單,實無其路,依已例退限磨勘事,請令廟堂稟旨分付矣。災歲勘費,在所當恤,而且是已許於畿·湖者,依狀請,許令限明年退勘,何如?傳曰,允。
又以禁衛營言啓曰,本營中軍李忠運,身病甚重,勢難察任,今姑改差,何如?傳曰,允。
又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
上在慶熙宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐萬淳曰,禮房承旨馳詣宗廟,奉審摘奸以來。
兪致崇改差,代以徐耆淳爲假注書。
以副應敎洪祐順,副校理洪鍾應,修撰黃基安牌不進罷職傳旨,傳于安光直曰,只推。
安光直啓曰,玉堂上下番俱空,事甚未安。副應敎洪祐順,副校理洪鍾應,修撰黃基安,旣有只推之命,與校理林永洙·成遂默,副校理趙秉憲,修撰鄭德和,副修撰李垿,一體牌招,以爲推移入直,何如?傳曰,允。
李恒權啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
安光直,以吏曹言啓曰,今此宗廟望祭獻官,前府使李基栽塡差以入,而時無職名,令該曹口傳付軍職,何如?傳曰,允。
兵曹口傳政事,護軍單李基栽。
兵曹,以任聖臯爲禁衛中軍。
李恒權,以兵曹言啓曰,宣傳官李定鉉,兼司僕將申命源,昌德宮衛將金仁老,俱以病難供職,呈狀乞遞,竝改差,何如?傳曰,允。
同敦寧趙冀永疏曰,伏以臣於前月二十九日,伏蒙除旨,以臣爲同知敦寧府事者,召牌嚴臨,臣固當蹶趨承,粗效義分,而第臣本無議親,法當遞解,玆敢略綴短章,仰瀆崇聽。伏望聖慈,亟命選曹,照例遞改,以存公格焉。臣無任云云。答曰,省疏具悉。疏辭,下該曹,稟處。
檢閱徐憲淳疏曰,伏以臣與同副承旨臣萬淳,爲從兄弟矣,臣所帶春秋兼銜,揆法當遞。伏乞聖明,俯賜鑑諒,亟許鐫改,以存公格,以安私分,不勝幸甚。臣無任云云。省疏具悉。疏辭,下該曹,稟處。
上在慶熙宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,行左承旨朴宗琦,同副承旨徐萬淳,今日不爲仕進,竝卽牌招,何如?傳曰,允。
傳于金弘根曰,平安監司留待。
傳于金弘根曰,平安監司入侍。
備忘記,平安監司鄭元容下直,長弓一張,長箭一部,片箭一部,筒兒一箇賜給。
金弘根啓曰,卽者檢閱曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金弘根啓曰,卽者檢閱朴齊憲·徐憲淳,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
以副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿牌不進罷職傳旨,傳于鄭鴻慶曰,只推。
鄭鴻慶啓曰,玉堂上下番俱空,事甚未安。副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿,旣有只推之命,竝卽牌招,推移入直,何如?傳曰,允。
以同副承旨徐萬淳牌不進罷職傳旨,傳于鄭鴻慶曰,只推。
金弘根啓曰,明日傳香,禮房承旨,當爲齋宿。同副承旨徐萬淳,旣有只推之命,更爲牌招,何如?傳曰,嚴飭牌招。
傳于鄭鴻慶曰,原任直閣朴永元馳詣顯隆園,奉審摘奸,仍詣健陵·華寧殿,一體奉審以來。
李恒權啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
以檢閱朴齊憲牌不進罷職傳旨,傳于徐萬淳曰,只推。
徐萬淳,以奎章閣言啓曰,原任直閣慶州府尹金邁淳,冬至箋文追卽封進事,草記,蒙允矣。申飭行會,已至多日,謂有情勢,終不封進,事體所在,誠極未安。從重推考,何如?傳曰,允。
吏曹啓目粘連,觀此同知敦寧府事趙冀永上疏,則以爲,臣本無議親,法當遞解,伏望亟命選曹,照例遞改亦爲白有臥乎所,旣無敦寧,則揆以格例,似當許遞是白乎矣,宰臣所帶遞仍當否,臣曹不敢擅便,上裁,何如?判付。啓,依回啓施行爲良如敎。又啓目粘連,觀此藝文館檢閱徐憲淳上疏,則以爲,臣與同副承旨臣萬淳,爲從兄弟矣,臣所帶春秋兼銜,揆法當遞,伏乞亟許鐫改亦爲白有臥乎所,相避之法,在下當遞是白乎矣,史官春秋,法不得減下是白如乎,徐萬淳所帶春秋館修撰官之任,今姑減下,何如?判付。啓,依所啓施行爲良如敎。
敎平安監司鄭元容書。王若曰,用人有外重之時,列群牧而布政,使予弛西顧之念,簡全材而承流,移虎節於華封,侈麟符於浿闑。惟卿,華閥蟬奕,綺歲蜚英,風度端詳,其人如玉,詞采璀璨,擲地作金。綜明鍊達之無適不宜,令譽各當於履屐,淸儉和易之自有所蘊,雅操獨葆於鼎鍾。自在發軔之初,偏荷簡心之寵,香含鷄舌,想鸞坡珥筆之風,譽播鳳毛,卽龍圖視草之日。歷試則長國子而遂長銀臺·霜臺,文學則提奎華而兼提瀛館·藝館。雪山增重,曾委寄於藩維,雲雷贊猷,復與聞於籌劃,惟通材無間於內外,伊利器合試於錯盤。迺眷我槿域八藩,莫重玆箕城一路,俗襲敎入之化,民物驗殷師之餘,地傳劃九之田,溝洫識周井之制。貨貝爭甲於川蜀,委輸四方,冠蓋旁午於薊·遼,煩費萬計。騎射子弟,所尙者每患於麤豪,歌舞樓臺,其弊也日趨於侈靡。儒化未振於庠序,尙欠鄒·魯之風,仕路多滯於朝廷,古稱燕·趙之士。蓋自辛壬兵燹,尤勤乙丙宸憂,征賦重而箕斂興,瘡痍未起,簿書紊而尾閭泄,蓋藏已枵。旱潦災頻,蔀屋之困悴益甚,陰雨戒弛,楡塞之節制漸疎,殆同敗局殘枰,着手不得,苟非輕車熟路,曷膺斯掄?頃自專對之日,製錦之辰,旣土俗之備悉,況自接賓之餘,泛舟之後,捨卿才而屬誰?非但予意之斯存,抑亦廟議之允叶,玆授卿以平安道觀察使·兼兵馬水軍節度使·都巡察使·管餉使·平壤府尹,卿其捍我方面,殫乃寸心。保釐方責於南畿,非不得君重耳,屛翰尤難於西服,所以旋予授之。黜幽陟明,毋憚大吏,蘇殘祛瘼,子惠小民。軍需已空,宜軫節省之道,邊屯相望,寧忽預備之方?凡厥稟裁,自有常憲。於戲,登車攬范滂之轡,行部去郭賀之䄡,作一方之福星,棠謠庶播於來暮,耿五夜之倚斗,葵忱應切於去朝,故玆敎示,想宜知悉。待敎金學性製進。
檢閱曺雲承疏曰,伏以臣頃陳請急之章,輒蒙給暇之恩,救護母病,少伸情私,而由限莫越,黽勉還直,今已三旬有餘日矣。卽接家信,則臣母宿症,近因日候之猝寒,遂致調將之失宜,積氣復肆,感冒交侵,眞元隨下,氣力澌綴,家僮踵至,促臣歸視。臣自聞此報,方寸煎熬,非不知屢瀆崇聽,罪無所逃,而徒懷嚴畏,不思所以歸護之方,則亦非人理之所可爲也,玆敢略暴情實,徑出禁扃。伏乞聖慈,俯垂矜諒,遞臣見職,治臣擅離,以便公私,不勝幸甚。臣無任云云。省疏具悉。爾其勿辭救護。
癸巳十二月十二日辰時,上御興政堂。平安監司入侍時,行都承旨金弘根,假注書徐耆淳,記事官徐憲淳·曺雲承,平安監司鄭元容,以次進伏訖。上曰,平安監司進前。元容進前,奏職姓名。上曰,下去須善爲之。弘根曰,宣諭,何以爲之乎?上曰,退去爲之,可也。上曰,箕伯先退。上曰,注書誰也?憲淳曰,徐耆淳矣。上曰,誰之子也?憲淳曰,徐俊輔之子也。仍命退,承史以次退出。
上在慶熙宮。停常參·經筵。
徐萬淳,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐萬淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書徐耆淳,身病猝重,勢難察任,今姑改差,何如?傳曰,允。
徐耆淳改差,代以李魯確爲假注書。
以檢閱朴齊憲牌不進罷職傳旨,傳于徐萬淳曰,只推。
徐萬淳啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
又啓曰,行都承旨金弘根,行左承旨朴宗琦,行右承旨李恒權,左副承旨安光直不爲仕進,右副承旨鄭鴻慶式暇出去,臣獨在院,伴直無人。左副承旨安光直,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨金弘根,行左承旨朴宗琦,行右承旨李恒權不爲仕進,左副承旨安光直牌不進,右副承旨鄭鴻慶式暇出去,臣獨在院,伴直無人。行右承旨李恒權,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
徐萬淳,以吏曹言啓曰,本曹褒貶坐起時,堂上不可不備員,而參議洪穉圭未肅拜,令政院牌招,以爲同參開坐之地,何如?傳曰,允。
又以侍講院言啓曰,兼文學趙秉憲,時無職名,令該曹口傳付軍職,何如?傳曰,允。
傳于徐萬淳曰,玉堂竝許遞,政官牌招開政。
以吏曹參議洪穉圭牌不進罷職傳旨,傳于徐萬淳曰,只推。
徐萬淳啓曰,行吏曹判書朴宗薰,參判金道喜,參議洪穉圭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更爲牌招,何如?傳曰,允。參議只推,一體牌招。
傳于徐萬淳曰,吏曹參議,疏批已下,卽爲牌招。
徐萬淳啓曰,玉堂上下番俱空,今日政新除授玉堂,竝待下批牌招,以爲推移入直之地,何如?傳曰,允。
有政。吏批,行判書朴宗薰進,參判金道喜牌不進,參議洪穉圭式暇,行右承旨李恒權進。啓曰,玉堂多窠,今當差出,而擬望之人乏少,外任竝擬,何如?傳曰,允。以金鼎集爲應敎,金羽根爲副應敎,李竣祜·李垿爲校理,徐念淳爲副校理,柳致明·金箕晩爲修撰,鄭德和爲副修撰,洪穉圭爲兼輔德,趙冀永爲刑曹參判,李基栽爲同敦寧,朴容壽爲敦寧都正,李寅臯爲兵曹正郞,李寅在爲監察,尙東圭爲禮賓主簿,宋在烈爲濟用主簿,韓用選爲智陵參奉,徐箕淳爲寧邊府使,軍器判官申義恒仍任事承傳,兼執義單金鼎集,故學生李憲白贈吏參例兼,故學生李述中贈吏議,故生員李德祿贈僕正,以上右尹李鼎秉三代。
兵批,判書徐耕輔進,參判李志淵,參議洪祐燮病,參知李寅敎入直,同副承旨徐萬淳進。以沈能岳爲知事,李景純爲宣傳官,柳亮源爲兼司僕將,任泰瑛·金晉淵·朱載亨爲五衛將,尹耕烈爲昌德將,鄭光淳爲昌慶將,趙啓昇爲文兼,趙存中爲全羅兵使,趙學淳爲楊花別將,鄭文熙爲珍島監牧官,同知單金洪奎,一內內禁將李鍾振減罷事承傳,護軍趙冀永·韓義運,副護軍閔泰鏞·吳致愚·朴容壽·沈宜臣·洪梡·李志淵·姜在浩·李顯英,副司直李肯愚·洪祐順·成遂默·林永洙·趙秉憲,副司果鄭德和·黃基安·李垿·金箕晩,以上竝單付,雙靑權管單李尙烈。
吏批,再政。以李謙在爲龍岡縣令。
兵批,再政。以李哲永爲五衛將,申吉輔爲忠壯將,金永琦爲訓鍊主簿,同知單黃聖時,僉知單任泰瑛。
李恒權啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
以左副承旨安光直牌不進罷職傳旨,傳于徐萬淳曰,只推。
以副應敎洪祐順,校理林永洙·成遂默,副校理洪鍾應·趙秉憲,修撰黃基安·鄭德和,副修撰李垿牌不進罷職傳旨,傳于徐萬淳曰,只推。
徐萬淳,以吏曹言啓曰,成均館司藝梁日煒·金聲,除拜後過限未肅拜,竝依例改差,何如?傳曰,允。
兵曹口傳政事,副司果單洪鍾應。
吏曹參議洪穉圭疏曰,伏以臣於日前,伏奉前望特點,以臣爲吏曹參議者,臣聞命踧踖,不知攸措。六官分職,何莫非惎重,而惟天官最焉。銓衡人材,鑑別品流,任國家激揚之政,關世道汚隆之機,而佐貳之職,雖與長堂有異,參聞通塞,有時代斲,地望之淸峻,遴選之謹嚴,有非他庶官之比,則此不可人人而濫授也,明矣。臣本菲才蔑識,最居人下,而晩竊科第,無所歷試,雖閑司漫任,猶懼不稱,況淸官美職,是豈念到?家本寒素,性又疎拙,班行之間,名面未分,政注之上,規例專昧,更何可一分擬議於是職,而今乃擧而畀之,無所留難,在朝家愼惜綜覈之道,決不容如是苟艱也。臣雖欲貪戀榮寵,晏然承膺,而其於物議之嗤點何,公器之濫屑何哉?臣爲是懼,寧被逋慢之誅,不敢爲冒沒之計,屢違召牌,冞增惶蹙,玆敢不避煩瀆,冒死控籲。伏乞聖慈,俯垂鑑諒,特令鐫改臣新授職名,使微分安而名器重焉。臣無任云云。省疏具悉。爾其勿辭察職。
上在慶熙宮。停常參·經筵。
李恒權啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
又啓曰,左副承旨安光直,右副承旨鄭鴻慶,今日不爲仕進,竝卽牌招,何如?傳曰,允。
傳于徐萬淳曰,禮房承旨馳詣宗廟·景慕宮,奉審摘奸以來。
安光直啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
以應敎金鼎集,副應敎金羽根,校理李竣祜·李垿,副修撰鄭德和牌不進罷職傳旨,傳于安光直曰,只推。
安光直啓曰,玉堂上下番俱空,已至多日,事甚未安。應敎金鼎集,副應敎金羽根,校理李竣祜·李垿,副修撰鄭德和,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
以右副承旨鄭鴻慶牌不進罷職傳旨,傳于李恒權曰,只推。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在慶熙宮。停常參·經筵。
進御加味君子湯,自今日一貼式煎入事,榻前下敎。
藥房提調朴宗薰,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿,氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,大司憲宋穉圭,持平蔡東直在外,執義趙萬協,掌令朴齊輝呈辭,掌令洪龜燮,持平黃浩民未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
金弘根啓曰,行左承旨朴宗琦,右副承旨鄭鴻慶,今日不爲仕進,竝卽牌招,何如?傳曰,允。
又啓曰,同敦寧李基栽,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房提調·副提調,持湯劑來待矣。傳曰,封入。
以應敎金鼎集,副應敎金羽根,校理李竣祜·李垿,副修撰鄭德和牌不進罷職傳旨,傳于金弘根曰,只推。
金弘根啓曰,玉堂上下番俱空,已至多日,事甚未安。應敎金鼎集,副應敎金羽根,校理李竣祜·李垿,副修撰鄭德和,旣有只推之命,竝卽牌招,推移入直,何如?傳曰,允。
以檢閱朴齊憲牌不進罷職傳旨,傳于金弘根曰,只推。
金弘根啓曰,左右史不可不備,檢閱朴齊憲,旣有只推之命,曺雲承由限已過,竝卽牌招入直,何如?傳曰,允。
傳于鄭鴻慶曰,奉審閣臣入侍
安光直啓曰,卽伏見諸道今秋冬等褒貶啓本,則京畿監司朴歧壽,黃海監司鄭知容,平安監司沈能岳,守令無一人居中·居下,公忠監司趙秉鉉,全羅監司徐有榘,咸鏡監司權敦仁,無一人居下,殊無嚴明殿最之意,竝推考警責,何如?傳曰,允。
鄭鴻慶啓曰,卽伏見諸道今秋冬等褒貶啓本,則黃海兵使李升權,水使金相宇,全羅監司徐有榘,左水使李儒常,右水使李寬奎,平安監司沈能岳,慶尙監司徐憙淳,統制使李完植,邊將無一人居中·居下,江華留守金基常,京畿水使李東膺,公忠水使李栻,南兵使李存敬,無一人居下,殊無嚴明殿最之意,竝推考警責,何如?傳曰,允。
徐萬淳啓曰,各道殿最,限內不得磨勘,則具由啓聞,例也,而公忠兵使李應植,三和防禦使李熙輔,不爲修啓,事甚未安。竝從重推考,何如?傳曰,允。
以濟州防禦使韓應浩狀啓,薦新進上橘果,不得如數封進,惶恐待罪事,傳于鄭鴻慶曰,勿待罪事,回諭。
金弘根,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以禮曹言啓曰,卽接濟州牧使韓應浩狀啓謄報,則十月令薦新柑子,如數封進,唐金橘一一摘取,只爲一百十一箇,而十六箇則肇慶廟薦新封進,所餘爲九十五箇,宗廟·景慕宮薦新,無以備數,故謹援已例,都封上送于禮曹,以爲稟旨進獻之地爲辭矣。在前橘果稀結之時,多有減數薦獻之例,今亦依前例分排,當日薦進,何如?傳曰,允。
又以耆老所言啓曰,本所堂上,多有身病,無參坐之人,今癸巳秋冬等褒貶,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今癸巳年秋冬等褒貶,當爲等第,而領中樞府事臣鄭晩錫,判中樞府事臣李羲甲,俱有身病,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,俱有身病,昌寧尉臣金炳疇在外,限內不得爲之之意,敢啓。傳曰,知道。
又以忠勳府言啓曰,本府今癸巳年秋冬等褒貶,當爲磨勘,而有司堂上豐安君臣柳相祚在外,堂上不備,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事未差,不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
鄭鴻慶,以戶曹言啓曰,本曹郞廳及所屬各司官員今癸巳秋冬等褒貶,依前例磨鍊以入,而軍資監·內資寺·長興庫·濟用監·司䆃寺·內贍寺·司圃署·平市署·五部,因都提調·提調·漢城府堂上有故,不得磨勘,至於壬辰秋冬等褒貶,軍資監·內資寺·長興庫·濟用監·司䆃寺·內贍寺·司圃署·平市署,因都提調·提調有故,不得磨勘,癸巳春夏等本曹郞廳及所屬各司褒貶,因本曹堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今癸巳秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
金弘根,以奎章閣言啓曰,本閣今癸巳年秋冬等褒貶,當爲磨勘,而提學一員未差,直提學徐憙淳,時在任所,一員未差,不得擧行,而外閣褒貶,亦不得爲之之意,敢啓。傳曰,知道。
又以禮曹言啓曰,各陵·殿·園·墓·本曹郞廳·四學童蒙敎官·通禮院·禮賓寺·圖畫署官員等今癸巳年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·典牲署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
鄭鴻慶,以都摠府言啓曰,本府郞廳及部將等今癸巳年秋冬等褒貶,當爲磨勘,而都摠管金賢根有身病,限內不得設行之意,敢啓。傳曰,知道。
又以兵曹言啓曰,本曹今秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今癸巳年秋冬等褒貶,當爲等第,而都提調臣鄭晩錫有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今癸巳秋冬等褒貶,當爲等第,而臣象奎有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今癸巳年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今癸巳年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而臣萬永有身病,限內不得擧行之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書宋冕載有實故,限內不得磨勘以入之意,敢啓。傳曰,知道
安光直,以工曹言啓曰,本曹郞廳等矣今癸巳年秋冬等褒貶及屬司瓦署官員等矣今癸巳年秋冬等褒貶,合二度磨勘以入,而屬司中尙衣院·繕工監·掌苑署·造紙署·典涓司官員等矣今癸巳年秋冬等褒貶,因各該司提調有故,限內不得磨勘,而尙衣院·繕工監·掌苑署·造紙署·典涓司官員等矣今癸巳年春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
癸巳十二月十五日酉時,上御興政堂。奉審閣臣入侍時,右副承旨鄭鴻慶,假注書韓宓履,記事官徐憲淳·曺雲承,原任直閣朴永元,以次進伏訖。上曰,奉審奏之。永元進前奏曰,俄已轉稟,而臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井奉審則精潔,諸執事摘奸則無頉,仍留監祭,進詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,就座。史官就座。仍命退,諸臣以次退出。
上在慶熙宮。停常參·經筵。
李恒權,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,行左承旨朴宗琦,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
以應敎金鼎集,副應敎金羽根,校理李竣祜·李垿,副修撰鄭德和牌不進罷職傳旨,傳于徐萬淳曰,只推。
徐萬淳啓曰,玉堂上下番俱空,已至多日,事甚未安。應敎金鼎集,副應敎金羽根,校理李竣祜·李垿,副修撰鄭德和,旣有只推之命,竝卽牌招,推移入直,何如?傳曰,允。
又啓曰,卽者檢閱徐憲淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以檢閱朴齊憲牌不進罷職傳旨,傳于徐萬淳曰,只推。
徐萬淳啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
以濟州防禦使韓應浩狀啓,人物渰死事,傳于鄭鴻慶曰,七名之沒於遠地,尤爲惻然。生前如有身·還,竝蕩減事,分付。
傳于鄭鴻慶曰,捧納承旨推考。
李恒權啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李恒權曰,只推。
以應敎金鼎集,副應敎金羽根,校理李竣祜·李垿,副修撰鄭德和牌不進罷職傳旨,傳于徐萬淳曰,只推。
以檢閱朴齊憲牌不進罷職傳旨,傳于徐萬淳曰,只推。
李恒權,以兵曹言啓曰,宣傳官許榦,景福宮衛將黃聖時,昌德宮衛將金洪奎,俱以病難供職,呈狀乞遞,五衛將任泰瑛前任洪州營將,金晉淵前任平安監營中軍,朱載彦前任北虞候,李哲永前任公忠監營中軍,忠壯衛將申吉輔前任咸鏡監營中軍,俱在任所,上來間該廳番次苟艱云,竝改差,何如?傳曰,允。
又以兵曹言啓曰,慶尙監司徐憙淳狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,新除授全羅兵使趙存中戶奴呈狀內,矣上典老母今年爲七十八歲,法不當遠離赴任,呈狀乞遞。閫帥之親年七十五歲以上者,許遞其任,載在法典,改差,何如?傳曰,允。
同敦寧李基栽疏曰,伏以臣於昨年春,待罪下邑,到官曾未數月,伏奉除旨,以臣爲嘉善大夫下批者,臣惝惶震越,五情失守,誠未知何爲而致此也。繼伏見朝紙所出,則伊日大臣,請備位著,登晉群彦,而臣之名字,混入其中,遂有此誤恩。噫,無狀賤臣,實出群望之外,何以得此於聖明也?夫卿月峻秩也,陞擢簡選也,固不可人人而冒占也,明矣。卽無論當世薦剡之重,且以臣家私聽聞者觀之,亦不徒然。臣之祖先,世有簪紳,而若至陞授乎命德,招置乎卿班也,則雖一言一事之微,亦各有可言之端,而必皆逡巡退縮,未或敢因仍而冒處也。若臣者,在家而無能爲役,在朝而無所擧似,策名立朝,居然三十有一年,自其攝史之初,醜拙畢露,間廁論思之列,文質無當,只一故家之孱裔而庸碌之最甚者也。以此衰朽之質,出入承宣之列者,亦踰十年,恩至渥也,分已踰矣。過此而更進一階,實非始望攸及,將此衷情,宜卽陳暴,以冀鐫改之恩,而跡縻外職,濡滯經年,晏若固有,冥若無知,畢竟一邑之不能了,自速譴黜之擧,而未過半年,卽蒙收敍之典,感恩怵義,益無容措之所。晩時控辭,雖涉煩猥,中情愧忸,久益切至,玆敢略綴短籲,仰瀆崇嚴。伏乞聖慈,俯垂諒察,收還資秩,以重公器,以安私分,不勝大願。臣無任云云。答曰,省疏具悉。卿其勿辭察任。
檢閱徐憲淳疏曰,伏以臣特被於母病沈淹之際,耿耿回戀,何嘗食息少弛?第以屢瀆爲懼,抑情在公,亦已一望有餘矣。卽聞家信,則臣母素患,近又添劇,病裏思臣,一倍勞苦。臣之歸視扶將,情理之不容少緩,玆敢忙陳短章,徑出禁扃。伏乞聖慈,諒臣情之不可曠省,治臣罪之屢著擅離,仍許遞改本職,以安私分焉。臣無任云云。省疏具悉。爾其勿辭救護。
上在慶熙宮。停常參·經筵。
李恒權啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐萬淳啓曰,來二十一日,輪對日次矣,敢稟。傳曰,當次人受點,後日次待令。
金弘根啓曰,行左承旨朴宗琦,左副承旨安光直,今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
傳于金弘根曰,左承旨許遞,前望單子入之,待下批牌招察任。
承旨前望單子入之,李穆淵落點。
傳于安光直曰,完伯所請,今旣特施。湖西·嶺南綿歉,不下於湖南,而只許尤甚邑代錢,必有向隅之歎。兩道大同木,無論三等邑,竝許純錢代捧事,令廟堂星火知委。
傳于李恒權曰,吏戶換房。
徐萬淳啓曰,玉堂上下番俱空,已至多日,事甚未安。應敎金鼎集,副應敎金羽根,校理李竣祜·李垿,副修撰鄭德和,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
李穆淵啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李穆淵曰,只推。
以應敎金鼎集,副應敎金羽根,校理李竣祜·李垿,副修撰鄭德和牌不進罷職傳旨,傳于徐萬淳曰,只推。
以檢閱朴齊憲牌不進罷職傳旨,傳于徐萬淳曰,只推。
以濟州防禦使韓應浩狀啓,薦新與進上橘果,不得如例封進,惶恐待罪事,傳于李穆淵曰,勿待罪事,回諭。
徐萬淳,以禮曹言啓曰,卽接濟州牧使韓應浩狀啓謄報,則十二月令宗廟薦新洞庭橘,如數封進,乳柑一一摘取,只爲二百三十八箇,宗廟·景慕宮薦新,無以備數,故謹援已例,都封上送于禮曹,以爲稟旨進獻之地爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
又以侍講院言啓曰,說書兪致崇入直矣,以病親呈辭,纔已出去矣,下番闕直,事甚未安。兼司書吳取善,閣臣除本仕,兼說書未差,司書宋持養,卽爲牌招入直,何如?傳曰,允。
李恒權,以兵曹言啓曰,宣薦內禁衛取才三技入格別單及宣·部·守三薦參上武臣前銜作散人別取才,入格矢數·落仕年條·居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,各以本道入格技藝試取,則新寧閑良權寅秉三略入格,尙州閑良皮能武·李寅基,昆陽出身朴光祿·柳慶孝,永川出身鄭裕睦,閑良李貞虎·李文杓,安東閑良權永臣,淸道閑良成斗斌·李周寬,密陽閑良孫永顥,善山閑良崔雲紀,星州閑良李舜模,仁同閑良張彦翼,金海閑良朴枝根,義城閑良李啓元,俱以病不上來,義城閑良李養根·金坪根,靑松閑良朴興發,迎日閑良金鍊稷·金處河·金聲奎·金基晙·裵應默,慶州閑良禹鼎昊,泗川出身金相仁,固城閑良李圭龍,義興閑良朴慶福,高靈閑良朴慶虎·車正輪,柒原閑良申元周,蔚山閑良金啓潤,善山閑良盧明玹片箭不,蔚山閑良金德坤,淸道閑良徐侯鎭·鄭致信,新寧閑良權啓秉鐵箭不,比諸本道入格技藝,俱未中式,竝依例給糧下送,而在前抄上武士試取時,能講者閑良,直赴會試,依判下擧行矣。今此講書入格新寧閑良權寅秉,別單書入之意,敢啓。傳曰,知道。
又以都摠府言啓曰,副摠管朴潤榮,以武臣堂上祿試射試官,訓鍊院晝仕出去之意,敢啓。傳曰,知道。
兵曹啓目粘連,觀此平安兵使申絅狀啓,則各庫蕩然無餘,或爲吏奴之逋欠,或爲各樣貸下,收穀無路,使臣營虞候崔信燁,方張收穀之際,伏見政目,則移遷五衛將矣。旣始之事,難付生手,限明年春夏了殺間,姑爲仍任事,令該曹,稟處亦爲白有臥乎所,帥臣狀請旣如此,虞候崔信燁,姑爲仍任,何如?判付。啓,依允。
全羅監司徐有榘疏曰,伏以臣强策桑楡之頹景,冒膺方面之重寄,倐已九閱月而歲行盡矣。志雖切於圖酬,情實短於剸理,跋前疐後,隨事杆〈扞〉格,每一循省,惶汗浹背。況値備無俱極,災傷溢目,秋穫纔畢,甁罌已罄,春窮未屆,捐瘠載路,臣始焉昧勸相之方,田卒汚萊,終焉失撫綏之政,流亡日聞,莫體宵旰之憂勤,厚招寒暑之怨咨,臣罪至此,萬殞猶輕。至於綿農大無之實,前已槪陳于軍布請代之狀矣。初夏亢旱,立苗旣疎,入秋淫澇,結房旋落,竟畝採捋,不盈一匊,室廢繅績,市絶貿遷,故老皆謂似此慘歉,百年以來所未有也。分數代捧之令,豈不誠爲寬一分之惠,而一縷之絲,半銖之絮,其爲無麪之不托則同耳,其勢不得不以倍蓰之直,遠貿於他省,而常年三四疋而有餘者,今貿一半疋而不足,道路之費,又在其外,哀彼鶉衣鵠形之類,那堪蚊負蚷馳之責?軍需旣重,屢瀆爲懼,雖不敢更作踰分之請,而山峽列邑之大同綿布,又將次第催科矣。厥數則百倍於軍布,民力則轉困於弩末,刮龜出羖,未足爲喩。苟不曲軫其近止之命,施惠經法之外,而追擾以督之,椎剝以隨之,則其不爲浮梗棲苴之飄蕩靡泊也,果幾何哉?或以爲恩不可竭,惠不可徼,前此兩年賦布之許代,逈出常格之外,特寓寧失之義,今不宜更陳此請,殆若歲課者然,臣以爲不然也。凡係蠲紓民力之政,只觀被災淺深而已,今年綿荒,旣不啻前年之比,則又何拘於恩典之疎數,而不以已施於前年者,施之於今年,致使聖朝若保如傷之仁,優於前而靳於後乎?宋臣蘇軾之言曰,譬如民庶之家,置莊田,招佃客,本爲租課,非行仁義。然猶至水早之歲,必須放免欠負借貸種糧者,其心誠恐客散而田荒,後日之失,必倍於今故也。今臣之不避猥越,塵瀆崇嚴,區區過慮,亦恐以財賦根本之地,有客散田荒之憂,則將於國計何,將於民生何?臣誠熏厲耿結,繞壁明發,敢將民隱,馳驛控聞,瞻望雲天,不勝隕越。仰惟階前萬里,無遠不燭,優恤之典,不待臣言之畢,特命先治臣辜負委畀之罪,以肅朝綱,仍令攸司,本道山邑大同綿布,竝許純錢代捧,俾環一道萬億生靈,咸有以衣彼幈幪覆燾之深仁厚澤,千萬幸甚。臣無任云云。答曰,省疏具悉。所請特爲許施。
上在慶熙宮。停常參·經筵。
進御加味君子湯,自明日停止事,榻前下敎。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金弘根啓曰,藥房提調·副提調,持湯劑來待矣。傳曰,封入。
鄭鴻慶啓曰,玉堂上下番俱空,已至多日,事甚未安。應敎金鼎集,副應敎金羽根,校理李竣祜·李垿,副修撰鄭德和,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
李穆淵啓曰,大司憲宋穉圭,持平蔡東直在外,執義趙萬協,掌令洪龜燮·朴齊輝,持平黃浩民牌不進,監察茶時之意,敢啓。傳曰,知道。
以大司諫趙秉常,司諫尹錫永,執義趙萬協,掌令洪龜燮·朴齊輝,持平黃浩民牌不進罷職傳旨,傳于李穆淵曰,只推。
以江原監司趙容和狀啓,杆城郡民家失火事,傳于鄭鴻慶曰,聞甚矜惻,元恤典外,別加顧助,結構奠接之方,令廟堂措辭,分付。
鄭鴻慶,以吏曹言啓曰,今日本曹開坼坐起時,考見諸道褒貶啓本,則懷仁縣監金永進,以十室菜色,一斗桑落爲目,谷城縣監任禹常,以糴謬轉痼,須大振刷爲目,則俱宜置下考,而置諸中考。金海府使柳致睦,以益勉淸平爲目,泰安郡守柳謙喆,以俵盍草冒爲目,庇仁縣監金鍾殷,以迎送之弊,在所當念爲目,結城縣監吳謹常,以毋壅訟斷,務存觀瞻爲目,橫城縣監金履協,以謗豈盡信爲目,則俱宜置中考,而置諸上考,殊無嚴明殿最之意,四道道臣,竝推考警責。金海府使柳致睦,庇仁縣監金鍾殷,橫城縣監金履協,懷仁縣監金永進,谷城縣監任禹常竝罷黜,泰安郡守柳謙喆,結城縣監吳謹常,竝中考施行,何如?傳曰,允。
又以吏曹言啓曰,求禮縣監申鍾命,以三年窠守令,兩次居中,其不治可知,依例罷黜,何如?傳曰,允。
李穆淵,以兵曹言啓曰,坼見諸道褒貶啓本,則江華留守金基常啓本中,濟物萬戶高學信,以言自瑣瑣爲目,北兵使李行敎啓本中,魚游澗僉使崔鎭珏,以病或妨務爲目,平安兵使申絅啓本中,小坡兒權管河致臣,以欲嚴江禁,盍先倉網爲目,則俱宜置下考,而置諸中考。於汀灘權管李益茂,以瞭察益嚴爲目,黃海兵使李升權啓本中,文山萬戶黃成浩,以嶺阨火耕,宜勉禁斷爲目,所巳萬戶康鵬浩,以事或貿貿爲目,全羅右水使李寬奎啓本中,薪智島萬戶任衡直,以廉防所在,綜核則可爲目,則俱宜置中考,而置諸上考,殊無嚴明殿最之意,該守臣及各該帥臣,竝推考警責。魚游澗僉使崔鎭珏,濟物萬戶高學信,小坡兒權管河致臣,竝下考施行,文山萬戶黃成浩,所巳萬戶康鵬浩,薪智島萬戶任衡直,於汀灘權管李益茂,竝中考施行。江原監司趙容和啓本中,中軍李熙奎之奎字,以圭字書之,奏御文字何等審愼,而如是誤書?推考,何如?傳曰,允。
又以兵曹言啓曰,馬梁僉使李大福,以三年窠邊將,前已中考施行,今又居中,其不職可知,依例罷黜,何如?傳曰,允。
上在慶熙宮。停常參·經筵。
李穆淵,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李穆淵啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
傳于鄭鴻慶曰,山林外,兩司臺諫竝許遞,政官牌招開政。
以應敎金鼎集,副應敎金羽根,校理李竣祜·李垿,副修撰鄭德和牌不進罷職傳旨,傳于徐萬淳曰,只推。
徐萬淳啓曰,玉堂上下番俱空,已至多日,事甚未安。應敎金鼎集,副應敎金羽根,校理李竣祜·李垿,副修撰鄭德和,旣有只推之命,副校理徐念淳,自鄕上來云,一體牌招,推移入直,何如?傳曰,允。
以檢閱朴齊憲牌不進罷職傳旨,傳于徐萬淳曰,只推。
徐萬淳啓曰,左右史不可不備,檢閱朴齊憲,旣有只推之命,徐憲淳由限已過,一體牌招,推移入直,何如?傳曰,允。
有政。吏批,行判書朴宗薰進,參判金道喜牌不進,參議洪穉圭進,左副承旨鄭鴻慶進。啓曰,臺諫多窠,今當差出,而擬望之人乏少,外任竝擬,何如?傳曰,允。以李元八爲大司諫,黃基安爲執義,李集運爲司諫,睦仁培·姜繼遇爲掌令,李齊松·李升坤爲持平,成遂默爲獻納,宋應龍·姜必魯爲正言,徐憲淳爲兼說書,尹孟烈爲司藝,故訓都趙華錫贈兵參例兼,全羅兵使趙存中考。
兵批,判書徐耕輔進,參判李志淵病,參議洪祐燮入直進,參知李寅敎病,右副承旨李穆淵進。以李圭徹爲宣傳官,尹得燁·朴鍾修·王道常·金學敦爲五衛將,李熙懋爲忠壯將,林星煥爲景福將,李鳳羲爲昌德將,具錫朋爲全羅兵使,同知單尹耕烈,僉知單申吉輔,護軍朴宗琦·任聖臯,副護軍趙秉常·趙存中·許榦,副司直趙萬協·尹錫永·洪龜燮·朴齊輝·黃浩民·蔡東直·宋應龍,副司果李家淳,以上竝單付,平安兵虞候崔信燁,限春夏間仍任事承傳。
徐萬淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在慶熙宮。停常參·經筵。
進御加味二陳湯,自今日一貼式煎入事,榻前下敎。
藥房都提調沈象奎,提調朴宗薰,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
又啓曰,右承旨安光直,今日不爲仕進,卽爲牌招,何如?傳曰,允。
金弘根啓曰,藥房三提調持湯劑來待矣。傳曰,封入。
以檢閱朴齊憲·徐憲淳牌不進罷職傳旨,傳于鄭鴻慶曰,只推。
鄭鴻慶啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
以應敎金鼎集,副應敎金羽根,校理李竣祜·李垿,副校理徐念淳,副修撰鄭德和牌不進罷職傳旨,傳于鄭鴻慶曰,只推。
鄭鴻慶啓曰,玉堂上下番俱空,已至多日,事甚未安。應敎金鼎集,副應敎金羽根,校理李竣祜·李垿,副校理徐念淳,副修撰鄭德和,旣有只推之命,竝卽牌招,推移入直,何如?傳曰,允。
又啓曰,春帖子製述人,旣已抄啓矣。弘文提學朴綺壽,待明朝牌招,使之出韻科次之地,何如?傳曰,允。
李恒權啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李恒權曰,只推。
以檢閱朴齊憲·徐憲淳牌不進罷職傳旨,傳于鄭鴻慶曰,只推
以校理李竣祜,副校理徐念淳牌不進罷職傳旨,傳于鄭鴻慶曰,只推。
鄭鴻慶啓曰,今十二月二十二日,都目政事爲之之意,敢啓。傳曰,知道。
禮曹,來甲午年二月初三日,行社稷大祭親傳香,取稟,奉敎敬依。
禮曹,來甲午年二月初四日,行景慕宮春享大祭親傳香,取稟,奉敎恭依。
李恒權,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,本曹正郞尹滋畊,身病猝重,勢難察任,今姑改差,何如?傳曰,允。
又以兵曹言啓曰,五衛將王道常前任順天營將,時在任所,上來間該廳番次苟艱云。昌德宮衛將尹耕烈,病難供職,呈狀乞遞,竝改差,何如?傳曰,允。
又以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
刑曹啓目粘連,開城府張千漢獄事,私鑄錢節次,旣已承款,考覆結案馳啓,係是一律,罪人依法典照律,報議政府詳覆施行,何如?判付。啓,依允。
上在慶熙宮。停常參·經筵。
李恒權啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
金弘根啓曰,右副承旨李穆淵,同副承旨徐萬淳,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
鄭鴻慶啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
傳于鄭鴻慶曰,弘文提學有闕之代,前望單子入之。
弘文提學前望單子入之,朴宗薰落點。
鄭鴻慶啓曰,春帖子製述人,旣已抄啓矣。新除授弘文提學朴宗薰,卽爲牌招,以爲出韻科次之地,何如?傳曰,允。
又啓曰,弘文提學朴宗薰牌不進推考傳旨,今方捧入,而春帖子,當爲出韻科次,如是違牌,事甚未安。更爲牌招,何如?傳曰,允。
李恒權啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李恒權曰,只推。
以右副承旨李穆淵,同副承旨徐萬淳牌不進罷職傳旨,傳于李恒權曰,只推。
以檢閱朴齊憲·徐憲淳牌不進罷職傳旨,傳于鄭鴻慶曰,只推。
鄭鴻慶,以弘文館言啓曰,校理李竣祜,副校理徐念淳,旣有只推之命,竝卽牌招察任,何如?傳曰,允。
又以弘文館言啓曰,新除授修撰柳致明,時在慶尙道安東地,經筵入番事緊,請斯速乘馹上來事,下諭,〈何如〉?傳曰,許遞,前望單子入之,待下批牌招察任。
玉堂前望單子入之,修撰趙錫龜落點。
鄭鴻慶,以侍講院言啓曰,新除授兼說書徐憲淳,除拜屢日,尙不出肅,卽爲牌招察任,何如?傳曰,允。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
李恒權,以訓鍊都監言啓曰,本局中軍許溟,身病甚重,勢難察任,改差,何如?傳曰,允。
兵曹,以柳和源爲都監中軍。
同敦寧李基栽疏曰,伏以臣伏奉除旨,以臣爲同知敦寧府事者,臣不勝感惶,章皇出肅,粗伸叩謝之忱,而第臣本無敦寧,揆以格例,自在應遞,玆敢略陳短章,仰瀆崇嚴。伏望聖慈,亟命選曹,照例遞改,以存公格,以安私分焉。臣無任云云。答曰,省疏具悉。所請依施。
弘文提學朴綺壽疏曰,伏以臣情病俱苦,職名虛縻,陳章而猥承開釋之隆批,尋單而再蒙格外之恩由,感戴洪私,攢仰無地,豈敢以區區情勢,更事煩瀆,而顧臣偏母,近患輪痛,諸般症情,極涉危重。臣方焦遑罔措,躬執刀圭,勢無以暫時離捨,今於召牌之下,萬無承膺之路,玆敢短章陳龥,仰塵崇聽。伏乞聖明,俯賜鑑諒,將臣所帶文苑之任,亟賜遞改焉。臣無任云云。答曰,省疏具悉。所請依施。
上在慶熙宮。停常參·經筵。
進御加味二陳湯,自今日停止事,榻前下敎。
李穆淵啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于鄭鴻慶曰,每當都政,以初仕守令之另加選擇,輒煩提飭,不啻丁寧,而徒歸文具,竟無實效。如是而仕路安得不淆雜,民生安得不重困乎?今番則兩銓毋敢視爲例飭,惕念對揚。忠臣·淸白吏子孫,松都·西北人軍功人,亦爲廣加搜訪,各別收用事,分付。
傳于鄭鴻慶曰,雖非親政,尙瑞院官員·注書,依例陞六。
韓宓履陞六,代以李源庚爲假注書。
李魯確陞六,代以李鼎叙爲假注書。
以兼說書徐憲淳牌不進罷職傳旨,傳于徐萬淳曰,只推。
徐萬淳啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
鄭鴻慶啓曰,新除授修撰趙錫龜,以前任康津縣監,方在居下解由未出中,何以爲之?敢稟。傳曰,勿拘,蕩滌敍用。
又啓曰,今此春帖子製述人中,前正郞尹滋畊,時無職名,令該曹口傳付軍職,何如?傳曰,允。
李穆淵啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李穆淵曰,只推。
徐萬淳,以弘文館言啓曰,新除授副校理宋應龍,時在京畿利川地,修撰趙錫龜,時在抱川地,副修撰姜必魯,時在慶尙道安東地,經筵入番事緊,請竝斯速乘馹上來事,下諭。傳曰,竝許遞,今日政差出。
傳于鄭鴻慶曰,前牧使洪世周,復職調用。
鄭鴻慶,以吏曹言啓曰,今都目大政時,本曹堂上不可不備員,而參判金道喜病不來,令政院牌招,以爲同參開政之地,何如?傳曰,允。
都政。吏批,行判書朴宗薰進,參判金道喜牌不進,參議洪穉圭進,左副承旨鄭鴻慶進。啓曰,今都目大政,各歧仕滿應遷者,相避及未準朔監察·禁府都事,戶曹·刑曹·工曹·漢城府郞官,平市署官員·五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之䂓,而承文院褒貶,如或有故過限,則四館積滯,不可不慮,故自前雖未經九處講,亦有陞六之䂓矣。今秋冬等褒貶,不得爲之,故當出六品者,未免積滯,依例遷轉,何如?傳曰,允
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以李源明爲引儀,李載信爲典設別提,李學鉉爲氷庫別提,南履秉爲長水察訪,金學羲爲平陵察訪,廣興主簿單嚴蓍,田齊賢爲禮曹正郞,權溭爲兵曹正郞,洪履信爲司藝,李和愚爲金山郡守,李鍾稷爲谷城縣監,閔魯行爲司饔主簿,吳命集爲引儀,辛溵爲宣陵直長,李集周爲禧陵直長,閔龍顯爲義盈直長,典籍單金基煥,贈吏議尹宅東贈吏參例兼,同知尹畊烈考,李鼎秉爲同敦寧,申在健爲金海府使,鄭裕俊爲橫城縣監,李文欽爲鏡城判官,姜必魯爲副修撰,軍資主簿單尹致獜,洪膺疇爲章陵令,李在臣爲典籍,吳慶興·韓問裕爲禁府都事,黃基鎬爲掌苑奉事,軍資直長單李度心,趙然明爲鎭安縣監,金炳斗爲咸悅縣監,權涑爲昌平縣令,朴宗采爲慶山縣令,金啓洽爲懷仁縣監,李鳴遠爲造紙別提,宋一儁爲典牲直長,朴宗琦爲右尹,宋應龍爲副校理,朴心壽爲京畿都事,柳相質爲价川郡守,魏煥喆爲歙谷縣令,王熙澤爲彦陽縣監,李敎益爲求禮縣監,沈肇永爲南海縣令,鄭龜容爲刑曹正郞,金在成爲典籍,金啓洹爲司宰主簿,朴氣浩爲恭陵令,李綱峻爲典籍,吳泰雲爲宗廟直長,沈宜行爲禁府都事,金洛駿爲固城縣令,崔允瑾爲興德縣監,裵化鳳爲熊川縣監,左尹單朴宗琦,右尹單徐左輔。鄭鴻慶,以吏批言啓曰,臺諫闕員,今當差出,而擬望之人乏少,外任竝擬,何如?傳曰,允。
以玄鎭商爲正言,趙敎淳爲活人別提,張奎爲監察,趙洽爲齊陵令,權思喆爲敦寧判官,洪在喆爲正言,宋持養爲修撰,宋觀洙爲禁府都事,李源明爲戶曹佐郞,李魯確爲典籍,張照爲尙瑞直長,李胤祚爲思陵令,朴基鎬爲廣興奉事,鄭宅善爲中和府使,柳基豐爲庇仁縣監,韓宓履爲司書,張照爲平市主簿,閔魯行爲刑曹佐郞,林永洙爲北靑府使,朴熙聖爲祥原郡守,金東健爲文學,張龍八爲吏曹正郞,吳基默爲尙瑞副直長,鄭海宗爲引儀,李重榮爲靈巖郡守,趙敎淳爲監察,李羲錫爲軍器判官,鄭胄錫爲厚陵令,洪稷周爲濟用副奉事,吳基默爲尙瑞直長,鄭晩敎爲司饔主簿,劉錫爲典設別檢,金龍根爲活人別提,尹宅烈爲監役,禁府都事沈宜行,司䆃奉事趙秉憲相換,禁府都事吳慶興,掌苑奉事黃基鎬相換,禁府都事宋觀洙,長興奉事宋在胤相換。鄭鴻慶,以吏批言啓曰,玉堂闕員,今當差出,而擬望之人乏少,相避竝擬,何如?傳曰,允。
以李鼎在爲副校理,洪鍾應爲修撰,李繼在爲尙瑞副直長,李鶴九爲慶基殿令,趙基升爲繕工副奉事,金禹鉉爲懿昭墓守衛官,洪祐順爲副修撰,尹泰兢爲南部令,兼春秋單金學敏,鄭晩敎爲監察,朴宗永爲內贍主簿,奉常副奉事單白潤鶴,洪世周爲司饔主簿,張鉉德爲工曹佐郞,尹榮遠爲假監役,徐有喬爲童蒙敎官,李馨萬爲慶基殿參奉,金鼎鉉爲貞陵參奉,張錫愚爲敬陵參奉,洪邁燮爲康陵參奉,李俊英爲章陵參奉,權錫孝爲寧陵參奉,尹豫鎭爲健陵參奉,鄭琬容爲敦寧參奉,徐珖輔爲崇陵別檢,羅漢基爲徽陵別檢。
兵批,判書徐耕輔進,參判李志淵病,參議洪祐燮進,參知李寅敎入直進,同副承旨徐萬淳進。啓曰,今日都目政事時,本曹堂上不可不備員,而參判李志淵病不來,令政院牌招,同參政事,何如?傳曰,允。
又啓曰,營將·虞候,今當差出,而擬望之人乏少,已準朔守令·虞候竝擬,何如?傳曰,允。
又以兵批言啓曰,五衛將尹得燁前任大丘營將,朴鍾修前任慶尙監營中軍,俱在任所,上來間該廳番次苟艱云。金學敦,景福宮衛將林星煥·金仁厚,昌德宮衛將李鳳羲,俱以病難供職,呈狀乞遞,竝改差,何如?傳曰,允。
以申在植爲知事,李忠運爲同知,劉鳳舒爲五衛將,具象鉉爲武兼,鄭球爲慶尙左兵虞候,訓鍊判官洪頤喆,主簿金禹錫·李智養·金沃根,以上加設依定式減下,主簿韓興道本院去官,同知單林星煥,僉知三單李光漢·吳致慶·韓弘定,金仁弼爲五衛將,訓鍊判官加設李東燁,主簿加設柳興植·鄭德基·趙長燮,同知單鄭老淳,僉知單尹得燁,副司果單朴奎成·金得秀,李顯榮爲五衛將,崔明燁爲景福將,李德運爲昌德將,元永貞爲白翎僉使,同知單金學敦,柳敬魯爲安東營將,閔晉鏞爲尙州營將,兪章煥爲大丘營將,吳致文爲平安中軍,沈昌奎爲咸鏡中軍,同知單李鳳羲,護軍單李昇淵,副護軍單金舜鍾,金鎭璧爲德積僉使,李得蕃爲西生僉使,白昌鎭爲車嶺僉使,李大榮爲豆毛浦萬戶,金聖基爲南桃浦萬戶,趙亨基爲僉知,張德柱爲馬梁僉使,朴履馨爲馬島萬戶,金鉉基爲金甲島萬戶,趙祥獜爲寅火堡萬戶,僉知加設單王道常,文聚井爲恃寨僉使,鄭達倫爲柔遠僉使,申在元爲濟物萬戶,金祉恒爲幕嶺萬戶,文光赫爲金城別將,沈誾之爲順天營將,鄭宅和爲洪州營將,盧翼燁爲晉州營將,李鍾文爲北虞候,李明學爲西水羅萬戶,同知單劉鳳舒,副司果單尹滋畊,金國信爲慶尙中軍,李義鍾爲公忠中軍,吳宗仁爲黃海中軍,南成老爲慶尙右兵虞候,鄭裕健爲波知僉使,同知單李德運,僉知二單李顯榮·金得秀。徐萬淳,以兵批言啓曰,五衛將李顯榮·金得秀·金仁弼·劉鳳舒,景福宮衛將崔明燁,昌德宮衛將李德運,俱以病難供職,呈狀乞遞,竝改差,何如?傳曰,允。
金潤衡·金錫夏爲景福將,金應秋爲昌德將,林以松爲安興僉使,姜晩周爲架山別將,同知單金仁弼,安東營將柳敬魯,尙州營將閔晉鏞,大丘營將兪章煥,平安中軍吳致文,咸鏡中軍沈昌奎,以上今加折衝加資事承傳。李容象爲訓鍊僉正,李尙祿爲魚游澗僉使,康鵬翔爲阿吾地萬戶,金義坤爲森森坡萬戶,李光載爲南材別將,權友容爲五衛將,李元熙爲訓鍊僉正,安養誠爲判官,同知單崔明燁,護軍單李基栽,副護軍柳敬魯·閔晉鏞·兪章煥,以上竝單付。副司果單柳致明,崔永錫爲左捕從,李奎燦爲訓鍊判官,朴厚格爲柔院僉使,同知單金潤衡,副護軍金明根·沈鍩·李羲蓂,以上竝單付。金樂喜爲訓鍊僉正,李儒增爲都摠都事,白采洙爲武兼,同知單金錫夏,李元熙爲宣傳官,尹翼成爲訓鍊判官,呂東冕爲主簿,安養誠爲慶尙左水虞候。徐萬淳,以兵批言啓曰,五衛將權友容,景福宮衛將金潤衡·金錫夏,昌德宮衛將金應秋,俱以病難供職,呈狀乞遞,竝改差,何如?傳曰,允。
李義懋·朴宗默爲五衛將,劉師爀爲景福將,金龍瑞爲昌德將,金箕鍾爲訓鍊主簿,僉知單權友容,李奎燦爲都摠經歷,趙存兢爲訓鍊僉正,李行儉爲主簿,李遠振爲守門將,趙秉一爲訓鍊判官,李容駿爲武兼,金潤衡爲古城僉使,崔命顯爲首陽別將,同知單李義懋,李奎燦爲宣傳官,元柬爲訓鍊判官,趙秉瓚爲部將,趙秉懿爲從浦萬戶,同知單金龍瑞,副司直單宋應龍,副司果趙錫龜·姜必魯,以上竝單付。李承模·金命獜爲五衛將,梁世顯·文衡圭爲景福將,裵興桂爲昌德將,同知單朴宗默,沈宜泳爲都摠經歷,趙羲元·鄭而訥爲訓鍊主簿,洪羲宣爲仁遮外萬戶,同知單劉師爀,李熙遠爲都摠經歷,洪大爀爲都事。徐萬淳,以兵批言啓曰,五衛將李承模·李義懋·朴宗默,景福宮衛將劉師爀·梁世顯·文衡圭,昌德宮衛將金龍瑞·裵興桂,俱以病難供職,呈狀乞遞,竝改差,何如?傳曰,允
又以兵批言啓曰,新除授古城僉使金潤衡,老母今年爲七十歲,無兄弟獨身,法不當遠離赴任,呈狀乞遞。改差,何如?傳曰,允。
金璹爲五衛將,朴聖默爲古城僉使,同知單文衡圭,申觀浩爲宣傳官,趙羲元爲都摠都事,同知單梁世顯,黃處中爲五衛將,扈德亨·宋順復爲景福將,宋秀國·黃琦潤爲武兼,同知單裵興桂,朴昌燁爲景福將,鄭完哲爲昌德將,韓大爀爲訓鍊僉正,張有亨爲主簿,元世勳·李敏敎爲訓鍊副正,吳泰學爲判官,副司果李在翊·李效榮·金龜淳·安季良·徐有璿·尹致誼·權誨·安義錫·朴萬春,以上竝單付。鄭驪源爲宣傳官,金最善爲訓鍊主簿,許稱爲部將,同知單鄭完哲,李溟游爲守門將,李熙廷爲訓鍊主簿,同知單宋順復,金善恒·白春洙·曺栢承·鄭喆東·李鎭永爲武兼,安鍾鎬·成永煥·朴景述·宋益烈爲部將,金明浩·李德裕·申序敎爲守門將,權管秩同仁權管權思獜,舊波知權管趙秉德,乾原權管朴始赫,吾村權管李德臣,大坡兒權管元亨龍,小坡兒權管咸仁赫,於汀灘權管趙國大,安原權管姜宗薰,梁永萬洞權管金聲奎,副司果朴承健·曺衡振·呂東星·李有新·曺炳奎·韓挺虎·李忠求·李命瑞·李度蕃,以上竝單付。
傳于鄭鴻慶曰,守令·邊將初仕人,明日來待。
以檢閱朴齊憲·徐憲淳牌不進罷職傳旨,傳于徐萬淳曰,只推。
以校理李竣祜,副校理徐念淳牌不進罷職傳旨,傳于徐萬淳曰,只推。
徐萬淳,以弘文館言啓曰,校理李竣祜,副校理徐念淳,旣有只推之命,竝卽牌招察任,何如?傳曰,允。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而都目相値,不得設行之意,敢啓。傳曰,知道。
又以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以司僕寺一二提調意啓曰,分養馬故失·瘦瘠·不馴守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
吏曹啓目粘連,觀此京畿監司朴岐壽狀啓,則以爲,安山郡囚推殺獄罪人越獄逃躱跟捕之限,今滿百日,尙未捉得。重囚逃失邑守令,所當依法典罷黜是白乎矣,本郡以昨年慘歉之邑,又當災歲,許多措處,未及就緖,該郡守金原淳,姑許限麥秋仍任事,令該曹,稟處亦爲白有臥乎所,事異常例,自臣曹有不敢遽議,令廟堂,稟處,何如?判付啓,依允。
李恒權,以備邊司言啓曰,卽見吏曹啓目,則枚擧京畿監司朴岐壽狀啓,以爲安山郡重囚逃失過限未捕,所當依法典罷黜,而本郡以荐歉之邑,許多措處,未及就緖,該郡守金原淳,限麥秋仍任事,令該曹,稟處,而事異常例,請令廟堂稟處矣。畿輔荐歉,方議賑事,而該郡亦係災邑,此時遞易,實所當念。依今春龍仁已例,姑許限麥秋仍任,何如?傳曰,允。
上在慶熙宮。停常參·經筵。
李穆淵啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤未肅拜,監察茶時之意,敢啓。傳曰,知道。
金弘根啓曰,右承旨安光直,今日不爲仕進,卽爲牌招,何如?傳曰,允。
李源庚有頉,代以嚴錫履爲假注書。
李鼎叙有頉,代以尹敎成爲假注書。
徐萬淳啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
傳于鄭鴻慶曰,守令·邊將初仕人,再明日待令。
傳于李恒權曰,今二十七日,次對爲之。守令·邊將初仕人,同爲來待。
以右承旨安光直牌不進罷職傳旨,傳于李恒權曰,推考傳旨捧入。
李恒權,以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
上在慶熙宮。停常參·經筵。
鄭鴻慶啓曰,同副承旨徐萬淳,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,張敎根落點。
鄭鴻慶啓曰,左尹朴宗琦,除拜後過三日,不爲出肅,依定式推考警責,仍卽牌招察任,何如?傳曰,允。
傳于張敎根曰,檢校直閣李景在,馳詣徽慶園,奉審摘奸,仍留監祭。
以檢閱朴齊憲·徐憲淳牌不進罷職傳旨,傳于張敎根曰,只推。
張敎根啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
傳于張敎根曰,再明日柑製,通方外爲之,試紙用大好紙,弘文提學,待開門牌招。
張敎根啓曰,延祥詩製述人,旣已抄啓矣。弘文提學朴宗薰,待明朝牌招,以爲出韻科次之地,何如?傳曰,允。
以檢閱朴齊憲·徐憲淳牌不進罷職傳旨,傳于張敎根曰,只推。
張敎根,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
鄭鴻慶,以吏曹言啓曰,廣興倉奉事朴基鎬,今番都政,以繕工監監役,移拜本職矣。監役仕日,已過十五朔之限,事當單付直長,而旣不報來,未及陞付,待後日政,依例陞付,何如?傳曰,允。
李穆淵,以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
上在慶熙宮。停常參·經筵。
進御二錢重人蔘粟米飮,自今日一貼式煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
藥房都提調沈象奎,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
金弘根啓曰,藥房都提調·副提調,持粟米飮來待矣。傳曰,封入。
張敎根啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
又啓曰,弘文提學朴宗薰牌不進推考傳旨,今方捧入,而延祥詩,當爲出韻科次,如是違牌,事甚未安。更爲牌招,何如?傳曰,許遞,前望單子入之。
弘文提學前望單子入之,李止淵落點。
張敎根啓曰,新除授弘文提學李止淵,卽爲牌招,以爲延祥詩出韻科次之地,何如?傳曰,允。
正言玄鎭商啓曰,臣言議風采,本不合於淸朝耳目之任,而待罪北邑,陪箋上來,薇垣除旨,遽降此際。臣感恩怵義,雖不得不章皇出肅,粗伸叩謝之忱,而第臣於本院,已經亞諫,揆以格例,在所當遞,臣何敢晏然於臺次乎?請命遞斥臣職。答曰,依啓。
李穆淵啓曰,卽者吏曹郞廳來言,鎭安縣監趙然明,咸悅縣監金炳斗,昌平縣令權涑,慶山縣令朴宗采,懷仁縣監金啓洽,价川郡守柳相質,彦陽縣監王熙澤,南海縣令沈肇永,中和府使鄭宅善,祥原郡守朴熙聖,靈巖郡守李重榮,憲府雖已署經,諫院則大司諫李元八,司諫李集運,正言洪在喆在外,獻納成遂默未肅拜,正言一員未差,不得署經云,何以爲之,而獻納成遂默,卽爲牌招,何如?傳曰,一司除署經。
張敎根啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公忠監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
以檢閱朴齊憲·徐憲淳牌不進罷職傳旨,傳于張敎根曰,只推。
李恒權,以都摠府言啓曰,今日入直內三廳武兼·禁軍及軍兵等,當爲中日習射技放,而徽慶園忌辰祭齋戒相値,不得擧行之意,敢啓。傳曰,知道。
張敎根,以內醫院都提調意啓曰,提調朴宗薰,今日問安,不爲仕進,卽爲牌招,何如?傳曰,允。
又以承文院都提調意啓曰,請曆齎咨官回便奉來咨文中,有漂民出送事矣。以前頭使行別伸謝悃之意,先通咨文撰出,正書安寶後,定禁軍騎撥下送于灣府,使之入送鳳城,以爲轉致北京,而漂民出送謝恩,一起以無方物磨鍊,順付於進賀兼謝恩使行之意,分付該曹,何如?傳曰,允。
又以禮曹言啓曰,卽接宗廟署所報,則明日柑製試取時,本署官員,俱爲觀光云矣。依定式,以本曹正郞田齊賢假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日柑製試取時,本殿兩官,俱爲觀光云矣。依定式,假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日柑製試取時,本宮官員,俱爲觀光云矣。依定式,假官一員,令吏曹以成均館官員,口傳啓下,以爲代直後赴試之地,何如?傳曰,允。
李穆淵,以義禁府言啓曰,明日柑製通方外爲之時,本府都事,皆爲赴擧,只有武都事一員,本府入直·當直入直·公事回公都事,無以推移。假都事二員,令該曹口傳差出,以爲分排擧行之地,何如?傳曰,允。
上在慶熙宮。停常參·經筵。
李穆淵啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
金弘根啓曰,藥房副提調持粟米飮來待矣。傳曰,封入。
張敎根啓曰,弘文提學李止淵牌不進推考傳旨,今方捧入,而延祥詩當爲出韻科次,如是違牌,事甚未安。更爲牌招,何如?傳曰,允。
又啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
又啓曰,弘文提學李止淵,旣已承牌,藝文提學金學淳,內閣提學洪奭周,竝卽牌招,同參考試,何如?傳曰,允。
傳于張敎根曰,右承旨持此御題,與弘文提學偕往泮宮,試取以來。
李穆淵啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于張敎根曰,奉審閣臣入侍。
以全羅監司徐有榘狀啓,長興等邑人物渰死事,傳于安光直曰,聞甚矜惻,元恤典外,別加顧助,渰死人如有生前身·還布,竝蕩減事,廟堂措辭,分付。
安光直啓曰,臣與弘文提學李止淵,偕往泮宮,柑製儒生試取,則收券爲一千二百七張矣。捧入之意,敢啓。傳曰,知道。
傳于李穆淵曰,試所承旨與在院承旨及入直兵曹堂上,竝試官加差下,使之分考。
傳于安光直曰,科次入侍。
以檢閱朴齊憲·徐憲淳牌不進罷職傳旨,傳于張敎根曰,只推。
李恒權,以兵曹言啓曰,今十二月二十六日未初三刻十四分,立春正月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火,奎章閣·議政府·承政院·漢城府,一體頒火之意,敢啓。傳曰,知道。
癸巳十二月二十六日辰時,上御興政堂。奉審閣臣入侍時,右副承旨張敎根,假注書尹敎成,記注官金聖默,記事官曺雲承,檢校直閣李景在,以次進伏訖。上曰,史官分左右。命閣臣進前。景在進伏奏曰,臣承命馳詣徽慶園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧矣。上曰,史官就座。仍命退,諸臣以次退出。
癸巳十二月二十六日酉時,上御興政堂。柑製科次入侍時,右承旨安光直,假注書嚴錫履,記注官金聖默,記事官曺雲承,弘文提學李止淵,試官右副承旨張敎根,同副承旨李穆淵,兵曹參議洪祐燮,對讀官校理李竣祜,修撰宋持養,待敎金學性,以次進伏訖。穆淵請出開陽門,仍留標信。上命內侍出給。穆淵祗受,使宣傳官出傳。上曰,科次爲之。止淵進前奏曰,俄者下敎,命取十五人,而所取試券,未能滿十五人之數,故只取十張,而又二張則以預差持來矣。上曰,然則取十人,可也。止淵曰,下對讀官讀奏試券。學性進前,讀奏第一券。至半,上曰,書等,可也。止淵奏曰,試券中五張,稍優二張則書正字三下,三張則書草三下,其餘五張則書次上乎?上曰,唯。末券則書以草次上,可也。止淵曰,末二張,書以草次上乎?上曰,唯。止淵書等訖。上命上居首試券,親坼封以下。光直讀奏,以次坼封讀奏。讀至次上沈彝獻祕封,上曰,沈英錫之子乎?何爲書以及第?止淵曰,方有罪名,故如是書之矣。又讀至次上安膺壽祕封,上曰,試所承旨之子乎?止淵曰,然矣。讀至第十券祕封訖,上命書傳敎曰,柑製表居首三下一進士尹穳直赴殿試,之次三下生員李定在直赴會試,之次草三下幼學睦晉錫給二分,幼學李,幼學洪章鉉等,竝給一分,之次次上進士沈彝獻等三人,草次上進士李鶴圭等二人,竝令該曹考例施賞。出傳敎又命書傳敎曰,入格儒生,明日待令。出傳敎命史官就座,仍命下對讀官先退。上曰,玉堂誰也?光直曰,校理李竣祜,修撰宋持養也。上曰,兵曹參議何爲退出?止淵曰,以試官先退矣。命退,諸臣以次退出。
上在慶熙宮。停常參·經筵。
李穆淵啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
鄭鴻慶啓曰,來初一日,輪對日次,而正朝問安相値,頉稟之意,敢啓。傳曰,知道。
李穆淵啓曰,明日正朝望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于李恒權曰,大臣·備局堂上引見,藥房同爲入侍。
傳于鄭鴻慶曰,入格儒生·守令·邊將·初仕人入侍。
備忘記,洪州營將鄭宅和,順天營將沈誾之,晉州營將盧翼燁,恃寨僉使文聚井下直,各長弓一張,長箭一部,片箭一部,筒兒一箇賜給。
金弘根啓曰,假注書嚴錫履,身病猝重,勢難察任,今姑改差,何如?,傳曰,允。
嚴錫履改差,代以李鼎敍爲假注書。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李穆淵曰,只推。
鄭鴻慶,以弘文館言啓曰,新除授副校理李鼎在,修撰洪鍾應,副修撰洪祐順,竝卽牌招察任,何如?傳曰,允。
又以吏曹言啓曰,今此社稷祈穀大祭及正朝祭祭官,當爲磨鍊,而除老病·公頉,實無推移排比之路。依近例,時任玉堂·春坊及司饔院官員·刑官年六十以上人,通融塡差以入,而其中時無職名人員,令該曹口傳付軍職,何如?傳曰,允。
李恒權,以兵曹言啓曰,今此進賀兼謝恩使一行赴燕時,所把驛馬,預爲分定,然後可無窘急之弊。今亦依例知委,而應把驛馬三十二匹內,公忠道五匹,全羅道八匹,慶尙道十三匹,來甲午二月初五日,京中逢點,江原道三匹,咸鏡道三匹,直送安州,來二月初十日逢點事,各道監司處行移,何如?傳曰,允。
又以御營廳言啓曰,本廳千摠李定鉉,身病甚重,勢難察任,改差,何如?傳曰,允。
癸巳十二月二十七日辰時,上御興政堂。大臣·備局堂上引見入侍時,行左承旨李恒權,假注書尹敎成,事變假注書方啓霙,記事官徐憲淳·曺雲承,領議政李相璜,左議政沈象奎,行判中樞府事李羲甲,行戶曹判書趙萬永,行上護軍洪奭周,行大護軍朴周壽,右參贊金箕殷,行大護軍柳相亮,禮曹判書鄭基善,工曹判書李紀淵,行護軍李鐵求,副校理徐念淳,以次進伏訖。上曰,史官分左右。相璜等進前奏曰,今冬之寒,挽近創覩,而數日則雖稍弛,朝氣猶冷,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世孫宮氣度,一向萬康乎?上曰,一樣矣。象奎曰,醫官之入診稍久,湯劑之停止有日,故使醫官待令于閤外矣。令副提調率入診候,何如?上曰,唯。賤臣承命出傳,藥房副提調金弘根,率醫官李亨基·趙宗翊·卞文燮等,趨入進伏。上命入診。亨基等以次診候訖,退伏奏曰,脈候左右三部調均矣。象奎曰,湯劑則姑爲停止,似好云矣。上曰,唯。上曰,副提調率醫官先退。弘根率醫官退出。上曰,次對爲之。相璜曰,卽見江華留守金基常所報,則向劃本府賑資,計口量穀,尙有不足之慮,府倉加分耗米二百五十石,牟還加分耗八十石零,依已例劃下,俾爲補賑之地爲辭矣。本府荐歉,民事方棘,以賑資之不敷,有此請劃。苟可以有裨於接濟,何所靳惜?依所報許令取用,何如?上曰,依爲之。出擧條相璜曰,三內禁軍將,今旣減下矣。聞其朔數未及準十五朔之限云,而此與罷汰有異,使之仍用履歷,似宜矣。且以三內禁軍言之,其番雖罷,其人尙存,則其積仕之久勤,不可使無歸屬,而若與分屬之該番,通同計仕,則主客相妨,亦所當念。限元額陞實間,另以舊三內名色,自作一簿,仍計本仕久勤,區處依前施行之意,分付,何如?上曰,依爲之。出擧條相璜曰,去秋宮享,不陪香祝,先詣享所之差祭諸人,有行遣之命,而月初以飭已施,特蒙宥釋矣。伊時有以同罪,自刑曹發配之人,此亦宜蒙一視之典,故敢此仰達矣。上曰,依爲之。出擧條相璜曰,以牧守之賢否而爲民生之紓困,此實有國安危之所係,在平時猶然,況今諸路告災,憂虞澒洞之時乎?一緩急之失宜,一咷笑之遺察,而袵席溝壑,立判於俄頃,可不懼哉?宸念若恫,恒在元元,而若窮蔀幽隱咨怨寒暑之一一畢達於崇聽,有不敢保必。今欲察齊邑之毁譽,明虞典之黜陟,而苟無察擧之隨其後,則雖循良之吏,不能無縱弛之失。況下此而骫法作非者,顧何所憚畏而知戢乎?今玆民情遑汲,賑事方施,其施措之勤慢,治理之得失,尤不容不察。且西路經勅之後,恐不無滋弊貽疾之端,亦宜有一番按視。近日持斧之臣,雖未可曰擧皆稱職,而得其人則斯擧其職矣。如有剛核公明之人,一一廉訪,摘發長吏之饕虐,鋤去豪右之强橫,不吐茹而別臧否,克盡其責,則其爲肅邦紀而祛民害,所補非細。粵在先朝,屢遣繡衣,採訪民間疾苦,或專畀一路,或間抽數邑,而分命之際,亦未必同時發遣,默運造化,如風雷驚動,以致奸貪屛息,吏民得職。此又臣仰覩於昔日者,臣故曰,國不可無此政。如此之時,尤不可無此政,三司中可合是任人,先爲抄啓以入,何如?上曰,依爲之。出擧條相璜曰,式年試期不遠矣。近來百千萬事,何事不弊,而難矯之弊,莫甚於科擧。奔競成習,而廉義無所顧,奸僞日滋,而法禁無所施,如水益下,莫可挽回,此豈但士習之不古而然哉?正坐主司之臣,不能對揚明命爾。邦典非不謹密,朝飭非不申嚴,而售欺養奸,弊竇百出,遂至於蕩無防限。非曰人人皆然,而轉相因襲,恬不知愧,修飭自好之士,有材不售,鑽刺無恥之類,苟然倖占。本所以樂育人才,儲備需用者,適見其牿喪良心,斁損國綱,每經一番科試,輒失一番人心,爲主司者,苟或念及於此,豈忍爲是哉?今欲爲捄本之政,莫先於擇試官,掄選之善否,在於該曹,此可以臨時奏飭試官,若又有不能精白者,則國有典憲,斷當隨聞科斷。若其應行條式,自有舊典,患不能修明,不患無法,今不必別立新規。最是隨從攔入之弊,不可不先期痛禁。臣嘗記先朝丁巳,大臣以科弊仰奏,下敎若曰,鄕擧不復,餘皆無足言。且置許多條件,先從借飾章甫縫掖之樣者,而須加痛革。上之所以飭勵,下之所以獻議,皆以申嚴照訖之規爲先。照訖,卽不過入門錄名之講,而此而不嚴,則隨從冒赴之類不可禁,隨從不禁,則場內淆雜之弊,不可齊整也。近聞此弊,未有甚於去式,委巷遊手之輩,率多募取,各司皁隷之賤,亦或冒入,紛還蹂躙,荊圍不能容,事之駭歎,莫此爲甚,苟究其弊,皆由於照訖不嚴之致。戊寅新定節目,未幾法綱之解紐,猶復如此,今若無別般擧措,則此飭亦終歸於虛文而止。京而另擇試官,外而嚴飭守令,使之申明講規,毋或如前雜濫。其先事糾檢之規,隨現考勘之式,令禮堂就原節目中,添成條件,稟啓行會,臨時亦爲書揭場屋,俾無冒干憲令重陷罪戾之弊,何如?上曰,依爲之。出擧條相璜曰,今式監初及文東堂初試之請,令道臣設行於營下者,蓋出於省弊之意。文試旣如此,武試亦依此例,令本道·兵營,都聚設試,則可除冗弊,亦合便宜,故敢此仰達矣。上曰,依爲之。出擧條象奎曰,崇儒重道,卽我朝家法,在昔盛際,林樊宿德,翔武踵接,進而裨補治化,退而矜式士趨。此所謂國之元氣,極有關於世敎,而世級漸降,儒敎寢衰,旌招之典,多歸文具,羽儀之美,邈焉無聞。此專由於蒐羅未廣,禮遇未盡而然,如此而何望其野無遺賢,廷有彙征乎?朝家進賢之路,有抄選焉,有道薦焉,苟使道薦博採公擧,名實克副,則抄選儲望,不必他求,而今世人才,雖不如古昔,林下莊修之士,豈曰全無其人乎?特不能誠心搜訪故爾。伏況我世孫邸下,睿質夙就,智思日開,其在早諭敎之道,正須左右正人,則旁招之擧,尤不容少緩,而見今式年在卽,薦啓將徹,爲先另飭諸道道臣,使之無襲近規,式追古制,勿拘前銜生進,必擇經行實踐才德俱備之士,以名登聞,仍令選部,次次拔例收用,隨材展布,則振興儒術,維持世敎。臣竊以謂必賴於此,故敢此仰達矣。上曰,依爲之。出擧條上曰,大臣就座,諸宰奏事。周壽曰,嶺南所在保民司粗一千石,區劃於本道賑資矣。保民穀,卽取耗作錢,刑·漢兩司,逐朔放下者也。今若割用元穀,則兩司朔下之需,無以排比,故自前凡有區劃,不爲擧論於此穀,良有以也。今此所劃保民租,特爲還寢,更令廟堂,換劃他穀,何如?上曰,依爲之。出擧條周壽曰,湖南儲置,以己卯合錄穀用之,而每年用下,殆近萬石,本穀漸至割本盡用無餘,不可不及今變通矣。嶺南之丙寅別置米,湖西之己卯合錄穀,皆因該道儲置之不足,別爲作穀,以備需用者也。今亦依此例,均廳句管中本道所在常賑穀折米二萬三千六百九十一石,軍作米一萬石,添價米三萬石,添價錢一萬八千兩,作米六千石,船儲置米二萬七千石,癸巳貿牟折米三千三百九石,合十萬石,移作儲置穀,名之以癸巳別置米,雖値歉歲,無得停蕩,盡分取耗,以爲年年應用之需,而兩湖儲置,每多加下,或有新結米劃給之弊。今旣如是變通,則新米劃給,永爲防塞,俾正供不至減縮之地,何如?上曰,依爲之。出擧條周壽曰,向因完伯疏,繼有嶺湖大同木,竝許純錢代納之命,恤民曠絶之澤,臣實欽仰攢祝,而第伏念大同,惟正之供也,所重自別,雖値大無之歲,自下不敢遽爾請代,古例卽然。近來則輒請代錢,一年二年,殆同歲課,非但有傷事體,萬有一甚於今年之災荒,將何以加此乎?且三南之民,狃於見聞,幾不知正供之重,是豈細憂也哉?旣非今年創始之事,故雖不得請罪道臣,竊有所目下萬萬悶急者。本廳木儲,不惟苟艱,頒貢給代之後,自多都民之資賴,而今若代錢上下,則亦無由絲身,實所當念處也。臣意則三南中尤甚邑,特許代錢,其餘諸邑,竝以本色上納,使國計民隱,兩得其宜恐好,敢此仰達矣。上曰,所陳自是守經之論,予旣許之,豈可失信於民乎?不允。出擧條上曰,玉堂所懷陳之。念淳曰,無所懷矣。恒權曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,守令·邊將·初仕人及下直營將·邊將·入格儒生入侍。啓霙承命出傳,左副承旨鄭鴻慶,假注書嚴錫履,率金海府使申在健,北靑府使林永洙,中和府使鄭宅善,靈巖郡守李重榮,祥原郡守朴熙聖,价川郡守柳相質,昌平縣令權涑,固城縣令金洛駿,慶山縣令朴宗采,南海縣令沈肇永,歙谷縣令魏煥喆,橫城縣監鄭裕俊,庇仁縣監柳基豐,興德縣監崔允瑾,鎭安縣監趙然明,咸悅縣監金炳斗,懷仁縣監金啓洽,求禮縣監李敎益,彦陽縣監王熙澤,鏡城判官李文欽,白翎僉使元永貞,貞陵參奉金鼎鉉,康陵參奉洪邁燮,章陵參奉李俊英,健陵參奉尹豫鎭,童蒙敎官徐有喬,敦寧參奉鄭琬容,部將安鍾鎬·成永煥·朴景述·宋益烈,以次進伏,坡知僉使鄭裕健,安興僉使林以松,德積僉使金鎭璧,西生僉使李得蕃,車嶺僉使白昌鎭,柔遠僉使鄭達倫,魚游澗僉使李尙祿,西水羅萬戶李明學,從浦萬戶趙秉懿,仁遮外萬戶洪羲宣,豆毛浦萬戶李大榮,南桃浦萬戶金聖基,寅火堡萬戶趙祥麟,馬島萬戶朴履馨,金甲島萬戶金鉉基,濟物萬戶申在元,幕嶺萬戶金祉恒,阿吾地萬戶康鵬翔,洪州營將鄭宅和,晉州營將盧翼燁,順天營將沈誾之,恃寨僉使文聚井,入格儒生進士尹穳,生員李定在,幼學睦晉錫·李·洪章鉉,進士沈彝獻,幼學洪配厚,進士安膺壽·李鶴圭,幼學鄭鶴朝,以次序立階下訖。上曰,吏房承旨進前,守令·吏兵批初仕人履歷。邊將進前,其餘營將·邊將,兵房承旨出去,使之階下擧行。永貞·在健等,以次進伏,奏職姓名。至然明,上曰,誰之子也?鴻慶曰,故承旨趙民和之子也。炳斗等以次進,奏職姓名訖退出,恒權出楹外,宅和等以次立階下,奏職姓名退出。上曰,入格儒生進前。穳等以次奏職姓名訖。鴻慶曰,幼學鄭鶴朝,以身病不得待令矣。上曰,唯。上曰,給分以上先退,賞格人頒賞。鴻慶出楹外擧行,穳等先退,彝獻等以次跪受賞。引儀唱入格儒生四拜,彝獻等行禮訖,次第退出。相璜曰,御將李惟秀,聞有實病,不得入來矣。上曰,唯。上曰,史官就座。命大臣以下先退,仍命退,承史以次退出。
上在慶熙宮。停常參·經筵。
李恒權啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
又啓曰,右承旨安光直,同副承旨李穆淵,今日不爲仕進,竝卽牌招,何如?傳曰,允。
又啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,臣恒權,今日正朝望闕禮習儀進去,下直之意,敢啓。傳曰,知道。
李鼎敍在外,代以兪致崇爲假注書。
兪致崇在外,代以李源庚爲假注書。
傳于鄭鴻慶曰,前平安監司留待。
傳于鄭鴻慶曰,前平安監司入侍。
以右承旨安光直,同副承旨李穆淵牌不進罷職傳旨,傳于鄭鴻慶曰,只推。
以副校理李鼎在牌不進罷職傳旨,傳于張敎根曰,只推。
以執義黃基安,掌令姜繼遇,持平李升坤,獻納成遂默牌不進罷職傳旨,傳于張敎根曰,只推。
以江華留守金基常狀啓,還穀未捧之若是夥多者,言念糴政,萬萬悚懍,惶恐待罪事,傳于張敎根曰,卿其勿待罪事,回諭。
張敎根,以弘文館言啓曰,上番闕直,事甚未安。應敎金鼎集,副應敎金羽根,校理李竣祜·李垿,副校理李鼎在,竝卽牌招,以爲推移入直之地,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而正朝望闕禮習儀相値,不得設行之意,敢啓。傳曰,知道。
又以漢城府言啓曰,朝官年八十,士庶年九十以上人,每歲首依法典陞資事,定式矣。令各該部搜訪報來後,加資人職姓名,別單書入,而奉朝賀金履陽,今年爲八十,旣已資窮,不得循例入錄之意,敢啓。傳曰,知道。
又以濬川司言啓曰,本司都廳御營廳千摠李定鉉改差,代以禁衛營別將許棨差下,使之察任,何如?傳曰,允。
又以摠戎廳言啓曰,本廳諸將官今癸巳年射講居首人,依例別單書入之意,敢啓。傳曰,知道。
又以刑曹言啓曰,今十二月二十七日,大臣·備局堂上引見,藥房同爲入侍時,領議政李相璜所啓,去秋宮享,不陪香祝,先詣享所之差祭諸人,有行遣之命,而月初以飭已施,特蒙宥澤矣。伊時有以同罪,自刑曹發配之人,此亦宜蒙一視之典,故敢此仰達矣。上曰,依爲之事,命下矣。不陪香祝之假引儀朴榮逌,自臣曹定配於全羅道靈巖郡,卽爲放送事,分付道臣之意,敢啓。傳曰,知道。
刑曹啓目粘連,咸悅金之彭獄事,深掘當暑之殮,追檢經旬之屍,縱曰疤損之有著,宜加情法之參究,其曰紅活旣無分寸之可據,其曰折損亦謂束斂之所致,則傷處之緊歇,病祟之眞贗,卽此一條,不無疑眩。治瘟治疸,雜藥妄試,曰踢曰磕,兩檢異辭,其在欽恤之義,恐合傅輕之典,而獄體至重,上裁,何如?判付。啓,依回啓施行爲良如敎。又啓目粘連,鐵原金於仁老味獄事,倡鬪者之毒拳折頰,未必不猛,突入者之忽地踢肩,亦足致傷,三人滾成一塊,莫辨誰踢之偏毒,兩檢雖脗一辭,難執兇身之眞贓。前之曹讞,今此道啓,俱陳惟輕之議,施以次律,何如?判付。啓,依允。又啓目粘連,黃岡趙夢良獄事,乘醉咬鬪,旣幸隣人之挽解,追趕致踢,可見兇身之狠毒。實因明的,詞證詳備,連訊取服,何如?判付。啓,依允。又啓目粘連,平山印光厚獄事,書給手記,殆同春雉之鳴,暗送賂物,反成泥獸之跡。屍雖未檢,明是被殺,渠雖多辯,的是首犯,更加訊推,期於得情,何如?判付。啓,依允。
癸巳十二月二十八日未時,上御興政堂。前平安監司入侍時,左副承旨鄭鴻慶,假注書尹敎成,記事官徐憲淳·曺雲承,前平安監司沈能岳,以次進伏訖。上命前平安監司進前。能岳進伏。上曰,別無弊瘼乎?能岳曰,近來弊瘼許多,營下之府庫蕩渴,道內之還穀虛留,道·帥臣則實無擅便矯捄之道,若非朝家大更張大變通,終至莫可收拾之境矣。上曰,唯。能岳曰,昨年寧邊士人池濟穆·康炳奎等,蒙本道殿郞差擬之承傳,而以無見窠,銓曹尙未擧行矣。當初賞典,旣出酬勸之義,而經年遷就,有非示信之道。且殿郞窠出尙遠,又未知拖到幾時,事久成陳,便不足爲聳動。令廟堂更爲從長稟處,以爲趁卽施行似好,故敢此仰達矣。上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
藥房都提調沈象奎,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝卽仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
金弘根啓曰,行左承旨李恒權,右承旨安光直,今日不爲仕進,竝卽牌招,何如?傳曰,允。
傳于張敎根曰,眞殿正朝茶禮,當親行矣。時原任大臣·閣臣·宗親·儀賓二品以上入參。
張敎根啓曰,校理李竣祜,副校理徐念淳,修撰宋持養,副修撰洪祐順差祭,玉堂上下番俱空,事甚未安。應敎金鼎集,副應敎金羽根,校理李垿,副校理李鼎在,修撰洪鍾應,副修撰鄭德和,竝卽牌招,推移入直,何如?傳曰,允。
李恒權,以都摠府言啓曰,今此動駕時,侍衛·寶劍·守宮,當爲備員,而都摠管金學淳,副摠管金煐,俱有實病,鄭來升在外,朴潤榮差祭,柳和源以訓鍊都監中軍陣上進,許溟·具信喜俱有實故,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。
李恒權啓曰,因都摠府草記,今此動駕時,侍衛·寶劍·守宮,當爲備員,而都摠管金學淳,副摠管金煐俱有實病,鄭來升在外,朴潤榮差祭,柳和源以訓鍊都監中軍陣上進,許溟·具信喜俱有實故,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管朴宗薰,副摠管李志淵·尹行直·金陽淳·李瀅夏·鄭基一·趙運永落點。
吏曹口傳政事,禁府都事韓問裕,繕工奉事鄭天和相換。
兵曹口傳政事,副司果兪象煥·宋奎弼竝單付。
李穆淵啓曰,大司憲宋穉圭,掌令睦仁培,持平李齊松在外,執義黃基安差祭,掌令姜繼遇,持平李升坤牌不進,監察茶時之意,敢啓。傳曰,知道。
以掌令姜繼遇,持平李升坤,獻納成遂默牌不進罷職傳旨,傳于李穆淵曰,只推。
以右承旨安光直牌不進罷職傳旨,傳于李恒權曰,只推。
以應敎金鼎集,副應敎金羽根,校理李竣祜·李垿牌不進罷職傳旨,傳于張敎根曰,只推。
以副校理李鼎在牌不進罷職傳旨,傳于張敎根曰,只推。
張敎根,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以內醫院都提調意啓曰,提調朴宗薰,今日問安不爲仕進,卽爲牌招,何如?傳曰,允。
又以吏曹言啓曰,今此宗廟·永寧殿春享大祭,當爲磨鍊,而侍從極爲苟艱,時任玉堂及春坊塡差之意,敢啓。傳曰,知道。
李恒權,以兵曹言啓曰,來正月初一日,大駕詣昌德宮眞殿,正朝茶禮親行時,隨駕·營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍五哨,訓將率領爲先後廂,禁軍與入直一番爲之,禁將率該營標下軍及外營入直步軍留陣,留營置之。
又以司僕寺一二提調意啓曰,今此正朝眞殿茶禮動駕,與各宮房正朝祭相値,在前如此之時,祭去馬匹,自各宮房有貰用之例。今亦依已例擧行之意,分付,何如?傳曰,允。
又以兵曹言啓曰,來甲午年各處頒給信漢符別單及文宰二品以上武臣蔭官曾經摠管人員章標頒給。別單,修整以入之意,敢啓。傳曰,知道。
又以備邊司言啓曰,卽見公忠監司趙秉鉉狀啓,則以爲,堤川以深峽至殘之邑,稅穀辦納,轉輸爲弊,與丹陽·永春·延豐等邑,無所異同,而大同則雖自戊子,許以代錢,田稅則尙未蒙一視之澤,到今群情之懷鬱向隅,轉益切迫。該縣田稅米,自今癸巳條爲始,特許以純錢代納,永爲定式施行事,請令廟堂稟旨分付矣。田稅法意,本自至嚴,雖大同錢木之邑,未嘗竝及於田稅者,益以正供之尤有所重也。他道之田稅出米而難於轉輸者何限,而堤川則特以隣於永·丹之故,前後道臣之陳請,出於均施之義。然事違經法,且關後弊,有不可遽議闊狹,置之,何如?傳曰,允。
又以備邊司言啓曰,卽見江原監司趙容和所報,則以爲,嶺西諸邑,荐被歉荒,嗣歲種糧,專靠於還穀,而以今當捧之穀,將有絶巡之慮,就北道沿海邑中各穀,限五千石移劃,以爲分排添還一半分紓急之地。外此最窮獨無望資活,顚連在卽者,決不容無賙救之政,而列邑事勢,到底窘詘,實爲悶急,空名帖限三百張,亦爲劃下,以補需用爲辭矣。本道還摠,自來不敷,常年排巡,每患苟艱,而嶺西諸邑,連値歉荒,山菑火畬,一望陳廢,瘠土素貧,無他資業,加以嶺險四塞,貿遷路阻,其所以仰哺也勸耕也,專賴於公穀,而以若常時不能均排之摠,且無道內從便裒益之策。今此轉輸之請,諒出於事勢之不獲已,其在朝家一視之義,宜有隣省交濟之擧,而畿·湖荐災,無望相資,嶺·海移運,更難責出,則只有劃給北穀一條。蓋南關數邑,與嶺東一帶,船路可以朝發夕至,而第聞今年北農,亦未免失稔,且挽近還簿大縮,固無以從優波及,而緩急之勢,較有分數,則雖不能準施所請,亦不可全然防塞。南關久置穀中,各穀三千石,特爲許劃,俾得及時取用,分排添還之地,而其輸致之道,令兩道道臣消詳往復,從長善處,使之各爲啓聞。至若空名帖之請得,雖非公賑之時,曾有爲捄弊許給之本道已例,依所報三百張成送之意,分付該曹,何如?傳曰,允。
又以訓鍊都監言啓曰,今十二月二十九日·三十日年終放砲時,次知將官·將校姓名及兼別破陣等容貌·年歲·器械數爻,竝別單書入之意,敢啓。傳曰,知道。
李穆淵,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
又以義禁府言啓曰,來正月初一日擧動時,本府都事當爲全數進參,而新除授都事韓問裕,以前任寧陵參奉,方在直所,而新參奉,今二十八日受香,未及替直,令該曹口傳相換,以爲分排進參之地,何如?傳曰,允。
義禁府啓目,仁川府使李益秀原情云云。傳旨問目內辭緣,泛稱遲晩,刑推得情,何如?判付。啓,除刑推議處爲良如敎。
癸巳十二月二十九日辰時,上御興政堂。藥房入侍時,都提調沈象奎,副提調金弘根,假注書尹敎成,記事官徐憲淳·曺雲承,待敎金學性,以次進伏訖。上曰,史官分左右。象奎等進前奏曰,霜降稍厚,朝候陰冷,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,俄伏見傳敎下者,來初一日眞殿茶禮,有親行之命矣。展誠寓慕之聖意,臣固欽仰,而近日日氣過冷,如今之時,霜寒甚乖,午則稍勝,朝每如是,觸冒勞動,甚非節宣之宜。更見日氣之如何,臣當以短箚仰請,成命之還寢矣。上曰,大臣就座。命史官就座,仍命退,諸臣以次退出。
上在慶熙宮。停常參·經筵。
大殿·中宮殿,內閣·政院·玉堂·朝廷二品以上·六曹堂上·奉朝賀除夕單子問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂·朝廷二品以上·六曹堂上·奉朝賀單子問安。答曰,知道。
李穆淵啓曰,大司憲宋穉圭,掌令睦仁培,持平李齊松在外,執義黃基安差祭,掌令姜繼遇,持平李升坤呈辭,監察茶時之意,敢啓。傳曰,知道。
張敎根啓曰,明日正朝望闕禮,依例爲之之意,敢啓。傳曰,知道。
李恒權啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
傳于張敎根曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
傳于李穆淵曰,自今日至正月初二日,各司藏牌。
鄭鴻慶啓曰,卽見咸鏡監司權敦仁應資老人開坐事啓本,則前掌令李廷輪,方在被謫蒙放,而混入於應資修啓中,奏御文字,何等審愼,而如是疎忽,事甚未安。原啓本中李廷輪勿施,該道臣從重推考,何如?傳曰,允。
以副應敎金羽根,校理李垿,副校理李鼎在,修撰洪鍾應,副修撰鄭德和牌不進罷職傳旨,傳于張敎根曰,只推。
張敎根,以侍講院言啓曰,輔德宋祥來入直矣,以延慶墓祭官,纔已受香出去,上番闕直,事甚未安。弼善權大肯在外,文學金東健差祭,兼輔德洪穉圭,兼弼善金景善,兼文學趙秉憲,竝卽牌招,推移入直,何如?傳曰,允。
又以成均館大司成意啓曰,每於歲末,圓點準點儒生別單書入事,曾有定式矣,依定式當年條準圓點儒生,別單書入之意,敢啓。傳曰,知道。
鄭鴻慶,以忠勳府言啓曰,本府書寫忠義衛李鍾耆瓜滿代,嫡長忠義衛黃履健差下,依例以假郞廳稱號,何如?傳曰,允。
李恒權,以都摠府言啓曰,都摠管金賢根有實故,朴宗薰本職受由,副摠管鄭基一·李瀅夏·趙運永·尹命圭差祭,李志淵·尹行直·金陽淳俱有實病,只有臣一人,伴直無人,令政院稟旨變通,仍令該曹,以在京無故人,口傳差出,待下批牌招,以爲備員入直之地,何如?傳曰,允。竝許遞。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以備邊司言啓曰,糴法至嚴,凡遇災歲,或以停代陳請,如有欠逋之不能一時準勘,則亦須仰請變通,然後始爲闊狹者,蓋還餉之重,有非自下所敢擅便故也。今此江華留守金基常,以未捧數爻,至煩啓聞者,未嘗非民勢爲然,而苟如是,則毋論停退與某樣變通,何必仰請朝廷乎?若此路一開,來後之弊,將無糴乃已,該守臣從重推考,原啓本還下送,使之準捧後磨勘,何如?傳曰,允。
李穆淵,以義禁府言啓曰,卽接月令醫官金必秀手本,則時囚罪人李益秀素患疝積之症,處冷添劇,肚臍橫亘,食飮全却,目下症形,一時爲急云。罪人病勢如此,則一邊保放,一邊草記,曾有定式矣。李益秀,姑爲保放之意,敢啓。傳曰,知道。
義禁府啓目,粘連向前李益秀亦,洪州稅船,氷泊本境,火起船中,燒穀旣多,則變在無妄,固難責之於地方官是白乎乃,常時不能善飭之失,在所難免,以此照律,何如?判付啓依允。
左議政沈象奎箚曰,伏以,歲籥將新,聖慕冞至,正朝眞殿茶禮親行命下,臣不勝欽頌歎仰,而明日卽正朝,昨則終日下雪,今又自早有風,明日之便爾淸和,斷未可期。且今殘臘迫除,沍寒未弛,朝暮之頃,非凝陰且曀,每凌冽,竟又絶綿連酷,挾纊失溫,日候殊乖,人氣已病,由是而閭閻之間,多有傷沴不淨之患。此時輕移仗衛,夙駕勞動,雖有百靈之呵護,不無一時之觸冒,甚非大聖人愼重節宣之宜,臣方職忝保護,昨於日次,幸蒙召接,略貢憂悶之下忱,退而耿耿,一夜苦遲,輒具短箚,更瀆崇嚴。伏乞深賜鑑諒,特寢成命,千萬顒祝。取進止。答曰,省箚具悉卿懇。所請依施。仍傳于鄭鴻慶曰,此批答,遣史官傳諭。
