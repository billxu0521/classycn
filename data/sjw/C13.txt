上在昌德宮。停常參·經筵。
卯時,日有右珥。辰時,有重暈,內暈有兩珥,上有冠,外暈上有背色,皆內赤外靑。巳午時,日暈。申時,日暈兩珥。
兵曹啓曰,每年正月初五日朝參,例於元朝,本曹取稟,而昨年本曹啓辭,政院本啓,以前後國恤三年內日記,無朝參載錄之事,仰稟,則以知道下批,而伊時本曹,更不取稟,無明白定奪之事,今番□何以爲之乎?敢稟。傳曰,權停。□□謄錄
答院曰,不允。淮陽府使權世經改差事遞差處置事,依啓。司諫李柙遞差事以上內下記草
迎接都監啓曰,儺禮軒架三度習儀時,例爲曳出郊外,而出入之際,非但有破傷之患,前期調發市民,亦甚有弊,依近例勅使入京前一日,早朝出往慕華館,兼行私習儀之意,敢啓。傳曰,知道。以上迎接都監謄錄
上在昌德宮。停常參·經筵。
巳時,日暈。
政院啓曰,卽見遠接使黃海監司聯名成貼狀啓,則去二十九日巳時,勅行到鳳山事,而過三日之後,始爲入來,稽滯莫甚。當該撥將等,査出治罪之意,令備邊司分付兩道監司處,何如?傳曰,允。
兵曹啓曰,統制使申汝哲,病重改差事,旣已定奪於榻前矣。依近例,令備邊司議薦,何如?傳曰,允。
傳曰,大臣·備局堂上,引見。
政院啓曰,在前便殿接見時,領議政,有入侍之時矣。今番則何以爲之乎?敢稟。傳曰,依例爲之。以上備局謄錄
禮曹啓曰,入診時,王世子嘉禮別試及壬子式年監試與文武科初試,竝於今年秋後,擇日擧行,嘉禮規矩額數,則依丁卯年例,而分京外設行,除遠方擧子裹糧往來之弊,式年覆試,則退行於明春事,定奪榻前矣。取考丁卯年別試初試前例,則初場,論賦問篇,終場,策問一道,講經,四書之中,抽栍一書,三經中,自願一經,取六百人。且考分京外前例,初試六百人內,京中則分兩所,各取一百五十人。諸道,則比式年文科初試,各加倍數,參酌分定,京畿四十人,依例添合於京試,其餘二百六十人內,忠淸·全羅道各五十人,慶尙道六十人,原襄·平安道各三十人,黃海·咸鏡道各二十人,以此磨鍊試取矣。今亦依此擧行,何如?傳曰,允。禮曹謄錄
答院曰,依啓。淮陽府使權世經,改差事
藥房都提調以下,入診爲之,而兵曹判書閔鼎重,亦爲請對入侍。以上內下記草
迎接都監啓曰,軍色郞廳兵曹正郞李厚徵,自六七日前,重得傷寒,不得察任,屢度呈狀,願得改差,而不可續續遞改,故使之調理察任矣。今則病勢加重,旬望之內,決無起動之勢云。勅使入京臨迫,軍色諸務,尤爲緊急,李厚徵改差,其代,兵曹正郞李壽曼,差下察任,何如?傳曰,允。
又啓曰,郞廳鄭華齊,昨日政,移拜憲職。凡諸都監都廳啓下之後,則雖或遷轉於臺諫,仍察都監之任,自是規例,都廳鄭華齊,使之依例仍察。勅使入京不遠,都監之事,十分緊急,而都廳鄭華齊,陳疏辭職,不卽肅謝,令政院從速稟處,何如?傳曰,允。以上迎接都監謄錄
上在昌德宮。停常參·經筵。
有政。吏批,行判書金壽恒,以頒敎文製述進,參判洪處亮進,參議李端夏病,都承旨張善瀓進。吏批啓曰,判書金壽恒,以頒敎文製述,承牌詣闕,不得參政,參議李端夏,以病不來,小臣獨政未安,何以爲之,敢稟。傳曰,仍爲之。以上燼餘
以李喜年爲密陽府使,朴贄爲司諫,李敏迪爲禮曹參判,李宇鼎爲兵曹正郞,李柙爲修撰,李殷相爲右尹,崔寬爲兵曹參知,李沃爲兵曹正郞。
傳曰,大臣·備局堂上,引見。
大臣·備局堂上引見時,領議政許積所啓,右議政宋時烈上疏,有榻前定奪之敎,今當稟處矣。疏中第一款,卽必須汲汲料理賑救之策,然後孑遺之民,庶有保活之望云云事也。卽今上下之所講究者,無非賑救之策,而不但臣才智淺短,不能有所區畫。上年設賑之時,則多有錯料誤着之事,而外方則身履目見,必能詳知利病便否,且朝家分付之事,亦不無掣肘難行之弊。故各道監司與守令,商確事情,條陳意見,以備採擇施行之意,行會各道,今已數月,而京畿監司吳挺緯啓本,啓下已久,慶尙監司閔蓍重文報,昨纔來到之外,他道則尙無回答,欲待各道之狀啓畢到,則必有緩不及事之患,隨其所到,參酌刪添,作爲事目,或令依其狀啓施行之意,趁卽分付,何如?上曰,依爲之。
又所啓,右議政宋時烈疏中,第二款,卽災傷踏驗,姑變罷守令之法,又多出踏驗之官令,寬其期限,必使於一吏所主處,抽覈一二栍,其所作奸,一切重究,以杜吏人弄奸·受賂·欺隱之弊云云事也。外方下吏之受賂弄奸,莫甚於踏驗,而以賂免者,皆是豪强富民,其冤枉者,皆是下戶殘氓,誠如疏中所陳。敬差官,廉巡一道於數月之內,其勢固難詳覈,故不問災傷虛實之如何,守令之有形勢者及善治者,則全然不問,亦如疏中所陳,又或厭避之守令,則由此經問圖罷者,有之,甚至不爲檢覈之前,先問當罷之守令於監司而後,爲之,此豈朝家覆審之本意乎?固不可無變通之道,敬差官,則各道,隨其邑之多少差送,或三或四,以爲詳覈之地,宜當,而但罷守令一事,雖有如右所云云之弊。若全無施罰之擧,則守令,尤必不留意於災傷,臣未知何以,則可以善變矣。戶曹判書金壽興曰,在前亦慮踏驗之不實,自本曹抽栍五結號,書給敬差官,抽栍之字,則使不得不踏驗,而此亦中廢矣。今後,則令敬差官,一從漏卜多少,一一書啓,以爲本曹區別輕重,稟處之地,似當矣。上曰,疏中旣有別俟他年之語,今秋災傷事目磨鍊時,敬差官差定之段,則更稟施行。守令則勿令敬差官,直爲罷黜,漏卜多少,一一書啓,以俟朝廷酌處,各面抽栍等事,竝爲添入於事目中,可也。又所啓,第三款,卽大同收米,勿用己酉結,用今年之結,而己酉結,則待稍豐退徵,以保殘民云云事也。己酉結,乃當用於庚戌年者,而因本道啓請,退用於辛亥,故群議,今以變改事目,又退於他年,爲不便,而臣意,則入於己酉實中之民,必有全然失農於辛亥者,責徵己酉實結之米於全然失農之民,不但有乖益下之道,雖欲徵捧,勢有所不行。辛亥收米,則姑用當年之結,少舒民力,己酉結,則退待稍豐,宜當。領中樞府事鄭太和之意,亦與臣同,故曾以此意,陳達於榻前矣。今者大臣之疏,又如此,依此施行,何如?上曰,依爲之。
又所啓,第四款,卽諸道軍保之今年物故者,勿待其代定,除其徵布,別遣御史,明加詳覈,如有以死爲生,以生爲死者,一以軍律從事云云事也。諸色軍保,物故於飢疲者甚多,而朝家曾有歲抄停止之令。旣停歲抄,仍徵番布,則物故者之布,必將備徵於隣族,故査出蕩減事,已有成命,此疏,必出於未及聞知之前者也。至於別遣御史,詳覈虛實,似不可已,而此時亦有此擧,則民間,不知朝家本意,必有騷擾之弊,雖無物故立案者,姑從各邑所報而減布,遣官審覈,則徐待民事稍定何如?上曰,右相之意,亦非必行於今年也。各司奴婢推刷,亦已停止,軍保死亡査覈,姑觀今年農事,待秋更稟,可也。
又所啓,第五款,卽盜賊遍滿,殺掠甚衆,必須急急撫綏安集,無使我民,欣然有望風歆艶之心,然後嚴行捕誅,絶其萌芽云云事也。土賊之患,人所共憂者也。撫綏安集,固是使盜解散之上策,而守令之治盜,亦有緩急之不同,或有厭其推治,畏其後禍,而故縱不治者,或有欲避賞典,而不肯嚴治者,或有希功望賞,而鍛鍊成獄者,其用心雖異,同歸於不奉法,更爲申飭各道監·兵使·守令,先以撫綏安集爲務,而一邊譏捕嚴治,俾無蔓延難圖之弊,何如?上曰,各別申飭,可也。
又所啓,第六款,卽撫綏安集之策,專在守令·監司,必須忠恕剛明,惻怛慈愛者,然後可見其成效,已前如有治績顯然,無拘年限品秩,及推勘眚譴,一切差遣,而如有怠事服己者,一一重究,監司之不能察擧者,亦同其罪云云事也。擇遣監司·守令,專在銓曹,而守令年限,今雖申明法典,其中亦豈無精力尙旺,足以治民者乎?空棄不用,誠爲可惜,而但若開不拘年限之法,則治績表著者,未必擇用,衰耗昏潰者之混參,可慮,至於推勘,則近無見拘於守令擬望之例,而拘於品秩,不得超用者,則有之,所謂眚譴,則銓曹不敢備擬矣。自今或年滿,或秩卑,或方在罷散中之人,果有聲績表著可用者,則令該曹臨時稟啓擇用,似當,而亦不可不申飭銓曹,俾無混參之弊矣。上曰,依爲之。
又所啓,第七款,卽賑政,莫如得實而早爲,必須痛懲外,方虛僞之弊,而外方所請,朝廷,又疾速應副,然後可以有補云云事也。疾速應副事,則臣等,固當着念奉行,而設粥之際,監色,虛張飢民之數,以服其已所設之粥,粒米甚稀,猶不足,則又添以新水之弊,誠如疏中所陳,令賑恤廳申飭各道監司,使之各別檢察,何如?上曰,依爲之。
又所啓,第八款,卽飢民露宿出處,以致殞斃,必須豫作土宇,且具柴燎,使無寒凍之弊云云事也。令賑恤廳分付各道,使之着實擧行,何如?上曰,依爲之。
又所啓,第九款,卽今年貧戶身役田役,十分權減,國用不足,則取諸各衙所儲而用之,諸般冗費,一切除去,惟以僅僅支過爲心,古者遇災,必發內帑之財云云事也。卽今朝家,凡所以除去冗費之色,靡不用極,至於兩慈殿服御供上饌饍等,亦皆減損,而國用猶且蕩竭,不但不足而已。各道民役,事勢如此,不得盡蠲,誠極渴悶。至於內司,則以奴婢身貢,年年減捧之故,所儲雖甚不敷,上年旣有特下木布三十同,添助民役之事,下民之仰感德意,不在多少,誠如疏辭。臣等,亦望今年,亦有特下之擧,而至於京外各衙門,則自賑恤廳逐年取用,罄竭無餘,獨平安監司,有拮据措置之銀布米穀,其數頗優,故賑恤廳,今方取用,此外則司僕寺,不無所儲,徐觀賑恤廳事勢,更稟取用,何如?上曰,依爲之。
又所啓,第十款,卽一經凶儉,風俗頓變,其父母死,而恬不知哭泣,或有全不收屍者,飮酒食肉,極其爛熳,自朝廷申明曉喩,頒示列邑,使未葬者葬之,不服者退服,與之更始,而猶有不葬不服,飮酒食肉者,則嚴行刑法,使知所畏,以明人倫云云事也。飢饉之陷溺人心,沮喪天理,至於此極,誠可寒心。令禮曹一依疏辭,知委各道,着實擧行,何如?上曰,依爲之。
又所啓,第十一款,卽宿衛不可單弱,精抄軍,則以兵養兵,其上番,不當革罷云云事也。此與向日不可不革罷之朝議,不同,而此是宿衛,誠不可單弱,依當初事目,竝令上番,固是慮患之道,而但上年精抄,保米布全未收捧之故,貸用御營廳米,多至累千石,臣未知卽今本廳所儲,可以支放軍餉否也。下問於兵曹判書閔鼎重後,處之宜矣。閔鼎重曰,本廳物力,甚不逮,卽今分半上番之軍,亦患糧餉之不足。今若合數上番,則決無接濟之路,姑待保米上納,知其足不足後,更爲稟處,何如?上曰,依爲之。
大臣·備局堂上引見時,領議政許積所啓,三道大同,今春等收米量減事,曾有特敎,而宣惠廳所儲,十分罄竭,斷無支過之勢,故退與主管諸臣,商量事勢後,更稟之意,陳達於榻前,以三道今年實結及糶米數,比較於一年例用之數,則京畿一年,京廳及本道例用者,元數三萬九千三百五十餘石內,雖計除因凶年權減米五千六十餘石,該用之數,猶至三萬四千二百八十餘石,以辛亥結準捧十二斗之米,不足者,已至一千二百八十餘石,若減每結二斗米,則不足,當爲六千七百八十餘石。湖南,則一年京廳及本道例用者,元數九萬一千九百六十餘石內,雖計除因年凶權減米二萬六千餘石,該用之數,猶至七萬一千九百石,以辛亥結準捧十二斗,則雖有若干餘數,若減每結二斗,則不足者,當爲八千八百餘石。至於湖西,則一年京廳及本道例用者,元數八萬二千七百餘石內,雖計除因年凶權減米一萬八千四十餘石,該用之數,猶至六萬四千二百五十餘石,以辛亥結,雖準捧十斗米,不足者,已至七千七百餘石,若減每結二斗米,則不足,當爲一萬九千二十餘石。此外前後貸用於他衙門,未償蕩滌之外,卽今不得不應償之米,亦至九千二百九十餘石之多,蓋緣當初磨鍊所捧之數,比兩道減二斗,只捧十斗,而連値凶年,蠲減數多故也。該廳事勢,已到無可奈何之至,方有勢將革罷之議,革罷此法,決知其不可,而亦不知所以料理支撐之策。議者,多以爲如不得不減,則宜減一斗,或言與其前頭不能支撐而終至革罷,無寧不減今年之收米云云。此亦出於計窮之言也,而今此量減之敎,旣出於軫念民隱之至意,豈可以事勢之如此,而中止不減乎?無已則有一焉,三道皆有儲置米,所謂儲置,卽捧留各邑,用於進上及各樣雜物貿易之價,又爲計給刷馬等價者也。就其中量宜除出,取來京廳,以爲補用之地,儲置之米,不足於應下之數,則令各其邑,以元穀及各衙門穀物之在本邑者,推移用下,且賑恤廳,以銀貨,先給貢物價於主人,以救其急,換得宣惠廳應下於主人之米,將爲賑救之用者,大約一萬五六千石,前頭又將運來關西米三萬石,賑恤廳,姑勿取去換得之米,關西米三萬石中,亦爲量宜移給,則雖減一二斗之米,或可支用,此則問於賑恤廳堂上而後,處之宜矣。兵曹判書閔鼎重曰,此等米石,不但用於賑救及蠲役之代,將無漸次還充江都及御營廳貸來之米,而民事切迫,收米不可不減,江都等處之米,姑勿還償,則多少間可以移給矣。領議政許積曰,事有緩急,而卽今則蠲役爲急,江都米充償與否,有不暇論。春等收米,則量減斗數,宣惠廳用度,則以此等米,推移繼用,宜當矣。上曰,只減一斗,則所減零星,民豈蒙惠。三道春等收米,每結各減二斗,以爲飢民保存之地,推移支用事,則依所啓施行,而移給之米,則錄以貸下,使之待年還捧,充償江都等處,可也。以上備局謄錄
上在昌德宮。停常參·經筵。
藥房都提調許積,提調鄭知和,副提調張善瀓啓曰,非時之雨,連日不止,伏不審夜來,聖體調攝若何,昨日引接臣僚,酬酢移時,不瑕有添傷之患乎?今日中腕受灸事,曾已定奪矣,時刻,定以巳末,宜當。臣等,不勝憂慮,敢來問安。答曰,知道。
大殿受灸後,政院·玉堂·藥房·二品以上問安。答曰,知道。
大司憲姜栢年,掌令尹堦,持平金奐啓曰。缺以上燼餘
答府曰,統制使申汝哲仍任,淮陽府使柳之發改正事,不允。以上記草
政院啓曰,在前便殿接見時,領議政有入侍之時矣。今番則何以爲之乎?敢稟。傳曰,依爲之。以上備局謄錄
司饔院啓曰,王大妃殿·中宮殿,日下生雉,俱以色變,至於腐臭,使之改備,則所改者,如前不合,此時生雉,實非難得,而莫重御供,如是苟充,旣極痛駭,而日勢太晩,不得已擇其中稍優者,捧入。當該進排官,推考,鷹師掌務,令攸司囚禁治罪,以懲日後怠慢之習,何如?近日本院,啓辭頻數,固知煩瀆爲未安,而係于御供,惶恐敢啓。傳曰,知道。司饔院謄錄
迎接都監啓曰,在前勅使,便殿接見時,或有禮單贈給之禮,而自乙酉以後,停廢,故今亦不爲磨鍊之意,敢啓。傳曰,知道。以上迎接都監謄錄
上在昌德宮。停常參·經筵。
辰時,日暈,暈上有背,色內赤外靑。
藥房都提調許積,提調鄭知和,副提調張善瀓啓曰,伏未審夜來,聖體調攝若何,水刺厭進之症,與昨一樣乎?今日受灸時刻,進定於辰正,宜當。臣等,不勝憂慮,敢來問安。答曰,知道。
大殿受灸後,政院·玉堂問安。答曰,知道。
大殿受灸後,藥房·政院·玉堂·二品以上問安。答曰,知道。以上燼餘
答迎接都監草記曰,其在主人之道,不可無更請之擧,自都監措辭請行。以上記草
迎接都監啓曰,卽刻勅使,到迎恩門,勅書奉安龍亭子後,仍留觀戱矣,敢啓。傳曰,知道。
又啓曰,卽者勅使詣闕之意,敢啓。傳曰,知道。
又啓曰,勅使卽刻來入館所之意,敢啓。傳曰,知道。
又啓曰,今日爲始,各色郞廳,依例直宿之意,敢啓。傳曰,知道。堂上都廳各一員,亦爲直宿
又啓曰,下馬宴,在前以親臨請行,今則自上方在未寧之中,不得親臨,以宰臣請行之意,敢啓。傳曰,知道。
又啓曰,卽者差備譯官來言,大通官等以爲,呈才人留待,有弊,其中擇其善才者二十餘人,姑爲留待,其餘,則竝令放送云。故依其言分付擧行之意,敢啓。傳曰,知道。
又啓曰,卽者差備譯官玄德宇,來傳勅使之言曰,上勅,則有對食惡心之症,副勅,則有脚痛之病,欲見醫官金萬直·李斗應云,而金萬直,則御醫,李應斗,亦是內局針醫,何以爲之乎?敢稟。傳曰,依例,令內局送之。
又啓曰,勅使來入館所之後,使差備譯官等,請行見官禮,則勅使以爲,百官齊到後,告之云。大臣以下,來會入告,則兩勅使,卽爲出座書筵廳,百官,依例行禮之意,敢啓。傳曰,知道。
又啓曰,卽者大通官,使之結棚於開春亭北邊云。故分付擧行之意,敢啓。傳曰,知道。
又啓曰,卽令差備譯官等,以明日下馬宴設行之意,言及,則兩勅使,移時往復相議之後,以爲俺等,自渡江以後,已聞本國飢荒之狀,且於一路,目見人民衣食,無不窮殘,故欲爲除弊,六站宴禮,勿爲設行矣。入京之後,所見一樣,豈有受宴之理乎?自下馬宴七度宴禮,竝勿設行宜當云。在下之道,不可無更請之擧矣,敢啓。傳曰,其在主人之道,不可無更請之擧,自都監措辭請行。
又啓曰,卽者上勅使,覓入碁子,故分付入給之意,敢啓。傳曰,知道。
又啓曰,卽者御醫金萬直,針醫李應斗等,入見勅使,則勅使以爲,今已日暮,明日早朝入來診脈云。故還爲退出之意,敢啓。傳曰,知道。
又啓曰,次通官尹孫,送言于都監曰,京居朴允男·李子龍·李斗允香男等處,欲爲傳書,竝令招來云。卽爲分付,使之來待之意,敢啓。傳曰,知道。
又啓曰,大通官李夢先,覓入善爲彈琴·琵琶·伽倻琴者及唱歌者,故分付入送之意,敢啓。傳曰,知道。
又啓曰,副勅使房守中,禁歌舞,仍令覓入彈□□者,且欲得雙陸云。故卽爲分付入送之意,敢啓。傳曰,知道。以上迎接都監謄錄
上在昌德宮。停常參·經筵。
日出時,日上有戴,長丈餘,色黃。自巳時,太白見於未地。
藥房都提調許積,提調鄭知和,副提調張善瀓啓曰,伏未審夜來,聖候調攝若何?昨日迎勅便殿,勞動玉體,不瑕有添傷之患乎?今日受灸時刻,定以已未,宜當。臣等,終宵憂慮,敢來問安。答曰,知道。
大殿受灸後,政院·玉堂·二品以上問安。答曰,知道。
鄭鑰啓曰,館所問安宰臣。以上燼餘以下缺
答院曰,獻納閔宗道,乘馹上來事,依啓。
答府前啓曰,不允。以上記草
有政。以閔宗道爲獻納,金益炅爲判決事,趙尙槪爲楊口縣監,鄭民獻爲延豐縣監,權讓爲原襄都事。順天府使吳尙,延安府使李敏章,陽川縣監蔡正後,陞號仍授事,啓下,承文正字單睦昌明,辛蕃爲工曹佐郞。
李嵇,以備邊司意啓曰,中江開市,例在於二月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?傳曰,允。
又啓曰,今此頒詔,當有謝恩之擧,勅使今已入京,使臣,令該曹趁卽差出,何如?傳曰,允。以上備局〈謄〉錄
大臣·備局堂上引見入侍時,領議政許積所啓,右議政宋時烈疏中第三款,卽大同收米,勿用己酉結,用今年之結,而己酉結,則待稍豐退徵,以保殘民云云事也。己酉結,乃當用於庚戌年者,而因本道啓請,退用於辛亥,故群議,皆以變改事目,又退於他年,爲不便,而臣意則入於己酉實結之中,民必有全然失農於辛亥者,責徵己酉實結之米於全然失農之民,不但有乖益下之道,雖欲徵捧,勢有所不行。辛亥收米,則姑用當年之結,少舒民力,己酉結,則退待稍豐宜當,領中樞府事鄭太和之意,亦與臣同,故曾以此意,陳達於榻前矣。今者大臣之議,又如此。依此施行,何如?上曰,依爲之。
受灸入侍時,禮判鄭知和所啓,宗廟月令薦新物種中,一種分定於各道者,多矣。最先到者,則薦于宗廟,其餘後至者,則稱以封餘,自本曹花消,已成謬例。常時則宗廟事體重大,不可輕議,而當此民事罔極之日,合有變通之道矣。上曰,薦新各樣物種,限今年只定一道,而擇各物早産之地,專〈定〉可也。以上惠廳謄錄
迎接都監啓曰,大通官李夢先,覓入善唱長歌者二人,故依其言入送之意,敢啓。傳曰,知道。
又啓曰,傳敎矣。今日更令差備譯官等,措辭請行,則兩勅使以爲,本國中外飢荒之狀,旣已目見,故各度宴禮,使之勿設矣。國王,以爲缺然,有此更請之事,今日下馬宴,則必已熟設,當體國王之意受之,而亦難出行宴禮,宴床分入各房,請宴宰臣,亦勿來待,而雖或更請,決不可受之。此後則切勿設行,宜當云矣,敢啓。傳曰,知道。
又啓曰,兩勅使,分付排設鋪陳於南樓上,舞童,亦令待令,故分付擧行之意,敢啓。傳曰,知道。
又啓曰,御醫金萬直·李應斗等,今日入見勅使,則勅使考見曆書,以爲今日不可針灸,明日更爲入來云,故依其言,還爲退出之意,敢啓。傳曰,知道。
又啓曰,次通□□□,欲見京居車應立稱名人,卽令招入,則出給被擄女人其里介書封,使傳於其女禮一處矣。自都監依例坼見,則存問之外,別無他語,故依其言,傳給之意,敢啓。傳曰,知道。
又啓曰,兩勅使與通官,會坐南樓上,招入舞童及樂工,作樂觀舞,敢啓。傳曰,知道。
又啓曰,今日下馬宴,宰臣勿令來待,故臣等進詣館中,傳呈御帖,宴床分入各房之意,敢啓。傳曰,知道。
又啓曰,大通官等,欲見善歌者姜貴善,使之招來,故分付入送之意,敢啓。傳曰,知道。以上迎接都監謄錄
上在昌德宮。停常參·經筵。
藥房都提調許積,提調鄭知和,副提調張善瀓啓曰,春雪支離,日氣沈陰,伏未審夜來,聖體調攝,若何?水刺厭進之候,與昨一樣乎?今日受灸時刻,依前定以巳末,宜當。臣等,區區憂慮,敢來問安。答曰,知道。
大殿,政院·玉堂問安。答曰,知道。
大殿受灸後,政院·玉堂·二品以上·藥房問安。答曰,知道。
傳于孟胄瑞曰,今日受灸時,兵曹判書閔鼎重,亦爲入侍。以上燼餘
受灸入侍時,禮曹判書鄭知和所啓,宗廟月令薦新,五月令大麥米,限今年權減事,定奪於榻前。宣惠廳謄錄
啓曰,今正月初七日,儒生上旬輪次,當爲設行,而春享大祭齋戒相値,不得設行,今月內無故日退行之意,敢啓。傳曰,知道。
又啓曰,今正月初七日,儒生上旬輪次,當爲設行,而春享大祭齋戒相値,不得設行,今月內無故日退行事,曾已入啓矣。政府有故,不得爲之之意,敢啓。傳曰,知道。以上成均館謄錄
迎接都監啓曰,今日乃是空日,別茶啖,依例排入,別雌牛入給之意,敢啓。傳曰,知道。
又以迎接都監意啓曰,大通官李夢先,欲見善歌者吳順白,使之招入,故分付入送之意,敢啓。傳曰,知道。
又以迎接都監意啓曰,大通官李夢先,又令招入善歌者徐守一·呂一立二人,故依其言入送之意,敢啓。傳曰,知道。
又以迎接都監意啓曰,大通官李夢先,出送諺書九封,使傳於南大門外金動一,廣州李生員稱名人,戶曹內貴德,南水門洞李判官,禮賓寺前韓繼一,靑坡張孝信,多坊洞貴賢,洞口內莫男,大通官金大憲,亦爲出送諺書一封,使傳於廣興倉前韓先達稱名人矣。其書封,竝爲坼見,則存問之外,別無他語,故分給各人之意,敢啓。傳曰,知道。
又以迎接都監意啓曰,今朝上勅使,言於差備譯官等曰,願得本國久遠名筆而去,譯官等,措辭防塞,則以爲須以此意,出傳於都監云。臣等,以我國,本無久遠流傳之名筆,勢難應副爲答,則勅使,又以果無久遠名筆,則願得吳判書所書,而卽今朝士中,亦必有善寫之人,書於帖冊,而各書軒號,仍着圖書以給云。此則在前,亦有書給之規,終難防塞。令政院,依前例抄擇宰臣朝士中善寫之人,書給,而所謂吳判書,似是故判書吳竣,問于其家,似有平日所書,則若干張,取來入給,何如?傳曰,允。
又以迎接都監意啓曰,御醫金萬直·李應斗,入見勅使,則上使中腕·膻中兩處,各灸七壯,副勅使,則三里絶骨,施鍼,而此後欲爲連續針灸云矣,敢啓。傳曰,知道。以上迎接都監謄錄
上在昌德宮。停常參·經筵。
下直,安山郡守李俊岳。巳時,太白見於未地。夜一更二更,月暈。
藥房都提調許積,提調鄭知和,副提調張善瀓啓曰,陰雲捲盡,寒氣猝緊,伏未審夜來,聖體調攝,若何?連日受灸之後得無有煩熱之候乎?今日受灸時刻,依前定以巳末,宜當。臣等,不任憂慮,敢來問安。答曰,知道。
大殿受灸後,藥房·政院·玉堂·二品以上問安。答曰,知道。
張善瀓啓曰,戶·兵判,當有定奪之事,來詣請對矣。傳曰,引見。以上燼餘
有政。
以金世翊爲柒谷府使,鄭維岳爲兵曹正郞,李寅煥爲司書,鄭載厚爲泰安郡守,李夏鎭爲海州判官,權世經爲杆城郡守,金允基爲引儀,崔壽徵爲引儀,吳得天爲監察,趙嗣迪爲典牲奉事,金雲長爲驪州牧使,李翊相爲承旨。
李嵇啓曰,宰臣副護軍成釴,館所問安進去下直。答曰,知道。
又啓曰,宰臣副護軍成釴,馳進館所問安,則答以每遣宰臣下問,不勝感激。俺等,無事支過,而且聞國王連日受灸云,此時體候,若何?宰臣答云,上候連日受灸,而尙今彌留,朝廷憂悶云矣,敢啓。傳曰,知道。
李嵇,以漢城府意啓曰,卽接南部主簿金應聲牒報,則望遠亭江邊石,大中小三箇,今月初二日,移在他處,初七日始爲手本,初八日主簿親更看審,則果如所報云。京城十里之地,有此變異之事,所當卽爲牒報,以爲入所聞之地,而過五日後,始爲手本於當部,部官之牒報,又在於三日之後,事極駭異。望遠亭契下人,則自本府治罪,當該部官,亦難免遲緩之失,姑先推考,何如?傳曰,允。
又以迎接都監意啓曰,昨日夕大通官,以勅使之意,分付曰,卽今日晷甚短,三時飯俸物膳,以兩時磨鍊入給,朝茶啖,午間排入,別茶啖,則夕後排入云。故依其言分付擧行之意,敢啓。傳曰,知道。
又啓曰,卽刻勅使分付,別雌牛使之入送,而今日乃是空日,依其言入給之意,敢啓。傳曰,知道。
又啓曰,卽者勅使分付,使之排設於南樓上,呈才人等,趁早整待云,依其言分付之意,敢啓。傳曰,知道。
又啓曰,勅使及大通官等分付,善解三國誌者,金永澤·柳承漢二人招入云,故分付入送之意,敢啓。傳曰,知道。
又啓曰,大通官,以上勅使分付,諺譯西漢演義一帙,使之覓入,故分付入送之意,敢啓。傳曰,知道。
又啓曰,今日朝茶啖,午間入給云。故今始排入之意,敢啓。傳曰,知道。
又啓曰,卽者兩勅,與通官等,會坐于南樓上,才人及樂工等,使之招入,皆方觀戱矣,敢啓。傳曰,知道。
又啓曰,今日空日,別茶啖,夕後入給之故,今始排入之意,敢啓。傳曰,知道。以上燼餘
上在昌德宮。停常參·經筵。
辰巳時,日有重暈,內暈有兩珥,暈上有冠。午未時,日暈。申時,日暈兩珥,暈上有冠,冠上有戴色,皆內赤外靑,白氣出自兩珥,長二三尺許,移時乃滅。以上日記
答藥房啓辭曰,知道。今日受灸爲之。
答吏曹判書金壽恒箚曰,省箚具悉卿懇。當令副貳之官,處決,卿其勿辭察職。
答院曰,不分年月,一竝仍任,未曉其意也。不允。移換京外職守令,令該曹一竝仍任事。
答府曰,令本道明白更査啓聞後處之。推考事,依啓。三南善賑別備頂玉者,其中表著者,一二人外,竝改正事,推考,則御營大將事。內下記草
迎接都監啓曰,今日空日,別雌牛依例入給,別茶啖,則夕後排入之意,敢啓。傳曰,知道。
又啓曰,卽者御醫金萬直·李應斗等,入見勅使鍼灸後,以上命傳言於勅使曰,醫等往來鍼灸,事不專一,今後勿爲來參於內局,往待於館所,使之專委救療云,則勅使,使差備譯官,送言於臣等曰,俺等,初患,元非緊急之病,而上候未寧,連日受灸之時,御醫何可爲俺等之病,專委來見乎?俺等之心,則往來鍼灸,事甚便當,都監,須以此意啓達云矣,敢啓。傳曰,知道。
又啓曰,勅使,將於十一日,欲爲往見三田渡碑閣事,則臣壽興,旣已啓達於榻前矣。出往時,軍威軍一百名,使之隨後,而臣等,使差備譯官等,言於大通官,措辭開諭,終不回聽,不得已分付京畿,依此數,洞發待候之意,敢啓。傳曰,知道。
又啓曰,兩勅使登棚觀望後,還爲下來,各入其方矣,敢啓。傳曰,知道。迎接都監謄錄
又啓曰,卽見京畿監司狀啓,則勅使飯奉一事,何以與榻前定奪,不同耶?問于都監以啓事,傳敎矣。臣壽興,請對入侍,未及退來之前,都監,不知定奪之事,循例分付於京畿,而臣退來之後,卽又招致京畿營吏,更爲分付,勅使以下至頭目,則都監,搬運諸具出往,依其言只設飯奉,譯官及各差備以下,令本道供飯矣。觀此狀啓,則似是自都監,初巡分付後馳啓者也。其中都監堂上以下,配屬下人支供,則不但狀啓所陳如此,今年形勢,異於前日,自持飯往來事,分付,而至於碑閣,發遣備邊司郞廳摘奸,則別無大段傷處,而四面墻垣,幾盡破毁云。故卽已分付京畿,使之明日內某條修築,亦自都監,推捉繕工各衙門泥匠,多數出送,以爲赴役之地,所謂姑以把子精補云者,亦必不知此等料理而然矣,敢啓。傳曰,知道。以上迎接謄錄
上在昌德宮。停常參·經筵
巳時,太白見於未地。
藥房都提調許積,提調鄭知和,副提調張善瀓啓曰,春雪又下,日氣沈陰,伏未審夜來,聖體調攝,若何?今日受灸時刻,依前定以巳末,宜當。臣等,區區憂慮,敢來問安。答曰,知道。今日受灸,停止可也。
大殿,政院·玉堂問安。答曰,知道。
李翊相啓曰,宰臣昌城君泌,館所問安進去下直。傳曰,知道。
鄭鑰啓曰,昌城君泌,馳進館所問安,則答以俺等,國王德分,無事支過,缺自上連日受灸,此時上候,若何?宰臣,以尙未平復,爲答云矣,敢啓。傳曰,知道。
答府曰,依啓。臺諫出仕事,大司憲姜栢年出仕,司諫朴贄,正言任相元遞差事
答吏曹草記曰,依回啓施行爲乎矣。御史書啓,若無文書見捉之事,則不得拿問,已有定奪之事,而今此慶尙道御史回啓,則南海縣監任湜,令攸司稟處云。殊無申明奉行之意,當該堂上郞廳,從重推考。任湜乙良,罷黜,令本道査覈啓聞後,處矣。相當賞典,前例相考稟處以上內下記草
鄭錀,以禮曹意啓曰,月令宗廟薦新各種別單中,松茸·靑魚兩種,仍與權減,依榻前定奪,改付標以入之意,敢啓。傳曰,知道。
孟胄瑞,以兵曹言啓曰,在前勅使,出往三田渡時,傳語軍士,十里內,則以都監砲手排立,十里外,則以京畿軍士排立,以成前例矣。此時京畿軍士,非但飢凍可慮,村氓亦甚迷劣,奔走傳語之際,恐有失次遲滯之弊,今番則十里內外,專以都監軍士,似當量宜排立,大臣之意如此,敢啓。傳曰,知道。以上燼餘
迎接都監啓曰,今日乃是空日,別雌牛依例入給,別茶啖,則夕後排入之意,敢啓。傳曰,知道。
又啓曰,卽者大通官等,招致差備譯官玄德宇等,以勅使之意,傳言曰,回還時一路各站,除茶啖,亦依上來時例,只設夕茶啖,而義州宴禮,則不當減除,爲慮餞慰使往來之弊,亦勿設行,茶啖,則未及越江之前,雖留累日,朝夕茶啖,竝皆依例擧行云。勅使之意,雖出於除弊,在我之道,不可無措辭請行之擧,何以爲之乎?敢啓。傳曰,知道。措辭以請,可也。
又啓曰,次通官尹孫,欲寫付壁書,寫字官三人,使之招入,故分付入送之意,敢啓。傳曰,知道。
又啓曰,勅使,明日三田渡出往,軍令,以初吹未明,二吹平明,三吹日出,書出矣,敢啓。傳曰,知道。
又啓曰,明日勅使,出往三田渡時,臣慶億,與都廳李夏,軍色郞廳李壽曼,依前例以戎服隨行,盤膳色·米糆色·雜物色·郞廳各一員,以飯奉檢飭事,先爲出往矣,敢啓。傳曰,知道。
又啓曰,自前勅使,或出往他處,還入館所,則都監郞廳,以上命問安之後,馳告政院,載在謄錄,明日勅使三田渡往來之後,依此擧行乎?敢稟。傳曰,依例爲之。
又啓曰,勅使明日出往三田渡時,前導節鉞陪十二人,吹打手二十四名,軍牢八名,房守別監二名,中禁二名帶去矣,敢啓。傳曰,知道。
又啓曰,明日勅使,出往三田渡時,大通官二員,次通官二員,兩勅使家丁各四名,小通事各三名,大通官·次通官·小通事各二名,隨往矣,敢啓。傳曰,知道。
又啓曰,大通官等,使之招入靑坡居張孝信,依其言入送之意,敢啓。傳曰,知道。
又啓曰,臣等,進詣西宴廳,令差備譯官等,以一路各站,餞慰宴請行之意,言於大通官,措辭以請,則勅使以爲,俺等,以皇帝近侍之人,出來,故皇帝,下敎於俺等,本國人心之,如何?百姓生理,使之詳察以來矣。及到義州,備聞本國凶荒之狀,目前〈使〉喚之輩,亦皆有飢寒之色,故各站宴禮,竝令勿設,此實仰體皇帝之意,欲爲除弊也。國王如是繾綣之意,雖極感激,各站宴禮,決不可受。此後則切勿更請云。今雖更請,必不回聽,卽爲分付各道,依此擧行,何如。傳曰,允。
兵曹啓曰,在前勅使,出往三田渡時,傳語軍士,十里內則以都監砲手排立,十里外則以京畿軍士排立,已成前例矣。此時京畿軍士,非但飢凍可慮,村氓亦甚迷劣,奔走傳語之際,恐有失次遲滯之弊。今番則十里內外,專以都監軍士,似當量宜排立,大臣之意如此,敢啓。傳曰,知道。
迎接都監啓曰,大通官等,招入張孝信,米四石,銀子十兩,給送云矣,敢啓。傳曰,知道。以上迎接謄錄
上在昌德宮。停常參·經筵。
巳時,日暈兩珥,太白見於未地。申時,白雲如氣,起自坤方,直指巽方,長可數十丈,廣尺許,漸進東方,良久乃滅。夜一更,月暈。二更,月暈,蒼白氣一道,起自西方天際,橫貫暈北邊及北斗魁中,直指東方,長數十餘丈,廣尺餘,漸進北方,移時乃滅,流星出北河星上,入乾方淡雲中,狀如鉢,尾長四五尺許,色赤。自三更至五更,月暈。
下直,彌串僉使金得鎰,所斤僉使鄭之相,蛇梁萬戶。缺
藥房都提調許積,提調鄭知和,副提調張善瀓啓曰,缺後寒緊,伏未審聖體,若何?連日受灸之餘,得無有煩熱之候乎?臣等,區區憂慮,敢來問安。答曰,知道。別無加減矣。
鄭錀啓曰,小臣,館所問安進去下直。傳曰,知道。
又啓曰,小臣馳進館所問安,則答以俺等,國王德分,無事支宿,而每遣近侍下問,不勝感激,不知所達云矣。傳曰,知道。
李嵇啓曰,吏曹郞廳來言,臺諫有闕,政事何以爲之?敢稟。以上燼餘
迎接都監啓曰,卽者大通官,言于差備譯官曰,勅使,十五日當爲回程,牌文豫爲整待云。勅使三田渡往來後,自都監依例請留之意,敢啓。傳曰,知道。
又以迎接都監言啓曰,卽刻勅使,三田渡出往之意,敢啓。傳曰,知道。
又以迎接都監言啓曰,在前餞慰宴勿設之時,別遣問安使於開城府·平壤·義州等處矣。今番亦當依此擧行,令政院稟處,何如?傳曰,知道。
又以迎接都監言啓曰,今日乃是空日,別雌牛,當爲入給,而勅使出往三田渡,故姑不入給矣。勅使還來後,夕時飯奉,當爲熟設,別雌牛,依例入給,而別茶啖,亦爲依前排入之意,敢啓。傳曰,知道。
又以迎接都監言啓曰,卽刻勅使,還入館所之意,敢啓。傳曰,知道。
上在昌德宮。停常參·經筵。
辰時,日暈兩珥。巳時,日有重暈,內暈有兩珥,暈上有背色,內赤外靑,白氣一道如虹,出自右珥,透迤指北,長可十餘丈,廣尺許,良久乃滅。午時未時,日暈右珥。申時,日暈兩珥,白氣出自兩珥,長各二三丈,廣各尺餘,良久乃滅。夜一更,月暈,白氣一道如氣,起自南方,直指艮方,長竟天,廣尺許,良久乃滅,有霧氣。四更,月暈。
下直,仇寧萬戶張景善,天城萬戶李善行。
藥房提調鄭知和,副提調張善澂啓曰,伏不審夜來,聖體調攝,若何?缺三字處,今則何如?臣等,不任憂慮,敢來問安。答曰,知道。證候,已言于醫官矣。今後勿爲逐日問安。
李枝茂啓曰,宰臣靈陽君翼俊,館所問安進去下直。傳曰,知道。
又啓曰,宰臣靈陽君翼俊,馳進館所問安,則答以俺等,國王德分,無事經過,而每遣宰臣下問,不勝感激云矣。傳曰,知道。
孟胄瑞啓曰,小臣,請留事,館所進去下直。傳曰,知道。
又啓曰,委遣近臣請留,而回程之日,已定,不得聽從云矣。傳曰,依例更爲請留。
張善瀓啓曰,戶曹判書金壽興,有停當事,來詣請對云矣。傳曰,引見。
大司憲姜栢年啓曰,凡臺體如有論啓。以下缺以上燼餘
傳曰,今下弓矢,仇寧萬戶張景善處,給送。
答迎接〈都監〉草記曰,依例更爲請留。
答戶曹粘目曰,依允。一年之稅,不過四同之木綿,而只減其半,殊甚零星,限今年全減可也。以上內下記草
迎接都監啓曰,今日乃是空日,別雌牛,依例入給,而別茶啖,亦於夕後排入之意,敢啓。傳曰,知道。
又以迎接都監言啓〈曰〉,大通官等分付,牌文從速書入之故,依其言書入,路程記,亦爲書入之意,敢啓。傳曰,知道。
又以迎接都監言啓曰,兩勅使,會坐于南樓上,招入角抵人一百名,觀角抵之戱矣,敢啓。傳曰,知道。
又以迎接都監言啓曰,卽者勅使回程牌文,以十五日辰時書出,路程記,亦爲書出,而金川,以宿站磨鍊,故令差備譯官等,言于大通官,措辭開諭於勅使,則勅使以爲平山之於松都,相距最遠。上來時,亦甚勞困,可合觀獵之處,無如金川,俺等朝夕飯之外,別無貽弊之事,不可不止宿,頓無動聽之意云。在前庚戌年出來勅使回還時,金川,亦以宿站磨鍊,而行到松都,因伴臣多般開諭,不爲止宿矣。今亦所當更爲觀勢開喩,而終若不聽,則計其日字,發程第十八日,當到義州矣,敢啓。傳曰,知道。
又以迎接都監言啓曰,勅使罷角抵之戱,還入各房之意,敢啓。傳曰,知道。
政院啓曰,臣進去館所請留,則以爲遣近侍請留,不勝感激,而旣定發程之日,今不可進退云矣,敢啓。傳曰,更爲依例請留。
又以迎接都監言啓曰,副勅使,責入女人錦段衣裳,使中禁通引等,衣着以舞,與上勅使會觀云矣,敢啓。傳曰,知道。
又以迎接都監言啓曰,觀此狀啓,則勅使到碑閣之後,別雌牛責入,而去毛匠,柴炭等物,未及整齊,趁未入送,勅使催入都監飯奉,宰殺牛段,勿令熟設,頗有不平之意是如爲白有臥乎所,別雌牛及柴炭等物,多數待令事,自都監分付,不啻丁寧,而不爲豫先整待,勅使催促之後,始爲入送,終至於勿令熟設,其在接待之道,誠極埋沒哛不喩,伴臣,旣以府尹,難免其罪,不可不啓聞之意,言於勅使,則毋論罪之輕重,終不可置而不論,上項廣州府尹李東稷罪狀,令廟堂稟處,何如?傳曰,知道。
迎接都監郞廳,以領議政意啓曰,臣來詣館所,使差備譯官,以承命請留之意,言於大通官,傳言於勅使,則勅使,答以俺等歸意忙迫,定欲以十五日發行,故都監及承旨,連次請留,而不得承命矣。今又別遣大臣,有此懇請,不敢終守初意,當留一日,十六日定爲發行云矣,敢啓。傳曰,知道。
又以迎接都監言啓曰,卽者領議政來詣館所,措辭請留,則勅使答以俺等,歸意忙迫,定欲以十五日發行,故都監及承旨,請留而不得承命矣,今又別遣大臣,有此懇請,不敢終守初意,當留一日,十六日定爲發行云矣,敢啓。傳曰,知道。迎接謄錄
上在昌德宮。停常參·經筵。
辰時,日暈兩珥。巳時午時,日暈。
仁憲王后忌辰齋戒。
李枝茂啓曰,小臣,館所問安進去下直。傳曰,知道。
又啓曰,小臣馳進館所問安,則答以俺等,國王德分,無事止宿,不勝感激,不知所達云矣,敢啓。傳曰,知道。
孟胄瑞啓曰,備邊司郞廳來言,今日賓廳坐起日次,而非但國忌齋戒,領議政,身有所患,亦無時急定奪之事,不得開坐云矣,敢啓。傳曰,知道。
掌令鄭華齊啓曰,昨者諸僚引避退待,臣當處置,而第長官避辭中,所謂內乘柳潝,卽臣妻同生兄也,旣有應避之嫌,何敢晏然處置乎?請命遞斥臣職。答曰,勿辭。
孟胄瑞啓曰,鄭華齊,再啓煩瀆,退待物論矣。傳曰,知道。
李翊相啓曰,臺諫出仕事,命下矣。闕門已閉,明日待開門命招之意,敢啓。傳曰,知道。
李枝茂,以迎接都監意啓曰,今日乃是空日,別雌牛依例入給,而別茶啖,則夕後排入之意,敢啓。傳曰,知道。以上燼餘
答玉堂箚曰,依啓。大司憲姜栢年,掌令鄭華齊出仕。持平尹堦·金奐遞差事以上內下記草
迎接都監啓曰,今日乃是空日,別雌牛依例入給,而別茶啖,則夕後排入之意,敢啓。傳曰,知道。
又以迎接都監言啓曰,大通官言內,勅使以下,都給禮單,今日使之入給,故依其言入給之意,敢啓。傳曰,知道。
又啓曰,大通官等分付,禮單馬,亦於今日入給云,故分付該司,依其言擧行矣,敢啓。傳曰,知道。
又啓曰,副勅使,登棚觀望矣,敢啓。傳曰,知道。
又啓曰,都給禮單入給,則大通官等以爲,白綿紙·綿紬·白木等物,間間不好,更加精擇,明日入給云,其意所在,不難知矣。當爲改擇入給,而禮單馬,亦皆點退,無一匹擇執,誠爲可慮矣,敢啓。傳曰,知道。
又啓曰,正月十五日,乃是中國上元節日。與常日不同,勅使留館之日,似當有別饌供饋之事,而考見謄錄,則勅使留館日,經過此日,無見出處,路中或値此日,而亦無別例設饌之擧,今則何以爲之乎?敢啓。傳曰,明日有便殿接見之事,依前勿爲擧行,可也。
又以迎接都監言啓曰,御醫金萬直·李應斗等,入見勅使,則上副使,竝爲施灸,而上使,則又有淋疾,使金萬直命藥,故木通·車前子·地膚子三種,作一貼,使之煎服,而名之曰,木通湯云。依此劑給之意,分付該司矣,敢啓。傳曰,知道。
又以迎接都監言啓曰,臣等,進詣西宴廳,以上命依例請留,則勅使以爲,俺等入來,今已累日,若於十五日回程,則留館已滿十日,歸意亦急,勢難加留云矣,敢啓。傳曰,依例更爲請留。以上迎接謄錄
上在昌德宮。停常參·經筵。
巳時,太白見於未地。申時,日暈。夜一更,月暈,黑雲一道如氣,起自坤方,直指巽方,長竟天,廣尺許,漸進東方,良久乃滅。自二更至五更,月暈。
仁憲王后忌辰。
藥房都提調許積,提調鄭知和,副提調張善瀓啓曰,伏未審數日內,聖體調攝,若何,灸瘡痛處,尙無差減之勢乎?臣等,區區憂慮,敢來問安。答曰,知道。入診爲之,可也。
李枝茂啓曰,宰臣海寧君伋,館所問安進去下直。傳曰,知道。
又啓曰,宰臣海寧君伋,馳進館所問安,則答以俺等,國王德分,無事經過,每遣宰臣下問,不勝感激,不知所達云矣,敢啓。傳曰,知道。
李嵇啓曰,大司憲姜栢年,牌不進矣。傳曰,知道。
李翊相,以吏曹意啓曰,廣州府尹有闕,依近例,令備邊司議薦,何如?傳曰,允。
李枝茂,以迎接都監意啓曰,今日乃是空日,別雌牛,依例入給,而別茶啖,則夕後排入之意,敢啓。傳曰,知道。以上燼餘
答迎接都監草記曰,都監,卽爲措辭以答乎?兩勅使,禮單銀各一百還給,以助賑活飢民事
答迎接〈都監〉草〈記〉曰,待客之道,不可不送鍼醫,李應斗,使之隨往義州。以上內下記草
又以迎接都監言啓曰,上副使,求得角弓各二張,使軍器寺入給,則勅使以爲此,是短角弓,必欲得長角弓云。軍器寺,則本無長角弓,在前如此之時,內弓房長角弓,啓稟入給,今則何以爲之乎?傳曰,弓房所儲,受去以給。
又以迎接都監言啓曰,卽者副使,登棚觀望矣,敢啓。傳曰,知道。
又以迎接都監言啓曰,卽者大通官李夢善,言於差備譯官等曰,兩勅使相議,欲於明日施鍼後,詣闕云矣,敢啓。傳曰,知道。
又以迎接都監言啓曰,勅使以下,都給禮單,今日僅得無事入給,而禮單馬,則今方擇執矣,敢啓。傳曰,知道。
又以迎接都監言啓曰,卽者兩勅使,同坐,招差備譯官玄德宇等,上副使禮單銀子,各一百兩,出給曰,俺等,目見本國飢荒,民事切急之狀,雖知此銀,不足有補於救活飢民,而且在俺等之情,不可無補助之事,須以此意,傳于都監云矣,敢啓。答辭見上傳曰,今已晩矣。自都監勿爲致謝。
又以迎接都監言啓曰,朝者,差備譯官玄德宇等,來言於臣等曰,大通官李夢善以爲,勅使,當於明日施灸後,詣闕云,而只謂此非勅使之言,乃夢善私語之故,啓辭中所謂欲於明日施灸後詣闕云者,夢善,以爲非出於勅使之明白分付,而啓辭措語,不能詳備,致勤聖敎,不勝惶恐,敢啓。傳曰,此是密言之事,何如是泛然傳通乎?差備譯官所爲,殊甚痛駭,竝姑先從重推考,都監亦不詳察以啓,事甚疏漏矣。
又以迎接都監言啓曰,兩勅使禮單馬各二匹,累次點退,纔已擇執矣,敢啓。傳曰,知道。
又以迎接都監言啓曰,御醫金萬直·李應斗等,入見勅使,兩勅使,竝爲施灸,明日望日之故,不當施灸之意,言及而退出矣,敢啓。傳曰,知道。
又以迎都監言啓曰,卽者臣等,進詣館所,使差備譯官等,以上命傳于大通官等,使之措辭致謝於勅使,且致還領所送銀子之意,則勅使以爲,本國飢荒之狀,俺等備細目見,非不知此銀,乃是定式禮贈,而冀補賑資,已爲除出以送,今雖有命,不可還受。此後則須勿更請云,而大通官李夢善,密言於玄德宇等曰,自都監雖已措辭致謝,明日似當有自上別遣中使,更爲致謝,請還其銀之擧云矣,敢啓。傳曰,知道。
又以迎接都監言啓曰,勅使,使大通官分付,以爲回還時,欲帶醫官以去,而御醫則自都監,啓請有弊,遠接使所帶救療醫官,使之各別擇定云,以此分付該司,何如?答辭見上
又以迎接都監言啓曰,傳敎矣。勅使出送禮單銀子,俾補於賑民之資云。其意實非偶然,而使之言于都監之意,亦必欲上達,似當以上命,措辭致謝,請還其銀,故臣等,不敢徑先送言于勅使,姑以勅使有此軫念規外之擧,事極感激。卽爲啓達之意,先爲言及于大通官,而姑待啓辭發落,未及擧行矣,今承上敎,臣等,卽爲進詣館所,以上命措辭致謝之意,敢啓。傳曰,知道。以上迎接謄錄
上在昌德宮。停常參·經筵。
昧爽,黃赤雲一道如氣,起自東方天際,直指天中,廣尺餘,又黑雲一道,起自西方,直指東方,與赤雲氣相連,漸進東方,而赤雲氣,便成黑雲,良久乃滅。夜一更二更,月暈。四更五更,月暈。
下直,仁同府使尹聖擧,防踏僉使具翧,丑山萬戶朴忠望,知世浦萬戶鄭二龍。
孟胄瑞啓曰,小臣,館所問安進去下直。傳曰,知道。又啓曰小臣,馳進館所問安,則答以俺等,國王德分,無事經過,每遣近侍下問,不勝感激云矣。傳曰,知道。
李嵇啓曰,戶曹判書金壽興,來詣請對。傳曰,引見。
勅使接待後,政院問安。答曰,知道。
李枝茂啓曰,勅使過協陽門時,遣史官問安,則答以國王德分,無事退却云矣。傳曰,知道。
以知中樞府事宋浚吉辭狀,傳于李枝茂曰,只遞本職。
李枝茂,以承文院官員,以都提調意啓曰,篆文書寫官李時得,在喪,代通德郞金壽祿差下,使之察任,何如?傳曰,知道。
又以承文院官員,以都提調意啓曰,前博士李壽慶,前著作李國芳,俱在罷散中,依前例肄習官啓下,付軍職冠帶常仕,何如?傳曰,知道。
大司憲姜栢年啓曰,臣久忝匪據,無一言補效,惟以瀆冒爲事,臣罪萬死。日者引避,蓋欲不失臺體,而强引規例,顯有怒色等說,未滿一笑,臣不須多辨,而不幸狗馬賤疾,中寒猝劇,奄奄委席者數日,旣不得隨牌趨進,又未卽詣臺自列,臣罪尤大,旣在應推之中,不可一刻仍冒,請命遞斥臣職。答曰,勿辭。
李嵇啓曰,大司憲姜栢年,再啓煩瀆,退待物論矣。傳曰,知道。
李枝茂,以迎接都監意啓曰,勅使今日雖詣闕,別雌牛,則依例入給之意,敢啓。傳曰,知道。
又以迎接都監意啓曰,卽者大通官等,以勅使分付,言于差備譯官等曰,今日四字缺詣闕凡事整備之意,出言於都監云矣,敢啓。傳曰,知道。
又以迎接都監意啓曰,勅使所請求書帖,書寫人所書,每員各四張封入之意,敢啓。傳曰,知道。
又以迎接都監意啓曰,卽刻勅使詣闕之意,敢啓。傳曰,知道。
李翊相,以迎接都監意啓曰,卽刻勅使,來入館所之意,敢啓。傳曰,知道。
又以迎接都監意啓曰,勅使,雖有便殿接見之擧,今番則別茶啖,每於夕後排入,勅使還館,日勢且早,似不可停廢,依前排入之意,敢啓。傳曰,知道。
又以迎接都監意啓曰,明日上馬宴饌品,依榻前定奪,分付各該掌,使之熟設矣。明日當爲請宴,而旣令勿設之後,猝然請行,事涉無端,明朝自都監,爲先措辭以請,觀其所答後,請宴宰臣,依例來詣請行乎?敢此仰稟。傳曰,辭未通暢,彼必不悅,善爲措辭以請。
又以戶曹意啓曰,兩勅使前,別贈物目單子,依榻前定奪書入,而前單子中,全鰒三貼,加二貼,八叉魚五尾,加二尾,紅蛤·海蔘各五斗,加磨鍊書入之意,敢啓。傳曰,知道。以上燼餘
上在昌德宮。停常參·經筵。
辰時,日暈兩珥,暈上有冠,冠上有背色,皆內赤外靑。巳時,太白見於未地,白雲一道如氣,起自乾方,直指坤方,長竟天,廣數尺許,移時〈乃滅〉。夜五更,月暈廻木星。
下直,義城縣令鄭儋。
藥房都提調許積,提調鄭知和,左副承旨李枝茂啓曰,伏未審夜來,聖候調攝,若何?昨日勞動玉體,久御便殿,不瑕有添傷之患乎?臣等,終宵爲慮,敢來問安。答曰,知道。別無加減矣。
戶曹判書金壽興,請對引見時,金壽興所啓,南別宮分戶曹,元非士夫所可借入之地也。如上年到處癘疫,人皆奔避之時,則不可膠守不許,而第因其借入,所置物器,或不無見失之患,且於修理之際,亦甚有弊。臣曹所當一切不借,而今後如有不復忌憚,任意入接者,家長論罪事,奉承傳,何如?上曰,依爲之。
戶曹判書請對時,以右副承旨李嵇所啓,兩司在京未肅拜人員,竝牌招,未署經守令,署經事,榻前定奪。
吏批啓曰,判書金壽恒服制,參議李端夏病不來,小臣獨政未安,何以爲之,敢稟。傳曰,仍爲之。
有政。吏批,行判書金壽恒服制,參判洪處亮進,參議李端夏病,左副承旨李枝茂進。兵批,判書閔鼎重進,參判金宇亨進,參議李後山病,參知崔寬進,右承旨孟胄瑞進。吏批。以李延年爲禮曹參議,任相元爲司書,呂維齊爲戶曹參議,李柙爲司諫,吳斗寅爲掌令,李沃爲持平,李寅煥爲正言,金壽賓爲盈德縣令,魚尙佶爲理山郡守,李斗龜爲珍島郡守,柳㻶爲刑曹正郞,高振龍爲南海縣監,趙觀國爲校書博士,李慶億爲大司憲。吏批啓曰,盈德縣令金壽賓,與吏房承旨張善瀓,外四寸兄弟,法當相避,而臣昏耗不得覺察,擬望受點,不勝惶恐。金壽賓改差,何如?傳曰,允。兵批。以李哲爲五衛將,尹飛卿爲曹司衛將,愼祉膺爲南原營將,黃雲瑞爲慶尙左水虞候,鄭頀爲守門將,權道經·金沇·鄭弘弼·朴贄·尹堦·宋浚吉·愼祉膺·金守綱·韓八俊爲副護軍,金奐爲副司直,李翊爲司直,尹嘉績·任相元·李櫋·李慶果爲副司果,李國芳爲副司猛,閔震益爲京畿水使,金世鳴,以明火賊捕捉,加折衝。兵批啓曰,新除授南原營將愼祉膺,無加資之命,何以爲之,敢稟。傳曰,依例加資。
掌令鄭華齊啓曰,大司憲姜栢年,以臣久忝匪據,無一言補效,惟以瀆擾爲事,臣罪萬死。日者引避,蓋欲不失臺體,而强引規例,頗有怒色等說,未滿一哂,臣不須多辨,而不幸狗馬賤疾,中寒猝劇,奄奄委席者數日。旣不得隨牌趨進,又未卽詣臺自列,臣罪尤大。旣在應推之中,不可一刻引冒,引嫌而退,未赴召命,雖緣疾病,應被推勘,勢難在職,請大司憲姜栢年遞差。答曰,依啓。
行大司憲李慶億啓曰,頃日禁府之坐,鎭安縣監尹梅議處覆啓時,臣亦同參連名矣。以不法文書遺落之故,本府堂上,有推考之命,而該曹之備擬憲職,實是意外。旣在推勘之中,不可晏然仍冒臺席,請命遞斥臣職。答曰,勿辭。
以大司憲李慶億避嫌,傳于李嵇曰,推考蕩滌。
掌令吳斗寅啓曰,兼掌令鄭績,卽臣之外三寸叔也。臣旣有應避之嫌,而旣以此見遞,則臣之難冒,前後何異。請命遞斥臣職。答曰,勿辭。
李嵇啓曰,掌令吳斗寅,再啓煩瀆,退待物論矣。傳曰,知道。
又啓曰,持平李沃,牌不進矣。傳曰,知道。
又啓曰,宰臣戶曹參判洪處大,館所問安進去下直。傳曰,知道。
又啓曰,宰臣戶曹參判洪處大,馳進館所問安,則答以每遣近臣下問,不勝感激。俺等,國王德分,無事經過云矣。傳曰,知道。
李枝茂,以迎接都監意啓曰,卽者臣等,進詣館所,使差備譯官玄德宇等,以今日上馬宴請行之意,措辭言于大通官,使之傳言于勅使,則大通官等皆以爲,此實得體,善爲措辭,言於勅使,則答曰,今番出來後,國王接待之禮,極其優厚,俺等,心常感激矣。至於上馬宴,則以餞慰遠行之意,必欲設行,若如常時,則豈不敢承命,而俺等,皆有病患,得蒙國王,委遣名醫,得施針藥,今方向差。若欲出受宴禮,則有妨於調病,若欲分入各房,則宰臣委來請行,而使之分入各房,有所未安,決難受之云。旣已熟設之意,則措辭時言及矣。一邊排設宴床,而請宴宰臣,依例來詣更請,似不可已,竝此仰稟。傳曰,依爲之。
李翊相,以戶曹意啓曰,勅使上來問安中使所持禮單,勅使不受,故仍置安州而來矣。今此下去時,問安中使禮單,以安州留置物件,仍用,何如?傳曰,允。
又以迎接都監意啓曰,今日當爲請宴,而未及請行之前,彼旣責入別雌牛,姑爲依例入給之意,敢啓。傳曰,知道。
又以迎接都監意啓曰,上馬宴,宰臣檜原君倫·福昌君楨及臣李慶億,來詣館所,使差備譯官,措辭請宴,則勅使以爲,委遣宰臣,如是更請,宴床,且旣已熟設,不得不承命,而有妨調病,不得出受宴床,分入各房云。故依其言,分入床排,傳呈御帖後,退出矣,敢啓。傳曰,知道。
又以迎接都監郞廳,以上馬宴宰臣意啓曰,臣倫,與福昌君楨,右參賛李慶億,來詣館所,使差備譯官,措辭請宴,則勅使以爲,至於委遣宰臣,如是更請,宴床,且旣熟設,不得已承命,而有妨調病,未得出受,床排分入各房云。故依其言,宴床分入各房,傳呈御帖後,臣等退出之意,敢啓。傳曰,知道。
李嵇啓曰,明日勅使回還時,都承旨,例爲出去于弘濟院矣。卽聞都承旨張善瀓,面上有腫患,症勢不細,似難出去云,何承旨進去乎?敢稟。傳曰,左承旨進去。
李枝茂,以迎接都監意啓曰,勅使明日軍令,以初吹辰初,二吹辰末,三吹巳正,書入矣,敢啓。傳曰,知道。以上燼餘
又以迎接都監言啓曰,御醫金萬直·李應斗等,入見勅使,則上勅使,施灸,副勅使,則只施鍼一處云矣,敢啓。傳曰,知道。
又以迎接都監言啓曰,上勅使所求書帖,今始粧潢,竝與故判書吳竣所書二張,入送,則大通官金大憲,先爲披見後,通官等以爲,書帖,各人職姓名,以諺書及眞書,書籤付標於各人所書紙頭云,故依其言,付籤以入之意,敢啓。傳曰,知道。
上在昌德宮。停常參·經筵。
辰時巳時,日暈兩珥,暈上有背色,內赤外靑。夜一更,乾方坤方巽方艮方,有氣如火光。
下直,古阜郡守李厚先,高原郡守徐文縉,咸平縣監安漢珪,尼山縣監安重,鎭岑縣監沈儆。
孟胄瑞啓曰,小臣,飯所問安進去下直。傳曰,知道。
又啓曰,小臣,馳進飯所問安,則答以每遣近侍下問,不勝感激。俺等,國王德分,無事經過云矣,敢啓。傳曰,知道。
李枝茂啓曰,勅使旣已出去,事變假注書,今日爲始,減省記之意,敢啓。傳曰,知道。
又以侍講院意啓曰,新除授司書任相元,時在京畿廣州地,書筵入番事緊,請斯速乘馹上來事,下諭。傳曰,允。
又以敦寧府意啓曰,族譜修正,式年當次,依前規設廳擧行之意,敢啓。傳曰,知道。
李翊相,以兵曹意啓曰,明日武臣堂上朔試射時,試官望,以左參贊趙珩啓下,而卽聞遭服,不得已元單子中,改付標以入之意,敢啓。傳曰,知道。
李嵇,以侍講院意啓曰,本院下番四員內,司書任相元,在外未上來,兼說書申翼相,以本職入直春秋館,說書吳挺昌,方爲入直,今以親病,呈疏出去,兼司書李藼,聞已入省記於本曹,而本院無推移之員。該曹有變通之例,兼司書李藼,卽爲牌招入直,何如?傳曰,允。
傳曰,史官四員待命,騎馬六匹立之。
孟胄瑞啓曰,行都承旨張善瀓,異姓四寸弟,前縣監金壽民身死,服制已行四日,出仕,何如?傳曰,允。
掌令鄭華齊啓曰,掌令吳斗憲,以兼掌令鄭績,卽臣之外三寸叔也,臣旣有應避之嫌,而旣以此見遞,則臣之難冒,前後何異?三字缺相避應遞,今不異前,請掌令吳斗憲遞差。答曰,依允。
李嵇啓曰,吏曹郞廳來言,臺諫有闕,政事何以爲之?敢稟。
李枝茂,以迎接都監意啓曰,御醫金萬直·李應斗等,入見勅使,上勅使,施灸,副勅使,則只施針一處云矣,敢啓。傳曰,知道。
又以迎接都監意啓曰,上勅使所求書帖,今始粧䌙,竝與故判書吳竣所書二張,入送,則大通官金大憲,先爲披見後,通官等以爲,書帖,各二字缺姓名,以諺書及眞書,籤付標於各人所書紙頭云。依其言,付籤入給之意,敢啓。傳曰,知道。
又以迎接都監意啓曰,御醫金萬直·李應斗等,入見勅使,則上副使,竝爲施灸,而上使,則又有淋疾,使金萬直命藥,故木通·車前子·地膚子三種,作一貼,使之命服,而名之曰,木通湯云。依此劑給之意,分付該曹矣,敢啓。傳曰,知道。
又以迎接都監意啓曰,卽刻大通官等,以勅使之言,令差備譯官卞慕輔,來傳於臣等曰,俺等四字缺所當更爲進謁於國王,而國王方在未寧之中,五字缺動應接,未得如意,不勝缺然之意,出言於都監,使之上達云矣。其意似非偶然,自上不可無別爲回謝之擧矣,敢啓。傳曰,知道。又以迎接都監意啓曰,卽刻勅使,館所離發之意,敢啓。傳曰,知道。
李嵇,以迎接都監意啓曰,勅使到迎恩門,百官班列之前下轎,東西班列,行再拜禮,則勅使,擧手答揖。及到沙峴底,臣等,依例祗送,則勅使送言行禮有弊,回立宜當云,故臣等回立,則卽爲過去。又令大通官等送言曰,俺等接待之故,多有勞動之三字缺不安云,通官亦爲下馬,致辭稱謝之意,敢啓。傳曰,知道。以上燼餘
史官四員,騎馬六匹立之,宮城外東西,闕內東西摘奸事。內下記草
以本司坐起進不進單子,傳曰,賓廳坐起爲之事,分付。備局謄錄
上在昌德宮。停常參·經筵。
錦山郡守李聖賚,黔毛浦萬戶任後昌等下直。
藥房都提調許積,提調鄭知和,右副承旨李嵇啓曰,夜雨之後,日氣沈陰,伏未審此時,聖體調攝,若何,灸瘡痛處,漸向差減乎?臣等,區區憂慮,敢來問安。答曰,知道。時無加減矣。
以備邊司坐起進不進單子,傳于孟胄瑞曰,賓廳坐起爲之事,分付。傳于孟胄瑞曰,大臣·備局堂上,引見。
孟胄瑞啓曰,大臣·備局堂上引見事,命下矣。三司,亦爲牌招入侍事,取稟。傳曰,勿爲牌招。
又啓曰,闕內出入各司堂下官,勿爲前導,臺諫唱導,亦勿高聲事,前已傳敎矣。近來禁令漸弛,不爲遵行,事甚未便,依今日榻前定奪,兩司·玉堂·翰注外,堂下官前導,一切禁斷,臺諫唱導,勿爲高聲事,分付兵曹,使之書付本曹壁上及各門,依前傳敎申明擧行,何如?傳曰,允。以上燼餘
上在昌德宮。停常參·經筵。
李嵇啓曰,領議政箚子批答,當爲傳諭,而出番史官,皆在城外,傳諭之際,外門垂閉,明日待開門傳諭之意,敢啓。傳曰,知道。
孟胄瑞啓曰,左承旨鄭錀,外孽四寸弟李象節,身死,服制已行四日,出仕,何如?傳曰,允。
李嵇,以禮曹意啓曰,傳曰,入診時,駙馬揀擇單子,改書以入事,已爲稟定矣,至今四日,何無擧行之事耶?事傳敎矣。臣等,親承聖敎,退爲考見前書啓草本,則元數多至十七人,其中許婚後有頉之類,不可不問於各其本家,故知委漢城府,令五部探知之際,自至累日,而除佐故及曾已入啓,臣曹只憑書啓草本,有難取捨,欲於今日入侍,更爲稟定,故未及入啓矣,今承下敎,不勝惶恐,敢啓。傳曰,知道。以上燼餘
答兵曹草記曰,姑待秋後爲之。文臣鄭試射事
答領相許積箚曰,云云卿懇,予意已悉。更不多詰,而卿之所帶提調,皆是例兼,今不可勉副,須體予意,安心勿辭焉。遣史官傳諭。內下記草
上在昌德宮。停常參·經筵。
申時,日暈右珥。夜一更,西方有氣如火光,流星出天苑星下,入坤方天際,狀如鉢,尾長三四尺許,色白。五更,月暈兩珥,白雲二道如氣,起自西方,直指艮方,長各十餘丈,廣各數尺,漸進乾方,移時乃滅。
藥房都提調許積,提調鄭知和,副提調張善瀓啓曰,大雪盈尺,尙不開霽,伏不審此時,聖體調攝,若何?伏聞昨日入侍醫官之言,則以頭疼之症,有欲爲受灸之敎,臣等,不勝驚慮之至。臣等,與諸醫入診後,議定宜當,敢來問安,竝此仰稟。答曰,知道。
李嵇啓曰,昨夜領議政箚子批答,待開門傳諭之意,旣已啓稟矣。注書李壽慶,家在城外,仕進之際,自爾遲滯,且大臣藥房問安入來,故以致傳批於中路,雖緣事勢之使然,而其在事體,殊涉未安。假注書李壽慶,推考,何如?傳曰,允。以上燼餘
答府曰,依啓。令都監,痛禁軍卒出斂助辦之弊,廣州各差備人軍官吏卒,各別重治,以懲惡習,不爲豫備注書·承旨,推考事。以上內下記草
今日藥房入診時,慶尙監司李䎘所啓,本道,隣於海寇,則陰雨之備,誠不可忽,而臣聞工曹判書柳赫然之言,則統營所屬能櫓軍,元數二千六百餘名,而因上年飢饉,物故者,多至千餘人云。海防重地,將不免疏虞之患,極可慮也。蓋此能櫓軍,居在海邊,以漁採爲業,而猝遇凶歲,全失漁採之利,以此餓死之數,倍於農民,況聞今年漁産絶乏,子遺殘戶,又將不保,而無他善捄之策,今若令其鎭將,覓給種子,勸以農事,則雖使各隨其力,寸寸開墾,而亦不可爲渠等來秋生活之道矣。第必有朝家分付,然後方可着實矣。上曰,以此分付于水使等處,而自監營,亦爲勸耕。且或助力,保有實效,可也。以上備局謄錄
上在昌德宮。停常參·經筵。
巳時,太白見於未地。申時,日暈左珥。夜一更,西方有氣如火光。二更,蒼黃雲一道如氣,起自乾方,直指巽方,長竟天,廣數尺,漸進南方,移時乃滅。
下直,陜川郡守尹東弼。
藥房提調鄭知和,副提調張善瀓啓曰,雪後寒氣頗緊,伏不審夜來,聖體調攝,若何?今日受灸時刻,定以巳正,宜當。臣等,區區憂慮,敢來問安。答曰,知道。大殿受灸後,藥房·政院·玉堂問安。答曰,知道。
大殿受灸後,二品以上單子問安。答曰,知道。
受灸入侍時,上謂都承旨曰,領議政處,遣御醫金有鉉·金萬直看病。
李翊相啓曰,左承旨鄭錀,外四寸妹進士徐來益妻李氏,身死,服制已行四日,出仕,何如?傳曰,允。
又以都摠府意啓曰,副摠管李重信,以精抄中軍,入直精抄軍試放事,除標信,曜金門內進參,而此後入直相値時,頻數啓稟,似涉煩瀆,依近例除標信進參之意,敢啓。傳曰,知道。
又以兵曹意啓曰,今日將官朔試射時,闕內入直訓鍊都監把摠·哨官等,依前日榻前定奪,以他員代直出射之意,敢稟。傳曰,知道。
又以訓鍊都監意啓曰,憲府啓辭,本府禁吏,捉得禁肉於新門外,竝與宴床飣三字缺被捉之人,乃訓局馬兵也。茶時推問其人,則對二字缺廳,餞別外任,而肉卽館人所賣云。又問宴床出處,則本廳略給價布,而各哨輪回軍卒,出斂助辦云。此雖本廳謬例,非今創爲,而價布之出處,旣涉可疑,軍卒之出斂,尤極駭異。且當此凶歲,公私百爲,莫不弛廢,而將領,剋削軍卒之所食,依舊責辦,略不顧忌,不可不四字缺請當該馬兵將領,罷職不敍。且令都監,痛禁四字缺出斂助辦之弊。啓曰,當該馬兵將,則令都監決棍事,命下矣。當該馬兵將鄭后亮,決棍十五度之意,敢啓。傳曰,知道。
又以御營廳意啓曰,本廳所用鐵物,未有可繼之路,曾在先朝,特令黃海道,劃給長淵地爐冶一所,且許措置船隻,以爲運鐵之用,而權在本官,侵暴多端,匠手船人,難以保存,漸至於不可收拾。去秋應納之鐵,緣應運當次之船,被本官私役,久而不還,本廳別將,乃於節晩之後,載於他船,而從陸上來,以待船到,江氷已合,寂無消息。伻人尋問,則本館欲以他衙門所納穀物,添載其船,挽執不送,以致經年不成,事甚可駭,不但此也。其私自擅用之船,卽本廳船人張世男之逢授,而本館使役時,適其弟一男,代爲沙工出去者也。去七月,爲本官版鹽·燒木輸運,入送海島,逢風致敗,沙工·格軍竝十三名,全船渰死,船隻亦無去處之事。臣等,旣已詳聞之後,試爲行文本官,使之上送其船人,則以已死之一男,謂之生存,而代送其兄世男,怯令自稱一男,以爲免罪之計,前後修飾欺罔之狀,節節痛甚。臣等,窮覈本官色吏及船人一男之兄,與夫任別將,審知其人者,詳細捧招,則其十三人,以死爲生,昭著無疑,如此守令,若不隨現重治,無以懲後。長淵府使權碖,爲先罷職,本府鄕所色吏,令本道監司,移囚嚴刑後,本廳船隻,斯速改備,沙工·格軍,亦速充給,俾無停運之弊,何如?傳曰,知道。權碖,拿處問之。以上燼餘
上在昌德宮。停常參·經筵。
巳時,太白見於未地。
下直,方山萬戶李大材。
藥房提調鄭知和,副提調張善瀓啓曰,積雪凝寒,伏不審夜來,聖體調攝,若何?今日受灸時刻,定以巳末,宜當。臣等區區憂慮,敢來問安。答曰,知道。
李枝茂啓曰,大司憲李慶億,掌令鄭華齊呈辭,執義李興浡在外,掌令一員未差,持平李沃上疏,權愭受由在外,今日以監察茶時之意,敢啓。傳曰,知道。
大殿,政院·玉堂問安。答曰,知道。
大殿受灸後,政院·玉堂問安。答曰,知道。
大殿受灸後,二品以上問安。答曰,知道。
大殿受灸後,藥房問安。答曰,知道。
李嵇啓曰,領議政箚子批答,當爲傳諭,而在外史官,俱在城外,明日待開門傳諭之意,敢啓。傳曰,以入直史官,卽爲傳諭,可也。
李嵇,以兵曹意啓曰,卽接司僕寺牒呈,則內乘三員內,一員,本寺正例兼,而未及差出,柳潝,病重不得行公,李碩馪,纔遭朞喪未成服,內司無他入直之員,假內乘一員,姑爲差出云。內乘,係是微官,則因其私故,差出假官,使之替入內直,事體不當,內乘柳潝·李碩馪,竝皆改差,其代一員,爲先口傳差出,何如?傳曰,允。
有政。吏批,行判書金壽恒進,參判洪處亮病,參議李端夏疏批未下,右副承旨李嵇進。兵批,判書閔鼎重,參判金宇亨坐起進,參議李後山病,參知崔寬進,右副承旨李嵇進。吏批,以趙遠期爲掌令,任有後判決事,姜栢年知義禁,尹飛卿淮陽府使,沈轍盈德縣令,金璛金郊察訪,吳起昌兵曹佐郞,李熙采刑曹佐郞,金啓祉工曹佐郞,姜琠司僕僉正,金寅亮司畜別提,李緯長貞陵參奉,李參徵順陵參奉,金萬基惠民提調,閔震益兼喬桐府使,安烒·辛蕃兼春秋,姜瑞璜奉常參奉。兵批,以崔雲爲都摠府都事,李尙眞同知,金呈聲副摠管,許秩·元萬里五衛將,李鳳齡訓鍊副正,南龍翼都摠管,金阜榮安興僉使,金益炅·張善瀓·吳斗憲·尹拯副護軍,崔天燁·崔仁錫副司果,李昌彧·鄭士㻣·韓用良折衝,閔昕僉知,李時尙副司直。
孟胄瑞,以廣州府尹薦望單子,入啓。傳曰,加望。
李枝茂啓曰,今日爲政事,命下矣。都承旨張善瀓,今方藥房進去,而今日乃是式暇,左承旨鄭錀,右承旨孟胄瑞,俱有身病,不爲仕進,同副承旨李翊相,以式暇出去,廳中只有臣枝茂,右副承旨李嵇,當以代房,吏批政廳進去,而臣又爲進去兵批,則守廳無人,左右承旨,拘於廳規,不得牌招,何以爲之意,敢稟。傳曰,吏·兵批兼進,左·右承旨,竝牌招。
傳于孟胄瑞曰,慶尙監司狀啓,守令論賞粘目,覓入。
兵曹口傳政事,兼內乘,李晩輝。以上燼餘
傳曰,今下弓矢,方山萬戶李大材處,給送。以上內下記草
領議政許積箚曰,伏以乞免諸司提調之任者,不但爲情迹之不安而已也。誠以宿疾轉痼,精力耗盡,勢難兼察衆務故也。日月之明,無微不燭,天覆之下,宜蒙矜憐,而伏奉聖批,不允所請,惶感之中,狼狽轉甚。以臣病勢情迹,斷無仍冒之理,方擬更將危懇,仰瀆宸嚴矣。臣於去夜,前症復發,左右手臂,全不運用,驚悸尤重,達宵狂叫,急灌救急之劑,雖幸得保殘喘,昏昏頹臥,作一僵屍,身居保護之地,不得進參於今日受灸之時,臣之罪戾,到此益甚。伏乞聖慈,俯垂照察,先治臣逋慢之罪,仍將臣訓局·武庫·太僕·匠作等任,先賜遞免,以便公私,不勝萬幸,取進止。答曰,省箚具悉卿懇。卿之疾病如此,予深慮念。須勿爲辭,安心從容善攝,以副予望。仍傳曰,遣史官傳諭。
壬子正月二十二日,上御養心閤受灸,入侍,藥房提調鄭知和,副提調張善瀓,注書權愈,記注官三字缺,史官尹致績,醫官李東馨·金有鉉·金尙誠,以下缺風地左右穴,受灸七壯,大推穴,受灸九壯畢。有鉉曰,今後則止灸似宜矣。尙誠曰,醫書所謂去其太半而止云者,是矣。有鉉曰,倘致瘡爛,觸風可畏,光一字缺曰,加灸則瘡基必廣矣。知和曰,諸醫言似是。上曰,更觀明日爲可。知和曰,內局醫書,多不具秩,如素問,醫書中尤不可無者,而落卷甚多,當此時詘,雖難印,若令戶曹,覓給二十卷紙,則可以謄寫補秩矣。上曰,依爲之。知和曰,簑衣進上,各道輪回,而今年慶尙道當次矣。上曰,依他方物例權減可也,知和曰,司圃署典僕,凋殘無以成樣,刑曹奴婢中,壯實者各十口,劃給,如何?上曰,依爲之,遂退出。以上燼餘
上在昌德宮。停常參·經筵。
巳時,太白見於未地。
大殿,政院·玉堂問安。答曰,知道。
藥房提調鄭知和,副提調張善瀓啓曰,春寒連日未弛,伏未審夜來,聖體調攝,若何?臣等,區區憂慮,敢來問安。答曰,知道。今後勿爲逐日問安。
孟胄瑞啓曰,備局郞廳來言,今日,賓廳坐起日次,而大臣有身病,不得來會云矣,敢啓。傳曰,知道。
又啓曰,大司憲李慶億,掌令鄭華齊呈辭,執義李興浡,持平權榰在外,掌令趙遠期未肅拜。持平李沃上疏,今日以監察茶時之意,敢啓。傳曰,知道。
鄭錀,以賑恤廳意啓曰,本廳還上,督納已久,而前僉使崔悌雲,折衝金緯,出身邊振溟等,不卽備納,推捉其家僮,則公然入來,大呼郞廳姓名,恣意作挐,悖語醜詈,無所不至,渠輩雖曰朝官,旣是受糶之人,則叱辱官員於公廳,實無前驚駭之事。有關國綱,不可不別樣嚴治,以警日後,崔悌雲·金緯·邊振溟等,令攸司考律勘罪,何如?傳曰,事極痛駭,拿問定罪。
說書吳挺昌上疏,下該曹。
奉敎申翼相上疏,踏啓字。
李嵇,以承文院官員,以都提調意啓曰,篆文書寫官金壽稱,時無職名,依例付軍職,冠帶常仕,何如?傳曰,允。
孟胄瑞,以都摠府意啓曰,今日入直軍士,中日習射,請出標信。傳曰,知道。以上燼餘
戶曹判書金壽興上疏曰,伏以臣賤疾深苦,職務曠廢,四字缺,冀蒙恩遞,調理察職之命,出於格外,臣誠憂惶,不知所處也。臣本病人,決無供職之望,受恩深厚,報答無階,前後忝冒,不敢固辭,只以心力所及爲期,而宿患未祛,居常危凜,精神日益凋耗,聰明日益昏昧,筋力日益固替,毛髮日益衰白,年過强仕,有若六七十老病之人,以此實狀,聖明亦爲下燭矣。尋常閑局,固難尸居,況今度支之重,比前萬萬倍者乎。臣之受任,今已經年,民憂國計,日就罔極之域,莫知所以爲策。當此之時,雖使才智出衆者,當之,猶難望足國裕民,以救危亡之國勢,況以如臣病孱迂拙,已試無用者,任之以莫大之策,此豈朝家器使之道,而亦豈微臣私分之所敢少安者乎。然而此則今不必干瀆於宸聰矣。向者客使在館之日,寒疾甚劇,而不敢言病,强起策應,轉輾添傷,寒熱交攻,精神眩瞀,頭腦疼痛,飮啖全廢,痰涎極盛,達夜咳嗽,將近十日,有加無減。以此症情,旬望之間,萬無供職之勢,顧臣所帶之任,其可一日曠闕,以益其罪戾乎。不得不冒死呼籲於天地父母之前,伏乞聖明,俯垂矜諒,將臣本職及兼帶疏決廳堂上·摠戎使等任,一倂遞改,以便公私,不勝幸甚。臣無任戰灼祈懇之至。答曰,省疏具悉卿懇。卿其安心勿辭,調理察職。仍傳曰,遣內醫看病。以上燼餘
上在昌德宮。停常參·經筵。
巳時,太白見於未地。夜一更,西方有氣如火光。三更,蒼白雲一道如氣,起自南方,直指艮方,長竟天,廣尺許,良久乃滅。
下直,泰安郡守鄭載厚,延豐縣監鄭民獻,高山里僉使李珀。
李枝茂啓曰,大司憲李慶億,掌令鄭華齊呈辭,執義李興浡,持平權愭在外,掌令趙期遠未肅拜。持平李沃上疏,今日以監察茶時之意,敢啓。傳曰,知道。
孟胄瑞啓曰,卽見黃海兵使具鎰定虜等上番啓本,則末端署名之下,又爲着押,顚錯甚矣。請推考。傳曰,允。
李翊相,以工曹意啓曰,今番藏氷時,因日勢和煖,江氷盡解,背陰水緩之處,猶有未解之氷,伐取船運,積納之際,功役比前倍入,元上下米布外,不足之數,多至一百八十餘石之米,本曹遺儲蕩然,無路計給。不得已具移牒于賑恤廳,則本廳堂上,稟議于廟堂,不足之米,僅僅依數劃給,故今月二十日,發遣當初藏氷郞廳李商雨,負氷軍處,使之均一分給矣。藏氷次知本曹書吏朴承一,金起英,金洧明等,巧作虛名,混錄於文書中,同謀受出十七石四斗之米,欲爲分食之計,而爲郞廳所發覺,米則已爲推給於應受之人,承一等,則無詞自服,旣已遲晩取招。吏胥之偸食公物,雖曰近來尤甚,而未有如此輩之奸濫,其爲情狀,極爲痛惡。移送刑曹,依法處置,以杜日後之弊,何如?傳曰,允。
孟胄瑞,以兵曹意啓曰,今日宣傳官·武臣兼宣傳官·各廳將官等朔試射時,御營哨官鄭之晩,四技俱不中,訓鍊都監哨官具㒆,御營把摠朴燧,哨官朴鳴漢等,皆未滿四中,竝依例汰去,何如?傳曰,依啓。鄭之晩,決棍後汰去。
李枝茂,以義禁府意啓曰,以平安監司狀啓刑曹粘目,前理山郡守申鍵,移本府處置事,允下矣。申鍵,方待命於本府,卽爲拿問之意,敢啓。傳曰,知道。燼餘
上在昌德宮。停常參·經筵。
辰時,日暈。
藥房都提調許積,提調鄭知和,副提調張善瀓啓曰,春寒久而不弛,伏不審數日來,聖體調攝,若何?臣等,區區憂慮,敢來問安。
傳曰,大臣·備局堂上,引見。
孟胄瑞啓曰,大臣·備局堂上引見事,命下矣。三司,亦爲牌招入侍乎?敢稟。傳曰,勿爲牌招。
掌令鄭華齊啓曰,賭博之禁,載於律文。法府在前例出此禁,故臣於頃日茶時,意謂律文所載,自當著存於禁制,不復考閱,題出付禁吏矣。追聞禁制中,實無此條,臣始驚懼,取考果然。臣未知禁制定奪時,偶然脫遺耶。有意刪去耶。近來閭巷之間,處處縱博,至有賭物辦酒肉者云,此必弛禁之故也。然而新制之外,妄有所出,卽臣昏謬不察之致,違犯如此。在臺數月供劇之餘,近又觸冒風雪,猝患寒中,幾殊僅甦,今始來避,所失尤大,請命遞斥臣職。答曰,勿辭。
李枝茂啓曰,掌令鄭華齊,再啓煩瀆,退待物論矣。傳曰,知道。
正言李寅煥啓曰,掌令鄭華齊,以賭博之禁,載於律文,法府,在前例出此禁,故臣於頃日茶時,意謂律文所載,自當著存於禁制,不復考閱題出付禁吏矣。追聞禁制中,實無此條,臣始驚懼,取考果然。臣未知禁制定奪時,偶然脫遺耶。有意刪去耶?近來閭巷之間,處處縱博,至有賭物辦酒肉者云,此必弛禁之故也。然新制之外,妄有所出,卽臣昏謬不察之致,違犯如此,何以在臺?數月供劇之餘,近又觸冒風雪,猝寒中,幾殊僅甦,今始來避,所失尤大,引嫌而退,新制所無,泛然出禁,事雖微細,難免違例。請掌令鄭華齊遞差。答曰,依啓。
李翊相,以戶曹意啓曰,各道年終錢穀會計,例於翼年正月二十五日內齊到,則啓請御覽,會計修正入啓矣。兩西,則過勅使後磨勘之意,旣已狀報,江華,亦以還上未及畢捧,頉啓,而全羅·慶尙·忠淸·咸鏡·京畿等道,則尙不磨勘上送,京畿事勢,與兩西無異,而定限已過,終不具由啓聞,亦極可駭。上項諸道監司,竝推考,御覽會計,則待其成冊到後,修正入啓,何如?傳曰,允。
李翊相,以吏曹意啓曰,新除授廣州府尹李世華,時無加資之命,何以爲之?敢稟。傳曰,依例加資。
孟胄瑞,以兵曹意啓曰,下番精抄軍賞格試才,來二十六日,設行於慕華館,闕內入直將官及軍兵等,除標信出送,而闕門,則依例以砲手替把之意,敢啓。傳曰,知道。
李枝茂啓曰,右副承旨李嵇,今日無端不爲仕進,事甚未便。卽爲牌招,使之察任,何如?傳曰,允。
藥房問安。答曰,知道。別無大段加減矣。以上燼餘
引見時,吏曹判書金壽恒所啓,東萊府使鄭晳,鍾城府使李觀徵,江界府使權儔,濟州牧使盧錠,俱已瓜滿矣。瓜滿守令仍任事,曾已定奪,而邊地守令,異於內地,群議皆以爲合有變通之道矣。上曰,邊地守令之除,肇眷赴任,旣已瓜滿之後,何可仍任乎?竝出代,可也。至於盧錠,則盡心賑政,似當姑爲仍任,而聞其病勢危重,雖欲盡心職事,有不可得,依他許遞,而邊地守令,亦一體施行。
吏曹啓曰,東萊府使鄭晳,旣已瓜滿,依近例,令備邊司議薦,何如?傳曰,允。以上備局謄錄
康熙十一年壬子正月二十五日壬申,上御養心閤,大臣·備局堂上引見時,領議政許積,吏曹判書金壽恒,禮曹判書鄭知和,兵曹判書閔鼎重,工曹判書柳赫然,大司成金萬基,右承旨孟胄瑞,假注書朴致道·李壽慶,記注官安烒,記事官尹致績入侍。許積曰,春後之寒,反劇於冬,不審聖候,何如,受灸後,頭疼有歇否乎?上曰,稍似向歇,尙未全蘇矣。積曰,賑捄一事,今當取稟矣。議者皆以爲,不必設粥,給以乾糧,可矣,而如此,則人爭受食,似難取捨。議者又以爲,抄出飢餒尤甚之人,使之受食,可矣,而臣則以爲,小民飢餒之甚不甚,爲官長者,其何能以一一諳悉乎?上曰,蓋問于主賑者,金壽恒·閔鼎重·金萬基,卽賑恤廳堂上也。壽恒曰,外方,則土着之民,以耕作爲業者,須給以乾糧,俾之就農,可也,京中,則不可不設粥,若以乾糧給之,則人爭受食,誠難取捨也,不免濫雜之患矣。鼎重曰,以乾糧分給不便之說,京外皆然,蓋以爲粥而捄之,亦非能活盡飢民,且於爲粥之際,員役口糧,耗費亦多故也。然欲以乾糧給之,則有同頒料,恐國力之不支也。金萬基曰,如臣者,前年任此賑事,不能善幹,致多死亡,今若有可以善變之術,則豈不欲變通乎?但欲以乾糧分給,則都民之願受者,將不勝其紛紜,其於抄錄飢民之際,恐不無濫入之患矣。以今日入侍諸臣言之,其所居洞中小民之飢不飢,亦未必盡知,則況他洞乎?此所以不免濫入之患也。且外方所謂乾糧分給者,以還上給之也。京中,則以還上給之,恐亦難於收捧也。柳赫然曰,不願設粥,願以乾糧分給者,非飢餓之民也。如士夫家奴婢,以乾糧受去,不便耳。彼二字缺垂死之民,非設粥,則何以捄之乎?積曰,人皆懲羹於上年,欲以乾糧分給矣。上曰,以前年設粥之故,飢民多聚於京中,致令染氣尤熾,此人之所以不欲設粥也。孟胄瑞曰,先朝開賑設粥之時,故相臣洪命夏,句管其事,而飢民之就粥者,必問其主戶,故無濫雜之患。上年則貴近之家,食非不足,而亦送其奴僕於粥所,殊二字缺萬基曰,上年設粥之時,飢民之數,多至萬餘,其何能一一點閱,而問其主戶乎?柳赫然曰,臣亦嘗一至萬基所監之粥所,則萬餘飢民,同聚於一處,誠難整頓矣。萬基曰,鄕曲,則飢民易辨,以民之飢者,盤纏必弊故也。京中,則雖方爲飢餓之人,亦或有從前所備一件好衣,若以其衣着之完好,而一切斥退,則亦涉冤抑,此所以難於分辨也。上曰,然則賑事,只當依上年例施行而已。孟胄瑞曰,上年覆轍,豈可復蹈乎?上曰,卿有可以更張之策乎?胄瑞起而對曰,乾糧與設粥,俱不可廢,如士族婦女,則不可就粥,須以乾糧分給也。但士族婦女之外,其他以乾糧受去者,竝以還上給之,可也。不然,則士夫之家,爭受乾糧,恐不無濫雜之患矣。積曰,僉議如此,京中今年,亦當設粥,而或以乾糧分給者,則白給與還上,臨時區別,可也。至如外方列邑,則各自捄其土着之民,而流丐之民,他來者,則不許就粥之意,當爲分付矣。上曰,外方,則土着流丐,固當有辨,而京中,則事體,與外方不同,雖流丐者,亦豈容不捄乎?孟胄瑞曰,流丐者,外方,則不許就粥,而京中,獨許就粥,則必將盆集於京畿,如京中州郡中流丐最多者,其守令,當爲施罰之意,豫先知委,何如?積曰,流丐之自京畿來者,則刷還本土,可也。閔鼎重曰,嶺北方伯南九萬,願得關西之穀,以爲本道賑捄之用,而自備局問於關西方伯,則以爲,陽德·孟山·寧邊三邑,與北道接壤,而此三邑穀物,前已多爲運出,則今難更爲運出云,而臣以爲此民戶甚少,賑捄之穀,不須多也。若留千餘石,則自足以爲用矣。北道則凶荒尤甚,須以此三邑所在一萬餘石,移給於北道,則可矣。上曰,若非萬石,則何以能捄濟北道乎?積曰,南大門外,有可設賑之處,而人以迫近於典牲署前,未安云。蓋以典牲署,乃祭享犧牲之所在也。然典牲署,與臣所謂可以說賑之處,隔一大川,且非相望之地云,恐無不可也。上曰,設賑於訓鍊院,其去宗廟,亦不甚遠,則典牲署遠近,不必論也。積曰,上年死於癘疫者,莫不草殯於城外至近之地,亦多棄置於溝渠之間,今年十月間,柳赫然主管移瘞之時,有主之屍,則從其子孫族屬之情願,不卽掘移,以待其各自收葬矣。厥後因循,尙不移葬者,甚多,至於東城之外,則從前偸葬於去城數步之地者,多至累百塜,視同渠之族山,情狀可惡,故令漢城府掘移事,定奪已久,而尙不擧行,尤爲未便。更令該府,一一摘奸,勒限移瘞,何如?上曰,稍待雪消凍解,令該府,定日移埋,可也。出擧行條件積曰,守禦使李浣,當兼備邊司堂上,而以有身病之故,尙未啓下矣。浣,以宿將,通曉事務,雖筋力已衰,不可責令參坐,而凡干機務,與之相議,則所益必多。李浣,備邊司提調啓下,何如?上曰,依爲之。出擧行條件積曰,戶曹判書,例兼賑恤廳堂上,而金壽興爲戶曹判書之後,至今因循,未及啓下矣。上曰,金壽興,賑恤堂上,依例啓下,可也。出擧行條件金萬基曰,監賑一事,臣不敢辭,但以朝宗事體言之,上年主賑恤者,難免誤事之責,則如臣者,宜先引咎請罪,而事涉煩猥,不敢仰陳。且此監賑,亦非樂地,故不復辭避,黽勉行公矣。然監賑之勞,臣雖獨當,而須別擇有識慮之人,同爲料理,然後似可幹事矣。積曰,若以上年誤事爲罪,則臣爲首矣。但於上年設賑之時,監賑之官,非不盡力,而竟以不能着實,至被物論,今年又出一堂上,使之同議,亦似爲宜。畿伯吳挺緯,善於賑捄,而當此之日,不可遞易,李慶億,身多疾病,雖難監粥,而但使之與議於賑事,則似可矣。鼎重曰,臣於上年,以賑事宣召,故不敢不來,而畢竟不能捄活飢民,寧不慚悚。積曰,以癘疫死者,豈盡主賑者之罪乎?上曰,聞飢餓已甚之人,雖以粥捄之,亦不能活云矣。積曰,如上年,則天意欲盡劉生民也,爲之,奈何。萬基曰,何可責於歲也?人事未修而然爾。積曰,前承旨姜鎬夫妻父子,繼死於染病,極爲驚慘矣。朴世城父子之喪,一時俱出,世城,曾經近侍之故,特蒙顧恤之典,誠美事也。姜鎬之淸貧,卽通朝之所共知,及其死後,貧寒特甚,將無以歸葬,情事矜悶矣。上曰,擔軍喪需,令該曹,依朴世城例施行,可也。出擧行條件積曰,申晸,暗行時所啓事,今當取稟,而啓辭中,寺奴婢減役一款,則似難施行矣。又於啓辭中,以內需司奴貢與婢貢,一樣收捧爲冤,而臣則以爲各司之減婢貢,原爲不當底事,則內需司之不減婢貢,未爲不可也。至如各宮奴婢貢膳,只令頭目收送,而勿送道掌,以防各宮暴斂之患云云之說,亦在於啓辭中,未知此爲何如?孟胄瑞曰,臣爲海西方伯時,公賤之屬於宮家者,每以獨被暴斂,訴冤於臣矣。上曰,令頭目收捧,以納於諸宮,而如有自諸宮潜送道掌者,摘發治罪,可也。積曰,啓辭中,又言別隊馬軍,旣有本役,而又充別隊,一身兩役,爲偏苦云矣,而此則令該曹量處,似當矣。又請別設科擧於本道,而當此凶歲,慶科亦停,則科擧之設,姑待他日,可矣。金壽恒曰,京畿監司吳綎緯,全羅監司吳始壽,俱已瓜滿,當依例出代,而此時賑政方急,故敢此仰稟。上曰,此時不可遞易,限麥秋前仍任,可也。出擧行條件壽恒又曰,東萊府使鄭晳,鍾城府使李觀徵,江界府使權儔,濟州牧使盧錠,俱已瓜滿矣。瓜滿守令,限麥秋前,仍任事,曾已定奪,而邊地守令,異於內地,群議皆以爲,合有變通之道矣。上曰,邊地守令,除挈眷赴任,旣已瓜滿之後,何可仍任乎?竝出代,可也。盧錠,則盡心賑政,似當姑爲仍任,而聞其病勢危重,雖欲盡心職事,有不可得,依他許遞,而此外邊地守令,一體施行,可也。出擧行條件閔鼎重曰,上年設賑時,以監官使一字缺之人,不可不酬勞,故通政空名帖,給之矣。渠則視同賞職,願參於武臣試射,而以事體不當,故不許,則渠以方爲科業之故,欲依湖南士子例,還納其帖矣。積曰,渠之失望,然矣,豈可苟循其願,濫施加資乎?然亦不可全然無酬勞之典,若以相當職除授,則似好矣。上曰,依爲之。鼎重又曰,上年設賑時,李煥稱名者,以僞造署押三字缺之罪,移送刑曹矣。今聞李煥,推諉其三寸叔李世鵬之故,終得倖免,而世鵬,則以無罪之人,反受重罪,至於定配之境云,尤爲痛駭。令刑曹更爲明査,俾無有罪者倖免,無罪者抱枉之弊,何如?上曰,令刑曹更爲査處,可也。出擧行條件積曰,卽見禮部回咨,則以慶賀爲言,渠則以向日問安使,爲兼陳賀也。渠以告成爲言,則似不可無賀,而向日之使,只爲問安,是將何以處之?上曰,宜考前例,如有不頒赦而但頒敎者,亦爲陳賀之規,則今番亦當陳賀矣。積曰,原州囚人,明是走回人也。若是走回,則置之亦可,但其所謂山東居住者,妄矣。孟胄瑞曰,丁丑·戊寅年間,居住山海關云者,亦妄也。丁丑·戊寅年間,則山海關,不爲彼有矣。積曰,臣問于臣之弟,其所謂出入原州衙中者,亦妄也。此漢,多爲妄言,且自言相人相地,則如此之人,恐或還爲走入彼國也。柳赫然曰,殺之可也。積曰,臣意則以爲縳送彼國,可矣。上曰,姑令堅囚,從容議處,可也。鄭知和曰,今番大雪之後,各陵松木,恐有折傷之患,近見各陵所報,則折傷數,果至二千餘株之多矣。積曰,不可空棄,須以株數啓聞後,用於當用處,可也。閔鼎重曰,四山松木雪壓見折者,亦多,而漢城府,則別無用處,許令賑恤廳用下,何如?設賑之所,當作假家,亦用火木矣。上肯之。金壽恒曰,以大臣之疏,凡有聲績之人,雖已年滿,臨時啓稟後,擬望事,曾已定奪矣。凡事莫如遵守常規,不宜輕變,此路一開,則擧懷希望之心,將不勝其紛紜矣。然此則臣曹自當有以裁抑,而每當擬望之時,以此啓稟,亦涉煩瀆矣。積曰,此與三司啓請擬望不同,何可續續煩稟乎?上曰,望單中,以年滿有聲績,懸錄,可也。出擧行條件以上燼餘
入診時,領議政許積所啓,新除授東萊府使李夏,與前府使鄭晳,纔爲結婚云。交承之間,例有婚家相避之嫌,故敢此仰達。上曰,罷格仍送,可也。以上備局謄錄
上在昌德宮。停常參·經筵。
下直,城津僉使韓以蔓。
李枝茂啓曰,大司憲李慶億呈辭,執義李興浡在外,掌令趙遠期未肅拜,疏批未下,掌令一員未差,持平李沃未肅拜上疏,持平權榰受由在外,今日以監察茶時之意,敢啓。傳曰,知道。
李嵇啓曰,吏曹郞廳來言,臺官有闕,政事何以爲之,敢稟。
正言任奎啓曰,臣前任淮陽府使時,有國馬故失之事,而備價上納之外,不知有推勘之例,出謝新命,仍爲行公矣。今始得聞在法應推之說,不勝瞿然之至。問于太僕,則臣名果在應推之中,而全昧事例,不卽自列,昏謬不察之失,到此益著,不可一刻仍冒,請命遞斥臣職。答曰,勿辭。
李翊相啓曰,正言任奎,再啓煩瀆,退待物論矣。傳曰,知道。
李嵇,以吏曹意啓曰,東萊府使鄭晳,旣已瓜滿,其代,依近例,令備邊司議薦,何如?傳曰,允。
李枝茂,以義禁府言啓曰,以李璞元情事,姑停刑推議處事,判下矣。李璞不法文書,現捉於御史,旣已入啓,其文書下本府,然後可以憑閱議處,敢此仰稟。傳曰,知道。
孟胄瑞,以都摠府意啓曰,今日入直軍士中日習射,請出標信。傳曰,知道。以上燼餘
上在昌德宮。停常參·經筵。
夜一更,有霧氣。自三更至五更,有霧氣。午時未時,日暈。
藥房都提調許積,右副承旨李嵇啓曰,春寒旣弛,陰鬱又甚,伏未審此時,聖體調攝,若何?臣等,區區憂慮,敢來問安。答曰,知道。時無加減矣。
孟胄瑞,以兵曹意啓曰,卽者一番內禁衛將白瑞翰,呈狀于本曹,昨日慕華館取材時進去,還家之後,重患寒疾,達夜苦痛,明日入番,萬無起動之路云。勢不得已,元單子中,改付標以入之意,敢啓。傳曰,知道。
孟胄瑞,又以兵曹意啓曰,以本曹各廳將官試射時,不中與未滿四中者,依例汰去草記。傳曰,知道。鄭知晩決棍後汰去事,命下矣。今日點軍之坐,御營哨官鄭之晩,決棍十度,仍爲汰去之意,敢啓。傳曰,知道。
李枝茂,以吏曹意啓曰,今此社稷祭及宗廟朔祭,穆陵忌辰祭,文宣王釋奠祭,一時相値,而堂下文官,尤甚乏少,許多執事,無以塡差。在前如此之時,則有生·進·蔭官交差之例,釋奠祭執事,今亦依前交差之意,敢啓。傳曰,知道。
李翊相,以賑恤廳意啓曰,前察訪安命老,前把摠韓世弼,設賑所郞廳,旣已啓下,而時無職名,依例付軍職冠帶常仕,何如?傳曰,允。以上燼餘
答府曰,湖南善賑守令,居首一人加資之外,各施相當之典事,不允。正言任奎遞差事,依啓。
答崇善君·福昌君·檜原君啓辭曰,依啓辭施行。卿等,安心勿辭。獻官外,宗室,勿爲差祭事
答禮曹判書鄭知和疏曰,省疏具悉。卿其安心勿辭,從速調理察職。
答刑曹判書南龍翼疏曰,卿其勿辭,調理察職。
答平安監司閔維重疏曰,省疏具悉。已諭,卿其勿辭,從速察職。
答領議政箚曰,省箚具悉。卿何固辭乃爾,卿其安心勿辭焉。以上內下記草
上在昌德宮。停常參·經筵。
自昧爽至辰時,有霧氣。巳午時,日暈兩珥。夜一更,有霧氣。四更,電光。
鄭錀啓曰,同副承旨之無端病狀,前所未有。近來廳風大壞,人懷自便,事極寒心。同副承旨李翊相,今日無緣不爲仕進,卽爲牌招,使之察任,何如?傳曰,允。
鄭錀又啓曰,今日爲政事,命下矣。都承旨張善瀓,呈辭受由,同副承旨李翊相,病狀不來,右副承旨李嵇,陳疏出去,右承旨孟胄瑞,當進兵批政廳,廳中,只有臣錀及左副承旨李枝茂,吏批政廳,何承旨進去乎?敢稟。傳曰,兵·吏批竝去。有政。吏批,行判書金壽恒進,參判洪處亮病,參議李端夏疏批未下,右承旨孟胄瑞進。兵批,判書閔鼎重進,參判金宇亨,參議李後山進,參知崔寬齋宿,右承旨孟胄瑞進。吏批,以李壽曼爲掌令,吳挺昌正言,李暹洪州牧使,尹爾霖司錄,朴贄執義,申厚命茂長縣監,金大有·李粹全監察,李假引儀,鄭華齊弼善,李晩輝長淵府使,申翰典籍,柳發司藝,邊四達學諭,李璋校書著作,李夏東萊府使。以上燼餘
備邊司啓曰,知中樞府事李浣,依榻前定奪,本司堂上差下,使之察任之意,敢啓。答曰,知道。備局謄錄
啓曰,今此五番別馬隊及京案雜色軍兵,射砲用劍試才賞格,從分數多寡,以本廳所儲木綿,面給後,別單書入之意,敢啓。傳曰,知道。
又啓曰,六番黃海道別馬隊三十三名,已爲正齊矣。來二月初一日,與五番別馬隊替代後,亦悉軍放送之意,敢啓。傳曰,知道。御營廳謄錄
上在昌德宮。停常參·經筵。
夜一更,流星出井星下,入南方天際,狀如鉢,尾長五六尺許,色赤白。一更至五更,有霧氣,啓。
答藥房啓辭曰,知道。項後瘡孔近處,自數日連有作痛之氣矣。
答又啓曰,知道。入診事
答同副承旨李翊相疏曰,省疏具悉。爾其勿辭察職。
傳曰,國家之待大君王子,其體自別。日昨宗親府有司堂上等所啓,別無大段之語,而同副承旨李翊相辭疏,已欠和平,有若與諸宗相爭者然,殊甚不當。李翊相推考,以存事體。
答賑恤廳粘目,依允。還上分給,自有元穀,而如或盡散於春夏之交,則必有將來狼狽之患,不可不留念分給之意,分付,可也。以上記草
司錄,以領議政意啓曰,本府,例於歲首,合坐薦擧觀察使·節度使可合之人,而卽今僚員未滿,限內不得爲之之意,敢啓。傳曰,知道。
成均館官員,以知館事意啓曰,今正月初七日儒生上旬輪次,當爲設行,而春享大祭,齋戒相値,不得設行,今月內無故日,退行事,曾已入啓矣。政府有故不得爲之之意,敢啓。傳曰,知道。郞廳李河述校正。日記廳郞廳朴盛源書。
上在昌德宮。停常參·經筵。
自昧爽至辰時,有霧氣。
答院曰,依啓。司諫李柙出仕事以上記草
上在昌德宮。停常參·經筵。
夜一更,東方有氣如火光。三更,黑雲一道如氣,起自西方,直指巽方,長竟天,廣尺許,良久乃滅。四更,南方有氣如火光。以上內下日記
答藥房問安啓辭曰,知道。症候當言于醫官矣。
答府曰,依啓。臺諫處置事
答藥房再啓曰,知道。自上受針事以上內下記草
上在昌德宮。停常參·經筵。
卯時,日有左珥。夜二更,南方有氣如火氣。三更,南北方有氣如火光。以上內下日記
答藥房問安啓辭曰,知道。症候,已言于醫官矣。
答院曰,不允。宗班勿爲差祭,啓辭勿施,依壬寅年受敎,仍爲遵行事
答院曰,不允。前啓以上記草
上在昌德宮。停常參·經筵。
大殿誕日,政院·玉堂單子問安。答曰,知道。
大王大妃殿,政院·玉堂問安。答曰,知道。
王大妃殿,政院·玉堂問安。答曰,知道。
中宮殿,政院·玉堂問安。答曰,知道。
世子宮,政院·玉堂問安。答曰,知道。以上內下日記
答院曰,依慶尙道例,査覈啓聞後處之,不允。還收差祭事處置事,依啓。大司諫閔蓍重遞差事以上記草
上在昌德宮。停常參·經筵。
藥房都提調許積,提調鄭知和,右副承旨李嵇啓曰,春雪又下,日氣陰冷,伏未審夜來,聖體調攝,若何?伏聞醫官所傳之言,自再昨寒熱往來之候,至昨夕寒縮有加,移時乃定,而水刺亦且厭進云,不勝驚慮之至。臣等,與諸醫入侍診察,宜當,敢來問安,竝此仰稟。答曰,知道。症候,已言于醫官矣。以上燼餘
答院曰,不允。前啓以上內下記草
上在昌德宮。停常參·經筵。
有政。
辰時巳時,日暈,暈上有戴,色內赤外靑。自午時至申時,日暈,暈上有戴,日左傍有戟,色內赤外靑。
藥房都提調許積,提調鄭知和,副提調張善瀓啓曰,伏未審夜來,聖體調攝,若何?寒熱困惱,水刺厭進等證,比昨何如?臣等不勝憂慮,敢來問安。答曰,知道。以上燼餘
今下弓矢,茄乙坡知僉使具元弼,阿吾地萬戶玄信達,給送。
答藥房問安啓辭曰,知道,症候已言于醫官矣。今後勿爲逐日問安。以上內下記草
吏批,以邊四達爲奉常奉事,以金世輔爲童蒙敎官,以閔國翰爲恭陵參奉,以安汝羾爲昌城府使,金萬惠爲引儀,李萬東爲氷庫別檢,尹堦爲弼善,尹援爲兵曹正郞,姜栢年爲禮曹參判,南斗徵爲工曹佐郞,李慶億爲右參贊,呂奎齊爲監察,尹抃爲鍾城府使,趙雄爲濟州牧使,愼景尹爲兵曹佐郞,鄭維岳爲持平,安緝爲三水郡守,李曼著爲恩津縣監,李奎徵爲戶曹佐郞,李敏迪爲大司憲,李尙眞爲大司諫。
兵批。判書閔鼎重式暇,參判金宇亨病,參議李後山病,參知崔寬進,右承旨孟胄瑞進。
以李慶億·閔蓍重·李觀徵·盧錠·權儔爲副護軍,李萬封爲副司正,鄭頀爲副司果,宋尙蒙·崔之燁爲副司勇。以上燼餘
上在昌德宮。停常參·經筵。
申時,虹見東方。
李枝茂啓曰,此時守令赴任,一日爲急,而憲府不得備員,未署經守令,多至七員,事甚可慮。憲府官員,除疏批未下及在外人員外任,竝爲牌招,卽爲署經,何如?傳曰,允。
李翊相,以兵曹言啓曰,堂上武臣中,武經七書新抄人員,別單書入。以上燼餘
答院曰,不允。前啓,及南海縣令任湜,京畿水使李元老,竝拿問定罪事
答判府事鄭太和箚曰,省箚具悉卿懇。已悉予意於前後之批矣,又何控辭,使予病懷不安耶?須體予意,安心勿辭。遣史官傳諭
答領相許積箚曰,省箚具悉卿懇。卿之不安,予豈不知,而事體所在,不宜固辭,須體予意,安心勿辭。遣史官傳諭以上內下記草
上在昌德宮。停常參·經筵。
未時申時,雨雹,狀如小豆。夜一更,月暈,白雲一道如氣,起自暈下,直指東方,長數十餘丈,廣尺許,良久乃滅。
答藥房問安啓辭曰,知道。入診爲之。
答院曰,不允。前啓
答府曰,更加詳察處之。前長湍府使鄭漢冀,拿問定罪事
傳曰,備局堂上,來待閤門。以上備局謄錄
上御養心閤,入診入侍時,藥房都提調許積,提調鄭知和,副提調張善瀓,注書權愈,記事官申翼相·尹致績,醫官李東馨·金有鉉·白光玹·金萬直·金尙誠·鄭安世。
都提調以下,伏障子外,醫官等,先入侍,按出瘡處濃汁畢。積進曰,受鍼後,濃汁順出,而水刺益缺進,寒縮之氣,亦時有之云,下情不勝憂慮。夜間何如?缺上曰,一樣矣。諸醫以次進。知診脈安世曰,竊以爲脈候,必缺診察,則大槪虛弱,而不至大虛矣。東馨曰,不煩,不若極安靜。缺曰,雖不及向者入診時,亦未知有腫毒缺二貼,似當矣。上曰,缺可也。醫官等缺上命備局堂上引見缺難之,故罷其兄,似不當矣。缺上曰,徑先請黜,似當有後弊,而亦不可不爲,多遣郞廳,則可缺令折半捧之,而未及捧半者,皆當罪之矣。上曰,某則以上推考,或決杖,或拿推,分三等用罰,似可矣。積曰,分三等用罰,誠當矣,而必摘奸而後,可以論罪矣。戶曹·常平廳·備局郞廳,多數發送,似可矣。且倭事,料必一番生變矣。上曰,前者,倭亦嘗拔劒,曾見李廷沃原情,誠可笑也。鼎重曰,前者柳淰·尹文擧,爲東萊府使時,倭亦嘗拔劒,而二人皆不動,廷沃,則蓋庸夫也。上曰,今番則猶未拔劍矣。積曰,倭去上衣,袒裼趍進,從倭等,急起圍繞,則還生握刃戰掉,若將拔劍者然云矣。且蓋副官倭等,相約而爲此擧矣。廷重曰,當初三倭,約仰藥俱死,而一人先死,二倭姑在云矣。上曰,接慰官,將何以處之?積曰,厚載,則臣妹子也,而臣豈避私嫌乎?旣命還歸,而被倭阻遮,厚載,不能無失,仍許留住,則彼將無所不至,而逃歸亦不可,臣意,則拿來似當矣。上曰,與予意同矣。非但有所失,招來之道,只此而已。善瀓曰,然則東萊府使,亦當拿來矣。知和曰,東萊府使拿就,似重,罷職可矣。上曰,此則必拿來而後,可耳。積曰,使倭謂以缺故被罪云,可矣。上曰,接慰官及東萊府使,竝拿似。缺鼎重曰,彼猶留在,則京接慰官,亦不當送矣。積曰,東萊新府使發送,舊倅則拿來,似當矣。缺上曰,倭等,造家爲久,而留計。八行缺積曰,一村之人,無不目見云。缺不過雲霧,缺且有屋樓,山有山市,野有野缺此或是也。馳往詳知之,而狀啓極其矇矓矣。鼎重曰,自禮曹問其詳,似可矣。雖非實狀,旣有此語,則亦是災也。積曰,此蓋人心變,而訛言興也。萬基曰,本道監司,如欲詳知,則何難勤外方以災異聞,而以爲不信,不可自禮曹更審問,似當矣。積曰,守令·監〈司〉,皆不能詳察矣。萬基曰,東萊事,大臣問臣,臣亦以爲拿來外,無他策,而勒拿來後,處置之道,思之可也。當初成太闌出時,接慰官,謂汝旣來不當來地,吾當還歸云,而卽馳啓,可也。成太死後,卽還歸,亦可,而今皆不能出此矣。新府使處以退歸館所,則當接待之意,言于倭等,似可矣。上曰,接慰官,旣被辱於渠等,故因朝廷拿推,儻退待釜山,則可能接待,更遣慰官,而儻又被辱,則是再辱也云云。此意言于倭等事,言送可也。且島主妻父出來之說,似是恐喝,然安保無是事耶?苟自馬島送之,則雖其妻父,不足言。若自江戶送,則何以待之耶?倭館旣無草家,則不可以此,待江戶使耳。積曰,雖江戶使,不館諸倭館,將於何所耶?鼎重曰,移館非大事,江戶豈勸成之耶?萬基曰,倘有詐稱之擧,則將奈何?鼎重曰,仁祖朝,玄方,詐稱江戶使而來,具覺而死云矣。赫然曰,江戶使,則似不當出來耳。善瀓曰,前者公木等,收數百同及樂工及馬上才人,倭請得之,當時大臣吳允謙等以爲,不可許,崔鳴吉當以泰,以爲可許,而因上亦以爲不可許,故崔鳴吉,上疏言,因此生釁,可慮云。故馬上才人及樂工,則送與之耳。知和曰,問慰譯官去時,文書豫爲講定,似可矣。積曰,造家缺也。譯官,則定送金漢行缺牧使睦來善,旣經侍從,常時則可合缺以送,而來善,非卽今濟州牧之才也。積曰,來善雖簡約,全缺濟州疲民,似非其人矣。上曰,大臣之言,亦如此,遞差可也。壽恒曰,臣亦非謂十分恰當也。箇箇歷數,無可擬商,令廟堂議薦如何?旣遞來善,則更難得人矣。積曰,令廟堂議薦,不當勒,勿論文武,極擇差送,似可矣。上曰,然。東萊新府使,依舊例衣服資裝,量給,促催下送,可也。遂退出。以上燼餘
上在昌德宮。停常參·經筵。
巳時,太白見於未地。
有政。吏批,行判書金壽恒進,參判洪處亮病,參議李端夏疏批未下,都承旨張善瀓進。
兵批,判書閔鼎重進,參判金宇亨進,參議李後山病,參知崔寬式暇。
李嵇,以侍講院言啓曰,本院上番六員,下番四員內,輔德·兼弼善·說書·兼說書,皆未差,弼善吳斗憲未肅拜,兼輔德申晸,今將以本職入直,玉堂兼文學李選,以吏曹郞官入省記,兼司書李藼,家有可疑之病,不敢入直。只有文學臣徐文尙,司書臣任相元,獨入直,無他替直之員,非但前頭疾病事故,未可豫料,當此逐日開宴之時,僚員不備,事體苟簡。且講書校正之際,所見亦甚孤陋,弼善吳斗憲,卽爲牌招察任,其他闕員,後日政,竝爲差出,亦爲牌招察任,何如?傳曰,允。
兵批啓曰,曾因全羅監司吳始壽狀啓,寶城幼學任大年·梁禹成,上年賑救時,出穀私賑,依事目加設同知·僉知帖,成給,其從其情願職帖還收事,又自賑恤廳覆啓蒙允,職帖,則自本曹已爲爻周,而望單子,亦當爻周,故還入之意,敢啓。傳曰,知道。
李嵇啓曰,假注書申善溫,時無職名,付軍職冠帶常仕,何如?傳曰,允。
孟胄瑞,以都摠府言啓曰,今日入直軍士,當爲中日習射,而兵曹判書·參議,依前例不得爲之意,敢啓。傳曰,知道。
吏批,以李宇鼎爲持平,崔栢年爲內贍主簿,李相奭爲司圃別提,朴泰爲典籍,宋昌爲司僕正,蔡禹瑞爲泰陵參奉。兵批,李增爲都摠經歷,沈選爲兼內乘,白良弼爲蛇渡僉使,李升來爲多慶浦萬戶,朴燧爲訓鍊僉正。
慈殿,政院·玉堂問安。答曰,知道。
大殿,政院·玉堂問安。答曰,知道。
四更,慈殿受灸後,藥房問安。答曰,無事。
大殿,藥房問安。答曰,知道。
府啓,前內乘柳潝,在職時,多有不謹之誚,至於內厨封不動米太二十餘石,私借於庫子色吏輩。其私借之跡,則渠亦不敢自諱,米太之數,則具在於下人捧招,此雖異於自已濫用,其典守官穀種,自那借之罪,不可不懲。請前內乘柳潝,先罷後推·都監砲保物故人價布,聖上,特下減除之命,德音之下,誰不感激。但減除之敎,在於正月,收布期限,例趁歲前,故各邑有已上納者,非徵於濱死孤缺必責於赤立隣族,刑囚督責之下,怨苦萬狀,同一物故,而若以已納之故,不蒙均施之惠,則彼已徵者之孤寡隣族,亦獨奚罪哉?屯膏不下,王澤未周,而鳲鳩之素,不可有彼此之偏。請令都監,物故價布已納者,還送本邑,則給其孤寡鄰族,以終一時之德意。答曰,不允。拿問事,依啓。以上燼餘
上在昌德宮。停常參·經筵。
巳時,太白見於未地。
慈殿,政院·玉堂問安。答曰,知道。勿爲問安。
大殿,政院·玉堂問安。答曰,知道。
慈殿,二品以上問安。答曰,知道。勿爲問安。
大殿,二品以上問安。答曰,知道。
慈殿,藥房問安,答曰知道,勿爲問安。
藥房都提調許積,提調鄭知和,副提調張善瀓,啓曰。
慈殿受灸後,藥房問安,答曰知道。
慈殿受灸後,大殿,藥房問安,答曰知道。
慈殿,政院·玉堂問安,答曰知道。
大殿,政院·玉堂問安,答曰知道。
慈殿,二品以上問安,答曰知道。
大殿,二品以上問安,答曰知道。
藥房三啓曰,慈殿腫患,症候不輕,雖已連次受灸,亦不可兼用湯劑。前劑入柴胡淸肝湯,藥力似弱,故與諸醫更爲商確,不作傳化毒湯,加柴胡·黃連酒炒·山梔炒,各一錢,皀角刺五分,先進三貼,宜當云。此樂卽爲劑入,而朝者臣等,啓請入宿,則雖有都提調勿爲直宿之敎,而當此之時,臣等之退去,未安。竝爲直宿之意,敢啓。答曰,知道。
孟胄瑞,以備邊司言啓曰,京畿各邑倉穀反庫事,分遣本司郞廳及宣惠廳·戶曹郞廳之意,旣已啓達矣。廣州則與他邑有異,軍餉各穀,其數頗多,守禦廳從事官一員,亦爲明日內出送,軍餉及本府倉穀,竝爲一體反庫知數事,分付擧行,何如?傳曰,允。
孟胄瑞,又以備邊司言啓曰,本司文郞廳禹昌績,以各邑反庫事,明當發送,而時無職名,令兵曹卽爲口傳,付軍職何如?傳曰,允。
慈殿受灸後,藥房問安。答曰,知道。
慈殿受灸後,大殿,藥房問安。答曰,知道。
慈殿,政院·玉堂問安。答曰,知道。
大殿,政院·玉堂問安。答曰,知道。
慈殿,政院·二品以上問安。答曰,知道。
大殿,二品以上問安。答曰,知道。
大司憲李敏迪,執義朴贄,持平金奐啓曰,前內乘柳潝,請先罷後推之命事。措辭見上答曰,不允。
司諫李柙啓曰,京畿水使李元老等,或勒令民結,捉魚辦穀貿銀,終無處置,或濫用軍木,舡載絡繹,其所犯,俱涉貪奸,而以未捉文書。故任湜,則不許攸司之稟處,只令本道行査,罪未勘決,任其偃然在家,元老,則只罷其職,元無究問之擧,臣等,竊惑焉。列邑,若聞御史先聲,則必豫爲戒嚴,其不法文書,一切收藏於衙中,猶恐其或爲見露,設有貪縱無比者,彼潜行御史,村閭間耳剽之外,取得文書,其勢誠難,從前繡衣之鮮能執捉文書,蓋以此也。朝家旣缺廉察,而守令罪狀,書啓上聞之後,諉以未捉文書,不分輕重,同歸於罷黜而止,則守令見此,唯當以牢秘文書,爲自護之得計,將何以懲懼哉?率是以爲例,則廉問,恐無益也。揆以法理,不容如是,請前海南縣令任湜,京畿水使李元老,拿問處置。答曰,不允。以上燼餘
答藥房曰,知道。慈殿症候,已言于醫官矣。
傳曰,今下弓矢,北虞候金世龜處,給送。以上內下記草
上在昌德宮。停常參·經筵。
巳時,太白見於未地。夜自一更至三更,月暈。四更,流星出亢星下,入南方天際,狀如鉢,尾長三四尺許,色赤。
慈殿,政院·玉堂問安。答曰,知道。
大殿,政院·玉堂問安。答曰,知道。
慈殿,藥房問安。答曰,知道。
慈殿,二品以上問安。答曰,知道。
大殿,二品以上問安。答曰,知道。
李翊相,以兵曹言啓曰,今日宣傳官各廳將官,追射試射時,武臣兼宣傳官李挺然·柳汝燧·河羲圖,精抄哨官柳時華,訓鍊都監哨官趙,御營哨官李櫶,皆未滿四中,竝依例汰去何如?傳曰,允。
李翊相,以摠戎廳言啓曰,本廳別將有闕,代以前府使鄭漢驥,差下矣。本廳未啓下之前,御營廳別將,先爲差下云,望單子還入,啓字爻周之意,敢啓。傳曰,知道。
張善瀓啓曰,注書權愈,同姓五寸叔幼學權侑,身死,服制已行四日,出仕何如?傳曰,允。
張善瀓啓曰,左承旨鄭錀,左副承旨李枝茂,俱以病不來。李枝茂,則昨自直廬,重得感冒,勢當調理仕進,而鄭錀,則以緘辭照入之故,不敢入來。當此慈殿未寧,問安多事之時,區區少嫌,不暇顧,左承旨鄭錀,牌招察任何如?傳曰,允。以上燼餘
答藥房問安啓曰,知道。慈殿症候,詳言于醫官矣。
答府曰,不允。前啓未端事,令廟堂稟處。上年戶籍秋成擧行事
答院曰,不允。前啓以上內下記草
大司憲李敏迪啓曰,請前內乘柳潝,先罷後推之命事,措辭見上請令都監物故價布已納者,還送本邑分給,及其孤寡隣族,以終一視之德意事。措辭見上今年戶籍,因嶺南道臣所達,嶺南,則已有待秋成正書之敎,此蓋出於年凶恤費之政。一分之德意,民實受一分惠,而第念正書紙地,只是一戶數升之費,而成籍時,鉤索追撓之弊,則有所十倍於其費。況去年·今年,俱是大無,流離未集,死亡相繼,土着而其業者,什無四五,或有一村而盡去,或有擧室而皆移。擾之攘之,流丐於道路者,太半皆是,則此時成籍,其果能太得民數乎?且伏念今日事,國家財力,已至十分地頭,將不免束手無策,坐視其死,而轉而散四者,又何能約束禁制於自救生道之民哉?臣等愚意,缺擧措,凡所以有一毫擾害於民者,不可不一切停止,以待秋成缺今年戶籍,特爲停止,待秋成擧行事。答曰,不允。末端事,今年戶籍,待秋成擧行事,令廟堂稟處。
司諫李柙,正言李寅煥啓曰,請前南海縣令任湜,前京畿水使李元老等,拿問處置事。措辭見上答曰,不允。以上燼餘
上在昌德宮。停常參·經筵。
巳時,太白見於未地。夜五更,月暈。
下直,東萊府使李夏,楊口縣監趙相槩。
王大妃殿,藥房問安。答曰,知道。勿爲問安。
慈殿,政院·玉堂問安。答曰,知道。勿爲問安。
大殿,政院·玉堂問安。答曰,知道。
慈殿,二品以上問安。答曰,知道。勿爲問安。
大殿,二品以上問安。答曰,知道。
李翊相,以都摠府言啓曰,今日入直軍士,中日習射,請出標信。傳曰,知道。
李嵇,以承文院官員,以都提調意啓曰,寫字官田時年身死,金得兼·柳時豪在喪,代學生李華立,鄭泰興·趙壽棟等,試才入格,依例差下,付軍職冠帶常仕。寫字官肄習被抄之人,或陞實官,或移他司,或身死闕數之多,至於三十餘人,且書藝乏人,未爲甚於今日,不可不廣取肄習,以開勸奬之路。學生林啓榮·林智昌·李春榮·李孝聃·鄭貴碩·安英積·李紳·崔鎭夏·崔斗堣·金光遠·趙壽樑·李震發·鄭必興·金是堣·李錫麟·李斗齊·金重卿·李壽嶸·金太興·玄尙廉·李億世等,試才入格,竝屬肄習,使之鍊業何如?傳曰,允。以上燼餘
答藥房問安啓辭曰,知道。慈殿症候,詳言于醫官矣。
答府曰,不允。柳潝,姑先推考。
答院曰,不允。前啓以上內記草
巳時,上御養心閤。東萊府使李夏引見時,領議政許積,同副承旨李翊相,注書李萬封,記事官申翼相·尹致績。許積進曰,慈殿朣患猝發,臣等初聞其大如栗,缺差愈,而其時臣等錯料,全不省腫患之可畏,而驟缺受灸,故卽爲稟定受灸矣。大槪,自初不痛缺本元來輕,其時下情罔極。受灸之後,缺下敎而來傳,今則腫毒,似無復熾之憂云,不勝可慮也。上曰,瘡根,不得盡出矣。缺許積曰,前日金萬基,所延待汝缺慰爲言者,好矣,而接慰下送之說,亦不可直爲之也。但曰,待汝還歸釜山,若有書契傳受之擧,則朝家,自當有處缺爲言,可矣。上曰,此則不然矣。退歸釜山,則國家自有接待之爲言,可矣。積曰,卽今平成太,已死,正官死後,則接慰官,自當還朝,退歸釜山之後,卽送接慰之說,不可輕道者,實爲此一疑拘礙也。夏曰,彼輩卽今所爭,正是平成太死後正·副官之說,其曲在我,不當爲之也。上曰,予意亦然,故俄者所言,如許矣。缺上曰,以惟換差耶?。積曰,朴再興也,缺取勝者缺來見,而其人年少之人,事頗勝矣。大槪,近缺中事情,則官下人,至於小房子輩,無不與倭同心,一動一靜,缺飛得京報,反先於撥便聞之云。設有秘密事機,萬無掩諱之道。且彼之通事倭,則能解我國之語,而我國譯官,則能解彼語者無之者,凡干論理之語,皆不能相通矣。夏曰,如食食等容昜之語,誰能僅通,而有曲折之語,皆不能通云矣。積曰,此則臣熟知之矣。倭譯講試時,以文字出題,令以倭語釋之,使訓導輩,數入參座,考其工掘,而試官旣不能解廳,故工掘,亦難覈實,倭譯之不能善通倭語者,多有於此也。夏曰,近來東萊狀啓中,所謂嚴辭峻責,據理爭執云者,皆語也。譯輩,旣不能善通言語,則安有峻責爭執之事也。如此,故倭情,無詳知之道矣。上曰,彼輩所謂蕯摩州太守送人云者,亦似虛語也。積曰,蕯摩州太守,安有送人事也。蕯摩州,土地甚惡,人心風俗,尤極殘暴,全不顧死生,故壬辰之亂,蕯倭過處,無噍類之遺,卽今送人之說,乃渠輩恐喝之言也。上曰,蕯摩,土地甚廣,乃渠中太守之大者也。此輩皆食祿養家兵云。未知然否也。積曰,食祿者,多至七十萬石,或五十萬石,兵糧竝在其中云矣。積曰,平成太已死,他差倭若來,則當待之也。上曰,持書契來,則似不可不待。積曰,平成太之來也,接待不可不待也。缺上曰,彼輩,若又用往東萊之例,則雖傍邑,亦必從往矣。積曰,留於密陽何如?上曰,密陽,距東萊幾日程乎?積曰,自密陽而梁,自梁而萊,其間有一二跕矣。上曰,東萊來倭,方入何所也?積曰,芙蓉堂也。本是郞廳房,在東上房庭邊短墻外矣。夏曰,與府衙甚相逼近,語聲相聞云矣。積曰,此乃別堂也。聞譯官之言,則假家一間,連簷作之,而常時不宿溫突,故無點火之事,只作室修粧而已云矣。上曰,日本地暖故耶?積曰,然矣。頃年濟州漂到人南燮軍云者,卽阿闌陀人也。見我國人疾盛曰,宿於溫突故也,石上烘火而處之,故有疾也。渠國,無咳嗽之人,不宿溫突,無冷熱相薄之事,故無疾云。其人亦宿抹樓,而雖有房舍,亦不點火云矣。積曰,此外別無分付之事,使臨機應變,可矣。上曰,不可遙度,臨時審處,可矣。翊相曰,彼若作房,則何以爲之?積曰,房則必不作矣。上曰,作則毁之,可矣。積曰,前者任其所爲,故至於如此矣。夏曰,此則據理爭之,可矣。且公木換米一事,曾以上年爲限云。今年又爲當次,何以爲之?若可許,則初頭許之,不可許,則豫爲知悉防塞,似好矣。缺上曰,以何風之去乎?夏曰,西北風也。世傳缺此則不可的知,而海中巨浪,謂之水樓,驅來則白波如屋飛越,缺臣則以水疾,臥在藏中,不得出見,而軍官輩見之,甚可驚怖云。旣過水宗之後,風勢猝猛,而猶幸不變,故無事,且以勢猛,故得早泊,午後下岸,而風少變爲好,而南風本來不競,未嘗終日,故必東風出來,掛兩帆斜開受風,謂之脇風。入去時,則東風不順,而猶橫帶而去矣,臣出來日,出發舡人,定時始泊於蘭島矣。東風,則初日發舡,二日浪盛,不得行,西南風,則過五六日發舡,初日則浪盛不得行矣。中間無下碇處,風止,則泛泛不能支當,故必待終日風放舡矣。上曰,何以知其風耶?夏曰,以雲氣知之,出來時,以日出時東雲,知之,東雲起者,東風也。西北淸者,無西北風也,雲不起,則便是無風也。中間有楸子島,而向西稍偏,故未易止泊矣。上曰,漂風易乎?夏曰,風變則漂矣。以下缺積曰,備局回啓,非誤着也。二十名四十領,實爲難堪,故旣有四十名輪回備納之規,而臣之書啓中,獨擧朝家定式,至於本州流例,則煩瑣不敢備達矣。民情,則雖減若干領,蒙惠大矣。上曰,減其領數,勝於加其名數耶?積曰,二十名四十領,四十名四十領,旣無異同,則減其領數,似可矣。上曰,然則四十領內,減十領,使三十名,備納三十領,可也。夏曰,三名日進上中,結弓獐皮二十領,必欲敦厚無孔者,上納,而得之甚難,一領價,至於步木一·二丁,民情皆願變通,而係是享上之物,故書啓中,不能陳達矣。若只爲結弓之,則雖不至於敦厚,且或有孔,似無妨矣。缺上曰,以其京人奴婢,故謂之京奴婢耶?夏曰,然矣。而非但京人奴婢,凡私賤,皆謂之京奴婢矣。此輩若有定主,則亦何有變弊?蓋其收貢未易,故不推者有之。年歲寢久,則島人,稱以自已奴婢,呈官依訟,徵貢使喚,互相侵奪,其弊無窮,渠輩,則只願得其定主矣。積曰,士夫家,旣難委送差奴,或因軍官輩,稱念收貢,則反稱已奴,而賣食多,故其弊如此矣。夏曰,一番稱念,盡徵積年未收,至於牛馬財産,盡爲奪去。或有一年再逢此患者,或有數十年無事者,此事無他變通之道,故書啓中不爲陳達,而其弊則甚大矣。上曰,此事則誠難變通矣。積曰,濟州年例馬,上年以凶荒,故不爲上送。今年則又是式年次例,何以爲之?卽今太僕所悶者,軍兵無缺給之馬,在濟之馬,則飢民,盡爲殺食,故欲爲以來矣。上曰,好馬百餘匹,御乘三匹,差備馬一半,使之擇送,似好矣。缺積曰,缺匹數,更爲稟達矣。上曰,依爲之。遂罷出。以上燼餘
上在昌德宮。停常參·經筵。
巳時,太白見於未地。
下直。旌善郡守任座。
答藥房問安啓辭曰,知道。
慈殿症候,詳言于醫官矣。
答府曰,不允。前啓出仕事,依啓。
答藥房再啓曰,事體當然,而以此慈殿,深以爲不安,依乙巳年例直宿,可也。侍藥廳排設請事
答院曰,不允。前啓以上內下記草
司憲府啓曰,今年戶籍,因嶺南道臣所達,則已有待秋成正書之敎,此蓋出於年凶恤民之政,一分之德意,民實受一分之惠,而第念正書紙地,只是一戶數升之費,而成籍時,鉤索進擾之弊,則有所十倍於其費。況去年今年,俱是大無,流移未集,死亡相繼,土着而居業者,什無四五。或有一利而盡空,或有擧室而皆移,擾擾攘攘,流丐道路者,太半皆是,則此時成籍,其果能盡得民數乎?且伏念今日之事,國家財力,已至十分地頭,將不免束手無策,坐視其死,而轉而之四者,又何能約束禁制於自救生道之民哉?臣等愚意,今年擧措,凡所以有一毫優容於民者,不可不一切停止,以待秋成。請今年戶籍,姑爲停止,待秋成擧行。答曰,令廟堂稟處。
備邊司啓曰,曾因禮部移咨,韓天立處,徵捧負債銀,已爲付送於冬至使行事,冬至使,未及到北京之際,禮部,因曆書䝴咨譯官之還,又有催促之咨文矣。令承文院,以前已徵送之意,撰出回咨,付諸前頭使臣之行,何如?答曰,允。
傳曰,過數日後來會事,分付。以上備局謄錄
持平金奐啓曰,臣於昨日詣臺傳啓也,物故砲保布還給啓辭中,未納者之未字,誤書以已字,一句文勢,因此乖舛,昏謬之失,著矣。不得不瀆擾於侍藥之日,而昨緣昏暮,今始自列,臣之所失,至此尤大。請命遞斥臣職。答曰,勿辭。
李嵇啓曰,持平金奐,再啓煩瀆,退待物論矣。傳曰,知道。已上燼餘以下缺
上御養心閤,藥房都提調以下引見,入侍。都提調許積,提調鄭知和,副提調張善瀓,注書權愈,記事官申翼相,醫官李東馨·金有鉉·韓道昌·梁濟臣·金尙誠·權愉·白光玹·金萬直。積曰,伏聞慈殿腫患漸重,將受鍼云,凡腫患,受灸而不差,則勢當受鍼,而旣非盛壯之時,則受鍼未安,伏不勝憂慮。臣等,雖不解醫術,欲親承聖敎後,議藥矣。上曰,初小時,卽灸則可已,而缺受灸三倍,而猶不止歇,故勢將受鍼。缺十餘行上曰,尙誠·光玹,入內指敎,可也。積曰,味淸心丸及羹湯以待,似可矣。上曰,豈至是乎?第扶衛之際,苟致壅鬱氣升,則可慮矣。命取鍼來親審。都提調以下,竝退出熙政堂前楹外,慈殿受鍼後,仍退出。
上在昌德宮。停常參·經筵。
巳時,太白見於未地。午時未時,日暈
下直,固城縣令張遇一。
答藥房問安啓辭曰,知道。慈候,受鍼之後,腫處頗順,心切喜祝。以上內下記草
藥房口傳啓曰,慈殿旣已受鍼,臣等皆入直之意,敢啓。答曰,知道。
藥房再啓曰,慈殿腫患,非如尋常瘡㾿之比。至有鍼破之擧,且有熱候,臣等,不可循例直宿。今日爲始,侍藥廳排設何如?答曰,事體當然,而以此慈殿,深以爲不安。依乙巳年例直宿,可也。
以賓廳坐目單子,傳于孟胄瑞曰,過數日後來會事,分付。
持平金奐啓曰,臣於昨日詣臺前啓也,物故砲保布還給啓辭中,未納者未字,誤書以已字,一句文勢,因此乖舛,昏謬之失,著矣。不得不瀆擾於侍藥之日,而昨緣昏暮,今始自列,臣之所失,到此尤大,請命遞斥臣職。答曰,勿辭。
李嵇啓曰,持平金奐,再啓煩瀆,退待物論矣。傳曰,知道。
持平金奐啓曰,請前內乘柳潝,先罷後推事,都監物故價布已納者,還送本邑分給事。措辭見上答曰,不允。以上燼餘
上在昌德宮。停常參·經筵。
月蝕齋戒。
夜一更,黃白雲一道如氣,起自乾方,直指天中,長可數十丈,廣尺餘,漸進東方,良久乃滅。
答藥房問安啓辭曰,知道。慈候,與昨無異矣。
史官二員待命。仁政殿侍講院月食處摘奸以上內下記草
藥房夕問安。答曰,知道。
政院·玉堂問安。答曰,知道。
大殿,政院問安。答曰,知道。以上燼餘
上在昌德宮。停常參·經筵。
世宗大王忌辰齋戒。
慈殿,藥房問安。答曰,知道。
答藥房問安啓辭曰,知道。慈殿,腫候毒氣消散,瘡根亦出,氣候與昨無異,深以爲幸矣。以上內下記草
上在昌德宮。停常參·經筵。
世宗大王忌辰。
巳時,太白見於未地。夜一更,巽方南方,赤氣如火影。
答藥房問安啓辭曰,知道。慈殿症候,已言于醫官矣。
答藥房再啓曰,知道。慈殿進上藥劑入事。以上內下記草
禮曹啓曰,謝恩使,改以進賀使,旣已定奪矣。啓下禮物單子,及拜表擇日,粘目中,改付標以入之意,敢啓。傳曰,知道。以上禮曹謄錄
大殿,藥房夕問安。答曰,知道。
慈殿,政院·玉堂夕問安。答曰,知道。勿爲問安。
上在昌德宮。停常參·經筵。
夜一更,艮方巽方,有氣如火光。二更,月暈。
下直,統制使李之遠。
答藥房問安啓辭曰,知道。慈殿困惱之候,頗減於昨日矣。
答院曰,不允。熙川內奴婢,指徵無處,蕩減事趙嗣基罷職不敍,金璛事,依啓罷職。
答府曰,不允。前啓末端三件事,令廟堂稟處。擇其尤甚者,計給乾糧,設粥處,只許流丐者就食,各道守令,親巡田野,給種給糧,秋成後以耕多少,爲守令殿最之地事。及依上年春夏例,屠牛禁斷事。以上內下記草
有政。
以金萬均爲承旨,柳賀爲純陵參奉,朴廷郁爲和陵參奉,崔院爲左通禮,姜瑞璜爲承文副正字,朴泰尙爲兼中學敎授,申晸爲副應敎,鄭生輔爲蔚山府使,李翔爲掌令,安命老爲成均典籍,尹堦爲宗簿正,趙根爲兵曹正郞,尹深爲校理,徐文重爲童蒙敎官,朴世堂爲修撰,宋昌爲侍講院輔德,尹堦爲濟州牧使。
司憲府啓曰,賑恤之政,在於務實,京外設粥連年,其效亦可見矣。累萬飢民,支離頓困,相繼死亡者,皆是食粥之民,蓋以多聚之害,不但露宿土處,蒸爲疾疫而已。至於作粥監賑之際,米數浩多,官員不能遍察,吏卒因緣盜竊,且朝暮往來,若當風雨,則無所庇蓋,太半顚仆。外方則土着者,待哺於官門,無以作農,雖或免一時之死,而亦終爲流丐之民,此是已然之明效,何可一遵前轍?不爲變通,徒費大萬之財,無救斯民之死哉?請令賑恤廳,分付京中及外方,有戶口原居者,擇其尤甚貧殘者,計給乾糧,而設粥處,則只許流丐者,就食。上年農事之致凶,天時非不順適,而實由於人力之不至。況今年形勢,又異於前,飢饉死亡之餘,土着於鄕井者,什無四五,若非朝家,助耕給種,着實勸農之擧,則田疇之荒廢,必多甚於前歲。孑遺殘氓之忍死至今者,西成之後,亦無生道,則存亡之機,實在於此。請令廟堂,別爲事目,申飭各道,使其守令,親巡田野,擇其尤甚貧殘,更無自辦之路者,無種則給種,無食則給糧,而秋成踏驗後,一以耕墾多少,爲守令賞罰殿最之地。上年飢饉,民無以救死於目前,雖上農之家,亦不能保其耕牛,居宰之餘,加以疲斃,卽今春耕已迫,有田而無牛者,比比皆然,一村而有一牛者,亦以爲幸,而苟活朝暮,牽入於屠肆者,又不知其幾何?如是不禁,則將至於無類而止。請令該府該曹及各道監司,京外宰牛,依上年春夏以前事目,一切禁斷。答曰,令廟堂稟處。
今二月十八日,大臣·備局堂上引見時,領議政許積所啓,今年賑事,皆以爲速行宜當云,而民間切急,似與上年有間,故各道則使之各司,觀勢設賑,而京中,則似當設行於三月矣。且勤農一事,尤不可不着實擧行。守令出入田野,開諭勸課,無種無糧者,亦爲抄出題給,俾無荒廢之弊。前頭御使廉問之時,觀其田野之闢不闢,施以賞罰事,曾已陳達,而農節已迫,更爲申飭各道,且令監司,監其騶率,頻頻出巡看檢,設賑形止及勸農勤慢,宜當,而但京畿監司出入時,例有肅拜之擧,故不得任意出巡,姑令除肅拜,只以出巡之意,啓聞後仍往巡審,何如?傳曰,依爲之。
大臣·備局堂上引見時,右承旨孟胄瑞所啓,松禾·長淵,則乃鳳山竝站也。兩邑殘弊,實無異同,而但長淵,則以其濱海之故,物産頗優於松禾,而站上分辨,則松禾反有過焉。蓋緣松禾,虛結太多,以致如此,似當一體分辨,俾無不均之患矣。領議政許積曰,此則本道,自當變通,而其時監司遞來之後,則必無遵行之理,故孟胄瑞,如是陳達矣。上曰,令本道,依此爲之。以上備局謄錄
戶曹判書金壽興所啓,去庚戌年,因凶荒有復戶減給之事,黃海道各樣復戶,上年亦依庚戌年例,爲之事分付,而其中驛子·水夫等,最是苦役,故黃海監司及水運判官,皆以復古爲當云。此兩役,則依常年例給復何如?上曰,其役果是苦重,則依前給復,可也。
孟胄瑞,以兵曹言啓曰,五衛將李時尙戶奴呈狀內,上典,今年八十二,疾病連仍,筋力澌盡,決無供仕之望,斯速改差云。時尙老病沈綿,勢難行公,所帶五衛將,今姑改差何如?傳曰,允。
又以兵曹言啓,僉知李敏敍戶奴呈狀內,上典死病之餘,僅僅調治,自上年秋冬以後,痰火之病,日益沈綿,蟄伏鄕曲,閉戶呻吟,病廢實狀,人所共知,除命出於意外,病裡惶恐,忍死扶曳,來謝恩命,而上來之時,觸冒風寒,本病之外,重得寒熱之症,日入危境,死生可慮,決無供職之望,斯速入啓處置云。李敏敍身病深重,勢難行公,今姑改差何如?傳曰,允。
李嵇,以侍講院言啓曰,本院下番四員內,說書·兼說書未差,司書任相元,方爲入直,而以祖母病重,呈疏出去。兼司書李藼,聞已入省記於本曹,本院無推移之員。該曹有變通之例,兼司書李藼,牌招入直何如?傳曰,允。
吏批,行判書金壽恒進,參判洪處亮病,參議李端夏疏批未下,右副承旨李嵇進。
兵批,判書閔鼎重式暇,參判金宇亨病,參議李後山服制,參知崔寬進,右承旨孟胄瑞進。
吏批啓曰,濟州牧使,勿論文武擇差事,曾已定奪,而武臣中擬望之人,亦甚乏少,閫帥營將中可合人員,竝擬何如?傳曰,允。
又啓曰,玉堂·春坊闕員,今當差出,而無故可擬之人,乏少,無以備望相避,外任竝擬,何如?傳曰,允。
吏批啓曰,新除授尹堦,時無加資之命,何以爲之?敢稟。傳曰,依例加資。
濟州牧使尹堦,今加通政。
兵批,以鄭錀·蘇東鳴·李鏶·鄭·金虎俊爲副護軍,南聚星爲副司果,李華立·鄭泰興·趙壽棟爲副司勇。
府前啓,措語見上請前內乘柳潝,先罷後推。請都監,物故價布已納者,還送本邑,分給其孤寡隣族,以終一視之德意。賑恤之政,在於務實,京外設粥連年,其效亦可見矣。累萬飢民,支離困頓,相繼死亡者,皆是食粥之民,蓋以多聚之害,不但露宿土處,蒸爲疾疫而已,至於作粥監賑之際,米數浩多,官員不能遍察,吏卒因緣盜竊。且朝暮往來,若當風雨,則無所庇蓋,太半顚仆,外方,則土着者,待哺於官門,無以作農,雖或免一時之死,而亦終爲流丐之民,此是已然之明效,何可一遵前轍,不爲變通,徒費大萬之財,無救斯民之死哉?請令賑廳,分付京中及外方,有戶口原居者,擇其尤甚貧瘠者,計給乾糧,而設粥處,則只許流丐者,就食。上年農事之致凶,天時非不順適,而實由於人力之不及。況今年形勢,又異於前,飢饉。以下七行缺
司諫李柙,獻納閔宗道啓曰,七八行缺請依其時,本道査啓,熙川郡內奴婢身貢,指徵無處者,特許蕩減。濟用監布袋木,乃本監例用之物也,袋木之盈縮,係於貢物之多少,則當此貢物蠲減之日,袋木之減少,亦可知矣。濟用監正趙嗣基,不問其有無,恣意用下,稱以引用,徵責白地,一年之間,所用無節,而貢物主人,不敢違拒,竭其私財,以充其用,怨苦之聲,傳播道路,不謹之說,至發於公會,而乍入旋出,恬然行公,士夫廉隅,豈容如是?其白徵濫用之狀,殊極可駭,不可不隨見懲治。請濟用監正趙嗣基,罷職不敍。郵官挈妾,固已不當,孽妾乘轎,禁令至嚴,而金郊察訪金璛,赴任之時,使其妾,公然乘轎,其蔑法無識之狀,殊極可駭。不可以微官而置之。請金郊察訪金璛罷職。答曰,不允。趙嗣基·金璛事,依啓。
巳時,上御養心閤,大臣·備局堂上引見,領議政許積,行戶曹判書金壽興,行吏曹判書金壽恒,禮曹判書鄭知和,兵曹判書閔鼎重,行大司成金萬基,右承旨孟胄瑞,假注書李萬封·李壽慶,記事官申翼相,致績入侍。許積進曰,慈殿腫患,受鍼之後缺二十餘行上曰,無分利之事,則豈爲之盜踏也。政院印信,常不藏置乎?孟胄瑞曰,臣待罪政院,不勝惶恐。政院大小酬應,甚多,印信終日開置,小小事輒見盜踏矣。積曰,政院印信,自古開之承旨,晝則例爲廳坐,而或因事離廳,則輒見盜踏,虛疏甚矣。上曰,盜踏後,有可驗之道耶?胄瑞曰,政院印信,無着押之事,故盜踏甚易,且無憑驗之道,今後則令注書着押事,定奪施行何如?閔鼎重曰,他司印信,則官員,例爲着押,而政院印信,則自古無着押之事矣。積曰,政院印信,不爲着押,亦有其由矣。政院乃是三品衙門,則於二品以上衙門,似當牒呈,而以其出納上命,故雖於高品衙門,亦無牒呈之事,且以啓版在故也。上曰,啓版,何物也?積曰,版上刻啓字,置之都承旨坐傍,以其奉行上命故也。衙門旣尊,印信反輕,慢藏,不爲看檢,若令一房掌之,則自無虛疏之弊也。上曰,其價,已爲出給乎?壽興曰,已爲出給,而厥漢受出之後,不爲獨食,發覺之日,卽爲推捧,則各有去處矣。朱砂·鬱金,則初以元材給之,明礬,則給價木十二同,今已盡推矣。積曰,缺十四行,其時,有鄕接慰交替之議,此亦似無所妨,故臣不敢復陳淺見矣。此事,廟謨已定,而臣意則猶有所未然者,蓋攔出之失,責在於彼,彼非,則責之而已。至於在家接待之道,不當虧失,使無日後執言之地,可也。在外已言于領相處,而待遠人,是禮曹所掌,故敢達矣。朝家,旣以彼輩之攔出,爲非,將以平成太之事,致責於島主,則接慰之徑先召還,本非妥當,而旣不送其代,又無鄕接慰交替之擧,則在我之道,亦旣未盡,平成太之非,何可責於島主也?彼如曰,爾國,自前例有接待之規,今何不行耶云爾,則恐無辭可答也。申厚載拿來時,自上有鄕接慰交替之敎,而終不入送,公然拿來,無乃不可乎?但臣意則今猶可以都事或守令,急差鄕接慰,使主禮單等物,然後拿來,則似爲得體也。前日出外,聞長者之言則亦以爲,不但鄕接慰,雖京接慰,可送云。今曉,到待漏廳,與張善瀓相議則亦以爲,有計慮者之言,皆然,熟講而處之,爲可云矣。積曰,臣朝到藥房,已聞鄭知和之言,而當初臣意,不欲召還接慰者,此也。其時外議,皆以臣爲恐㥘。且曰,倭人作舍之後,則尤無接待之義,接慰官,不可不急時召還云,臣亦難守已見矣。到今群議,又如此,未知何以則爲得也。上曰,禁府都事缺十餘行朝廷,亦當以他接慰來待,而汝輩,旣已作挐,在我固無接待之義,若更送京接慰,則都舡主處,又將見辱,故不送云爾,則渠亦無辭矣,鄕接慰,則不可不送也。積曰,上敎當矣。申厚載,不當阻而阻之者,其曲在彼,鄕接慰,許送而不送者,其曲在我,似當送之也。壽興曰,臣意亦然矣。接慰官,旣已召還,而渠無正官,故以鄕接慰待之爲言,則好矣。京接慰,則不可無端更送矣。上曰,前日禮判書契來時,亦有鄕接慰接待之時矣。壽興曰,卽今京接慰,則必有一件節項,然後當送矣。知和曰,接慰官當攔出之時,不能周旋善處,又貽辱於國家,故拿來,而其代差送,使之姑留梁山,待倭還館,然後接待,則似無傷損於國體矣。壽興曰,渠輩歸館之後,則京接慰固當送之,而今則決不可送之也。上曰,慶尙都事,駐在何邑耶?積曰,本駐大丘,而以其疲弊難當,故巡行列邑,而得食矣。上曰,卽今都事,誰也?積曰,閔弘道也。金萬基曰,京接慰,不當更送云者,是矣,而當初臣意,以申厚載徑先召還,爲未妥,而不敢自恃已見矣。今則京接慰,決不可更送,鄕接慰,則雖未知前例如何?固當送之也。但當初彼輩之怒,始於鄕接慰,缺十餘行胄瑞曰,蔚山府使,今始差出,密陽府使,乃是蔭官,昌原府使,乃是武官,當以梁山郡守爲之矣。上曰,梁山,誰也。胄瑞曰,李煿也。其人物,不足於接慰之任,此似可慮也。鼎重曰,人物優劣,不須論也。上曰,宜爲分付,使之馳往東萊乎?抑令吏曹差送乎?積曰,不必吏曹差送,只令監司,以都事差送,可矣。知和曰,使譯官,先言都事差送之意于彼中何如?積曰,然則先報監司,使撥馬先通,宜矣。上曰,依此爲之。積曰,原州曾有可疑之人捉囚之事矣。今則勅行已歸,當爲處置矣。其人自稱文川人,故原襄監司移文于北伯問之,其答辭如許矣。其人姓名,自稱朴起相,其父禮男,乃是內奴,居在文川東面,而渠則養于甲山邑內,居其叔朴順家云,移文甲山問之,則果然云。其母愛月,乃是東萊人,而京中兩班之婢云。此人決非他國之人,被虜走回云者,或是矣。上曰,然則何其言之似彼人云耶?積曰,北路,與胡地相近,故其言語,亦相似矣。此人雖還送本土,如此惡民,逃匿無常,雖捉送彼中,亦不無還逃之弊,若送于絶島如濟州等地,則似爲得宜矣。上曰,依爲之。積曰,昨日鄭太和,簡通于臣曰,其人自稱走回之說,亦是詤辭也。惡人惑愚民,以爲得食之計者,滔滔皆是,今若捉致京中,勿令缺十餘行積曰,咸鏡監司南九萬狀啓,疏決廳稽滯云云。徒流文案,已皆就緖,自當從容處決,而獄囚,則必察言觀色,參問證佐,然後可決,不可只憑文案而斷之也。且其狀啓中所謂一國刑獄,廟堂主決未安,還爲下送云者,揆以體統,極爲是矣。臣亦初不覺其非,而九萬之言,果似得體矣。上曰,獄情之尤涉可疑,久未處決者,取來疏決,其餘皆還送何如?積曰,非但疑獄。凡係重獄者,皆取來疏決,似好矣。獄事初若詳悉,則決之亦易,而初頭不能明白,則是非曲直,自相混亂,卽今諸臣,方分掌疏決,而難斷之事,頗多云。臣意則南九萬之言,見得甚是,似當依其言還送,而他道,則監司旣無啓請還送之擧,若以爲難斷而還送,則事涉未妥矣。壽興曰,獄囚,雖察言觀色,猶難得其情僞,只憑亂雜文案而決之,則辦之尤難矣。今若還送,則他道亦當一體爲之,不可以北伯之有所建請,而獨爲還送也。鼎重曰,自本道不能決者,則使該廳決給,亦似無妨矣。萬基曰,雖北伯有此請,他道無此請,以事體及獄體言之,則似當一體還送,至如難斷還送之嫌,臣未知其必然也。上曰,當初此擧,由於何事也?積曰,本因臺啓而發,而又依鄭太和之言,不令廟堂主之,設廳缺一字上曰,當初議者,以七八年滯獄,言之缺十餘行積,又以甲山·惠山等越境人定配者,放未放公事,出讀一遍訖。積曰,缺二字甲山府使黃碩鳴,惠山僉使洪世虎等,因審理減死定配,而世虎,則以季男□故,未久蒙放。黃碩鳴,則其子累度擊錚,亦得蒙放,而罪犯旣重,未嘗受刑,累度定配之後,蒙放又速,揆以國法,實未妥當,而然若以前日之誤處,而更論其罪,則亦涉過重矣。胄瑞曰,臣曾經六鎭守令,故略知其處物情矣。其越去人,必有官員分付,然後乃敢越去,若獨蒙其罪,則實爲冤抑矣。積曰,渠等,欲移罪士卒,而爲倖免之計也。官員使之越去,而今已免罪,獨越去人等,猶未蒙放,極涉冤痛矣。上曰,其人配於何處乎?鼎重曰,皆配六鎭矣。洪世虎,則配於龍川,而其父秀男,有壬辰之功,故先得蒙放,黃碩鳴,則配於義州,而以其同罪而未放,故其子擊錚訟冤,立得蒙放矣。積曰,黃碩鳴·洪世虎等,旣已蒙放,其所送越去人,亦當放釋。朴必聖·邊泰□等,姑未決罪,其所送越去人,似難放釋矣。上曰,然矣。上曰,開城府還上文書,來到乎?積曰,未及來到矣。鼎重曰,蕩滌文書,則已到矣。積曰,闔家死亡者,旣有蕩減之令,而奉行之臣,不能明査,或有闔家死亡,而不入其中,或有生存而參入於其中,且雖云闔家死亡,豈至於無一人遺存乎?缺十餘行上曰,依爲之。鼎重曰,原襄道操鍊,前則以春川防禦使事目,春秋設行矣。今則當依他道例爲之矣。上曰,然矣。鼎重曰,禁軍,自上年秋,以七十人作一番,今後,則復以百人作番乎?仍以七十人作番乎?上曰,額數已充,則復以百人作番,可也。鼎重曰,南定星,曾於乙巳年觀武才時,入格優等,特命除授邊將,卽以單望,拜宣川僉使。僉使,雖曰三品職,亦有參下除拜之例,而渠則以別恩除拜之故,欲准三品用之,本曹,則援例不許,似當定奪施行矣。上曰,觀其入格分數與直赴者,優劣如何?然後當爲處置,其時文書,相考稟處,可也。鼎重曰,慶尙道御營軍,不能聊賴者,曾令率妻子上來矣,軍威軍一人,上來云矣。積曰,前頭亦必連續上來矣。上曰,御營廳京畿田稅米劃給事,何以爲之?積曰,御營廳米,戶曹貸用,而令京畿各邑,以田稅米還償,則慢不擧行,至今不爲上送云矣。壽興曰,直洞權管自決事,曾聞本道,而得其實狀,則其人,眞是失性,而別無他故云爾。上曰,何至於失性乃爾耶?鼎重曰,臣曾爲北伯時見之,則三·甲之地,決非人居,萬山中有一段平坦處,流水渾黑,往往數百里內,無淸流,落葉墮水壞亂故也,猝然當之,則實難堪處。且聞其人去時,適患癘疫,發狂纔瘳云矣。缺十餘行積曰,文臣三十前登科者,則使讀漢語,三十後登科者,使讀吏文,一年兩都目,承文院褒貶時,試講殿最,所謂肄習官褒貶,是也。少者三處講,多者六處講,四館六品遷轉時,則爲九處講矣。上曰,所謂吏文,是我國公事場所用吏文乎?積曰,非矣。咨文中所用吏文也。上曰,年少文官輩,皆能通曉乎?壽興曰,通曉者鮮矣。祖宗時,則務實爲之,有吏文庭試,漢語庭試,故亦有實效矣。積曰,故相臣李元翼,四書三經,皆以漢語講之,爲壯元,其□赴京,不任譯官,自與漢人對話云矣。上曰,天將接待時,亦有其效云矣。壽興曰,天將猝至,而無譯官,故命選文臣能漢語者,故相臣李恒福,爲弼善時,亦豫其選矣。上曰,讀之則果可通曉乎?積曰,雖不能盡曉,猶勝於不讀者,且譯官輩,雖誦讀甚熟,而猝逢漢人,不能通其言語,文臣習漢語者,雖不及中國以言學習者,而至如文字上說話,則通曉,勝於譯輩矣。上曰,所讀何書?積曰,老乞大也。上曰,其書云何?積曰,皆問答之辭也。前者,亦有不講遷轉之例,故金壽恒如是陳達矣。上曰,依爲之。壽恒曰,刑曹郞官,以十二朔定限,未準朔前,不得擬望,或有準朔未遷轉,徑遞而旋又除授者,監察·禁府都事,則重來者,不計朔擬望,刑曹郞官,準朔後重來者,亦依監察·禁府例,不計朔擬望何如?缺十餘行寧陵石物,罅隙塗灰剝落處,有擇日修補之擧,缺本陵參奉,逐月文報,而今年二月所報,則與上年八月道臣奉審時,似加,而不知大段云。且陵上砂草,亦爲看審,則亥方一尺許,子方三尺許,似有枯損之色云。此乃參奉,據其所見而報之者也。以事體言之,則事當遣大臣奉審,而今雖奉審,必與參奉所見無異,姑觀他日萌生後,更報之意,分付于本陵參奉何如?積曰,莎草枯損云者,亦未可知也。若枯盡而露其土,則可得明知其枯,而不可以一時疑似之見,輒謂之枯損也。前日□陵莎草,亦枯盡云,而今皆復生矣。然陵上事體重大,不可不另爲奉審,解凍之後,則石物罅隙大小及莎草枯損與否,可以詳知,更觀後日文報事,令該曹分付于本陵參奉,似可矣。上曰,依爲之。積曰,近來內局醫官,曉解醫術者,甚少,故外方業醫之人,隨聞招見,則名實各異,而其中木川士人李益昌,術業頗精,爲先付軍職,使之同參議藥何如?上曰,依爲之。積曰,麝香膏劑進人金尙霱,逐日待候於內局,且其所劑膏藥,亦不無其效,此與醫官有異,雖不可付軍職,令該曹參酌給料何如?上曰,依爲之。壽恒曰,曾因大臣所啓,文臣月課試射等事,限上年停止矣。歲翻已久,而緣臣昏妄,尙未更稟矣。試射,限今秋仍爲停止,月課,則何以爲之?上曰,試射,一體限今秋停止,可也。缺十餘行上曰,闔家死亡者,蕩減耶?鼎重曰,此則當爲蕩減,而單子啓下中人,亦或有捧之者矣。上曰,此類亦入於未捧二千石數內耶?鼎重曰,竝入此數內矣。積曰,單子啓下中人,雖已捧之,似當還給,而其中無力不能備納者,則減之,餘當待秋收捧,至如食料祿人及有備納之力,而不肯備納者,其習可惡,不可不從速督捧也。依此分三等施行,似好矣。胄瑞曰,雖當減之,渠輩不以爲惠,而徒長頑習,則反不如督捧之爲愈也。積曰,此亦然矣,而今年事勢,如經大亂,不可不別樣變通也。上曰,當減者幾許數耶?鼎重曰,姑未的知,而要不過六百餘石也。宣惠廳米,尙有萬餘石,當取給還上矣。上曰,卽今米價,高下何如?鼎重曰,比上年秋,則稍高云矣。胄瑞曰,賓廳引見時,本院,例以三司牌招入侍與否,啓稟,而每以日晩,不爲牌招,事體未安矣。前者金萬基爲承旨時,定奪於榻前,賓廳日次,三司不待牌招,例爲來待,永爲恒式,而因循不爲擧行,似當更爲定奪矣。上曰,厥後亦嘗更爲定奪,日次,則兩司例令來待,而玉堂,則長在闕中,故元無牌招之擧矣。積曰,今後,則兩司亦勿牌招,每當日次依例來待,政院,直以某某人入侍之意,稟旨施行,則好矣。上曰,政院知悉,依此奉行,可也。缺十餘行但松禾,以至殘之縣,諸員之數,過於大邑,上年死亡者,亦必有之,此則似當變通矣。更考本縣□□成冊後,稟處何如?上曰,依爲之。胄瑞曰,松禾·長淵,乃鳳山竝站也。兩邑殘弊,實無異同,而但長淵,則以其濱海之故,物産頗優於松禾,而站上分辦,則松禾反有過焉。蓋松禾,本是小邑,而量田時,爲倅者,不能善處,以山爲田,虛結太多,以致如此,似當一體分辦,俾無不均之患矣。積曰,此則當自本道變通,而其時監司遞來之後,則必無遵行之理,故孟胄瑞,如是陳達矣。上曰,令本道,依此施行,可也。胄瑞曰,松禾,以至殘之邑,會付穀物,其數甚多,蓋緣丙子以前,椒島漢人,多持缺一字物,勒令換貿,本縣急於策應,每以倉穀出給,而亦無充數之路,故分錄民結,趁未收捧。丁丑以後,則站上夫馬,又以還上取辦,故民結所錄,月增歲加,又於己丑年田三稅,捧留本縣,而亦不能收捧,只□虛簿,逐年取耗,今年如此,明年又如此,一人糶穀,至於累十石之數,則仍爲逃散者,十居八九,以致前後逋欠,靡有限量。辛丑·乙巳兩年,再行蕩減,其數亦多,而卽今指徵無處者,猶至累千石之數,莫重蕩滌之擧,雖不可每每行之,如欲蘇完本縣,則亦不可無變通道矣。積曰,此由於蕩滌之時,不能明査,可減者不減,而不可減者反減之致也。本縣難支之狀,則臣亦聞之矣。上曰,蕩減一事,實爲重大,丙子·己丑兩年逋欠外,似難蕩減矣。缺十餘行上曰,觀勢從便爲之,宜矣。遂罷出。
上在昌德宮。停常參·經筵。
夜一更,北方南方巽方,有氣如火光。
答藥房問安啓辭曰,知道。慈殿症候,已言于醫官矣。
答府曰,不允。前啓下諭事,依啓。
備邊司粘連啓目。答曰,依允。海州牧使閔素心,拿問定罪。
答知中樞府事李浣疏曰,省疏具悉。卿其勿辭察職。
答戶議呂聖齊疏曰,云云。爾其勿辭察職。
答掌令趙遠期疏曰,省疏具悉。爾之所進之言,實切於春宮誡訓之至意,深嘉爾之不爲泛然之誠矣,予當留心採納焉。
答吏議李端夏疏曰,省疏具悉。所陳之言,予當留心焉,爾其勿辭察職。
答判尹李正英疏曰,省疏具悉。卿其勿辭察職。以上內下記草
李翊相啓曰,以司憲府睦昌明·許堅等照律公事,傳曰,內摘奸闕直,自有其律,而何如是照律耶事,傳敎矣。問于律官,則凡內摘奸闕直,外司則罷職,闕內則以奪告身,自前例爲照入云矣,敢啓。傳曰,知道,入之。
又以義禁府言啓曰,以咸鏡監司狀啓,刑曹粘目,前廟坡權管劉震碩,移本府處置事,允下矣。劉震碩,時在咸鏡道咸興地本家云,依例府羅將發送拿來何如?傳曰,允。
執義朴贄,持平李宇鼎·金奐啓曰,措語竝見上請前內乘柳潝,先罷後推。請都監,物故價布已納者,還送本邑分給事,新除授掌令李缺下諭。答曰,不允。下諭事,依啓。
正言李寅煥啓曰,臣於昨日,以濟用監正趙嗣基罷職不敍事,與同僚相議論啓矣,卽伏見獻納閔宗道避辭,則袋木引用,其來已久,而以歸罪一人,致有物議云,臣竊瞿然之至。蓋本監袋木之引用,旣是謬例,則固非嗣基之所創開者,而臣之獨罪嗣基者,豈無以也?嗣基之在本職,纔過一年,其間取用,濫雜無節,無非私屑鄙瑣之事,而皆出於白地徵責,所謂引用,雖始於癸卯,忘廉無厭,豈有如嗣基者哉?以致貢物主人輩竭其私財,以充其用,則怨聲之朋興,醜言之傳播,固無足怪也。至有官長禁抑之言,而猶不知耻,乍入旋出,其廉隅之節,亦可謂歸地矣。臣之論啓之意,正惡其白徵濫用,不專在於因循謬例,而今者同僚,不論其罪犯之虛實,只以引用有例,論人不均爲言,臣實未曉其意也。然同僚旣以物議爲嫌,則臣亦何敢晏然於臺席乎?請命遞斥臣職。答曰,勿辭。
金萬均啓曰,正言李寅煥,再啓煩瀆,退待物論矣。傳曰,知道。
漢城府判尹李正英疏曰,伏以臣所叨本職,乃是詞訟之地,雖日開坐,才不猶人,每患積滯,常懷愧悶矣。自昨年臘月十三日,奉命西出,曠官廢務,以至今日,中間留京,僅十餘日字,而公私多故,赴衙,才二三次而止耳。雖有佐貳之官,亦有必待長官處決者,非以長官才智,優於佐貳,體例所存,誰昔?然矣,況今戶籍修整,一日爲急,若不趁早畢役,以至冬月,則日晷甚短,書役尤遲,未易完役,亦甚可慮。以臣衰朽筋力,强疾驅馳,一身無處不病,卽今亦未免舁疾而行。雖於開月念間,能免顚仆還朝,兩朔內四千餘里行役之後,氣力已盡,能復修理職事乎?伏願聖明,察臣將無以自力,亟命遞改臣職名,俾得竣事還朝,收拾精神,以保如線之命,則公私不勝幸甚。臣無任瞻望祈懇之至。
上在昌德宮。停常參·經筵。
下直,安興僉使金阜榮。
答藥房問安啓辭曰,知道。慈殿症候,去夜寢睡安穩,瘡處亦爲無事矣。今後提調,勿爲直宿。
答吏曹粘連啓目曰,濟州牧使盧錠,加資,判官崔鎭南,准職除授,旌義縣監李松老,兒馬一匹賜給。
答府曰,不允。以上內下記草
上在昌德宮。停常參·經筵。
下直,盈德縣令沈轍。
慈殿,藥房問安。答曰,知道。
李翊相,以禮曹言啓曰,曹所屬惠署官員等,去辛亥年秋冬等褒貶,本署提調,有故,限內不得磨勘矣。今始等第以入之意,敢啓。傳曰,知道。
以戶曹進賀使盤纏磨鍊單子,傳于李翊相曰,依東平尉例,別盤纏,加磨鍊以入。
執義朴贄啓曰,諫院之官,引避退待,本府當爲處置,而臣於戊申六月,待罪濟用監正,伊時已有袋木引用之弊,而其疏已久,雖不得矯革,採取貢物人情願,粗有變通之擧,且無濫徵之事,而諫官旣以論人不均,爲辭,則臣何敢晏然處置乎?請命遞斥臣職。答曰,勿辭。
金萬均啓曰,執義朴贄,再啓煩瀆,退待物論矣。傳曰,知道。
持平李宇鼎啓曰,諫院多官處置,歸於本府,而其所引避,由於前濟用正趙嗣基之事,則趙嗣基,卽臣外三寸叔也。臣有應避之嫌,不敢可否,請命遞斥臣職。答曰,勿辭。
金萬均啓曰,持平李宇鼎,再啓煩瀆,退待物論矣。傳曰,知道。
持平金奐啓曰,都監砲保物故人價布,聖上特下減除之命,德音之下,誰不感激,但減除之敎,在於正月,收布期限,例趁歲前,故各邑有已上納者,所謂上納者,非徵之濱死孤寡,則必責於赤立。以下缺
答藥房問安啓辭曰,知道。慈候,寢睡安穩,予之所患,時無加減,今日入診爲之。
答又啓曰,知道。進上藥劑入事
疊依東平尉例,別盤纏,加磨鍊以入。謝恩使興平尉事
答府曰,不允。前啓及戶籍,姑爲停止,待秋擧行處置事,依啓。獻納閔宗道,正言李寅煥,司諫李柙,執義朴贄,持平李宇鼎出仕事以上內下記草
禮曹啓曰,每年各陵展謁,春則二三月,秋則八九月,恒定敢稟事,曾有定奪,而自上方在調攝中,不得循例取稟之意,敢啓。傳曰,知道。已上禮曹謄錄
上御養心閤,入診,入侍,藥房都提調許積,提調鄭知和,副提調張善瀓,注書權愈,記注官金海一,記事官申翼相,醫官李東馨·金有鉉·金萬直·韓道昌·梁濟臣·權愈·崔聖任·白光鉉·鄭安世。積曰,慈殿腫候,今無可疑,氣候安寧,喜幸不知所達,而自上近有厭進水刺之症,不勝伏慮。上曰,去冬以來無時不困惱,近日尤不能進食耳。積曰,色憂中,焦煎幾日耶?臣等,固已憂慮,而厭進水刺,久則元氣必傷,尤極伏悶。上曰,或蔘藥加戔數,或日進二貼,宜矣,而春氣上升之時,升缺十餘行。上曰,六君子湯,入何材耶?東馨,備陳甚詳。上曰,六君子湯,猶可服,而他劑,則藥材錯雜,且入黃栢,似難服矣。東馨曰,然則六君子湯,減甘草進御何如?上曰,勿服霞天膏及補中湯,皆不如六君子湯矣。此藥欲試服之矣。積曰,湯劑旣不能進,而强請未安,伏極悶慮矣。今日有欲試之敎,出外議定如何?東馨曰,不必出外,議之於上前,加減如何?上曰,甘草五分何如?積曰,只存三分,亦可矣。東馨曰,雖不加入,亦似可矣。愉曰,姑試進御後,觀勢加減,似當矣。東馨曰,瓊玉膏,亦隨時進御何如?此兼補陰陽之藥也。上曰,此則觀勢當進矣。積曰,他餘定奪事,則來二十三日引見時,當陳達矣。遂退出。
上在昌德宮。停常參·經筵。
自昧爽至辰時,有霧氣。巳時,太白見於未地。未時,日暈。
答藥房問安啓辭曰,知道。慈殿瘡處,日漸向差,不勝欣幸之至。予之所患,與昨無異矣。
答府曰,不允。前啓
答戶曹草記曰,所謂加磨鍊者,指今年裁減時刪去者也。陳賀使興平尉盤纏,加磨鍊事。
答兵曹草記曰,事甚駭愕。捉來,諸朔未射數,一時試取後,稟處。今後受由在外除職未上來外,竝不許雜頉可也。以上內下記草
金萬均啓曰,吏曹郞廳來言,守令多闕,政事何以爲之?敢稟。以上燼餘
上在昌德宮。停常參·經筵。
答藥房問安啓辭曰,知道。慈殿瘡處,幾盡生肥矣,今後勿爲問安。
答府曰,依啓。臺諫處置事以上內下記草
訓鍊都監啓曰,前僉使李延禎,都監千摠,已爲啓下,而方在罷散中,時無職名,依例付軍職,察任何如?傳曰,允。以上訓局謄錄
金萬均啓曰,臺諫出仕事,命下矣。闕門將閉,明日待開門牌招之意,敢啓。傳曰,知道。以上燼餘
上在昌德宮。停常參·經筵。
夜一更,乾方艮方坤方,有氣如火光。
有政。
以尹爾霖爲典籍,李宇鼎爲兵曹佐郞,南得朋爲仁川府使,柳之發爲中和府使,崔仲一爲博川郡守,睦來善爲刑曹參議,楊顯望爲陽德縣監,李尙翼爲兵曹佐郞,趙根爲持平,徐正履爲京畿水運判官,李斗元爲提川縣監,尹深爲獻納,金壽興爲知經筵,鄭敏爲三和縣令,盧錠今加嘉善,李孝承今加通政。
備邊司啓曰,卽接慶尙監司李䎘狀啓,請差送接慰官事也。鄕接慰官差送事,則分付已久,本道都事,亦已催促下送,依前分付擧行,而此後之凡事,未及往復定奪於朝廷者,則自本道相機善處,如有所見,則切勿專委於東萊府使,隨事料處馳啓之意,竝以知委,何如?傳曰,允。以上備局謄錄
上在昌德宮。停常參·經筵。
慈殿,藥房問安。答曰,知道。
答藥房問安啓辭曰,知道。慈候安寧,予之所患,一樣矣。
答戶曹判書金壽興箚曰,省箚具悉。卿其勿辭察職。
答兵曹粘目曰,羅振纓乙良,加資,李振榮乙良,相當職除授。
答府曰,不允。前啓下諭事,依啓。持平趙根乘馹上來事以上內下記草
上在昌德宮。停常參·經筵。
未時,日暈。酉時,日暈。夜五更,月暈。
答兵曹草記曰,今亦分京外定數試取,可也。科擧定數事今後,自都監茶具進排後,令廚院煎茶封裹事,分付該院。
答都承旨張善瀓疏曰,省疏具悉。卿其勿辭察職。
答參知崔寬疏曰,省疏具悉。爾其勿辭察職。
答院曰,不允。都監,物故價布已納者,還送本邑,給隣族事,及今年戶籍待秋擧行事,海州牧使閔燾拿問定罪之命還收事,龍洞宮基址相訟囚人李贊,特命放釋事。安州校生梁繼章,屬公奴婢,令掌隷院明査稟處,還給本主事。
答藥房問安啓辭曰,知道。慈殿氣候,無事。
答院曰,不允。前啓
答府曰,不允。末端事,令該院明査,稟處。以上內下記草
傳曰,今後自都監茶具進排後,令廚院煎茶封裹事,分付該院。以上司饔院謄錄
上在昌德宮。停常參·經筵。
巳時,太白見於未地。未時,日暈,白雲一道如氣,起自西方,直指艮方,長竟天,廣尺許,良久乃滅。申酉時,日暈兩珥。夜一更至五更,艮方東方南方,有氣如火光。
慈殿,藥房問安。答曰,知道。
藥房提調鄭知和,副提調張善瀓啓曰,伏未審數日來,慈殿氣體若何,腫處今已完合乎?自上調攝之中,水刺厭進之候,比前何如?臣等,不任憂慮,敢來問安。答曰,知道。慈候,無事矣。
張善瀓啓曰,吏曹郞廳來言,承旨有闕,政事何以爲之?取稟。
金萬均,以都摠府言啓曰,今日入直軍士,中日習射,請出標信。傳曰,知道。
李枝茂,以戶曹言啓曰,以進賀使盤纏磨鍊單子草記,傳曰,與前單子不同矣事,傳敎矣。當初傳敎中,只有。缺
又啓曰,今此進賀使行,加定譯官數,與前相同耶事,傳敎矣。問于司譯院,則東平尉,則以進賀兼謝恩,故譯官缺員矣,今此使行,只進賀一事,故加定譯官,只二員云矣,敢啓。傳曰,此加定,因方物而加定耶?問啓。以上燼餘
上在昌德宮。停常參·經筵。
夜四更,北方有氣,如火光。
金萬均啓曰,領議政箚子批答,缺傳諭,而政府無郞廳,遣史官傳諭之意,敢啓。傳曰,知道。
答院曰,不允。前啓
答領相許積箚曰,卿懇。卿其安心,勿辭善攝焉。
答府曰,不允。前啓處置事,依啓。以上記草
訓鍊都監啓曰,軍色郞廳李宇鼎,頃以臺諫,拘於事體,不得察都監之任矣。今則已遞臺諫,依昔年定奪,使之仍察都監之事,而此後軍色郞廳,雖爲臺諫,勿爲續續啓請,遵舊例仍察事,申明擧行何如?傳曰,允。以上訓局謄錄
上在昌德宮。停常參·經筵。
卯時辰時,日暈兩珥。自巳時至申時,日暈。
答藥房問安啓辭曰,知道。慈候安寧,腫處今已平復矣。
答兵曹草記曰,今取八百,可也。
王世子嘉禮別試武科初試,定數。
答曰,不允。前啓
答府曰,不允。前啓全伯推考事,依啓。以上記草
備邊司啓曰,鄕接慰官差備譯官,以曾因他事下去者,兼察事,自禮曹分付矣,卽接慶尙監司李䎘狀啓,則旣是別事,兼察苟簡,時留譯官,皆是年少之人。今番事機,大異於常例,不可委之於年少未經事之譯輩,堂上譯官中差送,宜當云云。堂上譯官,則只有二人,而皆當有前頭差遣之處,差送於鄕接慰官之行,事涉過重,而至於已往者,兼察,果似苟簡。令該院各別擇差,罔夜下送,何如?答曰,允。以上備局謄錄
上在昌德宮。停常參·經筵。
自辰時至申時,日暈。
夜一更,艮方坤方,有氣如火光。
有政。
兵批,判書閔鼎重,精抄習陣進,參判金宇亨進,參議李後山病,參知崔寬病,右副承旨金萬均進。
以孟胄瑞爲護軍,朴贄·金起宗·潘溟翼·李嶷·潘聖翼·潘廷翼·南壽賢爲護軍,朴世堂爲副司果。
張善瀓,以弘文館言啓曰,本館上番,時存二員內,副應敎申晸,方在服制中,副校理金萬重,今日受由下鄕。上番他無入直之員,不得已以下番,姑陞入直之意,敢啓。傳曰,知道。
金萬均,以義禁府言啓曰,海州牧使閔燾,纔拿來,而臺諫方以還收論啓,不得拿囚之意,敢啓。傳曰,知道。
以刑曹,慶尙監司啓本,丹伊·五男等,更令本道,詳査啓聞事粘目,傳于金萬均曰,凡强盜,有首從,而無脅從,故以論以脅從,爲非矣。回啓又如是,若必仍存脅從之語,則別爲措辭,以明其脅從之狀,爲當,此公事還出給,使之改入。以上燼餘
有政。吏批,以李延年爲承旨,尹淑爲草溪郡守,李翔爲執義,全東屹爲黃州牧使,李泰祺爲成均館典籍,沈之淹爲軍器寺僉正,尹爾霖爲西學敎授,金元厚爲慶基殿參奉,申翼相爲說書,李壽曼爲掌令,朴致道爲金泉察訪,金揎爲監察,金啓祉爲大同察訪,南垕爲司錄,兪櫶爲濟用監正,許峽爲禮曹佐郞。郞廳李河述校正。郞廳朴盛源書。
上在昌德宮。停常參·經筵。
答藥房啓辭曰,知道。症候一樣矣。
賓廳來會事,分付。以上內下記草
傳曰,大臣·備局堂上,引見。
備邊司啓曰,會寧及慶源開市,今已完畢,令該院撰出回咨,下送義州府,傳給鳳凰城將處,以爲傳送北京之地,何如?答曰,允。以上備局謄錄
上在昌德宮。停常參·經筵。
備邊司啓曰,京畿各邑捧糴多少,及反庫實數,依昨日榻前下敎,各具別單書入,而反庫別單,則所錄煩亂,不便睿覽,故就其中又爲單抄,別單竝入之意,敢啓。答曰,知道。以上備局謄錄
上在昌德宮。停常參·經筵。
夜一更至四更,北方艮方巽方,有氣如火光。
有政,藥房都提調許積,副提調張善瀓啓曰,伏未審夜來,聖體調攝,若何?水刺厭進之候,與前一樣,五字缺憂慮,敢來問安。答曰,知道。
傳曰,今下弓矢,永達萬戶蔡重龜處,給送。
答左副承旨李嵇,同副承旨李翊相等疏曰,省疏具悉。爾等,勿辭察職。
答藥房問安啓辭曰,知道。一樣無減,而困煩之候,或甚或蘇矣。
答濟州牧使尹堦疏曰,省疏具悉。爾其入來待命。以上記草
傳曰,備局堂上,引見。
漢城府啓曰,本府員役,每朔朔布,皆以屠肆續木,僅成貌樣,一朔所出,十三牌所收十二匹也,以此分給,每患不足矣,卽今屠肆,又爲停罷,自今朔他無成形之路。在前居肆時,自賑恤廳,有移給朔布之例,今亦不可無變通之道,令廟堂商量稟處,何如?傳曰,允。
備局啓曰,云云事,傳敎矣。居肆贖木有無,及漢城府朔下之不足,非廟堂所知,令賑恤廳參酌處置,何如?答曰,允。以上備局謄錄
大臣·備局堂上引見時,大司憲李敏迪所啓,都監砲手物故人價布已納者,還送本邑事,臣等,論列已久,而聖上尙爾持難,未知聖意所在,或以已納者,雖送本邑,分給之際,或不着實,而已分於砲手者,亦難還收耶?此則不特朝家,旣以至恩,特減物故之布,其孤寡隣族之感戴歡欣,寧有極哉。若以已納未納之故,有所偏施,則已納者之孤寡隣族,亦獨奚罪哉?況朝廷旣已還送之後,守令或不能一一均分,則此乃守令之責,而刺擧者之事也,何可豫慮其弊,而不終大惠耶?且已納之數,雖未知幾何,而想其形勢,所收而爲用者,不過數百千匹之間而已,有司之所惜者,分寸,而臣之所惜者,國家大體也。且不必以已分者,還送,直以見在之木,照數準送,則有何難便,而有何拘礙乎?請令都監,物故價布已納者,還送本邑,分給其孤寡隣族,以終一視之德意。上曰,依啓。
大臣·備局堂上引見時,領議政許積所啓,諸般身役未收,旣下蕩減之敎,此後則可無隣族之弊,而諸色軍兵,逃故充定之際,論議多歧。臣意則上年今年死者,無數,欲爲限三年姑勿充定,而過三年後,一時充定,則民間及官家,皆不能支堪,若於三年後,充定之時,定分數漸次充定,則庶無窘急難堪之弊矣。兵曹判書閔鼎重曰,辛亥以前物故,則過三年後定分數充定,壬子歲抄,則依例充定,似當矣,上曰,辛亥以上物故,則限三年勿爲代定,過三年後定分數,漸次充定,而壬子歲抄,則依例充定,可也。以上訓局謄錄
成均館啓曰,今三月初三日,儒生課試,當初設行,而政府有故,不得爲之,今月內無故日退行之意,敢啓。傳曰,知道。
又啓曰,今三月初三日,儒生課試,當爲設行,而政府有故,不得爲之,今月內無故日退行事,曾已入啓矣。政府有故,限內不得設行之意,敢啓。傳曰,知道。以上成均館謄錄
上在昌德宮。停常參·經筵。
未申時,日暈。夜一更,月暈,南方,有氣如火光。自二更至五更,北方艮方東方巽方,有氣如火光。以上內下日記
答政院啓辭曰,病親當然,況掃墳乎?本院不捧,誠是矣。此避辭,何以捧入耶?
答府曰,不允。前啓以上記草
上在昌德宮。停常參·經筵。
巳時午時,日暈。
藥房都提調臣許積,副提調臣張善瀓啓曰,伏未審數日來,聖體調攝,若何,水刺厭進之候,一樣乎?連日引接臣僚。以上十行缺
引見時,上曰,近來人心不淑,又有嶺南儒生之疏,予非不欲論罪,而一時之施罰,不足以懲其罪惡,復有日後紛紜之弊,不如立爲定制,以爲千百年遵行之地,以杜後弊紛擾之患也。己亥國恤時服制,一遵五禮儀行之,到今有何請改之事,而憑藉論禮,顯有不正之態,誠極寒心。此後若復有如此之類,則雖稱多士之疏,當重施刑章,斷不饒貸之意,嚴明知委中外事,明有聖敎,已爲成憲矣。今此趙嗣基疏辭,有犯禁令,而係是朝官,令義禁府稟旨勘罪,何如?傳曰,允。
呂聖齊,以義禁府言啓曰,以刑曹啓辭,前正趙嗣基,移義禁府,稟旨勘罪事,允下矣。趙嗣基,方待命於本府,卽爲拿囚之意,敢啓。傳曰,知道。
李延年,以漢城言啓曰,本府員役,每朔朔布,皆以居肆贖木,僅成貌樣,一朔所出,十三牌,一牌所收,十二匹也,以此分給,每患不足矣。卽今居肆,又爲停罷,自今朔他無成形之路,在前居肆罷時,自賑恤廳,有移給朔布之例,今亦不可無變通之道,令廟堂商量稟處,何如?傳曰,允。以上燼餘
備忘記,嗚呼,今日國勢,已至於此,不可無別樣變通之擧,自庚戌年以上諸般身役未收,竝蕩滌,辛亥年諸般身役,亦令蠲免,少舒民力。以上備局謄錄
巳時,上御養心閤,入診時,藥房都提調許積,副提調都承旨張善瀓,史官假注書崔錫萬,記注官金海一,記事官申善溫,醫官李東馨·金有鉉·權愈·崔聖任·白光玹·金萬直·鄭安世入侍。許積曰,再昨自上引接臣僚,至於再度,竟夕而罷,聖體,不瑕有傷乎?上曰,別無他候,而頗似煩熱矣。張善瀓曰,煩熱之候,夜間有加乎?上曰,晝夜一樣矣。許積曰,水刺進御,加減,何如?上曰,厭進特甚之時,則所進,不過二三合矣。許積曰,玉候八字缺,請令諸醫診脈,上許之,諸醫相繼診脈訖。許積曰,醫官各陳所見。鄭安世曰,以脈度觀之,則不知有熱候,而諸脈候,一不如向五字缺以下諸醫皆曰,脈度安靜平和,以近日比較而言之,缺頗勝矣。上曰,今日診候時,脈度無別樣之候耶?權愈曰,重按之,則沈凝,兼似有痰矣。許積曰,宋亨弼,錦山人也,頗精醫理,前頭當請備議藥之列矣。諸醫皆曰,六君子湯,似當連爲進御,而自上有煩熱之候。缺許積曰,瓊玉膏,最宜補於六君子湯,缺上曰,缺崔聖任等曰,缺進御,而別無缺熱候,六君子湯,各調用瓊玉膏,則陰陽均補,必有效矣。許積曰,諸醫之言,如此,自上試爲進御,而初頭只用一二匙,時時進御,有效則循序加進,似好。上曰,當少試之。上出冬至使先來狀啓示之,許積,披讀訖。上曰,前日使行,亦有別設宴床之時乎?許積曰,無之。上曰,自前宗班奉使,則或有如此之擧矣。許積曰,別咨一款,旣從寬免,令回奏,此則似當備一起方物,而前頭進賀使,當兼謝恩使,以往矣。上曰,然。許積曰,伏聞先來狀啓齎來人之言,高平以後,大雪山積,行路甚艱,使行之遲滯,亦由於此云。上曰,再昨引見時,諸般身役未收蕩滌事,旣已定奪,而若以辛亥以前未收,泛然措辭,萬民,必誤認以辛亥條之當納於壬子·辛亥年者,亦入於其中,將以爲失信矣。當口說話,以庚戌條以前未收,竝蕩滌,辛亥條逃故,亦爲蠲免之意,改書以入,可也。張善瀓曰,自上旣施無前大擧措,若因此下罪已之言,則人心必皆欣悅感動矣。許積曰,人才披訪,今日之急務,此一款,當入於敎書中矣。張善瀓曰,今番敎書,事體自別,令大提學,別樣措辭製進,宜當。上曰,然。上出京畿各邑反庫文書,問于許積曰,未捧之類,其罪猶輕,虛錄之類,其罪重矣。且守令中,或有兩罪俱發者,此則何以處之耶?許積曰,當從重論矣。上曰,守令中坡州牧使李葆,則缺八九字施矣。許積曰,伏聞李葆,因官事出去缺十餘字官門十五里之地,日且昏黑,而不欲責馬於村民,徒步入衙,缺五六字因爲缺五六字於爲民,不爲妥當矣。許積曰,使臣兼謝恩使,則表缺七八字回咨矣。上曰,此則狀啓啓下之後,政院稟定,可也,仍爲罷出。燼餘
上在昌德宮。停常參·經筵。
夜一更二更,南方有氣,如火光。未申時,日暈兩珥。酉時,日暈。
答知中樞府使李浣疏曰,省疏具悉。卿其安心勿辭,從速察職。
答大司諫李尙眞疏曰,省疏具悉。卿其勿辭,調理察職。
答吏曹參議李端夏疏曰,省疏具悉。爾其勿辭察職。
答忠淸監司南二星疏曰,省疏具悉。卿之所陳之辭,當令廟堂議處。
觀此刑曹粘連啓目,則上年十二月初三日啓定事,二月旬後,始爲粘啓,其間七十日,置諸何處耶?事甚驚駭。上年十二月,以爲應爲回啓,而不爲,堂上·郞廳,先罷後推。以上記草
備局啓曰,伏見下本司冬至使狀啓,及禮部咨文,則陳情之擧,反逢呵責,誠可驚歎,而旣令回奏,亦甚多幸。謝恩之擧,在所不已,而不可又爲別送使行,今此進賀使,兼差謝恩使,宜當,方物表文回咨等事,令各該司,照例擧行,而各樣雜物中紬苧之執頉,雖不大段,不可無警責之道,當該官員,從重推考,至於龍文簾席,則窄三寸短至一尺者,無非官員全不省察之致,尤極可駭。當該官員,爲先汰去,戶曹堂上·郞廳,難免不能檢飭之責,亦爲推考,各其該掌下人,則令攸司囚禁重治,何如?答曰,允。以上備局謄錄
知中樞府事李浣疏曰,伏以臣,瀝血陳懇,冀解諸務,而反下勿辭察職之敎,臣誠惶恐,情迫辭竭,罔知所爲也。今臣病勢,萬無陳力之望,不得不更冒萬死,仰籲于天閽,伏願聖明,哀矜而垂察焉。臣積年沈疴,身無點肉,形殘換脫,缺跬步難運,動輒氣急,長處枕席之中,若保嬰兒,得延如縷之喘,前後恩諭,一未肅謝,自上受灸之時,慈殿受鍼之日,亦未趨出,缺起居之班,如有一毫自力之勢,則人臣分義,其可六七字缺臣病之輕重,聖明半行缺病狀,雖尋常閑局半行缺何等緊重之務,委半行缺恤乎,臣之半行缺朝家處分半行缺天地父母,俯察崩半行缺本職及兼帶守禦半行缺遞免,以幸公私,不勝半行缺之至,謹昧死以聞,半行缺勿辭,從速察職。
巳時,上御養心閤。承旨請對時,行都承旨張善瀓,左承旨李延年,左副承旨李枝茂,史官假注書崔錫萬,記注官金海一,記事官申善溫,入侍。張善瀓曰,近日連下備忘記,行天札,一味懇惻,憂勤惕慮之意,溢於辭表,中外臣民,莫不欽仰,宇內欣欣,共有生意。今此蠲役曠蕩之典,實是缺所無,事體所在,不可循例草敎,故旣以大提學,製進定奪矣,伏見今日備忘,寫出肝膈之要,至有臣子所不得言者。缺下製之則雖陳四五字缺如此之懇到乎,臣意,則備忘中第念以上,添入五六字缺承旨代草等語,以此頒布半行缺上曰,病裡半行缺敎書爲可。李延年曰,半行缺命,自古人君,以六責三言,半行缺寧勤懇,若以此直爲頒布三行半缺上,不答,退出。
行忠淸監司南二星疏曰,伏以臣,以百無所能之人,當此萬無可爲之時,猥膺方面之任,猝當賑救之政,觸事憒憒,罔知攸濟。恒懼僨敗,息食靡安,頃接賑恤廳關文,則各道監司,條陳賑政,而其於便否之外,利害之塗,素無經歷,不敢自出意見。卽爲出巡,與諸守令面議得失,初以爲合衆智擧群策,庶有互相開發缺正,而遍歷簡內,終未得別法異策,只以零瑣節目間事,草草塞報於設廳,無以二字缺九重之憂,而二字缺邦之望,仰畏俯慚,臣罪當罷,然賑政無他五六字缺積之如何缺長袖者善舞,多錢者使思,八九字缺之蓄積,欲以半行缺以短袖使善賈,以無錢半行缺卽今道內,民事罔極,二行半缺至若苟缺以少利於賑政者,雖升斗籥合之微,不可不盡心料理,以救數字缺臾之命,古人論賑事,有缺剪爪宜及膚,割髮數字缺體,夫爪髮剪割數字缺其能幾何,而其必欲四字缺之意,則誠切至矣。臣何敢以事涉煩瑣,而不五六字缺各邑官需,其數稍優,當初盡給之意,蓋四五字缺裕,然後可以推移用度故也。比來連値凶歉,未免裁減,而初不蕩滌,仍錄於儲置之數,今者宣惠廳,使之督運儲置,所謂裁減米,亦當一體輸納,在官需,則減其數,在京納,則益其入,求之名實,而有異,揆諸事體,而不當。臣之愚意,裁減之米,其數不多,雖盡上納,不足爲有無於國計,今姑仍留本邑,使之裁量闊狹,添補賑資,則當官私赤立之日,亦不可謂無小益矣,而秋來收捧,得充元數,則在公家亦無所損矣。且臣曾以淸州庚戌條,一半留捧,田稅待秋退捧事,啓請,而及見該曹防啓,則有若以臣爲竝請辛亥條田稅,而退捧者然,臣雖愚昧,其於國儲之蕩竭,亦有聞見,豈敢有竝與辛亥舊納之條,而請減之理哉?夫庚戌條之留捧,實緣凶歉之致,則辛亥凶歉,無異於庚戌,當此之年,竝徵新舊之稅,恐有乖於朝家當初之德意,故敢以庚戌案,姑令退捧之意,爲請矣。文辭短拙,不能終默者,春事今已殷矣,民力今已盡矣,春秋大同,新舊田稅,各倉所納之穀,諸盤身役之米,一時催督,急於星火,雖在常年,實難畢捧數字缺今春從何可出?里閭駭散,婦子携持,登山入谷,皆思逃避之半行缺兵火,臣之初意,以淸州爲慮,半行缺州,臣以一州爲請,尙半行缺人心如此,事變難測,或恐他半行缺之誅,敢此更申,如得道半行缺於今春缺特許退捧於秋成半行缺可定矣。或有以惟正之供,不可半行缺愈爲御史乞勅,今年稅錢,半行缺容至來年,而前史是之,蘇半行缺米三分之二,以救貧民,而半行缺通,豈可以豐亨豫大之事,半行缺以慶尙監司引見時,所啓半行缺改爲作米,竝與本三四字缺移給缺當夫移粟之擧,所謂以有餘,補不足也。此道上年農事,雖云間間稍稔,而其失稔處,則與嶺南無異,今此應爲作米之邑,大抵失稔,頃因戶曹關,奴婢貢木,使之自願作木,而山郡各邑,無一人自願者,是非木賤,蓋緣米貴而然也。至於儲置米,則有改色分給之規,而連年失稔,捧留庫中者,甚少,散在民間,數字缺多,凡干用度,未免隨捧隨下,此則守令不職之罪,而然今事勢,萬無責出三千五百餘石之米於垂斃飢氓之理,爲救彼道之民命,先竭此道之民力,是無異於割肉而充腹,終歸於死亡而後已,豈非計之失者乎?臣常從長老,詢訪壬丁間避亂事,有一婦人,左右手各携一兒爲賊所逼,徑涉大川之流,悍湍將未免漂沒,川邊人遙謂婦人曰,急放水下手,不得已放其水下手,則其一兒,泛泛隨波而去,其一兒得全云,其在慈母之情,豈忍有取舍於其間,而不若是,無以全一兒故也。臣嘗聞此言而悲之,今日之事,不幸類是。湖西·嶺南之民,卽殿下左右手之兒也,固知一視同仁之澤,無間於彼此,而如不數字缺則缺如早放一手,臣之此言,聞者必以爲忍,而實出於情急勢窮,萬不數字缺或有諒之者矣,況聞嶺南流民,半行缺續道路云,其所就食,不過此半行缺而有移粟之實,何至於責捧半行缺心之事哉?臣之所欲言者,不半行缺不敢缺何以有半行缺聖明,俯詢于廟堂,及司計之臣,亟賜允許,半行缺再生之日,千萬幸甚,臣無任半行缺以聞,啓下備邊司,備邊司啓目。粘連啓下是白有如乎,忠淸監司南二星,以賑恤節目,條列論報於數字缺而今又以數三條件,上疏陳請爲白如在,五六字缺,裁減之數,仍留本邑事段,年凶以來,上自四字缺百官俸祿,無不減省,則各邑官需耳亦,仍存元數,事體不當是白乎旀,至於本道段,京廳所儲米布,蕩竭無餘,數年之間,昏二三字缺米布者,其數甚多是白如乎,今年段,以春收米二斗特減之故,上納之數,益致大縮,萬無繼闕之勢,儲置米及各邑裁減米,使之一倂上納者,實大於萬不得已是白去等,若諉以其數不多,仍留本邑,則該廳形勢,無他推移之策,有難施行是白乎旀,道內庚戌條一半田稅,當納於今春者,特許退捧事段,庚戌條田稅,當初許令留捧本邑,分賑飢民爲白有如可,待秋竝耗還捧上納,則到今便作還上之穀,而一半退捧之命,亦出於爲民施惠之意,敎是白去等,今又與應納一半之數,而竝許退捧,決不可許副哛不喩,疏中所謂豈可以豐亨豫大之事例,槪論於救焚拯溺之日云者,出於未詳朝家料理之本意是白在果,淸州一邑段,上年陳廢凶歉之慘,比諸邑最甚是如白置,淸州庚戌條一半田稅乙良,特令退捧於秋成是白乎旀,山郡大同作木之米,及儲置米,勿爲移給於嶺南事段,慶尙監司李䎘啓請相換之意,似爲便當是白乎等以,分付兩湖,依此擧行爲白有如乎,四字缺則以作木之改爲作米,爲難半行缺捧留庫中者,甚少是白五六字缺山郡收米,果已作木,則改令作米,亦似難便是白在果,儲置米段,雖曰改色分給,必無全無所捧虛錄文簿之理是白置,山郡作米段,依例上納於該廳,本道儲置米乙良,依前分付換給嶺南,宜當,以此意慶尙監司,竝以分付,何如?啓依允。
上在昌德宮。停常參·經筵。
下直,三和縣令鄭敏,水口萬戶田德屹。
未申時,日暈兩珥。以上內下日記
嗚呼,自有天下國家以來,飢饉凶荒,何代無之,豈有如今日之慘酷者哉?求之往牒,亦所未聞。噫,予以凉德否才,忝位久矣。天心未豫,災異疊見,水旱風霜,天地變怪,無歲無之,而狂愚昏迷,未答天譴,威怒赫然,降此庚戌罔極之飢饉癘疫,使我環東土億萬生靈,顚連道路,積尸相枕,城市村落,殆乎空虛,爲民父母,見此赤子替罹殃禍,中心如割,只自痛泣。仰呼蒼穹,願以身請萬民倒懸之命而已。嗚呼,此何時此何景象耶?人理都盡,母子相棄,倫紀之變,累出,孟子所謂父子不相保,妻子離散云者,比諸今日,亦似歇後,國勢已到百尺竽頭,涉川無涯,驚濤漏舟,亦未足以喩其急。噫,生民困悴窮迫,已到此十分地頭,國穀甚尠,將何以救活?言念及此,寧不如死。然而留意賑事,一心救活,惟在於監司·守令,宜加嚴飭,以活一民爲務而已,尙何願他。嗚呼,三年危疾,幾死者數矣,委頓呻吟之中,癈事之日,亦多,中夜無寐,添一疾病。噫,正當陽春發育之時,萬物咸囿生意,彼我赤子,有何罪辜?獨罹此罔極之災,哀痛而罔知攸爲。第念寡昧之過失,可言者多矣,國家利病,可言者多矣,生民救活之策,可言者亦多矣。承旨代予草敎,廣求直言救民之策,以濟時艱,然人才甄拔,爲國之第一件事,宜令道臣,勿爲常年之例,各擧才局有裕之人,宜付銓曹,隨才趁卽調用。且數十年未見調用者,亦多有之,揆以國家用人之道,誠甚不當,亦令銓曹,一體收用。嗚呼,今日之事,到此地頭,咨爾大小臣僚·庶民,各陳無隱,以補不逮。
答藥房問安啓辭曰,知道。別無加減矣。
答禮曹啓曰,依議施行。慈殿平復,告宗廟陳賀。以上記草
傳曰,大臣·備局堂上,引見。備局啓曰,卽接廣州府尹李世華牒呈,則還上分給,一日爲急,而軍餉穀,例自守禦廳分給矣。守禦使,以辭職之故,不得分付,自本司入啓定奪云云。本州事勢,誠如所報,勿論元穀及軍餉穀,依前定式,以一萬石,自今至新穀登場間,分運分給,宜當。初頭則守禦廳從事官,下去開倉,例也,而從事官,今有故云,欲爲等待,則民事可慮,自本州開倉分給之意,分付施行,何如?答曰,允。以上備局謄錄
禮曹啓曰,王大妃殿腫患平復後,告宗廟陳賀等禮當行與否,臣知和,以親承榻前下敎之意,往問于領中樞府事鄭太和則以爲,頃者慈候患腫之日,雖因慈敎,不設侍藥廳,而腫毒之急發,臣民之憂遑,豈可比之於乙巳之所患乎?不設侍藥廳之故,不行當行之禮,事甚未安云,而領議政許積之意,旣已陳達於榻前矣。上裁,何如?傳曰,依議施行。
大臣·備局堂上引見時,大司成金萬基所啓,賑所,多有文書酬應之事,若無印信,則無以防奸,禮曹奉使印信各一顆,令賑所取用,何如?上曰,依爲之。以上禮曹謄錄
藥房都提調鄭知和·提調張善瀓啓曰,伏未審數日來,聖體調攝,若何?水刺厭進,困惱症等候,一樣無減乎?臣不勝憂慮,敢來問安。答曰,知道。
傳于李枝茂曰,今下弓矢,水口萬戶處,給送。
傳于李枝茂曰,大臣·備局堂上,引見。
傳于李枝茂曰,觀此刑曹粘目,則上年十二月初三日啓下之事,二月旬後缺粘啓,其間七十日,置諸何處耶?事甚驚駭。上缺往缺後,應爲回啓而不爲,堂上郞廳,竝先罷,可也。以上燼餘
上在昌德宮。停常參·經筵。
下直,蛇渡僉使白良弼。
傳曰,觀此使臣狀啓,則書狀鄭積,出疆未還,客死於數千里之地,驚心慘惻。其令三道監司,各別護喪以送,亦令該曹,喪需參酌題給。以上記草
巳時,上御養心閤,入診時,藥房都提調許積,提調鄭知和,副提調張善瀓,史官假注書崔錫萬,記事官許悏,記事官申善溫,醫官李東馨·金有鉉·白光玹·金萬恒,亦爲入侍,行戶曹判書金壽興,行吏曹判書金壽恒,亦爲入侍。許積曰,連日引見,聖體,若何?上曰,別無大段矣。積曰,瓊玉膏,旣已進御否?上曰,未及試之矣。
上曰,書狀官鄭積,出疆身故,事甚矜惻矣。上令諸醫診脈,諸醫相更診候訖,皆曰,脈度平和,比前差勝矣。鄭知和曰,平復陳賀事,取考前例,則壬寅年慈殿平復時,只慈殿及大殿陳賀,而乙巳年四五字缺平復時,則四殿竝皆陳賀,丙午年慈殿平復二三字缺四殿陳賀,今則依何年例爲之乎?且□何以逮畢三四字缺逮尊以禮意言之,固自如此,而半行缺上曰,不必議大臣,依壬寅年例爲之,何如?數三字缺方在靜攝之中,似難親臨受賀矣。上曰,當觀勢爲之。積曰,自上引接臣僚之時,王世子時時侍傍,似好。春宮視膳問安之外,無他事,雖不可每缺侍,如入診之時,則異於常時,故臣言此矣。上無發落。
上曰,逋欠實數,旣已査出耶?壽興曰,取考案中,則丙午以後還上未捧,至於十萬石,小數此亦多矣。積曰,十年以上,則其數零星矣。上曰,然則以丙午以前還上通欠,蕩滌,可也。積曰,昨日疏決數字缺時,爲奴定屬之類,不爲稟定,此類何以爲之耶?上曰,文書修整後爲之。積曰,京畿各邑反庫後,現捉守令,分等抄啓中,多有不能詳盡處,以長湍一邑言之,申瀏,則莅官十餘日,移拜慶尙兵使,尹昌亨,則其時三四字缺無暇捧糴,若論罪狀,則鄭漢驥,似可獨當,三人竝入於擧論中。且高陽郡守趙逢源,亦在決杖之類,而得聞其時曲折,則監司與遠接使,同坐之時,捉致高陽邑吏,督令出給還上之穀,故依其分付,卽爲出給六石,而但以無受書目之故,未免竝入於論罪之中,事未妥當矣。善瀓曰,京畿監司推考,使之更爲査啓,何如?上曰,依爲之。積曰,海運判官,有陳啓之事,而未及回啓,其中一款,乃洪軍赴擧事也。伏見壬辰後三字缺則漕水軍之冒赴者,聞罪之矣,今則水軍,旣開赴二字缺漕軍之稱冤,事勢誠然矣。諸議皆以爲許,而事係大段變通,不可泛然回啓,故欲爲稟定矣。上曰,與水軍一體許赴之意,回啓,可也。上曰,丁丑年科擧,山城守堞之外,亦有赴試者乎?善瀓曰,只山城扈從事許赴矣。上曰,其中必多四五字缺免賤後,赴擧乎?善瀓曰,二三字缺竝爲免賤矣。積曰,伏見咸鏡監司狀啓,以試四五字缺事二三字缺啓此則數字缺之耶?壽恒曰,以武才言之,則咸鏡數字缺南道四五字缺甚可惜矣。上無發落。積曰,半行缺致績病勢,彌留,近日入侍,連以兼春秋八九字缺事甚苟簡。被薦中睦昌明,以承文院闕數字缺奪告身中,而上薦,不得應講,則下薦,亦不得越次應講,合有變通之道,而且槐院闕直,自昔然矣。元非大端之罪,而前頭且有赦令,今此陳白者,欲速爲變通也。壽恒曰,槐院物力疲弊,八九字缺每日入直,誠所未易矣。上曰,睦昌明敍用,可也。壽恒曰,乏人之歎,近日尤甚,以承旨望言之,備擬絶少,蓋或以疾病,或以在外,而以罷散不缺其數亦多故也。積曰,自前承旨望,玉堂東西壁,應爲擬之,而或有以校理陞用之時矣,自上下覽官案,陞用亦好。上曰,御覽官案,文武混雜,正三品官案,別造則好矣。壽恒曰,當備五六字缺南守令賑政査啓上來,欲爲稟定矣。仍五六字缺曰,監司之意,則以金壽一爲首矣。上曰,六七字缺後同時定奪,可也。壽恒曰,各邑別備之類五六字缺之耶?積曰,五百石以上論賞,則必致淆雜,臣意則以千石以上論賞,似好矣。上曰,限千石以上論賞事,吏曹數字缺可也。上曰,聞前右尹權二字缺故言,深用驚悼。二三字缺之臣數字缺無別樣隱卒之典,令吏曹特增二品職,四五字缺給,葬時役軍,亦令本道題給,可也。
傳曰,觀此使臣狀啓,則書狀官鄭積,出彊未還,客死於數千里之地,驚甚慘惻。其令三道監司,各別護喪以送,亦令該曹,喪需參酌題給。以上備局謄錄
上在昌德宮。停常參·經筵。
未申時,日暈。夜自一更至五更,乾巽方,有氣如火光。以上內下日記
答藥房問安啓辭曰,知道。入診爲之。
答府曰,依啓。軍器僉正尹昌元,罷職不敍,當該承旨史官,推考事
傳曰,一司,不許二人三呈辭,而兩文學呈單,連日捧入,何也。以上記草
今日入診時,領議政許積所啓,京畿各邑反庫後,現捉守令分等抄啓中,多有不能詳盡處,以長湍一邑言之,申瀏,則莅官十餘日,移拜慶尙兵使,尹昌亨,則其時適當勅使,無暇捧糴,若論罪狀,則鄭漢驥,似可獨當,而三人竝入於擧論中,且高陽郡守趙逢源,亦在決杖之中,而得聞其時曲折,則監司與遠接使同坐之時,捉致高陽色吏,督令出給還上穀,故依其分付,卽爲出給,其間事狀,不啻明白,而但以無受書目之故,未免竝入於論罪之中,事未妥當矣。都承旨張善瀓曰,京畿監司推考,使之更爲査啓,何如?上曰,依爲之。以上備局謄錄
忠淸監司書狀內,文義西面新灘,淺灘近處,有一水獸,沂流而上,形體怪異,砲手,放丸捉得,取來看審,則毛短色黑,頭尾四足,形如鼹鼠,長布帛尺三尺,廣一尺六寸,比之水獺則甚大,比之水牛則甚少,而峽裡淺灘,有此恠物,事係異常事。以上禮曹謄錄
上在昌德宮。停常參·經筵。
卯時,日暈兩珥。申時,日有左珥。夜一更,白雲一道如氣,起自東方,直指天中,長十餘尺,廣尺許,漸進南方,良久乃滅。三更,月暈。五更,月暈兩珥,廻木星。以上內下日記
答藥房問安啓辭曰,知道。時無加減矣。
答刑曹判書吳挺緯疏曰,省疏具悉。今玆擢用,意非偶然,卿其勿辭,從速察職。以上記草
啓曰,京畿監司任有後,刑曹判書吳挺緯,疏批皆已下矣。不但京畿賑政料理之不容少緩,至於刑曹,則疏決文書修正,尤爲緊重,京畿監司任有後,必於明日內到界,刑曹判書吳挺緯,則交印之後,卽爲牌招,何如?答曰,允。以上備局謄錄
禮曹啓曰,以本曹王大妃殿腫患平復,告宗廟陳賀事,收議草記。傳曰,施行事,命下矣。告宗廟陳賀吉日,令日官推擇,則今三月十八日爲吉云,同日曉頭,先行告廟祭,同日午時,陳賀頒敎,而依壬□年以前舊例,大殿·王大妃殿,一體進箋陳賀,宜當,以此日時,知委擧行,何如?傳曰,允。以上禮曹謄錄
上在昌德宮。停常參·經筵。
卯辰時,日暈。酉時,日暈。以上內下日記
答全監申晸疏曰,省疏具悉。今玆新命,意非偶然,卿其勿辭,速往欽哉。
答大司憲李敏迪疏曰,省疏具悉。卿其勿辭察職。
答京畿監司任有後疏曰,省疏具悉。卿其勿辭,賑政方急,從速察職。
答禮曹粘目曰,依允。當該參奉,拿問定罪。咸鏡道純陵參奉以上記草
備忘記,嗚呼,今日國事,已至於此,不可無別樣變通之擧,自庚戌年以上諸般身役未收,竝蕩滌,辛亥年諸般身役迯故,亦令蠲免,少舒民力。以上御營
元萬里,以賑恤廳言啓曰,監屬命課學兼敎授鄭耆,父在喪,代進士安伯謙,曉解術業,可合此任,依例差下,付軍職冠帶常仕,何如?傳曰,允。
張善瀓啓曰,以文學徐文尙,加土呈辭,一司不許,二人呈辭,而兩文學呈單,連日捧入,何也事,命下矣,兼文學。以下缺
元萬里,以觀象監意啓曰,監屬命課學兼敎授鄭老,父在喪,代進士安伯兼,曉解術業,可合此任,依例差下,付軍職冠帶常仕,何如?傳曰,允。以上燼餘
上在昌德宮。停常參·經筵。
答院曰,不爲照律,則可矣。不然,請推堂上,有壞於執法之論也,不允。趙嗣基遠竄事,禁府堂上推考事以上記草
政院啓曰,明日疏決事,命下矣。自前疏決時,時大臣及義禁府·刑曹堂上,則例爲入參,原任大臣,則或參或不參,三司各一員,亦爲竝參,而乙巳年疏決時,原任大臣及三司,俱不入參,戊申年,則三司入參,原任大臣不參矣。承旨或有一員入侍之時,或有兩員入侍之時,今番則何以爲之,且大臣·備局堂上一員,亦爲入侍之意,送言于本院,竝此仰稟。答曰,原任大臣·三司·備局堂上,承旨二員入侍。以上備局謄錄
啓曰,本廳屬外方軍兵飢餒,自願立番者,付料之意,曾已定奪矣,慶尙左右道,竝十四名,忠淸道·原襄道三名,黃海道一名,京畿十二名,合三十三名,相繼來現,隨其來到,卽爲給料,而姑待其安頓,漸次作隊,將爲分番,新營入直之意,敢啓。傳曰,知道。以上御營
上在昌德宮。停常參·經筵。
夜一更,月暈。五更,沈霧。以上內下日記
答藥房問安啓曰,知道。
慈殿症候,言于醫官矣。以上記草
上在昌德宮。停常參·經筵。
自昧爽至卯時,沈霧。巳午未時,日暈兩珥。夜一二更,月暈。以上內下日記
答禮曹草記曰,王大妃殿,只封物膳,可也。
答領中樞府事鄭太和箚曰,省箚具悉卿懇。卿其安心勿待罪。遣御醫看病
答藥房問安啓辭曰,知道。
慈殿症候,已言于醫官矣。
答府曰,不允。金簡等二十一名,仍前定配事
答院曰,不允。前啓及司僕正朴贄罷職事以上記草
上在昌德宮。停常參·經筵。
未申時,日暈。夜自一更至五更,乾巽方,有氣如火光。以上內下日記
答藥房問安啓辭曰,知道。慈候安寧,予之所患,一樣,今後勿爲逐日問安。
答興平尉元夢麟疏曰,省疏具悉。卿其安心往來。祖母相見事
答府曰,不允。前啓守令摘發治罪事,及處置事,依啓。正言李宇鼎·徐文尙出仕事以上內下記草
洪萬容啓曰,臺諫出仕事,命下矣。今已日暮,待開門牌招之意,敢啓。傳曰,知道。
持平金奐·鄭□□啓曰,京城罪人柳濠,以營下褊裨,本非用刑之人,而稱以禁喧,至用極大別棍,卽致殞斃,其爲獰悖,更甚於偶然濫殺之比。軍牢之於軍官,皆照以管下,大杖之濫用,又諉之營中例用,皆置而不問,則亦都無事矣,然死者何辜,而又何慰孤兒寡妻之心乎?入關三章,豈不寬大,而殺人者死,亦不能去,決不可苟且比擬,以亂大法,請罪人柳濠,仍前定配。燼餘
上在昌德宮。停常參·經筵。
答領議政許積箚曰,省箚具悉卿懇。今日國事,可謂如何?此正上下同心戮力,猶恐其不能拯濟,況可以引嫌避辭,而能望其扶持將蹶之國勢乎?卿之疾病,予詳知之,非以卿之筋力疾病,謂虛辭,而此時此任,決不可暫曠,宜體至意,安心更勿固辭,從容善攝,以副予望。遣史官傳諭。以上內下記草
上在昌德宮。停常參·經筵。
夜自二更至五更,有霧氣。
傳曰,定年限禁婚外,竝許婚。
答右參贊李慶億疏曰,省疏具悉。卿其勿辭,依願往來。
答領相許積初度呈辭曰,不允批答。
答都承旨張善瀓疏曰,省疏具悉。此是應行之典,卿何辭爲?卿其安心勿辭,從速察職。
答知中樞府事李浣疏曰,省疏具悉卿懇。卿其勿辭,從速察職。
答左參贊趙珩疏曰,省疏具悉。卿其勿辭,調理上來。
答掌令李壽曼疏曰,省疏具悉。爾其勿辭,從速上來察職。
答大司諫李尙眞疏曰,省疏具悉。不必如是固辭,安意勿辭,從速察職。以上內下記草
傳曰,定年限禁婚人外,竝許婚事,換辛丑·壬寅生等,使之禁婚之意,前後傳敎內辭緣,枚擧移文漢城府。禮曹謄錄
行承政院都承旨張善瀓疏曰,伏以臣頃以慈殿未寧時,內局提調,昨承增秩,仍受本職之命,臣誠驚惑,若無容措。今此慈殿愆度,旋覩淸裕之慶者,實賴祖宗陟降之靈,默佑於冥冥,而亦有以殿下之至誠,孚感於昭昭也。藥房之臣,不過輪直而已,有何奔走可記之效,而得此懋賞之恩也哉?明主愼賞,嚬笑不苟,臣雖無狀,亦嘗聞此義於君子矣,何敢冒昧承受,自犯聖戒乎?況今聖候違豫,尙在調攝之中,臣待罪保護之地,未有涓埃之效,恒切愧恧,憂煎未艾,則臣於此,尤有所不安於心者也,矧且本職仍授,尤是格外。曾在仁祖朝丁丑之前,雖有以正二品,爲此職者,而其人,必是耆碩名臣,負一世重望者,則豈如臣譾劣下品之所可授,以瀆冒者乎?仍念臣以無似,濫荷殊恩,通籍十年,宦業隆顯,居然作一宰相,是豈臣平昔之所自期者乎?小器易盈,大福難保,過分之寵,匪榮伊災,一味恐懼,若隕淵谷。伏願聖明曲垂矜察,將臣新授資級及本職,一倂還收,以重名器,以安微分,不勝幸甚。臣無任崩迫祈懇之至,謹昧死以聞。答曰,省疏具悉。此是應行之典,卿數三字缺勿辭,從速察職。
敎京畿觀察使兼兵馬水軍節度使·巡察使·開城府留守·江華府留守金宇亨書。王若曰,咨牧十二,虞庭允諧,分陝東西,周家共理,惟其治化所自,必須愼簡爲先。睠玆千里邦畿,實是四方根本,密邇京邑,星史絡繹相望,左右園陵,日出衣冠之所。役繁賦重,在諸道最難支梧,土瘠民貧,自平昔患此嚴窳,屬玆國運之不幸,連値大侵之荐仍,水災旱災,去年前歲,疫死飢死,十室九空,府庫倉廩之旣殫,公私赤立,保抱携持而將散,奈何蒼生,予豈束手而歇看?民必蹙頞而胥詈。賑政纔設,監司之遞昜頻煩,區畫失時,字牧之拊綏乖舛,狗盜鼠竊,方患滋蔓之難圖,肉羶魚腥,必欲取爛而後已,苟非盤錯之利器,詎堪委寄十餘字缺深,風猷凝遠,佩符南四五字缺之歌謠,按節田維得一路之澄肅,歷三四字缺於妙歲,栢府·薇垣,出納論思之多缺三字玉署,可見通才之不滯。是以隨遇而皆宜,思畿臬,得人而治之,顧朝端,捨卿其誰也。玆授卿京畿觀察使兼兵馬水軍節度使·巡察使·開城府留守·江華府留守,卿其勉體至意,往敷乃心,保障繭絲,審輕重之有別,黜陟刑賞,務嚴明而盡公,拯弱救焚,不可緩於民事,承流宣化,所當先者德音,其他施設之方,只在制置有術,罪大辟而必稟,官通訓則自裁。於戱,永蠲積逋,予豈不愛乎經費?湥思弊瘼,卿亦盡祛而變通,速往欽哉,吾且召矣,故玆敎示,想宜知悉。知製敎兪櫶製進
左參贊趙珩疏曰,伏以臣上年冬,獲蒙恩暇,亡母墳山,遷窆甫訖,而遽値寒凍,莎草石役等事,旋卽停止矣,玆當冷節,後將經理,今方乞暇,來在松楸,朝夕上壟,躬自督役之餘,脫着失宜,重感風寒,累日呻痛,叫苦達夜,服藥調治,全未得效,舁疾數三字缺無路自力,旬望之內,差復難期,數三字缺之餘,得聞以都試終場,翰林取才,政府將爲合坐,必欲備員,然後方可爲之,今臣賤病,適爾如許,雖欲趁期上去,其勢末由,莫重合坐之擧,緣臣退在,若或遷延,則事體之傷損,大矣,微臣之狼狽,極矣。且兼帶金吾,旣非閑漫之任,況當囚繫多滯之日,亦不可久曠。伏乞聖慈,俯七八字缺亟賜倂免臣本職及義禁府堂上,俾得延喘,以便公私,不勝幸甚。臣無任惶隕祈懇之至,謹昧死以聞。答曰,省疏具悉。卿其勿辭,調理上來。
待敎尹致績疏曰,伏以臣,狗馬賤疾,閱月危篤,頃陳乞免之章,反承勿辭之批,臣誠驚隕感激,不敢一向退伏,力疾入直,今過累日,而旣忝秉筆之列,未隨記動之班,替人入侍,僵臥直廬,揆以分義,已極惶縮。昨於疏決之時,忍死入侍,而火炎上攻,衄血猝發,天威咫尺,顚仆失儀,悚懼震越,罔知攸措。黽勉終夕,僅得退出,而重病之餘,失血數字缺眞元損脫,神氣昏薾,委頓床席,無計運動,以此病勢,決無供職之望,而史局重地,不可暫曠,伏乞聖慈,特垂矜察,將臣職名,亟賜遞改,俾得及時調治,以尋生路,不勝幸甚。臣無任祈懇屛營之至,謹昧死以聞。踏啓字以下。
禮曹判書鄭知和疏曰,伏以臣,伏覩昨日備忘記,以臣藥房提調,有加資之命,臣不勝驚惶震惕之至。繼以伏聞新授資級,已卽下批,臣益切悚懼,不知置身之所。曾前藥房諸臣,因慈殿平復之慶,蒙被賞典,雖有其例,豈有如今番元不設侍藥之廳,前後直宿,不過旬日,而冒受恩數,至於此者乎?名器之濫賞,實非聖世之事,況玆數字缺峻秩,尤非人人所敢承當,伏乞聖明,數字缺諒察,亟收成命,以重爵賞,以安微分,公私幸甚。臣無任祈懇屛營之至,謹昧死以聞。答曰,省疏具悉。此是應行之典,卿何辭爲?卿其安心勿辭,從速察職。
呂聖齊啓曰,承旨孟胄瑞牌招事,允下矣。今已日暮,明日待開門牌招之意,敢啓。傳曰,知道。燼餘
上在昌德宮。停常參·經筵。
自昧爽至卯時,有霧氣。未時,日暈。申時,日暈兩珥。夜五更,月暈。
答兵曹草記曰,知道。劉煥,決杖後汰去。朔試射時,四矢不中
傳曰,當此徒流以下竝宥之日,不可無蕩滌之典,今當兩銓歲抄,竝蕩滌敍用。
答府曰,不允。下諭事,依啓。
答判義禁鄭知和疏曰,云云,此亦故事,何用固辭?卿其安心,勿辭察職。以上內下記草
傳于呂聖齊曰,興平尉元夢麟,受由下去時,給馬以送。
大司憲李敏迪,持平金奐·鄭維岳啓曰,龜城罪人柳濠,以營下褊稗,本非用刑之人,而稱以禁喧,過用極大別棍,卽致殞斃,其爲獰悖,更甚於偶然濫殺之比,軍牢之於軍官,皆照以管下大杖而濫用,又諉之營中例用,皆置而不問,則亦都無事矣,然死者何辜,而又何慰孤兒寡婦之心乎?入關三章,豈不寬大,而殺人者罪〈死〉,亦不能立決,不可苟且比擬,以亂大法,請罪人柳濠,仍前定配。
今此京畿糴穀未準數虛錄守令,決杖事啓下,而初九日,則前監司吳挺緯,未交印前,當行此事,而新監司任有後,到界,在於十二日,其間三日,因何曲折,初不分付於各邑乎?若以長湍·高陽有可稟之事,則此外守令,又何以不爲何關乎?新監司十二日到界,十三日行關,而十六日赦令,亦非豫定日期之事,若於當初,卽爲擧行,守令來待,而不爲決杖,則固是新任者之罪,此則前監司,數三日仍察,終不分付,十二日到界之新監司,十三日行關,以十六日期會,亦非稽緩,則不卽擧行之責,不專在於新任之官。朝廷命令,旣下七八日,而藩臣不卽奉行,以致因赦蕩滌,此係紀綱,不可不罪,而只罪新任,誠爲不均,此何等法例歟?請刑曹判書吳挺緯,竝爲拿問,覈實科罪。
新除授司諫李興浡,時在全羅道全州地,請斯速乘馹上來事,下諭。答曰,不允。下諭事,依啓。
領議政許積,身病初度呈辭,不允批答。王若曰,國家危亡之憂,已至此極,相臣辭避之請,缺豈其時,或未湥思,缺忍恝視,試以君臣之義,姑擧一二而言,家貧良妻,古人之所以論相,歲旱霖雨,先二三字缺以命臣,一體相須,固無可去之道,百責所牽,有難自便其身,矧當危急之秋,益覺倚毗之重。皇天之威怒,若何而回,赤子之顚連,思所以活,夙宵憂煎,非卿誰分?缺猷爲,待卿而決,不意仰成之日,遽見引疾之章,終始勤勞,豈無榮衛之或損,神明扶護,所恃精力之尙强,謂言箚批之傳,庶諒五六字缺疾恙之外,而有所嫌,勉回出郊之五六字缺繼有前席之奏,一發缺旣能休五六字缺悻悻於後,上下協力,方可數字缺于艱五六字缺當惟義所在,玆用敷告,半行缺孚,何難,格天而感衆陰半行缺屯,莫言時無可爲,惟思各缺道五六字缺志,庸副如渴之誠,所辭□□□,故玆敎示,想宜知悉。知製敎金萬重製進燼餘
上在昌德宮。停常參·經筵。
昭憲王后忌辰齋戒。
自昧爽至卯時,有霧氣。辰時,日有左珥。自巳時至未時,日暈。夜四五更,巽方有氣如火光。五更,月暈。燼餘
答藥房問安啓辭曰,知道。厭進食飮,少無一分之效矣。
答領相許積再度呈辭曰,不允批答。以上內下記草
備邊司啓曰,卽今賑政方急,勸農亦當其時,新除授守令,竝令該曹催促發送,其中延日縣,則上年被災,最甚於嶺南諸邑,不可責出新迎夫馬,縣監崔孝述,別爲給馬,明日內發送,何如?答曰,允。
又啓曰,頃接東萊府使李夏狀啓,則倭般來報,島主自江戶,今月十一日,已爲來到島中云。問慰譯官,姑無請送之語,而依前定奪,當爲入送,差倭擇出事別書契,令承文院,豫爲撰出以待之意,分付,何如?答曰,允。以上備局謄錄
上在昌德宮。停常參·經筵。
昭憲王后忌辰。
卯時,日暈。巳午時,日暈。夜自一更至三更,東方坤方,有氣如火光。
洪萬容,以都摠府言啓曰,今日入直軍士,當爲中日習射,國忌相値,不得爲之之意,敢啓。傳曰,知道。
議政府領議政許積,身病再度呈辭。答曰,不允批答。以上燼餘
上在昌德宮。停常參·經筵。
藥房提調臣鄭知和,副提調臣張善瀓啓曰,春雨又下,天氣沈鬱,伏未審數日來,聖體調攝,若何?水刺厭進之候,一向無減乎?臣等,不任憂慮,敢來問安。答曰,知道。以上燼餘
答藥房問安啓辭曰,知道。症候已言于醫官矣。
答領相許積三度呈辭曰,不允批答。
答府曰,不允。末端事,依啓。典獄當該官拿問定罪事
答判義禁金壽恒箚曰,省箚具悉卿懇。卿辭至此,金吾之任,當勉副焉。以上內下記草
備邊司啓曰,上年秋,因平安監司閔維重狀啓,自本司覆啓本道,沿海各邑各司奴婢身貢,以米代捧,留儲本邑,所捧實數,開錄啓聞後,令賑恤廳,移給價銀於該曹,米則自該廳區處之意,啓下分付矣。得接本道監司所報,則作米之數,大小米竝一千五百十三石零云,所當依當初定奪,自賑恤廳區處,而今者兩湖山郡大同米,換給嶺南不足之數,以戶曹所納嶺底五邑田稅,充給云。戶曹今年應捧之稅,其數不多,而又千餘石之米太,則前頭經用,實爲切迫,無他料理添補之勢,平安道奴婢貢作米,令該曹取用,何如?答曰,允。以上備局謄錄
禮曹啓曰,傳曰,明惠公主駙馬揀擇事,言于該曹事,傳敎矣。駙馬揀擇單子,前日禁婚辛丑·壬寅生人外,又自某歲至某歲捧單乎?且京中及外司,當各知委,而京中,則來四月十六日,外司近道,則同月二十五日,中道,同月三十日,遠道,五月十一日,定限捧單上送,發馬行會,而自今日依例禁婚嫁事,分付,何如?傳曰,知道。自己亥至乙巳捧單,可也。禮曹謄錄
使臣引見時,左議政鄭致和所啓,瑞興罪人趙大立就捕之時,金好先故縱之狀,旣出於各人所供及大立妻已香招辭,有不可掩伏者,其爲情狀,無異大立,所謂不待時斬者也。待其承服後,是乃執法之論,而臣意則以爲,好先罪狀,十分明白,少無可疑,直爲處斬,亦無不可。且本道,慮其重囚之徑斃,一向緩刑,使罔赦之賊,經年假息,其在國體,誠極寒心。臣曾任忠淸監司時,適有重囚,臣與兵使,一同按治,今亦依此爲之,似當矣。上曰,令本道監·兵使,一同按問,各別嚴刑,雖未得情,更爲捧招啓聞,以爲處斷之地,可也。備局謄錄
上在昌德宮。停常參·經筵。
答禮曹草記曰,自己亥至乙巳,明惠公主駙馬揀擇事,捧單,可也。以上記草
上在昌德宮。停常參·經筵。
自巳時至申時,日暈。以上內下日記
答藥房問安啓辭曰,知道。時無加減矣。
答院曰,不允。前啓
答領相許積四度呈辭曰,安心調理。
答左相鄭致和箚曰,省箚具悉卿懇。今日國事,到此地頭,而領相之引入,久矣,今又引疾,余甚驚慮。卿之羸憊之狀,予非不知,安心善攝行公,以副予意。遣御醫看病,遣史官傳諭以上記草
御營廳啓曰,庚戌秋本廳軍停番之時,別破陣三十名,每朔立番新營,與京案軍,一體守直之意,節目啓下矣。今此自願立番外方之軍已到者,慶尙道十八名,京畿十二名,忠淸道八名,原襄道三名,黃海道一名,合五十名,已爲作隊付料,來四月初一日爲始,分三番入直於新營,依例中日試放,而別破陣,則依前二十名立番,十名則還爲除減,以寬番次,使之就農之意,敢啓。傳曰,知道。以上御營廳謄錄
上在昌德宮。停常參·經筵。
答院曰,依啓。徐文尙遞差事
答領相許積箚曰,省箚具悉卿懇。應受祿捧,何用辭爲?安心勿辭領受。以上記草
上在昌德宮。停常參·經筵。
自巳時至申時,日暈。以上內下日記
答藥房問安啓辭曰,知道。一樣無減矣。
答領相許積五度呈辭曰,安心調理。以上記草郞廳李河述校正。郞廳朴盛源書。
上在昌德宮。停常參·經筵。
答全羅監司申晸疏曰,省疏具悉。依願往來。
答府曰,不允。前啓末端事,依啓。果川縣監韓振夏拿問,且令諸道監司査出各邑守令擅捧私債者,啓聞治罪事
答院曰,依啓。大司諫李尙眞遞差事
答戶曹參議李敏敍疏曰,省疏具悉。爾其勿辭,上來察職。
答左議政鄭致和呈辭曰,已諭予意於前疏之批矣。卿必諒予之意,遜辭胡乃至此哉?噫,今日國事,雖不至此,相臣一時呈告,實是罕有之事,抑有不安於心者也,以卿之量,必不悻悻然矣,何乃不顧國事之孔艱?予之此言,非謂卿無疾病,可堪勞苦也,卿又引入,予將疇依?病裏辭短,卿宜須量予意,安心善攝,更勿辭以副至望。以上內下記草
有政。
吏批,以宋光井爲幽谷察訪,崔鎭南爲直講,蘇斗山爲羅州牧使,尹漪爲禁府都事,趙爾炳爲司諫,孫烈爲參禮察訪,鄭載禧爲正言,李曾賢爲高山縣監,趙壽益爲禮曹參判,李弘淵爲判決事,李廣億爲知義禁,趙汝秀爲右通禮,方以遠爲引儀,李柙爲司成,申翼相爲兵曹佐郞,申厚載爲兵曹正郞,李仁實爲司宰主簿,權愈爲典籍,李晩榮爲刑曹參判,李晉爲漢城參軍,洪柱三爲承旨,徐文尙爲兵曹正郞。
上在昌德宮。停常參·經筵。
夜五更,流星出北斗下,入西方。
答藥房問安啓辭曰,知道。厭進食飮,少無所減矣。
答院曰,不允。前啓
答領相許積六度呈辭曰,安心調理。以上內下日記草
司憲府啓曰,朝家禁令,一爲行下,則當如水火,不可嚮邇,然後方有所維持,而近來紀綱解弛,人不畏法,至於守令,專任奉行之責,而肆然無忌,先自壞了,事極痛駭。臣等,聞肉禁旣下之後,果川縣監韓振夏,設層販於三處,搉利自肥,此與細民一時救死犯罪者,情狀尤痛。且外方富民私穀捧債,已有禁令,而似聞州縣,全不奉行失信,招冤者,甚多云,毋論事體之當否,時勢之緩急,旣下之令,終爲惟反之歸,則亦極寒心。請果川縣監韓振夏拿問,且令諸道監司,査出各邑守令,擅捧私債者,以爲啓聞治罪之地。答曰,依啓。以上備局謄錄
上在昌德宮。停常參·經筵。
自昧爽至辰時,有霧氣。
答府曰,不允。末端事,旣已定奪矣。
答院曰,不允。前啓以上內下記草
今四月初三日兵曹判書閔鼎重請對引見時,閔鼎重所啓,海西穀二萬石,劃給濟州事,曾已定奪,而其中六千石,爲先分付移轉矣,近者海西各邑土民累十人,委來呈訴,以爲元穀數少,而移轉居半,欲救遠民,而反使本土之民,不得自活,其勢誠急,乞蒙變通之擧云。當初定數,意在觀勢裁處,而本道爲取各路之便,近日南各邑倉儲,一從分定數先運,設有日後變通之擧,已無及矣,渠輩稱冤,誠然矣。上曰,頃聞左相之言,已知本道民人之呼冤,使之變通矣,今聞民情如此云,元數二萬石內,六千石,減除,其代,則自賑恤廳料理充數,可也。又啓曰,西北邊境犯越罪人定配之類,今番一倂赦宥,雖出於大霈之前,而此輩當初罪犯甚重,日後如有前習,又爲犯越之事,則依近日新事目中三犯者,勿論首從梟示之例,竝爲隨現梟示,斷不饒貸之意,旣已定奪榻前矣,以此意,咸鏡·平安兩道監司處,嚴明知委,何如?答曰,允。以上戶曹謄錄
上在昌德宮。停常參·經筵。
夜五更,流星出大角星下,入西方天際,狀如拳,尾長五六尺許,色白。
史官四員待命,騎馬十二匹立之。露梁·漢江·孔巖·廣津津船摘奸事
史官一員待命,騎馬三匹立之。宗廟夏享大祭摘奸事
答左相鄭致和箚曰,省疏具悉卿懇。已諭予意於前批矣,卿其宜體予意,安心勿爲固辭,從容善攝,以副如渴之望。遣史官傳諭
答領相許積七度呈辭曰,卿之引入,今過半月,宜有勿藥之效,請急之章,不止,胡乃不諒予意耶?左揆,又爲引入,以今之國勢,鼎席一空,其將奈何?卿若念及于玆,必將不待予言而造朝矣,何用多誥?須體予意,安心更勿固辭,速出論道,以副朝野之望。遣史官傳諭
答府曰,依啓。以正二品官差祭當該官,從重推考定式事,或有未詳之處矣,令廟堂更加察啓。軍官·鄕所·監官·色吏·洞內有司·約正之類,皆不得以官下比擬,一依平人相殺例,照斷
答院曰,不允。趙嗣基事以上內下記草
上在昌德宮。停常參·經筵。
卯辰時,日暈左珥。夜二更,流星出亢星下,入坤方天際,狀如鉢,尾長四五尺許,色赤。
有政。
吏批,以金忠男爲典涓司直長,韓迪爲典涓奉事,宋時柱爲典涓司參奉,徐漢柱爲監察,尹湥爲吏曹佐郞,朴世堂爲副應敎,崔錫萬爲說書,柳尙運爲持平,曺挺融爲司藝,呂聖齊爲大司諫,李尙眞爲右尹,李柙爲弼善,權愈爲中學敎授,李㝡爲東學敎授,李壽慶爲南學敎授,李泰祺爲養賢主簿,沈柟爲博士,權愃爲學正,李益華爲著作,許堅爲副正字,鄭維岳爲兵曹正郞,金萬均爲承旨,崔日隆爲輸城察訪,愼景尹爲肅川縣監,左尹李尙眞,右尹李汝發,右副承旨金萬均。
上在昌德宮。停常參·經筵。
自辰時至申時,日暈。
答領相箚曰,遣承旨敦諭。
答右相鄭致和箚曰,省疏具悉卿懇。已悉予意,何必多誥?卿其宜體予意,毋庸控辭,安心從容善攝,以副予望。遣史官傳諭以上內下記草
上在昌德宮。停常參·經筵。
卯時,日有左珥。自巳時至酉時,日暈。夜自一更至三更,月暈。
上在昌德宮。停常參·經筵。
自卯時至巳時,日暈。夜五更,流星出貫索星上,入西方天際,狀如拳,尾長五六尺許,色白。
有政。趙師錫爲兵曹佐郞,柳尙運爲正郞,李梲爲雲興守,尹致績爲待敎,崔日隆爲輸城察訪。
傳曰,今下弓矢,鍾城府使鄭華齊處,給送。
答藥房問安啓辭曰,知道。自上受灸事
答領相許積八度呈辭曰,安心調理。
答戶曹判書金壽興箚曰,省箚具悉。卿其安心勿辭,調理察職。
答刑曹判書吳挺緯疏曰,不必固辭,卿其勿辭,從速察職,俾無刑獄多滯之弊。
答判尹李正英疏曰,省疏具悉。卿無所失,卿其勿辭,從速察職。
司憲府啓曰,凡歲抄之規,雖在常年,必趁歲前,意實有在,似聞外方,不體朝廷之意,或爲衒能要譽之地,夏節已到,多有据丁補軍之處云,歲後抄定,亦非常規,況賑事方急,農節又屆,此何時而違聖上若保之意,恣行法外之事,以重困斯民哉?請令諸監·兵·水使及主兵各衙門,一切禁斷,其中尤甚守令,摘發啓聞,以爲科罪之地。上曰,令諸道主兵之臣,勿令侵擾民間,如有尤甚侵擾者,摘發啓聞,可也。以上備局謄錄
御營廳啓曰,本廳別將鄭漢驥,以前任長湍時事,被拿囚繫,照律,則奪告身三等,而事在赦前,旣已蒙宥放釋矣。仍令察任之意,敢啓。傳曰,知道。以上御營廳謄錄
戶曹啓曰,各道庚戌條稅米,輸納江都之意,上年冬,旣已行移分付矣。旣令湖西海美縣,兩年田稅米太所載船,不爲分納於江都,直來京倉,事極可駭。當該官吏,難免其責,海美縣監韓浹,爲先推考,而今若只捧京倉所納後,下送江都,則中間必有虛疎之弊,如此等邑,則姑爲盡捧於京倉,其代,以海西分定米未及上來者,依其數移納江都,何如?傳曰,允。以上戶曹謄錄
上在昌德宮。停常參·經筵。
答兵曹粘目曰,依允。該曹之不得請拿之在例甚明,今此回啓中,有按問定罪之語,只改拿字而已,其爲不察,甚矣,當該堂上郞廳,竝從重推考。
答又粘目曰,依允。節度使乙良,推考,可也。以上內下記草
上在昌德宮。停常參·經筵。
昩爽,有霜氣。以上內下日記
大司憲李敏迪,掌令趙遠期·李壽曼啓曰,臣等頃日入侍時,親承下敎,以柳濠事將來如此之類,不用比律,定爲法制,則已矣,今此曠蕩之日,獨於柳濠,用法不可,臣等仰體聖上天地好生之仁,金石四時之信,不敢更以前事爲請,而至於定式,則所當趁今定奪,以爲永久遵行之地,軍官之於營下吏卒各官下人,皆以管下比擬,而滛刑酷殺者,更無所畏,則如州縣鄕所·軍官·監官·色吏,亦得比擬免罪,而其他洞內尊位·有司·約正輩,亦將因此而藉口矣。凡此等類,盡諉於管下,則一國之內,能擅生殺者,不知其幾何人歟,漢時諸侯王,豈不尊且親也,而以賊殺無辜,召詣廷尉,罪至於廢死,三章舊意,固自不替,臣等之又所竊悲者,恣殺者之冤死,一何小人之幸,而枉死者之抱冤,又將何時可洩乎?請自今定式,凡朝廷命官,應爲管下之外,軍官·鄕所·監官·色吏·洞內有司·約正之類,皆不得以管下,比擬,一依平人相殺例,照斷。答曰,定式事,或有未詳之處矣,令廟堂更加察啓。
又啓曰,云云事,命下矣。殺人之罪,在法極嚴,雖以朝廷命官,因公事用刑於其管下,如有過濫而致死者,亦被重譴,則軍官·鄕所·監官·有司·約正之憑藉官威,打殺人命者,皆當施以殺人之律,不當以管下比論,而第其中,亦不無以公事許用笞杖者,或因此笞杖,邂逅致死,而竝以殺人照斷,則將無以奉行官家號令矣,今後軍官·鄕所·監官·有司·約正之類,有笞杖殺人之罪者,先論其公私之分,若出於私事,而元非官長分付,則斷之以法,若出於公事,則覈其濫刑與否,酌其輕重而論罪,至於色吏,則不可用笞杖,毋論公私,而一依平人相殺例,處之宜當,以此定式施行,何如?答曰,允。以上備局謄錄
上在昌德宮。停常參·經筵。
午未申酉時,日暈兩珥。夜一更至四更,月暈,廻木星。以上內下日記
漢城府啓曰,大臣·備局堂上引見時,領議政許積所啓,上年死於飢疫之類,莫不草葬於城外至近之地,亦多棄置於溝壑者,曾於十月間,工曹判書柳赫然,主管移瘞之時,有主之屍,則從其子孫族屬之情願,使僧徒不爲掘移,以待其各自收葬矣,厥後因循無意移葬者,甚多,視同渠之族山,情狀可惡。至於東城之外,則從前偸葬於去城數步之內者,至於累百塜,尤極可駭,令漢城府掘移事,定奪已久,尙今不擧行,亦甚未便。更令該府,一一摘奸,勒限移瘞,何如?上曰,稍俟雪消凍解,令該府定日移瘞,可也事,傳敎矣。雪消凍解之後,卽當掘移,而去冬十月以後,死亡之類,亦多有草葬者,故知委各部,有主之屍,則使之定限移葬之後,自去三月二十八日始役,至今四月初七日畢役,分五所移瘞之數,三千六十四屍,而至於西南麓及萬里峴外麻浦北洞與西江犬峴近處,雖云十里之內,去城頗遠,自古所葬之塜,毋論有主無主,將至千百之數,似難一時掘移,故姑爲置之,而役軍,則五部香徒軍二百十名,雇立,而雇價役糧,自備局分定,各司綿布五同,腐朽木三同二十四匹二十二尺,米二十八石及上年訓局移送木綿一同四十匹,生布三十四匹,連尺木三十一匹三十四尺內,今番用下餘在木八匹二十八尺,米四石一斗一升,生布三十四匹,留置本府,以俟備局區處之意,敢啓。答曰,知道。以上備局謄錄
上在昌德宮。停常參·經筵。
自卯時至未時,日暈。夜一二更,月暈。
答藥房問安啓辭曰,知道。症候已言于醫官矣。
答院曰,不允。前啓
答府曰,依啓。大司憲出仕事以上草記
禮曹啓曰,今日受針時,拜表吉日退定事,傳敎矣。進賀兼謝恩使拜表吉日,令日官推擇,則來五月十五日辰時,方物封裹,同月十二日爲吉云,以此日時,原粘目中,改付標以入之意,敢啓。傳曰,知道。以上禮曹謄錄
上在昌德宮。停常參·經筵。
司僕寺啓曰,旌義縣監遞任,進上馬二匹上來,禾·毛色,別單書入,而依前例內廏立養事,敢啓。傳曰,知道。以上太僕謄錄
答藥房啓辭曰,知道。自昨夕,瘡處,漸有作痛之勢。以上內下記草
上在昌德宮。停常參·經筵。
答藥房問安啓辭曰,知道。自昨夕,瘡處漸有作痛之勢。以上內下記草
上在昌德宮。停常參·經筵。
答藥房問安啓辭曰,知道。自昨夕始有寒熱之候,達夜呻吟矣。
答右相鄭致和箚曰,省疏具悉卿懇。不必多誥,須體予意,從容善攝,臥閤論道,以副如渴之望。遣史官傳諭
答藥房再啓曰,朝來氣甚困惱,入診勿爲。
答玉堂箚曰,依啓。臺諫處置事
答戶曹判書金壽興箚曰,省疏具悉。卿其勿辭,從容調理。遣內醫看病
答領相許積箚曰,省疏具悉卿懇。已悉予意於前後之批矣,更勿多誥。卿辭雖懇,斷無允許之理,安心勿辭,速出論道,以副予望。遣史官傳諭以上記草
上在昌德宮。停常參·經筵。
答院曰,不允。前啓
答藥房問安啓辭曰,知道。症候已言于醫官矣。以上記草
禮曹啓曰,明惠公主駙馬揀擇單子,京中,則以今四月十六日定限啓下矣。自漢城府收合五部所捧單子一百四十六張,輸送本曹,而見其單子所書,太半有違定式,不可以此入啓,不得已還給,使之改書以呈,而該府不能詳察於捧單之時,定限之日,不得入啓,殊甚非矣。漢城府當該堂上郞廳,推考,何如?傳曰,允。禮曹謄錄
上在昌德宮。停常參·經筵。
答藥房問安啓辭曰,知道。症候已言于醫官矣。
答院曰,不允。下諭事,依啓。司諫閔宗道,獻納尹搢上來事
答左相鄭致和箚曰,省疏具悉卿懇。已悉於前批,而卿何不諒也?卿其安心勿辭,從容善攝,以副予意。遣史官傳諭
答院曰,不允。前啓以上內下記草
有政。吏批,以李慶億爲大司憲,金益炅爲兵曹參議,李敏迪爲禮曹參判,閔宗道爲司諫,鄭庥爲成均典籍,尹搢爲獻納。
上在昌德宮。停常參·經筵。
夜五更,月暈兩珥。
答府曰,依啓。掌令趙遠期·李壽曼,持平金奐遞差事。
答藥房啓辭曰,知道,症候已言于醫官矣。
答左議政鄭致和箚曰,省箚具悉卿懇。已悉予意,而卿何不諒也?卿其安心勿辭,從容善攝,以副予意。遣史官傳諭
答院前啓曰,不允。以上內〈下〉記草
上在昌德宮。停常參·經筵。
卯時,日暈。夜五更,月入南斗星。
答藥房問安啓辭曰,知道。煩熱之候,雖似減歇,困惱之症,別無所減矣。
答領相許積十二度呈辭曰,遣承旨敦諭。
答院曰,不允。前啓遞差事,依啓。持平李宇鼎以上內下記草
上在昌德宮。停常參·經筵。
卯時,日暈兩珥。夜五更,月暈兩珥。
傳曰,噫。國事到此地頭,已無可恃之事,世道大變,公道日喪,無竭忠盡誠爲國盡悴者,有愛護伐異,如恐不及矣。使卿必不安其位者,亦在於斯,予深痛嘆也。欲逐卿,何患無辭,然則大臣之出處郊外,實是莫大之擧,卿不可損傷事體,宜速入來,從容處事,未爲不可,須體予意,趁卽入來之意,遣承旨傳諭。領相許積事
答藥房問安啓辭曰,知道。症候已言于醫官矣。
答兵曹草記曰,事極可駭,決杖後汰去。朔試射事
答刑曹草記曰,如此窮凶極惡之輩,若或徑斃獄中,則其爲失刑,莫甚於此,金好先乙良,直爲梟示境上,以示別樣處斷之意,可也。
答院曰,不允。前啓以上內下記草
上在昌德宮。停常參·經筵。
卯時,日暈兩珥。巳午時,日暈。酉時,日暈左珥。
答藥房問安啓辭曰,知道。症候已言于醫官矣。
答左副承旨洪柱三書啓曰,已悉予意於昨者之批矣。卿之請罪之事,何乃太過?安心勿辭,從速入來,從容處事,以副予意之意,更往傳諭。領相許積事
答院曰,不允。前啓
答刑曹粘目曰,全家罪人,乃是徙民,雖遇大赦,不得擧論之意,旣已定奪,則今日留守所爲,殊甚疏闊是去乙,該曹不但不爲執法請罪,又從而欲請放送,其在事體,殊極可駭。該曹堂上·郞廳及留守,竝從重推考,此啓本,勿施。江都事以上記草
上在昌德宮。停常參·經筵。
傳曰,今下弓矢,柔遠僉使李薈處,給送。
答藥房問安啓辭曰,知道。困惱之候,別無所減。
答左副承旨洪柱三書啓曰,予意已竭,卿辭愈固,不知所以爲諭也。伐異之論,何患無辭?宜體予意,從速入來,以副如渴之望事,又遣承旨傳諭。
答政院覆逆啓曰,欲爲箝制,敢爭伐異二字,殊極痛駭矣。
答政院待罪啓辭曰,勿待罪。以上內下記草
有政。
吏批,以金斗翼爲平安道檢律,南宮理爲記注官,金世爲學諭,趙遠期爲文學,魚震翼爲掌令,吳挺昌爲持平,南龍翼爲知義禁,李翊相爲戶曹參議,鄭維岳爲持平,呂聖齊爲右副承旨,鄭載禧爲掌令,洪柱國爲應敎,朴世堂爲司僕正,尹杭爲全義縣監,洪萬容爲大司諫,趙師錫爲正言。
上在昌德宮。停常參·經筵。
答藥房問安啓辭曰,知道。症候與昨無異,今後勿爲逐日問安。
答左副承旨洪柱三書啓曰,勒加罪名,雖庶官尙且不可,況大臣乎?卿辭益固,尙今不入,無乃太過乎?於卿,心雖不安,宜速入來,以副予意之意,更往傳諭。以上內下記草
上在昌德宮。停常參·經筵。
答院曰,勿煩。
答持平鄭維岳避辭曰,禁吏之罪,只在於突入內堂而已,檢驗被傷與否,非所可論,旣不能善處於前,又不能自反於後,反斥啓辭之人,何其顚錯之甚耶?勿辭。
答同副承旨元萬里書啓曰,予意已悉,而卿之待罪之請,愈苦,予當敷心腹以誥,卿之才德洪量,非謂無人可及也,且作事,何得每事盡善,但爲國誠忠,卿實無愧於人耳。予之所知者,不過如斯,噫。數十年來拜相者,惟卿,故奸細之徒,狙擊未成,而事機不好,流言造謗,使入於在野儒臣之耳故也。不然,今日之事,必不如是矣,卿之不安,勢固然矣。請罪之辭,不止,予之不安,如何?宜體予意,安心勿辭,從容處事,以副至望事,承旨更往傳諭。領相許積事
答刑曹粘目曰,除尋常各別嚴刑,期於得情。慶順郡主家,突入禁吏
答府曰,依啓。持平鄭維岳出仕事,掌令魚震翼乘馹上來事。
答左相鄭致和箚曰,省疏具悉卿懇。領相,今又蒼黃出往江上,當此之時,其於國事,奈何?卿之調病,已過數旬,漸有勿藥之效,若不速出論道,將若之何?宜體國事之到此地頭,安心勿辭,宜速行公,以副至望。以上內下記草
上在昌德宮。停常參·經筵。
卯時,日暈。暈上有冠,色內赤外靑。自辰時〈至〉午時,日暈。夜五更,月暈兩珥。
答藥房問安啓辭曰,知道。症候已言于醫官矣。
答左承旨李延年書啓曰,已諭於昨日之批,復何多誥?宜體至意,安心勿辭入來,以副如渴之望事,更往傳諭領相許積
答院曰,不允。前啓遞差事,依啓。大司諫洪萬容事
答判尹李正英疏曰,省疏具悉。不必爲嫌,卿其勿辭,從速察職。以上內下記草
上在昌德宮。停常參·經筵。
卯時,日暈兩珥。酉時,日暈。
答府曰,不允。慶順郡主家奴子還囚,禁吏嚴刑之命,還收事。
答吏曹判書金壽恒呈辭曰,使之安心勿辭,調理察職。
答院曰,不允。前啓以上草記
上在昌德宮。停常參·經筵。
自辰時至未時,日暈。
答藥房問安啓辭曰,知道。症候已言于醫官矣。
答府曰,不允。前啓
答院曰,不允。前啓以上內下記草
司饔院啓曰,咸鏡道,王大妃殿,平復陳賀進上中,紅蛤鹽四斗六升內,欠縮多至四升,殊甚可駭。當該封進官,推考,陪持下人,令攸司囚禁治罪,何如?傳曰,允。以上司饔院謄錄
上在昌德宮。停常參·經筵。
答都承旨張善瀓疏曰,省疏具悉。卿其勿辭察職。
答左承旨李延年,左副承旨洪柱三疏曰,省疏具悉。爾其勿辭察職。
答院曰,不允。前啓
答右副承旨呂聖齊書啓曰,卿之疾病,今又如此,予深慮念。調病已數日矣,予意亦以竭矣,安心勿辭,從速入來,以副渴望事。更往傳諭。領相許積事
答左相鄭致和箚曰,省箚具悉卿懇。嗚乎,此何等時耶?鼎席一空,予病沈綿,久矣。當此之時,卿不念及於此,而一向固辭,其將置國事於何地?予心憂遑,罔知爲諭。卿其宜體予意,安心勿辭,速出行公,以副上下之望。遣史官傳諭
答府曰,不允。前啓以上內下記草
有政。吏批,鄭錀爲承旨,朴泰尙爲兵曹佐郞,洪萬容爲工曹參議,趙嘉錫爲兵曹正郞,崔文湜爲承文院判校,申澣爲成均館司藝,朴信圭爲戶曹正郞,李觀周爲康翎縣監,朴世堂爲輔德,李敏迪爲大司諫,李嵇爲兵曹參議,西學敎授單鄭庥,審藥單閔伯。
禮曹啓曰,以本曹明善公主吉禮日期,取稟草記,傳曰,以秋間擇日可也事,傳敎矣。親迎吉日,令日官推擇,則來閏七月卄一日最吉,八月十一日十六日平吉,二十九日最吉,九月初十日最吉,十一日平吉云,此六日,以何日定行乎?敢稟。傳曰,以閏七月二十一日爲之。以上禮曹謄錄
上在昌德宮。停常參·經筵。
答副提調金萬基,副校理金萬重,副應敎洪柱國疏曰,云云。卿等,勿辭察職。
答修撰李櫶疏曰,省疏具悉。爾其勿辭察職。
答院曰,不允。趙嗣基事
答府曰,不允。事雖微細,迹涉不美者,有之,況虛實未査者乎?予未曉也。
答領相許積疏曰,省疏具悉卿懇。嗚乎。今日國事,可謂何樣時乎?赤子飢饉死亡之餘,雖有賑政,國穀已盡,將來之憂,誠不知如何?當此之時,三公戮力盡瘁,猶恐其不及,況今日乎?鼎席一空,世道人心,無一可恃,朝廷黨論紛拏,無先公後私之人,心誠痛恨也。第念卿無盧杞之罪惡,予無德宗之問答,卿之請罪,何乃太過?至於書以負罪,尤爲過當,予心不安,更勿復言,卿其須體前後之批,安心勿辭焉,從速入來,以副至望。
答持平鄭維岳避辭曰,迹涉不美,而自謂之猥瑣,虛實未辦而自謂之無實,已極無謂,言及退待,謂其汲汲,有何干豫而決之曰濫訴,使不得開口,殊甚駭然矣,勿辭。以上內下記草
上在昌德宮。停常參·經筵。
寅卯時,有霧氣。
傳曰,卿之蒼黃出城,予以爲過,而連遣近侍,諭卿入來矣,今聞卿又下鄕云,是何不念予意,爲此過重之事,心甚缺然,難禁驚懷。卽遣近侍,諭予至意,卿宜安心,速改長往之志,以慰病裏心懷。領相許積處下諭事
答藥房問安啓辭曰,知道。困惱腰痛,一樣無減,水刺厭進,數日內益甚矣。
答再啓曰,明朝入診後,議定可也。定藥事
答領相許積箚曰,省疏具悉卿懇。已諭予意於別諭之批矣,卿其停行,而回棹耶?卿之今日不安,而必欲歸去鄕里者,乃其職名在身,故予體卿至意,今姑勉副,卿亦諒予至意,速改長往之志。今日此擧,論其事體,則甚爲不可,而實爲卿地,卿豈可罔念至意,而悻悻長往哉?噫。孟子,聖人,又兼不召之臣,猶且三宿出晝,卿若念及於此,不待予言,而自悟矣。不然,卿可自快於志,其於事理,何,況今予病,日益委頓,卿又可決意而捨去乎?予意盡矣,辭又竭矣。卿其體予之意,安心勿辭,從速幡然,以副如渴之望。承旨持去,所到處傳諭
答院曰,依啓。公山判官鄭東卨,公山營將李雲登。竝拿問定罪事。
答掌令鄭載禧避辭曰,微細云者,昨日啓辭中猥瑣也,虛實云者,又指無實也,今此避辭如是相左,殊甚可怪也,勿辭。
答都承旨張善瀓疏曰,云云。卿其勿辭察職。
答同副承旨元萬里疏曰,云云。爾其勿辭察職。以上內下記草
領議政許積,退在忠州時,上疏及密符,使錄事,送呈政院,入啓。傳曰,卿之蒼黃出城,予以爲過,而重遣近侍,諭卿入來,今聞卿又下鄕云,是何不念予意,爲此過重之事,心甚缺然,難禁驚懷。卽遣近侍,諭予至意,卿宜安心,速改長往之志,以慰病裏心懷。
答領議政疏曰,省疏具悉卿懇。已諭予意於別諭之批矣,卿其停行,而回棹耶?卿之今日不安,而必欲歸去鄕里者,乃其職名在身,故予體卿至意,今姑勉副,卿亦諒予至意,速改長往之志,今日此擧,論其事體,則甚爲不可,而實爲卿地,卿豈可罔念至意,而悻悻長往哉?噫。孟子,聖人,又兼不召之臣,猶且三宿出晝,卿若念及於此,不待予言而自悟矣。不然,卿雖自快於志,其於事理,何,況今予病,日益委頓,卿又可決意而捨去乎?予意盡矣,辭又竭矣。卿其體予之意,安心勿俟罪,從速幡然,以副如渴之望。仍傳曰,傳諭。以上出議政府謄錄郞廳李河述校。郞廳朴盛源書。
上在昌德宮。停常參·經筵。
下直。礪山營將黃瑠。
藥房提調禮曹判書臣鄭知和,副提調都承旨臣張善瀓問安。答曰,知道。
藥房提調鄭知和,副提調張善瀓,史官三員,醫官李東馨入診事,入侍。以上內下日記
答同副承旨元萬里書啓曰,昨遣近侍之後,意以爲卿必諒予之意,達曉佇待矣,今見不得不去之意,心之缺然,何以爲喩?今日之擧,只爲天地,不顧事體,卿不諒此,予豈其所望哉?朝家之卿無可棄之理,不得退去鄕曲,明矣。蓋卿之此擧,實出於萬不獲已,予豈不知。雖然,予之必不許退居卿鄕里,亦如卿之必欲歸去,實無異矣,卿不念及於此,而幡然速改長往之計耶?宜體此意,安心從速回棹,以副至望事,更往傳諭。領相許積事
答院曰,依啓。臺諫處置事以上內下記草
入診時,上曰,頃日釜山僉使柳星緯,罪人金於夫同捉來時,被奪於倭人,事極驚駭。不可推考而止,拿問處之,可也。備局謄錄
禮曹啓曰,今此明惠公主駙馬揀擇單子,中道,則以前月三十日定限,收捧上送之意,啓下行會矣,定限已過,尙不上送,事甚不當。忠淸·原襄·黃海三道監司,竝推考,更爲催促,何如?傳曰,允。禮曹謄錄
上在昌德宮。停常參·經筵。
自昧爽至辰時,有霧氣。夜自四更至五更,有霧氣。以上內下日記
答藥房問安啓辭曰,知道。症候已言于醫官矣。
答院啓曰,依爲之。掌令鄭載禧出仕,持平鄭維岳遞差事
答左相鄭致和箚曰,省箚具悉卿懇。已諭於前後之批,不必多誥。卿其須體予意,安心勿辭,以副至望。
答吏曹判書金壽恒箚曰,省箚具悉卿懇。當此國事無可恃之日,不可累日引入,卿其安心勿辭,從速察職。
答崇善君疏曰,省疏具悉卿懇。卿無引嫌之事,卿其安心勿辭焉。
答檜原君箚曰,省箚具悉卿懇。卿無引嫌之事,卿其勿辭察職。
答大司憲李慶億,禮曹參議李敏迪疏曰,省疏具悉。卿其勿辭察職。
答戶曹參議李翊相,文學趙遠期疏曰,省疏具悉。爾其勿辭察職。
答福昌君楨疏曰,省疏具悉。卿無所失,好勝之論,卿何爲嫌?卿其安心,勿辭察職。以上記草
有政。以李之翼爲承旨,以文榮後爲典籍,以朴增輝爲司僕正,以李基稷爲公山判官,以李尙眞爲禮曹參判,以李寓爲司導主簿,以李壽曼爲掌令,以李柙爲執義,以朴信圭爲記注官,以李萬封爲正字,以李汝發爲左尹,以鄭榏爲右尹。
上在昌德宮。停常參·經筵。
自昧爽至辰時,沈霧。巳申時,日暈。以上內下日記
答府曰,依啓。掌令李壽曼出仕事以上記草
上在昌德宮。停常參·經筵。
答藥房問安啓辭曰,知道。症候已言于醫官矣。
答右副承旨呂聖齊書啓曰,予意已竭,以爲卿必諒予之懷矣,卿又邁邁,予心如有所失,不知所以爲喩也。噫。卿無難容於覆載之罪,又無擧顔,不得重入脩門之事,必不得下去鄕曲,明矣。予必召還而後已,須體前後之批,安心從速上來,以慰病裏心懷之意。承旨更往傳諭。領相許積處傳諭以上內下記草
上在昌德宮。停常參·經筵。
答大司諫李敏迪避辭曰,處事,殊甚可怪,勿辭。
答府曰,不允。福昌君推考,及持平吳挺昌削奪官爵,門外黜送事末端事,雖曰成讒賊之口,予未知其可也,處置事,依啓。大司憲李慶億遞差事
答院曰,依啓。大司諫李敏迪遞差事末端事,未知其穩當也。持平吳挺昌,削奪官爵,門外黜送事
明朝,左相命招,使之卜相。前望單子中領府事鄭太和,添書落點以上內下記草
有政。吏批,載寧郡守黃道平,加資事承傳,鄭榏爲左尹,朴世封爲戶曹正郞,崔後尙爲持平,李柙爲司成。
四殿及世子宮,端午物膳,左參贊趙珩,進參。
上在昌德宮。停常參·經筵。
有政。吏批,以呂聖齊爲大司諫,張善瀓爲大司憲,任奎爲弼善,尹漪爲戶曹佐郞,李殷相·吳始壽爲承旨。
左議政鄭致和,方在辭職中,故命招,病不進,政院,此意使司謁微稟,則傳曰,前卜相單子,封入之。政院啓曰,前卜相單子,封入之,政事何以爲之?敢稟。傳曰,當日爲之。前卜相單子,領中樞府事鄭太和,行判中樞府事鄭致和,行判中樞府事宋時烈,行護軍宋浚吉。領議政鄭太和,左議政鄭致和,右議政宋時烈。以上宣惠廳謄錄
上在昌德宮。停常參·經筵。
自巳時至未時,日暈。夜一更,流星出左旗星下,入東方濁氣中,狀如鉢,尾長三四尺許,色赤。以上內下日記
傳曰,今下弓矢,八金山僉使白瑞翰處,給送。
答藥房問安啓辭曰,知道。自昨夜臂痛頗甚,不能運用,欲爲更灸矣。
答左相鄭致和箚曰,省箚具悉卿懇。疾病使然,卿其勿辭安心,亦勿待罪。
答領相鄭太和箚曰,省箚具悉。卿之不能如常,予非不知,此時此任,非卿莫可收拾,雖臥閤論道,有何所傷?宜體此意,安心勿辭,速出論道,以副予意。遣史官傳諭事以上內下記草
上在昌德宮。停常參·經筵。
答藥房問安啓辭曰,知道。症候已言于醫官矣。以上內下記草
上在昌德宮。停常參·經筵。
辰巳時,日暈。酉時,〈日〉有左珥,日入後,蒼赤雲一道如氣,起自乾方,直指艮方,長十餘丈,廣尺許,良久乃滅。夜自一更至四更,月暈。以上內下日記
答府曰,大司憲張善瀓出仕事,依啓。
答左議政鄭致和箚曰,固辭至此,勉從之意,遣史官傳諭。
領議政鄭太和初度呈辭,入啓。批答,則傳曰,嗚乎。今日國事,到此地頭,予意以爲,非卿莫可收拾,年老重德,有何所嫌?至於脚病,尤無所妨,予亦示以奔走職役之事,責之於卿矣,卿何尋單請免,不諒予意耶?須體至意,安心勿辭,臥閤論道,以副如渴之望,仍傳曰,遣史官傳諭。宣惠廳謄錄
上在昌德宮。停常參·經筵。
自卯時至午時,日暈。以上內下日記
答藥房問安啓辭曰,知道。臂痛,與昨稍減矣。
答院曰,依啓。正言趙爾炳出仕事以上內下記草
上在昌德宮。停常參·經筵。
申時,白雲一道如氣,起自坤方,直指艮方,長竟天,廣尺許,良久乃滅。以上內下日記
答兵曹參議李嵇疏曰,省疏具悉。爾其勿辭察職。
答吏批啓目曰,依回啓施行爲乎矣。李敏道準職除授,李徽祚,熟馬一匹面給。
答坡州幼學崔世胄疏曰,省疏具悉。嘉爾應旨進言之誠,所陳之事,當令廟堂議處。
傳曰,今下弓矢,在德萬戶李威成處,給送。
答藥房問安啓辭曰,知道。別無加矣,今後勿爲逐日問安。
答吏曹草記曰,依例特陞堂上。遂安郡捕賊人陳永吉施賞事
答兵曹草記曰,取考前日定奪之事,稟處。尙州營將盧銓加資還收事
答府院曰,不允。前啓
答領相鄭太和箚曰,省箚具悉卿懇。已悉予意於前後之批,復何多誥?須體至意,勿爲控辭,臥閤論道,以副予意。遣史官傳諭以上內下記草
有政。吏批,兵曹參判李敏迪,遂安郡守李漢雄加資事,承傳。獻納李藼,禁府都事廉振名。
上在昌德宮。停常參·經筵。
答府曰,不允。前啓處置事,依啓。持平崔後尙出仕事
答承旨李殷相疏曰,省疏具悉。卿其勿辭,從速察職。
答諫院箚曰,深嘉爾等憂國進言之誠矣。責勵寡躬之辭,予當留心焉。箚辭,祖宗朝舊事,不可率爾革罷矣。
答吏曹判書金壽恒疏曰,卿無引嫌之事,安心勿辭,從速察職。以上內下記草
禮曹啓曰,明惠公主揀擇單子,遠道,則以今月十一日,定限行會各道矣。平安·慶尙兩道單子,則昨已啓下,而咸鏡·全羅兩道,則定限已過,尙不上送,殊甚稽緩。咸鏡監司南九萬,全羅監司申晸,竝推考何如?傳曰,允。以上禮曹謄錄
上在昌德宮。停常參·經筵。
答藥房問安啓辭曰,知道。臂痛頗似減歇,他症,有時加減無常矣。
答領相鄭太和箚曰,省箚具悉卿懇。已竭予意,卿胡不諒?宜體至意,勿爲固辭,以副予望。遣史官傳諭
答府院曰,不允。前啓
答忠淸監司南二星疏曰,省疏具悉。卿其勿辭,亦勿待罪。以上內下記草
上在昌德宮。停常參·經筵。
自未時至酉時,日暈。夜自二更至四更,月暈。以上內下記草
傳曰,鼎席空虛,今已久矣。予心憂慮,曷可勝言?除肅謝入來之意,領相處遣史官傳諭。
備局堂上,竝牌招來待。
執義李翔,姑先遞差。
答玉堂箚曰,省箚具悉。箚辭,知道。
答政院覆逆啓辭曰,不可遞差而止,啓辭,殊甚妄率矣。執義李翔特遞還收事
答吏曹判書金壽恒疏曰,省疏具悉卿懇。卿其安心勿辭,調理察職。遣內醫看病以上內下記草
傳曰,備局堂上,竝牌招來待。
傳曰,鼎席之空虛,今已久矣。予心憂慮,曷可勝喩?除肅拜入來之意,領議政處,遣史官傳諭。
禮曹啓曰,卽接西氷庫所報,則以爲本府負氷軍,未曾蠲減之時,例有不足之患,上年因裁省減其名數,今則又減其雇價,而供上及各司進排之數,一如前規,卽今以二匹之價,募得飢餒之民,應募無人,生事丁寧,自五月至八月,四朔供上之外,諸上司進排,將不能成樣。上司進排氷丁,使之各司輸致,以除一分之弊云。且五月以後各朔,逐日進排氷丁之數,後錄,而備邊司·議政府·承政院·弘文館·侍講院·司饔院·內醫院·藥房·禮·兵曹,凡十處矣。臣等,竊念上年冬間,因庫提調金佑明所啓,各殿供上之數,自本曹以爲別單書啓下,而本庫,以五月將至,各司進排之爲臨迫,故如是牒報,當此之時,旣減之軍數,與雇價決難加給,他無變通之道,依本庫所報,令各其衙門,自爲輸致,而上年藏氷不實,無以繼用,一丁進排之處,減其半丁,且間月上下,宜當,以此分付施行,何如?答曰,允。
傳曰,大臣備局堂上引見。
傳曰,知事李浣,行吏曹判書金壽恒,竝牌不進,推考,更爲牌招。以上備局謄錄
上在昌德宮。停常參·經筵。
自卯時至巳時,日暈。夜一更,白雲一道如氣,起自南方,直指北方,長竟天,廣尺許,良久乃滅。三更,月暈。以上內下日記
答藥房問安啓辭曰,知道。別無加減矣。
答府曰,不允。前啓
答院曰,不允。前啓出仕事,依啓。正言趙師錫事
明朝,領相命招,卜相。吏判金壽恒爲右相以上內下記草
有政。吏批,承旨二,閔蓍重·閔宗道。閑良秦永吉加資事。承傳,副修撰崔後尙,司諫李興浡,持平柳尙運,輸城察訪李台瑞。
今五月十四日,大臣·備局堂上引見時,領議政鄭太和所啓,臣精力消亡,所帶提調,實難兼察,而如御營廳,則大將專管,且兼備局堂上之故,臣相議可否而已,李汝發,再受大將之後,備局堂上未差下,故凡干公事,不得直爲稟達,多有拘碍之事矣。上曰,李汝發,備局堂上,依例差下,使之察任,可也。又所啓,平安監司閔維重狀啓,義州府尹黃儁耉,病重,請令廟堂稟處矣。儁耉所患,卽今則未知如何,而脹症,則是其本來之病,且前頭箇滿不遠,遞差似當矣。上曰,依爲之。
吏曹啓曰,平安監司閔維重,限今年五月仍任事,曾已定奪矣。其代,當爲差出,依近例令備邊司議薦,何如?傳曰,允。
吏曹啓曰,義州府尹有闕,令備邊司,依近例議薦,何如?傳曰,允。
缺啓曰,本司武郞廳都摠府經歷閔誠重,奔走勤仕,已滿十五朔,依例陞敍,或守令除授事,奉承傳施行,何如?答曰,允。以上備局謄錄
上在昌德宮。停常參·經筵。
答刑曹判書吳挺緯疏曰,省疏具悉。卿其勿辭,救護母病。
答府曰,不允。持平吳挺昌,削奪官爵,門外黜送事,及刑判當該堂上推考,抱川縣監李馨植,罷職不敍事
答院曰,不允。持平吳挺昌,削奪官爵,門外黜送事,及執義李翔,遞差之命還收事下諭事,依啓。司諫李興浡,乘馹上來事以上記草
有政。吏批。修撰李堂揆,副校理趙威鳳,典籍朴元開,戶曹參議金益炅,兵曹正郞李寅煥,承旨李東稷,平山府使洪錫龜,開城經歷崔商翼。
上在昌德宮。停常參·經筵。
答藥房問安啓辭曰,知道。入診後,受鍼議定事
答府曰,不允。末端兩件事,依啓。抱川縣監李馨植罷職不敍事,及刑曹當該堂上推考事
答院曰,不允。前啓以上記草
上在昌德宮。停常參·經筵。
酉時,蒼白雲一道,起自日傍,直指東方,長竟天,廣尺許,漸移北方,良久乃滅。以上內下日記
答藥房問安啓辭曰,知道。症候已言于醫官矣。
答院曰,不允。前啓末端事,依啓。正言趙爾炳出仕事
答府曰,不允。前啓,及公山判官李基稷遞差,其代擇差事以上內下記草
今月十四日,大臣·備局堂上引見時,禮曹判書鄭知和所啓,今此王大妃殿平復慶科,合設於王世子嘉禮別試事,曾已定奪,而規矩,則大臣出仕後,議定爲敎矣,今日當爲稟定,何以爲之?領議政鄭太和曰,嘉禮別試,旣以六百館試定行,而又合一慶,則除講經宜當,且祖宗朝,亦有殿試廣取之時,今亦廣取,似當矣。知和曰,嘉禮別試,以初場論·賦,判下矣,今若改以賦·表,則尤可以慰悅中外矣。上曰,初場,改以賦·表,而除講經,殿試廣取,可也。
缺啓曰,王世子嘉禮,王大妃殿平復,合二慶別試,以除講經定奪矣,旣無講經,則殿試放榜,所當次日進定,前擇日粘目中,改付標以入之意,敢啓。傳曰,知道。以上禮曹謄錄
上在昌德宮。停常參·經筵。
答藥房問安啓辭曰,知道。症候,已言于醫官矣。
答領相鄭太和箚曰,省箚具悉卿懇。悉予意於面諭之時矣,更何多誥?毋用控辭,安心勿辭,亦勿待罪。遣史官傳諭
答府曰,不允。公山判官李基稷遞差事末端事及出仕事,依啓。掌令鄭載禧事
答院曰,不允。前啓推考事,依啓。忠淸監司南二星事
答右相金壽恒箚曰,云云,卿懇。卿之才德,允合台鼎,何用控辭乃爾?安心勿辭,速出論道,以副上下之望。
前執義李翔,托身林下,唯事黨論,敢於今日,挺身發奮,辭意巧妄,朝家待儒臣之厚與不厚,自有公言之者,外托玆事,內主乘機蹴踏之計,必欲陷害而後已,誠可駭怪。噫。身在草野,立論公,然後可以服人心,而取重於時君矣。翔之疏中所引金賊之說,比之莽賊之言,陰險莫甚,此非正人之態,況今東西色目之痼弊,日以益甚,已至於國不國之地矣,假借朱子之言,猶患黨之不衆,則終至於何樣地頭耶?噫。翔以儒爲名,不守其分,專事黨論,奔走世路,猶恐不及,其爲行身處事,路人可知,不可不懲勵,以仕宦之罪,前執義李翔,削奪官爵。
答政院覆逆啓辭曰,勿爲煩瀆。以上內下記草
上在昌德宮。停常參·經筵。
自午時至酉時,日暈。夜一更,巽方,有氣如火光。五更,月暈。以上內下日記
答藥房問安啓辭曰,知道。症候已言于醫官矣。
答院曰,不允。前執義李翔,削奪官爵還收事
答府曰,不允。
前執義李翔,其罪,不止於削奪官爵而已,今日之罰,亦云末減,今觀憲府啓辭,則乃敢挺身營救,無所不至,雖急於黨論,豈不念國事乎?逐條辨明,而猶未辨詰,語之陰險,乃曰,欠襯貼云。今日翔之疏中,喫緊處,正在於斯矣。噫。比大臣於賊臣,莫重莫大之事,謂之草野倨傲,又謂之一斗腔血中流出云,則其心所在,誠未可曉也。其先私後公,不恤國法之狀,不可不懲,大司憲張善瀓,掌令鄭載禧,持平柳尙運,竝姑先遞差。
近日此事,根於敬敎,至於張禹之言,虛譽等說,前後相繼,固結戕害之計,爲日已久。敬敎之罰,又從而輕歇,此所以不能懲其惡,不可不嚴加其罪。尹敬敎,甲山府安置。
答政院封還覆逆啓辭曰,勿煩。
答政院再啓曰,勿煩。以上內下記草
上在昌德宮。停常參·經筵。
答政院三啓曰,勿爲煩瀆。
答藥房問安啓辭曰,知道。症候已言于醫官矣。
辰時,啓下之事,巳時將盡,而不爲入啓,則事當催促,而有若觀望者然,一不言及,殊甚可駭。該房承旨,先罷後推。
辰時啓下之事,午時始爲緩緩入啓,其爲怠慢之狀,誠極痛駭。當該郞廳,拿問處之。
答右相金壽恒疏曰,省疏具悉卿懇。已悉予意於前疏之批矣,卿其安心勿辭,速出論道,以副朝野之望。
答館學儒生進士尹徵周等一百六十八人疏曰,疏辭,予已具悉。爾等退修學業。
答禮曹判書鄭知和疏曰,省疏具悉卿懇。卿其安心,勿辭察職。
答院曰,不允。前啓三件事以下,措語用意,殊甚可駭矣。宜寧縣監尹敬敎安置事,憲府大司憲以下遞差事,該房承旨,先罷後推還收事。以上內下記草
上在昌德宮。停常參·經筵。
答大司諫呂聖齊,獻納李櫶,正言趙爾炳避辭曰,近觀爾等所爲,予甚痛駭矣,勿辭。
答院曰,不允。前啓
答藥房問安啓辭曰,知道。症候已言于醫官矣,今後勿爲逐日問安。以上內下記草
上在昌德宮。停常參·經筵。
卯時,有霧氣。自巳時至未時,日暈。以上內下日記
答右議政金壽恒箚曰,省箚具悉卿懇。當今之時,才德重望,捨卿其誰?須體至意,亟斷來章,速出論道,以濟時艱。
答正言趙師錫避辭曰,失實猶前,而必欲避者,何也?未可曉也,勿辭。以上內下記草
上在昌德宮。停常參·經筵。
答判中樞府事鄭致和箚曰,省箚具悉卿懇。卿之疾病,雖如此,亦有他員,卿何辭焉?卿其安心勿辭。
答藥房問安啓辭曰,知道。症候已言于醫官矣。以上內下記草
上在昌德宮。停常參·經筵。
自昧爽至卯時,有霧氣。辰時,日暈。以上內下日記
答備粘曰,驅出國馬,欲作倭人埋炭之所,其爲受邊上之任者,處事之無狀,當如何哉?誠極痛駭。釜山僉使柳星緯,監牧官李昌彧,竝拿問定罪,監司李䎘,矇然馳啓,亦甚可駭,姑先從重推考。
答吏判李慶億疏曰,省疏具悉卿懇。此時此任,舍卿其誰?卿其勿辭,從速察職。
答平安監司元萬里疏曰,省疏具悉。今玆擢用,意非偶然,卿其勿辭,速往欽哉。
箚刑判吳挺緯疏曰,云云,卿懇。卿其勿辭察職。
令該曹依李葆例施行。忠監狀,淸州牧使李基徵,善治守宰,見失重囚,罷黜,可惜事以上記草
有政。吏批。抱川縣監李葂,公山判官李宇鼎。
上在昌德宮。停常參·經筵。
夜四更,巽方有氣如火光。以上內下日記
答右相宋時烈疏曰,省疏具悉卿懇。卿之疾病如此,予甚憂慮。國勢民事,到此地頭,而卿不念扶濟之意,將若之何?病裏心懷,尤切於斯矣。才遣史官矣,卿其須體予意,安心勿辭,從速幡然上來,以副朝野之望。遣史官傳諭
答藥房問安啓辭曰,知道。症候,已言于醫官矣。以上內下記草
上在昌德宮。停常參·經筵。
答右相金壽恒疏曰,省疏具悉卿懇。卿之疾病,雖未快愈,年氣强健,自可收效,安心勿辭調理,速出論道,以副予意。
答玉堂箚曰,處置末端措語,予未曉也。出仕事,依啓。大諫呂聖齊,獻納李藼,正言趙爾炳出仕,正言趙師錫遞差事以上內下記草
上在昌德宮。停常參·經筵。
卯辰時,有霧氣。酉時,日暈兩珥。以上內下日記
答藥房問安啓辭曰,知道。別無大段所減矣。
答知中樞李浣疏曰,省疏具悉。卿其安心勿辭,從速察職。
答掌令李壽曼疏曰,云云。爾其勿辭察職。
答吏曹判書李慶億疏曰,省疏具悉卿懇。已諭矣,卿無固辭,從速察職。
答黃海監司金徽疏曰,省疏具悉。卿其勿辭,調理察職。
答副摠管李汝發疏曰,省疏具悉。卿其勿辭,從速察職。
答兵曹參判李敏迪疏曰,省疏具悉。卿其勿辭察職。以上記草
禮曹啓曰,明善公主吉禮,親迎吉日,旣以閏七月二十一日,推擇啓下矣。嘉禮廳依前例爲先排設,凡干應行諸事,急速磨鍊擧行,何如?傳曰,允。以上禮曹謄錄
上在昌德宮。停常參·經筵。
自卯時至酉時,日暈。以上內下日記
答大司諫呂聖齊避辭曰,專事黨論,先私後公,爾雖欲辨,終不可得也,爾之前後處事,無狀,安能扶植公議,正是扶植黨論者也?勿辭。
答府曰,不允。前啓及所江僉使李昌胄,罷職不敍事推考及仍任遞差事,依啓。大諫呂聖齊,獻納李藼,正言趙爾炳事以上記草郞廳李河述校正。郞廳朴盛源書。
上在昌德宮。停常參·經筵。
答藥房問安啓辭曰,知道。數日來,眼候頗苦矣。
答再啓曰,知道。症候已言于醫官矣,入診,勿爲可也。
答府曰,不允。前啓以上內下記草
上在昌德宮。停常參·經筵。
答右相金壽恒箚曰,省箚具悉卿懇。所辭兼帶之任,當令該曹議處焉。
答吏曹草記曰,依故事仍帶,可也。右相金壽恒大提學事以上內下記草
上在昌德宮。停常參·經筵。
右副承旨李東稷啓曰,大司憲·執義·掌令一員,持平一員未差,掌令李壽曼式暇,持平吳挺昌被論,今日以監察茶時〈之意〉,敢啓。傳曰,知道。以上燼餘
答藥房問安啓辭曰,眼候一樣,自再昨微有症氣,不到大段矣,夜來痛勢,雖不漸加,而頻數作苦矣。
答再啓曰,知道。症候已言于醫官矣,入診,勿爲可也。以上內下記草
備局啓曰,本司有司堂上,有未差之窠,以吏曹參議李端夏,副提調差下,使之仍察有司之任,何如?答曰,允。
又啓曰,曾因諫院所啓,京外還上受食人中,合家死亡無田土者,則竝令從實査出蕩減,俾無侵懲隣族之弊事,傳敎矣。傳敎內事意,卽爲分付諸道,使之精覈從實,成冊上送矣,取考先到成冊,則忠淸道各穀,竝三千四百六十四石零,平安道各穀,竝八千二百七石零,黃海道管餉屯穀,各三百二十石零,原襄道各穀,竝二百九十二石零,開城府各穀,竝一百十三石零矣。依此數蕩減之意,知委施行,何如?答曰,知道。以上備局謄錄
右議政金壽恒,卜相後大提學兼帶事,吏曹啓曰,右議政金壽恒,下批時,前任兼帶大提學,非大臣例兼,故減下矣。追聞故事,以時任文衡,拜相,則仍爲兼帶,非止一二,而故相臣金瑬,則特命仍任,故相臣洪瑞鳳,入相在丙子正月十二日,而前兼大提學,竝爲下批,明有攷據,今此右議政金壽恒,大提學兼帶,何以爲之?敢稟。傳曰,仍帶可也。以上政府謄錄
上在昌德宮。停常參·經筵。
藥房提調臣鄭知和,副提調臣李殷相啓曰,伏未審夜來,聖體調攝,若何?疝氣作苦,眼患赤澁,今則加減何如,水刺厭進,煩熱等候,亦何如?臣等,不任憂慮,敢來問安。答曰,知道。別無大段加減矣。以上燼餘
答藥房問安啓辭曰,知道。別無大段加減矣。
答府曰,不允。前啓李昌胄遞差事,依啓。
答吏曹草記曰,宗班中亦擬望。謝恩使興平尉在喪代,差出事以上內下記草
政院啓曰,卽聞平安監司元萬里,不意卒逝云,使臣之行,時未渡江,正使差出,文書改寫等事,一刻爲急,令備邊司急速定奪,何如?傳曰,允。
禮曹啓曰,進賀兼謝恩使一行越江,未知的在何日,而正使興平尉元夢麟,今日遭父喪,其代不可不急急差遣,令廟堂稟處,何如。傳曰,允。
備邊司啓曰,政院啓辭云云事,傳敎矣。使臣,時未渡江入柵,則急急分付于副使,使之留在義州,以待正使差出,下去文書,則必待正使差出,姓名當爲改寫,正使,則令該曹差出,爲先以此意,別定禁軍,馳撥星火下送,何如?傳曰,允。以上禮曹謄錄
傳曰,使臣之行,時未渡江,令撥上急急傳訃。備局謄錄
上在昌德宮。停常參·經筵。
答藥房問安啓辭曰,知道。眼候一樣,症氣稍似減歇矣。
答右相金壽恒箚曰,云云,卿懇。此是故事,卿何辭爲?卿其安心勿辭焉。大提學辭免事
答玉堂箚曰,不允。憲府特遞事及宜寧縣監尹敬敎安置,李翔削奪官爵還收事以上記草
以本司坐起進不進單子,傳曰,內司坐起爲之。以上備局謄錄
引見時,兵曹判書閔鼎重所啓,兵曹所管餘丁木,上年絶無來納者,年例訓鍊都監鉛丸價,及蘆田稅代移送者,十三同,摠戎廳土木價移送者,十同,而凡今餘儲乏少,將無以充數,何以爲之?工曹判書柳赫然曰,月課鳥銃打造匠人,弓矢人等料布,皆以兵曹例送之布,推移支用矣。兵曹事勢如此,則誠爲可慮。領議政鄭太和曰,以糧餉廳所儲,推移用之,似可矣。上曰,待兵曹物力稍復間,使糧餉廳覓給,可也。以上訓局謄錄
大臣·備局堂上引見時,兵曹判書閔鼎重所啓,頃者中日試才時,武藝別監中,有撑木放砲者,故本曹參知李□□捉致決棍矣,其後別監輩,告訴政院,以爲別監,則未入啓前,不得治罪云,臣意,則此試才時用奸者,決棍,未爲不可,而旣是別監,則不得擅自治罪,亦是規例,似當有定式之擧矣。上曰,決棍於中日處所耶。閔鼎重曰,初欲於中日處所決棍,因別監輩齊訴,謂之前例所無,故欲停爲入啓,而又以煩瑣,還歸本司之後,捉致決棍云矣。上曰,中日處所,旣非用刑之處,而罷歸本司之後,捉致決棍,尤未妥當,當該官員,推考,此後毋論別監與軍卒,有犯罪,則入啓後決罪可也。以上兵曹謄錄
上在昌德宮。停常參·經筵。
下直。平山府使洪錫龜。
藥房提調臣鄭知和,副提調臣李殷相啓曰,風雨終宵,伏未審聖體調攝,若何?昨日引接臣僚,酬酢移時,眼候·疝氣,不瑕有添傷之患乎,水刺厭進,比前亦何如?臣等,不任憂慮,敢來問安。答曰,知道。與昨無異,今後勿爲逐日問安。
鄭錀啓曰,今日爲政事,命下矣。都承旨李殷相,藥房進去,右承旨李之翼,以代房當進吏批政廳,同副承旨閔宗道式暇,廳中,只有臣鑰,左副承旨李東稷,兵批政廳,何承旨進去乎?敢稟。傳曰,吏·兵批兼進。
李之翼,以成均館官員,以知館事意啓曰,經書校正官尹爾霖,外任代,禮曹佐郞安垕,未差代,成均博士沈柟,校正官差下,使之校正,何如?傳曰,允。
有政。吏批,判書李慶億進,參知洪處亮服制,參議李端夏病,右承旨李之翼進。
兵批,判書閔鼎重病,參判李敏迪未肅拜,參議崔寬病,參知李嵇進,右承旨李之翼進。
以鄭榏爲同義禁,李志行爲旌義縣監,任震和爲典獄奉事,鄭維岳爲文學,姜萬碩爲軍器僉正,鄭道成爲禮曹佐郞,趙嘉錫爲司藝,權大載爲直講,李希懋爲典籍,任奎爲兼春秋,朴元道爲東學敎授,任奎爲宗簿正,㮒爲謝恩使,重胤爲帶安監,金繼爲齊安監,達胤爲齊寧監,金壽恒爲數字缺都提調,崔好重爲副司果,南有星爲副司正。
傳于李東稷曰,今此謝恩使軍官,仍爲帶行事,昨已定奪,而千里行役,若無親信之,事當齟齬,其中二三人,使之自望以送。
李東稷,以吏曹言啓曰,平安監司有闕,依近例,令備邊司議薦,何如?傳曰,允。
傳于鄭錀曰,今此謝恩使,旣已福平君差出,則路費盤纏,自可推移,而衣資賜米,不可推移,令該曹題給。
鄭錀,以戶曹言啓曰,今此謝恩使,旣已福平君差出,則路費盤纏,自可推移,而衣資賜米,不可推移,令該曹題給事,傳敎矣,今此賜米衣資,當缺軍官奴子等,口傳啓後,磨鍊以入,而賜米衣資,加磨鍊物種,依前日福昌君楨入往時例磨鍊乎?敢此仰稟。傳曰,知道。依福昌君例磨鍊,可也。
李東稷,以兵曹言啓曰,當日數字缺軍官石三進稱名人,自丹鳳門入來,差備門外擊錚,極爲駭愕。令攸司囚禁治罪,同門守門將鄭頀,常時不能禁斷雜人,以致沒三字爲非矣,推考何如?傳曰,允。
獻納趙遠期,正言李濡啓曰,本院吳挺昌事,論列已久,而尙靳一兪,臣等,竊未曉聖意之所在也。挺昌,乘機投疏,語意不正,其譸張捭闔,反覆眩亂之態,有不可掩者,聖明,亦必洞燭其情狀矣。今日之苦口爭執而不知止者,可見公議之益激也。儒臣憂愛之章,實出無隱之衷,而挺昌,私意所牽,必欲攻斥,外假和平之談,內懷窺覘之計,張皇抑揚之辭,自以爲使人不能摸捉,而亦不覺其眞形之畢露,無一句一字,不出於惎間售機之心,而至於敬敎,踵後等說,更提於已過之後,反咎聖上,以不能明諭,其投間抵隙,助瀾鼓釁,欲以導殿下於不韙之地者,吁,亦甚矣。其心所在,人孰不知,言事之規,不一其道,何必歷擧罪過而後,可也?向使山野之疏,條列而備陳,果如挺昌之言,則未知挺昌,果無一言於其間耶?其是非,果已知之,則身居臺閣,而何憚不爲洞卞,只以詢廟堂定是非,爲言,而反責他人之不能明曉也耶?脅持公議,肆行胸臆,顚倒◆國是◆,熒惑天聽之罪,不可不痛懲,請持平吳挺昌,削奪官爵,門外黜送。近以執義李翔遞差還收事,累日論列,而每以不允爲批,猶以爲悶鬱,不料備忘辭缺敎,至有削奪之命,尤不勝驚惑,缺以來,咸以扶植言路,培養士氣爲務,故缺論祖宗必優容而受之,奬礪而進之,豈不以言缺係國興喪故也,況李翔,以林下之士,職其言責適當缺之日,忘身進言,實出憂愛之忱,而遽加震怒,作爲罪案,缺箝制言者之地,非但有乖於平日禮遇之道。人君辭令擧措,所缺之失,一事之錯,大累聖德,臣等,竊恐駟馬之不及也。臣等此論,缺只恐言路,自此而永杜,士氣,自此而永挫矣,請還收李翔缺官爵之命。伏見備忘記,有憲府多官缺驚惶慨然之至。夫國家之置臺諫,缺達其聰明,猶人之有耳目而後,可以爲人也,缺其言,出於公議者,居可知也。人君所缺之勒加譴責,則是自塗其耳目,如此而未有缺者也,執義李翔,削奪官爵之命,出於意慮之外,憲府之官,目見缺君父過中之擧,竭誠論列,敢請還收,實是匡救之意,而逐條卞明者,缺於感回天聽,扶植士論而已,原其本心,斷斷無他,而殿下,遽以急於黨論,先私後公等敎,爲其罪案,竟至於竝遞多官,抉摘文字,已非聖明之事,斥退言者,且乖翕受之道,此不幾於自塗其耳目者哉?言路開閉,所關甚大,請還收行大司憲張善瀓,掌令鄭載禧,持平柳尙運遞差之命,宜寧縣監尹敬敎,以言事臺官,遠補下邑,已至經年,物情嘆惜,猶以不卽召還,爲聖朝之欠典,不料今者,遽有安置之命,臣等,不勝驚愕之至。敬敎,頃者〈在〉諫職,有懷敢言,其在聖明聽納之道,固宜優容,而寬假之,以恢言路,而其時補外,已非聖世之美事,今因臺啓,有此遷怒之擧,輾轉加律,至於投北,使臺沮喪,氣象愁慘,此豈國家之福哉?近日之事,旣出於公議,則本不係於敬敎罪罰之輕重,殿下謂之根柢,而必欲深治,以爲拒塞言者之地,竊恐聖明,爲缺所蔽惑,而偏係之私,未能自克而然也,瞻聆所及,莫不驚駭。請缺霽雷威,還收宜寧縣監尹敬敎安置之命,缺有該房承旨先罷後推缺數刻,亦或事勢之致然,未及缺哉。殿下,亦未免觸事激怒,到底生疑,缺過中之罰,此豈大聖人平心御物之道乎?請還收承旨先罷後推之命。答曰,不允。
右議政金壽恒箚曰,缺不惟私情之所不安,抑亦國體之所不當,露章陳懇,缺而未蒙准許,悶蹙罔措。國家設官,自缺除次補之職,雖或有不稱,人之視之缺格外非常缺世所罕見,易致訾議,施之於可堪之缺臣之無似,將何免嗤點之末乎?臣之謬應缺免負乘之誚,而今又冒帶應遞之官銜,若固有之,缺無所逃免,亦何以自解於物議也?伏乞聖慈,察臣由中之懇,缺成命,以安私分,不勝萬幸。答曰,省箚具悉卿懇。此是故事,卿何辭爲?卿其安心勿辭焉。
福平君㮒疏曰,伏以專對之任。以下缺燼餘
上在昌德宮。停常參·經筵。
李東稷啓曰,大司憲·執義·掌令·持平未差,掌令李壽曼上疏,入啓,持平吳挺昌被論,今日以監察茶時之意,敢啓。傳曰,知道。
閔宗道,以賑恤廳言啓曰,京中設賑,今五月晦日停罷事,已爲定奪矣。今朔東郊賑所就粥飢民,多則四千四十餘人,少則二千七百五十餘人,而及至罷賑之日,則飢民等,爲得升合乾糧,就賑之數,最多至於五千五百十九人。饋粥之後,各給米一升,而其中尤甚貧殘者,米一升例給之外,小米或一升,或二升,加給以送,北郊賑所就粥之數,最多三千三十八人,而自望復自沒二字農者,則給糧以送。及此罷賑之時,餘存之數,壯弱竝二千六百人內,京中飢民三百五十二人,京畿飢民二百四十二人,忠淸道飢民一百二人,原襄道飢民九十二人,黃海道飢民四十八人,慶尙道飢民四十六人,全羅道飢民四十人,平安道飢民十五人,咸鏡道飢民一人,合九百三十八人,察其病瘠輕重,計其歸程遠近,量給米升糧資罷送,其餘無依丐乞,身病不能行動者,及染病方痛向差之類,合一千一百餘人,則姑令留幕,仍爲饋粥,觀勢次第放送之意,敢啓。傳曰,知道。
又以刑曹言啓曰,卽今獄中,癘疾漸熾,重罪人方染痛者,至於十六人,方令月令救療,而輕罪染痛之人,亦爲出給活人署矣。本曹囚治之今方疏決承傳罪人,各隨罪名沒二字覆啓以入,而各司直囚罪人,亦至於三十二名之多,令各衙門卽爲疏決,俾無滯囚傳染之患,且罪人中,無依丐乞之類,移文戶曹,使獄官受來粥米饋賑矣。今月停賑之後,該曹不爲上下,故累日飢餓,極爲矜慘云,令該曹仍爲上下饋賑,以示朝家軫恤罪囚之意,如何?傳曰,允。
又以常平廳言啓曰,今月晦爲限停賑事,旣已定奪矣,當日本廳就粥飢民壯兒,竝四千九百五十三名,朝粥分饋後,各給乾糧米一升,而其中尤甚無依之類,一百四名,別爲抄出,加給米一升,士人婦女,則異於常人,故加給米二升,罷遣,仍爲停賑之意,敢啓。傳曰,知道。
獻納趙遠期,正言李濡啓曰,本院,以吳挺昌事,論列已久,而尙靳一兪,臣等,竊不曉聖意之所在也,挺昌乘機投疏,語意不正,其譸張捭闔眩亂之態,有不可掩,聖明亦必洞燭其情狀矣。今日之苦口爭執,而不知止者,可見其公議之益激也。儒臣憂愛之章,實出無隱之忱,而挺昌私意所牽,必欲攻斥,外假和平之談,內懷窺覘之計,張皇抑揚之辭,自以爲使人不能摸捉,而亦不覺其眞形之畢露,無一句一字,不出於惎間乘機之心,而至於敬敎踵後等語,更提於已過之後,反咎聖上,以不能明諭,其投間抵隙,助瀾鼓釁,欲以導殿下於不韙之地者,吁亦甚矣。其心所在,人孰不知,言事之規,不一其道,何必歷擧罪過而後,可也?向使山野之疏,條列而備陳,果如挺昌之言,則未知挺昌,果無一言於其間耶?其是其非,果已知之,則身居臺閣,而何憚不爲洞辨,只以詢廟堂定是非,爲言,而反責他人之不能明曉也耶?脅持公議,肆行胸臆,顚倒國是執義李翔遞差還收事,累日論列,而每以不允爲批,猶以爲悶鬱,不料備忘辭旨,極嚴且峻,勒加情外之敎,至有削奪之命,尤不勝驚惑之至。李翔,以林下士,職居言責,適當別諭之日,慨然於殿下之不承權輿,而反慮消長之機,由是判焉。封章盡言,實出憂愛之忱,而一言觸忤,天怒遽震,疑之以黨論,斥之以奔走,作爲罪案,輒加重譴,噫。草野之言,雖或過重,以此獲罪,古所未聞,其爲聖德之累,果如何哉?臣等此論,非爲李翔也。竊恐言路,自此而閉塞,士氣自此而摧沮,請還收李翔削奪官爵之命。執義李翔削奪之命,出於意慮之外,憲府之官,目見殿下過重之擧,竭誠論列,敢請還收,實是匡救之意,而逐條辨明者,只在於感回天聽,而扶植士論而已,原其本心,斷斷無他,殿下遽以急於黨論,先私後公等敎,爲其罪案,竟至於竝遞多官,抉摘文字,此非聖朝之事,斥退臺臣,且乖優容之道,擧措失當,物情駭嘆,言路開閉,所關甚大。請還收行大司憲張善瀓,掌令鄭載禧,持平柳尙運等遞差之命。宜寧縣令尹敬敎,頃在諫職,有懷敢言,其時外補,已非聖朝之美事。今因臺啓,輾轉遷怒,安置之命,出於意外,豈料聖明,有此過當之擧乎?近日之事,旣出於公議,則本不係於敬敎罪罰之輕重,殿下,謂之根柢,必欲深治,以爲箝制言者之地,縱使雷霆之威,强閉一世之口,甚非國家之福也。殿下,若能忘怒觀理,平心舒究,則聖心,果無偏係之私,而敬敎,終有投畀之罪乎?瞻聆所及,莫不驚駭。請加三思,還收宜寧縣監尹敬敎安置之命,以禁府公事稽滯,有該房承旨先罷後推之命。臣等,竊以爲過也,差遲數刻,亦或事勢之致然,未及催促,寧有觀望之意哉?殿下,未免觸事激怒,輾轉生疑,遽加情外之敎,特施過中之罰,此豈大聖人平心御物之道乎?請還收該府承旨先罷後推之命。
行戶曹判書金壽興疏曰,伏以臣,每將微悃,猥凟宸聽,揆以分義,極知惶懼,而情勢所迫,不得不已,伏惟聖明,亦必俯燭其實狀矣。臣自經死病,雖延一脈,實不敢自同乎人,而濫蒙洪私,强備驅策,至以已試之駑才,又承莫大之職務,遽當國計板蕩之日,徒以筋力,爲報效之地,受命以來,有若無病者然,居常凜凜,長以藥餌爲命,此固同朝之所共知者也。宿患在身,感傷頻數,一月之內,病日過半,近以天氣向熱,調養失宜,中暑甚重,精神昏眩,肢體委苶,食飮頓減,元氣大敗,貼身床席,不能起動,此非一時偶發之症。旬望之間,必無差歇之勢,不得不冒呈長單,而不惟不准,所請調理察職之命,又出於常格之外,臣誠感激惶縮,罔知攸措也。臣如有一分自力之望,則豈敢强將虛辭,上煩於冕旒之下哉?顧臣不可久忝劇務之狀,如上所陳,而日月之明,猶有遺照,臣之情悃,更何所畢暴也?殿下,如或不以臣不肖,可堪任使,則姑許退休,任便調息,稍爲完人,然後復責陳力,豈非終始生成之大德也?玆敢不避煩猥之誅,更籲於天地父母之前,伏乞聖明,特賜矜諒,將臣本職及兼帶知經筵·承文院提調·摠戎使等任,一倂遞改,以便公私,不勝幸甚,臣無任戰灼祈懇之至,謹昧死以聞。答曰,省疏具悉卿懇。卿其安心勿辭,從速察職。以上燼餘
上在昌德宮。停常參·經筵。
藥房都提調金壽恒,提調鄭知和,副提調李殷相啓曰,夜晝之間,日候不調,伏未審聖體調攝,若何?眼患·疝氣,其有差減之候,而水刺厭進,比前亦何如?臣等,無任憂慮,敢來問安。答曰,知道。症候別無加減,疝氣今已差歇,而眼候,一向頗苦矣。
李東稷啓曰,大司憲·執義·掌令·持平未差,掌令李壽曼疏批未下,持平吳挺昌被論,今日以監察茶時之意,敢啓。傳曰,知道。
鄭錀啓曰,卽見黃海監司,以延安府使李敏章,年例守令·邊將應遷不遷事,推考啓下二度,則末端功臣懸錄處,密城君琛,乃成宗朝佐理功臣,而一丈則以世宗朝書之,一丈則以世祖朝書之,俱爲誤書,不察甚矣。黃海監司金徽,請推考,傳曰,允。
又啓曰,卽見慶尙監司啓本,則密陽府使李喜年,推考事也。功臣懸錄處,其祖廷稷,以宣祖朝扈聖功臣懸錄,而考見功臣錄,則無廷稷之名,必是扈聖原從功臣,而原從二字,落漏不書,殊無致察之意,慶尙監司李䎘,請推考。傳曰,允。
李東稷,以都摠府言啓曰,今日入直軍士,中日習射,請出標信。傳曰,知道。
又以御營廳言啓曰,大將李汝發,本職漢城府左尹遞差之後,時無職名,不得行公,褒貶磨勘,在於明日,而亦將退行,令該曹卽爲口傳付職。傳曰,允。
又以都摠府言啓曰,副摠管蓬山君烱信,以司饔院提調褒貶磨勘事,吏曹坐起進去晝仕,請出標信。傳曰,允。
吏曹口傳政事,韓興君李汝發。
獻納趙遠期,正言李濡啓曰,本院,以吳挺昌事,論列已久,而尙靳一兪,臣等,竊未曉聖意之所在也。挺昌,乘機投疏,語意不正,其譸張捭闔,反覆眩亂之態,有不可掩者,聖明,亦必洞燭其情狀矣。今日苦口爭執,而不知止者,可見其公議之益激也,儒臣憂愛之章,實出無隱之衷,而挺昌,私意所牽,必欲攻斥,外假和平之談,內懷窺覘之計,張皇抑揚之辭,自以爲使人不能摸捉,而亦不覺其眞形之畢露,無一句一字,不出於惎間售機之心,而至於敬敎踵後等說,更提於已過之後,反咎聖上以不能明喩,其投間抵隙,助瀾致釁,欲以導殿下於不韙之地者,吁亦甚矣。其心所在,人孰不知,言事之規,不一其道,何必歷擧罪過而後,可也?向使山野之疏,條列而備陳,果如挺昌之言,則未知挺昌,果無一言於其間也,其是其非,果已知之,則身居臺閣,何憚不爲洞辨,只以詢廟堂定是非,爲言,而反責他人之不能明曉也耶?脅持公議,肆行胸臆,顚倒國是,熒惑天聽之罪,不可不痛懲,請持平吳挺昌,削奪官爵,門外黜送,以執義李翔遞差還收事,累日論列,而每以不允爲批,猶以爲悶鬱,不料備忘辭旨,極嚴且峻,勒加情外之敎,至有削奪之命,尤不勝驚惑之至。李翔,以林下之士,職居言地,適當別諭,慨然於殿下之不承權輿,而爲慮消長之穢,由是判焉。封章盡言,實出憂愛之忱,而聖明不諒,遽加震怒,疑之以黨論,斥之以奔走,至以引喩之過中,作爲罪案,噫。草野之臣,以言獲罪,決非治世之事,貽累聖德,莫此爲大,臣等之所以苦爭至此者,非爲李翔地,只恐言路閉塞,士氣摧沮,而終至於國不爲國也,請加三思,還收執義李翔削奪官爵之命。執義李翔削奪之命,出於意慮之外,憲府之官,目見君父過中之擧,竭誠論列,敢請還收,實是匡救之意,而逐條辨明者,只在於感回天聽,扶植士論而已。原其本心,斷斷無他,而殿下遽以急於黨論,先私後公等敎,爲其罪案,竟至於竝遞多官,抉摘文字,已非聖明之事,斥退臺臣,且乖優容之道,擧措失當,物情駭嘆。請還收行大司憲張善瀓,掌令鄭載禧,持平柳尙運等遞差之命,宜寧縣監尹敬敎,頃在諫職,有懷敢言,其時外補,已非聖世之美事,今因臺啓,輾轉遷怒,遽下安置之命,豈料聖明,有此無前之過擧也?近日之事,旣出於公議,則本不係於敬敎罪罰之輕重,而殿下謂之根柢,必加重律,欲以雷霆之威,强閉一世之口,甚非國家之福也。殿下若能忘怒觀理,平心舒究,則聖心果無偏係之私,而敬敎終有投畀之罪乎?輿情拂鬱,久而益激,請還收宜寧縣監尹敬敎安置之命。答曰,不允。以上燼餘
上在昌德宮。停常參·經筵。
李東稷啓曰,大司憲·執義·掌令一員,持平未差,掌令李壽曼疏批未下,持平吳挺昌被論,今日以監察茶時之意,敢啓。傳曰,知道。
未時至申時,日暈。
李之翼,以弘文館言啓曰,本館下番副修撰臣崔後尙,以御營廳郞廳·本廳褒貶,晝仕出去之意,敢啓。傳曰,知道。
閔宗道,以弘文館言啓曰,本館被錄之人,近世乏少,輪直之際,上下番不能備員,姑陞姑降之時,居多,僚員之不齊,曾未有如此之時,故將有新錄之擧,而修撰李藼·李堂揆,皆疏批未下,不得行公,卽今行公之員,只上番二員,下番其在事體,非但苟簡莫甚,莫重新錄,亦不可以若干人固陋之見,有所輕議,下番闕多,勿論吏曹郞官,後政差出,牌招察任,以爲相議新錄之地,何如?傳曰,允。
又以內醫官員,以都提調意啓曰,御營朴欽·尹弘任,旣已蒙敍,依例付軍職,使之察任,何如?傳曰,知道。
獻納趙遠期啓曰,本院吳挺昌事,論列已久,而尙靳一諭,竊未曉聖意之所在也。挺昌,乘機投疏,語意不正,其譸張捭闔,反覆眩亂之態,有不可掩者,聖明,亦必洞燭其情狀矣。今日之苦口爭執,而不知止者,可見公議之益激也,儒臣憂愛之章,實出無隱之衷,而挺昌沒二字所牽,必欲攻斥,外做和平之談,內懷窺覘之計,張皇抑揚之辭,自以爲使人不能摸捉,而亦不覺其眞形之畢露,無一句無一字,不出於惎間售機之心,而至於敬敎踵後等說,更提於已過之後,反咎聖上以不能明諭,其投間抵隙,助瀾鼓釁,欲以導殿下於不韙之地者,吁亦甚矣,其心所在,人孰不知?言事之規,不一其道,何必歷擧罪過而後,可也?向使山野之疏,條列而備陳,果如挺昌之言,則未知挺昌,果無一言於其間耶?其是其非,旣已知之,則身居臺閣,而何憚不爲洞實,以詢廟堂定是非,爲言,而反責他人之不能明曉也耶?脅持公議,肆行胸臆,顚倒國是,熒惑天聽之罪,不可不痛懲,請持平吳挺昌,削奪官爵,門外黜送,近以執義李翔遞差還收事,累日論列,而每以不允爲批,猶以爲悶鬱。不料備忘辭旨,極嚴且峻,勒加情外之敎,至有削奪之命,尤不勝驚惑之至。李翔,以林下之士,職居言地,適當別諭之日,慨然於殿下之不承權輿,而爲慮消長之機,由是判焉。封章盡言,實出憂愛之忱,而聖明不諒,遽加震怒,疑之以黨論,斥之以奔走,至以引喩之過中,作爲罪案,噫。草野之臣,以言獲罪,決非治世之事,貽累聖德,莫此爲大,臣等之所以苦爭至此者,非爲李翔也,只恐言路閉塞,士氣摧沮,而終至於國不爲國也,請加三思,還收執義李翔削奪官爵之命。執義李翔削奪之命,出於意慮之外,憲府之官,目見君父過重之擧,竭誠論列,敢請還收,實是匡救之意,而逐條辨明者,只在於感回天聽,扶植士論而已,原其本心,斷斷無他,而殿下,遽以急於黨論,先公後私等敎,爲其罪案,竟至竝遞多官,抉摘文字,已非聖明之事,斥退臺臣,且乖優容之道,擧措失當,物論駭嘆。還收行大司憲張善瀓,掌令鄭載禧,持平柳尙運等遞差之命,宜寧縣監尹敬敎,頃在諫職,有懷敢言,其時外補,已非聖世之美事,今因臺啓,輾轉遷怒,遽下安置之命,豈料聖明,有此無前之過擧也?近日之事,旣出於公議,則本不係於敬敎罪罰之輕重,而殿下謂之根柢,必加重律,欲以雷霆之威,强閉一世之口,甚非國家之福也。殿下,若能忘怒觀理,平心舒究,則聖心,果無偏係之私,而敬敎,終有投畀之罪乎?輿情拂鬱,久而益激,請還收宜寧縣監尹敬敎安置之命。答曰,不允。
李之翼啓曰,吏曹郞廳來言,承旨有闕,政事何以爲之?敢稟。
又以弘文館言啓曰,本館下番修撰臣崔後尙,今日以大臣前,褒貶日期稟問事,晝仕出去之意,敢啓。傳曰,知道。
夜四更,火星,入羽林星內。燼餘
上在昌德宮。停常參·經筵。
藥房都提調臣金壽恒,提調臣鄭知和,副提調臣李殷相啓曰,伏未審日間,聖體調攝,若何?眼候之苦,一向無減乎,水刺厭進亦何如?臣等,憂慮未弛,敢來問安。答曰,知道。諸候,一樣無減矣。
李東稷啓曰,大司憲·掌令一員,持平一員未差,掌令李壽曼疏批未下,持平吳挺昌被論,今日以監察茶時之意,敢啓。傳曰,知道。
傳于閔宗道曰,政事,明日爲之。
李之翼,以侍講院言啓曰,本院上下番十員內,輔德·兼輔德·弼善·兼弼善未差,兼文學李選,以本職吏曹郞廳,大政當前,本曹多事,不暇入直,兼司書李藼,疏批未下,說書崔錫萬,以病陳疏,兼說書未差,只有文學臣維岳,司書臣嘉績,當此開筵之日,不但講書校正之際,所見孤陋,事體殊甚苟簡,至於入直之際,亦無推移之員,而聞說書崔錫萬所患,不至大段,卽爲牌招察任,上下闕員,明日政,以在京無故人,竝爲差出,牌招肅拜,何如?傳曰,允。
又以承文院官員,以都提調意啓曰,今此進賀兼謝恩正使遞易緣由,禮部移咨,更爲看詳,則其中具題二字,刪去宜當,元單子中,付標以入之意,敢啓。傳曰,知道。
又以吏曹言啓曰,頃日政,典獄署奉事差出時,前直長任震和,以積仕作散之故,備擬受點矣。今聞震和,以處事缺之失,重被臺劾,至於削版云,蒙敍未久,不當旋卽收用,典獄署奉事任震和,汰去何如?傳曰,允。
又以吏曹言啓曰,本曹所屬宗簿寺官員,今壬子春夏等褒貶,當爲等第,而本寺提調有故,限內不得磨勘之意,敢啓。傳曰,知道。
又以吏曹言啓曰,今日本曹開坐,各司新除授官員參謁時,通禮院引儀洪禹錫,稱病不進,請推考。傳曰,允。
閔宗道,以刑曹言啓曰,本曹所屬典獄署官員,今春夏等褒貶,當爲等第,而提調刑房承旨,有闕未差,限內不得爲之意,敢啓。傳曰,知道。
假注書南宮垕書啓,臣承命往諭于議政府左議政宋時烈,則以爲,纔因召旨之臨,敢陳祈免之章,因以自列請罪矣。春間猥上之疏,今又蒙批諭,而至於近侍復至,臣垂死病中,惶惑罔措云矣,敢啓。傳曰,知道。
閔宗道,以戶曹言啓曰,凡漕稅船上來時,必令逢點於元山差使員處者,其意有在,故不爲逢點,任自上來,則其船監色·沙工梟示事,別爲磨鍊啓下於事目矣。今年興陽縣奴婢作米所載船隻,不爲逢點,直來京江,有違越事目之狀,誠極痛駭,其監色·沙工,所當依事目梟示,而所載穀物,似與田三稅有間,雖是事目,臣曹直爲梟示,事係重大,令廟堂稟處,何如?傳曰,允。
獻納趙遠期所啓,同前。答曰,不允。
忠淸監司南二星疏曰,伏以臣於頃日營將判官之被拿也,事出營下,備知曲折,不敢以獨免爲幸。敢陳待罪之章,而不賜譴罷,反加優借,益增惶惑,黽勉察職,而公議之不容,臣亦自知之矣。今伏見臺啓,措語極嚴,至以輕朝廷蔑臺閣,爲罪,爲人臣而輕朝廷,以藩臬而蔑臺閣,勘以正律,則削罷之典,未足以塞其責,得此題目,其何敢諉之以例推之罰,而一刻仍冒,以傷朝家之大體,重失士夫之廉隅也哉?然念推勘未畢之前,未知將來處分之如何?泯默淟涊,不敢復以前事自列,而抑臣積年痼病之狀,通朝所知,藩宣劇任,決非所堪,而當此賑事方殷之日,其在分義,不可言病,道路驅馳之役,文簿酬應之勞,傷隕非一,輾轉沈加,食飮全廢,肌肉澌脫,痰火上升之時,則精神昏潰,如在煙霧之中,所患吐血之症,乘虛兼發,一日失血,幾至一椀,肢體萎苶,沈綿床席,公務之曠滯,日加一日,臣之所悶迫者,不全爲情勢,實恐癏廢職事,以負朝家委重之至意也,伏乞聖明,諒臣病情,先許遞罷臣職,公私不勝幸甚。臣無任兢惶屛營之至,謹昧死以聞。答曰,省疏具悉。卿其勿辭,從速察職。
東原君潗疏曰,伏以臣伏聞以頃者中宮殿水刺武藝別監中,撑木放砲者決棍事,特下當該官推考之命,臣不勝瞿然之至,臣乃其日同參摠管也,旣與兵曹同坐,目見其犯禁之狀,決棍之時,兵曹,又送言于臣,臣亦循例答送,則當該之罪,臣何獨免,伏願聖明,亟下臣疏于攸司,一體勘罪,千萬幸甚。臣無任惶恐隕越伏地竢罪之至,謹昧死以聞。答曰,省疏具悉。卿其勿辭察職。
行大司諫姜栢年疏曰,伏以臣年已七十,病且垂死,僅延不絶者,只一縷之喘而已。國子之任,亦欲辭遞,而適値聖候違豫,不敢以狗馬賤疾,仰瀆於靜攝之中,悶默度日,惟以癏曠爲懼,不意玆者,新命遽下,臣誠惶隕,益無所措,分義所在,固當卽謝恩命,而數日前,以儒生課製,强疾開坐,觸風終日,沾雨還歸,素患疝疼,仍致添重,專廢飮餤,委頓床褥,暫欲起動,輒起昏倒,以此病勢,萬無自力之望,不得不冒死哀籲,伏乞天地父母,俯察危悃,特賜矜憐,將臣本職及兼帶,亟賜恩遞,俾得隨意調治,以延須臾之命,無任祈懇。臣雖病未卽就列,而旣忝言責,見君父過重之擧,不敢含默,略陳所懷於疏末,惟聖明垂察焉。臣伏覩近日天怒太遽,旣不優容於草野之言,遞削之命,相繼而下,又不寬假於憲臣之論,特遞之譴,竝及多官,以致臺席一空,上下疑阻,已有乖於天地包荒之度,至於補外諫臣,亦被加罪,安置於絶塞千里之外,聽聞所及,莫不驚駭,其爲聖德之累,爲如何哉?大凡七情之中,惟怒爲難治,而遽怒,尤爲聖賢所深戒者,伏想聖學高明,其必留神於此,常加省察於寂感動靜之間,而今者聲氣太露,雖欠和平,臣竊恐殿下平日涵養之功,或有所未盡,及其應物之際,未免爲血氣所使,輾轉激惱,以至於此也,況重發之論,非一時威怒所可沮遏,則摧折太過,亦恐非所以調制之道,伏願聖明,平心舒究,亟收雷威,快示轉環之美,無任幸甚,臣不勝激切屛營之至,謹昧死以聞。答曰,省疏具悉。卿其勿辭察職。
吏曹參議李端夏疏曰,伏以臣於千萬夢寐之外,猥被備局副提調啓下之敎,臣驚惑惶慙,罔知攸措。竊惟廟堂,訏議之地,至崇重也,苟非逋才俊望,莫宜參署其列,況此副提調之任,以三品之官,參聞廟議,尤不當以常調遴選者,較然矣。臣本孱劣昏黑痼病人也,立朝以來,無一善狀,見識思慮,萬不逮人,尋常事務,亦未通曉,寧有毫髮近似於此任,而乃有此虛授乎?中外聽聞,必將大貽駭笑,不亦輕廟堂而羞當世之俊賢乎?臣愧悶之極,不敢蔓辭飾讓,廟堂,雖適失擧,日月之明,宜無遺照,臣之無所肖似,莫遁於聖鑑之明,伏願殿下,亟命遞臣備局副提調之任,以安愚分,以重公器,不勝幸甚,臣無任戰灼祈懇之至,謹昧死以聞。答曰,省疏具悉。爾其勿辭,從速察職。
判中樞府事鄭致和箚曰,伏以臣狗馬之疾,一向沈綿,未有差復察任之勢,臣所兼諸司提調,決難仍擧,頃者冒死祈免,出於至懇,而未蒙恩遞,至今虛帶,臣誠惶悶,罔知攸措。且臣西樞新命,尙稽肅謝,而今朔祿俸,因該曹啓辭,至有自官輸送之擧,不仕受祿,義所不安,臣尤慚悚置身無地。臣猥叨提調,立直四處,宗廟署,則有春秋奉審之事,司譯院,則有逐朔考講之事,軍資監,則有餉穀檢察之事,掌樂院,則有四孟朔取才之事,而其中司譯院,則設置提調三員,其意有在,故都提調有故,則他員不得開坐,乃是規例,緣臣病伏廢仕,凡考講差任等事,自上年十月以後,全未擧行,事多積滯,其弊不貲,況今殿最當前,亦無出仕之望,臣若不爲自處,泯默苟冒,則癏曠之罪,益無所逃,不得不更籲宸嚴,伏乞之中聖明,俯賜諒察,兼帶諸司提調,亟命竝許遞改,以便公私,不勝幸甚,取進止。答曰,省箚具悉卿懇。不必固辭,卿其安心勿辭焉。
掌令李壽曼疏曰,伏以臣老母,纔經大病,元氣萎苶,專廢食飮,委頓之際,自今月初二日,重得痁疾,症勢沈重,而本府無他行公之員,故黽勉從仕矣,今至三次,尙不離却,方在危篤之中,人子情理,決不可頃刻離側。伏乞天地父母,俯察微悃,亟許遞免,俾得專意救護,公私幸甚,臣不勝憂遑煎灼之至,謹昧死以聞。踏啓字。
東原君潗疏曰,伏以臣伏聞以頃六字缺武藝別監中,撑木放砲者,決棍事,特下當該官推考之命,臣不勝瞿然,缺臣乃其日同參摠管也,旣與兵曹同聞,目見其犯禁之狀,決棍之時,兵曹又送言于臣,臣亦循例答送,則當該之罪,臣何獨免?伏願聖明,亟下臣疏于攸司,以禮勘罪,千萬幸甚。臣無任惶恐隕越伏地竢罪之至,謹昧死以聞。答曰,省疏具悉。卿其勿辭察職。以上燼餘
上在昌德宮。停常參·經筵。
李殷相啓曰,小臣,以承文提調,褒貶進去下直。傳曰,知道。
李東稷啓曰,大司憲·執義·掌令·持平一員,未差,持平吳挺昌被論,今日以監察茶時之意,敢啓。傳曰,知道。
李之翼啓曰,十五日,儒生殿講日次,而褒貶上前開坼相値,何以爲之?敢稟。傳曰,停。
李東稷,以都摠府言啓曰,今日入直軍士,當爲中日習射,而本府褒貶相値,不得爲之之意,敢啓。傳曰,知道。
有政。
鄭錀啓曰,今日爲政事,命下矣,都承旨李殷相,承文院褒貶進去,右承旨李之翼,以代房當進吏批政廳,而房單子未下,兵批政廳,何承旨進去乎?傳曰,兵·吏批兼進。
吏批,判書李慶億進,參判洪處亮承文院褒貶進,參議李端夏式暇,右承旨李之翼進。
兵批,判書閔鼎重承文院褒貶進,參知李敏迪式暇,參議崔寬病,參知李嵇進,右承旨李之翼進。
以吳始壽爲右副承旨,呂聖齊爲禮曹參議,宋時杰爲淳昌郡守,南龍翼爲繕工提調,李尙眞爲奉常提調,金壽興爲司譯提調,李成廈爲典獄奉事,邊四達爲學正,金世爲學祿,李益華爲校書博士,趙威鳳爲副修撰,尹致績爲兼說書,趙遠期爲司諫,尹深爲校書校理,朴增輝爲輔德,任奎爲掌令,閔鎭夏爲南別殿參奉,崔錫萬爲檢閱,李萬榮爲平安監司,尹搢爲獻納,金益炅·李興浡爲副護軍,尹弘任爲副司正,金孝純爲僉知。
李東稷,以宣惠廳言啓曰,卽接元山差使員牒報,則益山郡大同米所載船,一隻,不爲逢點,直爲上去,依事目處置云,自本廳捉致領船監官李后完,色吏張健雄,沙工李豆老音等,推問其曲折,則供稱去四月二十六日,行到元山島,未及逢點,猝遇大風,漂到安興,呈狀于僉使,受題上來云,取考捧上文書,則所領收米三百十二石,無縮畢納,此與敗船者,有間,而旣已違越事目,當依前後判付,論以次律,移刑曹査別首倡·隨從,分等定罪,何如?傳曰,允。
諫院所啓。答曰,不允。蔡時欽事,及下諭事,依啓。元啓,還入未下。
自未時至酉時,日暈。
正言李濡啓曰,本院,以吳挺昌事,論列已久,而尙靳一兪,竊未曉聖意之所在也。挺昌,乘機投疏,語意不正,其譸張捭闔,反覆眩亂之態,有不可掩者,聖明亦必洞燭其情狀矣。今日之苦口爭執,而不知止者,可見公議之益激也。儒臣憂愛之章,蓋出無隱之衷,而挺昌,私意所牽,必欲攻斥,外假和平之談,內懷窺覘之計,張皇抑揚之辭,自以爲使人不能摸捉,而亦不覺其眞形之畢露,無一句一字,不出於惎間售機之心,而至敬敎踵後等說,更提於已過之後,反咎聖上以不能明諭,其投間抵隙,助瀾鼓釁,欲以導殿下於不韙之地者,吁亦甚矣,其心所在,人孰不知。言事之規,不一其道,何必歷擧罪過而後,可也。向使山野之疏,條列而備陳,如挺昌之言,則未知挺昌,果無一言於其間耶?其是其非,旣已知之,則身居臺閣,何憚不爲洞辨,只以詢廟堂懸是非爲言,而反責他人之不能明曉耶?脅持公議,肆行胸臆,顚倒國是,熒惑天聽之罪,不可不痛懲,持平吳挺昌,削奪官爵,門外黜送。近以執義李翔遞差還收事,累日論列,而每以不允爲批,猶以爲悶鬱,不料備忘辭旨,極嚴且峻,勒加情外之敎,至有削奪之命,尤不勝驚惑之至。李翔,以林下之士,職其言責,適當別諭之日,慨然於殿下之不承權輿,而爲慮消長之機,由是判焉。封章進言,實出無隱之忱,而聖明不諒,遽加震怒,疑之以黨論,斥之以奔走,至以引喩之過中,作爲罪案。噫,草野之臣,以言獲罪,決非治世之事,貽累聖德,莫此爲大,臣之所以苦爭至此者,非爲李翔地,只恐言路閉塞,士氣摧沮,而終至於國不爲國也,請加三思,還收執義李翔削奪官爵之命。執義李翔削奪之命,出於意慮之外,憲府之官,目見君父過中之擧,敢請還收,實是匡救之意,而逐條辨明者,只在於感回聖明,扶植士論而已。殿下遽下情外之敎,有此特遞之命,夫急於黨論,先私後公,乃是人臣之大罪,何可以此,加之於臺閣爭論之臣,而摧折至此哉?不究本心,勒加譴責,擧措失當,物情駭嘆,請還收行大司憲張善瀓,掌令鄭載禧,持平柳尙運遞差之命。宜寧縣監尹敬敎,頃在諫職,有懷敢言,其時外補,已非聖世之美事,今因臺啓,輾轉遷怒,遽下安置之命,豈料聖明,有此無前之擧也。近日之事,旣出於公議,則本不諒於敬敎罪罰之輕重,而殿下謂之根抵,必加重律,欲以雷霆之威,欲閉一世之口,甚非國家之福也。殿下若能忘怒觀理,平心舒究,則聖心果無偏係之私,而敬敎終有投畀之罪乎?輿情拂鬱,久而益激,請還收宜寧縣監尹敬敎安置之命。臣伏見以修撰李藼辭疏,有只遞本職之命,臣竊以爲未安也。李藼職在論思之地,目見君父過中之擧,不勝區區慨鬱之忱,因其乞免之章,敢陳匡救之言,殿下所當虛心聽納,而今乃不賜一言可否,反下特遞之命,顯示厭薄之意,此何擧措也?物情莫不嘆惜,請還收修撰李藼特遞之命。生民休戚,係於守令之賢否,況當此時,尤不可以不擇,金化縣監睦林馨,到任以後,不念民事,專事牟利,至於勒令民間,捉納狐皮·鷹連等物,以爲肥己之資,其他侵漁鄙瑣之事,不一而足,如此之人,不可使一日在官,以貽民害,請金化縣監睦林馨罷職,司評蔡時欽,曾爲倉官,多有濫猾麤雜之事,人言籍籍,莫不唾鄙,如此之人,不可置詞訟之地,請司評蔡時欽,罷職不敍。新除授獻納尹搢,時在忠淸道尼山地,請斯速乘馹上來事,下諭。答曰,不允。蔡時欽事,及下諭事,依啓。
弘文館修撰李藼疏曰,伏以臣自數日前,感暑甚重,全廢飮啖,泄下不止,素患眩症,乘時兼發,委頓床席矣,不意昨者,新命遽下,召牌繼降,臣誠惶感,罔知攸措。當詣闕下,畢陳情勢,而元氣萎苶,跬步難運,偃蹇私室,竟未祗赴,臣罪萬死,臣罪萬死。且念臣本以庸陋,沒一字玆殊恩,所叨之職,非諫爭則乃是經幄,尋常愧懼,魂夢亦惕。噫,臣之待罪邇列,已過陽城之七年,而痛哭裂麻,臣旣不能,則輔導君德之責,尙何望哉?竊觀近日,殿下以杜絶言路,爲慰安大臣之地,是殿下不思之甚也。古語曰,防民之口,甚於防川,凡民之口,猶不可防,況諍臣之喙,盡可膠乎?今者削奪林下之士,移怒之擧,加於已罪之臣,此乃皆亂世之所罕有也,而聖明爲之也,當今殿下之過,莫大於此,而一言無補,徒取身榮,非臣之素志也,伏願聖明,亟罷臣職,以治逋慢之罪,又察臣憂愛之忱,不勝幸甚。臣無任兢惶悶蹙祈懇之至,謹昧死以聞,踏啓字,仍政院,取稟。傳曰,遞差。以上燼餘
大臣·備局堂上引見時,兵曹判書閔鼎重所啓內,中日犯罪者,毋論軍兵與武藝別監,入啓處置事,曾已定奪矣,追聞諸摠管之言,則所犯重大者,固當入啓,而至如禁軍,有廳軍砲手等,怠慢不遵號令,當施薄罰者,自前卽於中日處所決棍,今若入啓,則太涉煩瑣,置而不問,則漸成頑習,不可不變通云,此後重犯,則入啓處置,薄罰,則禁軍以下,依前決棍,武藝別監,則依政院例懸罰,似當矣。上曰,中日處所,在前亦有用棍之規,則重犯入啓後,處置輕罰,別監外禁軍以下用棍,而不得濫用,可也。以上都摠府謄錄
上在昌德宮。停常參·經筵。
藥房都提調臣金壽恒,提調臣鄭知和,副提調臣李殷相啓曰,日氣蒸鬱,伏未審聖體調攝,若何?眼患及水刺厭進之候,加減,亦何如?臣等無任憂慮之至,敢來問安。答曰,知道。症候當言于醫官矣。
藥房再啓曰,卽伏見醫官所傳之言,則自上右邊齒齦牙頰之間,自昨夕猝然浮高,牽痛甚苦,水刺進御,亦有所妨云,臣等不勝驚慮之至,與諸醫相議,則此是胃熱之致,淸胃散,加石膏二錢,連翹·知母·乾葛各一錢,連進三貼,宜當云,此藥,卽爲劑入之意,敢啓。傳曰,知道。
備忘記,傳于李東稷曰,今下弓矢,森森坡萬戶朴貞俊處,給送。
政院啓曰,承旨之除拜,翌日肅謝,例也。右副承旨吳始壽,今日不爲謝恩,揆以事體,殊極未妥,卽爲牌招察任,何如?傳曰,允。
李東稷啓曰,大司憲·執義·掌令一員,持平一員未差,掌令任奎未肅謝,持平吳挺昌被論,今日監察茶時之意,敢啓。傳曰,知道。
正言李濡啓曰,臣以吳挺昌事,論列已久,而尙靳一兪,竊未曉聖意之所在也。挺昌,乘機投疏,語意不正,其譸張捭闔,反覆眩亂之態,有不可掩者,聖明亦必洞燭其情狀矣。今日之苦口爭執而不知止者,蓋見公議之益激也,儒臣憂愛之章,實出無隱之衷,而挺昌,私意所牽,必欲攻斥,外假和平之談,內懷窺覘之計,張皇抑揚之辭,自以爲使人不能摸捉,而亦不覺其眞形之畢露,無一句一字,不出於惎間售機之心,而至於敬敎踵後等說,更提於已過之後,反咎聖上以不能明諭,其投間抵隙,助瀾鼓釁,欲以導殿下於不韙之地者,吁亦甚矣,其心所在,人孰不知,言事之規,不一其道,何必歷擧罪過而後,可也?向使山野之疏,條列而備陳,果如挺昌之言,則未知挺昌,果無一言於其間耶?其是其非,旣已知之,則身居臺閣,何憚不爲沒三字只以詢廟堂定是非爲言,而反責他人之不能明曉,沒五字持公議,肆行胸臆,顚倒國是,熒惑天聽之罪,沒五字持平吳挺昌,削奪官爵,門外黜送。近以執義李翔遞差還收事,累日論列,而每以不允爲批,猶以爲悶鬱,不料備忘辭旨,極嚴且峻,勒加情外之敎,至有削奪之命,尤不勝驚惑之至。李翔,以林下之士,職居言責,適當別諭之日,慨然於殿下之不承權輿,而爲慮消長之機,由是判焉。封章進言,實出憂愛之忱,而聖明不諒,遽加震怒,疑之以黨論,斥之以奔走,至以引喩之過中,作爲罪案,噫,草野之臣,以言獲罪,決非治世之事,貽累聖德,莫此爲大,臣之所以苦爭至此者,非爲李翔地,只恐言路閉塞,士氣摧沮,而終至於國不爲國也,請加三思,還收執義李翔削奪官爵之命。執義李翔削奪之命,出於意慮之外,憲府之官,目見過中之擧,敢請還收,實是匡救之意,而逐條辨明者,沒三字天聽,扶植士論而已。殿下遽下情外之敎,沒六字夫急於黨論,先私後公,乃是人臣之大罪,何可以加之於臺閣爭論之臣,摧折至此哉?不究本心,勒加譴責,擧措失當,物情駭嘆,請還收行大司憲張善瀓,掌令鄭載禧,持平柳尙運遞〈差〉之命。宜寧縣監尹敬敎,頃在諫職,有懷敢言,其時外補,已非聖世之美事,卽因臺啓,輾轉遷怒,沒三字置之命,豈料聖明,有此無前之過擧也。近日沒六字則本不係於敬敎罪罰之輕重,而殿下謂之沒四字律,欲以雷霆之威,强閉一世之口,甚非國家之福也,殿下若能忘怒觀理,平心舒究,則聖心果無偏係之私,而敬敎終有投畀之罪乎?輿情拂鬱,久而益激,請還收宜寧縣監尹敬敎安置之命。臣以修撰李藼遞差還收事,有所論列,而未蒙允兪,臣竊惑焉。李藼,職在論思之地,目見君父過中之擧,不勝區區慨惋之忱,因其乞免之章,敢陳匡救之言,殿下所當虛心聽納,而今乃不賜一言可否,反下遞職之命,顯示厭薄之意,此何擧措也?物情莫不嘆惜,請還收修撰李藼遞差之命。生民休戚,係守令賢否,況當此時,尤不可以不擇,金化縣監睦林馨,到任以後,專事牟利,至於勒令民間,捉納狐皮·鷹連等物,以爲肥己之資,其他侵漁鄙瑣之事,不一而足,闔境怨謗,咸以不卽罷歸爲言,如此之人,不可使一日在官,以貽民害,請金化縣監睦林馨,罷職。廣興守李益培,從前居官,無一可稱,及換本職,麤鄙莫甚,細瑣濫雜之事,不一而足,同列羞與爲沒一字輩,莫不沒一字默,請廣興守李益培罷職。答曰,不允。
夜二更,月有小暈,掩食心後星。三更四更,月暈。以上燼餘
上在昌德宮。停常參·經筵。
藥房都提調臣金壽恒,提調臣鄭知和,副提調臣李殷相啓曰,伏未審夜來,聖體調攝,若何?右邊牙頰浮痛之候,得有差減之勢乎,昨日劑入淸胃散,其已進御否乎,眼候加減,亦何如?臣等,終宵憂慮,敢來問安。答曰,知道。痛勢少歇,而浮高牽痛之候,一樣矣。
以賓廳坐目單子,傳于李東稷曰,過數日後,來會事,分付。
李殷相啓曰,抱川縣監催促下送事,京畿監司狀啓,啓下該曹,爲日〈已〉久,今聞抱川縣監李葂,諫院,則已爲署經,而憲府,則不得備員,署經無期云,非但路傍殘邑,曠官可慮,當此農務方急之日,下人留滯,其弊亦多,似當有變通之道,何以爲之乎?敢稟。傳曰,除署經發送。
李東稷,以備邊司言啓曰,戶曹啓辭,凡漕船缺三字令逢點於元山差使員處者,其意有在,故不爲逢點,任自上來,則其船監色·沙工梟示事,別爲磨鍊啓下於事目矣。今年興陽縣奴婢作米所載船隻,不爲逢點,盡來京江,其違越事目之狀,誠極痛駭。其監色·沙工,所當依事目梟示,而所載穀物,似與田三稅有間,雖是事目,臣曹,直爲梟示,事係重大,令廟堂稟處,何如?傳曰,允事,傳敎矣。當初事目磨鍊啓下之後,因鴻山縣稅船大同船竝三隻,不爲逢點元山,直爲上來,自戶曹稟啓,則不爲逢點於元山,私自過去,敗缺二字官·沙格等,則區別首倡,依事目科斷,而不敗船監官·沙格,依法刑推,全家徙邊,其餘沙格,特爲定配,而勿以爲例,命下,以勿以爲例四字,觀之,則似是其時之特敎,恐非永爲定式之意,而近來宣惠廳,有不逢點不敗船,而來納者,則入啓移送刑曹,分等論罪,已非規例,今不可異同,一體施行,以爲遵行之地,何如?傳曰,允。
掌令任奎啓曰,以吳挺昌事,論列已久,而兪音尙閟,心竊悶焉。臺閣之臣,明目張膽,深惡而痛斥之者,乃所以折奸萌而墍讒說也。竊覦聖意,闖然投疏,其言捭闔,其意回譎,陽假和平,陰包機械,敢以斷無疑訝等說,熒惑是非之地,又以牽制罔徨等語,爲激動上心之計,至於祛依違三字,難掩其投間嫁禍之態,而終之以句當此事,猶未晩云者,抑未知出場於何地而後,方快於心歟。且提儒相之事,隱然撣入其用意之陰巧,吁亦慘矣。古人云,賢邪進退之歲,卽國家治亂安危之制,可不懼哉。危險之狀,肝肺已露,公議至嚴,久而愈激,請持平吳挺昌,削奪官爵,門外黜送。臣伏見備忘記,有執義李翔,托身林下,唯事黨論,行身處事,路人可知,不可不懲勵,以仕宦之罪,削奪官爵者,臣看來錯愕震駴,繼之以慨惋也。嗚乎,君子道長,小人道消,則國治而安,君子在野,小人在朝,則國亂而危,其所以進退消長者,惟在人君辨別之,如何,則近日之事,處分之當否,國家之治亂安危係焉,此臣所虞憂嘆,而忠愛之章,亦出於畎畝也。執義李翔,以林下士,受兩朝恩,方居言責之地,遵承別諭之音,覩事積憤,誠激于中,其言戇樸,而無回互,藥石而尠包藏,沒三字腔血中流出,以殿下之聖,宜有所矜察而加之意也,不意玆者,震之以過當之威,斥之以情外之敎,初旣特遞,今又削奪,一節嚴於一節,備忘辭旨,率是不平,一則曰辭意巧妄,一則曰必欲陷害,臣竊有憾於日月之明也。李翔,坦率無僞,自是善士,若謂之迂闊,不適於時,則可矣,曷嘗有彷彿於聖敎所云云者哉?從前侍講之日,聖明,已知其山野之姿,而亦賞之矣,到今一言觸忤,遽加嚴峻之斥,曩昔待士之禮,聖朝容直之道,到底掃盡,而曾莫之恤,臣竊爲殿下痛傷焉,至於逆點賊莾之說,此不過欲以沒二字引用其語,而文不究溥,辭欠襯貼,此實草野倨傲之言,夫豈有一毫流俗巧宦者之態,而遽謂陰險非正,何殿下之不諒至此也,況且專事黨論,奔走世路之敎,尤有所不然者,李翔,數十年來,讀書林下,抱拙靜處,未嘗有進取之意,則其心,何事於黨論,其迹,何有於奔走,殿下之必以是疑之者,得無沒四字之言耶?大聖人胸次,本自廓然大公,事有是非,一於沒三字言有遜逆,求諸道而已,苟以偏係之私,汨其翕受之量,則其於好惡之際,不其謬者,幾希矣,今此臣之所大懼所大憫者,非爲一李翔也。萬一有天鑑一誤,國是靡定,則進退消長之幾,治亂安危之制,於是乎係焉,今日之事,豈但一擧措之失當而已哉?請還收執義李翔削奪官爵之命,摧折士氣,閉塞言路,而其國不亡者,未之有也,不幸聖明之世,有此激惱過當之擧,臣不勝悶菀焉。本府之還收李翔削奪之啓,實出於憂時愛君之誠,而其所以不避忌諱,逐條辨明者,庶幾沒五字而反以爲諸臣之罪案,臣未曉聖意之攸在也。殿下平心舒究,則可知本心之無他,而遽以黨論疑之,拈出文字,勒加情外之斥,大聖人無偏無黨之道,果如是乎?任言責者,恐觸一時之天怒,而含糊不言,將順是事,則其將置國家於何地也?臺臣之以言獲譴,決非聖朝之美事,氣象愁慘,公議拂鬱,請還收大司憲張善瀓。掌令鄭載禧,持平柳尙運等遞差之命,尹敬敎,以言被斥,補外經年,而今因臺啓,轉激天怒,沒四字朝,出於意慮之外,聽聞所及,莫不驚駭,是何擧措,是何景象?敬敎,身居臺職,慨然時事,不避觸忤,瀝血封章,其言雖不槪於聖心,惟當優容而寬假之,恢廣言路而已,有何可罪之事乎?臺閣言事之臣,擯於嶺外之下邑,未卽召還,猶且慨惜,追咎旣往,更加一層,安置之擧,終未免遷怒之歸,此豈平日所望於殿下者哉?殿下至以沒二字事,根於敬敎之言,疑之太過,斥之太峻,固結戕害等敎,莫非人臣所不忍聞者,沒二字今以雷霆之威,欲杜言者之口,甚非國家之福也。噫,人心難以感服,沒三字以力制,臣恐殿下之所欲懲勵者,反致物情之沒五字日月之明,有所蒙蔽,而偏係之私,未能克祛而然耶?臣之此言,非爲敬敎地也,誠慮聖德,從此而有累,士氣從此而不振,國之危亡,隨之也,請還收宜寧縣監尹敬敎安置之命。答曰,不允。
正言李濡啓曰,臣以吳挺昌事,論列已久,而尙靳一兪,竊未曉聖意之所在也。挺昌,乘機投疏,語意不正,沒五字反覆眩亂之態,有不可掩者,聖明亦必洞燭其情,沒五字苦口爭執,而不知止者,可見公議之益激也,儒臣憂愛之章,實出無隱之衷,而挺昌,私意所牽,必欲攻斥,外假和平之談,內懷窺覘之計,張皇抑揚之辭,自以爲使人不能摸捉,而亦不覺其眞形之畢露,無一字一句,不出於惎間售機之心,而至於敬敎踵後等說,更提於已過之後,及咎聖上以不能明諭,其投間抵隙,助瀾鼓釁,欲以導殿下於不韙之地者,吁亦甚矣,其心所在,人孰不知。言事之規,不一其道,何必歷擧罪過而後,可也?向使山野之疏,條列而備陳,果如挺昌之言,則未知挺昌,果無一言於其間耶?其是其非沒四字則身居臺閣,而何憚不爲洞辨,且以詢廟堂定是非爲言,而反責他人之不能明曉也耶?脅持公議,肆行胸臆,顚倒國是,熒惑天聽之罪,不可不痛懲,請持平吳挺昌,削奪官爵,門外黜送。近以執義李翔遞差還收事,累日論列,而每以不允爲批,猶以爲悶菀,不料備忘辭旨,極嚴且峻,勒加情外之敎,至有削奪之命,尤不勝驚惑之至。李翔,以林下之士,職居言地,適當別諭之日,慨然於殿下之不承權輿,沒四字消長之機,由是判焉,封章進言,實是憂愛之忱,而聖明不諒,遽加震怒,疑之以黨論,斥之以奔走,至以引喩過中,作爲罪案,噫。草野之臣,以言獲罪,決非治世之事,貽累聖德,莫此爲甚,臣之所爭至此者,非爲李翔,只恐言路閉塞,士氣摧沮,而終至於國不爲國也,請加三思,還收執義李翔削奪官爵之命,執義李翔以上半行缺外憲府之官,目見君父過中之擧,敢請還收,實是匡救之意,而逐條沒三字者,只在於感回天聽,扶植士論而已。殿下遽七字缺敎,有此特差之命,急於黨論,先私後公六字缺之罪,何可以此,加之於臺閣爭論之臣,摧折至此哉?不究本心,勒加譴責,擧措失當,物情駭嘆,請還收行大司憲張善瀓,掌令鄭載禧,持平柳尙運等遞差之命。宜寧縣監尹敬敎,頃在諫職,有懷敢言,其時外補,已非聖世之美事,今因臺啓,輾轉遷怒,遽下安置之命,豈料聖明,有此無前之擧,近日之事,旣出於公議,則本不係於敬敎罪罰輕重,而沒五字謂之根抵,必加重律,欲以雷霆之威,强閉一時之口,甚非國家之福也。殿下若能忘怒觀理,平心以上半行缺敬敎□□有罪乎?輿情拂欝,久而益激,請六字缺宜寧縣監尹敬敎安置之命,臣以修撰李藼遞差還收,有所論列,而未蒙允兪,臣竊惑焉。李藼職在論思之地,目見君父過中之擧,不勝區區慨惋之忱,因其乞免之章,敢陳匡救之言,殿下所當虛心聽納,而今乃不賜一言可否,反下遞職之命,顯示厭薄之意,此何擧措也?物情莫一字缺嘆惜,請還收修撰李藼遞差之命。生民休戚,係守令之賢否,況當此時,尤不可不擇,金化縣監睦林馨,到任以後,專事牟利,至於創開無前之規,勒令民間,捉納狐皮·鷹連等物,以爲肥已之資,其他侵漁鄙瑣之事,不一以而足,闔境怨謗,咸以不卽罷歸,爲言,臣於頃者峽中往來,聞其實狀,不是泛然,如此之人,不可仍置,以貽民害,請金化縣監睦林馨,罷職,廣興守李益培,從前居官,無一善狀,及授本職,麤鄙莫甚,細瑣濫雜,不一而足,同列羞與爲伍,下輩五字缺請廣興守李益培,罷職。答曰,不允。以上燼餘
上在昌德宮。停常參·經筵。
李東稷啓曰,大司憲·執義·掌令一員,持平一員未差,掌令任奎服制,持平吳挺昌被論,今日監察茶時之意,敢啓。傳曰,知道。
夜四更,火星入羽林星內。自卯時至申時,日暈。以上內下日記
答院曰,臺諫所爭,輕重死生係焉,一字落漏亦皆引避,況遞差還收乎?若謂之矣,意自在其中,而矇矓無謂,若此之爲,則其流之弊,將如何耶?輕遞言官□說,莫甚駭然,竝遞差。
答政院啓辭曰,今此啓辭,殊甚駭然矣。
答大司諫姜栢年避辭曰,今此處置,豈可謂措語未瑩?抉摘文字,予實未曉也,勿辭。以上內下記草
上在昌德宮。停常參·經筵。
夜五更,有霧氣。以上燼餘
藥房問安。答曰,知道。近日連有滑便之候矣,自昨日,便成赤痢,度數亦至十餘,故困惱頗甚矣。內記草
藥房再啓曰,即伏承聖批,以滑便之候,自昨日便成赤痢,度數亦至十餘,故困惱頗甚爲敎,臣等不勝驚慮之至,與諸御醫商議,則此是濕熱用事,蘊結下焦之致,立效散,作丸進御宜當云,此藥一貼,卽爲作丸以入之意,敢啓。答曰,知道。內局謄錄
上在昌德宮。停常參·經筵。
藥房都提調臣金壽恒,提調行禮曹判書臣鄭知和,副提調行都承旨臣李殷相啓曰,伏未審夜來,聖體調攝,若何?赤痢度數及困腦之候,加減,亦何如,昨日劑入立效散,其已進御而得有快效否乎,眼候及水刺厭進,比前無減乎?臣等,終宵憂慮,敢來問安。答曰,知道。症候一樣,而度數稍減矣。內局謄錄
上在昌德宮。停常參·經筵。
藥房都提調右議政臣金壽恒,提調行禮曹判書臣鄭知和,副提調行都承旨臣李殷相啓曰,伏未審夜來,聖體調攝,若何?痢侯度數,漸有差減之效乎,眼候及水刺厭進,比前,亦何如?臣等憂慮未弛,敢來問安。答曰,知道。與昨無異,而眼候赤澁,頗苦矣。內局謄錄
答判中樞鄭致和箚曰,省箚具悉卿懇。卿辭至此,宗廟署提調之任,當勉副,卿其安心勿辭焉。
答玉堂箚曰,依啓。掌令任奎遞差事以上內下記草
上在昌德宮。停常參·經筵。
藥房都提調臣金壽恒,提調臣李殷相啓曰,日氣蒸熱,伏未審聖體調攝,若何?痢疾度數,夜來益有所減乎,眼候赤澁,比昨,何如,而水刺厭進,亦何如乎?臣等,區區憂慮,敢來問安。答曰,知道。以上燼餘
大臣·備局堂上引見時,兵曹判書閔鼎重所啓,上年以歲抄停止事稟定之時,自得望呈,自願入屬之類,則竝許充定事,亦爲定奪行會矣,此等充定,亦以禁爲辭,何以爲之?領議政鄭太和曰,御營軍爲闕之代,則使之以其保人陞戶,而亦不敢奉行云矣。韓興君李曰,御營軍保人,則渠輩,本以兄弟子侄及其親屬,自願充定,而近因禁令,亦不聽許云矣。上曰,自得與自願之類,則非如官家搜括侵擾之比,依前定奪,如此之類,竝許充定,可也,兵曹判書閔鼎重所啓,尙衣院工匠有闕之代,以各保有身役者,依前例給代頉下事,啓目判下之故,本院,以精抄廳旗手,移定於綾羅匠矣,一卒移送,不是難事,而軍兵之移定他役,前例所無,宜有定式之擧矣。領議政鄭太和曰,以事體言之,工匠之移定軍兵,可也,而軍兵之移定工匠,不可也。上曰,訓鍊都監·御營三廳軍兵,則勿爲移定工匠事,定式施行,可也。
御營大將李□□所啓,本廳黃海道軍兵別馬隊等試才時,騎篘五中·片箭三中者,盡爲直赴,其數多至四十五名,以其善射之故,雖已出身,不爲除名軍籍,仍令立番,而馬則自備,保則不給,渠輩,非但以出身後仍爲立番爲苦,至於一朔之內,七番試射,少無閑隙,而步軍及第之類,則以本廳軍官,置簿身役閑歇,故此輩,頗以爲怨矣。上曰,依步軍及第例,軍官置簿,則可矣。李曰,渠等所願,亦不過如此矣。上曰,依爲之。以上御營廳謄錄
傳曰,大臣備局堂上,引見。
備邊司啓曰,本司堂上,比前數少,每於開坐,無故來參者不多,知中樞府事南龍翼,兵曹參判李敏迪,差下察任,何如?答曰,允。
大臣·備局堂上引見時,領議政鄭太和所啓,知事李浣,宿病沈痼,備局堂上差下之後,一不得參坐,蓋其病不堪拜跪,故不得肅拜本職,以此亦不得受祿,非但浣不自安於心,朝家待重臣之道,亦似欠,今若慮其本職,更付軍職,使之受祿,備局堂上之任,亦爲減下,則似當矣。上曰,依爲之。以宣廟·仁廟兩朝人才別薦謄錄,書啓。
傳曰,依兩朝薦目,令備局增損,稟處。
仁祖朝,丙子五月□日,備忘記,傳于都承旨鄭□□曰,爲政之要,在於得人,致治之務,急於求賢,予念人才不乏於世,而致賢之道未弘,使賢者,抱關擊柝,隱者猶恐不深,則欲致利興化,其可得乎?爲今之道,莫若廣求賢能,以代天工,持身方正有德行者,潛心義理有學術者,勇智過人可以制敵者,氣節敦確可以直諫者,不畏强禦奉公剛果者,通達世務處事明敏者,皆是大用之人,其令在外文武官,各擧所知,又令該道監司,搜訪啓聞,俾無遺賢之嘆,且知人甚難,而自知則明,才智卓異可以濟世禦侮者,其各自薦,竢予器使。噫,古之人,自有自薦,若能致君澤民,使國家治安,雖不待價,何傷乎。
宣廟朝,甲午九月□日引見時。上曰,必得人才,然後可以有爲,備邊司堂上,各薦其所知之人,可矣。大臣啓曰,如十科取士之例,勿論有職無職,薦用宜當。上曰,議而薦之。以上備局謄錄
大臣·備局堂上引見時,兵曹判書閔鼎重所啓,庚戌以上諸般身役未及,戶曹所管敗船米,未及還徵者,已有蕩滌之命矣。宣惠廳所管兩湖敗船〈米〉未及還徵之數,亦爲査出,則米三千八百四十五石零,太一百五十八石零矣,此則何以爲之?上曰,一體蕩滌,可也。以上宣惠謄錄
戶曹判書金壽興所啓,糧餉廳郞廳,有闕已久,而都提調在外,故尙未差出,以他兵郞廳兼察矣。臣意,則糧餉郞廳,所掌不緊,今後則依兵曹郞官,兼察都監郞廳例,以戶曹別營色郞廳,使之兼管糧餉郞廳之任,則捐一冗官而事亦便好矣。上曰,依爲之。以上訓局謄錄
兵曹判書閔鼎重所啓,上年,都民分給還上米二萬四千五百九十五石,秋後還捧者二萬二千六百九十七石,未收則一千八百九十八石零,而其中癘疫合家沒死,指徵無處者,一百八十四石零,已蒙恤典,應爲蕩減者六十三石零,流亡不知去處者五十五石零,通計戶數,則四百三十五,而半數則爲三百三石零,有詳覈之命,今始畢査,故啓達矣。上曰,合家沒死,指徵無處,流亡不知去處者,未收還上米三百三石零,竝皆蕩滌,可也。以上備局謄錄
上在昌德宮。停常參·經筵。
都目政爲之。內下日記
傳曰,前後扈從有功勞人及淸白吏戰亡子孫,各別收用事,言于兩銓。
刑曹粘目。答曰,依允。査覈得其實狀後,更稟處。
傳曰,工曹參議李後山,除授左尹。以上內下記草
上在昌德宮。停常參·經筵。
下直,淳昌郡守宋時杰。
藥房都提調臣金壽恒,副提調臣李殷相啓曰,伏未審數日來,聖體調攝,若何?再昨引接臣僚,昨日酬應大政,不瑕有添傷之患乎,眼候赤澁及水刺厭進加減,復何如?臣等,憂慮未弛,敢來問安。答曰,知道。時無加減矣。以上燼餘
玉堂箚子。掌令李壽曼出仕事答曰,依啓。內記草
上在昌德宮。停常參·經筵。
宣祖·仁祖兩朝人才別薦謄錄。傳曰,依兩朝薦目,令備局增損稟處事,命下矣。臣等,會坐相議,就兩朝薦目中,略爲增損,凡各條別單書入之意,敢啓。答曰,知道。依此擧行。以上備局謄錄
答平安監司李晩榮疏曰,省疏具悉已諭矣。卿其宜遵前旨勿辭。
答禮曹判書鄭知和疏曰,省疏具悉卿懇。內局提調之任,當勉副,卿其勿辭,調理察職。以上內記草
上在昌德宮。停常參·經筵。
懿仁王后忌辰。
藥房都提調臣金壽恒,副提調臣李殷相啓曰,暑氣漸熾,伏未審數日來,聖體調攝,若何?眼候及水刺厭進,比昨更無加減乎?臣等,無任區區憂慮,敢來問安。答曰,知道。症候別無加減矣。以上燼餘
府啓,臺諫處置事答曰,依啓。
院啓,獻納趙盛鳳遞差事答曰,依啓。以上內記草
上在昌德宮。停常參·經筵。
禮曹粘目。答曰,依允。朴長遠老母,限生存間,令該曹題給用料,可也。
答副護軍李惟泰疏曰,省疏具悉。已悉於前日之諭矣,卿其勿辭上來。
答副護軍尹文擧疏曰,省疏具悉。卿其安意勿辭。
答故前判書朴長遠子喪人朴鑌疏曰,省疏具悉。觀此先卿臨死進言之疏,憂愛之誠,有倍他日,觀覽再三,深用悲悼矣。內下記草
上在昌德宮。停常參·經筵。
御營廳啓曰,十番別馬隊及十四番別破陣等試才賞格,從分數多寡,以本廳所儲木綿面給後,別單書入之意,敢啓。傳曰,知道。
又啓曰,十一番黃海道別馬隊四十六名,已爲整齊矣。來七月初一日,與十番別馬隊遞代後,舊軍放送之意,敢啓。傳曰,知道。以上御營廳謄錄郞廳李晉吉校。郞廳朴盛源書。
上在昌德宮。停常參·經筵。
閔宗道,以禮曹言啓曰,對馬島入送缺備邊司,旣已覆啓,允下矣。必急急發缺及問慰譯官未發船之前,令兵曹給缺送之地,何如?傳曰,允。
府啓曰,以吳挺昌事,論列已久,而兪音尙閟,臣竊悶焉。臺閣之臣,明目張膽,深惡而痛斥之者,乃所以折奸萌而墍讒說也。挺昌,窺覦聖意,闖然投疏,其言捭闔,其意回譎,陽假和平,陰包機械,敢以能無疑訝等語,爲熒惑是非之地,又以牽制周徨等語,爲激動上心之計,至於袪依違三字,難掩其投間嫁禍之怨,終之以句當此事,猶未晩云者,抑未知出場於何地,而後方快於其心歟?且提濡相之事,隱然揷入,其用意陰巧,吁亦慘矣。古人云,賢邪進退消長之機,卽國家安危之判,可不懼哉?危險之狀,肝膽已露,公議至嚴而愈激,請前持平吳挺昌,削奪官爵門外黜送。臣等,伏見備忘記,有前執義李翔,托身林下,惟事黨論,行身之□,路人可知,不可不懲勵,以仕官之罪,削奪官爵者,臣等,看來錯愕震駴,繼之以慨惋也。嗚乎,君子之道長,小人之道消,則國治而安,君子在野,小人在朝,則國亂而危,其所以進退消長者,惟在人君辨別之,如何,則近日之事□處分當否,而國家之治亂安危係焉,此臣之所嘗憂嘆而忠愛之章,亦出於畎畝也。前執義李翔,以林下士,受兩朝恩,方居言責之地,適承別諭之音,覩事積憤于中,其言戇樸而無回互,藥石而尠包藏,無非一斗肝血中流出,以殿下之明聖,宜有所矜察而加之意也,不料玆者,殿下,震之以過當之擧,斥之以情外之敎,初旣特遞矣,削奪一節,嚴於一節,備忘辭旨,率是不平,一則曰,辭意巧回,必欲陷害,臣於此,竊有憾於日月之明也。李翔,坦眞無僞,自是善士,若謂之迂闊不適於時,則可也,曷嘗如聖敎之所云云哉?從前侍講之日,聖明已知其山野之姿,到今一言觸忤,遽加嚴峻之斥,曩昔待儒臣之道,到底掃盡而曾莫之恤,臣竊爲殿下痛傷焉。至於逆點賊莽之說,此不過用其語而文不宛轉,辭欠襯貼,此實草野倨傲之□,夫豈有一毫流俗巧宦者之怨,而遽謂陰險不正,何殿下之不諒至此也?況且專事黨論,奔走世路,有所不然者,李翔數十年來,讀書林下,抱拙靜處,未嘗有進取之意,則其心何事於黨論,其迹何有於奔走,而殿下之必以是疑之者,得無動於先入之語耶?大聖人胸次,本自廓然大公,事有是非,一於義而已,言有遜逆,求諸道而已,苟以偏係之私,汨其翕受之量,則其於好惡之際,不其謬者幾希矣。今此臣之所大懼所大憫者,非爲一李翔也,萬有一天鑑一誤,國是靡定,則進退消長之幾,治亂安危之判,於是乎係,豈但一擧措之失當而已哉?請還收前執義李翔削奪官爵之命。摧折士氣,閉塞言路,而其國不亡者,未之有也,不幸聖明之世,有此激惱過當之擧,臣等,不勝悶鬱焉。本府之還收李翔削奪之啓,實出於憂時愛君之誠,而不避忌諱,逐條辨明者,庶幾天缺反以爲諸臣之罪案,臣未曉聖意之攸在也。殿下平心恕究,則可知本心之無他,而遽以黨論疑之,抉摘文字,勒加情外之斥,大聖人無偏之道,果如是乎?任言責者,恐觸一時之天怒,而含糊不言,則其將置國事於何地也。臺臣之以言獲罪,決非聖朝之美事,氣象愁慘,公議拂鬱,請還收大司憲張善瀓·掌令鄭載禧·持平柳尙運遞差之命。臣等,以宜寧縣監尹敬敎事,連日論列,而未蒙允兪,缺爲悶矣,今因大臣所啓,有減等削黜之敎,聖缺但當初補外,已非其罪,而輾轉遷怒,猶不如全釋之尤有光於聖德,請還收宜寧縣監尹敬敎削奪官爵,門外黜送之命。答曰,不允。
又啓曰,臣於昨日還收缺只依前啓辭謄進,而不覺其落漏,臣之不察之失,在所難免,請命遞斥臣職。答曰,勿辭。
大司諫洪萬容啓曰,新除授獻納宋奎濂,時在忠淸道懷德地,請斯速乘馹上來事,下諭。答曰,依啓。
上在昌德宮。停常參·經筵。
藥房都提調金壽恒,副提調李殷相啓曰,炎蒸比甚,伏未審聖體調攝,若何,眼患及水刺厭進之候,今亦與前一樣乎?臣等,憂慮未弛,敢來問安。答曰,知道。項部前瘡口上,自數日來,頗爲牽痛,今則成膿矣。
再啓曰,卽伏承聖批,以項部前瘡口,自數日來頗爲牽痛,今則成膿爲敎,臣等,卽與諸醫,入侍診察後,議定受針與否宜當,敢此仰稟。答曰,知道。
備邊司啓曰,對馬島入送醫官,各別擇定之意,申飭該曹矣。今聞以前典醫監正鄭信敏差定云,其術業,如何?雖未詳知,臣等,未嘗聞其以醫著名,且以前東萊府使軍官,久在東萊,纔還京洛,倭人必熟其面目,不當以如此之人,差送。外司醫官中鄭惟覺·咸得一等,最爲可合云,此兩人中無故者,卽爲改定發送似當,以此分付擧行,何如?答曰,知道。當該提調,一任其所欲,苟充差定,事甚可駭,從重推考。
掌令任奎啓曰,譾劣如臣,猥玷言責。缺事做錯,進退觸藩,承召未赴,自速逋慢,方切缺之際,新命荐降,惶感恩私,冒昧出肅,而推勘缺當遞,不但此也。本府啓辭中,四字落漏缺以此,旣已引避,昏謬之失,益無所逃,以此缺請命遞斥臣職。答曰,勿辭。
閔宗道啓曰,掌令任奎,再啓煩凟,退待物論矣。傳曰,知道。
巳時,大殿受針後藥房問安。答曰,知道。
政院·玉堂·二品以上問安。答曰,知道。
大司諫洪萬容,正言朴泰尙啓曰,臣等,以吳挺昌事,論列已久,而尙靳一兪,竊未曉聖意之所在也。挺昌乘機投疏,語意不正,其譸張眩亂之態,有不可掩者,聖明亦必洞燭其情狀矣。今日之苦口爭執而不知止者,可見公議之益激也,儒臣憂愛之章,實出無隱之忠,而挺昌,私意所牽,必欲攻斥,外假和平之談,內懷窺覘之計,抑揚其辭,回互其指,自以爲使人不能模捉,而自不覺其眞形之畢露矣。一句一字,不出惎間售機之心,至於敬敎踵後等說,更提於已過之後,反咎聖上,以不能明諭,其造語愈新,用意愈深,欲以導殿下於不韙之地,其心所在,人孰不知,言事之規,不一缺歷擧罪過而後,可也?向使儒臣之疏,條列而備陳,果如挺昌之言,則未知挺昌,果無一言於其間耶?其是其非,旣已知之,則身居臺閣而何憚不爲痛辨,只以詢廟堂定是非爲言,而反責他人之不能明曉也耶?其脅持公議,肆行胸臆,顚倒國是,熒惑天聽之罪,不可不痛懲,請前持平吳挺昌,削奪官爵,門外黜送,前執義李翔遞差還收之請,未蒙允兪,物情猶以爲悶鬱,不料備忘辭旨,極嚴且峻,勒加情外之敎,至有削奪之命,臣等,竊不勝驚惑之至。李翔以林下之士,職居言地,適當別諭之日,慨然於殿下之不承權輿而爲慮,消長之機,由是判焉,封章盡言,實出於憂愛之忱,而聖明不諒,遽加震怒,疑之以黨論,斥之以奔走,至以引諭之過中,作爲罪案。噫,草野之臣,以言獲罪,決非治世之事,貽累聖德,莫此爲大,臣等之所以苦爭至此者,非爲李翔地,只恐言路閉塞,士氣摧沮,終至於國不爲國也,請加三思,還收前執義削奪官爵之命。前執義李翔削奪之命,出於意慮之外,憲府之官,目見君父過中之擧,敢請還收,實是匡救之意。缺明者,只在於感回天〈聽〉,扶植士論而已。殿下,遽加情外之敎,有此特遞之命,夫急於缺先私後公,乃是人臣之大罪,何可以此,加之於臺閣之臣而摧折至此哉?不究本心,勒加譴責,擧措缺物情駭嘆,請還收行大司憲張善瀓,掌令鄭載禧,持平柳尙運遞差之命。宜寧縣監尹敬敎削黜還收之請,久未蒙允,竊以爲悶鬱焉,纔因大臣陳達,卽有減等之命,轉圜之美,孰不欽仰,而缺身居言地,慨惋時事,不避忌諱,敢有所言,聖上待臺閣之道,所當優容,不宜摧折缺斥補下邑,輾轉激惱,終至投北,缺公議之鬱爲如何哉?幸而淵衷開悟,旋賜寬貸,有以見大聖人舍己從人,無所係吝於中,而更置削黜,尙缺者,不亦有歉於恢廓之度耶?群情之拂鬱日甚,言路之閉塞,不可不慮,請還收宜寧縣監尹敬敎削黜之命。仁同,乃是嶺外饒邑,而近因守宰之數遞,將不能收拾,事極寒心。新除授仁同府使安命老,爲人濫猾,曾佐北關,已有不法之事,旋授嶺邑,又多駭異之擧,前後所歷,人言藉藉,如此已試見敗之人,不可復畀字牧之任,請仁同府使安命老罷職。答曰,不允。
持平鄭維岳啓曰,掌令任奎,引嫌而退,臣當處置,而其所謂落字缺之失,臣亦有之,事有先後,所失則均,臣何敢晏然處置?請命遞斥臣職。答曰,勿辭。
閔宗道啓曰,持平鄭維岳,再啓煩凟,退待物論矣。傳曰,知道。
缺入診時,都承旨李殷相所啓,此時守令赴任,一日爲急,缺縣監許悏,旌義縣監李志行,除拜已過累朔,諫院〈署〉經,旣已爲之,而憲府雖有二員,又有引避缺署經遲速,未可豫料,似當有變通之道矣。上曰,許悏·李志行,竝除署經趁速發送,可也。
閔宗道,以侍講院言啓曰,本院上番六員內,兼輔德·兼弼善未差,文學徐文尙,疏批未下,兼文學李選缺玉堂,只有輔德朴增輝,獨爲入直矣。卽遭服制而出去,無他替直之員,不得已以下番,姑陞上番,以爲推移入直,何如?傳曰,允。已上燼餘
巳時,七月初二日上御養心閤,藥房入診後,仍爲受針,都提調金壽恒,副提調李殷相,假注書李萬封,記事官睦昌明·崔錫缺四五字鉉·韓道昌·白光鉉·金萬直·安禮入侍。金壽恒進曰,日氣甚熱,聖體,若何?上曰,眼缺則安矣。壽恒曰,項部腫處成膿,今至累日,已可受針乎?上曰,非至累日,只二日暴膿矣。壽恒曰,已前則久而後膿缺上曰,瘡傍無核,自浮而膿矣。李殷相曰,玉色頗潤,似是缺上曰,診之。白光鉉診之。上曰,腫處,與前日受鍼處,相缺孔出,而似不順出,前孔以針鋒開之,則當順出乎?光鉉曰,然。上曰,試開之,然後順出與否,可知也。光鉉曰,瘡口雖不小缺可矣。上曰,可合者用之。金有鉉,執針開前孔。缺六行壽恒曰,臣等,亦欲審視矣。上微笑曰,可矣。壽恒曰,若未透薄,則受鍼姑爲遲待,何如?有鉉曰,此乃缺透薄矣。上曰,膿候大抵,何如?光鉉曰,今已貫膿,亦頗缺曰,去其脂膜,則自通矣。壽恒曰,下詢諸醫,議定缺今日,亦無所害矣。上曰,然,而牽痛不安矣。韓道昌曰,缺好矣。有鉉·光鉉曰,以膿候言之,則受鍼,無可疑矣。上命金有鉉,執鍼破新孔。有鉉曰,膿汁多出矣。金萬直,以沙楪缺之。上視之,都提調以下,亦皆審視。上曰,飮食坐臥時。缺有鉉,以紙撚擧之。上視之曰,膿血不止,待盡出後,揷撚可也,缺血多矣。有鉉,奉紙撚納瘡孔中。壽恒曰,膿汁多出矣。上曰,新揷紙撚,故痛矣。殷相曰,無刺痛之候,則自當快安矣。上曰,一食頃而安,旣安則快矣。壽恒曰,症候,不至大段,當速缺未入侍而玉色頗勝,水刺,何如?上曰,四五日來頗缺近來雨澤頗洽,反有成霖之慮,而猶不至此,幸也。上曰,咸鏡道,亦能周洽云,未知近日之雨,如何也?殷相曰,嶺南,亦周洽云,而畿內不足矣。上曰,雖云不足,乾處則無之矣。壽恒曰,向者陵寢奉審時見之,畿內若過數日不雨,則急矣,而頃日之雨,及於此際,故禾穀不至傷損,缺南方雨澤頗洽,上年西北多雨矣。殷相曰,嶺南,尤洽云矣。缺耶。殷相曰,比兩湖尤勝云矣。壽恒曰,聞北來人之言,則農事,頗有可望,無風霜之災,則幸矣。上曰,風災尤可畏矣。壽恒曰,終若無災則幸矣。殷相曰,此時守令赴任,一日爲急,唐津縣監許悏,旌義縣監李志行,除拜累朔,諫院則旣已署經,而憲府則行公雖有二員,又有引避之嫌,署經遲速,未可豫料,似當有變通之道矣。壽恒曰,除署經,亦是缺爲之,今番大政差出守令,則不當輕議,而此二人,則事勢缺上曰,許悏·李志行,竝除署經催促發送,可也。缺二行已上燼餘
上在昌德宮。停常參·經筵。
大殿,政院·玉堂問安。答曰,知道。
二品以上單子問安。答曰,知道。今後勿爲問安。以上燼餘以下缺
答藥房問安啓辭曰,知道。症候,當言于醫官矣。
答右尹李後山疏曰,省疏具悉。今玆之命,意非偶然,卿其勿辭,從速察職。
答平監李萬榮疏曰,省疏具悉。卿其依願往來。
答禮判鄭知和疏曰,省疏具悉卿懇。卿其勿辭,更加調理察職。
答院曰,不允。前啓處置事,依啓。掌令任奎遞差,持平鄭維岳出仕事
答禮曹判書李尙眞疏曰,省疏具悉。卿其勿辭,從速察職。以上記草
以賓廳座目單子。傳曰,過數日後,來會事,分付。以上備局謄錄
缺啓曰,本廳辛丑年啓下事目內,馬兵,以騎芻三次入格者,則別爲稟處云,故壬寅年黃州別馬隊李戒白,以騎芻三次四中,取稟,特有直赴殿試之命矣,鳳山別馬隊洪繼賢,又爲三次四中,本廳則以賞給黑角弓一張,懸錄以入,而旣有別爲稟處之例,何以爲之,敢稟。殿曰,洪繼賢直赴殿試。以上御營廳謄錄
藥房副提調李殷相啓曰,暑雨終夕,夜氣蒸鬱,伏未審聖體調攝,若何,瘡口刺痛,今已止息否乎,眼患及水刺厭進等候,比昨,亦何如?臣不勝區區憂慮之至,敢來問安。答曰,知道。症候當言于醫官矣。內局謄錄
閔宗道,以都摠府言啓曰,今日當爲中日習射,而雨勢如此,不得爲之之意,敢啓。傳曰,知道。
李殷相啓曰,別薦題目,自缺啓下矣,薦主依三月初七日榻前定奪,曾經東缺職者及六曹參議·三司,各薦人材,而所薦無過三人,京中七月初十日,外方近道十五日,中道二十日,遠道二十五日來呈事,令該曹知委擧行之意,敢啓。傳曰,知道。
大司諫洪萬容,正言朴泰尙啓曰,措語竝見上,請前持平吳挺昌,削奪官爵門外黜送,請加三思,還收前執義李翔削奪官爵之命,請還收行大司憲張善瀓,掌令鄭載禧,持平柳尙運遞差之命,請還收宜寧縣監尹敬敎削黜之命,請仁同府使安命老罷職。掌令任奎,持平鄭維岳,竝引嫌而退,前啓落字,不必追嫌,而旣有推勘在身,則嫌不處置,勢所固然,而不可以此輕遞言官,請掌令任奎遞差,持平鄭維岳出仕。答曰,不允。處置事,依啓。
閔宗道啓曰,臺諫出仕事,命下矣,今已日暮,明日待開門牌招之意,敢啓。傳曰,知道。已上燼餘
上在昌德宮。停常參·經筵。
閔宗道啓曰,吏批郞廳來言,臺諫有闕,政事何以爲之?敢稟。傳曰,明日爲之。以上燼餘以下缺
藥房副提調李殷相啓曰,伏未審夜來,聖體調攝,若何,瘡口流汁,尙未止息耶,眼患比數日前,何如?臣不勝憂慮之至,敢來問安。答曰,知道。症候當言于醫官矣。
李殷相,以吏曹言啓曰,今七月初五日,行宗廟秋享大祭,終獻官,以漢城府左尹鄭榏,行成均館大司成李敏迪,實豫差差定啓下矣。鄭榏,則缺四五字其子喪,李敏迪,辭職疏批未下,不得已以永寧殿終獻官花昌君沇,改付標以入之意,敢啓。傳曰,知道。已上燼餘添書
上在昌德宮。停常參·經筵。
下直,所江僉使崔廷,康津縣監許悏。
有政。吏批,判書李慶億未出仕,參判洪處亮進,參議李端夏病,都承旨李殷相進。
兵批,判書閔鼎重呈辭,參判未差,參議李弘淵進,參知李嵇進,左副承旨李東稷進。
吏批啓曰,判書李慶億未出仕,參議李端夏病不來,小臣獨政未安,何以爲之?傳曰,仍爲之。
鄭晳,以侍講院言啓曰,本院上番六員內,輔德一字缺增輝,方在服制中,兼輔德·弼善·兼弼善·文學未差,兼文學李選,以本職,入直玉堂,無他推移之員,數字缺番,今已累日矣。當此逐日開講之時,僚員不備,其在事體苟簡,講書校正之際,所見亦甚孤陋,闕員今日政,以在京無故人,差出,牌招肅拜,使之推移入直,何如?傳曰,允。以上燼餘
答藥房間安啓辭曰,知道。與昨無異,今後勿爲逐日問安。
答府曰,不允。前啓
答院曰,不允。前啓
答吏曹判書李慶億,兵判閔鼎重疏曰,省疏具悉。卿其勿辭,從速察職。以上內下記草
以李球爲襄陽府使,魚震翼爲掌令,李濡爲文學,趙威鳳爲弼善,李萬封爲著作,沈極爲正字,姜時儆爲掌令,李尙眞爲大司憲,趙威鳳爲副校理。
御營廳啓曰,本廳屬長淵吹鐵所,自前備置船隻,以爲海島石鐵輸運之用矣。其中小船二隻中一船隻,造作年久,幾盡腐破,不可不及時添木改造,而中船所用船材,只在長山串,他無可得之路,計其容入條數,許斫改造,而至於小船改造之材,則不必取用於長山串,本廳堂所近處,曾前柴場折受之地,亦多有松木,而海邊之邑,則例有禁松之規,隨其所用,勿禁之意,自備局分付該道及該邑,何如?答曰,允。備局謄錄
藥房都提調金壽恒,提調南龍翼,副提調李殷相啓曰,夜雨快注,蒸熱猶甚,伏未審聖體調攝,若何,瘡口流汁,今已止息否乎,眼候加減,亦復,何如?臣等,憂慮未弛,敢來問安。內局謄錄批答在上
閔宗道啓曰,卽見咸鏡監司南九萬狀啓,則吉州牧使柳炳然邊將闕薦推考緘答內以爲,正月初一日,缺果,李夢根等三人薦擧單子修正,守令薦單子修正,上使受到付云,而道臣亦以爲,柳炳然單子,二度勘封上送承文院矣。更考同月二十六日政院題送書目,則柳炳然薦單子,二度分明書塡云,臣或恐其後自本院,傳授該曹之際,有中間見失之患,相考該曹所藏今年邊將薦單子軸,則元數一百二缺與本院捧入時單子之數相符,此必是單子缺不謹看守,一張閪失之致,莫重薦擧單子,如是閪失,極爲痛駭。其時該房色吏,請缺此推考,何以爲之?敢稟。傳曰,推考,棄。
持平鄭維岳啓曰,措語竝見上請前持平吳挺昌,削奪官爵門外黜送,請還收前執義李翔削奪之命,請還收行大司憲張善瀓,掌令鄭載禧,持平柳尙運遞差之命,請還收宜寧縣監尹敬敎,削奪官爵門外黜送之命。批答見上
正言朴泰尙啓曰,措語竝見上請前持平吳挺昌削奪官爵門外黜送,請加三思,還收前執義李翔遞差及削奪官爵之命,請還收行大司憲張善瀓,掌令鄭載禧,持平柳尙運遞差之命,請還收尹敬敎削黜之命,請新除授府使安命老罷職。已上燼餘批答見上
上在昌德宮。停常參·經筵。
鄭晳啓曰,都目差出守令,諫院已爲署經,而憲府位不齊,尙未署經,掌令魚震翼,卽爲牌招肅拜,使之開坐署經,何如?傳曰,允。
李東稷,以都摠府言啓曰,今日入直軍士,中日習射,請出標信。傳曰,知道。以上燼餘
答府曰,不允。前啓
答院曰,不允。前啓以上內下記草
鄭晳,以成均館官員,以知館事意啓曰,今七月初七日,儒生上旬輪次,而大司成李敏迪,時未肅拜,故限內不得爲之,無故日退行之意,敢啓。傳曰,知道。
掌令魚震翼,持平鄭維岳啓曰,措語竝見上請前持平吳挺昌削奪官爵門外黜送,請還收前執義李翔削奪官爵之命,請還收尹敬敎削奪官爵門外黜送之命。批答見上
大司諫洪萬容,司諫趙遠期,正言朴泰尙啓曰,措語竝見上請前持平吳挺昌削奪官爵門外黜送,請加三思,還收前執義李翔削奪官爵之命,請還收宜寧縣監尹敬敎削黜之命,請新除授仁同府使安命老,罷職。批答見上
上在昌德宮。停常參·經筵。
午時,日暈。
閔宗道啓曰,右議政金壽恒,送言于本院曰,過數日後來待事,命下而非但領相有病,亦無時急稟定之事,故外司坐起云矣。傳曰,知道。
藥房啓曰,伏熱甚酷,伏未審聖體調攝,若何,瘡口流汁已止,幾至完合乎,眼候加減,亦何如?臣等,區區憂慮,敢來問安。答曰,知道。流汁,猶未快止矣。以上燼餘
答領相鄭太和箚曰,省箚具悉卿懇。卿其安心,勿辭調理。遣醫官金萬直,看病
答院前啓曰,不允。安命老遞差事
答府曰,毋庸瀆擾。前啓
答吏曹參議李端夏疏曰,省疏具悉。爾其勿辭,從速察職。以上內下記草
成均館啓曰,今月初七日,儒生上旬輪次,當爲設行,而大司成李敏迪,時未肅拜,故限內不得爲之,今月內無故日退行之意,敢啓。傳曰,知道。
又啓曰,今七月初七日,儒生上旬輪次,因大司成未出,不得設行,退行於當月內無故日之意,曾已啓達矣。知館事·大司成,皆有闕未差,不得爲之之意,敢啓。傳曰,知道。以上成均謄錄
大司諫洪萬容,司諫趙遠期,正言朴泰尙等啓曰,措語竝見上請前持平吳挺昌,削奪官爵門外黜送,請加三思,還收前執義李翔削奪官爵之命,請還收宜寧縣監尹敬敎削黜之命,請新除授仁同府使安命老罷職。疊書答曰,不允。安命老遞差。
掌令魚震益,持平鄭維岳啓曰,措語竝見上請前持平吳挺昌削奪官爵門外黜送,請還收前執義李翔削奪官爵之命,請還收宜寧縣監尹敬敎削奪官爵門外黜送之命。答辭見上
李之翼啓曰,安命老遞差事命下,而臺諫,方以罷職論啓,遞差傳旨,不得捧之之意,敢啓。傳曰,知道。
上在昌德宮。停常參·經筵。
下直,馬梁僉使朴時敏。
有政。判書李慶億未肅拜,參判洪處亮進,參議李端夏病不來,都承旨李殷相進。
兵批,判書閔鼎重受由,參判未差,參議李弘淵進,參知李嵇病,右副承旨閔宗道進。
吏批啓曰,判書李慶億未出仕,參議李端夏病不來,小臣獨政未安,何以爲之?傳曰,仍爲之。以上燼餘
傳曰,大司成李敏迪,仁同府使除授。
傳曰,旣居出納之地,如遇違例之事,卽當啓稟擧行,而偃然捧入,其爲越例遠謗之狀,殊甚痛駭,當該承旨,先罷後推。
傳曰,朝臣補外,旣非異事,又非稀罕之擧,而亦非未聞一日再啓,若是其汲汲也,此何故。敏迪爲渠輩之魁也,事甚痛駭矣。此非人命所關,擺脫常規。噫,恐其不及,其心所在,尤極痛駭,不可以優容臺閣,而置以不論,以長其奸萌,掌令魚震翼,持平鄭維岳,竝先罷後推。以上內下記草
有政。趙師錫爲持平,李選爲執義,鄭榏爲兵曹參判,洪南立爲直講,申倎爲利城縣監,李尙眞爲大司憲,姜時儆爲掌令。缺
鄭晳啓曰,以司憲府吳得璜照律公事,缺律是耶?問于律官以啓事,命下矣,缺明律祭享條,有若大祀,牲牢·玉幣·黍稷缺笞五十之文,他無薦新不謹之文,莫重薦新,缺輕歇,而以律名論之,則薦新,係是祭享,色變缺於牢牲不如法,故以此照律入云,此公事還出給,使之改入之意,敢啓。傳曰,入之。
大司諫洪萬容,司諫趙遠期,正言朴泰尙啓曰,臣等以吳挺昌事,論列已久,尙靳一兪,臣等未知聖意之所在也。挺昌,乘機投疏,竝上同請前持平吳挺昌削奪官爵門外黜送,措語上同請加三思,還收前執義李翔削奪官爵之命,措語見上請還收前宜寧縣監尹敬敎削黜之命。新啓,封章進規,自是臣子之常分,以言獲罪,實非聖朝之美事。前大司成李敏迪之疏,雖多觸忤於淵衷,而揆其本心,不過悶士氣之摧沮,慮否泰之將分,備陳無隱,冀悟上心而已,殿下,怒之太甚,斥之太過,遠補嶺外之下邑,有同驅逐,不得頃刻暫留,此豈臣等平日所望於聖明者乎?凡朝家處分,好惡得其正,擧措得其宜,然後人心可服,公議自定,未有震以雷霆之威,箝制一世之口,而能致渙群之吉,終底保合之休也。以殿下之明聖,慮不及此,此臣等之所大懼也。敏迪一時之補外,雖不足惜,而臣等之所以力爭者,爲其關係之甚重也,言路之杜塞,國脈之損傷,未必不由於此,請還收前大司成李敏迪,仁同府使催促發送之命。答曰,不允。
是夜二更,臺啓批下後,因下兩度備忘,左承旨鄭錀,隨當該承旨鄭晳,蒼黃出去于肅章門外,院中缺焉。不得已假注書李善源,以口傳啓曰,當該承旨罷推命下後,左承旨鄭錀,亦不敢晏然在直,同鄭晳出去,無一人在院者,將未免闕直,何以爲之?敢稟。傳曰,當該自當其罪。鄭錀,則何以出去乎。以下缺數行
上在昌德宮。停常參·經筵。
元敬王后忌辰齋戒。
李之翼啓曰,大司憲李尙眞,執義李選,持平趙師錫未肅拜,掌令一員,持平一員未差,掌令姜時儆在外,今日監察茶時之意,敢啓。傳曰,知道。
傳于李之翼曰,文臣殿講停。七行缺
又啓曰,左議政金壽恒箚子到院,而以國忌齋戒,不得捧入之意,敢啓。傳曰,入之。
都摠府啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。以上燼餘以下缺
答藥房問安啓辭曰,知道。別無加減矣。
答政院覆逆啓辭曰,勿煩。
答再啓曰,勿煩。
答諫院避辭曰,今此避嫌,殊甚可駭,勿辭。
傳曰,今觀諫院避辭,則敢引物議,欲爲箝制,其習可慮。如此之事,必有將來紛紜之弊,自今以後,一日再啓,不得捧入事,本院知悉擧行。
傳曰,政院與他闕內入直之官,事體自別,不可暫時離直,而去夜當該承旨,罷推命下之後,則雖十人同議之事,若以當該現出,則以書名入啓之人,自當其罪,此是應行之事,同議之人,心若不安,則或疏或啓,請被其罪者,亦是常行之事,左承旨鄭錀,猝然離直,任其行止,不顧事體,恣意所欲,略無顧忌,若不痛治,無以懲將來怪妄之習,拿問定罪。
答政院覆逆啓辭曰,下問之後,終不入直,恣意所欲,略無顧忌,乃是原情罪案,此啓辭,亦甚無據矣。
答玉堂箚曰,依啓。大諫洪萬容,司諫趙遠期,正言朴泰尙,竝命出仕事以上內下記草
藥房都提調金壽恒,提調南龍翼,副提調李殷相啓曰,風氣不佳,伏未審聖體調攝,若何,瘡口流汁,今已快止乎,眼候比前,亦何如?臣等,無任憂慮,敢來問安。答曰,知道。別無加減矣。內局謄錄
李殷相·李之翼啓曰,李敏迪補外之命,出於意慮之外,繼有催促發送之敎,臺諫之不拘常規,備陳無隱者,蓋在於及時匡救也。本院傳啓時,初旣有啓稟之擧,則亦非矇然捧入之比也,聖明,不諒,天怒震疊,言責之官,出納之臣,俱被罪罰,補外之命,遽下於一時,瞻聆所及,莫不震悚,豈不有乖於大聖人包容之道乎?此非臣等所望於殿下者也。伏願聖明,平心恕究,亟寢臺臣及承旨罷推之命。臣等待罪近密,區區所懷,惶恐敢啓。答辭見上
李殷相·李之翼·李東稷·閔宗道等再啓曰,言責之官,出納之臣,一時俱被譴罰,實是聖上過當之擧,故臣等,職忝近密,敢陳還收之請,而伏承聖批,以勿煩爲敎,臣等不勝悶鬱焉。臺閣之臣,急於匡救,不救常規,而陳啓者,勢或然也,本院之措辭捧入,出於事體之不獲已,而天怒遽震,至有罷推之命,瞻聆所及,莫不震疊。大聖人優容虛受之度,恐不當若是,聖上過中之擧,若此不已,此後擧措,雖有大於此者,臺臣不復有爭執,喉司亦不能隨事覆逆,則其爲弊,豈淺淺也哉?此臣等之所大懼,而不避煩瀆,又此仰籲者也。伏願聖明,平心恕察,亟寢臺臣及當該承旨罷推之命。批答見上
李殷相以下,又啓曰,臣等,伏見備忘,有左承旨鄭錀拿問定罪之命,而辭旨極其嚴峻。至以恣意所欲,略無顧忌,若不痛治,無以懲將來怪妄之習爲敎,臣等相顧錯愕,不勝惶悚之至。昨日臺啓捧入之時,鄭錀同在廳中,終始缺固不可諉之於當該,而獨爲晏然,遑遽之間,自不覺其擅離直所之爲未安,原其本情,何嘗有恣意所欲,略無顧忌之心哉?近密之臣,連被譴罰,至有拿問定罪之命,瞻聆震駭,氣像愁慘,實有乖於原情定罪之道。伏願聖明,平心舒究,俾不至於過中,不勝幸甚。臣等忝居近密,區區所懷,惶恐敢啓。批答見上
大司諫洪萬容,司諫趙遠期,正言朴泰尙啓曰,臣等,昨伏見前大司成李敏迪補外之命,實爲聖明之過擧,還收之請,在所不已,而一日再啓,有違事例,故泯默而止,姑有所待矣。今聞物議,皆以爲,旣居言地,苟有可論,則何可拘於常規,不爲爭執,納吾君於無過之地,而辱諍臣之體乎?臣等不職之狀,至此著矣,決不可晏然仍冒,請命遞斥臣等之職。答曰,勿辭。
閔宗道啓曰,大司諫洪萬容等,再啓煩瀆,退待物論矣。傳曰,知道。
大司諫洪萬容,司諫趙遠期,正言朴泰尙啓曰,臣等,徒循常例,旣損臺體,隨事論列,獲罪君父,至於下政院之敎,辭旨極其嚴峻,臣等相顧震悚,不知置身之所,豈料上下之間,情志不孚,一至此極也,噫,箝制二字,此豈臣子之所忍聞於聖明,莫非臣等無狀之致,將何顔面,復叨言缺請命鐫削臣等之職。以下缺
李東稷,以兵曹言啓曰,今七月初十日,賓廳武臣武經講書日次,而國忌相値,不得爲之之意,敢啓。傳曰,知道。燼餘添書
上在昌德宮。停常參·經筵。
元敬王后忌辰。
持平趙師錫啓曰,大司諫洪萬容,司諫趙遠期,正言朴泰尙,竝引嫌而退,引避自列,初不缺數字意外嚴旨,何必爲嫌?請竝命出仕。答曰,依啓。以上燼餘
上在昌德宮。停常參·經筵。
下直,衿川縣監蔡命數字缺川縣監尹宲,旌義縣監李志行,加背梁萬戶鄭數字缺雲萬戶張轍,西北萬戶吳尙悌。
藥房啓曰,數日來日熱甚酷,伏未審,聖體調攝,若何,瘡口尙未完合,而數字缺無加減乎?臣等,無任憂慮,敢來問安。答曰,知道。症候,當言于醫官矣。
藥房再啓曰,卽伏聞入侍醫官之言,則項部結核處,今已成膿云,臣等,卽與諸醫入診,數字缺針之意,敢啓。答曰,知道。六行缺
傳于吳始壽曰,今下弓矢,西北萬戶吳尙悌給送。
吏批啓曰,左副賓客閔二字缺與右賓客李慶億,資級高下,有所妨礙,左副賓客閔二字缺以賓客陞授改下批之意,敢啓。傳曰,知道。四行缺
兵曹啓曰,咸鏡監司南九萬狀啓,兵使李數字缺朝廷處置事,啓下本曹,而判書臣閔鼎重,方在身病辭職之中,依本曹舊例,待其出仕後回啓之意,敢啓。傳曰,知道。
吏批啓曰,左承旨鄭錀,以座次當降右承旨,今方在囚,不得下批之意,敢啓。傳曰,其代差出。
李殷相啓曰,今此別薦京中單子三十張,爲先捧入,而應薦不薦之員,令該曹察處,何如?傳曰,允。
李東稷啓曰,廳中位不齊,未有甚於今日,出納之際,無以成樣,新除授右副承旨吳始壽,卽爲牌招察任,何如?傳曰,允。
又以義禁府言啓曰,罪人李文雄,當爲捧招,而數字缺,泄瀉度數,氣力澌敗,不能運動,今日之坐,不得捧招,敢啓。傳曰,知道。
又以義禁府言啓曰,罪人鄭錀,今日沒數字而臺諫,方以還收論啓,不得入啓之意,敢啓。傳曰,知道。九行缺
以明惠公主駙馬單子,數字沒傳曰,今此單子,己亥生及四祖無顯官者,盡爲拔去事數字沒別單書入。以上燼餘
答右相金壽恒箚曰,省箚具悉卿懇。敏迪之疏,假借士氣,唱和翔·錀,外掩圭角,內懷險意,特除仁同,亦云末減,卿辭之至此,予實未曉也。末端事,非予主意,卿辭之何至於此?予又未曉也。
答院曰,不允。前持平吳挺昌,削奪官爵門外黜送,前執義李翔削奪還收事,及宜寧縣監尹敬敎削奪官爵還收,前大司成李敏迪仁同府使特除還收,掌令魚震翼,持平鄭維岳,當該承旨先罷後推還收,左承旨鄭錀拿問之命還收事,先罷後推還收,當該承旨先罷後推還收事及在院承旨,竝從重推考事下諭事及出仕事,依啓。執義李選事
答府曰,不允。前啓及前大司成李敏迪,仁同府使特除催促發送,還收前掌令魚震翼,持平鄭維岳事。以上內下記草
有政。李延年爲承旨,趙根爲司書,崔後尙爲持平,崔文湜爲安州判官,任奎爲掌令,朴信圭爲鏡城判官,李慶億爲右賓客,閔鼎重爲左賓客,吳始壽爲承旨。政事軸
吏批,判書李慶億未出仕,參判洪處亮進,參議李端夏病,右承旨李之翼進。
兵批,判書閔鼎重受由,參判鄭缺參議李弘淵病,參知李嵇進,左副承旨李東稷進。
吏批啓曰,判書李慶億未出仕,參議李端夏病不來,小臣獨政未安,何以爲之?敢稟。傳曰,仍爲之。
以閔栢爲副護軍,朴缺爲副司直。
兵曹啓曰,咸鏡監司南九萬狀啓,兵使缺朝廷處置事,啓下本曹,而判書閔鼎重,方在陳疏辭職之中,依本曹舊例,待其出仕之後,回啓之意,敢啓。傳曰,知道。此條疊書
李殷相啓曰,左承旨李延年,時在慶尙道密陽地,請斯速乘馹上來事,下諭。傳曰,允。
執義李選啓曰,如臣無狀,最被洪私,前後所叨,缺四行矧今本府,方請還收李敏迪補外之命,敏迪,卽臣同壻,在法應避,而臣病暑甚重,缺今始扶曳,詣臺自列,臣之所失,到此益著,尤何敢晏然仍居,請命遞斥臣職。答曰,勿辭。
閔宗道啓曰,執義李選,再啓煩瀆,退待物論矣。傳曰,知道。
以明惠公主駙馬簡擇單子。傳曰,今此單子中,己亥生及四祖無顯官者,盡爲拔去,而拔去之類,別單書入。
大司諫洪萬容,司諫趙遠期,正言朴泰尙啓曰,措語見上請前持平吳挺昌削奪官爵門外黜送,請加三思,還收前執義李翔削奪官爵之命,請還收宜寧縣監尹敬敎削黜之命,請加三思,還收前大司成李敏迪仁同府使特除之命,臣等,伏見備忘記,有憲府兩臣先罷後推之命,竊不勝慨然之至。李敏迪之特授遠邑,出於群下意慮之外,憲府越例再啓,豈有他腸哉?爲惜君父之過擧,徒欲遇事輒爭缺雖或有違於近例,抑亦何妨於國體,而缺數行請加三思,還收掌令缺鄭維岳先罷後推之命,喉司之臣,居出納之地,見匡救之章,不敢退却者,事固宜爾。且慮有違於近規,措辭缺則亦非無端捧入之比,而罷推之命,出於意外,聽聞所及,莫不以爲過中,請還收該房承旨罷推之命,同議之臣,旣當嚴旨,則蒼黃出去,其勢固然,闕直之罪,謂之惶遽失措,缺律,以略無顧忌,則豈其本心哉?大凡用罰之道,缺而,至於近密之臣,有異庶僚,物情駭然,皆以爲過中,請還收前承旨鄭錀拿問定罪之命。答曰,不允。
大司憲李尙眞,持平趙師錫啓曰,措語見上請前持平吳挺昌削奪官爵門外黜送,請還收前執義李翔削奪官爵之命,請還收宜寧縣監尹敬敎削奪官爵門外黜送之命。前大司成李敏迪補外之命,出於意慮之外,臣等,雖未知聖意之所在,而第念敏迪,纔上封章,意在補闕,批旨久靳,譴罰遽降,輟師儒之席,黜遠外之邑,促令發行,有同驅出,使不得頃刻得留於都門之內,此何等擧措也?噫,近日以來,諸臣章奏,稍涉相臣,則重而竄黜,輕而斥遠,罪譴相隨,朝廷殆空,未知殿下,將欲置國事於何地乎?殿下,受祖宗艱大之寄,値時勢抗捏之會,雖廣開言路,扶植國綱,猶懼其不濟,而反以嚴譴重罰,箝制中外,使不得發口言事,此乃前代衰亂之轍,而殿下,必欲甘心蹈之何歟?一人補外,雖不足惜,實關言路之閉塞,恐致國脈之損傷,請還收前大司成李敏迪仁同府使催促發送之命。臣等伏見本府啓辭之批,天怒震疊,辭旨嚴峻,至有論事臺官罷推之命,臣等不勝驚悚慨然之至,李敏迪特補遠邑催促發送,實出萬萬意慮之外。魚震翼等,身居言地,目見君父過中之擧,急於匡救,竭誠論列,其志可尙,其言無可罪也。在殿下聽言之道,正宜優容而寬假之,何可以擺脫常規,爲之罪案,而遽加情外之敎哉?所謂常規,實無故事之可據,常時之不再啓,不過無事可啓也,若有別事,猝發於旣啓之後,則豈可拘於一日一啓,而不爲之再啓乎?其所以再啓者以此也。原其本情,只欲忠於殿下,非爲敏迪也,而考其規例,亦非擺脫,則尤無可罪之失,請還收前掌令魚震翼,前持平鄭維岳先罷後推之命。臺官匡救之章,旣非尋常奏議之比,一日再啓之規,元無朝家防禁之令,則居喉司之任者,何可謂非常規而從中拘格,必使糾繩之言,壅遏於堂陛之間哉?藉令本院,不稟而卽啓,尙且無失於惟允之義,況當初傳啓之時,旣有啓稟之擧,則此豈越例之事,而至於遠謗,尤非其情,還收該房承旨先罷後推之命,喉司掌出納,君上有過,缺封駁覆逆,乃其職耳。仁同府使李敏迪特除之命,出於意外,承旨,所當措辭陳啓,及時收回,而終無一言,惟允之責,果安在哉?事體所關,不可不缺請在院承旨,竝命從重推考,缺二三行答曰,不允。下諭事及出仕事,依啓。
李東稷啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
以上缺上曰,何事?殷相曰,麟坪大君之卒也,先王親臨其喪,將欲親見其入棺,其時故相臣洪重普,爲大司諫,臣爲司諫,陳啓爭之,至缺不暇引避,再啓後卽停,雖非大段闕失,如此急迫之事,目缺啓矣。且其時停啓者,先王必欲親見其入棺,而臺諫所缺上亦不可强行,故停之矣。上曰,大事不可踰時者,後可缺端旣發,故敢達矣。李敏迪之補外,似涉過中,臺啓捧入之時,不得已措辭陳啓,則鄭晳之罷推,亦似未穩矣。上曰,若有前例,則捧入可也,不然則稟之可也。政院之徇例捧入,而具由陳啓,不缺臺諫之再啓,雖未知其如何,而政院則不得不捧入矣。上曰,旣入而還出給,則奈何?殷相曰,此則在上,而政院,何可任意缺上曰,旣入後還出給,在予,而政院,亦不可不稟,而直爲入啓也。殷相曰,缺只是遑遽間失措而已,以此至於拿問,則不可矣。上曰,缺之後,同直承旨,亦以爲不安云,故問之,則雖被罪,不敢缺出去者也。旣曰,當該則他承旨,有所未安之事缺二三行上敎至當,而備忘所謂,略無顧忌云者,實非原情缺情乎?壽恒曰,以錀之自處之道言之,則退在直房,待翌日缺後,陳疏出去,無所不可,而不此之爲,此則非矣。錀,自前出入近侍,聖明亦已知其爲人矣。其人,本不從容,處事多不細密,此不過出缺實非縱恣之類也。殷相曰,臣曾與右相,同直銀臺,遭意缺臣以下僚,亦爲留待,事體則本自如此矣。壽恒曰,備局回啓,黃海監司狀啓,海州等十五邑還上受食人中,闔家死亡,指徵無處者蕩減事,何以爲之?上曰,許減非難,而何道則許之,何道則不許,待各道監司狀啓,一體議施,可也,不可只於黃海道許之,似有厚薄。壽恒曰,上敎至當矣。上曰,領相之病,何如?壽恒曰,中暑患缺近來暑甚,故不能蘇快矣。上曰,領相出仕,則刑曹文書,修缺處矣。予纔受針,午後則難可酬應,而午前則猶可爲之。政院缺受鍼後數日之內,則例必不安,使於四五日間來會,可也。殷相曰,近日缺此上下否隔,臣不敢有所陳達,而每事,自上先疑其偏黨而後施補外,右相箚陳其不當,而聖批不允,如臺臣及承旨罷推之命,因一日再啓之事,而至於如此,豈非未安乎。上曰,非一日再啓缺自上每必臆逆,何也?壽恒曰,臣到闔門外,伏見箚批缺不似,而忝叨千萬不敢當之任,無智慮才能,可以稱塞缺失,有懷必陳,欲爲萬一之補,而亦多昏謬之事,如臣,固不缺而大臣之任,不但酬應文書而已,有君臣一體相須之道,故使之隨事缺重矣。自上接下之際,容受之道,非不至矣,而以臣昏謬之見,不能彰聖上虛受之德,臣之不似忝竊之罪,於此益著矣。凡君臣之間,可否相濟,豈以不納一言,而不陳所懷耶?事理誠不當若是也。夫一相職也而得其人則論事合宜,取重於上,非其缺愚不能見信於君父而鎭物情也,近日之事,輾轉缺待罪者,多矣,言路閉塞,豈不可慮乎?自缺二三行上曰,卿箚中,有不用規例何關之語,缺規例上矣。壽恒曰,臺官與庶官有異,不可直爲罷推,缺外時,臺官爭執,尋常事也,似無以此罷推之事故也。缺上曰,一日再啓,非惡其違例也,惡其汲汲也。敏迪下直後,臺缺未知其仍留否也。殷相曰,敏迪則卽爲發去矣。上曰,補外缺何人,則翌日爭之,何人則當日內僅及門限入來而爭之。缺敎事,則下直翌日始爭之,予意,非爲規例上事,又非惡其違例也,予甚惡其汲汲之態也。殷相曰,自上開陳曉諭,故敢此仰達矣。殿下,以臺官爲汲汲,而敏迪之去,有何所關,必於當日內催促發送耶?臣恐殿下,未免先爲偏着矣。上笑曰,此則缺已料其必有汲汲之擧,故催促發送,今果何如矣,卿等,每謂缺安而輒皆中之,故爲之,此非臆逆也,乃先知也。壽恒曰,擧措上缺縷陳達,而傳敎中,每用箝制二字,此如敵已處及人君缺威制處用之,猶爲不可。況人臣,豈敢箝制君父,此覆載間罔赦之罪目,則罪不止此,非其實則不可每用,往者有如此之敎,則缺地及今累下此敎之後,則當之者,雖不能恬然,而他人缺尋常言行者,君子之動天地有罪,則自有其罰,如此之敎,不復爲之可也。臣曾於實錄曝曬時,竊見仁宗大王批,缺則聖人,亦不能無怒,而只斥其事之非而已,從容和樂,少無動缺仁宗,實我朝列聖中大聖人,其待士之道,喜怒言辭之節,豈不美乎?有罪者,豈必以如此之敎加之也。殷相曰,此當惕念處也。先大王,嘗以爲非不知此,而當事則輒不能忍耐云,此調病時,尤缺政院出納惟允,自上有過擧,則每爭之而一未允其啓,無非臣等不似冒居之致,而外人皆謂覆逆例不從,臣以爲,雖不從而若諉此不爭,則近於吾君不能,故每每陳啓,而缺常切惶愧矣。遂罷出。已上燼餘
上在昌德宮。停常參·經筵。
下直,春川府使李鏶數字缺萬戶劉之良,金甲島萬戶金宗連,月松萬戶元萬。數字缺
大殿,政院·玉堂·二品以上問安。答曰,知道。勿爲問安。
藥房啓曰,伏未審,聖體調攝,若何,項部受針之後,瘡口作痛已定,膿汁流出,亦順乎?眼候加減,比昨復何如?臣等,終宵憂慮,敢來問安。答曰,知道。症候當言于醫官矣。四行缺。
都摠府啓曰,今日入直軍士,中日習射,請出標信。傳曰,知道。
傳曰,兼司僕金一字缺男·柳戒一,直赴殿試。
義禁府啓曰,罪人劉忔,擅離配所之罪,決杖一百後,南方絶島移配事,旣已蒙允矣,數字缺罪目,移配處所,原單子中付標以入之意,敢啓。傳曰,知道。
掌隷院啓曰,明善公主賜牌奴婢啓目。傳曰,敎旨一款,則大推刷後,政院擧行。
傳曰,守令與邊將有異,數字缺到任日字啓聞之規,今此仁同府使李敏迪到任日字,令本道監司,斯速啓聞。
閔宗道啓曰,右副承旨吳始壽,遭其祖母喪,卽爲出去,左副承旨李東稷,牌招入直,何如?傳曰,允。
大司諫洪萬容,司諫趙遠期,正言朴泰尙啓曰,臣等於昨日,憲府兩臣,罷推還收之啓,其職名上,當書前數字缺爲遺落,疏漏之失,在所難免,請命遞斥臣等之職。答曰,不允。以下缺以上燼餘
答江原監司安縝疏曰,云云。卿其勿辭,調理察職。
答府曰,不允。前啓以上內下記草
禮曹啓曰,以明惠公主駙馬單子,傳曰,今此單子中,己亥生及四祖無顯官者,盡爲拔去,而拔去之類,別單書入事,傳敎矣。還下單子,一百七十六張,一一考閱,己亥生三十四張,四祖無顯官者四十四張,在喪者二張,合八十張,竝爲拔去,別單書入,而九十六張,則還入之意,敢啓。傳曰,知道。以上禮曹謄錄
大司憲李尙眞,執義李選,持平趙師錫啓曰,措語見上請前持平吳挺昌,削奪官爵門外黜送。請加三思,還收前執義李翔,削奪官爵之命。請還收宜寧縣監尹敬敎,削奪官爵門外黜送之命。請還收該房承旨,先罷後推之命。請還收前大司城李敏迪,特除仁同府使催促發送之命。請還收前掌令魚震翼,前持平鄭維岳,先罷後推之命。請當該及其時在院承旨,竝命從重推考。批答見上
大司諫洪萬容,司諫趙遠期,正言朴泰尙啓曰,措語竝見上請前持平吳挺昌,削奪官爵門外黜送。請加三思,還收前執義李翔,削奪官爵之命。請還收宜寧縣監尹敬敎,削黜之命。請加三思,還收前大司成李敏迪,仁同府使特除之命。請加三思,還收前掌令魚震翼,前持平鄭維岳,先罷後推之命。請還收該房承旨,罷推之命。請還收前承旨鄭鑰,拿問定罪之命。答曰,不允。已上燼餘
上在昌德宮。停常參·經筵。
夜一更,月入南斗星。
下直,一字缺化縣監尹嘉績,阿耳僉使白瑞龍。
藥房啓曰,夜來炎蒸,伏未審,聖體調攝,若何,瘡口流汁漸向數字缺乎,昨因醫官所傳,伏聞咽喉不利,且有失音之候,今亦數字缺乎,眼候加減,復如何?臣等,區區憂慮,敢來問安。答曰,知道。與昨無異矣。
傳曰,今下弓矢,阿耳僉使白瑞龍處給送。以下缺以上燼餘
答府曰,不允。前啓
答院曰,不允。前啓以上內下記草
大司諫洪萬容,司諫趙遠期啓曰,措語見上請加三思,還收前執義李翔,削奪官爵之命。請還收宜寧縣監尹敬敎,削黜之命。請還收前掌令魚震翼,前持平鄭維岳,先罷後推之命。批答見上已上燼餘
上在昌德宮。停常參·經筵。
藥房啓曰,伏未審夜來,聖體調攝,若何,瘡口流汁,猶未止息,而咽喉不利與失音之候,一樣無減乎,眼候比昨,亦何如?臣等,憂慮未弛,敢來問安。答曰,別無加減。今後勿爲逐日問安。
李殷相啓曰,廳中位不備,未有甚於近日,右承旨李之翼之被論,不過一時相規,元非大段,今已停啓之後,則宜無不安之嫌,而今日陳疏不來,其疏則自本院還出給矣。李之翼,卽爲牌招察任,何如?傳曰,允。
李之翼啓曰,禮安尉孟萬澤,遭母喪云,吉禮勢將退行,令數字缺處,何如?傳曰,允。
閔宗道,以禮曹言啓曰,政院數字缺禮安尉孟萬澤,遭母喪云,吉禮勢將退行,令該曹稟處事,命下矣。不幸吉禮,將爲退行,所當待三年喪畢後,更稟擇日擧行,嘉禮廳今姑停罷,何如?傳曰,允。
傳曰,政事,明日爲之。以下缺以上燼餘
答府曰,不允。前啓
答院曰,勿煩。前啓以上內下記草
大司諫洪萬容,司諫趙遠期啓曰,措語竝見上請加三思,還收前執義李翔,削奪官爵之命。請還收宜寧縣監尹敬敎,削黜之命。請還收前大司成李敏迪,仁同府使特除之命。請加三思,還收前掌令魚震翼,前持平鄭維岳,先罷後推之命。請還收該房承旨,罷推之命。批答見上
大司憲李尙眞,執義李選,持平趙師錫啓曰,措語竝見上請還收前執義李翔,削奪官爵之命。請還收宜寧縣監尹敬敎,削奪官爵門外黜送之命。請還收該房承旨,先罷後推之命。
大司憲李尙眞,持平趙師錫啓曰,措語見上請還收前大司成李敏迪,特除仁同府使之命。請還收前掌令魚震翼,前持平鄭維岳,先罷後推之命。批答見上
上在昌德宮。停常參·經筵。
卯時,日有左珥。
下直,數字缺韓楫,鹿島萬戶金得江。
有政,判書李慶億進,參判洪處亮病,參議李端夏病,都承旨李殷相進。
兵批,判書閔鼎重受由,參判鄭榏未肅拜,參議李弘淵進,參知李嵇式暇,都承旨李殷相兼進。十一行缺
李東稷,以都摠府言啓曰,入直軍士中日習射,請出標信。傳曰,知道。
傳曰,大臣·備局堂上,引見。
閔宗道,以義禁府言啓曰,數字沒台瑞原情,本府議處回啓,承旨李東稷,前承旨鄭鑰拿問事,命下矣。李東稷,方待命于本府,卽爲拿囚,鄭鑰,以擅離直所,照律入啓,未及判下,仍囚之意,敢啓。傳曰,知道。
李殷相啓曰,今此別薦,應薦不薦人員,令該曹稟處事,命下矣,在京應薦不薦人員,行副司直李浣,綾豐君具仁墍,副司果權坽,權一字沒副應敎洪柱國,校理金萬重,竝推考,何如?傳曰,允。以上燼餘以上缺
持平趙昌期,掌令李壽曼,咸鏡都事李宇鼎,黃海監司崔寬,禮曹參判金徽,刑曹判書閔維重,戶曹正郞金海一,兵曹正郞金粹五,吏曹佐郞宋奎濂,副修撰李藼,宜寧縣監李熙采,中部參奉金曘,司饔參奉尹推,司宰監參奉李緯長,益山縣監李猶龍,江東縣監安烒,校理李奎齡,獻納任奎,左副賓客張善瀓,輔德兪櫶,寶城郡守崔良弼,順安縣令柳瑾,穩城府使韓汝尹,光州牧使洪柱三,泰川縣監韓公俊,長連縣監張治世,金海府使慶一會,校理崔後尙,漆原縣監魚壽一,井邑縣監李行政,吏曹佐郞尹湥,刑曹佐郞李基稷。
大臣·備局堂上,引見時,戶曹判書金壽興所啓,歲幣黃金,每年送價於冬至節使之行貿來矣,其價不少,而經費蕩竭,上年,亦爲取用宣惠廳所儲矣。管餉會付中,有流來黃金一百兩,故問其有無於前監司閔維重,則此外又有新備一百餘兩,合二百兩零云。此數盡爲取來,以爲鍊用之地,何如?上曰,依爲之。以上備局謄錄
引見時,御營大將李汝發所啓,本廳保米船運之際,洋中致敗者,癸巳以後庚戌以前,各年未捧之數,合八百二十六石零。此亦指徵無處之類,戶曹敗船之米,旣已蕩滌,則今此本廳之米,亦當一體蕩減矣。上曰,依爲之。以上御廳謄錄
以上缺赫然曰,軍兵技藝中,超等極難,而近來超等缺考官,輕用高栍之致,而賞不可虛施,似當有申飭之擧矣。上曰,使政院,分付兵曹及都摠府,俾無如前濫雜之弊,可也。缺訓廳郞廳,今當差出,而都提調不在,都案修正事急,何缺。赫然曰,都提調雖下鄕,以首望之人,啓下似可矣。赫然曰,訓缺闕者,五百餘名,而前有待秋稟定充補之敎,故臣已抄出待缺。上曰,立番則當作幾巡耶?赫然曰,若立一司,則當爲十許番。缺海西始役,故番次亦當自此道作頭,一依事目爲之,且軍缺措備糧餉極難,秋成間姑緩立番之期,似當耳。太和曰,缺事,自十月,立番似可矣。赫然曰,臣有所懷,當初欲缺難,而其時則猶可爲之,今則人民死亡殆盡,決難充數缺四部合雜色,不下萬五千餘人,其數亦似不少矣。上曰,然則姑減中部,定四部,可也。汝發曰,御營軍保米致敗,缺四五行物歲幣價計減者,合爲三千七百餘石,當初所貸二萬缺爲還償,自本曹諸船計減之數,則似當取用矣。上曰,依爲之。太和曰,臣年已及耄,筋力之不逮,精神之消亡,萬不如前,緣臣呈告,久廢入侍,故今日則强疾入來,而終始供職,決無其望,聖上,若欲使老臣,少延晷刻之命,則只在亟遞臣職而已,臣之情勢,缺。上曰,置卿此職,非欲使之奔走,如此大段事,則時時入來,其餘則缺議定,以爲從容調保之地,亦無所妨矣。太和曰,近日以來,自上連有過擧,群情莫不愕然,至於李敏迪事,右相旣已缺傳敎辭旨,極其過重,何必施如此疾言遽色於群下,使議缺,臣竊以爲未安也。壽恒曰,臣前日之箚,殿下不以爲然,故不敢更陳矣。領相旣開言端,臣又敢發口,至於箝制二字,尤爲缺朝臣有可罪之事,不可施如此之敎,況臺臣之進諫,只欲盡其職於君而已,有何可罪,而施此不忍聞之罪名哉?且近來乾道否塞,上下之情不通,輾轉層激,言路閉塞,非但有累於聖德,國事將缺聖明,惟以開言路爲急務,不勝幸甚。洪萬容所啓,李翔事,尹敬敎事,李敏迪事,魚震翼·鄭維岳等事,當該承旨罷推事。前啓。上曰,不允。師錫所啓,上同諸宰旣退,三司獨留。萬基進曰,缺啓事,有備忘定規之擧,愚臣區區之意,竊以爲不可,凡人自缺輩相均者,以言告戒,尙且不易,況人臣之於君上,旣操缺有堂陛之嚴,一日再三之間,不足厥數,使之隨事盡言,康缺開懷而納之,人之巽懦者多,剛直者少,猶恐其不言,況一定其規,缺啓,則人必藉口於此,雖有過失之擧,皆將結舌而不言,誰肯犯缺死力,爲殿下論得失哉?且人君所患,只在於臣下之不言,豈缺其言之煩且數哉?雖以舊例言之,亦或有一日再啓之時云矣。萬容曰,一日再啓,雖非近規,若有可言,則豈宜拘缺連不和平,少無鎭定之期,副學之言,誠是矣。缺三行。師錫曰,人君聽言之道,人臣進戒之間,不問再與三,有可言則言之,有可聽則聽之而已。缺古先哲王之於聽言也,或有止輦而受之者,或有縶維而留之者,則無人不諫,無時不聽也,曷嘗定限,如今日者乎?設缺聖心,明是非而開陳之,和辭氣而敎諭之,何所不可,而惟殿下不然,少有觸忤,不辨事之曲直,不問意之趨向,而直以臣子不忍聞不忍言之事,勒定罪案,促迫之斥逐之,不遺餘力,是以傳旨一下,群情駭惑,不知聖心所在,震惶失措,氣象愁慘,此群下之所大憫所大懼也。至於箝制二字,是極凶極惡之語,殿下,何忍施諸進言之諸臣乎?大非王言典重之道,此豈所望於殿下者乎?上,不答。申時乃退。
上在昌德宮。停常參·經筵。
藥房啓曰,伏未審夜來,聖體調攝,若何?昨日入侍,仰聆玉音欠暢,且承咽喉不利之敎,觸熱引接,酬酢移時,得無添傷之患乎?瘡口流汁,其已快止,而眼候赤澁,比昨,亦何如?臣等憂慮,敢來問安。答曰,知道。與昨無異矣。
李之翼,以弘文館意啓曰,新除授校理李奎齡,時在慶尙道安東任所,經筵入番事緊,請斯速乘馹上來事,下諭。傳曰,允。
傳曰,歸厚署棺板一部,送于內需司事,言于該曹。
閔宗道,以刑曹言啓曰,新除授判書閔維重,時在平安道任〈所〉,請斯速乘馹上來事,下諭,何如?傳曰,允。以上燼餘
答兵判曰,蔣諒·崔碩英等乙良,竝表裏一襲賜給。
答府曰,不允。前啓
答又曰,不允。前啓
答院曰,不允。前啓記草
大臣·備局堂上,引見時,工曹判書柳赫然所啓,訓鍊都監中日試射時,超等最難,而收栍濫雜,至於超等入格者頗多,今後各別申飭,技藝特異之人外,絶勿出超等,似可矣。上曰,政院,知悉。分付兵曹·都摠府,俾勿濫雜,可也。兵曹謄錄
傳曰,歸厚署棺板一部,送于內需司事,言于該曹。
大司諫洪萬容,司諫趙遠期啓曰,措語竝見上請加三思,還收前執義李翔,削奪官爵之命。請還收宜寧縣監尹敬敎,削黜之命。請加三思,還收前大司成李敏迪,仁同府使特除之命。請加三思,還收前掌令魚震翼,前持平鄭維岳,先罷後推之命。請還收該房承旨,罷推之命。批答見上
大司憲李尙眞,執義李選,持平趙師錫啓曰,措語竝見上請加三思,還收前執義李翔,削奪官爵之命。請還收宜寧縣監尹敬敎,削奪官爵之命,請還收宜寧縣監尹敬敎削奪官爵門外黜送之命。請還收當該承旨,先罷後推之命。批答見上
大司憲李尙眞,持平趙師錫啓曰,措語竝見上請還收前大司成李敏迪,特除之命,請還收前掌令魚震翼,前持平鄭維岳,先罷後推之命。批答見上已上燼餘
上在昌德宮。停常參·經筵。
辰時巳時,日暈。
下直,淸風府使李東老,楸坡萬戶劉興國。
李殷相啓曰,廳中位不齊,未有甚於近日,出納之際,不成貌樣。右副承旨吳始壽,連以病不來,聞其所患,不至大段云,卽爲牌招,使之察任,何如?傳曰,允。
以備忘記,傳于閔宗道曰,今下弓矢,楸坡萬戶劉興國,給送。以上燼餘
答府曰,不允。孟山縣監李猶龍罷職不敍事,及監察朴大成罷職事穩城府使韓汝尹遞差,龍宮縣監金萬元,先罷後推,振威縣令李集成,依啓。
答又啓曰,不允。前啓
答院曰,不允。前啓
答右相金壽恒箚曰,省箚具悉卿懇。卿辭至此,兼帶文衡之任,當勉副焉。以上記草
大司憲李尙眞,執義李選,掌令李壽曼,持平趙師錫啓曰,前執義李翔,居言責承別諭,乃以平日所慨然者,不避觸忤,盡言不諱,自是草野戇樸,雖不無過激,實由忠憤所發,有何別立於其間?聖明不諒,威怒過震,初旣特遞,旋又削黜,嚴辭峻斥,不少饒假,從前禮待之意,一朝掃盡,殿下之過擧,至此而極矣,聖德之貽累,至此而大矣。三司爭執,今浹數朔,辭已竭矣,意已窮矣,公議所在,亦可以下燭,而每以不允二字,輒爲牢拒之地,群情拂鬱,久而益激。請加三思,還收前執義李翔,削奪官爵之命。頃因大臣陳達,特減尹敬敎安置之命,日月之更,孰不欽仰?第念敬敎之當初補外,旣非其罪,轉輾激惱,以至安置,而末抄減等之典,猶且削黜,削黜之於安置,輕重雖殊,其終爲聖明遷怒之歸則一也。旣知其過中,則何憚而不爲全釋乎?請還收前宜寧縣監尹敬敎,削奪官爵門外黜送之命。措語見上請還收當該承旨,先罷後推之命。穩城爲邑,以六鎭缺荐饑散亡殆盡,及今收拾,其勢誠急,新除授府使韓汝尹,曾守高原,多有可駭之事,北路之人,訖玆唾罵不已,況今衰耗之後,尤不可復畀關防之任。請穩城府使韓汝尹罷職。士夫就訟,元非美事,若不出於萬不得已,則決不可躬問爲之者,龍宮縣監金萬元,圖點他人之山,反禁缺之葬,爭訟數月,終至見屈,則其爲理曲,據此可知,而親自立庭,冒恥强聒,駭人瞻視,莫不唾鄙。如此之人,不可仍畀牧民之官,以貽衣冠之羞,請龍宮縣監金萬元罷職。振威縣令李集成,到任以後,崇酒不節,設賑之缺以致分糶違期,民怨載路,不可以事過而置之。請振威縣令李集成罷職。新除授孟山縣監李猶龍,本以愚悖之人,居官處事,率多乖戾,見棄公議,坐廢已久,字牧之任,決非所堪,除目一下,物情駭然。請孟山縣監李猶龍罷職不敍。監察朴大相,爲人苟且,年又衰耗,曾前莅任,全無善稱,及授本職,亦有物議而冒沒行公,恬不知恥,如此之人,不可仍置殿中之列。請監察朴大相罷職。答曰,不允。韓汝尹遞差,金萬元先罷後推,李集成事,依啓。
大司憲李尙眞,掌令李壽曼,持平趙師錫啓曰,措語見上請還收前大司成李敏迪,特除仁同府使之命。請還收前掌令魚震翼,前持平鄭維岳,先罷後推之命。批答見上
大司諫洪萬容,司諫趙遠期啓曰,措語竝見上請加三思,還收前執義李翔,削奪官爵之命。請還收前宜寧縣監尹敬敎,削黜之命。請加三思,還收前大司成李敏迪,仁同府使特除之命。請加三思,還收前掌令魚震翼,前持平鄭維岳,先罷後推之命。請還收該房承旨,罷推之命。批答見上
閔宗道啓曰,穩城府使韓汝尹遞差事,命下,而臺諫方以罷職論啓,龍宮縣監金萬元罷推事,命下,而臺諫方以罷職論啓,遞差及罷推傳旨,不得捧之之意,敢啓。傳曰,知道。
右副承旨吳始壽上疏。大槪,亟許遞免,俾得專意救護事。踏啓字。措語缺以上燼餘
上在昌德宮。停常參·經筵。
夜四更五更,月暈。
有政。
藥房都提調臣金壽恒,提調臣南龍翼,副提調臣李殷相啓曰,小雨之餘,夜氣陡冷,伏未審聖體調攝,若何?瘡口流汁已止,漸至完合之境乎?眼患失音,咽喉不利等候加減,竝何如?臣等憂慮不勝,敢來問安。答曰,知道。咽喉不利之症,頗似減歇,而自昨夕,項後瘡孔傍,牽引作痛頗苦,朝來有加無減,頭部亦爲疼痛矣。
藥房再啓曰,卽伏承聖批,項後瘡孔傍,牽引作痛頗苦,朝來有加無減,頭部疼痛爲敎,臣等,伏不勝驚慮之至。必須診察症候,可以議定鍼藥,臣等,卽與諸醫入診,何如?答曰,症候,已言于醫官矣。姑勿入診。
李之翼啓曰,吏曹郞廳來言,承旨有闕,政事何以爲之?取稟。傳曰,當日爲之。
閔宗道,以都摠府言啓曰,今日入直軍士,中日習射,請出標信。傳曰,知道。
李之翼啓曰,今日爲政事,命下矣。都承旨李殷相,當進吏批政廳,而左承旨李延年,時在密陽地,左副承旨李東稷,方在被囚中,政廳,只有臣之翼及同副承旨閔宗道。兵批政廳,何承旨進去乎?敢稟。廳中僚位不齊,出納之際苟簡,新差承旨,卽爲牌招察任,何如?傳曰,知道。吏·兵批兼進。
吏批,判書李慶億進,參判洪處亮疏批未下,參議李端夏病,行都承旨李殷相進。
兵批,判書閔鼎重受由,參判鄭榏病,參議李弘淵病,參知李嵇,都承旨李殷相進。
李之翼啓曰,新除授同副承旨崔逸,時在京畿金浦地,請斯速乘馹上來事,下諭。傳曰,允。
閔宗道,以兵曹言啓曰,以咸鏡監司狀啓,備局回啓,北評事,令該曹趁速差出發送,俾無數字缺事,允下矣。判書臣閔鼎重,身病受由,時未出仕,本曹古規,佐貳之官,曾無獨爲差出之例,待判書出仕後,差出之意,敢啓。傳曰,知道。已上燼餘
有政,以金奐爲黃海都事,金鎬爲比安縣監,趙濁叜爲報恩縣監,李滋爲木川縣監,李震白爲平澤縣監,李泰夏爲懷仁縣監,金世泌爲天安郡守,李河岳爲豐德府使,朴贄爲安東府使,韓聖輔爲振威縣監,鄭河爲丹陽郡守,崔逸爲承旨,金汝欽爲監察,閔黯爲兵曹佐郞,申晟爲禁府都事,金後彭爲熊川縣監,韓明遠爲永川郡守,李仁遇爲工曹佐郞,尹世章爲杆城郡守,洪處恭爲禁府都事,鄭時亨爲刑曹正郞,宋悳周爲校書校理,羅襻爲長興庫主簿,右副承旨閔宗道,同副承旨崔逸。
兵批,以吳始壽·柳椐·吳斗寅·洪重亨·蔣諒·崔聲善·鄭□□爲副護軍,金欲望爲副司果。
大司諫洪萬容,司諫趙遠期啓曰,臣等於本院李翔削奪還收之啓,首辭結語,雖以削奪書之,中間措語,削奪有誤書之處,而會議之時,旣不覺其有錯,傳啓之際,又矇然有承訛昏謬之失,決難仍冒,請命遞斥臣等之職。答曰,勿辭。
閔宗道啓曰,大司諫洪萬容,司諫趙遠期,再啓煩凟,退待物論矣。傳曰,知道。
大司憲李尙眞,執義李選,掌令李壽曼,持平趙師錫啓曰,措語見上請加三思,還收前執義李翔,削奪官爵之命。請還收前宜寧縣監尹敬敎,削奪官爵門外黜送之命,請還收當該承旨,先罷後推之命。臣等,以穩城府使韓汝尹罷職事論啓,而伏承聖批,只遞其職,聖明必有所未盡燭而然也。汝尹,曾守高原之日,憑藉賑政,旣有肥己之誚,鄕校祭需,亦多不謹之事,此所以北路之人,至今唾罵者也,決不可遞差而止。請穩城府使韓汝尹罷職。新除授孟山縣監李猶龍。措語見上請孟山縣監李猶龍罷職不敍。請監察朴大相罷職。答曰,不允。
大司憲李尙眞,掌令李壽曼,持平趙師錫啓曰,措語竝見上請還收前大司成李敏迪,特除仁同府使之命。請還收掌令魚震翼,前持平鄭維岳等,先罷後推之命。答曰,允。
吏曹參判洪處亮上疏,伏以癃病垂死之人,忝叨匪據,觸事憒憒,尸居冥行,已至十有七朔,所當早事恬退,得免於重積罪戾,而近緣朝家多事,大小奔走,不敢言病,遲回到今矣。頃於初八日之政,臺諫·承旨之差出也,不知大臣有所陳箚,則待其批下而擧行,一缺定奪之事,乃以箚中所論,諸官矇然出其代,臣缺不察之失,於此益著,物議之來,烏得免乎?且臣宿病沈痼,新症疊出,決難仍冒於銓選之任。伏乞聖明,特垂俯察,亟賜鐫免,以便公私,千萬幸甚。臣無任激切祈懇屛營之至。答曰,省疏具悉。卿其勿辭,從速察職。已上燼餘
上在昌德宮。停常參·經筵。
自卯時至午時,日暈。
夜四更五更,月暈,止火星。
下直,雲山郡守安弘殷。
藥房都提調臣金壽恒,提調臣南龍翼,副提調臣李殷相啓曰,伏未審夜來,聖體調攝,若何?項後瘡孔傍牽痛之處,姑不至成膿,而頭部疼痛之候,視昨無減乎?臣等終宵憂慮,敢來問安。答曰,知道。症候已言于醫官矣,今後勿爲逐日問安。
李之翼啓曰,今此近道別薦單子,三張爲先捧入,而應薦·不薦人員,令該曹察處,何如?傳曰,允。六行沒
正言朴泰尙啓曰,庸陋如臣,本不合冒居言地,玷辱名器,加以精神素短,隨事做錯,靡有補益之效,但以凟擾爲事,不職之狀,固已著矣。近因病暑苦劇,廢食委頓,呈單見却,悶縮度日,昨者同僚,以啓辭中,有誤書之字,故聯名引避,臣於時不勝瞿然之至。曾於前啓,略改措語之時,同坐起草,而執筆書之者,臣也,累日傳啓者,臣也。終不覺察其訛誤,臣之昏謬,比諸同僚,實數字沒焉,而病勢難强,日且已晩,經宿之後,始來自列,臣之所失,至此尤大,決不可一刻仍冒。請命遞斥臣職。答曰,勿辭。
李之翼啓曰,正言朴泰尙,再啓煩凟,退待物論。傳曰,知道。以上燼餘
答左副承旨李東稷疏曰,省疏具悉。爾其勿辭察職。
答館學生員黃欽等一百十一人疏曰,云云。朝家除拜,非儒生有所干豫,殊未妥當,爾等退修學業。
答兵曹判書閔鼎重疏曰,省疏具悉。卿其勿辭,從速察職。
答黃海監司崔寬疏曰,省疏具悉。卿其勿辭,速往欽哉。
答南陽居進士愼汝楫,廣州居進士韓後望疏曰,省疏具悉。嘉爾憂愛進言之誠,所陳之事,當令廟堂稟處焉。
答豐德居幼學陳絢·寧越居幼學嚴渾,和陵參奉韓館疏曰,省疏具悉。憂國進言之誠,予用嘉之,所陳之事,當令廟堂稟處矣。
答詳原居幼學周東伯疏曰,嘉爾憂國之誠,疏中可以議處事,令廟堂稟處。
答戶曹草曰,以價移送之物外,姑勿移送,可也。
答府曰,不允。前啓及同知中樞府事成鈛罷職事,朴大相事,依啓。
答府曰,不允。前啓出仕事,依啓。正言朴泰尙,司諫趙遠期,大司諫洪萬容出仕事。以上內下記草
李之翼,以戶曹言啓曰,明惠公主嘉禮時,本曹及嘉禮廳啓下,聘材帛缺苧布·正布·綿布及扇子等所入眞珠,價未及缺嘉禮旣已退行,則姑勿移送乎?敢此仰稟。批答見上
又以刑曹言啓曰,本曹循例公事,則臣等同議擧行,而其中緊重公事,則佐貳之官,不敢擅議,姑待新判書臣閔維重上來,稟處之意,敢啓。傳曰,知道。
獻納任奎啓曰,措語見上請加三思,還收前執義李翔,削奪官爵之命。請還收前宜寧縣監尹敬敎,削出之命。請加三思,還收前大司成李敏迪,仁同府使特除之命。臣伏見備忘,有憲府兩臣先罷後推之命,竊不勝慨然之至。李敏迪之特授遠邑,出於群下意慮之外,憲府之急時論執,豈有他腸哉?爲惜君父之過擧,徒欲遇事輒爭,庶幾不遠而復,則自是別件事,一日再啓,抑亦何妨於臺體,而聖明非徒不賜寬假,遽下情外之敎,至施罷推之罰,辭旨暴露,殊欠王言之典重,譴責太過,有乖體下之仁,此豈聖王康色聽納恢張言路之道乎?且念近日以來,憲府之官,連被遞罷之旨,朝臣驚懼,氣象愁慘,上下否隔,轉輾增加,雖有願爲殿下納規陳忠者,其能無內懷顧畏,而馴致巽耎之習乎?臣恐國勢之益苶,而無可振之日也。請加三思,還收前掌令魚震翼,前持平鄭維岳,先罷後推之命。請還收該房承旨,罷推之命。大司諫洪萬容,司諫趙遠期,正言朴泰尙,竝引嫌而退,一字之誤,出於無情,不可以此,輕遞言官。請大司諫洪萬容,司諫趙遠期,正言朴泰尙,竝命出仕。答曰,不允。出仕事,依啓。
大司憲李尙眞,執義李選,掌令李壽曼,持平趙師錫啓曰,措語見上請還收前執義李翔,削奪官爵之命。請還收前宜寧縣監尹敬敎,削奪官爵門外黜送之命。請還收當該承旨,先罷後推之命。請前穩城府使韓汝尹罷職。請孟山縣監李猶龍罷職不敍。請監察朴大相罷職。新啓,同知中樞府事成釴,本以濫猾之人,累經閫職,專事肥己,及授西帥,尤事貪婪,督捧軍布,駄載絡繹,軍民之怨罵,至今未已。遞歸之後,撤去舊舍,大起新第,累月營造,見聞皆駭,其不畏國法,縱恣無忌之罪,不可不懲。請同知中樞府事成釴,罷職不敍。答曰,不允。朴大相事,依啓。
大司憲李尙眞,掌令李壽曼,持平趙師錫啓曰,措語見上請還收前大司成李敏迪特除仁同府使之命。請還收前掌令魚震翼·前持平鄭維岳,先罷後推之命。答曰,不允。
李之翼啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
左副承旨李東稷疏曰,伏以,臣卽伏見囚人缺原情公事,則援引臣言,以爲證佐,臣不勝瞿然之至。臣於丁酉年間,爲義禁府都事,適値府中無事,缺文書,其中昏朝時,凶疏人姓名,有李推仁者,臣素聞台瑞之父,以投凶疏,見棄人類,而其姓名人所傳說者,與推仁,音相似,故臣意以爲,此乃台瑞之父矣。頃日台瑞之呈文於本院也,臣與前承旨臣鄭錀,同坐於廳後歇處,錀缺瑞有知,令引入相見,台瑞盛稱其父名就仁,而以李推仁之故,混被惡名,禁府文書所錄明白,若得考見,事可分辨云云者,不啻縷縷,臣始知台瑞之父乃就仁,而別有李推仁,偶然言及,曾所目見者而已,安知用奸刀擦,已在於臣未見之前乎?況其所謂此人訟冤,自可消雪云者,未嘗出於臣口,而今乃添此一句,欲以爲證。說話之際,台瑞實缺聽之,而乃云鄭錀,熟聞其說,傳於外間,有若缺聽臣言而聞於錀者然,其回互眩亂之狀,不足缺臣樞機不密,旣被囚人援引,勢難晏然於邇列。伏乞聖慈,遞臣職名,千萬幸甚云云。批答見上
成均館生員黃欽等生進三十七人,幼學八十四人,聯名疏曰,伏以,士氣之盛衰,國家之治亂係焉。扶護崇奬而使是氣盛,則世道以隆而其國治矣,沮抑摧折而使是氣衰,則世道以替而其國亂矣。臣等不暇遠引前代古事,我朝先正臣李珥·成渾,被誣於黨人以來,一時賢士大夫缺籍之禍,士氣銷鑠,國事日非,至于昏朝而壞亂極矣。我仁祖大王,撥亂反正,世道重熙,士氣復振,至于我缺王,崇儒重道,卓冠百世,而又有兩賢臣者,承先正之嫡統缺一世之儒宗,以應先王側席之求,待以賓師,位以宰列,我殿下繼志述事,敬其所尊,尊禮之誠,罔或少間缺世道得以不替,國家永有所賴,缺之日,而環東土數千里,猶不失禮義缺父父子子,而不至於夷狄禽獸之歸,是孰使之然哉?唯在聖神繼作,培養士氣而已。今也不幸,儒賢之疏一上,而輾轉激惱,恩禮頓衰,山林同道之士,繼而陳章,則至加重罰,臺閣論事之臣,有所爭執,則輒降嚴旨,館學之士,率而仰籲,則但示詑詑之色,亦無聽納之意,士氣摧沮,群情鬱抑,世道將至於日替,而國事從可知矣。乃者前大司成李敏迪,身爲敎胄之任,深慮士氣之不振,因其缺疏,論及近事,以扶正道崇儒賢,培養士氣爲請,則缺見其意,斷斷無他,而殿下不但不賜批諭,遽缺於嶺外遠邑,士林錯愕,相顧失色,不圖聖明朝,缺之謬,一至於此也。殿下雖以朝臣補外,爲非異事,至於今日之擧,則實關士氣之盛衰。敏迪之職則,師儒之長也,敏迪之疏,則扶護士氣之說也,而一朝以言獲譴,無罪被斥,臣等竊恐近來,已挫僅綿之士氣,由是而終至於斬絶,靡缺國家無復攸賴也。臣等旣以諸生,忝齒國庠,目見師長之放逐,君父之過擧,不忍緘口結舌,披瀝肝血,仰凟天聽。缺惟雷霆之威,不竟其□,日月之蝕,咸仰其更,儻殿下,改過如風之速,收還如汗之反,俾停已發之行,復置已遞之職,則士氣可以復張,世道可以有賴,儒林幸甚,國家幸甚云云。批答見上已上燼餘
上在昌德宮。停常參·經筵。
李之翼啓曰,吏曹郞廳來言,守令有闕,政事何以爲之?敢稟。傳曰,明日爲之。
閔宗道,以都摠府言啓曰,副摠管李汝發,以武臣賓廳講書事,除標信進去之意,敢啓。傳曰,知道。
以禁漏,王世子書筵時刻,卯正四刻單子書入,則定以卯初三刻,今則太晩矣。已上燼餘
答左相宋時烈劄曰,省箚具悉卿懇。已悉予意,而卿辭至此,不知所以爲喩也。卿之拜相,已過周年,而尙今遯荒,則予當任不得盡其禮,收殺之責,心誠慙靦,誠不知所喩,而卿亦終不念國事之到此也。疏中所言僚相事,予豈知卿之爲同事者之意,到此而深且切哉?至於必其來而治之之說,看來予甚愕然。秋序已屆,昔疾宜有勿藥之效,亟斷來章,從速幡然,上來論道,以副朝野之望。遣史官傳諭。
答府曰,不允。前啓。
答又啓曰,不允。前啓。以上內下記草
下直,谷城縣監李希缺。
閔宗道啓曰,今十五日引見時,戶曹判書金壽興所啓,忠淸·黃海兩道量田,待明秋更稟事,擧行條件中,何以爲之四字,落漏不書,當該注書,請推考。臣宗道,適以講書進參之故,入啓之際,瞥眼看過,缺矇然不察之失,亦所難免,不勝惶恐。傳曰,知道。
李殷相啓曰,本院僚員之不齊,未有甚於近日,左承旨李延年,同副承旨崔逸皆在外,左副承旨李東稷,病不仕進,右副承旨閔宗道,以式暇不來,廳中只有臣殷相及右承旨李之翼。今日講書時,承旨一人,又當進去,出納之際,不成模樣,苟簡莫甚。李東稷所患,不至大段,閔宗道,旣已行祭,竝卽牌招察任何如?傳曰,允。
以權愃爲事變假注書。
大司憲李尙眞,執義李選,掌令李壽曼,持平趙師錫啓曰,措語竝見上請加三思,還收前執義李翔,削奪官爵之命。請還收前宜寧縣監尹敬敎,削奪官爵門外黜之命。請還收當該承旨,先罷後推之命。請孟山縣監李猶龍罷職不敍。請同知中樞府事成釴罷職不敍。批答見上
大司憲李尙眞,掌令李壽曼,持平趙師錫啓曰,措語竝見上請還收前大司成李敏迪,仁同府使特除之命。請還收前掌令魚震翼,前持平鄭維岳,先罷後推之命。批答見上
大司諫洪萬容,司諫趙遠期,獻納任奎啓曰,措語見上請加三思,還收前執義李翔,削奪官爵之命,請還收前宜寧縣監尹敬敎,削黜之命。請加三思,還收前大司成李敏迪,仁同府使特除之命。請還收前掌令魚震翼,前持平鄭維岳,先罷後推之命。請還收該房承旨,罷推之命。答曰,不允。
李之翼啓曰,曾在庚戌年,因副提學金萬基所啓,凡公事判下之後,如有大臣陳箚,則待其批下擧行事,榻前定奪,而承傳冊中,落漏不載。故日者,右議政金壽恒,缺亟寢臺閣喉舌之臣譴罷之命之語,則未及批下之後,臺諫缺代不宜差出,而臣於初八日,以代房,進去政廳之時,全未知有此定奪缺政官差出其代,矇然不識之失,在所難免,惶恐敢啓。傳曰,知道。已上燼餘
上在昌德宮。停常參·經筵。
下直,寧邊郡守申濼。
藥房啓曰,喜雨霈然,暑氣蘇滌,伏未審聖體調攝,若何?項後瘡孔傍膿潰之處,流汁漸向止息,而頭部更無疼痛之候乎?眼候加減,比前,亦何如?臣等無任憂慮,敢來問安。答曰,知道。瘡孔傍牽引疼痛之氣,今已止息,眼候一樣矣。以上燼餘
答院曰,不允。前啓。
答府曰,不允。前啓。以上內下記草
有政,李之馨爲判校,吳始壽爲禮曹參議,朴世柱爲尙衣主簿,魚震說爲平安都事,朴時璟爲監察,鄭時亨爲富平府使,朴增輝弼善,趙蕆爲西部主簿,李耉徵爲直講,禹昌績掌樂正,吳得天爲吏曹正郞,鄭岐壽爲龍宮縣監,李世選爲穩城府使,權大載爲忠州牧使。
李之翼啓曰,今日爲政事,命下矣。都承旨李殷相藥房進去,右副承旨閔宗道以該房承旨,兵批政廳當進。廳中只有臣之翼,吏批政廳無進參之員,何以爲之?敢稟。且近間缺今日政,承旨以在京無故人差出,卽爲牌招察任,何如?傳曰,知道。吏·兵批兼進。
吏批,判書李慶億進,參判洪處亮呈辭受由,參議李端夏病,右副承旨閔宗道進。
兵批,判書閔鼎重受由,參判鄭榏進,參議李弘淵式暇,參知李嵇進,右副承旨閔宗道進。
閔宗道,以都摠府言啓曰,今日軍士,當爲中日習射,而雨勢如此,不得爲之之意,敢啓。傳曰,知道。
吏曹啓,新除授安州判官崔文湜,前日呈狀內,七十之年,以缺積年沈痼之病,委頓床席,去死不遠,決無赴任之勢云,以調理赴任題送矣。今又呈狀于政廳曰,病勢一向危篤,轉側須人,氣息奄奄,舁致都下,肅謝恩命,亦不可得,頓無自力赴任之望,斯速入啓處置云。其病重之狀,人所共知,安州判官崔文湜,依近例罷職,何如?傳曰,允。
大司憲李尙眞,執義李選,持平趙師錫啓曰,措語竝見上請還收前執義李翔,削奪官爵之命。請還收前宜寧縣監尹敬敎,削奪官爵門外黜送之命。請還收當該承旨,先罷後推之命。請孟山縣監李猶龍,罷職不敍。請同知中樞府事成釴,罷職不敍。批答見上以下缺以上燼餘
上在昌德宮。停常參·經筵。
假注書李萬封病,代兪命鼎·權斗紀·南宮垕。
閔宗道啓曰,吏曹郞廳來言,承旨有闕,政事何以爲之?敢稟。
李之翼啓曰,中道別薦單子四張捧入,而應薦·不薦人員,請令該曹稟處。且觀忠淸監司南二星別薦題目,若依今年三月初七日引見時定奪,則當用啓下題目,若依十六日敎旨,則當作別單上送,而今此薦擧,三人混書於一單,而題目錯雜,殊無致察之意。南二星推考,何如?傳曰,允。以上燼餘
答府曰,不允。前啓。
答院曰,不允。前啓。
答府曰,不允。前啓。以上記草
上在昌德宮。停常參·經筵。
巳時,日暈。
藥房提調臣南龍翼,副提調臣李殷相啓曰,夜雨未霽,天氣蒸鬱,伏未審聖體調攝,若何?瘡口今已完合否乎?眼候加減,比前,亦何如?臣等憂慮未弛,敢來問安。答曰,知道。時無加減矣。
閔宗道啓曰,備邊司廊廳來言,今日賓廳坐起日次,而領議政·右議政有故,不得開坐之意,敢啓。傳曰,知道。以上燼餘
答府曰,不允。前啓。
答院曰,不允。前啓。同知中樞成釴拿問,處之,罷職不敍事。
答院曰,不允。前啓。
答右相金壽恒箚曰,省箚具悉卿懇。卿其安心調理焉。遣內醫看病。以上記草
大司憲李尙眞,執義李選,掌令李壽曼,持平趙師錫啓曰,措語竝見上請加三思,還收前執義李翔,削奪官爵之命。請還收前宜寧縣監尹敬敎,削奪官爵門外黜送之命。請還收該房承旨罷推之命。批答見上
傳于閔宗道曰,政事,明日爲之。已上燼餘
上在昌德宮。停常參·經筵。
下直,砥平縣監李顯儒,興陽縣監金大有,許沙僉使任聖尹。
李殷相啓曰,廳中位不齊,已至數十日,左承旨李延年,時在密陽地,上來遲速,未可豫料,出納之地,事甚苟簡。今日政,承旨以在京人差出,牌招察任,何如?傳曰,允。
呂聖齊,以都摠府言啓曰,今日入直軍士,中日習射,請出標信。傳曰,知道。以上燼餘
答領相鄭太和箚曰,省箚具悉卿懇。已悉予意於登對之時矣。卿其安心善攝,以副面諭之意。遣史官傳諭。
答副提學金萬基疏曰,省疏具悉。卿其勿辭察職。以上記草
有政。吏批,以李嵇爲承旨,李基爲刑曹正郞,趙爾炳爲兵曹正郞,崔逸爲副護軍。
呂聖齊,以吏曹言啓曰,卽接成均館所報,則南學兼敎授朴世堂,缺已至五朔,尙不上來,本學課製,曠廢已久,入啓處置云。朴世堂除授本任,已過累朔,尙無上來之期,本學課製,不可一向曠廢。朴世堂所授之任,改差,何如?傳曰,允。
大司憲李尙眞,執義李選,掌令李壽曼,持平趙師錫啓曰,臣等,初以成釴西閫時貪婪之狀,論啓請罷,缺聞其衙中兩婢,交嫁本營色吏庫子,有缺偸換之事,故添入措語,而仍前連啓而已。昨聞自備局行査,至囚婢僕,而各人所供奸狀狼藉。臣等,取考文書,方欲請拿之際,先下拿問之批,臣等論事歇後,律不當罪之失,著矣。請命遞斥臣等之職。答曰,勿辭。
大司憲李尙眞,執義李選,掌令李壽曼,持平趙師錫啓曰,措語竝見上請加三思,還收前執義李翔,削奪官爵之命。請還收前宜寧縣監尹敬敎,削奪官爵門外黜送之命。臣等,以李猶龍罷職事,累日論列,而未蒙允兪,缺殿下,其以猶龍爲人,不如是之甚而然耶?素性愚悖,言語麤暴,居官處事,率多悖戾,枉恣之擧,或蹴踏盃盤於餞會之處,或公肆醜罵於稠集之中,似此擧措,有同喪性之人,若此而其能任字牧之責乎?請新除授孟山縣監李猶龍罷職不敍。答曰,不允。
大司憲李尙眞,掌令李壽曼,持平趙師錫啓曰,措語竝見上請還收前大司成李敏迪,特除仁同府使之命,請還收前掌令魚震翼,前持平鄭維岳,先罷後推之命。答曰,不允。
大司諫洪萬容,獻納任奎啓曰,措語見上請加三思,還收前執義李翔,削奪官爵之命。請還收前宜寧縣監尹敬敎,削黜之命。請加三思,還收前大司成李敏迪,仁同府使特除之命。請加三思,還收前掌令魚震翼,前持平鄭維岳,先罷後推之命。答曰,不允。
吏批,判書李慶億進,參判洪處亮呈辭受由,參議李端夏呈辭入啓,都承旨李殷相進。
兵批,判書閔鼎重受由,參判鄭榏病,參議李弘淵進,參知李嵇病。右副承旨閔宗道進。
以李□慶爲安州判官,李嵇爲左副承旨,呂聖齊爲右副承旨,閔宗道爲同副承旨。已上燼餘
上在昌德宮。停常參·經筵。
夜五更,白雲一道如氣,起自艮方,直指南方,長竟天,廣如匹布,良久乃滅,月暈。
下直,咸安郡守李碩馪。
藥房提調臣南龍翼,副提調臣李殷相啓曰,連缺雨,涼熱不適,伏未審夜來聖體調攝,若何?項部瘡口,今已完合,而眼候諸症,亦漸向差否乎?臣等憂慮未已,敢來問安。答曰,知道。症候,已言于醫官矣。以上燼餘
答府曰,不允。前啓末端事。依啓。孟山縣監李猶龍事。
答院曰,不允。以上記草
李之翼,以吏曹言啓曰,今缺漢城府掌隷院決等度數來呈,缺漢城府,則各房通三朔,無一事決等,決等度數未準者,降一階,乃是法典,而今此漢城府,不但未準而已,全無一事,事甚可駭。各房當該郞廳,從重推考,何如?傳曰。
閔宗道,以司僕寺提調意啓曰,濟州先運馬二十八匹,及山馬監牧官金大振所進馬二匹,先到本寺,故禾毛色別單書入之意,敢啓。傳曰,知道。
大司諫洪萬容,獻納任奎啓曰,措語見上請加三思,還收前執義李翔,削奪官爵之命。請還收前宜寧縣監尹敬敎,削黜之命。請加三思,還收前大司成李敏迪,仁同府使特除之命。請加三思,還收前震翼,前持平鄭維岳,先罷後推之命。批答見上
大司憲李尙眞,執義李選,掌令李壽曼,持平趙師錫啓曰,措語見上請加三思,還收前執義李翔削奪官爵之命。請還收前宜寧縣監尹敬敎,削奪官爵門外黜送之命。請新除授孟山縣監李猶龍罷職不敍。批答見上
大司憲李尙眞,掌令李壽曼,持平趙師錫啓曰,措語見上請還收前大同成李敏迪,特除仁同府使之命。請還收前掌令魚震翼,前持平鄭維岳,先罷後推之命。答曰,不允。
上在昌德宮。停常參·經筵。
藥房提調南龍翼,副提調李殷相啓曰,伏未審夜來,聖體調攝,若何?慈殿,有癨亂之候,未卽吐瀉,連夜頓憊之一字缺臣等,不勝驚慮之至。必欲詳知證候,然後數字缺藥,卽今加減,比昨,何如?自上未寧之中,有侍疾之憂,必不無添傷之患。臣等,終宵憂慮,敢來問安。答曰,知道。慈殿證候,已言于醫官矣。
再啓曰,卽伏聞入侍醫官所傳之言,則慈殿患候,吐瀉之後,漸向差歇云,臣等,不勝喜幸之至。但往來餘熱,猶未盡祛,諸醫皆以爲小柴胡湯,加便香附·白芍藥酒炒各二錢,黃連酒炒·山梔·枳角·竹茹·乾葛各一錢,連進三貼宜當云,此藥劑入之意,敢啓。答曰,知道。以上燼餘
答府曰,不允。前啓。當該刑曹堂上,竝從重推考。
答院曰,不允。前啓。
答府曰,不允。前啓。
答備曰,依此爲之,而巡審管下一款,後日登對時,更稟處之。以上記草
李東稷,以備邊司意啓曰,臣等,緣有狗馬之賤疾,不得開坐備局,已累日矣,以致啓下公事,尙未回啓,臣等,不任惶悚之至。其中統制使李□□,舟師秋操,定行於八月十六日,馳啓,仍請閏□□防軍布勿爲減半,射砲布糧,以巡營所管缺充給,其言皆是,日期不遠,宜卽定奪回啓,而有司堂上三員,竝在病告,會議未易,敢以區區所見,具草記以啓矣。嶺南飢荒,連年缺卽今農事,雖似可望,賑政纔停,秋穀尙不登熟,未蘇之民,趁八月之望間,則沿海齎糧勞擾之狀,倘復如何?海防固不可不慮,而民隱亦不可不念。臣等之意,今秋水操,竝姑仍爲停行,新定能櫓軍缺點看一款,則各令該道水使,先於冬間巡審缺管下,一一整頓,以待春操之節,依例擧行,似爲宜當。所謂防軍布半減等事,實出於歲凶時歉,勢沒奈何,而然元非遂以爲例之事也。若令道臣·帥臣,觀此後年事之如何,量軍布應捧之元數,遵其舊式,從長措處,則軍民怨歎,亦庶可紓,以此意行會于統制使及慶尙監司處,何如?傳曰,依此爲之,而巡審管下一款,後日登對時,缺處之。
大司憲李尙眞,執義李選,掌令李壽曼,持平趙師錫啓曰,措語見上請加三思,還收前執義李翔,削奪官爵之命。請還收前宜寧縣監尹敬敎,削奪官爵門外黜送之命。頃日抱川幼學李世鵬呈狀本府之坐,蓋其狀辭,上年賑恤時,爲其妻姪李煥所誣,至被流配之律,今春大赦,幸得蒙放,而曾因兵曹判書閔鼎重榻前所啓,更令刑曹査覈之際,李煥之當初所證,高陽郡呈狀二度,以僞造,現發於該色郞廳,故刑曹,旣囚李煥,而世鵬之子益華,爲父訟冤,追後枚呈,則刑曹,反疑益華與李煥之訟隻,辛聖老,同謀搆誣,聖老·益華,竝爲捉囚,必欲嚴刑云云。臣等取考刑曹前後文案,則李煥僞造之狀,節節難掩,而刑曹不此之深究,徑囚其爲父訟冤之益華,大失訟獄之體,而臣等姑以事未結末而置之矣。今聞刑曹,又以世鵬之爲子訟冤,謂之越訴而囚之,人之訴冤于本府,自是法例之當然,刑曹之囚治世鵬,是何意歟?其流之弊,將至於訴冤之路絶,而伸枉之法廢矣。況旣係僞造之科,實是莫重之訟,則佐貳之官,不可擅斷,而今乃乘判書不在之時,顯有汲汲缺之意,揆以事例,尤不當如是。且聞頃者李煥之僞造所志,本曹堂上搜取持去,欲翰於李煥,而該郞固爭,然後還下該房,則其偏私之迹,缺昭著,其他聽囑誤決之事,亦致人言之喧藉,物情之駭,到此益甚。請刑曹當該堂上罷職。答曰。以下見上已上燼餘
上在昌德宮。停常參·經筵。
下直,延豐縣監姜大後,羅暖萬戶李馨遠。
自昧爽至辰時,有霧氣。八行缺
傳于李東稷曰,今下弓矢,羅暖萬戶李馨遠處,給之。
李東稷,以都摠府言啓曰,今日入直軍士,中日習射,請出標信。傳曰,知道。缺以上燼餘
答藥房問安啓辭曰,知道。慈殿吐瀉之候,幾至平常,而猶未減歇矣。
答府曰,不允。前啓。
答院曰,不允。前啓。
答府曰,不允。前啓。以上記草
啓曰,今此十一番別馬隊及一番別破陣試才賞格,從分數多寡,以本廳所儲木綿面給,使別單書入之意,敢啓。傳曰,知道。御營廳謄錄
數字缺藥房問安。答曰,勿爲問安。
慈殿,政院·玉堂問安。答曰,勿爲問安。
大殿問安。答曰,知道。
呂聖齊,以義禁府言啓曰,前榮川郡守李文雄,以慶尙監司啓本,備邊司粘目缺處之事,傳旨啓下矣。李文雄,以田稅未捧之缺方在囚繫中,未及議處。今此慶尙監司缺內辭緣,別爲問目,捧招後稟處,何如?傳曰,允。
李東稷,以兵曹言啓曰,當日良人鄭破回稱名人,自宣仁門入來,差備門外擊錚,極爲駭愕,令攸司囚禁治罪,同門守門將韓友文,常時不能禁缺雜人,以致闌入,亦爲非矣,推考,何如?傳曰,允。
閔宗道,以戶曹言啓曰,來閏七月朔頒料時,倉官,以祿牌受來次,進去于判中樞府事鄭致和家,則以爲時未肅謝,不受官穀云。曾缺秋以大臣事體,與庶僚不同,雖無官敎缺給之意,旣令啓稟矣。今亦依此,令倉官,更爲輸送,何如?傳曰,允。
又以宗簿寺言啓曰,缺被抄宗室春夏等考講,勤慢抄出,則缺守海居首,益善·守漢·帶恩監昌胤·缺光缺正漳爲之次,竝依事目,紙·筆·墨柄實其缺分數最少之員,則笞奴,其中雲興守梲,全缺分推考,以爲勸懲之地,何如?傳曰,允。
大司憲李尙眞,執義李選,掌令李壽曼,持平趙師錫啓曰,前執義李翔,居言責缺乃以平日所慨然者,不避觸忤,盡言不三行缺之意,一朝移盡,殿下之過擧,至此而缺聖德之貽累,至此而大矣。三司爭執,今浹數缺渴矣,意已窮矣。公議所在,亦可以下燭,而每缺二字輒爲牢拒之地,群情悶鬱,久而益激,缺加三思,還收前執義李翔,削奪官爵之命,缺大臣陳達,特減尹敬敎安置之命,日月缺孰不欽仰?第念敬敎之當初補外,旣非其缺情激惱,以至安置,而末抄減等之典,猶且削奪缺之於安置,輕重雖殊,其終爲聖明遷怒之缺一也。旣知其過中,則何憚而不爲之全釋乎?請缺還收前宜寧縣監尹敬敎,削奪官爵門外黜送之命。頃日抱川幼學李世鵬,呈狀於本缺坐,槪其狀辭,上年賑恤時,爲其妻侄李缺至被流配之律,今春大赦,幸得蒙放,而曾因缺書閔鼎重搨前所啓,更令刑曹缺。竝見上答曰,不允。
藥房提調南龍翼,副提調李殷相啓曰,伏未審夜來,聖體調攝,若何?慈殿患候差歇之後,漸向安寧,而昨入湯劑,果已進御否乎?自上眼候諸症,比前,亦復何如?臣等憂慮未弛,敢來問安。內局謄錄批答見上
大司憲李尙眞,掌令李壽曼,持平趙師錫啓曰,措語見上請還收前大司成李敏迪,特除仁同府使之命。請還收前掌令魚震翼,前持平鄭維岳,先罷後推之命。答曰,不允。
慈殿,藥房問安。答曰,勿爲問安。
政院·玉堂問安。答曰,勿爲問安。
大殿問安。答曰,知道。燼餘
上在昌德宮。停常參·經筵。
答藥房問安啓辭曰,知道。慈候,已言于醫官矣。今後,勿爲逐日問安。
答院曰,不允。前啓出仕事。依啓。大憲李尙眞,執義李選,掌令李壽曼,持平趙師錫事
答戶曹粘目曰,甲戌以前,有相傳文記,則便是世傳之物,甲戌量案,何以無主懸錄耶?必是欲免田役之計是置,如此之類,若以先起出給,後弊難防,勿爲還給。今後如此之類,勿爲聽理,可也。以上記草
藥房提調南龍翼,副提調李殷相啓曰,大雨徹夜,伏未審聖體調攝,若何,慈殿困惱之候,今已平復否乎,自上眼候諸症加減,亦何如?臣等區區憂慮,敢來問安。內局謄錄批答在上
閔宗道啓曰,廳中位甚不齊,左承旨李延年在外,右承旨李之翼身病呈辭,纔已入啓,右副承旨呂聖齊,亦以病不進,出納之際,事甚苟簡。右副承旨呂聖齊,卽爲牌招察任,何如?傳曰,允。
又以御營廳言啓曰,本廳屬別破陣缺之外,以砲射兼藝試才事,頃日榻前定奪缺日賞格試才時,別破陣金好尙,鳥銃邊□,從前他軍兵之例,以兼司僕受帖,懸錄於單子之意,敢啓。傳曰,知道。
又以御營廳言啓曰,本廳十一番別馬隊及一番別破陣試才賞格,從分數多寡,以本廳所儲木棉面給後,別單書入之意,敢啓。傳曰,知道。
又以御營廳言啓曰,十二番缺別馬隊三十九名,已爲整齊矣。來閏七月初一日,與一番別馬隊替代後,舊軍放送之意,敢啓。傳曰,知道。
又以兵曹言啓曰,下番精抄軍賞格試才,來二十九日,設行於慕華館,上·下番精抄軍及禁軍合操,三十日設行於露梁沙場,而判書臣閔鼎重,身病不得行公,令中軍李□□□察,而依前例,入直將官及軍兵等,除標信出送,闕門則以砲手替把之意,敢啓。傳曰,知道。
大司憲李尙眞,執義李選,掌令李壽曼,持平趙師錫啓曰,臣等,以刑曹當該堂上罷職事論啓,而初未的知其出於某堂上,故泛以當該爲請矣。及承竝推之批,更爲詳問,則李世鵬父子之囚及李煥僞文欲爲還給之擧,皆是缺睦來善之所爲,至於聽囑誤決之謗,亦不在缺所當直擧姓名,明白請罪,而緣臣等論事不能詳察,以致推考之命,竝及於暫時同席之人,臣等,何敢晏然於臺閣乎?請命遞斥臣職。答曰,勿辭。
呂聖齊啓曰,大司憲李尙眞,執義李選,掌令李壽曼,持平趙師錫,再啓煩凟,退待物論矣。傳曰,知道。
司諫趙遠期啓曰,措語見上請加三思,還收前執義李翔,削奪官爵之命。請還收前宜寧縣監尹敬敎,削黜之命。請加三思,還收前大司成李敏迪,仁同府使特除之命。請加三思,還收前掌令魚震翼,前持平鄭維岳,先罷後推之命。大司憲李尙眞,執義李選,掌令李壽曼,持平趙師錫,以臣等以刑曹當該堂上罷職事論啓,而初未的知其出於某堂上,故泛以當該爲請矣。及承竝推之命,更爲詳聞,則李世鵬父子之囚,及李煥僞文欲爲還給之擧,皆是參議睦來善之所爲,至於聽囑誤決之謗,亦不在他,則所當直擧姓名,明白請罪,而緣臣等論事不審,以致推考之命,竝及於暫時同席之人,臣等,何敢晏然於臺閣乎?竝引嫌而退,當初請罷,意有所在,初不擧名,別無所嫌。請大司憲李尙眞,執義李選,掌令李壽曼,持平趙師錫,竝命出仕。批答見上
呂聖齊啓曰,臺諫出仕事,命下矣,今已日暮,明日待開門牌招之意,敢啓。傳曰,知道。已上燼餘
上在昌德宮。停常參·經筵。
下直,振威縣令韓聖璛。
答府曰,不允。前啓。
答院曰,不允。前啓。
答府曰,不允。前啓。以上記草
李殷相,以成均館意啓曰,今七月初七日,儒生上旬輪次,因大司成未出,不得設行,退行於當月內無故日,缺曾已啓達矣。知館事·大司成,皆有闕未差,不得爲之之意,敢啓。傳曰,知道。
大司憲李尙眞,執義李選,掌令李壽曼,持平趙師錫啓曰,措語見上請加三思,還收前執義李翔,削奪官爵之命,請還收前宜寧縣監尹敬敎,削奪官外黜送之命。頃日抱川居幼學李世鵬,呈。以下缺已上燼餘
上在昌德宮。停常參·經筵。
答藥房問安啓辭曰,知道。慈候,今已平常矣。以上記草
啓曰,中江開市,例在於八月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。以上備局謄錄
藥房都提調金壽恒,提調南龍翼,副提調李殷相啓曰,淫雨不止,蒸鬱猶甚,伏未審聖體調攝,若何?慈殿氣候,已至復常否乎,自上眼候加減,亦何如?臣等憂慮未弛,敢來問安。內局謄錄批答在上
李嵇,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。以下缺已上燼餘郞廳李晉吉校。郞廳朴盛源書。
上在昌德宮。停常參·經筵。
下直,富平府使鄭時亨,阿山萬戶李萬齡。
李殷相啓曰,廳中位不齊,未有甚於近日,左承旨李延年,時在密陽地,上來遲速,不可豫料,出納之地,事多苟艱。明日政,承旨以在京無故人差出,牌招察任,何如?傳曰,允。
傳于李嵇曰,今下弓矢,阿山萬戶李萬齡處,給送。
閔宗道,以禮曹言啓曰,卽接齊陵參奉馳報,則去七月二十九日夜,陵上辰地曲墻·臺石,竝幾至於崩頹,崩頹之次左邊地臺石,亦將破壞者二把,而陵上四面屛風石及丁字閣梁上等處塗灰,今番霾雨,間間剝落云。陵上曲墻,如是頹落,極爲驚駭。慰安祭,不卜日來初四日設行,祭物及祭官,自京畿備送差定,則勢必未及,京祭官差送,祭物亦令奉常寺備送,而本曹堂上·郞廳,依例進去奉審後,稟處,何如?傳曰,允。
司諫趙遠期啓曰,前執義李翔,削奪還收之請,累月爭執而未蒙允兪,臣竊不勝悶鬱焉。李翔,以林下之士,職居言地,適當別諭之日,慨然殿下之不承權輿,而爲慮消長之機,由是判焉。封章盡言,實出憂愛之忱,而聖明不諒,遽加震怒,疑之以黨論,斥之以奔走,至以引喩之過中,作爲罪案,當初特遞,物情猶惜,繼以削奪,聽聞尤駭。噫,草野之臣,以言獲罪,決非治世之事,貽累聖德,莫此爲大。臣之所以苦爭至此者,非爲李翔也,只恐言路閉塞,士氣摧沮,終至於國不爲國也。請加三思,還收前執義李翔,削奪官爵之命。臣以前宜寧縣監尹敬敎削黜還收事,論列已久,而未蒙允兪,竊不勝慨然之至。敬敎安置之命,頃因大臣陳達,特從減等之典,轉圜之美,孰不欽仰,而感嘆乎?第念敬敎,曾居言地,慨惋時事,不避忌諱,敢有所言,其在聖上聽納之道,所當康色以優容之,不宜摧折而斥遠之也。當初之出補下邑,罰已重矣,踰年之後,轉激至此,公議之鬱,爲如何哉?幸而淵衷開悟,旋賜寬貸,有以見大聖人捨已從人,初無係吝於中,而更置削黜,尙靳全釋者,不亦有歉於恢廓之度耶?群情拂鬱,日以益甚。請還收前宜寧縣監尹敬敎,削黜之命。封章進規,自是臣子之願忠,以言獲罪,實非聖朝之美事。前大司成李敏迪之疏,雖多觸忤於淵衷,而揆其本心,不過悶士氣之摧折,慮否泰之將分,備陳毋隱,冀悟上心而已。殿下怒之太甚,斥之太過,遽補嶺外下邑,使不得頃刻暫留,此豈臣平日所望於聖明者乎?凡朝家處分,好惡得其正,擧措得其宜,然後人心可服,公議自定,未有震以雷霆之威,箝制一世之口,能致渙群之吉,終底保合之休也。以殿下之明聖,慮不及此,臣之所大懼也。敏迪一時之補外,雖不足惜,而臣之所以方爭者,爲其關係之甚重也。請加三思,還收前大司成李敏迪,仁同府使特除之命。臣以憲府兩臣罷推還收事,論啓已久,而尙靳允兪,竊不勝慨然之至。李敏迪之特授遠邑,出於群下意慮之外,憲府之急時論執,豈有他腸哉?爲惜君父之過擧,徒欲遇事輒爭,庶幾不遠而復,則自是別件事,一日再啓,抑亦何妨於臺體,而聖明,非徒不賜寬假,遽下情外之敎,至施罷推之罰,辭旨暴露,殊欠王言之典重,譴責太過,有乖體下之仁恕,此豈聖主之康色,聽納恢張言路之道乎?且念近日以來,憲府之官,連被遞罷之旨,朝臣驚沮,氣象愁慘,上下否隔,輾轉增加,雖有願爲殿下納規陳忠者,其能無內懷顧畏而馴致巽軟之習乎?臣竊恐國勢之益苶而無可振之日也。請加三思,還收前掌令魚震翼,前持平鄭維岳,先罷後推之命。臣伏聞淳昌郡,有無主陳荒之地,宮家折受之處,而道臣査問,該曹覆啓,皆來蒙允,至有勿爲還給之敎,臣竊不勝慨然之至。人民已耕之處,諸宮家,不得奪點,曾有申明定奪之擧,甲戌量田後,無主之處,人民耕食年久,則諸宮家,不得直爲折受,亦有明査處置之敎,□此二者,揆之今日之處分,不亦大相逕庭於前缺歟?且人民之曾已耕食者,至於一百十人之多,而文記之傳子傳孫,不啻分明。若諉以逃役之罪,而施之奪給之令,則其爲偏係之私,而聖德之累,爲如何哉?假令頑民,有逃役之弊,眞可付之於道臣·該曹,詳査以處而已,不必別有判付於其間,有以起人之疑議也。昔唐代宗,毁白渠,碾磑以漑民田,昇平公主訴之,代宗曰,吾利蒼生,汝當爲衆先。公主,卽日毁之,若以今日之擧,反而思之,豈不有歉於聖心乎?事雖微細,關係亦重,請還寢淳昌郡陳荒之處,勿爲還給之命。答曰,不允。
大司憲李尙眞,執義李選,掌令李壽曼,持平趙師錫啓曰,前執義李翔,居言責承別諭,乃以平日所慨然者,不避觸忤,盡言不諱,自是草野戇樸,雖不無過激之語,實由忠憤所發,有何別意於其間?聖明不諒,威怒過震,初旣特遞,旋又削奪,嚴辭峻斥,不少饒假,從前禮待之意,一朝掃盡,殿下之過擧,至此而極矣,聖德之貽累,至此而大矣。三司爭執,今浹數朔,辭已竭矣,意已窮矣,公論所在,亦可以下燭,而每以不允二字,輒爲牢拒之地,群情悶鬱,久而益激。請加三思,還收前執義李翔,削奪官爵之命。頃因大臣陳達,特減尹敬敎安置之命,日月之更,孰不欽仰?第念敬敎之當初補外,旣非其罪,輾轉激惱,以至安置,而末抄減等之典,猶且削黜,削黜之於安置,輕重雖殊,其終爲聖明遷怒之歸則一也。旣知其過中,則何憚而不爲之全釋乎?請還收前宜寧縣監尹敬敎,削奪官職門外黜送之命。頃日抱川居幼學李世鵬,呈於本府之坐,槪其狀辭,上年賑恤時,爲其妻缺李煥所誣,至被流配之律,今春大赦,幸得蒙放,而曾因兵曹判書閔鼎重榻前所啓,更令刑曹査覈之際,李煥之當初所證高陽郡呈狀二度,以僞造,現發於該色郞廳。故刑曹,旣囚李煥,而世鵬之子益華,爲父誦冤,追後枚呈,則刑曹反疑益華,與李煥之訟隻辛聖老,同謀搆誣,聖老·益華,竝爲捉囚,必欲嚴刑云云。臣等取考刑曹前後文案,則李煥僞造之狀,節節難掩,而刑曹,不此之深究,徑囚其爲父訟冤之益華,大失訟獄之體,而臣等,姑以事未結末而置之矣。今聞刑曹,又以世鵬之爲子訴冤,謂之越訴而囚之,人之訴冤于本府,自是法例之當然,刑曹之囚治世鵬,是何意歟?其流之弊,將至於訴冤之路絶,而伸枉之法廢矣。況旣係僞造之科,實是莫重之訟,則佐貳之官,不可擅斷,而今乃不有長官,事多自專,揆以體例,尤不當如是。且聞頃者李煥之僞造□□所志,本曹堂上,搜取持去,欲給於李煥,而該郞固爭,然後還下該房,則偏私之迹,固已昭著。其他聽囑誤決之事,亦致人言之喧藉,物情之駭,到此益甚,論其罪狀,不可推考而止。請刑曹參議睦來善罷職。答曰,不允。
大司憲李尙眞,掌令李壽曼,持平趙師錫啓曰,兩司之臣,以還收前大司成李敏迪補外之請,累日論列,而殿下,不唯不賜允兪,至令道臣,馳報到任日子,夫何聖朝之擧措,一至於此也?臣等,未知敏迪奚罪,職在師儒,憫士氣之摧沮,瀝血封章,冀聖明之悔悟,雖其所言,不避忌諱,惟當優容而寬假之,豈宜斥之於遠邑,促之以發行,缺使臣隣,窺殿下好惡之偏也。噫,殿下之臣,以語涉相臣,而被相繼被譴者,凡幾人哉?朝著殆空,氣象愁慘,此非臣等平日所望於殿下者也。洊發威命,不足以服群下之心,勒加罪罰,不足以箝言者之口,誠恐聖德,因此而有累,重貽國脈之損傷。請還收前大司成李敏迪,特除仁同府使之命。臣等,伏見本府啓辭之批,天怒震疊,辭旨嚴峻,至有論事臺官罷推之命,臣等,不勝驚悚慨然之至。李敏迪之特補遠邑,催促發送,實出於萬萬意慮之外。魚震翼·鄭維岳等,身居言地,目見君父過中之擧,急於匡救,竭誠論列,其志可尙,而其言無可罪也。在殿下聽言之道,正宜優容而寬假之,何可以擺脫常規爲罪案,而遽加情外之敎哉?所謂常規,實無故事之可據,常時之不再啓,不過無事可啓也。若有別事,猝發於旣啓之後,則豈可拘於一日一啓,不爲之再啓乎?原其本情,只欲忠於殿下,非爲敏迪地,有何可罪之失?請還收前掌令魚震翼,前持平鄭維岳,先罷後推之命。答曰,不允。
傳于李殷相曰,政事,明日爲之。
上在昌德宮。停常參·經筵。
藥房都提調金壽恒,提調南龍翼,副提調李殷相啓曰,久雨新晴,夜氣乍涼,伏未審聖體調攝,若何?眼候比前更無加減乎?臣等,憂慮未弛,敢來問安。答曰,知道,時無加減矣。
呂聖齊啓曰,今日爲政事,命下矣。都承旨李殷相,藥房問安進去,臣稽,兵批政廳進去,廳中,只有右副承旨臣呂聖齊,同副承旨臣閔宗道。吏批政廳,何承旨進去乎?敢稟。答曰,兵·吏批兼進。
吏批,判書李慶億進,參判洪處亮疏批未下,參議未差,左副承旨李稽進。
兵批,判書閔鼎重上疏,參判鄭榏病,參議李弘淵進,參知未差,左副承旨李稽進。
以李東稷爲承旨,李日井爲正言,李端夏爲參知,李舜元爲刑曹佐郞,成虎徵爲兵曹佐郞,李柔爲禮曹佐郞,李嵂爲孟山縣監,尹致績爲奉敎,權斗紀爲承文正字,權是經爲咸興判官,尹深爲兼南學敎授,南宮垕爲中學訓導,許滌爲東學訓導,李立中爲監察,柳譚厚爲全羅都事,閔維重爲觀象監提調。以吏曹參議望單子,傳曰,加望吏曹參議,吳始壽除授。以李端夏爲副護軍,李之翼·申命全爲副護軍,朴泰尙爲副司果。
假注書權瑍啓曰,臣承命往諭于議政府左議政宋時烈,則以爲日者,冒上待罪之章,而日夕俟罪矣。伏蒙聖慈,遠遣史官,猥下溫批,感激兢惶,罔知攸措云矣。答曰,知道。
李嵇,以司僕寺言啓曰,濟州再運歲貢馬一百匹內,一匹船中致斃,來到本寺馬九十九匹,依例禾毛色別單書入之意,敢啓。傳曰,知道。
大司憲李尙眞,掌令李壽曼,持平趙師錫啓曰,兩司之臣,以還收前大司成李敏迪補外之請,論列已久,兪音尙閟。臣等竊未知敏迪奚罪,職在師儒,憫士氣之摧沮,瀝血封章,冀聖明之悔悟,雖其所言,不避忌諱,惟當寬假,以恢言路,豈宜斥之於遠邑,致使臣隣,窺殿下好惡之偏也?噫,殿下之臣,以語涉相臣而相繼被譴者,凡幾人哉?朝著殆空,氣象愁慘,此非臣等平日所望於殿下者也。洊發威命,不足以服群下之心,勒加罪罰,不足以箝言者之口,誠恐聖德,因此而有累,重貽國脈之損傷。請還收大司成李敏〈迪〉,特除仁同府使之命。臣等伏見本府啓辭之批,天怒震疊,辭旨嚴峻,至有論事臺官罷推之命,臣等不勝驚悚慨然之至。李敏迪之特補遠邑,催促發送,實出於萬萬意慮之外,魚震翼·鄭維岳等,身居言地,目見君父過中之擧,急於匡救,竭誠論列,其志可尙,而其言無可罪也。在殿下聽言之道,正宜優容而寬假之,何可以擺脫常規,爲罪案而遽加情外之敎哉?所謂常規,實無故事之可據,常時之不再啓,不過無事可啓也。若有別事,猝發於旣啓之後,則豈可拘於一日一啓,而不爲之再啓乎?原其本情,只欲忠於殿下,非爲敏迪地,有何可罪之失?請還收前掌令魚震翼,前持平鄭維岳,先罷後推之命。答曰,不允。
大司憲李尙眞,執義李選,掌令李壽曼,持平趙師錫啓曰,前執義李翔,居言責承別諭,乃以平日所慨然者,不避觸忤,盡言不諱,自是草野戇樸,雖不無過激之語,實由忠憤所發,有何別意於其間?聖明不諒,威怒過震,初旣特遞,旋又削奪,嚴辭峻斥,不少饒假,從前禮待之意,一朝掃盡,殿下之過擧,至此而極矣,聖德之貽累,至此而大矣。三司爭執,今浹數朔,辭已竭矣,意已窮矣,公議所在,亦可以下燭,而每以不允二字,輒爲牢拒之地,群情悶鬱,久而益激。請加三思,還收前執義李翔,削奪官爵之命。頃以大臣陳達,特減尹敬敎安置之命,日月之更,孰不欽仰?第念敬敎之當初補外,旣非其罪,轉輾激惱,以至安置,而末杪減等之典,猶且削黜,削黜之於安置,輕重雖殊,其終爲聖明遷怒之歸則一也。旣知其過中,則何憚而不爲之全釋乎?請還收前宜寧縣監尹敬敎,削奪官爵門外黜送之命。臣等以睦來善罷職事,累月論列,而未蒙允兪,臣等竊惑焉,無乃聖明,有未盡燭而然耶?來善旣繫爲父訟冤之子,又囚爲子訴冤之父,此實失獄訟之體,杜伸枉之路,而至於搜取僞造之文,欲給負罪之人者,偏私之迹,固已難掩。況且不有長官,事多自擅,聽囑誤決,亦非一二,人言喧藉,物情甚駭。請刑曹參議睦來善罷職。答曰,不允。
司諫趙遠期啓曰,前執義李翔削奪還收之請,累月爭執,而未蒙允兪,臣竊不勝悶鬱焉。李翔,以林下之士,職居言地,適當別諭之日,慨然於殿下之不承權輿,而爲慮,消長之幾,由是判焉,封章盡言,實出憂愛之忱,而聖明不諒,遽加震怒,疑之以黨論,斥之以奔走,至以引喩之過中,作爲罪案,當初特遞,物情猶惜,繼以削奪,聽聞尤駭。噫,草野之臣,以言獲罪,決非治世之事,貽累聖德,莫此爲大,臣之所以苦爭至此者,非爲李翔地,只恐言路閉塞,士氣摧沮,終至於國不爲國也。請加三思,還收前執義李翔,削奪官爵之命。臣以前宜寧縣監尹敬敎削黜還收事,論啓已久,而未蒙允兪,竊不勝慨然之至。敬敎安置之命,頃因大臣陳達,特從減等之典,轉圜之美,孰不欽仰而感嘆乎?第念敬敎,曾居言地,慨惋時事,不避忌諱,敢有所言,其在聖上聽納之道,所當康色以優容之,不宜摧折而斥遠之也。當初之出補下邑,罰已重矣,踰年之後,轉激至此,公議之鬱,爲如何哉?幸而淵衷開悟,旋賜寬貸,有以見大聖人捨已從人,初無係吝於中,而更置削黜,猶靳全釋者,亦有歉於恢廓之度也。群情拂鬱,日以益甚,請還收前宜寧縣監尹敬敎,削黜之命。封章進規,自是臣子之願忠,以言獲罪,實非聖朝之美事,前大司成李敏迪之疏,雖多觸忤於淵衷,而揆其本心,不過憫士氣之摧折,慮否泰之將分,備陳無隱,冀悟上心而已。殿下,怒之太甚,斥之太過,遽補嶺外下邑,使不得頃刻暫留,此豈臣平日所望於聖明者乎?凡朝家處分,好惡得其正,擧措得其宜,然後人心可服,公議自定,未有震以雷霆之威,箝制一世之口,能致渙群之吉,終底保合之休也。以殿下之明聖,慮不及此,此臣之所大懼也。敏迪一時之補外,雖不足惜,而臣之所以力爭者,爲其關係之甚重也。請加三思,還收前大司成李敏迪,仁同府使特除之命。臣以憲府兩臣罷推還收事,論啓已久,而尙靳允兪,竊不勝慨然之至。李敏迪之特授遠邑,出於群下意慮之外,憲府之急時論執,豈有他腸哉?爲惜君父之過擧,徒欲遇事輒爭,庶幾不遠而復,則自是別件事,一日再啓,抑亦何妨於臺體,而聖明,非徒不賜寬假,遽下情外之敎,至施罷推之罰,辭旨暴怒,殊欠王言之典重,譴責太過,有乖體下之仁恕,此豈聖主康色聽納恢張言路之道乎?且念近日以來,憲府之官,連被遞罷之旨,朝臣驚沮,氣象愁慘,上下否隔,輾轉增加,雖有欲爲殿下納規陳忠者,其能無內懷顧畏,馴致巽耎之習乎?臣竊恐國勢之益苶,而無可振之日也。請加三思,還收前掌令魚震翼,前持平鄭維岳,先罷後推之命。臣以淳昌郡無主陳荒處,宮家折受事,有所論列,而未蒙允兪,臣竊慨然。凡陳荒之處,雖是量案無主,而若有人民先耕之地,則諸宮家各衙門,不得奪點,明有受敎,今此峽民等先自起墾,已至年久,傳子傳孫,一似元田,一朝以量案無主懸錄之故,謂之曾免田役,遽令勿爲還給,則非但有爽於前後受敎,竊恐偏係之私,無以自解於蚩蚩之氓也。假令頑民,果有逃役之事,直可付之於道臣,治其罪而收其稅而已,何可執此爲案,勿許聽理乎?昔唐代宗,毁已成之碾磑,以利蒼生,而今殿下,取旣墾之民田,以益宮家,殿下若反以思之,豈不有歉於聖心乎?事雖微細,所關亦重,請還寢淳昌郡無主陳荒處,勿爲還給人民之命。答曰,不允。
以七月初八日,同副啓辭吳得璜照律事,傳曰,入之。
夜四更,流星出天庾星,入羽林星下,狀如鉢,尾長五六尺許,色赤。
上在昌德宮。停常參·經筵。
自午時至酉時,日暈。
藥房都提調金壽恒,提調南龍翼,副提調李殷相啓曰,伏未審夜來,聖體調攝,若何?伏聞昨夕入侍諸醫之言,自上猝有寒縮之候,右邊脇下,前日結核之處,亦爲牽引作痛云,臣等伏不勝驚慮之至。必須詳知卽今症候,可以趁卽議藥,臣等與諸醫,爲先入診宜當,敢來問安,竝此仰稟。答曰,知道。證候已言于醫官矣,入診,可也。
藥房再啓曰,卽因醫官等所傳,伏聞夜間取汗之後,寒縮之候頗減,而餘熱猶未盡祛,不可不及時進藥,以爲快解之地。小柴胡湯,加蘇葉·乾葛·麥門冬·金銀花·連翹·山梔子炒各一錢,黃連酒炒五分,元方甘草,減二分,連進三貼宜當云,此藥,卽爲劑入之意,敢啓。答曰,知道。
以賓廳進不進座目單子,傳于李稽曰,過數日後,來會事,分付。
李稽,以都摠府言啓曰,今日入直軍士,中日習射,請出標信。傳曰,知道。
李之翼,以弘文館言啓曰,故相臣延陽府院君李時白諡狀,來到本館,當與諸僚,齊會議諡,而副應敎洪柱國,校理崔後尙,副校理趙威鳳,俱在呈告中,竝卽牌招同參,何如?傳曰,允。
司諫趙遠期啓曰,請加三思,還收前執義李翔,削奪官爵之命。措辭見上請還收前宜寧縣監尹敬敎,削黜之命。措辭見上請加三思,還收前大司成李敏迪,仁同府使特除之命。措辭見上請加三思,還收前掌令魚震翼,前持平鄭維岳,先罷後推之命。措辭見上請勿留難,亟寢淳昌郡無主陳荒處,勿爲還給人民之命。措辭見上新除授正言李日井,時在黃海道信川地,請斯速乘馹上來事,下諭。答曰,不允。下諭事,依啓。
大司憲李尙眞,掌令李壽曼,持平趙師錫啓曰,請加三思,還收前執義李翔削奪官爵之命。措辭見上請還收前宜寧縣監尹敬敎,削奪官爵門外黜送之命。措辭見上請還收前大司成李敏迪,特除仁同府使之命。措辭見上請還收前掌令魚震翼·前持平鄭維岳,先罷後推之命。措辭見上請刑曹參議睦來善罷職。措辭見上答曰,不允。
大殿,政院·玉堂問安。答曰,知道。
李之翼,以弘文館言啓曰,故相臣延陽府院君李時白諡狀,來到本館,當與諸僚齊會議諡,而副應敎洪柱國,校理崔後尙,副校理趙威鳳,俱在呈告中,竝卽牌招同參,何如?傳曰,允。
上在昌德宮。停常參·經筵。
下直,襄陽府使李球,寶城郡守崔良弼,平澤縣監李震白。
藥房都提調臣金壽恒,提調臣南龍翼,副提調臣李殷相啓曰,雨意陰鬱,伏未審夜來,聖體調攝,若何?昨日劑入湯藥,已進御而餘熱,果有快解之效,右脇下更無牽痛之候乎?臣等憂慮耿耿,敢來問安。答曰,知道。症候,當言于醫官矣。
大殿,政院·玉堂問安。答曰,知道。
閔宗道,以缺言啓曰,咸鏡監司南九萬啓本回啓粘目中,御寶二字,誤以印信書入,臣等不察之失著矣。不勝惶恐,原啓目付標以入之意,敢啓。傳曰,知道。
李稽,以備邊司言啓曰,中江開市,例在於八月十五日,依前商賈,豫爲整備,多持物貨,及期入送,俾無埋沒之弊事,兩西監司及開城留守處,知委擧行,何如?傳曰,允。
李稽,以備邊司言啓曰,咸鏡北道評事差出,俾及於前頭科擧事,旣已定奪啓下,而該曹,尙不擧行,必以兵曹判書閔鼎重身病辭職之故,遲延至今,科期漸近,將致窘急,判書雖在呈告之時,次官通議擬差,亦有規例,令兵曹,以無故人速爲差送,何如?傳曰,允。
呂聖齊,以義禁府言啓曰,以刑曹啓目,前兵使柳檉,移本府處置事,允下矣,方待命於本府,卽爲拿囚之意,敢啓。傳曰,知道。
閔宗道,以內醫院言啓曰,本院議藥同參醫官,見存者無多,無於議藥之際,未免孤陋之患,業醫著名之人,不可不招集廣詢。京居人趙錫孚,南陽人方泰重,術業頗精,士夫間亦多見效者,竝爲付軍職,使之同參議藥,何如?傳曰,允。
司諫趙遠期啓曰,請加三思,還收前執義李翔削奪官職之命。請還收前宜寧縣監尹敬敎削黜之命。請加三思,還收前大司成李敏迪仁同府使特除之命。請加三思,還收前掌令魚震翼,前持平鄭維岳先罷後推之命。請勿留難,亟寢淳昌郡無主陳荒處,勿爲還給人民之命。措辭竝見上答曰,勿煩。
掌令李壽曼啓曰,請加三思,還收前執義李翔削奪官爵之命。措辭見上請還收前宜寧縣監尹敬敎削奪官爵門外黜送之命。措辭見上請還收前大司成李敏迪,特除仁同府使之命。措辭見上請還收前掌令魚震翼,前持平鄭維岳先罷後推之命。措辭見上請刑曹參議睦來善罷職。措辭見上答曰,勿煩。
上在昌德宮。停常參·經筵。
自午時至酉時,日暈。
藥房都提調金壽恒,提調南龍翼,副提調李殷相啓曰,伏未審夜來,聖體調攝,若何,餘熱及右脇下牽痛之候,今已快安乎?眼候加減,比前,亦何如?臣等,憂慮未弛,敢來問安。答曰,知道。與昨無異,今後勿爲逐日問安。
大殿,政院·玉堂問安。答曰,今後勿爲問安。
李稽啓曰,以備邊司草記,北評事差出事,允下矣。試期已迫,不可等待開政,令該曹,今日內口傳差出,何如?傳曰,允。
口傳政事,以李藼爲北評事,以朴泰尙爲忠淸左道,趙根慶尙左道,趙威鳳全羅左道,崔俊衡平安南道京試官。
李稽,以侍講院言啓曰,本院上番六員內,兼輔德·兼弼善未差,弼善朴增輝受由下鄕,文學李濡,以親病陳疏疏批未下,兼文學李選身病呈辭,只有輔德臣兪櫶,今方入直,而足病苦劇,不能運步,今日書筵,亦未得進參,當此逐日開講之時,所患如此,勢難仍在直所,不得已以下番姑陞上番,以爲入直之地,何如?傳曰,允。
掌令李壽曼啓曰,請加三思,還收前執義李翔削奪官爵之命。措辭見上請還收前宜寧縣監尹敬敎削奪官爵門外黜送之命。措辭見上請還收前大司成李敏迪特除仁同府使之命。措辭見上請還收前掌令魚震翼,前持平鄭維岳先罷後推之命。措辭見上請刑曹參議睦來善罷職。措辭見上答曰,不允。
司諫趙遠期啓曰,請加三思,還收前執義李翔削奪官爵之命。措辭見上請還收前宜寧縣監尹敬敎削黜之命。措辭見上請加三思,還收前大司成李敏迪特除仁同府使之命。措辭見上請加三思,還收前掌令魚震翼,前持平鄭維岳先罷後推之命。措辭見上請勿留難,亟寢淳昌郡無主陳荒處,勿爲還給人民之命。措辭見上答曰,不允。
閔宗道啓曰,陵寢奉審官,復命後書啓,乃是規例,而吏曹參議吳始壽,急於辭職,只令郞廳來呈書啓,此曾所未有之事也。揆以事體,殊甚未安,吏曹參議吳始壽,請推考。傳曰,允。以上燼餘
上在昌德宮。停常參·經筵。
下直,慶興府使韓侃,豐德府使李河岳,天安郡守金世泌,木川縣監李滋,宜寧縣監李熙采,報恩縣監趙渭叟。
傳于李東稷曰,大臣·備局堂上,引見。
李東稷,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管李汝發,以備局堂上,除標信賓廳進去之意,敢啓。傳曰,知道。
巳時,上御熙政堂,大臣·備局堂上引見時,領議政鄭太和,右議政金壽恒,戶曹判書金壽興,禮曹判書鄭知和,吏曹判書李慶億,知事南龍翼韓興君·李汝發,副提學金萬基,左副承旨李東稷,司諫趙遠期,掌令李壽曼,假注書兪命鼎·權愃,記事官睦昌明·崔錫萬入侍。金壽恒進曰,秋節後日氣尙暖,節宣未易得宜。上曰,無大段疾恙矣。又曰,眼候,近如何?上曰,歇劇無常矣。鄭太和進曰,小臣病情尙爾,參會朝堂,厪有日矣,慮他人之視臣所爲,因有怠於職事之憂耳。今年雨水不節,害稼頗甚矣。上曰,今年水災浦落覆沙,則有之,而亦無全然沈沒處云矣。太和曰,今年水田,不如前歲云耳。壽恒曰,田穀以風勢不順之故,實數不多云矣。太和曰,統營水操事,以臣等意,通議姑停矣,其中能櫓軍死亡數字缺塡補,以是不能整頓軍伍之故,統制使,深以爲悶矣。上曰,農歇後巡審,如何?使水使巡視,可乎,抑於一處統會審視,可乎?或使之從便近地聚會,閱視,何如?太和曰,當回問於本道,處之矣。上曰,可也。太和曰,管餉穀査覈啓問,極甚難處矣,守令圖免,其罪率多,以未捧者,虛錄爲已捧,而至於交代官,則不能終誣,故査閱其數,則多者至六千餘石,其數無慮,以成人,不可人人盡責,因置不問,則且無懲礪之方,何以處之乎?上曰,此宥有前事,前此許遂·許珽,皆蒙宥乎?太和曰,臣等,亦已慮此,此事卽當回啓,而恐其無實,且慮損傷事體,姑止矣。請置此等,以待諸道馳報,一時處之,何如?上曰,依爲之。上令內侍,取祥原幼學周東伯疏來曰,其中一款,煩於聽聞矣。太和,讀其疏,至神宗皇帝立祠事曰,臣意則非但事體不當,在今日防慮之道,尤非可論也。上曰,此不必以元疏粘連,別以草記回啓,何如?金萬基曰,以別草記回啓,異於常規,如有可采,則榻前定奪,似好矣。太和曰,此疏辭意,似未適中矣,其中可施者,則卽今定奪,何如?伏見周東伯進言之疏,其所歷陳之事,多是前日言者之所已言,而俱係變通之難者,今不可率爾定奪,而其中本道軍役之弊,則試令本道,詳査曲折,如可以變通,則從長議處宜當。義州使喚軍農軍,安州兵營刈草等役,皆可停罷與否,及設或不得已仍存,亦爲啓聞善處,俾無如前軍怨之意,平安監·兵營處行會,何如?上曰,依爲之。又以趙威鳳疏展畢,上曰,疏意,蓋以今歲凶荒,多發敬差,有關民弊爲言矣。鄭太和曰,前例無多發敬差官之時矣。去冬,左議政宋時烈疏中,有此說話,該曹將有擧行之意矣,多送敬差官,未知有何大弊,玆前大臣,建白,其意有在矣。上曰,州郡驛遞之弊,似不必難支矣。金壽恒·金壽興曰,似必無大害矣。趙遠期曰,厨傳之弊,別無添重,但驛馬有弊矣。李慶億曰,田政何等事,豈可以驛遞爲慮乎?上曰,敬差官,已定其數乎?在其人之善爲與否耳。今此多送敬差,爲其速辦此事也。慶億曰,自前除擬敬差,每以審疏侍從,且見地望矣,今者試官,差擬已多,實難徧得其人,以一望二人擬入,無官者,送西付軍職以差,何如?金壽興曰,各道敬差官定數,就議於大臣,慶尙道則都事外加出三員,全羅·忠淸兩道,則都事外各出二員,京畿·黃海·原襄·平安·咸鏡五道,則都事外各出一員似當,以此數差出,何如?李慶億曰,咸鏡北道則旣出評事,或於科前,或於科後,可以踏驗,不必別出敬差官矣。上曰,依爲之。此與科期,爲一時乎?李慶億曰,過試後,仍使京試官,仍定敬差,何如?趙遠期曰,以試官,仍定敬差,似苟艱矣。金壽恒曰,若無乏才之嘆,則別定敬差官,似好矣。金壽興曰,上年各樣貢物及供上權減事,有臨時定奪之敎矣,今者八九月已迫,似當復舊,何以爲之乎?上曰,權減之類,其中不緊者,仍存可乎?壽興曰,緊不緊,當書啓而處矣。咸鏡道入送木花,太僕移送數外不足之數,自本曹,貿送事,前已定奪矣。自本曹,應爲貿送之數,去核木花,將至九百斤,而卽今經費竭乏,貿於京市,亦甚未易,取考管餉會計,則有去核木花九百斤矣。以此卽爲移送於咸鏡道,其價則料理還償,何如?上曰,依爲之。壽興曰,司宰監,有難處事,卽者不爲變通,則難支矣。石首魚卵醢·白蝦醢等物,常使貢物下人,責出於給價之前,朝家事體,豈容如是?自今以後,數字缺監營或水營從長處之,何如?鄭太和曰,戶判意,則數字缺方劃給其價於海邑魚蟹之處,使自備納,則其費者,雖無異同,而亦省弊之一端云矣。趙遠期曰,若使魚鹽之邑,善爲從長處之,則或可矣,而若不善爲區劃,則民弊極可慮矣。金壽恒曰,臣當退與大臣,從長料理以啓矣,臣所管壯抄軍十月當番與否,當豫爲稟處矣。上曰,食道,何以處之乎?壽興曰,已有備矣。上曰,然則依他都監上番例,爲之,可也。李汝發曰,嶺南自願入番軍,合諸道爲一百三十五名,勢難仍留給食,故使於來月後,各自就食,則渠等號泣願留之狀,可矜矣。鄭太和曰,仍留則前頭糧餉極難繼,當有自朝家進退之令,而任其自留,似不可矣。李汝發曰,使渠等,分移於諸屯所事,曾有所議,而但卽今無可以就資生理之地耳。上曰,今則姑留饋以待,從後區處,可也。李汝發曰,頃日引見時,御營軍,十月爲始上番事,定奪矣。前頭番期,亦且不遠,闕額充定軍裝服色,豫爲措置,依前指揮,及期調送之意,京畿·黃海兩道監·兵使處,行會,何如?上曰,依爲之。鄭知和曰,前日李端夏疏中,廢妃愼氏神主區處事,當卽講定矣,愼守勤奉祀子孫,有曰愼熹者,而聞廢妃之祖,故領議政愼承善以下五代神主,方爲奉祀云。蓋愼承善,以功臣不遷,其子守勤,則已遞遷故也。當以班祔之意,歸之於愼熹之家,而或以中宗大王,以次娚主祀者,意有所存爲說,則今之處置,係是變禮矣。鄭太和曰,若於中廟朝,以次娚奉祀爲敎,則今日歸之本宗,似非其本意,未知何以處之乎?金壽恒曰,中宗朝若果明有是敎,則歸之次娚,事理亦然,而但聞其次娚子孫,今無在者,次娚二字缺之子孫,僅有存者云耳。知和曰,愼妃沒於明廟數字缺無豫先傳敎之事矣。上曰,其間區處曲折,旣未詳知,則歸之本宗,可也。李慶億曰,宣惠廳貢物裁減事,亦限於今年秋成矣,復舊之擧,何以爲之乎?上曰,與戶曹裁減,一體爲之,可也。慶億曰,外司僕馬五十匹,內司僕馬十五匹,草價,上年裁減,而自今年八月,當爲復舊,草價復舊,則未立馬六十五匹,似當依前還立矣。上無發落。慶億曰,各牧場點馬前,有三年一送之規矣。近以夫馬有弊,寢廢久矣,不但馬政打量,田穀亦甚關緊耳。鄭太和曰,近來太僕,多以穀物爲重,馬政則太略,蓋以人民入居場內,水草太少,故馬政,因此多闕矣。慶億曰,兩南·兩西諸牧場點馬,今年當次,甲辰年則全羅道三員·慶尙道二員·兩西各一員差送,而今年,則與京試官·敬差官相値,驛路廚傳之弊,不可不慮。兩南各減一員,兩西則各一員,合四道點馬五員,勿論文武,以着實曉事人,極擇差送,何如?上曰,依爲之,而待京試官竣事回還,十月間發送,可也。鄭太和曰,臣於往時,待罪西關時,以自上下送分養馬,留養於宣川身彌島,則其地水草豐茂,馬甚繁畜,或名爲大宛種矣。且身彌島,樹木茂盛,故自前取爲粧船之具,其他亦多需用之處,而近來以無禁令之故,材木日漸斫伐,將無以取用於緩急。請令該道監司,嚴加禁斷,以爲後日需用之地,何如?上曰,依爲之,而今番點馬時摘奸,可也。上問椵島事。鄭太和曰,蓋爲瀋陽議後之地,盡天下之軍餉,享一道之富豪,用賄於天朝,而弊御於我國,後爲袁崇煥所殺死,或云崇煥矯命耳。李慶億曰,冬至使行之時,例有貿馬之事,而卽今則前日所數字缺馬,不多存焉矣。鄭太和曰,貿馬事極甚有弊,貿馬之人,且多營私,故所貿尤不駿適,煩於聽聞矣,必欲無已,則貿得於會寧等處,似簡便耳。鄭知和曰,冬至使拜表,初以十月二十七日定之矣,近聞此時發行,每與彼人封印時相會,以致方物未易入納,使行因此遲延云云,請進定日期,何如?上曰,依爲之。金壽恒曰,京試官,爲任最重,而平安道京試官崔俊衡,素無名稱,且無履歷,改差,何如?上曰,改差,可也。壽恒曰,臣爲吏曹時,以捕賊加資過濫,釐正文書,入啓已久,而尙今未下,其中多有善治守令,顧銓選之地,亦不可不慮耳。上曰,只看草記,有難詳盡其獄情,賞加之改正當否,玆未得明白故耳。若更爲該備曲折以入,則可以知其實狀而區處矣。壽恒曰,正言洪萬鍾疏意,不但辭職云云,而尙未批下,其在事體未安矣。上無發落。上問,成釴事。鄭太和曰,釴之在營,不能嚴飭,內外吏之交通之狀,渠之奴婢,旣已承服矣。賊吏金忠甲,旣已捉得,而只施杖罰而放之,則信有罪耳,今者禁府,旣請刑推矣。渠以帶金朝臣,與婢夫交通現贓,不但爲武弁羞辱,亦臣等之所深恥也。李壽曼曰,成釴事,以備邊司捕盜廳文書見之,則極甚可疑矣。成釴,旣知忠甲實狀,則豈可但止於杖放而已乎?至於偸出開鑰之實,昭然於狀啓査覈中矣。金壽興曰,頃者東籍田還上逋欠蕩滌時,西籍田逋欠,亦爲査覈蕩滌事,定奪矣。今始査出,則指徵無處之數,皮雜穀竝一百四十餘石矣。上曰,一體蕩滌,可也。壽興曰,節使之行,方物歲幣靑黍皮,其數甚多,而靑黍皮造得時,必用牛油,卽今申嚴屠牛之禁,牛油無路可得,數字缺輩,累次呈訴於本曹矣。前頭日期將迫,事將狼狽,敢此仰達。鄭太和曰,若非牛油,不能造得,則量其容入之數,自官家擇其不合於農牛者,宰殺以用,似當矣。上曰,依爲之。李慶億曰,慶州府使李世翊,眼患極重,且有親病受由上來之後,累度呈狀,其情理病勢,決無還官之望,而係是已赴任守令,該曹無他處置之道,姑爲推考,催促發送,何如?金壽恒曰,此人常時不擇燥濕,今此呈狀,似非厭避之比也。上曰,然則李世翊罷黜,其代差送,可也。鄭知和曰,禁府文書,多未精,蓋緣曾前無封鎖愼密之事,故致有此弊耳。自今以後,郞廳輩,不可私自開見,必於堂上會坐後,許令開見事,旣已完議矣。卽者,以政院日記事,有推案送來之言,而旣遞之官,不可於私室謄修,請封送于政院,使之來詣闕內修整。上曰,依爲之。知和曰,李台瑞事公事中,嘉靖戊午一款,當以丁卯改付標矣。蓋靑衿錄中儒生考出時,自戊午以下考出,而以丁卯以下,報于禁府,當依儒生所報爲之,故敢達矣。趙遠期啓曰,請加三思,還收前執義李翔削奪官爵之命。措辭見上上曰,不允。又啓曰,請還收前宜寧縣監尹敬敎削黜之命。措辭見上上曰,不允。又啓曰,請加三思,還收前大司成李敏迪仁同府使特除之命。措辭見上上曰,不允。又啓曰,請加三思,還收前掌令魚震翼,前持平鄭維岳先罷後推之命。措辭見上上曰,不允。又啓曰,請勿留難,還寢淳昌郡無主陳荒處,勿爲還給人民之命。措辭見上上曰,不允。李壽曼啓曰,請加三思,還收前執義李翔削奪官爵之命。措辭見上上曰,不允。又啓曰,請還收前宜寧縣監尹敬敎削奪官爵門外黜送之命。措辭見上上曰,不允。又啓曰,請還收前大司成李敏迪特除仁同府使之命。措辭見上上曰,不允。又啓曰,請還收前掌令魚震翼,前持平鄭維岳先罷後推之命。措辭見上上曰,不允。又啓曰,請刑曹參議睦來善罷職。措辭見上上曰,不允。上略上曰,禁府於罪人到配,無考准日子之規乎?鄭知和曰,下人輩過限之類,或有治罪之規矣。上曰,往時尹敬敎之到配遲退,幾日乎?知和曰,近七日而問之下人,則或有阻雨阻水之時,且緣落馬,以至遲退云耳。上曰,此未可知,其時日勢,非阻水之時矣。南龍翼曰,聞於慶尙道,累日阻水云矣。上曰,人不自知其非,每以好辭提誘耳。尹敬敎,當計其日子,以限前到配,而自以無罪,爲欲遲延到配,五月發遣,而七月始報其到配之限矣。金壽恒曰,或以病故,且阻水,勢難及限矣。上曰,近日李敏迪到任,未知幾日遲限乎?以攷事撮要見之,則僅六日程,而自謂無罪,任自遲徊,豈容如是乎?往者郭齊華月課連三次不作,意在故犯,必遞其任,蓋此等之屬也,甲山幾日程乎?自宜寧至京,自京至甲山,方是二十九日程道,不難及其限數,而敬敎旣以罪人前往,瞻前顧後,有若就死之羊,其於事體,何如?在渠道理,何敢如是,若以此怏怏懷憤,則人臣分義安在?趙遠期曰,李敏迪,若果恃臺諫發論,不卽登程,則臣等,雖極疲劣,豈敢强爭乃爾乎?尹敬敎之不卽到配,在渠非數字缺以此追究,則似非大聖人度量也。鄭太和曰,尹敬敎,則遠路事,不可詳知,而至於李敏迪,則蓋其意,旣數字缺言之,則與到配者有異,故不甚思量,循例赴任,以致日子之遲延,到今日追究,其如國體何哉?上曰,在渠不卽到任,旣已輕國體矣,今日追究,豈獨以輕體面爲說哉?前日臺諫汲汲,僅及於闕之閉,入來進啓,此其與吾所料異乎?敏迪到政院,不爲七事,獨何故,在渠,豈非怏怏懷懟之意乎?金壽恒曰,旣經政院承旨,故以事體相爭云矣。趙遠期曰,不爲七事,則非矣。上曰,國家雖輕,豈可任其意,不爲七事乎?狀啓來到之後,非不欲卽時加罪,而近來此事,極甚紛鬧,恐一節加於一節,故今姑待之矣。前後補外,非獨敏迪一人,臺諫,豈可以此再啓乎?雖以我爲疑臣僚,而群下所爲如此,安得不疑沮於其間乎?諸臣雖欲强爲沮遏,其可得乎?李壽曼曰,蓋敏迪,由水路發程,泝流以上,故遲延矣。趙遠期曰,不但此也,且有病故云耳。上曰,以病遲延,似非實狀,咫尺登對,何敢曲辭,欺君乃爾?趙遠期啓曰,臣以仁同府使李敏迪到任日子過限事,敢有所論,而遽承咫尺欺君之敎,被此罪名,何敢一刻仍冒乎?請命遞斥。上曰,勿辭。李壽曼啓曰,以仁同府使到任日子過限事,自上遽下未安之敎,故敢以非其實情之意,妄陳所懷矣,聖明,反以臣之所達,爲飾辭欺君,臣何敢一刻苟冒乎?請命遞斥臣職。上曰,勿辭。趙遠期·李壽曼,以退待物論退出。上曰,造次間,豈可曲辭巧說,以乖事君以誠之道乎?金壽恒曰,古者,以諫官急時就進,多得病顚頓者,此豈今日所可踵行者乎?上曰,若如此說,則雖三年後到任,亦可乎?在渠道理,須自揆分義,卽期赴任,豈可如是?金萬基進曰,外方空數字缺待賑恤報狀,下送矣,原襄監司啓聞中所納穀物,旣已用下,空名帖則追後下送爲言矣。頃者貿牟事,旣已催督,而尙今不來,全羅道七千石,當先期上來,京畿等處,亦當馳問,使及於秋耕前耳。上曰,全羅道則旣已貿置云耳,平安道幾許石乎?萬基曰,五千內只千餘石,未及上來矣。上曰,京畿種子,亦愈於前年乎,種子無南北之異乎?萬基曰,牟種自有南北之異,宜矣。上曰,忠淸·京畿,所用種,不異乎?鄭太和曰,以京畿言之,海邑及近京他邑,亦不同矣。伏見全羅監司申晸報狀,則以爲流丐之類,多願卽今所在之邑,仍爲入籍,此類若不入籍,則無所統屬,將爲逋民,而若爲許籍之後,受食賑穀,旋卽逃去,則莫重戶籍,未免虛疏,願奉指揮云。旣不可一一督令,各還其本土,姑從情願,許令入籍,則時在之官,事似便當,本道監司處,以此回移,仍爲行會於各道,一體擧行事,分付漢城府,何如?上曰,依爲之。上曰,往時郭齊華,以月課不作,厭避其任,其時政院,猶有啓達論罪之事矣。今日李敏迪,所爲如許,而諸臣皆以或有病故,或泝水遲滯爲言,此後則雖有罪犯過此者,無一言者矣,蓋是敏迪,爲船遊遲留,其肯卽日就道乎?希望臺論之還收,頓忘渠自處道理,渠若是朝臣凡流,則予何必責備乃爾乎?鄭太和曰,敏迪,不甚思量,遲滯日子,渠若聞此辭旨,則惟當惶恐俟罪之不暇耳。金壽恒曰,遲滯赴任,果是思量之不熟,而非其怏怏怨懟之致也。上曰,以事體論之,則李敏迪,當拿問處之,而不必如此,當以厭避論罪,尹敬敎及狎去羅將,則拿問處之。鄭太和曰,未知其間曲折,而論以怏怏厭避,則似非其實情矣。上曰,然則李敏迪,罷職不敍。鄭太和曰,在昔仁廟朝,以尹鳴殷,到配遲滯,其時有羅卒推問之擧,而今日尹敬敎爲拿問,未知何如。金壽恒曰,事旣輾轉,今又拿問,甚非缺當底道理矣。上曰,當論其罪,不可以加罪,未安爲言耳。金萬基曰,先朝以尹鳴殷之到配遲滯,推問羅將,已非循例之擧,今日尹敬敎之拿問,尤豈聖德事乎?敬敎之遲滯,未知緣何病故,而但五六月炎蒸,嶺外千里之地,雖欲及期,其勢誠難,其間日子遲滯若久,則其罪誠大矣,若不至多日,則似當有容恕之道矣。前時安置竄流之屬,蓋亦多矣,若必以此律,人人科斷,則前後罪人,豈特尹敬敎而已乎?人主喜怒,不宜太遞,惟幸優容處之。鄭太和曰,金萬基之言,推以人情,極甚允當,伏望自上識處。上曰,其時狎去拿將,爲先拿問處之。金萬基曰,臣與敏迪,亦有同僚情分,其日敏迪之留宿門外,從船赴任之時,臣亦往見,而亦不及覺察而忠告之。蓋以渠路,由楊根墳山爲省掃,將未免少遲云云,故臣以其情理當然,而不覺有分義之截嚴也。今此下敎,極爲惶恐。李敏迪行到楊根之後,始聞有到任日子馳報之敎,故蒼黃赴任,而前旣遲延,勢難及其期限矣。至於臣子,怏怏怨懟,不省臣子分義,則實非其本情,今此罷職之罰,豈其大罪而若執此爲罪案,則未知何如,請平心徐究而特恕焉。上曰,有敬心與無敬心,不難知,雖薄罰,若有惶恐之意,則豈可然乎?鄭太和曰,罷職不敍,未知何如,罰則不甚大,而其傳敎之意,極甚惶恐矣,推考以問或可矣,而此則未知何如。金壽恒曰,臣等,非以罷職不敍爲大罪而爭之也,必以怏怏之怨望論罪,則不可故敢達耳。上曰,前日登對時,李殷相以李敏迪卽日登程爲言,而數字缺豈不知乎?聞其遲留江上不行耳。金壽恒曰,缺殿下有別樣聞知之路,則豈誠心相對之意乎?尤極未安缺上曰,不然耳。渠旣遲延至此,則予豈獨不知乎?上曰,臺官之遊辭曲解,似無狀故如是耳。罷出。上曰,尹敬敎之到配日子之遲退,幾至十日,非但事體不當,在渠分義,何敢如是?獨去羅將,爲先拿問後處之。此一條,以擧行條件入啓後,自上改下
上在昌德宮。停常參·經筵。
藥房都提調金壽恒,提調南龍翼,副提調李殷相啓曰,夜來風雨異常,伏未審,聖體調攝,若何?昨日引接臣僚,酬酢移時,不瑕有添傷之患乎?臣等,區區憂慮,取來問安。答曰,知道。與昨一樣矣。
呂聖齊啓曰,大司憲李尙眞,受由在外,執義李選,持平趙師錫呈辭,掌令李壽曼,避嫌退待,掌令姜時儆在外,持平趙昌期,未肅拜,今日,以監察茶時之意,敢啓。答曰,知道。
上在昌德宮。停常參·經筵。
五更,有霧氣。
藥房都提調臣金壽恒,提調臣南龍翼,右承旨臣李稽啓曰,卽仍醫官所傳,伏聞上候,自昨夕,寒熱之症,又爲發作,右腋下結核處,亦有烘熱浮痛之候,伏不勝驚慮之至。臣等卽與諸醫入診,詳知卽今症候,以爲議藥之地宜當,敢來問安,竝此仰稟。答曰,知道。證候,已言于醫官矣,氣甚困惱,入診勿爲,可也。
藥房再啓曰,卽伏承以氣甚困,入診勿爲爲敎,臣等,尤不勝悶慮之至。與諸醫等相議,則今此寒熱之候,出於核處腫熱,挾外感發作之致,回春癰疽門,荊防敗毒散,加黃芩酒炒·乾葛·梔子炒各一錢,連進三貼趁,卽發散宜當云,此藥,卽爲劑入之意,敢啓。答曰,知道。
呂聖齊啓曰,大司憲李尙眞,受由在外,執義李選,持平趙師錫呈辭,掌令李壽曼避嫌退待,掌令姜時儆在外,持平趙昌期未肅拜,今日,以監察茶時之意,敢啓。傳曰,知道。
閔宗道啓曰,假注書李善源,行公已過四十餘日,身有所患,强疾察任矣。自今日病勢添重,不得仕進,多事之地,不可等待其差復,李善源改差,他假注書差出,何如?傳曰,允。
大殿,政院·玉堂問安。答曰,知道。
上在昌德宮。停常參·經筵。
自昧爽至辰時,有霧氣。
下直,順安縣令柳瑾,比安縣監金鎬,造山萬戶李元吉,咸興判官權是經。
藥房都提調臣金壽恒,提調臣南龍翼,右承旨臣李稽啓曰,夜氣漸覺涼冷,伏未審聖體調攝,若何?昨日劑入湯藥,其已進御,而寒熱發作之候,核處浮痛之症,俱有差減之效乎?臣等,終宵憂慮,敢來問安。答曰,知道。症候已言于醫官矣。
藥房再啓曰,卽伏聞醫官等所傳之言,上候湯劑發汗之後,大勢頗減,而餘熱猶未盡祛云。仍與諸醫商議,則小柴胡湯,加石膏二錢·乾葛·連翹·麥門冬·山梔子炒·知母各一錢,元方甘草,減三分,連進三貼,爲快解之地宜當云,此藥劑入之意,敢啓。答曰,知道。
李東稷,以都摠府言啓曰,今日入直軍士,中日習射,請出標信。傳曰,知道。
李東稷,以兵曹言啓曰,今此冬至使一行入把驛馬,必須前期分定,可無未及之患,應把驛馬三十六匹內,忠淸道八匹,全羅道十匹,慶尙道十二匹,則來九月十五日京中逢點,原襄道三匹,咸鏡道三匹,則來九月三十日安州逢點事,各道監司處,移文知委之意,敢啓。傳曰,知道。
呂聖齊啓曰,大司憲李尙眞受由在外,執義李選,持平趙師錫呈辭,掌令李壽曼避嫌退待,掌令姜時儆,持平趙昌期未肅拜,今日,以監察茶時之意,敢啓。傳曰,知道。
閔宗道啓曰,吏曹郞廳來言,臺諫有闕,政事,何以爲之?取稟。
傳于李東稷曰,今下弓矢,造山萬戶李元吉處,給送。
上在昌德宮。停常參·經筵。
藥房都提調臣金壽恒,提調臣南龍翼,右承旨臣李稽啓曰,伏未審夜來,聖體調攝,若何?寒熱之候,更不發作,而右腋下浮痛之處,亦漸向安乎,昨日劑入小柴胡湯,其已進御否乎?臣等憂慮未已,敢來問安。答曰,知道。症候,已言于醫官矣。
大殿,政院·玉堂問安。答曰,知道。
李稽,以禮曹言啓曰,別試·初試及式年監試·東堂初試時,咸鏡道南道京試官,北道都事試取事,磨鍊啓稟矣。北評事,今已差出,南道都事·北道評事,試缺事,科擧事目中付標以入之意,敢啓。傳曰,知道。
李東稷,以備邊司言啓曰,刑曹判書閔維重,本司提調差下,使之察任,何如?傳曰,允。
獻納任奎啓曰,請加三思,還收前執義李翔削奪官爵之命。措辭見上請還收前宜寧縣監尹敬敎削黜之命。措辭見上請勿留難,亟寢淳昌郡無主陳荒處,勿爲還給人民之命。措辭見上以李敏迪補外還收事,兩司論列已久,而天聽邈然,不但不允,今以赴任遲滯,爲其罪案,至有罷職不敍之命,豈料聖明在上,而擧措之失當,一至於此哉?守令之催促發送者,從前何限,而辭朝出城之後,或留一兩日治行起程,自是常事,敏迪,若知殿下有計程科罪之意,則豈敢爲俶裝而少淹江上,亦豈敢爲身病而捨馬舟行,自速遲滯之罪哉?況疑之於不當疑,而以私察爲明,固非聖代之事,而罪之以不當罪,以致群下驚駭,不亦爲累於聖德乎?如敏迪,十年經幄侍從之臣,而一言忤旨,天怒層加,疑其有怨懟,不少垂恕,疑其故滯,而必加之罪,敏迪雖無狀,斷不宜有此也。從今以往,人皆自危,上下疑阻,交泰之象,不復見於殿下之廷,則臣之憂慮,不獨在於今日之一事而已。請還收前府使李敏迪罷職不敍之命。司諫趙遠期,以臣,以仁同府使李敏迪到任日子過限事,敢有所論,遽承咫尺欺君之敎,被此罪名,何敢一刻仍冒,引嫌而退,咫尺奏對,寧有他腸?意外嚴旨,不必爲嫌,請司諫趙遠期出仕。答曰,不允。以敏迪爲無罪,而敢請還收,何其縱恣之甚也?誠極驚駭。司諫趙遠期,遞差。
持平趙師錫啓曰,請加三思,還收前執義李翔削奪官爵之命。措辭見上請還收前宜寧縣監尹敬敎削奪官爵門外黜送之命。措辭見上請刑曹參議睦來善罷職。措辭見上兩司之臣,以李敏迪補外,論列已久,而情志否隔,天聽愈邈,公議之拂鬱,有不可勝言者。昨又伏聞筵中,以其到任日子過限,辭旨極嚴,至有罷職不敍之命,輾轉層激,一節加於一節,此何擧措,此何景象?當初之斥補遠邑,促令發行,已非聖世之事,況復疑其遲徊,以私察爲明,遽激天怒,曾不復徐究,而諸臣陳達,斥以欺罔,是果君臣相孚之道,而不其有損於臨下之體耶?噫,窾言將開,聖聰或眩,疑端一萌,衆心咸懼,愚數字缺不亶爲此一事而已也。今者敏迪之行,雖或少違,數字缺之限,不過蒼黃去國,不及俶裝,遠路跋涉,未免蹉遲之致,夫豈有一毫怏怏怨懟,故爲淹滯之意也。殿下,不諒情實,不度事勢,疑怒太過,威命洊震,此豈平日所望於聖明者哉?請加三思,還收前府使李敏迪罷職不敍之命。掌令李壽曼,以臣,以仁同府使李敏迪到任日子過限事,自上遽下未安之敎,故敢以非其實情之意,妄陳所懷矣。聖明,反以臣之所達,爲飾辭欺君,臣何敢一刻仍冒乎?引嫌而退,倉卒陳達,別無他意,雖被嚴旨,有何所失?請掌令李壽曼出仕。答曰,不允。以敏迪爲無罪,而敢請還收,何其縱恣之甚也?誠極驚駭,掌令李壽曼遞差。
李延年·李東稷啓曰,伏覩兩司批答之辭,臣等,聚首相顧,無任震惕之至。臺臣,因事獻替,乃其職耳,槪不出於憂愛願忠之意,而今此縱恣之敎,有非臣子所忍聞者,實乖於大聖人優容體下之義,此豈平日所望於殿下者哉?至於趙遠期·李壽曼等,登對時所達,雖或有欠於敷奏詳明,原其本情,斷無他腸,而遽下特遞之命,顯示訑訑之色,揆以待臺閣之道,不亦未安之甚者乎?臣等,忝在近密,區區所懷,惶恐敢啓。答曰,勿煩。
獻納任奎啓曰,如臣無狀,累忝言地,當此上下疑阻景色愁慘之日,曾無直言敢諫之補闕拾遺,而惟以荒拙鈍訥之辭,冀蒙天聽之萬一,宜乎不少槪於聖心而然,念蒭蕘之言,聖人必擇,則今日聖批中縱恣之敎,非臣子所敢聞,豈意聖明之不諒下情,至於此甚也?臣之以敏迪無罪者,斷無他腸,敏迪之心,臣實不知,而君臣猶父子也,父雖以無罪而罪其子,子萬無怏怏怨懟之意,此不過以臣之心,揣敏迪之心,而且念父雖以一時之怒罪其子而黜之,至於疑其子之遲留而加其罪,則決非爲父之道,此則爲累於聖德也。固非淺淺,實欲納吾君於無過之地,而敢有所論啓矣。旣不能感天意而承此情外之批。噫,人臣縱恣,是何等罪目,而抗顔而立於聖明之朝乎?況司諫趙遠期特遞之命,出於意外,處置乖當之失,著矣,以此以彼,決不可一刻仍冒,請命遞斥臣職。答曰,勿辭。
持平趙師錫啓曰,卽伏承聖批,辭旨極嚴,有非臣子所忍聞者,臣竊不勝驚悚慨然之至。敏迪之差遲數日,實出於事勢之或然,原其本情,斷無他腸,則殿下之疑之以怨懟,必欲加之罪者,豈不爲累於聖德,而至於私察去留,尤非大聖人寬平底道理,亦殿下嗣服以來所未有之擧措,致駭瞻聆,大咈群情。今臣所爭,非爲敏迪地,只欲納吾君於無過,而辭語蕪拙,誠意淺薄,旣不能格回天心,情外之敎,反加臣身,縱恣,是人臣大罪,爲人臣得此罪目,何可一刻復立於覆載之間乎?臣身顚沛,固不足恤,大哉王言,恐不當若是也?噫,自有近日以來,聖衷激惱,偏係已甚,無論言之是非,事之輕重,一有觸犯,輒加威怒,斥逐之,譴責之,使不得發一言而後已,此豈臣所望於聖明者哉?臣竊惜之,此無非如臣無狀,言不見信之致,而且掌令李壽曼特遞之命,出於意外,處置乖當之失,亦所難免,以此以彼,決不敢仍冒臺席,請命罷斥臣職。答曰,勿辭。
呂聖齊啓曰,大司憲李尙眞受由在外,執義李選,持平趙師錫呈辭,掌令姜時儆在外,持平趙昌期未肅拜,掌令李壽曼,避嫌退待,今日,以監察茶時之意,敢啓。傳曰,知道。
李東稷啓曰,獻納任奎,持平趙師錫,再啓煩凟,退待物論矣。傳曰,知道。
上在昌德宮。停常參·經筵。
巳時午時,日暈。
藥房都提調臣金壽恒,提調臣南龍翼,左承旨臣李延年啓曰,伏未審夜來,聖體調攝,若何?連進湯劑之後,餘熱漸至快祛否乎,核處浮痛之候,亦復何如?臣等憂慮耿耿。敢來問安。答曰,知道。
傳于閔宗道曰,歸厚署棺板一部,送于內需司事,言于該曹。
呂聖齊啓曰,大司憲,受由在外,執義李選呈辭,掌令李壽曼遞差,掌令姜時儆在外,持平趙師錫避嫌退待,趙昌期未肅拜,今日,以監察茶時之意,敢啓。傳曰,知道。
弼善朴增輝疏曰,伏以,庸陋微臣,最荷洪造,數朔之內,連忝侍講春宮之任,臣是何人,叨此異數,冞增愧懼,若隕淵谷。今以亡父墳塋修改事,猥蒙恩暇,將遂私願,感極幽明,糜粉難酬。第臣所帶職名,非如閑漫該司之比,當此逐日開延之時,輪直出入,不可暫時曠闕,嶺路去來,必致淹滯時日,公私悶蹙,益無所措,不得不中路封章,冒死呼籲於天地父母之前。伏乞聖慈,諒臣情勢,亟許遞改,以便公私。答曰,省疏具悉。爾其勿辭往來。
大司憲李尙眞疏曰,伏以,臣以父母墳加土事,幸受恩由,發向湖南而道里旣遠,潦水亦阻,往返之際,自當費了時月。且臣,曾遭同氣之喪,而只有稚兒,久未得窆,在臣私情,不得不淹留經紀,以畢葬事,度其勢將必至於累朔,臺憲重地,不可緣臣久曠,而虛帶職名,久滯鄕曲,實亦私分之不敢安,玆敢冒陳危懇,封章祈遞。伏乞聖慈,特垂諒察,亟遞臣職,以幸公私。答曰,省疏具悉。卿其勿辭往來。
兵曹判書閔鼎重疏曰,伏以,臣不能供職者,今四十餘日矣,三章陳懇,未蒙恩遞,臣誠惶感,不敢更瀆,賴天之賜,庶幾少間,不幸沈綿,醫藥無效,委身床席,氣息如縷,本兵重任,曠廢已久,一念耿耿,尤不自安。蓋臣素有痼疾,居常寧日絶少,而苟其所患不甚,則每當職事,輒必强起,雖晨昏寒暑風雨,有所不避也。今乃委頓至此,更無可强之望,事務之積滯,已不可言,而北閫請罪之狀,久留,評事掌試之期,已近,覆啓擬差,勢甚促迫,而同僚必欲待臣而共議,差復無期,將至狼狽,自有狗馬賤疾,上妨公家事體,其在微分,益切悚蹙,莫知所以自措,不得不更冒萬死,煩籲宸聰。伏乞聖慈,俯加矜察,亟賜遞免,以幸公私。答曰,省疏具悉。卿辭至此,本職當勉副焉。
執義李選疏曰,伏以,臣不幸有狗馬之疾,從事湯劑,亦已久矣,而未有寸效,益切危篤,初緣暑感,轉成火症,寒熱交攻,痰喘極重,頭疼目眩,肢節若刺,加以痢疾又劇,全廢食飮,委頓床席,跬步莫運,作一僵尸,自力就列,斷無其路,冒上辭單,萬不獲已,而喉司不諒,一向退却,臣於此窘迫悶蹙,誠不知爲計矣。卽伏見憲臣,以前仁同府使李敏迪罷職不敍還收事,重被嚴批,引避而退,憲府之臣,惟臣在職,處置當歸於臣,而臣與李敏迪,有姨婿應避之嫌,當初補外還收之論,亦不敢參涉,則今於此事,所嫌無異,宜卽詣臺自列,而顧臣病狀,如右所陳,雖欲起動,其勢末由,不得不仰首呼籲。伏乞聖慈,俯賜諒察,亟遞臣職,仍治臣偃蹇投章之罪。答曰,省疏具悉。爾其勿辭察職。
司書趙根疏曰,伏以,臣稟質孱弱,素多疾病,數年以來,添有內傷,氣血俱虛,外感甚頻,寒疾一發,則輒至辛苦累朔矣。上年冬末,偶往東表,踰嶺之際,猝遇風雪,頃刻之間,中寒顚踣,痛臥山村,醫藥路絶,病劇殊死者,凡六十餘日,僅僅生還,而自是缺種種尤劇,虛損焦枯,日以益甚,作一癃廢之人,近因缺乍動,感冒又作,浹旬呻禁,泄痢兼發,外則寒縮不止,氷雪恒如在身,內則冒熱極重,飮食不能近口,委身床席,日就沈頓。昨者同僚,一時有故,下番至於姑陞,草記旣已啓下,故臣出於急迫,不敢言病,忍死就直,出入書筵,則撼於勞動,症勢轉劇,精神昏眩,喘息急促,造次之間,若將窒塞,不得不扶曳而出矣。以此病狀,雖尋常職務,缺況此內直侍講之任乎?當此僚員不齊之日,臣之所患,又非旬日之內,所可醫治,伏乞天地父母,察臣疾病之危篤,亟賜遞免,俾延殘喘,不勝幸甚。臣無任惶怖哀懇之至,謹昧死以聞。踏啓字。
刑曹參判姜栢年疏曰,伏以,臣待罪秋曹亞席,幾至月餘,而適値首席久空,徒費員數,循例日次之坐,雖不敢廢,而事之稍係關緊者,則非佐貳所可擅斷,以姑待新判書上來後裁決之意,已爲啓達,此則聖明,想已下燭矣。旣無顓斷之事,則所擧行者,只是若干時急公事,而造次酬應之間,尙以做錯爲慮,戰兢之懷,方切于中矣。憲府糾劾之擧,發於此際,而自上有竝推之批,聖意蓋有所在,職任亦無該掌,則均被辜罰,事體當然,而憲官引避,出於意外,罪歸同僚,臣獨免焉,臣於此不勝瞿然之至。蓋李益華之被囚,則在於前判書開坐之日,而至於李世鵬,則臣與僚員同席之時,目見其恣睢之狀,對坐相可否而囚之矣。初旣同事,及其被劾,乃敢曰我不與聞云爾,則雖得幸免,獨不有愧於心乎?廉隅所在,決不可晏然仍冒,伏願聖慈,俯察危悃,亟命鐫罷臣職名,俾不至罪同而罰異,無任幸甚。答曰,省疏具悉。卿無所失,卿其勿辭,從速察職。
吏曹參議吳始壽疏曰,伏以,臣空疏譾劣,百不猶人,立朝二十年,實無毫分之可稱,惟是兩朝恩數,偏萃一身,非分華貫缺殆遍,尋常感惕,夢魂亦疑,徒思糜身粉骨缺一,赴湯蹈火,亦豈所辭。炳然此心,天日照臨,曾不敢虛辭飾讓,私便是圖,今此特除之命,出於千萬夢寐之外,不知聖明,奚取於臣,而橫加誤恩於人望之外哉?臣於園陵奉審之日,吏報忽至,臣始驚終懼,莫知置身之所也。曾於十餘年前,曾叨本曹郞席,猶不敢安於匪據,旋卽遞免,況此佐貳之官,爲任尤重,苟非公許見許之人,莫宜居之,如臣抹摋於世者,何敢榮一時之特恩,而冒昧承當乎?臣之惶隕踧踖,姑捨不論,而物議之嗤指,已不勝其譁然,聖明之所以寵臣者,適爲臣顚沛之地,此臣所以寧受逋慢之誅,而終不敢冒沒廉隅也。惟當泯默蟄伏,恭俟䮕遞,而臣旣奉命出外,不敢循例祗復,來伏城外,謹使同行禮郞,替呈書啓,玆不得不徑暴情實,瀆擾於紸纊之下,臣罪至此,萬死萬死。伏乞聖慈,察臣崩迫之懇,收回特除之命,以重名器,以安微分,不勝幸甚。答曰,省疏具悉。爾無可嫌之事,爾其勿辭,從速察職。
上在昌德宮。停常參·經筵。
下直,三陟府使徐正履,江東縣監安烒,懷仁縣監李泰夏,龍宮縣監鄭岐壽。
藥房都提調金壽恒,提調南龍翼,右承旨李稽啓曰,新涼漸緊,伏未審聖體調攝,若何,餘熱之候,尙未快安,而核處浮痛之症,亦與昨一樣乎?臣等憂慮未已,敢來問安。答曰,核處作痛之氣,昨昏轉劇,夜間姑得少定,而氣頗困惱,右臂運用,不得如意,以此爲苦矣。
大殿,政院·玉堂問安。答曰,知道。
李東稷,以都摠府言啓曰,今日入直軍士,中日習射,請出標信。傳曰,知道。
李稽,以侍講院言啓曰,本院上番六員·下番四員內,兼輔德·兼弼善·司書·兼司書,未差,輔德兪櫶,足疾苦劇,不能運步,弼善朴增輝,受由下鄕,文學李濡,以親病下鄕,時未還家,兼文學李選,以病陳疏,纔已批下,而症患非輕,勢難行公,只有說書臣沈濡,兼說書臣尹致績,今方入直,而臣濡,姑陞上番,已過六日,當此逐日開講之時,不但事體苟艱,講書校正之際,亦甚孤陋,上下番闕員,今日政,竝以在京無故人差出,卽爲牌招,使之推移入直,何如?傳曰,允。
李延年,以賑恤廳言啓曰,五月罷賑時,無依丐乞者,疾病不能行動者,癘疫方痛與向差之類,一千一百餘人,仍爲留接於北郊賑所,饋粥救護,觀勢次第放送事,曾爲啓達矣。其後老弱飢病匍匐獻粥者,日漸增多,至於二千二百餘人,到閏七月以來,始復減少,卽今留在之數,一千七百餘人,而願得歸糧,還歸本土者,逐日相續。且聞外方,早穀已熟,不可一向留賑,將以來十五日罷遣,其中廢疾兒弱元無依歸之類,則處之甚難,更當料理啓稟,而先以定日罷賑之意,敢啓。傳曰,知道。
李稽,以吏曹言啓曰,新除授黃澗縣監金仁文,前日呈狀內,衰年之中,重患外感內傷之症,一向彌留,少無差道,決難赴任,斯速入啓處置云,而以調理赴任題退矣。今又呈狀于政廳曰,過限已久,病勢無減,吐血之症,近又添劇,胸膈痞悶,精神昏眩,少或起動,喘促難堪,以此病勢,斷無登程赴任之望云。金仁文病重實狀,人多有見之者,除授過限之後,不可等待其差歇,黃澗縣監金仁文,罷黜,何如?傳曰,允。
傳于閔宗道曰,政事,當日爲之。
判書李慶億進,參判洪處亮病,參議吳始壽未肅拜,右承旨李稽進。兵批,判書未差,參判鄭榏中日試放進,參議李弘淵病,參知李端夏進,左副承旨李東稷進。
李稽,以吏曹言啓曰,慶州,以嶺南大邑,近緣數遞,蕩敗已甚,勿論文蔭,必得其人,可以收拾,而在京堂上中可合人絶乏,守令中聲績表著之人,竝擬,何如?傳曰,允。
以姜栢年爲都承旨,金萬重爲吏曹正郞,李弘淵爲大司諫,趙䃏爲慶州府尹,柳卓然爲安城郡守,閔汝鎭爲司宰僉正,李斗錫爲典獄奉事,權愈爲司書,李之翼爲禮曹參議,南龍翼爲弘文提學,尹漪爲黃澗縣監,尹深爲司書,金徽爲宗廟提調,李端夏爲大司成。以兵曹判書望單子,傳于李稽曰,以從二品中加望。以李尙眞爲兵曹判書,鄭徵爲承文副正字,金世爲學錄,申碩番爲掌令,朴世堅爲兵曹參議,李時顯爲星州牧使,沈瑞膺爲漢城判官,金萬重爲兼校書校理,趙威鳳爲司諫,趙威鳳爲兼掌令,朴泰尙爲兼監察,閔鼎重爲大司憲,李尙眞爲御營訓鍊精抄提調,李栢齡爲晉州監牧官,韓公佖爲海州監牧官,趙錫孚·方泰重爲副司勇,閔鼎重·洪萬容爲副護軍,李殷相爲副司直,趙根爲副司果,趙遠期·李壽曼爲副護軍。
呂聖齊啓曰,大司憲李尙眞受由在外,執義李選呈辭,掌令姜時儆在外,掌令一員未差,持平趙師錫避嫌退待,持平趙昌期未肅拜,今日,以監察茶時之意,敢啓。傳曰,知道。
行副提學臣金萬基,副應敎臣洪柱國,修撰臣李堂揆等,伏以,獻納任奎,以如臣無狀,累忝言地,當此上下疑阻景象愁慘之日,曾無直言敢諫之補拾闕遺,而惟以荒拙鈍訥之辭,冀回天聽之萬一,宜乎不少槪於聖心,而然念蒭蕘之言,聖人必擇,則今日聖批中縱恣之敎,非臣子所敢聞,豈意聖明之不諒下情,至於此甚哉?臣之以敏迪爲無罪者,斷無他腸,敏迪之心,臣實不知,而君臣猶父子也。父雖以非罪,罪其子,子萬無怏怏怨懟之理,此不過以臣之心,揣敏迪之心,而且念父雖以一時之怒,罪其子而黜之,至於疑其子之遲留,私察而加其罪,則決非爲父之道,此則有累於聖德也。固非淺淺,實欲納吾君於無過之地,而敢有所論啓矣,旣不能格天心,而承此情外之批。噫,人臣縱恣,是何等罪目,今殿下,以此加之於臣,臣亦人缺,何忍得此罪名,而抗顔而立於聖明之朝乎?況司諫趙遠期特遞之命,出於意外,處置乖當之失著矣,以此以彼,決不可一刻仍冒。持平趙師錫,以卽伏見聖批,辭旨極嚴,有非臣子所忍聞者,臣竊不勝驚悚慨然之至。敏迪之差遲數日,實出於事勢之或然,原其本情,斷無他腸,則殿下之疑之以怨懟,必欲加之以罪者,豈有爲累於聖德,而至於私察去留,尤非大聖人寬平底道理,亦殿下嗣服以來所未有之擧措,致駭瞻聆,大拂群情。今臣所爭,非爲敏迪地,只欲納吾君於無過,而辭語蕪拙,誠意淺薄,旣不能格回天心,情外之敎,反加臣身,縱恣,是人臣之大罪,爲人臣得此罪名,何可一刻復立於覆載之間乎?臣身顚沛,固不足恤,大哉王言,恐不當若是也。噫,自有近日事以來,聖衷激惱,偏係已甚,無論言之是非,事之輕重,一有觸犯,輒加威怒,斥逐之譴責之,使不得發一言而後已,此豈臣所望於聖明者哉?無非如臣無狀,言不見信之致,而且掌令李壽曼特遞之命,出於意外,處置乖當之失,亦所難免,以此以彼,決不可更冒臺席。竝引嫌而退,爭執意外之譴罰,請出忤旨之同僚,將以匡君違也,欲望恢言路也,而旣施之以呵責,又不循其處置,聖鑑不諒,乃至於斯,職任當然,有何所失?請獻納任奎,持平趙師錫,竝命出仕。臣等,仍竊惟念,近日之擧致疑,則奏對之不實,而別爲洞察,非聖主明目達聰之道,不原其情實之如何,而勒成罪案,乖聖人推恕盡物之仁,顧玆二者,爲心之病,此病不祛,何弊不生?臣等區區之所慮者,實惟在於本原之地,深願察納兩司之請,夬施日月之更焉。至於臺臣之引避也,其處置立落,歸諸臺閣,一任公論之可否,不徇君上之好惡者,其法甚美,其意非偶。伊日兩臺臣缺前之奏,雖緣倉卒,語欠條達,苟求其情,缺願忠,斷無他腸,而遽下臣子不敢聞之嚴敎,今玆特遞,又出格例之外,竊恐我國家待臺諫重公論之盛意,自今日而隳矣。惟聖明,平心却顧,忘怒觀理,收回司諫趙遠期·掌令李壽曼特遞之命,不勝幸甚。取進止。答曰,不允。出仕事,依啓。
上在昌德宮。停常參·經筵。
夜自一更至四更,月暈。
下直,泰川縣監韓公俊。
藥房都提調臣金壽恒,右承旨臣李稽啓曰,伏未審夜來,聖體調攝,若何?仍醫官所傳,伏聞去夜,核處瘡口,自潰膿汁,能得快順而痛勢亦已止歇乎,氣候之困惱,右臂之運用,視昨,復何如?臣等,終宵憂慮,不任耿耿,敢來問安。答曰,知道。症候,已言于醫官矣。
李東稷,以備邊〈司〉言啓曰,□□賓廳坐起日次,而上候未寧,故外司開坐缺,敢啓。傳曰,知道。
呂聖齊啓曰,大司憲閔鼎重未肅拜,執義李選呈辭,掌令姜時儆·申碩蕃在外,持平趙師錫牌招不進,持平趙昌期疏批未下,今日,以監察茶時之意,敢啓。傳曰,知道。
呂聖齊啓曰,咸鏡監司南九萬,永興弑主罪人松男·同倘等啓本中,多有誤書落字之處,殊無致察之意,請推考。傳曰,允。
大殿,政院·玉堂問安,答曰,知道。
李東稷,以兵曹言啓曰,新除授判書李尙眞,加土受由下去,全羅道任實地斯速乘馹上來事,下諭。傳曰,允。
呂聖齊,以侍講院言啓曰,新除授司書權愈,時在京畿衿川地,書筵入番事緊,請斯速乘馹上來事,下諭。傳曰,允。
獻納任奎啓曰,緣臣無狀,誠未格天,言無所補,反承嚴旨,踧踖悚慄,退伏俟譴,不意恩召,遽及此際,觸藩維谷,進退兩難,寧以逋慢而獲罪,不敢抗顔而冒出。加以病劇,未得祇赴,揆諸不俟駕之義,益著無所逃之戾,不可一刻仍冒,請命亟削臣職。答曰,勿辭。
持平趙師錫啓曰,無狀小臣,猥玷言地,仍一論事,重咈天意,微誠未格,嚴批反降,冒死自列,只俟譴罰,不賜斥遞,遽下召命,臣誠惶感,進退觸藩,分義所在,趨詣不暇,而顧臣情勢,有難冒出。加以素患痰眩,觸感添劇,欲起還仆,竟未祗赴,俟病小差,今始來避,逋慢之誅,實所難逭,何可一刻晏然,復冒臺席乎?請命鐫削臣職。答曰,勿辭。
閔宗道啓曰,獻納任奎,持平趙師錫,再啓煩瀆,退待物論矣。傳曰,知道。
上在昌德宮。停常參·經筵。
藥房都提調臣金壽恒,右承旨臣李稽啓曰,朝晝之間,涼熱異候,伏未審聖體調攝,若何?瘡口膿汁,流出無滯,而且無煩熱困惱之候乎?臣等無任憂慮之至,敢來問安。答曰,知道。諸症與昨一樣矣。
大殿,政院·王堂問安。答曰,知道。勿爲問安。
呂聖齊啓曰,大司憲閔鼎重未肅拜,執義李選上疏,掌令姜時儆·申碩蕃在外,持平趙師錫避嫌退待,趙昌期疏批未下,今日以監察茶時之意,敢啓。傳曰,知道。
呂聖齊,以吏曹言啓曰,新除授安城郡守柳卓然,於本道都事申厚載,爲妻同姓三寸叔,而大典小注相避竝用,纔有定奪之事,安城郡守柳卓然,依近例改差,何如?傳曰,允。
呂聖齊,以賑恤廳言啓曰,上年本廳各樣裁減單子,依榻前定奪,改書以入之意,敢啓。傳曰,知道。
呂聖齊,以禮曹言啓曰,冬至兼聖節使拜表吉日進定事,昨日引見時,陳達於榻前矣。問于日官,則十月二十日爲吉云,以此日原粘節目中付標以入之意,敢啓。傳曰,知道。
呂聖齊,以司僕寺言啓曰,濟州三運進上馬八十匹內,病斃中路者一匹,計除來到本寺馬七十九匹,禾毛色,別單開錄以入之意,敢啓。傳曰,知道。
以掌隷院明善公主房賜牌奴婢定給事啓目,傳于呂聖齊曰,此中官婢,更待後日望呈出給事,分付。
呂聖齊,以戶曹言啓曰,上年各司供上及進排雜物權減別單,依榻前定奪,爲先改書以入之意,敢啓。傳曰,知道。
呂聖齊,以尙衣院提調言啓曰,頃仍連歲年凶,本院織造北京貿易一□□□□□□□□□□□□□□□□□□□□□□□□言啓曰,本府時囚罪人朴弼聖·吳扶誠·盧太一·洪興源·權碖·徐孝男·柳檉·李東稷·李長英·李集成·蔡正後·趙持恒·崔慶洙·崔逸·洪宇紀·趙嗣文·許璋·金韶夏·金鼎台·黃德輿等放送事,承傳啓下矣。朴弼聖等二十人,依傳敎卽爲放送之意,敢啓。傳曰,知道。
侍講院啓曰,今此王世子大殿進箋後,行禮時,引儀,誤引王大妃殿尙傳就位,儀注中,大殿,承傳受箋函以入,出就位後行禮,不啻明白,引儀不當引之尙傳,尙傳不當出而徑出,顚倒失序,莫此爲甚。當該引儀及當該尙傳,竝從重推考,何如?傳曰,允。
司諫李柙,獻納尹深啓曰,臣等於再昨頒敎擧動參行之後,司僕寺正朴贄罷職事,所當連啓,而臣等之意以爲,今此赦令,實是非常之擧,敎書中有曰,譴罷廢錮之人,竝皆滌瑕磢垢,則罷職之啓,不必持久,相議停論矣。今聞物議,以一啓便停,終失體例爲言,臣等做錯之失著矣,何敢晏然仍冒?請命遞斥臣等之職。答曰,勿辭。
正言李宇鼎啓曰,本院以趙嗣基遠竄事,今方論啓,趙嗣基,卽臣外三寸叔也。旣未參論,在例應避,且臣,曾被推緘,時未畢勘,以此以彼,俱難仍冒,請命遞斥臣職。答曰,勿辭。
正言徐文尙啓曰,臣於本院之啓,有應避之嫌,不得不請遞矣。同僚處置請出之時,以同參連啓,有何難安事爲言,臣實未曉其故也。趙嗣基,其在遠竄之請,雖不係於誣毁臺官之事,而嗣基投疏,蓋由於彈劾之擧,侵故臺官,誣及己叔,臣以一家之人,何可諉以罪名之有別,而晏然同參於請竄之啓乎?且正言李宇鼎,引避退待,今當處置,而以擧趙嗣基之嫌,故臣又不敢可否於其間,情勢狼狽,決難仍冒,不得不連日瀆擾於靜攝之中,臣罪至此尤大,請命遞斥臣職。答曰,勿辭。
洪萬容啓曰,正言李宇鼎,再啓煩瀆,退待物論矣。傳曰,知道。
大臣·備局堂上引見時,承旨孟胄瑞所啓,新溪一境之內,設屯之處甚多,民戶元數二千三百戶,而除各衙門所屬囗之軍兵,雜役應頉之類,則只餘九百戶,而又除軍兵募軍,則實應役者,只三百餘戶矣。本道屯田,則已令本邑囚次知,故一體差役,而管餉及宮家屯田,則本邑,不得下手矣。兔山,亦有屯田之弊,監司有徽,復有啓聞之事,而新溪則不爲擧論,新溪設屯,雖不能盡罷,若令本邑,一體差役,則好矣。戶曹判書金壽興曰,新溪管餉屯田,則管餉使,已爲啓聞罷之矣。領議政許積曰,令本道,査覈啓聞後,處之,何如?上曰,依爲之。備局謄錄
恩私,唯有涕淚,今方治任,卽爲就道,而第千里關路,動沒三字疾病事故,未可豫知,往返遲速,有難的期,而顧臣所叨,係是緊務,喉舌出納之地,不可一日暫曠,玆敢不避煩冒,仰籲於紸纊之下。伏乞聖慈,特察微衷,亟賜遞改,以便公私,不勝幸甚。臣無任祈懇屛營之至。踏啓字。
前兵曹參知李端夏疏曰,伏以,臣資性至陋,血氣至薄,夙嬰心疾,殆不能爲人,幸以少甦,竊料□□,惟欲辭尊居卑,辭內居外,庶幾古人祿仕之義,而苟全微命而已。不自意,謬通名路,歷敭華顯,因循尸竊,罪斥不加,及陞□□,旋叨佐銓,槐院·備局之任,又從而濫授,顧視同列,榮進獨先,此豈臣平生夢想之到,而亦豈世人之萬一所期也哉?舊來心患,中年雖似少差,稍遇難堪之事,輒復發動,厪厪調攝,□至於駭人聞聽,昨今年來,受任踰分,擔重力微,憂懼積中,心氣日以悶塞,事爲日以顚錯,深恐一朝重發,喪失性命,□□□度控乞□□□一時□病,卽臣之所大慮,實存於宿病,而不敢䌤縷□除也。今於千萬意象之外,又被國子新命,臣之惶汗愧恧,一倍於前日所叨之職。蓋念師儒之長,專管學校之政,訓迪多士,爲任甚重,國家遴選,必須文學行誼兼備之人,曾未聞如臣無似者,僥倖忝冒也。臣本無學術,矇眛經書,且因病痼,放倒身心,身旣不做人樣,又何能敎人也?臣由是自畫,雖於子姪,亦未嘗自敎,任其就學於他人,矧敢望掌敎太學,表率俊造乎?今臣若不自量,謂爲師長抗顔皐比,□□□難,茫不知所答,言語擧止,動胎嗤點,則豈不爲士林之羞恥,而名器之瑕辱乎?臣思之及此,心患轉增,雖欲行公,亦不可得,臣之狼狽,固不足言,其在國家官人責任之道,何如也?伏願聖慈,察臣病情可哀,涯分已溢,亟將臣新授職名及兩該提調之任,竝行鐫免,使臣得處散班,以延殘喘,則實爲天地生成之造,臣無任崩迫懇祈之至。答曰,省疏具悉。爾其勿辭,從速察職。
知中樞南龍翼疏曰,伏以,臣得見昨日政目,以臣爲弘文館提學,臣不勝驚心汗顔之至。臣本雕篆末技,所習科臼文字,適以僥倖破的之故,粗有少時虛譽,而及其縻迫職事,自爾鞅掌。又無勉勵修進之志,全抛書卷,判爲二途,新知旣尠,舊學漸疎,數升墨汁,沽竭垂盡,尋常酬應,猶患斲窓,將不免爲沒字碌之歸,臣常自悼自愧。世之人,亦不以文人,期待臣矣,豈料萬萬不似之職,遽及萬萬無□之臣哉?夫提學之任,亞於宗匠,討論潤色,靡不與焉,實是儒臣至榮,藝苑高選,苟非才學兼優,名實俱備者,莫宜居之。況今宿望新掄,不無其人,而臣以資級差高,猥膺首擬,終叨誤恩,臣誠惶蹙,無地措躬,玆當逐日問安之下,不得趨詣藥房,敢將血懇,瀆擾於靜攝之中。伏乞聖慈,亟收新命,以重名器,以安微分,千萬幸甚。臣無任屛營祈祝之至。答曰,省疏具悉。卿其勿辭,從速察職。
上御熙政堂,大臣·備局堂上,引見,領議政鄭太和,右議政金壽恒,戶曹判書金壽興,工曹判書柳赫然,左尹李汝發,左副承旨李東稷,副提學金萬基,假注書金斗明,事變注書權愃,記事官申善溫,記事官崔錫·姜□。□壽恒曰,近來日氣,頗似涼冷,聖候,若何?上曰,比前稍減矣。壽恒曰,瘡口流汁,今已止息耶?上曰,今則亦不多出矣。上曰,湖西水災甚慘,民事極爲可慮。太和曰,其處水災,實是無前之變矣。上曰,頃日戶判,因此陳疏,疏意旣已領悉耳。壽恒曰,被災等處,若無別樣救恤之擧,民不能料生也。太和曰,上年各樣裁減之類,以今年秋成爲限矣,其中仍爲裁減者,間或復舊者,今當定奪,而目今年事,尙未完了,雖有復舊者,不可一如前日之爲,唯在自上酌宜善處耳。壽興曰,各司進排雜種物件,固非大關緊事,裁減沒二字當爲稟處,而至於供上物種,有非自下擅便沒三字上,量加分付也。上曰,臘藥,曾已減下耶?壽興曰,沒三字藥價二十疋,前已蠲減,而供上物種,則司䆃寺·司宰監·尙衣院年例等物,皆以八月爲限,亦已權減矣。上曰,進上別造弓,累年廢進,所當復舊,軍器寺弓箭,兩等通計,其數尠少,此亦復舊,似當。壽恒曰,大侵之餘,外方農事之豐歉,姑難豫期,雖是零碎之物,旣減者,不可遽爾復舊,此等物,若爲復舊,則其在聽聞,不計物役之多少,必以爲駭,事非大段,而所損不細矣。太和曰,農事之未可豫度,果如右相所達,八月,又非萬全之期,此等事,遽爲復舊,則□□□敬畏天災之道,業已權減者,姑依今年,仍減不復,未知何如,臣等,在外相議如是耳。上曰,大殿·世子宮所進供上紙,上年權減者,前日內儲,稍有羸餘,姑令減下矣。今年供上紙,依草注紙例代捧,可也。壽興曰,各道貢物所謂遺在者,皆擁虛簿,全無實物之數,自上年以來,皆自本曹料理責出,循此塗轍,至于來歲,則本曹經費,由此蕩盡,合有變通之道矣。壽恒曰,此事復舊,亦甚重難矣。壽興曰,此而不爲變通,戶曹決難支撑矣。上曰,退而商確事勢,若不獲已,則參酌變通,可也。上曰,旣已權減者,更以來年秋成爲限,似當。太和曰,來歲之事,不可變通於今日,觀勢姑待,今年若或豐熟,其中可復者,量宜處之,亦無妨矣。上曰,然則各樣裁減之類,竝限今年十二月,姑勿復舊,歲末更稟,可也。出擧行條太和曰,忠淸道,酷被水災處,宜施十分恤典,以捄民隱矣。壽恒曰,發遣敬差官被災諸處,一□踏驗以來,似當。上曰,自吏曹,差遣官員二人,而不當名以敬差耳。壽恒曰,然則今遣御史,當以何名稱之耶?太和曰,稱以被災處巡審御史,似當。上曰,然。壽興曰,內浦以下,錦江以上,當各送一員,申明踏審矣。慶億曰,今此水災處,旣遣御史,則其地渰死壓死人等,亦當竝施恤典矣。上曰,依爲之。出擧行條太和曰,兩西管餉屯田,近方相議變通之道,沒一字黃海道兎山,以十室殘邑,各廳屯田宮家折受,皆沒三字前者,臺臣陳啓,摠戎·訓局屯田,旣許革罷,而內需司折受處,尙今仍存,臣等,招問內需司下人,則一年所入,甚爲零星,而其在殘□爲弊不貲,自今以後,許令盡罷,以爲殘邑支保之地,何如?上曰,非獨兎山爲然,宮家田畓一二處,他餘列邑,亦皆有之矣。太和曰,外方列邑,豈無宮家折受,而至如兎山,地旣偏小,民甚彫殘,弊瘼之多,尤倍他邑,故如是敢達耳。上曰,形勢果有如是,當爲量處耳。太和曰,然則此事,當入於擧行條,以示朝家德意耳。上曰,不須入於擧行條,退而回啓稟處,可也。太和曰,科期迫近,而主文之人,尙虛其位,事甚未安,曾有命招政府西壁·六卿·判尹議薦之規,令政院考出前例,使之薦望,何如?上曰,分付政院,考例爲之。太和曰,北兵使李尙敬,與監司南九萬,有所相較,監司,至於啓聞請罪,兵使,以此不自安,廢衙□伏,卽今邊上,雖無事,身帶閫任,不宜廢務引日,又不可仍在察任,兵使李尙敬,似當遞差矣。上曰,監司所爲,旣非得體,若因此遞差,則殿最至嚴之意,安在?太和曰,事體然矣,而仍令察任,則事多窒礙虛疏之弊矣。上曰,監兵使,旣不相得,則事多窒礙虛疏之言,善矣,以此遞差,可也。出擧行條太和曰,長連縣監張治世以法聖浦萬戶,除授長連,而當待代官交遞還來,故治世,尙在任所,長連人馬,爲其迎新倅,來在京中,亦已多日,遠方人卒,留滯之弊,不可不慮,法聖浦萬戶,斯速差出,下送,何如?上曰,今日政差出,催促下送,可也。太和曰,啓覆罪人中,多有稟處之事矣。上曰,明日來會,疏決等事,議處爲當。壽興曰,頃日濟州牧使尹堦啓聞中,旌義縣,有倭楮六百斤云云。只有虛簿,而無卽今土産,必是古有而今無者,亦可蕩滌矣。上曰,依爲之。壽興曰,繕工監木物,不足,收稅販商,以爲補用,曾有事目矣。近來各衙門,直出帖文,不爲關由於本曹,以致收稅漸縮,不成模樣,請自今各衙門,皆受本曹帖文事,申明擧行,何如?上曰,依爲之。出擧行條慶億曰,沒二字修撰李堂揆,差湖南京試官矣,卽聞玉堂僚員,不沒三字無人以此草記云,經筵,事係關緊,李堂揆京試之任,改差,何如?上曰,改差,可也。慶億曰,嶺南京試官趙根,曾前奉命往來嶺南,至于三年,而以試官,又將南下,事體所關,有多難便,人或以爲異,渠亦不自安,請以他道京試官,換差,何如?上曰,依爲之。上曰,今番倭人,直以移館事,出來云,其意如何?平成太,必是倭中別樣人物也。壽恒曰,平成太,必以移館事,强爲大言而來者也。慶億曰,其死,亦必由於憤懣矣。遂退。
上在昌德宮。停常參·經筵。
夜四更五更,有霧氣。
藥房都提調臣金壽恒,副提調臣姜栢年啓曰,伏未審夜來,聖候,若何?靜攝之中,昨有引接之擧,不瑕有添傷之患乎?瘡口流汁,猶未快止乎,眼候加減,亦復何如?臣等,區區憂慮,敢來問安。答曰,知道。昨夜困惱,頗甚矣。
藥房口傳啓曰,刑曹罪囚議處事,今日爲之事,旣已定奪,而伏見朝者問安之批,有昨夜困惱頗甚之敎,且伏聞入侍醫官之言,則聖體,頗多未寧之候云。明日勞動出臨,恐有添傷之患,今此疏決,非大段緊急之事,姑待聖沒三字復,退行之意,分付,何如?答曰,過數三日後爲之事,分付。
李嵇啓曰,新除授同副承旨崔逸,時在京畿金浦地,請斯速乘馹上來事,下諭。右承旨李端夏,昨日除拜,今日不爲肅拜,亦爲牌招察任,何如?傳曰,允。
有政。吏批,判書李慶億進,參判洪處亮進,參議吳始壽未肅拜,左承旨李嵇進。兵批,判書李尙眞,在外未肅拜,參判鄭榏病,參議李翊,未肅拜,參知朴世堅進,左副承旨李東稷進。
李嵇啓曰,吏曹郞廳來言,大提學差出政事,取稟。傳曰,當日爲之。
呂聖齊啓曰,大司憲閔鼎重,未肅拜,執義李興浡,掌令姜時儆·申碩蕃,持平權愈在外,持平趙昌期,疏批未下,今日以監察茶時之意,敢啓。傳曰,知道。
李嵇啓曰,慶尙左兵使申瀏,別薦題目,與啓下文字,有異,殊無致察之意,推考,何如?傳曰,允。
以權瑎爲兵曹正郞,以任奎爲司諫,以李選·趙期遠爲忠淸道水災處巡審御史,以閔維重爲右副賓客,以洪南立爲右通禮,以金萬基爲右尹,以安垕爲兵曹佐郞,以趙威明爲直講,以金萬基兼同知經筵,以李壽曼兼掌令,以趙師錫·趙根兼持平,以金萬基爲大提學。薦望單子,九點,金萬基,八點,李端夏·李殷相·姜栢年,七點,南龍翼,六點,鄭斗卿。
上在昌德宮。停常參·經筵。
自昧爽至辰時,有霧氣。
下直,潼關僉使辛大謙。
藥房都提調臣金壽恒,副提調臣姜栢年啓曰,夜氣稍涼,曉霧未開,伏未審聖候調攝,若何?困惱之候,視昨一樣乎,瘡口流汁,及眼候加減,亦復何如?臣等,憂慮耿耿,敢來問安。答曰,知道。困惱之候,曉來頗似減歇矣。
備忘記,今下弓矢,潼關僉使辛大謙給送。
呂聖齊啓曰,大司憲閔鼎重,未肅拜,執義李興浡,掌令姜時儆·申碩蕃,持平權愈,在外,持平趙昌期,疏批未下,今日以監察茶時之意,敢啓。傳曰,知道。
姜栢年啓曰,僚員之不齊,未有甚於今日,右承旨未差,同副承旨,在外未及上來,而左承旨,病不仕進,出納之際,苟簡莫甚,左承旨李嵇,卽爲牌招,使之察任,何如?傳曰,允。
李東稷,以備邊司言啓曰,頃日赴京使臣一行馬夫等,搜檢時被捉銀子,分揀還給事,本司,粘目以啓,而其末端,竝及近來,每以各人私齎銀貨,漸至濫觴,此後各定兩數之意,竝已啓下矣。臣等,更加商量,則利之所在,人多冒死犯禁,旣令之後,或有如前之弊,則事多窒礙難處,反有所損而已,不可不熟講,然後方議立制。此一款,姑爲刪去,從容講定,而還給馬夫等銀子之意,爲先分付,似當,元啓目付標以入之意,敢啓。傳曰,知道。
呂聖齊,以刑曹言啓曰,以本曹慶尙道星州囚賊人丹伊·吾男等照斷啓目,改付標草記,傳曰,春間有定奪云者,非謂如是付標之意也,欲改脅從兩字之意也,此付標,未詳本意而然也事,命下矣。取考前後推案,則賊人丹伊·吾男等,曾無作賊之處,而猝然爲諸賊等所驅迫,隨參於朴戒龍家作變之時,而在外留待,不爲同入於戒龍之家內,所偸物件,亦無分執之事,故前日本曹啓目,初以一體處斬,似涉過重,爲辭者,蓋由於此。脅從二字,雖不可用於强盜同行之人,以丹伊·吾男等所犯,考閱律文,反復商量,則與强盜同謀者,有間,直以行而不分贓,論斷,恐未妥當,故依强盜已行而不得財者,杖一百流三千里之律,元啓目改入之意,敢啓。傳曰,知道。
又以宗親府意啓曰,本府,以接待大君·王子以下諸宗之府,事面,與他司自別,而下人之罷弊,反不如殘司,諸宗數多,典僕甚少,兵曹,例下價布,減之又減,其數零星。當此遇災裁減之日,雖不敢猥陳復舊之請,而其於大小公會,事多苟簡,雖秩高王孫,班行之間,闕庭之中,亦未免獨身奔走者,每每有之,官卑公姓之疲殘凌侮,不言可知。不但事體之未安,朝家優待諸宗之意,終歸虛套,不得已以本府典僕,輪回立番,數小典僕,其役甚苦,而又値上年饑病,死亡相繼,餘存無幾,至于今日,尤不成貌樣,誠極寒心。本府典僕,亦一國民,而身役之苦,有倍他役,將不得支保,儻蒙聖恩,受出壯實京奴婢三四十口,則沒三字戚衙門貌樣,一以舒典僕身役之苦。臣等,待罪沒四字任,區區所懷,冒死陳啓。傳曰,令該院依此劃給。
又啓曰,吏曹郞廳言,承旨有闕,政事,取稟。
右承旨李端夏疏曰,伏以,臣職叨匪據,病且難强,冒入辭疏,敢暴危懇,冀蒙鐫遞,置之散秩,非惟批旨不許,乃復移授近密,召牌繼降,臣感激惶悚,不知所措。分義所在,不敢不趨謝恩命,而顧臣病勢,決無陳力夙宵之望。蓋自六月晦間,重患痁痛,元氣未蘇,而出謝騎省之餘,鎖直數日,仍致添傷,宿火發動,心神散亂,殆至不省人事之域,國子閑官,亦無堪供之勢,不得不陳情丐免,況於此任乎?臣旣乏涓埃補效聖朝,非敢苟圖自逸,憚於奔走,人之一身,心爲主宰,臣不幸早嬰心患,病根尙在,今因氣血枯涸,前症復發,如此之時,必須杜門謝事,合眼調息,免於喪失性命之歸,若復勞動不止,火益熾盛,心愈煩亂,則一身且不能管攝,矧敢望酬酢事爲,得無敗闕乎?〈伏乞〉聖慈,特垂矜憐,亟許遞改臣職名,俾臣投閑調病,賴天之靈,得復蘇完,則犬馬微勞,庶或殫於異日矣。臣無任戰懼祈懇之至。踏啓字。
大司諫李弘淵疏曰,伏以,臣本庸愚,沒三字似,而分外官職,已踰涯分,曾前忝竊,恒懼不稱。不意玆者,謬恩遽下,初聞慌惚,若無所容,而自解世無有如臣無狀者,而亦叨是任,則物議喧騰,宜有處分,奚待臣妄有陳請乎?縮伏累日,恭俟譴免,而側聽至今,尙未有聞,臣誠憂悶,罔知所出。設令臣或有萬一可堪之勢,當此天心激惱,上下否隔之辰,有何力量,能任諫諍,有何誠悃,感回聖意,而冒昧苟出,祗益罪戾,則微臣狼狽,固不足言,不亦辱朝廷,而羞當世之君子乎?況臣忝冒本職,十載有餘,前後累授,已試無效,而到今衰謝漸極,精力耗盡,碌碌忍恥,都是爲祿之仕,則朝廷諫官之長,豈徒爲懷祿者,食廩之地哉?近又重患暑感,委頓呻痛,無望起動,人非未加,鬼責先及。伏乞聖明,曲加矜察,亟許遞改臣職名,以重名器,以便公私。臣無任瞻天悶迫祈懇屛營之至。答曰,省疏具悉。爾其勿辭,從速察職。
上在昌德宮。停常參·經筵。
夜三更,自一點至三點,如風水相薄之聲,流轉中天,自西向東而止,似是天鳴。卯時,有霧氣。
藥房都提調臣金壽恒,提調臣南龍翼,左副承旨臣李東稷啓曰,伏未審夜來,聖體調攝,若何?困惱之候,今已快安,而瘡口流汁,漸至止息乎,眼候加減,亦復視前,何如?臣等,憂慮未弛,敢來問安。答曰,知道。與昨無異,而眼候加減無常,今後勿爲逐日問安。
呂聖齊啓曰,大司憲閔鼎重,未肅拜,執義李興浡,掌令姜時儆·申碩蕃,持平權愈在外,持平趙昌期,疏批未下,今日以監察茶時之意,敢啓。傳曰,知道。
李東稷,以都監意啓曰,今日入直軍士,中日習射,請出標信。傳曰,知道。
呂聖齊,以弘文館言啓曰,本館上番六員內,三員未差,一員在外,下番四員內,三員未差,卽今見存者,只有副應敎臣洪柱國,校理臣崔後尙,修撰臣李堂揆,而堂揆,則本以宿病之人,久在直廬,病勢添劇,輪直之地,將不成貌樣,其在事體,苟簡莫甚,勿論相避·外任,吏曹郞官上·下番闕員,後政差出,牌招察任,何如?傳曰,允。
李東稷啓曰,遠道別薦單子,十張啓下,而其餘應薦人員,令該曹察處,何如?傳曰,允。
又以兵曹言啓曰,卽接精抄廳中軍李重信所報,則本廳來八月朔立番軍兵,今月二十五日,當爲點考,下番軍賞格試放,當行於二十六日,新舊軍及禁軍合操,亦當行於二十九日,而新判書上來遲速,未可豫料,今此軍兵點考·賞格·試放·合操等事,自本曹竝令定奪指揮云。自前判書有故,則中軍,有代行之規,新判書上來之期,時未的知,則依前例中軍,當爲代行,而本曹佐貳官,曾不干豫於本廳之事,何以爲之?敢啓。傳曰,令備局稟處。
上在昌德宮。停常參·經筵。
下直,安東府使朴贄,金海府使慶一會,熊川縣監金後彭,法聖萬戶閔周觀。
呂聖齊啓曰,大司憲閔鼎重未肅拜,執義李興浡,掌令姜時儆·申碩蕃,持平權愈在外,持平趙昌期,疏批未下,今日以監察茶時之意,敢啓。傳曰,知道。
又以義禁府言啓曰,以南兵使狀啓,刑曹粘目,茄乙知僉使金宇成,鎭東權管金信健,同仁權管鄭世益等,移本府處置事,允下矣。金信健·鄭世益,方待命於本府,卽爲拿囚,而金宇成,則時在忠淸道尼山地,三字缺例,府書吏發遣,拿來,何如?傳曰,允。
又以義禁府言三字缺以刑曹啓目,晉州虞候魏天會,移本府處置事,允下矣,魏天會,方在任所,依例羅將發遣,拿來,何如?傳曰,允。
李東稷,以備邊司言啓曰,兵曹啓辭,卽接精抄廳中軍李重信所報,則本廳來八月朔立番軍兵,今月二十五日,當爲點考,下番軍賞格試放,當行於二十六日,新舊軍及禁軍合操,亦當行於二十九日,而新判書上來遲速,未可豫料,今此軍點考·賞格試放·合操等事,自本曹竝令定奪指揮云。自前判書有故,則中軍,有代行之規,新判書上來之期,時未的知,則依前例中軍,當爲代行,而本曹佐貳官,曾不干豫於本廳之事,何以爲之?敢稟。傳曰,令備局稟處事,命下矣。精抄廳,是兵曹判書之所主管也,或値判書病告,不得行公之時,令中軍代行之意,必入啓施行,而今則新判書,遠在外方,故中軍李重信,報稟於兵曹矣。八月朔新番軍點考,下番軍賞格·試才,各有定日,俱不可廢,中軍,依近例擧行宜當,賞格所用之布,則前判書,未及傳掌,仍爲照管云,亦可遵式俵給,至於新舊軍及禁軍合操,判書有故,則曾有中軍代行之規云,使之依例爲之,何如?傳曰,允。
上在昌德宮。停常參·經筵。
未時,日暈。
藥房都提調臣金壽恒,提調臣南龍翼,左承旨臣李嵇啓曰,夜來涼冷甚緊,伏未審聖體調攝,若何?瘡口漸至完合之境,而眼候諸症,更無加減乎?臣等,憂慮未弛,敢來問安。答曰,知道。數日來,煩熱頗甚,眼候亦甚不平矣。
崔逸啓曰,大司憲閔鼎重,未肅拜,執義李興浡,掌令姜時儆·申碩蕃,持平權愈,在外,持平趙昌期,疏批未下,今日以監察茶時之意,敢啓。傳曰,知道。
又啓曰,慶尙左兵使申瀏別薦單子,自監營上送,旣已啓下矣。今見申瀏啓本,則別薦單子,又爲上送二字缺使兵曹行關,有此再巡薦聞之擧,殊無致察之意,申瀏推考,追到薦單,則勿施,何如?傳曰,允。
以賓廳進不進單子,傳于呂聖齊曰,過數日後,來會事,分付。
李嵇啓曰,同副承旨崔逸承召到城外,稱以情勢不安,陳疏引嫌,不卽肅謝,揆以體例,殊甚未便,同副承旨崔逸,卽爲牌招察任,何如?傳曰,允。
又以司僕寺提調意啓曰,卽接順天監牧官金柱厦所報,則有一惡虎,突入場內,咬害牧馬,多至二十五匹,故率領牧子居民等,設機放砲捕得,以其虎皮,送于本寺矣。依前例移廂庫,其得中砲手,令本道監司,依法例賞物題給事,分付,何如?傳曰,允。
崔逸,以吏曹言啓曰,慶尙左道京試官趙師錫呈狀內,方在時推之中,兼臺,決難仍帶,斯速考例處置云。取考可據文書,則在外京試官,以被推勘,因其呈狀,自本曹啓稟,或命蕩滌,或令改差,今者試期迫近,不可不及時變通,京試官趙師錫,以臺諫時牌不進,推勘未畢,勢難兼臺下去,改差,何如?傳曰,推考蕩滌以送。
又以吏曹言啓曰,曾因諫院啓辭,守令中所捕之賊,咸有虛疏之事,或以二三名捕捉而陞資者,更爲査考改正事,命下矣。卽當査考以啓,而自上年春間以後,各道守令捕捉加資之類,多至十餘人,許多文書,散在他曹,或有未及結末者,故今始收聚考閱,則高山縣監金汝南·前礪山郡守鄭采和,所捕之賊,俱是四名,前鳳山郡守李益昌,所捕只是三名,此三邑守令,則未準定式,所授加資,似當改正,其餘守令,所捕之賊,以其文案觀之,則皆是殺越强盜,明白取服者,其間設有鍜鍊文致之事,到今覈得實狀,其勢誠難,就其中賊情稍强者而言之,則前淸河縣監權順善所捕之賊,取服正刑者六名,迎日縣監梁命雄所捕之賊,取服正刑者五名,而皆是迫於饑饉,猝然作賊之類,淸河之賊,則李乭屎,則十餘名作黨,或持槍刃,或持稜杖,突入於盈德地兩處人家,人物則知機豫避,故兩家竝租七斗,衣三領,木四疋,乾魚十尾偸取,翌日,又爲突入於古松羅民人家,爲邏卒所逐,不得作賊,三字缺淸河古文殊菴,明火突入,拔劒揮槍,打破窓戶,僧人,則二字缺殺害之事,所偸物件米·粗·太各一石,若干衣領等物而已,此外無他作賊之處。迎日之賊,則貴金等四兄弟,與同黨四五人,明火突入於本縣元曉菴,僧人二名,以稜杖亂打,結縛倒置寺中,大小器物,盡數偸去,被打僧人同立,膝鼻重傷,多般救療,而過二十七日致斃,此外村家牛馬八九處偸竊事,亦皆自服云,其爲强盜,則無疑,而與法典所謂獷猂大黨,不無差別,此兩邑守令,量施他賞,恐合事宜。且前海州牧使慶㝡,以討捕使加資,前例有無,亦有考啓之命矣。取考本縣謄錄,則曾在先朝庚寅年,討捕使奇震興,以捕賊之功,至於陞秩,故相臣李厚源,爲大司諫,以捕討使,不當與守令一體論賞之意,論啓改正,其後廣州府尹沈之溟,以大黨捕捉,加資而本曹只有加資下批之單子,其論賞曲折,則未有見存文書,頃年海州牧使洪錫箕,亦以捕賊加資,而其時不知海州之例兼討捕使,循例覆啓論賞矣。慶㝡加資命下之後,聞有物議,取考備局文書,則海州牧使之兼討捕使,其來已久,大槪討捕使,與捕賊大將,兵使營,爲任無異,譏捕盜賊,自是職分內事,因此施賞,同於他邑守令,事體不當,宜有定式申明之擧,以爲永久遵行之地,俱係恩賞重典,自下不敢擅便,上裁,何如?傳曰,依啓。金汝南·鄭采和·李益昌等所捕之賊,雖不滿五名,旣是令前,則到今改正,似未妥當,仍授似可,兼討捕使,以討賊則加資,似爲不均,自今以後,依他例討捕使例施行,可也。
傳于李東稷曰,政事,當日爲之。
李嵇啓曰,當日爲政事,命下矣。都承旨姜栢年,疏批未下,不爲仕進,右承旨未差,同副承旨崔逸,未及肅謝,左副承旨李東稷,以該房,兵批政廳,當爲進去,廳中,只有臣嵇,臣聖齊,吏批政廳,何承旨進去乎?敢稟。且今日政新差承旨,亦爲牌招察任,何如?傳曰,知道。吏·兵批兼進。
吏批啓曰,判書李慶億,病不來,參議吳始壽,未肅拜,小臣,獨政未安,何以爲之?敢稟。傳曰,仍爲之。
吏批,判書李慶億病,參判洪處亮進,參議吳始壽未肅拜,左副承旨李東稷進。
兵批,判書李尙眞在外,參判鄭榏進,參議未差,參知朴世堅病,左副承旨李東稷進。
吏批,以李觀徵爲承旨,以金益炅爲兵曹參議,以李端厦爲大司成,以任有後爲慶州府使,以曹挺宇爲寧海府使,以李尙翼爲禮曺佐郞,以李選爲應敎,以趙威鳳爲副修撰。
兵批,以李端夏·李翊·趙威鳳爲副護軍。
刑曹判書閔維重疏曰,伏以,臣猥以庸陋,過蒙鴻造,藩職纔解,召旨遠降,入長司冠,班聯八座,寵榮踰分,報答無路,日夜祗惕,恐負聖明拔擢之恩,不圖玆者,賓客新命,謬加臣身,臣聞命震越,益無所措。臣竊惟國家得人之難,何職不然,而至於春宮輔導,爲任尤重,自前應是選者,無非學職通愽,望實俱隆之人,曷嘗有如臣空疏承乏,濫廁於其間者哉?且臣素以寒門,遭逢盛世,一家兄弟,竝列崇顯,居常凜凜,不啻若臨深而履薄,況賓客,只是四員,而臣兄鼎重,旣帶其一,臣又意外忝叨,不但盈滿之極,鬼瞰可懼,其在政體,亦甚未安。臣內省私分,外畏公議,慚惶跼蹐,不敢冒昧承當,以貽淸朝之累。伏乞聖明,察臣懇辭,匪出飾讓,將臣兼帶左副賓客,特許遞改,以幸公私。臣無任屛營之至。答曰,省疏具悉。卿其勿辭,從速察職。
吏曹參議吳始壽疏曰,伏以,臣猥將私懇,瀝血請免,未蒙恩許,反沒二字溫批,臣聞命兢惕,直欲循墻而不可得也。顧臣所忝,素號妙選,雖以時望擬差者,亦難晏然,況臣除拜,出自特簡,一身之榮艶,雖極,公議之不愜,可知,其不可使一日濫廁也,明矣。孤危之蹤,聾瞽於時,雖未知物議之譁然,當復如何,而側聽逾旬,尙不駮正者,必容臣自處而然也,臣何敢從他笑罵,冒沒廉隅乎?凡人臣辭職,不一其道,不必辭而循例退讓者,有之,不可甚而至誠求免者,有之,今臣所辭,出於至誠,非若循常飾讓之比,而近來能讓成俗,未免爲一例混視之歸,此臣誠意淺薄,不見信於君父,益增悶蹙,不知自措。區區私分之狼狽,雖不暇顧,其於辱名器羞當世何哉?人雖至愚,莫不有自知之明,臣於此,萬分一髣像,則當此靜攝之日,何故苦口牢辭,再瀆宸嚴,自速僭猥之誅乎?此蘇軾所謂政使力辭而獲譴,猶賢忝冒而致災也。伏乞聖慈,俯察崩迫之懇,收回特除之命,以重名器,以安愚分,臣無任狼狽惶蹙之至。答曰,省疏具悉。爾其勿辭,從速察職。
承政院左承旨李延年疏曰,伏以,臣癡騃浮淺,百無一取,當官遇事,十顚九敗,幸頼天地大度,曲加容覆,前後拂拭,逈出尋常,通班邇列,忝叨非一,碌碌隨行,憒憒尸素,恒懷凜慄,惟俟罪斥,不意簡擢之恩,出於萬萬夢寐之外。臣聞命震惕,神魂飛散,始焉而疑,終焉而惑,氷炭交懷,倘怳靡定,誠不知置身之所也。臣竊伏念爵命至重,上不可濫授,才分有限,下不可虛受,是以人君,致愼於圖任之時,人臣,自審於承命之際,大小長短,必使相稱,要在適宜而已。如或君不量其臣,而舛施,臣不量其分,而冒進,名器之用,有同泥沙,卿宰之位,無問賢遇,則階級蕩然,而朝廷無尊嚴之體,人心不服,而庶官有解體之憂,世道理亂,恒由於是,此固明主所宜深慮者也。今玆誤恩,沒二字微臣,至榮至幸,其於政體何哉,其於物情何哉?沒三字蟄伏,恭竢物議,寥寥數日,尙未有聞,堂堂聖明,亦是異事,而竊據匪分,一刻未安,怵迫憂恐,不容泯默,不避鐵鉞之誅,乃敢冒籲於紸纊之下。伏乞聖慈,特察危懇,將臣新授職名,亟賜鐫改,以重名器,以安微分,不勝幸甚。臣無任震悸祈懇之至。答曰,省疏具悉。今玆擢用,意非偶然,卿其勿辭,從速察職。
韓興君李汝發疏曰,伏以,臣兜鍪賤品,荷國家罔極之恩,忝叨重任,涯分已踰,冒瀆私情,極知惶悚,而顧臣情事,有萬分不得已者,乃敢呼籲於宸嚴之下,伏願聖明,垂察焉。臣亡父墳山,在於楊州地,在京纔一日程,而緣臣職忝軍務,不敢擅離,廢闕省掃,積有年所,每當霜露之節,恒㘦怵惕之懷。不幸今夏雨水,塋域頹圮,已至平夷,添土改築,一時爲急,而臣獲戾偏重,旣無兄弟,煢獨一身,復係緊務。況此治盜之任,摠府之直,俱非閑漫之比,呈單請由,未循常例,而修改重役,將不免付諸奴僕之手,微臣痛迫之情,尤無以自抑也。若人事差池,歲月荏苒,使已頹墳塋,漸成蹊壑,則私情公議,實有所感,臣何敢以干冒爲懼,僣越爲嫌,終不昧死而陳之乎?伏乞天地父母,曲加矜憐,俯察危懇,將臣兼帶御營·捕盜大將·備局提調·摠管等職,竝賜遞免,仍許三四日之暇,俾得安意往來,以畢加土之役,千萬幸甚。臣無任祈懇愍惻之至。答曰,省疏具悉。卿其勿辭往來。
上在昌德宮。停常參·經筵。
自未時至酉時,日暈。
崔逸啓曰,大司憲閔鼎重未肅拜,執義李興浡,掌令姜時儆·申碩蕃,持平權愈在外,持平趙昌期,疏批未下,今日以監察茶時之意,敢啓。傳曰,知道。
呂聖齊,以都摠府言啓曰,今日入直軍士,中日習射,請出標信。傳曰,知道。
李東稷,以成均館意缺校正,何如?傳曰,允。
崔逸,以宗簿寺意啓曰,卽接宗親府移文,則自今年正月,至六月前後問安時,諸宗中沒二字二十五員抄送,自本寺入啓處置云。檜川都正僎,行烏城沒三字行蓬江正炯伋,靈順正浟,花春都正㵾,花山副正渷,瀛洲守完,安昌守檍,昌平副守後,成平副守渾,益平副守澈,錦洲副守惟亨,濟林副守克胤,忠興令得吉,蓬川令炯佑,靈城令仁天,完昌令榏,甄昌令稷,靈雲令義天,石陵副令以恒,長溪副令藎胤,昌興副令純賢,綾川監仁憲,豐山監晳贇,帶城監宗繼等,或全不進參,或一二番進參,事甚怠慢,竝從重推考,何如?傳曰,允。
李觀徵,以弘文館言啓曰,新除授副修撰趙威鳳,時在京畿抱川地,經筵入番事緊,請斯速乘馹上來事,下諭。傳曰,允。
左尹金萬基疏曰,伏以,臣誤恩渙被,殊簡濫及,以臣兼充弘·藝兩館大提學,知成均館事者,臣聞命以還,五內無主,惶汗如瀉,不知置身之所也。顧念臣顓蒙空疎,了無襪綿之寸長,輪翮之可取,而偏荷聖世之陶甄,前後忝竊,罔非華膴,其所以招彼其之刺,傷聖土之明者,固已多矣。今玆文衡之任,國家之重選,儒臣之至榮,若所謂煥鴻猷而贊文治,固是斯職之所爲設也,而今以跛躄而辭千里之馳,僬僥而謝萬石之任曰,不能是,人莫不笑之矣,何者?以其非所可擬議故也。姑就其掌辭命,立科試等事,而言之,亦必須文學優長,望實備具者,可以勝其任,而免僨敗之患矣。如臣自惟鈍劣之質,加以暴棄之病,旣全昧於務學門路,又未究乎數卷文字,因循放倒,日以荒落,每念祖先靑氈之舊業,至臣身而無承,未嘗不自痛恨而終莫能自强勉也。至於篇翰,結撰正坐,思旨蹇拙,曾帶製敎之銜,亦未能稱塞其職,遇小製作疵瘡沒二字資衆目之嗤點,而竟無一言之幾似者,恒以尸素爲愧。沒三字苑之長,夫豈夢寐之所及,而若乃造士之責,寔在師儒,其何使不學墻面之臣,濫竽首席,以取笑侮也哉?竊惟較材而授職者,君政所急,揣分而受命者,臣道之常,若或換其非材而受其非分,則必將害于國,凶于身,而不祥大矣。今臣區區所大危厲者,寢驚夢愕者,豈爲但臣一身而已乎?臣辭之出於片片衷赤,非爲克讓之美事者,天日,實惟監臨之矣。伏乞聖明,曲垂諒察,亟收臣新授文衡之命,以畀可堪之人,公私千萬幸甚。臣無任震悸慙恧悶迫祈懇之至。答曰,省疏具悉。卿才允合斯任,僉意恭許,何用引嫌乃爾?卿其勿辭,從速察職。
李東稷,以成均館意啓曰,經書校正官有闕,代副司直柳尙運,前司書任相元差下,使之校正,何如?傳曰,允。
上在昌德宮。停常參·經筵。
自卯時至申時,日暈。
藥房都提調臣金壽恒,提調臣南龍翼,副提調臣姜栢年啓曰,伏未審數日來,聖體調攝,若何,煩熱之候,尙爾無減,而眼候不平,今亦一樣乎?臣等,無任憂慮,敢來問安。答曰,知道。煩熱之候,稍似減歇,而眼候一樣無減矣。
崔逸啓曰,大司憲閔鼎重,未肅拜,執義李興浡,掌令姜時儆·申碩蕃,持平權愈在外,持平趙昌期,疏批未下,今日以監察茶時之意,敢啓。傳曰,知道。
李東稷,以都摠府言啓曰,副摠管李汝發,以新番馬兵點考坐起,御營廳進去晝仕,請出標信。答曰,知道。
又以兵曹言啓曰,今日將軍朔試射時,闕內訓鍊都監把摠·哨官等,依前日榻前定奪,以他員代直出射之意,敢啓。傳曰,知道。
又啓曰,事變假注書權愃,以遠方之人,所寓旅邸,有可疑之病,至於奴僕染痛,勢難出入於近密之地,權愃改差,他假注書差出,使之察任,何如?傳曰,允。
事變假注書林泳。
又以兵曹言啓曰,下番精抄軍賞格試才,來二十六日設行於慕華館,禁軍與精抄軍上下番合操,二十九日當行於沙阿里,闕內入直將官及軍兵等,除標信出送,而闕門,則依例以砲手替把之意,敢啓。傳曰,知道。
又以兵曹言啓曰,上年裁減時,本曹所管各處派定軍,及諸司書吏·使令名數與朔布竝爲量減啓下矣。今當秋成,自應復舊,而第騎步收布軍庚辛物故者甚多,又令過三年定數代定,則收布旣縮,經費已竭,實無前頭支用之勢,不可不別樣變通,以爲量入爲出之地,而卽聞賑恤廳,户曹方以已往裁減之類,單子書入,更爲定奪云。本曹亦當一體擧行,何以爲之?敢稟。傳曰,依他各司例爲之。
李嵇,以賑恤廳言啓曰,今閏七月十八日,大臣·備局堂上引見時,各樣裁減之類,竝限今年十二月,姑勿復舊事,下敎矣。各殿供上紙,及內官別監炊飯木等,自本廳給價之類,則自九月至十二月,四朔加磨鍊上下,而司宰監乾秀魚價,九月以後,四朔以米封進石數,磨鍊別單書入之意,敢啓。傳曰,知道。
姜栢年啓曰,近日兩司無備員之時,守令未署經者,多至三員,各邑人馬,久留之弊,已極可慮。至於全羅都事柳譚厚,亦在未署經中,試期已迫,而不得下去,諫院則大司諫李弘淵,司諫任奎,正言李日井,或陳疏,或呈辭,獻納宋奎濂在外,正言洪萬鍾,疏批未下,憲府則大司憲閔鼎重,呈辭受由,持平趙昌期,疏批未下,執義李興浡,掌令姜時儆·申碩蕃,持平權愈俱在外。都事·守令署經無期,合有變通之道,何以爲之?敢稟。傳曰,竝除署經發送。
司諫任奎啓曰,庸陋微臣,濫蒙天恩,驟玷華顯,蔑有毫報,夙宵一念,愧懼沒二字意,新命又出夢寐之外,揣己量力,尤有所不敢當者沒二字所履,莫非非分,而薇垣亞長,爲任益重,苟非人望素著者,莫宜輕授。今臣忝此,實昧厥由,銓曹備擬,或緣承乏,而猥受天點,尤出誤恩,其爲名器之玷辱,固不暇論,而不亦爲累於聖明之□哲乎?極劣無能,臣所自知,已試無用,人必嗤點,何敢貪榮冒進,晏然承當,辜負聖明之恩,而自取顚沛之患哉?況臣頃忝本院之職,有情迹難冒之勢,違赴召命,罪抵逋慢,推勘之下,例遞臺職,所當自列之不暇,而沈痾終劇,無以自力陳章,替籲冀蒙斥免,而見阻喉司,上徹無期。以此不似之身,虛帶當遞之職,揆以私分,一刻難安,不得不力疾扶曳,今始來避,而當此靜攝之日,未免瀆擾,臣罪尤大。請命遞斥臣職。答曰,勿辭。退待物論。
崔逸啓曰,司諫任奎,再避煩瀆,退待物論矣。傳曰,知道。
大司諫李弘淵,正言李日井啓曰,前執義李翔削奪還收之請,累月爭執,而未蒙允兪,臣等不勝悶鬱矣。李翔身居林下,爲慮消長之幾,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大,臣等之所以苦爭至此者,豈爲李翔地。請加三思,還收前執義李翔,削奪官爵之命。前宜寧縣監尹敬敎,削黜還收事,論啓已久,而未蒙允兪,臣等竊不勝慨然也,。敬敎安置之命,頃因大臣陳達,特從末減之典,轉環之美,孰不欽仰?第念敬敎之當初進言,不過有懷必達,斥補下邑,已歉於大聖人優容之道,踰年之後,轉激至此,更置削黜,尙靳全釋,群情悶鬱,日益益甚。請還收前宜寧縣監尹敬敎削黜之命。淳昌郡無主田土,宮家折受之擧,實非聖朝美事,故本院連啓,而尙未蒙允,臣等,未曉聖意之所在也。凡無主陳荒之地,人民等,若已耕食,則諸宮家各衙門,不得點奪,明有受敎,今此峽民等,多年起墾,有同永業田土,以量案無主懸錄之故,謂之欲免田役,而勿爲還給沒三字於前後受敎,而法將不信於民矣。假令愚民,果有逃役之事,直可付之於道臣,治罪而收其稅而已,何可執此而遽屬宮家乎?昔唐代宗,毁已成之碾磑,以利蒼生,而今殿下,取旣墾之民田,以益宮家,臣等之所以慨然於此,庶有望於解群下之惑,而聳四方之聽也。請勿留難,亟寢淳昌郡無主陳荒處,勿爲還給民人之命。李敏迪補外還收之請,論列已久,而不但不賜允兪,又以赴任遲滯,爲其罪案,至有罷職之命,豈料聖明之世,有此過當之擧也?敏迪,蒼黃出城,不省嚴程之限急,而或牽於俶裝之未備,則稽滯之責,固所難免,至於疑其怨懟,故爲遲滯,而必加之罪,敏迪雖無狀,斷不宜有此也。從今以往,人皆自危,上下疑阻,交泰之象,不復見於殿下之廷,則臣等之憂虞,不獨在於今日之一事而已。請還收前府使李敏迪罷職不敍之命。新除授獻納宋奎濂,時在忠淸道懷德地,執義李興浡,時在全羅道全州地,掌令申碩蕃,時在慶尙道尙州地,持平權愈,時在京畿衿川地,竝乘馹上來事,下諭。司諫任奎,引嫌而退,滿紙避辭,無非謙語,而推誠未勘,在例應遞,請司諫任奎,遞差。答曰,不允。下諭事,遞差事。依啓。
上在昌德宮。停常參·經筵。
下直。安州判官李壽慶。
崔逸啓曰,大司憲閔鼎重,未肅拜,執義李興浡,掌令申碩蕃·姜時儆,持平權愈,在外,持平趙昌期,疏批未下,今日以監察茶時之意,敢啓。傳曰,知道。
以備邊司座目單子,傳于呂聖齊曰,明明日來會。
呂聖齊啓曰,卽者備邊司郞廳,以大臣意來言,過數日後來會事,曾已命下矣,今日似當來待賓廳,而未知上候之如何,外司開坐云,敢啓。傳曰,明明日來會。
又啓曰,大臣·備局堂上,明明日來會事,命下矣。沒三字何以爲之乎?敢稟。傳曰,同日爲之,可也。
又以兵曹言啓曰,來八月當各道有闕軍士等點考,則慶尙左道都目狀中,上番之數,五十一名內,陳省納布十四名,全闕三十六名,逢點只一名,此實前所未有之事。至於右道都目狀中,上番之數八十五名內,逢點只十名,全闕七十五名,其中多有以異筆追書懸頉之處,而以壬子十二月遭父喪懸頉者,至有二人,事之可駭,莫甚於此。自本曹當爲査問曲折,而當該兵使,俱難免慢忽不察之責,慶尙左兵使申瀏,右兵使李時挺,從重推考,何如?傳曰,允。
又以備邊司言啓曰,前平安監司閔維重査啓,兩西屯田啓本中,兎山屯田之數,開錄之際,因本縣所報列錄一公主房屯田,明善公主房屯田云,故依此啓聞,而自本司招致該宮書員,詳問,則未封爵之前,稱以一公主,旣封爵之後,則以明善公主,稱號,以致如此,元是兔山北面田三十八日耕一處而已云。當初元啓本及本司粘目,竝爲付標以入之意,敢啓。傳曰,知道。
李東稷,以成均館意啓曰,經書校正官任相元,時無職名,付軍職冠帶常仕,何如?傳曰,允。
李嵇啓曰,卽者吏曹郞廳來言,臺諫有闕,政事,取稟。傳曰,明日爲之。
大司諫李弘淵,正言李日井啓曰,前執義李翔,削奪還收之請,累月爭執,而未蒙允兪,臣等,不勝悶鬱焉。李翔,身居林下,爲慮消長之幾,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削黜,聽聞尤駭,貽累聖德,莫此爲大。臣等之所以苦爭至此者,豈爲李翔地也?請加三思,還收前執義李翔,削奪官爵之命。前宜寧縣監尹敬敎,削黜還收事,論啓已久,而未蒙允兪,臣等,竊不勝慨然也。敬敎安置之命,頃因大臣陳達,特從末減之典,轉環之美,孰不欽仰?第念敬敎之當初進言,不過有懷必達,斥補下邑,已歉於大聖人優容之道,而踰年之後,轉激至此,更置削黜,尙靳全釋,群情悶鬱,日以益甚。請還收尹敬敎削黜之命。淳昌郡沒三字土,宮家折受之擧,實非聖朝美事,故本院連啓,而未得蒙允,臣等,未曉聖意之所在也。凡無主陳荒之地,人民等,若以耕食,則諸宮家各衙門,不得點奪,明有受敎。今此峽民等,多年起墾,有同本業,而一朝以量案無主懸錄之故,謂之欲免田役,而勿爲還給,則恐有乖於前後受敎,而法將不信於民矣。假令愚民,果有逃役之事,直可付之於道臣,治其罪而受其稅而已,何可執此而遽屬宮家乎?昔唐代宗,毁已成之碾磑,以利蒼生,而今殿下,取旣墾之民田,以益宮家,臣等之所以慨然於此,而有望於解群下之惑,而聳四方之聽也。請勿留難,亟寢淳昌郡無主陳荒處,勿爲還給民人之命。李敏迪補外還收之請,論列已久,而不但不賜允兪,又以赴任遲滯,爲其罪案,至有罷職不敍之命,豈料聖明之世,有此過當之擧也?敏迪,蒼黃出城,不省嚴程之限急,而或牽於俶裝之未備,則稽滯之責,固所難免。至於疑其怨懟,故爲遲滯,而必加之罪,敏迪雖無狀,斷不宜有此也。從今以往,人皆自危,上下疑阻,交泰之象,不復見於殿下之廷,則臣等之憂虞,不獨在於今日之事而已。請還收前府使李敏迪罷職不敍之命。答曰,不允。
漢城左尹金萬基疏曰,伏以,臣以失學不文之陋質,膺特達曠異之恩簡,駴慄慙赧,不遑食息,罄瀝心血,冒籲宸嚴,冀回蓋高之聽,而危懇未準,奬諭旋加,尤非臣微分所當得,所當承者。臣聞至誠而不動者,未之有,今臣披露乞免之章,反爲應文例讓之歸,是臣誠有未至,無以上格而然,臣於此,益無所逃罪矣。臣情迫勢蹙,不敢避似僞似慢之嫌,而再申前說焉。臣之於文字也,性本昏蒙,又復暴棄,其嘗學習乎試場程式之製者,只點科名竊升斗計也,而亦且荒蕪萎苶,莫或猶人,乃復年甚少而入仕,自玆奔走官次,以至于今,然亦可就其暇隙,尋簡編事筆硏,覬其寸進也,而旣不能自勉,加之以不專,日遠而日忘,愈往而愈疏,竝與其所謂荒蕪萎苶者,而失去而靡遺矣。尋常所酬應之書尺,心手不副,曩昔所記誦之句讀,顔面俱生,此臣失學不文之實狀,而熟於臣者,皆知之矣。夫沒三字,寵命之特達曠異,乃如許,不意聖朝,有此差事也。沒一字若不自揣量,謂文衡之重,可以瑣力擔荷,而不念詩人已斯亡之戒,則不獨臣身之自速顚隮,豈不辱聖朝,而羞當世之士乎?目今文才之精鍊敏達,素所儲偫準擬者,不止一二,擧而授之,無不可者,而乃以萬萬不近似之臣,凌躐冒玷,竊吹代斲,朝家之遴簡取舍,豈宜若是其傎哉?臣自被恩除,精爽靡主,氷炭交中,不敢一刻自安,冒煩瀆之誅,而畢肝膈之懇。伏願聖慈,曲賜體諒,亟允所辭,以重名器,俾安分涯,千萬大幸。臣無任崩迫隕越之至。答曰,省疏具悉。已諭矣。卿其勿辭,亟出察職。以上燼餘
上在昌德宮。停常參·經筵。
下直,孟山縣監李嵂。
藥房都提調臣金壽恒,提調臣南龍翼,副提調臣姜栢年啓曰,秋氣日緊,伏未審聖體調攝,若何,煩熱之候,今已快祛,而眼患,亦有差減之勢乎?臣等,憂慮未弛,敢來問安。答曰,知道。別無加減矣。
崔逸啓曰,大司憲閔鼎重,陳疏未肅拜,執義李興浡,掌令姜時儆·申碩蕃,持平權愈在外,持平趙昌期,疏批未下,今日以監察茶時之意,敢啓。傳曰,知道。
又以義禁府言啓曰,以刑曹啓目,弑夫罪人愛淑,移本府處置事,允下矣。愛淑,卽今拿囚,而係是綱常罪人,依法例三省推鞫,何如?傳曰,允。
又啓曰,弑夫罪人愛淑,三省推鞫事,命下矣,委官,何大臣進去乎?敢稟。傳曰,右相進去。
又啓曰,禁府都事,以委官意來言曰,三省推鞫事命下,而今日與章陵改莎草,受誓戒,相値,明日開坐之意,啓達云,敢啓。傳曰,知道。
又啓曰,罪人疏決,今二十八日爲之事,榻前定奪矣。自前疏決時,時任大臣·刑曹堂上,則例爲入參,原任大臣,則或參或不參,三司各一員,亦爲竝參,而乙巳年疏決時,原任大臣及三司,俱不入參,戊申年,則三司入參,原任大臣不參矣。今番則何以爲之?敢稟。傳曰,原任大臣·三司亦爲入侍。
明日疏決,與三省推鞫相値,先後何以爲之?微稟,則傳曰,推鞫,先爲之。
又啓曰,弑夫罪人愛淑三省推鞫時,兩司當爲進參,而憲府,則大司憲閔鼎重,持平趙昌期,疏批未下,執義李興浡,掌令姜時儆·申碩蕃,持平權愈,皆在外,無一行公之員,何以爲之?敢稟。傳曰,牌招進參。
呂聖齊,以都摠府言啓曰,今日入直軍士,中日習射,請出標信。傳曰,知道。
大司諫李弘淵,正言李日井啓曰,前執義李翔,削奪還收之請,累日爭執,而未蒙允兪,臣等,不勝悶鬱焉。李翔,身居林下,爲慮消長之幾,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。臣等之所以苦爭至此者,豈爲李翔地也?請加三思,還收前執義李翔削奪官爵之命。前宜寧縣監尹敬敎,削黜還收事,論列已久,而未蒙允兪,臣等,竊不勝慨然也。敬敎安置之命,頃因大臣進達,特從末減之典,轉環之美,孰不欽仰?第念敬敎之當初進言,不過有懷必達,斥補下邑,已歉於大聖人優容之度,而踰年之後,轉激至此,更置削黜,尙靳全釋,群情悶鬱,日以益甚。請還收前宜寧縣監尹敬敎削黜之命。淳昌郡無主田土,宮家折受之擧,實非聖朝美事,故本院連啓,而沒三字允,臣等,未曉聖意之所在也。凡無主陳荒之地,人民沒三字食,則諸宮家各衙門,不得點奪,明有受敎。今此峽民等,多年起墾,有同永業,而一朝以量案無主懸錄之故,謂之欲免田役,而勿爲還給,則恐有乖於前後受敎,而法將不信於民矣。假令愚民,果有逃役之事,直可付之於道臣,治其罪而收其稅而已,何可執此而遽屬宮家乎?昔唐代宗,毁已成之碾磑,以利蒼生,而今殿下,取旣墾之民田,以益宮家,臣等之所以慨然於此,庶有望於解群下之惑,而聳四方之聽也。請勿留難,亟寢淳昌郡無主陳荒處,勿爲還給民人之命。李敏迪補外還收之請,論列已久,而不但不賜允兪。又以赴任遲滯,爲其罪案,至有罷職不敍之命,豈料聖明之世,有此過當之擧也?敏迪,蒼黃出城,不省嚴程之限急,而或牽於俶裝之未備,則稽滯之責,固所難免。至於疑其怨懟,故爲遲滯,而必加以罪,敏迪,雖無狀,斷不宜有此也。從今以往,人皆自危,上下疑阻,交泰之象,不復見於殿下之廷,則臣等之憂虞,不獨於在今日之一事而已,請還收前府使李敏迪罷職不敍之命。答曰,不允。
有政。吏批,判書李慶億進,參判洪處亮病,參議吳始壽未肅拜,左承旨李東稷進。
兵批,判書李尙眞,在外未肅拜,參判鄭榏進,參議朴世堅服制,左副承旨呂聖齊進,以洪柱國爲司諫,以金萬基爲戶曹參判,以成璡爲交河縣監,以田爲禮曹佐郞,以鄭采和·李益昌·任奎爲副護軍,以任相元爲副司果。
黃海監司崔寬敎書,王若曰,比年飢饉之災,蓋前牒之所罕,此時旬宣之職,視平日而尤難,苟非其人,豈堪斯寄?矧惟黃海之一道,素稱廢瘼之多端,物力凋殘,而使价絡繹,壤地偏小,而徭役殷煩,鄕曲,習頑悍之風,非齊魯之易變,卒伍,逃故之籍,詎緩急之可論?民生衣食之所資,未足濡沫,公私折受之所占,有同置棊,至前歲殆有難言,念我民豈不重困?雖翳桑塡壑之慘,比東南稍有間焉,而移粟發倉之餘,計創殘無甚遠者,庶西成之可望,尙患天意之難諶,若大病之小瘳,惟恐風寒之易襲。況長吏戕殺之變,古所未聞,以千金購求,徒勤賊不能得,凜乎人情之靡所恃,蕩然國法之無可行,思得分憂共理之賢,以畀蘇殘癉惡之責。惟卿,本之愷悌,濟以精明,望之若體不勝衣,而堅確其守,試之則頻不隔物而謙抑自持,宰南州而莅北邊,頌騰襦袴,佐西銓而處中禁,望聳簪紳,惟是報效之忱,蓄之有素,其於沒三字任用何不減?玆授卿黃海道觀察使兼兵馬水軍節度使·巡察使,卿其服余寵章,愼乃職事,勿汲汲而取辦,勿嘔嘔而干譽,設施而無致紛紜,鎭靜而無歸玩愒,澄淸黜陟之有要,飭躬須嚴,寬猛弛張之適宜,恤民是本,若夫稟處專斷,自有舊典常規,抑余遭時之孔艱,方將與民而更始,除逋租而安集流散,剗虛錄而痛革因循,固邦本而振紀綱,亶在於是,踵弊習而底危亂,亦惟所行,卿其往欽。余何多誥?於戱,前席入侍,知余心之實勞,攬轡咨詢,若予身之親歷,故玆敎示,想宜知悉。踏啓字,敎可。
左副賓客張善瀓疏曰,伏以,臣本愚戇,百無善狀,受恩高厚,毫髮靡酬。頃忝言地,適會天威過震,朝野失望,竊不勝區區私憂,亦不忍欺負聖明,自以爲忠,盡言不諱,庶幾感寤震衷,消融聖怒,霅然開霽,旋回淸明,而誠未上格,遽勤嚴旨,至以急於黨論,先私後公,爲敎,惶怖震駭,精爽飛越。平生愛君之誠,反爲後公之惡,此誠臣之平日言行無狀,誠意淺薄,旣不能見信於殿下,而亦不足以有孚於聖心而然也。內訟自悼,咋舌何及,危悃未暴,一味悚縮,不圖玆者,新除賓客之命,出於千萬意慮之外,循省舊愆,感惕交至。仍念胄筵羽翼,是何等責任?朝家遴選,最愼於斯,自前莅此職者,無非地望隆顯,行能素著,爲一世所推重者,則夫豈如臣空疎魯莾,所敢承當者乎?揆分揣才,萬萬不似,臣雖欲冒沒竊授,名器如何,物議如何?伏乞聖慈,憐臣罪戾之幸逭,察臣忱悃之崩迫,亟賜鐫改新兼職名,以重公議,以安私分,幸甚幸甚。答曰,省疏具悉。卿其勿辭察職。
大司憲閔鼎重疏曰,伏以,臣狗馬賤疾,一向沈綿,臺憲新除,久未祗謝,呈單請急,瀆褻是懼,三告加由,又出恩數,臣誠感激,不知所報,抑臣情勢懇迫,不得不更煩籲呼,死罪死罪。臣之所患頭痛之症,至今未已,醫藥沒三字不見效,惟有沐浴一方,未及試爾。自念久病之餘,氣息如縷,肢體羸弱,跨馬登道,實非所堪,欲及日氣未冷,取便船路,往浴于延豐地溫川,區區私計,萬分切迫,而顧此所蒙職名,異於庶僚,旣不能拜命陳力,又不可仍帶出外,狼狽惶蹙,莫知所出。伏乞聖慈,終始生成,曲加憐察,亟遞臣職,且賜旬月之暇,俾得及時治療,臣無任惶恐祈懇之至。答曰,省疏具悉。卿其勿辭往來。
戶曹判書金壽興疏曰,伏以,臣父母墳,在於楊州地,不得往省者,今已經年,而且有修改立石等役,若非臣親自經紀監董,則無他替行之人,私情切迫,有不可言,而身縻重任,又拘法例,不敢唐突請暇,玆敢冒死仰籲於天地父母之前。伏乞聖慈,俯垂矜諒,特賜長暇,俾遂私悃,不勝萬幸。答曰,省疏具悉。卿其安心往來。以上燼餘
上在昌德宮。停常參·經筵。
下直,光州牧使洪柱三,黃澗縣監尹漪。
崔逸啓曰,大司憲閔鼎重未肅拜,執義李興浡,掌令姜時儆·申碩蕃,持平權愈在外,持平趙昌期,疏批未下,今日以監察茶時之意,敢啓。傳曰,知道。
又啓曰,弑夫罪人愛淑,三省推鞫時進參事,大司憲及諫院,城上所牌招言送之意,敢啓。傳曰,知道。
又啓曰,大司憲閔鼎重,牌招不進矣。傳曰,知道。
又啓曰,掌令金粹五,牌招不進矣。傳曰,知道。
呂聖齊,以兵曹言啓曰,本曹判書臣李尙眞,參議臣金始炅,在外,參知臣朴世堅,遭服制,臣榏,以禁府堂上,三省推鞫坐起,當爲進參,而今方入直,他無替直之員,假參知卽爲差出,使之入直,何如?傳曰,允。
假參知安鏡。
崔逸,以刑曹言啓曰,本曹啓辭內,今番疏決時,以臺臣所啓減死定配之中,蒙放者,罪繫綱常,咀呪·殺人等項,情節深重,有關風敎者,如罪人楊弘輔及其妻述梅·白而文·金伊·李禮根·智根·信根·永玉·金礪臣等九人,仍前定配事,論啓,上曰,處決文案,更爲相考,錄啓取稟事,及政院啓辭內,今番疏決時,問罪覆啓之類,京囚,則入於疏決之中,至有蒙放,而外方,則此類,諸道監司,不敢擅啓,似當有一體稟處之擧矣,上曰,外方啓覆罪人中,除今番疏決時赦令所不原之類,其律,雜犯死罪,則令該曹推案相考,抄錄稟處可也事,傳敎矣。其時稟定于大臣,則以爲臺諫所啓罪人九名,及政院啓辭中,外方啓覆罪人等文案,相考正書,以待大臣入侍時,刑官親入取稟,宜當云,故正書等待矣。更爲相考臺諫·政院所啓批答,則別無入侍稟旨之敎,而泛從大臣一時之言,莫重取稟之事,臣等,昏不致察,不卽考啓,不勝惶恐。各項罪人等文案,卽爲錄啓取稟乎?敢啓。傳曰,文書修正後,稟處事,命下矣。政院啓辭,四月初二日命下,故限以三月晦日以前,報議政府詳覆施行,外方雜犯死罪啓覆罪人十八名文案,已爲修正之意,敢啓。傳曰,依榻前定奪施行。
崔逸,以刑曹意啓曰,今六月初五日引見時,以刑曹草記,上曰,今番疏決時,各項定配罪人,當放而未放,不當放而放者,令該曹竝抄錄啓稟可也事,命下矣。各項放未放罪人中,當放而未放,不當放而放者,臣等,考較抄錄單以啓,而當初疏決罪人元單子中,付籤査稟之類,亦爲査考元文案,別單稟啓,以竢裁處之意,敢啓。傳曰,知道。
李觀徵,以吏曹言啓曰,今此社稷祭及文宣王釋奠祭,一時相値,而堂下文官,尤甚乏少,許多執事,無以備員,在前亦有生·進·蔭官交差之時,沒三字奠祭法,執事依近例交差之意,敢啓。傳曰,知道。
李觀徵又啓曰,以慶尙監司狀啓,忠勳府奴香男,依事目免賤事,掌隷院粘移,傳曰,此狀啓,所當先下於賑恤廳覆啓後,自該院次第擧行,而何以直爲回啓耶事,命下矣。本道狀啓末端,有合該院覆啓等語,故初不致察,而啓下該院矣,今承下敎,不勝惶恐。此粘移則割去,還給該院,改書判付,啓下賑恤廳之意,敢啓。傳曰,知道。
傳于崔逸曰,推鞫先爲之事,昨已下敎矣,推鞫開坐勢將差遲,疏決先爲之。
崔逸啓曰,三省推鞫,兩司當爲進參,而大司憲閔鼎重,牌招不進,憲府無他進參之員,何以爲之?敢稟。傳曰,在遠外官,今姑遞改,當日開政,差出其代,牌招進參,可也。
又啓曰,小臣三省推鞫,坐起進去下直。傳曰,知道。
又以推鞫廳意啓曰,罪人愛淑,弑夫節次,刑曹推問時,旣已承服,而到今變辭,諱不直招,情狀極爲兇詐,請刑推得情。答曰,依啓。
又啓曰,罪人愛淑,弑夫節次,旣已承服,結案取招後,照律處斷,何如?答曰,依啓。
又啓曰,昨夜禁府都事,以委官意,三省推鞫頉稟之際,以爲章陵改莎草受誓戒,相値云,故臣於怱遽之間,未能覺察,依其所傳而啓達矣,禁府都事,又以委官意來言曰,改莎草告祭受香,誤以受誓戒,書啓,須卽改書以啓云,而旣已夜深,未卽更爲入啓,此雖緣於中間誤傳之致,臣亦難免昏謬不察之失,不勝惶恐,敢啓。傳曰,知道。
執義任奎啓曰,臣於病縮之中,又聞新命,驚心未定,召牌繼降,惶感恩私,不得不扶曳趍謝,而推緘在身,尙未照勘,當遞之嫌,與前無異,不可一刻仍冒,請命遞斥臣職。答曰,勿辭退待。
以執義任奎避嫌,傳于呂聖齊曰,推考蕩滌。
吏批,判書李慶億進,參判洪處亮進,參議吳始壽未肅拜,都承旨姜栢年進。
兵批,判書李尙眞,在外未肅拜,參判鄭榏進,參議金益炅,在外未肅拜,參知朴世堅服制,左副承旨呂聖齊進。
吏批,以任奎爲執義,以金粹五爲掌令,以李粹全爲監察,以李汝發爲左尹,以李夏鎭爲掌令,以趙遠期爲司僕正,以金壽賓爲司評,以趙威明爲兵曹正郞兼漢學敎授,以尹深爲永同縣監,宋奎淵今加通政,大儻捕捉。
兵批,以李興浡·姜時儆·申碩蕃爲副護軍。
掌令姜時儆疏曰,伏以,臣以螻蟻微陋之質,生於草野遐遠之鄕,早嬰疾病,久爲廢人,晩登科第,只爲祿仕,千萬夢寐之外,猥蒙恩擢,臺官召旨,前後至三,自惟何人,叨此異數,非臣隕首,所能上報。竊伏念本職,非是循例逐隊之僚,出入禁闥,補過拾遺,內而朝廷之得失,外而民生之休戚,於是乎係焉,爲任,顧不重耶?古之賢人君子,欲行其道者,不爲宰相,必爲諫官,誠以諫官之責,與宰相,等也。如臣剪劣,學不知方,風采素蔑,年踰六十,精力已消,凡在庶官,尙難承當,言責重任,何敢冒居?況今國家,可謂多事矣,皇天降割,盡劉我民,島夷幸災,侮弄滋多,上無虛受之美,下有愁阻之色,國勢之岌岌,如累卵如疊棊,雖使善格非者,居是職,猶懼其不濟,況臣之最居人下者,何可榮其名,利其祿,徒自揚揚行呼唱於內庭外衢而已耶?人雖至愚,自知則明,臣之職名,臣實愧恧,人之笑罵,沒二字如何?臣之顚沛,有不足言,而國家用人之道,沒三字如是也,官方之紊,名器之濫,又安知不自臣身始也?臣之此言,實由赤悃中流出,擬將趍詣闕下,仰陳如右,而衝冒炎霾,寸寸跋涉,行到古阜郡,則宿患胸腹之症,又仍暑感而復作,束胸累日,痛勢苦重,毒痢兼發,昏仆莫能動,旬月之間,末由回差起程,瞻望天門,祗自隕結。伏願天地父母,諒臣疾呼危懼之懇,特許鐫免,俾得安分調病,不勝幸甚。臣無任悶迫祈懇之至。踏啓字。
上御熙政堂,疏決入侍,及大臣·備局堂上,引見,領議政鄭太和,判中樞府事鄭致和,右議政金壽恒,戶曹判書金壽興,刑曹判書閔維重,知中樞府事南龍翼,刑曹參判李後山,大司諫李弘淵,左副承旨呂聖齊,右副承旨崔逸,弘文校理崔後尙,假注書金斗明,事變假注書林泳,記事官睦昌明,記事官崔錫萬。呂聖齊進曰,吏曹判書李慶億,今日適會開政,不得入侍矣。閔維重,取刑曹罪人文案進曰,此乃四條,何者當先稟耶?上曰,何事何事耶?維重,讀白而文罪案。太和曰,雖非承服之罪,應振之縊死,實由於而文之通奸其妻,旣以加等論律,則似不可放矣。維重曰,此人罪犯,決難放矣。壽恒曰,觀其罪目,因爲定配,似無可惜矣。壽興曰,通奸情迹,若是顯著,不當放矣。弘淵曰,雖未知前後曲折如何,今聞諸臣所達之言,無可贅議耳。維重,讀金伊罪案。太和曰,此亦不當放矣。壽興曰,沒三字骨自埋,自得誣陷,如是敗露,則其律無疑矣。沒三字雪香,若不死,則金伊罪犯,亦不當至於死。維重,讀孝節及李禮根罪案。壽恒曰,此罪人,姑置之,宜當。維重,讀永玉罪案。上曰,蔡丞一之生埋,果出於此女所囑耶?太和曰,永玉之陰囑生埋,未有顯著之跡矣。壽興曰,劉屹旣不承服,則罪名未甚分明耳。維重曰,以事理言之,劉屹之所犯,尤爲重矣。上曰,生埋之事,果是此女陰囑,則其罪豈不當死耶?弘淵曰,此事顚末,殊涉可疑,以疑罪處之,似當。上曰,此罪人,初則蒙放,而後乃入於啓覆中者耶?維重曰,然。上曰,當初配於何地耶?維重曰,配於富寧玉連堡矣。上曰,此罪雖在所宥,亦無不可,放之爲當。維重,讀述梅罪案。上曰,律則似當其罪矣。後尙曰,文案,旣在本道,則取來考覈,備知實狀,然後可以議處矣。上曰,令本道査覈以聞。維重,讀巖回罪案。太和曰,旣以不加功之律,科罪定配,則似無可議矣。維重,讀貴得罪案。上曰,此則不必斷以搆誣之罪,以近來疏放之類,參之,在所當宥,此亦一體放之。維重,讀金長連罪案。上曰,何年定配耶?太和曰,事在丁未年耳。上曰,此乃閔鼎重爲監司時耶?一時以懲惡之道,科罪徒配,而非的當之律,且未及輸情,而直爲定配,未知何如,其令減等也。維重,讀姜後益罪案。上曰,廟中偸竊位板之罪,或有差別耶?太和曰,以近事言之,後益之罪,實非瞹昧矣。壽恒曰,此人罪犯,有非尋常,不當在於疏放之類矣。上曰,然。維重,讀張臥龍罪案。壽恒曰,此無可論之事矣。上曰,此亦不當放矣。維重,讀洪十里·奉生罪案。太和曰,洪十里等,當初科罪之時,不爲覈得,故縱之狀,似有可議之道矣。上曰,竝放之。維重,讀裵忠立等罪案。太和曰,當時減等,旣出好生之特恩,則更無可議之事矣。維重,讀仁卜罪案訖。進曰,觀此推案,其間情狀,似爲瞹昧矣。維重,讀良卜罪案。致和曰,良卜之於沒三字本非奴主,則當有參酌之擧矣。上曰,竝放之。沒四字李永善罪案。致和曰,海州此習甚多,倉穀未免虛疏之弊耳。維重,讀鋤同罪案訖。曰,此卽隨參者,故減犯人一等。維重,讀朴先罪案。仍曰,此卽各道蒙放罪人中,不當放而放者也。又讀金有哲罪案。太和曰,不言其輸情與否,只曰三次,然後充軍云云,其律可疑矣。上曰,令本道詳査以聞。維重,讀李立等罪案。上曰,此何如?太和曰,此等罪人,旣已蒙放,李立等,一體放之,似當。上曰,依他例竝放,可也。維重,讀黃仁立罪案。且曰,此乃死罪也。上曰,謂之劫奸,而未有顯著之跡矣。維重,讀李慶順·金靑祿等罪案,此卽各道定配中,當放而未放者也,靑祿,旣已蒙放,則慶順之仍配,似爲冤枉矣。上曰,放之。維重,讀玉連代六人罪案。壽恒曰,爲婢定屬,似聞有弊於外方云耳。維重曰,近有此等罪犯,皆已蒙放,今此玉連代等,罪目無異,而尙未蒙放,似有可議耳。上曰,竝放,可也。維重,讀慶善·鶯月·愛鶴等罪案。上曰,鶯月·愛鶴等,仍配,可也。維重,讀梁後興罪案,且曰,取考他罪人放未放秩,則此等罪名,皆蒙放耳。上曰,放之。維重,讀成福罪案。上曰,此文案,甚欠分明,令本道更爲査啓,可也。維重,讀鄭敏·宋奉立罪案。且曰,此卽係干彼中,不當放而放者也。致和曰,此人等罪惡,小臣曾已陳達,不可無懲勵之擧矣。維重,讀山伊·有善·朴龍業等罪案。上曰,以上五人,竝放之。維重曰,正月·丹伊等罪目,不明矣。上曰,頃日所謂啓覆二人,乃指蔡錫弘·南斗元者耶?壽恒曰,凡殺人之律,無實引,則不可成獄矣。太和曰,老臣神識茫昧,臨事輒致遺忘,頃日入侍時,欲有所達,而未果,今始敢陳耳。外方史閣,近因連歲凶歉,累經霾雨,未久曝曬,事甚未安。今年亦非常歲之比,諸處,雖難一時曝曬,其中赤裳史庫,未曝最久,發遣數字沒曝曬,而只改藥末,其他雜物,姑勿改備,以爲沒三字如。上曰,依爲之。出擧行條太和曰,工曹判書柳赫然,近有身病,症勢危重,係是宰臣,不得不仰達耳。上曰,分付內局,遣醫官看病。壽恒曰,近日聖候,若何?上曰,煩熱之候,自昨似減,眼患,近似少愈耳。壽興曰,疏決時囚中,亦當有稟處之事矣。壽恒曰,其時,未及抄出云矣。太和曰,倭人輩假家材瓦,似當稟定以通矣。上曰,其勢,終不給材瓦,則彼人,必有嫌恨之意。太和曰,差倭方有出來之報,當送接慰官,而卽今人才乏少,無可差遣之人矣。上曰,前日必以侍從官差送耶?壽恒曰,曾前每以出入三司之人,差遣,如金錫胄·申厚載等,曾已往來矣。太和曰,堂下文官罷散者多,前頭接慰官及試官,當爲差出,而終無備擬之人,至於宋昌·任相元等,以一時所失,尙在罷散中,當此乏人之時,合有變通之道矣。上曰,罷散之類,令吏·兵曹,抄出書入,可也。出擧行條致和曰,小臣久未入侍,今幸得近耿光,敢陳所懷耳。近日聖上用罰太重,朝臣擧懷危懼,甚非和平之象,事之是非,姑不必論,而臺臣之一日再啓,胡大罪也?旣斥此輩,繼以其次之人,使居其職,名器日混,國勢日輕,且臺臣,每以在鄕必不來之人人,塡差受點,殊非着實之道,若夫恬退之士,以此奬勸,似或可也。如李興浡,臣亦有素矣,自丙子以後,退處鄕曲,無意仕宦,未嘗出頭於世路者,久矣,況年老病痼,已非陳力之時,不可循例除拜,徒煩諭召而已。以臣之意思之,魚震翼等所犯,亦不必深罪,訖可收敍矣。太和曰,兩司未差者,至於四員之多,今日政事,所當差出,無以備擬云耳。又曰,瑞興擧子闔郡停擧事,曾已傳敎矣,今聞本邑擧子等,多有移籍隣邑,以圖赴擧云。此而置之,殊非當初傳敎本意,不可不申明分付,以防用奸之路矣。上曰,此輩果爲移籍於隣邑,以爲冒赴之計,則情迹可惡,今番科擧時,瑞興擧子,移籍隣邑,冒錄都目者,則沒數字舊戶籍,切勿許赴事,令該曹知委,嚴飭瑞興隣近官,各別擧行,可也。出擧行條壽恒曰,魚震翼等事判付事,旣已陳達,不須更煩,而前承旨閔蓍重,以尹敬敎安置傳旨事,至於罷職,實是用罰之過重者也。其時禁府都事之論罰,亦與蓍重無異,而旋卽蒙敍,至於蓍重,尙帶罪名,群情索然,不能無偏重之疑耳。致和曰,承宣之任,乃是近密多事之地,而擬望之際,每以在鄕老病有故之人,塡闕,殊未妥當,願於落點之時,商量批下也。如蓍重,則罰已行矣,況復乏人如是,更加聖念,何如?上皆不答。聖齊進曰,一日再啓,至於被罪,厭薄臺閣,頓無顧藉之意,豈非聖上過擧之甚者乎?今日筵中大臣原任,以惓惓愛君之至誠,縷縷陳達,而終未蒙允兪,此豈待大臣優臺閣之道,臣竊不勝慨恨,敢有所陳耳。上曰,予其以再啓之故,置之罪耶?後尙曰,大臣·承旨所陳之言,俱已得體,而終無發落,殊甚悶鬱焉。旣不以再啓之故,罪之,則以何罪目加之耶?臣竊欲聞其定罪之名。上曰,此則全未聞其事者也,旣盡予意於頃日,更何人人告諭乎?太和曰,持平趙昌期,以疏批未下,身帶臺職,一向退伏,尙無出仕之期,事甚未安耳。上曰,疏辭甚爲浩多,近以眼患,未能觀覽,徐待差歇,從容省見耳。弘淵啓曰,小臣,以諫官本院所啓,今當連瀆之,而誠意淺薄,何能回天?只慮過擧,歸於聖明,流播於遠外耳。李翔之疏,久乃得見,則其疏闊無比,至於黨論奔走之敎,實是情外,臣則徒見其朴愚耳。且李翔,本以儒生,獲除臺職,今日削奪,卽返初服,元無加損,則區區所請,豈爲李翔地也?請還收李翔削奪之命。上曰,無庸瀆擾。弘淵又啓曰,尹敬敎之安置,向因大臣陳達,特令減等,轉環之美,孰不欽仰,而敬敎,當初進言,不過有懷必達,經年之後,轉以至此,未蒙全釋,尙置削黜,群情悶鬱,久猶未已,沒一字蒙,快賜一兪。上曰,無庸瀆擾。弘淵又啓曰,沒四字事,臣未詳源委,昨始求沒數字其本道狀啓,則民人沒數字主,懸錄於田案,果是渠輩可惡之習,而其中主券買賣者,自萬曆癸巳,至于今年,則愚氓不識事理,徒懷怨望,在所必然,而外方聽聞,亦以爲國家有所偏私,而不恤小民,事雖微細,關係亦重,請勿留難,亟寢成命。上曰,旣有文券,則所當懸錄於量案,而今此量案中,以無主懸錄者,明是逃役之計也。凡無主陳荒處,耕食後限內自告者,皆已還給,則豈復持難於此一處乎?此則曲折有異,故不允。弘淵又啓曰,李敏迪蒼黃出城,不省嚴程之限急,而或牽於行李之未備,則遲滯之責,固所難免,而怨懟遲留之敎,實發於情外,敏迪,雖無狀,以經幄近臣,一朝補外,寧有怨恨之意,而聖明不諒,一至此,群情,莫不疑惑。今日之請,非爲敏迪而發,請特允所請。上曰,無庸瀆擾。維重曰,臣之本職,已是萬萬不似,而又兼賓客之任,頃日冒死陳疏,猥陳不敢當之意,未蒙許遞,惶悚之極,不敢更有云云,而私情悶蹙,何可勝喩?況本職事務,書筵出入,其路自別,兼任賓客,懇乞遞改耳,此乃臣出自情實,非是飾讓者也。上曰,毋爲固辭也。維重曰,書筵雖無相避之規,臣於兄弟,俱以無狀,兼帶此任,同時出入,尤以爲未安耳。上曰,書筵官之任,必遞刑官,或有前規耶?壽興曰,刑判,不得爲藥房提調,則有之矣。且趙復陽,以刑判,遞輔養官,蓋以刑殺之任,似不宜出入於書筵者也。太和曰,刑判,本來多事,以此形勢,尤難兼賓客矣。上曰,然則賓客遞差,可也。遂退。燼餘
上在昌德宮。停常參·經筵。
藥房都提調金壽恒,提調臣南龍翼,副提調臣姜栢年啓曰,伏未審夜來,聖體調攝,若何?昨日引接議讞,過午始罷,省鞫文案出入,憂慮倍切,敢來問安。答曰,知道。與昨別無加減矣。
崔逸啓曰,大司憲閔鼎重,掌令金粹五未肅拜,執義任奎,掌令李夏鎭呈辭,持平趙昌期,疏批未下,持平一員未差,今日以監察茶時之意,敢啓。傳曰,知道。
又以義禁府言啓曰,弑夫罪人愛淑,卽當行刑,而今沒三字祭受香,來八月初一日朔日,初二日秋分,初三日擧行之意,敢啓。傳曰,知道。
又以禮曹言啓曰,發遣本曹郞廳,昌陵抽栍摘奸,則入直參奉及守護軍等,竝無頉之意,敢啓。傳曰,知道。
李觀徵,以御營廳言啓曰,一番黃海道別馬隊四十二名,已爲整齊矣,來八月初一日,與十二番別馬隊替代後,舊軍放送之意,敢啓。傳曰,知道。
又以御營廳言啓曰,今此十二番別馬隊,及二番別破陣試才賞格,從分數多寡,以本廳所儲本綿,面給後別單書入之意,敢啓。傳曰,知道。
司諫洪柱國啓曰,湔劣如臣,待罪經幄,蔑有裨補,尙切愧懼,不意新命,又畀言責,已試無用,姑置勿論,頃者別薦,實是淸朝之盛擧,而臣見聞固陋,終致闕薦,問備之下,時未照勘,何敢一刻冒居臺閣?昨緣賤病,未卽自列,今始强起來避,臣罪尤大,請命遞斥臣職。答曰,勿辭退待。
崔逸啓曰,司諫洪柱國,再啓煩瀆,退待物論矣。傳曰,知道。
正言李日井啓曰,前執義李翔削奪還收之請,累月爭執,而未蒙允兪,臣不勝悶鬱焉。李翔,身居林下,爲慮消長之幾,封章進言,出於憂愛之忱?,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大,臣之所以苦爭至此者,豈爲李翔地也?請加三思,還收前執義李翔削奪官爵之命。前宜寧縣監尹敬敎,削黜還收事,論啓已久,而未蒙允兪,臣竊不勝慨然也。敬敎安置之命,頃因大臣陳達,特從末減之典,轉環之美,孰不欽仰?第念敬敎之當初進言,不過有懷必達,斥補下邑,已歉於大聖人優容之度,而踰年之後,轉激至此,更置削黜,尙靳全釋,群情悶鬱,日以益甚。請還收前宜寧縣監削黜之命,淳昌郡無主田土,宮家折受之擧,實非聖朝美事,故本院連啓,而數字缺聖敎,以其錄於量案,謂有逃役之計,而不許還收數字沒惑焉。峽民無知,耕墾已久,而不爲懸錄,田案之脫漏,數字沒之巧免,殊可痛惡,而此則自有應治之法,但當嚴立科條,使無如此之弊,可也。今若執此而橫奪其所業,則未足以懲逃役之罪,而適所以取愚民之怨,此豈聖明,以正治民,祛私務公之道也?請勿留難,亟寢淳昌郡無主陳荒處,勿爲還給民人之敎。李敏迪補外還收之請,論列已久,而不但不賜允兪,又以赴任遲滯,爲其罪案,至有罷職不敍之命,豈料聖明之世,有此過當之擧也?敏迪,蒼黃出城,不省嚴程之限急,而或牽於俶裝之未備,則稽滯之責,固所難免。至於疑其怨懟,故爲遲留,而必加之罪,敏迪雖無狀,斷不宜有此也。從今以往,人皆自危,上下疑阻,交泰之象,不復見於殿下之廷,則臣之憂虞,不獨於今日之一事而已。請還收前府使李敏迪罷職不敍之命。司諫洪柱國,引嫌而退,推勘未畢,在例當遞,請司諫洪柱國,遞差。答曰,不允。遞差事,依啓。
姜栢年啓曰,吏曹郞廳來言,臺諫有闕,政事何以爲之?敢稟。
禮曹判書鄭知和疏曰,伏以,臣之足疾,閱月辛苦,加以近日,臂疾亦重,一邊連試鍼灸,一邊黽勉奉職,顚頓悶迫之狀,何可盡陳?蓋病根深遠,都是濕痰爲祟,左邊膝骨刺痛,足心腫凸之症,經夏彌留,一番起動,則一倍添劇,而第緣身係職務,不敢圖便請告,調治失時,以至于今。且其右邊臂肩之痛,乃是十年前所曾患,而今忽復作,骨節攣急,痛不可忍,一身之所以動作周旋,惟手與足,而肩臂膝脚之病,一時竝發,至於手足,俱不能運用,雖欲陳力從事,其勢末由。冒昧陳疏,見阻政院,適値省鞫,忍死趨詣,聞有賓廳引對之擧,轉赴闕下,終未得入侍,而扶曳進退,證勢十分增加,旬日之內,未有差復之望,不得不仰籲於天地父母之前。伏乞聖慈,俯賜矜察,亟賜遞改,沒一字所懇屛營之至。答曰,省疏具悉。卿其勿辭,調理察職。以上燼餘郞廳李晉吉校。郞廳朴盛源書。
上在昌德宮。停常參·經筵。
夜三更,流星出淡雲中,入文昌星內,狀如甁,尾長七八尺許,色赤。五更,有霧氣。
答院曰,不允。前啓。以上記草
上在昌德宮。停常參·經筵。
夜五更,流星出文昌星下,入艮方天際,狀如鉢,尾長四五尺許,色赤。
答藥房問安啓辭曰,知道。與昨無異矣。
答應敎李選,弼善趙遠期疏曰,省疏具悉。爾其勿辭,竣事上來。
答江華留守閔熙疏曰,省疏具悉。卿其勿辭,調理察職。
答院曰,勿煩。前啓。
答大提學金萬基疏曰,省疏具悉。卿其無庸固辭,從速察職。
答大司憲閔鼎重疏曰,省疏具悉。卿辭至此,本職當勉副焉。以上記草
藥房都提調金壽恒,提調南龍翼,副提調姜栢年啓曰,伏未審兩日來,聖體調攝,若何?眼患,視前更無加減乎?臣等,憂慮未弛,敢來問安。內局謄錄
上在昌德宮。停常參·經筵。
夜五更,流星出文昌星下,入艮方天際,狀如鉢,尾長四五尺許,色赤。
答持平趙昌期疏曰,省疏具悉。覽爾縷縷進言之意,嘉爾憂國愛君之誠,可不留心省察焉?疏末可以議處事,令廟堂議處,爾其勿辭,從速察職。
答正言洪萬鐘疏曰,省疏具悉。疏辭知道矣。
答左相宋時烈疏曰,省疏具悉卿懇。嗚呼。國務岌嶪,世事罔涯,予之疾病,無旬月快愈之時,精神氣力,日漸消減,望卿之來,日益切矣,遜辭撝嫌,杳無其期,雖云予之誠禮淺薄,其於卿之退先王殊遇之恩何哉?辭渴意窮,罔知所以爲諭。卿其須體至意,毋庸固辭,從速上來,以副朝野之望。遣承旨傳諭。以上記草
禮曹啓曰,每年各陵展謁,春則二三月,秋則八九月,恒式取稟事,曾有定頉,而上方在調攝之中,不得循例取稟之意,敢啓。傳曰,知道。以上禮曹謄錄
兵曹啓曰,北兵使李尙敬,旣已遞差,其代,依近例令備邊司議薦,何如?傳曰,允。
傳曰,大臣·備局堂上,引見。以上備局謄錄
上在昌德宮。停常參·經筵。
夜三更,黑雲一道,如疋布,起自北斗魁中,直指東方天際,廣尺餘,長竟天,良久乃滅。
答藥房問安啓辭曰,與昨無異矣。
答再啓,知道。壽星丸·壯元丸劑入事。
答兵判李尙眞疏曰,省疏具悉。今玆之命,意非偶然,卿其勿辭,從速上來察職。
答府曰,不允。前啓遞差事,依啓。掌令金粹五事
答院曰,不允。前啓以上記草
有政。吏批,以姜栢年爲大司憲,申厚載爲弼善,以朴世馨爲海運判官,以洪處亮爲左副賓客,以松禾縣監朴乃昌,今加通政,以松禾縣座首鄭惟一,殺越人命賊,密告事,加資。以李瑞雨爲龍岡縣令,以金徽爲承旨,以李之馨爲直講,以趙威鳳爲司諫,以尹衡聖爲文學,以權愈爲京畿都事,以李彙晉爲判校,以李仁夏爲會寧府使。
兵批,以閔鼎重爲司直,洪柱國缺爲司直,洪起淵爲同知,孟瑗爲副護軍。燼餘
藥房都提調金壽恒,提調南龍翼,副提調姜栢年啓曰,伏未審夜來,聖體調攝,若何?昨日引接臣僚,酬酢移時,眼候,得無添傷之患乎,右臂浮疼之候加減,亦何如?臣等,區區憂慮,敢來問安。內局謄錄
藥房再啓曰,昨因醫官所傳,伏聞自上有進御丸〈藥〉議定以啓之敎,卽與諸御醫及議藥同參醫官等,反覆商議,則加味壽星元·壯元丸,各一劑,朝夕兼進宜當云,此兩藥,兼爲劑入之意,敢啓。內局謄錄
上在昌德宮。停常參·經筵。
答府曰,不允。持平趙昌期,出仕事
史官一員待命,騎馬三匹立之。社稷大祭摘奸事以上記草
李東稷啓曰,判尹缺呈辭捧入時,下吏,依例開讀,泛稱規式,無差缺中,未及致察,矇然捧入矣。今承下敎,不勝缺自本院治罪,呈辭還出給之意,敢啓。傳曰,知道。
李觀徵啓曰,持平趙昌期,牌不進。缺燼餘
上在昌德宮。停常參·經筵。
傳曰,今下弓矢,穩城府使李世選處,給送。
答藥房問安啓辭曰,知道。別無加減矣。以上記草
李觀徵啓曰,持平趙昌期,再啓煩瀆,退待物論。傳曰,知道。
大司諫李弘淵,正言李日井啓曰,前執義李翔削奪還收之請事,前宜寧縣監尹敬敎削黜還收事,前府使李敏迪罷職不敍事。指語見上答曰,不允。燼餘
藥房提調南龍翼,右承旨李東稷啓曰,夜晝異候,涼熱不適,伏未審聖體調攝若何,眼患及臂疼之候,別無加減之效乎?臣等,憂慮未弛,敢來問安。答曰,知道。別無加減矣。內局謄錄
上在昌德宮。停常參·經筵。
李觀徵,以都摠府言啓曰,今日入直軍士,中日習射,請出標信。傳曰,知道。以上燼餘
答右相金壽恒加土呈辭曰,給由馬,澆奠床備給。
答豐陽君張善瀓疏曰,省疏具悉。卿其勿辭察職。
答大提學金萬基疏曰,省疏具悉。不必固辭,卿其勿辭察職。
答禮曹判書鄭知和疏曰,省疏具悉。卿其勿辭,更加調理察職。
答吏曹參議洪處亮疏曰,省疏具悉。卿其勿辭,從速察職。
答執義任奎避辭曰,未知昌期心迹,不端之如何,而觀爾避辭,則難免用意之深險也,勿辭。
答院曰,不允。下諭事,依啓。獻納鄭載禧上來事以上記草
有政。吏批,以金萬均爲沃川郡守,以禹昌績爲掌令,以宋奎濂爲校理,以李旰爲宣川府使,以鄭載禧爲獻納,以鄭好信爲龜城府使,以朴世圭爲沙斤察訪。
備邊司啓曰,以持平趙昌期,有疏末可以議議事,當令廟堂議處敎,元疏啓下本司矣。其所陳辭語浩汗,非但領略不易,恤民生一款中九條之說,可行便否,亦難卒然議定。文字,恐不如榻前詳稟,姑未得回啓,後日入侍時,陳達之意,敢啓。答曰,知道。以上備局謄錄
右議政金壽恒,加土呈辭批答,郞廳依例不傳,以分發書送,傳曰,給由馬饒奠床。以上議政府謄錄
大司諫李弘淵,正言李日井啓曰,前執義李翔,削奪還收之命,前縣監尹敬敎削黜之命事。措辭見上新除授獻納□□□,時在京畿果川地,請斯速乘馹上來事。答曰,不允。下諭事,依啓。燼餘
上在昌德宮。停常參·經筵。
答藥房問安啓辭曰,知道。時無加減矣。
答院曰,不允。前啓處置事,依啓。旣知其欠其檢,則强請出仕,何意也?執義任奎,亦爲遞差。以上記草
藥房都提調金壽恒,提調南龍翼,左副承旨呂聖齊啓曰,伏未審日間,聖體調攝,若何,臂疼之候,更無加減,而眼候,亦與前一樣乎?伏聞入侍醫官之言,自上以臂患,有欲爲受灸之敎,與諸醫商議,則近日連有拘忌,初十日爲吉云,以此日定爲受灸乎?臣等,無任憂慮,敢來問安,竝此仰稟。答曰,知道。時無加減矣。以上內局謄錄
上在昌德宮。停常參·經筵。
夜一更,月犯南斗魁第二星。三更,艮方,有氣如火光。四更,艮方,有氣如火光,白雲一道如氣,起自西方,直指東方,長竟天,廣尺許,良久乃滅。以上日記
答都承旨金徽疏曰,省疏具悉。卿其勿辭,從速察職。
答判中樞南龍翼疏曰,省疏具悉。已有近規,何必爲嫌,卿其勿辭,從速察職。
答院曰,不允。遞差事,依啓。大司諫李弘淵,正言李日井遞差事。
答府曰,不允。前啓
答刑曹粘目曰,依允。決死罪,誠是莫重莫大之事是去乙,尹堦之先斬後啓者,至於八人,已極驚駭。本曹之諉以絶島邊倅,而直請推考,其爲失體,亦莫甚焉。牧使尹堦,拿問處之,當該堂上,竝姑先推考。以上記草
有政。吏批,以李翊相爲承旨,以吳道宗爲東部主簿,以崔後尙爲持平,以李弘淵爲戶曹參議,以尹搢爲獻納,以安垕爲正言,以李翊相爲大司諫,以金益炅爲承旨,以趙遠期爲執義。
禮曹啓曰,王世子嘉禮,王大妃殿平復,合二慶別試文科初試試官,擬望之人乏少,依近例以堂上竝擬,而每望以二員備擬以入之意,敢啓。傳曰,知道。以上禮曹謄錄
呂聖齊,以兵曹言啓曰,今此別試武科初試兩所試官,備三員擬望,而嘉善以上無故可擬之人,乏少,依例各二員備擬,而武臣堂上中,曾經閫帥之人,竝擬之意,敢啓。傳曰,知道。以上燼餘
上在昌德宮。停常參·經筵。
夜五更,流星出屢星上,入參星下,狀如鉢,尾長四五尺許,色赤照地。以上日記
答藥房問安啓辭曰,知道。自上受灸,午正議定事。
答府曰,依啓。獻納尹搢乘馹上來事,趙遠期,竣事後自當上來,姑勿下諭。以上記草
有政。吏批,以李日井爲兵曹佐郞。
禮曹啓曰,今此別試文科初試,一所應辦官,戶曹正郞金海一試官,代以佐郞朴時璟改付標以入之意,敢啓。傳曰,知道。以上禮曹謄錄
呂聖齊啓曰,大司憲姜栢年,再啓煩瀆,退待物論矣。傳曰,知道。
金益炅,以禮曹言啓曰,今此別試文科初試一所應辦官,戶曹正郞金海一試官,缺朴時璟改付標以入之意,敢啓。傳曰,知道。
又啓曰,卽者吏曹郞廳來言,兵曹郞官,口傳差出事,命下,而判書李慶億,缺參判洪處亮未肅拜,參議吳始壽,亦未肅拜,缺口傳差出。以下缺
大殿受灸後,藥房·政院·玉堂·二品以上·六曹問安。答曰,知道。燼餘
藥房都提調金壽恒,左副承旨呂聖齊啓曰,雨後風日涼冷,伏未審聖體調攝,若何,眼患臂疼之候,尙爾無減乎?今日受灸時刻,定以巳正,宜當。臣等,憂慮未弛,敢來問安。內局謄錄
傳曰,受灸時刻,午正爲之。
受灸後,都提調·左副承旨口傳問安。答曰,知道。以上內局〈謄〉錄
上在昌德宮。停常參·經筵。
答藥房問安啓辭曰,知道。以上記草
大殿受炙後,藥房·政院·玉堂·二品以上·六曹問安。答曰,知道。
午正,上御養心閤,受灸時,右議政金壽恒,行都承旨金徽,假注書兪命鼎,記事官睦昌明·崔錫萬,醫官李東馨·金昌絃·李後聃·金萬直·鄭期玄入侍。金壽恒進曰,夜間臂疼之候,缺上曰,別無加證耳。金壽恒曰,受灸後,有煩熱之候乎?上曰,無之矣。金壽恒曰,昨日點穴及艾灸之際,缺頗久,恐有添傷之患矣,今日亦當與昨一缺乎?上曰,然。與昨一例爲之,可也。左邊肩缺曲池穴七壯,天應穴七壯,右邊肩缺穴七壯,以下缺受灸事,定奪。罷出。燼餘
藥房都提調金壽恒,副提調行都承旨金徽啓曰,伏未審夜來,聖體調攝,若何,昨日受灸之後,臂疼之候,得有差減之效乎?今日受灸時刻,亦定於午正,宜當。臣等,無任憂慮,敢來問安。答曰,知道。
受灸後,都提調·副提調口傳問安。答曰,知道。以上內局謄錄
傳曰,明日受灸時刻,以巳正爲之。內局謄錄
上在昌德宮。停常參·經筵。
答藥房問安啓辭曰,知道。
柳葉箭連五中人羽林衛朴昌益,內禁衛夏霧雨,竝邊將除授,遞職後還付禁旅。
傳曰,史官二員待命,騎馬六匹立之,文科一二所摘奸事。以上記草
神德王后忌辰。
缺下霜,自辰時至未時,日暈。
大殿受灸後,政院·玉堂·二品以上·六曹問安。答曰,知道。
巳正,上御養心閤受灸時,右議政金壽恒,右承旨金益炅,假注書兪命鼎,記事官睦昌明·崔錫萬,醫官李東馨·金昌鉉·白光鉉·李後聃·金萬直·鄭期玄入侍。金壽恒進曰,夜有霜氣,缺極涼,氣候若何,而缺受灸後,臂疼之候,比缺。上曰,無他候矣。以下缺
藥房都提調金壽恒,副提調金徽啓曰,伏未審夜來,聖體調攝,若何,臂疼之候,視昨其有差減之效乎?今日受灸時刻,進定於巳正,宜當,臣等,憂慮未弛,敢來問安。
受灸後,都提調·右承旨口傳問安,答曰,知道。以上內局謄錄
上在昌德宮。停常參·經筵。
神德王后忌辰。
巳時午時,日暈兩珥。未時申時,日暈。以上日記
答藥房問安啓辭曰,知道。今日受灸,姑爲停止,可也。以上記草
藥房都提調金壽恒,右承旨金益炅啓曰,霜氣凄冷,伏未審聖體調攝,若何,連日受灸,別無煩熱之候,而臂疼有快安之效乎?詳知夜來症候,然後今日受灸與否,可以議定,臣等,區區憂慮,敢來問安,竝此仰稟。內局謄錄
上在昌德宮。停常參·經筵。
自昧爽至辰時,有霧氣。以上日記
答文科二所草記曰,依啓。四館所爲,殊甚可駭,當該官,拿問處之。
答戶曹粘目曰,今此査覈,殊欠分明兺不喩,此是島中田畓,則必是牧場賜給之地是去乙,如是冒點,已極可駭是旀,三十六結,塞責打量,而謂之餘結云者,亦甚無據,島中舊牧場基址,査覈後處之。
答刑曹粘目,依回啓施行爲乎矣。韓晉遠,一體定配。
答藥房啓辭曰,三里受灸事,知道。
答禮曹判書鄭知和疏曰,省疏具悉。卿其安心勿辭,更加調理察職。
答工曹判書柳赫然疏曰,省疏具悉。卿其安心勿辭,調理察職。
答吏曹參議吳始壽,工曹參議孟胄瑞疏曰,省疏具悉。卿其安心勿辭,從速察職。以上記草
禮曹啓曰,明惠公主駙馬揀擇,京外單子,幾盡捧入矣。初揀擇吉日,以何間推擇乎,敢稟。傳曰,開月初擇日,可也。
受灸時,右議政金壽恒所啓,試官爲任,最重,玆以望輕不合之人,苟充,則貽笑多士,所損非細。今番文科別試初試參試官,多不擇擬,其中禮曹正郞南宮珪,雖有文才之稱,地望所輕,物情皆以爲不合,雖曰乏人之致,殊無愼簡之意,該曹堂上,推考,何如?上曰,依爲之。以上禮曹謄錄
大殿受灸後,藥房·政院·玉堂·二品以上·六曹問安。答曰,知道。燼餘
藥房都提調金壽恒,副提調金徽啓曰,伏未審夜來,聖體調攝,若何,臂疼之候,更不發作乎,今日依前下敎,三里,受灸爲之乎?臣等,憂慮未弛,敢來問安,竝此仰稟。
受灸後,都提調·副提調口傳問安。內局謄錄
上在昌德宮。停常參·經筵。
答藥房問安啓辭曰,知道。自上受灸事。
答禮曹草記曰,以初四日定行,可也。九月初四日,明惠公主駙馬初揀擇事。以上記草
禮曹啓曰,以本曹明惠公主駙馬初揀擇取稟草記,傳曰,開月初擇日可也事,傳敎矣。初擇吉日,令日官推擇,則來九月初一日平吉,初四日·初十日最吉云,此三日中,以何日定行乎?敢稟。傳曰,以初四日定行,可也。以上禮曹謄錄
上在昌德宮。停常參·經筵。
答藥房問安啓辭曰,知道。別無加減矣。今後勿爲逐日問安。
訓諫都監啓曰,今此訓鍊別隊,十月爲始立番事,旣已定奪矣。前部屬黃海道黃州軍二百七十七名,鳳山軍二百八十三名,合一司軍兵,來九月二十五日,京中逢點之意,黃海監·兵使處,行移,何如?傳曰,允。以上訓局謄錄
上在昌德宮。停常參·經筵。
答藥房問安啓辭曰,知道。別無加減矣。以上記草
慶山縣令李元龜,以善賑善治外,別備最多事,加資。以李枝茂爲刑曹參議,以孟胄瑞爲兵曹參議,以李延年爲禮曹參判,以金興運爲濟州牧使,以兪櫶爲輔德,以閔誠重爲仁同府使,以李挺岳爲延安府使,以李之翼爲承旨。
上在昌德宮。停常參·經筵。
自辰時至未時,日暈。
藥房都提調臣金壽恒,副提調臣金徽啓曰,伏未審日間,調攝,若何,受灸之後,缺作膿,而諸症有缺乎?臣等,憂慮缺,敢來問安。答曰,知道。燼餘
上在昌德宮。停常參·經筵。
夜自一更三更,月暈。
下直,寧海府使曺挺宇。
答領相鄭太和箚曰,省箚具悉卿懇。卿其安心勿辭,從容善攝。遣醫官金萬直看病。
備邊司啓曰,濟州前牧使尹堦,旣有拿問之命,新除授牧使金興運,以全羅左水使,時在任所,當待交代,而赴任新水使,不可不急速差送,兵曹判書,雖在外,令次官勿拘常規,後政差出,催促下送,以爲次次替代之地,何如?答曰,允。以上備局謄錄
上在昌德宮。停常參·經筵。
夜一更,白雲一道如氣,起自艮方,直指巽方,長竟天,廣尺許,良久乃滅。以上日記
答藥房問安啓辭曰,知道。時未快愈矣。
答武一所草〈記〉曰,從分數准額數,出榜,可也。
答府曰,不允。前啓以上記草
上在昌德宮。停常參·經筵。
貞顯王后忌辰齋戒。
答武科二所草記曰,旣已入格,則竝皆出榜,可也。定額數外,竝用事。以上記草
上在昌德宮。停常參·經筵。
貞顯王后忌辰。
夜五更,流星出昴星下,入坤方天際,狀如鉢,尾長四尺許,色赤,月暈。以上日記
答藥房問安啓辭曰,知道。別無加減矣。以上記草
上在昌德宮。停常參·經筵。
巳時午時,日暈。夜五更,月暈。以上日記
答備邊司草記曰,知道。事甚驚慘,令兩道監司,使之護喪,可也。平安監司李晩榮身死事。
答府曰,不允。前啓。
備邊司啓曰,平安巡營中軍李昌胄牒呈,則以本道監司,自今月十五日,患感冒之症,十九日以後,症勢漸重,連爲吐血,二十一日巳時量,卒逝,而本道都事,以監試試官,方在鐵山府試所,本道兵使,亦未及來到,密符上送啓聞等事,不得擧行之意,馳報本司矣。平安監司李晩榮之喪,出於不意,事極驚慘。西藩重任,不可暫曠,本道啓聞,勢難等待,令該曹卽爲差出其代,使之急速赴任,何如?答曰,知道。事甚驚慘,令兩道監司,使之護送,可也。
吏曹啓曰,平安監司有闕,依近例,令備邊司議薦,何如?傳曰,允。以上備局謄錄
崔逸啓曰,備邊司郞廳來言,今日賓廳坐起日次,而領議政有身病,右議政在外,不得爲之之意,敢啓。傳曰,知道。燼餘
上在昌德宮。停常參·經筵。
辰時,日有左珥。
答藥房問安啓辭曰,知道。時無顯效矣。
答領相鄭太和箚曰,省箚具悉。卿之疾病如此,余深慮念,卿其須體予意,更加從容善攝,以副予望。遣史官傳諭。以上記草
有政。吏批,以吳始壽爲平安監司,以崔後尙爲副修撰,以李敏敍爲禮曹參議,以鄭始成爲掌樂正,以徐弘履爲掌樂僉正,以李東老爲寧邊府使,以申厚載爲校理,以睦來善爲工曹參議,以朴泰尙爲持平。
備邊司啓曰,本司武郞廳宣傳官黃徵,奔走勤仕,已滿十五朔,依例六品遷轉事,捧承傳施行,何如?答曰,允。
又啓曰,會寧開市事,禮部咨文今已出來,以此分付該道,使之依例擧行,回咨則令槐院撰出,以付前頭使臣之行,何如?答曰,允。以上備局謄錄
上在昌德宮。停常參·經筵。
答備粘曰,依允。春相投入館中之事,實甚驚駭,事覺之後,朝家徵治,若是歇後,則將來之弊,有不可勝言是去乙,只是一次之刑,遽爾放釋,殊涉未妥是置,更加嚴刑一次後,定配,似可,其餘投入以後,守門各人等,嚴査,一體科罪。
答福昌君箚曰,省覽卿箚。意在於變通疲殘革祛怠慢之弊,於卿有何不安,箚中諸事,當令該曹稟處,卿其安心勿辭。
答府曰,不允。下諭事,及遞差事,依啓。掌令李夏鎭事。以上記草
上在昌德宮。停常參·經筵。
夜二更,流星出王良星下,入天蒼星上,狀如鉢,尾長五六尺許,色赤光照地。以上日記
答藥房問安啓辭曰,知道。一樣矣。
答兵判李尙眞疏曰,省疏具悉卿懇。已諭予意於前後之批,何必多誥?卿其勿辭,從速上來察職。
答吏曹參議洪處亮疏曰,省疏具悉。不必固辭,卿其勿辭,從速察職。
答府曰,不允。前啓。
備邊司啓曰,司鑰手本,據淑安公主房造成所,今番到防軍,沒數赴役事,啓下,而觀象監天冬圖所刻石板輸入軍二百名,以到防軍定送事,自監牒呈,此亦不可已之事,今當番元軍逢點之數,七百九名,而老病兒弱,計除,實役軍五百八十四名內,四百名,則淑安公主房造成所定送,其餘一百八十四名,則觀象監運石軍定送之意,敢啓。傳曰,知道。
又啓曰,今九·十月朔上番軍士等,或稱三保俱無,或稱二保俱無,或稱一保無,而糧盡乞糧,請爲減番或願給糧,處處呼訴,日日益切,此必飢饉癘疫,民多逃故之致,各其保,存沒査出,則三保俱無者,二十九名,而或沒數物故,或逃或弱,亦或有之,二保無者,八十四名,一保無者,一百七十名,而此亦或逃或死或弱矣。大凡上番軍士資糧,例□三保捧來,則一保不捧,尙以缺爲悶,況二保三保乎?遠民京邸,切急莫甚,揆諸王政,不可使之忍飢立番,而欲爲減番,則派定各處,無以成形,所當准番限官給糧,九月已過,只是十月內,二十餘日,則其所給糧,亦不甚鉅,而本曹物力,罄竭無餘,必有別樣劃給之擧,然後可以遍及。且係前所未有之事,臣曹不敢擅便,宜令廟堂稟處,而仍念來十一月以後,鱗次上番者,其所闕保,皆當如此,則每日給糧,實所難繼。百爾思之,他無善策,似當使其當番各官,不計後番,引用他保,推移捧送,以准三保,則可無番軍呼冤之弊,而第於其間,當致番次換易,此亦有所妨碍,未知何以處之,則得其當也。事窮則變,不可但已,故不揆常規,敢此仰稟,竝令廟堂,從長稟處,何如?傳曰,知道。啓下備邊司。以上兵曹謄錄
上在昌德宮。停常參·經筵。
答禁府粘目曰,罪人,一體拿問,査覈處之。尹敬敎事。
答大司憲姜栢年疏曰,省疏具悉。不思察職之意,徒慍越俎之斥,語欠相敬之道,予未知其穩當也。卿其勿辭察職。
答福昌君楨箚曰,省箚具悉卿懇。變通疲殘,革祛怠慢,固其職耳,卿何不安?箚中所謂公姓之悖行者,令該府査處,伴倘等事,雖不可猝然復舊,亦令攸司,參酌變通,卿其安心勿辭。
傳曰,令該院,京壯奴十五口劃給,可也。
答戶曹粘目曰,依允。癸卯量案,旣不失於兵亂,則年久破傷,仍以閪失云者,雖甚可怪兺不喩,觀此啓本,則其爲査覈,亦甚矇矓,監司推考,更加嚴査得失以聞。
答禁粘曰,依允。朴以樟,一體推考,觀其緘辭而處之。
答政院覆逆啓辭曰,筵中說話,自有曲折。爾等何敢若是爲言?事甚可駭矣。
御營廳啓曰,自願立番軍,慶尙道四十一名,忠淸道二十七名,原襄道七名,黃海道一名,京畿六十三名,前後上來之數,一百三十九名內,身病物故者,三名,初秋先爲還鄕者,十名外,留在立番者,一百二十六名,而慶尙道軍二十五名,忠淸道十三名,原襄道六名,黃海道一名,京畿十六名,合六十一名,則旣是流離失所,無所依歸之類,姑爲留置,守直本營,前頭擇定屯田便宜之地,分處計糧,而其餘八十二名,則□□秋晩,願還本土,故計其路程遠近,各給回糧,來九月初一日放送之意,敢啓。傳曰,知道。以上御營廳謄錄
上在昌德宮。停常參·經筵。
下直,寧邊府使李東老。以上燼餘
答藥房啓辭曰,知道。與前無異矣。
答府曰,不允。出仕事,依啓。以上記草
以趙壽益爲右尹,以李端夏爲吏曹參議,以鄭始成爲掌令,以李壽曼爲弼善,以許秩爲羅州牧使,以宋奎濂爲獻納。
上在昌德宮。停常參·經筵。
答領相鄭太和初度呈辭曰,不允批答。
答府曰,不允。下諭事,依啓。
答院曰,不允。下諭事,依啓。以上記草
上在昌德宮。停常參·經筵。
答藥房問安啓辭曰,知道。猶未快愈,與前無異矣。
答禮曹草記曰,以午時爲之,明惠公主駙馬揀擇時刻。
答刑曹粘目曰,一體推尋於差備外,則一也。竝只嚴刑得情。
答吏曹粘目曰,本道,與三南有異,若以千石爲限,則似無不均,相當賞典,前例相考,稟處。
答院曰,不允。
答府曰,不允。遞差事,依啓。大司憲姜栢年事以上記草
戶曹啓曰,瀋陽年例入送生梨一千箇,栢子二十斗,淸蜜十斗,則自兩西措備以待,而銀杏十斗,則分定於京畿,已爲來納,自本曹今將封裹,下送于平安監司處,以爲依例定差使員令送之地,自此至平安道,領去禁軍,令該曹定送,何如?傳曰,允。以上備局謄錄郞廳李晉吉校。郞廳朴盛源書。
上在昌德宮。停常參·經筵。
崔逸啓曰,御營大將李汝發,以加土事出去,故所受密符,來納本院,而在前或有仍佩往來之敎,或有入納之時,今番何以爲之?敢稟。傳曰,使之佩往來。
有政。
李之翼,以吏曹言啓曰,黃海道敬差官朴增輝,以奴名呈狀曰,上典,時在慶尙道善山地,病勢甚重,決無及期上來之望云。朴增輝所在之地,絶遠,待差上來遲速,有難豫知,而災傷踏驗,一日爲急,今姑許遞,何如?傳曰,允。
吏批,判書李慶億病,參判洪處亮進,參議李端夏在試所,都承旨金徽進。
吏批啓曰,判書李慶億,病不來,參議李端夏,在試所,小臣獨政未安,何以爲之?敢稟。傳曰,仍爲之。
以朴增輝爲司諫,閔鼎重爲大司憲,趙威鳳爲修撰,鄭載禧爲掌樂正,李沆爲注書,南有星爲承文院副正字,李夏鎭爲黃海道敬差官。
兵批,判書李尙眞,未肅拜,參判鄭榏病,參議孟胄瑞,未肅拜,參知朴世堅進,右承旨崔逸進。
以趙威鳳爲副護軍。
傳于李觀徵曰,歸厚署棺板一部,送于內需司事,言于該曹。
崔逸,以都摠府言啓曰,今日入直軍士,中日習射,請出標信。傳曰,知道。
又以備邊司言啓曰,瀋陽所例入送生梨·栢子·淸蜜,自該曹分付兩西,使之措備,銀杏,亦自該曹已爲下送,依例以義州地方邊將,定差使員,領送之意,分付該道,何如?傳曰,允。
以備忘記,傳于呂聖齊曰,長番內官安俊哲,當爲今秋冬等內人衣纏捧上之時,身爲次知,如有濫雜用奸之事,則所當趁卽糾檢,而旣已親自目見情迹之可疑後,循例捧納,終不啓達,事甚非矣,姑先從重推考。
李觀徵,以弘文館言啓曰,本館上下番見存行公之員,只有臣厚載,臣後尙,今方入直,輪直之地,不但事體苟簡。臣後尙,重患腹痛,而他無替直之員,修撰趙威鳳,卽爲牌招肅拜,使之推移入直,何如?傳曰,允。
呂聖齊,以兵曹言啓曰,右邊捕盜大將李汝發,以加土事受由出去,依前例往還間,以左邊捕盜大將柳赫然,姑令兼察,何如?傳曰,允。
李之翼,以監試二所應辦官,以試官意啓曰,昨夜鳴字軸科次之際,數其一軸張數,則准數之外,又有一張,而挾在七張八張之間,不入於貫繩之中,故不書字號,亦不割封,此雖緣擧子輩紛沓來呈,收券下人,誤爲作軸,以致如此,而當該收券官及謄錄官,俱難免不察之失,令攸司考例處置,其試券,旣違規例,故不爲科次之意,敢啓。傳曰,知道。
大司諫李翊相,正言洪萬鍾·安垕啓曰,前執義李翔削奪還收之請,累月爭執而未蒙允兪,臣等,不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大,今日之所以苦爭至此者,豈爲李翔地也?請加三思,還收前執義李翔削奪官爵之命。前宜寧縣監尹敬敎安置之命,頃因大臣陳達,特從末減之典,轉圜之美,孰不欽仰,而猶且削黜,久靳全釋,在聖上包容之度,終不免爲遷怒之歸,故兩司爭執,已過累月,而天聽邈然,一向牢拒,群情之拂鬱,日以益激。不意玆者,又因禁府羅卒照律之啓,至下拿問査處之敎,臣等,竊不勝駭歎之至。夫宜寧之於甲山,道里凡幾千也,跋涉險遠,觸冒炎蒸,其間潦雨之阻,疾病之作,在所難免,則到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也。噫,殿下之於敬敎,持之胡乃甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,無乃太深乎?若謂之當初所論,拂於聖心,而有此罰,則前後譴罰,亦已重矣。若謂之嚴程之限,少有差遲,而有此罪,則羅卒之招,已盡實狀,有何未輸之情,可査之事,而拘囚僇辱,至於此極?此何擧措,此何景象?自古重辟之投竄嶺海者,何限,而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,一體對辨於牢狴之中,聖德之貽累,事體之損傷,爲如何哉?請還收前宜寧縣監尹敬敎削奪官爵門外黜送及拿問査處之命。新除授司諫朴增輝,時在慶尙道善山地,請斯速乘馹上來事,下諭。答曰,不允。下諭事,依啓。
持平李濡啓曰,前執義李翔,居言責之地,承別諭之旨,封上疏章,達其所欲言者,其言雖或過中,殿下摧之太甚,斥之太峻,初旣特遞,旋又削奪,曾不少示饒假之色,聖朝優禮臺閣之義,至是而無復存者,臣竊爲聖明惜之也。請加三思,還收前執義李翔削奪官爵之命。尹敬敎削黜及拿問還收之請,連日論列,而尙靳允兪,聖意所在,臣竊未曉也。敬敎之當初爲國進言,胡大罪也,而殿下,所以至今疑怒,轉輾僇辱者,何耶?假令敬敎,誠有其罪,安置絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘此小過,必至深究而後已乎?人君臨下之體,貴在寬大,而用罰之道,必須和平,不當以微細之事,輒加深刻之法也。殿下前後擧措,孰非顚倒,而今日之事,尤是過擧之過擧,何聖明之示人不廣,至於此極耶?噫,宋仁宗,慮唐介之死於道路,命中使而護送,今殿下,怒敬敎之滯於道路,竝羅卒而拿問,其所以待言者之道,不亦相反之甚耶?臣竊爲聖明痛惜焉。請加三思,還收前宜寧縣監尹敬敎削奪官爵門外黜送及拿問査處之命。新除授行大司憲閔鼎重,時在忠淸道延豐地,請斯速乘馹上來事,下諭。答曰,不允。下諭事,依啓。
議政府領議政鄭太和再度呈辭。傳于李之翼曰,不允批答。
弘文館副修撰臣崔後尙,伏以,近因尹敬敎事,淵衷激惱,層節漸繁,而畢竟以到配差遲之故,拿問之命,遽下於羅卒囚治之餘,臣誠駭惑,繼之以慨然也。夫宜寧之於甲山,其道里之遠,將不下數千里,而時當盛暑,滛潦政漲,則或以雨水,或以疾病,不免少滯於長道跋涉之中者,揆之理勢,在所必至,羅卒之供,定是實狀,而殿下疑之太過,特令嚴訊,及其遲晩取招之後,拿問査處之擧,仍及於敬敎,噫,此果大聖人和平底氣象耶?無論敬敎罪犯之有無,十年昵侍之臣,一朝與羅卒同係牢犴,一體置對者,已非盛世之事,而況羅卒遲晩之後,有何未輸之情,可究之端,而更有査處之敎耶?雖然此則只擧大體而論之,敬敎千里嚴程,差遲者七日,而其所差遲之由,如上所陳,則以殿下仁恕體下之德,宜有所平心舒察,少釋疑端,而日月之明,終未俯燭,雷霆之威,不翅竟日,臣竊爲殿下惜之。藉使敬敎,嚴譴之下,偃然遲滯,果如殿下之所疑,則厥罪誠有難逭者,誰肯爲一敬敎,而曲護其罪,自陷於欺天之誅哉?顧今政院,覆逆於前,兩司,爭之於後,而大臣又復上箚,夫諸臣之所以爲此者,誠以人主施罪,必原其情,而匹夫非辜,所係非細故也。頃日羅卒之囚治也,拿命之不及於敬敎者,蓋以大臣前席之請也。曾未幾何,便有此意外之過擧,而伏見政院覆逆之批,則以筵中說話,自有曲折爲敎,聖意所在,雖難竊度,其於翕受敷施之道,恐或有不當然者。宋太祖嘗曰,朕未嘗因怒刑人,宋祖,非有問學之力,克己之功,而其言猶且如此,況不爲宋祖者乎?伏惟殿下,天縱上知,卓越百王,而聖學,或欠於存省之功,喜怒,未免爲血氣之使,苟或病根未祛,而隨處闖發,則循是而往,區區之慮,不但在於一政一事之失而已。伏願聖明,察輿人之誦,而懲一時之怒,還收尹敬敎拿問査處之命,不勝幸甚。取進止。答曰,不允。
新除授兵曹判書李尙眞上疏,伏以,臣昨於道次,陳病上章者,實出於迫不得已,伏承聖批,辭旨溫且嚴,尙不許鐫改,臣益極惶感,罔知攸措。臣之作行初計,只欲速得自處,以除官政之滯,故今且强勉寸進,艱到城外,而所患諸症,頓加一倍,脚部之痺,尤有甚焉,浮起作痛,全不運用,方施鍼灸,塗席調治,此猶不可以曠劇務而待差愈。況臣宿症之不能行步者,積有年紀,從前或赴閑局之衙,或趨起居之班,皆已苟爲扶躄,是固通朝之所共知,而亦必聖明之所下燭也。本兵所營,無非奔走之事,則種種不可堪者,有難盡言,而至於籌司之坐,入侍之列,俱無以致身,則事之必須就議於廟堂,稟奪於前席者,亦將何以處之耶?臣之決不敢承當者,若是其明矣。終當一遞後已,今豈可使之久久虛帶,兩損公私哉?玆敢冒死更籲於天地父母之下,伏乞聖慈,亟命改正臣職秩,不勝厚幸。臣無任兢隕祈懇之至。答曰,省疏具悉卿懇。不必固辭,卿其勿辭,從速察職。
豐陽君兼世子左副賓客張善瀓上疏,伏以,臣猥忝匪據,危厲熏心,再上辭疏,罄吐衷赤,聖鑑不諒,兪音竟靳,五情爽惑,罔知攸措。仍念臣以無狀,待罪肺腑,才無一能,身有百病,歛跡散地,隨分效力,是臣之區區志願,而過蒙殊渥,躐躋通顯,從前所霑被者,在臣涯分,已極滿溢,亦非始望所及。疾顚之誡,臣實犯之,彼其之誚,理所必至,每當華塗,怵然有卻步之意,而貪榮冒進,恬不知止,觸事僨敗,罪戾山積,自顧素心,惶愧欲死,矧今賓客之任,迺一時極選,輔導調護,羽翼胄筵之責,專在於斯,不其輕而重也,較然矣。必須學識該洽,地望俱隆,然後方可稱職,而訾議自絶,豈如臣之空疎顓蒙,所可僥冒,而又重以形迹之難安,如上所陳者乎?臣雖至愚,自知則審,名器莫重,嗤點可畏,寧受違慢之誅,終不敢冒沒承當者,是也。又況幸承恩暇,來浴湯泉,以決不可供仕之人,虛帶華銜,病滯遠外,妨賢路,曠職事,公私傷損,言不可盡,此亦臣之所大悶蹙,而不避瀆尊之嫌,屬煩呼籲也。玆敢封章,遞上縣道,伏地惶隕,惶隕伏地,伏願聖慈,曲加體諒,憐臣危忱,亟許鐫改臣兼帶賓客,以爲終始保全之地。千萬幸甚。臣無任悚恧崩迫激切祈懇之至。答曰,省疏具悉。卿其勿辭察職。
議政府右議政金壽恒箚子,伏以,向者登對之日,以尹敬敎之到配稽遲,有拿問之命,繼因諸臣力陳,只命拿問羅卒,臣等,退而竊自欣幸,非以敬敎之免罪,爲幸,欽仰聖上有轉圜之美,而寢過中之擧也。不料今者,因羅卒照律之啓,又有一體拿問之敎,以聖人一哉之心,豈其有前後之異,而擧措之失當,抑又甚焉,臣誠駴惑,莫曉其所以也。在昔唐玄宗末年,以流貶人在道逗留,勅令日馳十驛,自是左降官多不全云,十驛,卽百里也,行遣之人,逗留於道,誠有其罪,日行百里,亦可謂倍道,而朱子特書于史,以著其失,可見其法令之深刻矣。然其時亦不過定爲後式而已,未聞罪其逗留者也。我國四方路程,以一日百里,爲率,宜寧之於甲山,相去數千里,關嶺之險,暑雨之阻,旣難剋期趲征,則雖非疾病淹滯,七八日之差遲,勢所不免,未見其姑爲稽留之狀,而遽以此爲罪,則其爲用法之乖謬,又不止於唐朝之失也。況前後流配之類,罪名重於敬敎者,何限,而曾未有計程科罪之例,獨於敬敎,若是重究,則亦豈大朝公平之道乎?臣恐此法遂行,則日後竄逐之人,必多督迫顚倒,殞踣於道路者矣。然則敬敎之被罪,猶是一時事,而豈不爲無窮之弊也?伏惟聖明御極,以寬大爲治,仁恕之德,洽于臣隣,而今於此事,處之如此,未免爲聖德之累,臣竊惜焉悶焉。臣言無可採,誠不上孚,又此妄發,徒增狂僭之罪,而目見君父之過,義不忍終默不言,若其區區愚衷,非爲一敬敎地也,唯聖明之財察焉。臣無任惶赧激切之至。取進止。答曰,省箚具悉。曩日筵中說話,卿聞之詳矣,而今乃若是云云,則政院妄率之言,尙何足道?罪人押去日,不過三四十者,亦多有之,與日馳十驛者,比而同之,抑何意也?予未可曉也。
李觀徵啓曰,右議政箚子批答,當爲傳諭,而政府無郞廳,明日待開門遣史官傳諭之意,敢啓。傳曰,知道。
上在昌德宮。停常參·經筵。
藥房都提調金壽恒,提調南龍翼,副提調金徽啓曰,伏未審數日來,聖體調攝,若何,臂疼之候,猶未快愈乎?頃因醫官等所傳,伏聞有受灸治核之敎,今日臣等,與諸醫入侍,議定灸穴宜當,臣等,無任憂慮,敢來問安,竝此仰稟。答曰,知道。
崔逸,以都摠府言啓曰,都摠管李正英,漢城府坐起進去晝仕,請出標信。傳曰,知道。
大司諫李翊相,正言洪萬鍾啓曰,前執義李翔削奪還收之請,累月爭執,而未蒙允兪,臣等,不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大,今日之所以苦爭至此者,豈爲李翔地也?請加三思,還收前執義李翔削奪官爵之命。前宜寧縣監尹敬敎安置之命,頃因大臣陳達,特從末減之典,轉圜之美,孰不欽仰,而猶置削黜,久靳全釋,在聖上包容之度,終不免爲遷怒之歸,故兩司爭執,已過累月,而天聽邈然,一向牢拒,群情之拂鬱,日以益激。不意玆者,又因禁府羅卒照律之啓,至下拿問査處之敎,臣等,竊不勝駭歎之至。夫宜寧之於甲山道里,凡幾千也,跋涉險遠,觸冒炎蒸,其間潦雨之阻,疾病之作,在所難免,則到配之差遲,理勢固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡乃甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,無乃太深乎?若謂之當初所論,拂於聖心,而有此罪,則前後遣罰,亦已重矣,若謂之嚴程之限,少有差遲,而有此罪,則羅卒之招,已盡實狀,有何未輸之情,可査之事,而拘囚僇辱,至於此極?此何擧措,此何景象?自古重辟之投竄嶺海者,何限,而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,一體對辨於牢狴之中,聖德之貽累,事體之損傷,爲如何哉?請還收前宜寧縣監尹敬敎削奪官爵門外黜送及拿問査處之命,答曰,勿煩。
持平李濡啓曰,前執義李翔,居言責之地,承別諭之旨,封上疏章,達其所欲言者,其言雖或過中,殿下摧之太甚,斥之太峻,初旣特遞,旋又削奪,曾不少示饒假之色,聖朝優禮臺閣之義,至是而無復存者,臣竊爲聖明惜之也。請加三思,還收前執義李翔削奪官爵之命。尹敬敎削黜及拿問還收之請,連日論列,而天聽一向邈然,聖意所在,臣竊未曉也。敬敎,以言事之臣,重觸天威,初旣補外,繼以安置,末乃削黜,今又拿問,臣未知此後,復將何以加其法也。假令敬敎,誠有其罪,放竄絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘此小過,必至深究而後已乎,人君臨下之體,貴在寬大,而用罰之道,必須和平,不當以微細之故,輒加深刻之法也。自古直士之見忤於時君者,何限,而流貶之擧,只在於一時,未聞有輾轉疑怒,拘囚困苦,若此之甚也?殿下,於敬敎之事,前後擧措,孰非過當,而今日之所以處之者,尤涉顚倒,何聖明之示人不廣,一至於斯耶?噫,宋仁宗,慮唐介之死於道路,命中使而護送,今殿下,怒敬敎之滯於道路,竝羅卒而拿問,豈料以殿下之盛德,其所以待言者之道,反有歉於宋帝耶?臣竊爲聖明痛惜焉。請加三思,還收前宜寧縣監尹敬敎削奪官爵門外黜送及拿問査處之命。答曰,勿煩。
敎平安道觀察使吳始壽書,王若曰,坐一方而專制,實藉文武之全材,任大邦之維藩,必須盤錯之別器,與我共理,舍卿其誰?睠彼箕子之舊封,乃與遼塞而接壤,山河懸隔,每恐控御之失宜,冠蓋相望,抑亦徵求之無已,重以荐至之饑饉,田卒汚萊,哀此無告之顚連,民何從祿?有慈祥愷悌之政,可以蘇殘,求通明鍊達之才,乃能集事,故置帥,重於他鎭,而增秩,簡在予心,惟卿,淸白傳家,詩禮銜訓,有鳳毛於池上,早蔚聲稱,整笏角於朝行,獨持風裁,淸標雅望,若拾芥之功名,博學宏辭,如摘髭於科第,燥濕隨處,詎肯幾微之見顔,歷敭多年,不辭夙夜之鞅掌,屈爲養於嶺邑,能聞朝廷,逮分憂於湖藩,政先撫字,惟其水蘗以自礪,終然圭璧之無瑕,特除東銓,已予意不偶,旋擢西臬,亦時論之同歸,報效內外之何殊?厥有成績,鎖鑰今古之所重,衆喜得人,玆授卿以平安道觀察使兼兵馬水軍節度使·巡察使·兩西管餉使·平壤府尹,卿其祗若予言,往愼乃事,促裝就道。蓋爲前帥云亡,攬轡登車,益以古人自勉,毋謂財力之已竭,而克彈勞來之方,毋謂時勢之粗安,而少忽綢繆之策,伊昔繡衣之銜命,疾苦已察於村閭,如今玉節之觀風,懷保必先於惸獨,凡係區畫,貴在弛張,罪大辟稟予以裁,官通訓任卿自斷。於戱,板輿將毋,宜思移孝而爲忠,露冕行春,勿替承流而宣化,故玆敎示,想宜知悉,弘文館校理臣申厚載製進。
議政府領議政鄭太和身病,再度呈辭。不允批答,王若曰,因病思退,固君子之常節,久勞乞閑,亦老人之至情,然心存社稷,則常節爲輕,身繫安危,則至情可奪,唯在體國,豈待多言?卿辭至再,予復敷心腹誥焉。惟卿,以五世六公之世臣,爲一代三尊之碩輔,譬之喬木,粤自拱把,至於棟樑,傑然群材之中,夫豈一日之致?內授外庸,隨遇器別,擢自仁祖,垂紳廊廟,迨玆三朝,允有一德,才全施博,如山岳之鎭,識務救時,若江河之流,不獨卿無心而事自定,抑亦民旣信而功易成,用能靖共爾位,輯寧我邦者,于今二十餘年所,君臣之際,諒可觀矣。徂玆引辭甚切,予雖姑允卿願,耉造德之不降,予實惄然,及夫年來,民殍國虞,天警妖孽,近古所無,大水之無涯,朽索之御馬,不足以喩其危也。矧乎伊時,鼎席一曠,予惟猶人之有股肱者,疇歟,如廈之有柱石者,疇歟?玆不得不委扶顚將危之任於卿,政倚元老,人無異辭,曾未幾何?卿又請告,予於乙丙靡安之中,如失左右手也。縱有榮衛之感,豈無神明之扶?卿之所以欲辭者,二,疲於朝會,勞於應物,一也,光輔休身,便享其閑,二也,而予之所以不允者,三,卿以英傑之資,開物成務,世不可闕,一也,弼亮先后,更涉變故,謀無遺策,二也,身負輿望,進退之間,爲國休戚,三也。於戱,天下之事,使壯者治之,老者謀之,自前古以來,未有易此者也。予今使卿,議政而不及事,勞心而不及力,特鐫苛禮,自以爲少得養老之體,而不失用賢之實,卿何辭之堅也?卿之丐免者,可回,予之必留者,蓋不可易,所辭宜不允,故玆敎示,想宜知悉,弘文館修撰臣趙威鳳製進。
巳時,上御熙政堂,藥房入診,都提調金壽恒,提調南龍翼,副提調金徽,假注書李萬封,記事官睦昌明·崔錫萬,醫官李東馨·金有鉉·白光玹·李後聃·金萬直·安禮·趙錫孚·方泰重入侍。金壽恒進曰,日氣寒暖不中,聖候,若何?上曰,無大段所患矣。壽恒曰,連見問安之批,則臂痛尙未快愈,今則何如?上曰,不至疼痛,而運用不便,視頃日則頗安,而猶未祛根矣。壽恒曰,只一處作痛乎?上曰,別不作痛,而運用時,牽引無指的處矣。壽恒曰,頃聞醫官所傳之言,則有受灸議定之敎,故在外已爲相議定穴,而新醫趙錫孚·方泰重等,曾未入侍,故今日啓請,竝爲入侍矣。上曰,當灸之穴,已爲議定乎?壽恒曰,在外已議,而今當仰稟完定矣。上曰,何穴耶?壽恒曰,百勞·肘尖·騎竹馬三穴,宜灸云,鍼醫所言,皆同,而但一時竝灸,恐有熱候云。臣問三穴中,擇其二,則何取何捨?醫言騎竹馬,則決不可捨,百勞·肘尖,則別無異同云,而大抵肘尖爲勝之說,多矣。上曰,當灸幾壯?壽恒曰,百勞則灸百壯,可見快效,肘尖則不至如此之多,可灸五十餘壯,少灸則難效,騎竹馬,則可灸三七,而施灸甚不便,一巡一七壯,雖少,亦難堪云矣。上曰,騎竹馬,有左右穴乎?李東馨曰,然矣。上曰,百勞·肘尖,前者欲灸而未果。尹後益言,一時竝灸,爲可云,而其時百勞近處有核,故不灸矣。壽恒曰,醫術,則臣不知之,而閭閻間瘰癧,灸肘尖見效者,頗多,竝灸百勞,極好云,而但百勞部分,甚高,少灸難效,多灸則恐陞熱矣。上曰,百勞,只灸七十餘壯,亦好乎?金有鉉曰,本方治瘰癧,灸七壯云,而瘰癧門,灸百壯云,只灸六七十壯,亦好矣。李後聃曰,閭家皆灸六七十壯,而點穴甚難,故不用矣。金徽曰,脈候診察後,議定爲當,外方新到名醫,竝令診視,廣議,何如?上曰,依爲之。李東馨·金萬直·趙錫孚·方泰重,以次診之。東馨曰,臣等,常時累次診視,別無異見,使新醫,各陳所見,何如?上曰,然。錫孚曰,臣之所見,則元脈甚好,而左部寸關,皆數,似有痰火,右關脾脈,亦數,有濕熱,大抵瘰癧之病,大勢雖挫,而若有痰火,則復發甚易,祛根之道,當用藥餌,而錯雜遲鈍之劑,則自前以進御爲苦,臣意,當用輕淸之劑,卽今亦有所見矣。上曰,何藥?錫孚曰,溫痰門三仙丸,只入三味,專治濕痰,回春瘰癧門,赤白丸,可合用矣。上曰,兩藥,入何料耶?錫孚曰,三仙丸,入半夏·南星·香附子,赤白丸,入白礬·辰砂,而就其中去香附,合爲辰砂化痰丸。臣意,此藥,似好矣。東馨曰,此言果是矣。卽今進御加味壽聖丸,加琥珀·眞珠兼治健忘,錫孚之意,則心經症患,不至大段,去此二味而進之,宜當云矣。泰重曰,臣之所見,則肝經,有鬱火,兩寸,有陞熱之候,脾脈緩大,大抵以脈候觀之,則此時鍼·灸·藥餌,似皆有效,材料多入之劑,久久進御,則其效似尤大,而春間所進竹瀝達痰丸,久進必效,加味壽聖丸,亦好,而臣,鄕醫也,以單方見效者,多矣。上曰,單方,何者爲好?泰重曰,狗寶也出本草,狗砂出壽養叢書,二物同出而異名,其效似牛黃,而治痰之功,視牛黃尤峻矣。東馨曰,在膽者,爲狗寶,在肝者,爲狗砂,其實一物也,渠在南陽時,試用於其母之病,而必以戌時和米飮服之,兼能補腎,其效甚妙云,而以其微瑣,故曾不敢上達矣。上曰,三仙·壽聖兩藥,南星·半夏多少,如何?萬直曰,壽聖丸,入南星三兩,半夏六兩矣。上曰,白礬·朱砂,入幾何?錫孚曰,白礬一兩,朱砂九錢矣。壽恒曰,此藥大同小異,健忘之症,不至大段,則用朱砂化痰丸,似可,琥珀雖恐不專,亦似無害矣。上曰,然。東馨曰,狗砂,金錫胄家,曾得二部云。瘦瘠無毛,而背上毛不革,夜則吠月者,有之云,而得之極難矣。上曰,牛黃亦難得,數百中,有一二耶?壽恒曰,不至如此,泮人,尋常得之,而多少不同,頃者戶曹屠牛時,亦得之,納于內局矣,壽聖丸,今方進御有效乎?上曰,雖不知大段奏功,而亦不爲無效,初恐其燥,而今則一服四五錢,不燥矣。壽恒曰,臣等,亦有此慮,而諸醫皆以爲不至於過燥生害云矣。東馨曰,凡藥效,亦難明知矣。上曰,秋間隔間之痰,今則無之,此似其功矣。東馨曰,今幾盡御乎?上曰,然。東馨曰,及其未盡,而更爲劑入,宜當矣。上曰,仍用壽聖丸乎,抑以辰砂化痰丸,加琥珀眞珠,用之乎?東馨曰,方文持入議定,似可矣。上曰,出外,以南星·半夏多入之藥,劑入,可也。兩藥所入之料,旣無加減其兩數,多者用之,則其效似尤大矣。壽恒曰,灸穴,亦爲議定,如何?有鉉曰,百勞·肘尖二穴,捨一可惜矣。上曰,然。若不至難灸,則竝灸,似好矣。有鉉曰,騎竹馬,消熱有效,三處竝灸,極好,而但恐有熱候矣。上曰,旣始則可灸矣,百勞,日灸幾壯。有鉉曰,日灸二七,而竝左右穴爲四七,猶恐其過,多矣。上曰,如灸大椎法,俯而灸之乎?有鉉曰,不至俯灸矣。光玹曰,肘尖之效,尤神速矣。上曰,當灸五十壯乎?光玹曰,少不下五十壯矣。上曰,肉薄難灸矣。光玹曰,腸癕,灸肘尖,卽下膿血,可知其善下也,騎竹馬穴,內腫灸之,只三七壯,神效矣。上曰,一日灸十壯,或七壯,則可支矣。有鉉曰,初灸日,則點穴頗遲,只灸七壯,亦苦矣。後聃曰,三穴竝灸,恐有熱候,先灸騎竹馬,以瀉心火,次灸他穴,似好矣。壽恒曰,次序雖似不關,而在法後灸騎竹馬云矣。安禮曰,自上而下,可矣。萬直,書出藥方。壽恒,取而讀之。上曰,去香附,何也?東馨曰,香附,多服耗氣,故丸劑不敢多入而去之矣。上曰,辰砂化痰丸,依前數琥珀加入用之,似可矣。壽聖丸,本來,何如?東馨曰,南星一兩,專主治痰矣。萬直曰,壽聖丸,入白礬,故爲好,而南星多入,則過重,湊合之藥,異於單方,不可輕改矣。上曰,兩數加減,亦必有本意矣。徽曰,古人一錢一分之數,亦皆愼之矣。萬直曰,膽星,破痰而無補脾之功,半夏,治痰而兼能補脾,其力甚峻,故爲君矣。壽恒曰,壽聖丸,旣已進御,加用一劑,似可矣。東馨曰,更進一劑後,辰砂化痰丸,去加入用之,似可矣。上曰,然則壽聖丸,更劑一劑,可也。壽恒曰,受灸,何日爲之?有鉉曰,初五·十二,皆吉矣。上曰,初五日始灸,可也,三穴皆灸,而先自百勞始之,可也。東馨曰,狗寶,亦爲覓得乎?上曰,得之易乎?壽恒曰,閭家或有置之者,訪問則可得矣。上曰,試令覓得,可也。醫官出。壽恒曰,臣冒授重任,毫無所補,公私狼狽,下情惶悶,何可盡達?强顔隨行,而不似之誚,自知難免。領相,老病不能行公,當初除拜之時,自上非不知此,而不必以筋力奔走,爲責也,朝廷老成大臣,只此一人,故每事欲相議爲之矣,今又呈辭,可悶也。上曰,其病如何云耶?壽恒曰,手足麻木,行步艱涉,風病可慮,日氣漸寒,恐有添傷之患,而姑不至大段云矣。前頭多有定奪之事,備局回啓,亦當相議爲之,而在告之後,不爲如前可否,雖勝於臣者,不可獨斷,況臣素無識見,且左相在外,非但臣之私情悶迫,國事亦多可悶矣。且臣無他才能,只是有懷必陳而已。伏見箚批,則臣之妄言之罪,不可逭也,臣非但誠意淺薄,言辭亦誤達,到此咫尺之地,不得不更陳矣。當初尹敬敎命拿之時,領相,陳仁祖朝尹鳴殷之事,退聞領相之言,則羅將受罪無妨,而以羅將之辭,推治尹敬敎,不當云,伊日聖敎,非但臣誤聽,領相,亦如是聽之,以爲自上容恕矣。昨見箚批,則聖敎如許,臣之不能明察之失,著矣,不勝惶恐。上曰,其日領相及戶參,陳達,而皆以爲若羅將,謂之罪人之故云爾,則追後推問,未爲不可云,故先令推問羅將矣,敬敎旣拿之後,政院之啓,有若先諾後改者然,此則誤矣。卿之箚辭,亦如此,故批答中,言其曲折矣。壽恒曰,其後見領相,則以爲反不如當初直拿之爲愈云。其日,臣及領相,親承聖敎,而猶不能明聽,諸臣,初不入侍,得於傳聞,故如此矣。上曰,無他曲折,只是先囚羅將耳。壽恒曰,臣之妄率之失,甚於他人,進一言補聖德,非所可望,而忝在重任,輕進疏章,謬妄益著,如此而猶可忝冒乎?日馳十驛云者,非謂今番敬敎之行,如此也。亦非援引古事,比而同之也,恐有日後如此之弊也。上曰,非但罪人,雖奉命使臣,當依日程而行,罪人豈可豪華自便,有若別星之任意行駐也?若謂之直臣而護行,則可也,罪人,豈敢如此?以羅將所供觀之,則日行數十里者,甚多,依此排日,又稽七日,合而計之,則十餘日遲滯也。忠州之於宜寧,豈十三日程也?若通計程道,只稽數日,而國家,以此爲罪,則雖謂之深刻之論,可也。敬敎推問,是何大事,而有若奇貨,政院·臺諫,如是固爭乎?敬敎,不拿而無他罪名,則可也,旣有削黜之罰,拿問何關也?到配差遲,是何死罪,而如是爭之乎?査問後置之,則不如初不査問耶?罪人一日程三日行,猶不可問耶?疲殘罪人,則治之,朝士則不問,可乎?罪人,自當計程而行,旣有路程記,何可如是?自前罪人,只捧到配狀,故仍循如此也。奉命使臣,猶當計程而行,不可任意遲留,況罪人,何敢任意淹滯乎?禁府堂上,亦在此矣,事體豈如此乎?南龍翼曰,臣待罪禁府,不能檢察,極爲惶恐,而聞北路程道,一日三站有餘,異於南路,故自不能趲程云矣。上曰,羅將巧作名目,阻水留病云者,七日,而其他一日行十餘里處,甚多,以程計之,則十餘日淹滯矣。徽曰,政院啓辭時,臣已申退同僚,以爲一體拿問,爲過度故啓意如許矣。壽恒曰,前日東萊府使狀啓,備局回啓,時未判下矣。上曰,換米一事,商議後可決,終若不得不許,則不如卽許之爲愈也,如移館等事,不可許,則渠亦止不復爭,而此則自前盡死力爭之,渠旣言島主徵此,則無資生之路云矣。壽恒曰,領相所見,亦然矣。上曰,倭人無他意,開市時賣之,則如此云矣。壽恒曰,木品甚下云矣。上曰,今若改之,則不當矣。壽恒曰,非欲改也,大槪,不如前云矣。上曰,聞戶判之言,則與前大異云,許貿與換用,逈別,而但其示品之木,未知其必是公木也。許相爲嶺伯時所見,與戶判時所見,懸絶云矣,雖不可永許,姑爲如前限年許之,無妨,決不可塞之也。壽恒曰,嶺南今年農事,雖云小豐,木品決難升之矣。上曰,換米升木,俱不許,則彼必大起鬧端,須明日議啓,可也。龍翼曰,臣待罪繕工提調,而本監貢案付,椵木十九條,朴橽木三條,楸木二十二條,太半不足於一年之用,專責於貢物主人,故曾前救荒時,此貢物,則未嘗減給,而今番壬子條貢物,賑廳沒數權減,非但主人輩呼冤,本監亦無以成樣,令賑廳復舊還給,如何?壽恒曰,臣新遞本監提調,詳知此弊,曾欲仰達,而未及矣,此係大段弊端,不可不變通矣。上曰,凡干復舊,當待歲末議定,而此則令賑廳,姑先量宜還給,可也。遂罷出。
上在昌德宮。停常參·經筵。
下直,高嶺僉使李尙。
呂聖齊啓曰,行大司憲閔鼎重,執義趙遠期,掌令鄭始成,持平朴泰尙在外,掌令禹昌績呈辭,持平李濡上疏,今日監察茶時之意,敢啓。傳曰,知道。
嬪宮誕日,政院·玉堂問安。答曰,知道。
世子宮,政院·玉堂問安。答曰,知道。
以備忘記,傳于崔逸曰,今下弓矢,高嶺僉使李尙給送。
李觀徵啓曰,卽見慶尙左道文科別試初試榜目啓本,則三等第六人盧時銓,父銜有落字,莫重榜目,殊無致察之意,當該試官,竝推考,何如?傳曰,允。
以賓廳坐目單子,傳于崔逸曰,大臣·備局堂上,引見。
崔逸啓曰,今日大臣·備局堂上引見時,兩司當爲入侍,而憲府之官,只二員見存,而掌令禹昌績,呈辭,持平李濡,上疏,使之牌招入侍乎?敢稟。傳曰,只留待之員入侍。
傳于崔逸曰,大臣·備局堂上引見時,平安監司吳始壽,亦爲入侍。
以謝恩方物還送事,冬至上·副使改差,兼謝恩使差送事,榻前定奪。
謝恩兼冬至·正朝·聖節正使,昌城君佖,副使,閔點。
傳于李觀徵曰,謝恩正使,加資以送。
李觀徵,以弘文館言啓曰,本館上番,見存三員內,或奉使在外,或在試所,只有校理臣申厚載,方爲入直矣。卽者聞其女兒之喪,卽爲出去,他無入直之員,勢不得已,以下番姑陞入直之意,敢啓。傳曰,知道。
崔逸啓曰,都摠府郞廳來言,闕內入直軍士,夜巡檢之意,敢啓。傳曰,知道。
巳時,上御養心閤,大臣·備局堂上,引見,右議政金壽恒,行戶曹判書金壽興,吏曹判書李慶億,刑曹判書閔維重,知事南龍翼,戶曹參判金萬基,右副承旨崔逸,大司諫李翊相,校理申厚載,假注書李萬封·林泳,記事官睦昌明·崔錫萬,入侍。平安監司吳始壽,亦爲入侍。金壽恒進曰,非時之雨,多下,日氣陰濕,聖候,若何?上曰,與昨無異矣,雨下而日氣和解,何也?壽恒曰,秋雨必寒,而今則雨後不寒矣。上曰,多下故也。壽恒曰,然矣。謝恩使先來,待之久矣,今始入來,而謝恩方物,還送云矣。上曰,到彼久留,故先來亦遲也。方物還送,彼以爲用別擧矣。壽恒曰,彼人則自以爲除弊,而我國,則反生一弊矣。上曰,謝恩一事乎?壽恒曰,自前雖小事,亦必謝恩,況今番此擧,則彼人,極爲誇張,慮有德色,節使兼謝恩使入送,可矣。上曰,節使,將奈何?壽恒曰,勢將改差矣。書狀,則自前陞品以送,上·副使,則職次相當者,差送,今日內,差出,何如?上曰,節使·謝恩使書狀,亦有別乎?壽恒曰,節使書狀,則以五六品差送,謝恩使書狀,則以三四品差送矣。金壽恒曰,前者鄭樍,亦以五品陞四品入往矣。上曰,正使,誰可往者?前例,以大臣入送,而領相非但引入,非大段事,則不可遣,諸大臣中,只右相獨在,奈何?壽恒曰,臣未忝本職時,越次不往者,累矣。且連送宗班,則彼人,或不無不足之意,宗班,除前日往來者,又無當送之人,循例以大臣擬望,可矣。上曰,依前例亦無妨,而事勢有不能爾者,可慮也。壽恒曰,領相雖不在告,如行役,則不可擧論,留在京中,措置國事,可矣。駙馬中亦無可遣者,他無推移之處,臣當往矣。崔逸曰,吏判,今方入侍,使之承傳差出,何如?李慶億曰,日期已迫,新使差出,恐未及周旋矣。壽恒曰,十月內,似當措備求請之物,亦可移給矣。上曰,該曹亦可相助矣,宗班職次相當者,幾人?壽恒曰,福昌·福善·朗善·檜原見存,而朗善,則纔爲往來矣。慶億曰,檜原往來,稍久矣。上曰,檜原,則領相,曾言其不可去矣。壽恒曰,檜原,則年少而有病,嶺陽,則往來頗久,而有老親,皆不可擧論也。謝恩使狀啓別單,海禁一事,與我國交易云者,彼人亦以爲,似往日本云矣。上曰,然矣。壽恒曰,若有此事,則我國,豈不知之,淅人,例往日本行商,且海禁,曾無申飭之事,無可慮矣。慶億曰,譯輩所言,亦如此,且我國,本無可貿物貨,彼人,皆知之,無足慮者矣。使臣望,若以大臣備擬,則非但難備三望,領相當入首望,而亦是虛文,前者以大臣·宗班參擬,今亦依此爲之,何如?上曰,可矣。宗班中,去番入擬,而不往者,誰也?慶億曰,福昌·檜原也。上曰,昌城君也,其病,近來,何如?壽恒曰,前者得重病,近來頗愈,出入時見之,則似不至不能行役,且在諸宗中,人物最賢矣。上曰,宗班前日備擬者,雖非當品,竝爲擬望,可也。壽恒曰,以事體言之,則連送宗班,未知,何如也。慶億曰,在我事體,雖如此,而彼人則尤重宗班矣。上曰,然彼以宗班爲重,無厭薄之意云矣。壽恒曰,昨日下敎,倭人公木換米事,在外相議矣。上曰,領相之意,何如?壽恒曰,領相之意,以爲終不得不許,則初頭許之,爲可云,他堂上所見,亦皆然矣。上曰,今日入侍諸臣,意同者,誰也?壽興曰,其米,本自戶曹給之,而臣則不知其不可許也。許之則夬許,可矣,但換米年限,旣迫,則彼輩,必發木品復舊之說,情狀可惡,而卽今公木,無形,若欲復舊,則難矣。臣聞于東萊往復算員輩,則其品漸下,今爲實常木云,自前公木,稱以五三云者,乃是實步木,自戶曹折價,則每一同,以銀子五十兩代用中間,其品雖下,而猶以四十兩折價,卽今戶曹奴婢貢木,降爲下地木,以年凶,故不爲點退,而公木,又下於此,彼輩,豈不知前日之木品也?卽今勿論復舊,只以四五年前所捧之木,捧之,亦大敗矣。換米當次之邑,各陳其弊,而其米雖以一匹十二斗,爲率,米商輻輳東萊,故東萊米,反賤,倭人私販,能以一匹,貿一石云,臣意,似不必持難矣。上曰,諸臣意見,皆同乎?慶億曰,無異矣。閔維重曰,纔塞移館之請,又塞換米之請,則非但渠輩落漠,事體亦似有妨矣。南龍翼曰,臣爲嶺伯時,有許換之議,而領相之意,其時已如此矣。維重曰,定年許之,似可矣。壽恒曰,外議以爲,不必每定年限,永許爲可云,而今姑遠定年限,似可矣。金萬基曰,臣不知彼處事情,不可妄有所陳達,而曾聞嶺南守令之言,則公木換米,當初道臣及國家,開路爲非云,近來連歲凶荒,以米計之,其數甚多,此實可悶,而以不凶之年,言之,則與其升品復舊,以米換給,似不甚爲民弊,而其處守令,則皆以換米爲失計云,守令之言,自當如此矣。上曰,貿米者之言,宜其如此也,以田三稅移給乎?壽興曰,然矣。上曰,其木,則自戶曹代捧乎?壽興曰,然矣。萬基曰,以事勢度之,則升品及換米兩條,不可盡塞矣,其木,自前有見樣木,而此亦不可信也。彼輩若漸陞其品,每稱不如前木,則難矣,升品,則無限量矣。上曰,彼若漸漸點退,以爲不得已換米云爾,則徒損事體而已。維重曰,操縱在彼,若不得已然後許之,則大不可矣。上曰,此非直請也。壽興曰,似當於差倭來後,請之矣。萬基曰,此節則姑不可許也,待其直請而許之,可矣。壽恒曰,姑勿夬許,暫示將許之意,可矣。上曰,待島主有請,許不許間,當採施爲言,似可矣。壽恒曰,此中諸臣意見,皆然,似無更問本道之事矣。上曰,若問本道,則不無持難之理矣,如陞品亦然,若陞品,則數千同木,皆然,豈不可慮乎?卽今以四百同換米乎?壽興曰,四百同,每一匹,給十二斗矣。上曰,十三斗也。壽興曰,頃嘗加給,而今則還減矣。壽恒曰,義州被捉越去人事,今當稟定矣。上曰,其人果何許人耶?壽恒曰,義戶狀啓,乃是實狀矣。上曰,果是瘖病人耶?壽恒,袖出狀啓讀之曰,或嚴訊究問,或饋酒乘其醉而誘問,終無一言所答云云,以此觀之,則似是瘖病之人,而外議各有異同,故欲稟定矣。外議以爲,無論瘖病人失性人,見捉於蘭子近處問之,則指西,其越去之狀,則分明,今若以病而置之,則日後眞有獰頑者,亦不無如此之慮,依法處之,爲可云。然而旣是病人,則以不病人治之,亦似不當,未知何以處之,則可也。上曰,義尹果能詳問耶?捉致京中,推治,何如?壽興曰,不可以病人而置之矣。維重曰,十年前湖西兩班之子,發狂越去,亦爲梟示矣。壽恒曰,所謂嚴訊云者,亦未可知也。維重曰,不必捉來推治,雖處斬,可以懲勵矣。壽恒曰,更爲嚴訊,何如?上曰,殺之無惜,更訊似可矣。慶億曰,不必更訊,直爲梟示,可矣。維重曰,邊上事,尙嚴,不可緩治也,卽其處梟示,可矣。萬基曰,似無隱情,不必更訊矣。上曰,不言者,似有隱情矣。龍翼曰,更訊而終不言,則奈何?維重曰,雖彼人,詐稱我人,亦當殺之矣。上曰,殺之一也,而不得其實情,此似䵬䵬矣。維重曰,更訊而若致徑斃,則事體不嚴矣。上曰,准一次推問,似可矣,當初乞食者,果是其人耶?此一款,何不擧論耶?壽恒曰,義尹狀啓,則直以其人,當之矣,領相則以爲不可以病人而殺之,若欲赦之,則徙之南邊,爲可云,然而群議皆欲梟示矣。萬基曰,論其情狀,則瘖病與失性,有異矣。壽恒曰,大蓋欲越去者也。龍翼曰,與走回人,生事則一也,而情狀則尤可痛矣。萬基曰,無論他事,直於境上梟示,宜矣。上曰,依爲之。壽恒曰,於夫同,旣是梟示,其妻曹伊及其妻娚崔戒先等,何以處之?此則不可直爲梟示,故使之嚴訊,服則誅之,不服則任其自盡,非慮其徑斃也,東萊府使之意,則欲活之,而臣意,則其情犯,死亦無惜矣。上曰,依前定奪,限輸情嚴訊,可也。壽恒曰,領相,則欲仍囚或緩刑,而臣意,則依前刑訊,宜矣。上曰,今姑訊之,可矣。其情狀可惡,與倭交通之迹,亦不無矣。壽恒曰,金尾山全·宋古致·崔奉鶴等三人,似涉冤狂,宋古致,則初不入於援引之罪,而曹伊招內,避倭出走而歸,則與其夫及倭,同坐飮酒云,倭屍去處,似亦與知,故推問,今當更訊矣。上曰,此人等,雖不必致之死,而更訊一次,可也。壽興曰,以我國獄體論之,則此人等,足爲緊切死干矣。上曰,倭人,惹起自中之亂,代官與他倭相鬪而死云,而萊府,亦不問情,不曰因某事作鬪,而只曰相鬪而死,亦可䵬䵬也。壽恒曰,自備局問于譯官,而其答姑未來矣。濟州前牧使尹堦狀啓,內司奴婢身貢事,李夏書啓,亦言此弊,故榻前定奪,鹿皮·首髢,比前稍減,實是大惠,而尹堦狀啓,則請限今年,半減其數矣。上曰,似是別件事也。壽恒曰,以狀啓觀之,則限今年半減云,似爲已減數內,又爲半減也。上曰,非但此也,其他累百口應貢之物,似爲竝指,如藿貢之類,是也。壽恒曰,鹿皮·首髢,則半減,而藿貢,則全減矣,領相,亦以爲此乃無前大惠云矣。上曰,已變通者,以一而分二,元貢中兩減也,其餘,減三分之一,可也,所謂各種云者,指他樣貢物也。壽恒曰,然則竝減之乎?上曰,依爲之。壽恒曰,今年各道農事,或實或災矣。上曰,如京畿海邑及湖西被水旱處外,成實者幾分也?壽興曰,京畿農事,上年則水田,無前豐實,而耕付處甚少,今年,則耕付處頗多,若如上年之實,則可謂大豐,而租之長,不如上年云矣。上曰,上年,則天欲小活遺民,故如此豐實矣。壽興曰,水田,雖不如上年,而旱田各穀,皆可食,雖不可謂豐年,大抵免凶,而但租多不實,是可慮矣。上曰,風災故也。壽恒曰,水災旣過之後,頗得還蘇,而風災尤酷矣,上曰,水旱風霜之災,俱可怕,而風災尤慘,所出甚少矣。壽興曰,風災,只減所出之數,故例不給災,而民之所食者少,故其冤尤甚矣。上曰,水旱之災,則有被處,有不被處,而風災,則無論高下之田,皆被之,尤可慘酷矣。壽恒曰,今年農事,八路同然矣。上曰,嶺南稍勝云耶?壽興曰,嶺南下道,稍勝云矣。上曰,上年尤甚凶荒處也。壽興曰,慶州新官下人來言,稍稔,而豐基·榮川近處,極慘云,兩西,則平安道稍稔云矣。上曰,數年來平安道,不棄矣。壽興曰,旱田多故然矣。上曰,庚戌年,亦勝於他道矣。維重曰,初頭霜災極慘,厥後稍稔,以其旱田多,故不至全棄矣。慶億曰,水田不實,故民情皆望蠲賦,朝家,以免凶知之,之次邑,則皆恐悉徵徭役云矣。壽恒曰,還上收捧事,亦爲豫講,可矣。壽興曰,徭役迫頭,各邑或有問於戶曹者,而欲待議定後回答矣。上曰,元數書出後,可以議定,而似不可一齊捧之矣。壽恒曰,今年所給者,當准捧矣。上曰,此則不及折半之數矣。壽興曰,頃見領相議之,則亦以爲今年所給者,當准捧,舊所給者,當量減,庚戌條田稅,不可盡捧云矣。上曰,江都還上所捧銀子,自賑廳句管乎?壽興曰,然矣。上曰,以米還償耶?一年內盡償,雖不可必,亦不可不豫爲料理也。萬基曰,已爲料理,雖難盡償,今姑商量矣。上曰,已爲換米耶?必不易矣。萬基曰,然矣。田米萬餘石,移轉除耗,換作大米還納事,分付,而峽邑,則不産大米,亦不可强之也,視當初所料,則三四千石相錯矣。上曰,江都之穀,非但以軍餉爲重,他用亦甚切要矣,庚戌救災,專賴於此,非此則無以成形矣,十三萬石,盡爲取用矣。萬基曰,除耗換作之米,幾充元數,姑觀前頭,可知矣。壽興曰,戶曹當償之穀,三萬六千石內,二萬九千九百餘石,已捧,從自願以太代捧之數,六千九十餘石,太二石,當米一石,竝此合計,則二萬五千餘石矣。庚戌田稅,一半捧留,一半上納,而未及畢納之際,因臺啓停捧,今當畢捧矣。壽恒曰,應捧之數,書出議定,可矣,江都·南漢移轉之穀,亦當抄錄同議矣。上曰,依爲之。壽興曰,本曹京居奴婢仰役者,二十口內,除老弱及逃亡之類,實數纔十餘口,而其中三口,明善公主賜牌啓下,本曹衙門雖大,典僕甚少,無以成樣,以他衙門奴婢有裕處,移給本曹,何如?上曰,他司奴婢代給,可也。壽興曰,禮賓,以至殘之司,不能成樣,而如月令監察接待,糜費不少,故上年,以年凶權罷月令,今將復舊,而自前各司月令,亦有永罷之例,禮賓寺月令監察,竝令永罷,何如?上曰,永罷者,何司耶?壽恒曰,諸各司,皆曾有之,而今則盡罷矣。壽興曰,如司僕·繕工等諸司,不如禮賓之殘弊,而以爲弊故皆罷月令,月令雖一員,異於本司之官,接待頗難,卽今禮賓形勢,必永罷,然後可支矣。上曰,依爲之。壽興曰,奴婢身貢,庚戌以上未收,旣已蕩滌,而身貢換作之物,如濟用監綿花未收,一千八百斤,雪綿子未收,六十三斤,其價,貢木十三同十七匹也,均是身貢,而以其名色之爲異,故不入於蕩滌之中,事甚不均矣,今亦一體蕩滌,何如?上曰,依爲之。壽興曰,壯抄軍,上年減其額數,且不上番,故其將官,亦爲減半矣,將自來月,復爲上番,其將官,亦爲依前復設,何如?上曰,依爲之。慶億曰,宣惠廳京畿秋收米,今當收捧,而庚戌秋減二斗,上年春減四斗,秋則准捧,今年,春減二斗,今則何以爲之?上曰,今年秋等,則准捧,明年春等,或觀勢減之,可矣。慶億曰,領相則以爲,上年春等,旣減之,今亦當減云,且京畿官需米二十石減定,刻迫無餘地,如賑救等事,無措手之處,盡數復給,宜當矣。上曰,非但畿邑,湖西亦然。慶億曰,旣減收米,而准給官需,則恐有不足之患矣。上曰,自前雖減收米,而官需,則准給矣。萬基曰,丁未年,亦減官需矣。上曰,另爲査出零星之數,則還給無妨矣。慶億曰,此則歲末裁減復舊議定時,當一體更稟,而秋收,則六斗,當准捧乎?上曰,依爲之。慶億曰,湖西己酉結,待年事稍稔退用事,前已定奪,而非但今年農事,不至稍稔,已過四年之後,到今退用亦多有難便之勢,何以爲之乎?壽恒曰,如其時田主,今皆死亡,此等事亦甚難便,蓋初旣錯做,故到今處之,益難矣。慶億曰,湖西前例,秋收米則用舊結,春收米,始用新結,而己酉結多,庚戊結少,故其時監司李弘淵,建請退用,以爲一分紓民力之地矣。壽恒曰,金佐明,於此等事,牢守不改,而李弘淵,累請不已,故爲民瘼許之矣。慶億曰,如官需儲置等米,不可不豫捧,故以舊結捧之,而京畿·湖南,則秋等,亦用新結,此後則湖南,亦依此例,而己酉結一等,則仍爲不用,似可矣。上曰,然,己酉結退用,果似難便,仍爲置之,此後湖西秋等,每用新結,一如京畿·湖南例爲之,可也。上曰,災傷敬差官,何當發去也?壽興曰,明及再明間,似當盡發矣。慶億曰,各道點馬,以十月初發送事,曾已定奪,而其中全羅道,則羅州·珍島等處,海島出入時,風高則水路頗難,平安道,亦有海島,而且邊地早寒,此等處,先送似可,而兵判未及出仕,令佐貳之官,爲先極擇差出,何如?上曰,依爲之。龍翼曰,昨日禁府魏天會公事,當初以更査回啓,而自上有刑曹文案取見之敎,故卽爲取見,則與原情,大異矣。上曰,以故,令取見矣。龍翼曰,魏天會情狀,可疑,似當直爲請刑,而始刑之後,則事涉難處,故請更査矣。承香,乃是渠婢,其招,似不足取信,李靑然·姜永哲等,一倂拿來査問,何如?上曰,一處査問,則可知矣,自禁府面質,可也,前者朴弼聖,拿推時,亦面質矣。龍翼曰,其公事,還下,何如?上曰,當判付矣。壽恒曰,前者江都事,備局堂上一員,句管爲敎,故領相啓達,令臣次知矣。今後則令閔維重次知,何如?上曰,依爲之。逸曰,臺諫及平安監司,奏事先後,何以爲之乎?上曰,備局引見,臺諫當先奏事矣。李翊相進曰,前執義李翔,削奪還收之請,累月爭執,而未蒙允兪,臣不勝悶鬱焉。李翔,身在林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大,今日之所以苦爭至此者,豈爲李翔地也。請加三思,還收前執義李翔削奪官爵之命。上曰,不允。翊相曰,尹敬敎削黜還收之請,兩司爭執,今已累月,而天聽邈然,群情之拂鬱,日以益激矣。不意玆者,又因禁府羅卒照律之啓,至下拿問査處之敎,臣竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下,疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席,而遠補南裔,經年之後,因別事,而移置北荒,末乃摘抉細故,乃有此命,殿下之罰,不其深乎?若謂當初所論,拂於聖心,而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限,而未嘗有計程論罪之擧,而於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,一體對辨於牢狴之中,聖德之貽累,事體之損傷,爲如何哉?請還收前宜寧縣監尹敬敎削奪官爵門外黜送及拿問査處之命。上曰,無庸瀆擾。上曰,平安監司吳始壽,進。上曰,卿未下去,姑無大段定奪事乎?抑有所思乎?始壽曰,前者奉命往來西路者,再而其處妙理,未能知之矣。上曰,以暗行往來乎?始壽曰,暗行及問禮行也,暗行時,出入民間頗有所聞,故以別單書啓,或蒙採施,而旣爲官人,則所見有異,下去後當觀形勢,啓達矣。上曰,前監司,軍器幾何持去耶?維重曰,元數不能記憶,而鳥銃千餘柄,弓千餘張,其處弓二千張,或加給或換給矣,卽今可給處甚多,而弓則盡給,銃則未得盡給,僻邑軍器,則幾似南方,而直路,則不能一一矣。壽恒曰,卽今雖無可爲之事,而軍政掃如,甚可慮也。上曰,新監司下去後,不可擾亂爲之,須徐觀形勢,善爲措置,可也。始壽曰,閔維重去時,有啓達之事云,而臣不得與聞,到彼當觀勢啓聞矣。壽恒曰,西路山城,亦多好處,棄之可惜矣。上曰,金巨軍,欲觀慈母山城,此等事,極難矣,其時果爲往見乎?維重曰,始欲往見,而不果見矣。慈母山城糶糴各邑,作倉儲之,三萬餘石恒留,而戊申年,因金巨軍恐喝,米粟軍器等物,一夜之間,盡移於邑內,邑內相距,十五二十里之間,若復有此弊,則盡爲棄物矣。卽今火藥庫旣設,而軍器,則姑未運置,倉亦造成,而穀物,則未及輸納,且以年凶之故,盡爲散給,留儲,纔至萬石矣。城堞亦已完築,譙樓,則今方經營,掘壕等大役,則未及擧之,而其地形勢,甚好,雖不設堞,有穀則可守矣。上曰,形勢,何如?維重曰,似南漢,而差小,隨處堀之,則有水皆井也。上曰,在何邑?維重曰,慈山也。上曰,路傍乎?維重曰,自肅川四十里,而賊來之路,只一谷,守之頗易,故自古能守矣。始壽曰,前日暗行時,從城下過去,雖不登覽,仰視則形勢似好矣。且臣待罪南藩時,遍視道內三處山城,試以守卒把立,則太半不足,其間亦不無變通之事,欲以狀啓陳聞,而文字不如口陳之詳,故欲於早晩登對時,啓達矣。蓋茂朱之赤裳山城,眞所謂天險之地,不待設堞,路絶攀援,兩邊爲門而極險,人馬難行,道臣巡行時,衾枕不得駄運,駕轎亦不能行,以籃輿僅僅得上,但芻糧運輓,甚難,其所屬錦山·龍潭·茂朱三邑糶糴,近因年凶,啓請捧留本官,而常時亦不能運入,寄置孤村,事甚可慮。往者錦山土賊李光成,欲掠取而入德遊山云,且其地勢,處於深山窮谷之中,除壬辰·丁酉之賊,彌漫持久,無處不到者外,必不取途於此,以其形勢絶險,故實錄及璿源錄,竝皆奉安,居民避難,亦好矣。長城之笠巖,潭陽之金城,皆當大路之衝,足爲緩急得力之地,決不可棄也。臣曾爲假注書入侍時,聞笠巖無水,將未免棄地矣,厥後蘇斗山,爲倅,防築大堰七所,其深四五丈,儲水皆滿,以卽今觀之,則萬無枯竭之理,且其地形險阻,如防守之具,糧餉·器械·軍卒,規模已成,城堞一千三百餘,所屬軍兵二千七百餘名,臨亂可以入守,且有近處居民避亂者,亦可竝力守之,全州別營軍,亦當護衛眞殿入守矣。金城形勢,最爲可慮,觀其地形,則亦非不可守之處,而但西邊傾側,接連平地,必多卒然後,可守也。城堞一千八百餘,而所屬淳昌·潭陽兩邑之軍,只一千三百八十九名,不能遍守各堞,雖以僧人竝守,猶爲不足,若賊至,則將未免爲藉兵齎糧之歸,臣與兵使李鏶,議之,則鏶以爲,若於淳·潭兩邑,分添七百餘兵,則足可把守云,而添兵,實是巨弊,亦不可爲也。環城四邑,淳昌·昌平·玉果·同福,而淳昌,則旣屬於山城,昌平·玉果,則在城底三十里之內,可以俯臨號令,而糧餉則與淳·潭,一體糶糴於山城,軍卒則又屬於南原左營,近棄朝令夕發之地,而遠屬百里外之左營,甚非得計,兩邑束伍七百餘名,移屬山城,則把守有餘,調用亦便矣。但左營屬邑軍兵三千八百八十五名,作爲三十哨,團束敎鍊,已有年所,今若除出許多名,則近於破東補西,而臣意,則本道監司牙兵,通各色見存之數,七百餘名,就其中左營所屬南原·雲峰·谷城·長水·求禮等所居牙兵,及兵營新選軍,參半移屬左營,充補兩邑束伍除出之數,此猶不足,則巡營匠人,居在左營屬邑者,頗多,此亦可以添補,如此形勢,閔維重,亦必知之矣。維重曰,金城形勢,果如吳始壽所陳,分兵添給,亦好,而但巡營牙兵,移屬左營,則似當準數,或以本土各色軍,充補,亦可矣。壽恒曰,此不可不變通,或添給軍兵,或罷其山城,隨宜爲之,可也。上曰,言于兵曹,稟旨變通,可也。始壽曰,金城所屬淳昌〈潭陽〉兩邑,旣無朝家別立之名號,故夷不相下,互相爭抗,蓋其城內,中脊稍高,故彼此相分,各置中軍,發號施令,事事掣肘,兩邑將官,亦不相協,一城之中,主將爲二,其勢極爲難便,不可不早定位號,嚴立事目,以專其號令矣。上曰,此亦當自朝家定給,令廟堂稟處,可矣。始壽曰,笠巖,則位號已定,事目已嚴,而以本邑屬於羅州鎭管,故不無爭詰之端,如城堞修補軍餉糶糴之際,號令不一,多有妨礙之事,且鎭管各領所屬,故有變,則統卒屬邑軍兵,赴難,而長城·潭陽,則雖有鎭管,亦無爲也,如長城,爲羅州鎭管,而緩急勤王之時,羅州,不得率長城之軍,只令留守山城而已。兩邑鎭管,無益於事,而徒多拘礙之節,如使長城·潭陽,別爲獨鎭,不係於鎭管,則自無如此難便之事矣。上曰,自廟堂稟議變通,可也。始壽曰,全州之所謂別營軍,初出於山行砲手,府尹領之,監司兼府尹,則合爲牙兵,積年添加,多至一千五百餘名,故今則設立中軍,以下諸將校,以慶基殿侍衛軍,爲號,使不復打獵,而異於元軍,不敢擅自操鍊矣。各邑牙兵,則例有春秋定日操鍊啓聞之規,此亦依此爲之,或令判官主管,牙兵操鍊時,一體合操,亦好矣。上曰,牙兵一時操鍊,似好,亦自廟堂,分付擧行,可也。萬基進曰,臣之才分,決不可承當文衡之任,累陳辭疏,未蒙恩遞,因科事牌招,故冒沒出仕,才分不堪當之狀,咫尺之地,猥不敢復陳,而終疏末端所陳之事,非循例辭讓之語也。臣之情理及事勢規例上事,拘礙者,非一端,公私狼狽,甚矣。上曰,予非不知,而卿未出仕,故未及議定矣。此事當何以處之?壽恒曰,金萬基之私情,則然矣。故判書金益熙,卽萬基之叔父也,在先朝時,亦典文衡,而彼中往來文書,使提學主管,今亦何異哉?上曰,予意亦以爲似當變通矣,旣有前例,則依此爲之,可也。壽恒曰,其時又有別知製敎矣。上曰,提學誰耶?壽恒曰,藝文提學姜栢年,弘文提學南龍翼也。上曰,不必置別知製敎也,使兩提學中一人主管,可也。壽恒曰,如卽今備員之時,則兩提學,同爲主管,可矣。萬基曰,大臣旣已稟定,臣不敢更陳,而大提學,非等閑之任,且旣在其職,不任其事,公家事體苟且,私分亦未安,合於其職者,猶然,況臣以萬萬不似,有此難便之勢,而別樣變通,尤極未安,國事豈容如此乎?上曰,先朝變通之擧,亦非偶然,何害之有?龍翼曰,臣陳疏乞遞提學,而未蒙允許,提學之任,豈臣所敢當者?且臣資級猥高,與提學位次非便,知館事,同知館事,與此無異,而或遞或不遞,極爲未安矣。上曰,旣有前例,何必固辭?萬基曰,文臣月課,曾以年凶之故,限今秋權停矣,期限將盡,何以爲之乎?上曰,自冬三朔,爲始復舊,朔書試射,亦一體爲之,可也。萬基曰,臣新兼校書提調,而本館冊板藏置之室,年久朽傷,將爲頹圮之患,故惜其材瓦,曾已毁置,而本館無物力,不能改造,當此凡百裁省之時,些少物力,亦不敢生意,而今聞冊板,無可置處,堆積於下人止宿之所,又無掩護封標之事,漸次磨破,極爲可惜,且改造應入物力,亦必不多,令該曹劃給財力,可也。壽恒曰,此事臣亦知之,書籍及冊板,見失甚多,可惜也。守禦廳鑄字,其時稟旨,送于校局,而亦不能善藏矣。上曰,然,無或失之耶?壽恒曰,姑不見失,而爲此尤欲速置藏室矣。上曰,其鑄字,亦令大提學,主管藏置,俾無虛疏之弊,可也。翊相曰,臣曾爲兼校理見之,則書冊幾盡見失,可惜矣。壽興曰,賊點家書冊沒入者甚多,今幾盡失,李選爲兼官,囚下人推索,而不能得矣。上曰,其冊幾何?壽興曰,幾至千餘卷矣。壽恒曰,已失之物,推之未易矣。遂罷出。
上在昌德宮。停常參·經筵。
申時酉時,日有兩珥。
下直,仁同府使閔誠重,延安府使李挺岳。
崔逸啓曰,行大司憲閔鼎重,掌令鄭始成,持平朴泰尙在外,執義趙遠期,掌令禹昌績呈辭,持平李濡上疏。今日以監察茶時之意,敢啓。傳曰,知道。
藥房都提調臣金壽恒,提調臣南龍翼,副提調臣金徽啓曰,伏未審夜來,聖候,若何?昨日引接移時,調攝之中,不瑕有添傷之患乎?臣等,區區憂慮,敢來問安。答曰,知道。
崔逸,以都摠府言啓曰,今日入直軍士,中日習射,請出標信。傳曰,知道。
以領議政鄭太和三度呈辭,傳于李之翼曰,不允批答。
崔逸,以兵曹言啓曰,平安兵使閔點,旣差謝恩兼冬至副使,其代,當爲差出,依近例令備局議薦,何如?傳曰,允。
李觀徵,以備邊司言啓曰,上年濟州宣諭御史李夏入往時,木綿三十同,今年濟州牧使尹堦入往時,木綿五十同,前後合八十同,令戶曹入送,而該曹所儲垂乏,其代,自本司料理充給事,定奪於榻前矣。本司所管,只有平安兵營留儲軍木,而其中一百同,曾爲除出,以一同三十兩,發賣,換銀以來矣。木同,則遠路輸運有弊,該曹需用,銀布無間,以本司所在銀二千四百兩,依當初折價,移給該曹之意,敢啓。傳曰,知道。
金徽啓曰,注書李沆,除授累日,不爲肅謝,新進怠慢之習,殊甚未便,李沆推考,卽爲牌招察任,何如?傳曰,允。
大司諫李翊相,正言洪萬鍾·安垕啓曰,前執義李翔,削奪還收之請,累月爭執,而未蒙允兪,臣等,不勝悶鬱焉。李翔,身居林下,適當別諭之日,封章進言出於憂愛之忱,而聖明不諒,遽加震怒,疑之以讜論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,豈爲李翔地也?請加三思,還收前執義李翔,削奪官爵之命。前宜寧縣監尹敬敎削黜還收之請,兩司爭執,今已累月,而天聽邈然,群情拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下用罰,不其深乎?若謂之當初所論,拂於聖心,而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無末輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,一體對辨於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送及拿問査處之命。答曰,不允。
上在昌德宮。停常參·經筵。
夜四更,流星出鬼星上,入柳星下,狀如拳,尾長二三尺許,色赤。
有政。
呂聖齊啓曰,行大司憲閔鼎重,掌令鄭始成在外,執義趙遠期,掌令禹昌績呈辭,持平李濡上疏,朴泰尙,奉命在外。今日以監察茶時之意,敢啓。傳曰,知道。
藥房都提調臣金壽恒,提調臣南龍翼,副提調臣金徽啓曰,伏未審夜來,聖體調攝,若何?今日受灸事,旣已定奪,時刻定以巳正,宜當。臣等無任憂慮,敢來問安,竝此仰稟。答曰,知道。
金益炅啓曰,臣承命往諭于議政府左議政宋時烈,以爲頃者,承旨遠來,宣諭聖批,臣震越隕穫,餘悸方深,玆又洊蒙異數,益不知措身之地,聖恩至此,身之無似,職之難堪,有不暇論,固當委身闕下,以竢進退之命,而臣所有宿疾,比來添劇,委頓床席,朝夕待盡,以此筋力,寧有起發之望乎?孤恩負罪,莫此爲甚,瞻望宸嚴,但自涕零而已云矣,敢啓。傳曰,知道。
今日受灸時,平安兵使,當日開政差出事,榻前定奪。
大殿受灸後,政院·玉堂問安。答曰,知道。
藥房問安。答曰,知道。
二品以上單子問安。答曰,知道。
吏批,判書李慶億進,參判洪處亮進,參議李端夏進,行都承旨金徽進。
以姜栢年爲大司成,洪處亮爲兼同成均,李夏鎭爲兼掌令,昌城君佖,今超嘉德,以謝恩使加資事,判下。以申汝哲兼安州牧使。
兵批,判書李尙眞,未肅拜,參判鄭榏進,參議孟胄端進,參知朴世堅進,右副承旨崔逸進。
閔點·姜栢年爲副護軍,尹搢爲副司直,申汝哲爲平安兵使。
崔逸,以侍講院言啓曰,卽見世子宮入達,平安北道壬子式年監試初試榜目,則生員試下,一等三人四字,漏落不書,殊無敬謹致察之意。平安都事魚震說,永柔縣令柳松齊,肅川縣監愼景尹,請竝推考,何如?傳曰,允。
大司諫李翊相,正言洪萬鍾·安垕啓曰,前執義李翔,削奪還收之請,累月爭執,而未蒙允兪,臣等,不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,豈爲李翔地也?請加三思,還收前執義李翔,削奪官爵之命。前宜寧縣監尹敬敎削黜還收之請,三司爭執,今已累月,而天聽邈然,群情之拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎,移配甲山也,間關跋涉數千里之程,到配之差遲,理勢之固然,而殿下疑其淹滯,必欲重究而後已,豈料聖朝之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,固別事而移置北荒,末乃摘抉細故,乃有此命,殿下用罰,不其甚乎?若謂之當初所論,拂於聖心,而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,一體對辨於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送及拿問査處之命。答曰,不允。
巳時,上御養心閣,受灸。入侍,藥房都提調金壽恒,提調南龍翼,副提調金徽,記事官李沆·睦昌明·崔錫萬,醫官李東馨·金有鉉·白光玹·李後聃·金萬直·安禮。金壽恒曰,今日受灸,以百勞穴,爲定而壯數,則更令醫官議定,何如?金萬直曰,三七,則似爲過多矣。上曰,以五日爲限,而每灸十三壯,可也。上命金有鉉,點百勞穴。上將受灸,都提調以下,退伏閤外。上受灸百勞穴左右邊,各十三壯,受灸畢。金壽恒,更請入侍,仍啓曰,平安兵使閔點,爲謝恩副使,交代,今當差出,而守令,亦多有闕,斯速開政,如何?上曰,政事,當日內爲之。金徽曰,嶺南儒生,頃者以弊瘼陳疏,今方待批於闕門之外,而遐遠儒生,累日濡滯,糧絶可慮矣。上無發落。遂罷出。
上在昌德宮。停常參·經筵。
夜一更,月入南斗星。三更,流星出室星上,入天津星,狀如拳,尾五六尺許,色白。四更,流星出北斗星下,入艮方天際,狀如甁,尾長三四尺許,色赤光照地。
大殿,政院·玉堂問安。答曰,知道。
藥房都提調臣金壽恒,提調臣南龍翼,副提調臣金徽啓曰,霜寒頗緊,伏未審夜來,聖體調攝,若何?昨日受灸之後,別無煩熱之候乎?今日受灸時刻,亦定以巳正,宜當。臣等無任憂慮,敢來問安。答曰,知道。
呂聖齊啓曰,近日憲府,無行公之員,連以監察代行茶時,事甚苟簡。除在外及陳疏人外,竝爲牌招,使之察任,何如?傳曰,允。
大殿受灸後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
金益炅,以戶曹言啓曰,各道各司奴婢收貢案,例於歲前修正,翌年二月內上送,以爲所納米布憑準之地矣。慶尙道晉州都會條·收貢案,不但不及於定限,一年將盡,尙無形影,事甚可駭。本道監司及都會官守令,竝從重推考,何如?傳曰,允。
呂聖齊,以義禁府言啓曰,以宗親府啓目·宗簿寺粘目,河陽正材,漢平副守演,完平副守洪等,移本府處置事,允下矣。漢平副守演,完平副守洪等,方待命於本府,卽爲拿囚,而河陽正材,時在楊州地本家云,依例本府羅將,發遣拿來之意,敢啓。傳曰,知道。
大司諫李翊相,正言洪萬鍾·安垕啓曰,前執義李翔削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,豈爲李翔地也?請加三思,還收前執義李翔,削奪官爵之命。前宜寧縣監尹敬敎削點還收之請,兩司爭執,今已累月,而天聽邈然,群情之拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下用罰,不其深乎?若謂之當初所論,拂於聖心而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎削奪官爵門外黜送及拿問査處之命。答曰,勿煩。
執義趙遠期,掌令禹昌績啓曰,前執義李翔,居言責之地,承別諭之旨,封上疏章,達其所欲言者,其言雖或過中,殿下摧之太甚,斥之太峻,初旣特遞,旋又削奪,曾不少示饒假之色,聖明優禮臺閣之義,至是而無復存者,臣等竊爲聖明惜之也。請加三思,還收前執義李翔,削奪官爵之命。尹敬敎削黜拿問還收之請,連日論列,而天聽一向邈然,聖意所在,臣等竊未曉也。敬敎,以言事之臣,重觸天威,初旣補外,繼以安置,末乃削黜,今又拿問,假使敬敎,誠有其罪,投竄絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘以爲罪,必至深究而後已乎?人君臨下之體,貴在寬大,而用罰之道,必須和平,不當以微細之故,輒加深刻之法也。自古言事之臣,見忤於時君者,何限而流貶之擧,只在於一時,未聞有輾轉疑怒,拘囚困苦,若此之甚也。殿下於敬敎之事,前後擧措,孰非過當,今日之所以處之者,尤涉顚倒,何聖明之示人不廣,一至於斯耶?噫,宋仁宗,慮唐介之死於道路,命中使而護送,今殿下,怒敬敎之滯於道路,竝羅卒而拿問,豈料以殿下之盛德,其所以待言者之道,反有歉於宋帝耶?臣等竊爲聖明痛惜焉。請加三思,還收前宜寧縣監尹敬敎,削奪官爵門外黜送及拿問査處之命。答曰,勿煩。
議政府領議政鄭太和身病,三度呈辭。不允批答。
王若曰,再諭之旨甚勤,謂遐心之或改,三辭之章,又至,愧淺誠之未孚。玆復申申,毋庸邁邁。惟卿一國棟梁,三朝蓍龜,安危在身,廊廟倚以爲重,經濟是任,朝野恃而無虞,逮予小子之仰成,實惟先后之俾輔,每當金甌之卜,允屬霖雨之思,伊前後委任之時,倚毗彌篤,頼朝夕戒誨之切,補益弘多,不承權輿,常恐禮遇之墜失,如視手足,自幸契合之昭融。不意引疾之未幾,又復求退之斯急,一時微恙,雖緣夙夜之勤勞,三章固辭,是何去就之輕易?毋亦情意之相阻,或有不安之心,惟當休戚之與同,固無可去之義,殊非予之所望。顧斯今之何時?天災時變之沓臻,未有甚於今日,國計民事之罔極,所可恃者何人?予疾未瘳,軍國之務多滯,卿辭不止,大小之事疇咨?雖君臣之協心,猶懼不濟,矧耆舊之謝事,誰與共貞?年齡已衰,縱欲厭煩而釋負,德望彌邵,端宜臥閤而經邦,予豈舍卿?公無困我。嗚呼,追先王之遇,當思有始而有終,棄寡人而歸,寧忍不扶而不救?勉副至意,亟斷來章。所辭宜不允,故玆敎示,想宜知悉。知製敎臣慶㝡製進
巳時,壬子九月初六日上御養心閤受灸。入侍,藥房都提調金壽恒,提調南龍翼,副提調金徽,記事官李沆,記事官睦昌明,記事官崔錫萬,醫官李東馨·金有鉉·白光玹·李後聃·金萬直·安禮。金壽恒曰,夜來天氣頗冷,聖體,若何?上曰,與昨日無異矣。上將受灸,都提調以下,退伏閤外。上受灸百勞穴左右邊,各十三壯,受灸畢。罷出。
上在昌德宮。停常參·經筵。
世祖惠莊大王忌辰齋戒。
大殿,政院·玉堂問安。答曰,知道。
藥房都提調金壽恒,提調南龍翼,副提調金徽啓曰,伏未審夜來,聖體調攝,若何?連日受灸,無他症候乎?今日受灸時刻,亦當定於巳正。臣等憂慮未弛,敢來問安。答曰,知道。
金徽啓曰,吏曹郞廳來言,守令有闕,政事,取稟,何以爲之?敢稟。
大殿,受灸後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
李之翼啓曰,領議政四度呈辭,到院,而國忌齋戒,留院之意,敢啓。傳曰,入之。
傳于領議政鄭太和曰,安心調理。
崔逸,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
昌城君佖疏曰,伏以,臣以二十年沈痾之人,氣血俱耗,精神已喪,少失將理,舊症輒發,自分病廢,半生龜縮,凡於起居班,亦後於人,自憐之餘,常切惶懼矣。千萬夢寐之外,奉璧之命,猥及臣身,進秩之寵,又出格外,聞命惶感,罔知攸措。第念原濕風霜之勞,固是臣子之分,而狗馬賤疾,通朝所知,道途顚躓,雖不足恤,王事之不幸,爲如何哉?況臣之愚騃譾劣,無所肖似,聖明之所洞燭也,臣何敢以仰瀆宸嚴爲懼,貪戀榮寵,冒受重任,自速僨事辱國之罪哉?此臣之所以尤不敢承命者也,言出肝膈,事非虛讓,伏乞天地父母,曲垂憐察,亟命遞臣超授專對之任,以重使事,不勝大願。臣無任血祝祈懇之至,謹昧死以聞。答曰,省疏具悉。今玆之命,意非偶然,卿其安心勿辭。
巳時,上御養心閤受灸。壬子九月初七日入侍,藥房都提調金壽恒,提調南龍翼,副提調金徽,記事官李沆,記事官睦昌明,記事官崔錫萬,醫官李東馨·金有鉉·白光玹·李後聃·金萬直·安禮入侍。金壽恒曰,夜來聖體,若何?上曰,與昨日無異矣。金壽恒曰,近日則日冷,故蝟彘封進之處,厥數漸少矣。上曰,封進,限今月初旬,可也。上將受灸,都提調以下,退伏閤外。上受灸百勞穴左右邊,各十三壯,受灸畢。罷出。
上在昌德宮。停常參·經筵。
世祖惠莊大王忌辰。
大殿,政院·玉堂問安。答曰,知道。
藥房都提調臣金壽恒,提調臣南龍翼,副提調臣金徽啓曰,伏未審夜來,聖體調攝,若何?今日受灸時刻,仍用巳正宜當,臣等無任憂慮,敢來問安。答曰,知道。
呂聖齊,以義禁府言啓曰,魏天會,更招,辭連各人等,竝只拿來,一處推覈事,判下矣。李靑龍·姜永哲·婢承香等,今方囚繫於慶尙道大丘云。依前例府羅將發遣拿來之意,敢啓。傳曰,知道。
又以義禁府言啓曰,今初十日式年東堂時,文武科禁亂官五員,當以本府都事,分送當直。本府入直·公事都事各一員,亦不可不備,而都事十員中,應爲赴擧者,又是八人,差出假都事六員,然後可以分往,令該曹趁期差出,何如?傳曰,允。
李之翼啓曰,事變假注書林泳,察任已久,而自數日前,素患胸腹痛復發,症勢極重,不得仕進。多事之地,不可等待其差復,林泳改差,他假注書差出察任,何如?傳曰,允。
事變假注書林泳改差,代南有星。
巳時,壬子九月初八日上御養心閤受灸。入侍,藥房都提調金壽恒,提調南龍翼,副提調金徽,記事官李沆,記事官睦昌明,記事官崔錫萬,醫官李東馨·金有鉉·白光玹·李後聃·金萬直·安禮。金壽恒曰,日氣凄冷,夜來聖體,若何?連日受灸,別無他症乎?上曰,別無他症矣。金壽恒曰,頃者先來使臣狀啓,回送方物,一路之輸運甚難,而且無後日用之之事,勢將徐徐自本道輸來,此意分付戶曹,何如?上曰,允。上謂金徽曰,謝恩使先來譯官·軍官等,書啓。上曰,熙政堂·通明殿·養和堂,多有傾側處。仁政殿,亦有改瓦處,竝一體看審修改事,分付三曹。上將受灸,都提調以下,退伏閤外。俄而李東馨,出來而言曰,自上有受灸處不平之敎,故議于都提調,而停灸之意,仰達而出矣。都提調以下,更爲入侍。金壽恒曰,伏聞受灸處,有所不平,不勝憂慮之至。此穴分野,高與他穴有異,聞醫官等之言,雖不多灸,亦當有效云,今姑停灸,而灸肘尖穴,似當矣。上曰,允。遂罷出。
上在昌德宮。停常參·經筵。
辰時巳時,日暈。
藥房提調臣南龍翼,副提調臣金徽啓曰,伏未審夜來,聖體調攝,若何?昨日停灸後,別無煩熱之候乎?臣等憂慮未弛,敢來問安。答曰,知道。
以議政府領議政鄭太和五度呈辭,傳于李之翼曰,安心調理。
李之翼,以吏曹言啓曰,今此東堂文科初試三所試官,堂下中可擬之人絶乏,一員,依近例以堂上備擬,而堂上堂下,皆無以備三望,不得已以二員擬入之意,敢啓。傳曰,知道。
又以吏曹言啓曰,今此試年文科三所,易書書吏,自禮曹啓下之數,多至一百三十名,而諸上司及殘司,計除,其餘各衙門書吏,除本司使喚外,抄出定送,其數不足,每所各減十名定送之意,敢啓。傳曰,知道。
崔逸,以兵曹言啓曰,今此式年文武科初試五所,場中應入各差備軍數不足者,九十九名,依前例以京下騎步兵,調用後,計日減番,末乃入啓定奪矣。卽接五部所報,則京下騎步兵,除逃故雜頉外,無故見存者,五十三名,而其餘四十六名,無路責立云。卽今事勢,他無變通之道,其不足四十六名,坊民雇立後,計其立役日數,給價,何如?傳曰,允。
以趙昌期·金海一,爲全羅道點馬別監,朴燧爲平安道點馬別監。
李之翼,以禮曹言啓曰,自己酉二月十五日殿講,至辛亥十月十五日殿講儒生之得恩賜二分者,六人,得一分者,十六人也。得二分六人,則依前例直赴會試,得一分十六人內,九人,則分送漢城試兩所,較藝等第,而今此式年初試,雖退於今秋,乃是辛亥秋應行之科。辛亥九月二十九日課試,及十月十五日殿講之得一分者,七人,則亦依前例,許赴於後式年之意,分付,何如?傳曰,知道。竝許赴於今式年,可也。
以兵曹,都摠府中日時,柳葉箭邊四中貫一中單子,傳于李之翼曰,韓楷,六品遷轉。
李之翼,以禮曹言啓曰,慶尙右道文科初試參榜擧子李相華父職銜,竝書吏兵批加資,有違格例,拔去榜目事,旣已允下矣。原榜目中付標以入之意,敢啓。傳曰,知道。
金益炅,以戶曹言啓曰,回還謝恩使,還爲持來方物,姑令留置於義州事,自本曹旣已行移於平安監司處矣。使臣一行上來時,一路夫馬,勢難推移,追後從容輸運上送之意,分付,何如?傳曰,允。
傳于李之翼曰,政事,明日爲之。
大司諫李翊相,正言洪萬鍾·安垕啓曰,前執義李翔,削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案。當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,豈爲李翔地也。請加三思,還收前執義李翔,削奪官爵之命。前宜寧縣監尹敬敎,削奪還收之請,兩司爭執,今已累月,而天聽邈然,群情之拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至此也。噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,不其深乎?若謂之當初所論拂於聖心,而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送,及拿問査處之命。答曰,不允。
執義趙遠期,掌令禹昌績答曰,前執義李翔,居言責之地,承別諭之旨,封上疏章,達其所欲言者,雖或過中,殿下摧之太甚,斥之太峻,初旣特遞,旋又削奪,曾不少示饒假之色,聖明優禮臺閣之義,至是而無復存者,臣等,竊爲聖明惜之也。請加三思,還收前執義李翔,削奪官爵之命。尹敬敎削黜拿問還收之請,連日論列,而天聽邈然,聖意所在,臣等竊未曉也。敬敎,以言事之臣,重觸天威,初旣補外,繼以安置,末乃削黜。今又拿問,假使敬敎誠有其罪,投竄絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘以爲罪,必至深究而後已乎?人君臨下之體,貴在寬大,而用罰之道,必須和平,不當以微細之故,輒加深刻之法也。自古言事之臣,見忤於時君者,何限而流貶之擧,只在於一時,未聞有輾轉疑怒,拘囚困苦,若此之甚也。殿下於敬敎之事,前後擧措,孰非過當,而今日之所以處之者,尤涉顚倒,何聖明之示人不廣,一至於此耶?噫,宋仁宗,慮唐介之死於道路,命中使而護送,今殿下,怒敬敎之滯於道路,竝罪羅卒而拿問,豈料以殿下之盛德,其所以待言者之道,反有歉於宋帝耶?臣等,竊爲聖明痛惜焉。請加三思,還收前宜寧縣監尹敬敎,削奪官爵門外黜送及拿問査處之命。答曰,不允。
上在昌德宮。停常參·經筵。
辰時巳時,日暈,日入後,流星出天中,入南方天際,狀如拳,尾長三四尺許,色白。夜自三更至五更,電光。
有政。
下直,沃川郡守金萬均。
藥房提調臣南龍翼,副提調臣金徵啓曰,伏未審夜來,聖體調攝,若何?今日肘尖穴受灸事,再昨已爲定奪時刻,依前定以巳正宜當,臣等憂慮未弛,敢來問安,竝此仰稟。答曰,知道。
金徽啓曰,戶曹判書金壽興,有稟定事,今日受灸時,一體入侍云,敢啓。傳曰,入侍
大殿受灸後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
崔逸,以都摠府言啓曰,副摠管李汝發,漢城府坐起進去晝仕,請出標信,傳曰,知道。
又以都摠府言啓曰,今日入直軍士,中日習射,請出標信。傳曰,知道。
以議政府領議政鄭太和六度呈辭,傳于李觀徵曰,安心調理。
崔逸,以兵曹言啓曰,本曹郞廳八員內,正郞趙威明·權堦,佐郞成虎徵,俱以敬差官出去,正郞李寅煥,佐郞申翼相·閔黯,又差試官,方在文武科試所。卽今見存者,只有正郞趙爾炳,佐郞李日井,而李日井,則以忠淸道敬差官,數日內當爲辭朝,內外司無推移入直之員,合有變通之道。正郞趙威明·權堦,佐郞成虎徵,竝姑改差,今日政,以在京無故人,差出,何如?傳曰,允。
李之翼,以成均館官員,以知館事意啓曰,今九月初九日儒生課試,當爲設行,而大司成姜栢年,時未肅拜,且文科初試試官磨鍊,在於其日,有所妨礙,今月內,無故日退行之意,敢啓。傳曰,知道。
吏批,判書李慶億進,參判洪處亮進,參議李端夏進,都承旨金徽進。
以李休徵爲掌令,趙世彙爲礪山郡守,崔俊衡爲林川郡守,李英馧爲珍山郡守,金壽賓爲茂朱縣監,李日井爲兵曹正郞,沈柟爲佐郞,沈濡爲司書。
兵批,判書李尙眞未肅拜,參判鄭榏試官進,參議孟胄瑞進,參知朴世堅試官進,右副承旨崔逸進。
以鄭始成爲副護軍,姜碩昌爲副司果,趙威明·權堦爲副司直,成虎徵爲副司果。
李觀徵,以吏曹言啓曰,全羅道敬差官曺憲卿,呈狀于政廳曰,上年,流寓原襄道楊口地,自八月初,重得傷寒,數旬彌留之際,得聞敬差官除授之奇,寸寸前進,行到加平地,落馬重傷,幾至違骨,僵臥路邊村舍,方在死生地頭,萬無起動之勢,斯速入啓處置云。各道敬差官,今方相繼發行,而有此呈狀,所患輕重,雖未的知,及期上來,有不可必,曺憲卿,敬差官之任,改差,從重推考,何如?傳曰,允。
以姜允亨爲全羅道災傷敬差官。
李觀徵,以館試應辨官,以試官意啓曰,收卷官啓下者,二員內,一員則來到收卷,而一員則封官割封之後,始爲來到。雖未知事故之如何,而其在事體,殊涉怠慢,當該收卷官,推考,何如?傳曰,允。
掌令禹昌績啓曰,前執義李翔,居言責之地,承別諭之旨,封上疏章,達其所欲言者,其言雖或過中,殿下摧之太甚,斥之太峻,初旣特遞,旋又削奪,曾不少示饒假之色,聖明優待臺閣之義,至是而無復存者,臣竊爲聖明惜之也。請加三思,還收前執義李翔,削奪官爵之命。尹敬敎削黜拿問還收之請,連日論列,而天聽邈然,聖意所在,臣竊未曉也。敬敎,以言事之臣,重觸天威,初旣補外,繼以安置,末乃削黜,今又拏問,假使敬敎,誠有其罪,投竄絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘以爲罪,必至深究而後已乎?人君臨下之體,貴在寬大,而用罰之道,必須和平,不當以微細之故,輒加深刻之法也。自古言事之臣,見忤於時君者,何限而流貶之擧,只在於一時,未聞有輾轉疑怒,拘囚困苦,若此之甚也。殿下於敬敎之事,擧措孰非過當,而今日之所以處之者,尤涉顚倒,何聖明之示人不廣,一至於此耶?噫,宋仁宗,慮唐介之死於道路,命中使而護送,今殿下怒敬敎之滯於道路,竝羅卒而拿問,豈料以殿下之盛德,其所以待言者之道,反有歉於宋帝耶?臣竊爲聖明痛惜焉。請加三思,還收前宜寧縣監尹敬敎,削奪官爵門外黜送及拿問査處之命。答曰,亟停勿煩。
大司諫李翊相,正言洪萬鍾·安垕啓曰,前執義李翔,削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案。當初特遞,物情猶惜,繼以削奪,聽聞尤駭,貽累聖德,莫此爲大,今日之所以苦爭至此者,豈爲李翔地也?請加三思,還收前執義李翔,削奪官爵之命。前宜寧縣監尹敬敎削奪還收之請,兩司爭執,今已累月,而天聽邈然,群情拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也。噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,不其深乎?若謂之當初所論,拂於聖心,而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送及拿問査處之命。答曰。亟停,勿煩。
壬子九月初十日巳時,上御養心閤受灸。入侍,藥房提調南龍翼,副提調金徽,記事官李沆,記事官睦昌明,記事官崔錫萬,戶曹判書金壽興,醫官李東馨·金有鉉·白光玹·李後聃·金萬直·安禮。南龍翼曰,夜來聖體,若何?停灸之後,更無他症乎?上曰,別無所患矣。龍翼曰,右相,以腫患不得入侍矣。上曰,疥瘡耶?龍翼曰,似是疥瘡矣。上曰,戶判,有何可陳之事乎?金壽興曰,殿閣修改事也。臣已於匠人處,問其容入之數,而以草記啓稟,有所未詳,故請對矣。仁政殿傾陷處,不至大段,明年二三月間,始役,則當畢於夏前矣。磨鍊容入之數,則熙政堂·養和堂,兩處材木當入數,三十株,而水下材木,曾有分定之規矣。上曰,水上,非大水,則難運耶?壽興曰,細流則不可運來,明年二三月,則決難及期。且仁政殿,則當用四十餘尺之材矣。上曰,然則將取用於何處耶?壽興曰,當用於長山串矣。壽興曰,炭鐵等物,則自京中料理,故不爲磨鍊矣。今此修改,當以修改廳,設名乎,抑自戶曹而主管乎?上曰,自戶曹主管爲之,可也。壽興曰,兵判疏中,有給災之說,分數災,雖可給之,而內陳,則不可給也。大槪,內陳一給之後,每以起爲陳,故內陳,尤爲難給,今年則異於上年,起處亦多,內陳之給,誠有所難。上曰,內陳,則勿給,可也。南龍翼曰,肘尖穴十五壯,今日當灸,而無衣帶脫着之事,臣等,請仍爲入侍。上命金有鉉點肘尖穴,上受灸肘尖穴左右邊各十五壯。龍翼曰,蝟彘,初旬後勿爲封進事,曾有傳敎,而日氣不至甚寒,姑勿停進,何如?上曰,限望前封進,可也。
上在昌德宮。停常參·經筵。
夜三更四更,月暈,回火星。
大殿,政院·玉堂問安。答曰,知道。
藥房提調臣南龍翼,副提調臣金徽啓曰,伏未審夜來,聖體調攝,若何?今日受炙時刻,依前定以巳正宜當。臣等憂慮未弛,敢來問安,竝此仰稟。答曰,知道。
大殿受炙後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
崔逸,以都摠府言啓曰,副摠管李汝發,漢城府坐起進去晝仕,請出標信。傳曰,知道。
以議政府領議政鄭太和七度呈辭,傳于李觀徵曰,遣承旨敦諭。書啓,在十四日日記
李觀徵,以吏曹言啓曰,災傷敬差官,可合之人,近甚絶乏,昨日全羅道敬差官,以奉常寺正姜允亨,擬望受點矣。今聞大臣以爲,年老不合云,敬差官姜允亨,改差,何如?傳曰,允。
以趙爾炳爲全羅道災傷敬差官。
李觀徵,以吏曹言啓曰,新除授珍山郡守李英馧,以栗木敬差官,出往于忠淸·慶尙等道,竣事還朝之期,尙遠云。此時守令,不可久曠,珍山郡守李英馧,改差,栗木敬差官,例以奉常寺官,差送,李英馧本職奉常寺僉正仍授,何如?傳曰,允。
又以戶曹言啓曰,本曹正郞金海一,以版別郞廳,爲任最緊,不可頻數遞易。卽今節使時,入送白綿紙,方爲裁折整齊,尤難付諸他人,而兵曹擬差點馬之任,不久當爲出去,所掌之事,極爲可慮,金海一點馬之任,令該曹改差,何如?傳曰,允。
又以戶曹言啓曰,明年殿閣修改月日,招問日官,則以爲日字,則新曆書印出後,當爲推擇,而四月爲吉朔,其前,則皆有拘忌,不合修改云。後日登對時,更爲定奪擧行之意,敢啓。傳曰,知道。
掌令禹昌績啓曰,前執義李翔,居言責之地,承別諭之旨,封上疏章,達其所欲言者,其言雖或過中,殿下摧之太甚,斥之太峻,初旣特遞,旋又削奪,曾不少示饒假之色,聖明優待臺閣之義,至是而無復存者,臣竊爲聖明惜之也。請加三思,還收前執義李翔,削奪官爵之命。尹敬敎,削黜拿問還收之命,連日論列,而天聽邈然,聖意所在,臣竊未曉也。敬敎,以言事之臣,重觸天威,初旣補外,繼以安置,末乃削黜。今又拿問,假使敬敎,誠有其罪,投竄絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘以爲罪,必至深究而後已乎?人君臨下之體,貴在寬大,而用罰之道,必須和平,不當以微細之故,輒加深刻之法也。自古言事之臣,見忤於時君者,何限而流貶之擧,只在於一時,未聞有輾轉疑怒,拘囚困苦,若此之甚也。殿下於敬敎之事,前後擧措,孰非過當,而今日之所以處之者,尤涉顚倒,何聖明之示人不廣,一至此耶?噫,宋仁宗,慮唐介之死於道路,命中使而護送,今殿下,怒敬敎之滯於道路,竝羅卒而拿問,豈料以殿下之盛德,其所以待言者之道,反有歉於宋帝耶?臣竊爲聖明痛惜焉。請加三思,還收前宜寧縣監尹敬敎,削奪官爵門外黜送及拿問査處之命。答曰,不允。
大司諫李翊相,正言洪萬鍾·安垕啓曰,前執義李翔,削奪還收之請,累月爭執,而未蒙允兪,臣等,不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,豈爲李翔地也,請加三思,還收前執義李翔,削奪官爵之命。前宜寧縣監尹敬敎,削黜還收之請,兩司爭執,今已累月,而天聽邈然,群情之拂鬱,日以益激矣。今因羅卒照律之啓,又有拿問査處之敎,臣等竊不勝駭歎之至。敬敎之移配甲山也,間關跋涉於數千里之程,到配之差遲,理勢固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,不其深乎?若謂之當初所論,拂於聖心,而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限,而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外出送及拿問査處之命。答曰,不允。
議政府右議政金壽恒箚子,伏以,臣自數日前,臂腫猝發,而初不至大段,强勉行公矣。輾轉添傷,潰爛日甚,殆無完膚,至昨日,則頓無轉身之路,竟未趨詣於起居之列,已極悚隕。且其瘡毒蔓延,四肢如火暴熾,明是近來流行疥癬之類,今方雜試方藥,而前頭完復,恐難易期,當此玉體受灸之日,偃然退伏,揆以分義,罪無所逃。況以此陋穢之疾,出入藥房,昵侍深嚴之地,有所不敢。伏乞聖明,察臣病狀,將臣本職及內局都提調之任,亟賜遞免,仍治臣逋慢之罪,不勝幸甚,取進止。答曰,省箚具悉卿懇。卿其安心勿辭。仍傳于李觀徵曰,遣御醫金萬直看病。
巳時,上御養心閤受灸。入侍,藥房提調南龍翼,副提調金徽,記事官李沆,記事官睦昌明,記事官崔錫萬,醫官李東馨·金有鉉·白光玹·李後聃·金萬直·安禮。南龍翼曰,昨日受灸後,聖體,若何?今日仍爲受灸乎?上曰,允。上受灸肘尖穴左右邊各十五壯。龍翼曰,肘尖穴,明日更爲受灸乎?上曰,將觀勢爲之耳。
上在昌德宮。停常參·經筵。
辰時巳時,日暈。
大殿,政院·玉堂問安。答曰,知道。
藥房提調臣南龍翼,副提調臣金徽啓曰,伏未審夜來,聖體調攝,若何?連日受灸,或不無煩熱之候乎?今日受灸時刻,依前定以巳〈時〉宜當。臣等憂慮未弛,敢來問安,竝此仰稟。答曰,知道。
大殿受炙後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
崔逸,以都摠府言啓曰,副摠管李汝發,御營廳坐起進去晝仕,請出標信。答曰,知道。
大司諫李翊相,正言洪萬鍾·安垕啓曰,前執義李翔,削奪還故之請,累月爭執,而末允兪,臣等不勝悶欝焉。李邦身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日所以苦爭至此者,豈爲李翔地也?請加三思,還收前執義李翔,削奪官爵之命。前宜寧縣監尹敬敎,削黜還收之請,兩司爭執,今已累月,而天聽邈然,群情之拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,不其深乎?若謂之當初所論,拂於聖心而有此命,則前後譴罰,亦已重矣。若謂之嚴程之限,少有差遲而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至於皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送及拿問査處之命。答曰,不允。
執義趙遠期,掌令禹昌績啓曰,前執義李翔,居言責之地,承別諭之旨,封上疏章,達其所欲言者,其言雖或過中,殿下摧之太甚,斥之太峻,初旣特遞,旋又削奪,曾不少示饒假之色,聖明優待臺閣之義,至是而無復存者,臣等竊爲聖明惜之也。請加三思,還收前執義李翔,削奪官爵之命。尹敬敎削黜拿問還收之請,連日論列,而天聽邈然,聖意所在,臣等竊未曉也。敬敎,以言事之臣,重觸天威,初旣補外,繼以安置,末乃削黜,今又拿問,假使敬敎,誠有其罪,投竄絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘以爲罪,必至深究而後已乎?人君臨下之體,貴在寬大,用罰之道,必須和平,不當以微細之故,輒加深刻之法也。自古言事之臣,見忤於時君者,何限而流貶之擧,只在於一時,未聞有輾轉疑怒,拘囚困苦,若此之甚也。殿下於敬敎之事,前後擧措,孰非過當,而今日之所以處之者,尤涉顚倒,何聖明之示人不廣,一至於此耶?噫,宋仁宗,慮唐介之死於道路,命中使而護送,今殿下,怒敬敎之滯於道路,竝羅卒而拿問,豈料以殿下之盛德,其所以待言者之道,反有歉於宋帝耶?臣等竊爲聖明痛惜焉。請加三思,還收前宜寧縣監尹敬敎,削奪官爵門外黜送及拿問査處之命。答曰,不允。
吏曹參判洪處亮上疏,伏以,臣所忝本職,已是非分,而兼帶華銜,日以益增,慚靦之懷,常切于中。頃以冒居春秋之任,有妨賢路爲懼,露章陳懇,冀蒙恩遞,而爲該曹所防啓,不敢連疏瀆擾於靜攝之中,黽勉遲回,已有日矣。今聞物議,以爲自前主文之人,例兼是任,有不可闕焉云,臣先據不當兼之地,以遏所當帶之人,體例乖謬,終有所不安於心者,同知春秋二員之中,以資秩先後言之,臣之爵次,在所當遞。伏乞聖明,將臣兼帶同知春秋館事,爲先遞改,回授應帶之人,千萬幸甚,臣無任激切屛營之至。答曰,省疏具悉。卿其勿辭察職。
行成均館大司成姜栢年上疏,伏以,臣狗馬賤疾,非尋常所患也。衰朽羸憊之餘,重得毒痢,萬分危㞃,素患疝症,一時兼發,全廢飮啖,委頓床席者,已累月矣。喘息奄奄,欲起還仆,新承恩命,尙今稽謝,連日起居之班,亦未得進參,逋慢已極,惶隕罔措。況式年館試,只隔一日,而以病勢尤無運動之望,不得不冒死煩籲於靜攝之中,臣罪萬死。至於春秋兼任,屢辭不獲,使主文之人,應帶而不帶,反覆思惟,終有所不安於心者。提學之任,亦累年塵忝,妨賢已久,揆以私分,尤不敢靦然苟冒。伏願聖慈,俯察臣肝膈至懇,將臣本職及兼帶諸任,亟賜一倂恩遞,春秋之任,爲先回授於應帶之人,無任幸甚,臣不勝激切屛營之至。答曰,省疏具悉。卿其勿辭察職。
漢城府左尹趙壽益上疏,伏以,臣受恩三朝,忝冒非一,涓埃未報,涯分已踰。十數年來,疾病纏身,喪戚疚心,無意人世,退伏鄕居,分於此缺作一棄物,而犬馬之齒,已迫八十,枯木形骸,竊怪一死之尙遲,區區私願,只在晩節之苟全矣。不幸老臣,賦命奇薄,中年以後,連喪匹耦,畜妾當家,殆過半生,産育男女,至於成婚,而顧臣敎導不素,防閑未嚴,致令子母同惡,謀去正嫡,咀呪行凶,極其狼藉,前後子孫之繼祟而死者,非止一二。家禍孔慘之後,今始彰露,無非臣早不斥去,過於詳愼,以至於此。臣雖咋指痛恨,尙復何及?到此地頭,不得不告官囚係,以待國法,而所居弊廬,因此撤毁,脫身避禍,僑寓京江,東西轉徙,作一流離蹤跡,垂死餘生,情事,如何?且臣竊念父子倫彝,貴賤無間,行凶情迹,一毫難明,則以父證子,必無是理。臣雖昏耄,亦異鄕人,發告之後,更無可問,而刑官不公,按治不嚴,起獄半年,尙不究竟,有若臣誣罔而致疑者然,自顧平生,豈料不見信於人,至於此極?臣之所以日夜腐心,而死不能瞑目者也。不意聖明,尙記舊物,加以職名,臣誠感激,不覺老淚之自零。設令臣筋力猶健,精神尙旺,遭此骨肉之大變,方有起獄呈辨之事,則固不敢抗顔供仕,以貽淸朝之羞,況臣病廢消亡之狀,人所共知,奄奄待盡,決無自力之望。伏乞天地父母,曲諒臣懇迫難强之情實,亟遞新授之職,俾無一日虛帶,私分未安之弊,不勝幸甚。臣無任屛營祈懇之至。答曰,省疏具悉。卿不必固辭,卿其勿辭察職。
司憲府持平李濡上疏,伏以,臣之父母,俱有痼疾,迭相重輕,蘇快無期,其在情理,實無供職之勢,而不敢每將私悃,猥瀆宸嚴之下矣。卽今父病復劇,痰火挾風,精神虛眩,委頓床席,殆不省事,雜施鍼藥,僅免危境,而顧此證情,源委旣深,有非旬望之內,所可差復,不得不冒死陳懇於天地父母之前。伏乞聖慈,俯察悶迫之忱,亟賜遞臣職名,以便救護,不勝幸甚。臣無任戰灼祈懇之至。答曰,省疏具悉。爾其勿辭救護。
行司直閔鼎重上疏,伏以,臣積病成痼,醫藥無效,欲試沐浴,陳情乞暇,尙幸恩波所及,快滌沈痾,不量氣力,水陸撼頓,飮食失節,風寒外襲,別症迭作,幾死者屢。及到溫泉,苶然委臥,倍加調護,一日一浴,而猶不能堪,又於浴後,寒熱輒發,頭痛尤劇,或謂不習浴方,久乃自安,或疑病本鬱熱,因浴助火,今至二旬,有加無減。雖未缺何故使然,而其不利於病,則決矣。追悔妄動,已不可及,仍念臣所缺諸務,俱係緊重,不可久曠,而臣之病狀如此,淹滯多日,公私情勢,轉益狼狽,玆將懇迫之忱,仰瀆宸嚴之聽。伏乞聖慈,特賜憐察,亟命遞臣兼帶知經筵事·世子左賓客·備邊司賑恤廳宣惠廳堂上·承文院宗簿寺司饔院司譯院提調等任,俾臣安意調治,稍待少歇,得以舁歸,實爲大幸。臣無任惶懼屛營之至。答曰,省疏具悉。卿其勿辭,從速上來察職。
議政府領議政鄭太和上疏,伏以,臣年過七十,再度中風,自至濱死,人力難容。臣從前貪戀,熟於苟冒,而今則不然,疾病已痼,更無强勉之勢,鍼藥無效,未有等待之期,到此地頭,臣亦無如之何矣。仰惟天日之明,無微不照,而唯臣實狀,未入下燭,七度呈告,尙不許遞,加以異數,近侍下臨,傳諭聖旨,臣驚悚之至,狼狽焦煎,亦不能安意待盡,臣益悶迫,不知置身之所也。臣連章不止,日事煩瀆,願趁就木之前,得釋議政之任者,豈但爲區區私懇?誠以國有三公,猶鼎有足,不可闕一,其誼甚明,不審殿下,以爲今之大臣,雖虛曠其職,可以延過無事,而不足可憂乎?伏乞聖明,深加思量,亟命鐫改臣本職及所兼諸任,俾得平心蟄伏,以待死生,勿令帶職引日,漸致稽久之弊,千萬幸甚。臣不勝惶悚祝祈之至。答曰,省疏具悉卿懇。卿之疾病,予豈不知?從容調理,臥閤論道,是予所望,卿胡不諒,固辭若是?此予之誠意未孚而然也。心切愧歎,無以爲喩。須體至意,安心勿辭,從容善攝,以副予望。仍傳于李觀徵曰,遣史官傳諭。
李觀徵啓曰,領議政上疏批答,當爲傳諭,而今已夜深,明日待開門傳諭之意,敢啓。傳曰,知道。
巳時,上御養心閤受灸。入侍,藥房提調南龍翼,副提調金徽,記事官李沆,記事官睦昌明,記事官崔錫萬,醫官李東馨·金有鉉·白光玹·李後聃·金萬直·安禮。南龍翼曰,連日受灸,別無煩熱之候乎?上曰,別無煩熱之患矣。上,受灸肘尖穴左右邊各十五壯。上曰,吏判·戶判,來在問安之列耶?入侍事,注書出往分付,可也。戶曹判書金壽興,吏曹判書李慶億入侍。上曰,合家死亡於染病者,朝家,旣有蕩滌之命,則俾無稱冤之弊,可也。金壽興曰,所謂合家染死者,非謂一家十人之盡死也,雖有一人之生存,而亦可謂之合家死亡也。其爲査覈,亦甚不易。上曰,區別誠難矣。壽興曰,慶尙道人民,每以還上爲切悶,有此陳疏之擧,而還上之未捧,於各道中,慶尙道爲最多矣。上曰,合家死亡,旣已蕩滌,而不無稱冤者,則文書明白爲之,可也。壽興曰,以民人之疏,蕩滌還上,於事體似爲未妥,而丙午以上蕩滌,爲無前大惠矣。閔維重爲平安監司時,還上虛錄,旣已査覈,而丙午以上虛錄,令各道一體査覈,宜當矣。金徽曰,閔維重,只査兩西管餉而虛錄,則倉穀·餉穀,無異矣。上曰,大臣入侍時,稟定,可也。壽興曰,年分磨鍊,實爲難便,今年則田夫監色,當依事目論罪,而差錯處必多矣。上曰,有全家徒邊者,有徒三年勿揀赦前者,而刑推啓聞,則循例爲之,可也。壽興曰,修改事,問于日官,則四月乃吉朔,其前則更無吉朔云,四月則近夏潦水,可慮矣。上曰,正二月無吉日耶?壽興曰,以年運言之,則明年平平,而四月以前,則無吉日云矣。上曰,潦水則可慮,而以四月內爲之,可也。上曰,司僕點馬之事,有所不詳,則點馬官,當被其責矣。李慶億曰,點馬官,雖詳點以來,而翌年則例爲虛事矣。上曰,後日摘奸時,可知其虛實矣。上曰,牧場之可以放火處,則點馬官下去時,仍爲放火,可也。監牧官及水營,每有爭詰之事,今番則監牧官與虞候,眼同看審,俾無日後爭詰之端,可也。上曰,司僕摘奸時,船材可合處,則使之出馬,而專以船材爲主,可以放馬處,則亦令放馬,可也。慶億曰,全羅·平安道點馬官,則旣已差出,而兵曹判書,出仕未易,他道點馬,竝令佐貳之官,差出後,次第發送,而如海西白翎,則海路頗遠,行船甚難云。風高前,亦爲趁速發送,何如?上曰,諸道點馬官,文武中,以着實解事,不生疎之人,擇差事,分付該曹,可也。慶億曰,武臣中,則宣傳官黃徽,勤幹解事,可合此任,而以備邊郞勤仕,六品遷轉捧承傳後,以兵曹判書未出仕之故,尙未遷轉。後日政,黃徽以司果遷轉,仍差點馬,何如?上曰,依爲之。金壽興曰,水原軍兵,旣已團束,府使成後卨,今將修補軍物,欲得槍竹,而聞訓鍊都監,有槍竹退件,移文請得,則大將柳赫然,以爲水原,雖是重地,外方軍物所用,自都監私自許給,事體不當,必啓達後,方可許給云。都監槍竹退件,其數頗多,隨所儲使之許給,何如?上曰,依爲之。上曰,今觀謝恩副使閔點上疏,則瘡疾今方大發,入冬,則尤劇,四千里之地,決難往返云,病勢如此,則誠爲狼狽,閔點副使改差,仍任平安兵使,以李正英,還爲副使,差送,可也。遂罷出。
上在昌德宮。停常參·經筵。
夜一更,月暈,流星出虛星下,入坤方天際,狀如鉢,尾長三四尺許,色赤。五更,流星出畢星下,入乾方天際,狀如斗,尾長五六尺許,色赤,光照地,有聲。
大殿,政院·玉堂問安。答曰,知道。
崔逸啓曰,備邊司郞廳來言,今日賓廳坐起日次,而大臣皆有故,不得開坐云矣,敢啓。傳曰,知道。
藥房提調臣南龍翼,副提調臣金徽啓曰,夜雨纔晴,天氣陰冷,伏未審聖體調攝,若何?今日受灸時刻,依前定以巳正宜當。臣等區區憂慮,敢來問安,竝此仰稟。答曰,知道。慈殿腦後小癤,受鍼與否,已言于醫官,今日受灸,停止。
慈殿,政院·玉堂問安。答曰,知道。
藥房再啓曰,卽伏承聖批,有慈殿腦後小癤,受鍼與否,已言于醫官,今日受灸停止之敎,臣等不勝驚慮之至。卽與入侍諸醫等商議,則慈殿癤患,卽已成膿,不可不趁卽破腫,卽令鍼醫女等,入診破腫之意,敢啓。答曰,知道。
慈殿受鍼後,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
大殿,藥房問安。答曰,知道。
政院·玉堂問安。答曰,知道。
二品以上單子問安。答曰,知道。
藥房三啓曰,卽伏聞入侍醫女等所傳之言,則慈殿破腫後,出汁頗順,不勝喜幸之至。第審腫處分野似重,且有熱候云,淸熱消毒之劑,不可不及時進御,卽與諸醫等商議,則柴胡四物湯,加金銀花·連翹·黃連酒炒,山桅酒炒,麥門冬·知母各一錢,元方,去半夏,代貝母一錢,連進十貼,宜當云。此藥五貼,爲先劑入,而慈候向歇間,臣等自今日率醫官直宿之意,敢啓。答曰,知道。
以李正英爲謝恩兼冬至·正朝·聖節副使。
崔逸,以都摠府言啓曰,今日入直軍士,中日習射,請出標信。傳曰,知道。
又以訓鍊都監言啓曰,前持平鄭維岳,都監郞廳,已爲啓下,而方在罷散中,時無職名,依例付軍職,冠帶常仕,何如?傳曰,允。
執義趙遠期啓曰,前執義李翔,居言責之地,承別諭之旨,封章進言,出於憂愛,其言雖或過中,殿下摧之太甚,斥之太峻,初旣特遞,旋又削奪,不少饒假,聖明優容臺閣之道,禮待山林之意,至是而無復存者,臣竊爲聖明惜之也。請加三思,還收前執義李翔,削奪官爵之命。尹敬敎削黜拿問還收之請,連日論列,而天聽邈然,聖意所在,臣竊未曉也。敬敎,以言事之臣,重觸天威,初旣補外,繼以安置,末乃削黜,今又拿問,假使敬敎,誠有其罪,投竄絶域,旣是重律,則又何必刻期督迫,使之顚仆而後,快歟?況其到配,雖或差遲,揆之理勢,在所不免,則亦何可摘以爲罪,必至深究而後已乎?人君臨下之道,貴在寬大,而用罰之道,必須和平,不當以微細之故,輒加深刻之法也。自古言事之臣,見忤於時君者,何恨而流貶之擧,只在於一時,未聞有輾轉疑怒,拘囚困苦,若此之甚也。殿下於敬敎之事,前後擧措,孰非過當,而今日之所處之者,尤涉已甚,何聖明之示人不廣,一至此耶?噫,宋仁宗,慮唐介之死於道路,命中使而護送,今殿下怒敬敎之滯於道路,竝羅卒而拿問,豈料以殿下之盛德,其所以待言者之道,反有歉於宋帝耶?臣竊爲聖明痛惜焉。請加三思,還收前宜寧縣監尹敬敎,削奪官爵門外黜送及拿問査處之命。答曰,不允。
大司諫李翊相,正言洪萬鍾·安垕啓曰,前執義李翔削奪還收之請,屢月爭執,而未蒙允兪,臣等,不勝悶鬱焉。李翔,身在林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,豈爲李翔地也?請加三思,還收前執李翔,削奪官爵之命。前宜寧縣監尹敬敎削黜還收之請,兩司爭執,今已累月,而天聽愈邈,群情之拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎之移配甲山也,間關跋踄於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,不其深乎?若謂之當初所論,拂於聖心而有此命,則前後譴罰,亦已重矣。若謂之嚴程之限,少有差遲而有此命,則羅卒之招,已盡實情,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送及拿問査處之命。答曰,不允。
慈殿,藥房夕問安。答曰,知道。
政院·玉堂夕問安。答曰,知道。
大殿,藥房夕問安。答曰,知道。
政院·玉堂夕問安。答曰,知道。
上在昌德宮。停常參·經筵。
自巳時至未時,日暈。夜一更二更,月暈。
下直,羅州牧使許秩,龍岡縣令李瑞雨。
慈殿,藥房問安。答曰,知道。
政院·玉堂問安。答曰,知道。
二品以上單子問安。答曰,知道。勿爲問安。
大殿,玉堂問安。答曰,知道。
藥房提調臣南龍翼,副提調臣金徽啓曰,伏未審夜來,慈殿氣體,若何?瘡處膿汁,尙未止息,而浮高之氣,煩熱之候,比昨有減乎?自上調攝之中,又有侍疾之憂,必不無添傷之患,臣等終宵憂慮,敢此問安。答曰,知道。慈殿夜間寢睡頗安,曉來氣候安寧,腫處浮高之氣,比昨夕又有所減勢,予亦無事矣。
李觀徵啓曰,臣承命往諭于議政府領議政鄭太和,則以爲臣三年宿疾,到今尤劇,寄身人鬼之間,尙帶議政之任,論以國事,斷無是理,其在私情,亦甚悶迫,而未蒙恩遞,反紓異數,特遣承旨,諭令出仕,臣誠悶塞,不知所以仰對也。臣之情勢,決不可帶職癏曠,卽當別搆疏本,以暴下情云矣,敢啓。傳曰,知道。
以議政府領議政鄭太和八度呈辭,傳于李觀徵曰,安心調理。
以禮曹永安尉洪柱元卒逝單子,傳于崔逸曰,卒永安尉禮葬,依例題給事,言于該曹。
傳于崔逸曰,歸厚署棺板一部,送于內需司事,言于該曹。
執義趙遠期啓曰,臣以前執義李翔事,累月爭執,而諭以亟停,尙靳一兪,臣竊不勝其慨然。自古草野之疏,其言雖或過激,未嘗律以仕宦之例者,其意實非偶然,奈何以殿下之明聖,慮不及此?至今削奪之罰,竟加林下之士,將無以解群下之惑,終未免起後世之疑,臣之前後所以苦口力爭者,非敢爲一毫李翔地,只恐貽累於聖德。請加三思,還收前執義李翔,削奪官爵之命。雷霆之威,不俟終日,日月之明,無不普照,而臣於尹敬敎事,有以見雷霆未易霽威,日月尙有遺照也。敬敎前後之顚頓,聖明終始之譴責,不幸輾轉,乃至於此。殿下若能少加缺慢上之致,而疑怒轉深,層節又加,至令言事近臣,下同羅卒賤隷,駢首就吏,一體究問。噫,設令敬敎有罪置對,其在聖德,已歉和平,矧今羅卒所招,指陳明白,顧於敬敎,有何更査,而略先生包容之訓,犯古聖已甚之戒。臣非爲敬敎,有所論列,竊爲聖朝,惜此擧措也。請加三思,還收前宜寧縣監尹敬敎,削奪官爵門外黜送及拿問査處之命。答曰,不允。
正言洪萬鍾·安垕啓曰,前執義李翔削奪還收之請,累月爭執,而未蒙允兪,臣等不勝悶鬱焉。李翔身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案。當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔,地也。請加三思,還收前執義李翔削奪官爵之命。前宜寧縣監尹敬敎削黜還收之請,兩司爭執,今已累月,而天聽邈然,群情之拂鬱,日以益激矣。今因羅卒照律之啓,又下拿問査處之敎,臣等竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也。噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,不其深乎?若謂之當初所論,拂於聖心而有此命,則前後譴罰,亦已重矣。若謂之嚴程之限,少有差遲而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限,而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送及拿問査處之命。答曰,不允。
慈殿,藥房夕問安。答曰,知道。
大殿,藥房夕問安。答曰,知道。
議政府右議政金壽恒箚子,伏以,臣之賤疾,猝劇於數日之內,伏蒙聖慈,濟以醫藥,雜施諸方,亦已多矣,而猶未見效,遍身腫爛,痛楚難狀,坐臥俯仰,不能自由,有同籧篨之疾,房室之間,亦無以自力。職在保護之地,久阻起居之列,病裏惶悶,晷刻未寧。玆者又聞慈殿腫候,至於受鍼,藥房諸僚,方爲直宿,其在下情,豈勝驚遑,而獨此退伏,虛帶職名,分義掃地,罪合萬隕。況臣病差愈,難以旬月爲期,尤不可久曠重任。伏乞聖明,將臣內局都提調之任,先賜遞免,仍治臣罪,千萬幸甚,取進止。答曰,省箚具悉卿懇。卿其安心勿辭焉。
上在昌德宮。停常參·經筵。
夜一更二更,月暈。
慈殿,藥房問安。答曰,知道。
政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房提調臣南龍翼,副提調臣金徽啓曰,伏未審夜來,慈殿氣候,若何?昨日伏承安寧之批,不勝喜幸之至。夜間寢睡,如昨安穩,而浮高之氣,益有差減之勢乎?聖候亦一樣平安否?臣等區區憂慮,敢來問安。答曰,知道。慈殿氣候,與昨一樣安寧,浮高之氣,益有消減之勢,心竊喜幸矣。
李之翼,以宗親府郞廳,以有司堂上意啓曰,本府之啓請京奴者,欲爲使令,以成上司貌樣,而京奴十五口,依望呈劃給事,判下之後,本府取考各司奴婢案望呈,移文于該院,則該院,累日掩置,終不入啓。事體所在,已極無謂,而至以本院所屬奴四口,令宗親府改望呈之意,陳啓蒙允,臣等竊怪焉。該院奴四口內奴得禧,刑曹書吏奴得養,內班院水工奴我同,別司饔右奴三口,旣已使喚於他司,則元非仰役本院之奴,而乃敢以逐日仰役等語,沒實仰瀆,而於本院,有若關係甚緊者然,事之可駭,莫此爲甚。該院,旣以奴婢衙門,無一口出給,則他司效之,誰肯移屬?若此不已,則判下公事,將未免爲一張空紙,其在國體,寧有是理?請令該院·本院及刑曹·他各司壯奴中,使令可合者依判下元數,各別擇送,何如?傳曰,允。
以備忘記,傳于呂聖齊曰,今觀宗親府草記,則掌隷院所爲,殊甚可駭。本院若有切迫形勢,則從實啓達,事理當然,而何乃以逐日仰役之意,誣飾啓聞,以冀僥倖乎?其在事體,誠極駭異,堂上·郞廳,竝從重推考。
以議政府領議政鄭太和九度呈辭,答曰,嗚呼,卿試觀今日之國事,可謂何如時耶?飢饉癘疫之餘,民生之困苦益甚,朝廷之上,公不勝私,大小臣工,寅協罔聞,當此之時,卿以休戚元老,遽忍恝視而丐閑,則予將疇倚?臥閤論道之意,已悉於前,而遜辭撝謙,愈往愈固,何誠意之未孚,乃至於斯?心竊愧靦,罔知所以爲喩也。宜體此意,亟斷來章,臥閤論道,以副如渴之望。仍傳于李之翼曰,遣史官傳諭。
正言安垕啓曰,前執義李翔,削奪還收之請,累月爭執,而未蒙允兪,臣不勝悶鬱焉。李翔身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案。當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔,削奪官爵之命。前宜寧縣監尹敬敎,削黜還收之請,兩司爭執,今已累月,而天聽邈然,群情之拂鬱,日以益激矣。今因羅卒照律之啓,又下拿問査處之敎,臣竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移置北荒,末乃摘抉細故,乃有此命,殿下之用罰,不其深乎?若謂之當初所論,拂於聖心而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限,而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送之命。答曰,勿煩。
執義趙遠期,掌令禹昌績啓曰,臣等以前執義李翔事,累月爭執,而諭以亟停,尙靳一兪,臣等竊不勝其慨然。自古草野之疏,其言雖或過激,未嘗律以仕宦之例者,其意實非偶然,奈何殿下之明聖,慮不及此?至令削奪之罰,竟加林下之士,將無以解群下之惑,終未免起後世之疑?臣
上在昌德宮。停常參·經筵。
夜自一更至五更,月暈。
下直,茂朱縣監金壽賓。
慈殿,藥房問安。答曰,知道。
藥房提調臣南龍翼,副提調臣金徽啓曰,伏未審夜來,聖體調攝,若何?慈殿患候,益有差減之效乎?前日劑入柴胡四物湯五貼,當盡於今日。此藥五貼,更爲劑入宜當。臣等憂慮未弛,敢來問安。答曰,知道。慈候日漸安寧矣。
李觀徵,以義禁府言啓曰,罪人材演洪及朴奎等元情公事,竝議處事,判下,而知義禁臣南龍翼,方在服制中,不得備員,今日之坐,未得議啓之意,敢啓。傳曰,知道。
事變假注書南有星服制,代兪命鼎。
李之翼,以禮曹言啓曰,典牲署留養祭享黑牛十一首內,近因牛疫忽熾,連日致斃,只餘一首,前頭冬享臘享大祭所用犧牲,將有不供之患,殊極悶慮,故因該署文牒,卽爲分付本署,各別聞問畿邑,使之求貿矣。今者本署,已爲求得八首,而體大肥澤,可合於祭用云,姑令本署留養,價物則令該曹題給,何如?傳曰,允。
正言安垕啓曰,前執義李翔削奪還收之請,累月爭執,而未蒙允兪,臣不勝悶鬱焉。李翔身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲甚。今日之所以苦爭至此者,非爲李翔地也。請加三思,還收前執義李翔,削奪官爵之命。前宜寧縣監尹敬敎削黜還收之請,兩司爭執,今已累月,而天聽邈然,群情之拂鬱,日以益激矣。今因羅卒照律之啓,又下拿問査處之敎,臣竊不勝駭歎之至。敬敎之移配甲山也,間關跋涉於數千里之程,到配之差遲,理勢之固然,而殿下疑其淹滯,必欲重究而後已,豈料聖明之過擧,轉至於此也?噫,殿下之於敬敎,持之胡太甚耶?初以言事,輟臺席而遠補南裔,經年之後,因別事而移配北荒,末乃摘抉細故,乃有此命,殿下之用罰,不其深乎?若謂之當初所論,拂於聖心,而有此命,則前後譴罰,亦已重矣。若謂之嚴程之限,少有差遲,而有此命,則羅卒之招,已盡實狀,別無未輸之情,可査之事,而輾轉層加,至於此極,此何擧措,此何景象?自古重辟之投竄嶺海者,何限而未嘗有計程論罪之擧,獨於敬敎,不度事勢之使然,而遽施督迫之罰,亦豈殿下公平用法之道乎?況敬敎,以經幄近密之臣,一朝猝被究覈之律,至與皁隷下賤,駢首行査於牢狴之中,聖德之貽累,事體之損傷,爲如何哉?請還收前宜寧縣監尹敬敎,削奪官爵門外黜送及拿問査處之命。答曰,勿煩。
執義趙遠期,掌令禹昌績,持平李濡啓曰,臣等以前執義李翔事,累月爭執,而諭以亟停,尙靳一兪,臣等不勝其慨然。自古草野之疏,雖或過激,未嘗律以仕宦之例者,其意實非偶然,奈何以殿下之明聖,慮不及此?至令削奪之罰,竟加林下之士,將無以解群下之惑,終未免起後世之疑,臣等之前後所以苦口力爭,非敢一毫爲李翔地,只恐貽累於聖德。請加三思,還收前執義李翔,削奪官爵之命。雷霆之威,不俟終日,日月之明,無不普照,而臣等於尹敬敎事,有以見雷霆未易霽威,日月尙有遺照也。敬敎前後之顚頓,聖明終始之譴責,不幸輾轉,乃至於此,殿下若能少加寬恕,平心舒究,則亦可知其嚴程定限,有乖體下之道,嶺路差遲,實非慢上之致,而疑怒轉深,層節又加,至令言事近臣,下同羅卒賤隷,駢首就吏,一體究問,削黜猶存,囚繫方嚴。噫,設使敬敎有罪置對,其在聖德,已歉和平,矧今羅卒所招,指陳明白,顧於敬敎,有何更査,而忽先王包容之訓,犯古聖已甚之戒?臣等昨爲敬敎,有所論列,竊爲聖明,惜此擧措也。請加三思,還收前宜寧縣監尹敬敎,削奪官爵門外黜送及拿問査處之命。答曰,勿煩。
議政府領議政鄭太和上疏,伏以,臣昨呈九度辭單,伏竢恩遞,伏奉聖批,不唯不准,特賜綸諭,至以誠意未孚爲敎,臣罪萬死。臣雖老誖已甚,人事謬妄,胸中知覺,猶未盡昧,到此垂死之日,都沒從前願忠之心,而孤負眷意,冥然不動,甘爲無狀之人,豈臣情理也哉?臣之得年七十一矣,臣之中風,今三載矣。五月以後,迫於嚴命,驅策病軀,左扶右牽,苟且就列,實難久冒,其時觀瞻之指笑,臣非不念,衆醫之所戒,臣非不聞,而臣亦計沒奈何,不能卽止。自爾延至於八月,臣之私竊爲幸,吁亦慽矣。秋氣乍冷,果致再中,所患則有加於當初,元氣則不及於前日,本疾沈綿,新症層出,全廢食味,肌肉消脫,便旋乖常,多不收拾,種種陋穢之狀,有不敢盡陳。設令臣保喘於聖德之下,耐過時月,決不可以委頓床席之身,仍帶議政之任,殿下雖欲責臣以臥閤論道,只足以駭中外之聽聞也。仰惟聖明,徒慨然於今日之時事,而其於置相之道,尙有所失,使癃病如臣,朝暮且死者,叨竊官銜,任其癏曠,當遞不遞,至今持難,臣恐鼎席,作常虛之位,朝廷無可振之日,不獨臣之區區私悶。伏乞天地父母,更察瀝血之懇,誕推體下之仁,將臣本職兼任,竝許鐫免,俾得安意退伏,徐待人鬼之分,千萬幸甚。臣不勝涕淚祈祝之至。答曰,省箚具悉卿懇。已悉予意於昨者之批矣,更何多誥?毋庸固辭,速出論道,以副上下之望。仍傳于李之翼曰,遣史官傳諭。
行禮曹判書鄭知和上疏,伏以,臣近以身病之故,屢犯瀆擾之罪,寤寐竦懼,只竢譴罰,今玆恩命,出於格外,臣誠惶隕,罔知攸措。臣雖無狀,粗識分義,豈不知感激聖恩,强起奉職之不暇,亦豈不知三疏三告之後,更爲煩籲之有所不敢哉?第黽勉欲出,則病勢無自力之望,冥然退伏,則職任有虛帶之誚,不得不冒萬死更申危迫之情,臣罪萬殞。臣伏蒙天地父母生成之德,曲加矜念,前後疏批,再諭以更加調理,今又加由,專意治療,已至一朔之久。多般鍼灸,庶可得力,而痛臂之病,遇寒有加,褁以毛厚之皮,猶不堪厥冷,未有一點溫氣,其疼痛麻痺,乃其一段餘症,醫人技窮,始云脾主四末,試炙中脘,亦纔有日。若因此獲效,更起爲完人,則驅策衰鈍,以效筋力之勞,豈無他日?臣本駑下,百不如人,而加以疾病纏繞,亦不能隨分陳力,本職兼帶,俱未免久曠,至於王府文書,致有次官擧行之命。臣於此,直欲鑽地以入而不可得也。伏乞聖慈,俯賜諒察,亟賜遞改臣本職兼帶之任,以便公私,千萬幸甚。臣無任祈懇屛營之至。答曰,省疏具悉。卿其勿辭察職。
上在昌德宮。停常參·經筵。
夜三更四更,月暈。五更,月暈左珥。
慈殿,藥房問安。答曰,知道。勿爲問安。
藥房提調臣南龍翼,副提調臣金徽啓曰,伏未審夜來,聖體調攝,若何,慈殿患候,日漸安寧,而瘡口亦漸完合否乎?臣等憂慮未弛,敢來問安。答曰,知道。慈候,與昨一樣安寧矣。
崔逸,以都摠府言啓曰,副摠管李汝發,捕盜廳坐起,進去晝仕,請出標信。答曰,知道。
以議政府領議政鄭太和十度呈辭,傳于李之翼曰,安心調理。
崔逸,以戶曹言啓曰,卽接御營廳移文,則本廳軍兵中貧窮無所依歸者七十餘名,竝其妻子,長淵地缺屯下送,自十月至明年麥秋,給料安接之意,入啓定奪。今將下送屯所,而所給糧料,他無拮据之路,上年春本曹代用米五千石內,二千二百九十七石零,則以京畿庚戌條折半稅米,已爲還償,其餘二千七百二石零,則未及還償矣。本曹所管長淵所在穀物大小米參半三百五十石劃給,還償前日貸用之米,以爲屯軍給料之地云。取考本道庚戌條田稅納未納文書,則已盡上納,更無餘數,勢難推移換給,屯軍今將下去,必有狼狽之患,以長淵及附近各邑會付管餉穀物,依御營廳移文數,爲先劃給,以爲自十月給料之地,似爲便當,以此意,本道及管餉使處,行移分付,何如?傳曰,允。
又以兵曹言啓曰,禁軍等戎器點考,例於九月二十日爲之,而判書臣李尙眞,時未出仕,退行之意,敢啓。傳曰,知道。
呂聖齊,以戶曹言啓曰,明年殿閣修改月日,招問日官則以爲,此等修改之役,當觀吉朔,而自正月至三月,皆非吉朔,惟四月爲吉朔云,再三詰問,所答如此,故以此意,啓達矣。今者又爲招問,則二三月,雖非吉朔,擇用吉日,則二月十六日,十七日,二十日,二十三日,二十七日,三月二十七日,四月初十日,十七日,十九日,二十二日,二十八日,皆爲吉云。四月則太遠,若不拘於吉朔與否,則二月內,似當始役,就缺各日中臨時進退,定奪擧行,而日官之不爲詳察,前後變辭,殊甚可駭,當該日官,令攸司推治,何如?傳曰。允。
執義趙遠期,掌令禹昌績,持平李濡啓曰,臣等,以前執義李翔事,累月爭執,而諭以亟停,尙靳一兪,臣等竊不勝其慨然。自古草野之疏,其言雖或過激,必須優容,而未嘗摧折者,其意實非偶然,奈何殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累。臣等前後所以苦口力爭者,非爲李翔地,只欲納吾君於無過之地。請加三思,還收前執義李翔削奪官爵之命。雷霆之威,不俟終日,日月之明,無不普照,而臣等於尹敬敎事,有以見雷霆未易霽,日月尙有遺照也,敬敎前後之顚頓,聖明終始之譴責,不幸輾轉,乃至於此。殿下若能少加寬恕,平心舒究,則亦可知其嚴程定限,有乖包荒之道,嶺路差遲,實非逋慢之致,而疑怒轉激,層節又加,削黜猶存,囚繫方嚴。噫,設令敬敎,有罪置對,其在聖德,已歉和平,矧今羅卒所招,實狀已盡,則顧於敬敎,有何更査,而至令言事近臣,下同羅卒賤隷,駢首就吏,一體究問,傷損事體,莫此爲甚。臣等,非爲敬敎,有此論列,爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。答曰,不允。
大司諫李翊相,正言安垕啓曰,前執義李翔削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削黜,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。臣等,以前宜寧縣監尹敬敎削黜拿問還收事,苦口力爭,今已累月,而天聽愈邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太深乎?人君之於言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,人皆以爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣。臣等此論,何敢有一毫爲敬敎地也?只爲聖明,惜此擧措也。不得請則不止,請加三思,還收前宜寧縣監尹敬敎削奪官爵門外黜送及拿問査處之命。頃因大赦,有丙午以前未收還上蕩滌之令,此誠惠恤窮民,莫大之聖澤也。但聞外方之言,如統·兵營還上,則必欲盡推耗穀,歲末捧未捧成冊,報使之時,推捉鄕色,威之以刑,勒捧畢捧狀然後乃已,守令鄕色,怵於上司之威,以未捧爲已捧者,淊淊皆是,當此連糶蕩滌之時,此類獨未蒙惠,侵徵隣族之患,終未免如舊。請令諸道監司,收取各邑統·兵營還上分給實數文書,一一詳査啓聞,以爲一體蕩減之地,□□人臣事君,分義至嚴,凡有使令,所當不擇燥濕,至於奉命出疆,事體尤重,因不可以自□□,一時疾患,有所規避也,明矣。平安兵使閔點,除拜謝恩副使之後,乃敢偃然馳疏,引疾祈免,此實前所未有之事也。點之所患,雖未知如何,若果危重,則朝廷自有處分,所當默默,以竢公議,而汲汲封章於在任之時,有若循例辭職之爲,揆諸法例,豈容如是?此路一開,則前頭爲此任者,亦必效尤,後弊所關,將不勝其紛紜矣。其在聽聞,莫不驚駭,請平安兵使閔點罷職。答曰,不允。兵·統營還上文書査覈啓聞蕩滌事,令廟堂稟處。
工曹判書柳赫然上疏,伏以,臣之疾病危劇,死生之間,未容一髮,伏蒙聖慈下恤之恩,遣醫看病,珍藥繼降,今日之延喘,寔是聖德之罔極,思之涕零,不知死所。前日陳章,乞遞職名,出於萬不獲已,不惟不許恩遞,反下調理察職之命,感激天恩。累朔調治,藥物無效,艾灼多日,眞元已消,肌肉盡脫,欲立脚掉,言亦斷澀,自量病勢,差復無期,虛帶職名,癏曠已久,臣之情勢,有不暇言,而朝家事體,宜有處分。伏乞天地父母,將臣本職及兼帶將任諸務,竝許遞免,以便公私,千萬幸甚。臣無任瞻天隕越祈懇之至。答曰,省疏具悉卿懇。卿辭至此,本職當勉副焉。卿其勿辭,從容調理察職。仍傳于崔逸曰,遣御醫李東馨看病。
謝恩副使閔點上疏,伏以,君臣之義,無所逃於天地之間也。雖使之赴湯蹈火,有所不辭,況其外之事乎?臣雖無狀,不至全昧分義,而忝叨近密,首尾九年,願忠一心,炳然若丹,臨事規避,義不敢萠,燕京行役且不過四朔間事,已試無難,臣所自知,大臣·重臣,亦復絡繹往返,則微末如臣,何敢托病圖免,甘蹈罔上之罪哉?臣素患風濕之瘡,曾因觸冷於鞫獄問事時,轉成浮症,萬死一生,今過十餘年,餘症尙在,二三年來,逐年加重,發於秋而盛於冬,至春輒得差歇。上年九月,此症正發,離京十三日,僅到安州,輾轉三冬,日事呻吟,歲飜漸入差境,春夏便同平人。又自今年八月望間,發作如前,斑斑紅點,遍滿小腹,始則癢痛難堪,旋又皮肉潰爛,兩髀之間瘡處,連自腹下至膝骨上,無有完膚,餘外症情,陋不敢陳,雜試方藥,少不見效。庭戶出入,亦必須人扶掖,左脚拘攣,有若偏短者然,强試寸步,則缺骨戞戞有聲,酸痛有難堪忍,雖非朝暮必死之疾,四千里鞍馬之役,決非可堪。假令不死中路,艱苦得達,步自長安門外,入皇極庭中,斷無自力之望,不啻上天之難,到此狼狽,豈但臣之悶迫而已?凡病在心腹,則雖深根固蒂,唯醫者知之,若臣之疾,外也非內,人皆可見,非可誣也,敢冒鈇鉞,備陳實狀,庶幾朝廷,及時裁處,誠出於萬分不得已也。竊念赴燕之行,近作輪回之役,使臣疾勢少愈,他日備驅策,豈無其時乎?且臣昨日聞命,今日封章,事涉太遽,罪合萬誅。使事旣重,日期且迫,若將待修整重記上京中,然後陳疏,則益致窘迫,重誤國事,臣罪至此,萬萬難逭,心痛之極,聲不暇緩。伏乞聖慈,特加憐愍,亟遞臣奉使之任,仍令有司議臣之罪,以爲人臣避事者之戒,不勝公私幸甚。臣無任惶悚俟罪之至。
上在昌德宮。停常參·經筵。
藥房提調臣南龍翼,右承旨臣李之翼啓曰,伏未審夜來,聖體調攝,若何,慈殿氣候,日漸安寧否乎?臣等憂慮未弛,敢來問安。答曰,知道。慈殿,昨夕微有煩熱之氣,而不至大段,曉來氣候安寧,予之所患,當言于醫官矣。
李觀徵啓曰,領議政十一度呈辭到院,而以宗廟秋奉審齋戒,留院之意,敢啓。傳曰,入之。
崔逸,以都摠府言啓曰,今日入直軍士,當爲中日習射,而宗廟秋奉審相値,不得爲之意,敢啓。傳曰,知道。
傳于崔逸曰,備局有司堂上·吏·戶判命招。
崔逸啓曰,備局有司堂上·戶曹參判金萬基,吏曹參議李端夏及吏曹判書李慶億,戶曹判書金壽興等,承召來會賓廳矣,敢啓。傳曰,引見。
以議政府領議政鄭太和十一度呈辭,傳于李之翼曰,安心調理。
執義趙遠期,持平李濡啓曰,臣等,以前執義李翔事,累月爭執,而諭以亟停,尙靳一兪,臣等竊不勝其慨然。自古草野之疏,其言雖或過激,必須優容,而未嘗摧折者,其意實非偶然,奈何以殿下平日禮待之誠,反有此過當之擧,而不少饒假,至令削黜之罰,竟加林下之士,將無以解群情之惑,終未免爲聖德之累。臣等前後所以苦口執爭者,非敢一毫爲李翔,只欲納吾君於無過之地。請加三思,還收前執義李翔削奪官爵之命。雷霆之威,不俟終日,日月之明,無不普照,而臣等於尹敬敎事,有以見雷霆不易霽威,日月尙有遺照也,敬敎之前後顚頓,聖明之終始譴責,不幸輾轉,乃至於此。殿下若能少加寬恕,平心舒究,則亦可知嚴程定限,有乖包荒之道,嶺路差遲,實非逋慢之致,而疑怒轉激,層節又加,削黜猶存,囚繫方嚴。噫,設令敬敎,有罪置對,其在聖德,已歉和平,矧今羅卒所招,實狀已盡,則顧於敬敎,有何更査,而至今言事近臣,下同羅卒賤隷,駢首就吏,一體究問,傷損事體,莫此爲甚。臣等非爲敬敎,有此論列,竊爲聖明,惜擧措也。請加三思,還收前宜寧縣監尹敬敎削奪官爵門外黜送及拿問査處之命。林川郡守崔俊衡,居家行事,多有乖戾之擧,而惑於妖妾,所言皆從,曾爲甑山縣令時,凡干政令,無不由內而出,至使其妾,每坐於衙軒門樓之上,捉致下人,濫施刑杖,興貨納賂,飯門如市,縱奴場市,橫行漁奪,其他可駭可愕之事,罔有紀極。俊衡,旣不能禁其弊,又從而助其惡,其時人言,莫不喧藉,至今西民,猶爲唾罵。如此之人,不可復畀字牧之任,請林川郡守崔俊衡罷職不敍。答曰,不允。
大司諫李翊相,正言安垕啓曰,前執義李翔削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至於引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。臣等,以前宜寧縣監尹敬敎削黜拿問還收事,苦口力爭,今已久矣,而天聽愈邈,不勝悶歎之至。敬敎,初以言事,輟臺席而遠補南裔,經年之後,因前事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縳拘囚,至於此極,誰肯犯顔批鱗,自陷於重辟哉?竊恐從今以往,人皆以言爲諱,國不爲國矣,自有此事來,上自搢紳,下至輿儓,莫不嗟咄,公議所在,斷可知矣。臣等此論,何敢有一毫爲敬敎地?只爲聖明,惜此擧措也,請加三思,還收前宜寧縣監尹敬敎削奪官爵門外黜送及拿問査處之命。□□人臣事君,分義至嚴,凡有使令,所當不擇燥濕,至於奉命出疆,事體尤重,固不可以自己一時疾患,有所規避也,明矣。平安兵使閔點,除拜謝恩副使之後,乃敢偃然馳疏,引疾祈免,此實前所未有事也。點之所患,雖未知如何,若果危重,則朝廷自有處分,所當默默,以俟公議,而汲汲封章於在任之時,有若循例辭職之爲,揆以體例,豈容如是?此路一開,則前頭爲此任者,亦必效尤,後弊所關,將不勝其紛紜矣。其在聽聞,莫不驚駭,請平安兵使閔點罷職。答曰,不允。
議政府右議政金壽恒箚子,伏以,臣之病伏,已浹旬矣。藥房之任,未免虛帶,籌司之坐,亦至久廢,職務癏曠,罪戾層積,如可以一分自力,當此之時,豈敢爲引日退處之計乎?顧臣所苦瘡腫之症,日漸有加,藥亦罔效,實無起身就列之望。明日太廟,將有修理之役,而臣忝在提調之列,末由進參,一倍惶蹙,措躬無地。目今首相在告,鼎席不備,如臣空疎,雖使竭蹶馳騖,猶不足以裨補毫末,況此病狀,差復難期,豈容仍畀重任,以爲養病之場乎?伏乞聖慈,曲加諒察,將臣本職及兼帶宗廟·內局都提調等任,一倂遞免,以便公私。且頃於榻前,以今年收糶之事,有後日稟定之敎,而緣臣病未入對,稽延至此,各邑催科之期已近,凡事謀之雖善,後時則無補,近日弊源,多在於此也。命有司諸臣,及早商議定奪,恐不可已也。國家雖無他虞,掌兵之任,不〈可〉暫曠,而訓局大將之病不察職,久矣。在前或有他提調兼察之規,而今則司馬之長,尙未出仕,本兵事務之滯,亦甚可念,聞其辭疏,久未有指揮,竊願深留睿念,亟賜處分焉。臣不勝區區之願,竝此仰陳。取進止。答曰,省箚具悉卿懇。箚末辭,予當省察,卿其安心,從容調理。
新除授兵曹判書李尙眞上疏,伏以,臣之病狀,已盡於前後申懇矣。今下臣章于備局者,似出於聖慈體下之意,而臣之所以拘碍,不得冒出者,實平日同朝之所共知,故臣竊以爲所當鐫改,不疑其不得請矣。終至於回啓防塞,而聖判亦允,臣於此,惶憫轉甚,撫躬茫然,私計已窮,公議亦嚴。宜不敢復有所煩慁,而顧臣處勢,愈往愈蹙,但自畏威,引日泯默,則虛帶久曠,尤積惶懼,亦安得不爲之哀籲於天地父母之下哉?臣疏中自初縷縷者,專在於備局參坐之不便,榻前出入最難,而且言本兵之事務,不可廢此而能榦矣。回啓中亦擧此款,而尙以速出爲請者,臣竊惑焉。設令才器,允合是任,此一節,固無奈何,況臣素以庸陋,無一善狀,則何敢於臣,而不計跛躄,必使抑而行之,以致僨事哉?仍念臣,自科目發身之人,非如山野自重之士,而猥荷三朝厚恩,歷揚華貫,叨此峻秩,圖報之地,唯有奔走,苟有一分陳力之勢,則其何敢辭難自便,以孤我聖上寵擢之殊渥哉?且臣昨年作使,僅檢賑事,今歲就列,强酬閑局,此猶筋力之所企及,故已自黽勉而彈竭,今若稍可以堪是任,則夫何故而必欲規免,若是其累疏不知乎?矧今玉體受灸,百僚憂遑,而臣獨退伏,久闕起居,徒事瀆擾,自速罪戾,則臣之萬萬崩迫之狀,亦可見矣。儻殿下更加諒察乎此,則庶可以俯燭臣衷曲,卽賜處分,而本兵之無主管,始自閔鼎重在告之日,至于今已五朔矣,劇務積滯,實非細事,尤不可復使之一向持久。伏乞聖明,念此重任,憐臣痼疾,亟收成命,以幸公私。臣無任兢隕祈懇之至。答曰,省疏具悉卿懇。卿之脚疾,雖云如此,與全不運用者不同,則卿之固辭,無乃太過乎?本兵事務,癏曠已久,卿其勿辭,從速察職。
午時,上御養心閤,備局有司堂上及吏·戶判引見。行戶曹判書金壽興,吏曹判書李慶億,有司堂上戶曹參判金萬基,參議李端夏,右副承旨崔逸,假注書李萬封·兪命鼎,記事官睦昌明·崔錫萬入侍。□□□□□□□□□□□□□□□□□金壽興進。上曰,昨日右相箚子中還上事,已爲査出乎?壽興曰,捧未捧則已爲抄出,而大臣有故,不得入侍,故未及稟定,今有牌招之命,故抄數持來矣。元會付外,又有各樣數種,而上年所捧,今年所給者,大抵不多矣。上曰,餘存者,有之乎?壽興曰,無矣。上曰,上年京畿捧,五萬石乎?壽興,袖出文書讀之,庚戌以前往未捧五千四百九十二石,庚戌年未捧二萬三千一百三十二石,已捧一萬四千六百九十二石,辛亥年,未捧二萬三百二石,已捧一萬一百六十六石,兩年通計,未捧四萬三千四百餘石,已捧二萬四千八百餘石矣。上曰,各廳還上合計,爲五萬石乎?壽興曰,常平·賑恤兩廳還上合計,五萬餘石也。各道還上,亦已抄出,嶺南則儒疏回啓時,已爲抄出陳達,而庚戌以上未捧十八萬一千七百四十三石內,已捧二萬五千七百一石,未捧十五萬六千四十二石,辛亥分給十四萬一千三百石內,已捧六萬二千六百九十三石,未捧七萬八千六百七石,通計已捧八萬八千餘石,未捧二十三萬餘石矣。金萬基曰,賑恤廳還上未捧,亦多矣。壽興曰,常平穀未捧尤多,各廳所捧,纔至十萬石矣。嶺南所捧,若是些少,而其民猶以爲苦,至於陳疏請免,可異也。各道還上則有多有少,而頃與領相議之,則以爲,上年所捧,今年所給,其數不多,竝令準捧爲可,往未捧則宜定分數,或捧其半,或捧三分之一,從便議爲云矣。上曰,戶曹穀今年分給者,準捧似可矣,往未捧其數,幾何?壽興曰,庚戌以上未捧及辛亥未捧,其數極多,而京畿則元會付及各廳穀未捧,亦至十餘萬石,此外江都·南漢移轉之穀,亦多矣。上曰,江都移轉穀幾何?壽興曰,往未捧,一萬八千八百五十八石,上年未捧,四萬九十八石,通計近六萬石矣。上曰,畿邑無不受處耶?壽興曰,南漢近處,或有上年不受之邑矣,南漢移轉穀,往未捧六千五百三十五石,上年未捧二萬九千二百八十三石,通計三萬五千八百餘石,江都移轉合計,則九萬四千餘石矣。上曰,上年江都穀,折半捧之,而又其中,一半則留置本官,一半則輸納江都矣。壽興曰,所當捧者,又減半,留置本官,用於賑救,江都所納,只是四分之一也。今年則一半減捧者,及一半內分半捧留本官者,乃是當捧之數也。上曰,江都穀,今年則不爲移給耶?萬基曰,租種及豆太改色者,若干外無之,賑廳京倉大小米豆太,合計一萬五千石給之矣。上曰,連歲大饑之餘,各樣還上,若令準捧,則民力有所不堪矣,且京畿形勢,今年分給者外,似難可捧,若欲盡捧往未捧者,則江都·南漢還上,必不着實矣。壽興曰,此則係是軍餉重物,不可不捧,而亦恐民力,有難盡捧矣。上曰,南漢穀三萬餘石,通計往未捧數耶?壽興曰,然矣。丙午以前,一萬三千石蕩減,故無久遠之缺餘存者,纔六千五百餘石,其數不多,前後三千石,蕩減故也。上曰,江都還上,幾何?壽興曰,五萬八千石零,幾至六萬石矣。萬基曰,京畿往未捧元數中,江都·南漢穀,居半矣。李慶億曰,江都·南漢還上則皆米也,各廳還上則或有皮雜穀矣。壽興曰,江都·南漢穀,亦有庚戌以上未捧之數,依各邑例,今年分給者則準捧,往未捧則定分數捧之,似可矣。上曰,各減三分之一,捧其二分,何如?慶億曰,二分則有過多矣。上曰,上年所捧,亦幾至二分也,半於元數矣。萬基曰,本官捧留之者,未可知其果捧否也。上曰,此亦然矣。且自前定分數過多,則或因道臣馳啓還減,故各邑,先度其將減,不爲盡力捧之,今年則宜酌定分數,勿復撓改,可也。壽興曰,減半捧之,何如?慶億曰,先定京畿當捧之數,可也。上曰,上年所捧,今年所給,其數幾何?壽興曰,二萬五千石矣。上曰,除江都·南漢穀外,通各邑捧五萬餘石,似可矣,今年分給者,宜令準捧,此則無論元會付,各廳之穀,當一體爲之矣。壽興曰,江都·南漢之穀,則何以爲之?上曰,捧三萬石,可乎?壽興曰,然則折半,似乎可矣。上曰,四分之一,則當爲幾何?壽興曰,一萬五千五百二十七石矣。上曰,上年所給則捧之,往未捧則姑停之似可,江都·南漢之穀,不可不着實捧之,各廳還上,只捧今年所給之數,使之專力於江都·南漢之穀,可也,領相所云。徃來捧足分數之流亦好,而但恐江陼南漢之穀有力不及之患也。江都·南漢還上則折半捧之,往未捧則勿捧,可也,上年各道還上,定幾分捧之耶?壽興曰,不定分數,隨力所及,故所捧有多有少矣,他道則依領相言,似好。閔維重則以爲,兩西則姑置之,平安道形勢,雖不定分數,猶爲可堪云。臣等不知其處形勢,而上年所捧頗多,元會付所捧六萬七百餘石,未捧四萬餘石,管餉所捧米雜穀通計四十四萬餘石,未捧十七萬石零,比他道多捧矣。上曰,嶺南還上,尤不能善捧矣。壽興曰,其處風習,絶不肯納,故所捧尤少矣。上曰,平安道則非但土厚,又能善捧,故至此之多矣。慶億曰,閔維重之言如是,而兩西農事,雖云勝於他道,若欲準捧,則守令必以爲悶矣。上曰,不定分數,隨力捧之,就其中尤甚未捧者,則或推考,或勿許解由,折半以上捧之者,則勿論,可也。壽興曰,往未捧則定分數,今年所給者則亦令準捧,何如?上曰,如是而使勿虛錄,可也。萬基曰,嶺南則新給雖少,而往未捧甚多,缺慮也,農事則稍好,而其民拒逆不納,故尤難矣。慶億曰,定分數,使之督捧,可矣。萬基曰,閔維重之言,雖其所目覩者,而他道則皆分定數,西路則不定,亦似未安矣。上曰,往未捧,折半捧之則過多乎?壽興曰,過多矣。上曰,上年所給者,若令準捧,則亦不少矣,通八道,今年所給則準捧,往未捧則捧三分一,似可乎?壽興曰,此則好矣,而嶺南往未捧十八萬石內,捧三分之一,則今年所給八萬七千石,通計爲十餘萬石,其數猶不少矣。上曰,京畿則江都·南漢還上,捧三分之二,此外各樣往未捧還上,姑徐之,兩西則往未捧還上,折半捧之,他各道則往未捧還上,捧三分之一,今年分給還上,則通八道,竝令準捧,可也。壽興曰,如延白等災邑,則當別論,待本道監司狀啓,更爲稟議,何如?慶億曰,朝廷旣知被災實狀,則先爲分揀,可矣,不必更待狀啓矣。上曰,災邑則不作結乎?壽興曰,年分則有之矣。上曰,各道亦必有災邑矣。壽興曰,非但西路,各道各有災邑,若欲分揀,則事涉煩瑣矣。慶億曰,還上,雖減捧三分之一,土豪則觀望不肯納,故小民偏納矣。壽興曰,守令若善做,則自無此弊矣。上曰,監司若取見文書,則可知各人所納之數矣。壽興然而兩班戶,則以奴名懸錄,故難知矣。萬基曰,大邑則新到守令,難辨兩班常人之戶矣。慶億曰,還上督捧,本非好事,故充數則止而不爲矣。上曰,名存實無者,以此故也。壽興曰,守令,若分揀殘民,偏徵土豪則好矣,而不體朝家之意,只督殘民,雖申飭,亦虛事也。萬基曰,都下還上分,累次給之,而又有一種名目,所謂殘戶還上者,就粥人中,或士族或老病人等,斗斗繼給,而如家戶分給者,亦有之。上年給二萬四千石,今年則給一萬六千石,而今年有閏,且秋收幾畢,故自今月二十五日爲始,還捧矣。上曰,秋收時,例有雜災,如雹災尤多,而今年則竝無之,可幸也。萬基曰,上年則饑饉死亡之餘,還上徵捧尤難,故自上特命除耗,此不可每以爲例。且都民,雖異於遠外之民,外方徵耗,都下則不徵,亦似不均,家戶分給還上,則當竝耗捧之,上年當捧未捧者,今當捧之,而除流亡者外,怠頑不納,成陳者亦多,其中殘弊不能納者,亦有缺此係上年條,當依上年特敎,除耗捧之,殘戶還上則上年白給,而缺合計,其數亦不少,今年則非但難繼,取捨亦難,故以還上給之,此則缺除耗,故以此知委各部矣。外方亦有乾糧還上,初非白給而稱以還上,缺斗分給矣。上曰,乾糧還上,亦爲一體除耗,可也。萬基曰,此則還上公事末端,以上敎,出擧行條件,可矣。壽興曰,黃海道下送御營軍,當爲接濟,而本道若有庚戌條田稅,則可以京畿穀換給,而今旣無之,故不得已以管餉穀給之矣。上曰,壬子條不來耶?壽興曰,然矣。上曰,其數幾何?壽興曰,大小米竝三百餘石,太則七十石,欲加請矣。且見李汝發所示,則其輩新接,難得沈醬之鹽,請自戶曹覓給云,而戶曹無黃海道鹽盆,聞本道監營之鹽頗多云,分付監司,使之覓給五十餘石,何如?上曰,依爲之。萬基曰,上年二月募粟事目磨鍊時,補充隊價,男二十斗,女十斗定捧,而監司或本官,文報于賑廳,使兵曹成給帖文,今年則無此規,而通津設賑時,受用二名字,請賑廳給帖云,此乃上年已行之規,依前例分付兵曹,使之成送帖文,何如?上曰,補充隊,乃兵曹所掌乎?掌隷院所謂屬補充隊云者此耶?壽興曰,免賤者,屬補充隊,後爲良役,故缺亦有女補充隊矣。上曰,然則隷院所掌者,何?隷院則掌公缺此則臣亦未能詳知矣。萬基曰,帖文成送事,何以爲之?上曰,依爲之。李端夏曰,頃者領相,以東萊府倭館假家材木豫備事,榻前親承聖敎,出外言於小臣,以私書通議于東萊府使李夏矣,李夏答書,今始來到矣。臣書則以爲,差倭來則設宴不可於露處爲之,屋材不可不豫備以待云,而其答則以爲,倭館燒火後,假家已完,而宴廳入缺之倭尙未出,十三代官所入之家,則給價使造,而猶未完役,假家則旣成,而宴廳則倭性好巧,少有不精,輒毁而改之,故難就,使渠輩募軍自作,而猶未完,村閭倭,皆已修葺入接,而宴廳倭則尙未移入,釜山客舍永嘉臺請借,牢塞之故,不敢復請,而宴廳必欲修粧堅造而入,以爲久遠之計,此則難禁矣。宴廳則許渠入之,宴則設行於釜山客舍,李夏之意,如此矣。且屋材雖措備,而造給則難,渠旣入接宴廳,則別無更爲造給之事云矣。上曰,不爲更請而渠自作之,何也?壽興曰,屋材不爲豫備,彼若猝請,則不無見敗之慮,而李夏之意,則不必造給云矣。上曰,倭性躁急,不能耐久,故新到十餘日,七十餘間之家,便已造完矣。倭性比常人躁急者,又躁幾分耶?壽興曰,此則未可知,而臣鄕里人,被擄缺倭中,其夫妻先死,而在彼所生之子,出來爲局出身,其性或其怪缺有芥滯,輒欲自殺,其子多死而不知哀戚,常時則不爲陰慘,而性發則不能忍,自是別種也。我國人,雖或有性躁者,豈有如此者乎?慶億曰,得病則欲死不能耐云矣。端夏曰,黃海之人,亦是別種也,聞金徽之言,則其人不猥死,有罪則不能忍,杖輒承服,以爲一死不關云,輕殺人,好起狠怒,或言蠻子遺種,有之云矣。壽興曰,爭五斗粟,至於相殺矣。上曰,平安之人則素稱淳厚云,今則或異於古耶?壽興曰,其處武士輩皆淳直,不似黃海之巧詐矣。端夏曰,臣有所懷,在外每與諸臣相語,乃軍政變通事也,臣爲執義時,曾上疏陳之矣。缺大之事,當與大臣會議,而此實臣日夜區區之懷,且非一二日內容易可決之事,當上下熟講爲之,故敢發其端矣。上年饑饉,前古所無,如逢大亂,國家幾亡,幸賴秋成稍稔,今年豐事,亦不至凶,故無盜賊蜂起之患,小民得以支保矣。數三年凶荒,自古有之,故記曰,國無三年之蓄,國非其國,賈誼疏九年之儲云者,雖遇七旱九水,足以此御之。缺國無一年儲,故庚戌一年之災,民之類幾盡,到今欲作懲毖之溯,陰晩缺七年之病,三年之艾,而今又不爲,則後無奈何,爲今之策,莫急於公私儲蓄,而國儲則使足以頒祿賑饑,私儲則激勸富民,務爲藏富之策也,故前者臣疏,有所云云,而外方封私債之法,則今已禁之,社倉則民欲爲之,而上年民間,無䃫石之儲,故不能爲之,如此等事,當勸而成之,而其道無他。古者我國,無給料之兵,壬辰亂後宣廟未及回鑾之前,柳成龍先缺聚饑民設粥,其時戚啓光兵法新傳,故柳成龍以爲,饑民徒養無益,抄其丁壯,使學其兵法,俾爲日後有用之地,而其數不過數百,厥後漸漸增加,癸亥後逆變踵起,丙子前,憂盜賊朝暮且至,而都下扈衛軍,不過二千。臣父山城日記云,衛軍二千餘人,京畿兵入守云,丙子之賊甚急,而畿兵猶及入城,豈兵少而不能守也?宮城扈衛,不過用三千兵,而卽今歲入十二萬石內,養兵八萬餘石,國用不及四萬餘石,雖甚節用,豈能成模樣,而又以其餘賑饑,何可周給乎?近來儒疏,或以蠲役爲請,而以國用不足,故不能從之矣。國家當以救民爲心,若不失人心,則國人皆束伍軍也,何必別置軍兵也?裕國之道,減軍外無他法,國人皆言之也。頃年宋相上來時,言自上欲變都監兵制,如御營軍遞番云,而從不過行,始爲缺隊,以一千人立番矣。上曰,非一千,乃五百也。壽興曰,以其分番,故一時五百立番,而元數則一千矣。端夏曰,臣誤聞爲一千也。別隊旣設之後,元軍一千減之,其料爲一萬石,始若不減,則未知何以給愧也?訓局兵五千五百餘名,雖未知死亡之數幾何,而計別隊一千,御營軍一千,精抄軍五百,禁軍七百,各廳軍官合爲一萬名,比丙子前則三倍也,養此而有關於安危存亡,則雖減百官祿而餉之,可也,非安危所關,而徒費餽養,臣則不知也。置之反爲危道,減之不見其害,此臣常常私語於朝臣中者也。近來忝叨備局不似之任,每欲陳達,而今始入侍,故敢達矣。在外雖未及與大將相議,而缺處則已議之,此實朝臣國人之所共望者也。前者所無之兵,精抄別隊,各置一千,不其多乎?洪重普爲兵判,加設精抄時,問之於臣,臣以爲精抄,本是正兵也,五衛罷後,正兵不爲正兵,而爲價布,稱以步兵木,軍政於是乎大壞矣,若團束精抄,而計減都監軍則爲好云矣。卽今變通之策,有闕勿補而已,已往早當變通,而未及缺急矣,聞戶判之言,則本爲都監軍給料之資,設三手糧云矣。缺然乎?壽興曰,然矣。始設時,各道每一結,捧二斗二升,甲戌量田後,下三道則結數浩多,故減一斗,只捧一斗二升,江原·黃海道則依前捧二斗二升,畿內則不捧矣。庚戌年結數大縮,故依己酉年爲準,則三手糧,僅又七朔,故以田稅,劃給別營矣。上曰,旣減一部之後,則可以七朔料,爲十朔乎?壽興曰,一萬石則可支三朔矣。上曰,歲入十二萬石云者,通計三手糧耶?壽興曰,通計矣。李端夏所達,乃其平生之語也,軍政極難變通,而李端夏則以爲,使可以三手糧支給,而不犯於田稅爲可云,臣意亦然矣。上曰,己酉以前田稅歲入之數,幾何,三手糧,亦幾何?又有奴婢貢米,此亦入於十二萬石之中耶?壽興曰,奴婢貢米則不入於其中,而大抵滿十二萬石者,絶無而僅有,爲十一萬石者,居多矣。三手糧,一年,大米三萬一千二百七十餘石,田米五千九十石,田大米通計四萬六千三百餘石矣。上曰,田稅幾何?壽興曰,己酉七萬餘石,通三手糧四萬石,爲十一萬餘石矣。慶億曰,經費蕩竭,故群下之意,皆欲變通矣。上曰,凡事不親當則不知也,三年蓄九年蓄云者,予雖不知,而大抵臨急缺蓄,則難容人力者,莫此之甚也。戰伐雖難,而謝玄,以三萬軍,能破苻缺八十萬衆,或得天時,或得人力,則取勝亦易,而至於穀自出者外,不能容人力,此最難矣。端夏曰,不爲豫備則天不雨粟,不亦難乎?壽興曰,上今年,亦非江都·南漢之粟則難矣。上曰,前者江都·南漢之粟,人皆以爲太多,而無所用矣,往年救凶時,非此則難矣。萬基曰,京中則專賴管餉之穀矣。上曰,管餉之穀,二度發賣者十萬石,而無事時則以還上難支矣。壽興曰,管餉穀,竝耗會錄,故一二年所息甚多矣。上曰,庚·辛兩年所取用者,其數幾何?壽興曰,兩年所用各七萬石,通計爲十餘萬石矣。上曰,船價亦以其穀給之,通爲十五六萬石矣。萬基曰,兵政,非如臣迂儒所知,而儲粟之政,則甚缺急矣,如私家幺麽産業,所謂新舊相繼者,無事時則可支,而如水旱田庄所收些少,又或有意外吉凶之費,則一敗不能復振,盡賣田土,至於匈乞者,多矣,一敗難復,國甚於家,古人所謂稍存贏餘,以備不虞者此也。須多方講究,量入爲出,些些蓄其贏餘,漸次鳩聚,以備不時之需,可矣。慶億曰,私家裕用之道,亦減食口外無他策矣。壽興曰,缺則江都·南漢之粟,亦何貸用乎?上曰,都下還上,今年則以缺亦難矣。萬基曰,今姑以此出令,而當觀前頭形勢而處之矣。上年,銀貨亦代納,而終不如穀物矣。端夏曰,國事必須定計,善爲施設,前頭事,儲積爲上,欲廣儲積之道,當去無益之費,欲去無益之費,當去無益之兵,前者所無之兵,加設不當,自上量處,可矣。萬基曰,軍兵不能善養,則或不無害,而亦不可直謂無益也。然此則姑置勿論,人家奴僕,雖甚要切,不能饋食則減之,事理實然矣。軍兵若太減,使不成模樣,則不可也,姑爲料理,使存模樣,其餘冗食者,汰之,可矣。慶億曰,將兵之人,則以團束鍊習之卒,放遣爲惜,而外人皆言,軍事,雖大臣,不敢盡言云。李端夏,素常慨然,於此,必欲陳奏變通,故達之矣。端夏曰,外人則皆公言之矣。壽興曰,李端夏,以臣主糧餉,故亦嘗言及於臣,而此非李端夏一人之見,實人人所公言矣。上曰,已前軍兵一朔放料,卽今一朔放料,及一年常入之數,竝幾何?欲知之矣。壽興曰,臣亦有記簿,後當持入啓達矣。上曰,訓局將官·內禁衛諸色放料之數,亦欲知之矣。仁祖朝時事缺書來,可也。壽興曰,仁祖朝時,無許多軍兵,故元數中無之矣。慶億曰,司僕銀貨,譯官·市民,分給未捧者,近頗納之,幾至畢捧,市民所用,萬兩未捧,而自各廛收納,故不勞而捧之矣。司僕牧場所出各穀,以其羸之數,發賣聚銀,司僕本非聚銀衙門,而各衙門每每請貸,頃因臺啓塞之矣。司僕古無銀,完豐府院君李曙,爲提調時,爲貿馬之用,正銀子八千兩,鳩聚藏置,而今已盡用,卽今所存者四萬餘兩也。三萬兩,欲入送江都藏置,或不得已事,則從當取用,今姑入送,何如?上曰,入送江都,亦無妨矣。慶億曰,三萬兩入送,則餘存者亦萬餘兩,可以貿馬,前頭以穀貿之,亦可些些鳩聚矣。市民爲利息貸出,士夫亦或貸用,此則還捧不難,而其中李程·徐必遠,貸用未償者有之。李程則爲東萊府使時,急急下去,故爲治裝,貸戶曹及司僕銀,而三四十兩未償,徐必遠則爲兵判時,以爲主兵之官,佩密符,不可居在城外,急買城內之家,貸用司僕銀矣,身死之後,其獨子,欲還賣其家以償,而以其主死之故,人皆疑其凶家,而不肯買之云矣。上曰,李程所貸戶曹銀,則因大臣所啓變通矣。壽興曰,戶曹銀七十兩,其時以大臣之言蕩減矣,缺所貸司僕銀,亦許蕩減,可也。慶億曰,徐必遠所貸銀一百缺數頗,多矣。上曰,一體減之。上謂壽興曰,諸駙馬,以宋缺啓,不安其家,竝皆移出,其後各給家代,而獨東平尉未缺家價,則當從後論之,而代價先給,可也。壽興曰,以幾門價定給乎?上曰,家代已得之,而有家故欲竝其家買給,使本役得蠲矣。壽興曰,當問于本家,處之矣。上曰,依爲之。壽興曰,熙政堂·養和堂修改吉日涓擇事,臣亦不能致察,而日官所爲,誠極可駭矣。上曰,見草記知之,而四月則或有雨水難改矣。壽興曰,二月十六日,似可矣。上曰,其時未及完役,而若有彼人出來之事,則可慮矣。壽興曰,接待於他所無妨矣。遂罷出。
上在昌德宮。停常參·經筵。
藥房提調臣南龍翼,副提調臣金徽啓曰,伏未審夜來,聖體調攝,若何?昨日伏聞入侍醫官所傳之言,則自上患候,雖不至大段,玉音頗未開暢云,而仍有引對酬酢之擧,不瑕有添傷之患乎?慈殿煩熱之候,今已減歇,而氣候一樣安寧否乎?臣等不任憂慮,敢來問安。答曰,知道。
慈候安寧。予之所患,與昨無異。今後勿爲逐日問安。
傳于崔逸曰,本兵之曠務已久,而兵曹判書李尙眞,今日亦不出仕,事未妥當,卽爲牌招察任。
以議政府領議政鄭太和十二度呈辭,傳于呂聖齊曰,遣承旨敦諭。
李之翼〈以〉成均館官員,以知館事意啓曰,新刊中庸板本,曾已印出進上矣。更爲校閱,則第二十章下註小大二字,誤以大小開刻,板本則卽令釐改,而前進冊子,亦當洗補,敢請還下,敢啓。傳曰,知道。
李觀徵,以侍講院言啓曰,本院上番六員內,兼輔德李選,弼善李壽曼,竝奉使在外,未及上來,兼弼善·文學,時未差出,兼文學金萬重,以司譯院敎授,方在雜科試所,只有輔德臣兪櫶,今方入直矣。自數日前,猝得傷寒,症勢甚重,而他無替直之員,以下番姑陞入直,何如?傳曰,允。
金徽啓曰,吏曹郞廳來言,承旨有闕,政事何以爲之?取稟。傳曰,明日爲之。
執義趙遠期啓曰,臣於復命之後,宿病添劇,亦有情勢,實難供職,而頃承嚴召,悶默趨詣,旋聞本府,推勘多滯,連日强疾,黽勉開坐。凡干公事,十分着意,而精神昏憒,處事顚錯,至於平安北道試官魚震說等,有監試榜目錯誤之推,其中肅川縣監愼景尹,卽臣婚家相避,揆以體例,當爲啓稟,而初未覺察,矇然署入,及其啓下,始覺混奏,以此昏謬,何敢一刻苟冒?請命遞斥臣職。答曰,勿辭。
呂聖齊啓曰,執義趙遠期,再啓煩瀆,退待物論矣。傳曰,知道。
大司諫李翊相,正言安垕啓曰,前執義李翔削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,勿情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。臣等,以前宜寧縣監尹敬敎削黜及拿問還收事,苦口力爭,今已久矣,而天聽愈邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,人皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣。臣等此論,何敢有一毫爲敬敎地。只爲聖明,惜此擧措也,請加三思,還收前宜寧縣監尹敬敎削奪官爵門外黜送及拿問査處之命。□□人臣事君,分義至嚴,凡有使令,所當不擇燥濕,至於奉命出疆,事體尤重,固不可以自己一時疾患,有所規避也,明矣。平安兵使閔點,除拜謝恩副使之後,乃敢偃然馳疏,引疾祈免,此實前所未有之事也。點之所患,雖未知如何,若果危重,則朝廷自有處分,所當默默以竢公議,而汲汲封章於在任之日,有若循例辭職之爲,揆諸體例,豈容如是?此路一開,則前頭爲此任者,亦必效尤,後弊所關,將不勝其紛紜矣,其在聽聞,莫不驚駭。請平安兵使閔點罷職。答曰,不允。
持平李濡啓曰,臣以前執義李翔事,累月爭執,而諭以亟停,尙靳一兪,臣不勝其慨然。自古草野之疏,其言雖或過激,必須優容,而未嘗摧折者,其意實非偶然,奈何以殿下禮待之誠,反有此過當之擧,而不少饒假,至今削奪之罰,竟加林下之士,將無以解群情之惑,終未免爲聖德之累。臣前後所以苦口力爭者,非敢一毫爲李翔,只欲納吾君於無過之地。請加三思,還收前執義李翔削奪官爵之命。雷霆之威,不俟終日,日月之明,無不普照,而臣於尹敬敎事,有以見雷霆不易霽威,日月尙有遺照也。敬敎前後之顚頓,聖明終始之譴責,不幸輾轉,乃至於此。殿下若能少加寬恕,平心舒究,則亦可知其嚴程定限,有乖包荒之道,嶺路差遲,實非逋慢之致,而疑怒轉激,層節又加,削黜猶存,囚繫方嚴。噫,設令敬敎,有罪置對,其在聖德,已歉和平,矧今羅卒所招,實狀已盡,則顧於敬敎,有何更査,而至今言事近臣,下同羅卒賤隷,駢首就吏,一體究問,傷損事體,莫此爲甚。臣非爲敬敎,有此論列,竊爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。林川郡守崔俊衡,居家行事,多有乖戾之擧,而惑於妖妾,所言皆從,曾爲甑山縣令時,凡干政事,無不由內而出,至使其妾,每坐於衙軒門樓之上,捉致下人,濫施刑杖,興貨納賂,飯門如市,縱奴場市,橫行漁奪,其他可駭可愕之事,罔有絶極。俊衡,旣不能禁其弊,又從而助其惡,其時人言,莫不喧藉,至今西民,猶爲唾罵,如此之人,不可復畀字牧之任。請林川郡守崔俊衡罷職不敍。堂后之職,異於史局,元無單望出差之規,而在前爲新薦之事,定奪於榻前,以單望啓下者,間或有之,此出於一時變通之道,而非可爲例者也。頃日政院,以注書當次人李沆單望啓下之意啓達,有若循例應行者然,注書之每以假官察任,雖涉苟簡,事之係於變通者,固不可不愼,則旣無稟定之擧,而直爲啓請,破格差出,實是前所未有事也。傷損事體,亦關後弊,請當該承旨從重推考。注書李沆,以當初被薦之人,自當循例擬差,而政院之直爲啓請單望差出,旣是格外之事,則揆以體例,亦不可置而不論,請注書李沆遞差。執義趙遠期,引嫌而退,未察相避,致令混奏,揆以臺體,勢難仍在,請執義趙遠期遞差。答曰,不允。推考遞差事,依啓。崔俊衡事,更加詳察處之。
呂聖齊啓曰,臣承命往諭于議政府領議政鄭太和,則以爲,臣伏蒙聖眷,近侍降臨,敦諭至再,臣誠惶感,繼以悶迫,不知所以自處也。臣三年風疾,至今日而尤重,天氣漸寒,未有運身之望,而只緣尙爾緩死之故,聖明謂臣病狀之不實,有若可出而不出,臣到此地頭,以焦思竭,直欲鑽地以入而不可得也,終被逋慢之罪,決無供職之勢,伏地涕泣,不知所達云矣,敢啓。傳曰,知道。
上在昌德宮。停常參·經筵。
夜一更,流星出婁星上,入河皷星下,狀如拳,尾長三四尺許,色赤。
有政。
注書李沆遞差,代假注書金斗命。
傳于呂聖齊曰,全羅左水使元相引見。
以備忘記,傳于李之翼曰,史官一員待命,騎馬三匹立之。
吏批,判書李慶億進,參判洪處亮進,參議李端夏進,右承旨李之翼進。
吏批啓曰,春坊闕員,今當差出,而擬望之人乏少,相避人員,竝擬,何如?傳曰,允。
以南龍翼爲工曹判書,李東稷爲禮曹參議,奉常僉正李英馧仍任,申善溫爲說書,趙爾炳爲兼持平,權斗紀爲承文院博士,姜復先爲珍山郡守,朴興文爲蔚山府使,趙觀國爲兼金缺察訪,李奎徵爲戶曹正郞,宋最爲兵曹正郞,成瑨爲佐郞,典籍李國芳,四館去官,尹拯爲執義,徐文尙爲文學,李重輝爲司評,金炫文爲直講,李箕相爲昌陵參奉,李之馨爲右通禮,李克泰爲相禮,申弼華爲戶曹佐郞,姜象先爲監察,趙錫祿爲歸厚別提,李之翼爲左承旨,呂聖齊爲右承旨,崔逸爲左副承旨,李觀徵爲右副承旨,慶㝡爲同副承旨。
兵批,判書李尙眞進,參判鄭榏進,參議孟胄瑞式暇,參知朴世堅進,右副承旨崔逸進。
以閔維重爲都摠管,申汝哲爲副摠管,吳斗寅·閔宗道·鄭後諶·鄭采和爲五衛將,李東相爲羽林衛將,盧銓爲宣傳官,崔柱華爲都摠經歷,金益炅爲副護軍,柳赫然·尹衡聖·申汝哲爲副司直,鄭維岳·鄭始成爲司直,梁俊源爲咸興監牧官,成遇夏·李馨吉·金貴宗·梁孝成·全百祿·洪時疇·梁時興·黃徵爲副司果,鄭燦翰爲慶尙右兵營虞候,安歲星爲宣傳官,宋孝華爲守門將,梁侙·柳貞·金瑜爲僉知,閔碩少爲副司果,吳斗寅爲曹司衛將,趙遠期爲副護軍,李沆爲副司正,李允傳爲公山營將,金世器爲長興營將,李聖賚爲慶州營將,李英發爲將軍坡萬戶,李尙翼爲全羅道點馬別監,黃徵爲慶尙道點馬別監,韓柱爲黃海道點馬別監。
崔逸啓曰,新除授公山營將李允傳,時無加資之命,何以爲之,敢稟。傳曰,依例加資。
以備忘記,傳于呂聖齊曰,典獄摘奸,輕囚放釋。
以備忘記,傳于李之翼曰,今謝恩使先來正使軍官前司果任萬重,副使軍官前習讀官朴顯昌,譯官前正韓有相,竝加資。
以備忘記,傳于崔逸曰,今見社稷內擲奸單子,則入直該官守門部將,俱闕直所,壇內外,一不修掃,神門與狹門鎖鑰,傷破自開,七八樵童,被捉狼藉,其常時少不留意之狀,殊極驚駭,不可不別樣處置,當該執頉官及出番本署官員,竝爲拿問,嚴鞫處之。
傳于崔逸曰,社稷署官員,竝在拿推中,令該曹一員卽爲口傳差出。
吏曹口傳政事,以李命聃爲社稷令。
大司諫李翊相,正言洪萬封·安垕啓曰,前執義李翔削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之而黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也,請加三思,還收前執義李翔削奪官爵之命。臣等,以前宜寧縣監尹敬敎削黜及拿問還收事,若口力爭,今已久矣,而天聽逾邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,人皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣。臣等此論,何敢有一毫爲敬敎地?只爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。臣等,以平安兵使閔點罷職事,連日論列,而未蒙允兪,聖意所在,竊未曉也。人臣職分,凡有使令,所當不擇燥濕,至於奉命出疆,事體尤重,固不可以自己一時疾有所規避,而點,除拜謝恩副使之後,乃敢偃然馳疏,引疾祈免,此實前所未有之事也。點之所患,雖未知如何,若果危重,則朝廷自有處分,所當默默,以竢公議,而汲汲封章於在任之時,有若循例辭職之爲,揆諸體例,豈容如是,此路一開,則前頭爲此任者,亦必效尤,後弊所關,將不勝其紛紜矣。聽聞所及,莫不驚駭,請平安兵使閔點罷職。答曰,不允。
持平李濡啓曰,臣於昨日,以當該承旨從重推考事,論啓蒙允矣。卽以連啓事,來詣臺廳,得見承旨李之翼等疏本,則援引前例,至以稟定與啓請,有以異乎,爲言,臣竊訝焉。凡事,有可以稟定榻前者,可以啓辭直請者,注書之單望啓下,旣是破格變通之事,則稟定榻前,亦是一時不得已之擧,而遂以爲例,有若尋常啓請之事,則豈可謂之無異乎?若此不已,則堂后之職,備擬之規廢矣,寧有是理也?臣之所論,只在於直請一款,而承旨之疏,語涉譏斥,臣何敢晏然仍冒?請命遞斥臣職。答曰,勿煩。
呂聖齊啓曰,臣承命馳進典獄署,點檢在囚罪人,則啓覆罪人三名,啓下罪人十七名計除,各衙門罪人八十名內,刑曹所囚沙工表缺士夫家船卜偸取事也,婢古溫,其上典,他人壽器取用後,不給價事也,私婢雲香,其上典,奴婢放賣後,本文記不爲出給事也,私婢得香,其夫契中棺板價,終不備給事也,私奴立先,其上典田畓放賣後,重複放賣事也,私婢今玉,婢子放賣後,招引現露事也,全重賢次知粲英,頒賜冊畢納間,囚禁事也,全悌宗正妻淑伊,頒賜冊,尙不畢粧,不爲入納事也,承政院所囚具明淑次知貴宗,黑狗趁不進排事也,別監張碩昌次知香伊,不入番事也,金有骨·金廷信,內局牛黃,終不來納事也,賑恤廳所囚金庚戌次知朝雲,李有信姪女大業,材木價銀,無意備納事也。漢城府所囚鄭仁尙,虛稱買賣價銀,久不還給事也,金太云次知天云,閭里作弊,逃避不現事也,御營廳所囚私婢禮伊,其上典,冶炭受價後,趁不備納事也,朴後起次知德伊,軍兵妻子載運次,順歸船執捉,則拒逆事也,軍器寺別造廳所囚申春男正妻貴禮,其夫,吐木價受去後,不納事也,繕工監別工作所囚木手金天正妻點伊,其夫,方物役事時,逃走不現事也,昨日錄啓後,兵曹所囚全羅左水使隨陪李興立,本曹堂上處,不爲下直事也,繕工監別工作所囚私奴太一·莫生,材木價受出後不納事也,書筵廳所囚成後章母介也之,使喚趁不回報事也,刑曹所囚劉尙基次知禮香·吉男,司僕寺銀子受出後,不爲準納事也,漢城府所囚韓貴男妻甘德母春月,假稱山直,到處作弊,逃避不現事也,此兩人次知,以一事各囚二名,過重,故其中禮香·春月放釋,合已上二十七名,依聖上欽恤之敎,卽爲放送。刑曹所囚辛聖老,則李煥印信僞造,指嗾發狀辭緣,推覈事也,方在喪中,身病且重,故姑令保放,以待本曹處置,此外諸般罪人,或係殺獄,或係賊黨。或係風敎,罪祀皆重,似難輕議。令該曹各衙門,趁卽議决何如?傳曰,依啓。
右承旨李之翼,左副承旨呂聖齊,右副承旨崔逸,同副承旨李觀徵等上疏,伏以,近來注書,實官久曠,每以假官察任,揆諸事體,殊涉苟簡。卽今被薦,只有二人,而一人方在罷散中,無以備望,差出無期,則豈可無變通之道乎?臣等考諸前例,則申晸·趙根·申翼相,以被薦之人,皆爲單望啓下,權愈則以曾經之人,亦爲單望啓下,此缺常行規,實是變通之道也。前日變通,旣其有規,則今日之援前例,未爲不可,故臣等相與商確,啓稟蒙允。單望差出,以爲前例薦望備擬之地,則臣等啓稟,亦出於隨時變通,豈是循例應行之意乎?臺啓以旣無稟定,直爲啓請爲非,臣等竊未知稟定與啓請,有以異乎?推考傳旨,雖以當該書入,而臣等以同席同議之人,不可倖免,伏願聖明,俯諒情勢,均下推勘之命,使之同被罪罰,不勝幸甚。臣等無任惶恐祈懇之至。答曰,省疏具悉。爾等勿辭察職。
巳時上御養心閤,全羅左水使引見。左副承旨呂聖齊,左水使元相,假注書李萬封,記事官崔錫萬入侍。上謂內侍曰,全羅水使,使之進來。內侍傳上命。元相,進前伏。上曰,全羅道守令或他任,有曾經者乎?相曰,慶尙道則曾經守令,而全羅道則未之經矣。上曰,慶尙道,曾經何地乎?相曰,庚子·辛丑年間,爲興海守矣。上曰,水使所管者,戰船,戰船所重者,能櫓軍也,而庚戌·辛亥兩年,死亡甚多,有水使則不可無船,有船則不可無能櫓軍,而各道皆虛疎,將奈何?各軍邊將,亦不曾經乎?相曰,未也。近來軍兵多死,不能充定,其處事情,未嘗聞知,能櫓軍闕額多少,亦未知之,下去後觀其形勢,如有大段變通之事,則以所見馳啓,循例施措之事,則與監司議爲當,某條裨益,不欲虛疎矣。上曰,從寧邊來乎?相曰,然矣。上曰,其地有山城乎?相曰,有鐵瓮·藥山兩城,而鐵瓮則乃其邑居也。上曰,形勢,何如?相曰,天作之地也,賊來難留一日,藥山則甚固,其城雖不及都城之堅,而地形則眞是天險,賊兵不敢上矣。上曰,馬軍則難上,而步軍則可上乎?相曰,雖步軍,少防則難上,但水少可慮,井之小者,乾涸甚易,雖號大者,守僧三十餘人用之,亦不足矣。上曰,此外無他水乎?相曰,南門外,有洞壑水,從城底流出,用之不竭,若少廣其城,則其水入城內,而近來如此等事,不得任意爲之,此最難矣。上曰,相距遠乎?相曰,只三帿場。上曰,池水乎?相曰,從谷中來者也,西路連遭凶年,民多死亡,修城之役,猝難爲之,軍器則丙子後抛棄,近頗收拾,自國家造給,守令亦或別備,纔得少完矣。上曰,有他稟奏事乎?相曰,各營事,未經目覩,不可以風聞上達,到任後,當觀其形勢,啓聞矣。上曰,出身在何年耶?相曰,戊子及第,先朝爲宣傳矣。元相出。呂聖齊進曰,上番翰林睦昌明,雖以公事出去,而入侍時左右史不備,殊極未安,睦昌明,推考,何如?上曰,依爲之。聖齊曰,臣有所達事,而從前入侍時,每致悤擾,未得陳達矣。臣曾爲全羅監司時,以鄭萬和曾經是任,故問其處事情,則鄭萬和言,各道監營,皆有中軍,全羅監營,亦曾有之,而格浦別將新設時,以中軍差送,厥後仍不復差出,若有引見之擧,則啓達差出云。故其時陳達,則自上以可合人自望差出爲敎,而武班中曉解軍務,可合是任者,問于兵判,則或有實職,或屬兩都監,故不得自望,而其時盧錠,爲全羅水使,故欲於其遞歸之時,啓聞留置,而臣先遞監司,故亦不果焉,成命廢閣,不勝惶恐,敢達矣。上五六字缺差出耶?聖齊曰,然矣。臣父爲咸鏡監司時見之,則其處亦有中軍缺則中軍不爲關重,而監營體貌,不可無此故也。全羅監營,亦古有而今無,故鄭萬和以爲,事體所在,不可不復置云,其時洪重普爲兵判,以私書請之,而終不得可合之人矣。上曰,若以堂下差出則易得,而堂上則難。聖齊曰,必以堂上解事者差送,可矣。本營牙兵三四千名,連歲鍊習,而多以呈才人充定,故衣服鮮明,且甚驍勇矣。金有定,累經都監敎練官,頗知軍務,故臣以軍官帶去,使之訓習,則皆伶俐易敎云。京人,不知湖人之善砲,而易敎如此,若能訓習成就,則足當一隅矣。三四千名分置,千把摠,以其處人,代行中軍之任,事體不當,吳始壽,新遞監司而來,亦以爲中軍,不可不差出云,時任監司辭朝時言及,則其意亦然矣。上曰,呈才人則驍勇必勝於他人矣。聖齊曰,驍勇而衣服甚鮮矣。上曰,何服。聖齊曰,京中所得錦衣也,上服戰服?內皆服此,故白晝習陣,軍中燦爛矣。三四千名無統將,故只爲立番前導,雖手下兵,不可無中軍也。此後啓請,差出與否,未可知,而若令監司自望,則兩都監必塞之,終難差出,此亦重任,自京差送,可矣。江都中軍則其任尤重,而尹昌亨,爲長湍府使後,尙未缺其代,此亦自朝廷差送,可矣。遂罷出。
上在昌德宮。停常參·經筵。
神懿王后忌辰齋戒。
藥房提調臣南龍翼,左承旨臣李之翼啓曰,夜來天氣稍寒,伏未審聖體調攝,若何,慈殿氣候,一樣安寧否乎?曾聞入侍醫官所傳之言,則今日欲爲受灸云,臣等,卽與諸醫入診,議定當灸之穴宜當,敢來問安,竝此仰稟。答曰,知道。
李觀徵啓曰,宰臣翌日肅謝,則通禮院官員,例爲通謁,而今日工曹判書南龍翼肅拜時,假引儀,不爲待令,以致無通謁肅拜,事甚可駭,當該通禮院官員,請察處。傳曰,允。
又啓曰,新除授同副承旨慶㝡,時在京畿積城地,請斯速乘馹上來事,下諭。傳曰,允。
崔逸,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
藥房入診時,假注書金斗命遞差事,定奪。
假注書金斗明遞差,代沈極。
李之翼,以侍講院言啓曰,本院自前賓客相見禮時,本院官員,全數進參,乃是規例也。今二十五日,右副賓客洪處亮,相見禮定奪,而本院僚位不齊,事甚埋沒,新除授文學文尙,說書申善溫,竝卽爲牌招肅拜,何如?傳曰,允。
議政府領議政鄭太和上疏,伏以,臣昨日又蒙異數,近侍承命,降臨敦諭,聖眷彌隆,臣罪愈重,揆分不堪,措躬無地。臣身罹風病,始於庚戌之秋,便作廢疾之人,若微其年,恩釋重負,得以謝事閉戶,專意調治,殆二十餘朔,則一縷之喘,必已溘然,臣常感戴聖德,願爲結草之鬼。不意今夏,復膺議政之任,臣之精神氣力,竟無承當之勢,而扶掖上殿,親承聖敎,犬馬微誠,未忍決退,强將病身,或顚或仆,耐笑就列,亦至五朔。及乎秋候乍冷,宿患更發,半身不遂,比前益甚,痰盛語澀,爲今最苦,加以陋穢新症,猥難歷陳。以臣之年,遘臣之病,而又値天氣之漸寒,其能有供職之勢乎?臣老耄癃疾,朝不慮夕,固不敢期以後效,而如又緩死,則就木之前,皆是圖報之日。伏乞聖明,曲加矜察,速許鐫改臣本職兼任,俾無日久癏曠之弊,公私幸甚。臣無任憂煎悶迫之至。答曰,省疏具悉卿懇,已諭矣。卿其安心,須勿固辭臥閤論道,以副予望。仍傳于李之翼曰,遣史官傳諭。
巳時,上御養心閤,藥房入診。提調南龍翼,左承旨李之翼,假注書李萬封,記事官睦昌明·崔錫萬,醫官李東馨·金有鉉·白光玹·金尙誠·李後聃·金萬直·安禮入侍。南龍翼進曰,夜來頗寒,聖體,若何,慈殿體候,瘡根出後,漸至平復否?上曰,幾差復矣。龍翼曰,曾聞醫官所傳之言,則有今日受灸之敎,故啓請入診矣。騎竹馬穴則不灸,而只灸膻中乎?醫官皆言,日候頗寒,連續受灸,恐有添傷之患云矣。上曰,初意欲灸膻中,而失音之症,姑無加重之事,欲於寒後灸之矣。龍翼曰,都提調,以疥瘡未得出仕,而曾問膻中部分最高,或有升熱之患,外議皆以爲然,姑勿受灸,宜矣。上曰,前日累灸無害,而欲待日氣稍寒,更觀失音加減而灸之矣,試爲診脈,可矣。李東馨診之。上曰,頃者欲受灸之時,失音逾加,而近來差勝矣。金有鉉曰,膻中部分最高,故方書云,勿多灸,而自上前日受灸已多,故醫官之意,皆欲勿灸矣。安禮曰,始灸有效,而多灸則無效矣。金尙誠曰,灸膻中,只是捄急而已,方書云,胸膈二火之地,不可多灸云矣。東馨曰,方書云,多灸則損精神云矣。上曰,此則謂鳩尾穴也。東馨曰,膻中亦然矣。上曰,一次多灸之謂也,只灸五壯,豈爲多乎?東馨診脈後曰,六脈有力,勝於前,而以慈候未寧用慮,故心脈似大,而不至大段矣。龍翼曰,今日不爲受灸乎?上曰,然。龍翼曰,當更待下敎矣。上曰,觀勢爲之矣。醫官出。李之翼進曰,假注書金斗明,初不知其有病,而擬望受點矣,今聞重得傷寒,不能起動云,多事之地,不可等待其差復,金斗明遞差,他假注書,差出察任,何如?上曰,依爲之。之翼曰,本院郞廳,每以假官察任,事體苟簡,而實官被薦者二人中,李善源則以試所事,方在奪告身之故,不得已援引近例,啓請蒙允,以李沅單望下批矣,臺諫以爲不可爲例,至於啓遞,此後則實官無議薦之階矣。上曰,後日政,李沅,更以單望下批,使之議薦,可也。遂罷出。
上在昌德宮。停常參·經筵。
神懿王后忌辰。
崔逸啓曰,備邊司郞廳來言,今日賓廳坐起日次,而大臣皆有身病,不得開坐云矣,敢啓。傳曰,知道。
李之翼啓曰,領議政鄭太和十三度呈辭到院,而以國忌留院之意,敢啓。傳曰,入之。
領議政鄭太和十三度呈辭。傳于李之翼曰,安心調理。
崔逸啓曰,宗廟·社稷內摘奸時,執頉官員,竝皆被罪,則兩署守僕,亦難免其責,當該守僕,令攸司推治,何如?傳曰,允。
上在昌德宮。停常參·經筵。
午時未時,日暈。
藥房提調南龍翼,副提調金徽啓曰,夜氣漸寒,伏未審聖體調攝,若何,慈殿氣候,一向安寧,而瘡口已盡完合否乎?臣等憂慮未弛,敢來問安。答曰,知道。慈候安寧,瘡口幾盡完合矣。
領議政鄭太和十四度呈辭。傳于金徽曰,安心調理。
李觀徵啓曰,京外死囚,例於立春前,三度啓覆,而今年死囚,則至於三十名之多,卽爲分付該曹,修正文書,以爲臨時更稟之地,何如?傳曰,允。
李觀徵,以義禁府言啓曰,罪人朴奎元缺事,議處事判下,而因咸鏡監司啓聞,馬匹一款缺爲憑處事,自備局覆啓蒙允矣。以此更推後,一時議啓之意,敢啓。傳曰,知道。
又以禮曹言啓曰,曹所屬宗廟署·司譯院官員等,去辛亥年秋冬等及今壬子年春夏等褒貶,各其司提調有故,限內不得磨勘矣,今始等第以入之意,敢啓。傳曰,知道。
大司諫李翊相,正言安垕啓曰,前執義李翔削奪還收之請,累月爭執,而未蒙允兪,臣等不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔之地也。請加三思,還收前執義李翔削奪官爵之命。臣等,以前宜寧縣監尹敬敎削黜及拿問還收事,苦口力爭,今已久矣,而天聽逾邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縛拘囚,至於此極,雖肯犯顔批鱗,自陷於重辟哉?竊恐從今以往,人皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣。臣等此論,何敢有一毫爲敬敎地?只爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。臣等,以平安兵使閔點罷職事,連日論列,而未蒙允兪,聖意所在,竊未曉也,人臣職分,凡有使令,所掌擇燥濕,至於奉命出疆,事體尤重,固不可以自己一時之疾,有所規避,而點除拜謝恩副使之後,乃敢偃然馳疏,引疾祈免,此前所未有事也。點之所患,若果危重,則朝廷自有處分,而汲汲封章,有若循例辭職之爲,揆諸體例,豈容如是?此路一開,則有關後弊,聽聞所及,莫不驚駭。請平安兵使閔點罷職。答曰,不允。
持平李濡啓曰,臣以前執義李翔事,累月爭執,而諭以亟停,尙靳一兪,臣不勝慨然。自古草野之疏,其言雖或過激,必須優容而未嘗摧折者,其意實非偶然,奈何以殿下禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累,臣前後所以苦口力爭者,非敢一毫爲李翔,只欲納吾君於無過之地。請加三思,還收前執義李翔削奪官爵之命。雷霆之威,不俟終日,日月之明,無不普照,而臣於尹敬敎事,有以見雷霆不易霽威,日月尙有遺照也。敬敎前後之顚頓,聖明終始之譴責,不幸輾轉,乃至於此。殿下若能少加寬恕,平心舒究,則亦可知其嚴程定限,有乖包荒之道,嶺路差遲,實非逋慢之致,而疑怒轉激,層節又加,削黜猶存,囚繫方嚴。噫,設令敬敎,有罪置對,其在聖德,已歉和平,矧今羅卒所招,實狀已盡,則顧於敬敎,有何更査,而至今言事近臣,下同羅卒賤隷,騈首就吏,一體究問,傷損事體,莫此爲甚。臣非爲敬敎,有此論列,竊爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。林川郡守崔俊衡,爲人孱劣,受制妖妾,曾爲甁山縣令時,凡干政令,無不由內,可駭之事,不一而足,人言喧嘩,至今笑罵。不但此也,莅任未久,事多虛疎,及其罷歸,缺蕩然,至自監營,取見重記,其居官之無狀,據此亦可知。如此之人,豈可復付字牧之任?臣之所聞,旣非泛然,別無更加詳察之事,請林川郡守崔重衡罷職不敍。新除授執義尹拯,時在京畿交河地,請斯速乘馹上來事,下諭。答曰,不允。崔俊衡及下諭事,依啓。
答大司憲閔鼎重疏曰,省疏具悉。本職當勉副,卿其勿辭調理,從速上來察職。
大司憲閔鼎重疏曰,伏以,臣蒙恩休沐,綿疾久滯,敢將情勢,投章陳懇,不意新除遽頒,召命遠下,溫批繼宣,諭以速來,臣誠驚隕感激,莫知所指。念臣疾病沈劇,僵臥村□狼狽之狀,難以形言,遄還京下,及時醫治,其在私計,亦甚切迫,而第臣所患頭痛,尙今未已。近又瘡癤遍生,肆毒益苦,至於寒熱之症,逐日如期,恰似痎瘧,重衣擁衾,常若不足,肩背凝氷,脚膝枯柴,委頓床席,無望行動。前疏所請,解免兼任,稍俟少歇,得以舁歸者,實是區區至懇。聖恩遍優,不卽開許,在臣微分,固宜奔走承命,不假屨駕,而以此病狀,起身登道,其勢未由,荏苒數旬,漸至淹遲。臺憲之長,曠闕亦久,惶恐悶蹙,夢寐不寧,敢復瀝血罄悃,冒死煩籲。伏乞聖慈,特賜憐察,亟遞臣本職及兼帶諸任,俾臣安意調治,待差前進,不勝大幸。臣無任戰灼屛鬱之至,謹昧死以聞。
上在昌德宮。停常參·經筵。
卯時,有霧氣。
藥房提調南龍翼,副提調金徽啓曰,伏未審夜來,聖體調攝,若何。三昨榻前,伏承姑爲停灸之聖敎矣,伏聞昨日入侍醫官之言,則今日有欲灸騎竹馬穴之敎云,此卽前日所定之穴,而外議多以寒節過灸爲慮云。臣等卽與諸醫入診,議定可否宜當,敢來問安,竝此仰稟。答曰,知道。
大殿受灸後,政院·玉堂問安。答曰,知道。
二品以上單子問安。答曰,知道。
崔逸啓曰,卽見慶尙監司李䎘尙州賊人姜缺物故啓本,則第二行月字上,有刀擦痕,不爲書塡,殊無致察之意,李䎘請推考。傳曰,允。
李觀徵啓曰,吏曹郞廳來言,臺諫及守令有闕,政事何以爲之?取稟。傳曰,明日爲之。
崔逸,以右邊捕盜廳言啓曰,今九月二十一日,承旨典獄署摘奸,輕囚放釋,其餘罪犯皆重,似難輕議,令各衙門趁卽疏決事,書啓,傳曰,依啓事,傳敎矣。本廳所囚賊人私奴種已,三處偸馬,或爲屠殺,或轉賣諸處,次次推問,現出間囚禁,許夢先則私奴承立,馬二匹偸取,一匹則現捉於本主,一匹則推諉於他處買得,未及現捉,今方究問,故不得趁卽疏決之意,敢啓。傳曰,知道。
崔逸,以左邊捕盜廳言啓曰,今九月二十一日,承旨典獄署摘奸,輕囚放釋,其餘罪犯皆重,似難輕議,令各衙門趁卽疏決事,書啓,傳曰,依啓事,傳敎矣。本廳時囚罪人一名中金良段,係是殺人盜賊,金明信·金明生兄弟段,妻上典殺害次,以夜半持劍突入現露,今方推閱,未卽疏決之意,敢啓。傳曰,知道。
崔逸,以兵曹言啓曰,當日出身閔永稱名人,自丹鳳門入來,差備門外擊錚,極爲駭愕,令攸司囚禁治罪,同門守門將李煟,常時不能禁斷雜人,以致闌入,亦爲非矣,推考,何如?傳曰,允。
呂聖齊,以內醫官員,以都提調意啓曰,駞駱粥,當自十月初一日封進,依前例擧行,分付司僕寺之意,敢啓。傳曰,知道。
慶㝡,以戶曹言啓曰,今此謝恩使賜米衣資盤纏物種,依前日檜原君倫入往時例,磨鍊書入之意,敢啓。傳曰,知道。
慶㝡,以宗簿寺官員,以都提調意啓曰,今此式年璿源錄,旣已修正,粧䌙完畢,太白·五臺·赤裳等處,今將奉安,本寺郞廳,鱗次發遣,書吏·庫子各一名,當依前例給馬下送,而又有御帖釐正之處,一時陪往,事體尤重,令所經各道秩高守令中,擇定差使員,檢飭陪行事,各道監司處,行移,何如?傳曰,允。
崔逸,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管李重信,以二字缺中軍新軍點考事,慕華館坐起,進去晝仕,請出標信。傳曰,知道。
領議政鄭太和十五度呈辭。傳于金徽曰,已諭缺於前後之批,卿何邁邁若是?辭竭意窮,不知所以爲喩,卿其體予如渴之意,安心更勿固辭,臥閤論道,以副朝野之望。仍傳曰,遣史官傳諭。
傳于崔逸曰,受灸罷後,長興營將金世器引見。
正言安垕啓曰,前執義李翔削奪還收之請,累月爭執而未蒙允兪,臣竊不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日所以苦爭至此者,非爲李翔地也。請加三思,還收前執義李翔削奪官爵之命。臣以前宜寧縣監尹敬敎削黜及拿問還收事,苦口力爭,今已久矣,而天聽逾邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,人皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣。臣之此論,何敢有一毫爲敬敎地?只爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。臣以平安兵使閔點罷職事,連日論列,而未蒙允兪,聖意所在,竊未曉也。人臣職分,凡爲使令,所當不擇燥濕,至於奉命出疆,事體尤重,固不可以自己一時之疾,有所規避,而點,除謝恩副使之後,偃然馳疏,引疾祈免,此前所未有之事也。點之所患,若果危重,則朝廷自有處分,而汲汲然陳章,有若循例辭職之爲,揆諸體例,豈容如是?此路一開則有關後弊,聽聞所及,莫不驚駭。請平安兵使閔點罷職。答曰,不允。
持平李濡啓曰,臣以前執義李翔事,累月爭執,而諭以亟停,尙靳一兪,臣竊不勝其慨然。自古草野之疏,其言雖或過激,必須優容,而未嘗摧折者,其意實非偶然,奈何以殿下平日禮待之誠,反爲此過當之擧,而不少饒假,至令削奪之罰,竟加林下之士,將無以解群情之蹙,終未免爲聖德之累。臣之前後所以苦口力爭者,非敢一毫爲李翔,只欲納吾君於無過之地。請加三思,還收前執義李翔削奪官爵之命。雷霆之威,不俟終日,日月之明,無不普照,而臣於尹敬敎事,有以見雷霆不易霽威,日月尙有遺照也。敬敎之前後顚頓,聖明之終始譴責,不幸輾轉,乃至於此。殿下若能少加寬恕,平心舒究,則亦可知其嚴程定限,爲乖包荒之道,嶺路差遲,實非逋慢之致,而疑怒轉激,層節又加,削黜猶存,囚繫方嚴。設令敬敎,有罪置對,其在聖德,已歉和平,矧今羅卒所招,實狀已盡,則顧於敬敎,有何更査,而至令言事近臣,下同羅卒賤隷,騈首就吏,一體究問,傷損事體,莫此爲甚。臣非爲敬敎,有此論列,竊爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。答曰,不允。
午時,上御養心閤,藥房入診後,仍爲受灸。提調南龍翼,副提調金徽,假注書李萬封,記事官睦昌明·崔錫萬,醫官李東馨·金有鉉·白光玹·金尙誠·李後聃·金萬直·安禮入侍。南龍翼進曰,受灸停止頗久,而今日猝有復灸之命,想必有效故也,喜幸曷極?但日寒如此,且恐有熱候也,非但臣等之憂如此,外議皆以爲慮矣。上曰,熱候何必有之?龍翼曰,騎竹馬,點穴甚難,且閭家,一灸七壯,過此則或有眩暈之患,聞醫官之言,則再明乃瘟㾮禁灸云。今雖不得已受灸,必欲於今明日內,畢灸三七之數,則恐有過多之患矣。上曰,近日無大段所患,雖多灸何妨?龍翼曰,都提調,以疥瘡不得入侍,而朝者送言,自上雖不得已受灸,而切勿於兩日內畢灸云矣。上曰,非但灸騎竹馬穴也,近來膈間有痰,且有失音之候,膏肓肺腧中,欲灸一穴矣。龍翼曰,事甚重難,未知何如?上曰,冬間失音,似由於咽喉之病,而近來轉甚,故欲灸之矣。兩穴何優,而當灸幾壯?金有鉉曰,膏肓灸數,百壯見效,肺腧灸,一百壯見效,而近來連續受灸,以是爲悶矣。上曰,雖無快效,亦不無效,故復灸之矣。龍翼曰,然而日氣甚寒,恐有添傷之患矣。上曰,不脫衣襨而灸之,何至添傷也?灸此後當觀勢,開初又灸膏肓肺腧矣。龍翼曰,騎竹馬穴,亦觀今日,若有難堪之勢,則停灸,可矣,狗砂,頃已覓入,今日還下後,當作末入之矣。上曰,當還下矣。東馨曰,二部中一部,香氣似勝,當先爲進御矣。上曰,然。艾炷已爲之乎?東馨曰,當於點穴後爲之,提調出後,可以點穴矣。提調以下,退伏西壁下,內侍闔內戶,上受灸騎竹馬穴七壯後,金萬直,出傳上敎曰,七壯十壯,其勞無異,而連日如是,則尤難堪勝,欲於今日灸十壯,明日灸十一壯矣。龍翼,唯唯。萬直又曰,每灸二壯後,暫歇而復灸矣。萬直入,上受灸騎竹馬穴十壯後。內侍出傳上敎曰,史官,出招長興營將入來,臣萬封,出傳上敎復入,提調及醫官出,副提調以下復入侍,長興營將金世器,亦爲入侍。金世器進,上曰,今番初爲營將乎?世器曰,然矣。上曰,守令則曾經何邑耶?世器曰,慶尙之巨濟,平安之渭原·慈山也。上曰,長興則在全羅道耶?世器曰,然矣。上曰,今年則不爲習操,只令營將巡按矣,下去後卽當爲之乎?世器曰,然矣。巡歷時例爲點考矣。上曰,外方軍政,近來甚疎,且以年凶之故,置之相忘之域,凡事雖一番爲之,亦當釐正,須用意着實爲之,如點考等事,亦不可虛疎也。世器曰,臣下去則所管之事,只此而已,何敢不盡心爲之乎?上曰,國家差送營將,而或不留意於軍務,一任放過,則無差送之本意,須勉爲着實,可也。世器曰,近來連歲凶荒,抛棄軍政,今則年事稍稔,逃故亦許代定,臣所管何事,而不爲盡心於此乎?上曰,武將,知軍務曉陣法爲上,其次技藝也。近來武將,陞堂上爲閫帥,則全忘舊技,務纖其指,亦非置武將之本意也。爾年幾何?世器曰,臣年四十一也。上曰,本技不忘,可也。世器曰,臣曾拜宣傳官,後爲訓局將官,出身以來,在乎心者,欲知軍務也。弓技則不無平才,而缺連遭父母喪,守制在鄕,閱服之後,不意上來,故卽今分數,不能缺而下去之後,則巡歷外無他事,自當修習舊技矣。金徽曰,近觀缺軍,射藝與前頗勝,而國家貧甚無賞典,不能聳動軍心,若有賞,必有其效矣。上曰,然矣。徽曰,唐李光弼河陽之戰,迎擊者賞帛五百匹,退北者斬之,一番進戰,受賞帛十同,此所以能得其力。我國則綿布亦不能給,可悶矣。世器曰,營將新設時,慶尙道,以留防布給賞,故軍士爭習技藝,頗有成就之效,全羅道則元無此布,而慶尙道亦今則無之,故試藝時,軍士望的放砲射,惟有速歸之心矣。徽曰,俄纔受灸,若殿坐過久,則或不無添傷之患矣。上使內侍盛弓矢于盤,授世器,世器跪而受之,遂罷出。
上在昌德宮。停常參·經筵。
大殿,政院·玉堂問安。答曰,知道。
有政。
吏批,判書李慶億進,參判洪處亮進,參議李端夏進,都承旨金徽進。兵批,判書李尙眞進,參判鄭榏,受由在外,參議孟胄瑞進,參知朴世堅式暇,左副承旨崔逸進。
兵批啓曰,南兵使李益亨箇滿之代,今當差出,而擬望之人乏少,守令竝擬,何如?傳曰,允。
以閔鼎重爲知事,柳赫然爲知事,李殷相爲同知,缺副摠管,李後漢爲內禁衛將,申汝哲爲南兵使,缺霧雨平山萬戶,文尙彬爲西平權管,朴時昌爲缺浦召募別將,林翼喬爲都摠都事,劉震哲爲將軍坡萬戶,都擧元爲都摠經歷,李光鎭爲五衛將,吳䎘爲僉知,李聚爲忠翊衛將,李賁然爲景福假衛將,金萬運爲景福假衛將,閔碩才·柳震陽·崔昌運·柳自三爲武兼。前司果任萬重,前習讀朴顯昌,今加折衝,謝恩使先來軍官加資事,承傳。閔鼎重爲副護軍,趙孝諴·柳安邦爲副司果,姜栢年爲大司憲,鄭始成爲錦山郡守,崔元泰爲嘉山郡守,睦來善爲林川郡守,都擧元爲司藝,李沆爲注書,許滌爲成均博士,鄭徵爲承文正字,趙遠期爲宗簿正,金世鼎爲直講,成之胄爲中部主簿,權瑍爲奉常直長,金海一·金斗翼·閔黯爲兼春秋。弼善李壽曼兼掌令,減下,譯官韓有相,今加通政,謝恩使先來譯官加資事,承傳。
兵批啓曰,謝恩使先來軍官副司果任萬重,前習讀官朴顯昌,竝加資事,命下矣。任萬重·朴顯昌,俱未經準職,何以爲之?敢稟。傳曰,依例特陞堂上。又啓曰,頃日政,將軍坡萬戶,以本道兵使,取才入格人李英發,備擬受點,至請除朝辭啓下矣。今聞李英發身死云,雖係遠外,亦涉不察,極爲惶恐,其代差出之意,敢啓。傳曰,知道。
藥房提調南龍翼,副調金徽啓曰,伏未審夜來,聖體調攝,若何,昨日受灸移時,別無煩熱之候乎?今日受灸時刻,定以巳末宜當,臣等不任憂慮,敢來問安。答曰,知道。
大殿受灸後,藥房問安。答曰,知道。
政院,玉堂問安。答曰,知道。
二品以上單子問安。答曰,知道。
崔逸,以都摠府言啓曰,都摠管閔維重,刑曹坐起,進去晝仕,請出標信。傳曰,知道。
又以兵曹言啓曰,下番精抄軍兵賞格試才,來二十七日,設行於慕華館,闕內入直將官及軍兵等,除標信出送事,缺則依例以砲手替把之意,敢啓。傳曰,知道。
李觀徵啓曰,新除授注書李沆,時在京畿安山地,斯速乘馹上來事,下諭。李沆上來間,姑以假注書李萬封,仍爲察任,何如?傳曰,允。
持平李濡啓曰,前執義李翔削奪還收之請,論列已久,而諭以亟停,尙靳一兪,臣竊不勝其慨然。自古草野之疏,其言雖或過激,必須優容,而未嘗摧折者,其意實非偶然。奈何以殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之蹙,終未免爲聖德之累?臣之前後所以苦口力爭者,非敢一毫爲李翔,只欲納吾君於無過之地。請加三思,還收前執義李翔削奪官爵之命。臣以尹敬敎事,累月爭執,辭已竭矣,意已窮矣。殿下之一向牢拒,不賜允兪者何也?抑以敬敎,所犯旣重,有不可赦耶,又以臣言,出於私意,不足信歟?數千里炎程,雖或差遲,實是理勢之不免,則此何可罪之事耶?無上下貴賤,莫不嗟惋,惜此擧措之失當,則亦豈愛護而然耶?諫臣一言忤旨,天怒經年未解,前後罪名,輾轉層加,削黜之律猶存,囚繫之命又下,何聖明之用罰,若是其已甚也?彼敬敎一身,雖不足恤,獨不有乖於大聖人包荒之量耶?群情拂鬱,久而益激,請加三思,還收前宜寧縣監尹敬敎削奪官爵門外黜送及拿問査處之命。答曰,不允。
正言安垕啓曰,前執義李翔削奪還收之請,累月爭執而未蒙允兪,臣竊不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日所以苦爭至此者,非爲李翔地也。請加三思,還收前執義李翔削奪官爵之命。臣以前宜寧縣監尹敬敎削黜及拿問還收事,苦口力爭,而已久矣,而天聽逾邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,人皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣,臣之此論,何敢有一毫爲敬敎地,只爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。臣以平安兵使閔點罷職事,連日論列,而未蒙允兪,聖意所在,竊未曉也。人臣職分,凡有使令,所當不擇燥濕,至於奉命出疆,事體尤重,固不可以自己一時之疾,有所規避,而點,除拜謝恩副使之後,偃然馳疏,引疾祈免,此前所未有之事,點之所患,若果危重,則朝廷自有處分,而汲汲封章,有若循例辭職之爲,揆諸體例,豈容如是?此路一開,則有關後弊,聽聞所及,莫不驚駭。請平安兵使閔點罷職。答曰,不允。
右議政金壽恒箚曰,伏以,臣病未供職,已近兩旬,區區惶悶,不獨爲私,所當連章申懇,以祈遞免,而前後控辭,屢承溫諭,泯默縮伏,亦有日矣。顧臣瘡患,多試方藥,不無一分之減,而最是臀腿膿處,乍斂旋潰,完合無期,浸延脚部,遍及足踝,不唯坐起屈伸之艱,缺於着襪穿靴,俱非所堪。仄聞聖體,又有受灸之缺而無計,致身於藥房之列,作一突然堅臥之缺豈私分之所敢安哉?況此所苦,素號善染之疾,設令前頭,得有起動之勢,未及快祛之前,決不敢缺出入於前席。伏乞聖慈,俯察臣病實狀,□□本職及內局都提調之任,以便公私,不勝幸甚。取進止。答曰,省疏具悉卿懇。卿之所患雖苦,症缺大段,何必累辭?安心勿辭,速出行公。
巳時,上御養心閤受灸時,藥房提調南龍翼,副提調金徽,假注書沈極,記事官睦昌明·崔錫萬,醫官李東馨·金昌鉉·白光玹·金尙誠·李後聃·金萬直·安禮入侍。上受灸騎竹馬穴。南龍翼曰,昨日點穴,時似遲矣,何以堪苦耶?此穴雖常人,亦不能堪矣。上曰,昨日則點穴時,脚部戰掉,故不能堪苦矣,今日則受灸似易矣。昨已點穴而受灸,灸役斯過半矣。南龍翼曰,魏天會刑推公事,入啓,而尙未判下矣,見姜永哲等元情,則魏天會,殺人情狀現露,永哲等,別無可問之事,未知何以爲之。上曰,魏天會,受刑三次,而無他語,然後永哲等,可以議處。上曰,點穴時疲困矣。
上在昌德宮。停常參·經筵。
藥房提調南龍翼,副提調金徽啓曰,伏未審夜來,聖體調攝,若何,連日受灸,不瑕有煩熱之候乎?臣等不任憂慮,敢來問安。答曰,知道。今後勿爲逐日問安。
大殿,政院·玉堂,問安。答曰,知道。勿爲問安。
李之翼,以戶曹言啓曰,卽接廣興倉所報,則來十月朔頒料時,祿牌受來事,倉官,進去于領議政鄭太和家,則以方在呈告中,□□不爲出給云,依例令倉官輸送之意,敢啓。傳曰,知道。
又以戶曹言啓曰,上年秋各司進排物種權減,承政院堂上白紙五十卷內減二十卷,楮注紙五卷內減二卷,草注紙五卷內減二卷矣。權減之後,本院以不足爲言,一朔之內,甘結該司,加數取用者,至於缺巡,旣己權減之後,又爲加用,不俱事體末安,該司進排之際,亦多難處之弊,反不如復舊之爲愈。承政院堂上所用三色紙地,則爲先復舊,以爲健用之地,何如?傳曰,允。
持平李濡啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必須優容而未嘗摧折者,其意實非偶然,奈何以殿下平日禮待之誠,反有此過當之擧而不少饒假,至令削奪之罰,竟加林下之士,將無以解群情之蹙,終未免爲聖德之累,臣之所以苦口力爭,而不知止者,非敢一毫爲李翔,只欲納吾君於無過之地也,請加三思,還收前執義李翔削奪官爵之命。臣以尹敬敎事,累月爭執,辭已竭矣,意已窮矣。殿下之一向牢拒,不賜允兪者何也?若以敬敎,所犯旣重,有不可赦,則嶺路跋涉,少有差遲,實是理勢不免,元非可罪之事,又以臣言,出於私意,有不足信,則自有此事,輿情駭歎,咸惜擧措之失當,亦豈愛護而然耶?諫臣一言忤旨,天怒經年未解,前後譴責,輾轉層加,削黜之律猶存,囚繫之命又下,何聖明之用罰,若是其已甚也?自古直言之士,流貶於外者何限,而未嘗有督迫驅逐,計程科罪者,誠以人君臨下之體,不當察察於細故,示人偏係之私也。以殿下之寬仁大度,豈不念及於此耶?臣竊信之,臣竊痛之也,請加三思,還收前宜寧縣監尹敬敎削奪官爵門外黜送及拿問査處之命。答曰,不允。
正言安垕啓曰,前執義李翔削奪還收之請,累月爭執而未蒙允兪,臣竊不勝悶鬱焉。李翔身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。臣以前宜寧縣監尹敬敎削黜及拿問還收事,苦口力爭,今已久矣,而天聽逾邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,人皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣。臣之此論,何敢有一毫爲敬敎地?只爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。臣以平安兵使閔點罷職事,連日論列而未蒙允兪,聖意所在,竊未曉也。人臣職分,凡有使令,所當不擇燥濕,至於奉命出疆,事體尤重,固不可以自己一時之疾,有所規避,而點,除拜謝恩副使之後,偃然馳疏,引疾祈免,此前所未有之事。點之所患果危重,則朝廷自有處分,而汲汲封章,有若循例辭職之爲,揆諸體例,豈容如是?此路一開則有關後弊,聽聞所及,莫不驚駭。請平安兵使閔點罷職。答曰,不允。閔點,從重推考。
慶㝡啓曰,平安兵使閔點推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
上在昌德宮。停常參·經筵。
大司憲姜栢年啓曰,臣曾忝本職,有留門徑出之失,雖卽自列,而猶不覺其所犯之爲重大矣,卽聞門將等推勘,照以削職,臣不勝瞿然。臣未解律文,雖未知其比擬之如何,而不禁之失,尙以重律論之,則冒出之罪,可見其尤重,臣何敢晏然於憲席?且臣之姊子趙爾炳,以敬差之任,兼帶憲職,奉命于外,旣有應避之嫌,臣尤不可仍冒於臺次,請命遞斥臣職。答曰,勿辭。李觀徵啓曰,大司憲姜栢年,再啓煩瀆,退待物論矣。傳曰,知道。
呂聖齊,以禮曹言啓曰,發遣本曹郞廳,宣陵抽栍摘奸,則入直參奉及守護軍等,竝無頉之意,敢啓。傳曰,知道。
崔逸,以備邊司言啓曰,司諫院啓辭,頃日大赦,爲丙午以前未收還上蕩滌之意,此誠惠恤窮民莫大之聖澤也。但聞外方言,如統·兵營還上,則必欲盡推耗穀,歲末捧未捧成冊報使之時,推捉鄕色,威之以刑,勒捧畢捧狀,然後乃已,鄕色怵於上司威,以未捧爲已捧者,淊淊皆是,當此逋糶蕩滌之時,此類獨未蒙惠,侵徵隣族之患,將未免如舊,請令諸道監司,收取各邑統·兵營還上分給實數文書,一一査覈,啓聞以爲一軆蕩減之地。答曰,兵統營還上文書,査覈啓聞蕩滌事,令廟堂稟處事,命下矣。還上虛錄,固是外方之痼弊,而至於兵·統營還上,則各邑守令之視之,非如元會穀之比,多不着實收捧,雖非各營勒捧成冊之事,以未捧爲已捧之弊,難保其必無,當此積年逋欠蕩滌之日,以官吏誤事之故,民未蒙實惠,則宜有呼怨之端,而此事得失甚難,苟不明査審處,致有虛僞相混之弊,則未必爲及民之惠,徒使各營糶穀,終歸於虛簿而後已。試令諸道監司,取考可據文書,嚴明査覈啓聞,以爲參酌變通之地,何如?傳曰,允。
又以備邊司言啓曰,謝恩禮物發回事,禮部移咨,使臣齎來矣,回咨措辭撰出,順付前頭使行之意,分付該院,何如?傳曰,允。
又以兵曹言啓曰,今日將官朔試射時,闕內入直訓鍊都監把摠·哨官等,依前日榻前定奪,以他員代直出射之意,敢啓。傳曰,知道。
又以都摠府言啓曰,今日入直軍士中日習射,請出標信。傳曰,知道。
又以都摠府言啓曰,都摠管閔維重,刑曹坐起,進去晝仕,請出標信。傳曰,知道。
持平李濡啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必須優容,而未嘗摧折者,其意實非偶然。奈何以殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累?臣之所以苦口力爭,而不知止者,非敢一毫爲李翔,只欲納吾君於無過之地也。請加三思,還收前執義李翔削奪官爵之命。臣以尹敬敎事,累月爭執,辭已竭矣,意已窮矣。殿下之一向牢拒,不賜允兪者何也?若以敬敎所犯旣重,爲不可赦,則嶺路跋涉,少有差遲,實是理勢之不免,元非可罪之事,又以臣言,出於私意,有不足信,則自有此事,輿情駭歎,咸惜擧措之失當,亦豈愛護而然?諫臣一言忤旨,天怒經年未解,前後譴責,輾轉層加,削黜之律猶存,囚係之命又下,何聖明之用罰,若是其已甚也?自古直言之士,流貶於外者何限,而未嘗有督迫驅逐,計程科罪者,誠以人君臨下之體,不當察察於細故,示人偏係之私也。以殿下之寬仁大度,豈不念及於此耶?臣竊惜之,臣竊痛之。請加三思,還收前宜寧縣監尹敬敎削奪官爵門外黜送及拿問査處之命。大司憲姜栢年,以臣曾忝本職,有留門徑出之失,雖卽自列,而猶不覺其所犯之爲重大矣,卽聞門將等推勘,照以削職,臣不勝瞿然。臣未解律文,雖未知其比擬之如何,而不禁之失,尙以重律論之,則冒出之罪,可見其尤重,臣何敢晏然於憲席?且臣之姊子趙爾炳,以敬差之任,兼帶憲職,奉命于外,旣有應避之嫌,臣尤不可仍冒。引嫌而退,門將勘罪,事旣自別,則固無更可爲嫌,而兼臺相避,勢有所碍,則難守遞下之嫌,請大司憲姜栢年遞差。答曰,不允。遞差事,依啓。
正言安垕啓曰,前執義李翔還收之請,累月爭執而未蒙允兪,臣竊不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。臣以前宜寧縣監尹敬敎削黜及拿問還收事,苦口力爭,今已久矣,而天聽逾邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣,臣之此論,何敢有一毫爲敬敎也?只爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。臣以平安兵使閔點罷職事論啓矣,昨伏承聖批,以從重推考爲敎,殿下亦旣知點之可罪,而不賜快兪,只命推考,臣竊惑焉。人臣職分,凡爲使令,所當不擇燥濕,至於奉命出疆,而事體尤重,固不可以自己一時之疾,有所規避,而點,除拜謝恩副使之後,偃然馳疏,引疾祈免,此實前所未有之事也。點之所患,若果危重,則朝廷自有處分,而汲汲封章,有若循例辭職之爲,揆諸體例,豈容如是?此路一開,則有關後弊,聽聞所及,莫不驚駭,決不可推考而止。請平安兵使閔點罷職。答曰,毋庸瀆擾。
慶㝡,以刑曹言啓曰,本月二十五日坐,屠牛犯禁二人,推閱下獄之際,中路見失,聞來驚駭。押去獄直黃戊辰·軍士裵後道等,捉來推問,則同時押去神祀被捉人金得堅者,欲爲解枷,乘醉作拿,故渠等,恐失得堅,同力結縛,未遑及他,昏暮之間,不意逃躱云。獄直軍士及金得堅等,終輕重刑推科罪,而典獄官員,罪人三名押去之時,只送軍士一名,以致見失,其常時不能檢飭,據此,可知?此事置之,則無以爲警於後日,當該本署官員,汰去何如。傳曰,允。
領議政鄭太和疏曰,伏以,臣十五度呈辭,祗受批答,伏覩聖諭,臣不勝驚惶震越,直欲鑽地以入而不可得也。不幸臣病之彌重,未蒙天鑑之下燭,至此地頭,罔知攸措。嚴敎之下,唯當悶默縮伏,以竢譴責,而念臣痼疾,未有可瘳之望,議政首席,決非養病之地,臣虛竊官銜,時月無限,冥然委席,自處又稽,則臣身罪戾,固不暇言,其於國事何哉?臣寧被瀆擾之誅,不敢爲帶職延拖之計,日事强聒,不避濫畏者,實出於萬萬不獲已也。臣在去夏,僅得起動於二十餘朔,調理之後,忍死出入,屢侍榻前,伏想聖明,謂臣脚病猶能扶曳行步,耳病猶能解聽言語,此可以承乏充位,而至於今秋,再度中風,遇寒漸劇之狀,尙不能一一盡徹於宸聰,以致聖意疑難,久而不許,此臣之所以公私焦憂,一刻不安者也。加以近日新患,累穢難陳,而老敗危症,醫技已窮,缺呼籲,苟涉修飾,當伏重罪,如其不然,亦宜垂憐。伏乞天地父母,曲察下情,臣本職兼任,竝許鐫遞之命,治臣逋慢之罪,以肅朝綱,千萬幸甚。臣無任祈懇之至,謹昧死以聞。答曰,省疏具悉卿懇,已諭矣。元老大臣,受先王知遇之恩,而至於寡昧,倚毗之念,又如何哉?年高氣衰,予豈不知?疾病未瘳,予亦已知,今予所以懃懇敦勉者,只在於臥閤論道,竢病少間,稟決緊務而已。如此而卿猶固辭,予之平日所望於卿者歸虛,而深歎情義之未孚,只切慙靦,罔所以爲喩也。辭已竭矣,卿其宜諒此,亟斷來章,安心勿辭,以副渴望。仍傳曰,遣史官傳諭。
上在昌德宮。停常參·經筵。
未時申時,日暈。
藥房都提調金壽恒,提調南龍翼,副提調金徽啓曰,夜寒頗緊,伏未審聖體調攝,若何,前後受灸,至於日次,別無煩熱之候,而灸處亦已作膿乎?臣等區區憂慮,敢來問安。答曰,知道。受灸處,時未作膿矣。
金徽啓曰,吏曹郞廳來言,臺諫有闕,政事,何以爲之?取稟。
慶㝡,以兵曹言啓曰,當日新選林希立稱名人,自宣仁門入來,差備門外擊錚,極爲駭愕。令攸司囚禁治罪,同門部將張鵬翼,常時不能禁斷雜人,以致蘭入,亦爲非矣,拿處,何如?傳曰,允。
又以兵曹言啓曰,本曹郞官,近因缺出仕,各其所掌,事多苟簡,前頭都試時,亦不可不及時備員,而敬差官竣事,勢將杳然,正郞趙爾炳·李缺井,竝姑改差,其代以在京無故人,後政差出,何如?傳曰,允。
呂聖齊啓曰,文臣月課及試射,自冬三朔爲始復舊事,旣已定奪,朔書篆文,一體復舊之意,敢啓。傳曰,知道。
又以成均館官員,以知館事意敢啓曰,本館九月九日儒生課試,因大司成未肅拜,不得設行,當月內無故日退行事,曾已啓達矣。政府有故,大司成未差,不得爲之之意,敢啓。傳曰,知道。
持平李濡啓曰,前執義李翔削奪還收之請,論列已久,而每以不允爲批,臣竊不勝慨然。自古草野之疏,其言雖或過激,必須優容,而未嘗摧折者,其意實非偶然。奈何以殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累?臣之所以苦口力爭,而不知止者,非敢一毫爲李翔,只欲納吾君於無過之地也。請加三思,還收前執義李翔削奪官爵之命。臣以尹敬敎事,累月爭執,辭已竭矣。意已窮矣,殿下之一向牢拒,不賜允兪何也?若以敬敎,所犯旣重,有不可赦,則嶺路跋涉,少有差遲,實是理勢之不免,元非可罪之事,又以臣言,出於私意,有不足信,則自有此事,輿情駭歎,咸惜擧措之失當,亦豈愛護而然?諫臣一言忤旨,天怒經年未解,前後遣責,輾轉層加,削黜猶存,囚繫之命又下,何聖明之用罰,若是其已甚也?自古直言之士,流貶於外者何限,而未嘗爲督迫驅逐,計程科罪者,誠以人君臨下之體,不當察察於細故,示人偏係之私也,以殿下之寬仁大度,豈不念及此耶?臣竊惜之,臣竊痛之。請加三思,還收前宜寧縣監尹敬敎削奪官爵門外黜送及拿問査處之命。答曰,勿煩。
正言安垕啓曰,前執義李翔削奪還收之請,累月爭執,而未蒙允兪,臣以不勝悶鬱焉。李翔身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。臣以前宜寧縣監尹敬敎削黜及拿問還收事,苦口力爭,今已久矣,而天聽逾邈,不勝悶歎之至。敬敎,初以言事,輟臺席而遠補南裔,經年之後,因別事而移置北荒,末乃削黜,今又拿問,豈料過中之擧,轉至於此也?數千里嚴程之限,少有差遲,理勢之固然,而羅卒之招,已盡實狀,有何更査之事乎?以言獲罪,自古何限,而未嘗有一人之身,疊蒙罪罰,若敬敎者也,殿下之用法,無乃太甚乎?人君之於言路,雖曲加優容,猶患謇諤之莫聞,況又束縛拘囚,至於此極,誰肯犯顔批鱗,自陷於重辟哉?竊恐從今以往,人皆以言爲諱,國不爲國矣。自有此事以來,上自搢紳,下至輿儓,莫不嗟咄,公議所在,斷可知矣。臣之此論,何敢有一毫爲敬敎地?只爲聖明,惜此擧措也。請加三思,還收前宜寧縣監尹敬敎削奪官爵門外黜送及拿問査處之命。平安兵使閔點罷職之請,今已屢矣,聖明只命推考,不賜快兪,聖意所在,臣竊未曉也。人臣職分,凡有使令,所當不擇燥濕,至於奉命出疆,事體尤重,固不可以自己一時之疾,有所規避,而點,除拜謝恩副使之後,偃然馳疏,引疾祈免,此實前所未有之事,而點之所患,若果危重,則朝廷自有處分,而汲汲封章,有若循例辭職之爲,揆諸體例,豈容如是?此路一開,則有關後弊,聽聞所及,莫不驚駭,決不可推考而止。請平安兵使閔點罷職。答曰,勿煩。
李觀徵啓曰,守禦使李梡,以山城事,來詣請對矣。傳曰,引見。郞廳李晉吉校。郞廳朴盛源書。
上在昌德宮。停常參·經筵。
辰時,日暈。
答府前啓曰,不允。
答兵曹草記曰,此人等,雖無階無職,不可異同,此四人則竝依他例加資,今後登對時,定式施行,可也。捕賊人論賞事以上記草
有政。吏批,以金海一爲兵曹佐郞,閔維重爲大司憲,閔又騫爲典獄主簿,成瑨爲平安都事,李嵇爲承旨,南宮鈺爲端川郡守,趙根爲兵曹正郞,趙師錫爲兵曹正郞。
上在昌德宮。停常參·經筵。
自昧爽至巳時,有霧氣。以上內下日記
答藥房問安啓辭曰,知道。與再昨無異矣。
答府前啓曰,不允。
答掌隷院啓目曰,今後乙良,代給事捧承傳者外,竝勿代給。各司奴婢代受事
答掌隷院啓目曰,此中別監·各色掌乙良,竝爲還屬本役,似當。
答京畿監司金宇亨疏曰,省疏具悉。卿其勿辭,從速察職。
答左尹趙壽益疏曰,省疏具悉。卿辭至此,本職當勉副焉。以上記草
藥房都提調右議政金壽恒,提調工曹判書南龍翼,副提調行都承旨金徽啓曰,寒雨終宵,伏未審聖體調攝,若何,受灸之後,已日不多,果有收效之漸乎?臣等憂慮未弛,敢來問安。答曰,知道。與再昨無異矣。內局謄錄
上在昌德宮。停常參·經筵。
自昧爽至巳時,有霧氣。
呂聖齊啓曰,吏曹郞廳來言,臺諫有闕,政事,何以爲之?取稟。傳曰,明日爲之。
慶㝡啓曰,明日爲政事,命下矣,冬享大祭齋戒相値,政事何以爲之?取稟。傳曰,過齋戒後爲之。
崔逸啓曰,今日引見時,憲府則次官當爲入侍,而諫院則無來待之員,不爲入侍之意,敢啓。傳曰,知道。以上燼餘
大臣·備局堂上引見時,右議政金壽恒所啓,前者外方還上受食人中,合家死亡之類,分付各道,使之抄錄啓聞,以爲一體議減之地,而慶尙·全羅兩道監司,尙不抄啓,殊甚未便,兩道監司竝推考,使之趁速抄啓,何如?上曰,依爲之。又所啓,西北民刷還事,近因連歲飢饉之故,限今秋停止矣。今年北道形勢,土着之民,亦不能保存,流徒人民刷送,事甚不便,領相之意亦然,何以爲之?上曰,西民則使之刷還,北民則限明秋勿爲刷還,可也。又所啓,外方乾糧還上,旣令除耗收捧,而當初分付時,京畿監司,因陽川縣監所報,不問備局,而以南漢移轉米許給,其做錯甚矣。莫重軍餉,似難輕易除耗,何以爲之?上曰,監司所爲,殊甚未妥,姑先推考,其耗則依前減除,以元會耗移充,可也。以上備局謄錄
大臣·備局堂上引見時,持平李濡所啓,曾於年前,臺諫,以式年講經之法變通事,論啓蒙允,下該曹矣。無論事之可否,所當趁卽回啓,而尙今遷延,殊涉怠慢。請禮曹當該堂上推考,何如?上曰,依啓。
備忘記,監司申晸子堯卿,參奉鄭洙賢子八同,通德郞洪受寬子禹寧,參奉沈璛子佐漢,奉事許豪子鍓,禁婚,其餘,未詣闕人外,竝許婚。
禮曹啓辭,明惠公主駙馬單子,再揀擇吉日,以何間推擇乎?敢稟。傳曰,今月晦開月初擇日,可也。以上禮曹謄錄
大臣·備局堂上引見時,御營大將李汝發所啓,長淵屯所移送軍七十一名,竝其父母妻子,爲一百七十餘名,而以戶計之,則不過五十餘戶,明春農作之時,所當計戶給種,而自本廳送價貿給,事涉難便,其處管餉屯倉所儲皮雜穀二百石,使之劃給,則事似便好矣。上曰,依爲之。以上戶曹謄錄
上在昌德宮。停常參·經筵。
夜二更,流星出王良星下,入天津星上,狀如斗尾,長四五尺許,色白,光照地。三更,流星出大陵星上,入北極星下,狀如甁,尾長三四尺許,色赤。
藥房都提調金壽恒,提調南龍翼,副提調金徽啓曰,伏未審夜來,聖體,若何,昨日引接臣僚,酬酢移時,不瑕有添傷之患乎?臣等無任憂慮,敢來問安。答曰,知道。
崔逸啓曰,行大司憲閔維重未肅拜,執義·掌令一員未差,掌令缺受由在外,持平朴東尙呈辭,持平李濡避嫌退待,今日監察茶時之意,敢啓。傳曰,知道。以上燼餘
禮曹啓曰,明惠公主駙馬再擇,取稟草記,傳曰,今月晦開月初,擇日可也事,傳敎矣。揀擇吉日,令日官推擇,則今十月二十八日,三十日,來十一月初二日爲吉云,此三日中,以何日定行乎?敢稟。傳曰,初二日爲之。以上禮曹謄錄
上在昌德宮。停常參·經筵。
夜一更,東方巽方,有氣如火光。
有政。
吏批,判書李慶億進,參判洪處亮進,參議李端夏,訓鍊院都試進,左承旨李嵇進。兵批,判書李尙眞,禁軍都試進,參知鄭榏,禁軍都試進,參議孟胄瑞,禁軍都試進,參知朴世堅進,左副承旨崔逸進。
崔逸,以備邊司言啓曰,上年因諫院啓辭,京外還上受食人中,闔家死亡無田土者,竝令從實査出蕩減事,傳敎,故卽以精査成冊上送之意,分付諸道矣。忠淸·平安·原襄道及黃海道管餉屯開城府,則成冊先到,故竝爲入啓蕩減矣。京畿·黃海·咸鏡道成冊,今始來到,取考其數,且京畿各穀竝二千三百十一石零內,庚戌還上七百六十六石零,辛亥還上一千五百四十四石零,黃海道穀竝二千八百九十九石零內,庚戌以前還上一千三百六十六石零,辛亥還上一千五百三十三石零,咸鏡道辛亥還上各穀竝八百十二石零,辛亥還上各穀,則竝當依他蕩減矣。庚戌以前則當初旣不擧論,不當混入於其中,而所謂庚戌以前還上,皆是辛亥死亡人所受食者,則終無徵捧之路,隣族被侵之弊,猶夫前日,不可無變通之道,特爲一體蕩滌,以示朝家德意,何如?傳曰,允。
李益亨·趙壽益·呂聖齊·尹拯·李休徵·韓有相爲副護軍,宋奎濂爲副司直,李沆爲副司正,前萬戶李夢良爲軍官,李尙吉,禦侮張景祥,閑良崔俊善,今加折衝,殺人賊進告加資事,判下,平安兵使閔點,仍任事承傳。
以承旨望單子,傳曰,加望。
李嵇啓曰,今日爲政事,命下矣。都承旨金徽式暇,右承旨呂聖齊陳疏,左副承旨崔逸兵批政廳進去,廳中只有臣嵇,右副承旨李觀徵,同副承旨慶㝡,吏批政廳,何承旨進去乎,敢稟。傳曰,左承旨進去。
又以都摠府言啓曰,副摠管李汝發,御營廳坐起,進去晝仕,請出標信。傳曰,知道。
又以都摠府言啓曰,今日入直軍士中日習射,請出標信。傳曰,知道。
大司諫李翊相啓曰,臣昨伏見答領議政鄭太和,批之以諸臣汲汲營救,猶恐不及,心切痛駭,誠無允許之理爲敎,臣不勝悚慄之至。尹敬敎拿問之命,實是聖上莫大之過擧,臣職在臺閣,不容終默,敢有所論列,此實出於區區補拾之義,何敢有一毫爲敬敎地哉?殿下不諒,反以營救疑焉,臣雖無狀,豈肯爲此?竊恐殿下於此,或未深思也。人君聽言之道,唯觀事理之當否而已,事若可從,則快賜一兪,以示轉環之美,可也。何可輾轉激惱,有若較勝者哉?今因大臣之疏,有放送之命,固知聖上之美擧,而臣等力爭三月,竟不得請,大臣一言,卽爲允許,此則以臣等之言,不足信不足聽而然也。臣竊媿歎焉,無非如臣疲劣,忝叨言責之任,不能有無之致,將何顔面,冒居首席?缺賤疾苦劇,無路自力,今始扶曳來避,所失尤大,請命遞斥臣職。答曰,勿辭。
李觀徵啓曰,大司諫李翊相所啓煩瀆,退待物論云矣。傳曰,知道。
缺啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必須優容,而未嘗摧折者,其意實非偶然,柰何以殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累?臣之所以苦口力爭而不知止者,非敢一毫爲李翔,只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日昨特下放送之命,而削黜之律,尙未還收,臣竊惜之。當初敬敎,何嘗有大段負犯,因一言事,譴責太甚,輾轉增激,乃至於此,削黜之律,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,猶靳全釋,則其在包容之度,未免係吝之歸,而終亦有乖於恢廣言路之道矣,其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。答曰,不允。以上燼餘
吏批,以吳命說爲禮曹正郞,趙威鳳爲輔德,姜時儆爲掌令,金載文爲社稷參奉,申厚載爲獻納,李楊顯爲社稷參奉,郭世翼爲戶曹正郞,南龍翼爲刑曹判書,趙遠期爲執義,李時橝爲刑曹正郞,趙顓爲軍器僉正,閔維重爲內局提調,李翊爲工曹參議,閔維重爲右參贊,洪處大爲社稷提調,李延年爲知義禁,李秀彦爲說書,孟胄瑞爲承旨,姜栢年爲大司憲,呂聖齊爲兵曹參議。以上燼餘
戶曹啓曰,成均館官員,以知館事意啓曰,全羅道萬頃縣所在漁場,卽祖宗朝賜與四學之地,每年收稅,以爲養士之資,而曾在戊申年,沃溝縣居奴吉男稱名人,以漁場內初峙魚箭一庫,稱爲無主空閑之地,誣訴於於義宮,自內司啓下,將爲結箭,故四學具由,牒報於本館,自本館以漁箭還屬四學,吉男則令該曹從重治罪事,入啓蒙允矣。卽接四學牒報,則所謂吉男者,更生奸計,初峙近處漁箭一庫,又爲瞞告於於義宮,受出圖書,今方結箭云。祖宗朝折給漁場於學宮,意非偶然,而三百年流來收稅之地,未免到今見失,則不但事體未安,入啓還屬,纔過數年,而又有此瞞告橫與之計,吉男情狀,尤極痛駭。如此奸騙之輩,若不別樣處置,則將無以懲其惡習,而日後之弊,有不可勝言,吉男,令該曹從重科罪,漁箭則仍令四學,依前收稅,今後雖有瞞告之人,自內司切勿聽理,捧承傳施行,何如?傳曰,旣曰近處云,則定非前日所告之地,明矣,本館漁箭,都數幾處,而此在其數之中耶?問于該曹以啓事,傳敎矣。本曹稅案相考,則成均館及四學漁箭,他道則無所受處,而只全羅道扶安·萬頃等邑漁箭,成均館所屬十二庫內,收稅處六庫,陳廢處六庫,四學所屬十三庫內,收稅處五庫,陳廢處八庫矣。至於吉男所告近處云者,在於此數中與否,臣曹亦難詳知,令本道別定差使員摘奸其形止,從實啓聞乎?竝此仰稟。傳曰,陳廢處某某庫,收稅處某某庫內,陳告處在於某中與否,査覈以啓。戶曹啓曰,云云事,傳敎矣。成均館及四學漁箭陳廢處及收稅處,別單開錄,以備睿覽矣。成均館啓辭中所謂初峙云者,乃是稅案所錄初所草,而今此陳告處,在於初所草兩箭之間云,此出於四學典僕之言,而亦未知其眞的與否,臣曹無他査覈之路,依前啓辭,令本道摘奸啓聞,敢稟。傳曰,知道。以上戶曹謄錄
上在昌德宮。停常參·經筵。
藥房副提調金徽啓曰,夜來寒氣頗緊,伏未審此時,聖體調攝若何?臣區區憂慮,敢來問安。答曰,知道。
正言安垕啓曰,臣之庸陋,百無肖似,驟玷言地,已跨三朔,識昏聞寡,絲毫無補,徒以前啓,日事瀆擾,不惟誠意淺薄,不能感回天聽之爲可愧,臣有積年痰火之病,自遇寒節,重以外感,前症復劇,委頓枕席,不得不呈單乞遞,而見阻喉司,迄未上徹,臣誠惶悶,不知所出矣。日者伏見大臣之批,有近日諸臣,汲汲營救,心切痛駭之敎,臣不勝震悚之至。尹敬敎之在囚,凡幾日也,臣若有營救敬敎之心,則卽停其啓,使敬敎趁速置對,於敬敎,不亦爲幸,而拿問之命,一向請停者,只爲以臺閣言事之臣,輾轉成罪,終被下獄,至於羅卒,騈首行査,此誠前古所未有之擧,而其爲聖德之累,亦莫大焉,故逐日論列,而不能自止矣。愚誠未格,反被嚴旨,且論事則同,而從於大臣,不從於臺閣,此無非如臣無狀,忝冒言地,其言不槪於聖心之致,臣敢一刻晏然乎?臣疾政苦,不能自力,扶曳來避,亦後於人,臣罪至此,益無所逭。請命遞斥臣職。答曰,勿辭。
持平李濡啓曰,臣於榻前,妄有所陳,區區之意,竊付於事君無隱之義,非敢有懷私罔上之計,而誠未上格,遽承未安之敎,驚惶悚慄,不得不引避自劾,而倉缺語之間,又未免觸犯天怒,情外嚴旨,實出意外,至於譏弄之敎,有非臣子所忍聞者,贊揚聖德之辭,反爲譏弄缺之歸,臣於此,直欲鑽地以入而不可得也。豈料缺情,隨處生疑,一至於此耶?臣旣負此莫大之缺抗顔於天地之間,席藁私室,只待斧鉞之誅矣。缺度,曲加涵容,譴罰不及,召招臨門,臣誠感激之餘,益缺越不知措身之所也。分義所在,固當趨詣之不暇,而顧臣情勢,萬無冒出之理。且緣賤疾卒劇,竟未祗赴,竢病少間,今始詣臺自列,逋慢之罪,尤無所逃。請命鐫削臣職。答曰,勿辭。
持平朴泰尙啓曰,君臣之間,情義相孚,然後下之進言,得盡其忠,上之聽言,乃能虛受,以成交修之美,而無闕遺之事也。自頃以來,朝著不靖,上下否隔,言事忤旨者,旣以黨論而被罪,救正過擧者,又以偏護而見疑,自初至終,所爭者只是一事,而輾轉激惱,層節漸生,乃至大臣三司之臣,都在疑阻之中,咸懷悶塞之情。噫,此何等擧措,何等景象也?平日不能取信於君父,諫諍不能感回於天聽,此固群下誠意淺薄之致也。然以發於施措,露於辭章者觀之,則竊恐聖意所存,不免偏係,而大有乖於體下之道也。尹敬敎之前後被譴,實涉過當,凡在聽聞,莫不嗟惜,咸以爲聖朝之過擧,則臺諫之苦口力爭者,初豈有一毫爲敬敎營救之心哉?昨者答大臣之批,辭旨嚴切,諫院之官,旣以此相繼引避,臣亦曾叨言地,旣參於還收削黜之請,至於今日,强聒不已者,區區愛君之忱,庶幾淵衷一悟,夬回成命而已。夫豈謂殿下之不諒,而致疑於群下者,至此之甚也?是臣之前後諍執,俱不得爲營救之歸也,人臣之罪,至此而無所逃也。今者多官,以此引避,臣亦自顧,悚恧不暇,何敢强顔處置?決不可一刻晏然,請命遞斥臣職。答曰,勿辭。
李觀徵啓曰,持平李濡,正言安垕,持平朴泰尙,再啓煩瀆,退待物論云矣。傳曰,知道。
崔逸,以都摠府言啓曰,副摠管李汝發,漢城府坐起,進去晝仕,請出標信。傳曰,知道。
右議政金壽恒初度呈辭。答曰,噫,今日國事,可謂如何,而卿又引入耶?昨觀李翊相之避,慍意發於文字之間,今日卿辭又至,無乃不安而然歟?予以爲缺時未行公,卿何不恤國事乃爾?卿其安心勿辭,從速行公,以副予意。仍傳曰,遣史官傳諭。
豐陽君張善瀓疏曰,伏以,臣有狗馬賤疾,力不任職事,缺告,冀蒙準許,三度加由,異恩橫被,臣誠惶感,繼以震惕,所當祗慄殊私,亟出供仕,而顧臣所患,非如外感微恙,一時調理可瘳之症。積年沈痼,源委已深,沐浴湯泉,不能善攝,觸冒風寒,反致添傷,頭面肘腋,瘇癤遍發,五六日後,旋自濃潰,因成爛瘡,無一完膚,委頓床褥,起臥須人,呻苦痛楚之狀,有不可勝言者。臣之本職·散地,雖無奔走之事,至於兼帶賓客之任,元非等閑,臣除此職,已閱五箇月,而形迹之嫌,終有所不敢冒進者,前後三疏,已竭衷赤,未蒙一兪,尙爾在身。當此春宮鎭日開筵之時,虛帶華銜,坐積癏曠,微臣狼狽,固不暇論,而朝家事體,不宜如是,日夕憂懼,罔知攸措。不圖玆者,又有新授摠管之命,臣於病伏之中,驚惶悶蹙,益不知置身之所也。摠管之職,宿衛禁中,輪替入直,爲任緊重,以臣病勢,旬月之內,斷無缺之望,尤不可虛受苟冒,以重其曠官之罪。伏乞聖慈,憐臣病篤之狀,察臣危迫之悃,亟賜鐫改臣之所兼賓客·摠管等職名,以便公私,不勝幸甚。答曰,省疏具悉。卿其勿辭,調理察職。以上燼餘
上在昌德宮。停常參·經筵。
夜三更,黑雲一道如氣,起自巽方,直指艮方,長竟天,廣尺許,良久乃滅。
李觀徵啓曰,卽者臺諫,來詣臺廳,以避嫌傳啓之時,翰林下番則稱以病重,上番則諉以古風,互相推托,終不出待,以致不得備員,事甚可駭。下番翰林崔錫萬,上番翰林睦昌明,請竝推考。傳曰,允。
大司憲姜栢年啓曰,臣於一旬之內,再叨匪據,前後悚恧之懷,姑不可仰陳,而臣之姊子趙爾炳,竣事復命,兼臺相避,猶夫前日,臣何敢更冒?且念臣曾忝本職,旣參還收之論,則意在匡救闕失,而不見信於君父,與諸僚無異,亦何敢晏然?請命遞斥臣職。答曰,勿辭。
李觀徵啓曰,大司憲姜栢年,再啓煩瀆,退待物論云矣。傳曰,知道。
崔逸,以兵曹言啓曰,今九·十月朔上番軍士等,或稱三保俱無,或稱二保無,或稱一保無,而糧盡乞食,請爲減番,或願給糧,處處呼訴,日日益切,此必飢饉癘疫,民多逃故之致。各其保,存沒査出,則三保俱無者二十九名,而或沒數物故,或逃或弱,亦或有之,二保無者八十四名,一保無者一百七十七名,而此亦或死或逃或弱矣。大凡上番軍士糧資,例於三保捧來,則一保不捧,尙以缺糧爲悶,況二保三保乎?遠民京邸,切急莫甚,揆諸王政,不可忍飢立番,而欲爲減番,則派定各處,無以成形,所當準番,限官給番糧,九月已過,只是十月內二十餘日,則其所計給,亦不甚距,而本曹物力,罄竭無餘,必有別樣劃給之擧,然後可以缺。且係前所未有之事,臣曹不敢擅便,令廟堂缺仍念來十一月以後,鱗次上番者,其所闕保,皆當如此缺給糧,實所難繼,百爾思之,他無善策,似當使其當該各官,不計後番,引用他保,推移捧送,以準三保,則可無番軍呼冤之弊,而第於其一日,當致番次換易,此亦有所妨碍,未知何以處之則得其當也。事窮則變,不可但已,故不拘常規,敢此仰稟,竝令廟堂,從長稟處,何如?傳曰,允。
慶㝡,以戶曹言啓曰,成均館官員,以知館事意啓曰,全羅道萬頃縣所在漁場,卽祖宗朝賜與四學之地,每年收稅,以爲養士之資,而曾在戊申年,沃溝縣居奴吉男稱名人,自本館以漁場內新峙魚箭一庫,稱以無主空閑之地,誣訴於於義宮,自內司啓下,將爲結箭,故四學,具由牒報於本館,暪以漁箭則還屬四學,吉男則令該曹從重治罪事,入啓蒙允矣。卽接四學牒報,則所謂吉男者,更生奸計,新峙近處漁箭一庫,又將歸告於於義宮,受出圖書,今方結箭云。祖宗朝,折給漁場於學宮,意非偶然,而三百年流來收稅之地,未免到今見失,則不但事體未安,入啓還屬,纔過數年,而又有此瞞告橫點之計,吉男情狀,尤極痛駭。如此奸騙之輩,若不別樣處置,則將無以懲其惡習,而日後之弊,有不可勝言,吉男,令該曹從重科罪,漁箭則仍令四學,依前收稅,今後雖有瞞告之人,自內司切勿聽理之意,捧承傳施行,何如?傳曰,旣曰近處云,則定非前日所告之地,明矣。本館漁箭,都數幾處,而此在其數之中?約問于該曹以啓事,傳敎矣。本曹稅案相考,則成均館及四學漁箭,他道則無折受處,而只全羅道扶安·萬頃等邑漁箭成均館所屬十二庫內,收稅處六庫,陳廢處六庫,四學所屬十三庫內,收稅處五庫,陳廢處八庫矣。至於吉男所告近處云者,在於此數中與否,臣曹亦難詳知,令本道別定差使員,摘奸其形止,從實啓聞乎?竝此仰稟。傳曰,陳廢處庫,收稅處,某某庫內陳告處,在於某中與否,査覈以啓。
又以敦寧府官員,以領敦寧府事意啓曰,缺尹贊,乃以貞顯王后寸外親,贊六代孼孫興文,自已缺來,縮其世代,僞着門長之名,連爲冒錄於族譜中,圖與族親衛口傳,今始發覺,本廳則只當刪去其不當錄者,而又而各其枝派名數甚多,各項罪犯,自有應施之律,令該曹査出依事目重治,何如?傳曰,允。
又以弘文館言啓曰,本館上下番見存四員內,應敎李選,奉使在外,修撰李堂揆,受由下鄕,只有校理臣奎齡,副修撰臣後尙,今方入直,而無他替直之員,揆以事體,苟簡莫甚。上下番闕員,以在京無故人,後政差出,牌招察任,何如?傳曰,允。
崔逸,以御營廳言啓曰,本廳八番,中部後司屬黃海道五哨,右部前司屬全羅左道五哨,合十哨軍兵,來十一月二十五日,京中逢點,十二月初二日,與七番軍兵,當爲替代立番,兩道監·兵使處,以此依前知會調送之意,敢啓。傳曰,知道。
刑曹判書南龍翼疏曰,伏以,無狀如臣,猥蒙缺躋卿列,恒積愧懼,今玆新命,又出意外,環顧踧踖,缺無所容,臣於此任,萬萬不合之狀,不但禮任時已有缺者,旣試之後,聖明亦必洞燭,寧容再誤,以堪莫重之名器乎?伏乞聖慈,亟收新授職名,以幸公私,千萬幸甚。答曰,省疏具悉。不必爲辭,卿其勿辭,從速察職。
左承旨孟胄瑞疏曰,臣曾忝本職,遇事妄發,自生瘡疣,厚積物論,杜門省愆,望絶當世,乃蒙聖眷,曲賜陶鎔,前後除拜,非臣愚分,所敢承當,冒死呼籲,非一再矣。雖迫嚴旨,黽勉就列,而臣之面頸,未嘗不對人發赤,不意玆者,新命又下,慚悸冞深,駭汗迸流,臣雖無狀,亦有心腸,前日所遭,實非薄物細故,而加重始擬,公論尙嚴,而今若貪戀榮寵,抗顔復出,則眞所謂不識人間有羞耻事矣。臣之廉隅,雖不足恤,貽辱名器,顧不重歟?此臣所以寧被慢缺不敢抗顔復出者也。且臣自夏秋間,重得風痺之症,多方醫治,未見寸效,適値都試開場,不敢言病,扶曳進參矣,灸瘡作濃,觸寒發毒,浮氣遍滿,肢體如束,晝夜叫苦,若受刺刃,寢食全廢,負席涔涔,雖欲感激洪私,冒沒强起,其勢末由。伏乞聖慈,諒臣情迹之跪䟘,憐臣情狀之危惡,亟賜鐫改,以便公私,不勝萬幸。答曰,省疏具悉。不必爲辭,爾其勿辭,從速察職。以上燼餘
上在昌德宮。停常參·經筵。
藥房提調閔維重,副提調金徽啓曰,夜來寒氣頗緊,伏不審聖體調攝,若何?臣等不任憂慮,敢來問安。答曰,知道。
李觀徵啓曰,大司憲姜栢年,持平朴泰尙·李濡,避嫌退待,執義趙遠期未肅拜,掌令禹昌績·姜時儆在外,今日以監察茶時之意,敢啓。傳曰,知道。
又啓曰大司諫李翊相,牌不進矣。傳曰,知道。
崔逸,以兵曹言啓曰,新除授內禁衛將李俊漢,以宿疾沈痼,差復無期,呈狀請遞,至再不止,所患之重,人多言之。此必是實病,而宿衛將領,不可等待其差愈,內禁衛將李俊漢,今姑改差,何如?傳曰,允。
又以兵曹言啓曰,諸色軍兵逃故成冊事,今年三月,行會各道矣。忠淸·全羅·原襄等三道成冊,尙不上送,以致軍士存沒,無憑考据,朝家別爲分付之事,如是稽緩,極爲不當。忠淸兵使柳斐然,全羅前·後兵使李鏶·盧錠,原襄監司安縝,竝從重推考,更督成冊,使之卽速上送,何如?傳曰,允。
又以都摠府言啓曰,副摠管李汝發,漢城府坐起,進去晝仕,請出標信。傳曰,知道。
又以都摠府言啓曰,今日入直軍士中日習射,請出標信。傳曰,知道。
金徽,以禮曹言啓曰,明惠公主駙馬再揀擇吉日,以何間推擇乎?敢稟。傳曰,今月晦開月初擇日,可也。
又以禮曹言啓曰,曹所屬掌樂院官員等,去辛亥秋冬等,及壬子春夏等褒貶等第,本院提調有故,限內不得磨勘矣,今始等第以入之意,敢啓。傳曰,知道。
慶㝡,以戶曹言啓曰,以成均館草記,缺旣曰,近處缺非前日所告之地,明矣。本館漁箭都數幾處,而此去缺中耶?問于該曹以啓事,傳敎矣。本曹稅案相考,則成均館及四學漁箭,他道則無折受處,而只全羅道扶安·萬頃等邑漁箭成均館所屬十二庫內,收稅處六庫,陳廢處六庫,四學所屬十三庫內,收稅處五庫,陳廢處八庫矣。至於吉男所告近處云者,在於此數中與否,臣曹亦難詳知,令本道別定差使員摘奸其形止,從實啓聞乎,竝此仰稟事,傳曰,陳廢處,某某庫內,收稅處,某某庫內,陳告處在於某中與否,査覈以啓事,傳敎矣。成均館及四學漁箭陳廢處及收稅處,別單開錄,以備睿覽矣。成均館啓辭中所謂新峙云者,乃是稅案所錄新所草,而今此陳告處,在於新所草兩箭之間云,此出於四學典儀之言,亦未知其眞的與否,臣曹無他査覈之路,依前啓辭,令本道摘奸啓聞乎?敢稟。傳曰,知道。
又以禮曹言啓曰,明惠公主駙馬再揀擇,取稟草記。傳曰,今月晦開月初擇日,可也事,傳敎矣。揀擇吉日,令日官推擇,則今十月二十八日,三十日,來十一月初二日,爲吉云,三日中,以何日定行乎?敢稟。傳曰,初二日爲之。
崔逸,以訓鍊都監言啓曰,訓鍊別隊前部屬黃海道載寧軍一百五十名,信川軍一百四十名,文化軍五十一名,松禾軍三十三名,安島軍二百四十四名,合一司軍兵,來十一月二十五日,京中逢點之意,黃海監兵使處,行移,何如?傳曰,允。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必須優容,而未嘗摧折者,其意實非偶然,奈何以殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累。臣之所以苦口爭執,而不知止者,非敢一毫爲李翔,只欲納吾君於無過地也。請加三思,還收前執義李翔削奪官爵之命,而前宜寧縣監尹敬敎,兩司之爭執,旣閱時月,而誠未格天,不賜允兪,日昨特下放送之命,而削黜之律,尙未缺臣竊惜之。當初敬敎,何嘗有大段負犯,因一言事,譴罰太深,輾轉增激,乃至於此?削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之度,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。新除授掌令姜時儆,時在全羅道靈光地,請斯速乘馹上來事,下諭。答曰,不允。下諭事,依啓。
慶㝡啓曰,吏曹郞廳來言,臺諫有闕,政事何以爲之,敢稟。傳曰,明日爲之。
弘文館校理李奎齡,伏以,大司諫李翊相,以臣昨伏見答領議政鄭太和之批,以諸臣汲汲營救,猶恐不及,心切痛駭,誠無允許之理爲敎,臣不勝悚慄之至。尹敬敎拿問之命,實是聖上莫大之過擧,臣職在臺閣,不容終默,敢有所論列,此實出於區區補拾之意,何敢有一毫爲敬敎地哉?殿下不諒,反以營救疑焉,臣雖無狀,豈肯爲此?竊恐殿下於此,或未深思也。人君聽言之道,惟觀事理之當否而已,事若可從,則快賜一兪,以示轉轘之美可也,何可輾轉激惱,有若較勝者然哉?今因大臣之疏,有放送之命,固知聖上之美擧,而臣等力爭三月,竟不得情,大臣一言,卽爲允許,此則以臣等之言,不足信不足聽而然也,臣切愧歎焉。無非如臣疲劣,忝叨言責之任,不能有無之致,將何顔面,冒居首席乎?持平李濡,以臣於榻前,妄有所陳,區區之意,竊付於事君無隱之義,非敢爲懷私罔上之計,而誠未上格,反承未安之旨,驚惶悚慄,不得不引嫌自劾,而倉卒措語之間,又未免觸犯缺怒,嚴辭峻斥,實出情外,而譏嘲之敎,有臣子所忍聞者,臣於此,直欲鑽地以入,而不可得也。豈缺聖上,不諒下情,隨處生疑,一至於此耶?臣旣負此缺罪名,決難一日抗顔於天地之間,席藁私室,只待斧鉞之誅矣。不意聖度,曲加涵容,譴罰不及,召牌臨門,臣誠感激之餘,益增震越,不知措身之所也。分義所在,固當趨詣之不暇,而顧臣情勢,萬無冒出之理。且緣賤疾猝劇,竟未祗赴,竢病少間,今始詣臺自列,逋慢之罪,尤無所逃。正言安垕,以伏見大臣疏批,有近日諸臣,汲汲營救,心切痛駭之敎,臣不勝震悚之至。尹敬敎之在囚,凡幾日也,臣若有營救敬敎之心,則卽停其啓,使敬敎趁速置對,於敬敎,不亦爲幸,而拿問之命,一向請停者,必爲以臺閣言事之臣,輾轉成罪,終被下獄,至於羅卒,騈首行査,此誠前古所未有之擧,其爲聖德之累,亦莫大焉,故逐日論列,而不能自止矣。愚誠未格,反被嚴旨,且論事則同,而從於大臣,不從於臺閣,此無非如臣無狀,忝叨臺地,其言不缺心之致,臣何敢一刻晏然?持平朴泰尙,以尹敬敎之前後被譴,實涉過當,凡在聽聞,莫不嗟惜,咸以爲聖朝之過擧,則臺諫之苦口力爭者,初豈有一毫爲敬敎營救之心哉?昨者答大臣之批,辭旨嚴切,諫院之官,旣以此相繼引避,臣亦曾叨言地,旣參於還收削黜之請,至於今日强聒不已者,區區愛君之忱,庶幾淵衷一悟,夬回成命而已。夫豈謂殿下之不諒,而致疑於群下者,至此之深也?人臣之罪,至此而無所逃矣,決不可一刻晏然。大司憲姜栢年,以臣之姊子趙爾炳,未及竣事,復命兼臺,相避猶夫前日,臣何敢更冒?且念臣曾忝本職,旣參還收之論,則不見信於君父,與諸僚無異,亦何敢晏然?竝引避而退,還收之請,意在匡救,則未安之敎,不必爲嫌,召牌之下,旣未祗赴,則雖緣疾病,在例當遞,兼臺奉命,未及峻事,則勢有所碍,與前無異,請大司諫李翊相,正言安垕,持平朴泰尙出仕,持平李濡,大司憲姜栢年遞差。答曰,不允。以上燼餘
上在昌德宮。停常參·經筵。
夜四更,坤方,有氣如火光。
有政。
吏批,判書李慶億進,參判洪處亮病,參議李端夏病,都承旨金徽進。兵批,判書李尙眞都試進,參判鄭榏進,參議呂聖齊未肅拜,參知朴世堅都試進,左副承旨崔逸進。
吏批啓曰,大司成,今當差出,而擬望之人乏少,外任竝擬,何如?傳曰,允。
大司諫李翊相啓曰,尹敬敎拿問還收之請,非敢爲敬敎也,只欲納吾君於無過之地,而誠未上格,反以營救爲〈疑〉焉,身居言責之任,有此負犯,則其罪當如何也?又伏見下右議政金壽恒之備忘,以臣之避辭,爲慍意發於文字之間,何聖明之不諒,而有此情外之敎耶?凡人慍意,於敵以下,亦不可輕施,況乎君臣之間,豈敢如是?臣之避辭,只陳嚴旨之未安,臺閣之體例,而遣辭之際,未能委曲而然矣。臣雖無似,粗識分義,何嘗有一毫髣髴於慍意也?臣驚惶震悚,置身無地。席藁私次,恭俟重譴,不意聖度包容,曲爲寬貸,至有召牌之擧,臣固當感激趨詣之不暇,而顧臣罪名甚重,情迹臲卼。前患寒缺欲起還仆,不能自力,徊徘踧踖,竟缺少間,今始來避,臣之前後罪戾,至此無所逃矣。缺請命遞斥臣職。答曰,勿辭。
李觀徵啓曰,司諫李缺再啓煩瀆,退待物論云矣。傳曰,知道。
慶㝡啓曰,今觀統制使李枝遠狀啓,以病重辭狀矣。閫帥之辭狀,或出於情勢之不得已,或由於事體之難便,而亦甚不當,至於以病辭狀,曾所未有,其猥濫甚矣,且關後弊,統制使李枝遠,請從重推考。傳曰,允。
左承旨孟胄瑞初度呈辭。傳曰,還出給。
義盈縣監李縝,公山判官李溟翼上疏。傳曰,下備邊司。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必須優容,而未嘗摧折者,其意實非偶然,奈何以殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累?臣之所以苦口爭執,而不知止者,非敢一毫爲李翔,只欲納吾君於無過之地。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日昨特下放送之命,而削黜之律,尙未還收,臣竊惜之。當初敬敎,何嘗有大段負犯?因一言事,譴責太甚,輾轉層激,乃至於此,削黜之命,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之度,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。答曰,不允。
右議政金壽恒疏曰,伏以,臣前患陋疾,猶未快祛,而職事久曠,不敢一向退伏,强起就列,纔缺寒所襲,未免添傷,瘡毒復肆,腫爛如舊,缺一倍缺事,決無耐苦奔走之望,冒呈缺遞,不意聖慈,施以異數,特遣史官,缺微分,所可承當,而至擧諫臣避辭缺於此者,則臣尤不勝其震悚也。夫人臣之進言於君父,各欲自盡其誠,其或得蒙採用,亦非一身之幸,豈以可否從速之殊,而敢萌慍意於其間哉?此則臣雖無狀,所不敢出也。第以臣之所惶蹙不安則亦有之矣,旣承聖諭,何敢不仰暴其衷曲也?尹敬敎拿問命下之日,臣不自諒其誠淺言輕,妄陳一箚,竊附匡救之義,及承聖批,乃以未曉何意爲敎,君臣之間,貴相知心,而臣每一進言,旣不能有當於聖意,又不能發明其本情,致有疑阻之歎,其事君不誠之罪,固已著矣。頃於榻前,因臺臣進啓,聖敎嚴切,有非臣子所敢聞者,一則以臺啓中差遲數日之語,爲巧作名目,臣之前箚,亦據羅卒所供,以七八日差遲爲辭,則數日與七八日,實無異同,巧作名目,卽臣之罪也。一則以臺啓中寬仁大度,爲嘲弄君父,臣之箚中,亦以寬大仁恕爲辭,則嘲弄君父,亦臣之罪也。臣罪至此,萬殞猶輕,咫尺天威,承此嚴於斧鉞之敎,自不覺頭搶地而汗浹衣也。繼以伏見首相箚批,又以汲汲營救,猶恐不及爲敎,當初請寢之論,臣實先之,則營救之罪,全在臣身,臣安敢自安於心乎?臣以萬萬不似,叨此匪據,無他才能,可以少塞職責,區區所自勉於心者,只在於隨事進言,而其所謂盡言者,又皆妄率紕繆,如上所陳,上無以裨補聖德,下不過增益罪戾,則臣將何所執而事上乎?其所以事上如此,則亦將何以糾百僚而摠庶政乎?臣之難冒之義,於此決矣。至於不恤國事之敎,臣誠悚怖,置身無地,第臣雖甚愚蠢,豈不知今日之時勢,非臣子丐閑之日,而設令臣有亨屯濟艱之才,罪狀如此,疾病如此,則尙不容虛竊寵祿,以妨賢路,況其空空蔑蔑者乎?臣之力辭乞免,非爲私便之圖,實出於爲國事也。今聖明不謂臣無狀,猶且待之以大臣之體,責之以大臣之事,於臣則可謂榮矣,竊恐聖慮,或失於爲國家深思也。伏乞聖慈,俯察肝膈之懇,將臣職名,亟賜罷免,仍治臣罪,以爲人臣無狀者之戒,不勝幸甚。答曰,省疏具悉卿懇。已諭於昨者之批,更何多誥?卿言雖如此,事多有不然者,何庸固辭?卿其須體予意,安心勿辭,從速行公,以副予望。以上燼餘
吏批,以申瀚爲定平府使,金世鼎爲司藝,金洪慶爲漢城庶尹,閔鼎重爲大司憲,金海一爲持平,洪處大爲刑曹參判,姜栢年爲大司成,閔維重爲知義禁,張善瀓爲工曹判書。兵批,姜栢年·李後山爲副護軍,李濡爲副司直,李蒙良·張景詳爲副護軍,李尙吉·崔俊善爲副司直。
上在昌德宮。停常參·經筵。
藥房副提調臣金徽啓曰,冬日漸寒,伏未審此時,聖體調攝,若何?臣區區之慮未弛,敢來問安。答曰,知道。
金徽啓曰,左承旨孟胄瑞,陳疏承批之後,繼呈辭單,有還出給之命,而諉以情勢難安,今日亦不出謝,事甚未便,卽爲牌招肅拜,使之察任何如?傳曰,允。
崔逸,以兵曹言啓曰,禁軍都試一事,自是本曹主掌,故堂上四員中,一員入直,三員例皆逐日參坐,近因參議遞易,久不得備員。今日,參判鄭榏,以病不進,參議呂聖齊,未肅拜,臣尙眞,獨爲在坐,事體未安,亦甚苟簡,參議呂聖齊,呈辭未入,而所患似不大段,卽爲牌招仕進,何如?傳曰,允。
崔逸,以兵曹言啓曰,今九十月上番軍士中,三保俱無者,二保無者,一保無者,竝二百九十名變通給料事,令廟堂稟處之意,陳啓允下矣。大臣俱在呈告,故未卽覆啓,已過累日,而軍士之呼訴,日甚一日,切急之狀,實爲矜惻,勢難等待,廟堂稟處間,迫不得已,以本曹前所用,除番布作米,三保不捧者,每名二斗五升,二保不捧,每名一斗五升,合十三石三斗五升,姑先上下,以爲一分救急之地,而一保不捧者,則稍似有間,今姑安徐之意,敢啓。傳曰,知道。
李觀徵,以都摠府言啓曰,副摠管李殷相,以武臣講書事,除標信賓廳進去之意,敢啓。傳曰,知道。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言或過激,必須優容,而未嘗摧折者,其意實非偶然,奈何以殿下,平日禮待之誠,反有此過當之擧,而不少饒假,至令削奪缺竟加林下之士,將無以解群情之惑,終未免爲聖德之累者?所以苦口力爭,而不知止者,非敢一毫爲李翔,只欲納吾君無過之地。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日昨特下放送之命,而削黜之律,尙未還收,臣竊惜之。當初敬敎,何嘗有大段負犯?因一言事,譴責太深,輾轉增激,乃至於削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之度,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。新除授行大司憲閔鼎重,時在忠淸道忠州地,請斯速乘馹上來事。答曰,不允。下諭事,依啓。
正言安垕啓曰,臣之庸陋,忝冒言地,涓埃無補,瀆擾是事,臣實惶慚,不知所出矣。昨於詣臺之後,前患痰火之症,觸寒猝劇,冒呈辭單,見阻喉司,臣之情勢,至此而益復悶蹙。玆者大司諫李翊相,引避退待,臣當處置,而臣旣參於尹敬敎拿問還收之啓,又與長官,先後引避,則臣之罪戾,與長官無異,臣何敢晏然處置乎?請命遞斥臣職。答曰,勿辭。
李觀徵啓曰,正言安垕,再啓煩瀆,退待物論矣。傳曰,知道。
傳于慶㝡曰,文臣殿講,停。以上燼餘
上在昌德宮。停常參·經筵。
崔逸,以都摠府言啓曰,今日入直軍士中日習射,請出標信。傳曰,知道。
以左議政宋時烈辭職上疏,傳于慶㝡曰,固辭至此,今姑免從之意,遣史官傳諭。
答左議政宋時烈疏曰,卿之固辭,愈往愈固,深歎誠意之未孚也。古人所貴,在於知心,欲致卿於朝者,不亶在於職任之有無。今雖許副,望卿之幡然,愈往愈急,不趐若渴者之思飮而已,尙可形言?辭竭意窮。卿其須體此意,從速幡然上來,予日望之,卿其諒哉。
慶㝡,以戶曹言啓曰,明春殿閣修理時,階石改排添補所用熟石,他無出處,不得已出送繕工監監役一員於郊外,將爲浮取,日氣漸寒,數三日後,卽當赴役。工匠役軍一朔料米,自本曹爲先磨鍊題給,而役布則令兵曹依例一從付役名數,上下,何如?傳曰,允。
假注書沈極出使,代李聃命。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必須優容,而未嘗摧折者,其意實非偶然,奈何以殿下平日禮待之誠,反有此過當之擧,而不少饒假,至令削奪之罰,竟加林下之士,將無以解群情之惑,終未免爲聖德之累。臣之所以苦口力爭,而不知止者,非敢一毫爲李翔,只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日昨特下放送之命,而削黜之律,尙未還收,臣竊惜之。當初敬敎,何嘗有大段負犯?因一言事,譴責太甚,輾轉層激,乃至於此,削黜之命,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之度,未免係咎之歸,而終亦有乖於恢廣言路之道,其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。大司諫李翔相,正言安垕,竝引嫌而退,未安之敎,實出情外,而承召不進,在例當遞,難安之勢,異於長官,則不必以此,更爲引嫌。請正言安垕出仕,大司諫李翔相遞差。答曰,不允。處置事,依啓。以上燼餘
上在昌德宮。停常參·經筵。
藥房提調臣閔維重,副提調臣金徽啓曰,一夜之間,寒事猝嚴,伏不審聖體調攝,若何?臣等不任憂慮,敢來問安。答曰,知道。
李之翼啓曰,大臣處置政事,昨日遞差傳旨啓下之後,所當卽稟,而今日已晩,尙無來稟之事,臣招問該吏,則郞官累度催促,尙不起動云,其怠慢之習,殊極可駭,當該吏曹郞廳,請從重推考。傳曰,允。
李觀徵啓曰,卽見京畿水使閔震益,永宗萬戶金尙健,捉致決棍監官等刑推捧招事啓本,則字畫誤處,至於五字之多,莫重啓本,殊無致察之意,請推考。傳曰,允。
又啓曰,朝者,左邊捕盜廳,去夜二更量,南部接幼學李旻參草家燒火單子來呈,而一所巡將,則行巡單子中,以無事書塡以入,各更各度,不爲行巡,據此可知,殊甚可駭。一所當該巡將,推考,何如?傳曰,允。
李之翼啓曰,吏曹郞廳來言,大臣置處政事,何以爲之?取稟。傳曰,當日爲之。
吏批,判書李慶億進,參判洪處亮病,參議李端夏病,行都承旨金徽進。
吏批啓曰,左議政宋時烈,旣已遞職,今當置處,而本曹無相當之職,依例送西之意,敢啓。傳曰,知道。
以李濡爲兵曹佐郞,鄭始大爲直講,李弘淵爲大司諫。
兵批,判書李尙眞都試進,參判鄭榏都試進,參議呂聖齊□,參知朴世堅都試進,右副承旨李觀徵進。
以宋時烈爲判中樞府事,金禹錫爲副護軍,任允錫爲江華監牧官。
答領議政鄭太和疏曰,省疏具悉卿懇。已諭矣,卿其安心勿辭,更加從容善攝。
李之翼啓曰,以內官韓益文呈辭。傳曰,此呈辭,無臣字而何以捧入乎事,傳敎矣。今曉,韓益文,來呈呈辭,本院下吏,以呈辭中無違格告課,臣亦泛然看過,不及致察,今承下敎,不勝惶恐。下吏,自本院治罪,而此呈辭,還出給之意,敢啓。傳曰,知道。
慶㝡,以兵曹言啓曰,結城業武閔致重呈狀內,居在海曲,遠隔宗族,以致重爲名,而今番鄕試得參,爲赴殿試上京,得見族譜於宗家,則强近族中,亦有致重之名,而纔已作故,生者之名,不可不自改,欲以會重改名,而榜中名字,不敢擅改,自曹指揮云云。考其族譜,果如狀辭,同宗同名,有關人紀,人微事重,理難退却,而若或得中於殿試,則尤將難處,故敢此陳啓。忠淸右道武科榜目中,閔致重名字,以會重改付標,何如?傳曰,允。
又以兵曹言啓曰,濟州直赴擧子高泰峴·宋昌義·鄭逸·姜武俊·金汝江等呈狀內,本州宣諭御史試才時入格,直赴殿試,承傳事行會,故今別試殿試,直赴次上來云云。凡直赴殿試者,例付式年,增廣別試則非所當付,而在前本州,如此之類,以其赴海之故,曾有特有許赴之時,渠輩必以此爲例,有此來訴,係是絶島遠人,非如在京在近鄕者,有難退却,以致落莫,何以爲之?敢稟。傳曰,竝令許付於別試殿試,可也。
又以備邊司言啓曰,兵曹啓辭,今九十月朔上番軍士等,或稱三保俱無,或稱二保無,或稱一保無,而糧盡乞食,請爲減番,或願給糧,處處呼訴,日日益切,此必飢饉癘疫,民多逃故之致,各其保,存沒査出,則三保俱無者二十九名,而或沒數物故,或逃或弱,亦或有之,二保無者八十四名,一保無者一百七十七名,而此亦或死或逃或弱矣。大凡上番軍士資糧,例於三保捧來,則一保不給,尙以缺糧爲悶,況二保三保乎?遠民京邸,切急莫甚,揆諸王政,不可使之忍飢入番,而欲爲減番,則派定各處,無以成形,所當準番,限官給番糧,九月已過,只是十月內二十餘日,則其所計給,亦不甚鉅,而本曹物力,盡竭無餘,必有別樣劃給之擧,然後可以遍及。且係前所未有之事,臣曹不敢擅便,宜令廟堂稟處,而仍念來十一月以後,鱗次上番者,其所闕保,皆當如此,則每每給糧,實所難繼。百爾思之,他無善策,似當使其當番各官,不計後番,引用他保,推移捧送,以準三保,則可無番軍呼冤之弊,而第於今明,當致番次換易,此亦有所防礙,未知何以處之則得其當也。事窮則變,不可但已,故不揆常規,敢此仰稟,竝令廟堂,從長稟處,何如?傳曰,允事,命下矣。上番軍士之資糧,專賴於三保,而以其闕保之故,有此呼飢之患,不但情理可矜,前頭軍政,將無以收拾,誠可寒心。自朝家別爲給糧,則無論難繼與否,後弊所關,不可創開,惟在本曹,抄出其闕保數多者,量給米布,此則本曹旣已稟處矣。至於此後上番之軍,引用他朔他人之保,雖出於未得善策之致,而如是則番次乖亂,戶保分離,必多窒礙不便之端,有難施行。辛亥以前逃故軍保,雖有三年後代定之令,而今年闕額,則嚴飭外方,使之隨卽充定宜當,前頭或有別樣變通之道,必須從容講究而處之,以此意分付,何如?傳曰,允。
又以兵曹言啓曰,今此禁軍都試時,一番羽林衛全繼忠所射木箭一箇,監箭都廳所目見分明,不及書帳,而差備官權知訓鍊院奉事崔天善,以八十二步,書于本箭,卽爲推問,則終始以不察誤書,爲辭,而應書不字之箭,書以步數者,已非無情之事,而更加詳覈,則崔天善之於全繼忠,實是連姻隣居云,用情之狀,尤無可疑。且木箭之規,試官,出字標,書諸箭面,直授射者於前,若無廳上差備官中漏通之事,則習箭官,萬無得知之理,故詰問其漏通之人,亦不直告,有非試所平問所可鉤得,全繼忠·崔天善等罪狀,令攸司依法科斷,而差備官漏通者,亦爲嚴問,期於斯得,何如?傳曰,允
又啓曰,卽見北兵使李尙敬,以厚春淸人寧固塔往來事狀啓,則非但紙尾甚短,無踏啓字之處,且粘付着署,而割斷粘付處,無一寸餘紙,殊無敬謹之意,請推考。傳曰,允。
正言安垕啓曰,前執義李翔削奪還收之請,累月爭執,而未蒙允兪,臣不勝悶鬱。缺李翔,身居林下,適當別諭之日,封章正言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。前宜寧縣監尹敬敎事,兩司爭執已久,而天聽邈然,群情悶菀矣。日者因大臣所陳,特下放送之命,而削黜之律,猶未還收,臣竊慨然也。臺閣之臣所言,雖或有拂於心,猶當優假,以恢進言之路也。敬敎之當初獲罪,因一言事,而輾轉至此,罪名不釋,豈料聖明之時,而有此過擧也?殿下若能平心恕察,則誠宜快兪於削黜還收之請也。其所以一向靳持者,豈不有歉於轉圜之量,而竊恐偏係之私,終有所未祛也?臣之所惜者,聖德之累也,所爭者,公議之激也。請加三思,還收前宜寧縣監尹敬敎削奪官爵門外黜送之命。答曰,不允。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累。臣之所以苦口力爭,久而不止者,深爲國家,惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日昨特下放送之命,而削黜之律,尙未還收,臣竊惜之。當初敬敎,何嘗有大段負犯?因一言事,譴責太深,輾轉增激,乃至於此,削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路之道矣,其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。答曰,不允。已上燼餘
上在昌德宮。停常參·經筵。
崔逸啓曰,備邊司郞廳來言,今日賓廳坐起日次,而領議政身病未出仕,右議政疏批未下,不得開坐云矣,敢啓。傳曰,知道。
又以兵曹言啓曰,今此別試武科初試榜目,殿試試冊謄書之際,考見一所榜目,京居曺得義,以別學士書之,取考其長單子,則別武士,而榜目誤書學字,此非擧子之違格,學字改以武字付標,而試官不察之失,不可以日久而置之,當該試官推考,且平安道淸南榜目中,甫川居安光潤,以幼學書之,武擧子之無役無階者,例以閑良書之,而不得以幼學書之,此必遐方之人,未暗體例,但從戶口書之,以致如此,則雖非可罪之事,亦係違例,不可仍存,以閑良改付標,仍爲分付,使之改書於殿試錄名單子,何如?傳曰,允。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累。臣之所以苦口力爭,久而不止者,深爲國家,惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執閱時月,而誠未格天,不賜允兪。日昨特下放送之命,而削黜之律,尙未還收,臣竊惜之。當初敬敎,何嘗有大段負犯?因一言事,譴責太深,輾轉增激,乃至於此,削黜之罰,實涉過當,聖明於此,宜有以平心舒究,以示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路之道矣。其爲聖德之累,爲如何哉?群情共惋,公議難遏。請勿留難,還收前宜寧縣監尹敬敎削奪官爵門外黜送之命。答曰,不允。
正言安垕啓曰,前執義李翔削奪還收之請,累月爭執,而未蒙允兪,臣竊不勝悶鬱焉。李翔,身居林下,適當別諭之日,封章進言,出於憂愛之忱,而聖明不諒,遽加震怒,疑之以黨論,斥之以奔走,至以引喩之過中,爲其罪案,當初特遞,物情猶惜,繼以削奪,聽聞尤駭,貽累聖德,莫此爲大。今日之所以苦爭至此者,非爲李翔地也。請加三思,還收前執義李翔削奪官爵之命。前宜寧縣監尹敬敎事,兩司爭執已久,而天聽邈然,群情悶鬱矣。日者因大臣疏陳,特下放送之命,而削黜之律,猶未還收,臣竊慨然也。臺閣之臣所言,雖或有拂於心,猶當優假,以恢進言之路也。敬敎之當初獲罪,因一言事,尙輾轉至此,罪名未釋,豈料聖明之時,而有此過擧耶?殿下若能平心恕察,則誠宜快兪於削黜還收之論也。其所一向靳持者,豈不有歉於轉圜之量,而竊恐偏係之私,終有所未祛也。臣之所惜者,聖德之累也,所爭者,公議之激也。請加三思,還收前宜寧縣監尹敬敎削奪官爵門外黜送之命。答曰,不允。
以兵曹金孝詳論賞啓粘目,傳于崔逸曰,此回啓之原狀啓,木綿同數相左,措語未詳,問啓。
右議政金壽恒疏曰,伏以,臣前疏陳懇,實出肝膈,而語多僭越,悚息以俟,乃蒙聖慈,不加譴責,反賜誨諭,至令從速行公,是何臣罪愈重,而反行隆眷至此也?臣誠感激隕越,不宜復有所煩籲,第臣瘡患,間雖少減,根底未祛,每有復發之慮,自六七日前,卒然熾盛,臀腫之乍合者,潰爛如初,瘡處之發毒者,蔓延遍身,坐臥行動,亦不能自由,其陋穢呻楚之狀,何敢一一仰溷於宸聽也?今才更試熏洗之方,而瘡腫家最忌風寒,冬令正嚴,速瘳難期。目今首相未出,事務多滯,臣不敢以病伏爲嫌,公事之涉於緊急者,不得不通議覆奏,而私家酬應,已非所安,況備局坐衙,藥房問安,以此病勢,萬無趨詣之望,何可帶職廢仕,無端退處,以貽癏曠之害,以重傲慢之罪乎?微臣狼狽,雖不足恤,而朝家事體,豈合如是?伏乞聖明,深念國事,俯察病狀,先遞臣本職及兼帶內局之任,公私千萬幸甚。答曰,省疏具悉卿懇。卿其勿辭,更加調理行公,以副予意。
判府事鄭致和箚曰,伏以,臣福過災生,身罹重病,沈痼半年,自分必死,獲蒙聖慈,特賜珍劑,螻蟻之喘,得至今日,感祝聖德,只期隕結,除拜西樞之後,不敢一向縮伏,强出肅謝,黽勉趨造於起居之列,久病之餘,元氣尙未蘇復,澌敗羸悴之狀,朝臣之所共知也。臣又自八月初,始患眼疾,而苦歇無常,不至深重矣。頃以譯學雜科初試,連五日進參於本院之坐,曉赴暮罷,觸冒風寒,所患猝然添劇,眼包浮高,瞳子刺痛,左眼尤甚,不能開視,閉戶呼苦,今幾旬日,而鍼藥未見寸效。臣之本職,則雖無朝夕供仕之事,至於所兼司譯院都提調,則常時有酬應文書,亦有逐朔開坐取才之規,而臣之病勢如此,差復無期,決難仍爲虛帶,以貽癏曠之弊,不得不冒死仰籲於宸嚴之下。伏乞聖明,俯賜諒察,將臣兼任司譯院都提調,爲先亟許遞改,以便公私,不勝幸甚。答曰,省箚具悉卿懇。卿其安心勿辭,從容調理。仍傳曰,遣內醫看病。以上燼餘
上在昌德宮。停常參·經筵。
藥房提調臣閔維重,副提調臣金徽啓曰,伏未審夜來寒沍,聖體調攝,若何?臣等不任憂慮,敢來問安。答曰,知道。
崔逸,以都摠府言啓曰,今日入直軍士中日習射,請出標信。答曰,知道。
又以兵曹言啓曰,慶尙道留軍布一百同,在前則給下三道營將,以爲軍兵賞格之資矣。丁未年,因年凶,操鍊試射,皆爲停止,只令營將,一番巡歷,故以三十同則送于各道,今年亦罷操鍊,而只令營將,巡歷試才,則送木之數,當依此例施行,故以慶尙道留軍布三十同,送其各鎭,軍數多少,參酌磨鍊,別單以入,令各鎭依此取用之意,分付,何如?傳曰,允。
金徽,以吏曹言啓曰,以接武官望單子,傳曰,議于大臣擇差耶?問啓事,傳敎矣。自前接武官差出時,別無往問大臣之例,故臣等,相議擇差矣,今承下敎,議于大臣,差出乎?敢此仰稟。傳曰,知道。
崔逸,以摠戎廳言啓曰,本廳壯抄軍,依前例十月十五日爲始,分三運上番之意,前已定奪矣。初運軍兵,今纔上來,逢點實數三百二十五名,以此分作三番,與廣智營入直訓鍊都監軍兵,自明日替代之意,敢啓。傳曰,知道。
又以御營廳言啓曰,去閏七月初八日成貼,泰安郡守鄭載厚牒呈內,本廳納泰仁縣作米所載船,來到安民倉,計其石數,則陳省中三百四十四石零,而二百七十四石則納上,其餘七十石,則無面不納之故,監官洪去災,推問招內,當初捧米則載時,本官鄕所,專掌次知,渠則不過騎船領納而已,而但發船之日,聞沙工之言,則作米元數中四十七石零,初不分載,而本縣鄕所,招致沙工於鄕廳,使其色吏,到京納米時,無面之數,擔當備納之意,不忘記,成給於沙工處云,而船旣臨發,未得告官,仍爲上來,色吏李丙生,沙工照生等,一樣納招,事極驚駭。色吏李丙生,所當捉致京獄,窮覈重處,而丙生,其時以漕運過限,依事目論罪事,囚禁於安東郡,自本廳行關,移囚京獄,非但事未妥當,往來之間,慮或有至中路逃躱之弊,鄕所·色吏等,移囚營下,覈得實狀,牒報之意,分付於全羅監司處矣。卽接監司申晸回牒,則別定推官,應推監色推捉,則色吏丙生,自安東郡逃躱,而本縣在保米次知別監金以健,及丙生之正妻捉囚,使其族屬,方爲督捧無面米數之際,金以健,乘夜越獄,又爲逃走云云,事之可駭,莫此爲甚。在逃監色等,別爲譏察,期於必捕,囚禁啓聞,無面保米,分徵於監色族屬等處,上納之意,題送分付,而莫重軍餉三百四十餘石之米,收捧之時,及分載之日,爲守令者,不爲親自看檢,委之於奸猾鄕所·色吏之手,旣有無面之數,而推捉偸米別監金以健,則亦不堅囚,致有越獄逃走之弊,本縣前後所爲,節節可駭。當該守令,從重推考,以懲日後之弊,何如?傳曰,事極驚駭。守令拿問處之,捧米分載時次知鄕所,移囚營下,各別嚴刑,査得實狀啓聞,別樣處置,以警後日,可也。
慶㝡,以義禁府言啓曰,今此別試文武科殿試時,禁亂都事五員,當爲分差,而本府都事十員內,當直及本府入直·公事都事各一員外,二員赴擧,一員呈辭在外,假都事一員,令該曹差出,何如?傳曰,允。
又以禮曹言啓曰,濟州試取文直赴殿試儒生金繼隆·金繼敞等,以願赴今番別試殿試事呈狀,以冀轉啓,而自前直赴殿試之人,必赴於式年殿試,非有特命,則本曹不敢啓請,故據例退却矣。伏見兵曹啓辭之批,有濟州武科直赴人,許赴今番殿試之命,今此文科直赴金繼隆·繼敞等,似不可異同,何以爲之?敢稟。傳曰,亦爲許赴於別試殿試,可也。
又以吏曹言啓曰,接慰官,議于大臣,差出書入之意,敢啓。傳曰,知道。
崔逸,以兵曹言啓曰,以金孝祥等論賞事本曹粘目,傳曰,此回啓與原狀啓,木綿同數相左,措語未詳,問啓事,傳敎矣。原狀啓結尾,自甲午至丁酉,生殖木八十餘同,自戊戌至甲辰,生殖木一百七十九同四十八疋云,而一百七十九同之上,有本錢合以計之七字,則此固原始以言,而合計云者,亦似通前後計,而計其數,且見下梢,又有前後生殖之數三倍本錢之語,本錢六十三同之三倍,當爲一百八十九同,則今此一百七十九同四十八疋,未及三倍者,只是九同二疋,而擧大數則足以謂三倍也。若以八十餘同,加之於一百七十九同四十八疋之上,則四倍而又餘十一同矣。實數如此,則必曰四倍有餘,必不曰三倍矣。以此計之,則向所謂八十餘同,應入於一百七十九同四十八疋之中,而前後二字,亦可證矣。臣之所見如是,故以其一百七十九同四十八疋,除却八十同,歸之於前賞,以其餘九十九同,分作今番論賞之物矣。此所以木綿同數,與原狀啓相左者也。今承下敎,震惕之餘,更加細察,則臣之前所計數,雖不覺甚錯,而只是九十同下,略其四十八疋之零數,且金得鳴所志內辭緣,則明白以八十餘同及一百七十九同四十八疋,則爲兩件,此亦初非不知,而狀者之言,例不準信,專以狀啓結語歸重,故不計年月之前後,只數殖利之始終矣。今若只據前四年八十餘同,後七年一百七十九同四十八疋,而判作兩度生殖,則正與本錢外合計云云,前後殖三倍云云之說,大相紕繆,未知從何歸一爲是也。若以渠之所志爲準,則所當改措語付標,而臣到今更思,猶復故迷敢以前回啓還入,大槪,此事實數,必須令本道更査,然後庶可詳知,而金孝祥之所可賞者,雖九十九同,不失爲金鐻之比,雖一百七十九同,亦不過崔大屹等所蒙之例,而相當之典,終歸惟均,則此不啻薄物細故,似不必窮覈,惟在聖明裁處,而臣於當初回啓時,但以支煩爲懼,不能備陳其殖數難明之狀,致勤聖問之下,不勝惶恐之意,敢啓。傳曰,知道。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累。臣之所以苦口力爭,久而不止者,深爲國家,惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日昨特下放送之命,削黜之律,尙未還收,臣竊惜之。當初敬敎,何嘗有大段負犯?因一言事,譴責太深,輾轉增激,乃至於此,削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。答曰,不允。
辰時巳時,日暈。夜一更,東方有氣如火光,月暈。已以燼餘
上在昌德宮。停常參·經筵。
崔逸,以都摠府言啓曰,副摠管李汝發,御營廳坐起,進去晝仕,請出標信。傳曰,知道。
李嵇,以弘文館言啓曰,上番應敎臣李選,以守禦廳從事官,本廳坐起,晝仕出去之意,敢啓。傳曰,知道。
慶㝡,以兵曹言啓曰,當日,良人吳繼趙稱名人,自丹鳳門入來,差備門外擊錚,極爲駭愕,令攸司囚禁治罪,同門守門將李廷翼,常時不能禁斷雜人,以致闌入,亦爲非矣,推考,如何?傳曰,允。
持平金海一啓曰,螻蟻微臣,最居人下,濫蒙鴻造,忝叨風憲,人器不稱,臣固自知,封章乞免,實非假飾,而見阻喉司,已過累日,一向退伏,分義未安,情勢悶蹙,不得不冒昧出肅,而兼掌令李夏鎭,卽臣妻同姓三寸叔也。法當相避,臣何敢一刻仍冒乎?請命遞斥臣職。答曰,勿辭。
李觀徵啓曰,持平金海一,再啓煩瀆,退待勿論矣。傳曰,知道。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累。臣之所以苦口力爭,久而不止者,深爲國家,惜此擧措之失當,而只欲納吾君於無過之地也。請加三思,還收前執義,李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪。日昨特下放送之命,而削黜之律,猶未還收,臣竊惜之。當初敬敎,何嘗有大段負犯?因一言事,譴責太深,輾轉增激,乃至於此,削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。持平金海一,引嫌而退,兼帶相避,在例當遞,請遞差。答曰,不允。遞差事,依啓。
夜一更,月暈兩珥,暈上有冠,色內赤外靑,白氣如虹,出自左珥,逶迤指西,長數十餘丈,廣尺許,良久乃滅。自二更至五更,月暈。以上燼餘
上在昌德宮。停常參·經筵。
藥房提調臣閔維重,副提調臣金徽啓曰,伏未審夜來,聖體調攝,若何?臣等不任憂慮,敢來問安。答曰,知道。
李嵇啓曰,吏曹郞廳來言,臺諫有闕,政事何以爲之?敢稟。傳曰,明日爲之。
慶㝡啓曰,假注書李聃命,時無職名,依例付軍職,冠帶常仕,何如?傳曰,允。
李嵇,以侍講院言啓曰,本院下番四員內,說書未差,司書沈濡,親病陳疏,兼司書尹深,下鄕未還,只有兼說書臣致績,獨爲入直,已過旬望,不但方有身病,無他替直之員,前頭開筵進講之際,亦甚苟簡,下番闕員,後日政差出,牌招肅拜,以爲推移入直之地,何如?傳曰,允。
又啓曰,明日文科殿試讀卷官一望,當以大臣備擬,而卽今見存大臣中,領議政鄭太和,右議政金壽恒,皆以身病未出仕,判中樞府事鄭致和,以病陳箚,至有遣醫看病之命,前例,大臣有故,則有從二品備擬之規,何以爲之?敢稟。傳曰,依前規備擬,可也。
崔逸,以兵曹言啓曰,忠淸右道武科榜目謄書之際,擧子柳晩唱·金敏唱之兩唱字,考其元單子,皆以昌字書之,依京中一所榜目別學士之學字付標例,各其唱字,以昌字改付標以入,且修啓兵使,難免不察之失,忠淸兵使柳斐然,推考,何如?傳曰,允。
又啓曰,明日慕華館武科殿試時,兩司進參事,城上所,牌招言送之意,敢啓。傳曰,知道。
李觀徵,以義禁府言啓曰,以刑曹啓目,權知訓鍊院奉事崔天善,移本府處置事,允下矣。崔天善,方待命於本府,卽爲拿囚之意,敢啓。傳曰,知道。
崔逸啓曰,明日慕華館武科殿試時,大臣命官,無進去之員,考諸前例,如此之時,或有一品進參之規,何以爲之?敢稟。傳曰,戶曹判書進去。
又啓曰,事變假注書兪命鼎,素患胸腹之痛,乘寒猝劇,不得仕進,今已累日,多事之地,不可等待其差復,請兪命鼎改差,他假注書差出,使之察任,何如?傳曰,允。
事變假注書兪命鼎病,代金斗明。
金徽啓曰,明日殿試開場,且爲政事,命下矣。臣徽,文科殿試進去,左副承旨崔逸,武科試所進去,吏·兵批政廳二員,當爲進去,廳中只有一員,事甚苟簡,不成模樣,左承旨孟胄瑞,明日待開門,牌招肅謝,察任,何如?傳曰,允。
持平朴泰尙啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至於削奪之罰,而不少饒假,將無以解群情之惑,終未免爲聖德之累。臣之所以苦口力爭,久而不止者,深爲國家,惜此擧措之失當,而只欲納吾君於無過之地。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪。日者特下放送之命,而削黜之律,尙未還收,臣竊惜之。當初敬敎,何嘗有大段負犯?因一言事,譴責太深,輾轉增激,乃至於此,削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路之道矣。其爲聖德之累,何如哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。答曰,不允。
崔逸啓曰,仁政殿殿試時香室,藝文館依例減省記之意,敢啓。傳曰,知道。
夜自一更至五更,月暈。以上燼餘
上在昌德宮。停常參·經筵。
有政。
崔逸啓曰,大司憲閔鼎重,掌令姜時儆在外,執義趙遠期未肅拜,掌令禹昌績受由在外,持平朴泰尙武科所進去,持平一員未差,今日以監察茶時之意,敢啓。傳曰,知道。
又啓曰,小臣慕華館武科殿試進去,下直,且兩技中,以何技先試乎?敢稟。傳曰,知道。柳葉箭先試。
李嵇啓曰,今日爲政事,命下矣。都承旨金徽,文科殿試進去,左副承旨崔逸,武科殿試進去,左承旨孟胄瑞未肅拜,右副承旨李觀徵服制,臣嵇以代房,吏批政廳,當爲進去,廳中只有同副承旨慶㝡,兵批政廳,何承旨進去乎?敢稟。傳曰,吏·兵批兼進。
慶㝡,以都摠府言啓曰,今日入直軍士,當爲中日習射,而殿試相値,不得爲之之意,敢啓,傳曰,知道。
吏曹,判書李慶億進,參判洪處亮進,參議李端夏病,右承旨李嵇進。兵批,判書李尙眞病,參判鄭榏試官進,參議呂聖齊進,參知朴世堅病,右承旨李嵇進。
吏批啓曰,謝恩使方物封裹已迫,書狀官兼帶,今日政,當爲下批,而自前謝恩使書狀官,必以四品以上兼帶,下批以送矣。書狀官姜碩昌,未經四品職之故,兼掌令不得下批,何以爲之?敢此仰稟。傳曰,依鄭積例,陞品下批。
吏批,以尹深爲獻納,成虎徵爲持平,黃重耉爲漢城參軍,申厚載爲副校理,李翊相爲戶曹參議,睦昌明爲說書,李思永爲泰仁縣監,金應聲爲靑丹察訪,金世鼎爲宗簿正,引儀權順謙,司贍主簿表奇祥相換,權尙矩爲工曹參議,姜碩昌·鄭始大爲司藝,李彦茂爲軍資奉事,李尙翼爲直講,姜碩昌爲兼掌令。
兵批,以李翊爲副護軍,尹深·申厚載·金海一爲副司直,李秀彦·李聃命爲副司正。習讀申爾植,禦侮鄭萬慶,以弑夫罪人及殺越賊人等指示事,依受敎,今加折衝。
慶㝡,以兵曹言啓曰,今日二所巡將,安應昌受點,而應昌,以亡妻歸葬,受由下去云,本廳書員,巡將擧案中,不爲懸頉,以致受點啓下之後,始爲來告,事極可駭。當該書員,自本曹從重治罪,元單子中,改付標以入之意,敢啓。傳曰,知道。
李嵇,以禮曹言啓曰,顯陵大王·王后兩陵陵上莎草有頉處,爲先大臣以下奉審事允下,而大臣時無行公之員,待大臣出仕後,擧行,何如?傳曰,允。
巳時,日暈兩珥。以上燼餘
上在昌德宮。停常參·經筵。
崔逸啓曰,小臣武科殿試進去,下直。傳曰,知道。
慶㝡啓曰,大司憲閔鼎重,掌令姜時儆在外,執義趙遠期未肅拜,掌令禹昌績受由在外,持平朴泰尙武科試所進去,持平成虎徵敬差官在外,今日以監察茶時之意,敢啓。傳曰,知道。
崔逸,以武科殿試差備官,以命官意啓曰,擧子夏霖雨,昨日入射,旣已得中矣。其子夏致聲,亦參慶尙道鄕試,今日入射,又爲得中,未入射之前,臣等不及致察,得中之後,始知其爲父子。父子同入殿試,實是常例之外,令該曹考例稟處,何如?傳曰,允。
又以武科殿試差備官,以命官意啓曰,地字擧子金克,柳葉箭邊一中之後,考見其錄名單子,則書以羽林衛副司果,而初試時則以前後權管錄名,前後錄名不同,事涉可疑,推問其曲折,則以爲初試時則果以前權管錄名矣,初試入格之後,羽林衛口傳啓下,故殿試錄名,則以羽林衛書塡,而前日羽林衛立仕時,已受司果加資,今番亦仍以前受司果書塡云。初試入格之後,羽林衛口傳,則以羽林衛改書,似無不可,而至於前受司果湊合,書塡於今番新口傳羽林衛之下,此實出於無識之致,無他用情之事,而旣已違格,則似難分揀,拔去之意,敢啓。傳曰,知道。
又啓曰,今日柳葉箭所射五百六十二人,入格二百二十四人矣,敢啓。傳曰,知道。
夜一更,流星出璧星上,入羽林星下,狀如拳,尾長五六尺許,色赤,東方,有氣如火光。以上燼餘
上在昌德宮。停常參·經筵。
慶㝡啓曰,大司憲閔鼎重,掌令姜時儆在外,執義趙遠期未肅拜,掌令禹昌績受由在外,持平朴泰尙武科所進去,持平成虎徵敬差官在外,今日以監察茶時之意,敢啓。傳曰,知道。
崔逸啓曰,小臣武科殿試進去,下直。傳曰,知道。
藥房提調臣閔維重,右承旨臣李嵇啓曰,伏未審數日來,聖體調攝,若何?臣等不勝憂慮,敢來問安。答曰,知道。左臂酸疼之氣,尙未夬愈,姑觀一兩日,欲爲受灸矣。
慶㝡啓曰,右副承旨李觀徵,同姓孽六寸妹僉知權淑妻李氏身死,服制已行四日,出仕,何如?傳曰,允。
李嵇啓曰,近日廳中,位甚不齊,都承旨金徽,左副承旨崔逸,文武科殿試進去,左承旨孟胄瑞,疏批未下,廳中只有臣嵇·同副承旨慶㝡,出納之際,事多苟簡,右副承旨李觀徵,服制出仕,旣已允下,卽爲牌招察任,何如。傳曰,允。
慶㝡,以兵曹言啓曰,武科殿試差備官,以命官意啓曰,擧子夏霖雨,昨日入射,旣已得中矣,其子夏致聲,亦參慶尙道鄕試,今日入射,又爲得中,未入射之前,臣等不及致察,得中之後,始知其爲父子,父子同入殿試,實是常例之外,令該曹考例稟處,何如?傳曰,允事,命下矣。凡人父子,俱參文科初試,或俱參武科初試者,例當以子陳試,成出公文,若有各點文武初試者,則亦當卽赴文武殿試,而俱得參榜,則尙且子唱於後科,豈有父子同赴一場者乎?此實曾所未有之事,則亦豈有可考之前例乎?夏霖雨,雖是遐方無識之武士,渠以禁軍,累年在京,且經萬戶之職,則如此通行易知易行之事,萬無不知之理,今此所爲,極其可怪。想必自以爲父子俱中,則可以分唱前後,一人得中,猶不失獨點,今榜匿迹錄名,用意陰巧,貪榮僥倖,慾心叵測。推是以往,將無不至,若不重治,無以警他。夏霖雨·夏致聲,爲先削名試冊,令攸司照法科罪,且其錄名官,跡似知情,亦爲與霖雨等比對,覈實處置,何如?傳曰,依啓。
又以兵曹言啓曰,今十月二十日,武臣賓廳講書日次,而殿試相値,不得爲之之意,敢啓。傳曰,知道。
崔逸啓曰,今日柳葉箭所射一百四人內,入格四十二人,直赴一人,片箭所射五百七十八人內,入格八十六人,柳葉箭不中者得中,五十八人矣,敢啓。傳曰,知道。
夜一更,巽方,有氣如火光。以上燼餘
上在昌德宮。停常參·經筵。
崔逸啓曰,小臣武科殿試進去,下直。傳曰,知道。
慶㝡啓曰,大司憲閔鼎重,掌令姜時儆在外,執義趙遠期未肅拜,掌令禹昌績受由在外,持平朴泰尙武科所進,持平成虎徵敬差官在外,今日以監察茶時之意,敢啓。傳曰,知道。
藥房提調臣閔維重,右承旨臣李嵇啓曰,伏未審夜來,聖體調攝,若何,左臂酸疼之氣,尙爾一樣否乎?昨伏承姑觀一兩日欲爲受灸之敎,問於醫官則以爲,明日無拘忌云,而寒威漸緊,此時艾炷,恐或有傷,今日入診,詳知症候,然後商確議定,似爲宜當,臣等區區憂慮,敢來問安,竝此仰稟。答曰,知道。今日日氣猝寒,受灸觀勢爲之,今後勿爲逐日問安。
慶㝡,以都摠府言啓曰,今日入直軍士,當爲中日習射,而殿試未罷,不得爲之之意,敢啓。傳曰,知道。
答左承旨孟胄瑞疏曰,省疏具悉。爾其勿辭察職。
答左參贊趙珩疏曰,省疏具悉。卿其勿辭察職。
慶㝡,以觀象監官員,以提調意啓曰,天文圖改刻事,春間曾已定奪,石刻可合之石,令所産邑伐出以送,而該邑趁不擧行,故待其輸來,今纔磨治始役矣。刻手李琇一,最善石刻,擔當是役,而琇一以大王大妃殿別監,値其番次,則刻役未免停輟,姑令除番,以爲完役之地,何如?傳曰,允。
崔逸啓曰,今日片箭畢射入格六十二人內,柳葉箭不中者入格三十六人,而都合五百四十五人矣,敢啓。傳曰,知道。
李觀徵啓曰,今見黃海監司崔寬啓本,則以信川郡守閔鳴九,濫刑殺人事,罷黜,而旣曰,卽先一,元非信川管下,法外用棍致死云,則閔鳴九之罪,不但止於罷黜,而泛然以罷黜啓聞,殊無據法請罪之意,黃海監司崔寬推考,信川郡守閔鳴九,令攸司照法處置,何如?傳曰,允。
夜三更,黑雲二道如氣,起自東方,直至乾方,長皆竟天,廣皆尺餘,良久乃滅,月暈。四更五更,月暈。
議政府左參贊趙珩上疏,伏以,臣伏蒙寬大之典,許遞社稷提調之任,惶悚感鐫,不知所以仰喩。第唯一署下官,竝皆下吏,終至徒配,而臣以其提調,倖免譴責,臣心之靡安,庸有其極?冒死乞免,誠非獲已,而加由之命,遽出於常格之外,感泣之餘,益切惶隕。其在分義,惟當趨走供職,不暇他顧,而反復思惟,終有所不安於心者。且臣素患胸腹之痛,遇寒猝劇,獲蒙恩由,累日調治,而一向危苦,差復無期,病伏之中,癏曠尤懼,敢陳辭章,乞解職名,而喉司不諒,退却有日,方用悶慼之際,又以臣備擬於殿試考官之望,召牌下臨,固當扶曳趨詣,而賤疾轉劇,跬步之內,無以運動,欲起還仆,竟未祗赴,逋慢之誅,益無所逃,臣之情勢悶迫,至此尤極。玆敢冒萬死,呼籲於黈纊之下,伏乞聖慈,俯諒臣危迫之悃,臣本職及兼帶金吾之任,竝皆鐫削,以治臣罪,不勝萬幸。臣無任戰灼祈懇之至。
承政院左承旨孟胄瑞上疏,伏以,臣病未趨命,自速罪戾,冒陳危懇,恭俟鈇鉞,而聖度包容,曲加恩貸,溫批荐降,召牌繼至,臣誠感激,不知死所。分義所在,不敢又違嚴命,抵死自力,冒昧祗肅,而顧臣風痺之症,日就危境,渾身疼痛,若受鍼刺,自腰以下,冷氣澈骨,晝夜叫苦,元氣憊敗,精神昏憒,眩霿兼發,與人酬酢,不卞顔貌,頑痰塞胸,呼吸不通,暫時强坐,未免還仆,一步運行,虛汗如瀉,縷息奄奄,有若垂盡之人,醫言必須靜處深室,積久得攝,然後庶可完復,失今不治,必至難救云。如使賤疾,不至此劇,少有供職之勢,則亦旣承命就列,何苦而一向祈免,自取强聒之罪哉?誠以夙應之地,決非抱痾者之所可一刻冒處,强加驅策。溘先朝露,則不但天地生成之德,有所不竟,區區願忠之志,更無自效之地,此臣所以披瀝肝血,累瀆宸嚴,而不知止者也。況臣忝叨本職,已踰浹旬,逋慢之誅,已無所逃,而況値院中多事,僚席不齊,尤不敢晷刻虛帶,重致癏曠,玆乃不避煩猥,冒死哀籲。伏乞聖慈,憐臣螻蟻之喘,察臣崩迫之懇,亟賜遞改,俾尋生路,不勝幸甚。臣無任戰灼屛營之至。
議政府領議政鄭太和箚子,伏以,臣宿疾沈痼,天氣寒嚴,尤無缺二字之勢,只積癏曠之罪,惶悶之中,此月又盡,致有戶曹之啓,冒受來朔之捧,臣心不安,久而益深,置身無地,罔知攸措。念臣難醫之病,未有少愈之望,虛帶官銜,引日竊廩,每使僚相,獨當其勞,此後等待,亦無期限,臣之愧懼,固不暇言,朝廷事體,豈容如是?聖上久不處分,臣誠進退路窮,不得不更煩呼籲。伏乞天地父母,曲垂矜察,亟命鐫改臣本職兼任,以便公私,千萬幸甚。取進止。
戶曹判書金萬基上疏,伏以,臣昨得母病苦劇,末由去側供職之狀,乞解職名,伏蒙溫批,諭令勿辭救護,臣皇霣感激,不敢旋卽再籲,而顧念職事之曠闕,蚤夜悚栗于中矣。繼而臣見擬殿試試官,召牌下降,而臣母所患,一向沈篤,其源委症情,略具於前疏,不敢更陳,而惟是痰火,爲症不比他,危惡異常,當其逆塞,降下甚艱,僅得少歇,俄發作,隨而審視,救護不可暫離,況乎一入試所,則隔絶不相聞,將過五六晝夜,此實所難强所不忍者。臣於是,仰畏公議,內顧情理,彷徨移晷,擬進還止,終未得趨命,臣情雖戚矣,臣罪難貰。伏乞聖明,亟命鐫遞臣本職及兼帶諸任,以爲人臣逋慢之戒,不勝幸甚。臣無任隕越屛營之至。
吏曹判書李慶億上疏,伏以,臣素患眩暈之疾,每當寒節,發作無常,近緣日氣陡寒,前症復發,往來彌留,已逾旬月,昨進拜表,感觸風寒,罷歸之後,眩霿益甚,久不自定,委身床席,不能起動,數日之間,差歇難期,出而供職,其勢未易。加以消中之證,已成沈痼,而近又增劇,稍有勞動,口燥唇焦,飮水救渴,如沃焦釜,失今不治,理必顚仆,審其病情,無藥可醫,只有休身靜處,可以少延危喘。念臣所叨本職之外,又有胄筵勸講之任,宣惠·太僕提調,俱係緊重,不是閑漫,而適値僚位不備,獨任已久,奔走勞攘,自倍常時,作事憒憒,涓埃莫補,驅策癃孱,筋力澌盡,無益於公,有害於私,臣固宜暴自陳懇,期釋缺一字負,而惟思盡瘁之義,不敢爲圖便之計,黽勉支撐,以迄于玆。今則病勢,萬無自力之望,不得不冒死呼籲。伏乞聖慈,俯加哀憐,將臣本職及賓客宣惠·太僕提調等任,先賜遞免,以便公私,不勝萬幸。臣無任祈懇戰灼之至。
行戶曹判書金壽興箚子,伏以,臣扶將病骸,奔奏劇務,涓埃無補,疾病轉痼,私分之悶迫,有不暇言,而亦豈朝家體下之意哉?臣遇寒以後,宿症倍增,加以重感風寒,咳嗽甚劇,晝夜苦苦,痰火作孼,寢食俱廢,氣力漸頓,決無自振之勢,而適於此時,掌試武所,晨夕往來,展轉添傷,頑痰塞胸,呼吸緊促,聲音斯喝,不能出口。此則聖上,亦必下燭於日昨入對之時矣。數日間貼身床席,以此病狀,無望陳力。伏乞聖慈,俯賜矜諒,將臣本職及摠戎之任,爲先亟命遞改,以便公私,不勝幸甚。臣無任戰灼祈懇之至。以上燼餘
上在昌德宮。停常參·經筵。
崔逸啓曰,小臣武科殿試進去,下直。傳曰,知道。
李觀徵啓曰,近日憲府之官,皆有故,連以監察茶時,事甚苟簡。大司憲閔鼎重,掌令禹昌績·姜時儆皆在外,持平成虎徵,以敬差官,未及復命,持平朴泰尙,武科殿試進去,執義趙遠期,卽爲牌招肅拜,使之茶時,何如?傳曰,允。
崔逸,以武科殿試入格擧子李晩芳外祖,卽逆賊趙仁弼,而公然冒赴,爲先撥去,令攸司科罪事草記,傳曰,此人之父,當辛卯逆變,出死力扶王室,雖未及正缺其子似不當禁錮,其時或有朝家處分耶?辛卯日記,亦爲落漏,而領相,似當詳知首末,遣史官問啓事,命下矣。卽遣史官,往問于領議政鄭太和,則以爲,臣精神昏耗,二十二年之後,有難記憶前事,而依俙記得辛卯逆獄發端之後,猶未詳其兇逆情節。海原令映,進士申壕等,聯名上疏,發告其妻父趙仁弼謀爲曲折,鞫廳據此案問,取服罪人,而仁弼則終斃杖下,雖不得正刑,因傳敎,籍沒等事,一依正刑罪人之例施行矣。其後先王,論賞兩人,俱超三資,特以映爲副摠管,申壕爲同知中樞府事,此則臣之所知者也。至於仁弼之外孫禁錮與否,其時似無朝家處分之事,死於逆律者之外孫,不得冒赴科擧,亦未思可證之例云矣,敢啓。傳曰,知道。
李觀徵,以武科殿試差備官,以命官意啓曰,李晩芳,兩技俱入格之後,考見其錄名單子,則其外祖,卽逆賊趙仁弼,而書以學生,公然冒赴,事極痛駭。李晩芳,爲先撥去,其不有國法之罪,不可不懲,令攸司科罪,何如?傳曰,其父海川君映,當辛卯逆變之時,奮發忠義,欲以扶王室,先朝下敎中,微此人則宗社幾危之敎,實非偶然,豈可無別樣之擧?李晩芳,勿爲撥去,可也。
政院啓曰,以武科殿試試所草記,擧子李晩芳,勿爲撥去事,命下矣。臣等竊念,治逆之法極重,懲惡之方且嚴,則逆賊之外孫,不得赴擧也,明矣。今此李晩芳,卽逆賊趙仁弼之外孫,而仁弼,以學生書之,公然冒赴,至於入格,試所之啓請撥去,誠爲得體,而勿爲撥去之敎,出於意外,臣等竊以爲不可也。晩芳之父映,雖有告變之功,當初酬報之典,亦已過矣。豈可復使仁弼之外孫,冒占科名,自同平人哉?若因其父之功,輙許其子之冒錄赴擧,則日後之弊,有不可勝言。請還收擧子李晩芳勿爲撥去之命。答曰,爾等之啓,誠爲得體,而若以其父,他功勞有此擧,則不可矣,念其時逆獄上變之功,而有此擧,則出於一時變通,非定民之事,有何日後之弊乎?仍爲分付,可也。
執義趙遠期啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加於削奪之罰,而不少饒暇,將無以解群情〈之〉惑,終未免爲聖德之累。臣之所以苦口力爭,久而不止者,深爲國家,惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日者特下放送之命,而削黜之律,尙未還收,臣竊惜之。當初敬敎,何嘗有大段負犯?因一言事,譴責太深,輾轉增激,乃至於此,削黜之罰,實〈爲〉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路之道矣,其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜〈送〉之命。新除授持平成虎徵,以災傷敬差官,時在原襄道,請斯速乘馹上來事,下諭。答曰,不允。竣事後,自當上來,姑勿下諭。
夜一更,乾方,有氣如火光。三更四更,月暈。五更,月犯軒轅左角星。
假注書沈極啓曰,臣承命傳諭于行判中樞府事宋時烈,則以爲,日月之明,無幽不燭,陽春之煦,無微不被,臣竟蒙明照煦濡之德,獲荷遞改職名之音,聖恩罔極,不知所達。至於仍下收召之命,則尤不勝簪履之感,伏竢疾病少愈,猥以疏章,畢陳餘悃云矣。傳曰,知道。以上燼餘
上在昌德宮。停常參·經筵。
下直,錦山郡守鄭始成。
李觀徵啓曰,該房承旨崔逸,猝有身病,小臣以代房,武科殿試進去,下直。傳曰,知道。
藥房都提調臣金壽恒,副提調臣閔維重,右承旨臣李嵇啓曰,寒威漸緊,伏未審聖體調攝,若何,左臂酸疼之候,今亦一樣無減乎?臣等區區憂慮,敢來問安。答曰,知道。證候已言于醫官矣。
藥房再啓曰,卽伏聞入侍醫官之言,自上左臂肘內膁酸疼之候頗緊,有今日受灸之敎,寒日受灸,雖涉重難,而旣無衣襨脫着之事,似無所妨,受灸時刻,定以午正宜當,敢此仰稟。答曰,知道。
大殿受灸後,藥房問安。答曰,知道。政院·玉堂·二品以上單子問安。答曰,知道。
慶㝡,以摠戎廳言啓曰,壯抄軍兵等,明日爲始,中旬試放,而處所則以本廳三淸洞新營,爲之之意,敢啓。傳曰,知道。
午時,上御養心閤受灸,藥房都提調金壽恒,提調閔維重,右承旨李嵇,假注書李聃命,記事官申善溫·崔錫萬,醫官李東馨·白光鉉·崔聖任·李後聃·承萬直·安禮入侍。壽恒進曰,左臂酸疼,久而不愈,移下於肘遍歟?上曰,以手摩之,始覺肘遍有酸疼之氣,臂以上則雖酸疼,不可一時竝灸,自下先灸,可也。壽恒曰,小臣賤疾彌留,亦未出仕,故備局開坐未易,事多積滯,固已悶甚矣。今番奉審顯陵,而該曹以臣等病故,至於頉稟,不勝惶恐。前頭北京使行時,畿驛人馬,必不閑暇,臣等,今日先肅拜,明日欲往返顯陵矣,來日賓廳坐起日次,而別無大段事矣。上曰,備局堂上,有來待問安者耶?壽恒曰,受灸出於不意,故似未及來待,而此後若有定奪事,則不必待日次也。上曰,念四日,爲方物封裹耶?壽恒曰,然矣。壽恒曰,科場事體,極嚴且重,而武擧子夏霖雨父子,竝爲赴擧殿試,旣是規外,以法論之,則其子當爲拔去,而兵曹啓辭,則至請竝與其父而拔去,不但國家用法,不宜如是太峻,外間物議,亦頗稱冤,蓋出於遐方之人無識之致也。在前有父子竝中文武科者,而其子待後唱榜,今此夏霖雨父子所爲,雖有異於此,其子則固不可不拔,而其父之竝拔,果似冤悶矣。上曰,法典所謂父子不得同榜云者,禁其子之竝赴,非禁其父也,夏霖雨則勿爲拔去,可也。嵇曰,不但拔去,將治竝赴之罪矣。上曰,其父則亦爲分揀,可也。壽恒曰,夏霖雨,嶺南武人也,以力士見稱云矣。壽恒曰,伏聞醫官之言,自上進御狗寶云,未審有效乎?上曰,元無疾痛,別無顯效,而初服則腹痛,服至四五點,則泄而似有效矣。上命醫官曰,點穴,可也。御醫李後聃,進前點穴,左臂肘中上遍天應穴,受灸十四壯。上曰,備局無時急回啓事耶?壽恒曰,別無時急事矣。上曰,今番別試文科,除直赴二人,則爲九人耶?壽恒曰,然矣。近日武科之規,無如今番之最歇,故武榜,多至於五百十一人矣。上曰,初試額數過千否?嵇曰,一千一百有餘人矣。壽恒曰,殿試設場初日則日氣甚和,五十人中四十人入格,次日則風勢不順,多有不中者矣。上曰,入格者意或可至於七八百,而以所料視之則亦小矣。壽恒曰,片箭入格者甚少故也。上曰,未知事在何年,而得探彼中事情而來者,將爲論賞矣,其人爲誰耶?壽恒曰,固有之矣,亦未之記矣。上曰,此類頗有之,前日以半字書之而來者,卽政獄事事,而時則前領相爲使臣時也。壽恒曰,揣知事情,惟在於多給缺二字而譯官所得通報之類,與我國朝報有異,別無緊情矣。上曰,通報則不關,雖多得無益,故先朝命使勿爲持來,而其他事情揣知之人,則不可不賞,而此卽久遠事,故不能記得耳。嵇曰,然則政院當爲相考乎?上曰,備局文書,可以考出,老譯亦必有知之者,如此之類,若不別樣論賞,則頓無揣知之路矣。壽恒曰,倭人則我國事情,無論緊歇,有報者皆賞,如文武科榜目,亦皆持往,前日日本使黃愼之還也,至赤于館,見庭試榜目,以日計之,則勢未及來,而還朝後見之,則果然云矣。上曰,赤于館何處耶,日本國之深處耶?壽恒曰,在日本馬島之間云矣。上曰,渠輩自此賂得入其國,則必受厚賞矣。壽恒曰,癸巳年,臣以冬至使書狀官,赴燕京時,弓角價高,見其外所題本而知之,渠所謂外所,如我國書吏之類也。維重曰,渠輩奸詐日甚,故判府事鄭致和,以使臣赴燕時,有一漢,持一小報,願受價三千兩矣,後乃詳聞,果是虛傳云,其不可信也,如此矣。上曰,使臣往還時,或見其處士人輩否?維重曰,關外或有相遇者,而名雖士人,實皆庸野,別無可聞之語。受灸十五壯後,上曰,加灸以二十一壯,爲限,可也。上曰,差倭又出而奉行來云矣。壽恒曰,咸得一手本以爲,差倭出來之期,當在九月十月云,而至今不來,似有所由然矣。上曰,渠之待我國一信使,其費甚多云,信使十年一往耶?久而不往,未有如近日者耶?壽恒曰,信使之往,在宣廟朝末年及光海朝丙辰年,而癸亥後又往,雖未知的知何年,而似在丙寅年前矣,其後丙子年往,癸未年又往矣。上曰,丙子年往,癸未年又往,何耶?嵇曰,渠有請則往,故然矣。壽恒曰,乙未年又往,而趙珩·南龍翼·兪瑒,爲使臣,其接待之禮,甚爲豐備云矣。上曰,差倭此事,欺蔽江戶而爲之,則信使之往,渠必忌之矣。上曰,橘成陳之言以爲,我國於平成泰事,何其歇後云矣。壽恒曰,渠中論議,亦自角立云矣。上受灸二十一壯,御醫李東馨跪曰,畢灸矣。諸臣退出。以上燼餘
上在昌德宮。停常參·經筵。
藥房副提調臣金徽啓曰,寒氣甚緊,伏未審此時,聖體調攝,若何,昨日受灸之後,臂疼之候,有差減之效乎?臣不任憂慮,敢來問安。答曰,知道。
慶㝡啓曰,吏曹郞廳來言,新恩政事,何以爲之?敢稟。傳曰,明日爲之。
李觀徵啓曰,備邊司郞廳來言,今日賓廳坐起日次,而領議政,時未出仕,右議政,陵奉審出去,不得開坐云矣,敢啓。傳曰,知道。
政院·玉堂問安。答曰,知道。
李觀徵,以都摠府言啓曰,今日入直軍士,中日習射,請出標信。傳曰,知道。
金徽,以平安監司狀啓,新除授嘉山郡守崔元泰催促下送事啓下,而近以兩司官員有故,尙未署經云。崔元泰除授,已至一朔,遠方人馬,久留可慮,兩司在京無故之員,卽爲牌招,使之從速署經,何如?傳曰,允。
傳于慶㝡曰,日寒如此,薄衣軍士,襦衣題給。
又傳于慶㝡曰,日寒如此,宿衛軍士,空石題給。
李觀徵,以兵曹言啓曰,昨日受灸時,右議政金壽恒所啓,科場事體,極嚴且重,而武擧子夏霖雨父子,竝爲赴擧殿試,旣是規外,以法論之,則其子當爲拔去,而兵曹啓辭,則至請竝與其父而拔去,不但國家用法,不宜如是太峻,外間物議,亦頗稱冤,蓋出於遐方之人無識之致也。在前有父子竝中文武科者,而其子,待後唱榜,今此夏霖雨父子所爲,雖有異於此,其子則固不可不拔去,而其父之竝爲拔去,極似稱冤矣。上曰,法典所謂父子不得同榜云者,蓋禁其子之竝赴,非禁其父也,夏霖雨則勿爲拔去,可也。右承旨李嵇曰,不但拔榜,將治竝赴之罪矣。上曰,其父則亦爲分揀可也事,命下矣。法典相避條,旣同子避,則不避之子,固有罪矣。使其子不避,而相率同入者,厥罪惟均,揆以家事任長之義,尤不當獨罪其子,缺無以嚴科事杜僥倖,所以竝削其父子者,實出於參酌情法矣。大臣,旣已用法太峻,物議稱冤啓達,而夏霖雨則勿爲拔去,亦爲分揀事,一字缺曹於此,有不敢自以爲是,而反顧初意,尙不無慨然於心者矣。然而旣奉成命,但當擧行,則應爲考其試冊,從其分數,添書榜中,此非臣曹所可爲者,似當命招試官,更爲課次,而前例所無,不敢直請,仍念事體,亟涉重難,則姑待後榜,亦或一道,而尤不敢擅便,上裁,何如?傳曰,令政院牌招分付。
大臣以下,顯陵奉審後來啓曰,臣等進詣顯陵奉審,則大王陵上莎草稀疏處,丑地高十尺,子地高六尺七寸,亥地高九尺,戌地高四尺六寸,巳地高三尺,午地高一尺五寸,未地高二尺七寸,廣則自戌地至丑地合三十二尺,自巳地至未地合二十四尺,塗灰全數剝落,王后陵上莎草稀疏處,乙地·甲地高各七尺,艮地·癸地高各六尺,壬地高四尺,廣則自壬地至乙地,合四十三尺,塗灰庫庫剝落矣。改莎草之擧,似不可已,塗灰剝落處,亦當一時修改,兩陵莎草稀疏形止,竝爲圖寫以進,令該曹稟處,何如?傳曰,依啓。
執義趙遠期,持平朴泰尙啓曰,前執義李翔削奪還收之請,論列已久,每以不允爲批,臣等竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免聖德之累。臣等之所以苦口力爭,久而不止者,深爲國家,惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司爭執,旣閱時月,而誠未格天,不賜允兪,日者特下放送之命,而削黜之律,尙未還收,臣等竊惜之。當初敬敎,何嘗有大段負犯?因一言事,譴責太深,輾轉增激,乃至於此,削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而二字缺大臣之言,尙靳全釋,則其在包容之度,未免係吝之歸,而終亦三字缺於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。李晩芳之父映,雖有一時告變之功,晩芳,以逆賊外孫,冒赴科擧,邦憲之不嚴,至此而甚矣。試所據法拔去,而乃有勿爲拔去之命,聖意固在於激勸有功,而國家取人之規,其法至嚴,斷不可以其父之功,而饒貸其子也,況以學生,稱加於凶逆之人,尤極痛駭。此而仍存,則邦法不嚴,後弊難防。請武科榜目中李晩芳,亟命削去。凡武科赴擧之人單子中,旣書四祖,受三保,苟有一字之誤,必皆拔去,其法至嚴。今此李晩芳,以凶人外孫,沒其逆名,書以學生,蔑法壞例,莫此爲大,保擧人之着名,錄名官之許錄,俱極可駭。請初試當該錄名官及前後保擧着名人等,竝先罷後推。答曰,不允。錄名官等,竝姑先從重推考。
大司諫李弘淵啓曰,新除授獻納尹深,時在京畿廣州地,請斯速乘馹上來事,下諭。答曰,依啓。
李觀徵啓曰,錄名官等推考事,命下矣。臺諫方以先罷後推論啓,推考傳旨,不得捧入之之意,敢啓。傳曰,知道。
又啓曰,正言安垕,牌招不進矣。傳曰,知道。
又啓曰,以兵曹草記,武科殿試試官牌招,付標事,命下矣。闕門已閉,明日待開門,牌招之意,敢啓。傳曰,知道。
又啓曰,兵曹郞廳來言,闕內守直軍士,薄衣摘奸云矣,敢啓。傳曰,知道。
又啓曰,都摠府郞廳,來言闕內各處入直軍士,夜巡檢云矣,敢啓。傳曰,知道。以上燼餘
上在昌德宮。停常參·經筵。
有政。
藥房都提調臣金壽恒,提調臣閔維重,副提調臣金徽啓曰,凝沍甚嚴,伏未審夜來,聖體調攝,若何,左臂酸疼之候,受灸之後,得有差減之效乎?臣等憂慮未弛,敢來問安。答曰,知道。時無加減矣。
李嵇啓曰,小臣方物封裹進去,下直。傳曰,知道。
李觀徵,以都摠府言啓曰,副摠管李汝發,漢城府坐起,進去晝仕,請出標信。傳曰,知道。
又啓曰,左副承旨崔逸,同姓五寸叔幼學崔象游妻李氏身死,服制已行四日,出仕,何如?傳曰,允。
吏批,判書李慶億進,參判洪處亮病,參議李端夏方物進,都承旨金徽進。兵批,判書李尙眞進,參判鄭榏方物封裹進,參議呂聖濟進,參知朴世堅進,右副承旨李觀徵進。
吏批啓曰,玉堂闕員及,本曹郞官,當爲差出,而擬望之人乏少,相避·外任,竝擬,何如?傳曰,允。以任弘益爲禮曹佐郞,沈極爲承文博士,李櫋爲信川郡守,愼熹爲永平縣監,成熙胄爲司䆃主簿,李象鼎爲監察,尹以益爲禁府都事,朴長建爲齊陵參奉,鄭淹爲童蒙敎官,李泂爲孝陵參奉,尹深爲兼文學,柳命天爲典籍,武科壯元朴廷元爲中部主簿,文科壯元李休徵爲獻納,李柙爲修撰,尹搢爲副校理。
兵批,以李國老爲習讀,李延承爲副摠管,申命全爲內禁衛將,李重藎爲五衛將,李紳夏爲翊衛,李萬徹爲部將,朴新胄爲宣傳官,沈選爲訓鍊正,閔重魯爲文兼宣傳官,韓慶佑爲忠壯衛將,申孝誠爲舒川浦萬戶,檜原君倫爲都摠管,李後山爲同知中樞府事,李英傑·鄭希卨,今加折衝,登科前資窮準職,申爾檢·鄭惟一·秦永吉爲副護軍。
答司諫朴增輝疏曰,省疏具悉。疏中事,當令廟堂議處,爾其勿辭,從速上來察職。
以瑞山郡守金壽一等上疏,傳于李觀徵曰,下備邊司。
慶㝡,以禮曹言啓曰,顯陵陵上莎草稀疏處,及塗灰剝落處,修改事,啓下矣。修改之役,當此凍寒,勢難周旋,待明春擧行,而擇日則新曆頒布後,推擇,何如?傳曰,允。
以兵曹三陟營將新設節目定規之事,令廟堂稟奪粘目,傳于李觀徵曰,此與三南營將支供之例,別無異同乎,更加考察,一時稟啓。
李觀徵,以兵曹言啓曰,日寒如此,簿衣軍士襦衣題給事,命下矣。闕內外各處及外各司守直軍,分遣本曹郞官摘奸,其中尤甚衣薄者,一百十六名,別單書入,令該曹照數題給,何如?傳曰,允。
慶㝡,以司僕寺官員,以提調意啓曰,內廐馬一匹,數日前因病致斃,而昨日御乘馬一匹,又爲猝然得病云,故或慮其馬疫,使之移置,各別救療矣,去夜終至致斃,事極驚駭。不謹救療之罪,在所難免,當該理馬,自本寺移刑曹治罪,而內乘姜萬碩,從重推考,何如?傳曰,依啓。當該內乘,先罷後推。
執義趙遠期,持平朴泰尙啓曰,前執義李翔削奪還收之請,論列已久,而每以不允爲批,臣等竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累。臣等之所以苦口力爭,而不知止者,深爲國家,惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,日者特下放送之命,而削職之律,尙未還收,臣等竊惜之。當初敬敎,何嘗有大段負犯,而因言事,譴責太深,輾轉增激,乃至於此,削黜之罰,實涉過當,聖明於此,宜可以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之度,未免係吝之歸,而終亦有乖於恢廣言路之道矣。其爲聖德之累,爲如何哉?請勿留難,還收前宜寧縣監尹敬敎削奪官爵門外黜送之命。李晩芳之父映,雖有一時告變之功,晩芳,以逆賊外孫,冒赴科擧,邦憲之不嚴,至此而甚矣。試所據法拔去,而乃有勿爲拔去之命,聖意固在於激勸有功,而國家取人之規,其法至嚴,斷不可以其父之功,而饒貸其子也,況以學生之稱,加於凶逆之人,尤極痛駭。此而仍存,則邦憲不嚴,後弊難防。請武科榜目中李晩芳,亟命削去。凡科赴擧之人單子中,旣書四祖,又受三保,苟有一字之誤,必皆拔去,其法至嚴。今此李晩芳,以兇人外孫,沒其逆名,書以學生,蔑法壞例,莫此爲大,錄名官之許錄,保擧人之着名,不有國法,恣意循情,俱極可駭,不可推考而止。請當該初試錄名官及前後保擧人等,竝先罷後推。答曰,不允。
正言安垕啓曰,臣猥以無狀,病居言地,已至三朔,絲毫無補,只積慚惶,加以賤疾,深重請由,適値試場,不得不復出供仕,而累月觸寒,添得外感,出榜還家,達夜叫痛,奄奄若絶之際,召牌臨門,欲起還仆,竟未祗赴,席藁私室,恭俟嚴誅。玆者以拔榜擧子改付標事,又有牌招之命,臣之病勢,尙在苦重之境,而分義所在,不敢一向偃伏,以重其違慢之罪,力死扶曳,僅僅趨詣,而付標旣入,諸試官亦皆罷去,雖緣病憊,未得趨參,而稽進之罪,固無所逃。且日者,以武所試所進去事,召牌下降,而臣於其日,身病方劇,未免淹延時刻,來詣闕中,日勢已暮,未及傳啓,而致有物議之非責,臣於此,尤不勝悚恧焉。臣旣有召牌不進之罪,而前後所失又如此,決不可一刻仍冒,請命鐫削臣職。答曰,勿辭。
李觀徵啓曰,正言安垕,再啓煩瀆,退待物論矣。傳曰,知道。
夜一更,東方有氣如火光,巽方艮方,有氣如火光。
司諫朴增輝上疏,伏以,庸陋微臣,最居人下,猥蒙洪造,屢玷淸班,涓埃未報,涯分已極,福過災生,病不離身,素患胸脇之痛,入秋轉劇,發作無時,長事呻呼,藥餌調治,未見寸效,海西覆審之行,亦未祗赴,方竢罪譴,不自意薇垣新命,又及於此際,驚惶感激,益無所措。揆以分義,惟當劃卽趨造之不暇,而顧臣病狀,決非時月之間,所可差復,虛帶職名,癏曠已久。伏乞聖慈,特垂憐愍,亟賜鐫改,以安愚分,公私幸甚。仍竊伏念,臣病伏田里,目擊時艱,憂國一念,炳然如丹,身旣不進,口又無言,則臣罪尤大,敢因辭免之章,兼獻一得之愚,伏願聖明,試垂睿覽焉。嗚呼,汲汲乎今日之時勢也,上天之震怒極矣,下民之生理渴矣。水旱風雹,無歲無災,一年甚於一年,至於上年而尤慘,饑饉癘疫,死者相枕,孑遺之民,窮而爲盜,以致人倫斁絶,父子莫保,兵燹之酷,亦不甚,前後言事之臣,旣已畢陳,殿下亦且聞而知之,惻然警惕之矣。古語曰,百聞不如一見,臣恐殿下之燭照,或未能如臣之目見也,臣何敢不盡所見於今日哉?嗚呼,今日民生,有若垂死之人,縷命雖在,時刻難保,其必十分愛護,庶得少蘇,而今年農事,以本道言之,則長夏雨澇,穀穗不實,秋初大水,漂沈殆盡,濱水之處,全無所收,若使各樣官糴,諸般役,一時竝責,則今日之民,決難聊生。臣請以古事訂之,唐時馬周,上疏於太宗曰,貞觀之初,天下飢歉,斗米直匹絹,而百姓不怨咨者,知陛下憂念不忘故也。今年豐穰,匹絹得粟斗十餘斛,而百姓怨咨者,陛下不復念之故也。今日民事,不幸近之,臣請以今日民瘼之所當祛者,條列于後,以備採擇,儻殿下不以人廢言,則民生幸甚,國家幸甚。官糴之設,蓋是恤民,而及其督捧,反爲愛民,侵隣及族,刑囚滿獄,間或有殞命者,所缺隣族,亦不暇缺其所食,流亡相繼,其勢必然。今春蕩減之命,實出於軫念飢民之至意,擧一國民生,莫不歡欣感戴,而各道各邑,或不無虛實相蒙,惠澤不均,此所謂上恩雖弘,而下困益甚也,而況蕩滌之數,只擧元會,而不論別會,元會者,國穀而該曹會簿者也,別會者,道內各營之私自句管者也。元會,尙且蕩滌,而不論別會者,亦獨何哉?臣竊聞各邑,方爲査出文書,道臣將馳啓,道內儒生,亦已抗疏,雖未知朝家處置之如何,而今秋捧糴之時,若無別樣寬典,則生民愁痛,有甚於前,臣意則元會·別會,不當分而二之。廣蕩聖恩,俾民均被,而水災尤甚之處,則尤爲着念,定以缺收捧於冬前,以此爲明春救民之資,而未捧者,則待明秋稍豐而畢捧,則庶可以少慰民生之倒懸矣。沿江濱水之處,則只以牟麥爲生理,而去歲旱澇,牟麥絶無,旣難備種,且因生斃,昔日甫田,擧皆荒廢,至於今春,艱種黍粟及豆太,而及秋大水,酷被沈沒,只餘朽藁,民何所食?道臣,擧以目覩,啓請給災者,實是憂民憂國之意,而該曹防啓,未蒙恩典,民不食土之出,而顧乃責其土之稅,民生怨苦,豈非矜念處乎?給災寬役,此正今日之急務,臣請沿江被災處,一依道臣狀啓,皆許給災,則斯亦濟民之一道也。嶺南一道,國家府庫,而倭人需應,他無所由,稅米布,分中道以下,而折給倭人,以米作木,而以五斗作一匹,厥數則與山邑均同者,此乃古規也。頃者十餘年前,道臣以沿江各邑稅木作米,而旋又以米作木焉。舊例則稅米一石,公木三匹,而此則公木一匹,作米十二斗,勿論豐凶,定以爲例,凶年則一匹五斗,尙且悶苦,而例作三匹於一石,翻作十二斗於一匹,此則一石爲三十六斗也。山邑則一石,而沿江各邑,則加出三十六斗於應納之一石,沿江各邑,亦不偏苦乎,而況近來,本道凶荒太甚,上年公木一匹之直,多不過荒租四五斗,而至於給倭公木,則準以白米十二斗,徵捧於民間,山邑與沿江各邑之苦歇,一何不缺甚也,臣竊以爲係是給倭,雖不得便卽變通,而七字缺三十六斗者,則通同於山邑,是實切急救民之策也。若曰輸運,異於沿江各邑云爾,則除出沿江邑之各樣所納,移定於山邑,則此實國家均役之道也。諸邑軍兵之闕額及年久物故者,固當充定,而凶荒之餘,蘇完未易。事目中,雖有辛亥以上物故,則過三年代定,而其中自得自願者,則許令代定云。以此之故,各邑不分新舊物故,混同充補,而生齒凋耗,自官搜得亦難,則死亡者之一族,從何推得,而自願其代者也。民懷驚散,抑有甚於去歲之凶歉,變通之方,不容少緩。臣竊以爲,若是物故百人,則今年而充三十人,而明年尙充三十人,又明年而充三十人,則此乃逐年每充三分之一也,事貴着實而已,朝定暮逃,有何少益於軍政乎?且伏聞前日所抄京別隊之外,今又加定別抄戶保,以充騎步之代云,年例之抄,旣患難充,則別定之數,從何覓來?軍兵名目,其數最多,而每年別隊之抄,此實床上疊床也。臣竊以爲,前旣抄定別隊之外,年年加抄,一切停罷,則緩急之用,不須在多,不擾乎民,斯可得力矣。臣所條進,雖似陳腐,祛弊救急,所當汲汲,唯聖明之財處焉。臣聞,人君喜怒,與天爲一,必得其中,乃與天合,前縣監尹敬敎,以言獲罪,斥補下邑,繼以退咎,竄逐荒裔,末又下理,與羅卒對辨。噫,敬敎以經幄昵侍之臣,有懷陳疏,有何大段罪過,而前後譴罰,不少假貸,輾轉激惱,一節加於一節,豈料聖明之世,有此無前過當之擧耶?南荒北塞,相去千有餘里,其間道路之淹留,日字之差遲,自是事勢之所不免,而摘抉小過,輒加重究,決非大聖人用法和平之道也。殿下少霽雷霆之威,還收對辨之命,大臣陳箚,三司交章,必有日月之更,而愚衷所激,亦不能自已。伏願聖明,更加澄省焉。臣無任激切屛營之至,謹昧死以聞。
侍講院司書沈濡上疏,伏以,臣偏母,氣質虛弱,素多疾病,每於秋冬初寒之節,輒患咳嗽,外感之症,歲增月深,已過十餘年矣。眞元日枯,氣血俱脫,藥未奏功,病漸阽危,秋初用醫家言,艾灸背部,新效未收,舊症添加,灸熱大發,喉舌瘡潰,委頓床席,食飮全廢,而臣身孤孑,又無兄弟,朝夕捄獲,更無他人,臣之情理,不可一刻暫離,而顧臣濫蒙鴻造,待罪春坊,當此逐日開講,而時不敢以私情,猥陳疏章,黽俛從仕,常懷憂懼。頃在宿所,得聞母病,自數日來,又得泄痢之症,達夜注瀉,十分危篤,臣聞來驚惶,顚倒出來,歸見母病,氣息奄奄,綿綴若縷,比前數日,又加一倍。今臣欲銜恩畏命,奔走供職,則母病如此,身常鎖直,隨症調治,亦不及時,如欲尋醫問藥,專意救護,則虛帶職名,久退私室,其在分意,有所不敢,臣之情勢,到此地頭,罔知攸措。不得不冒死仰籲於天地父母之前,伏乞聖明,憐臣至情,將臣本職,特許遞免,俾得專救母病,則庶幾有及時醫治之望,無官事曠闕之弊,公私具不勝幸甚。臣無任戰灼危迫之至。踏啓字。
司諫院正言洪萬鍾上疏,伏以,臣於前月念間,猝聞母病危重,冒呈辭單,未及辭職,急於歸救,徑先作行,私情雖切,分義至嚴,帶職下鄕,罪實難逃,臣席藁村舍,恭竢譴罰,而仄聽累日,未有處分,臣誠惶恐,罔知攸措。仍念臣母,稟賦素弱,氣血俱虛,種種疾恙,到老益劇,及至今秋,重得腹脹之症,而鄕谷醫治,亦不得以時,轉輾沈綿,已成痼疾,心腹脹滿,莫能運動,胸膈煩悶,呼吸喘急,委頓床席,坐臥須人,飮啖專廢,眞元日鑠,有時氣塞,昏不省事。臣於此際,日夜將護,至情所在,不忍暫離,而□臣所帶之職,非如閑漫庶官之比。以此情勢,旬月之內,決無近□供職之望,玆敢冒死呼籲於天地父母之前。伏乞聖慈,俯諒危迫之懇,特許遞改,俾得專意救護,以便公私,不勝幸甚,臣無任戰灼祈懇之至。踏啓字。
司憲府掌令禹昌績上疏,伏以,臣伏蒙恩由,歸省父母,得伸烏鳥之私情,且慰門閭之倚望,惟我聖明孝理之化,偏及身臣,臣誠感激,徒有涕泣而已。第臣本以善病之人,侵晨行役,多觸風寒,素患脬脹之病,乘此外感而劇,痰火交攻,胸膈痞塞,遍身腫痛,飮啖專廢,日就危篤,委頓床席,旬月之內,難望差復之期,由限已過,決無運動之路,臣之情勢,至此而狼狽極矣。且念臣所忝風憲重地,非如閑漫職事,不可一日癏曠,而狗馬賤疾,如右所陳,虛帶職名,末由造朝,惶隕踧蹙,罔知攸處。玆將悶迫之忱,仰瀆宸嚴之下,伏乞聖慈,曲加憐察,亟遞臣職,以便公私,以安微分,千萬幸甚,臣無任戰灼祈懇之至。踏啓字。
司憲府大司憲閔維重上疏,伏以,臣玷名列卿,待罪司寇,憒憒缺無一毫稱塞,雖蒙大度寬容,不加譴斥,其昏謬不職,臣亦自知,夙夜兢惕,唯孤負聖明是懼,不意玆者,誤恩又降,授臣以不敢當之任,臣驚惶愧忸,益無所措。臣竊惟,主張公議,振擧朝綱,乃臺憲之責,而至於長官,爲任尤重,國家擇人,於此加愼,歷數諸臣之前後居是職者,類皆一時人望,未嘗謬及匪人,以致名器之輕也。如臣亡狀,曾忝言議之末,不能進一言救一事,以效耳目之寄,到今承乏,冒據首席,物情致駭,其將謂何?目今災異洊臻,而天怒方赫,流逋未集,而邦本將蹶,言路不開,而乾道益亢,以至大小悠泛,氣像委靡,百爲判渙,如水無津,雖使忠讜正直,爲上下所信服者當之,尙難格君心而匡主德,恢公議而整頹綱,況臣庸疎疲苶,萬萬不似者哉?臣雖欲忘廉貪寵,黽勉就列,其如辱名器羞朝廷何?此臣之所以揣分度義,不敢冒□□□命者也。伏乞聖明,特垂諒察,亟遞臣職,以幸公私。臣惶懼屛營之至。
上在昌德宮。停常參·經筵。
藥房都提調金壽恒,提調閔維重,右承旨李嵇啓曰,雪後寒威轉嚴,伏未審聖體調攝,若何,臂疼之候,夜來亦無所減乎?臣等無任憂慮,敢來問安。答曰,知道。再昨受灸,而酸疼之氣,猶未快愈矣。
崔逸,以都摠府言啓曰,副摠管李汝發,御營廳坐起,進去晝仕,請出標信。傳曰,知道。
又以兵曹言啓曰,新及第卞維名字,與新豐府院君名字相同,以綱字改名事,自吏批旣已啓下,榜目中改付標之意,敢啓。傳曰,知道。
慶㝡,以司饔院官員,以提調意啓曰,生鮮事,漁夫主人等,聯名呈訴曰,江水半氷,日次生鮮,無路覓得,願依前例,以雜魚代封云云。從前此時,果有代封之例,莫重御供,自下不敢擅便,惶恐敢稟。傳曰,依例代捧。
李觀徵,以弘文館言啓曰,新除授副校理尹搢,時在忠淸道尼山地,經筵入番事緊,請斯速乘馹上來事,下諭。傳曰,允。
大司諫李弘淵啓曰,正言安垕,以臣猥以無狀,忝居言地,已至三朔,絲毫無補,只積慚惶,加以賤疾甚重,請急頻仍,適値試場,不得不復出供仕,而累日觸寒,添得外感,擔羿還家,達夜叫痛,奄奄若絶之際,召牌嚴臨,欲起還仆,竟缺臣席藁私室,恭竢嚴誅,玆者,以拔數字缺付標事,又有牌召之命,臣半行缺之境,而分義所在,不敢一向偃伏,以重其違慢之罪,數字缺趨詣,而付標旣入,諸試官亦皆罷去,雖緣病憊,未得趨參,而稽遲之罪,固知難逃。且日者,以武科試所進去事,召牌下降,而臣於其日,身病方劇,未免淹延時刻,來詣闕中,日勢已暮,未及傳啓而退,致有物議之非責,臣於此,尤不勝悚恧焉。臣旣有召牌不進之罪,而前後所失又如此,決不可一刻仍冒。引嫌而退,身疾適然,則非所當嫌,而召牌不進,在例應遞。正言安垕,請命遞差。答曰,依啓。
慶㝡啓曰,吏曹郞廳來言,臺諫有闕,政事何以爲之?敢稟。傳曰,明日爲之。以上燼餘
上在昌德宮。停常參·經筵。
藥房都提調右議政金壽恒,提調右參贊閔維重,左承旨李嵇啓曰,嚴風徹夜,寒沍倍甚,伏未審聖體調攝,若何,左臂受灸下,酸疼之氣,與昨一樣否乎?臣等憂慮未弛,敢來問安。答曰,知道。與昨無異,今後勿爲逐日問安。
備邊司啓曰,本司局司堂上現存之員甚少,事多苟簡,一員有闕之代,以堂上右參贊閔維重,差下察任,何如?答曰,允。備局謄錄
答兵曹草記曰,風寒倍緊,衣薄之輩,實甚可矜,除役似可,而手本乃先啓之事,他處赴役,廼是未啓下事,則輕重先後自別,每以分送等事,煩瀆啓聞,極爲無據,今後更不得如是,可也。以上記草
有政。吏批,以李後山爲左尹,趙師錫爲司書,申碩蕃爲掌令,沈濡爲正言,金海一爲正言。
大臣·備局堂上引見入侍,右參贊閔維重所啓,江都亭子船,年久腐朽,今當改備,材木例取於安眠島,而近來此等事,必須啓達後,方爲斫取矣。忠淸監司處,以此分付,何如?上曰,依爲之。右議政金壽恒所啓,前日閔維重,爲平安監司時,以兩西還上丙午以上虛錄事,査出啓聞,而意謂他道亦然,欲爲觀勢覆啓矣。其後慶尙監司李䎘,亦以此事啓聞,自戶曹請令廟堂稟處,大槪,今春大霈之典,意非偶然,如此之類,不爲蕩減,則民之未蒙實惠,莫此爲大,故與領議政鄭太和相議,則亦以爲,今雖後時,而不可不蕩減,以示朝家德意云,其時虛錄守令,則固當論罪,而兩西三萬餘石,嶺南六萬餘石,似當速爲蕩減矣。上曰,兩西及嶺南虛錄還上,則爲先蕩減,守令則待他査啓後稟處,而此外他道,亦爲一體分付,使之査出啓聞,可也。以上備局謄錄
引見時,知中樞府事柳赫然所啓,御營軍,本非賤役,先屬御營廳後,更爲有廳軍之類,勿許移送事,捧承傳遵行已久矣。今此訓鍊別隊,亦依此例爲之,何如?上曰,依爲之。以上備局謄錄
上在昌德宮。停常參·經筵。以上燼餘
答府前啓曰,不允。下諭事,依啓。以上記草
上在昌德宮。停常參·經筵。
藥房都提調右議政金壽恒,提調右參贊閔維重,左承旨李嵇啓曰,日寒彌酷,伏未審聖體調攝,若何,臂疼之候,猶未快愈乎?臣等區區憂慮,敢來問安。答曰,知道。時無所減矣。藥房謄錄
答府前啓曰,不允。末端斬鬼倡樂等事,因凶歲禁止事,依啓。以上記草
備邊司啓曰,江華府及慶尙·全羅兩道,辛亥還上受食人中,闔家死亡,無田土者,査覈成冊,今始上送,取考其數,則江華各穀竝二百八十八石零,慶尙道各穀竝三千八百九石零,全羅道各穀竝五千七百七十九石零矣。竝令依他蕩減,而江都去京至近,穀數不多,且無往復査問,如諸道之事,而分付經年之後,始爲査報,事甚稽緩,留守閔熙,推考,何如?答曰,允。以上備局謄錄
上在昌德宮。停常參·經筵。
答藥房問安啓辭曰,知道。時無所減矣。
答右承旨李嵇,左副承旨李觀徵等疏曰,省疏具悉。爾等勿辭察職。
答都承旨金徽,右副承旨崔逸,同副承旨慶㝡等疏曰,省疏具悉。卿等勿辭察職。
答府啓曰,不允。前啓承旨推考還收事以上內記草
禮曹啓辭,再昨得接漢城府移文,則今此駙馬揀擇時詣闕人中,奉事許壕子鍓,猝患胸痛,症勢危劇,萬無詣闕之路云,以調理入參之意,分付矣。今又呈狀于本曹曰,鍓之病勢,日漸苦劇,不省人事,頃刻難保云,病勢果爲如此,則明日揀擇時,不得入參之意,敢啓。傳曰,知道。以上禮曹謄錄
藥房提調右參贊閔維重,右承旨孟胄瑞啓曰,陽復已迫,陰沍愈甚,伏未審此時,聖體調攝,若何?臂疼之侯,尙無差減之效乎?臣等區區憂慮,敢來問安。答曰,知道。時無所減矣。
上在昌德宮。停常參·經筵。
答府前啓曰,不允。
答玉堂箚曰,不允。前啓
答右相金壽恒箚曰,省箚具悉卿懇。若以他事泛然云爾,則卿言是矣,而此則揆以事體,決不如是也。卿其安心勿辭焉。以上內記草
傳曰,戶曹判書金壽興家,遣內醫看病。內局謄錄
上在昌德宮。停常參·經筵。
答府前啓曰,不允。處置事,依啓。大司諫李弘淵遞差。正言金海一·沈濡出仕。以上記草
藥房提調閔維重,副提調金徽啓曰,連日凝嚴,伏未審聖體調攝,若何?臂疼之侯,尙爾一樣乎?臣等憂慮未弛,敢來問安。答曰,知道。別無加減。內局謄錄
上在昌德宮。停常參·經筵。
李觀徵啓曰,正言沈濡·金汝一,牌招不進矣。傳曰,知道。
李嵇啓曰,吏曹郞廳來言,臺諫有闕,政事何以爲之?敢稟。
李觀徵,以都摠府言啓曰,今日入直軍士中日習射,請出標信。傳曰,知道。
孟胄瑞,以戶曹言啓曰,今此謝恩兼冬至正使軍官閑良申灚有頉,代前主簿金挺夏,改付標以入之意,敢啓。傳曰,知道。
李觀徵,以兵曹言啓曰,卽接守門將廳所報,則通化門入直守門將申尙亨,自今月初一日,猝得傷寒,全廢飮食,不能運動,半行缺不可仍置直所,元單子中改付標以入之意,敢啓。傳曰,知道。
執義趙遠期啓曰,前執義李翔削奪還收之請,論列已久,而每以不允爲批,臣竊不勝其慨然。自古義理之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累。臣之所以苦口力爭,久而不止者,深爲國家,惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司爭執,旣閱時月,而誠未格天,不賜允兪,頃者特下放送之命,而削黜之律,尙未還收,臣竊措之。當初敬敎,何嘗有大段負犯,因一事譴責太深,輾轉增激,乃至於此,削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙蘄全釋,則其在包容之度,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎,削奪官爵門外黜送之命。臣以當該內官一體拿問事,有所論列,而聖明不諒,尙未允兪,臣竊不勝其疑惑焉。梁濟臣之罪,在於假託微稟,當該內官之罪,在於猥達私語,濟臣所以假託微稟,其根實由於內官,聖批雖諭以曲折有異,而外間竊議,皆疑殿下於近習,待之不嚴,致有此事恕之太過,未免偏係,其有損於聖德爲何如?而實非平日所望於聖明者也。請勿留難,當該內官,亟命一體拿問。臣以知製敎李端夏拿問還收事,累日論列,而天威未霽,聖批靳允,臣竊不勝其悶鬱焉。端夏今日之所望,在於假借聖意,殿下之所以深惡端夏者,疑其扶植黨論也。若令端夏用意於扶植黨論,至於假借聖意而不憚,則死有餘辜,臣何敢爭?但揆以人情,似無此理,以端夏爲奸巧罔上,則睿覽篇章,必不露其抑揚之態,以取觸忤之患,以端夏爲挺身黨論,則贊揚己事,有何大段輕重於今日,而至引先朝之旨,自陷不測之誅哉?此必敍事之際,措語之間,自不覺其妄發,而獲此重譴於殿下也。殿下若能忘怒觀理,平心靜究,則端夏情迹,必將釋然於淵衷矣。噫,摘抉言語,已非聖德之事,文字罪人,實爲半行缺雖下吏,旋覺過重,終乃赦宥,則其於體下之五六字缺其宜,而大慰群情,請加三思,還收知製敎李端夏拿鞫定罪之命。知製敎李端夏拿鞫之命,出於群臣意慮之外,政院之再三覆逆,實是匡救之義,而殿下非但不賜察納,目之以費辭救解,斥之以巧飾欺誣,至下不忍聞之敎,繼有以重推考之命,臣誠驚愕,不勝慨然之至。噫,殿下今日之擧措,本由於一時疑怒之偏,因文字而罪端夏,以覆逆而責承旨,雷霆之威轉加,日月之更尙遲,臣恐率是以往,聖明過擧,雖或大於此者,而殿下之廷,將無一人敢進規戒之言,甚非國家之福也。請加三思,還收諸承旨從重推考之命。答曰,不允。以上燼餘
上在昌德宮。停常參·經筵。
藥房提調臣閔維重,副提調臣金徽啓曰,天氣陰寒,伏未審此時,聖體調攝若何?臂疼之侯,尙無所減乎?臣等區區憂慮,敢來問安。答曰,知道。臂痛之氣,尙無所減矣。
崔逸,以都摠府言啓曰,副摠管李延年,禮曹坐起,進去晝仕,請出標信。傳曰,知道。
李嵇,以內醫院官員,以都提調意啓曰,今年臘藥材料,方爲磨鍊,而其中牛黃五兩,犀角一斤,龍腦五兩,石雄黃五兩,沈香十兩,梔子七斤,眞珠二錢,皆爲不足。此外使君子·胡黃連·肉豆蔻等材,亦已半行缺傳曰,允。
答右議政金壽恒箚曰,省箚具悉卿懇。卿其安心,勿辭善攝。仍傳曰,遣醫官金萬直看病。
以備忘記,傳于崔逸曰,史官五員待命,騎馬十五匹立之。
正言金海一啓曰,無狀小臣,忝冒言地,未效涓埃之報,負此難赦之罪,臣魂悸魄,無地措躬,退伏席藁,恭竢重譴,而處置請出。曾是意外,聖度包容,特賜寬貸,至有牌招之擧,臣固當感激趨詣之不暇,而顧臣罪名甚重,情勢悶蹙。且緣賤疾猝劇,無計自力,欲起還仆,竟未祗赴,竢病少間,今始自列,臣之罪戾,益無所逃。請命遞斥臣職。答曰,勿辭。
正言沈濡啓曰,臣誠未格天,莫補日月之過,言纔發口,遽觸雷霆之威,席藁私室,恭竢鈇鉞,誅罰不加,召牌下降,其在不俟駕之義,固當趨詣之不暇,而顧臣負犯,旣在罔赦,徊徨悶蹙,終不敢祗承召命。臣罪至此,益無所逃。臣旣獲欺罔之罪,又犯違慢之誅,不可一刻仍冒,而昨緣賤疾猝劇,未爲自列,今始來避,罪戾尤大。請命鐫削臣職。答曰,勿辭。
李觀徵啓曰,正言金海一·沈濡,再啓煩瀆,退待物論矣。傳曰,知道。
執義趙遠期啓曰,前執義李翔削奪還收之請,論列已久,而每以不允爲批,臣竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮對李翔之意,實非尋常,到今思其進言,作爲罪案,至加削奪之罰,而不少饒假,將無以解群情之惑,終未免爲聖德之累。臣之所以苦口力爭,久而不止者,深爲國家惜此擧措之失當,而只欲納吾君於無過之地也。請加三思,還收前執義李翔削奪官爵之命,前宜寧縣監尹敬敎事,兩司之爭執,旣開時月,而誠未格天,不賜允兪,頃者特下放送之命,而削黜之律,尙未還收,臣竊惜之。當初敬敎,何嘗有大段負犯,因一言事,譴責太深,輾轉增激,乃至於此?削黜之罰,實涉過當,聖明於此,宜有以平心舒究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎,削奪官爵門外黜送之命。臣以當該內官一體拿問事,有所論列,而聖明不諒,尙未允兪,臣竊不勝其疑惑焉。梁濟臣半行缺內官之罪,在於猥達私語,濟臣所以假託半行缺聖批,雖諭以曲折有異,而外間竊議,皆疑殿下於近習,待之不嚴,致有此事,恕之太過,未免偏係,其有損於聖德爲如何?而實非平日所望於聖明者也。請勿留難,當該內官,亟命一體拿問。臣以知製敎李端夏拿問還收事,累日論列,而天威未霽,聖批靳允,臣竊不勝其悶鬱焉。端夏今日之所坐,在於假借聖意,殿下之所以深惡端夏者,疑其扶植黨論也。若令端夏用意於扶植黨論,至於假借聖意而不憚,則死有餘辜,臣何敢爭?但揆以人情,似無此理,以端夏爲奸巧罔上,則睿覽篇章,必不露其抑揚之態,以取觸忤之患,以端夏爲挺身黨論,則贊揚己事,有何大段輕重於今日,而至引先朝之旨,自陷不測之誅哉?此必敍事之際,措語之間,自不覺其妄發,而獲此重譴於殿下也。殿下若能忘怒觀理,平心靜究,則端夏情迹,必將釋然於淵衷矣。噫,摘抉言語,已非聖德之事,文字罪人,實爲昭代之累,殿下驟覽驚駭。初雖下吏旋覺過重,終乃赦宥,則其於體下之仁,原情之律,可以兩得其宜,而大慰群情。請加三思,還收知製敎李端夏拿鞫定罪之命。知製敎李端夏拿鞫之命,出於群臣意慮之外,政院之再三覆逆,實是匡救之義,而殿下非但不賜察納,目之以費辭救解,斥之以巧餙欺誣,至下不忍聞之敎,繼有重推考之命,臣誠驚愕,不勝慨然之至。噫,殿下今日之擧措,本由於一時疑怒之偏,因文字而罪端夏,以覆逆而責承旨,雷霆之威轉加,日月之更尙遲,臣恐率是以往,聖明過擧,雖或有大於此者,而殿下之廷,將無一人敢進規戒之言,甚非國家之福也。請加三思,還收諸承旨從重推考之命。正言金海一·沈濡,竝引嫌而退,情勢如何,姑舍勿論,召牌不進,在例應遞。請正言金海一·沈濡,竝命遞差。答曰,不允。處置事,依啓。
崔逸啓曰,史官五員待令事,命下矣,史官不備,宣傳官二員,武兼宣傳官一員,代送之意,敢啓。傳曰,知道。以上燼餘
上在昌德宮。停常參·經筵。
大王大妃殿誕日,政院·玉堂·二品以上單子問安。答曰,知道。大殿,政院·玉堂·二品以上問安。答曰,知道。王大妃殿·中殿·世子宮·嬪宮,政院·玉堂問安。答曰,知道。
答領議政鄭太和箚曰,省劄具悉卿懇。卿其安心勿辭,更加善攝。仍傳曰,遣御醫金萬直看病。
執義趙遠期啓曰,前執義李翔削奪還收之請,論列已久,而每以不允爲批,臣竊不勝慨然。自古草野之疏,其言雖或過激,必爲之優容而未嘗摧折者,半行缺李翔之意,實非尋常,到此因其進言,半行缺不少饒假,將無以解群情之惑,終未免爲聖德之累,臣之所以苦口力爭而不止者,深爲國家惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,頃者特下放送之命,而削黜之律,尙未還收,臣竊惜之。當初敬敎,何嘗有大段負犯,因一言事,譴責太深,轉輾增激,乃至於此?削黜之罰,實涉過當,聖明於此,宜有以平心靜究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之度,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏。請勿留難,還收前宜寧縣監尹敬敎,削奪官爵門外黜送之命。臣以當該內官一體拿問事,有所論列,而聖明不諒,尙未允兪,臣竊不勝其疑惑焉。梁濟臣之罪,在於假託微稟,當該內官之罪,在於猥達私語。濟臣所以假托微稟,其根實由於內官,聖批雖諭以曲折有異,而外間竊議,皆疑殿下於近習,待之不嚴,致有此事,恕之太過,未免偏係,其有損於聖德爲何如?而實非平日所望於聖明者也。請勿留難,當該內官,亟命一體拿問。臣以知製敎李端夏拿問還收事,累日論列,而天威未霽,聖批靳允,臣竊不勝其悶鬱焉。端夏今日之所坐,在於假借聖意,殿下之所以深惡端夏者,疑其扶植黨論,若令端夏,用意於扶植黨論,至於假借聖意而不憚,則死有餘辜,臣何敢爭?但揆以人情,似無此理,以端夏爲奸巧罔上,則睿覽篇章,必不露其抑揚之態,以取觸忤之患,以端夏爲挺身黨論,則贊揚己事,有何大段輕重於今日,而至引先朝之旨,自陷不測之誅哉?此必敍事之際,措語之間,自不覺其妄發,而獲此重譴於殿下也。噫,摘抉言語,已非聖德之事,文字罪人,實爲昭代之累,殿下驟覽驚駭。初雖下吏,旋覺過重,終乃赦宥,則其於體下之仁,原情之律,可以兩得其宜,而大慰群情。請加三思,還收知製敎李端夏拿鞫定罪之命。知製敎李端夏拿鞫之命,出於群臣意慮之外,政院之再三覆逆,實是匡救之義,而殿下非但不賜察納,目之以費辭救解,斥之以巧飾欺誣,至下不忍聞之敎,繼有從重推考之命,臣誠驚愕,不勝慨然之至。噫,殿下今日之擧措,本由於一時疑怒之偏,因文字而罪端夏,以覆逆而責承旨,雷霆之威轉加,日月之更尙遲,臣恐率是以往,聖明過擧,雖或有大於此者,而殿下之廷,將無一人敢進規戒之言,甚非國家之福也。請加三思,還收諸承旨從重推考之命。答曰,不允。
議政府領議政鄭太和箚子。伏以臣宿患風病之外,自初三日重感寒疾,症勢猝劇,連服發散之劑,趁不得汗,爲日漸多,晝夜苦痛,非但四肢不能運用,精神怳惚,人事在省不省之中。冬至及大王大妃殿誕日問安進表裡之禮,俱不得進參,臣忝大臣之列,負此逋慢之罪,不勝惶恐,置身無地。伏乞亟命鐫削臣職名,俾得安意調活,千萬幸甚。取進止。
上在昌德宮。停常參·經筵。
藥房提調臣閔維重,副提調臣金徽啓曰,數日寒威倍嚴,伏未審聖體調攝若何,臂疼之候,至今一樣乎?臣等不任憂慮,敢來問安。答曰,知道。別無所減矣。
崔逸,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管李延年,禮曹坐起,進去晝仕,請出標信。傳曰,知道。
以備忘記,傳于慶㝡曰,監司申晸子堯卿,參奉沈璛子佐漢及甲辰·乙巳生,竝禁婚,其餘竝許婚。
缺以禮曹言啓曰,顯陵大王·王后兩陵莎草缺塗灰剝落處,待明春擇日修改事,啓下矣。修改吉日,令日官推擇,則來癸丑年二月初八日辰時爲吉云。以此日時擧行,而事目則臨時磨鍊之意,敢啓。傳曰,知道。
崔逸,以義禁府言啓曰,罪人成釴加刑啓請公事,去月二十五日允下,而連値有政,未及擧行矣。平安監司啓本,昨日自刑曹啓下於本府,今日之坐,雖因拘忌,不得加刑。本府規例,開坐之後,凡干査啓,必卽覆啓,故今此覆啓,爲先粘付元啓目以入之意,敢啓。傳曰,知道。
又以兵曹言啓曰,精抄廳鳥銃打造時,平安道己酉榜新出身除防銀子三千三百五兩,啓請取來,以爲工匠役價糧料之資,而先以本廳米布用下,致有前頭軍餉不足之慮,故欲以銀子二千兩,從市直買取賑恤廳所儲之米,申牒請買,則答以不可無啓稟之事,而任意相換云云,事理固然。敢此仰煩,令賑恤廳,以未換銀,俾繼軍餉,何如?傳曰,允。
又以兵曹言啓曰,精抄廳鳥銃打造時,所用冶炭,無以繼辦。本曹前判書閔鼎重,啓達於榻前。賑恤廳所在空名通政帖一百張,嘉善帖三十張受來,取募於水上貿炭船運繼用矣。卽今鳥銃打造,工役未半,而所募未給帖者,多至通政帖七十八張,嘉善帖二十八張。此外亦必有餘數,然後可以加募繼貿。且本廳新設之初,財力不贍,貌樣未成。若以空名帖,優數成置本廳,則不無募取補用之路,故敢此竝陳。空名通政貼七百張,嘉善帖三百張,令該曹成送,何如?傳曰,允。
又以兵曹言啓曰,自前精抄軍二哨,闕內入直之外,留置本廳者,或於三靑洞,或於本廳,習放鳥銃,而少藏火藥,且用土丸,自致砲聲不壯,故有所啓達。常常鍊習,因上年凶荒,軍數減半之後,本廳留置者,甚爲零星,仍爲廢閣不行矣。今此資裝保上來之類,其於技藝,尤甚生疏,把銃藏藥,全昧其方,只以入直中日試放,難於閑習,而過一朔還鄕,便是依舊村民,則精抄一軍,終難望其成才也。本廳留直,其數雖少,欲使直廳將官,率敎師逐日習放,而以此若干軍士,去來外處,則方此短日,所習無多。習於本廳,則朝暮之間,勢甚便好,而土丸之砲,發聲雖微,闕門至近,恐或徹聞,旣停復行,亦難半行缺土丸放砲,無害於銃穴耶?
又以兵曹言啓曰,七八字缺新出身元數五百五十四人內,壯元一人,禁軍九十八人,計除,而平安道三十一人,咸鏡道十二人,濟州三人,㫌義三人,則依例本道各鎭分防。其餘四百六人,則所當依舊例北道赴防,而北道今年凶荒,無異去歲云。四百餘人赴防,則必致主客俱困之患。勢當別樣變通,而臣曹不敢擅便,令備邊司稟處,何如?傳曰,允。
傳于崔逸曰,政事,明日爲之。
執義趙遠期,持平成虎徵啓曰,前執義李翔削奪還收之請,論列已久,而每以不允爲批,臣等竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累,臣等之所以苦口力爭,久而不止者,深爲國家惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,頃者特下放送之命,而削黜之律,尙未還收,臣等竊惜之。當初敬敎,何嘗有大段負犯,因一言事,譴責太甚,輾轉增激,乃至於此?削黜之律,實涉過當,聖明於此,宜有以平心靜究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之度,未免係吝之歸,而終亦有乖於恢廣言路之道矣,其爲聖德之累,爲何如哉?群情共鬱,公議難遏。請勿留難,還收前宜寧縣監尹敬敎削奪官爵門外黜送之命。臣等以當該內官,一體拿問事,有所論列,而聖明不諒,尙未允兪,臣竊不勝其疑惑焉。梁濟臣之罪,在於假託微稟,當該內官之罪,在於猥達私語。濟臣所以假託微稟,其根實由於內官,聖批雖諭以曲折有異,而外間竊議,皆疑殿下於近習,待之不嚴,致有此事,恕之太過,未免偏係,其有損於聖德爲何如?而實非平日所望於聖明者也。請勿留難,當該內官,亟命一體拿問。臣等以知製敎李端夏拿問還收事,累日論列,而天威未霽,聖批靳允,臣等竊不勝其悶鬱焉。端夏今日之所坐,在於假借聖意,殿下之所以深惡端夏者,疑其扶植黨論也。若令端夏用意於扶植黨論,至於假借聖意而不憚,則半行缺揆以人情,斷無此理,以端夏爲奸巧罔上,半行缺露其抑揚之態,以取觸忤之患,以端夏挺身黨論,則贊揚己事,有何大段輕重於今日,而過引先朝之旨,自陷不測之誅哉?此必敍事之際,譴辭之間,自不覺其語勢之至此,而終獲重譴於殿下也。殿下若能忘怒觀理,平心靜究,則端夏情迹,必將釋然於淵衷矣。噫,抉摘言語,已非聖德之事,文字罪人,實爲昭代之累,今以一句語差謬之故,而遽施重律於應製詞臣,則此實國朝以來所未有也。臣等之所以苦口力爭,非爲一端夏也,誠爲殿下惜此過中之擧也。請加三思,還收知製敎李端夏拿鞫定罪之命。答曰,不允。拿問事,依啓。以上燼餘
上在昌德宮。停常參·經筵。
有政。
下直,泰仁縣監李思永。
李觀徵,以義禁府言啓曰,定·和陵參奉韓璹,萬戶全士信,軍人朴圭生·朴得立·韓貴孫·朴後生·朴得連等,拿來事,傳旨啓下矣。韓璹,時在咸興地本家,全士信·朴圭生·朴得立·韓貴孫·朴後生·朴得連等,囚禁於咸興府云,依例府羅將發遣拿來,何如?傳曰,允。
吏批,判書李慶億進,參判洪處亮病,參議李端夏囚,右承旨李嵇進。兵批,判書李尙眞進,參判鄭榏進,參議呂聖齊進,參知朴世堅病,右副承旨崔逸進。
吏批啓曰,平壤庶尹,非他守令之比,勿論文蔭半行缺擬之人乏少,道內有聲績守令,竝擬何如?傳曰,允。又啓曰,漢城判尹,今當差出,而擬望之人乏少,政府西壁竝擬,何如?傳曰,允。以金益炅爲大司諫,李堂揆·李日井爲正言,梁侙爲永興府使,睦昌明爲檢閱,金萬重爲吏曹正郞,金海一爲兵曹佐郞,李耉徵爲沃溝縣監,申弼華爲洪川縣監,張緯爲居昌縣監,李尙翼爲康津縣監,李海寬爲軍器僉正,柳之發爲平壤庶尹,姜錫圭爲承文著作,權尙任爲校書副正字,閔維重爲判尹,鄭載禧兼掌令,趙威明兼持平。竝減下。以李㝡爲兼輸城察訪,鄭載禧爲獻納,金萬重爲兼司書,金必振爲戶曹佐郞,李壽曼爲中和府使,宋世奎爲瓦署別提。
兵批啓曰,摠戎廳焰焇監官前習讀官安汝周,十一朔之內,所煮四千一百六十餘斤,而數外加納者,二千五百五十餘斤,加資事命下矣。安汝周,資雖窮,職未準,何以爲之?敢稟。傳曰,特陞堂上,可也。又啓曰,京畿水使,今當差出,而三注旣重,積敗亦甚,必宜擇人,以責收拾,可合者乏少,未赴任兵使竝擬,何如?傳曰,允。又啓曰,南兵使,今當差出,而擬望之人乏少,本道守令竝擬,何如?傳曰,允。以申命全爲兼內乘,洪夏明爲都摠經歷,崔雲瑞爲訓鍊副正,洪處厚爲都摠管,申汝哲爲京畿水使,李正英爲知中樞府事,都爾英爲甘浦萬戶,李弘淵爲副護軍,金海一·沈濡爲副司果,李焯爲副司勇,張炫·徐孝男·朴而嶻·卞承亨·張燦·安日新·卞爾輔·金起門·鄭忠源爲副護軍,玄大立爲副護軍,沈若俊爲都摠都事,崔昌運爲訓鍊僉正,李仁夏爲南兵使。
兵批啓曰,南兵使差出時,以會寧府使李仁夏備擬,而不覺其前任宣川未解由矣。受點之後,始乃聞知,臣等不察莫甚,極爲惶恐。南兵使李仁夏改差,何如?且聞本營新迎人馬,上來已久,仍爲留待,其弊可慮。臣等今雖下直,似當仍出其代,竝此仰稟。傳曰,依爲之。以李世選爲南兵使。
兵批啓曰,五衛將閔宗道戶奴呈狀內,因感寒濕痰流注,四肢麻痺,咫尺之間,不得出入,宿衛之任,不可虛帶,從速入啓處置云,五衛將閔宗道改差,何如?傳曰,允。
慶㝡,以兵曹言啓曰,以精抄軍士土丸習砲稟啓。傳曰,依前試半行缺初以粘泥,揀去沙石,半行缺備,而其出迅疾,亦無餘滓,留着穴中。且實放常法,每用火藥三錢,或二錢五分,而此則僅藏一錢,或七八分,火力不猛,尤無所害矣。將士之習於銃者,其言皆如此,敢啓。傳曰,知道。
執義趙遠期,持平成虎徵啓曰,前執義李翔削奪還收之請,論列已久,而每以不允爲批,臣等竊不勝其慨然。自古草野之疏,其言雖或過激,必爲之優容,而未嘗摧折者,其意豈偶然哉?殿下平日禮待李翔之意,實非尋常,到今因其進言,作爲罪案,至加削奪之罰,而不少饒假,將無以解群情之惑,終未免爲聖德之累,臣等之所以苦口力爭,久而不止者,深爲國家惜此擧措之失當,而只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎事,兩司之爭執,旣閱時月,而誠未格天,不賜允兪,頃者特下放送之命,而削黜之律,尙未還收,臣等竊惜之。當初敬敎,何嘗有大段負犯,因一言事,譴責太深,輾轉增激,乃至於此,削黜之罰,實涉過當,聖明於此,宜有以平心靜究,夬示轉圜之量也。若以敬敎之罪,爲斷不可恕,而勉從大臣之言,尙靳全釋,則其在包容之道,未免係吝之歸,而終亦有乖於恢廣言路之道矣。其爲聖德之累,爲如何哉?群情共鬱,公議難遏,請勿留難,還收前宜寧縣監尹敬敎削奪官爵門外黜送之命。臣等以知製敎李端夏拿問還收事,累日論列,而天威未霽,聖批靳允,臣等竊不勝其悶鬱焉。端夏今日之所坐,在於假借聖意,殿下之所以深惡端夏者,疑其扶植黨論也。若令端夏用意於扶植黨論,至於假借聖意而不憚,則死有餘辜,臣等何敢有所爭執也?但揆以人情,斷無此理。以端夏爲奸巧罔上,則睿覽篇章,必不露其抑揚之態,以取觸忤之患,以端夏爲挺身黨論,則贊揚己事,有何大段輕重於今日,而至引先朝之旨,自陷不測之誅哉?此必敍事之際,遣辭之間,自不覺其語勢之至此,而終獲重譴於殿下也。殿下若能忘怒觀理,平心靜究,則端夏情迹,必將釋然於淵衷矣。噫,抉摘言語,已非聖德之事,文字罪人,實爲昭代之累,今以一句語差謬之故,而遽施重律於應製詞臣,則半行缺所以苦口力爭者,非爲一端夏也,誠爲聖明惜此過中之擧也。請亟還收知製敎李端夏拿鞫定罪之命。答曰,亟停,勿煩。
慶㝡啓曰,兵曹郞廳來言,闕內各處宿衛軍士,夜巡檢之意,敢啓。傳曰,知道。
夜二更,流星出玉井星下,入南方天際,狀如拳,尾長一二尺許,色赤,光照地。
上在昌德宮。停常參·經筵。
藥房提調臣閔維重,副提調金徽啓曰,夜來寒沍愈酷,伏未審聖體調攝,若何?臂疼之候,尙無所減乎?臣等憂慮未弛,敢來問安。答曰,知道。寒沍甚酷,臂疼之候,有加無減矣。
李嵇啓曰,假注書李萬封,自數日前重得傷寒,症勢極重,多事之地,不可等待其差復,假注書李萬封,今姑改差,他假注書差出,何如?傳曰,允。
假注書落點,沈壽亮。
李觀徵,以義禁府言啓曰,以咸鏡監司狀啓刑曹粘目,前半行缺下矣。尹爾霖,時在任所,依例府羅將發遣拿來,何如?傳曰,允。
傳于崔逸曰,日寒如此,薄衣軍士襦衣題給。
崔逸啓曰,都摠府郞廳來言,薄衣軍士摘奸云矣,敢啓。傳曰,知道。
執義趙遠期,持平成虎徵啓曰,臣等以前執義李翔削奪還收事,苦口力爭,而未蒙允兪,淹歷時月,而尙不知止者,誠以草野應旨之疏,不當摧折至此,而朝家削奪之罰,又不當勒加於林下之士,臣等非敢有一毫他意於其間,只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎之負犯,果合於削黜之律,則聖明特爲放送之後,臣等何敢苦爭至此,上下相持,徒傷事體乎?顧其當初得罪,在於因一言事,而到今所被之罰,皆言譴責太重,群情共鬱,公議難抑。請勿留難,還收前宜寧縣監尹敬敎削奪官爵門外黜送之命。臣等,以知製敎李端夏拿問還收事,論列已久,而誠未格天,諭以亟停,臣等竊不勝其悶鬱焉。今以端夏所坐,爲假借聖意,扶植黨論,則此固事理之所必無,而庶幾聖明,亦已下燭其情狀矣。又以端夏爲撰述失體,文字差謬,則顧其罪犯,亦不至於必爲重究,而雷霆之威未解,日月之更尙遲,至令應製詞臣,累日駢首於桁楊之下。此實國朝以來所未有之事,而亦豈聖明平日仁恕體下之道哉?臣等,非敢一毫爲端夏,以負殿下,爲聖明惜此過中之擧也。請加三思,還收知製敎李端夏拿鞫定罪之命。答曰,勿煩。燼餘
上在昌德宮。停常參·經筵。
自辰時至未時,日暈。夜一更二更,月暈。
崔逸,以都摠府言啓曰,今日入直軍士中日習射,請出標信。傳曰,知道。
又以兵曹言啓曰,日寒如此,薄衣軍士襦衣題給事,命下矣,闕內外各處及外各司守直軍士,分遣本曹郞官摘奸,其中尤甚衣薄者一百三十一名,別單書入,令該曹照數題給,何如?傳曰,允。
李嵇,以司饔院官員,以提調意啓曰,統制使所封生大口魚,半行缺中宮殿·世子宮進上,竝爲半減,封進七八字缺半,而至於今年,各道進上竝皆復舊事,旣有定奪,則獨此大口魚,仍爲減數,殊極怪訝。令該曹査覈處置,何如?傳曰,允。
又以侍講院言啓曰,本院上番六員內,輔德趙威鳳,兼輔德李選,皆呈辭,弼善兼弼善未差。兼文學尹深,以吏曹郞官,本曹省記,只有文學臣徐文尙,入直已久,且有身病,無他推移之員,前頭開筵進講之時,亦甚苟簡。趙威鳳·李選,病勢不至大段云,竝卽牌招,推移入直,何如?傳曰,允。
又啓曰,假注書沈壽亮,時無職名,付軍職,冠帶常仕,何如?傳曰,允。
執義趙遠期,持平成虎徵啓曰,臣等以執義李翔削奪還收事,苦口力爭,而未蒙允兪,淹歷時月,而尙不知止者,誠以草野應旨之疏,不當摧折至此,而朝家削奪之罰,又不當勒加於林下之士,臣等非敢有一毫他意於其間,只欲納吾君於無過之地也。請加三思,還收前執義李翔削奪官爵之命。前宜寧縣監尹敬敎負犯,果合於削黜之律,則聖明特爲放送之後,臣等何敢苦爭至此,上下相持,徒傷事體乎?顧其當初得罪,在於因一言事,而到今輾轉之餘,皆言譴責太重,群情共鬱,公議難抑,請勿留難,還收前宜寧縣監尹敬敎削奪官職門外黜送之命。臣等以知製敎李端夏拿問還收事,論列已久,而誠未格天,諭以亟停,臣等竊不勝其悶鬱焉。今以端夏所坐,爲假借聖意,扶植黨論,則此固事理之所必無,而庶幾聖明,亦已下燭其情狀矣。又以端夏爲撰述失體,文字差謬,則顧其罪犯,亦不至於必爲重究,而雷霆之威未解,日月之更尙遲,至令應製詞臣,累日囚繫於囹圄之中。此實國朝以來所未有之事,而亦豈聖明平日仁恕體下之道哉?臣等非敢一毫爲端夏也,實爲聖明惜此過中之擧也。請加三思,還收知製敎李端夏拿鞫定罪之命。新除授大司諫金益炅,時在京畿水原地,正言李日井,以災傷敬差官,時在忠淸道,請竝斯速乘馹上來事,下諭。答曰,不允。下諭事,依啓。李日井,竣事後自當上來,勿爲下諭。
上在昌德宮。停常參·經筵。
藥房提調閔維重,右副承旨李觀徵啓曰,凝沍甚嚴,伏未審夜來,聖體調攝,若何?臂疼之候,尙爾一樣乎?臣等區區憂慮,敢來問安。答曰,知道。症候已言于醫官矣。
慶㝡,以禮曹言啓曰,卽伏見咸鏡道膳狀,則十一月令宗廟薦新生瓜魚·生靑魚,封進上來矣。生瓜魚,則來十一日薦進,而生靑魚,則慶尙道所封,已爲薦新。今此本道,不可還爲下送,仍爲移送司饔院,計數內入,何如?傳曰,依前日未減時。數三字缺
李觀徵啓曰,京外死亡半行缺立春十餘日前爲之矣。今年則立春乃十二月十七日也。勿拘前規,而初覆再覆,必行於今月之內,三覆行於十二月之初,然後遠道行會罪人行刑,方可無窘速不及之患也。除拘忌日子及國忌與臘享大祭齋戒,擇其無故日,以今月二十二日初覆,二十六日再覆,十二月初二日三覆爲之之意,敢啓。傳曰,知道。
右議政金壽恒上箚曰,伏以臣,屬有狗馬之疾,至勤聖慈愍念,命醫診視,賜之內劑,臣誠惶隕感篆,以榮爲懼。惟竢調治小間,祗率職事,不敢爲專意煩籲之計,而顧臣寒疾,日久彌留,最是咳喘之症,出於積傷,每發於冬月,逐年增加,到今倍劇。方其發作之時,頃刻不止,苦苦難狀,牽引腸肚,痛悶欲絶,痰塞胸膈,呼吸不通,夜則倚枕而坐,不能暫臥,失音且甚,喉嚨瘂閉,咫尺對人,語不辨聲。源委旣痼,差復難期,設令臣力疾就列,觸寒添傷之患,姑不暇論,而卽此症狀,其何以趨走前席,有所敷奏乎?當此艱虞之日,鼎席一空,庶務多滯,朝家之事,可謂寒心,而況臣待罪藥房之任,久阻起居之列,尤豈分義之所敢安也?伏乞天地父母,察臣病勢之不可强,諒臣懇辭之不獲已,將臣本職及兼帶內局都提調,亟賜遞免,公私不勝萬幸。答曰,省箚具悉卿懇。卿其勿辭,從容善攝。
戶曹判書金壽興上疏曰,伏以臣重病在身,不堪供職之狀,備陳於前後乞免之章,今不必更瀆宸嚴,而卽今所苦寒感,腹痛等症,已過累日,少無差勢。委頓床席,晝夜呻痛,積傷之餘,元氣大虛,頭目眩瞀,不能起坐,口味全爽,食飮頓減,似此病情,旬望之間,決無起動之望。度支重地,不可暫曠,不得已冒呈長單,而勿辭調理之命,出於常格之外,內醫診視,繼以藥物之賜,臣誠感激惶隕,罔知所處。以臣無似,受恩最厚,糜身粉骨,不足仰報萬一,而顧此疾病難强,筋力已瘁,宿症漸痼,新恙添劇,展轉沈綿,陳力無路,上孤聖恩,下負微忱,虛帶官銜,罪戾冞深。玆敢冒死號籲於天地父母之前,伏乞聖慈,特賜矜察,將臣本職,五六字缺以便公私,不勝萬幸。臣無任惶悚懇祝之至。答曰,省疏具悉卿懇。卿其安心勿辭,從容調理。以上燼餘
上在昌德宮。停常參·經筵。
夜自一更至三更,月暈。
李觀徵啓曰,大司憲閔鼎重,掌令姜時儆·申碩蕃在外,執義趙遠期,持平朴泰尙呈辭,持平成虎徵式暇,今日以監察茶時之意,敢啓。傳曰,知道。
崔逸啓曰,備邊司郞廳來言,今日賓廳坐起日次,而大臣俱有身病,不得開坐云矣,敢啓。傳曰,知道。
又啓曰,兵水使罷職之代,除授者五六日內下直事,曾有傳敎,而京畿水使申汝哲,除授四日,尙未肅謝,本院累次催促,而猶不動念,揆以事體,極爲未安。水使申汝哲推考。傳曰,允。
李觀徵啓曰,半行缺公事。傳曰,此照律是耶事,命下矣,申纘所犯,係是太廟薦新,而照以公罪,似非當律。此公事還出給,使之改入之意,敢啓。臣亦以該房,初未覺察,矇然捧入,致勤聖敎,不勝惶恐。傳曰,知道。
又以左邊捕盜廳言啓曰,從事官南聚星密告內,金文爀稱名人,結黨十餘名,印信僞造,處處起訟,奪人田民云。在京之人,爲先捕捉,贓物搜探,來告之意,分付矣。昨夜金文爀·具萬善·鄭越鴈·鄭安世等,旣已就捕。且金文爀贓物中,僞造印信四顆,僞造文記,亦爲狼藉,其爲情狀,極爲痛惡。其中鄭安世,則初不知御醫,未及啓稟,徑先捕捉,殊極惶恐,而旣捕之後,則所當直爲推問,而係是衣冠之人,姑爲拘留,先問黨與,觀其辭連推閱之意,敢啓。傳曰,知道。
傳于李觀徵曰,今此問備,出於特敎,而張皇說話,怒氣甚盛,事體所在,豈容如是,殊極寒心。前判決事權尙矩,姑先從重推考。
李嵇,以吏曹言啓曰,以兵曹啓辭,精抄廳鳥銃打造所用冶炭,無以繼辦。且本廳新設,財力不贍,空名帖優數成出,則不無補用之路,通政帖七百張,嘉善帖三百張,令該曹成送事,允下矣。空名帖,乃是優老之恩典,而近緣賑救募粟,用之太濫,募得之際,不復考覈實年,以致村閭之間,不分老少,金玉殆遍,識者非之久矣。賑活民命,事雖出於不獲已,而軍門冶炭貿得之故,成送之數,多至一千張,其在事體,實涉未安。所謂取募未給帖者,通政帖七十八張,嘉善帖二十八張外,勿爲成送,而今後非係賑救所用者,則一切勿許何如?傳曰,知道。通政帖三百張,嘉善帖一百張,成給可也。
左承旨孟胄瑞上疏曰,伏以臣之無狀,復忝匪據,累瀆宸嚴,溫批輒降,區區廉隅,不暇顧念。冒昧就列,顚仆爲期,而第臣風痺之疾,日甚一日,肢節百骸,無處不痛,腰疼脚痿,目眩頭暈。雖名爲仕進,而牢閉直房,作一僵尸,出納之事,豈能堪任?而叨冒屬耳,不敢請急,黽勉隨行,爲日亦多矣。又自數日來,重感風寒,所患胃脘之痛,乘時發作,冷氣直上,撑滿膈間,時時窒塞,不省人事,晝夜叫苦,無望交睡,粒米不下,氣息奄奄,復起爲人,實所難必,而職名在身,罪積瘝曠,五六字缺不得不冒死哀籲。伏乞聖明,察臣危迫之懇,五六字缺鐫改,以便調治,不勝幸甚。臣無任祈懇戰灼之至,謹昧死以聞。踏啓字。
大司憲閔鼎重上疏曰,伏以狗馬賤疾,沈綿轉劇,淹滯鄕曲,已及三朔,狼狽窘蹙,殆難爲狀,昨被召旨,亦不得趨赴,披瀝情懇,投章陳乞,逋慢之罪,俯伏以俟,及奉道臣傳諭聖批,卽許解職調理。又令從速上來,仰戴恩私,感激惶懼,不知所報。倍日攝養,庶幾有瘳,遄歸京輦,重入脩門,以稱聖慈哀憐之意,少慰微臣惓戀之誠,實區區日夜之望也。第臣疾病彌久,眞元一敗,百症迭侵,寒熱稍退,而脇痛腹脹繼作,頭風漸痼,而瘡癤遍發,浸延額項,次第膿潰,惡汁交流,痛痒難堪,內外俱痛,氣血兩渴。若此不已,幾何其不苶然而澌盡也。千萬意外,新除又頒,嚴召再降,臣誠驚震隕越,繼以感涕,其在分義,固當吐食而走,豈敢俟駕而行哉?抑臣病狀如此,雖欲强起急趨,其勢末由,承命以來,悚慄悸惕,數日靡定,莫知所以自措,與其泯默憂懼,久違朝命,無寧更陳情實,呼籲天地。玆敢不避煩猥之罪,仰瀆宸嚴之聽。伏乞聖上,特賜矜察,亟許遞臣本職及兼帶諸任,俾臣安意調治,獲保終始,不勝幸甚。臣無任戰灼祈懇之至,謹昧死以聞。答曰,省疏具悉。調理已久,卿其勿辭,從速上來察職。
上在昌德宮。停常參·經筵。
中宗大王忌辰齋戒。
藥房提調閔維重,右承旨李嵇啓曰,連日下雪,天氣陰寒,伏未審此時,聖體調攝,若何?再昨,伏聞入侍醫官所傳之言,日寒以來,臂疼之候,有加於前云,尙爾一樣無減乎?臣等不任憂慮,敢來問安。答曰,知道。證候已言于醫官矣。
崔逸,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
李嵇啓曰,近日廳中,位甚不齊,而同副承旨慶㝡,半行缺大段云,卽爲牌招,使之察任,何如?傳曰,允。
四五字缺今曉罷漏後,旋卽天明,臣不勝駭異。招問禁漏官,則稱以漏水凍澁,時刻自遲,自致罷漏太晩云。其怠慢不職之罪,固無所逃,而飾辭圖免之狀,尤爲痛惡。請當該禁漏官及下人,令攸司推治,以誓日後,何如?傳曰,允。
執義趙遠期,持平成虎徵啓曰,臣等奉職無狀,亦昧律文,然於太廟薦新,未卽封進之罪,固知不敢輕議勘斷,而但以其時監司及當該色吏,曾前本府,照以杖一百公罪,已蒙判下,則到今差使員之比律,獨不可有所輕重於其間,故矇然奏當,致勤聖敎,臣等實切惶懼,若無所容,不敢一刻仍冒,以增訛謬。請命遞斥臣等之職。答曰,勿辭。
崔逸啓曰,執義趙遠期,持平成虎徵,再啓煩瀆,退待物論矣。傳曰,知道。
李觀徵啓曰,吏曹郞廳來言,承旨有闕,政事何以爲之?敢稟。傳曰,過國忌後爲之。
上在昌德宮。停常參·經筵。
中宗大王忌辰。
李觀徵,以兵曹言啓曰,卽接司僕寺移牒,則內乘三員內,例兼本寺正未差,沈選所患猝重,未入直,申命全則方爲入直,而以本職內禁衛將,明日入番受點,內司僕入直,他無推移之員,入啓處置云,不得已假內乘差出之意,敢啓。傳曰,知道。
慶㝡,以司饔院官員,以提調意啓曰,統制使初等進上生大口魚,大殿·中宮殿·世子宮所封,半減來納,故令該曹査覈五六字缺矣。二等所封大口魚,當日來納,亦爲四五字缺當在該曹査啓之中,而遠道所封,曾無退送之例,今姑仍爲捧入之意,敢啓。傳曰,知道。
持平朴泰尙啓曰,執義趙遠期,持平成虎徵,以臣等奉職無狀,亦昧律文,然於太廟薦新,未卽封進之罪,固知不敢輕議勘斷,而但以其時監司及當該色吏,曾前本府,照以杖一百公罪,已蒙判下,則到今差使員之比律,獨不可有所輕重於其間,故矇然奏當,致勤聖敎。臣等實切惶懼,若無所容,不敢一刻仍冒,以增訛謬,竝引嫌而退,擬律失當,致有改勘之擧,揆以臺體,勢難仍在其職。請執義趙遠期,持平成虎徵,竝遞差。答曰,依啓。
上在昌德宮。停常參·經筵。
下直,信川郡守李槾,舒川萬戶申孝誠。
藥房提調閔維重,同副承旨慶㝡啓曰,雪後凝嚴,伏未審此時,聖體調攝,若何?臂疼之候,尙無所減乎?臣憂慮未弛,敢來問安。答曰,知道。症候已言于醫官矣。
李觀徵啓曰,大司憲閔鼎重,掌令姜時儆·申碩蕃在外,執義·持平一員未差,持平朴泰尙上疏。今日以監察茶時之意,敢啓。傳曰,知道。
崔逸啓曰,今日爲政事,命下矣,都承旨金徽,呈辭受由,三字缺左承旨李嵇,病未仕進,臣逸,兵批政廳進,同副承旨慶㝡,藥房問安進去。廳中只有右副承旨李觀徵,吏批政廳,無進去之員,何以爲之?敢稟。傳曰,兵批兼進。
有政。
吏批,判書李慶億進,參判洪處亮病,參議李端夏囚,承旨崔逸進。
兵批,判書李尙眞病,參判鄭榏病,參議呂聖齊病,參知朴世堅進,承旨崔逸進。
吏批啓曰,聞慶縣監郭文溶,以捕賊加資事判下,而郭文溶,今壬子春夏等褒貶,居中。凡居中人員,其都目,勿敍右職,自是法典,而臣曹未及覺察,加資單子,泛然啓下,不勝惶恐。郭文溶加資單子,還入之意,敢啓。傳曰,知道。
又啓曰,會寧府使李仁夏,頃日政,移拜南兵使,而旋以前任宣川未解由,啓遞。會寧府使,似當仍任,何以爲之?敢稟。傳曰,仍任可也。
以呂聖齊爲承旨,任奎爲執義,趙遠期爲弼善,權諧爲持平,李重龜爲漢城參軍,辛蕃爲慶山縣監,金煥爲穩城府使,李柔爲直講,李夏鎭兼掌令,減下。會寧府使李仁夏,仍任。習讀安汝周,今加折衝,以摠戎廳監官也。以孟胄瑞·趙遠期爲護軍,沈壽亮爲司正,成虎徵爲副司直。
崔逸,以兵曹言啓曰,今十一月十五日,旗牌官鄭忠建稱名人,自宣仁門入來,差備門外擊錚,極爲駭愕。令攸司囚禁治罪。同門守門將韓友文,常時不能禁斷雜人,以致闌入,亦爲非矣,推考,何如?傳曰,允。
又以訓鍊都監言啓曰,都監軍兵所持環刀,年久破鈍,不合戰陣之用。故前大將臣李浣,使知彀官金璣,監造環刀二千一百三十七柄,臣赫然,仍令打造環刀一千七百六十柄,而金璣在喪之後,以知彀官李義旻,代監其役,所造亦三百四十柄,金璣則新造之外,舊劍修補一千九百二十四柄,已爲分給軍兵矣。見樣環刀五柄,封進之意,敢啓。傳曰,知道。
又以摠戎廳言啓曰,本廳壯抄二運軍兵,今已上來,逢點實數三百二十九名,以此分作三番,與廣智營入直初運軍兵,明日替代之意,敢啓。傳曰,知道。
上在昌德宮。停常參·經筵。
崔逸啓曰,大司憲閔鼎重,掌令姜時儆·申碩蕃在外,執義任奎,持平權瑎,奉命在外,持平朴泰尙,疏批未下。今日以監察茶時之意,敢啓。傳曰,知道。
又以都摠府言啓曰,今日入直軍士中日習射,請出標信。傳曰,知道。
又以義禁府言啓曰,卽接本府月令醫員車時輔手本,則刑推罪人鄭台周,本以內傷之症,食飮專廢,肌肉已脫,寒熱頭痛,咳嗽煩渴,症勢十分危重云。在前罪人病勢如此者,有啓稟變通之例,敢此仰稟。五六字缺
又啓曰,今此義禁府半行缺放送爲敎,臣竊伏念,尹完罪犯,該府照以一罪,則自上雖特施末減之典,而止於削職,實涉太輕,不足以懲治其猥濫之習。且與梁濟臣,罪同罰異,不厭衆心,不可不施以同律,以示宮府一體之義。臣以代房,旣有所懷,敢此仰達。傳曰,當初用罰旣異,則宮府一體之說,予甚怪訝矣。
慶㝡,以內醫院官員,以提調意啓曰,醫官鄭安世,以僞造印信辭連之事,就捕於捕盜廳,自本廳已爲入啓,其所犯虛實,雖未及究竟,不可仍置議藥之列,姑先汰去,何如?傳曰,允。
李嵇啓曰,吏曹郞廳來言,承旨有闕,政事何以爲之?取稟。
右議政金壽恒箚子曰,伏以臣之所患,初謂一時感傷,自可調息差愈,而彌留多日,遂至苦重,咳喘失音之症,有加無減,痰火日盛,元氣日爍,服藥亦未有顯效。從前此症,必久久靜處,始得漸蘇,少觸風寒,輒復添劇。頃於辭章之批,伏承從容善攝之敎,實寔出於聖上軫念之至意,臣豈不知感?而第臣病伏,已踰半月,職事之曠,固已多矣。又何可引日退蟄,無有期限,使議政重任,作一養病之場乎?籌司廢坐,未有如近日之久,疏章狀本之啓下者,多有緣民疾苦,須速覆啓者,其中亦有必經面稟而定奪者,無論報罷從違,必亟降處分,然後外方,可以及時遵行,而緣臣病未行公,尙此稽延,使遐遠之民,徒勞於企望,而將未免緩不及事之患。微臣之癏曠,其害乃止於此,病裡憂慮,殆有甚於疾痛之切身也。目今國勢之艱虞,無一可恃,天怒屢激,下情壅閼,朝綱日紊,衆志泮渙,無復交泰維持之望。比歲災荒之餘,孑遺之民,喘息未蘇,愁怨之聲,達於遠近,此正君臣上下,惕厲憂勤,日不暇給之秋也。警動振作,雖在於聖上,承弼贊襄,實是輔相之責,而如臣無狀,竊位匪據,了無一言之有裨於聖德,一政之有利於民生。兼且忝冒以來,病日居多,唯以請啓丐免爲事,雖在昕夕奔奏之日,其無所補益則一也,而況虛帶官銜,息偃私室,其罪豈不尤重矣乎?百隷之怠慢,庶事頹墮,未必不由於此也。臣寢悸夢惕,晷刻靡寧,半行缺人素餐之詩,則有靦半行缺望竝隆,才誠俱優,可以格君匡時者,以責古大臣之事,誠亦難其人矣。若其恪率官次,裁決事務,奉敎令行文書,有踰於臣者,則何可一二數,而顧乃久假重任於尸位無用之臣,使國事日非,臣實未曉其故也。區區臣之悶迫,爲公非爲私,天日下臨,不敢一毫文飾,情溢勢蹙,語無倫脊,僣越之罪,至此極矣。伏乞聖慈,曲垂离照,將臣本職兼帶,一倂遞免,以幸國事,以安愚分。取進止。答曰,省疏具悉卿懇。卿之連章固辭,無乃疾病之外,有所不安而然耶?不然,予以爲不可也?疾病之來,人所難免,數旬微恙,必欲丐閑,其於國事何?卿已念國事之莫可收拾,則何不念及於斯?須體至意,安心勿辭,速出論道,以副予望。
吏曹參判洪處亮上疏曰,伏以臣,頃蒙恩暇,歸省父母墳塋,以伸霜露之感,而觸犯風寒,感冒甚重,食飮頓減,且不知味,坐臥之間,呻吟不絶者,已多日矣。還朝之後,思欲露章陳懇,解職調治,而猶冀服藥和解,不敢言病矣。今則種種諸症,日以益增,咳嗽倍前作苦,以至聲嘶氣盡,日晩則寒熱交攻,頭痛繼作,痰火迭升,昏煩如醉,夜未交睫,倚壁達朝,加以胸膈痞塞,勺水亦不順下。自惟衰朽積傷之中,危症疊出,更起供仕,決非旬月可期,當此僚員不齊之日,不可一向曠職。且念胄筵勸講之際,亦不可每委他人,臣本職及兼帶賓客,爲先遞改,以便公私,千萬幸甚。臣無任激切祈懇屛營之至。答曰,省疏具悉。卿其勿辭,調理察職。
戶曹判書金壽興上疏曰,伏以臣,疏迂拙劣,無所可取,而過被洪私,驟躋崇班,猥當重任,首尾五年,塵露未效,罪戾徒積,居常愧懼,不啻淵谷,而自經草土以來,重嬰痼疾,幾死幸甦,僅延孱喘,雖閑居靜處,一意調養,猶慮其莫保時月,況任之以劇務,責之以奔走,則幾何不至於顚倒而狼狽也。臣受恩深厚,報答無階,惟當盡其才分,死生以之,而不幸疾病如此,無以自力,年未五十,二毛種種,精神日益昏瞀,筋力日益衰替,少有感傷,熱病輒發,此實臣日夜悶迫之勢也,則今所患,不過八九字缺展轉添加,至於委頓沈綿,半行缺間,亦無供仕之望,不得不屢瀆於宸嚴之下,而日月之明,猶有遺照,不賜斥退,寵諭愈隆,臣之惶蹙罔措,有不暇言。此時度支之長,豈臣養病之坊乎?臣於此,不避僣猥之誅,乃敢大聲哀籲,臣罪萬死,臣罪萬死。臣於疾病之外,又有難冒之勢,玆以畢進於天地父母之前,惟聖明之垂察焉。度支之任,實掌一國財賦,足國裕民之策,皆萃於一身。自古及今,克艱厥選者,其意豈偶然哉?雖在平時,猶不可人人而冒居,況此無前板蕩之際乎?國家屯厄,庚戌以後,飢饉疾疫之慘,振古所無,國計虛竭,莫可支撑,而破東補西,苟度時日,延至于今矣。姑以目前形勢言之,常年稅入之米,大槪不過十一萬零,而一年用度,則幾至十四萬,故推移拮据,僅成模樣,而上年則庚戌之稅,旣不上納,只以朝家移給四萬餘米,以爲經用。今年則所納田三稅之數,纔爲七萬零,以七萬而當十四萬之用度,其何以接續於來春?此非臣才分所可堪當者一也。地部木綿,專靠於奴婢之貢,而庚戌之貢,所納者無多,未納者則竝與往年所逋,皆歸於蕩滌之中。辛亥之貢,又復全然不納,此歲已窮,一向遷延,而至於恒式應用之費,則其數甚鉅,有出無入,舊儲且罄,此非臣才分所可堪當者二也。上自御供,下至百官之俸,無不裁減,庶無不急之浮費,而南北皮幣之不可減者,幾於國用三分之二,到此地頭,變通無策,此非臣才分之所可堪當者三也。有司恤經費之說,自是古今之常談,前後當是任,未必皆爲聚斂之臣,而況當民生困瘁,國勢危急之秋,雖極無狀之人,寧有橫斂厲民之心乎?自上年朝家各樣蠲減之後,正供之應納者,亦不趁期徵納,舊逋仍存,新役疊至,外方之怨苦愁歎,有若科外橫斂者然,寒暑曰咨之民,固不足道,大小受任之人,亦未有念及於中外共濟之義者,此非臣才分之所可堪當者四也。古人有言,家貧思良妻,以聖上則哲之明,簡拔才望可堪之人,俾掌邦賦,委任責成,則其效必至於旣富且庶,轉危爲安,豈如臣之半行缺官謗者乎?且臣伏見半行缺之任此事者,必以爲小小修改,不至於大煩民力云者,實未知其所謂,臣不勝瞿然之至。當初修改命下之後,臣與兵·工兩營堂上,依聖敎看審修改處,仍於數日前登對,陳達看審形止,與擇日遠近而已。至於役事之大小便否,民力之煩與不煩,自上旣無下詢之事,臣之口頭,亦未出此等話句,其後累度引對,修改一事,皆無提起之端矣。臺啓下語,今乃如許,臣驚惑怳惝,莫曉其故也。臣是有司,不過承命奉行耳,初非自任此事者,而其私自揣量,必欲不煩於外方聽聞,恐累聖上之擧措者,亦不無區區之意,而臣何必索言於事過之後,以傷事體乎?臣之觸處生疣,決不可久據重任者,只此一事,亦可見矣。伏乞聖明,特回明鑑,憐臣病狀情勢之萬分難安,將臣本職兼帶,亟許遞免,以安微分,不勝幸甚。臣無任戰灼祈懇之至。答曰,省疏具悉卿懇。今日臺啓,似出於泛然之言,世道雖曰不淑,豈有勒加之理乎,如此之言,何必介意深嫌?毋庸控辭,安心勿辭,從速行公。
上在昌德宮。停常參·經筵。
藥房提調臣閔維重,同副承旨慶㝡啓曰,嚴風洌寒,今夜爲甚,伏未審聖體調攝,若何?臂疼之侯,得無差減之勢乎?臣等區區憂慮,敢來問安。答曰,知道。自數日來,背部牽引作苦,而夜則轉側之際,殆難堪忍矣。
李觀徵啓曰,大司憲閔鼎重,掌令姜時儆·申碩蕃在外,執義任奎,持平權瑎,奉命在外,持平朴泰尙,疏批未下。今日以監察茶時之意,敢啓。傳曰,知道。
傳于崔逸曰,備邊司有司堂上半行缺崔逸啓曰,備邊司有司堂上閔維重,半行缺崔逸啓曰,備邊司有司堂上閔維重,半行缺,訓鍊大將柳赫然,命招來詣矣。傳曰,引見。
以漢城府工曹判書張善瀓家付火單子,傳于李嵇曰,今此燒燼,誠甚慘酷。令該曹米布從優磨鍊題給,以示顧恤之意。
永川郡推考敬差官落點,金世鼎。
假注書沈壽亮受由,代申琓。
巳時,上御養心閤,備局堂上引見。訓鍊大將柳赫然,吏曹判書李慶億,判尹閔維重,戶曹參判金萬基,同副承旨慶㝡,假注書李聃命·金斗明,記事官申善溫·崔錫萬入侍。閔維重進曰,伏見藥房批答,以背部牽引爲敎,不勝憂慮之忱。近日日寒甚酷,而致傷歟?抑臂疼之侯,移於背部而然歟?上曰,臂部不差而如是,此必流注之痰,用事而然,痛勢則晝歇夜苦矣。維重曰,伏聞入侍醫官所傳之言,自上欲爲受灸云,而日寒如此,以是爲慮矣。上曰,右相箚中所謂備局公事,有當面稟云者,何事耶?維重曰,面稟事,卽外方狀啓也。戶曹參判金萬基曰,臣連坐病苦中,久未見右相,所謂面稟者,雖未知何事,而以外方狀啓觀之,則皆是循例啓達之事,其中忠淸·平安監司狀啓數張,似是緊急事矣。上曰,忠淸監司狀啓何事耶?萬基曰,其狀啓,以民弊變通事,條列後錄,而大臣欲親見之,方置其家。大槪,其一,則各邑捧留庚戌田稅之未收者,或退年徵捧,或減數收捧,而竝令除耗事也。其一,則庚戌以半行缺海道例,竝許蕩減事也。其一,則半行缺則皆令減半,而本道災邑,適以新舊監司交遞之故,未及啓稟,獨未蒙惠矣。卽今過時之後,乃請減半,雖知不敢上年未收布役,姑令停捧,以待木花稍實之年,今年慘被水災之邑,亦爲量減其數,他餘邑布役及田稅作木邑,必請以米代布事也。其一,則辛亥以上軍士逃故,限三年勿爲充定事,曾有傳敎矣。其後砲保御營軍及束伍,則因別立事目,如前充定,而今年逃故,則毋論諸色,皆爲充定。故目今搜括,無異常歲,一時充定,其勢甚難。請先量郡邑大小,闕額多寡,然後酌定名數,隨得隨定事也。其一,則唐津·可興兩倉,留置賑恤廳穀物矣,穀物受來官稍遠邑,則姑許捧留本官,明春應爲設賑之邑,則雖是本倉附近邑,特令捧留事也。上曰,此兩倉事,判尹,曾爲湖伯時,定奪於溫陽耶?維重曰,然矣。唐津在牙山,可興在忠州。萬基曰,前日自備局,以爲移轉米受去之邑,待秋收合後,自本道啓聞爲可云,則監司亦以爲然矣。卽今事勢甚悶,牛則殆盡於疫,民猶未免於飢,備糗輸納,誠爲兩難。距倉遠道之邑,則使之捧留本邑後,道臣摘奸,知其實數而啓聞。明春可設賑之邑,則雖附近之處,亦使之捧留本邑,似或爲當。大臣不入,雖不敢直請准許,大臣箚中所言,亦不過此等事矣。上曰,平安監司狀啓何事耶?維重曰,肅川·永柔·安州三邑之民所賴,惟在畓穀,而今年則三千坪,全不稔,故久遠還上,請許減數事也。上曰,三千坪,其廣幾何?維重曰,殆至萬餘石落種云,而與大路稍左,故臣以監司巡歷時,雖未詳見,以里數度之,則可爲四五十里矣。柳赫然曰,其長則四十里,而曲曲延入處,亦多矣。上曰,卿曾見之耶?赫然對曰,此是邊防,見之熟矣。上曰,地之饒瘠,與延·白如何耶?赫然曰,無水根故旱災易入,野闊故風損亦易,若延·白則不稔之歲少,豐熟之歲多矣。萬基曰,黃海監司,以延·白兩邑身役變通事狀啓,而大臣亦已啓達,此亦緊事也。北評事李藼上疏中,以他邑穀物,移給穩城·慶興·慶源三邑事,亦係緊急矣。上曰,湖西事,更論可也。萬基曰,庚戌田稅,或退年收捧,或減數收捧,而竝令除耗,卽其一事也。上曰,上年所捧幾何?自其處畢捧,然後半上納而半捧留耶?抑定分數上納耶?萬基曰,此非上年而乃庚戌條也,竝爲上納之數,則姑未之詳知耳。上曰,耗則除之,使之上納爲可耶?維重曰,明春收捧上納,似難矣。上納之數半行缺上曰,上納數聞筭半行缺役減半事,何以爲之?上曰,他道旣然,似不可異同矣。萬基曰,大同作木邑代米事,何以爲之?上曰,米代受,則其數幾何,作米而以上納耶?吏曹判書李慶億曰,此甚難處矣,當初山郡,以其難於船運,故作木,而今若以米代受,則勢當捧留矣。上曰,此則與大同通可否,然後事當變通矣。湖西大同,用度不足,今方貸用於他廳,山郡之米,又不上納,則事甚可慮矣。湖西之稅,輕於他道者,蓋以大同之設,自湖西始,故欲民之樂從而然也,而其稅輕,故其入少,不足以供其所出。凡賦稅,初重而後輕則可,初輕而後重,則民必不悅矣。今湖西大同罷則已,不罷則似難支矣。赫然曰,湖西大同難支之狀,民亦盡知之矣。慶億曰,民情則雖加賦,亦不願罷,而加賦亦勢有不可矣。上曰,未大同前貢稅中,湖西倍苦故然矣。赫然曰,聖敎誠然矣,湖南沿海之稅雖多,比之湖西沿海,則猶歇云矣。上曰,大同外,更有何事耶?萬基曰,軍兵闕額,又其一事也。維重曰,淸州,邑之最大處也。諸色闕軍之當爲充定者,七百餘名云矣。赫然曰,束伍軍則不在於限三年勿爲充定之中者,蓋以公私賤,異於良民,故有闕則卽爲充定矣。今此忠淸監司狀啓,則乃以束伍,與砲保精抄竝論,有若初使勿定,而後爲別事目者然,殊未可曉也。維重曰,騎步兵外諸色闕額,竝皆充定,搜括甚擾,而當初傳敎有異,殊爲未安矣。赫然曰,砲保則當初元無定奪之事,只以物故價布,亦爲蕩滌,有關後弊,故辛亥價布,特爲分揀,後勿爲例而已,其後,前兵判閔鼎重登對時,以訓局精抄則俱是宿衛,鷹師則封進御供之雉,竝令隨闕充定,而至於御營軍,則不知其竝爲定奪矣。今聞御營軍,亦爲隨闕充定云,此則未可知也。維重曰,當初傳敎時,民皆歡悅,今則復怨云矣。赫然曰,物故價布,若不徵捧,則勿爲充定。豈非善政,而今也不然?物故之代,則遵傳敎不爲充定,物故之價布,則不得已徵於一族,其侵徵之弊,反不若充定其代後,徵捧於當身之爲愈。故各邑,無不欲代定砲保,以此論報者,多矣。慶億曰,頃日兵曹,以無奉足軍士立番時給糧事,啓稟,而此事想爲難處,欲不給則使無奉足之軍,自備而食,不可也。欲給則經費已竭,兵曹之意,則蓋欲自賑廳,料理給糧矣。萬基曰,近以年凶之故,凡干蠲役之當,皆責於賑恤廳,大臣於賑恤廳,句管出入,有都提調,自當啓達變通,而臣亦猥忝是任,不敢不達耳。蓋賑廳與戶曹有異,初非數字缺之司,而主管者,大臣則事體半行缺摘奸,事甚未安矣。近日精抄半行缺國事,固當換送,第念都下還上之以銀代捧,雖出民願,固未妥當。蓋以賑廳言之,則穀乃爲本,而今若受銀出米,則事體不當。此等事,與戶·兵曹相換米銀子則可矣,而兩曹亦空虛,無可奈何矣。又曰,精抄資狀保,竝爲陞戶云,當頭則頓緩,而渠等以失保爲悶云,未知此軍,亦將給保歟?上曰,資狀保陞戶者,不爲充保矣。萬基曰,雖陞戶者,無保則何以食?大槪精抄之設,以兵曹言之,則多失應捧之布,以本廳言之,則難養無保之軍,事無頭緖,極可悶也。維重曰,事係變通,雖不可容易論之,而卽今事勢甚悶,精抄軍,姑爲權罷,以待民蘇,似當矣。萬基曰,終若不得已罷之,則寧不如速罷之爲愈也。萬基又曰,可興·唐津兩倉事,賑恤廳,例爲次知矣,卽今輸運甚難云。距倉道遠,某某邑,明春可賑,某某邑,使監司一一査啓後,爲之定奪,似當矣。上曰,抄啓後,捧留與否,可以定之矣。慶億曰,每每捧留,仍爲常習,則後弊可慮矣。上曰,可賑邑則捧留無妨,而他邑則上納似當。至若稍遠米小之邑,附近設賑之處,使之詳査區別,可也。上又曰,有司堂上,往言于大臣,回啓外方事爲當,其中尤急者,北路事也。萬基,以湖西身役事更達。上曰,湖西之上年給災,似不均矣。忠淸監司,其時交遞者誰耶?慶億曰,李弘淵遞,而南二星代之矣。上曰,上年災邑之減半,到今擧論,多有掣肘,事體則不當,而他道皆蒙惠,湖西獨不然,此亦不均之甚也。無已則先覈其災實而爲之,可也。上又曰,急事則先爲回啓,其餘則待御史書啓,似當矣。維重曰,如辛亥死亡人還上事,似不甚急,大臣從當回啓,而軍兵闕額事,何以爲之?上曰,砲保之不爲代定,而責徵隣族,事甚不當矣。赫然曰,向者判尹所達之言,誠是矣。騎步兵外,其他諸色軍,則更立科條,無不充定,而其後事目,與前日頒敎頓異,不但民皆怨苦,識者亦頗不厭矣。上曰,砲保除布,視他事極難,前日則自戶·兵兩曹,償其蠲數而猶不還,故庚戌年則貸江都木八百同而來矣。赫然曰,雖砲保價布,今年則必已上納,此後限未代定前,姑徐而止之,似當矣。上曰,兩倉事,三邑設賑事,以草記回啓擧行事,則先爲分付,可也。元啓目,則他事竝附,以草記回啓,可也。維重曰,卽見啓目,以爲此中某事某事,先爲回啓云則,可矣,不必用草記也。上曰,依爲之。數字缺諸色軍兵各樣身役,視他半行缺啓,李藼上疏,延·白身役等事,今卽先爲回啓,半行缺爲之,未爲不可矣。上曰,唯。萬基曰,濟州狀啓,下賑恤廳已久,而未及回啓矣。大槪,各司奴婢願納賑米者,滿四十石,方許免賤者,此乃事目,而濟州一字缺石眞五·萬松者只納二十石,所謂萬松之祖金萬鎰者,曾在甲辰年間,納馬六十匹,不請賞賜,故司僕寺入啓定奪,聽其自願,許其子孫免役。大抵免役者,實與未免役有異,待海外遐氓之道,亦與常例不同,而濟州牧使狀啓中,此等曲折,不爲明白陳啓,但以免役者,納米二十石爲稟,固爲疏漏,而今若不許免賤,則渠之失望甚矣。維重曰,定式之外,切不可輕許也。萬基曰,此則有異,以其祖納馬之功,已爲免役矣。上曰,自賑恤廳回啓,可也。上曰,別隊入於何營耶?赫然曰,入於僧房矣。上曰,別隊自二月入番耶?赫然曰,然矣。上曰,新番未及來耶?赫然曰,今月廾五日當來矣,臣近來與守禦使李浣以爲,江華府所儲大砲,其數甚多,可用者少,申起立,今方入來,及時料理,使之修改爲可云。所謂申起立者,李枝馨,爲統制使時,以土兵爲旗牌官,解造火砲者也。上曰,前守禦使金佐明,曾令此人多造山城佛浪機矣。赫然曰,以造砲事,曾送此人于慶尙左水營,其後更使上來者,又將送之全羅左右水營矣。佐明,乃令先送山城,次送江華,次送湖西,待事役,始爲除拜邊將,送于湖南,而以年凶之故,不得始役,未免空還矣。上曰,除何處邊將耶?赫然曰,防踏也。李浣之言,以爲申起立所敎工匠,皆在嶺南,起立,亦以爲京工,不能及云,故浣意欲爲招致京中,傳隷他工矣。維重曰,曾於甲辰年,臣往閱江華火器,多有不可曉者,而別破陣數十人中,知者知之,餘皆不知矣。佛浪機,亦皆不合於用,而此則別破陣之類,亦當改之,其餘火器,非別破陣所能知者,使申起立改之,誠好矣。上曰,可改者,使之考出,可也。赫然曰,藍浦所出之鐵,其品甚精,故前日,皆以此鐵造劍,則甚利矣。人力强弱,各自不齊,劍形亦當或長或短,以造之,隨其人二字缺之則爲可,而其時思不出此,劍形皆一樣以造,殊爲可恨矣。上曰,用則果利矣,凡造劍之利鈍,惟在善淬與不善淬之間,以藍浦之鐵,又加之以善淬,則數字缺劍矣。赫然曰,倭人見吾劍,自以謂不如云矣,藍浦吹鐵所匠人耕食之田一字缺七結缺入於宮家折受,旣已除罷,還給屯民,而本縣收稅,尙今仍存,請依他屯例免稅,以爲二字缺保生之地,何如?上曰,依爲之。赫然半行缺戶曹黑角三十桶,劃給本營,以爲缺用之至何如?半行缺氷尙次,而本寺物力蕩然,無以爲計。癸丑條海西貢物價,令該曹先給何如?上曰,依爲之。赫然曰,都監軍兵所持環刀,年久破鈍,不合戰陣之用,三四字缺金璣新造,及修補舊劍合五千八百二十二柄,首尾七八年服勤董役四字缺多,誠爲可嘉,合有論賞之擧矣。上曰,言于兵曹,考例擧行,可也。慶億曰,康津縣監李尙翼,頃日政,擬望受點矣。尙翼,以全羅道點簿,時在道內,歸期似在歲前,而遲速未可豫料,此時守令曠官,可慮矣。上曰,李尙翼遞差,差出其代,可也。慶億曰,年例歲抄,則前頭當爲書入,而曾因大臣陳達,別試初試試官,別爲書啓矣。此公事時未及下,入於別抄者,則似當不爲疊書於歲抄中矣。上曰,待別抄啓下,書啓可也。慶億曰,頃者慶尙監司,以靑松府使金鼎夏仍任事,狀啓,而臣曹則據法防啓矣,自上特命仍任,而無定限之事,何以爲之?上曰,限明秋仍任,可也。慶億曰,李端夏事,兩司方請還收,大臣亦以陳箚,而凡干罪罰,必原其情而輕重之可也。臣得見其祭文,蓋欲盡述其一生行迹,而不自覺其如是。蓋先朝,初則譴責,後乃收敍,所謂終諒者是也。至於冞隆一句,則文字差失,而不過對終諒而言之也。若使端夏,詳知先朝事而爲此,則雖謂之假託亦可,而此則不然。出於不知,原其本情,決非扶植,而殿下怒之太過,至有拿鞫之命,群下之情,皆以爲冤,故不敢不達耳。昔在仁祖朝,判書李景稷賜祭文中,有予將大拜一句,其時知製敎,則忘未記其爲誰,大槪景稷,雖稱器局,別無眷注,故還下其文,使之改作,凡應製文字,代撰王言,故少有差失,則不過付標還下,使之改之而已,未聞如今日擧措也。上臨御十餘年間,臣子未嘗以無罪被譴,而不意今日,以文字間少失,處置如此也。上曰,儀賓宗戚,不得干豫朝政,乃是國法,而永安尉洪柱元,以趙胤錫·朴長遠事,至於陳疏,先朝之所嘗惡者此也,而其後收敍者,以舊時儀賓,獨有此人,故罪雖如此,亦不使終至廢棄之意也。端夏缺則曰,卿因故事,露章救解,終則曰終諒卿心,冞隆眷待,其文勢,顯有贊揚之意,而若以爲先王,亦嘗嘉奬之者然,何敢乃爾耶?予將大拜之說,雖缺端的,比前則猶可也。維重曰,本勢非嘉奬之意也。上曰,終諒以下,非嘉奬而何?三字缺扶植黨論云者,豈徒曰將此四句,能有益黨論,直言其用意如是耳。萬基曰,聖敎爲任,與古制有異,文官半行缺雖稱善,撰述之際,一字甚難,半行缺多,而自前政院,或往復知悉,或相議得以改之,或不能如是而入啓者,二字缺病處,亦不顯着,而人所泛看故耳。今端夏所撰兩句,四字缺聞之,所謂終諒冞隆者,諸臣皆已詳達,而諒字以義釋之,則察知當意也。用諒字有三義,初不知而後覺,則下諒字,言雖非矣,知其心之無知妄作,則於此亦下諒字,不必以心,而上之所以待之者如前,則自下見之,意天怒已解,於此亦下諒字。此祭文未入啓之前,人之見之者,亦不能覺悟其非者,此也。人臣秉心,孰不欲公而不黨,而至於無毫髮黨意云者,亦非矣。然此祭文,則只書終諒數句,終以此不能無事啓下,及時致祭而已。致祭之擧,豈非幽明榮恩,而端夏之不計其他,必書數句者,豈以此可以扶植一時之黨乎?亦豈以此可以爲後世之定論乎?揆以常情,似無此理,毋論輕重,實是眚災,罪有眚怙之分,情有公私之別,故人人不必皆親端夏,而無不同聲稱冤矣。維重曰,祖宗事,雖未詳知,至於諡議,雖有語及先朝處,還下使改而已,未嘗罪其人云矣。上曰,知製敎之文,安能字字盡善?若不害於大意,則不必罪之,而端夏所製,則初非有意求索,偶然看過時,便覺其無據。諒字雖曰多釋,終必加之以冞隆二字,則其用意之易知,豈但昭然而已哉?其曰,先朝兩臣,適被謫配,其曰,卿引故事,露章救解,其曰,初勤聖敎,蓋示飭勵,其曰,終諒卿心,冞隆眷待云者,首尾八句,語意連絡,果將以何意看認耶?諸臣,皆以文字罪人四字,大爲奇貨,而此乃事係先朝,豈可還出給,使之改而已耶?先王嘗於燕閑之暇,接見諸駙馬,輒下敎飭勵曰,爾等切勿效永安尉爲黨論,玉音尙在予耳,端夏,豈敢以終諒下語,政院,亦何敢以還收爲請乎?若使政院,不知而爲之則可,予之備忘,不啻詳盡,則何敢乃爾耶?端夏,事涉先朝,用意可惡,其在事體,一番囚端夏捧原情,在所不已,而政院覆逆,至再至三,此豈臣子道理乎?不爲此則必有非之者,故政院所爲,固欲免謗而爲之矣。事體寧容如是,予若加之以苛刻之罰,則臣子亦宜爭執,而必欲使予初缺而已,實非營救端夏,而聖敎如此,臣惶恐無已。萬基曰,上年貢物下人,甚爲渴急,故以司僕寺,則賑恤廳所儲之銀,折以時價,豫給於歲前歲後,則待收米上來,欲爲分給三字缺米三萬石,今當還償,而他無半行缺則以收米,當爲充償,而貢物主人,卽今必皆自願。五六字缺上曰,還上則畢捧耶?萬基曰,未畢矣。上年分給,則二三字缺而限今春還捧,今年分給,則一萬五千石,而卽今納米者少,數字缺多,米之所捧,僅至四千餘石,而通計捧銀之數,則可至一萬二千餘石矣。上曰,今年代捧之價,視上年則下之耶?萬基曰,然。上年則米一石之價,以銀二兩半折價,今年則以銀一兩半折價,而江都米,當爲充償,故代銀之捧,今則止之矣。近日貢物,各衙門,皆移報于賑廳,自願受銀,從當以收米代償云,以前則自宣惠廳豫給,而卽今宣惠廳,更無餘儲云。大抵豫受成習,故主人之渴急,如此矣。賑恤廳銀則過萬兩,而米則甚少。今若依願給銀,代受其收米,則彼此以爲兩便矣。上曰,依爲之。諸臣退出。以上燼餘
上在昌德宮。停常參·經筵。
李觀徵啓曰,大司憲閔鼎重,掌令姜時儆·申碩蕃在外,執義任奎,持平權瑎,奉命在外,持平朴泰尙,疏批未下。今日以監察茶時之意,敢啓。傳曰,知道。
傳于呂聖齊曰,政事,明日爲之。
李觀徵,以都摠府言啓曰,副摠管洪處厚,工曹坐起,進去晝仕,請出標信。傳曰,知道。
備忘記,傳于李觀徵曰,典獄署摘奸,輕囚放釋。
李觀徵啓曰,臣承命馳進典獄署,在囚罪人等,一一點檢,則啓覆罪人二名,啓下罪人二十一名,計除數字缺罪人七十名內,刑曹所囚半行缺緣推覈事也。劉尙基半行缺兩,累年不納事也。趙大逸正妻九禮,司僕寺牒呈據,趙大民四五字缺其夫大逸,自願擔當備納,同爲着名,納招一體五六字缺沙工朴刼正,常平廳關據,本廳所納海州移轉租四百十二石,捧一字缺上時欠縮之數,至於五十五石之多,備納間囚禁之事也。黃爾善私奴春富狀,據與鋤乙男,去核二百斤,雇載上來,鋤乙男,中路逃躱,故囚禁生徵事也。大丘京主人金大立次知義女戶曹關據,封裹日子不遠,而白綿紙六十卷,未及上納事也。砲手羅起萬妻貞女,其夫降保之後,逃亡謀避,現出間囚禁事也。漢城府所囚鄭仁尙·尹德羽呈狀據,虛稱田畓,買賣銀子三十餘兩,久不還給事也。婢生今,犯肉現捉,囚禁事也。軍器寺所囚鄭孝達正妻俊禮,其夫軍需所用銀子,多數貸用後,過限未納事也。繕工監所囚金戒信次知天基,李準建次知次淑,許義次知壬女,貿易材木等價受出,累年不納,畢納間囚禁事也。今月初十日錄啓後,刑曹所囚奇嵂妻淑只,吏曹移文據,洪州留曹書吏白億卜處番布等物,濫捧逃避事也。金振後次知代亂,閔鎭重次知愛丹,閔儀衡次知從今,賑廳關據,所受還上,催促不納事也。奴俊立子仲賢,以其父屠牛,次知囚禁事也。司憲府所囚本府書吏宋善明妻卜禮,其夫作罪之後,推問時逃避不現事也。工曹所囚其人主人吳汝哲正妻莫德,闕內溫堗燒木四十五丹,趁不進排事也。掌隷院所囚洪汝龜婢子梅香,班奴萬伊,接訟推覈,臨決之際,稱以出去,不爲來現,萬伊現身間囚禁事也。合已上二十一名,體聖上欽恤之意,卽爲放送。此外諸放罪人,或係殺獄,或係賊黨,或係風敎,或情犯可惡,罪名皆重,有難輕釋,而當此酷寒,久在凍獄,所着衣服,懸鶉百結者居多,未決之前徑斃之患,亦爲可慮。令該曹各衙門,趁卽疏決,俾無滯獄之弊,何如?傳曰,依啓。他餘罪人,令各該司趁卽疏決,可也。
上在昌德宮。停常參·經筵。
李觀徵啓曰,大司憲閔鼎重,掌令申碩蕃·姜時儆在外,執義任奎,持平權瑎,奉命在外,持平朴泰尙,疏批未下,今日以監察茶時之意,敢啓。傳曰,知道。
藥房都提調金壽恒,提調閔維重,右承旨呂聖齊啓曰,比間寒威,一向嚴酷,伏未審聖體,調攝,若何,臂疼之候及背部牽引之氣,尙今無減乎?臣等無任憂慮,敢來問安。答曰,知道。臂疼牽引之候,一向矣。
崔逸,以都摠府言啓曰,今日入直軍士中日習射,請出標信。傳曰,知道。
李觀徵啓曰,近日憲府之半行缺在外,執義任奎,持平朴泰尙半行缺之員,連以監察,代行茶時,已極未安,而啓覈只隔一日,憲府四字缺員,似有變通之擧,何以爲之?敢稟。傳曰,在外人員,竝改差。今日政,差出,可也。
以賓廳座目單子,傳于崔逸曰,大臣·備局堂上,引見。
巳時,上御養心閤,引見大臣·備局堂上,右議政金壽恒,吏曹判書李慶億,判尹閔維重,戶曹參判金萬基,左副承旨崔逸,應敎李選,正言李堂揆,假注書申琓·金斗明,記事官睦昌明·崔錫萬等入侍。金壽恒曰,日氣近甚凜洌,數日來聖侯,若何?上曰,背部則有牽引之症,而別無他症矣。金壽恒曰,小臣偶得小疾,累日未得差勢,循例備局之坐,亦未得進參,故公事多有積滯者,方切惶悚矣。自上批答縷縷,尤切惶恐,而且啓覆迫近,前頭多有定奪之事,故有司堂上,來詣臣家,傳下敎使之回啓,而偃在私室,其在事體,不勝未安,玆以來會於賓廳,而堂上多有故之人,來會者甚少矣。上曰,啓覆,難畢於一日之內耶?金壽恒曰,罪人之數不少云,似難畢於一日矣。上問崔逸曰,承旨雖非該房,曾有考見其文案,而詳知其數耶?崔逸曰,幾至三十人之多矣。上曰,啓覆,已退一年,故如是數多矣。金壽恒曰,有二道文書,而會于政府,取考文書而後,乃可知也,而領相鄭太和,有病不得會議,故今番則未及矣。上曰,向者定奪之事,有司堂上,皆已傳之耶?壽恒曰,皆傳之矣。上曰,庚戌條田稅,亦爲考見否?金萬基曰,災邑則除耗,無災邑則不除,故不爲考出矣。壽恒,又以諸道狀啓,搜讀於上前,其一,則忠淸監司南二星,以民弊變通事,條列後錄,請令廟堂,指揮定奪事也。壽恒曰,庚戌條田稅,事極難處,毋論災實邑,一例減捧,則殊無區別之意,其中或有已納之邑,不無難處之端。至於每每退捧,亦未免姑息之歸,而退後收捧之際,騷擾則一也。上曰,退捧則不可,盡捧之後,災邑則除耗,可也。壽恒曰,明春應爲設賑之邑,則使之上納,亦難矣。上曰,今若捧之後留置,則雖有取用之事,亦必易矣。上曰,上年,使之上納者則上納,而使之捧留者則不捧耶?壽恒曰,使之盡爲捧留,而多有不捧之邑云,此後亦必有此患矣。上曰,若然則但除耗,可也。壽恒曰,被災邑與不被災之邑,一體爲之乎?上曰,耗則似當盡除矣。壽恒曰,聞金萬基之言,則自上以爲,災邑則明秋退捧爲敎,五六字缺以爲,上納則收捧,似是着實,而收捧亦難云,故頃者如是言之矣。壽恒曰,七八字缺而災邑,則除耗似便矣。半行缺庚戌以上還上受食之人半行缺蕩減可也。壽恒曰,身役一款,問于領相,則亦無別樣善策,八九字缺則各樣身役,徵責甚難,而忠淸道木花不實之處,問于二字缺趙遠期,則木花則災不災之邑,一同云,禾穀差勝之後,則木花亦無不實矣,只被災之邑,則量減,如何?上曰,至於身役,被災邑一樣矣,幾至二十邑云耶?壽恒曰,然矣。上謂李選曰,爾所巡審者,幾邑耶?李選曰,成冊則十四邑,而其餘則水災不至大端矣。上曰,此則似當分等退捧矣。金萬基曰,庚戌田稅一年捧留者,就此中當爲分數乎?上曰,非也,只被災處,分等,可也。壽恒曰,當分三等乎?上曰,分其尤甚者·之次者·之之次者,爲三等,可也,身役則盡減似難,災處量減爲宜耶?壽恒曰,到今災實,似難區別矣。上曰,不被災處,則似不可混同除之矣。閔維重曰,雖曰被災之邑,而一邑未必盡被其災,或有面面不同者云矣。上曰,雖之之次之面,減之宜矣。壽恒曰,於被災邑中,當區別其被災面爲之矣。李選曰,臣之成冊,旣已區別之矣。上曰,邑有災不災之處,隨其有災之面,依御史狀啓,區別,可也。壽恒曰,以米換木不難,而輸來甚難,自前或有水路不遠之處,則隨其所願,作米上納之時矣。上曰,此則從其願,願作米者,使之作米,不願者則不强,似當矣。壽恒曰,軍額充定事則何以爲之耶?上曰,砲保事耶,御營軍則何以竝入耶?壽恒曰,海州牧使閔燾拿來時,問之則以爲,御營軍則渠自得,代定之類,朝家已許充定云,非大都充定之謂也。上曰,自得閑丁,則雖有代定之事,無禁止之事矣。壽恒曰,卽今人民多死,充定爲難,皆以爲朝家限三年,勿爲充定矣,今則朝家爲失信矣。又曰,精抄軍資裝一款,反爲一弊,號訴於兵曹者甚多,而兵曹匱竭,封不動之木,僅存二百餘同,故貸用於賑恤廳云。臣曾與鄭太和相議,則以爲,待兵曹小蘇,精抄軍,限年退番,爲可云矣。上曰,此一款,猝難議定矣,待後日武將入侍,議定,可也。壽恒曰,可興·貢津事,近邑則雖設賑之邑,姑爲收捧,來納于本倉,似可矣。上曰,賑救稍遠邑,則姑爲留捧本邑,可也。壽恒曰,從前各邑所謂捧留之數,多不着實,今則道臣,摘奸其捧留實數,啓聞之後,當有別遣京官,抽栍摘奸之擧,或有未準捧之邑,則守令當爲論罪,以此意使之嚴飭各邑,何如?上曰,依爲之。壽恒曰,延·白諸般身役,皆已定奪,而其中三疋保二疋保之類,分類書入之敎,八字缺卽捧其三疋,除其一疋,可也。壽恒曰,柳赫然,今八字缺聞赫然之言,則亦以爲,三疋之類,半行缺難以繼用云矣。壽恒曰,各別半行缺之一,而以今觀之,似難着實,而海西則上年農事稍稔,八九字缺捧者少,故今年給還之數最多,近於二萬石云。八九字缺盡除,而今年分給者,則盡捧可也。壽恒曰,延·白月課歲抄,亦請姑二字缺自前無區別停減之時矣。上曰,歲抄則或可分揀,而月課則似不屬此耳,且他道亦有被災之處,隨邑區別,似難矣。壽恒,又以北評事李藼陳弊疏,進讀於上前曰,此乃北評事李藼疏也。其疏云,南道農事稍稔,六陣失稔云,而穩城·慶源·慶興等邑,全不付農,移粟之賑,爲急云矣。上曰,慶源則開市當前,其弊不些矣。壽恒曰,絶塞之邑,雖捧還上,其數甚少,全減似當矣。上曰,此三邑失稔,與他尤異,全減,可也。壽恒曰,末端則邊堡事也。上曰,問于武將而後,可以詳知矣。仍問曰,自咸興至吉州,幾日程耶?壽恒曰,七日程而越三大嶺矣。上曰,吉,大州耶?壽恒曰,大州也,以其北路初程,故名雖北而異於一陣,頗有物力矣。上曰,鏡城則非江邊乎?閔維重曰,豆滿江,不見於富寧,而自會寧始見之矣。崔逸曰,臣爲鏡城判官時,因公事往行營,則其時八月也,而其地則草木皆枯矣。上曰,其地八月,如此地何時耶?崔逸曰,如冬節矣,聞其土人之言,則長白山,五月雪未消,而六月始消,七月望後則復下雪,故謂之長白山云矣。李慶億曰,漢拿山,八月晦前,亦下雪矣。壽恒曰,長白山,其形似馬背,遠望之則如赭山矣。上曰,長白山,何邑最近耶?閔維重·崔逸皆曰,鏡城最近矣。壽恒曰,李尙敬,遞來後見之,則以爲,上年癘疫,土卒百人,死亡者九十五人,故邊將親擧烽火云,如此之處,則令監·兵使,相議定給,似當矣。崔逸曰,其地壯丁難得,故烽軍,或有年七十而未除者云矣。閔維重曰,今以土卒死亡之故,姑罷邊堡,有異於維藩之道矣。壽恒曰,邊堡則不待廣詢,而似難罷之矣。壽恒,又以平安監司吳始壽狀啓,進讀曰,此則安·肅被災邑還上事也。上曰,此則新舊還上也,亦依延·白例,上年還上,則勿捧似當矣。壽恒曰,吳始壽狀啓,有點兵事矣。閔維重曰,此等事,漸次爲之則可也,而朝廷,若以此作事目頒行,則有煩耳目矣。五六字缺其死幾何耶?維重曰,幾至二千矣。維重又曰,邊地將官等八九字缺而賞格不實,故人情皆以爲怨云,至於箭竹,則優給似好矣。上曰此四五字缺急之事,姑置之可也。壽恒曰,穩城凶荒,在北路尤甚,移粟減八九字缺令之遞易,殊甚可慮矣。上曰,新差府使,金煥耶?十餘字缺水使固當擇差半行缺政體,殊未知穩當,而一行缺是稀罕之事,則李世選之直拜南兵使,亦似半行缺李世選,仍任穩城,南兵使則令該曹極擇半行缺用武士之府也。武士之賢否,雖難詳知,而半行缺擢用之人差出者,意非偶然,而新除授訓鍊七八字缺曾前莅郡,多有不謹之誚,及授本職,未免貽笑於武士,官四五字缺非細,沈選,汰去,何如?上曰,依爲之。又曰,臣伏聞頃者,平安兵使閔點數字缺本道監司吳始壽狀啓上送,而政院不爲入啓,還爲下送云,未知其疏辭之如何,自前外方狀啓及疏章,雖或有違格之例,或請推而入啓,或稟達後還送,而不敢直爲還送矣,今此政院之無端還送,極爲可駭矣。上曰,外方之狀啓,自政院直爲出給者,自前無此事也。壽恒曰,其事雖少,所關非細,其漸誠不可長也,當該承旨,先罷後推,何如?上曰,依爲之。壽恒曰,頃日知製敎李端夏拿鞫之命,出於意外,以臣愚意,區區所懷,敢有所陳達,而聖批曲諭,以事體決不可如是爲敎,蓋以事有關於先朝故也。端夏,誠有意於假借聖意,扶植黨論,則其罪誠不容誅,而在廷之臣,誰敢有救之者乎?近日應製諸文,皆必經睿覽矣。王言務爲簡重,而端夏所進致祭之文,褒揚太過,殊欠簡重之義,而原其本情,不在於扶植黨論,則不當至於有此過中之擧也。從前應製之臣,若有措語之失當,則推考之時,間或有之,而豈至於此乎?上曰,春間李泂祭文中,亦有措語之未安者,故欲問於臣僚而未及矣。壽恒曰,此則臣未詳知,而先朝洪茂績祭文,故副提學李端相製進,而茂績,曾已得罪於先朝,故祭文中數語,涉於先朝,其時有推考之命,而其一款,刪去用之矣。上曰,端夏則與此有異,至擧先朝未嘗有意之事,敢爲決言,則與語侵有異,此乃事體所關者也,將觀其原情處之矣。壽恒曰,如此再三陳達,則聖明必以爲端夏曲護,而端夏,儕流皆以爲謹愼之人,則此不過謬妄之致也。罪之輕重,自上當爲參酌,而被拏已久,未蒙肆赦之典,則豈不有傷於包容之德乎?臣之屢屢仰達者,誠以文字罪人,非祖宗之法也,先朝之事,臣等何敢歇後也?上曰,此則與例語之傷先朝者有異,極爲未安耳。李慶億曰,全羅監司,今日政差出,而可合之人乏少,守令中有聲績者,竝擬一行半缺監司望一行缺矣。正言李堂揆啓曰,前執義李翔之封章,半行缺不諒,過加疑斥,特遞之後,繼以削奪,遠近聽聞,莫不爲駭,其爲聖德之累,亦豈少哉?臣之至今爭執,非爲李翔地也。請加三思,還收前執義李翔削奪官爵之命。上曰,不允。又啓曰,前宜寧縣監尹敬敎削黜還收之請,兩司爭執,已過半歲,而天聽逾邈,臣竊不勝慨然也。敬敎當初所言,雖或過當,而言事獲罪,已非優容言者道,況復輾轉層加,至於削黜,而尙未允夬釋之請,豈不有歉於轉圜之量也?公議所在,久而益激。請還收前宜寧縣監尹敬敎削奪官爵門外黜送之命。上曰,不允。又啓曰,知製敎李端夏拿問還收之請,久靳允兪之命,臣竊惑焉。若以端夏應製之文,有意於扶植黨論,則非其情,如謂遣辭之際,未免措語之失,則不必深究,而殿下疑之太過,罪之太重,此豈聖上體下之道乎?抉摘文字,以成罪案,旣非聖世之事,而過下牢狴,尙稽肆赦之典,玆實聖明過中之擧也。今此力爭,實循公議,非敢爲端夏地也,請加三思,還收知製敎李端夏拿鞫嚴問定罪之命。上曰,不允。又啓曰,法者,祖宗之法,人主不宜以一時私意,有所輕重之也,況今紀綱凌夷,威刑不肅,雖一意修擧,猶恐其漸弛,其可又從以隳之哉?梁濟臣·尹完等,罪犯過重,情狀可憝,決非疑獄,又異眚災,按獄之官,依律之讞,實是三尺不刋之典,而殿下曲加恩貸,至於定配削職而止,此豈敬明乃罰,罔知庶獄之意也?昔武王之誥康叔也,曰用其義刑義殺,勿庸以次汝封。朱子亦云,聖人雖惡刑,而不敢縱有罪之人,用刑之道,其不可次于心而縱有罪也,明矣。奈何屈祖宗三尺之法,以伸小恩於癰疽寺人之輩乎?律不當罪,民聽皆疑,常刑一失,後弊可慮。梁濟臣·尹完等,請依該府奏當,按律處置。上曰,不允。壽恒曰,兵曹啓辭中新出身赴防事,甚爲難處矣。上曰,置之。禁旅,如何?平安道則或可送也,而北道則斷不可送矣。右相曰,平安道農事,稍稔於北道,而今此四十餘人,盡送於平安道,則亦必難堪矣。李慶億曰,捧價則有傷於國體,送之則西北路無異矣。上曰,依爲之。半行缺論列,而一行缺雖未知聖意之所在,而以其原情見之,半行缺低仰者,實爲未安矣。上不答。崔逸一字缺進曰,李選有所陳達二字缺上無發落,未安矣。上曰,李選之所達,非二字缺也。豈必發落乎?諸臣遂皆罷出。
有政。吏批,判書李慶億進,參判洪處亮病,參議李端夏囚,右承旨呂聖齊進。兵批,判書李尙眞病,參判鄭榏病,參議未差,參知朴世堅進,右副承旨崔逸進,以姜栢年爲都承旨,金禹錫爲左承旨,李粹全爲工曹佐郞,崔日隆爲禮曹佐郞,金萬里爲司饔奉事,閔維重爲大司憲,趙遠期爲執義,李夏鎭·禹昌績爲掌令,成虎徵爲持平,尹晸爲兵曹參知,李東稷爲全羅監司,朴世堅爲兵曹參議,以金徽·李嵇·李元龜·閔鼎重·任奎·申碩蕃·姜時儆爲副護軍,尹搢·權瑎·安汝周爲副司直,以山陰縣監文翰周,閑良申汝靖爲通政,前府使李萬枝,前司果朴雲海,軍官趙廷彦,前司果李吉,定虜衛李永立,約正梁俊,哨官孔宅敬爲折衝,皆賞其捕賊功也。
上在昌德宮。停常參·經筵。
下直,永興府使梁侙。
呂聖齊啓曰,假注書申琓,時無職名,付軍職,冠帶常仕,何如?傳曰,允。
金禹錫啓曰,明日啓覆時,本院之官,不可不備員入侍,當日內政官牌招開政,承旨闕員,以在京無故人差出,牌招察任,何如?傳曰,允。
又啓曰,昨日左副承旨崔逸,同副承旨慶㝡,承牌來詣闕下,稱以其日同參之人,情勢難安,不敢晏然行公,投章還去,今日亦不仕進,廳中只有臣禹錫·聖齊,七八字缺簡,明日啓覆,一行缺慶㝡牌招,一行缺右承旨呂聖齊,以代房,吏批政廳進去,廳中只有七八字缺無進去之員,何以爲之?敢稟。傳曰,吏·兵批兼進。
有政。吏批,判書李慶億進,參判洪處亮病,參議李端夏囚。兵批,判書李尙眞病,參判鄭榏進,參議朴世堅進,參知申晸,在外未肅拜,右承旨呂聖齊,吏·兵批兼進,以閔宗道爲右副承旨,金煥爲春川府使,沈柟爲康津縣監,任奎爲弼善,吳道宗爲監察,李宇益爲敬陵參奉,閔鼎重爲判尹,李之翼爲判決事,孟胄瑞爲禮曹參議,李萬枝爲護軍,李尙翼爲副司果,申琓爲副司正。
金禹錫啓曰,啓覆時,兩司各一員,當爲入侍,而持平朴泰尙,疏批未下,大司憲閔維重,執義趙遠期,掌令李夏鎭,持平成虎徵,俱未肅拜,竝卽牌招,以爲明日入侍之地,何如?傳曰,允。
左副承旨崔逸,同副承旨慶㝡等聯名疏曰,臣等,頃者平安監司吳始壽狀啓,兵使閔點辭職上疏上送,而閔點,以前日使臣辭免事,纔被問備,未及照勘,則不可徑先陳疏,故廳中相議退送,元疏旣不捧入,監司狀啓,亦爲還送,而不爲啓稟,則臣等妄料做錯之罪,固無所逃。伊時院中諸僚,實皆同議,旣無房掌,寧有當該?今者本院,獨以李觀徵,爲當該現告,臣等不勝惶惑之至。目今在院之臣,未詳其時曲折,乃以觀徵爲當該者,蓋以昨日命下之後,觀徵,自以爲當該,先爲出去,故遂謂之當該,而亦以承旨三員,一時罷遞,爲重難,爲此不得已之擧,非以觀徵,爲獨有罪,而臣等爲無罪也。朝家用罰之道,惟當問罪之輕重,不當以人之多少,而有所取舍也。臣等與觀徵,罪犯無異,而觀徵獨被罷推,臣等晏然供職,揆以事理,寧有是乎?臣等廉隅,姑舍不論,朝家行罰,決不當如是,臣等退伏私次,恭俟罪罰,而昨今之間,召牌再降,臣等惶愧悶蹙,罔知所措,而終未敢抗顔冒進,玆詣闕下,疾聲哀籲,伏乞聖明,諒臣等危迫之懇,治臣等妄作之罪,俾得與李觀徵,同被罪罰,不勝幸甚。臣等無任屛營戰灼之至,謹昧死以聞。答曰,省疏具悉。爾等勿辭察職。
金禹錫啓曰,左副承旨崔逸,同副承旨慶㝡,來到闕外,陳疏退去。卽者疏批已下,更爲牌招察任二三字缺闕員一行缺病重一行缺右副承旨閔宗道,更爲牌招,何如?傳曰,十餘字缺上年五月,因本曹物力蕩竭,禁軍正領布及馬草價,以宣四五字缺動銀子計給之意,入啓,允下矣。卽今本曹諸色軍布之匱乏,有一字缺於上年,而銀子見存七千六百兩,正領布二同四疋,則僅已上下,而馬草價應下,三十七同三十疋十尺,則前頭節用計除之外,他無備給之路,不得已姑依上年五月例,以銀代給,而從市直,每一疋七錢五分計給之意,敢啓。傳曰,知道。
行禮曹判書鄭知和疏曰,臣近患手足痛蹇之外,又有健忘之症,精神筋力,決無供職之望,故於秋間,瀝血控辭,呈告陳疏,不避煩瀆,幾至數朔之久,而微誠未格,終不獲免,夙夜憂悶,僨事是懼。曾於諸道逐朔物膳,依前例封進事,定奪之後,統營,亦應在行會之中,而該吏錯認,諉以饔院所管,不覺其當初裁減,在於本曹,別單啓下,而不爲別關行會,臣於前月晦間,始聞而知之,追發行關,而固有後時之慮矣。頃因司饔院啓辭,統營減數辭緣,令本曹査覈處置事命下,而究厥所由,專在於本曹未及行會之致,臣不得不首實覈啓,惶恐隕越,不知置身之所。卽接司饔院移文,統營三等所封,皆半減云,臣於此,尤不勝震惕兢惶,直欲鑽地以入而不可得也。莫重御供之物,緣臣趁未行會,致有減捧之擧,若論其罪,臣實爲首。伏乞聖明,鐫削臣職,亟正臣罪,以爲人臣奉職不謹者之戒,千萬幸甚。無任戰灼祈懇之至,謹昧死以聞。答曰,省疏具悉。卿其勿辭,從速察職。
行都承旨姜栢年疏曰,臣強扶衰疾,忝尸國子,尙以癏曠爲懼,今玆新命,又出意外,臣揣分兢惶,罔知攸措,況念啓覆在明,抱文案登前席,奏讞周旋,決非如臣衰朽者所可能堪。夫人之爲人,惟在於視聽言動,而臣以視則昏,不能辨小字,以聽則聵,不能詳細語,口欲言則疾塞而喘急,不能成聲,身欲動則膝麻而跨盭,不利運步,此特衰相之見於外者也。宿症之錮於內者言之,或乍觸風寒,或暫處冷地,則疝疼輒發,眩氣隨作,奄奄垂絶者數矣。以此精神,萬無供職之望,不得不冒死仰籲。伏願聖慈,俯察缺實狀,將臣新授職名,亟賜恩遞,以安微分,半行與二行缺所在,極知惶悚,而顧臣情事,有萬分不獲半行缺下,伏願聖慈垂察焉。臣之老母,年今七十,衰耗日甚,疾病缺平日常少,病日常多,而遇寒以來,痰喘添劇,晝夜咳嗽,食飮專廢,眞元漸澌,若將難保,悶泣焦煎之狀,固不敢一一煩瀆,而臣本孤獨,無他兄弟,藥餌調護,惟臣一人而已,其在情理,決難暫離。念臣所帶摠府直宿之任,京兆詞訟之地,俱是緊重,不可一日暫曠,則臣之悶迫,到此益極。伏乞孝理之下,特垂矜憐,缺臣無任悶泣祈懇之至,謹昧死以聞。答曰,省疏具悉。卿其勿辭,救護母病。
獻納鄭載禧疏曰,臣之庸駑,百無可取,濫荷洪造,歷躡淸班,前後忝竊,無非不似,臣惟自愧,人謂斯何,不意今者,新命又下,臣誠惶隕,益無所措。在臣分義,固當奔走供職,而第臣曾叨憲職,適當李翔特命削黜之日,與同僚敢請還收,而微誠未格,反承嚴旨,至以急於黨論,先私後公爲敎,臣到今思之,毛髮竦然,人臣罪名,無大於此。雖蒙聖明終始寬假,不加深責,而臣何顔面,復入臺閣,晏然行公乎?且臣奉使畿甸,行役之餘,重得寒疾,求汗不得,委頓叫苦,旬月之內,差復無期,言責重地,不可久曠。伏乞天地父母,諒臣至懇,察臣病勢,亟賜遞免,以安微分,以便調理,不勝幸甚。臣無任悚縮祈懇之至,謹昧死以聞。答曰,省疏具悉。爾其勿辭察職。
呂聖齊,以禮曹言啓曰,卽接司饔院移文內,今年統制使所封生大口魚進上,大殿·中宮殿·世子宮,初·二等,竝爲減半來,故令該曹査覈處置,而遠道所捧,有難退送,姑爲捧入等項事,再次啓達,而三等大口魚,當日來到,亦爲減半,莫重進上,連次減封,殊涉可駭。所當今又入啓處置,亦涉煩擾,今姑隨其所封捧入,而自貴曹變通處置云,當初不卽行會之由,則判書臣鄭知和,旣已陳疏待罪,而去月覺悟知委之後,三等封進生大口魚,俱未及準數封進,誠極可怪。上項減半之數,依前啓請缺封進之意,急速知委,何如?傳曰,三等封進之數,竝皆上來,冬節過半,加數缺弊不貲,缺數封進,可也。
呂聖齊,以兵曹言啓曰,右捕二行半缺奴假稱捕廳軍士云。自本曹捉致振澤,半行缺言,與同行人金永澤所招,曲折相左,可見其缺之狀,五六字缺稱捕盜軍士,敢爲免稅逃逸之計者,極其奸濫,況城門重地,守直軍官,夜半擅離,橫行遠街,事甚可駭。罪犯非細,此而緩治,無以警他,金振澤禁軍,爲先汰去,令攸司照法科罪,何如?傳曰,允。
又以兵曹言啓曰,今日鳳山居良人徐一元稱名人,自金虎門入來,差備門外擊錚,極爲駭愕。令攸司囚禁治罪,同門守門將金逸民,常時不能禁斷雜人,以致闌入,亦爲非矣,推考,何如?傳曰,允。
掌令禹昌績啓曰,臣以萬無似之人,濫蒙洪造,復叨新命,臣誠惶隕,措躬無所。惟當感激恩私,奔走供仕之不暇,而第臣曾忝武科初試一所監試官之任,莫重榜目中誤書之處,昏不覺察,矇然入啓,至被推勘,時未照斷,方在應被罪罷之中,不可冒居臺閣之列,請命遞斥臣職。答曰,勿辭。
金禹錫啓曰,掌令禹昌績,再啓煩瀆,退待物論矣。傳曰,知道。
正言李堂揆啓曰,前執義李翔之封章進言,實出於有懷必陳,而聖明不諒,過加疑斥,特遞之後,繼以削奪,遠近聽聞,莫不爲駭,其爲聖德之累,亦豈少哉?臣之至今爭執,非爲李翔地也,請加三思,還收前執義李翔削奪官爵之命。前宜寧縣監尹敬敎削黜還收之請,兩司爭執,已過半歲,而天聽逾邈,臣竊不勝慨然也。敬敎當初所言,雖或過當,而言事獲罪,已非優容言者之道,況復輾轉層加,罪至於削黜,而尙未允快釋,缺請還收前宜寧縣監尹敬敎削奪官爵門外黜送之命。知製敎李端夏拿問還收之請,久靳允兪之命,臣竊惑焉。若以端夏應製之文,有意於扶植黨論,則斷非其情。如謂遣辭之際,未免措語之失,則不必深究,而殿下疑之太過,罪之太重,此豈聖上體下之道乎?抉摘文字,以成罪案,旣非盛世之事也,而至下牢狴,尙稽肆赦之典,玆乃聖明過中之擧也。今此力爭,實循公議,非敢爲端夏地也,請加三思,還收知製敎李端夏拿鞫嚴問定罪之命。二行缺憝,決疑罪,又異眚災,按獄之官,依律半行缺殿下曲加恩貸,至於定配削職而止,此豈明罪罰,罔知五六字缺武王之誥康叔曰,用其義刑義殺,勿庸以次汝封。朱子亦云,聖人雖惡殺,實不敢縱有罪之人,用刑之道,其不可次于心而縱有罪也,明矣,奈何屈祖宗三尺之法,以伸小恩於癰疽寺人之輩乎?律不當罪,民聽皆疑,常刑一失,後弊可虞。梁濟臣·尹完等,請依該府奏當,按律處置。掌令禹昌績,以臣以萬萬無狀之人,濫蒙洪造,復叨新命,臣誠惶隕,措躬無所,惟當感激恩私,奔走供仕之不暇,而第臣曾忝武科初試一所監試官之任,莫重榜目中誤書之處,昏不覺察,矇然入啓,至被推勘,時未照斷,方在應被罪罷之中,不可冒居臺閣之列,引嫌而退,身有推勘,勢難在職,請掌令禹昌績遞差。答曰,不允。遞差事,依啓。
崔逸,以左邊捕盜廳言啓曰,今月十八日,承旨典獄署摘奸,輕囚放釋,書啓。傳曰,依啓。他餘罪人,令各該司趁卽疏決可也事,命下矣。本廳所囚金良居殺人罪人,金文爀·鄭越鳳·申壽徵·崔東湜等,則印信僞造之人,時方推覈,罪名俱重,趁未疏決之意,敢啓。傳曰,知道。
崔逸,又以右邊捕盜廳〈言〉啓曰,承旨典獄摘奸輕囚放釋,書啓,諸般罪人,當此酷寒,久在凍獄,未決之前,輕斃之患,亦爲可慮,令各衙門趁卽疏決可也事,命下矣。本廳所囚許夢先私奴承立,馬二匹偸取,一匹則現捉於本主,一匹推諉於他處買得,未及現出,今方窺伺其同黨,以爲究問處決之地,故未卽疏決之意,敢啓。傳曰,知道。
辰時,日暈右珥。巳時,日暈兩珥。自午時至申時,日暈。夜五更,月暈。
上在昌德宮。停常參·經筵。
藥房都提調金壽恒,提調閔維重,右承旨呂聖齊啓曰,伏未審夜來,聖體調攝,若何,臂疼及背部牽引之候,一樣無減乎?今日啓覆時,出御正殿,當此酷寒,恐有添傷之患,在前亦有便殿啓覆之例,今亦依此爲之似當,臣等區區憂慮之至,敢來問安,竝此仰稟。答曰,知道。別無所減矣。
閔宗道啓曰,今日啓覆,缺座目單子中,領敦寧府事金佑明,二行缺除標信,啓覆入侍之意,敢啓。八九字缺府言啓曰,以刑曹啓目,奉常主簿宋胤吉,移本四字缺命下矣,宋胤吉,方待命於本府,卽爲拿囚之意,敢啓。傳曰,知道。
辰時一刻,上御熙政堂,以龍袍玉帶,殿坐於朱紅交椅前,置朱紅長案,設兩紅爐於御座兩傍,二小宦,侍立左右焉。是日諸臣,皆具黑團領,各抱諸道罪囚文案入侍矣。左議政金壽恒,禮曹判書鄭致和,左參贊趙珩,吏曹判書李慶億,大司憲閔維重,戶曹參判金萬基等,班於東而西其向。判中樞府事鄭致和,完陽君李元老,刑曹判書南龍翼,東原君潗,工曹參判洪處厚,刑曹參判洪處大等,班於西而東其向。都承旨姜栢年,左承旨金禹錫,右承旨呂聖齊,左副承旨崔逸,右副承旨閔宗道,同副承旨慶㝡等,班於南行第一行。錦昌副尉朴泰定,刑曹參議李枝茂,兵曹參議朴世堅等,班於南行第二行。正言李堂揆,班於南行第二行而少東。校理李奎齡,修撰崔後尙等,班於南行第二行而少西。假注書李聃命,記事官睦昌明等,班於南行第三行而偏於東。假注書申琓,記事官崔錫萬等,班於南行第三行而偏於西。入侍諸臣,皆俯伏。須臾,閔宗道進前稟事,李聃命·睦昌明等,進伏於御座之東。申琓·崔錫萬等,進伏於御座之西。是時入侍諸臣,各自考閱京外文案,而上亦置京外罪囚文案於朱案之上,而親自披覽矣。宗道稟曰,京外死囚罪人,當爲啓覆矣。上頷之。宗道又稟曰,京囚先之乎?上曰,京囚先之。仍問於宗道曰,此乃劉大宗事乎?宗道曰,然矣。遂讀其文案。右人,倉穀偸食,拔劒拒捕罪也。上曰,讀其承服招辭。宗道讀之。上曰,讀其大明律。宗道又讀之,其律則斬罪也。上曰,此罪,何如?鄭致和曰,大宗偸食之數雖少,而拔劒拒捕,極可痛駭,律外無可論者,缺於自上裁斷耳。金壽恒曰,所盜之數,則十字缺雖容,法外何達?上曰,諸臣之意,二行缺上曰,諸臣所達之言,遠不能聽,皆以次出十餘字缺捕耶?律文所謂拒捕者,謂其拒官家之捕捉,此則姜缺五字拔劒揮斥,則與拒官家之捕者,似有間矣,於律文拒捕條,何以缺之耶?金壽恒曰,雖與官家之捕者有異,拔劒之狀,可惡矣。鄭致和曰,自上下敎,已盡其情狀矣。鄭知和曰,四石之太,其數雖少,而其情難赦矣。上曰,原其情則罪不少矣,似當依律,後日更議。閔宗道乃退。姜栢年,以京囚罪人金義吉文案進讀。右人,以漏籍之罪,全家徙邊之後,私自逃亡罪也。上曰,讀其結案。栢年讀之,上曰,讀大明律逃亡條。栢年又讀之。其律則斬罪也,而妻子則當屬於殘驛奴婢也。上曰,此罪,何如?鄭致和曰,其律當死矣。然辛亥年之凶荒,近歲所無,以不能資生之故,如是逃亡,其情則容或可恕,而自有其律,夫何更達?金壽恒曰,非獨此罪人也,此類甚多,其情或有可恕,而法外何達?上曰,僉議,何如?鄭知和曰,其罪則當死,而其情則或有可恕之端,唯此在於自上推好生之德耳,此外何達?李慶億曰,愚民不知死罪,乃有如此之事,其情雖或可恕,而自有一定之法,則何可撓貸乎?金萬基曰,辛亥之凶荒,與常年有異,而今若因此而貸其死,則後弊可虞矣。朴世堅曰,愚民觸法,參酌情法,惟在聖斷耳。諸臣皆曰,庚·辛兩年,與常年有異,而律旣如此,法外何達,惟在自上參酌耳。上曰,似當依律,後日更議。上曰,徙民逃亡者,其數七人乎?南龍翼曰,七人矣。栢年乃退。上曰,以單子次,先讀淑丁推案。閔宗道,以京畿振威縣罪人淑丁推案進讀。右人,爲夫復讐,殺其庶叔事也。上曰,淑丁,自爲承服,而此推案何其多耶?南龍翼曰,渠卽爲承服,而一鄕之人,多有救之者,故如是多也。上曰,讀其檢屍狀。宗道讀之。上曰,身長則以何尺量之耶,以指尺量之乎?金萬基曰,檢屍之尺,似當與常尺有異矣。上曰,所謂一鄕呈狀者云何耶?讀缺狀,宗道讀之。上曰,讀其結案。宗道又讀之。上曰,五六字缺龍翼曰,其後議大臣矣。上曰,然則讀二行缺侍。上曰,畢讀其推案。宗道復進前十餘字缺又讀之。上曰,此罪,何如?鄭致和曰,小臣所見,則三四字缺而第此事咀呪實狀,昭著無疑,則爲其夫復讐,無所不可,而觀其推案,凶穢之物,旣已投水,參謀之婢,又自打殺,則此獄無明白可據者,泛論則復讐之義可尙,而論以國法,則自下不可以撓貸,上達矣。金壽恒曰,以獄體言之,咀呪之狀未著,而先自私殺其婢,又爲打殺庶叔,論以國法,雖不可貸其推殺之罪,而但以理推之,則夫死未久,親自殺人,非夫讐則必不爲也,而蓋其承服之婢,則尹鋼之兄,曾已告官云,則非其私殺也,而湛丁之子,亦以此擊錚云,在上參酌耳。宗道曰,今年六月,童蒙尹正得,擊錚,故刑曹回啓後,問于監司,則監司,以楊州牧使李元禎,推官更査,則以爲,尹鋼之兄,縛其婢承玉,詣官呈狀,則縣令,以淑丁不來,而還爲退却,且云自家之婢,何必呈官處置云,故不得已私自殺之云,其時縣令則姜碩老也。南龍翼曰,臣自初詳其曲折,承玉則呈官後殺之云矣。上曰,僉議,何如?鄭知和曰,行凶之迹旣著,則雖爲夫報仇,而殺之可也,實迹未著,乃自擅殺,論以國法,似不可貸,臣之愚見,自初如是耳。李慶億曰,當初雖不能呈官,究得實狀而後殺之,而以理推之,則若無此事,則豈有私殺庶叔之理乎?雖然,今若以復讐赦之,則猶或可也,而以國法論之,不可赦矣。執法之官,據法而論,經術之士,引經而議者,誠謂此也,唯在自上裁斷。金萬基曰,咀呪,異於以梃殺人,故其迹難明,而以文案觀之,一鄕之人四十餘人,旣已聯名呈狀,白其實狀,其庶姑崔召史則無一人稱冤者,以此觀之,其事亦可知也。今若以殺人論之,則咀呪復讐之路,永杜矣,小臣之意則以爲,啓覆之時,當審克於此等事也。朴世堅曰,復讐一款,若以爲假言,則更無所達,而其事若明白,則在上參酌中耳。李奎齡曰,當初凶穢之物,漂棄水中者,實出於婦人缺理之致,而旣曰復夫讐,則豈有可殺之罪乎?昔二行半缺之事,似好矣。崔後尙曰,淑丁當初雖不半行缺人訟冤如是,則咀呪雖是暗昧之事,安知其缺十字端乎?且淑丁,旣已復讐之後,卽自束身歸罪,則其義亦可尙。缺在甲辰年,湖南罪人金石丁之事,近乎此矣。似當以復讐論之也,臣意則以爲,當必貸其死也。上曰,似當依律,後日更議。上曰,所謂暗昧者,非謂咀呪也,謂其不納行凶之物於官前耶?金萬基曰,謂此也,雖然以其推案觀之,當初掘取穢物之時,其庶叔,旣已逃走,而且近來咀呪之風甚盛,或有掘取凶穢之物,則多有漂水而禳之者,亦不可以此謂之暗昧也。閔宗道曰,當初尹鋼之兄,縛承玉告官,而淑丁,以病重不得親進,而縣令,以淑丁不來之故,還爲退却,淑丁,每以爲執言矣。碩老所報文狀,亦以是矣。金壽恒曰,爲守令之道,當退其呈狀而囚承玉矣。上曰,淑丁,乃姜文璧之女子云,而文璧,書其職名,文璧則不入於其時坐法中耶?金壽恒曰,未及故,書其職耳。宗道乃退。呂聖齊,以文義罪人一靜推案進讀。右人,寡女淫行事也。聖齊曰,前日三省罪人玉將文案,竝在此中,此亦讀之耶?上曰,但讀此人推案。聖齊遂讀之。上曰,推案中,以爲改姓云耶?聖齊曰,然矣。上曰,讀其承服招辭。聖齊讀之。仍曰,推案中以爲,此女産子於獄中云矣。上曰,其女淫夫,必非獨申次濬一人而已耳。讀次濬物故狀。聖齊讀之。上又曰,讀其照律。聖齊又讀之。其律絞罪也。上曰,此罪,何如?鄭致和曰,律外更無所達。金壽恒曰,此等罪人,更無可論。上曰,似當依律。聖齊遂退。金壽恒進曰,日勢已晩,自上尙未進水刺,請諸臣退待於閤外,自上進水刺之後,復爲入侍,何如?上曰,更讀一推案,可也。崔逸,遂進讀淮陽罪人韓太一推案。右人,殺人罪也。上曰,推案何其多耶?讀其檢屍狀。崔逸讀之。上曰,讀其妻銀今招辭及刑曹更査啓辭。崔讀之。上曰,韓太一終缺獨殺之耶?南龍翼曰,觀其招辭,終始半行缺讀之,其律斬罪也。上曰,此罪,何如?二行半缺水刺,諸臣皆退食於閤前。少頃,上還半行缺齊,進讀扶安罪人金暉推案。右人,印信僞造罪人半行缺招辭。聖齊讀之。上曰,全州衙前稱名者,皆是虛言耶?聖齊缺矣。上曰,讀其末端監司親問及承服招辭。聖齊讀之。上又曰,讀大明律。聖齊讀之,其律斬罪也。上曰,此罪,何如?鄭致和曰,自有常律,此外何論?金壽恒曰,律外更無所達。南龍翼曰,僞造印信罪人入啓覆者五人,而此人所爲,最凶矣,律外何達?諸臣皆曰,律外更無所達矣。上曰,似當依律。聖齊遂退。慶㝡,以濟州罪人姜致宗等推案進讀。右人,啓目中私自添書罪也。上曰,高汝岌,已死乎?姜致宗招辭讀之。慶㝡讀之。上曰,讀致宗結案及大明律。慶㝡又讀之,其律斬罪也。上曰,此罪,何如?鄭致和曰,情狀可惡,律外何達?金壽恒曰,雖是絶島愚民無識之致,而旣有其律,律外何達?鄭致和曰,自有當律,律外何達?李慶億曰,情犯可惡,律文明白,別無可論矣。諸臣皆曰,律外何達?上曰,似當依律。慶㝡遂退。上曰,此是比律乎?南龍翼曰,乃當律也,非比律也。呂聖齊,以僧人性天·太寶等推案進讀。右人,墓寇罪人也。上曰,讀其承服招辭。聖齊讀之。上又曰,讀大明律。聖齊又讀之,其律絞罪也。上曰,此罪,何如?鄭致和曰,律外何達?金壽恒曰,情狀極凶,自有當律,律外何達?李慶億曰,律外無所更議矣。南龍翼曰,律文,有未殯埋而開棺槨見屍者絞,正是此律,律外何達?諸臣皆曰,律外更無所達耳。上曰,似當依律。聖齊,又讀昌城罪人張戒玄推案。右人,本以徙民,偸竊軍器所藏火藥,變名逃亡罪人也。上曰,此人,現捉還配之耶?南龍翼曰,渠名則戒玄,而稱以汗碓,乃其弟名也。上曰,讀其結案。聖齊曰,此有親問文案,讀之乎?上曰,讀之。聖齊讀之。上又曰,讀大明律。聖齊又讀之,其律則斬罪也,而妻子屬殘驛奴婢也。上曰,此罪,何如?鄭致和曰,自有當律,別無更議。金壽恒曰,律外更無所達。上曰,僉議,何如?龍翼曰,此人則旣有變名逃亡之罪,又有偸竊五六字缺者,其罪尤重矣。諸臣皆曰,法外二行半缺所讀推案,進。上曰,讀其承服招辭。半行缺而至十六招時,始乃承服矣。上曰,讀其十六招半行缺律。禹錫又讀之,其律絞罪也。上曰,此罪,何如?鄭致和曰,㤼奸似缺別無可議矣。金壽恒曰,自有當律,此外何達?上曰,僉議,何如?諸臣皆曰,法外更無所達矣。上曰,似當依律,後日更議。禹錫遂退。慶億,以嘉山罪人朴汝之·徐得明·羅國祉等推案進讀。右人,國穀偸食罪也。上曰,讀其三人親問及結案。慶㝡讀之。上又曰,讀大明律。㝡又讀之,其律則斬罪也。上曰,此罪,何如?鄭致和曰,渠輩用奸之狀,旣已盡露,更無所達,而如此之類,非特此邑而已,兩西則比比有之矣。金壽恒曰,罪旣重律亦明,更無可議耳。上曰,僉議,何如?李慶億曰,自有當律,別無可議。閔維重曰,朴汝云,稱以筆債,出給國祉,祉不辭而受之,不爲退却之罪,則國祉誠有之矣,與朴汝云同罪擬律,似有輕重矣。鄭知和曰,臣待罪秋曹時,曾見此推案,蓋羅國祉則營吏也,與親自偸竊者,似當有間矣。南龍翼曰,其數則皆過四十貫矣。上曰,此則似在於受與不受耳。諸臣皆曰,律外何達?上曰,似當依律,後日更議。慶㝡遂退。閔宗道,以永柔罪人推案進讀。右人,印信僞造罪人也。南龍翼曰,此人,僞造守禦廳屯田別將差帖二張矣。上曰,此乃前日京獄推覈者耶?南龍翼曰,曾於守禦廳推覈矣。上曰,此罪,何如?鄭致和曰,招辭旣已明白,自有當律,律外何達。金壽恒曰,律外更無所達。上曰,僉議,何如?諸臣皆曰,律外何達?上曰,似當依律,後日更議。慶㝡遂退,呂聖齊,以慈山罪人中景·月仙等推案進讀。右人,淫奸罪也。上曰,讀其承服招辭及結案。聖齊讀之。南龍翼曰,此人,與前日三省罪人玉奴,三寸叔侄也,此則與私奴通奸矣。上曰,讀其照律。聖齊讀之。其律絞罪也。上曰,此罪,何如?鄭致和曰,旣有宣廟朝手敎,西路品官,論之以兩班,則此當以士族論斷矣,律外更無可議。金壽恒曰,平安道則等級雖不明,而旣有手敎缺論之,則自有當律,律外何達?上曰,僉議,何如?五六字缺汲,則等級之不嚴,固可知矣。惟在自上參酌,二行半缺非閥閱,而旣與常人有異,則自有其律,半行缺正兵出身後,則許通於仕路乎?金萬基半行缺座首,而此以比律擬之,臣未知其當也。鄭致和曰,西路則勅使時缺一處則給座首帖云,其座首可知矣。諸臣皆曰,旣有手敎,更無所達。上曰,似當依律,後日更議。聖齊遂退。慶㝡,以知禮罪人金正善推案進讀。右人,殺人越獄罪人也。上曰,讀其承服招辭。㝡讀之,上又曰,讀其照律。㝡又讀之。其律斬罪也。上曰,此罪,何如?鄭致和曰,自有當律,更何所達?金壽恒曰,殺人之罪,與他罪不同,律外別無可議矣。上曰,僉議,何如?金萬基曰,以推案觀之,則或不無可疑之端,而渠旣承服,律外何達?諸臣皆曰,律外何達?李奎齡曰,見其文案,則多有可疑之處,渠以爲朴士逸,欲殺渠,故不得已應變之際,以致傷死云。蓋以理推之,則朴士逸則或有欲殺正善之意,而正善則似無欲殺士逸之理,此爲可疑矣。閔維重曰,朴士逸,僞賣奴婢於正善,善則欲推於士逸者,固其宜也,士逸旣死,則推其價於何處,而先殺士逸乎?以此觀之,則士逸則雖欲殺正善,善則元無欲殺士逸之理,律文則未知,如何,而臣於此,不能無疑矣。金壽恒曰,此與相鬪一體,而一人已死,則用之以殺人之律,似無可疑矣。上曰,朴士逸,欲殺金正善,則在正善之道,似不可不應變矣。南龍翼曰,觀其文案,則亦如此矣。上曰,似當依律,後日更議。㝡又以晉州罪人彦立推案進讀。右人,㤼奸罪人。上曰,觀其文案,則彦立,卽自承服耶?南龍翼曰,然矣。上曰,此非㤼奸未成者也,乃已成者也,此當爲何律耶?讀其結案。㝡讀之。上曰,文案中所謂鄭得平者,於斗花爲六寸男耶?㝡曰,得平於斗花,六寸大父矣。上曰,讀大明律。㝡讀之。其律則絞罪也。上曰,此罪,何如?鄭致和曰,律外更無可議矣。金壽恒曰,似無可恕之道矣。上曰,僉議,何如?諸臣皆曰,律外更何所達。上曰,當依律,後日更議。慶㝡遂退。崔逸,以大丘罪人安慶昌推案進讀。缺假稱御史罪也。上曰,所稱四祖,皆的實耶。逸曰皆僞造矣。缺讀其承服招辭,及結案逸讀之,上又曰吾之字缺斬罪也。上曰,其罪,何如?鄭致和曰,律外二行半缺南龍翼曰,雖無騎驛馬作弊之事,旣半行缺貸其死矣。金萬基曰,似不可以病人而貸其死半行缺上曰,似當依律,後日更議。閔維重啓曰,近以前執義李翔削奪還收事,臺諫之爭執已久,而未蒙允兪,臣竊惑焉。李翔,以林下之士,應製進言,而聖明不爲優容,摧折至此,非但有乖於禮遇之意,其於待言者之道,亦不當如是,此豈非聖上過中之擧乎?請還收前執義李翔削奪官爵之命。上曰,不允。又啓曰,前宜寧縣監尹敬敎,因一言事,輾轉獲罪,聖上特爲放送之後,削黜之罰,尙今猶存,未免過當之歸,臺諫之爭執已久,而聖明一向牢拒,公議久鬱,群情皆以爲未安。請還收前宜寧縣監尹敬敎削奪官爵門外黜送之命。上曰,不允。又啓曰,李端夏事,臣頃日筵中,已陳其槪,今此祭文中文字之差誤,實出於無情,而聖明之至命拿鞫,蓋疑其用意,若果用意,則重究亦可,而此則斷不然也。端夏之被繫已久,罰已行矣。原其本情,旣無鉤覈之事,而應製詞臣,以文字間少失,至於下理,實是從前所無之事,群情皆以爲過當。請還收知製敎李端夏拿鞫定罪之命。上曰,不允。李堂揆啓曰,前執義李翔之封章進言,實出於有懷必陳,而聖明不諒,過加疑斥,特遞之後,繼以削奪,遠近聽聞,莫不爲駭,其爲聖德之累,亦豈小哉?臣之至今爭執,非爲李翔地也,請加三思,還收前執義李翔削奪官爵之命。上曰,不允。又啓曰,前宜寧縣監尹敬敎削黜還收之請,兩司爭執,已過半歲,而天聽逾邈,臣竊不勝慨然也。敬敎當初所言,雖或過當,而言事獲罪,已非優容言者之道,況復輾轉,至於削黜,而尙未允快釋之請,豈不有歉於轉圜之量也。公議所在,久而益激,請還收前宜寧縣監尹敬敎削奪官爵門外黜送之命。上曰,不允。又啓曰,知製敎李端夏拿問還收之請,久靳允兪之命,臣竊惑焉,若以端夏應製之文,有意於扶植黨論,則斷非其情,如謂遣辭之際,未免措語之失,則不必深究,而殿下疑之太過,罪之太重,此豈聖上體下之道乎?抉摘文字,以成罪案,旣非聖世之事,而至下牢狴,尙稽放赦之典,玆實聖明過中之擧也,今此力爭,實循公議,非敢爲端夏地也。請加三思,還收知製敎李端夏拿鞫嚴問定罪之命。上曰,不允。又啓曰,法者,祖宗之法,人主不宜以一時私意,有所輕重之也,況今紀綱陵夷,威刑不肅,雖一意修擧,猶恐其漸弛,其可又從而墮之哉?梁濟臣·尹完等,罪犯至重,情狀可憝,決非疑罪,又異眚災,按獄之官,依律之讞,實是三尺不刋之典,而殿下曲加恩貸,至於定配削職而止,此豈敬明乃罰,罔知庶獄之義也。昔武王之誥康叔也,曰用其義刑義殺,勿庸以次汝封,朱子亦云,聖人雖惡刑,而不敢縱有罪之人,用刑之道,不可次于心而縱有罪也,明矣。奈何屈祖宗三尺之法,以伸小恩於癰疽寺人之輩乎?律不當罪,民聽皆疑。常刑一失,後弊可虞,梁濟臣·尹完等,請依該府奏當,按律處置。上曰,不允。金壽恒曰,明日,賓廳坐起日次,而別無定奪之事,且與啓覆相値,日次坐起,姑停,何如?上曰,依爲之。又曰,近日朝綱解弛,百隷怠官,莫可收拾。至於臺官,乃糾正百僚之任,而近日臺閣之臣,以聖上每加譴責於臺閣,故視臺閣如視機穽,皆以規避爲事,昨日政院,以啓覆時無入侍之員,啓稟開政差出,仍爲牌招矣。今日憲府三員,皆爲呈告,別無難安情勢,人所共知者,而且昨日肅拜之人,似無一時俱病之理,當此聖上冒寒殿坐之日,敢爲引入圖便之計,臺官之自處如此,其何以責庶僚乎?今若遞差,則正中其願,而亦不可置之,憲府呈辭之員,竝遞差何如?上曰,遞推可也。鄭知和曰,藏氷,每年必於季冬爲之矣,今則節雖早而氷已堅,似當爲之矣。上曰,季冬爲定期耶?知和曰,五禮儀,以十二月行祀寒祭而後,始乃藏氷云,今月則雖仲冬,節則季冬,而氷且已堅,雖非季冬,先行祀寒祭,仍爲藏氷,何如?上曰,今歲之寒,近歲無比,故氷已早堅矣,依此擧行,可也。上謂南龍翼曰,雖於三覆當看,而凡干關係啓覆,又書留在該曹者,明日入侍時,盡爲持入。日暮,諸臣皆罷出。
上在昌德宮。停常參·經筵。
崔逸,以都摠府言啓曰,今日入直軍士,當爲中日習射,而啓覆相値,不得爲之之意,敢啓。傳曰,知道。
辰正三刻,上御熙政堂,入侍諸臣及班次,一如昨日,而工曹判書洪處厚,錦昌副尉朴泰定,缺錦平尉朴弼成,工曹參議權尙矩等,入參矣。閔宗道稟曰,京外罪囚推案,今日當爲啓覆矣。上頷之。遂進讀罪案缺供辭中所謂長命者,已死耶?宗道曰,長命者,無缺而首謀者,則無名云矣。上曰,讀照律。宗道讀之。其律造意加工者,絞罪也。上曰,此罪,何如?鄭致和曰,殺人者死,更何所達?壽恒曰,殺人之罪,固不可貸,而造意加工,如是狼藉,法外更無所達。上曰,僉議,何如?諸臣皆曰,造意加工,如是明白,律外何達?上曰,似當依律,後日更議。宗道,又讀罪人奇男等推案。右人,私鑄錢罪也。鄭致和曰,旣無官鑄之事,則私鑄者,何以入於啓覆罪人中,而臣未知其故也。金壽恒曰,以大明律論之故耳。鄭知和曰,開城府則有官鑄矣。慶㝡曰,開城府,亦不自官鑄錢,而以鍮器,碎作錢樣用之矣。鄭知和曰,然則雖曰錢而無文矣。李慶億曰,私鑄者,罪之以死者,以其有官鑄也,今無官鑄,則私鑄者,罪不當死矣。上曰,中原則自公鑄錢,以給民耶?金壽恒曰,自公鑄錢以通用,故私鑄者,論之以死罪也。上曰,隨其年號鑄之耶?金萬基曰,唐錢曰開元者,唐高祖時所鑄也,雖與玄宗年號相同,而其實高祖時所鑄也,以此觀之,不必隨年代更鑄,而似有鑄成之時矣。上起入內,諸臣皆退閤外。少頃,上還御,諸臣復爲入侍。宗道遂進前,畢讀其推案。上曰,今之用錢者,則不以貫用之,而以兩數計用耶?慶㝡曰,然矣。上曰,開城府近處四五郡,皆用錢者,用何道耶?慶㝡曰,開城府用之,故近邑皆用之,而且松京之俗,雖微小之物,必以錢買之,故用之耳。金萬基曰,中原,以鑄錢之故,民間不敢用銅器矣。李慶億曰,又有毁鍮器之罪矣。上曰,錢之自北京出來者,自何時禁之耶?鄭知和曰,北京禁錢,幾十五六年矣。金萬基曰,私鑄之罪,以中原論之,則固是死罪,我國則不能用錢,用錢者,只開城數三邑而已,今若以死罪論斷,則用錢之路杜矣,似不可以此爲一定之法矣。上曰,讀其推案。宗道讀之。上曰,中原不用鍮器,則用何器耶?壽恒曰,侈者用銀器,其次用銅器,其次則沙器·木器也。往來之時,不見其用鍮器之處。缺用於天下,而我國則不能多鑄,故用錢爲難耳,缺銅鐵故耳。李慶億曰,雖不能通用一國,城中或當用之,而缺市上之價,雖如柴草之至賤者,皆索銀子,極可怪矣。鄭知和曰,蔬菜之價,亦索銀子矣。鄭致和曰,前日欲用錢,百官頒祿·軍兵料,或以錢代給其半,而終不能行用矣。上曰,讀照律。宗道讀之。上曰,讀大明律。宗道讀之,其律絞罪也。上曰,此罪,何如?鄭致和曰,以大明律死罪論斷之故,而不當盡殺私鑄之人,而若自官鑄錢,則私鑄者當死,而今則,元無官鑄之事,而乃於私鑄之人,用大明律,未知其可也。而至於文案中金唐·金儉忠,則乃是首告,而此以一律擬之,亦未知其可也。壽恒曰,大明律,乃天下通行之律也,我國亦遵用此律,故不得不以此擬之,而此則渠在常平廳,鑄錢之時,旣自造成,故愚蚩之民,不知私鑄之爲死罪,乃有此耳,惟在自上參酌中矣。上曰,僉議,何如?鄭知和曰,此非在官家鑄錢時,偸取銅鐵,私自鑄成之比也。且與銀貨鑄成者有異,惟在自上參酌情犯耳。南龍翼曰,頃日或論此事,則人皆以爲,此人則當有賞而無可罪之,而執法之官,不可不引法,故如是論斷,而此後則永爲一定之法,以爲後日遵行之道,似當矣。金萬基曰,一國盡不能用錢,則不當使開城,獨爲用錢,而自前不禁開城之用錢者,以其一國不能用錢,而用之者獨此耳。旣有用錢之道,而元無官鑄之法,則錢何從出乎?用錢而旣無官錢,則私鑄者,亦安可罪之以死也?惟在上參酌中耳。李奎齡曰,旣不用錢,又不能鑄錢,而律則引大明,似當有參酌之道矣。諸臣皆曰,似不當以一罪論之耳。上曰,似當依律,後日更議。宗道乃退。崔逸,以興德罪人戎男推案進讀。右人,全家徙邊逃亡罪人。上曰,讀照律。逸讀之,其律斬罪,而妻子屬殘驛奴婢也。上曰,其罪,何如?鄭致和曰,自有當律,自下更無所達,而此流甚多,其情或有可恕,參酌處之,可也。金壽恒曰,渠以爲,連値凶年,不能資生,缺受立旨於官家,則其情誠爲殘忍矣。李慶億曰,缺據,惟在上參酌中耳。金壽恒曰,其守令之給由非矣,而渠旣受言旨,非逃亡也。又曰,受由之人,與私自逃亡之人有異,不當以一律論之矣。鄭致和曰,全家罪人,旣爲其地之人,故大明律,父母有病則有受由之規矣。金壽恒曰,徒民呈立旨,而本官之給由甚非矣。李奎齡曰,觀其文案,情雖可矜,而律外夫何更達?上曰,似當依律,後日更議。崔逸,遂退。慶㝡以黃州罪人己鶴推案,進讀。右人,全家定配逃亡罪人也。上曰,讀其照律。㝡讀之,其律斬罪,而妻子則屬殘驛奴婢也。上曰,大明律曰,立春以後秋分以前,不決死刑云,則大明之時,必決死囚於立春前秋分後耶?鄭知和曰,然矣。上曰,秦時之法亦如此,而史記曰,商鞅,臨渭論囚,渭水盡赤云,而臨渭二字之上,有冬月二字耶?金萬基曰,無此二字矣。上曰,漢時之法,亦何如耶?鄭知和曰,漢時之法,雖未知其何如,而漢書曰,涉旬月迫季冬。又曰,冬月已盡延命乎?以此觀之,漢時之法,亦如此矣。上曰,此罪,何如?鄭致和曰,律文明白,更無所達,而其情則誠可戚矣。金壽恒曰,比他徙民逃亡之類,情理最爲可矜,而律文旣重,此外何達?上曰,僉議,何如?鄭知和曰,參酌情法,惟在聖斷矣。慶㝡遂退。
上在昌德宮。停常參·經筵。
藥房都提調金壽恒,提調閔維重,副提調姜栢年啓曰,伏未審夜來,聖體調攝之中,當寒親臨,連日議囚,臂疼與背部牽引之候,不瑕有添劇之患乎?臣等無任憂慮,敢來問安。答曰,知道。
閔宗道啓曰,正言李日井,再啓煩瀆,退待物論矣。傳曰,知道。
傳于慶㝡曰,政事,明日爲之。
慶㝡啓曰,臺諫出仕,命下矣,今已日暮,明日待開門,牌招之意,敢啓。傳曰,知道。以上燼餘
答府前啓曰,不允。正言李日井出仕事,依啓。以上日記草
上在昌德宮。停常參·經筵。
姜栢年啓曰,今日爲政事命下,而左承旨金禹錫,右承旨呂聖齊,皆以病不來,左副承旨崔逸,疏批未下,廳中只有臣栢年及右副承旨閔宗道,同副承旨慶㝡,而臣則以臘藥監製,藥房進去,缺以代房,兵批政廳進去,吏批政廳,何承旨進去乎?傳曰,兵·吏批兼進。
慶㝡啓曰,今見禮曹參判李延年狀啓,則措語未穩,着押不精,似有病勢危重,精神昏亂之致,而莫重狀啓,殊涉未安,禮曹參判李延年,請推考。傳曰,允。以上燼餘
答院前啓曰,不允。以上記草
上在昌德宮。停常參·經筵。
藥房提調閔維重,副提調姜栢年啓曰,雪後寒威甚酷,伏未審此時,聖體調攝,若何,而臂疼及背部牽引之候,尙無所減乎?臣等不勝憂慮,敢來問安。答曰,知道。時無加減矣。以上燼餘
答府啓曰,依啓。持平安俊泰,掌令柳㝚等乘馹上來事金粹五,竣事後自當上來,姑勿下諭。
答院前啓曰,不允。司諫朴世堂乘馹上來事,下諭事,依啓。以上記草
上在昌德宮。停常參·經筵。
閔宗道,以都摠府言啓曰,都摠管張善瀓,工曹坐起,進去晝仕,請出標信。傳曰,知道。
傳于呂聖齊曰,禮曹參判李延年,奉審事進往,未竣事之前,客死嶺外,誠甚慘切,無以爲懷。其令本道監司,衣衾棺槨,各別題給,三道監司,使之護喪以送。呂聖齊,以禮曹言啓曰,本曹參判李延年,到安邊地,猝得重病,終至卒逝。定·和陵丁字閣失火處奉審,不可不趁卽擧行,本曹堂上,更爲進去奉審之意,敢啓。傳曰,知道。
呂聖齊啓曰,以禮曹草記,定·和陵丁字閣失火處,禮曹堂上,更爲進去奉審事,允下矣。奉審之行,一日爲急,而禮曹堂上中,參議孟胄瑞在外,只有判書鄭知和,而方帶判義禁,定·和陵陵卒入來,則數日內,當缺擧,此時判義禁,亦不可出去,合有變通之道,今日,政官牌招開政,闕員差出,以爲趁速奉審之地,何如?傳曰,允。以上燼餘
答行戶曹判書金壽恒曰,省箚具悉。箚中辭,予豈不知耶?但近日投間抵隙之輩,非特一人而已,此予之所以深惡者也。曩者政院之箚,文燦之疏,俱極無狀,乘時窺瞷,意甚不正,故予深痛之,予且不恤其死乎?卿其安心勿辭,從速察職。
傳曰,前參贊宋浚吉,身病添重云,令權愉持藥物,卽往救療。
答院前啓曰,不允。
答兵曹判書李尙眞疏曰,省疏具悉。不必深嫌,卿其勿辭,從速察職。
答全羅監司李東稷疏曰,省疏具悉。卿其勿辭,速往欽哉。
答右副承旨崔逸疏曰,省疏具悉。爾其勿辭,從速察職。
傳曰,定·和陵奉審,一日爲急,今日差出禮曹堂上,使之趁明朝下直,趁速馳進事,分付。以上記草
上在昌德宮。停常參·經筵。
金禹錫啓曰,假注書李聃命,數日前重得寒疾,症勢苦劇,不得仕進,多事之時,不可待其差復。李聃命改差,他注書差出,使之察任,何如?傳曰,允。
以李墪爲假注書。
獻納鄭載禧啓曰,臣之情勢病狀,俱難冒出,陳疏而未蒙恩遞,呈單而見阻喉司,臣缺狼狽矣,不意今日,召牌臨門,分義所在,不敢不趨謝,而臣於本院前啓,有不敢終始晏然者,何可以倖免爲幸,而抗顔臺席,更有所論列乎?且頃日大臣,以憲府多官呈告,至於請遞,臣於其時,呈病引入,最先於人,則規避之罪,臣實爲首,以此以彼,不可仍冒,請命遞斥臣職。答曰,勿辭。
慶㝡啓曰,獻納鄭載禧,再啓煩瀆,退待之意,敢啓。傳曰,知道。以上燼餘
答藥房問安啓辭曰,知道。症候當言于醫官矣。
答再啓議藥事曰,知道。
答府院前啓曰,不允。以上記草
訓局啓曰,黃海道新番別隊現點,實數五百七十二名,旣已整頓矣,來月初一日新舊軍替代後,舊軍放送之意,敢啓。傳曰,知道。以上訓局謄錄
藥房都提調金壽恒,副提調姜栢年啓曰,雪寒甚饕,伏未審聖體調攝,若何,臂疼及背部牽引之候,與前一樣乎?臣等憂慮未弛,敢來問安。答曰,知道。症候當言于醫官矣。再啓曰,卽因入侍醫官所傳,伏聞自上近有感寒之候,咽侯不利,且有失音之症,卽與諸御醫相議,則皆以爲,小柴胡湯,加白芍藥酒炒一錢,荊芥·蘇葉·山梔炒各一錢,黃連酒炒七分,元方甘草減三分,連用三貼,以爲及時和解之地,宜當云,此藥卽爲劑入之意,敢啓。答曰,知道。
上在昌德宮。停常參·經筵。
傳曰,明朝右相命招,使之卜相。
傳于崔逸曰,政事,明日爲之。以上燼餘
夜一更,流星出北極星下,入北方天際,狀如斗尾,長四五尺許,色赤,光照地。以上日記
答藥房問安啓辭曰,知道。症候已言于醫官矣,今後勿爲逐日問安。
答院前啓曰,不允。
答院前啓曰,不允。獻納鄭載禧,正言李日井出仕事,依啓。以上記草
訓局啓曰,別隊前部·前司下番軍兵等賞格試才,從分數多寡,本營所儲木綿,面給後,別單書入之意,敢啓。傳曰,知道。以上訓局謄錄
藥房都提調金壽恒,副提調姜栢年啓曰,伏未審夜來,聖體調攝,若何,昨入湯劑,其已進御,而咽候不利失音之候,果有和解之效乎?臣等終宵憂慮,敢來問安。答曰,知道。症候已言于醫官矣,今後勿爲逐日問安。
上在昌德宮。停常參·經筵。
答府院前啓曰,不允。以上記草
御營廳啓曰,本廳八番中部後司屬黃海道五哨,右部前司屬全羅左道五哨,合十哨軍兵,及京案各差備逢點,實數,一千七百三十三名,黃海道別馬隊四十二名,已爲整齊,來十二月初一日,與七番軍兵合操後,舊軍放送之意,敢啓。傳曰,知道。以上御營謄錄郞廳李晉吉校。郞廳朴盛源書。
上在昌德宮。停常參·經筵。
有政。
答藥房問安啓辭曰,知道。別無所減,明日啓覆,姑退數日爲之。
答府曰,不允。前啓答院前啓曰,不允。以上記草
吏批,以李立中爲兵曹佐郞,朴增輝爲弼善,崔錫萬爲說書,李重輝爲工曹佐郞,李嵇爲判決事,閔維重爲兼知經筵,鄭徵爲承文著作。
兵批,以李墪爲副司正。
藥房都提調金壽恒,副提調姜栢年啓曰,伏未審夜來,聖體調攝,若何,咽候不利與失音之症,漸有差減之效乎?罪囚三覆,在於明日,玉候未寧之中,冒寒出臨,終夕議獄,必有添傷之患,似不可不退行,臣等區區憂慮之至,敢來問安,竝此仰稟。內局謄錄批答在上
上在昌德宮。停常參·經筵。
初更四更,下雪。
答府院前啓曰,不允。以上記草
兵曹啓曰,卽接衛所所報,則今初六日臘享大祭,宗廟·社稷·南別殿三處,祭軍應入之數,二百二十六名,當爲調用定送,而各處派定軍,無論緊歇,常時不用處,竝爲除出,則僅至一百一名,不足之數,至於一百二十五名之多,而他無推移之路。自本曹指揮之闕內諸處軍士,則經宿處,不得出用事,旣已捧承傳,不足數一百二十五名內,京下騎步兵雜頉外,現存者五十名,依例調用後,計日減番,其餘七十五名,則勢不得已,各部坊民,給價調用,何如?以上兵曹謄錄
下直,沃溝縣監李耉徵。
上在昌德宮。停常參·經筵。
有政。
答藥房問安啓辭曰,知道。一樣矣。
答府前啓曰,不允。當該承旨,從重推考。
答院前啓曰,不允。
答領相鄭太和箚曰,省箚具悉卿懇。聞卿疾患,深用慮念。祿捧輸送,自是常規,卿何辭爲,安心勿辭,從速察職。
答兵曹判書金萬基疏曰,省疏具悉。卿其安心勿辭,從速察職。
片箭三中人閑良金是鑰,直赴殿試。訓局別隊中日試射以上記草
吏批,以柳命天爲監察,李寅煥爲司書,沈櫟爲司評,趙師錫爲直講,張善瀓爲兼知義禁府事。
藥房都提調金壽恒,副提調姜栢年啓曰,雪後風厲,伏未審聖體調攝,若何,感寒之候,猶未快解乎?臣等憂慮未弛,敢來問安。內局謄錄
上在昌德宮。停常參·經筵。
傳曰,片箭三中人閑良金良錀,直赴。以上訓局謄錄
辰時,上御熙政堂啓覆時,左議政金壽恒,缺鄭知和,左參贊趙珩,右尹李後山,東行,行判中樞府事鄭致和,刑曹判書南龍翼,工曹判書張善瀓,靈陽缺刑曹參判洪處大,西行,戶曹參議李翊相,執義缺李日井,刑曹參議李枝茂,兵曹參議朴世堅,校理申缺崔後尙,南行,都承旨姜栢年,左承旨金禹錫,右承旨呂聖齊,右副承旨閔宗道,同副承旨慶㝡,缺李墪,記事官申善溫,假注書兪命鼎缺入侍。閔宗道進,請三度啓覆,仍讀缺上曰,此推案浩繁,不必盡讀,取結案讀之。缺穀偸出罪,贓滿四十貫,係是係一罪,結缺姑取大明律讀之,讀畢,缺數行僉曰,法外無他。崔後尙曰,凶年所無,似當有參酌之道矣。姜栢年曰,缺漏籍罪人,似非大段。上曰,徙民逃亡,在律當死,而七人中,此似最輕,缺漏籍之徒,其數甚多,頃日閔蓍重,爲慶缺漏籍現露者,殆盡徙邊,故仍置,前年缺者甚多矣。上曰,律則當矣,而情則可恕,此流當還爲徙缺配之類,無妻子竝徙之法矣。鄭致和曰,減死定配缺妻子竝徙,而罪人身死之後,則其妻子還來耳。上曰,非全家則無家屬入錄之規,罪人在時,雖缺而若其身死之後,則其家屬還來,亦當缺,金義吉,減死邊遠,全家定配,振威罪囚淑缺母,咀呪其夫致死之故,不告官擅殺結案。讀大明律。上曰,此罪,如何?鄭致和曰,在法當死,而情則可恕,非群下所當論,惟在聖斷。金壽恒曰,缺緣,自上亦已聞悉矣,若非爲其夫,缺但崔召史親屬,亦不能言,其間缺張善瀓曰,死中缺其復讎論之,則似當有參商之典,缺烈婦之風,而罪則無可撓改。洪處大曰,缺與公然擅殺者有間矣。李枝茂曰,復夫缺有可恕之道矣。申厚載曰,渠則雖以復讎爲辭,缺亦未免爲擅殺之罪矣。任奎曰,咀呪乃缺名爲執仇,而擅殺其庶祖母,不可開法外缺。崔後尙曰,韓愈·柳宗元駁復讎議,缺去時,李元禎推案中,咀呪干證,旣已明白,缺夫仇之類也。復夫仇者,豈可以啓覆殺之缺痛在心,冒擅殺之罪,終至手殺仇人,非烈婦缺崔召〈史〉,若無自犯之罪,則渠何必當初缺明咀呪者也。上曰,咀呪似是分明,而但有不告官爲罪案,缺之端,一毫有不分明者,則生亦不可啓缺慮也。金壽恒曰,咀呪若或不實,則雖缺在他人,亦不可擅殺矣。上曰,李元禎干證之說,到今亦不可盡信也。缺淑貞,於當初,若能捉致其庶祖母,告官缺處置矣。上曰,非謂淑貞,以私嫌打殺,徒憑其婢子,而缺疑其夫以咀呪致死,遂至撲殺其庶祖母,則其罪可惡,若或不計缺可恕缺。上曰,此或不知其間曲折,不問是非,有咀呪缺殺者乎?蓋似女人燥急之狀也。且以文案,缺以嫌殺之之意耳。金壽恒曰,近來缺此等妄作之罪,而臣意則謂其有隱缺有可悔之端,故敢白耳。姜栢年曰,親臨啓覆,不過爲死中求生,此等缺罪疑惟輕,故敢白,不但此罪,其他二十餘缺。上曰,崔召史推屬何處去乎?若非其切親缺崔召史暴白矣,淑貞之處事雖無狀,而其缺現露,則與無端擅殺有異,淑貞減死定配,缺族寡女淫行罪人一靜,與辛次璿作奸。上曰,此罪,何如?鄭致和曰,此罪豈有他更白之事。壽恒曰,啓覆罪人中最甚者也。僉皆曰,法外無他。上曰,依律。扶安印信僞造罪人。上曰,此罪,何如?鄭致和·金壽恒曰,罪犯明白缺,法外無他。上曰,依律。濟州圖出加資罪人姜致宗,缺書於高斗瞻。上曰,此罪,何如?鄭致和曰,情狀過甚缺。南龍翼曰,雖以絶島,朝廷每加寬典,缺難曲貸也。上曰,此結案,及於立春前耶?金壽恒曰,恐不缺處之之擧矣。上曰,依律。長城墓寇罪人僧性天·泰寶。上曰,此罪,何如?鄭致和曰,律則分明,而蓋以年凶,有此等罪犯,不但此也,京畿近處,亦有之矣。缺偸取者有間,此非人情所可爲,而强爲此者,爲缺金壽恒曰,雖以凶年爲此,而極甚凶惡矣。鄭致和曰,缺迫之,故有此罪犯。朴世堅曰,律外無他,而蓋缺荒所迫耳。任奎曰,所犯旣凶,不可以飢饉容恕矣。上曰,此等罪,或有自其官徑自處置者,此與缺見屍者同乎?金壽恒曰,情狀雖惡,而與堀冡者比之則有間耳。上曰,凶荒時此類甚多,餘皆或未蒙罪,而獨缺法,未知,如何?鄭致和曰,湖南有人相食者,此時缺出於窮困不得已之致,平時則雖迫之,使爲不爲之矣。朴世堅曰,臣前任金堤郡時,歸路得見缺閭里間,露屍無數,慢藏誨盜,無知之人,缺顧而不爲偸竊乎?申厚載曰,情法無可疑者,凶年飢饉,雖曰慘酷,草殯寇盜,若蒙缺聽聞,得不駭異乎?金壽恒曰,此則不然。凡缺殺人者,猶可參量,不可以一介論斷,缺罪人,少有生活之者矣。上曰,乃上年飢饉所致,不可以常年之末缺減死定配。昌城徙缺平壤劫奸良女罪人金世健。上曰,此罪,何如?鄭致和曰,馬兵二十餘人,結缺。金壽恒曰,外方亦有此等罪人,而此缺上曰,依律。嘉山偸穀罪人色吏朴汝雲·徐缺·羅國祉,軍餉文書用奸偸食罪。上曰,此罪,何如?鄭致和曰,其罪當死,而但閔缺以嘉山邑吏,當死,而羅國祉則以監營缺朴汝雲,少有可恕云云。金萬基言內,以缺偸食之狀,而不爲現發,其能免監守自盜之罪乎?臣意則以爲,羅國祉,比之朴汝雲,罪似有間,缺。南龍翼曰,徐得命,偸穀石數差少,不及五十餘石,朴汝雲等三人,罪無異同矣。金壽恒曰,國穀缺實重大,而羅國祉,以營吏,果當監臨缺其然也,惟在上斷。鄭知和曰,羅國祉,於營缺塗揆之事,但以與營文書相左,科罪耳。缺。張善瀓曰,別無輕重,法外無他,羅國祉則似有差等。任奎曰,別無間隔矣,崔得缺符同,而似有間矣。鄭致和曰,近來爲守令者,缺修擧之人,故下人每每瞞遏,近日趙䃏,爲星缺偸竊,不欠累千石,亦不能正法,自官推移充數,缺之弊,八路同然。各邑色吏用奸者,其缺倉庫,文書錯亂,見失者甚多,兩西缺。上曰,徐得命·朴汝雲之罪同乎?金壽恒曰,缺上曰,朴汝雲,依律。徐得命·羅國祉,減死定配。缺印信罪人任連國。上曰,此罪,何如?金壽恒曰,罪狀分明,缺上曰,依律。慈山淫行罪人中祿月仙。上曰,此罪,何如?鄭致和曰,律文然矣,無他缺其罪斷不可撓改矣。缺。上曰,依律。知禮殺人越獄罪人金正善。上曰,此罪,何如?鄭致和曰,雖渠貨音如彼,而缺報殺云則曲矣。金壽恒曰,法外無他。上曰,再親問,亦不分明,流血淋漓云者,若無實狀,缺其由,而此則不然。鄭知和曰,文案雖不分明,缺人承服,則他無更論者矣。趙珩曰,死者士日缺餘矣,更問。雖殺人者,相持打殺之際,豈無缺乎?鄭致和曰,此言的矣。南龍翼曰,正華者,缺悖無可惜。崔後尙曰,以情論之,士日之欲殺缺固然矣,正華之殺士日,則似非本情,故臣等於缺加詳審之意,更達。上曰,此推案,極爲疏漏,推案中所謂流血淋漓云者,缺爲鉤問詳覈虛實,而至於再度親問,終未缺不察矣。南龍翼曰,不可無警責之道,當該缺竝推考,何如?上曰,依爲之。鄭致和曰,渠豈以殺人承服,則他無更問。上曰,依律。劫奸罪人奴彦立。上曰,此罪,何如?鄭致和·金壽恒曰,律外無他。僉曰,然矣。上曰,依律。假稱御史罪人安慶昌。上曰,此罪,何如?鄭致和曰,此罪無可疑,而但此人缺狂逆之類,則或有可恕之地矣。若初覆時,以缺守平安時,有稱崔來吉妾子云者,故缺審其爲詐,更爲推問,則乃言其妾,曾有缺生離,故此不以實,回關云云矣。上曰,此人果類是者也。鄭致和曰,與律文缺得酒食而已,非騎馹入官府,缺旣已假稱御史,則缺有大於此者矣。張善瀓翼缺曰,無可問者矣。李翊相曰,臣前爲北評事時,亦有缺者矣,傳關不可容貸矣。任奎曰,斷不可容貸矣。上曰,監司親問,亦有病風喪心文字乎,若非平常缺爲的當,若以後弊言之,則前此得生者,亦豈無缺定配。慶源殺人罪人無名·無香·義玄。上曰,此罪,何如?鄭致和曰,明是殺人,無他更白。金壽恒曰,無香則無親犯之狀,厥罪稍輕,而係是殺人,缺僉曰,然。上曰,殺一人而四人被戮,何如?崔後尙曰,造意者無名無缺裳之主,與其夫同往,見其殺而不救者也。鄭致和曰,缺裳之主,爲亂之本,而必殺之乎?上曰,其時無香,年歲幾許乎?對曰,十六。上曰,依律。無香段,手犯異於同儻,年且弱少,不可缺減死定配。開城府私鑄錢文罪人當伊·己男等。上曰,此罪,何如?鄭致和曰,小臣意,不當以死罪論斷,此後缺以禁私鑄,而卽今則官家旣無鑄錢之事,此罪缺問,亦未爲不可也。金壽恒曰,此私鑄者,必欲用缺而然也,以此斷以死罪,不可也。鄭致和曰,與前日所達,無同異,二人,必當以明律,則似爲不然。趙珩曰,臣意同。鄭致和曰,前時旣無明白分付,以大明律私鑄之缺科罪者,則豈可乎?此人等,若知有私鑄當死之缺論罪,未爲不可,而今則不然,小臣亦不知有我國缺就死之文矣。張善瀓曰,故判書臣金藎國,缺錢之事,先臣以爲,我國無銅鐵,民間缺但以祿捧所給,能行錢貨乎?缺上曰,缺定配。全家逃亡興德罪人戎缺上曰,此罪,何如?鄭致和·金壽恒曰,渠原情中,缺朴世堅曰,凶年飢荒流徙之故,惟在自上參缺上曰,金義吉,減死定配乎?僉曰,然。上曰,減死邊遠,合家定配。古阜全家逃亡罪人缺所載船,趁不發運沈沒。上曰,此罪,何如?鄭致和曰,與金義吉罪同,別無更白缺其原情則可矜,而與以前罪名無異,惟在上參,缺律則重矣,而渠年才十八,聞其父母暴骨不收,缺致有逃亡之擧,實甚可悶矣。翼俊供處缺矜,惟上參酌。上曰,情則可恕,減死遠邊,全家定配。興陽缺罪人宋戎尙,格軍漏籍罪。上曰,此罪,何如?鄭致和·金壽恒曰,情犯似奸,而其缺無異矣。趙珩曰,本罪格軍漏籍,而與己鶴缺張善瀓曰,若以上年凶荒之故推恕,則與前減死者缺上曰,減死,邊遠定配。井邑徙民逃亡罪人白斗缺上曰,此罪,何如?鄭致和曰,與他逃亡者,罪犯差重。金壽恒曰,無可恕。呂聖齊曰,再次逃亡,而本罪則漏籍也,無可恕。上曰,依律。茂長印信僞踏罪人朴雪生。上曰,此罪,何如?鄭致和曰,大都木十八疋內,十五疋中缺不多,且以手指染朱印之,則其情比之印信缺。金壽恒曰,情則稍輕。趙珩·鄭知和曰,律外缺之中差輕,而情狀所犯,似不可容貸矣。上曰,刻何間乎?金壽恒曰,此則原缺。上曰,減死定配。咸從全家逃亡罪人己生。上曰,此罪,何名?金對曰,壓良爲賤。上曰,此罪,何如?鄭致和曰,此當以律處斷。金壽恒曰,律外無他。僉曰,臣意亦然。上曰,依律。會寧劫奸罪人安加知金。上曰,此罪,何如?鄭致和·金壽恒曰,律外無他。僉曰,然。上曰,依律。永興僞造印信罪人朴敏一。上曰,此罪,何如?鄭致和·金壽恒曰,律外無他。僉曰,然。上曰,依律。江西印信僞造罪人吳太·申唐缺上曰,此罪,何如?鄭致和曰,本罪乃闕紙徵捧,而以缺用之,則其罪難貸。金壽恒曰,臣意亦然。僉曰,然。上曰,依律。減死之類幾人乎?姜栢年曰,十四人矣。缺蓋是死中求生之意也,此等罪人,以迹缺可殺,而若以此適重,則乃是之其所惡,而缺寬恕,則乃流於之其所愛而辟焉,皆未知其可缺死者無多,得生者過半,此實王者好生之德也。金壽恒曰,政府合坐,未得爲之,故所當稟定,缺自上咳嗽失音,或感冒未解矣。上曰,非感冒也,日寒之故,咳嗽未止耳。今年藏氷,缺曰,近古所無,氷厚幾三尺云矣。上曰,梗數時未盈滿,故尙今爲之乎?消融之缺厚薄耳。金壽恒曰,定·和陵事,今當□上曰,昨欲加刑,而當相議爲之,故姑使停罷,缺護軍之罪,蓋出於不謹守直。上曰,政院前例,何承旨謄入乎?對曰,崔逸,而缺失火與階砌失火有間矣。缺丁字閣與階砌失火,何以處缺。金壽恒曰,缺三省批答云,莫重陵寢之事,不可如是缺之方,仔細入啓云,其已下則無可考文書缺形矣。上曰,三省文書。政院日記,不爲現存乎?其時日月,問缺承旨考出以啓,自前陵上衝火之變,無罪及缺。金壽恒曰,前文書中,罪不及參奉,而缺馳啓請罪矣。三省罪人五名,無一人衣服缺且無供饋之道,自京主人供饋云矣。鄭致和曰,缺作變,蓋是欲生事於當番官員及下人,故缺作爲也。前日所以不罪其陵參奉者,意有在焉,缺罪此等,則適以啓姑爲生事者之心耳。缺査覈,或從他聞見,鉤得可疑之人,然後庶缺矣。上曰,同是陵上失火,而前日或有三省,或不爲三省乎?壽恒曰,前時三省,蓋鉤得作變罪人,以成獄體,不謹守直,勒加三省按治之法,則似爲未安耳。張善瀓曰,寧陵失火時,其時守僕,則直送于刑曹處之,缺義禁府照斷,決杖放送矣。金壽恒曰,藥房提調,不可一日曠闕,而提調閔維重,遭其妻喪,不缺異於他司,方在其任者,不敢出入於喪缺在家內,勢難察任,合有變通之道,敢達。上曰,依爲之。任奎所啓,臣以前執義李翔削奪前啓缺。上曰,不允。尹敬敎事缺。上曰,不允。又所啓,同義禁鄭榏,雖在呈缺實病,通朝之所共知,而政院終不啓稟,令莫重推鞫,不得開坐於當日之內,事缺爲甚,當該承旨,不可推考而止,請命先罷缺。上曰,旣已推考,不允。李日井所啓,前執義李翔缺進言,出於有懷必達,而聖明不諒,缺以削黜之罪,豈非過中之擧乎?輿情久而愈激,請還收前執義李翔削奪官爵之命。上曰,不允。又所啓,前宜寧縣監尹敬敎缺過當,而言事獲罪,已非優容言者之道,而輾轉層加,至於削黜,而尙靳快釋,公議愈激,請還收前宜寧縣監尹敬敎削奪官爵門外黜送之命。上曰,不允。又所啓,梁濟臣·尹完等,罪犯至重,缺之請,實是不刊之典,而殿下曲貨缺而止,祖宗之法一撓,則其何以救漸缺刑一失,後弊可虞,梁濟臣·尹完缺當按律處置。上曰,不允。南龍翼曰,私鑄錢罪人當伊,已缺則此後私鑄錢之類,將何以處之?似缺事矣。鄭致和曰,若與中國一例缺禁,所當嚴明,而我國則不然,缺我國與中國不同,旣無行錢之事,缺無鎔造之文,則與律文本意有異,缺錢者,置之勿論,可也。上曰,今此啓覆判付,雖非該房,他承旨亦缺去,可也。遂罷出。
上在昌德宮。停常參·經筵。
答藥房問安啓辭曰,知道。證候已言于醫官矣。
史官三員待令,騎馬九匹立之。宗廟·社稷·南別殿臘享大祭摘奸。
今聞前參贊宋浚吉卒逝云,聞來予心,驚慘悲悼,無以爲懷。其令本道監司,棺槨喪需造墓等軍及凡喪未盡之事,竝趁卽題給事,急速分付。以上記草
藥房都提〈調〉金壽恒,左承旨金禹錫啓曰,臘寒彌酷,伏未審聖體調攝,若何?昨日親臨議囚,竟夕始罷,冒寒勞動,恐有添傷之患,咳嗽失音之候,加減復何如?臣等通宵憂慮,敢來問安。內局謄錄批答在上
上在昌德宮。停常參·經筵。
答府曰,不允。前啓當該承旨先罷後推事
答院曰,不允。前啓遞差事,依啓。大諫李弘淵事
答右相李慶億疏曰,云云,卿懇。卿之才德,允合台鼎,何用撝謙乃爾。安心勿辭,速出論道,以副上下之望。以上記草
上在昌德宮。停常參·經筵。
答藥房問安啓辭曰,知道。別無顯效矣。以上記草
吏批,以洪萬鍾爲正言,朴世祉爲司評,申厚載爲弼善,崔後亮爲忠勳府都事,金徽爲戶曹參判,金萬基爲兼知春秋館事,閔維重爲右賓客,李堂揆爲副校理,李弘淵爲承旨,張善瀓爲內醫院提調,李翊相爲大司諫,李相奭爲司贍寺主簿,洪萬鍾爲兵曹正郞。
侍講院啓曰,卒兼贊善宋浚吉,曾經輔養官,致吊致祭事,王世子下令矣,致吊則自本院今方擧行,而致祭一款,令該曹依例擇日擧行,何如?傳曰,允。以上禮曹謄錄
未時,太白見於巳地。夜五更,流星出北斗星下,入東方天際,狀如鉢,尾長五六尺許,色赤。
藥房都提調金壽恒,副提調姜栢年啓曰,伏未審夜來,聖體調攝,若何,咽喉不利,咳嗽失音之候,尙爾一樣無減乎?臣等憂慮未弛,敢來問安。內局謄錄
上在昌德宮·停常參·經筵。
申時,日暈兩珥。缺三更,月暈。
仁烈王后忌辰齋戒。
答院臺諫處置事曰,不允。
答右相李慶億再疏曰云云,卿懇。已諭於前疏之批,宜體予意,須勿控辭,速出論道,以濟時艱。
答吏判李尙眞疏曰云云,卿懇。卿才允合,何用固辭?卿其安心勿辭,從速察職。
答兵判金萬基疏曰云云,卿懇。卿才允合擢用,何用固辭?卿其安心勿辭,從速察職。
答戶判金壽興疏曰云,卿懇。不必固辭,安心勿辭,從速察職。
答領相鄭太和箚曰云云,卿懇。卿之疾病,予豈不知而然哉?須體予意,安心勿辭,更加善攝,以副予意。以上記草
上在昌德宮。停常參·經筵。
答藥房問安啓辭曰,知道。猶未快減矣。以上記草
藥房都提調金壽恒,副提調姜栢年啓曰,日氣陰凝,伏未審聖體調攝若何,咽喉不利與失音之候,尙無差減之效乎?臣等憂慮未弛,敢來問安。內局謄錄
上在昌德宮。停常參·經筵。
有政。
答持平朴泰尙〈疏〉曰,省疏具悉。疏辭予已具悉,爾其勿辭察職。
答吏判李尙眞疏曰,省疏具悉。已諭矣,卿其勿辭,從速察職。
答兵判金萬基疏批,同。
答江原監司李之翼疏曰,省疏具悉。卿其勿辭,速往欽哉。
〈答〉右相李慶億疏曰,省疏具悉卿懇。以卿之才德,何用固辭乃爾,卿其安心,亟斷來章,以副朝野之望。以上記草
吏批。以崔後尙爲兼記事官,南有星爲承文院正字,金萬基爲軍器寺提調,趙威明爲兵曹正郞,申厚載爲掌令,閔維重爲兼知春秋館事,李枝茂爲戶曹參議,鄭載禧爲執義,呂聖齊爲大司諫,宋奎濂爲獻納,李翊相·黃儁耉爲承旨。
上在昌德宮。停常參·經筵。
自辰時至午時。缺
答藥房問安啓辭曰,知道。症候當言于醫官矣。
答領相鄭太和十六度呈辭曰,安心調理。
答府前啓曰,不允。
答院曰,不允。下諭事,依啓。以上記草
啓曰,大政當前,兩銓之長,不可久曠,本兵事務之積滯,尤爲可慮,吏曹判書李尙眞,兵曹判書金萬基,辭疏旣三,旣已批下,不當一向引入,竝卽牌招,使之察任,何如?答曰,允。以上備局謄錄
訓局啓曰,訓鍊別隊前部屬黃海長連軍三十二名,殷栗軍三十一名,豐川軍五十六名,長淵軍六十五名,瓮津軍二十四名,海州軍一百三十四名,康翎軍十一名,谷山軍三十八名,新溪軍六十二名,遂安軍四十九名,免山軍四名,瑞興軍七十三名,合一司軍兵,來癸丑正月二十五日,京中逢點之意,黃海監兵使處行移,何如?傳曰,允。以上訓局謄錄
藥房都提調金壽恒,提調張善瀓,副提調姜栢年啓曰,伏未審夜來,聖體若何,咽喉不利與失音之候,尙爾無減乎?臣等不任憂慮之至,敢來問安。內局謄錄
上在昌德宮。停常參·經筵。
答藥房問安啓辭曰,知道。症候已言于醫官矣。
答府曰,不允。汰去事,依啓。西部主簿汰去事
答院前啓曰,不允。
答右相李慶億四疏曰,省疏具悉卿懇。已悉予意於前後之批矣。卿毋固辭,速出論道,以副予意。
答大司憲閔維重疏曰,省疏具悉。卿其勿辭察職。
答戶參金徽疏曰,省疏具悉。卿其勿辭,調理察職。
答兵曹參判鄭榏疏曰,省疏具悉。卿其勿辭,從速察職。以上記草
藥房都提調金壽恒,提調張善瀓,副提調姜栢年啓曰,雨雪凝沍,伏未審聖體調攝若何,失音之候,夜來一樣無減乎?昨因入侍醫官等所傳,伏聞自上有今日受灸之敎,當此嚴冬,輕施艾灸,恐有觸寒添傷之患。且今日天陰又如此,玉體受灸,尤非所宜,姑待日侯稍解,更爲議定似當,臣等區區憂慮,敢來問安,竝此仰稟。內局謄錄
上在昌德宮。停常參·經筵。
答領相鄭太和十七度呈辭曰,安心調理。以上記草
傳曰,大臣·備局堂上,引見。
大臣·備局堂上引見時,左議政金壽恒所啓,今番武科新出身赴坊事,今當議定,曾有軍器戰馬備納之規,而揆諸事體,亦未妥當。咸鏡道今年形勢,雖甚難便,六鎭中三邑外,農事亦有不甚失稔者,量其名數,咸鏡道則若干入送,平安道則多送,以爲坊秋之地,何如?知事柳赫然曰,受價免坊,旣非朝家本意,卽今邊境雖無事,坊秋之役,似不可廢矣。上曰,參酌分送,可也。戶曹判書金壽興所啓,摠戎廳焰焇吐木價,例自備局,題給餘丁木同,故以此料理矣。今者餘丁木,遺在絶乏,尙不題給,明春煮取時,吐木無路措備,將未免停役,備局所在平安道軍木所受之銀,量宜劃給,何如?上曰,斟酌題給,可也。又所啓,各司奴婢身貢,庚戌以上未收,及辛亥條流亡之類,旣已蕩滌矣,該曹及司贍寺應捧役價作紙,亦入於蕩滌,司贍無他貢物,失此之後,將不成模樣,其役價,令賑恤廳斟酌題給,而濟用監綿花·綿子,亦是以貢木換作之物,其役價,一體磨鍊以給,何如?上曰,依爲之。
大臣·備局堂上引見時,兵曹判書金萬基所啓,納粟人有身役,則以年滿六十給帖事,事目至嚴,而今此濟州納粟人成冊中,有鄕吏二人,正兵二人,願受通政帖,正兵一人,則願受主簿帖,而年皆未滿五十,或未滿四十,鄕吏給帖之後,當爲免役,正兵則年未滿之類,似難給帖免役,而絶島之人,旣已納粟,則到今防塞,亦未妥當,何以爲之。左議政金壽恒曰,正兵免役,不可開路,而旣捧其粟,亦不可不許,且絶島之事,破格許之,似爲無妨,而當初守令,矇不致察,混同募粟,似當有施罰之道矣。上曰,依爲之。守令則姑先推考可也。以上備局謄錄
大臣·備局堂上引見時,行禮曹判書鄭所啓,啓聖廟創建事,定奪已久,而連因凶歲,未及擧行,今年則雖與上年有異,而此等興役,亦涉非時,待年更稟擧行,何如?上曰,依爲之。又所啓,大興胎峯石物排置事,連因凶歲,尙未擧行,事體未妥,待明春擇日擧行,何如?上曰,不必以明春爲之,更待後日,可也。以上禮曹謄錄
引見時,知事柳□所啓,別隊軍士,先入本隊之後,又屬於忠翊衛者,依他有廳軍士例,忠翊衛頉下,何如?上曰,依爲之。
戶曹判書金壽興所啓,焰焇煮取人康翎砲保金莫同,勤苦服役,已至多年,合有酬勞之典,而此漢,頗解煮取之法,前頭亦當依前役使,莫同身役,自本官代定頉下,何如?上曰,依爲之。
左議政金壽恒所啓,頃因忠淸監司南二星狀啓,災邑被災面居民身役,使之區別量減,而砲保減布,則未及定奪矣,依他道災邑例,應納三疋之類,減其一疋事,分付何如?上曰,依爲之。以上訓局謄錄
引見時,戶曹判書金缺所啓,左水運可興站水夫不足之數,以寺奴劃給,而其子孫竝仍屬事,乙未年推刷時,自都監啓下,其後劃給寺奴之子孫,還爲應役於各司,故水夫無心充數,今亦依推刷時事目,擧行何如?上曰,依爲之。以上戶曹謄錄
未時,太白見於巳地。
巳時,上御養心閤,大臣·備局堂上引見入侍。左議政金壽恒,戶曹判書金壽興,禮曹判書鄭知和,知事柳赫然,兵曹判書金萬基,缺李汝發,右副承旨慶㝡,持平朴泰尙,校理李堂揆,正言李日井,假注書南益熏·金斗明,記事官申善溫·睦昌明。缺金壽恒進曰,向來日氣稍暖,夜間寒威復酷,不審缺。上曰,別無大段所患矣。壽恒曰,失音之候若何?上曰,雖愈,未快矣。壽恒曰,目前每有此患,不勝悶慮。上曰,自病缺失音,爲常證矣。壽恒曰,昨日有受灸之敎,而日氣極寒,缺仰達矣。上曰,昨日緣有煩熱之候,不爲受灸,且臂疼缺劇,而閱月不愈,故久欲艾灸,而未及施之耳。壽恒曰,姑待稍暖,更議受灸宜當。上曰,今年寒事,前古所無,缺壽恒曰,今日則比前尤酷矣。數行缺飢饉之慘,疾苦愁怨,有甚於缺難言,而太白晝見,近又數作,嶺南海西,缺有地震之異,外方聞見,雖不如都下之災,而聖心缺上曰,其爲憂悶,如何可言?壽恒曰,今年農事,雖曰稍優,缺木花尤甚不實,不但身役租稅,亦難支當,朝家非缺變通之事,天災皆由於民怨,雖不知其可悶,而如臣無似,夙夜憂惶,徒切無益之慮,災異甚則策免大臣,自是缺每欲仰達,而顧念如臣,名雖大臣,引古控辭,亦甚不似缺矣。古人云,應天以實,此言雖似常談,而修省之道,豈外於是?自上警懼,不但在心,必須懋踐實德,如臣不似,先賜缺此亦懋實之一道,玆當昵侍,敢告衷曲。上曰,策免大臣,雖有古缺實由寡昧,豈必由於大臣,亦豈以策免,可以弭災乎?惟當各缺回天意耳。壽恒曰,今年農事,嶺南稍豐矣。上謂金壽興曰,敬差官幾人。壽興對曰,本道都事合四人矣,各道敬差官,皆還來,而慶尙·平安兩道,未及還來,而被捉守令,旣不直爲論罪書啓,缺未知將何以處之?上曰,以常例言之,應罷之數幾何?壽興曰,缺書來,而十員以上,其數甚多,各道敬差官,都事合二十餘員缺差所管,取其尤甚者一人,則被罪守令,多至卄餘人,只以缺甚不可,事甚難處矣。上曰,以差錯結負計之,則十餘負者亦罷,此甚不均矣。壽興曰,以結負倍處,定爲論罪,何如?缺居首論罪,則此道之居末,或多於彼道之居首者,此亦不可缺十負以上抄啓。壽恒曰,十負以上,太多矣。上曰,待兩道缺議定,可也。金壽興曰,湖西水災御史書啓,回啓以入,而缺被災之處,不爲區別,以此定奪爲難矣。上曰,木花缺不當獨給於湖西矣。壽興曰,然則兩湖皆將不給乎?金壽恒曰,不可偏給一處矣。上曰,此一款,問于本道後處之,回啓中缺上曰,還上受食之類,合家死亡,何處最多。金壽恒曰,湖南缺道,指徵無處之穀,多至六千餘石矣。金壽興曰,缺統制使李枝遠,頃以身病辭狀缺平時則猶之可也,脫有事變,則將何以爲之。壽恒曰,缺今後合有變通之擧矣。上曰,任之。以可用武臣缺爲可惜,今後促其瓜限可乎?問于柳赫然曰,卿之經缺人爲之。赫然曰,丙申正月,代南斗柄爲之,其年十二月,以缺矣,今此李枝遠,則病勢如此,當爲變通,而海防之事,無復缺矣。上曰,統營近島,有稍愈處乎?赫然對曰,閑山島,在統營水口,乃是缺土卒,皆願設營於此矣。上曰,此是李舜臣勝戰處乎?對曰,缺東南阻,西北通,水亦稍愈,故居人無土疾矣。上曰,卿亦缺對曰,有之矣。上曰,黃海兵使時,亦有土疾乎?對曰,其時則不然矣,統使後始知矣,閑山島近處,復有五島,而居人頗饒實,設缺行營,以戰船八隻,五隻則統使主之,三隻則中軍主之,春秋相缺似爲便好矣。上曰,予意亦然。金壽恒曰,新使差往後,變通缺上曰,李枝遠則遞差,交代赴任時,以變通之意,言送可也。柳赫然曰,缺海防之事,問議何如?上曰,前聞李浣之意,無促其瓜限矣。鄭知和曰,半年內得病者,瓜限久近,不必論也。上曰,移設爲上策。金壽恒曰,不可永棄閑山,則作一行營,可聞申汝哲之言,以瘴氣缺島彼此何殊?上曰,其地無日不風乎?赫然曰,春夏則東南缺肌骨,故人多以此得病,而閑山島則東南有阻,故無此患缺東南風得勢,我則以西北風得勢乎?赫然曰,戰鬪則相爲缺曰,各道各司奴婢身貢,庚戌以上蕩滌之後,辛亥條流亡缺査出蕩滌事,定奪分付矣,今始査覈上來,而貢木二百二十缺十同三十疋零,貢米九百九十石零矣,蕩滌之數,幾半缺査出之後,則不可不依此數蕩減。且巫女稅·鹽稅·匠人稅·船稅未收,査覈蕩滌事定奪,而査覈之數,二百三十同零缺,何如?上曰,竝依爲之,缺金壽興曰,外方之事,每每如此,民不知惠缺平安監司吳始壽狀啓中,肅川海倉色吏韓乭伊缺之數,多至三千餘石,萬無徵捧之勢,而事目內還上未納者,缺此則似當別樣處置矣。上曰,許多之數,何以獨給一人乎?缺立丙午·辛亥年爲海倉色,各邑移轉分給之時,峽中不願缺中間圖出受食,以致如此,此人罪狀,不可定配而止矣。上曰,缺之梟示,可也。壽興曰,梟示當身,則穀物無處可徵,蕩滌缺各司奴婢身貢以下一條,在上壽興曰,該曹經用板蕩,非但穀物綿布尤甚缺之外,應捧之物,亦不上納,蓋緣辛亥·壬子兩年之貢,民無以辦出,缺實難爲計,以兩湖大同不足之故,宣惠廳貸用戶曹之物,通計缺百四十餘石,太四千五百餘石,綿布二千四百餘同,而無缺本廳之匱竭,而亦不當仍爲減給,今若以兩湖歲幣,計價缺可以補用於經費矣。上曰,待句管人出,相議爲之。金壽恒曰,缺則每每貸用於戶曹矣,亦是難繼之道,而金佐明爲戶判時,缺事矣。上曰,其時果爲蕩滌,而厥數不多矣。金壽興曰,缺本曹句管會錄者百餘同矣,欲爲取用,問于東萊府,則答以各官無一疋留庫云,事甚可駭,虛錄守令,則査問論罪,缺則不必輸納東萊,使之直納本曹,以補經用,何如?上曰,守令及前後東萊府使,竝推考。缺鄭知和曰,大興胎峯事云云,啓聖廟創建事云云,此兩條出禮曹謄錄在上金壽興曰,軍資監丙申年反庫缺三千餘石,先王朝,査出丁丑以後官吏·官員,則論罪色吏當梟示,而更爲分揀,以渠輩優價,逐年充上矣,其時色吏缺後代任者,亦爲一體充上,前後所捧之數,已至六千餘石,缺餘石,亦以時任色吏庫子應食役價,準數充上,渠輩極缺提調議之,則亦以爲不當徵捧於卽今色吏等處云。當此缺之日,似當有參酌變通之道矣。上曰,何如?金壽恒曰,此乃缺渠輩,亦甚可痛,而但卽今充上者,非其時庫子,且旣年久缺似異於偸食者矣。上曰,未充上七千,一半蕩減,可也。金壽恒曰,武科出身赴防事,出擧條。備局謄錄在上,摠戎廳焰焇土木價事,納粟人年滿六十給帖事。出備局謄錄在上,寺奴劃給事。出備局謄錄在上,金萬基曰,頃日本曹回啓,忠淸缺事,登對時當爲定奪,而近來加資亂雜,或以閑良陞堂上,缺上曰,若如兵曹回啓,則捕賊論賞,有前後不同之患,故有定奪之缺矣,此人則所捉頗多,賞典不可一切埋沒。萬基曰,邊將則加資之外,不過賞布,而此輩希望賞典,不無濫雜之弊矣。缺濫雜之弊,而捕賊之事,在渠甚苦,若非賞典,豈肯樂爲?以名器言之,果爲太濫,而此路不可使隘,至於外方,則或缺賞之徒,所賞太少,則似無激勸之意矣。上曰,然矣。名缺定式例施行,可也。金萬基曰,小臣承召出仕本曹缺時,最有難處之事,敢此仰達。丁未年有缺減布守令充定兒弱者論罪事,本曹缺使之成冊上送,故各官成冊,今方來到,缺二千一百餘名,鼎重之意,未知將欲何爲,而丁缺厥後守令,以兒弱充定者,一無論罪之事,自各邑缺督徵軍布,亦爲矜惻,事甚難處矣。上曰,何如?金壽恒曰,缺過一時變通,其後兒弱勿爲抄定事,累加申飭,而外方缺充塡軍額,朝家不當每每減除,自本曹續續減布,亦出缺決難通行矣。上曰缺,壽恒曰,以國體言之,成冊旣到之後,缺矣。上曰,成冊本非朝家之意,當初所爲,未免率易矣。金萬基曰,缺亦是好意,而丁未年例,臣意亦以爲難行。壽恒曰,徵布兒弱缺限年減布,亦難通行,而外方之人,旣知成冊上送之事,擧望缺今若不爲施行,還送成冊,則必皆缺望。萬基曰,閑丁實難缺兒弱亦無他路,而今後兒弱充定守令,摘發論罪,自本官缺布,亦令本官備納,則似不至如前矣。李堂揆曰,臣曾經守令缺民必於兒弱時,圖入於歇役,故年壯之後,則萬無缺曰,外方之人,皆入於御營保人,故閑丁極難搜得。上曰,何缺李汝發曰,保人收布旣小,且非賤役,故頗有願屬之類,而近來缺上曰,收布只捧二疋乎?汝發曰,二疋之役,比他稍歇,而今則自願者,少矣。上曰,其故何也。汝發曰,保人勿定他役,初有事目,而近來各官移缺伍者,其弊已久,且非一二邑,故未能請罪,而以此願屬者,無缺充定,守令,不可無警責之擧矣。汝發曰,驪州最多,故色吏缺李堂揆曰,壯軍皆入於保人,不入於束伍,以軍政言之,可戰之軍缺軍兵,如騎步兵之類,皆入於束伍,獨御營保人,身役頗歇,而缺遊者甚多,其故未可知也。柳赫然曰,玉堂所陳,亦爲有理,缺外方皆以爲言,而當初以其自願入屬之故,有他役勿定之缺當初則自願,而今則令本官充定,與他軍兵一樣矣。柳赫然曰,缺時有御營保人哨,皆是精兵,其時申埈,爲大將,保人缺以不得已充定之意,答之。其後,臣爲大將,又缺火藥色,有流來唐火箭八百箇,取來見之,缺無面之數,當徵於守者,而八十年流來之物,不當徵於缺人,蕩滌何如?上曰,蕩滌可也。唐火箭之制,何如?赫然曰,缺知而觀其筒體,制作極巧,且其火藥滓,取而放火則缺上曰,何其迅烈乎?赫然曰,全蝎·小腦,石雄黃等物,多數合成,缺江邊人,往越邊採蔘,得一石匱,乃是火藥,仍爲偸來試放,則地中埋置之物,不知其幾何年,而其發甚迅,缺理矣。上曰,地雷砲埋之累年始發,而其發亦猛,唐制類缺然則別隊軍士,先入本隊之後,又屬於忠翊衛者,依他有闕缺忠翊衛,則頉下何如?上曰,依爲之。赫然曰,情勢悶迫,冒死敢達矣。缺灸過多,精神昏耗,臨事茫然,決難堪任國事,至於治盜缺着,所關非細,兼帶大將之任,或有變通之道,敢此仰達。上曰,缺旣重,此亦不輕,不可以手生當之,從容調理,兼察可也。上曰,倭缺中原乎?赫然曰,倭人別無火藥煮取之事,凡有放砲之時,缺之土,儲於小鍋,片時煮成,家家皆然云矣。上曰,地皆醎乎?赫然曰,缺醎,似有醎土所産之處矣。李汝發曰,唐人黃公,招來見之,則缺字,乃金佐坐時欲示者也,觀其呈文,非渠誠意不足,我國缺有處未易覘知云矣。上曰,何不往見三南乎?汝發曰,解氷後,渠缺當先見畿甸云矣。汝發又曰,京畿御營軍,纔已罷番歸者缺軍兵四百餘名,保人戶首,尙未換定,渠輩未立役前,以本廳缺差以送,以其所見,隨頉換定,以爲歲後立番之地,何如?上曰,依爲之。朴泰尙曰,臣以前執義李翔削奪還收事,苦口力爭,而未蒙允兪,而尙不知止者,誠以草野應旨之疏,不當摧折至此,而朝家削奪之典,勒加於林下之士,臣之所論,非有他意,實惜擧措之失當缺無過之地也,請加三思,還收前執義李翔削奪官爵之命。缺泰尙曰,前宜寧縣監尹敬敎之負犯,果合於削黜之律,缺臣何敢苦爭至此,上下相持,徒傷事體乎?顧其當缺後譴責太重,群情共鬱,公議難抑。請還收前宜寧縣監尹敬敎削奪官爵門外黜送之命。缺李日井曰,缺請還收前執義李翔削奪官爵之命。上曰,不允。李日井曰,前啓宜寧縣監尹敬敎事請還收前宜寧縣監尹敬敎削奪官爵門外黜送之命。上曰,不允。李日井曰,法者,祖宗之法,人主不宜以一時私意,有所缺紀綱陵夷,威刑不肅,雖一意修擧,惟恐其漸弛,其可又從而缺梁濟臣·尹完等,罪犯至重,該府依律之請,實是不刋之典,缺定配削職而止,撓三尺之舊章,伸一時之小恩,其何以振肅缺終之罪哉?常刑一失,後弊可慮。梁濟臣·尹完,請依該府缺上曰,不允。金壽恒曰,啓覆時罪人淑貞推案,其父文璧,以監役缺則死於獄事之前,故如是書之之意,陳達矣。更爲聞之,則文璧缺臣未能詳知,率爾誤達,不勝惶恐。逆獄不服死者,無奪爵缺子如是誤書,而旣已發配,則似難更問,推官及監司,當初不能致察,缺上曰,其時監司及推官,竝推考,可也。慶㝡曰,兵水使罷職之代,缺下直,而京畿水使申汝哲,除拜已久,尙不下直,請推考,更缺壽恒曰,汝哲之病,得於統營,臣常見之,顔貌澌敗,除拜水使,缺謝因爲添重云矣。上曰,病勢如此,則雖赴任無益矣。慶㝡曰,左尹李汝發,奏事之際,頻數起坐,殊甚未安,缺上曰,推考。金萬基曰,兒弱一事,不可置之,丁未減布之例,實難缺到不當以此拘礙,充定守令,雖有施罰之令,而亦不可一一缺有命令,則到今不行,亦甚無謂,此後則更爲申飭,何如?上曰,缺爲之,可也。萬基曰,今年則歲抄已畢,自今後兒弱充定之缺本曹守令,査出論罪,軍布則自官備納,待年定役,成冊缺兒弱,隨其來訴,減其軍役,罪其守令,則必無如前缺後,錯出擧行條件,注書必難抄出,缺上曰,缺金壽恒曰,忠淸監司南二星,缺待右相出仕,從容裁處,何如?上曰,依爲之。遂罷出。
上在昌德宮。停常參·經筵。
答藥房問安啓辭曰,知道。症候當言于醫官矣。
答院前啓曰,不允。大司諫呂聖齊遞差事,依啓。以上記草
啓曰,都監郞廳及將官等,今壬子秋冬等褒貶,當爲等第,而都提調臣許積,在外,限內不得磨勘之意,敢啓。傳曰,知道。以上訓局謄錄
啓曰,本府郞廳,今秋冬等褒貶,當爲等第磨勘,而有司堂上,綾豐君臣,具有病,限內不得爲之意,敢啓。傳曰,知道。以上忠勳府謄錄
啓本廳今秋冬等褒貶,當爲等第,而都提調領議政臣鄭太和,方在呈辭中,限內不得磨勘之意,敢啓。傳曰,知道。以上御廳謄錄
藥房都提調金壽恒,提調張善瀓,副提調姜栢年啓曰,寒威轉酷,伏未審夜來,聖體調攝若何?昨日引接臣僚,酬酢移時,失音之候,得無添傷之患乎?臣等憂慮倍切,敢來問安。內局謄錄
上在昌德宮。停常參·經筵。
答領相鄭太和十八度呈辭曰,安心調理。
仁政殿儒生殿講居首生員朴鳳祥,進士朱宗道,各給二分,幼學李坦·金萬白,生員韓弼聖,各給一分,進士孫楊祖,生員申漢柱,各紙四卷,筆四柄,墨三笏賜給。
答右相李慶億五疏曰,省疏具悉卿懇。已諭矣,更勿固辭,速出論道,以副予意。
答院前啓曰,不允。以上記草
兵曹啓曰,統制使李枝遠,平安兵使閔點,旣已改差,依近例令備局議薦,何如?傳曰,允。以上備局謄錄
大臣·備局堂上引見時,戶曹判書金壽興所啓,左議政金壽恒所啓,頃因忠淸監司南二星狀啓,災邑被災面居民身役,使之區別量減,而砲保減布,則未及定奪矣,依他道災邑例,應納三疋之類,減其一匹事,分付何如?上曰,依爲之。以上戶曹謄錄
未時,太白見於巳地。
上在昌德宮。停常參·經筵。
吏批。以南宮垕爲學錄,韓道亨爲德陵參奉,韓弼寯爲安陵參奉,韓伯箕爲刑曹佐郞,閔維重爲刑曹判書,李晉爲敦寧府判官,權諧爲全羅都事,崔逸爲戶曹參議,趙遠期爲弼善,呂聖齊爲刑曹參議,李翊爲吏曹參議,黃儁耉爲黃海監司,朴世堅·李嵇爲承旨,姜栢年爲大司諫,閔鼎重爲大司憲,金徽爲承旨,金禹錫爲兵曹參議,聞慶縣監郭文溶,捉賊事,今加通政。
藥房都提調金壽恒,提調張善瀓,左承旨李弘淵啓曰,伏未審夜來,聖體若何,咽喉失音之候,猶欠淸利之效乎?臣等憂慮,敢來問安。答曰,知道。猶未快愈矣。
兵批。李元老·花昌君沇爲副摠管,姜說·李元龜爲五衛將,具鎰爲京畿水使,朴亨龜爲部將。
上在昌德宮。停常參·經筵。
答領相鄭太和十九度呈辭曰,安心調理。
答全監李東稷疏曰,省疏具悉。卿其依願往來。
答大司憲閔鼎重疏曰,省疏具悉卿懇。疏辭予已省察矣,卿其勿辭,從速上來察職。
答禁府啓目,依允。以此辭緣,成釴處,亦爲捧招以啓。
答兵曹啓目曰,李後一乙良,守令除授,韓紀百乙良,表裡一襲賜給。
答兵〈曹〉啓目曰,柳東望·張繼韓·李尙稷等乙良,竝加資。
答院曰,不允。前啓
答刑曹粘曰,依允。夏致聲乙良,除徒決杖。以上記草
上在昌德宮。停常參·經筵。
答府·院前啓曰,不允。
答藥房問安啓辭曰,知道。與昨日無異矣。
答刑曹判書閔維重疏曰,省疏具悉。卿其勿辭,從速察職。
答司諫朴世堂疏曰,省〈疏〉具悉。爾其勿辭,從速察職。
答司禦洪錫疏曰,云云。爾之眷愛東宮之誠,予用嘉尙矣。
午時未時,日暈,太白見於巳地。缺夜自一更至三更,有霧氣。五更,月暈,白雲一道缺指巽方,長竟天,廣尺許,良久乃滅。
藥房提調張善瀓,同副承旨慶㝡啓曰,雪後凝陰,伏未審夜來,聖體調攝若何,咽候不利與失音之候,亦無減乎?臣等區區憂慮,敢來問安。內局謄錄
上在昌德宮。停常參·經筵。
答院前啓曰,亟停勿煩。
答府前啓曰,不允。末端事,措語矇矓,未曉其意也。
答領相鄭太和二十度呈辭曰,安心調理。以上記草
吏批,以洪柱國爲修撰,趙威鳳爲司僕正,鄭晳爲判決事,李浣爲判尹,金徽爲大司諫,李有相爲兼弼善,李有相副應敎,姜栢年·閔蓍重爲承旨。
卯時,日暈,黑雲一道缺東方,直指坤方,長竟天,廣尺許,良久乃滅。未時缺五更,月暈。
領議政鄭太和五度呈辭,傳于慶㝡曰,安心調理。
上在昌德宮。停常參·經筵。
答藥房問安啓辭曰,知道。症候已言于醫官矣。
答都承旨姜栢年疏曰,省疏具悉。卿其勿辭,從速察職。
答院前啓曰,不允。執義鄭載禧,持平朴泰尙出仕事,依啓。以上記草
備局啓曰,司諫院啓辭,上年畿邑各樣糴穀,自朝家定數收捧之後,發遣京官,使之反庫,其時各邑,多不能準捧,旣已分輕重施罪,而又於其中,或姑取官需,或分作石數,移充摘奸之時,圖免虛錄之罪者,比比有之,及至今秋,又有往年未捧還上,許令退捧之命,而虛錄之邑,則不得不徵捧於定限之外,以充其欠縮之數,當此民間赤立之日,催督狼籍,無異常年,使朝家德意,不得下究,貧寒小民,歸怨於國家,當初反庫時虛錄守令,請令本道摘發啓聞,以爲科罪之地,其所虛之穀,亦爲一一査出,依昨年未捧還上例,一體退捧,以舒民怨。答曰,令廟堂稟處事,命下矣,上年畿邑糶穀收捧之後,發京官摘奸其實數,而至於反庫之際,元數有減於當初所報者,則該邑守令,亦爲一體科罪矣。觀此啓辭,則或姑取官需,或分作石數,移充摘奸之時,圖免虛錄之罪者,比比有之云,果有是事,則誠極可駭,到今往年逋欠,許令退捧之後,先充其虛錄之數,一例徵捧,則實惠未究,民怨必多,亦不可不慮,令本道嚴明行査得實啓,以爲稟處之地,何如?答曰,依啓。以上備局謄錄
引見時,左議政金壽恒所啓,忠淸監司狀啓,以民弊變通事,條列後錄,請令廟堂定奪指揮矣,其中庚戌田稅未納,或退年徵捧,或減數收捧,而竝令除耗也,毋論災實,各道一例減捧,則殊無區別之事,其中或有已納之邑,不無難處之端,至於每每退捧,亦未免姑息之歸,未知何以處之。上曰,被災邑則待明秋退捧,其餘各邑則竝令除耗上納,可也。又所啓,本道今年木花,雖云不實,毋論災實邑,通一道蠲減,勢所未易,其中慘被水災之邑,合有變通之道,而一境之內,未必盡爲被災,巡審御史,旣已巡審其災處,分等成冊以來,考其被災面民人身役,則依該曹給災之例,以次區別量減似當,至於船路便近之邑,則使之隨其所願,以米代捧上納,田稅大同作木,官亦從各邑所願,一體施行,而船路相遠,難於上納處,則不可竝許代捧,以此分付,何如?上曰,依爲之。以上訓局謄錄
自卯時至午時,日暈,缺日暈,暈上有冠,暈下有履,色皆內赤外靑。酉時,日有缺有兩珥,暈上有背,暈下有履,外暈上有背,色皆內赤。
藥房都提調金壽恒,提調張善瀓,左承旨李弘淵啓曰,伏未審夜來,聖體調攝若何,失音之候,視前無減乎?臣等憂慮未弛,敢來問安。內局謄錄
上在昌德宮。停常參·經筵。
答府曰,不允。末端事,依啓。承文院改分館事,依啓。
前後扈從有功勞人及淸白吏戰亡子孫各別收用事,言于兩銓。
答領相鄭太和二十一度呈辭曰,安心調理。
答戶判金壽恒箚曰,省箚具悉卿懇。卿其安心勿辭,調理察職,遣醫官看病。
答右相李慶億箚曰,云云,卿懇。所辭兼帶,當令該曹稟處焉。以上記草
吏批,以成熙胄爲平丘察訪,鄭始成爲吉州牧使,金壽一爲海州牧使,金世弼爲造紙別提,韓志遠爲和順縣監,朴昌輝爲木川縣監,崔昌運爲遂安郡守,李海寬爲价川郡守,嚴奉己爲召村察訪,李柔爲高原郡守,趙昌漢爲尙衣直長,兪瑾爲積城縣監,鄭公奭爲活人別提,安命老爲長淵府使,朴長建爲典獄奉事,金萬重爲副校理,金世弼爲監察,尹瑄爲南部主簿,李鳴夏爲錦山郡守,南斗明爲殷山縣監,金必振爲禮安縣監,李弘毅爲司饔直長,柳楙爲廣興奉事,李重輝爲工曹正郞,趙邦安爲西部主簿,安燦爲工曹佐郞,柳星三爲鳳山郡守,韓墍爲軍器僉正,徐漢柱爲安岳郡守,李粹全爲黃州判官,金萬增爲兼右水運判官,趙鉉爲碧潼郡守,李墀爲掌苑別提,安崟爲司圃別提,安垕爲兵曹佐郞,趙晟漢爲引儀兼漢城參軍,洪萬里爲尙瑞直長,李稙爲宗廟奉事,李寅煥爲漣川縣監,尹壽益爲司僕主簿,趙遠期爲輔德,柳以泰爲司僕主簿,李維聃爲司宰主簿,李光勗爲禮賓別提,洪處容爲監察,安崟爲尙瑞副直長,睦林儒爲宗廟副奉事,趙始文爲工曹佐郞,韓柱爲渭原郡守,洪柱震爲繕工監役,廉振名爲戶曹佐郞,李晩成爲宗簿主簿,洪萬㝡爲司䆃主簿,蔡翊俊爲司僕僉正,朴萬榮爲平陵察訪,朴純爲掌令,金驥錫爲兼引儀,宋光壁爲原襄都事,任相元爲司書,李克泰爲潭陽府使,柳禹卿爲禮賓主簿,鄭采和爲瑞山郡守,李賚爲東部主簿,鄭重徽爲弼善,宋尙夏爲典牲主簿,金重錫爲監察,崔益承爲內資主簿。奉常正姜允亨,滿三十朔,依大典今加通政,吉州牧使鄭始成,今加通政,加資事傳敎。兵批,以朴震翰爲忠淸兵使,崔嗚後爲所江僉使,李煌爲西生僉使,李尙敬爲全羅兵使,金光遠爲美錢僉使,金靖漢爲茂山僉使,林翼喬爲都摠經歷,洪震碩爲訓鍊判官,李俊明·洪震碩爲都摠都事,金重明爲羽林衛將,李世彬爲訓鍊僉正,李喜泰爲宣傳官,權誼·曺挺夏·沈衫爲部將,吳始大爲副率。
未時,太白見於巳地。
上在昌德宮。停常參·經筵。
未時,太白見於巳地。
答藥房問安啓辭曰,知道。症候當言于醫官。
答院前啓曰,毋庸瀆擾。以上記草
吏批。以宋尙夏爲歸厚別提,閔維重爲繕工提調,李翊相爲吏曹參議,洪處厚爲社稷提調,朴元度爲兵曹佐郞,姜汝㦿爲靈光郡守,申厚載爲副修撰,金汝亮爲奉常主簿,徐後遠爲繕工監役,閔重魯爲直講,都擧元爲相禮,李綸爲齊陵參奉,李台長爲義禁府都事,安崟爲司饔主簿,李國昌爲童蒙敎官,鄭維岳爲兵曹正郞,李寅爀爲氷庫別檢,許滌爲保安察訪,洪夏明爲軍器僉正,鄭公奭爲司䆃主簿,孟胄瑞·李觀徵爲承旨,李嵇爲禮曹參議,柳自三爲活人別提,李渶爲典籍,鄭善養爲監察,李必夏爲司圃別提,李玄年爲繕工假監役,尹鎡爲監察,柳蘊爲長興主簿,李有相爲兼西學敎授,鄭堥爲軍資參奉,李行敬爲靖陵參奉,李泌爲寧陵參奉,鄭後僑爲假引儀,安廷熽爲繕工假監役,金儁相爲康陵參奉,金萬埈爲獻陵參奉,高省久爲童蒙敎官,洪萬㝡爲義禁府都事,金砭爲歸厚別提,李受徵爲引儀,閔蓍重爲大司成,趙威明爲北靑判官,羅襻爲司僕判官,金尙鳴爲造紙別提。
藥房都提調金壽恒,提調張善瀓,副提調姜栢年啓曰,寒沍愈甚,伏未審聖體調攝若何,失音之候,尙欠快愈之效乎?伏聞臂疼之候,久而未已,數日加減復,何如?臣等區區憂慮之至,敢來問安。內局謄錄
上在昌德宮。停常參·經筵。
成宗大王忌辰齋戒。以上燼餘
答藥房問安啓辭曰,知道。受灸事
答領相鄭太和二十二度呈辭曰,安心調理。以上記草
李觀徵啓曰,領議政鄭太和呈辭,缺爲傳敎,而政府無郞廳,遣史官傳諭之意,敢啓。傳曰,知道。
又以兵曹言啓曰,當日幼學李光烈稱名人,缺仁門入來,差備門外擊錚,極爲駭愕,令攸司囚治,同門守門將張鵬翼,常時不能禁斷雜人,以致缺矣。推考何如?傳曰,允。
藥房都提調金壽恒,提調張善瀓,左承旨李弘淵啓曰,卽因入侍醫官等所傳,伏聞自上臂疼之候有加,左邊肩上內廉,今日受灸事,下敎云,臣等不勝驚慮之至,冒寒受灸,雖涉重難,而疼痛之候漸加,則亦不可遲待明日,依聖敎今日受灸之意,敢啓。內局謄錄
受灸後,三提調問安。答曰,知道。內局謄錄
午時,上御養心閤受灸。入侍,都提調金壽恒,提調張善瀓,副提調姜栢年,假注書南垕,記注官金斗翼,記事官睦昌缺醫官金有鉉·白光鉉·金尙誠·崔聖任·金萬直·鄭斯玄。壽恒進曰,臂疼之候,比前有加云,伏不勝憂慮之至。上曰,近來缺爲受灸矣。壽恒曰,仰聆玉音,失音之候,亦未快缺如此,受灸非時,壯數不可多矣。上曰,一穴受灸,缺灸二穴矣。有鉉曰,二穴則重難,今日姑灸一穴,以觀缺更爲議定,宜當矣。遂灸左邊肩部阿是一穴。壽恒曰,今日賓廳坐起,以國忌齋戒,不得爲之,接慰官缺大意,當自廟堂定奪下送矣,觀其書契缺異矣。上曰,何事。壽恒曰,掘浦及僞蠻事缺書契中有之矣。上曰,然矣。僞蠻兩孽指缺頃日飄風蠻船事矣,領相之缺然後可以定奪矣。上曰,原任大臣及缺卄六日,入侍定奪,可也。上曰,接慰官何間下去乎?壽恒曰,缺備堂定奪,則雖翌日,可以出去矣。又曰,首譯事缺成太來,時無首譯,故譯舌不能詳傳,以致生事,缺何妨,渠之所請,每每防塞亦難,首譯則依渠輩所請缺決不可從云爾,則似好矣。壽恒曰,聖敎至當。上曰,缺譯官定數幾何?壽恒曰,堂上譯一,堂下譯二云矣。又曰,缺迫,裁減等事,可以及期定奪,而戶判之病,難可入侍,故爲憫矣。上曰,裁減等事,戶判病未出仕,則賑恤廳堂上,替行稟定缺安后泰,以災傷做錯事,避嫌矣,其卜數幾何?壽恒曰,缺十卜以上,例爲罷推矣。栢年曰,十卜以上則罷推,未滿十卜則無罷推之事矣。遂罷出。
上在昌德宮。停常參·經筵。
未時,太白見于巳地。
成宗大王忌辰。以上燼餘
答藥房問安啓辭曰,知道。症候已言于醫官矣。以上記草
藥房都提調金壽恒,提調張善瀓,副提調姜栢年啓曰,伏未審夜來,聖體調攝若何,昨日受灸之後,臂疼之候,果有差減之效乎,失音之候,亦復何如?臣等憂慮未弛,敢來問安。內局謄錄
上在昌德宮。停常參·經筵。
答藥房問安啓辭曰,知道。症候已言于醫官矣。
答領相鄭太和二十三度呈辭曰,遣承旨敦諭。
答藥房再啓回春門荊方敗毒散劑入事曰,知道。
答院前啓曰,不允。當該注書推考事,依啓。
答府前啓及長淵府使安命老罷職事,潭陽府使李克泰遞差,其代各別擇送事曰,不允。下諭事,依啓。以上記草
兵曹啓曰,今日有廳軍士點考,則全羅道順贊軍元數一百六十七名,除在喪納布應頉者外,逢點只三十三名,宿衛軍士上番,是何莫重之事,而闕點之數,至於一百二十四名之多,事極駭異,軍官色吏,則已自本曹,從重決棍,兵使難免不能申飭之失,兵使李鏶,從重推考,何如?傳曰,允。以上兵曹謄錄
王大妃殿誕日,政院·玉堂·問安。答曰,知道。
大王大妃殿問安。答曰,知道。
中殿問安。答曰,知道。
嬪宮問安。答曰,知道。
王大妃殿誕日,二品以上單子問安。答曰,知道。
大殿問安。答曰,知道。
未時,日暈,太白見於巳時。
藥房都提調金壽恒,提調張善瀓,副提調姜栢年啓曰,伏未審夜來,聖體調攝若何?肩疼之候,漸有快祛之效乎,失音之症,尙爾一樣乎?臣等憂慮未弛,敢來問安。內局謄錄再啓曰,卽因醫官所傳,伏聞自上夜間,有頭疼煩熱之候,咽候頗似狹窄,失音有加於前云,臣等不勝驚慮之至。卽與諸醫等商議,則此出於風寒所感之致,回春方癰疽門荊防敗毒散,加生玄蔘·黃芩各一錢,連進三貼,趁卽發散宜當,此藥卽爲劑入之意,敢啓。內局謄錄
上在昌德宮。停常參·經筵。
傳于姜栢年曰,政事,明日爲之。以上燼餘
答藥房問安啓辭曰,知道。症候已言于醫官矣。
答府前啓及全羅右水使閔暹罷職不敍事曰,不允。
傳曰,近日呈辭,太爲紛紜。臺官呈告,一日所捧,至於二度,殊甚未安,此呈辭,還出給。以上記草
備邊司啓曰,各樣裁減文書,當爲定奪於榻前,而賑恤廳堂上,他無無故之員,兵曹判書金萬基,方在呈告中,未及出仕,卽爲牌招,以爲入侍稟定之地,何如?答曰,允。
啓曰,忠淸監司南二星,曾因安興僉使所報,本鎭庚戌以上未收餘丁木二同二十九疋,軍木二十七同六疋,依他蕩減事,牒報本司,而應納軍布,逐年未收,漸至於此多,事甚可駭。欲知某邑守令未收幾許而處之,一一明査改報之意,分付矣。今見本道上送成冊,則各邑各有未收,而其中洪州未收之數最多,前後守令,難免不職之責,一同以上未捧當該守令,竝從重推考,而庚戌以上各樣逋欠,旣有蕩滌之擧,則今此未收軍布,不可仍而爲徵督,一體蕩減,何如?答曰,允。以上備局謄錄
藥房都提調金壽恒,提調張善瀓,副提調姜栢年啓曰,日氣陰寒,伏未審夜來,聖體調攝若何?昨日劑入湯劑,其已進御,而諸症有差減之效乎,臂疼之候,亦復何如?臣等區區憂慮,敢來問安。批答在上口傳再啓曰,自上咽喉之候,尙未平復,昨日劑入之藥,今朝始爲進御云,臣等雖依上敎,來會賓廳,而引接酬應之際,恐有添傷之患,定奪之事,雖非今日,亦可爲之,姑待他日,更爲議定之意,敢啓。答曰,依啓。以上內局謄錄
上在昌德宮。停常參·經筵。
答藥房問安啓辭曰,知道。症候已言于醫官矣。
答院前啓曰,不允。
答領相鄭太和二十四度呈辭曰,安心調理。以上記草
吏批,以金壽興爲司僕提調,張善瀓爲瓦署提調,任相元爲持平,李泰祺爲抱川縣監,宋昌爲司成。兵批,以成胤童爲都摠經歷,李溟翼·金俊民·梁儋·朴世柱爲副護軍,安後泰爲司直。
以領議政鄭太和九度呈辭,傳于朴世堅曰,安心調理。
藥房啓曰,伏未審夜來,聖體調攝若何?湯劑其已進服,而咽喉狹窄與失音之候,得有差減之勢乎?臣等終宵憂慮,敢來問安。內局謄錄
上在昌德宮。停常參·經筵。
答藥房問安啓辭曰,知道。症候已言于醫官矣,今後勿爲逐日問安。
答宗親府啓目曰,禮葬雖未復舊,特爲題給。錦林君愃胤卒逝事
答戶曹判書金壽興箚曰,省箚具悉卿懇。箚本事,予當量處,卿其安心勿辭,從容調理察職。
傳曰,鳥銃貫三中精抄軍林明福,直赴殿試。以上記草
元宗大王忌辰齋戒。
藥房都提調金壽恒,提調張善瀓,右副承旨朴世堅啓曰,雪後風寒復緊,伏未審夜來,聖體調攝若何?外感之候,已盡和解,而咽喉狹窄之症,比昨有減乎?臣等無任憂慮,敢來問安。內局謄錄
上在昌德宮。停常參·經筵。
答領相鄭太和二十五度呈辭曰,安心調理。
答賑恤廳草記曰,明朝來待乾秀魚朔納及物膳復舊事,定奪可也。以上記草
議政府啓曰,今此五番別馬隊及七番別破陣等試才賞格,從分數多寡,以本廳所儲木綿面給後,別單書入之意,敢啓。傳曰,知道。以上御營廳謄錄
啓曰,頃於十三日引對時,臣以啓覆罪人淑貞父姜文璧事誤達之故,仰陳惶恐之意,自上以渠旣發配,有難更問,而監司·推官,不爲査正,難免其失,竝令推考爲敎矣,及見擧行條件,則渠旣發配以下,監司·推官,難免不察之失等語,以臣所達書出,臣旣以奏對之錯,自咎不暇,則何敢咎人不察乎?近來注書記事,率多疏漏,而此則以上敎,誤入於自下陳之語,其爲乖謬,尤此不可置之,當該注書,推考何如?以上政府謄錄
自辰時至未時,日暈,中缺重暈,內暈有兩珥,外暈上有背,色內赤外靑。
上在昌德宮。停常參·經筵。
未時,太白見於巳地。
答藥房問安啓辭曰,知道。與昨無異矣。
答刑曹判書閔維重疏曰,省疏具悉卿懇。卿其依願往來。以上記草
大臣·備局堂上引見時,兵曹判書金萬基所啓,濟州月令進上,自上付標蠲減,各司上納,因大臣陳達,亦爲一體蠲減矣,今後何以爲之乎?上曰,此則因濟州凶荒時,爲裁減矣。今年則農事何如云耶?左議政金壽恒曰,今年亦未免失稔云矣。上曰,濟州各樣蠲減之類,限明年冬等,姑勿復舊,日□□□□□□減事,分付擧行,□至於□□月令已過,必已封進,勿爲擧論,可也。以上戶曹謄錄
大王大妃殿·王大妃殿·大殿·中殿·世子宮過歲,二品以上單子問安時,左議政金壽恒,右議政李慶億進參,領議政鄭太和呈辭。以上議政府謄錄
以南益熏爲假注書。
大王大妃殿·王大妃殿·大殿·世子宮·嬪宮,政院·玉堂·二品以上送歲單子問安。答曰,知道。
答領議政鄭太和二十五度呈辭曰,卿其勿辭,安心調理。以上記草
備邊司啓曰,各樣裁減文書,當爲定奪於榻前,而賑恤廳堂上,他無無故之員,兵曹判書金萬基,方在呈告中,未及出仕,卽爲牌招,以爲入侍稟定之地,何如?答曰,允。
答院前啓曰,不允。以上記草郞廳李晉吉校。郞廳朴盛源書。
