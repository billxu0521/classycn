上在景福宮。停常參·經筵。
陳賀後,大殿·大王大妃殿·王大妃殿·中宮殿,宗親·儀賓·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,今日卽元朝也,令都承旨雲峴宮問候以來。
傳曰,太廟顯冊,將親上,而南殿第一室御眞,奉摸旣久,幀本熹微,迨今年移摸,允合情·禮矣。在前移摸時,皆設都監,則今番事體,宜無異同,而旣有我朝可據之故事,自今摸寫等節,令宗府擇日,著式擧行事,分付。
傳曰,慶基殿御眞奉安,年旣久遠,幀本將有憙微,則迨今年移摸,亦合情·禮,令道臣奉審後狀聞。
傳曰,今十六日,當詣景祐宮展拜,歷拜恩信君·南延君祠宇,仍覲本宮矣,該房知悉。
禮曹來二月初九日,行先農壇祭,香祝親傳,取稟。奉敎敬依。
禮曹,今正月二十二日,王大妃殿誕日陳賀時,應行節目,參考前例磨鍊爲白去乎,依此擧行,何如?啓,旣承王大妃殿下敎,權停爲良如敎。
傳曰,領議政本生母貞敬夫人愼氏,衣資食物,令該曹輸送。
傳曰,李奉賀內外,柳判府事,衣資食物,令該曹輸送,仍遣曹郞存問,故左議政金弘根妻貞敬夫人尹氏,故右議政任百經妻貞敬夫人嚴氏,衣資食物,亦爲輸送。
傳曰,閔判敦寧內外,李判宗正卿,衣資食物,令該曹輸送,仍遣曹郞存問。
傳曰,領府事,今年洽滿九耋矣。國朝大官之享有此齡,不過爲三數人,則今日之事,是誠希有也,上瑞也。不可無示意之擧,內外孫中初仕,問名調用,衣資食物,年例外加數輸送,仍遣史官,存問以來。
傳曰,閔判敦寧回巹,在邇矣。年位俱邵,福祿竝臻,予小子私心之喜,曷以形喩?宴需錢一千兩,米二十石,令度支輸送,當日遣承旨宣醞,賜二等樂。
傳曰,今當太歲壬申,兩聖朝聖德神功,方追闡顯冊矣。永念同德之佐,其攀附翊戴之功,實有不可忘者。大政時,開國功臣嗣孫,竝問名初仕調用,以示帶礪及裔之意事,分付吏兵曹。
傳曰,頒敎文中,赦句添入。
政院啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
禮曹啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又啓曰,今壬申年正朝朝賀時,大殿·大王大妃殿諸道所封箋文中,河東府使李宅鎬,雖非應封官,以別軍職封進矣。一體看審捧入之意,敢啓。傳曰,知道。
奎章閣啓曰,景慕宮望廟樓今朔奉審,無頉之意,敢啓。傳曰,知道。
兵曹啓曰,宣傳官尹致遠·鄭泰源,曹司五衛將朴膺臣,俱以病難供職,呈狀乞遞,竝改差,何如?傳曰,允。
義禁府啓曰,再明日擧動時,本府都事,當爲全數進參,而二員差祭,無以推移,假都事二員,令該曹口傳差出,以爲分排擧行之地,何如?傳曰,允。
勸農綸音。王若曰,嗚呼,天生烝民,以食爲命,農者民命之所由出也。嗚呼,寡人居深宮之中,稼穡艱難,其盡知之乎?雖然?嘗觀於傳記,古之人君,用民之力,歲不過三日,三日之役,必在孟冬,何也?誠不忍奪民之時,以傷民之命也。夫人君而如是,則民之所以自爲其命者,宜如何哉?故曰,晝爾于茅,宵爾索綯,亟其乘屋,其始播百穀。言民事不可緩也。嗚呼,予聞之矣,昔者昧爽而耕,今或晏朝而執耒,昔之耘者,晨出于野,以待其耦,今之耘者,乃或日出而鼾息于室。昔者,其老者,手足腁胝,面目黧黑,而不知其勞,今也,其少者,乃或不勤四體,遊衍而終歲,如是而欲其無飢無寒,得乎?昔在文王之世,蓋無凍餒之民,予雖不能制民之産如文王之政,然天時不愆於雨暘,地理無減於往昔,苟吾民之克盡其力,亦何至凍餒若此之甚哉?前歲之春,予朝服而躬耕于耤,所以勗斯民也。然予不能遍巡于野以爲勸,方伯居留州府郡縣之長,所以勸爾之農者,亦不過戒爾隣里,貸爾穀爲種,假爾牛以耕而已,若夫畝勤作,在民自力耳。且夫吾民,所以仰事父母,俯育妻子者,惟農而已,其又何待乎勸?雖然,予猶若玆多誥者,其亦有說焉,凡我大小民人,明聽予言。古人有言曰,生財有大道,生之者衆,食之者寡,爲之者疾,用之者舒,財恒足矣。今生之者少,爲之者慢,而食與用,或有所過焉,則民安得不飢,財安得不困耶?今夫布帛絲麻被服之物,所以日貴者,婦怠於織也,銅鐵瓦甆竹木之器,所以日貴者,工惰於作也。然則黍稷稻梁禾麻菽麥,凡吾民生養之資,所以甚貴而不賤者,寧可不知其所由耶?孟子有言曰,聖人治天下,使民有菽粟如水火,菽粟如水火,而民焉有不仁者乎?予不忍吾祖宗赤子,爲不仁之民也。予安得不重言復言,屢誥而不已耶?故玆敎示,想宜知悉。行都承旨尹秉鼎製進。
壬申正月初一日巳時,上詣勤政殿。親臨正朝朝賀入侍時,行都承旨尹秉鼎,左承旨金聲根,右承旨金益容,左副承旨王庭揚,右副承旨柳冀大,同副承旨兪晠煥,記事官缺別兼春秋趙秉鎬·朴定陽·崔鳳九·金永穆·朴容大,記事官金鶴鎭,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣李世用·洪殷謨·李鎬翼·姜,待敎韓耆東,檢校副提學鄭健朝·李明應·趙敬夏,副提學洪遠植,檢校典翰李起鎬·權鼎鎬·金性均,典翰洪萬植,應敎朴定陽,副應敎金演壽,校理朴容大,副校理李秀萬,修撰李載純·金永穆,副修撰閔泳穆,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調金炳喬,副提調尹秉鼎,進前問候訖。通禮跪啓請降輿。上降輿,詣勤政殿陞座。通禮跪啓請執圭。上執圭。秉鼎請出標信,開作門,二品以上入就位。贊儀唱四拜,宗親·文武百官行四拜禮,仍跪。代致詞官請致詞訖,贊儀唱四拜,宗親·文武百官行四拜禮,仍跪。益容跪啓傳敎,贊儀唱四拜,宗親·文武百官行四拜禮,仍跪。贊儀唱搢笏·三叩頭,宗親·文武百官搢笏·三叩頭。贊儀唱山呼,宗親·文武百官拱手加額曰,千歲。贊儀唱山呼,宗親·文武百官拱手加額曰,千歲,贊儀唱再山呼,宗親·文武百官拱手加額曰,千千歲。贊儀唱出笏·俯伏·興·四拜,宗親·文武百官出笏·俯伏·興·四拜,仍跪。宣箋目官讀奏箋目,宣箋官讀奏箋訖。典儀跪啓禮物函請付攸司,通禮跪啓禮畢。判府事李裕元,領議政金炳學,右議政洪淳穆進前奏曰,今年卽我太祖大王開國之八回舊甲也。月正元日,臨殿受賀,邦命維新矣。侵早勞動,聖體若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。炳學曰,今年太歲,卽我太祖大王創業垂統之八周甲也。當此舊紀,重建是闕,臨殿受賀,群情慶祝矣。上曰,南殿第一室御眞,慶基殿御眞,年久憙微矣,今欲移摸,將有所下敎矣。裕元曰,臣於待罪湖南,已爲仰瞻,而其時亦爲憙微,有不得不移摸之議,而臣之仰瞻,已過二十年之久,竊想幀本,益有未安之處矣。炳學曰,南殿御眞,亦多有憙微矣。上命書傳敎曰,太廟顯冊將親上,而南殿第一室御眞,奉摸旣久,幀本憙微,迨今移摸,允合情·禮矣。在前移摸時,皆設都監,則今番事體,宜無異同,而旣有我朝可援之故事,自今摸寫等節,令宗府擇日,著式擧行事,分付。上曰,今年予將圖寫御容,而非予一毫張大之意,謹稽英廟朝·正廟朝,每於十年摸寫一本,便成我家成憲。今予此擧,實出於體兩聖朝已行之規,此又今日紹述之一事也。慶基殿御眞,將待道啓,擇日移摸,而今番則御容,當自內圖寫矣。裕元曰,今此御容圖寫之擧,稽之于古典,猶爲差晩矣。炳學曰,兩聖朝,每於十年摸寫一本,故御眞非止一再矣。上命書傳敎曰,領府事今年恰滿九耋矣。國朝大官之享有此齡,不過三數人,則今日之事,是誠稀有也,上瑞也。不可無示意之擧,內外孫中初仕,問名調用,衣資食物,年例外加數輸送,仍遣史官存問以來。上曰,大臣進前。諸大臣進前訖。上曰,領府事之壽躋九耋,此誠國家上瑞也。向於入侍時,見其筋力,則猶爲强健,無異少年時矣。炳學曰,然矣。國朝大官之壽躋九耋,不過數三人矣。故領議政黃喜,故左議政金思穆,皆壽至此齡,而其福力則不及此大臣矣。上曰,然矣。領府事則五福兼全矣。裕元曰,此大臣之筋力强健,以臣之筋力,不能當也。炳學曰,此大臣,年至九耋,每日看書,日日所看之書,常常記存,其聰明有如是矣。淳穆曰,此大臣大耋,卽平日善攝之致也。通禮跪啓請釋圭。上釋圭。通禮跪啓請乘輿。上乘輿入思政門。冀大請出標信解嚴。上還內,諸臣以次退出。
上在景福宮。停常參·經筵。
藥房提調金炳喬,副提調尹秉鼎啓曰,三陽泰來,百祿鼎臻,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
禮曹啓曰,今正月初五日太祖大王追上尊號,太宗大王追上尊號稱慶,大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
兵曹啓曰,今正月初四日,宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與呈辭·受由在外,排擬苟艱,依定式,軍門將官代差以入之意,敢啓。傳曰,知道。
內醫院啓曰,親享隔日,分提調,令該曹口傳差出,何如?傳曰,允。
吏曹口傳政事,以趙基應爲分內醫提調。
傳曰,明日出宮內門路,以思政門爲之。
傳曰,發遣吏郞,諸執事淸齋與否,摘奸以來。
奎章閣啓曰,守宮檢校直閣李承純,待開門牌招,何如?傳曰,允。
弘文館啓曰,守宮檢校副提學兪致善,待開門牌招,何如?傳曰,允。
上在景福宮。停常參·經筵。
上詣勤政殿,冊寶祗迎入幕次後,藥房·內閣·政院·玉堂口傳問安。答曰,知道。仍詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。祭物親看審,還入齋室後,藥房·內閣·政院·玉堂·口傳問安。答曰,知道。大王大妃殿·王大妃殿·大妃殿,遣承旨問安。答曰,知道。
傳曰,閔判敦寧,年齡已卲,筋力不逮,回巹日賜几杖。
傳曰,祭物當親看審矣,該房知悉。
傳曰,永寧殿祭物,亦當親看審矣,該房知悉。
政院啓曰,禮貌官來言,百官稟旨就次。傳曰,知道。
傳曰,隨駕軍兵,令各其營乾犒饋。
傳曰,親上太室冊寶及親祭時,參班璿派·儒·武,當於初七日,景武臺親臨應製試取矣,該房知悉。試紙,用大好紙,武士則兵判試射於中日閣。
傳曰,十六日動賀時,道路以間路爲之,此擧動則依此定式。
傳曰,啓字誤踏中官李漢容,從重推考。
政院啓曰,吏曹郞廳來言,應資老人加資下批政事,取稟。傳曰,當日爲之。
傳曰,發遣吏郞,諸執事淸齋與否,摘奸以來。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
以司謁口傳下敎曰,今番幸行時,軍令初七日待令。
禮曹啓曰,謹稽謄錄,則英宗朝庚申八月,齊陵·厚陵展謁後,回鑾時,依肅宗朝癸酉年例,設文武科庭試於本府矣。今番幸行時,設科取士之節,何以爲之乎?敢稟。傳曰,依庚申年例爲之。
又啓曰,謹稽謄錄,則英宗朝庚申八月,幸行回鑾時,開城府成均館行謁聖之禮矣。今番幸行回鑾時,謁聖之節,依例磨鍊乎?敢稟。傳曰,依庚申年例磨鍊。
吏曹啓曰,繕工監假監役官洪龜華,西學敎授姜文馨,俱以身病,呈狀乞遞,竝改差,何如?傳曰,允。
傳曰,在外敦寧都正許遞,今日政差出。
有政。吏批,行判書金世均,參判韓敬源,參議申錫年進。啓曰,侍從臣父年七十人,歲首抄啓加資事,載在法典矣。侍從臣父年七十人,別單書入之意,敢啓。傳曰,知道。以權仁成爲司諫,兪望源爲持平,洪鍾大爲副應敎,安孝定爲敦寧都正,金鳳洙爲忠勳都事,閔泳穆爲西學敎授,南驥陽爲假監役,知宗正卿單李南軾,全羅監司李鎬俊限一瓜仍任事承傳,光陽縣監趙承顯,召村察訪李稷重,已上姑爲仍任事承傳,檢書官單林徽洙,假監役南驥陽,超通政,朝官年八十二,依法典加資,判尹南性元今加崇祿,前參議朴奎賢·文慶愛·金畯,前府使申在儉,已上今加嘉善,前五衛將李儒重今加嘉義,前宣傳官張元八,前分敎官田慶會·朴陽爕,已上今超通政,已上朝官年八十,依法典加資,知宗正卿李彙重今加正憲,前副提學李明應父,宗正卿李南軾今加資憲,前判書李章濂父,副護軍李種兢今加嘉善,前承旨李章烈父,前牧使金益鼎今加通政,前校理金晩植父,幼學黃憙祖,前持平黃起鴻父,幼學殷致權,前持平殷成浩父,已上今超通政,已上年七十侍從臣父加資事承傳。再政。以丁大栻爲宗廟令,李良稙爲假監役。三政。以兪鎭龜爲仁陵令。四政。以趙秉浩爲禧陵令,沈宜浩爲公事官。五政。以尹泰膺爲健元陵令。
兵批,判書姜㳣進,參判李炳敎病,參議崔尙儒病,參知崔鳳九入直。以朴來命爲副摠管,申棨·鄭澤源爲宣傳官,申泰益爲內禁將,孔弼漢·李脩默·兪致鳳·趙存康·尹秉斗·朱重謙爲五衛將,金曾鉉爲曹司五衛將,韓鎭忠爲忠翊將,康鼎九·金倫植·金鍾信爲昌德將,尹弘求爲訓鍊主簿,李圭鏞爲武兼,黃基明爲守門將,同知單姜世勳,僉知三單申鼎熙·韓弘烈·申明均,同知二十三單鄭赫·李成楫·崔德彬·朴命欽·李道濟·林明哲·金錫祚·鄭有信·朴之幹·李奎源·安應·尹磐烈·金東業·徐聖謙·權永重·金遜三·朴奎贊·李欽八·金毛孫·金岑孫·吳允守·崔大允·權宗默,以上百歲人,依法典單付,副司果任鳳準·具羲鉉,前守門將孔弼漢今加折衝,以上別單判下,大報壇守直官馮世鳳今加折衝,仕滿例授。再政。以崔雲翰爲武兼,全泰亨爲德積僉使,同知單車始昌,僉知三單曺秉斗·尹秉斗·金曾鉉。
三軍府舟師大將單鄭歧源。
議政府啓曰,卽見平安監司韓啓源,兵使趙台顯狀啓,則厚昌郡越邊,匪類屯聚,故對岸戒嚴,示之以威,彼亦自知,不敢來敵,稍有散去之狀,而胡人王陽春·韓五亭爲名等,自慈城境彼邊上來,出立江頭,不敢更犯之意,屢有警言,且送列名約書,故玆以上送云矣。隔岸匪徒,閱月相持,此而燒戶,彼而傷命,則雖謂之邊釁可矣,彼旣散去,且送約文,則雖謂之妥帖可矣,而第念境上有事,不可不移咨上國,令槐院具由撰咨入送,何如?傳曰,允。
承文院啓曰,厚昌越邊匪類,渡江作鬧事,撰咨入送之意,議政府草記,蒙允矣。事係邊外,當亦咨報盛京,正書各一件,順付回撥,下送灣府,轉致盛京·北京之地,何如?傳曰,允。
奎章閣啓曰,檢校待敎金演壽,母喪第三日,依定式遣檢書官致弔,仍爲勸粥以來之意,敢啓。傳曰,知道。又啓曰,夜間閣內諸處,無事之意,敢啓。傳曰,知道。又啓曰,大駕今日還宮,守宮檢校直閣李承純,依定式減下,何如?傳曰,允。
弘文館啓曰,大駕今已還宮,守宮檢校副提學兪致善,依定式減下,何如?傳曰,允。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
判敦寧閔致久疏略曰,伏奉傳敎下者,以臣回巹之在今年,特紆聖念,寵施隆重,在臣身非不榮耀,而第臣於年前,痛纏孔懷,私服雖除,而靈筵尙在室矣。黃封法罇,梨園仙樂,恬然領受,懽同平常者,情理之所未忍。伏乞宣醞賜樂之命,竝許還收。答曰,省疏具悉卿懇。卿之情理雖如此,其在禮遇之道,何可還收?且卿之私服已除,今此黃封法樂,異於私自設宴,卿其安心領受。仍傳曰,此批答,遣史官,傳諭。
壬申正月初三日巳時,上詣勤政殿幕次,追上冊寶秪送,仍詣宗廟。春享大祭親祭擧動入侍時,行都承旨尹秉鼎,左承旨金聲根,右承旨金益容,左副承旨王庭揚,右副承旨柳冀大,同副承旨兪晠煥,記事官缺別兼春秋崔鳳九·趙秉鎬,記事官金鶴鎭·李根命·趙鍾翼,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,檢校待敎金奎軾,待敎韓耆東,檢校副提學鄭健朝·李明應·趙敬夏,副提學洪遠植,檢校典翰李起鎬·權鼎鎬·金性均,典翰洪萬植,應敎朴定陽,校理朴容大,副校理黃普淵·李秀萬,修撰金永穆·李載純,副修撰閔泳穆,以次侍立。時至,通禮跪啓請外辦,上具遠遊冠·絳紗袍,乘輿出思政門,藥房提調金炳喬,副提調尹秉鼎進前問候訖,仍詣勤政殿幕次前。通禮跪啓請降輿,上降輿,秉鼎曰,冊寶今爲奉詣,請出標信,開正門,何如?上可之。通禮跪啓請降輿,上降輿入幕次,少頃,通禮跪啓請出次。上出次。通禮跪啓請執圭,上執圭,就祗送位西向立,太祖大王冊寶彩轝至。通禮跪啓請鞠躬,上鞠躬,太宗大王冊寶彩轝至。通禮跪啓請鞠躬,上鞠躬,冊寶過後,通禮跪啓請平身,上平身。通禮跪啓請釋圭,上釋圭,入幕次,小頃,通禮跪啓請出次,上出次。通禮跪啓請乘輿,上乘輿出勤政門,通禮跪啓請降輿乘輦,上降輿乘輦。通禮跪啓請執圭,上執圭,仍出光化門進發,至宗廟大門外。通禮跪啓請降輦乘輿,上降輦乘輿,通禮跪啓請釋圭,上釋圭,至齋殿門外。通禮跪啓請降輿,上降輿,入齋殿,少頃,通禮跪啓請外辦,上改具衮服·玉帶·赤舄以出,步詣東神門外。通禮跪啓請執圭,上執圭,就望廟位西向立。贊儀唱四拜,上行四拜禮訖。冀大曰,侍衛,使之西神門外待令乎?上曰,唯。仍詣殿內第一室奉審,次詣各室奉審訖,仍詣省器位,眎濯滌,執事者,以次擧羃告潔。通禮導上出西神門外,炳喬進詣乘輿。上曰,置之。仍步詣永寧殿版位,贊儀唱四拜,上行四拜禮,仍詣殿內各室,奉審省器如儀訖,仍出東神門外。領議政金炳學,右議政洪淳穆進前問候訖,奏曰,今番齊陵·厚陵幸行時,臨津渡涉,結船等待事,有所成命,此不但許多軍兵之不得齊渡,旣有舟司,則不必如是苟且。臣意則船隻待令,船艙擧行,竝自舟司句管,此津係是摠戎廳字內,摠戎使鄭歧源,舟師大將差下,使之從便往來,檢飭迎接之節,如例爲之。恐好,故敢此仰達矣。上曰,依爲之。出擧條仍乘輿,至守僕廳前小次。通禮跪啓請降輿,上降輿,入小次。通禮跪啓請出次,上改具遠遊冠·絳紗袍以出。禮儀使導上詣省牲位,南向立,掌牲令率其牢屬,牽牲進前,擧手告充,仍尺量訖,諸大祝,巡牲一迊,以次牽出。通禮跪啓請乘輿,上乘輿,通禮跪啓請釋圭,上釋圭,還入齋殿。諸臣輪回詣閤。
上在景福宮。停常參·經筵。
經宿後,宗親·儀賓·藥房,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。親上冊寶入幕次後,藥房·內閣·政院·玉堂口傳問安。答曰,知道。親祭還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。還宮後,藥房·內閣·政院·玉堂口傳問安。答曰,知道。
藥房提調金炳喬,副提調尹秉鼎啓曰,伏未審,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨馳詣受香所,奉審摘奸以來。
禮曹啓曰,謹稽謄錄,則英宗朝庚申年,開城府幸行時,設科取士,卽日放榜矣。今此開城府文武科庭試,亦依此例,以卽日放榜磨鍊乎?敢稟。傳曰,依庚申年例磨鍊。
弘文館啓曰,新除授副應敎洪鍾大,時在京畿加平地,經筵入番事緊,請斯速乘馹上來事,下諭。答曰,許遞,前望入之。玉堂前望入之,副應敎徐相敦落點。
吏曹啓曰,繕工監假監役官李良稙,以其身病,呈狀乞遞,改差,何如?傳口允。又啓曰,卽接司僕寺·掌樂院牒報,則以爲,明日親臨陳賀時,本寺正進輿差備,例爲進參,本院正殿庭協律郞,例爲進參,而司僕寺正李載德,掌樂院正李敦夏,俱有身病,不得進參,卽速變通,及時擧行之地云。竝改差,其代,口傳備擬以入之意,敢啓。傳曰,知道。
吏曹口傳政事,以金裕行爲司僕正,鄭淵和爲掌樂正。
兪晠煥啓曰,行都承旨尹秉鼎藥院進,左承旨金聲根不爲仕進,右承旨金益容監祭進。左副承旨王庭揚,右副承旨柳冀大式暇,院中只有臣一人,伴直無人。左承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,出宮門路,以思政門爲之。傳曰,發遣吏郞,諸執事淸齋與否,摘奸以來。
以司謁口傳下敎曰,駙馬揀擇時服色,以靑袍·幅巾爲之。
禮曹啓曰,今此太祖大王追上尊號,太宗大王追上尊號稱慶陳賀時,諸道所封箋文中,河東府使李宅鎬,雖非應封官,以別軍職封進矣。一體看審捧入之意,敢啓。傳曰,知道。又啓曰,今此稱慶陳賀時,諸道所封箋文,開坼看審,則黃海兵使梁憲洙封進各殿箋文,滿紙刀擦,殊欠審愼。原箋文雖不得不捧入,而其在事體,不可無警,當該兵使,推考,何如?傳曰,允。
敦寧府啓曰,太祖大王追上尊號,太宗大王追上尊號,今已禮成矣。卽當紀載於御牒·譜冊,依例修整次,設廳之意,敢啓。傳曰,知道。
禁衛營啓曰,本營軍色從事官姜,身病甚重,勢難察任,今姑改差,何如?傳曰,允。
以左承旨金聲根牌不進罷職傳旨,傳曰,只推。
壬申正月初四日子時,上詣宗廟。太祖大王·太宗大王追上尊號,冊寶親上,春享大祭親行入侍時,行都承旨尹秉鼎,左承旨金聲根,右承旨金益容,左副承旨王庭揚,右副承旨柳冀大,同副承旨兪晠煥,記事官缺,別兼春春崔鳳九·趙秉鎬,記事官金鶴鎭·李根命·趙鍾翼,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,檢校待敎金奎軾,待敎韓耆東,檢校副提學鄭健朝·李明應·趙敬夏,副提學洪遠植,檢校典翰李起鎬·權鼎鎬·金性均,典翰洪萬植,應敎朴定陽,校理朴容大,副校理黃普淵·李秀萬,修撰金永穆·李載純,副修撰閔泳穆,以次侍立。時至,通禮跪啓請外辦。上具衮服·玉帶·赤舄,出齋殿。禮儀使導上詣東神門外。禮儀使跪啓請執圭。上執圭。益容進前奏曰,冊寶親上時,何承旨當爲對擧乎?上曰,同副承旨爲之。禮儀使詣版位西向立。禮儀使跪啓請四拜。上行四拜禮。禮儀使導上陞詣階上褥位北向立。禮儀使跪啓請跪。上跪。代致詞官入詣第一室神座前北向跪,讀致詞訖,降復位。禮儀使跪啓請俯伏·興·平身。上俯伏·興·平身。引儀引捧冊官·捧寶官,以次進詣,擧冊寶案執事,各捧冊寶案隨之。禮儀使跪啓請搢圭。上搢圭。擧案執事,各捧冊寶案,置於香案前,捧冊官·捧寶官,各捧冊函寶盝,以次跪授都監都提調,都提調跪受,以次西向跪進。上以次受之,以授益容·晠煥。益容·晠煥東向跪受,以授捧冊寶官。捧冊寶官跪受,詣神室門內,益容等傳捧冊函寶盝,以次安于案。禮儀使跪啓請執圭·俯伏·興,小退跪。上執圭,俯伏·興,小退跪。捧冊官進跪開函展冊,讀冊官進跪北向讀冊訖,還復位,捧冊官以冊還置於函,擧冊案執事跪置案於神座前,捧冊官跪置冊函於案,捧冊官及擧案執事俱降復位,捧寶官進跪捧寶盝置於案,開盝擧寶,讀寶官進跪北向讀寶訖,還復位,捧寶官以寶還置於盝,擧寶案執事跪置案於神座前,捧寶官跪置寶盝於案,捧寶官及擧案執事俱降復位。禮儀使跪啓請俯伏·興·平身,上俯伏·興·平身。廟司率其屬捧冊寶,安于欌訖。禮儀使導上次詣第三室,行禮如上儀。禮儀使導上還復位,禮儀使跪請四拜。上行四拜禮。禮儀使跪啓禮畢。上入小次。親祭時至,禮儀使跪啓請出次。上出次,詣版位西向立。禮儀使跪啓請行事,軒架作,保太平之樂·保太平之舞作。樂八成,禮儀使跪啓請四拜。上行四拜禮。樂九成,禮儀使跪啓請行晨祼禮,仍導上詣盥洗位。禮儀使跪啓請搢圭。上搢圭,盥洗訖。禮儀使跪啓請執圭。上執圭。禮儀使導上陞自阼階,詣第一室尊前,登歌作,保太平之樂·保太平之舞作。執尊擧羃酌鬯,禮儀使,導上詣神位前。禮儀使跪啓請搢圭。上搢圭。秉鼎奉香,晠煥奉鑪。上三上香。禮儀使跪啓請執瓚灌地,進幣瓚爵官金世均,奉瓚跪進。上執瓚灌地,以瓚授奠幣瓚爵官申錫年。禮儀使跪啓請執幣獻幣,世均奉幣跪進。上執幣,以授錫年,錫年跪受,奠于案。禮儀使跪啓請執圭,俯伏·興·平身。上執圭,俯伏·興·平身,次詣各室,行禮如上儀。登歌止,禮儀使導上降復位。執禮唱進饌,軒架作豐安之樂,諸祝史撤毛血盤,授齋郞以出,典祀官引饌入自正門,捧俎官各捧牲匣,薦俎官金炳國奉奠于各室。禮儀使跪啓請行初獻禮,導上陞詣第一室神位前。禮儀使跪啓請跪搢圭。上跪搢圭。世均,奉爵跪進。上執爵以授錫年,錫年跪受奠于神位前。禮儀使跪啓請執圭,俯伏·興·少退跪。上執圭,俯伏·興·少退跪。樂止,大祝進跪東向,讀祝訖。上次詣各室,行禮如上儀。禮儀使導上降復位,入小次,保太平之舞退,定大業之舞進。亞獻官領議政金炳學,行亞獻禮,終獻官右議政洪淳穆,行終獻禮訖。禮儀使跪啓請出次。上出次。禮儀使導上詣飮福位。禮儀使跪啓請跪搢圭。上跪搢圭。禮儀使跪啓請受爵,世均奉爵跪進。上受爵以授大祝,復於坫。禮儀使跪啓請受胙,炳國,奉俎跪進。上受胙。禮儀使導上降復位,禮儀使。跪啓請四拜。上行四拜禮。禮儀使導上詣望燎位,諸大祝取祝幣望燎訖。禮儀使跪啓禮畢,仍導上出殿門。禮儀使跪啓請釋圭。上釋圭,還入齋殿。少頃,通禮跪啓請外辦。上改具遠遊冠·絳紗袍以出。通禮跪啓請乘輿。上乘輿,出宗廟大門外。通禮跪啓請降輿乘輦。上降輿乘輦。通禮跪啓請執圭。上執圭。進發由光化門,入興禮門。通禮跪啓請降輦乘輿。上降輦乘輿。通禮跪啓請釋圭。上釋圭,由勤政門,入思政門。兵曹判書姜㳣跪稟放仗,冀大請出標信解嚴。諸臣以次退出。
上在景福宮。停常參·經筵。
經宿翌日,大殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。親傳香祝入幕次後,藥房,內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。陳賀後,宗親·儀賓·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房都提調洪淳穆,提調金炳喬,副提調尹秉鼎啓曰,顯冊追上,聖慕冞光,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而陳賀相値,不得來會云矣,敢啓。傳曰,知道。
傳曰,禮房承旨馳詣社稷,奉審摘奸以來。
傳曰,追上尊號都監都提調以下,別單書入。
傳曰,親祭時亞獻官以下,別單書入。
傳曰,親上冊寶時宗廟令陞敍,直長·副奉事,各兒馬一匹賜給。
傳曰,上冊寶時對擧承旨加資。
傳曰,上冊寶時及陳賀時禮房承旨加資。
傳曰,陳賀時宣敎官·左右通禮,竝加資,其餘各差備官,各兒馬一匹賜給。
傳曰,大護軍李根友,副護軍成彝鎬·李容學·李炳敎,竝百官加,親授。
傳曰,中官金羲明·金鳳珞·李漢容·黃胤明·金性淵,竝百官加,親授。
禮曹啓曰,以太祖大王·太宗大王追上尊號慶科取稟草記,傳曰,除初試,庭試爲之,日子,以來月旬間擇入事,命下矣。科名,以太祖大王追上尊號·太宗大王追上尊號合二慶慶科庭試稱號,而在前庭試,除初試時,有卽日放榜之例,亦有擇日放榜之例,今番則何以爲之乎?敢稟。傳曰,卽日放榜。
吏曹啓曰,在前頒賜時,有別歲抄書入之例,今番則何以爲之?敢稟。傳曰,書入。
又啓曰,別歲抄書入事,命下矣。居中居下,一體書入乎?敢稟。傳曰,書入。
傳曰,吏兵批別歲抄點下者,依例捧傳旨。
政院啓曰,吏曹郞廳來言,百官加下批政事,取稟,傳曰,當日爲之。
傳曰,貢市堂上率貢市人,明日還宮時,鍾閣前路待令。
傳曰,出身李載旭,別軍職差下。
傳曰,明日出宮內門路,以思政門爲之。
以司謁口傳下敎曰,自癸酉式年爲始,信漢符,勿爲年年新造,必以式年新造事,定式。
兵曹口傳政事,部將加設單李載旭。
以親祭時亞獻官以下別單,傳曰,亞獻官領議政金炳學,終獻官右議政洪淳穆,各內下大豹皮一令賜給。進幣瓚爵官吏曹判書金世均,薦俎官兼戶曹判書金炳國,禮儀使禮曹判書李參鉉,各熟馬一匹賜給。大祝副司果趙肅夏·李晩耆竝加資。典祀官奉常正韓緻奎,廟司令睦養錫,宮闈令尙膳金鍾憲·鄭海俊·金在鍊,尙醞金奎錫·柳在賢·柳東爕,堂上執禮副提學洪遠植,堂下執禮應敎朴定陽,執尊副校理黃普淵,副司果李晩由·金震休,執義張皓根,右通禮成夏慶,典籍吳慶履,副司果南啓憲·愼錫九,洪時衡·宋奎灝,軍資正金正浩,副司果丁若演·閔載晉·趙秉稷·吳長善,掌令趙漢益,副司果趙秉轍,大祝副司果金性均,宗府正崔鳳九,副司果趙秉鎬,校理朴容大,獻納洪健植,副司果朴顥陽,檢閱金鶴鎭,兵曹正郞李鎬翼,修撰金永穆,注書兪鎭學,舍人洪殷謨,司果李建昌,待敎韓耆東,副司果姜,修撰李載純,祝史副司果姜文馨,副修撰閔泳穆,副司果李晩瀅·崔濬·李有臣,典籍金復性,副司果任奎常·李舜儀·尹錫圭·李元祺·趙在九,正言趙秉弼·權載喆,副司果趙熙重,左通禮朴海哲,副修撰李載悳,司僕正李載德,齋郞副司正尹祖榮,副〈司〉果許栻·朴寅壽,元陵別檢李麟圭,副司果權昌洙,副司正蔡大永·李錫弘·李允宇,副司果尹時榮,副司正金龜永,副司果愼炳一·奇觀鉉,副司正鄭元和,檢閱李根命·趙鍾翼,捧俎官戶曹正郞徐雲輔,工曹正郞金鳳集,宗府主簿鄭基春,司僕主簿李容準,漢城主簿洪淳肯,刑曹正郞洪鼎裕,廣興令趙秉錡,刑曹佐郞柳驥榮,禁府都事閔種烈,活人別提朴齊性,漢城判官兪能煥,宗府參奉李啓夏,尙衣主簿姜文永,工曹佐郞朴宣陽,刑曹佐郞尹象儀,司宰直長趙奭永,廣興奉事吳道泳,盥洗位刑曹佐郞朴鳳軫,兵曹正郞韓龍珪,爵洗位典籍宋祥淳,禮曹佐郞康炳迪,亞·終獻盥洗位兵曹佐郞愼栽祜,掌牲令典牲判官李裕敦,協律郞掌樂正李敦夏,贊者引儀金用鍊·黃觀周,謁者兼引儀金載舜·李根脩,贊引假引儀金洛熙·李敎奭,祭監監察鄭晉默·李秉哲,功臣獻官司宰僉正洪善周,祝史禮曹正郞李徽圭,齋郞內贍奉事禹錫河,七祀獻官司䆃僉正柳承根,祝史兵曹佐郞金㽥,齋郞司宰奉事李寬英,各兒馬一匹賜給。其餘樂工·守僕·員役等,竝依己巳年例施賞。
以追上尊號都監都提調以下別單,傳曰,都提調行判府事柳厚祚,內下大豹皮一令賜給。提調兼戶曹判書金炳國,內下豹皮一令賜給。行工曹判書李承輔,禮曹判書李參鉉,都廳宗府正崔鳳九,副司直趙秉轍,竝加資。郞廳戶曹正郞徐雲輔,禮曹正郞李徽圭,工曹正郞李秀殷,漢城判官兪能煥,宗府主簿鄭基春,工曹佐郞朴宣陽,別工作繕工主簿韓秉敎,竝陞敍。監造官前假監役李邁秀,前都事金永稷,前假監役金學秀,前都事任百謹,前參奉鄭顯恩·金墢,竝陞六。太祖大王玉冊文製述官領府事鄭元容,書寫官興寅君李最應,各內下大豹皮一令賜給。樂章文製述官右參贊趙性敎,金寶篆文書寫官兵曹判書姜㳣,各內下虎皮一令賜給。太宗大王玉冊文製述官領議政金炳學,內下大豹皮一令賜給。書寫官知事李宜翼,內下豹皮一令賜給。樂章文製述官大護軍朴珪壽,金寶篆文書寫官上護軍趙秉昌,禮儀使禮曹判書李參鉉,各內下虎皮一令賜給。堂上執禮副提學洪遠植,堂下執禮副司果朴定陽,各兒馬一匹賜給。太祖大王追上尊號時大祝副司果趙肅夏,讀玉冊官護軍金元植,讀金寶官護軍兪致崇,竝加資。捧玉冊官司僕正李載德,校理朴容大,擧玉冊案執事典牲判官李裕敦,司僕主簿李容準,褥席執事掌苑奉事李載復,擧讀玉冊案執事漢城主簿申鎬永,司僕判官洪鉉周,褥席執事司宰主簿李爕應,奉金寶官副司果吳長善,副司直姜,擧金寶案執事刑曹佐郞柳驥榮,軍資直長金益承,褥席執事繕工奉事南廷翊,擧讀金寶案執事司僕主簿鄭駿和,活人別提朴齊性,褥席執事義盈奉事李容元,各兒馬一匹賜給。太宗大王追上尊號時大祝副修撰李晩耆,讀玉冊官護軍鄭健朝,讀金寶官宗正卿李會淳,竝加資。捧玉冊官掌樂正李敦夏,舍人洪殷謨,擧玉冊案執事刑曹正郞尹橚,工曹正郞金鳳集,褥席執事宗府參奉李啓夏,擧讀玉冊案執事工曹佐郞朴宣陽,掌樂主簿尹泰膺,褥席執事司䆃奉事李周弼,捧金寶官副司果朴顥陽·李建昌,擧金寶案執事儀賓都事丁大永,掌樂主簿李炳夏,褥席執事軍資直長徐膺淳,擧讀金寶案執事刑曹正郞洪鼎裕,司宰直長趙奭永,褥席執事長興奉事蔡定默,贊儀玄鍏,東西唱引儀黃觀周·金用鍊,代致詞官假引儀金洛熙,奉禮兼引儀金濬學,香陪官校書著作玉景鍊,各兒馬一匹賜給。左通禮朴海哲,右通禮成夏慶,旣已加資,勿論。香官朴鍾瀅,祭文正書忠義金敎成,各上弦弓一張賜給。別看役前郡守姜潤,前僉知玄濟昇,竝外職除授。其餘致詞陪進官·擇日官·奏時官·寫字官·畫員·牌將·守僕·員役等,竝依己巳年例施賞。
傳曰,太祖大王追上尊號時玉冊差備林鳳說·金鍊熙,案差備金一鍊·韓聖喆,褥席差備安膺淵,讀冊案差備金秉五·禹啓範,金寶差備崔喜龍·任秉奭,案差備郭儀鳳·金德淵,褥席差備徐在珩,讀寶案差備金振鐸·白仁正,太宗大王追上尊號時,玉冊差備金澤龜·文璟河,案差備邊成一·徐有錫,褥席差備姜世鼎,讀冊案差備李東礪·金永哲,金寶差備朴榮穆·林宗夏,案差備柳昌億·盧應淳,褥席差備金斗益,讀寶案差備閔致榮·梁周成,各上弦弓一張賜給。
傳曰,太祖大王追上尊號時玉冊差備李孝元·金耆英,金寶差備尹淇浩·金翼鎬,太宗大王追上尊號時玉冊差備柳載賢·金在鼎,金寶差備趙漢吉·金鍾憲,竝加資。
傳曰,上冊寶時,祭侍韓濬明·金圭復,各半熟馬一匹賜給。
傳曰,今番賞典中,一人雖兼數事,無得疊授。
傳曰,今日政,賞典下批。
傳曰,京兆堂上竝許遞,今日政差出。
傳曰,藥院提調許遞,今日政差出。
傳曰,在外敦寧都正許遞,今日政差出。
兵曹啓曰,宣傳官申棨·鄭澤源,五衛將孔弼漢·李脩默·兪致鳳·趙存康·尹秉斗·朱重謙,昌德宮衛將康鼎九·金鍾九,俱以病難供職,呈狀乞遞,忠翊衛將韓鎭忠,前任三陟營將,時在任所,上來間該廳番次苟艱云,竝改差,何如?傳曰,允。
有政。吏批,行判書金世均,參議申錫年牌不進,參判韓敬源進。吏批啓曰,行判書金世均,參議申錫年,俱以病不來,小臣獨政未安,何以爲之?敢稟。傳曰,仍爲之。又啓曰,太祖大王·太宗大王追上尊號都監都廳趙秉轍加資事,命下矣。雖已資窮,未經準職,何以爲之?敢稟。傳曰,勿拘。以李南軾爲判尹,朴鳴載爲左尹,文慶愛爲右尹,車世杰爲敦寧都正,趙秉鎬爲宗府正,朴顥陽爲左通禮,吳尙鉉爲右通禮,姜㳣爲內醫提調,知宗正卿單李會淳,檢書官單沈錫祐,行工曹判書李承輔。今加崇祿,行大護軍李根友今加崇政,禮曹判書李參鉉今加正憲,行護軍金元植·兪致崇·鄭健朝,宗正卿李會淳,已上今加資憲,副護軍成彝鎬·李容學·李炳敎,右承旨金益容,同副承旨兪晠煥,今加嘉善,左通禮朴海哲,右通禮成夏慶,副司果金性均,宗府正崔鳳九,副司果趙秉轍·趙肅夏·李晩耆,已上今加通政,已上加資事承傳,前同知安時鈺今加資憲,朝官年八十,依法典加資。再政。以徐相敦爲副應敎,辛奎成爲假監役,故參判李源達贈吏判例兼,知宗正卿李會淳考,贈兵參李謙會贈兵判例兼,知宗正卿李南軾考,故學生趙章錫贈戶參例兼,故學生趙峴贈左承旨,故學生趙東郁贈僕正,已上同知趙存康三代。
兵批,判書姜㳣進,參判閔胄顯病,參議崔尙儒病,參知鄭洛鎔入直。以李南軾爲副摠管,申明均·李羲明爲宣傳官,李常烈·安壽峻·玄心默·蔡瑞周·宋潤文·高鎭華爲五衛將,姜在恒爲忠翊將,金完述·李秉權·金大脩爲昌德將,金樂鼎爲都摠經歷,同知單朴東溵,僉知二單孔弼漢·韓鎭忠。再政。都摠管單李南軾。
奎章閣啓曰,守宮檢校待敎趙鳳夏,待開門牌招,何如?傳曰,允。
又啓曰,檢書官林徽洙減下,其代,以前薦人沈錫祐,依已例除取才差下,令該曹口傳付軍職常仕,何如?傳曰,允。
內醫院啓曰,進上諸醫所用鍼子,例有三年一次造來之規,而今年乃是當次之年,依例精造進上後,分給諸醫,何如?傳曰,允。
敎中外大小臣僚·耆老·軍民·閑良人等書。王若曰,迓景運於涒灘,追述先徽,薦丕號於重光,載摭彝典,舊邦新命,下天上施。恭惟我太祖大王,允邁古元后明辟,啓先小後大之業,建邦䔍烈,基迹成勳,仗南征北伐之威,繼絶擧廢,持危治亂。惟漢得天下爲正,荷寵命於皇朝,于洛服土中以治,奠洪圖於永世。其國則東方君子,復檀·箕之肇名,若古有初頭聖人,媲羲·農之立極,大哉嵬有功蕩有德,允矣赫厥靈濯厥聲。勤學愛民,毖祀詰戎,皆以孝弟有本,定章次律,申法制禮,況乃規模甚宏。亦粵恭定王䔍生,克贊丕顯考受命,錫勇智而集大統,湯·武以之,繼欽明而協重華,堯·舜而已。喪紀盡用情之義,立愛惟親,德讓推繼體之尊,因心則友。如周京而執玉,事大以誠,徠淮夷而獻琛,交隣有道。誕受兩聖之付托,遂致八方之乂安,本諸身徵諸民,利澤究下,等百王由百世,懿烈光前。肆烈祖承啓佑之謨,乃小子膺靈長之緖,陳器薦食,僾然宗廟之中,慕墻見羹,道在方冊之上。監于成憲,以是授以是傳,率惟敉功,無疆休無疆恤。遵先蹟而迺立宮室,拊宏基而其勤垣墉,五百年神基克恢,何修可比?十三后正衙重建,厥成永觀。嗟寶歷甲子之屢更,伊瑞莢壬申之九屆,禎祥回箕尾之分,想紅羅之盛時,運會溯鼎革之初,攬玄黓之舊紀。永念創業垂統之美,彌切追遠報本之忱,謹將八字之大名,庸闡兩室之懿德?以多爲貴,若稽歷代常規,在後有增,式追明陵故事。父作子述,丕謨丕烈之可徵,祖武宗文,於穆於昭之是格。拚耿光而蠡測,翠珉金書,颺義問而象成,朱干玉戚。乃於本年初四日,追上太祖大王尊號曰,應天·肇統·廣勳·永命,太宗大王尊號曰,建天·體極·大正·啓佑,晉洪稱於淸廟,陳縟儀於大庭。斯禮也歸美尊尊,致敬致慤,于時焉降福簡簡,俾熾俾昌。日月赫臨,闢嚮明出治之所,雷雨作解,施蕩瑕滌垢之恩。自本年初五日昧爽以前,除謀反大逆·謀反·子孫謀殺·敺罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚·强竊盜外,雜犯死罪以下,徒流·付處·安置·充軍·已至配所·未至配所·已發覺·未發覺·已決正·未決正,咸宥除之。敢以宥旨前事相告言者,以其罪罪之,在官者各加一資,資窮者代加。於戲,循大辨而一氣召和,敷闔澤而群品遂性。九五福歛時錫,罔不在初,萬億年敬天休,自今伊始,故玆敎示,想宜知悉。大提學朴珪壽製進。
壬申正月初五日辰時,上詣勤政殿月臺。社稷祈穀大祭香祝,親傳入侍時,行都承旨尹秉鼎,左承旨金聲根,右承旨金益容,左副承旨王庭揚,右副承旨柳冀大,同副承旨兪晠煥,記事官缺,別兼春秋崔鳳九,記事官金鶴鎭,檢校直提學趙寧夏·李載冕·閔升鎬,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,待敎韓耆東,檢校副提學鄭健朝,檢校副提學李明應,檢校副提學趙敬夏,副提學洪遠植,檢校典翰李起鎬·李承宇,金性均,典翰洪萬植,應敎朴定陽,校理朴容大·吳麟泳,副校理黃普淵·李秀萬,修撰李載純·金永穆,副修撰李載悳·閔泳穆,以次侍立。時至,通禮跪啓請外辦。上具翼善冠·衮龍袍,乘輿出思政門,藥房提調金炳喬,副提調尹秉鼎,進前問候訖,仍詣勤政殿月臺。通禮跪啓請降輿。上降輿,就褥位南向立。引儀引獻官上護軍趙秉昌,陞詣褥位之左,通禮跪啓請跪。上跪。香室官員奉香祝跪授益容·益容東向跪進。上受之以授秉昌,秉昌西向跪受。通禮跪啓請興。上興。通禮導上降詣階下祗送位西向立,秉昌奉香祝由正路出,通禮跪啓請鞠躬。上鞠躬。香祝過後,通禮跪啓請平身。上平身,入小次。少頃,通禮跪啓請出次。上出次。通禮跪啓請乘輿。上乘輿,入思政門。上還內,諸臣以次退出。
壬申正月初五日午時,上詣勤政殿。太祖大王·太宗大王追上尊號,頒敎陳賀入侍時,行都承旨尹秉鼎,左承旨金聲根,右承旨金益容,左副承旨王庭揚,右副承旨柳冀大,同副承旨兪晠煥,記事官缺,別兼春秋崔鳳九,記事官金鶴鎭,檢校直提學趙寧夏·李載冕·閔升鎬,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,待敎韓耆東,檢校副提學鄭健朝,檢校副提學李明應,檢校副提學趙敬夏,副提學洪遠植,檢校典翰李起鎬·李承宇·金性均,典翰洪萬植,應敎朴定陽,校理朴容大·吳麟泳,副校理黃普淵·李秀萬,修撰李載純·金永穆,副修撰李載悳·閔泳穆,以次侍立。時至,通禮跪啓請外辦。上具遠游冠·絳紗袍,乘輿出思政門,詣勤政殿。通禮跪啓請降輿。上降輿。通禮跪啓請執圭。上執圭,陞座。冀大請出標信,開作門,引儀引宗親·文武二品以上入就位。贊儀唱四拜,宗親文武百官行四拜禮,贊儀唱跪,宗親文武百官跪。代致詞官進當座前,跪讀致詞訖。贊儀唱四拜,宗親·文武百官行四拜禮。益容進前跪啓傳敎,展敎官二人,對擧敎書案隨之。益容取敎書,授宣敎官金性均,性均跪受西向立贊儀唱跪,宗親·文武百官跪,性均讀宣敎書訖。贊儀唱四拜,宗親·文武百官行四拜禮。贊儀唱跪·搢笏·三叩頭,宗親·文武百官跪·搢笏·三叩頭。贊儀唱山呼,宗親·文武百官加額齊聲曰,千歲。又唱山呼,又齊聲曰,千歲。又唱再山呼,又齊聲曰,千千歲。贊儀唱出笏·四拜·興·平身,宗親·文武百官出笏·四拜·興·平身。展箋官二人,對擧箋函案,由東門入置於座前,贊儀唱跪,宗親·文武百官跪,宣箋官入詣讀箋訖,贊儀唱俯伏·興·平身,宗親·文武俯伏興·平身。典儀跪啓禮物亟請付攸司,通禮跪啓禮畢,仍跪請乘輿。上降座乘輿。通禮跪啓請釋圭。上釋圭,入思政門。兵曹判書姜㳣。跪稟放仗,冀大請出標信解嚴。上還內,諸臣以次退出。
上在景福宮。停常參·經筵。
大駕詣永禧殿入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣儲慶宮入齋室後,藥房·內閣·政院·玉堂口傳問安。答曰,知道。仍諸景慕宮展拜,還入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房提調姜㳣,副提調尹秉鼎啓曰,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,卽者漢城府官員來言,今日動駕時,堂上一員,當爲導駕,而判尹李南軾,左尹朴鳴載,右尹文慶愛,俱爲在外,無進參之員云,何以爲之?敢稟。傳曰,竝許遞,前望入之。京兆堂上前望入之,判尹金益文,左尹趙釆夏,右尹申泰運落點。
吏曹啓曰,卽接通禮院牒報,則以爲,今日動駕時,左右通禮,不可不備員,而右通禮吳尙鉉在外,無以進參云。改差,其代,口傳備擬以入之意,敢啓。傳曰,知道。
吏曹口傳政事,以南啓憲爲右通禮。
禮曹啓曰,謹稽謄錄,則英宗朝庚申釋奠親行時,依成宗朝庚子年例,卽日親行試士矣。來二月初三日釋奠親行後,卽日試士之節,何以爲之乎?敢稟。傳曰,初四日定行。
又啓曰,以太祖大王追上尊號·太宗大王追上尊號慶科庭試,卽日放榜·擇日放榜取稟草記,傳曰,卽日放榜事,命下矣。慶科庭試吉日,令日官李秉洪推擇,則來二月初九日爲吉云,以此日定行,何如?傳曰,以四月旬前,更爲擇入。
傳曰,儲慶宮展拜時,百官行禮置之。
傳曰,隨駕軍兵,令各其營別饒次分給。
弘文館啓曰,新除授副應敎徐相敦,時在忠淸道洪州地,經筵入番事緊,請斯速乘馹上來事,下諭。答曰,許遞。又啓曰,守宮檢校典翰李會正,待開門牌招,何如?傳曰,允。
傳曰,明日出宮門路,以思政門爲之。
禮曹啓曰,以太祖大王追上尊號·太宗大王追上尊號慶科庭試吉日,來二月初九日定行事草記,傳曰,以四月旬前,更爲擇入事,命下矣。令日官李秉洪更爲推擇,則來四月初八日·初九日俱吉云,以何日定行乎?敢稟。傳曰,初九日定行。
傳曰,長陵參奉作窠,進士李喆應,令該曹口傳擬入。
吏曹口傳政事,以李喆應爲長陵參奉。
都摠府啓曰,今日入直內三廳武兼·禁軍及軍兵等,當爲中日習射技放,而動駕相値,不得設行之意,敢啓。傳曰,知道。
奎章閣啓曰,大駕今已還宮,守宮檢校待敎趙鳳夏,依定式減下,何如?傳曰,允。
弘文館啓曰,大駕今已還宮,守宮檢校典翰李會正,依定式減下,何如?傳曰,允。
兵曹啓曰,謹依下敎,隨駕軍兵等處,別饒次分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
禁衛營啓曰,謹依下敎,隨駕軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕軍兵等處,別饒次分給之意,敢啓。傳曰,知道。
又啓曰,本廳別將李敏樹,身病甚重,勢難察任,改差,何如?傳曰,允。
壬申正月初六日巳時,大駕詣永禧殿·儲慶宮展謁,仍詣景慕宮·展拜擧動入侍時,行都承旨尹秉鼎,行左承旨金益容,行右承旨兪晠煥,左副承旨金聲根,右副承旨王庭揚,同副承旨柳冀大,記事官缺,別兼春秋趙秉鎬,記事官金鶴鎭,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,待敎韓耆東,副提學洪遠植,檢校典翰李承宇·權鼎鎬,典翰洪萬植,應敎朴定陽,校理朴容大,副校理黃普淵·李秀萬,修撰李載純·金永穆,副修撰李載悳·閔泳穆,以次侍立。時至,通禮跪啓請外辦。上具翼善冠·衮龍袍,乘輿出思政門,藥房提調姜㳣,副提調尹秉鼎,進前問候訖,出勤政門。通禮跪啓請降輿乘輦。上降輿乘輦,由興禮門,出光化門進發,至永禧殿紅箭門外。通禮跪啓請降輦乘輿。上降輦乘輿,由東夾門,至齋室門外。通禮跪啓請降輿。上降輿入齋室。少頃,通禮跪啓請出次。上改具冕服以出。通禮跪啓請執圭。上執圭,詣版位。通禮跪啓請四拜。上行四拜禮,陞詣殿內第一室奉審,上命興寅君同爲入侍。判府事李裕元,領議政金炳學,興寅君李最應進前。上曰,今年欲將移摸御眞,故召見卿等矣。裕元曰,太祖室御眞,初以慶基殿本移摸,故兩本別無異同,而慶基殿本,自慶州府移奉矣。上曰,南殿本如是憙微,慶基殿本,果何如乎?裕元曰,慶基殿本,仰瞻旣久,而其時亦多有未安處,今過數十餘年,必然萬萬惶悚矣。今若移摸,則舊本不得不改粧樻奉,如濬源殿已行之禮矣。上曰,濬源殿本,服色如何乎?裕元曰,濬源殿本,卽國初圖寫,而間經事故,移摸南殿本奉之,舊本改粧樻奉,而舊本則法服,與南殿·慶基殿同色,新本則紅色龍袍矣。上曰,龍袍內綠色衣,何服乎?古之衣制,以綠爲領耶?裕元曰,古制衣,多以綠色製之,非但帝王家也,大臣·勳臣之服,亦多有綠雲緞衣矣。炳學曰,綠是衣,而其上白色直領也。淳穆曰,近來亦有綠色上衣,臣等之所目覩也。上詣第二室,敎曰,古之靴子,以白皮爲之乎?裕元曰,古者黑團領,着黑皮靴,時服着白皮靴,至正廟朝,皆以黑皮靴定式,故儀註尙以黑皮靴云云者,良以是也。上詣第三室,敎曰,紗帽之高,何爲太低乎?裕元曰,古之制如是,而中古漸高矣。炳學曰,近來漸復低矣。上詣第四室,敎曰,章服之領,至肅廟朝漸闊矣。炳學曰,袖廣亦隨以長矣。上詣第五室,敎曰,綠色衣,亦在此室矣。仍敎曰,右相之祖,爲元輔於英廟盛時矣。淳穆曰,然矣。上詣第六室奉審時,裕元曰,純廟在宥時,臣等仰瞻天顔,而奉審影幀,圖寫恰爲七分矣。炳學曰,臣幼時童蒙入侍也,一堂三聖,而節儉爲德,八路蒼生,無一不被其澤矣。淳穆曰,臣亦參童蒙入侍,見儉德出尋常萬萬,而聖德神功,蕩蕩乎民無能名焉。裕元曰,純祖三十年,深仁厚澤,浹人肌髓,尙有於乎不忘之忱矣。上降階。裕元曰,今年異於他年,仰瞻列聖御眞,聖慕克伸,侵早勞動,聖體若何?上曰,一樣矣。通禮導上還出神門外,通禮跪啓請釋圭。上釋圭,入齋室,傳曰,儲慶宮展拜時,百官行禮置之。出傳敎少頃,通禮跪啓請外辦。上改具翼善冠·衮龍袍,乘輿出殿大門外。通禮跪啓請降輿乘輦。進發至儲慶宮大門外,通禮跪啓請降輦乘輿。上降輦乘輿,至齋室門外。通禮跪啓請降輿。上降輿,入齋室,問安勿爲之事,下敎。少頃,通禮跪啓請出次。上出次,詣版位,行再拜禮,陞詣宮內奉審,還入齋室,傳曰,諸司預備。出傳敎少頃,通禮跪啓請出次。上乘輿出宮大門外。通禮跪啓請降輿乘輦。上降輿乘輦,至宗廟洞口。通禮跪啓請降輦。上降輦步過,傳曰,都承旨馳詣宗廟永寧殿,奉審以來。出傳敎上乘輦至景慕宮大門外。通禮跪啓請降輦乘輿。上降輦乘輿,至齋室門外。通禮跪啓請降輿。上降輿,入齋室,問安勿爲之事,下敎。出傳敎少頃,通禮跪啓請出次。上改具衮服以出。通禮跪啓請執圭。上執圭,詣版位行再拜禮,陞詣宮內奉審,仍詣望廟位版位,行四拜禮,命閣臣捲帳。奉審訖,通禮跪啓請釋圭。上釋圭,還入齋室,傳曰,隨駕軍兵,令各其營別饒次分給。出傳敎少頃,通禮跪啓請外辦。上改具翼善冠·衮龍袍,乘輿出宮大門外。通禮跪啓請降輿乘輦。上降輿乘輦,至宗廟洞口,上降輦步過,還乘輦,至鍾閣前路,命貢市堂上,率貢市人入侍,詢瘼訖,由光化門入興禮門。通禮跪啓請降輦乘輿。上降輦乘輿,由勤政門入思政門。兵曹判書姜㳣跪稟放仗,冀大請出標信解嚴。諸臣以次退出。
上在景福宮。停常參·經筵。
傳曰,昨拜南殿,仰瞻第三室御眞,則尊奉旣久,幀本憙微矣,今當追崇舊甲,謹將奉以移模,諸般節次,一體擧行事,分付宗府。
傳曰,軍士房承旨入侍。
傳曰,還宮,當自內爲之矣,該房知悉。
禮曹啓曰,以釋奠親行後,試士之節,何以爲之事取稟草記,傳曰,初四日定行事,命下矣。親臨試士處所,以何處磨鍊乎?敢稟。傳曰,處所,以景武臺爲之。
傳曰,向以北路虎警,有此祈祭之擧,而嗣後登啓者,往往有驚心慘憫。哀彼幾州生靈,洊經歉荒,已不得聊生,況重之惡獸之患,將何以保有餘喘乎?且聞牛疫大熾,耕作無望云。民而無牛,則田不闢,田而不闢,則民無食。興言及此,寢食靡甘,而民事攸關,不可以常例論。別降香祝,竝令虔誠設祭於道內嶽瀆諸處,期獲靈應,少紓予北顧之憂,祭文,令大提學撰出。
以北兵使金箕錫狀啓,西水羅權管金在仁,城堞公廨捐廩修繕事,傳曰,見此狀啓,西水羅權管許多褒揚,實爲嘉尙,特爲加資,許用營將履歷,一瓜加仍。
兵曹啓曰,今正月十六日,大駕詣景祐宮展拜,歷拜恩信君·南延君祠宇,仍覲本宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,步軍十哨,禁將率領爲先廂,訓局步軍二哨,御營步軍三哨,兩營騎士各一番,御將率領爲後廂,禁軍二番隨駕,別抄軍一哨,領付中央陣,餘軍留營,留陣置之。
營建都監啓曰,本都監都廳金性均·趙肅夏,今旣加資矣。其代,以前正李敦夏,前副應敎徐相敦差下,何如?傳曰,允。
兵曹,齊陵·厚陵幸行時軍令,三月初一日出宮,黔巖碑閣所少駐,高陽郡行宮晝停,自闕門四十六里,西汾水院小駐,坡州牧行宮宿所,自高陽郡四十里。初二日臨津館少駐,長湍府晝停,自坡州牧四十里,板門坪少駐,開城府行宮宿所,自長湍府四十里。初三日齊陵展謁親祭,自開城府二十里,厚陵展謁親祭,自齊陵二十里,以上二十六里,蓮洞里少駐,自陵所二十里,開城府行宮宿所,自蓮洞里二十里。初四日麗太祖顯陵親行奠酌禮,自行宮十里,還詣開城府行宮宿所。初五日仍爲經宿。初六日板門坪少駐,長湍府晝停,臨津館少駐,坡州牧行宮宿所。初七日西汾水院少駐,高陽郡行宮晝停,黔巖碑閣所少駐還宮。
兵曹啓目粘連,觀此平安兵使趙台顯狀啓,則虞候金奎淳,剛毅廉明,戢盜無竊發之患,兼符有惠溢之頌,今當瓜近,軍民願留,仍任一款,令該曹,稟處亦爲白有臥乎所,戢盜無竊發之患,兼符有惠溢之頌,軍民願留,姑爲仍任,俾責成效之地,何如?啓,依允。
判府事李裕元疏曰,伏以進退出處,人臣之大節也。未有言退而不退者,是以先輩名碩,疏屢上而不知止,蓋重之也。臣之告退已十年,而煩十一章牘,轉眄光陰,自覺年益邁而情益苦,庶幾仁覆之天,憐其邁而燭其苦矣。謹稽宋朝故事,致政者再請則許,而趙槪三乞,崔與之至十三乃得,此皆念耆老之意也。臣於與之未及,而趙槪,已過之。上之優禮舊臣,臣非不知,而可退者退,是亦熙代盛德事也。噫,國朝奉朝請百餘人,俱在列朝休明之際,其進也如累棋,其退也如決隄,非一朝謝事,角巾歸里之計,疾病痼而其力不及故也。古人曰,士大夫不可一日不讀歸去來辭。夫以內外之辨明,然後其休官也輕,千駟萬鍾,不足以攖吾中。今臣學無可成,才無可需,重之以先訓,惟恐其志未遂,其質先杇,必至於公私無當,不待辨明而自知也。成人之美,君子與焉,玆敢不避猥屑,復申前懇。伏惟殿下,侈臣三字之銜,俾全微節,免夫尸竊之譏,千萬蘄祝之至。臣無任云云。答曰,省疏具悉卿懇。獻歲發春,卿之有此章牘,凡幾年于玆矣。卿則切切求退,予則番番靳退,其將何時可已乎?求退,藉由先訓,靳退,亦出予意,則可退不可退之間,必有裁審者存,更何多誥?仍傳曰,此批答,遣史官,傳諭。
壬申正月初七日巳時,上詣景武臺。參班璿派儒生應製試取入侍時,行都承旨尹秉鼎,行左承旨金益容,行右承旨兪晠煥,左副承旨金聲根,右副承旨王庭揚,同副承旨柳冀大,記事官缺,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,檢校直閣李鎬翼·姜,待敎韓耆東,副提學洪遠植,檢校典翰李承宇,校理吳麟泳,副校理李秀萬,修撰李載純,副修撰李載悳·閔泳穆,以次侍立。時至,通禮跪啓請外辦。上具翼善冠·衮龍袍,乘輿出思政門,藥房提調姜㳣,副提調尹秉鼎,進前問候訖,由勤政門·興禮門·用成門·神武門,詣景武臺。通禮跪啓請降輿。上降輿陞座。秉鼎請出標信,開布城,儒生入場訖,讀券官·對讀官,以次行禮就位。上命試官進前,仍命書表題,擬周群臣賀本支百世。對讀官奉出懸題。上命軍士房承旨入侍。冀大奏曰,軍令入侍時,例以承傳宣傳官擧行,今亦依此擧行乎?上可之。宣傳官申弘均,引兵曹判書姜㳣,跪請軍令,仍以軍令,跪授弘均,弘均跪受以授冀大。冀大讀奏訖,跪授夾侍,踏啓字以下,夾侍跪授冀大,冀大跪受書判付,讀奏訖,跪授弘均,弘均跪受以授㳣,㳣跪受訖。上命兵曹判書先退。少頃,上命考試,又命科次。上命書傳敎曰,參班璿派儒生應製表居首三下幼學李喜元,直赴殿試,之次草三下幼學李應賓,直赴會試,之次次上幼學李舜夏等二人,竝給二分,之次次上幼學李赫儀等二人,竝給一分,之次次上生員李完鎭等四人,各杜陸千選一件賜給。又命書傳敎曰,入格儒生,明日待令,又命書傳敎曰,還宮,當自內爲之矣,該房知悉。通禮跪啓禮畢。上入小次,還內,諸臣以次退出。
上在景福宮。停常參·經筵。
傳曰,入格儒生入侍。
傳曰,此家科聲甚奇喜,直赴李喜元賜樂,放榜日,遣承旨致祭於敬寧君祠版。
傳曰,左承旨·右承旨·右副承旨竝許遞,前望入之。承旨前望入之,南錫熙·趙定熙·丁觀燮落點。
禮曹啓曰,傳曰,向以北路虎警,有所祈祭之擧,而嗣後登啓者,往往有驚心慘聞。哀彼幾州生靈,荐經歉荒,已不得聊生,況重之惡獸之患,將何以保有餘喘乎?且聞牛大熾,耕作無望云。民而無牛,則田不闢,田而不闢,則民無食,興言及此,寢食靡甘,而民事攸關,不可以常例論。別降香祝,竝令處誠設祭於道內嶽瀆諸處,期獲靈應,少紓予北顧之憂,祭文,令大提學撰出事,命下矣。嶽瀆祭香祝,令該司急速磨鍊下送,不卜日設行,而道內各邑,則詳探其最甚處,亦令該倅操文侑之之意,知委擧行事,分付,何如?傳曰,允。
以司謁口傳下敎曰,今十六日動駕時,先後廂軍兵,兩傍排立。
柳冀大啓曰,行都承旨尹秉鼎,左承旨金聲根不爲仕進,右承旨趙定熙,左副承旨南錫熙,同副承旨丁觀燮未肅拜,院中只有臣一人,伴直無人,新除授同副承旨丁觀爕,卽爲牌招,何如?傳曰,允。
以慶尙監司金世鎬狀啓,鳥嶺賊變時,別將金宗源,先機覘察,俾效勦滅,聞慶閑良李商兢,一時竝捉,弼濟·應奎,鳥嶺士人權相坤,先捉巨魁岐鉉,該鎭將校等,戮力奮勇,十八賊徒,次第戢捕,俱極嘉尙,褒賞之典,令該曹,稟處事,傳曰,如此效勞,不可無示意。李商兢·權相坤五衛將除授,鳥嶺別將金宗源特爲加資,仍任,其餘諸人論賞一款,竝令該曹,稟處。
成均館啓曰,昨日夕食堂有闕供之擧,而兼大司成臣金履喬,時在享所,故臣金魯敬聞極驚駭,馳往泮宮,招入支供諸掌,査問闕供之由,則以爲,多士每日支供之需,官下蝕米之外,懸房專當擧行,而近因懸房之失業,辦出無路,日甚一日,雖竭力奉行,勢無奈何,竟至此境云。事雖曰如此堂堂賢關,遽然闕供,事未前有,方切悶迫之際,臣履喬罷享之後,亦卽來會坐視多士之闕食,極涉未安,爲先本庫蝕米中加數取給,罷漏後始乃設堂。此與闕供無異,臣等俱忝養士之地,不能蕫飭,致此無前之擧,惶恐待罪之意,敢啓。傳曰,知道。多士闕餐,聞極悶然。令廟堂各別申飭,泮民復其前業,其不以如此之弊,另加區劃後草記,稟處。卿等勿待罪,可也。
吏曹啓曰,繕工監假監役官辛奎成,以其身病,呈狀乞遞,改差,何如?傳曰,允。
三軍府啓曰,卽見忠淸水使李奎顔所報,則保寧本以水軍節制爲中司前哨官,而水使旣兼府使,則軍制節次,有所窒礙,中司前哨官,差出土中軍,使之擧行恐好爲辭矣。以水使而降兼哨官,事面之所不當,依報辭許施,何如?傳曰,允。
刑曹啓曰,議政府啓辭內,卽見左捕廳所報,則京江船主鄭仲儉,捧載扶安大同八百石,七月到泊江華,竝爲斥賣,更往古阜等地,歇價貿穀,九月晦間,上納京廳云矣。公穀所重果何如,而恣意幼弄,私自放賣,最晩入倉,乃至三朔之久,此雖與全數乾沒,煞有間焉,若其情迹之叵測,不可以公物之苟然入充,有所闊狹,而此而傅生,國法無可施之地。在囚罪人鄭仲儉,出付該營,大會軍民,梟首警衆,何如?傳曰,莫重國穀,恣意幻弄,其罪雖難闊狹,而第其公納,旣已準充,則此與乾沒有異矣。特推好生之德,移送秋曹,嚴刑一次,遠惡地充軍,勿揀赦典事,命下矣。謹依傳敎,罪人鄭仲儉,嚴刑一次後,全羅道金堤郡遠惡地充軍,定配所卽爲押送之意,敢啓。傳曰,知道。
又啓曰,議政府啓辭內,傳曰,內侍府書員之捕廳在囚兩漢罪狀,令廟堂,稟處事,命下矣。僞踏啓字,雖有首從之別,國穀之積年偸竊,數至幾千石之多,則此其罪,固無彼此之殊。況郭漢之僞踏啓字,太漢畢竟相和而相應,則亦豈但以知情不告定罪也乎?在囚罪人郭允基·太敬瑨,竝出付該營,大會軍民,梟首警衆,何如?傳曰,允。至於太漢,則愚蠢沒覺者也。僞踏啓字,旣有首從之可分,國穀偸竊,亦由郭漢之所爲,則不可無輕重之別。特貸一縷,移送秋曹,嚴刑一次,遠惡地充軍,勿揀赦典事,命下矣。謹依傳敎,罪人太敬瑨,嚴刑一次後,慶尙道晉州牧遠惡地充軍,定配所卽爲押送之意,敢啓。傳曰,知道。
又啓曰,議政府啓辭內,卽見左捕廳所報,則江華押上强盜姜斌煥·李轍根·金所回,到底鉤覈,則姜斌煥,本以無恒産之類,東西漂泊,昨冬與李轍根,遂設奸騙富民之計,僞造木印,偕往海西,不諧而歸,轉到助浦,有寧邊上納錢裝載船,故敢生剽奪之計,同乘其船,行到玉浦,拔刀刺殺三人,令轍根使喚金所回,結縛船中諸人之際,爲浦民被捉云矣。由來醞釀,無往非絶悖至慝,而況干貨殺人,若是凶憯,前後情迹,有不可晷刻容貸。罪人姜斌煥·李轍根,出付該營,大會軍民,梟首警衆,至於金所回,藉曰年幼沒覺,隨往隨來而止,行兇之場干連則然矣。移送秋曹,嚴刑一次,遠惡地限己身定配,勿揀赦典事,分付,何如?傳曰允事,命下矣,謹依傳敎,罪人金所回,嚴刑一次後,慶尙道河東府遠惡地,限己身定配所,卽爲押送之意,敢啓。傳曰,知道。
大護軍金元植疏曰,云云。答曰,省疏具悉。卿其勿辭行公。
大護軍兪致崇疏曰,云云。答曰,省疏具悉。卿其勿辭行公。
知宗正卿李會淳疏曰,云云。答曰,省疏具悉。卿其勿辭行公。
大護軍鄭健朝疏曰,云云。答曰,省疏具悉。卿其勿辭行公。
行左承旨金益容疏曰,云云。答曰,省疏具悉。卿其勿辭行公。
行右承旨兪晠煥疏曰,云云。答曰,省疏具悉。卿其勿辭行公。
護軍成彝鎬疏曰,云云。答曰,省疏具悉。卿其勿辭行公。
護軍李炳敎疏曰,云云。答曰,省疏具悉。卿其勿辭行公。
壬申正月初八日午時,上御慈慶殿。入格儒生入侍時,右副承旨王庭揚,記事官兪鎭學·趙鍾翼·李根命,以次進伏,儒生等序立階下訖。上曰,史官分左右。庭揚曰,待令儒生,使之進前,奏職姓名乎?上曰,可之。儒生等以次進前,奏職姓名,仍退立階下訖。庭揚曰,儒生頒賞行禮乎?上可之。儒生等行禮訖。庭揚曰,儒生使之退出乎,上可之。儒生等退出訖。上曰,史官就座。仍命退,承史以次退出。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,右副承旨許遞,前望入之。承旨前望入之,李敎復落點。
傳曰,政官牌招開政。
奎章閣啓曰,檢書官沈錫祐。有身病,勢難供職,減下,其代,以前薦人金觀濟,依已例除取才差下,令該曹口傳付軍職,使之冠帶常仕,何如?傳曰,允。
議政府啓曰,蛇渡僉使,纔已貶罷矣,卽聞傳說,又見貶題,則以其廨役之經始,自不無取怨而然者也。黜陟之地,必是十分糾察,而第大役方張,猝地遞易,其所狼狽,亦當不少。僉使金時昌,竣役間姑爲仍任,使之戴罪擧行,終始責效之意,分付全羅左水營,何如?傳曰,允。
兵曹啓曰,因禮曹草記,來二月初三日,文廟釋奠親行後試士,初四日定行事,批下矣。武科則例有初試,事當擇日,依定式,分京外試取,而日子字遠,知委各道,試取上來,則其勢似有窘跲之慮矣。何以爲之乎?敢稟。傳曰,除初試。
又啓曰,因禮曹草記,開城府文武科庭試,依庚申年例爲之事命下,而取考謄錄,則武科例有初試矣。吉日令日官池有達推擇,則來二月十一日爲吉云,以此日定行,而額數,隨其入格試取矣,今番則何以爲之乎?敢稟。傳曰,取三十人。
又啓曰,太祖大王追上尊號·太宗大王追上尊號合二慶慶科庭試,除初試,來四月初九日設行事,自禮曹推擇啓下,而武科則例有初試,依定式,分京外試取矣。吉日,令日官池有達推擇,則來二月二十日爲吉云,以此日定行,而取考謄錄,則在外慶科庭試武科取人之數,多寡不同,或取二三百人,或取四五百人,今番則取幾人乎?敢稟。傳曰,取四百人。
傳曰,呈告判義禁·戶曹參議·工曹參議·同春秋許遞,今日政差出。
傳曰,在外敦寧都正許遞,今日政差出。
有政。吏批,行判書金世均,參判韓敬源牌不進,參議申錫年進。啓曰,行判書金世均,參判韓敬源,竝牌招不進,小臣獨政未安,何以爲之?敢稟。傳曰,只出緊任。以趙秉稷爲副應敎,成夏慶爲敦寧都正,崔鳳九爲戶曹參議,金性均爲工曹參議,李根友爲判義禁,金益容爲同春秋。再政。以朴信鎭爲假監役。三政。以李鳳應爲假監役,假監役朴信鎭今超通政,朝官年八十六,依法典加資。贈吏判李有敏贈左贊成例兼,贈吏參李章會贈吏判例兼,贈吏議李益培贈吏參例兼,已上判義禁李根友三代,故縣監金用邦贈吏參例兼,故通德郞金源長贈吏議,故典籍金明欽贈典翰,已上同春秋金益容三代,故通德郞文成五贈戶參例兼,故學生文鳳遇贈左承旨例兼,故學生文時大贈僕正,已上左尹文慶愛三代,故學生安曾顯贈監察,故學生金湧贈童敎,已上孝行卓異贈職事承傳。
兵批,判書姜㳣病,參判閔胄顯病,參議崔尙儒入直進,參知鄭洛鎔病。同知單趙存康,僉知單安壽峻,平安兵虞候金奎淳,蛇渡僉使金時昌,以上姑爲仍任事承傳。
承文院啓曰,厚昌越邊匪類,渡江作擾事,撰咨入送之意,政府草記,蒙允矣。事係邊外,亦當咨報盛京,正書各一件,順付回撥,下送灣府,以爲轉致盛京·北京之地,何如?傳曰,允。
又啓曰,卽見盛京禮部咨文出來者,則今年春季統巡箚派蓋州城守尉載耀,限於昨年十二月二十五日來省,自正月初一日起,至三月底止,前往巡査處,預爲咨行知照云矣。回啓撰出,付撥下送灣府,以爲轉致盛京之地,何如?傳曰,允。
上在景福宮。停常參·經筵。
藥房提調姜㳣,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。
以慶尙監司金世鎬狀啓,鳥嶺作變諸賊,推覈登聞,而才素短於綜核,辭未究於議讞,上未能仰體聖朝象刑之德,下未能痛剔亂徒䲭張之奸,惶恧靡措,恭俟威罰事,傳曰,不必恭俟威罰,諸罪人事,令廟堂,稟處。
議政府啓曰,以咸鏡前監司金壽鉉狀啓,鏡城等邑飢民賑分時,鏡城判官朴寅羲,補納夥然,饒民助納,俱極嘉尙,補賑錢五千兩以上人,褒賞之典,竝請令廟堂稟處,四千兩以下人,自本營酬賞事,傳曰,願納諸人,極爲嘉尙,令廟堂拔例回啓事,命下矣。自夫北道荐歉之後,凡係救民保民之方,朝家之所眷念,未始不周曲備摯,而第其懷保奠安之道,惟守宰施措之何居耳。今此鏡城判官朴寅羲,不但本府賑恤之誠心對揚,竝與各邑賑資之夥然補納,甚庸嘉尙,其子姪中,令該曹問名,初仕調用。至於饒民之出義助納,亦可見向上之誠,前守門將洪昇厚,守令除授,幼學韓孝綱·河泰鎭·金台玉·都必冕·崔文瑚·姜美彦,竝初仕調用,以示褒奬之意,何如?傳曰,允。又啓曰,頃因北伯狀啓,道內六鎭諸邑之弊瘼諸條臚列者,覆啓行會矣。卽見該道前監司金壽鉉狀啓,則矯捄諸條,更爲釐正上送,富寧等邑流絶還,另加査覈。歉餘民力,尙多艱匱,末由移徵,同流絶還一萬九千四百六十二石零,特下曠絶之澤,民邑蘇醒間,姑爲停捧事,竝請令廟堂稟旨分付,諸般捄弊所入錢三萬六千五百七十餘兩,以今年賑餘錢中,推移給代云矣。凡還摠之動稱流絶,此因邇來外邑通共之患,而向聞五邑流絶之次第準充,故所以有更覈登聞之稟覆者也。第其歉餘民戶之不無離散,此亦事勢之或然,則若以許多流絶之患,又添移徵於餘存之民者,實非懷保之義,依所請,姑以仍停懸錄還案,俾紓一分民力,其餘諸條,竝依成冊施行,何如?傳曰,允。
禮曹,來癸酉式年進士鄕·漢城試初試,八月二十日,生員鄕·漢城試初試,同月二十二日,文武科鄕·漢城試初試,九月初六日,雜科初試,同月十五日。
兵曹啓目粘連,觀此慶尙監司金世鎬狀啓,則鳥嶺作變,事將難測,而該鎭將校安鎭夏,居民金秀萬等,戮力奮勇,賊徒次第戢捕,俱極嘉尙,褒賞之典,令該曹,稟處亦爲白有臥乎所,將校安鎭夏,居民金秀萬等,戮力奮勇,賊徒戢捕,效勞旣多,不可無示意之擧,似當施以帖加成給之典是白乎矣,係干恩賞,不敢擅便,上裁,何如?啓,依回啓施行爲良如敎。
護軍李容學疏曰,云云。答曰,省疏具悉。卿其勿辭行公。
上在景福宮。停常參·經筵。
禮曹啓曰,今此親行釋奠時,儀節,當爲磨鍊,而謹稽五禮儀,則殿下初獻禮,只行於正位,而四聖位,則以分獻官將事矣。固當依禮文磨鍊,而英宗朝己卯七月親行酌獻禮時,下詢大臣後,四聖位,竝行親奠酌,自今以此定式事,下敎矣。今此釋奠親行,係是己卯定式後,初有之禮,故四聖位初獻禮,親行與否,臣曹不敢擅便,上裁,何如?傳曰,依己卯年酌獻禮時例,磨鍊。
又啓曰,今此開城府庭試親臨節目,當爲磨鍊,而謹稽謄錄,則英宗朝庚申九月初一日,大駕自開城府詣陵所時,大提學·中使·承旨各一員落後,至初二日設場,而初二日大駕,自陵所還詣試所,親臨科次矣。今番則三月初四日,大駕詣麗太祖顯陵時,大提學·中使·承旨,落後設場,而親行奠酌禮後,大駕還詣試所,親臨科次之節,竝依庚申年例,磨鍊擧行,何如?傳曰,允。
又啓曰,今此開城府庭試事目,當爲磨鍊,而謹稽庚申謄錄,則本府儒生外,長湍·豐德人,則切勿許赴事,啓稟擧行矣。今亦依此磨鍊,何如?傳曰,允。
又啓曰,今此開城府謁聖節目,當爲磨鍊,而謹稽庚申謄錄,則自上具戎服,至聖廟門外,入幄次,改具冕服行禮,只承旨·史官,以朝服入侍,陪從百官,則不爲入參矣。今亦依此磨鍊,而今番謁聖之禮,以三月初五日定行,何如?傳曰,允。以初四日定行。
兵曹,來二月初四日,文廟釋奠親行後,武科除初試殿試時,規矩,片箭三矢一百三十步一巡二中,柳葉箭五矢一百二十步一巡三中,講書粗以上取二技,落點。
兵曹,來二月十一日開城府庭試武科初試時,規矩,柳葉箭五矢一百二十步一巡二中,講書粗以上,取二技落點。
兵曹,來二月二十一日慶科庭試武科初試時,規矩,鐵箭三矢一百十步,片箭三矢一百三十步一巡一中,騎蒭一次二中,柳葉箭五矢一百二十步一巡三中,講書粗以上取三技,落點。
議政府啓曰,全州營將韓弘烈,向已內遷矣。自其莅任之後,凡於處事,嚴明剛確,閭里之間,竊發屛迹,且因營飭,見方公貨收刷云。此時遞易,必不無許多狼狽,特爲仍任,以責終效,羅州營將李敏哲,頃因帥臣所啓,旣仍其職,而聞其身病苦劇,難於察務,使之改差,何如?傳曰,允。
兵曹啓曰,宗廟親祭時,參班璿泒武士試取入格人等,謹依別單判下試賞,而箇箇長弓箭,以軍器寺所在者,取來頒給之意,敢啓。傳曰,知道。
又啓曰,宣傳官李羲明,五衛將李常烈·安壽峻·蔡瑞周·玄心默·宋潤文·高鎭華·曺司五衛將金曾鉉,昌德宮衛將李秉權·金完述·金大修,俱以病難供職,呈狀乞遞,竝改差,何如?傳曰,允。
三軍府啓曰,諸道春操稟啓,今旣齊到矣。停操,便成已例,詰戎,遂無可講,此非不疎虞之甚,而第念久停之餘,猝然徵發,亦不無騷擾之弊,今春八道四都水陸諸操,巡歷巡點,竝姑停止,官門聚點,其於金鼓肄習之節,不無其效,自各該閫,各別摘奸,一從勤慢登聞,堤堰瀦滀,亦卲農之政也,如有移赴處,使之着實力役之意,分付,何如?傳曰,允。
摠戎廳啓曰,本廳屬北漢管城將金樂文,身病甚重,勢難察任,改差,何如?傳曰,允。
兵曹,以金聖求爲管城將。
敦寧都正成夏慶疏曰云云。省疏具悉。所請依施。
檢閱徐正淳疏曰,伏以臣與右承旨臣趙定熙,有四寸娚妹應避之嫌矣。臣之所兼春秋記事之銜,揆以典式,在所當遞。伏乞聖明,俯垂鑑諒,亟許鐫改,以存公格,以安私分焉,臣無任云云。省疏具悉。疏辭,下該曹稟處。
上在景福宮。停常參·經筵。政院啓曰,卽者檢閱李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金鶴鎭·徐正淳·趙鍾翼,謂有館規,聯疏徑出,原疏,纔已退却矣。竝所當直捧禁推傳旨,而此與無端徑出,有異,推考警責,仍卽牌招,推移入直,何如?傳曰,允。
兵曹口傳政事,以李會淳·鄭健朝爲都摠管,李炳敎·兪晠煥爲副摠管。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,今此齊陵·厚陵·麗太祖顯陵幸行時,隨駕軍兵,當爲磨鍊矣。何營軍兵隨駕,何營軍兵留都,禁軍及馬步軍別抄軍,以幾哨幾番磨鍊乎?敢稟。傳曰,訓局馬軍二哨,步軍三哨,訓將率領爲先廂,禁營步軍二哨,訓局馬軍一哨,步軍一哨,兩營騎士各一番,禁將率領爲後廂,禁軍二番爲之,別抄軍一哨,領付於中央陣,御將率三營餘軍,留都·留營,依例爲之。
又啓曰,在前幸行時,挾輦軍四百名,或三百名,餘軍二百名,或一百名磨鍊,而昨春幸行時,依庚午年春幸時例,挾輦軍三百名,餘軍一百名磨鍊矣。今番則何以爲之乎?敢稟。傳曰,挾輦軍四百名,餘軍二百名磨鍊。
又啓曰,在前經宿幸行時,侍衛,例爲稟旨磨鍊,而遠幸時,兵曹·都摠府堂上·郞廳各二員,五衛將二員,武兼八員,磨鍊,昨春幸行時,依庚午年春幸時例,兵曹堂上·郞廳各二員,都摠府堂上二員,郞廳一員,五衛將二員,武兼一員隨賀矣。今番則何以爲之乎?敢稟。傳曰,依昨春幸行時例,爲之。
又啓曰,在前幸行時,畿邑所管斥堠伏兵,傳語軍,摠戎廳·廣州府·開城府,各隨地方擧行矣。今亦依此擧行,何如?傳曰,允。
又啓曰,在前幸行時,摠戎使率訓局餘軍,迎秋門外留陣,而今番則摠戎使,以舟師大將,前期出去矣。在前如此之時,留陣軍兵,有中軍代領之例,今番則何以爲之乎?敢稟。傳曰,中軍代領。
又啓曰,在前經宿幸行時,城外屛門把守,大駕行過後,入來留都營,回鑾時,出去把守矣。今亦依此擧行,何如?傳曰,允。
又啓曰,今此幸行時宿所,設布帳及虎網子,當爲稟旨磨鍊,而在前經宿幸行,連因下敎置之矣。今番則何以爲之乎?敢稟。傳曰,置之。
又啓曰,在前幸行時,步軍一哨,除出作門矣。黔巖碑閣所少駐,高陽郡晝停所留駐,西汾水院少駐,臨津館少駐,長湍府晝停所留住,板門坪少駐,蓮洞里少駐時,先廂步軍一哨,依例除出作門,何如?傳曰,允。
又啓曰,今此幸行時,陵所及宿所,先後廂軍兵,環衛外行,外方扈衛軍兵,當爲稟旨磨鍊,而昨春幸行時,依各年例,外方扈衛軍兵,俱不調用矣。今番則何以爲之乎?敢稟。傳曰,依昨春幸行時例爲之。
又啓曰,在前幸行舟橋渡涉時,舟師軍物,以大小間稟旨排立,而近年,連以大軍物擧行矣。今番則以何軍物排立乎?敢稟。傳曰,以大軍物排立。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
又啓曰,今此齊陵·厚陵幸行時,開城留守,率旗鼓前排與該營步軍三哨,馬軍一哨,依華城例,出待坂門坪,迎接後,先廂軍兵頭局,相連作行,而陵所宿所與先後廂軍兵,一體環衛,回鑾時,到坂門坪,待信箭解嚴之意,分付,何如?傳曰,允。
司僕寺啓曰,今此齊陵·厚陵親祭後,詣麗太祖顯陵奠酌禮時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。又啓曰,今此齊陵·厚陵親祭後,詣麗太祖顯陵,奠酌禮時,補把驛馬,嶺南·關西,限三十匹分排,知委外驛,以爲入用之地,何如?傳曰,允。
禮曹啓曰,卽接濟州牧使趙羲純狀啓謄報,則去十月令,薦新唐金橘·柑子,一一摘收,唐金橘,爲七十八箇,柑子爲一百二十箇,而肇慶廟薦新唐金橘十六箇,柑子十四箇,封進,所餘唐金橘爲六十二箇,柑子爲一百六箇,宗廟景慕宮薦新,排備無路,故謹援已例,都封上送于禮曹,以爲稟旨薦新之地,爲辭矣。在前橘果稀結之時,已有減數薦新之例,今亦依前例分排,當日薦進,何如?傳曰,允。
又啓曰,卽接抱川幼學尹相晉所志,則以爲,同姓五寸叔之永,嫡妾俱無子,以其同姓二十四寸弟載永第二子相一,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長尹相晉,所訴旣如此,尹載永第二子相一,立爲尹之永之後,何如?傳曰,允。
以檢閱金鶴鎭·徐正淳·趙鍾翼牌不進罷職傳旨,傳曰,只推。
吏曹啓目,粘連觀此全羅監司李鎬俊狀啓,則靈巖郡守鄭騏澤段,實心實政,益切圖報,愛恤窮戶,嚴束猾胥,一境晏然,民惜其去,鉅役雖已克竣,凡節漸次就緖,壁壘公廨之目前增彩,日後修補,今不可付之生手是白遣,康津縣監李鍾緖段,城廨之役,旣爲告訖,善後方略,靡不用極,自蒙褒賞,一心圖治,創設守城軍三十名,捐廩頒料,以若沿海之地,庶有陰雨之備,而況又一邑之民,擧皆願借是白遣,靑巖察訪金鎭宅段,莅任之後,四載之間,弊郵成完,頌聲蔚然,今若遞歸,撫戢之方,新不如舊是如乎,上項靈巖郡守鄭騏澤,康津縣監李鍾緖,靑巖察訪金鎭宅,瓜期已迫,特許仍任事,令該曹稟處亦爲白有臥乎所,道臣狀辭,旣如此,竝姑爲仍任,何如?啓,依允。
又啓目,粘連觀此藝文館檢閱徐正淳上疏,則以爲,臣與右承旨臣趙定熙,有四寸娚妹應避之嫌矣。所帶春秋記事官之銜,亟許鐫改亦爲白有臥乎所,史官春秋,例不得減下,承政院右承旨趙定熙,所帶春秋館修撰官之銜,今姑減下,何如?啓,依允。
檢閱李根命疏曰,伏以臣於持被之中,卽接家信,臣本生母,素患痁積之祟,近因日候之不適,將攝失宜,一倍添劇,委頓床玆,臣聞報憂煎,按抑不得,玆控短章,徑出禁扄。伏乞聖慈,俯垂矜諒,亟遞臣職,俾便救護,仍治臣罪,以昭法紀焉。省疏具悉。爾其勿辭救護。
上在景福宮。停常參·經筵。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招推移入直,何如?傳曰,允。
議政府啓曰,卽見濟州牧使趙羲純年分狀啓,則本州勝於旌義,大靜遜於旌義,統論三邑,僅爲平年,新舊還之一時竝督,恐傷民力,舊還,姑爲仍停云矣。三邑農形,統論之爲平年,而第其新舊還之一時竝督,有不可不存商,舊還,依狀請許令仍停,以紓民力,何如?傳曰,允。
又啓曰,大政時,開國功臣祀孫,問名初仕調用事,已有成命,而勢難一時竝擧,先自一等功臣祀孫,勿拘年紀,次次收用之意,分付吏兵曹,何如?傳曰,允。
又啓曰,關西水警後,災民奠接之方,專責守宰矣。今於大政之時,若或循例移遷,則民邑狼狽,有不可言,被災諸邑,勿爲擧論於新資與應遷之意,分付銓曹,何如?傳曰,允。
吏曹啓曰,今十五日,都目政事爲之意,敢啓。傳曰,知道。
以檢閱金鶴鎭·徐正淳·趙鍾翼牌不進罷職傳旨,傳曰,只推。
刑曹啓曰,卽接黃海監司徐元輔文移,則延安府徒一年半定配罪人私奴三乭,限滿云矣。取考曹上配案,則三乭,以造麪潛賣罪,庚午七月定配,今已限滿的實,依法典放送後徒流案,頉下事,分付道臣之意,敢啓。傳曰,知道。
上在景福宮。停常參·經筵。
傳曰,禮房承旨馳詣宗廟·景慕宮,奉審摘奸以來。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
禮曹啓曰,皇壇壇上及祭器等物,每年孟春,戶禮堂上奉審事,曾有定式矣。今正月十八日,臣曹與戶曹堂上進去奉審後,稟處,何如?傳曰,允。
又啓曰,永禧殿酌獻禮,當次之年,則本殿春奉審,例於獻禮前,擧行矣。今正月十八日,臣曹與戶曹堂上,進去奉審後稟處,何如?傳曰,允。
傳曰,南殿御眞奉模吉日,向以完伯奉審後,推擇之意,有所下敎,而今見狀啓,則慶基殿虔奉幀本,綃澌彩皴,往往憙微,玉軸合封,亦爲動退,下情萬萬惶悚,今番移模時,奉模,允合情禮,日子,竝以三月念後擇入事,分付宗府。
傳曰,十四日·十五日弛禁。
傳曰,臺諫竝許遞,前望入之,臺諫前望入之,掌令韓龍珪·林俊養,獻納李寅晩,持平朴東龜·南落點。
宗親府啓曰,嘉禮已過矣。譜牒修正草記批旨,待本府畢役設行,而翼宗大王追上尊號,大王大妃殿加上尊號,今已禮成矣。卽當紀載於璿源譜略,而國朝御牒·八高祖圖·王妃世譜,亦當一體修正矣。今番則何以爲之?敢稟。傳曰,自本府擧行。
又啓曰,大王大妃殿加上尊號,今已禮成矣。卽當紀載於璿源譜略,而國朝御牒·八高祖圖·王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之?敢稟。傳曰,自本府擧行。
又啓曰,翼宗大王追上尊號,大王大妃殿加上尊號,今已禮成矣。卽當紀載於璿源譜略,而國朝御牒·八高祖圖·王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之?敢稟。傳曰,自本府擧行。
又啓曰,五墓所,今已改園矣。當爲紀載於璿源譜略,而或有設廳之例,多有自本府擧行之例,今番則何以爲之?敢稟。傳曰,自本府擧行。
又啓曰,太祖大王追上尊號,太宗大王追上尊號,今已禮成矣。卽當紀載於璿源譜略·而國朝御牒·八高祖圖,亦當一體修正矣。在前如此之時,或有設廳之例,多有自本府擧行之例,今番則何以爲之?敢稟。傳曰,自本府擧行。
奎章閣啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
宗親府啓曰,明日卽天漢殿春孟朔大奉審日次,臣等與儀賓·閣臣,進詣擧行之意,敢啓。傳曰,知道。
議政府啓曰,聞慶尙前都事朴鳳煥在任時,稱以省墓,遍行各邑,濫把馹騎,殘驛難保,沿路供億,廚傳難支,又從以侵虐平民,鞭仆浪藉,私掘人塚,怨聲載路,何幸內遷其職,雖除馹騎廚傳之弊,若其武斷之習,至有小民渙散之境,此是十目所視,無人不知之事,而道伯之寥寥無言者,其在按察之地,寧有如許事體乎?前都事朴鳳煥,施以竄配之典,慶尙監司金世鎬,施以越俸之典,何如?傳曰,允。前後申飭,果何如,而今此朴鳳煥之恣行不法,若是無憚,渠以朝官,苟有一分嚴畏之心,豈至此極乎?慶尙監司金世鎬,同義禁加設差下,使之開坐於通衢,嚴刑一次,遠惡地定配。
三軍府啓曰,德津·德浦兩鎭將,纔已病罷矣。此爲海防關係之地,勿拘常格,各別擇差之意,分付,何如?傳曰,允。
吏曹啓曰,典牲署直長韓章錫,慶基殿令王錫疇,造紙別提金順鳳,成均館典籍車琪厚·宋祥淳·朴基陽·金東軾·崔應珏,司藝鄭昌東,掌樂院正鄭淵和,禮曹佐郞李澤,奉常寺判官洪萬植,繕工監假監役官李鳳應,俱以身病,呈狀乞遞,竝改差,何如?傳曰,允。
承文院啓曰,本院公事提調有闕之代,行大護軍朴珪壽,還差下,使之察任,何如?傳曰,允。
以檢閱金鶴鎭·徐正淳·趙鍾翼牌不進罷職傳旨,傳曰,只推。
大護軍朴珪壽疏曰云云。答曰,省疏具悉。卿之苦懇,如此,三館之任,依施。
上在景福宮。停常參·經筵。
藥房提調姜㳣,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,南殿第三室移模日子,以第一室移模日子,同爲擇入事,分付宗府。
政院啓曰,議政府郞廳來言,今日賓廳日次,而都政相値,不得來會云矣,敢啓。傳曰,知道。
又啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招推移入直,何如?傳曰,允。
禮曹啓曰,來二月初六日,行景慕宮春享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
宗親府啓曰,南殿御眞移奉日子,慶基殿御眞移奉日子,以何間推擇乎?敢稟。傳曰,日子,以三月念後擇入,南殿第一室御眞,卽舊日慶基殿移模也。慶基殿御眞,事當移奉,而奉安年久,且遠路移奉,極涉未安,依南殿第一室御眞本,移模。
傳曰,雖非親政,注書·尙瑞院官員,依例陞六。
傳曰,慶基殿參奉梁禧永陞六。
傳曰,臺諫竝許遞,今日政差出。
傳曰,藝文提學有闕之代,今日政差出。
傳曰,經筵竝許遞,今日政差出。
傳曰,呈告工判·禮曹參判,竝許遞,今日政差出。
傳曰,呈告泮長許遞,今日政差出。
傳曰,呈告戶曹參判許遞,今日政差出。
傳曰,禁衛從事官柳錫喜,宣傳官加設單付,使之承傳擧行。
傳曰,德浦·德津兩鎭將,京職仍帶事,分付。
兵曹啓曰,來二月初二日,大駕詣文廟齋宿,初三日釋奠祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨,磨鍊,餘軍留營,何以爲之乎?敢稟。傳曰,御將率訓局旗鼓與馬軍二哨,步軍三哨,爲先廂,禁營步軍三哨,訓局馬軍一哨,兩營騎士各一番,禁將率領爲後廂,禁軍二番隨駕,別抄軍一哨,領付中央陣,摠使率訓局餘軍二哨及御營步軍一哨,騎士一番留陣,餘軍留營,置之。
都摠府啓曰,今日入直內三廳武兼禁軍及軍兵等,當爲中日習射技放,而都政相値,不得設行之意,敢啓。傳曰,知道。
義禁府啓曰,議政府啓辭內,慶尙前都事朴鳳煥,在任時,稱以省墓,濫把馹騎,侵虐平民施以竄配之典事,批旨內,前後申飭,果何如,而今此朴鳳煥之恣行不法,若是無憚,渠以朝官,苟有一分嚴畏之心,豈至此極乎?慶尙監司金世鎬,同義禁加設差下,使之開坐於通衢,嚴刑一次,遠惡地定配事,命下矣。朴鳳煥,開坐於通衢嚴刑一次後,遠惡地定配之意,分付於該道臣,加設同義禁處,何如?傳曰,允。
傳曰,承旨房望,順房爲之,兵·工換房。
傳曰,明日出宮內門路,以思政門爲之。
奎章閣啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
宗親府啓曰,臣等與儀賓閣臣,進詣天漢殿,御眞展奉,奉審無頉之意,敢啓。傳曰,知道。
兵曹啓曰,五衛將李商兢·權相坤·崔升翰·崔敬直·殷致權·高復均,俱以病難供職,呈狀乞遞,竝改差,何如?傳曰,允。
又啓曰,今都政參上應區處不足四窠,依例加設以入之意,敢啓。傳曰,知道。
又啓曰,五衛將李敏行·鄭熟·李象彦·林基鎭·尹聲求·柳經渭·玉連赫,俱以病難供職,呈狀乞遞,新除授天摩僉使趙炳璘,母年今爲八十歲,淸城僉使田熙龍,父年今爲七十六歲,俱以在法當遞,呈狀乞遞,竝改差,何如?傳曰,允。
又啓曰,守門將崔宅鎭,身病猝重,無望供職,新除授天摩僉使金在學,父年,今爲七十五歲,法不當遠離赴任,呈狀乞遞,竝改差,何如?傳曰,允。
又啓曰,淸城僉使洪萬赫,母年,今爲七十八歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
都政。吏批,行判書金世均進,參判韓敬源牌不進,參議申錫年進。吏批啓曰,今都目大政,各岐仕滿應遷者,相避及未準朔監察,禁府都事,戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
又啓曰,四館陞六出品時,九處講後,有遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者未免積滯,依例轉遷,何如?傳曰,允。
以趙玄夏爲典牲直長,洪顯昇爲造紙別提,李文鉉爲濟用主簿閔洙郁爲活人別提,金度根爲淸風府使,同義禁加設單金世鎬,差下事,承傳,典籍二單,盧德純·權鵬圭檢書官單金觀濟,靈巖郡守鄭騏澤,康津縣監李鍾緖,靑巖察訪金鎭宅,已上姑爲仍任事,承傳。以孔亨烈爲司饔奉事,南廷翊爲義盈直長,李周弼爲孝昌園直長,禹錫河爲徽慶園直長,申鎬永爲惠陵令,金奎升爲繕工奉事,尹滋善爲司䆃奉事,金顯宅爲內贍奉事,李俊永爲鏡城判官,李裕敦爲洪川縣監。吏批啓曰,掌樂院正,今當以蔭官差出,而擬望之人乏少,外任竝擬,何如?傳曰,允。以金養均爲義盈主簿,南德熙爲掌樂主簿,洪秉僖爲淸道郡守,朴最壽爲掌樂正,李根豐爲咸從府使,蔡定默爲內資直長,韓兢愚爲宗廟直長,李遇永爲昌平縣令,李定會爲工曹正郞,南德熙爲監察,吏批啓曰,咸興都護府判官,今當差出,而本府,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李元應爲長興奉事,鄭憲時爲內資奉事,李晩耆爲金山郡守,李錫應爲咸興判官,金泰麟爲昆陽郡守,金養均爲漢城主簿,金有鉉爲信川郡守,丁大永爲山淸縣監,李定會爲龍安縣監,趙贄顯爲戶曹佐郞,李獻春爲掌樂主簿,李渭在爲義盈主簿,鄭鴻賓爲典獄主簿,鄭完淳爲慶基殿令,申鎬永爲鎭川縣監,朴世秉爲內贍直長,李顯永爲懿寧園直長,姜䔻爲司圃直長,洪右爕爲惠陵令,朴齊性爲莊陵令,廣興直長單吳道泳,以兪致益爲司饔奉事,尹永進·柳進徽爲禁府都事,沈相殷爲明陵令,崇仁殿令單金相斅,以黃建休爲活人別提,鄭駿和爲典牲判官,朴宣陽爲工曹正郞,洪淳肯爲儀賓都事,金尙濬爲敬陵令,李渭在爲監察,洪承五爲尙瑞直長,王庭羽爲齊陵令,閔洙郁爲戶曹佐郞,兪鎭學爲典籍,金大鉉爲尙瑞副直長,洪承五爲義盈主簿,尹肯大爲肇慶廟令,朴孝容爲活人別提,金大鉉爲尙瑞直長,李承肯爲繕工副奉事,鄭基鵬爲永禧殿令,洪承五爲漢城主簿,崔應珏爲禮曹佐郞,李起錫爲尙瑞副直長,李鎬昌爲景慕宮令,李象暾爲司僕主簿,李錫弘·李麟圭爲典籍,李恩植爲濟用副奉事,鄭鴻賓爲平市主簿,金命根爲義盈主簿,李昌權·閔羲轍爲監察,黃猷淵爲瓦署別提,金命根爲司饔僉正,趙基應爲大司憲。吏批啓曰,臺諫多窠,今當差出,而擬望之人乏少,外任竝擬,何如?傳曰,允。又啓曰,大司成今當差出,而擬望之人乏少,外任竝擬,何如?傳曰,允。以李晩耆爲大司諫,南廷龍爲大司成,李濟民爲引儀,韓致奎·閔致亮爲掌令,方孝隣爲持平,黃義龍爲內資主簿,李錫弘爲監察,兪晠煥·金益容爲同經筵,兪晠煥爲戶曹參判,李止夏爲假監役,李濟民爲司圃別提,任百憲爲引儀,鄭健朝爲工曹判書,鄭天和爲禮曹參判,李恒愚爲司饔主簿,李錫弘·趙秉弼爲正言,趙重麟爲兵曹佐郞,朴孝容爲義盈主簿,姜永壽爲兵曹正郞,朴齊敬爲活人別提,趙東奭爲內贍主簿,李獻春爲戶曹佐郞,趙東奭爲工曹佐郞,安亨植爲典獄主簿,假監役李止夏,今超通政,朝官年八十六,依法典加資,以黃益秀爲持平,李象先爲掌樂主簿,蔡東寔爲參禮察訪,石宗珍爲魚川察訪,李欑重爲引儀,李容洵爲內贍主簿,趙性鶴爲執義,宋達仁爲司諫,李鳳德爲獻納,金元植·兪致崇·李會淳爲知經筵,崔承祖爲寧遠郡守,金亮淵爲藍浦縣監,韓致殷爲淑陵令,金喆鎭爲定陵令,朴敦壽爲兼引儀,洪羲爕爲延曙察訪,南相說爲自如察訪,南宗祐爲智陵直長,韓震鉉爲德陵直長,李昌煥爲典籍,柳爲注書,姜㳣爲藝文提學,高永錫爲禮曹正郞,姜蘭馨爲同經筵,姜運重爲司藝,李藥秀爲吏曹佐郞,馬瑞翰爲義陵奉事,李之遠爲純陵奉事,鮮于昇爲監察,金始熙爲奉常正,趙秉轍爲敦寧都正,尹用求爲奉常判官,徐相敦爲左通禮,李學年爲直講,陳集喬爲監察,元秉圭爲禮曹正郞,玄基濬爲禮曹佐郞,崔奭奎爲兵曹佐郞,兼春秋單康炳迪,宗廟副奉事洪哲周,典牲副奉事李秀彦,已上相換,以閔觀鎬爲假監役,趙羲韺爲慶基殿參奉,李憲垕爲健元陵參奉,張正鉉爲齊陵參奉,南益元爲厚陵參奉,尹滋祿爲敬陵參奉,金龍鎭爲穆陵參奉,宋龜玉爲章陵參奉,趙章敎爲寧陵參奉,申泰榮爲明陵參奉,姜翼秀爲惠陵參奉,李鼎宇爲典獄參奉,方漢哲爲假引儀,李仕日爲安陵參奉,金斗成爲淑陵參奉,朴昇鉉爲義陵參奉,李圭爕爲元陵別檢,贈吏參兪瑞煥贈吏判例兼,贈吏議兪星柱,贈吏參例兼,贈僕正,兪漢遇贈吏議,已上知經筵兪致崇三代,贈吏參金益哲贈吏判例兼,知經筵金元植考,故通德郞兪羲柱贈吏參例兼,進士兪漢維贈吏議,已上副摠管兪晠煥兩代。兵批,判書姜㳣進,參判閔胄顯病,參議崔尙儒病,參知鄭洛鎔入直進。兵批,啓曰,今日都目政事時,本曹堂上,不可不備,參判閔胄顯,參議崔尙儒,俱以病不來,令政院牌招,同參政事,何如?傳曰,允。又啓曰,營將·虞候,今當差出,而擬望之人乏少,已準朔守令及中軍·虞候,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以李熙甲爲宣傳官,柳衡魯爲內禁將,柳錫喜爲禁衛從事官,兪鎭泰爲尙州營將,金聖求爲管城將,韓聖根爲曹司五衛將,白初洙爲羅州營將,崔致永爲三陟營將,吳胤泳爲開城中軍,李翰榮爲黃海中軍,李孝秀爲南虞候,李商兢·權相坤·崔升翰·崔敬直爲五衛將,任原鎬爲宣傳官,殷致權·高復均爲五衛將,具羲祖爲訓鍊正,柳興秀爲忠州營將,金鳳求爲慶尙左兵虞候,韓衡履爲禁衛把摠,金昌溢爲彌助項僉使,洪萬赫爲淸城僉使,金有聲爲唐浦萬戶,韓應龍爲加背梁萬戶,李敏行·鄭塾·李象彦爲五衛將趙炳璘爲天摩僉使,李祥福爲於蘭萬戶,玉連赫·尹聲求爲五衛將,李克烈爲三軍府從事官,吳道炫爲守門將,李贊弘爲南桃浦萬戶,林基鎭·柳經渭爲五衛將,任原鎬爲都摠經歷,田興龍爲淸城僉使,池在淸爲文山萬戶,李重億爲宣傳官,趙秉弼爲文兼,崔宅鎭爲守門將,柳徽喆爲水口萬戶,洪斗錫爲正方別將,申斗淵·李得鉉爲五衛將,林基宙爲左捕從,金在學爲天摩僉使,李景鎭爲豐山萬戶,元世翼·李泰赫爲五衛將,李重億爲訓鍊僉正,胡希寬爲龍津萬戶,趙鎭英爲井浦萬戶,任聖尹·閔致行爲五衛將,柳冀東爲宣傳官,兪鎭學爲文兼,曺應煥爲古豐山萬戶,李秉圭·李熙正爲訓鍊副正,李元根爲淸城僉使,崔斗南爲天摩僉使,田龍夏爲金烏別將,劉正豐爲五衛將,朴宗秉爲武兼,崔敬善爲德浦僉使,李翼夏爲忠壯將,李秉圭爲宣傳官,柳冀東爲訓鍊副正,柳承烈爲宣傳官,李翼熙爲訓鍊僉正,李敎七爲中樞都事,柳曦東爲訓鍊主簿,趙羲周·吳致永爲武兼,兪相豐·朴龍熙爲部將,田相稷·金奎華爲守門將,宋熙昇爲內乘,李啓興·金翼濟·黃羲哲爲宣傳官,尹光斗·李秉龍·崔元暐·柳駜遠爲部將,李建大·洪鵬爕·金錫龍·金憲周·沈魯順爲守門將,尹弘燮爲東道參軍,金鶴熙爲南道參軍,金炳烋爲廣坪權管,吳道炫爲乫軒洞權管,金秉南爲小坡兒權管,訓鍊判官趙泓默,訓鍊主簿梁文源·郭來萬·韓敏秀,已上加設,依定式減下。以郭來萬爲訓鍊判官,金元成·李宗惇·朴大榮爲訓鍊主簿,同知單權顥仁,僉知三單,閔瑜世·李東根·南啓輪,宣傳官加設單柳錫喜,訓鍊主簿單李祥福,全州營將單韓弘烈,特爲仍任事,承傳,西水羅權管金在仁,特爲加資,一窠加仍事,承傳,羅州監牧官趙章夏,待瓜滿姑爲仍任事,承傳。羅州營將白初洙,三陟營將崔致永,開城中軍吳胤泳,黃海中軍李翰榮,南虞候李孝秀,以上今加折衝加資事,承傳,同知七單,李秉權·金大脩·金完述·金倫植·康鼎九·金鍾信·朱重謙,僉知十七單,李商兢·權相坤·崔升翰·崔敬直·殷致權·高復均·申斗淵·李得鉉·尹聲求·林基鎭·李敏行·鄭塾·李象彦·劉正豐·李泰赫·任聖尹·閔致行·副司果具然軾·李秉德·李容觀·鄭弘采·權鍾碩·李柱翼·李建植·李漢膺·李鵬烈·朴奎哲·龐友亮·張龍一·閔致儉·魏鍾植·崔星煥·柳寅學·李冕宇
傳曰,守令·邊將·初仕人,皆令明日待令。
奎章閣啓曰,守宮檢校直閣鄭健朝,待開門牌招,何如?傳曰,允。
弘文館啓曰,守宮檢校副提學鄭健朝,待開門牌招,何如?傳曰,允。
以檢閱金鶴鎭·徐正淳·趙鍾翼牌不進罷職傳旨,傳曰,只推。
上在景福宮。停常參·經筵。
大駕詣景祐宮展拜,入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。仍詣南延君祠宇展拜,入齋室後,藥房·內閣·政院·玉堂口傳問安。答曰,知道。仍詣本宮,入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
傳曰,興寅君夫人祠板,遣內侍看審以來。
傳曰,和嬪廟,遣內侍看審以來。
傳曰,豐恩府院君內外祠板,遣左承旨看審以來。
傳曰,興完君內外祠板,遣右承旨看審以來。
傳曰,直提學趙慶鎬夫人祠版,遣內侍看審以來。
傳曰,隨駕軍令,令各其營,別饒次分給。
傳曰,發遣吏郞,諸執事淸齋與否,摘奸以來。
宗親府啓曰,今此南殿第一室御眞,慶基殿奉安次御眞,南殿第三室御眞,移模事,命下矣。處所以何處爲之乎?敢稟。傳曰,泰元殿爲之。興寅君·永平君·完平君·知宗正卿李承輔·宗正卿李載冕,監董爲之。
又啓曰,南殿第一室御眞,第三室御眞,當爲移奉,而移奉之節,令該曹照例磨鍊事,分付,何如?傳曰,允。
又啓曰,南殿第一室御眞,慶基殿奉安次御眞,南殿第三室御眞,當爲移模,而日子以三月念間擇入事,命下矣。令日官劉晉祐推擇,則月內連値拘忌,國忌齋日,無吉日云。移奉日子,四月初一日辰時,移模日子,同月初二日卯時俱吉云。以此日時擧行之意,敢啓。傳曰,知道。
議政府公事官三單,鄭昌鎔·李弘植·沈寅澤。
三軍府從事官二單,李熙瑞·李鼎鉉。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
弘文館啓曰,大駕今已還宮,守官檢校副提學鄭健朝,依定式減下,何如?傳曰,允。
吏曹啓曰,鏡城判官,雖是營下,固非循例啓請之窠,則昨日臣曹之啓請差代,不勝惶悚,原望筒勿施,何如?傳曰,旣差也,勿拘。
兵曹啓曰,謹依下敎,隨駕軍兵等處,別饒次分給之意,敢啓。傳曰,知道。
訓鍊都監啓曰,謹依下敎,隨駕將官·將校軍兵及武藝別監等處,別饒次分給之意,敢啓。傳曰,知道。
禁衛營啓曰,謹依下敎,隨駕軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕軍兵等處,別饒次分給之意,敢啓。傳曰,知道。
壬申正月十六日卯時,大駕詣景祐宮展拜,恩信君·南延君祠宇歷拜,仍覲本宮,擧動入侍時,行都承旨尹秉鼎,左承旨金聲根,右承旨趙定熙,左副承旨南錫熙,右副承旨丁觀燮,同副承旨李敎復,記事官缺別兼春秋趙秉鎬,記事官徐正淳,檢校直提學趙寧夏·李載冕·閔升鎬·趙成夏,直提學南廷順·趙慶鎬,檢校直閣洪殷謨,待敎韓耆東,檢校副提學李明應·趙敬夏,副提學洪遠植,檢校典翰金性均·李承宇·權鼎鎬,典翰洪萬植,應敎朴定陽,副應敎趙秉稷,校理朴容大·吳麟泳,副校理黃普淵·李秀萬,修撰李載純·金永穆,副修撰李載悳·閔泳穆,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調姜㳣,副提調尹秉鼎進前問候訖。通禮跪啓請降輿乘輦,上降輿乘輦,由勤政門·興禮門,出光化門進發,由十字閣隅至南延君宮大門前,上降輦步過,仍乘輦,至景祐宮大門外,通禮,跪啓請降輦乘輿,上降輦乘輿,至齋室門外,上降輿入齋室,問安勿爲之事,下敎。少頃,通禮跪啓請出次,上出次,詣版位,行再拜禮,陞詣廟內奉審,仍詣誠一軒版位,行四拜禮,御眞奉審訖,還入齋室。傳曰,興寅君夫人祠版,遣內侍看審以來。出傳敎傳曰,和嬪廟,遣內侍看審以來。出傳敎傳曰,豐恩府院君內外祠版,遣左承旨看審以來。出傳敎傳曰,興完君內外祠版,遣右承旨看審以來。出傳敎傳曰,直提學趙慶鎬夫人祠版,遣內侍看審以來。出傳敎少頃,通禮跪啓請出次,上出次,通禮導上詣恩信君祠宇,就版位行再拜禮,仍詣南延君祠宇版位,行再拜禮,祠宇內奉審訖。上入幕次,少頃,通禮跪啓請出次,上出次,仍詣本宮,至幕次前,上降輿入幕次,少頃,通禮跪啓請外辦,上乘輿出宮大門外,通禮跪啓請降輿乘輦,上降輿乘輦進發,由光化門·興禮門,入勤政門,通禮跪啓請降輦乘輿,上降輦乘輿,入思政門,兵曹判書姜㳣跪稟放仗,敎復請出標信解嚴,上還內,諸臣以次退出。
上在景福宮。停常參·經筵。
趙定熙啓曰,左副承旨南錫熙,今日不爲仕進,卽爲牌招,何如?傳曰,允。
傳曰,禮房承旨馳詣受香諸處,奉審摘奸以來。
傳曰,守令·邊將·初仕人留待。
傳曰,守令·邊將·初仕人入侍。
以左副承旨南錫熙牌不進罷職傳旨,傳曰,只推。
禮曹啓曰,卽接濟州牧使趙羲純狀啓謄報,則去十二月令,薦新橘果中,乳柑·洞庭橘,一一摘取,則乳柑爲一百五十二箇,洞庭橘爲一百三十二箇,宗廟薦新乳柑·洞庭橘,景慕宮薦新乳柑,無以備數,故謹援已例,都封上送于禮曹,以爲稟旨薦新之地,爲辭矣。在前橘果稀結之時,已有減數薦新之例,今亦依前例分排,當日薦進,何如?傳曰,允。
摠戎廳啓曰,本廳哨官高永岐,身病猝重,勢難察任,改差,何如?傳曰,允。
大司成南廷龍疏曰云云。省疏具悉。爾其勿辭察職。
壬申正月十七日巳時,上御慈慶殿。守令·邊將·初仕人入侍時,右副承旨丁觀爕,假注書李熙圭,記事官趙鍾翼·李根命,以次進伏。守令·初仕人,進伏楹外,邊將序立階下訖。上曰,史官分左右。觀爕曰,守令·初仕人,使之進前奏職姓名乎?上可之。守令·初仕人等,以次進前,奏職姓名,仍退伏訖。觀爕曰,邊將則使宣傳官奏職姓名乎?上可之。宣傳官趙載觀,代奏職姓名訖。觀爕曰,守令·邊將·初仕人,使之退出乎?上可之。仍命史官就座,又命退,承史以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙定熙啓曰,同副承旨李敎復,今日不爲仕進,卽爲牌招,何如?傳曰,允。
傳曰,皇壇大祭,遣大臣攝行磨鍊。
禮曹啓曰,臣參鉉,與戶曹判書臣金炳國,進詣皇壇奉審,則奉室第二位神扆袱·座榻袱,第三位黃紬褥各一件,大草芚二浮·中竹二箇,黃別紋席四張,壇上黃帕一件·甲黃幕一浮內二幅·甲黃帳一浮內二幅·內簷甲黃帳二浮內一幅,油遮日六浮,道里具內二十張·黃綿絲三甲所二艮衣·敬奉閣大草芚二浮·中竹二箇·雉尾箒一柄雉尾兺·從享位小束乼二艮衣·排設竹五箇,典祀廳饌卓三坐·饌卓巾四件·省器卓二坐·三甲所二艮衣,竝破,改備事,分付各該司,何如?傳曰,允。
又啓曰,傳曰皇壇大祭,遣大臣攝行磨鍊事,命下矣,皇壇大祭吉日,令日官金昌勳推擇,則來三月初七日爲吉云。以此日設行,何如?傳曰,允。
又啓曰,卽接廣州府留守鄭基世移文,則以爲,本府鄕校聖殿及東西廡,今春節享,兼告由竝爲修改計料,告由移還安祭香祝,自本曹啓稟下送云矣。廣州府鄕校聖殿修改,當於今春釋菜,兼告由擧行,告由移還安祭香祝,卽令該司照例磨鍊下送,而祝文中,措辭撰出事,一體分付,何如?傳曰,允。
議政府啓曰,以慶尙監司金世鎬狀啓,鳥嶺作變諸賊,推覈登聞,而才素短於綜核,辭未究於議讞,上未能仰體聖朝象刑之德,下未能痛剔亂徒䲭張之姦,惶恧靡措,恭俟威罰事,傳曰,不必恭俟威罰,諸罪人事,令廟堂稟處事,命下矣。極逆凶醜之醞釀排布,神人之所共憤,覆載之所不容也。凡在當場就捕者,固宜殪殄滅之無遺育,而弼濟·岐鉉等諸賊,旣伏王章,則其餘黨羽之究覈淺深,區別分等,亦所以要囚服念仰體好生之德也。崔海鐵之留接凶魁,嘯聚逆黨,或作窩主,或爲倀鬼,自有斷案,不可容貸,林德裕之許心弼濟,連腸應肚,眞贓旣輸,逆節難掩,安文熙之樂聞凶徒慫慂,甘爲亂逆指使,潛踪祕迹,情節悖譎,崔泰鐵之募黨聚徒,計襲軍器,同惡相濟,旣已輸款,鄭國鉉之托身岐鉉,通信樵雲,恐動癡叔,跟隨亂賊,以上五囚,分送左右兵營,大會軍民,梟首警衆,崔鐵河之見異人而得生路,占吉地而避時騷云者,特出乃兄之利誘,往赴同黨之聚會,金熙均之甘聽訛言,趁赴約會者,情狀雖爲被欺,行事實涉同謀,崔洛羲之旣聞凶說,不知凶謀云者,卽其掉脫之計,而況赴其會而同濟其惡,則不可以渠供發明,有所參恕,鄭陳基之耳聞絶悖之言,敢赴亂逆之場,其曰,不得已而同行云者,蓋見其圖免之奸計,李燮伊之言貌則雖是愚昧,情迹則實涉悖亂,崔洪鐵之避亂圖生,雖被陷於甘誘,携黨赴會,終難免於重勘,朴熙台之竊聽沙場之偶語,往探鳥嶺之約會,苟其眞欲告變,何爲爛熳同歸,而今旣一體被捉,則尙有何辭稱冤?眞贓雖不現露,供招頗近粧撰,鄭敦永之委訪釀亂之家,意在綢繆,勇往作變之地,迹歸黨與,且旣往其地,又被其捉,則凶說之初不聞知云者,多見其窘遁莫掩,宋僖哲之初二日赴會,雖緣海鐵之誘,一百名募軍,緊出弼賊之招,郭碩大之願從異人,便是思亂之徒,直往草谷,可見同謀之迹,石基彦之始招終變,旣奸且巧,而伊夜作變之狀,洛羲,初不明言云,推此明言二字,則可知其略言其槪,旣聞其槪,而負袱從往,亦可知其包藏樂禍之心,宋京範之雜術眩惑,已是乖亂,凶札來投,極涉殊常,雖無端的之贓,難免交通之罪,權應一之元帥稱號,募丁約束,弼濟之供,實有苖脈,眞贓縱無可執,持身已知不謹,李宗乙之托妻子於安家,交契旣密,以至結兄弟而比桃園之義,詩語何太凶譎,卽此而平日不軌之心,亦已和盤托出,崔聖瑞切切分疏,不足聽信,而弼濟之約人,必於其家,公心之傳書,又在其家,贓雖不露,迹多涉疑,金鍾大·李宜秀之爲人,雖甚蚩蠢,賊變則旣往參,歷路而且混捉,前後實狀,轉益疑眩,以上十七囚,道臣旣請重勘,竝嚴刑一次,遠地定配,朴己成之爲渠魁婢夫,作赴嶺卜軍,以情則匪曰,參涉,在法焉不可全恕。鄭漢基之賊家托子,實是禍胎之本,嶺路追蹤,猶爲藉口之端,而究其情節,有難全釋,李承昌之爲岐賊妹壻,出玉鉉援引,此雖不幸,亦難曲恕,韓聖履之不參賊會,旣有徵招之脫空,而微聞凶賊潛匿之所,未辦告官擒捕之計者,雖緣孱劣,不可無罪,以上四囚,竝嚴刑一次,懲勵放送,都聖模·李致云·鄭泰鉉·朱子華·張洪汝等五囚,合有參恕,竝放送,其餘在囚諸罪人,自本營措處,在逃未捕之金洛均及樵雲等諸罪人,馴致此變,至今漏網,究厥所爲,尤極痛惡,嚴飭各鎭營,以爲刻期跟捕之地,何如?傳曰,允。
又啓曰,卽見忠淸監司金炳始狀啓,則鳥嶺賊徒鄭起源等十二人,所犯情節,更覈取招,而竝與鄭海淸家奴屬朴快哲等三人,一體鉤覈論列,請令廟堂稟處矣。湖·嶺之間,因此事而繹騷也,久矣。凡挺身投足於鳥嶺之變者,都是梟獍之種,合施鯨鯢之誅,而第其情迹之更覈,不無差殊於嶺囚,此所以査啓之務從平反者也。林健永,不赴草谷,旣非本心,頻訪佳山,莫掩眞贓,而以其父按劍叱挽之出於秉彝,特貸一縷,鄭台鉉,耳聞凶言,身投賊藪,不可以見機徑還有所曲恕,竝嚴刑二次,遠惡島限己身定配,尹秉善·李範疇,草谷之行,俱曰要見異人而然,則其所謂要見異人者,將欲何爲?雖無祕謀之綢繆,難免行止之閃忽,李民亨,惑信喜文,遍擇勝居,隨往岐鉉,參聞謊說,裏許則雖似不知,情迹則終涉可疑,竝嚴刑一次,遠地定配,全河琳,弼濟之來訪,旣不得拒絶,遵鎬之扯書,亦爲之參看,閔遵鎬,共河琳而製藥,事或無怪,答地師之札草,語頗殊常,鄭起源·鄭雲紀,始緣海淸之指揮,乃入賊窟而探情,情或可恕,迹則可駭,竝嚴刑一次,懲勵放送,黃雲欽·黃龍欽,挽兄也,言正而理順,挈眷則情窮而勢迫,迹實無犯,罪固可原,其兄雖未就捕,竝特爲酌放,告變人鄭海淸,赴期會而謂探賊情,終是疑怪,聞事變而始告官庭,亦其晼晩,縱見將功之計,難免反拙之嫌,嚴刑一次,遠地定配,朴快哲,草谷之隨往,雖曰愚蠢,第其以奴證主,有關風化,嚴刑一次定配,朴日身·金興伊,縱云被誘,有難全恕,竝嚴懲放送事,分付,何如?傳曰,允。
三軍府啓曰,卽接訓鍊都監所報,則今正月十九日,習陣日次,而敎場氷凍未解,不得行操云矣,敢啓。傳曰,知道。
兵曹啓曰,內禁衛將柳衡魯,五衛將申斗淵·李得鉉·閔致行·任聖尹·李泰赫,文臣兼宣傳官兪鎭學,俱以病難供職,呈狀乞遞,竝改差,何如?傳曰,允。
又啓曰,宣傳官李熙甲,五衛將劉正豐,俱以身病猝重,無望供職,新除授井浦萬戶趙鎭英,父年,今爲七十八歲,法不當遠離赴任,呈狀乞遞矣,邊將之親年七十五歲以上者,許遞其任,載在法典,竝改差,何如?傳曰,允。
御營廳啓曰,本廳別將趙羲稷,哨官郭來萬,俱有身病,勢難察任,竝改差,何如?傳曰,允。
上在景福宮。停常參·經筵。
南錫熙啓曰,右副承旨丁觀燮,今日不爲仕進,卽爲牌招,何如?傳曰,允。
傳曰,看更通符見失云,通符新造以入,當該宣傳官拿處。
三軍府啓曰,卽接禁衛營所報,則今正月二十日,習陣日次,而敎場氷凍未解,不得行操云矣,敢啓。傳曰,知道。
兵曹啓曰,來二月初五日大駕詣景慕宮齋宿,初六日春享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨縻鍊,餘軍留營,何以爲之乎?敢稟。傳曰,軍兵之多日出用,可悶,且遠幸在邇矣,訓局馬軍一哨,步軍二哨,摠使,率訓局旗鼓爲先廂,禁營步軍一哨,訓局步軍一哨,兩營騎士各一番,禁將率領爲後廂,禁軍一番隨駕,別抄軍一哨,領付於中央陣,駕前駕後折半爲之,御營餘軍一哨,訓局馬軍一哨,餘軍一哨,御將率領爲留陣,餘軍留營,置之。
又啓曰,來二月初七日,大駕詣南壇齋宿,初八日親祭時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依閟宮春享大祭時例,磨鍊,禁將爲先廂,摠使率禁營旗鼓爲後廂。
禁衛營啓曰,本營騎士別將金商玄,身病猝重,勢難察任,改差,何如?傳曰,允。
又啓曰,本營哨官李宗惇,身病猝重,勢難察任,改差,何如?傳曰,允。
判府事柳厚祚疏略曰,臣冒有三事之名,居然七載矣。始之受任,感殊遇之逈絶,終焉丐解,荷至仁之曲遂,歸伏畝,歌詠聖澤,以爲終焉之計,而昨年十月,爲候國家大慶,蹶登途,十日而入城,聖上聞臣之至,亟賜引見賜饌勞問,懇摯陪講,酬酢溫諄,繼而分司命下,起居於嘗藥之列,上號議定,提擧乎鏤玉之役,而今則輪直撤矣,都監罷矣,臣今復行南還,長與田父野老,優遊於仁天化日之中,以沒餘齒,而有私懇之不得不一暴者,禮曰,七十而致仕,聖人之垂明訓也,臣少從蔭仕,至暮齒,僥倖一第,得之於六十後,而冥升至此,古人致政之年,又過五年矣。顧瞻班行,面輒發騂,臣之當退,一也,今力盡腕脫而虺潰矣,臣之當退,二也,家在嶺外,朝廷末議,遠莫與聞,時節候班,曠不趨參,臣之當退,三也,有此三當退而癃朽枯落,年與病深。伏乞許臣納誥,命臣落籍,俾獲餘生歲月,罔非終始生成之澤。答曰,省疏具悉卿懇。積阻之餘,幸卿之至,諮訪治道,予方有喜,今此引年之請,奚爲而來也?卿以三當退,反復陳說,而予之不當許退者,亦三矣。卿於三事之列,甫七載于玆,以養閑西樞,退在鄕第,日月又過半,凡厥蘊抱,百不展一,則予不當許退者,一也。卿之年齡雖高,精力尙旺,維持匡輔,亦此俟卿,則予不當許退者,二也。卿以家在嶺外,徒冒原任之名,爲不安,而旣有其名,則自有其實,此自卿有進無退之何居,則予不當許退者,三也。有此三不當許退,而因卿苦懇,强許其退者,甚非予意攸注,卿其諒之,亟斷來章。仍傳曰,此批答,遣史官傳諭。
上護軍李根友疏曰云云。答曰,省疏具悉。卿其勿辭行公。
上在景福宮。停常參·經筵。
藥房提調姜㳣,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
兵曹口傳政事,以洪鍾勳爲內禁將,副司正,李熙瑞·李鼎鉉。
政院啓曰,吏曹郞廳來言,吏曹判書有闕,政事,取稟。傳曰,當日爲之。
三軍府啓曰,卽接御營廳所報,則今正月二十一日,習陣日次,而敎場氷凍未解,不得行操云矣,敢啓。傳曰,知道。
御營廳啓曰,本廳哨官朴大榮,身病甚重,勢難察任,改差,何如?傳曰,允。
傳曰,呈告春秋許遞,今日政差出。
傳曰,呈告知義禁,兵曹參知,在外兵曹參判許遞,今日政差出。
吏曹啓曰,禮曹佐郞玄基濬,中學敎授李敦夏,慶基殿參奉趙熙暎,健元陵參奉李憲垕,南學訓導崔德明,俱以身病,呈狀乞遞,竝改差,何如?傳曰,允。
有政。吏批,判書未差,參判韓敬源進,參議申錫年病。以李明迪爲吏曹判書。吏批啓曰,新判書李明迪命招,同參政事,何如?傳曰,允。又啓曰,判書李明迪牌招不進,參議申錫年病不來,小臣獨政未安,何以爲之?敢稟。傳曰,仍爲之。以李炳敎爲兵曹參判,趙秉轍爲兵曹參知,李會淳·成彝鎬爲知義禁,李玄翼爲同春秋,柳廷植爲禮曹佐郞,洪健植爲中學敎授,公事官三單,鄭昌溶·李弘植·沈寅澤,南學訓導單白樂興。再政。以趙肅夏爲敦寧都正,趙熻爲慶基殿參奉,李秉漩爲健元陵參奉,同義禁單成彝鎬,故吏參鄭基一贈吏判例兼,工曹判書鄭健朝考,故翊贊成載淳贈吏參例兼,郡守成光默贈吏議,通德成擎柱贈僕正,已上同義禁成彝鎬三代。兵批,判書姜㳣病,參判未差,參議崔尙儒入直進,參知未差。
義禁府啓目,宣傳官金東石原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
吏曹判書金世均疏日,伏以,惟我太祖·太宗兩聖朝,創垂之舊紀復回,寶籙維新,顯承之盛德追降,玉牒載掦,廟享親祼,宸孝冞光於繼述,庭賀誕擧,群情普切於慶忭,仍伏念臣之待罪銓地,夫豈有毫分近似?而苟然冒膺,固非職由,於貪榮戀寵,妄竊謂庶效塵刹之報,蟠泊迄今,纔經京察,而才識旣淺,鑑別且疎,量材激揚,尙矣無論,隨品排擬,率多失當,久次淹滯,不能無積薪之歎,遠方收用,亦未有拔茅之效,至於流來故常,猶未循蹈,肘見踵決,疵纇畢呈,究竟是辜負眷毗而止耳。雖聖度涵容,譴何不加,同朝篤厚,評彈無聞,而臣之包悚齎慄,何嘗一日忘哉?蝜蝂之蟲,其背雖澀,負物不休,則終必至於顚仆,臣之力弱擔重,亦類於此,此臣所以未敢蹲仍,期欲缷免,不第援銓家之視大政,爲箇滿已也。伏況臣素患喘嗽,轉成貞痼,肺金從以銷鑠,痰火輒復衝亘,遇寒則劇,觸風必添,退自政席,一倍闖肆,委貼床玆,蠢動無期,選部之養病,非所詩人之素餐有譏,以病以分宜去也,明矣。玆敢控實陳章,冒瀆崇聽。伏乞天地父母,特垂生成之澤,將臣所帶吏曹判書之職,劃賜鐫改,則三遞之恩,逾於九遷之榮,而重任無瘝,私分獲安,不勝幸甚。臣無任云云。答曰,省疏具悉卿懇。所請依施。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習財技放。請出標信。傳曰,知道。
備忘記,羅州營將白初洙,忠州營將柳興秀,三陟營將崔致永,下直。各長弓一張,長箭一部,片箭一部,筒兒一箇賜給。
禮曹啓曰,來二月初八日,行南壇祭親行時,壇上修理等事,依純祖朝己巳年祈雨親行時例,別遣戶曹·工曹郞廳預先看檢,而亦令繕工監別定監役監,眼同擧行事,分付,何如?傳曰,允。
又啓曰,卽接京畿監司朴永輔移文,則以爲,果川縣鄕校聖殿修改,今爲經紀,而移安將於來二月初三日,釋菜兼告由擧行計料,告由移還安祭香祝,自本曹啓稟下送云矣。果川縣鄕校聖殿修改,當於今春釋菜,兼告由擧行,告由移還安祭香祝,卽令該司照例磨鍊下送,而祝文中,措辭撰出事,一體分付,何如?傳曰,允。
又啓曰,卽接京畿監司朴永輔移文,則以爲,龍仁縣鄕校聖殿及東西廡以下諸處,滲漏頹圮,今方蓋瓦重修,鋪陳新備,而移安將於來二月初一日擇定,告由移還安祭香祝,自本曹啓稟下送云矣。龍仁縣鄕校聖殿修改時,告由移還安祭香祝,令該司照例磨鍊下送事,分付,何如?傳曰,允。
又啓曰,卽接濟州牧使趙羲純牒報,則以爲,本牧鄕校聖殿及廊廡諸處,朽漏,及今修改計料,告由移還安祭香祝,自本曹啓稟下送云矣。濟州牧鄕校聖殿修改時,告由移還安祭香祝,卽令該司照例下送磨鍊,從便卜日設行之意,竝爲分付,何如?傳曰,允。
戶曹啓曰,廣興倉令趙秉錡,今已瓜滿矣。本倉多有釐正之事,難付生手,姑爲仍任,何如?傳曰,允。
訓鍊都監啓曰,本局千摠李敏應,身病猝重,勢難察任,改差,何如?傳曰,允。
上在景福宮。停常參·經筵。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。王大妃殿,宗親·儀賓·內閣·政院·玉堂·朝廷百官單子問安。答曰,知道。
備忘記,淸城僉使李元根下直,長弓一張,長箭一部,片箭一部,筒兒一箇賜給。
傳曰,有實故摠管許遞,前望入之,摠管前望入之,副摠管宋熙正落點。
傳曰,下直守令·邊將入侍。
政院啓曰,咸從府使李根豐,七事奏對之際,有所漏落,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,爲守令者,不能講七事,而將何以治民乎?今當遠程,特爲安徐重推。
三軍府啓曰,忠淸監營砲手七十名,別抄軍官五十名,慶尙道右兵營別砲手三百名,慈仁縣砲軍二十名,江原道三陟府砲軍七十三名,伊川府砲軍二十九名,洪川縣砲軍十八名,狼川縣砲軍二十一名,蔚珍縣砲軍十五名,㪧谷縣砲兵六名,設置報來,敢啓。傳曰,知道。
吏曹啓曰,南學敎授尹用求,健元陵參奉李秉漩,安陵參奉李仕日,慶基殿參奉趙熻,俱以身病,呈狀乞遞,改差,何如?傳曰,允。
壬申正月二十二日巳時,上御慈慶殿。下直守令邊將入侍時,右承旨趙定熙,假注書朴鍾瀅,記事官趙鍾翼·李根命,以次進伏,守令進伏楹外,邊將序立階下訖。上曰,史官分左右。定熙奏曰,守令等,使之進前奏職姓名乎?上可之,守令等進前奏職姓名訖。上曰,善爲下去,實心對揚,州縣雖遠,治政得失,自當有入聞之道矣。各別惕念也。藍浦縣監金亮淵等曰,謹當殫誠奉行矣。定熙曰,邊將則使宣傳官奏職姓名乎?上可之,宣傳官柳錫喜奏邊將等職姓名訖,以次退出。上曰,邊將申飭,承旨傳諭。上曰,史官就座。仍命退,承史以次退出。
上在景福宮。停常參·經筵。
南錫熙啓曰,同副承旨李敎復,今日不爲仕進,卽爲牌招,何如?傳曰,允。
以司謁口傳下敎曰,昭寧園局內樹木犯斫罪人楊州居民金萬福·金富積·金汝出·金道己·李福汝,坡州居民李擧玉·具致福,竝照律刑配事,分付畿營。
政院啓曰,卽者義禁府都事來言,時囚罪人金東石當爲議處,而判義禁李根友在外,次堂例不得擧行云。何以爲之?敢稟。傳曰,許遞,前望入之,待下批,牌招察任。判義禁前望入之,李昇應落點。
傳曰,政官牌招開政,如有違牌,勿爲呼望。
傳曰,呈告禮曹參判許遞,今日政差出。傳曰,判義禁外,金吾堂上竝許遞,今日政差出。
議政府薦望,以申獻求爲義州府尹。
禮曹啓曰,今正月二十六日,永惠翁主初揀擇時,揀擇人出入門路,揀擇處所,以何處爲之乎?敢稟。傳曰,處所,興福殿爲之,門路,以迎秋門爲之。
兵曹啓曰,來二月十一日,開城府庭試武科初試節目,當爲磨鍊,而謹稽英宗朝庚申謄錄,則試官因榻敎,以本府留守及中軍·經歷·敎授,爲之矣。敎授,今已減下,今番則何以爲之?敢稟。傳曰,以留守·中軍·經歷,擧行。
政院啓曰,吏曹判書李明迪疏批已下,卽爲牌招,何如?傳曰,允。
吏曹啓曰,承文院判校金用鼎,受由過限,不爲上來,軍器寺判官劉在韶,以其身病,呈狀乞遞,竝改差,何如?傳曰,允。
有政。吏批,判書李明迪,參判韓敬源,參議申錫年進。以李容學爲禮曹參判,李豐翼·金元植爲知義禁,金益容爲同義禁,李載晩爲南學敎授,趙鍾禹爲慶基殿參奉,李爕觀爲安陵參奉,李仁醇爲健元陵參奉,吳德泳爲成川府使,廣興令趙秉錡,姑爲仍任事,承傳,守義州府尹單申獻求,贈戶參李敏行贈戶判例兼,同知李鍾兢考,贈吏參李鳳來贈吏判例兼,贈吏議李秉耆贈吏參例兼,贈司僕正李星會贈吏議,禮曹參判李容學三代,贈戶參李基始贈戶判例兼,忠翊將李承駿考。再政。以兪致崇爲刑曹判書。兵批,判書姜㳣進,參判李炳敎病,參議崔尙儒入直,參知趙秉轍病。以李種兢爲同知,成彝鎬爲副摠管,李敏鼎爲宣傳官,裵義坤·李根成·殷致權·尹聲求·李濂·趙炳璘爲五衛將,李春吉·金澤潤·張德潤爲昌德將,李容復爲御營把摠,金應稷爲武兼,高宗八爲守門將,徐學錫爲井浦萬戶,僉知單洪鍾勳,副司果李圭鏞·洪鵬爕,兼義州鎭兵馬僉節制使兩西運餉使單申獻求。再政。以李興魯爲都摠經歷,同知單李春吉,僉知二單,李根成·趙炳璘,守門將田相稷,加設依定式陞實。三政。以李兢鎔爲訓鍊判官,同知單張德潤。四政。以崔雲翰爲訓鍊主簿,同知單金澤潤。
刑曹啓曰,以司謁口傳下敎曰,昭寧園局內樹木犯斫罪人楊州居民金萬福·金富積·金汝出·金道己·李福汝,坡州居民李擧玉·具致福,竝照律刑配事,分付畿營事,命下矣。謹依傳敎,罪人金萬福等七名,竝照律刑配事,分付該道道臣之意,敢啓。傳曰,知道。
義禁府啓曰,卽接左右捕盜廳牒報,則謀反大逆不道罪人岐鉉弟稷鉉,前因査覈,已爲捉囚,而今雖脫空,係是緣坐,故玆以牒報云矣。稷鉉平安道陽德縣緣由爲奴,而方囚捕廳,依例令刑曹押送配所,何如?傳曰,允。
左右捕盜廳啓曰,謹依義禁府草記批旨,臣廳在囚罪人岐鉉之弟稷鉉移送秋曹之意,敢啓。傳曰,知道。
刑曹啓曰,義禁府啓辭內,卽接左右捕盜廳牒報,則謀反大逆罪人岐鉉弟稷鉉,前因査覈,已爲捉囚,而今雖脫空,係是緣坐,故玆以牒報云矣。稷鉉,平安道陽德縣緣坐爲奴,而方囚捕廳,依例令秋曹押送配所,何如?傳曰允事,命下矣。陽德縣爲奴罪人稷鉉,卽爲押送配所之意,敢啓。傳曰,知道。
吏曹判書李明迪疏曰云云。答曰,省疏具悉。卿其勿辭行公。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者義禁府都事來言,時囚罪人金東石,當爲議處,而知義禁李豐翼·金元植,同義禁金益容,未肅拜,只有判義禁李昇應一員,不得備員開坐云。知義禁李豐翼·金元植,同義禁金益容,竝卽牌招,何如?傳曰,允。如有違牌,勿爲呼望。
議政府啓曰,卽聞前灣尹,見有身病,尙未痊可云。邊門重地,滯務可悶,新除灣尹,旣在道內任所,使之除朝辭聞命卽發,罔夜赴任之意,三懸鈴知委,何如?傳曰,允。
宣惠廳啓曰,上納情費,自有新定節目,而陽城大同來納之際,聞有濫捧者,國法莫嚴,而若是犯科,萬萬痛惋,今方詳覈嚴懲,而前部將崔錫仁,稱以一石主人,居間徵索,操縱多寡,此而仍置,民邑,其將受病,爲先削去朝籍,移送捕廳,以爲嚴處之地,何如?傳曰,允。武初仕之如是淆雜,決非重名器之道,此漢,爲先削籍,常賤之類,豈可初仕也?此後取才與久勤外,更勿檢擬事,自廟堂申飭銓曹,可也。
訓鍊都監啓曰,本局千摠李奎憲,身病猝重,勢難察任,改差,何如?傳曰,允。
傳曰,發遣吏郞,諸執事淸齋與否,摘奸以來。
義禁府啓目,粘連向前金東石亦,職在看更,不能審愼,莫重通符,致此見失,揆以法意,難免重勘,以此照律,何如?啓,依允。
吏曹判書李明迪疏曰云云。答曰,省疏具悉。重任何可輕遞?卿其勿辭調病。
上在景福宮。停常參·經筵。
藥房都提調洪淳穆,提調姜㳣,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,傳香承旨,馳詣受香諸處,奉審摘奸以來。
政院啓曰,禁衛大將李章濂,御營大將任商準,以東·南關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,摠戎使兼察。
又啓曰,禁衛大將·御營大將,摠戎使兼察事,命下矣。兼察禁衛大將御營大將鄭岐源,旣在闕中,使之聽傳敎,何如?傳曰,允。
傳曰,大臣政府堂上引見。
傳曰,登筵臺臣,以遐土之人,所奏忠勤,年且老矣。掌令韓緻奎,特爲加資。
傳曰,卽聞前北伯所奏,則六邑守令,優異著績,誠甚嘉尙,不可無示意之擧,永興府使李珪永,加資,加一瓜仍任,鍾城府使閔成鎬,許用防禦履歷,定平府使李應烈,利原縣監柳奎東,竝加資,許用營將履歷,前咸興判官洪秉僖,高原郡守楚徵明,竝別薦施行。
傳曰,來初三日文廟親祭時,齋宿處所,以內閣爲之,初六日景慕宮親祭時齋宿處所,以玉堂爲之,初八日南壇親祭時,齋宿處所,以景武臺爲之。
傳曰,明日駙馬揀擇時,興寅君入侍。
政院啓曰,訓鍊大將李元熙卒逝矣。將兵之任,不可一刻無摠察之人,何以爲之?敢稟。傳曰,兵判兼察。
又啓曰,訓鍊大將,兵判兼察事,命下矣。兼察訓鍊大將姜㳣,卽爲牌招聽傳敎,何如?傳曰,訓將有闕之代,御將任商準除授,御將有闕之代,前三軍府事李容熙除授。
議政府訓鍊大將任商準,御營大將李容熙。
兵曹,訓鍊大將單任商準,御營大將單李容熙。
政院啓曰,訓將有闕之代,御將任商準除授,御將有闕之代,前三軍府事李容熙除授事,命下矣。新除授訓鍊大將任商準,以東關王廟獻官,方在享所,待將事後,牌招,傳授命召,而御營大將李容熙,卽爲牌招,傳授命召,何如?傳曰,允。
禮曹啓曰,今此駙馬揀擇人詣闕秩,一依漢城府擧案,別單書入,而卽接漢城府移文,則揀擇捧單中,郡守尹琓子老美,進士洪祐恒子庚吉,監役徐偉淳子泰平,俱有實病,不得進參云。病勢如此,則姑待其差歇,竝於前頭再揀擇日,使之入參,何如?傳曰,允。
兵曹啓曰,五衛將裵義坤·李根成·殷致權·尹聲求·趙炳璘昌德宮衛將李春吉·金澤潤·張德潤,俱以病難供職,呈狀乞遞,竝改差,何如?傳曰,允。
兵曹啓目,粘連觀此統制使蔡東健啓本,則唐浦萬戶韓益文,三載居鎭,一念圖報,公廨重修,弓銃改備,伺候船新造,飢民救急,試射賞格,勸農所費,府後施措,合爲千餘金之多,今當箇滿,軍民無不願借,特許仍任事,令該曹稟處亦爲白有臥乎所,公廨弓銃之重修改備,武射賞給,飢民救急之自備,若是夥多,實績茂著,殊爲嘉尙,雖已箇滿差代,其在激勸之道,合有褒賞之典,依狀請特許仍任,何如?啓,依允。
壬申正月二十五日辰時,上御紫薇堂。藥房入診,大臣政府堂上引見同爲入侍時,都提調洪淳穆,提調姜㳣,副提調尹秉鼎,檢校直閣李鎬翼,假注書朴遇賢,記事官趙鍾翼·李根命,左承旨金聲根,假注書朴遇賢,事變假注書金在鼎,記事官趙鍾翼·李根命,領議政金炳學,右議政洪淳穆,戶曹判書金炳國,上護軍趙秉昌·趙秉徽·金世均,大護軍鄭岐源·李參鉉·金益文·金壽鉉,右參贊趙性敎,兵曹判書姜㳣,工曹判書鄭健朝,行護軍李鶴榮·趙羲復,掌令韓緻奎,副校理黃普淵,以次進伏,醫官李重植·李漢慶·金在瑚·李命錫·進伏楹外訖。上曰,史官分左右。炳學進前問候訖。淳穆曰,醫官待令,使之入診乎?上可之。漢慶等,以次進候,仍退伏訖,淳穆曰,脈候奏之。漢慶等奏曰,脈候,左右三部調均矣。上命醫官先退,仍命藥房先退。上曰,次對爲之。炳學曰,天休用申,獻發之令辰,三始,歲紀在壬,創垂之舊甲,八回,我太祖·太宗聖德神功,旣揚徽而闡美,顯冊親上於太室,縟儀誕擧於大庭,萬億无疆,基于今日,而我殿下,誕承丕緖,重新正衙,於是焉繼志述事,於是焉發號施令,監于先憲,光復古懿,擧一世盡在光天化日之中矣。竊念兩聖朝大業洪烈,史不勝書,民不能忘,而若其禮樂刑政之美,實惟繇乎頻御經筵,以極格致誠正之學耳。命文學之臣更日入直,進講大學衍義,又書洪範以進。我太祖之勤於典學也,講書而暑雨不輟,無時召對,講論從容,嚴立課程,讀史徹卷,我太宗之勤於典學也。我殿下,欲法堯·舜,當法祖宗,況此日此殿,捨此典學而豈有他居先者乎?臣不敢張皇古昔,仰煩聰聽,惟以兩聖朝典學一事,先爲殿下敬誦之,用寓新年之祝,伏願懋哉懋哉。上曰,所陳切實,當服膺矣。出擧條炳學曰,惟我殿下,春秋鼎盛,廈氈雙隻,聖學緝熙,臣誠欽仰攢祝之至,而講號之尙稱進講,其在事體,不任悚惶,繼自今進講,稱日講,講官,竝以日講官,令該曹口傳下批,何如?上曰,將行法講,間又有進講,姑不必以日講改定矣。出擧條炳學曰,勸講·進講·日講,卽講號次弟,而今此進講之未及改號,事體未安,故有所仰達矣。淳穆曰,日講與法講,筵體各異,法筵則體嚴,日講召對,則甚簡便,故尤以爲貴也。上曰,法講不爲之時,則當行進講矣。炳學曰,卽見平安監司韓啓源所報,則江西義倉穀八百石,逐年取耗,添作本還,已有定式,而城餉糶糴之外,又有此還穀名色,耗上添耗,年增歲加,分給之數,竟至夥多,則以若凋殘之邑,莫如除其耗條,只以本穀,半分半留,爲辭矣。義倉之穀,自是出乎民者,而長耗添摠,易致厲民之階,則依所請使之除耗糶糴,半留半分,而其儲峙之時,若有雀鼠之弊,非徒國法至重,烏在其出義備虞之本意哉?其令嚴立科條,無時摘奸,一有欠縮,則該守令從重論勘之意,分付,何如?上曰,依爲之。出擧條炳學曰,又見箕伯所報,則以爲,道內各邑三馬廳,乃驛馬·撥馬·別馬之通稱者,而所謂戶首輩,徒知公行使役之爲急,罔念添餉輕殖之攸重,流來負逋,數甚夥多,甲子更張之時,蠲減其三分之二,其餘一分之六萬七千八百石,定限二十年排納,而至庚午所捧,爲二萬三千七百二十九石,未捧爲四萬四千七十一石之多,而挽近各站之凋瘵,反甚於前者,以其所受結,盡入於排納,況今全省,才經懷襄,位土率多汰覆,因其呼訴,至以未捧之數,冀蒙全蕩之恩典,爲辭矣。尋常公貨,猶難闊狹,許多國穀,豈可議到?而第念今玆之報,其必有事勢之甚不獲已而然,蠲蕩雖難遽議,今於歉荒之餘,亦不可一例督捧,未納排年,更展十年之限,使之紓力,以爲宣布西顧懷保之聖德至意,而此是通燕之路,不虞之備,則不容不有善後之方略,其間所捧二萬三千七百二十九石及其餘收捧,使之作錢,立還與買土間,講究矯捄之道,措畫充補之策,節目修上之意,另飭行會,何如?上曰,三馬廳之流來負逋,常所矜念,而其間所捧,旣爲不少,則折半特許蠲蕩,其餘未納排年,更展十年之限,已捧條之立還與買土間,節目修上事,竝依所奏行會,可也。出擧條炳學曰,彰義門外,惠廳平倉之設,專由募民入居之意,亦所以備不虞者,而所屬九邑之一年上納米,爲二千七百餘石,錢爲一萬九千五百餘兩,牛馬輸載,民力旣竭,道里孤絶,貢瘼亦多,且其倉主人名色,未知創自何時,而九邑結價,守令不得低昂,必待倉主人所定,而出秩,比諸他邑結價,則不啻倍蓰,又於上納之際,人情雜費,殆無限節矣。今因此輩聊賴之資,貽害於畿邑之民,已是無謂,況民不加聚,弊則層生者乎?自今年爲始,九邑米錢,輸納京倉,而平倉與倉主人,永爲革罷,以紓一分民勢,恐好,故敢達矣。上曰,本爲募民而民不加聚,且所謂倉主人之因緣生弊,亦旣不少矣。事係民隱,不可荏苒而止,依所奏竝爲革罷。出擧條炳學曰,文忠公臣柳成龍,宣廟朝相臣也。値龍蛇搶攘之際,以經濟才,任興復責艱險,備嘗勞勩,最著事業勳庸,學術名德,爲世推重,朝家崇報之典,非不至矣,而今其祀孫,未及霑祿,不無香火難繼之歎,令該曹勿拘年紀,初仕問名調用事,分付恐好,故敢此仰達矣。上曰,依爲之。出擧條炳學曰,行大護軍金元植,刑曹判書兪致崇,知宗正卿李會淳,竝政府堂上差下,何如?上曰,依爲之。出擧條炳學曰,南原幼學金奎洛,文學才諝,蘊抱甚多,譬如處囊之錐,其末立見,蔚然爲一鄕之所稱善,在熙朝器使之政,合有剡薦之擧,昭寧園守奉官,作窠調用,何如?上曰,依爲之。出擧條炳學曰,前郡守趙秉允,率養其十四寸秉弼子亮夏,爲后,今至十餘年之久矣。亮夏,自書罷養文字而去云,大倫旣定之後,有此民彝之變者,事係斁敗,誠極駭惡,所謂趙亮夏,令秋曹嚴刑遠配,何如?上曰,大倫已定之後,有此意外之變,斁敗民彝,胡至此極?依所奏施行,而勿揀赦典,可也。出擧條炳學曰,槐院分館人陳集喬,地閥,元是卑微之類,而隱諱其所自出,冒玷淸選,甚涉駭歎,降調芸閣,仍施竄配之典,以懲其欺罔之罪,何如?上曰,依爲之。出擧條炳學曰,德山郡守,今爲武邊地履歷窠,且爲獨鎭,則職任視前較重,管轄宜有定號,而本道五營將,旣已備員,依金海例,別中營將討捕使下批事,分付兵曹,何如?上曰,依爲之。出擧條炳學曰,卽見咸鏡監司洪祐吉,北兵使金箕錫狀啓,則北兵營,處在極邊,水泄備禦之策,與他逈別,而臨海上地,殊無防守之設置,本營五里許,有獨仇味津,津後山形,廻抱背海,峻峰橫亘,登高瞭遠,此可謂最要隘口,如欲設鎭,則鎭廩與餉穀軍器,猝難變通,第念鏡城寶化·森森坡兩堡,深在窮峽,鎭樣凋殘,瘦卒無幾,罷此兩堡,設彼一鎭,國計民事,別無損益,該鎭將,仍作自辟窠,以本營,曾經外兵房,鏡城府,曾經座首人,備三望馳啓蒙點,箇期三十朔爲限,而兩堡,旣是南·北兵營輪辟窠,則革堡設鎭之間,仍廢兩營自辟,不無齎鬱之歎,移施於廢茂山堡,仍舊施行,似無拘礙之端,竝請令廟堂稟處矣。峻峰背海,地形天險,固圉之道,實合設鎭,而設一鎭革兩堡,旣係通變之方,至於南·北兵營自辟窠之輪回移差,庶無向隅之歎,竝依狀請許施,而移設之際,苟或擾民,反非所以重邊之意,另飭行會,何如?上曰,依爲之。出擧條炳學曰,大護軍金元植,陞資後當爲追榮,而所后祖曾,無可施處,依近例移施其本生之意,分付,何如?上曰,依爲之。出擧條炳學曰,工曹判書鄭健朝所后曾祖,前已貤贈矣。追榮之典,依近例移施其本生事,分付,何如?上曰,依爲之。出擧條炳學曰,前承旨柳冀大,當爲推恩,而所后家,無可施處,其本生父年今七十云,依近例移施之意,分付,何如?上曰,依爲之。出擧條炳學曰,登科十年人陞六,自是法典,而今亦有限滿之人云,依例陞六之意,分付該曹,何如?上曰,依爲之。出擧條炳學曰,訓鍊大將李元熙,來詣朝房,不爲登筵,雖緣實病之難强,事體則殊涉未安,推考,何如?上曰,依爲之。出擧條淳穆曰,今年,卽我聖祖建國之舊紀,景命維新之會也。殿下光膺寶曆,典章法度,惟繼述是圖,罔有不欽,廈氈之諮訪,朝廷之勅勵,拳拳憂勤,使斯民期躋雍熙之域,而猶未敢知丕應,徯志從欲之治,此其故何哉?倘萬化所發源,德政或未孚,惠澤或未洽也歟?竊稽有國以來,非徒創業爲難,實亦守成爲難,自昔繼體之主,誕垂令聞,永綏厥位,靡不危懼於保大持盈,而若蹈虎尾涉春氷者,泰極于隍,豐亨其蔀,乃天道之常行,人君之大戒,所以無逸一篇,歷敍殷宗周王,享國久長,卽惟曰,嚴恭寅畏,曰,不敢荒寧,曰,咸和萬民,是已,而謹理欲之分,察事幾之萌,寔治平第一本領也。我祖宗聖聖相承,重熙累洽,其所傳授心法,蓋莫不由乎玆,而若夫勵世敎則立紀綱,惇風俗則尙質儉,厚民生則節財用,爲萬世開太平之金科玉條,有典有冊,必皆黼扆,朝夕省覽,而欲法堯·舜,終非別樣道理,顧以是愼思之而已,篤行之而已。今日盛時也,罔或逸豫,先立其大者遠者,譬如作一屋子,以講學爲基址,義理爲柱石,黎元爲墍茨,雖造次之頃,慥慥於丕責克艱,成憲是彝,凡係政令施措,勿用彌末淺近,務到極十分實地,粹然一出於正,則光前啓後,無疆大業,其將泰山而四維之,伏願澄省焉。上曰,所陳切實,當服膺矣。出擧條炳學曰,因惠廳草記,以常賤出身,勿許初仕檢擬,有所下敎矣。此有取才與久勤年例應入者,則其將竝勿擧擬乎?不得不有一番稟定矣。姜㳣曰,崔錫仁,非特取才,亦以禁軍久勤履歷,付職者矣。上曰,取才與久勤外,常賤人初仕,切勿淆雜檢擬。炳學曰,追聞兵判之言,惠廳所謂一石主人崔漢,甲子六月,以取才得參初仕,則此是其時兵判之循例檢擬者也。上曰,事旣如此,則其時兵判,不必推考矣。淳穆曰,聖敎如是,則前下草記,問備之命,還入改書,似好矣。上曰,然矣。仍敎曰,戶惠堂進前。上曰,一石主人,何許任役乎?世均曰,此非惠廳員役,乃是江居之民,而稱以一石主人,上納船來泊之時,每隻受食一石米,自江頭至惠廳,凡所運納之節,居間指揮,故員役情費,亦操縱徵索,非徒和應犯科之爲痛惋,畢竟民邑,因此受病矣。上曰,昨日陽城大同情費事,聞甚駭痛,以員役輩沾漑之慾,民邑之害,果何如乎?取考各邑情費,一一嚴徵,還給該邑後,員役各別禁斷,而戶曹亦難保其必無此弊矣。一體嚴禁,査實之際,不無首從之別,分輕重酌處,俾無抑鬱之歎,可也。炳學曰,以情費事,前後申飭,非止一再而年增歲加,猶復如前,蓋因下隷輩之利竇,朝令不得遵行者,揆以綱紀,常所痛惋,昨春參互前例,新定節目,每於捧上之時,各別嚴束,而科外誅求之弊,亦難保其必無矣。外邑吏民爲弊之源,若是洞燭,聖敎截嚴,自今尤倍操飭,雖一毫之物,節目之外,俾無得討索之地,而日後設有犯科者,依下敎謹當十分詳査,分首從酌處,不至呼冤矣。世均曰,臣待罪惠局,有此員役犯科不飭之失,臣實悚惶,而惠廳情費,昨年因廟堂之飭,申明節目矣。陽城上納,聞有濫捧,故兩次嚴査,上納米爲七百餘石,而情費之濫捧,米二十二石,錢近八十兩,已皆還徵,而此是員役七十九名之所分食者也。自一石至於數升,錢亦多少不一,而犯科則一也,故竝分等杖囚,勿論首從,竝將除汰矣。聖敎至此,萬萬欽仰攢祝之至,謹當退而分輕重酌處,圖所以無冤,而各邑上納,亦將隨其所捧,這這嚴飭禁斷,而日後如復有犯科者,則更當分首從酌處矣。炳學曰,情費若或過濫,則其害必歸於民,故未嘗不每加嚴飭,而雖以外邑色吏,言之,擇精責捧於民間,換麤米納於京司,從中肥己,亦不少,此所以期於用情圖囑,低捧該司下屬,又從以甘受,則是與受同犯其罪也。上曰,精捧換麤,期於用情,其弊也,都歸於民,甚可矜憫,此當與受同罪,自廟堂各別申飭,可也。上曰,前北伯進前。上曰,久未相見,卿須仰瞻。上曰,昨年北路年形,何如?壽鉉曰,昨秋則稱以少康矣。上曰,然則民情少紓乎?壽鉉曰,雖云少康,荐歉民情,未可以是有紓,而離散之民,賴以稍集,是可謂之少勝矣。上曰,近來虎患,何如?壽鉉曰,虎患,始則甚以爲憂,銃槍機阱,所在發捕,今則比前可謂稍息,然山多谷深,樹木茂密,有難殄滅其種矣。上曰,聞甚憫然。仍問曰,道內優績守令,幾人乎?壽鉉曰,永興府使李珪永,鍾城府使閔成鎬,定平府使李應烈,前咸興判官洪秉僖,高原郡守楚徵明,利原縣監柳奎東,誠心奉公,優異著績,實合褒奬之典矣。上曰,如此治績之人,不可無示意。上曰,大臣就座。聲根曰,諸宰奏事。炳國等曰,無所奏矣。聲根曰,臺諫所懷奏之。緻奎曰,自古帝王之治本,莫非聖學中出來也。伏覩我殿下,以天縱之聖,有就將之德,似無待於進修之工,而古語曰,聖而益聖,新而又新,聖新之道,捨是學何以哉?見今春晷漸舒,日御講對,討論經籍,諮訪治道,念玆在玆,孜孜不已,則唐·虞三代之盛,可以比隆,而億萬無疆之休,實基於此也。伏願殿下,懋哉懋哉。上曰,所陳當留念矣。出擧條聲根曰,玉堂所懷奏之。普淵曰,俄者大僚,以聖學陳勉,臣無容更贅,而竊覸聖工,方在於詩經,夫詩者,人心之感物而形於言之餘也。郊廟朝廷之禮,鄕黨閭巷之俗,男女歌詠之風,汚隆善惡,無不盡載,使人讀之,藹然而感發善端,瞿然而懲創逸志,此人主之所澄省而勉戒者也。況陽春已啓,仁德日布,此正殿下履端之時也。伏願日開講幄,奮發興起,必由於詩,則二南之化,雅·頌之治,不期而躋矣。是臣區區之望也。上曰,所陳當留念矣。出擧條仍敎曰,臺臣所奏,甚勤懇,且以遐鄕年老之人,初登筵席,如是善奏,予欲施加資矣。炳學曰,甚好矣。上曰,居在何鄕,而何時上來乎?緻奎曰,庚申三日製,自作及第,壬戌上來,今爲十餘年,而所居之地,則成川矣。上曰,自作及第之言尤好矣。仍爲下詢曰,本邑倅治績,何如?緻奎曰,在此聞譽言日至,而今其遞去,民情似當缺望矣。上曰,昨年年形,何如?緻奎曰,大無之年矣。聲根曰,今日賓對,諫院無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以次退出。
上在景福宮。停常參·經筵。
傳曰,近日日候不均,人多受病云,言念侍衛與軍兵之多日露處,可悶,文廟釋奠祭,景慕宮春享大祭,南壇祭齋宿,當便殿爲之矣。該房知悉。
政院啓曰,卽者檢閱趙鍾翼,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,推考警責,仍卽牌招推移入直,何如?傳曰,允。
傳曰,駙馬揀擇時,永平君同爲入侍。
傳曰,都承旨·右承旨,率揀擇童蒙入侍。
傳曰,前都事朴元陽子泳疇,幼學尹夔善子庚龍,副司果洪在瓚子鳳吉,幼學趙宅熙子應男,護軍南廷益子奎星,再揀擇入之,其餘竝許婚。
傳曰,駙馬再揀擇,以來月旬前擇入,三揀擇,以同月念後擇入事,分付禮曹。
禮曹啓曰,傳曰,駙馬再揀擇,以來月旬前擇入,三揀擇,同月念後擇入事,分付禮曹事,命下矣。吉日,令日官李秉洪推擇,則再揀擇來二月初八日·初九日,三揀擇,同月二十一日,二十二日,俱吉云。以何日定行乎?敢稟。傳曰,再揀擇初九日爲之,三揀擇二十二日爲之。
傳曰,今番謁聖武科,旣爲除初試矣。當日磨勘,似有窘塞之慮,來初一日,先爲開場於訓鍊院,命官爲之,試官,前期差出。
禮曹啓曰,卽接慶尙監司金世鎬移文,則以爲,聞慶縣鄕校聖殿,今方重修,而聖位移安日子,以二月十三日擇定,告由移還安祭香祝,自本曹啓稟下送云矣。聞慶縣鄕校聖殿修改時,告由移還安祭香祝,卽令該司照例磨鍊下送事,分付,何如?傳曰,允。
又啓曰,卽接京畿監司朴永輔移文,則以爲,安城郡鄕校聖殿,今方重修,而聖位移安,將於來二月初三日釋菜,兼告由擧行計料,告由移還安祭香祝,自本曹啓稟下送云矣。安城郡鄕校聖殿修改,當於今春釋菜,兼告由擧行,告由移還安祭香祝,卽令該司照例磨鍊下送,而祝文中,措辭撰出事,竝爲分付,何如?傳曰,允。
以咸鏡監司洪祐吉狀啓,利原縣人命渰死事,傳曰,聞甚驚慘,元恤典外,別加顧助,如有生前身還布,竝蕩減事,廟堂措辭分付。
營建都監啓曰,御營大將李容熙,本都監提調差下,使之察任,何如?傳曰,允。
宣惠廳啓曰,昨年畿甸穡事,雖未登豐,俵災不甚夥多,則其不可一直減分,今年營邑需,依例解分磨鍊,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
義禁府照目,粘連宣傳官金東石矣本府議啓內,職在看更,不能審愼,莫重通符,致此見失,揆以法意,難免重勘,以此照律,罪杖九十收贖,徒二年半定配,私罪啓,通符雖已見失,此與故失有異,且有斟量者存,特爲分揀放送。
檢閱趙鍾翼疏曰,伏以臣,卽接家信,則臣母素患痰癖之症,近因調將之失宜,一倍添劇,委頓床席,家僮踵至,促臣歸視,臣聞報煎灼,按抑不得,庸敢忙陳短章,徑出禁扄。伏乞聖慈,俯垂矜諒,亟遞臣所帶之職,俾便救護,仍治臣擅離之罪,以昭法紀焉。省疏具悉。爾其勿辭救護。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放。請出標信。傳曰,知道。
南錫熙啓曰,右副承旨丁觀爕,今日不爲仕進,卽爲牌招,何如?傳曰,允。又啓曰,左右史不可不備,檢閱金鶴鎭·徐正淳,旣有只推之命,竝卽牌招推移入直,何如?傳曰,允。
兵曹口傳政事。以兪致崇爲都摠管,金元植·李容學·金益容·許熠·吳夏泳·鄭雲龜·鄭周應爲副摠管,都摠管單金元植。
議政府啓曰,卽見京畿監司朴永輔所報,則高陽均納大同,以詳定代納,已至多年矣。今以本色上納事,間有朝令,而荐歉民情,殆同括背之毛,庚午辛未兩年未納條一百二十七石零,特許依舊例,以詳定代納爲辭矣。歉餘民力,有難責之,以本色上納,依報辭,特爲許施,而正供事體,所重自別,過此以後,更勿以此煩陳之意,另加申飭,何如?傳曰,允。又啓曰,卽見忠淸監司金炳始所報,則通津致敗洪州庚午條,各衙門納,竝雜費米太,合六百七十一石零,特許代納爲請矣。旣難分徵於傭賃,又難再斂於結民則道臣煩報之輒請代納,雖非經法攸在民情所關,亦不可一切靳許,依報辭施行,何如?傳曰,允。
又啓曰,頃因萊伯狀啓,大靜漂民五名,漂蕩之際,適値洋舶來救,移騎彼船,而呼救圖生,跡無可執,還送原籍官之意,覆啓行會矣。卽見全羅監司李鎬俊狀啓,則漂邊人五名之始投洋船,恐非故犯,又經萊査,許令還歸,而靈巖·海南之所招不同,始呑終吐,殊涉可駭,竝姑嚴囚該郡,請令廟堂稟旨分付矣。無論招辭之有同有異,濱死圖生之際,移騎彼船,則有何隱情之可執者乎?雖幾番更覈所招之異同,其必終始呑吐而止,依前覆啓,還送原籍之意,分付,何如?傳曰,允。
又啓曰,道臣巡部之以春以秋,爲民事而然,而此時列邑供億之費,反爲民事之有妨,今春八道巡審,竝停止,北道陵寢,畿內陵園墓所奉審,依近例以秩高守令,替行事,分付,何如?傳曰,允。
又啓曰,在前經宿幸行時,各道道臣例爲境上出待,而爲念民邑之弊,多有停止之例,今亦置之事,分付,何如?傳曰,允。
兵曹啓曰,在前城外動駕時,侍衛,例爲稟旨磨鍊,而昨春先農壇親祭時,兵摠府堂上各二員,兵曹郞廳二員,都摠府郞廳一員,五衛將二員,武兼一員,隨駕矣。今番則何以爲之?敢稟。傳曰,依先農壇親祭時例,爲之。
以右副承旨丁觀爕牌不進羅職傳旨,傳曰,只推。
吏曹啓曰,槐院分館人陳集喬,校書施行,何如?傳曰,允。
又啓曰,卽接宗廟署牒報,則以爲,本署副奉事李秀彦,今月十七日遭父喪云。副奉事有闕之代,口傳備擬以入之意,敢啓。傳曰,知道。
吏曹口傳政事,以林命相爲宗廟副奉事。
御營廳啓曰,本廳哨官李奎虎,身病甚重,勢難察任,改差,何如?傳曰,允。
義禁府啓曰,槐院分館人陳集喬,仍施竄配之典事,承傳啓下矣。陳集喬,平安道郭山郡竄配,而以承傳內辭意,具罪目依例發遣府羅將,押送配所,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
義禁府啓目,黃州牧使鄭憲朝原情云云。問目內辭緣,泛稱遲晩,刑推得情,何如?啓,除刑推議處爲良如敎。
上在景福宮。停常參·經筵。
趙定熙啓曰,右副承旨丁觀爕,今日不爲仕進,卽爲牌招,何如?傳曰,允。
又啓曰,左右史不可不備,檢閱金鶴鎭·徐正淳,旣有只推之命,竝卽牌招,推移入直,何如?傳曰,允。
傳曰,吏曹判書有闕之代,前望入之,吏曹判書前望入之,林肯洙落點。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而馬祖壇南邊紅箭門,司寒壇東北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
以右副承旨丁觀爕牌不進罷職傳旨,傳曰,只推。
政院啓曰,明日訓鍊院武科殿試時,城上所當爲進去,而諫院則司諫宋達仁,獻納李鳳德,正言金容圭·鄭㵙在外,無進參之員云,何以爲之?敢稟。傳曰,竝許遞,前望入之。
訓鍊都監啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
禁衛營啓曰,本營哨官李敎聲,身病猝重,勢難察任,改差,何如?傳曰,允。
又啓曰,謹依本營兼內吹今春等習角賞單啓下,梁漢秀等十一名處,各木綿二疋施賞之意,敢啓。傳曰,知道。
御營廳啓曰,本廳兼內吹今春等習角賞格,謹依單子判下,朴龍根等十一名處,各木二疋施賞之意,敢啓。傳曰,知道。
以檢閱金鶴鎭·徐正淳牌不進罷職傳旨,傳曰,只推。
義禁府啓目,粘連向前鄭憲朝亦,重囚逃躱,縱出意慮之外,過限未捕,自有當勘之律,以此照律,何如?啓,依允。
吏曹判書李明迪疏曰云云。答曰,省疏具悉。所請依施。
吏曹判書林肯洙疏曰云云。答曰,省疏具悉。卿其勿辭行公。
上在景福宮。停常參·經筵。
藥房提調姜㳣,副提調尹秉鼎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
政院啓曰,在前謁聖試士時,有時原任大臣入侍之例,今番則何以爲之?敢稟。傳曰,入侍。
又啓曰,在前謁聖試士時,有宗正卿全數入侍之例,今番則何以爲之?敢稟。傳曰,入侍。
又啓曰,左右史不可不備,檢閱金鶴鎭·徐正淳,旣有只推之命,趙鍾翼由限已過,竝卽牌招推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
傳曰,正言許遞,今日政差出。
傳曰,前都正李冕應,工曹參判除授。
傳曰,左副承旨許遞,前望入之,承旨前望入之,尹顯岐落點。
政院啓曰,新除授·左副承旨尹顯岐,時在慶尙道靑松府任所,斯速乘馹上來事,下諭,何如?傳曰,許遞,前望入之,承旨前望入之,南錫熙落點。
宗親府啓曰,璿源譜略修正事,命下矣。國朝御牒書寫官一員,監印堂上一員,以宗正卿中差出,而跋文製述官,依例令政院稟旨擧行,何如?傳曰,允。文衡會圈,使之製進。
政院啓曰,文衡會圈事,命下矣。時原任大臣,前大提學·政府東西壁·六卿·判尹,竝卽命招,以爲會圈,何如?傳曰,允。
又啓曰,文衡會圈事,命下矣。今日政,三館大提學下批,何如?傳曰,允。
賓廳啓曰,臣以大提學會圈事,來詣賓廳,而他大臣,皆命招不進矣。從前文衡圈點時,曾無一大臣獨點之例,雖或有曾經文衡,獨爲擧行之時,而終非所以重事體之道,待他大臣來到後,擧行,何如?答曰,獨爲擧行。
又啓曰,大提學圈點以入,而前大提學朴珪壽,嫌不自書其名,依例添書圈點之意,敢啓。答曰,知道。
賓廳,大提學會圈九點,尹定鉉·李敦宇·申錫禧·趙性敎·金世鎬,八點,朴珪壽。
宗親府啓曰,明日卽天漢殿朔奉審日次,臣寅命進詣擧行之意,敢啓。傳曰,知道。
兵曹啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
吏曹啓曰,掌樂院正朴最壽,成均館司藝姜運重,健元陵參奉李仁醇,俱以身病,呈狀乞遞,竝改差,何如?傳曰,允。
有政。吏批,判書林肯洙進,參判韓敬源,參議申錫年病。以李有臣爲掌令,金容圭·鄭㵙爲正言,成彝鎬爲同春秋,嚴錫鼎爲分內醫提調,宋祥淳爲承文判校,崔弘周爲掌樂正,金泰煥爲司藝,李麟圭爲監察,金宜秀爲軍器判官,李魯洙爲健元陵參奉,金奎洛爲昭寧園守奉官,趙秉弼爲靑松府使,前僉使柳衡魯,今加嘉善,年七十侍從臣柳冀大本生父移施事,承傳。永興府使李珪永,今加嘉善,定平府使李應烈,利原縣監柳奎東,已上今加通政,已上加資事,承傳。掌令韓緻奎,今加通政,特爲加資事,承傳。贈吏議金萬善贈吏參例兼,贈司僕正金基長贈吏議,知經筵金元植兩代,故同知申應模贈吏參例兼,守義州府尹申獻求考,前樂正鄭東愈贈吏議,工曹判書鄭健朝本生曾祖考,移施事,承傳。故學生趙養贈持平,孝行卓異贈職事,承傳,故正言李相重贈宗正卿吏參例兼,生員李秉漢贈吏議,學生李鎭奎贈僕正,工曹參判李冕應三代。再政。以趙益熙爲監察,奇陽衍爲典籍,弘文館大提學單趙性敎,藝文館大提學單趙性敎,知成均館事單趙性敎,永興府使李珪永,加一瓜仍任事,承傳。兵批,判書姜㳣進,參判李炳敎病,參議崔尙儒入直,參知趙秉轍病。以任龍準·趙希永·田基靑·洪萬赫·黃憙祖爲五衛將,李昌權爲宣傳官,姜奎馨爲訓鍊判官,李在果爲文兼,尹錫鵬爲武兼,金鶴熙·金卨鉉·尹榮益爲守門將,武兼單吳致永,加設,依定式陞實,副司果金應稷·金錫龍·金憲周·高宗八,唐浦萬戶單韓益文,特爲仍任事,承傳。兼德山鎭兵馬僉節制使別中營將討捕使單李章烈。再政。以鄭仁采爲訓鍊主簿,李陽來爲南道參軍,同知單裵義坤,僉知單黃憙祖。三政。以具然軾爲武兼,同知單洪萬赫,僉知單田基靑。
禮曹啓曰,卽接魯城幼學尹旻奎所志,則以爲,同姓九寸侄正鎭,嫡妾俱無子,以其族弟坦鎭第二子滋喆,欲爲繼後,兩家諸族,相議完定,而正鎭夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,載在法典,而門長尹旻奎,所訴旣如此,尹坦鎭第二子滋喆,立爲尹正鎭之後,何如?傳曰,允。
兵曹啓曰,今此文廟釋奠親行後,試士,武科殿試時,執鼓官,例以訓鍊正塡差,而正具羲祖,在外未肅拜。依例以訓鍊副正柳冀東,塡差之意,敢啓。傳曰,知道。
又啓曰,因大臣筵奏,德山郡守,依金海例,別中營將討捕使下批事,蒙允矣。兼德山鎭兵馬僉節制使,以兼德山鎭兵馬僉節制使別中營將討捕使,下批之意,敢啓。傳曰,知道。
御營廳啓曰,本廳哨官李萬哲,身病甚重,勢難察任,改差,何如?傳曰,允。
刑曹啓曰,今正月二十五日,藥房入診,大臣政府堂上引見同爲入侍時,領議政金炳學所啓,前郡守趙秉元,率養其十四寸秉弼子亮夏爲后,今至十餘年之久矣。亮夏,自書罷養文字而去云。大倫已定之後,有此民彝之變者,事係斁敗,誠極駭惡。所謂趙亮夏,令秋曹嚴刑遠配,何如?上曰,大倫已定之後,有此無前之變,斁敗民彝,胡至此極?依所奏施行,而勿揀赦典,可也事,命下矣。謹依下敎,罪人趙亮夏,當爲擧行,而方在忠淸道鎭岑地云。發關該道,使之罔夜捉上,待押來擧行之意,敢啓。傳曰,知道。
以檢閱金鶴鎭·徐正淳·趙鍾翼牌不進罷職傳旨,傳曰,只推。
義禁府照目,粘連黃州牧使鄭憲朝矣本府議啓內,重囚逃躱,縱出意慮之外,過限未捕,自有當律,以此照律,罪杖七十收贖,徒一年半定配,公罪啓,重囚逃躱,罪雖不輕,故犯有異,特爲安徐。
判府事柳厚祚疏略曰,伏奉批旨,不賜矜許,乃反慰勉,諭之以蘊抱未展,申之以匡輔亦俟,有一分可展之實可俟之效,則安敢引禮請老,以負眷毗之隆也?居在輦下,以若朽殘,固不可冒有而苟進,況嶺外遐逖,一任其虛縻而瘝曠乎?此臣當退之不容已也。又念臣先祖文忠公臣成龍,在穆陵盛際,遭時搶攘,鞠躬盡瘁,寔贊中興,功存社稷,及夫戊戌南還,杜門謝客,甲辰之敍復前職,錄扈聖勳也,懇乞致仕,乙巳,以勳舊大臣之退在鄕曲,題給正一品奉朝賀祿,又陳疏辭,夫以臣祖之有大勞王家,而期欲乞退,冒其爵不敢也。顧臣至愚,曾無尺寸禆補於國,退處而冒樞銜,則不啻貽羞於朝列,見鄙於巷議,臣先祖其肯曰有後乎?此尤臣當退之,決不可已也。臣少多在京洛之間,至于白紛而便訣明時,自放於隴畝之中,豈不怊悵乎?然而爲此陳乞者,臣祖當日義諦,不可自臣而壞墜也。伏望察苦衷之無他,亟允所請,曲遂大願。答曰,省疏具悉卿懇。予於前日,不疑於用卿者,以其蘊抱之有實也。予於今日,不忍於捨卿者,以其匡輔之有效也,卿之視務中書,曾未幾月,則奚暇而蘊抱之可展,來住京第,又未幾朔,則何從而匡輔之可俟乎?此其爲旣往之未及有展,將來之容可有俟也。況卿之先祖有大勳勞於王家,國史書之,輿人誦之,而卿是卿家人也。予之眷卿注卿,諮卿訪卿,卽亦事理之不容已者,卿若念此,其何忍便訣明時,自放於隴畝之中乎?予不多誥,卿其諒之。仍傳曰,此批答,遣史官傳諭。日記廳堂上金春熙。郞廳郭琦。
上在景福宮。停常參·經筵。
傳曰,英廟朝庚申文廟釋奠祭親行時,則時御東闕,臨時出宮,故無展拜·省牲·省器之節矣。今番則早朝出宮,聖廟之內,盡日齋居,而殊無展拜之禮,極涉未安。展拜省牲省器之節,磨鍊以入事,分付儀曹。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
傳曰,考官李章濂,命官爲之。
傳曰,在外臺諫許遞,前望入之,臺諫前望入之,司諫李載德,獻納金完秀,正言洪健植·趙宇熙落點。
政院啓曰,奏御文字,何等審愼,而永興府使李珪永,守令邊將薦單,有所疊書,事甚疎忽,極爲駭然,該府使,不可無警,從重推考,何如?傳曰,允。
又啓曰,奏御文字,何等審愼,而假注書望單中,有所錯誤,致勤下詢,事未前有,萬萬駭然。原單子,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
禮曹啓曰,宗廟·永寧殿殿內,景慕宮室內,今春奉審,則俱爲無頉之意,敢啓。傳曰,知道。
宗親府啓曰,工曹參判李冕應,宗正卿差下,令該曹下批,何如?傳曰,允。
又啓曰,本府小宗會,每年一次,以季春設行事,定式矣。小宗會吉日,令日官劉俊祜推擇,則來三月十八日爲吉云。以此日定行,何如?傳曰,允。
奎章閣啓曰,景慕宮望廟樓今春大奉審,臣鎬翼,與本宮提調李承輔·儀賓宗正卿,進詣展奉,奉審無頉之意,敢啓。傳曰,知道。
又啓曰,景慕宮望廟樓,今朔奉審無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
傳曰,明日出宮內門路,以思政門爲之。
三軍府啓曰,本府武從事官蔡奎常,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
奎章閣啓曰,守宮檢校待敎閔奎鎬,待開門牌招,何如?傳曰,允。
吏曹啓曰,卽接掌樂院牒報,則以爲,明日文宣王釋奠祭親行時,本院正,例爲協律郞差備,而正崔弘周,在外未肅拜。改差,其代,口傳擬入之意,敢啓。傳曰,知道。
吏曹口傳政事,以金奎軾爲掌樂院正。
知宗正卿李章濂疏曰,伏以臣於武士試取時,卽伏奉命官爲之之敎,臣鑑識旣疎,資歷且庳,有不敢晏然冒當,玆敢忙陳短章,仰暴衷懇。伏乞聖明,特垂鑑諒,還收臣命官之任云云。答曰,省疏具悉。旣有已例,卽爲開場。
上在景福宮。停常參·經筵。
自開東至未時,灑雨下雨,測雨器水深三分。
大駕詣文廟展拜,入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。肄儀親觀,還入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨夕問安。答曰,知道。
傳曰,禮房承旨馳詣宗廟·永寧殿,奉審以來。
傳曰,右副承旨馳詣麟坪大君祠版,看審以來。傳曰,啓聖祠,遣左副承旨奉審以來。
傳曰,今將釋奠親行,召接泮長與齋儒,講論夫子之學,闡明夫子之道,於予心,充然有得矣。咨爾諸生,克體予意,其各篤志修行,崇我正學,光此大道,是所厚望也。且念今日此擧,不可無示意,大司成特爲加資,太學掌議,窠近,敎官作窠擬入,四齋班首,問名,初仕調用,其餘齋儒,各書冊一件賜給。傳曰,召對爲之。
傳曰,齋儒書冊,當於再明日景武臺懸題前親頒矣。該房知悉。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,肄儀當親觀矣。該房知悉。
傳曰,隨駕軍兵,令各其營乾犒饋分給。
吏曹口傳政事,以崔應珏爲兵曹佐郞。
議政府啓曰,明川府使李冕鎬,以其親年,在法當遞矣。此倅治績,本自優異,而且今民情顑頷之餘,不可遞改,邑事蘇醒間,特爲仍任,以副邑民願留之望,何如?傳曰,允。
又啓曰,淸梱,又箇滿矣。軍民願借之情,已是莫遏,而見今廨役方張,難付生手。忠淸兵使李敎獻,更加一瓜仍任,以責成效,何如?傳曰,允。
奎章閣啓曰,大駕今已還宮,守宮檢校待敎閔奎鎬,依定式減下,何如?傳曰,允。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,隨賀軍兵等處,乾犒饋分給之意,敢啓。傳曰,知道。
壬申二月初二日辰時,大駕詣文廟,釋奠祭親行擧動入侍時,行都承旨尹秉鼎,左承旨金聲根,右承旨趙定熙,左副承旨南錫熙,右副承旨丁觀爕,同副承旨李敎復,記事官柳,別兼春秋趙秉鎬·朴容大,記事官金鶴鎭,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,檢校待敎金奎軾,檢校副提學鄭健朝·李明應,副提學洪遠植,檢校典翰李起鎬·金性均·李承宇·權鼎鎬,典翰洪萬植,應敎朴定陽,副應敎趙秉稷,校理吳麟泳,副校理黃普淵·李秀萬,修撰李載純·金永穆,副修撰李載德·閔泳穆,以次侍立。時至,通禮跪啓請外辦,上具遠遊冠·絳紗袍,乘輿出思政門,藥房提調姜㳣,副提調韓敬源,進前問候訖,詣勤政殿前庭,通禮跪啓請降輿乘輦,上降輿乘輦,通禮跪啓請執圭,上執圭,由勤政門·興禮門,出光化門進發,至宗廟前路,通禮跪啓請降輦,上降輦步過,還乘輦。傳曰,禮房承旨馳詣宗廟·永寧殿,奉審以來。進發至黃橋前路。傳曰,右副承旨馳詣麟坪大君祠版,看審以來。由館峴前路,至文廟大門外碑閣前。通禮跪啓請釋圭降輦乘輿,上釋圭,降輦乘輿,仍詣碑閣奉審訖,至下輦臺,降輿入大次,問安勿爲之事,下敎。少頃,通禮跪啓請出次,上具冕服以出,至東神門外,通禮跪啓請執圭,上執圭,通禮導上詣版位,啓請四拜,上行四拜禮,仍詣文宣王神位前奉審,次詣四聖神位前奉審,仍行省器訖,步下殿階,東西廡碑閣看審訖。大臣進前問候訖。通禮導上詣明倫堂,入大次。傳曰,肄儀當親觀矣。該房知悉。少頃,禮儀使啓請出次,上改具遠遊冠·絳紗袍以出,禮儀使啓請執圭,上執圭,禮儀使導上詣省牲位,省牲訖,仍詣丕闡堂,肄儀親監訖。傳曰,啓聖祠,遣左副承旨奉審以來。傳曰,召對爲之。傳曰,大司成率太學掌議以下儒生,同爲入侍。禮儀使導上還入齋室,諸臣輪回詣閤。
壬申二月初二日酉時,上御明倫堂召對。大司成率太學掌議以下諸儒生,同爲入侍時,參贊官南錫熙·洪遠植,檢討官閔泳穆,檢校直閣姜,記事官柳·趙鍾翼·李根命,各持論語第一卷,以次進伏,大司成南廷龍,掌議宋秉瑞,殿內執事李鎬性等,以次進伏訖。上曰,史官分左右。錫熙曰,諸儒生使奏職姓名乎?上可之,仍命掌議進前奏姓名。秉瑞奏姓名。上曰,姓貫何鄕乎?秉瑞曰,籍恩津矣。上曰,然則大老之後耶?秉瑞曰,然矣。上曰,爲幾世乎?秉瑞曰,爲九世孫矣。儒生等以次奏姓名訖,仍開卷。上曰,予當一番讀之矣。仍讀自子曰學而,止不亦君子乎。上曰,此自止,上番釋義。遠植釋義訖。上曰,學問之道,必時習,然後自可進益矣,豈不悅乎?遠植曰,然矣。時習卽無間斷之謂也。學問之要不外乎此也。上曰,上番讀之。遠植讀自有子曰,止爲仁之本與。上曰,釋義。遠植釋義訖。上曰,文義奏之。遠植曰,學而時習,則孜孜不已,所學者,自到漸熟矣。朋自遠來,則其學力浹洽於中,以至及人,人自信從,人不知而不慍者,己之有善,人或不知,人情之所易慍,而惟成德之君子,不患人之不己知也。此三節,蓋聖人爲學之次第也。上曰,下番讀之。泳穆讀自子曰巧言令色,止傳不習乎。上曰,文義奏之。泳穆曰,仁者,性之德也。人皆有是性,然惟學而後,復其本有之仁,而仁之實,事親是也,故上章,以孝弟爲爲仁之本,此章之巧言令色,騖於外而去本遠,與上章相反,宜其鮮乎仁也。至於曾子之三省,則反躬而務其實求,以全一心之仁,而若有間斷,則不能接續而充積,故必須傳而習之,此是夫子學而時習之義也。上曰,參贊官讀之。錫熙讀自子曰道千乘之國,止則以學文。上曰,文義奏之。錫熙曰,君子之道,莫大乎孝弟謹信,而以此四者。爲修身之本,則雖曰不學,必謂之學矣。此章一言,亦可爲萬世之師法矣。上曰,閣臣讀之。讀自子夏曰賢賢,止過則勿憚改。上曰,文義奏之。曰,夫人有稟質之自好,不待學而能盡此,使其爲學,則亦不過此而已,故曰人雖以爲未學,吾必謂之學也。人不重厚,則見於外者,必無威嚴,存乎中者,必不堅固,此表裏相符之理也。此四者爲修身之要,而就其中忠信爲最要,若不忠信,其餘不足觀也。是以,主忠信,則威且重,學能固,過能改,主字,極有力也。上掩卷,仍命書傳敎曰,今將釋奠親行,召接泮長與齋儒,講論夫子之學,闡明夫子之道,於予心充然有得矣。咨爾諸生,克體予意,其各篤志修行,崇我正學,光此大道,是所厚望也。且念今日此擧,不可無示意。大司成,特爲加資,太學掌議,窠近敎官作窠擬入,四齋班首問名,初仕調用,其餘齋儒各書冊一件賜給矣。出傳敎上曰,承旨高聲讀奏,俾諸生聽之也。又命書五言絶句一首曰,仰述先王禮,泮宮釋奠成,講論夫子學,吾道益光明。仍敎曰,今日入參大臣·興寅君·承史·閣臣·儒臣與入侍泮長及諸儒賡進,又命書傳敎曰,齋儒書冊,當於再明日景武臺懸題前親頒矣。該房知悉。出傳敎仍敎曰,掌議以下皆聽予言。升黌爲學,益勉進修,以闡明吾道也。且爾輩,皆他日爲公爲卿之人也,可不勉歟?蓋爲學之本,不以徒讀爲善也,道學爲先務也。錫熙曰,掌議與儒生使之退出乎?上可之。仍敎曰,承旨出去,受諸儒生擧案。仍命史官就座,又命退,諸臣以次退出。
上在景福宮。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。親祭,還入幕次後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上,單子問安。答曰,知道。還宮後,藥房·內閣·政院·玉堂口傳問安。答曰,知道。親傳香祝,入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,今日卽府大夫人晬辰,令都承旨問候以來。
傳曰,禮房承旨馳詣社稷,奉審摘奸以來。
傳曰,摠管竝許遞,前望入之,摠管前望入之,都摠管沈承澤·兪致崇,副摠管許熠·李鳳億·李敦應·鄭基會·南廷益·韓敦源·鄭泰好·吳夏泳落點。
傳曰,都承旨·左副承旨·右副承旨竝許遞,前望入之,承旨前望入之。韓敬源·趙慶鎬·李承宇落點。
傳曰,明日出宮門路,以思政門爲之。
傳曰,儒生入場,當日爲之。
傳曰,明日齋儒頒冊,言念多士之赴擧,似涉窘急,當於初六日便殿親頒矣。
禮曹啓曰,卽接宗廟署所報,則今此謁聖文科試取時,本署官員俱爲觀光云矣。依定式,以本曹正郞高永錫,假官差送,以爲代直後赴試之地,何如?傳曰,允。
又啓曰,卽接社稷署所報,則今此謁聖文科試取時,本署官員,俱爲觀光云矣。依定式以本曹正郞李徽圭,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此謁聖文科試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
義禁府啓曰,明日謁聖試取時,本府都事,皆爲赴擧,只有武都事一員,當直入直,與本府入直公事·回公都事及秋成門·金華門禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
右參贊趙性敎疏曰,伏以我太祖·太宗受天明命,啓佑後人,宸孝聿追,揚峻烈於瑤牒,鉅典克竣,垂鴻稱於璿譜,此誠曠百一有之盛禮也。以跋文製述,事體重大,文衡會圈有命,臣於是際,伏奉除旨,以臣爲三館大提學者,臣之重玷華圈,已是匪分,至蒙恩點,尤出望外,歷日恧蹙,莫曉何以致此也。噫,聖明右文之治,超軼前古,典謨倣虞夏,制作侔成周,鴻朗炳郁,以迄于今,而猗我殿下,撫有熙洽,或弘典訓,學就光明,敦尙儒術,經幄臨講,思日其孜,黌宮親祼,簡辰以行,化理彬蔚,觀聽咸聳,正宜簡宿儒鉅工,追琢淬礪,用贊昌明之會,而乃以臣至蒙陋極庸拙者,擧而畀之,不少持疑,臣不遑自恤,而竊爲朝廷惜此擧也。夫建官設職,有國所重,百司庶府,何莫非難愼,而是職也?地望忒異,遴掄尤別,三公九卿,齊會共剡,蓋將選一代文宗,操一代文枋,監修國史,則紬石室金匱之書,而漢有太史氏之稱,寵授輔臣,則陞觀文資政之班,而宋置太學士之名,我朝官制,倣古而有加焉。撰詞命·知貢擧·掌成均,必求備乎一人,立幟藝林,執耳文垣,小而詞體之醇醨隨之,大而治道之汚隆係焉。笙鏞黼黻,備禮樂之飾,玉佩瓊琚,鳴國家之盛,凡厥經術文學之士,元元本本,殫見洽聞者,咸受統轄,殆若瑤光玉繩,拱文昌而會彩,碧波紫瀾,潤學海而宗源,古所稱師哉師哉·允歸人範者也。必其標望,足以矜式,蘊抱,優於需用,多識前言,往行,發爲高文大策,然後名與實副,官與人稱,安有如臣蔑劣,而濫竽其間,以之握文秤弼文敎,稱塞聖簡之萬一乎哉?伏況璿跋撰次,典式莫嚴,必須舂容典雅,敷揚鋪述,始可以垂之無極,信而有徵,此尤臣不敢承當者也。召牌儼臨,冒膺無望,略暴至懇,仰干宸聽。伏乞聖慈,亟遞臣新授館職,俾公器無褻,私分獲安焉。臣無任云云。答曰,省疏具悉。卿於是職,著望旣久矣。何必如是爲辭?勿辭行公。
壬申二月初三日子時,大駕詣文廟,釋奠祭親行入侍時,行都承旨尹秉鼎,左承旨金聲根,右承旨趙定熙,左副承旨南錫熙,右副承旨丁觀爕,同副承旨李敎復,記事官柳,別兼春秋趙秉鎬,記事官金鶴鎭,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,檢校待敎金奎軾,檢校副提學鄭健朝·李明應,副提學洪遠植,檢校典翰李起鎬·金性均·李承宇·權鼎鎬,典翰洪萬植,應敎朴定陽,副應敎趙秉稷,校理朴容大·吳麟泳,副校理黃普淵·李秀萬,修撰李載純·金永穆,副修撰李載悳·閔泳穆,以次侍立。時至,通禮跪啓請外辦,上具冕服,出齋室,通禮跪啓請執圭,上執圭,禮儀使導上詣版位,軒架作,凝安之樂烈文之舞作,樂再成,禮儀使啓請四拜,上四拜,樂止,禮儀使導上詣盥洗位,上搢圭,盥洗訖,上執圭,禮儀使導上詣文宣王神位前,北向立,登歌作,明安之樂烈文之舞作,上跪搢圭,秉鼎奉香,敎復奉爐,上三上香,進幣爵酒官,奉幣跪進,上執幣獻幣,以授奠幣爵酒官,奠于神位前,上執圭,俯伏興平身,禮儀使導上降復位,謁者引配位獻官,詣兗國復聖公·郕國宗聖公·沂國述聖公·鄒國亞聖公神位前,上香奠幣如儀訖,降復位,樂止,進饌,軒架作,豐安之樂,諸祝史徹毛血盤,以授齋郞以出,謁者引薦俎官,由正門入,諸大祝迎引薦俎官,詣文宣王神位前,薦俎,次詣四聖位,捧奠竝如上儀訖,行初獻禮,禮儀使導上詣尊所,西向立,登歌作,成安之樂烈文之舞作,執尊擧羃,上詣文宣王神位前,北向跪,搢圭,進幣爵酒官,奉爵跪進,上執爵獻爵,奠幣爵酒官,受爵,奠于神位前,上執圭,俯伏興少退跪,樂止,大祝讀祝訖,樂作,上俯伏興平身,禮儀使導上降復位,謁者引配位,獻官詣四聖位,酌獻如儀訖,上入小次,文舞退,武舞進,亞獻官行亞獻禮,軒架作,成安之樂昭武之舞作,分獻官,分詣從享神位前,行禮如儀,終獻官行終獻禮,樂止,禮儀使跪啓請出次,上出次,詣飮福位,行飮福禮訖,上降復位,禮儀使跪啓請四拜,上行四拜禮,徹籩豆,登歌作,娛安之樂徹訖,樂止,軒架作,凝安之樂,禮儀使跪啓請四拜,上四拜,樂止,禮儀使導上詣望燎位,望燎訖,禮儀使跪啓禮畢,上釋圭,禮儀使導上還入齋室,少頃,通禮跪啓請出次,上改具遠遊冠·絳紗袍,以出乘輿,出文廟大門外,上降輿乘輦,通禮跪啓請執圭,上執圭,至宗廟前路,降輦步過,還乘輦,由光化門·興禮門,入勤政門,上釋圭,降輦乘輿,至思政門外,兵曹判書姜㳣,跪稟放仗,敎復請出標信解嚴,上還內,諸臣以次退出。
壬申二月初三日辰時,上詣勤政殿月臺。社稷春享大祭香祝親傳入侍時,行都承旨尹秉鼎,左承旨金聲根,右承旨趙定熙,左副承旨南錫熙,右副承旨丁觀爕,同副承旨李敎復,記事官缺,別兼春秋趙秉鎬,記事官金鶴鎭,檢校直提學趙寧夏·李載冕·閔升鎬·趙成夏,直提學南廷順,檢校直提學韓敬源,直提學趙慶鎬,檢校直閣洪殷謨·李鎬翼·姜,檢校待敎金奎軾,檢校副提學鄭健朝·李明應,副提學洪遠植,檢校典翰李起鎬·金性均·李承宇·權鼎鎬,典翰洪萬植,應敎朴定陽,副應敎趙秉稷,校理朴容大·吳麟泳,副校理黃普淵·李秀萬,修撰李載純·金永穆,副修撰李載悳·閔泳穆,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調姜㳣,副提調尹秉鼎,進前問候訖,仍詣勤政殿月臺,通禮跪啓請降輿,上降輿,就褥位,南向立,引儀,引獻官陞詣褥位之左,通禮跪啓請跪,上跪,香室官員,奉香祝,跪授定熙,定熙東向跪進,上受之,以授獻官,獻官西向跪受,通禮跪啓請興,上興,通禮導上降就階下秪送位,獻官奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次,少頃,通禮跪啓請出次,上出次,乘輿入思政門,敎復請出標信解嚴,上還內,諸臣以次退出。
上在景福宮。停常參·經筵。
經宿翌日大殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房都提調洪淳穆,提調姜㳣,副提調韓敬源啓曰,文廟親享,聖慕克伸,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
傳曰,吏曹參判有闕之代,前望入之,吏曹參判前望入之,李明應落點。
政院啓曰,各道守令·邊將薦單,每於正月內上送,而平安道薦單,今始來到,事甚未安。原單,雖不得不捧入,該道臣不可無警,推考,何如?傳曰,允。
傳曰,宗正卿·別雲劍·兵摠府堂上·堂上閣臣·儒臣·入侍承旨·堂上對讀官,竝讀券官加差下,使之分考。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
傳曰,今番謁聖,取三人。傳曰,今番謁聖,加取二人。
司僕寺啓曰,今此謁聖文武科新恩,當給本寺馬,而在前則武科,只給甲乙科,今亦依此磨鍊之意,敢啓。傳曰,知道。
刑曹啓曰,今此謁聖放榜時,天童軍,例自本曹待令,而文科則全數定給,武科則只給甲乙科事,曾有定式,今亦依此擧行之意,敢啓。傳曰,知道。
傳曰,再明日齋儒頒冊時,侍衛磨鍊。
傳曰,新恩謝恩,再明日爲之。
傳曰,新恩謝恩與頒冊,當便殿親受矣。該房知悉。
傳曰,侍衛軍兵,令各其營。別饒次分給。
政院啓曰,吏曹郞廳來言,新恩下批政事,取稟。傳曰,當日爲之。
兵曹啓曰,今此試士武科殿試榜目中,多有誤書處,竝付標以入,而當該試官,推考,何如?傳曰,允。
又啓曰,卽伏見黃海水使尹狀啓啓下者,則虞候成宗鎬,以其父年七十五歲,諸子歸養乞遞,不得已罷黜爲辭矣。虞候旣以親年乞遞,則當請遞改,而直爲罷點,有違法例,罷黜勿施,黃海水虞候成宗鎬,依法典改差,該帥臣推考,何如?傳曰,允。
吏曹口傳政事,以姜文馨爲兵曹正郞。
傳曰,在外工曹參判呈告禮曹參議,許遞,今日政差出。
吏曹啓曰,成均館司藝金泰煥,典籍兪鎭學,東學敎授姜,健元陵參奉李魯洙,俱以身病,呈狀乞遞,竝改差,何如?傳曰,允。
又啓曰,黃州牧使鄭憲朝,以其身病,呈狀乞遞,罷黜,何如?傳曰,允。
有政。吏批,判書林肯泳病,參判李明應進,參議申錫年病。
吏批啓曰,判書林肯洙,參議申錫年,俱以病不來,小臣獨政未安,何以爲之?敢稟。傳曰,仍爲之。
又啓曰,黃州牧使,今當差出,而本州以營下劇邑,物衆地大,素稱難治,不可不擇差,他道有聲績未準限已準朔守令,竝擬,何如?傳曰,允。
以金益容爲工曹參判,趙肅夏爲禮曹參議,金顯默爲禮曹佐郞,朴公鎭爲司藝,金永穆爲東學敎授,鄭翼永爲黃州牧使,宗正卿單李冕應,大司成南廷龍,今加嘉善特爲加資事,承傳,明川府使李冕鎬,特爲仍任事,承傳,兼春秋二單,南相說·蔡東寔。
再政。以尹升鉉爲敦寧都正,金善根爲茂朱府使,宋秉瑞爲童蒙敎官,李燾爲健元陵參奉。
三政。以李敬稙爲金堤郡守。
四政。以洪淳肯爲永柔縣令。
五政。以李象暾爲儀賓都事。
六政。以朴齊敬爲司僕主簿。
七政。典籍單金玉均,文科甲科第一人,活人別提單鄭志庸,武科甲科第一人,故學生朱汝表,贈戶參例兼,朱濟澤,贈戶議,已上,同知朱重謙兩代,故學生裵爕,贈戶參例兼,裵億杓,贈戶議,裵泰琦,贈樂正,已上,同知裵義坤三代,故學生金極淳,贈戶參例兼,金履東,贈左承旨,金天行,贈僕正,已上,同知金澧根三代。
兵批,判書姜㳣病,參判李炳敎病,參議崔尙儒病,參知趙秉轍入直進,副司勇南廷麟,忠淸兵使李敎獻,更加一瓜仍任事,承傳。
奎章閣啓曰,守宮檢校待敎尹滋悳,待開門牌招,何如?傳曰,允。
兵曹啓曰,謹依下敎,侍衛軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
禁衛營啓曰,本宮騎士別將鄭雲星,身病猝重,勢難察任,改差,何如?傳曰,允。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
壬申二月初四日辰時,上詣景武臺。親臨謁聖文科試取,仍行文武科放榜入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,記事官缺,別兼春秋朴容大,記事官金鶴鎭,檢校直提學趙寧夏·李載冕·閔升鎬·趙成夏,直提學南廷順,檢校直閣洪殷謨·李鎬翼·姜,檢校待敎金奎軾,檢校副提學鄭健朝·李明應,副提學洪遠植,檢校典翰洪萬植,應敎朴定陽,校理吳麟泳,副校理黃普淵·李秀萬,修撰李載純·金永穆,副修撰李載悳·閔泳穆,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調姜㳣,副提調韓敬源,進前問候訖,由勤政門·興禮門·用成門,出神武門,詣景武臺,通禮跪啓請降輿,上降輿陞座,敬源讀奏入門單子訖。奏曰,從陞人中試官蒙點人,使之下去,一體行禮乎?上可之,讀券官領議政金炳學·朴珪壽·李參鉉·姜㳣·崔遇亨·趙基應·金在顯·李會淳·金元植·兪鎭五·金尙鉉·李載冕·趙成夏·趙寧夏·閔升鎬·南廷順·尹滋悳·李寅命·沈舜澤,對讀官蔡東述·洪遠植·李會正·申錫年·趙敬夏·趙準夏·洪萬爕·金性均·李起鎬·趙肅夏·南一祐·崔鳳九·權鼎鎬·徐奭輔·趙秉轍·閔謙鎬·金奭鎭·趙昌永·洪萬植·趙秉鎬·徐相敦·李敦夏·朴定陽·朴容大·李鎬翼·洪殷謨·姜·李載德·吳麟泳·尹用求·金德均·李建昌·李秀萬·李載悳·柳宗植·金鶴鎭·柳,以次行禮,就位訖。炳學問候訖,上命試官進前,命書詩題,上丁行舍菜禮召見齋儒講夫子書明夫子道,限申時,珪壽等書題讀奏,柳等奉出懸題,上命試官權退,入小次,少頃出次,上命考試。仍傳曰,宗正卿·別雲劍·兵摠府堂上·堂上閣臣·儒臣,入侍承旨·堂上對讀官,竝讀券官加差下,堂下閣臣·儒臣,竝對讀官加差下,使之分考。傳曰,今番謁聖,取三人。傳曰,再明日齋儒頒冊時侍衛磨鍊。傳曰,新恩謝恩,再明日爲之,仍行科次。敬源曰,出榜後,當爲擧子呼名,而院隷,使之入來擧行,何如?上曰,唯。敎復曰,呼名時院隷出入及參榜人呼入次,布城將領處,請出標信祗受,何如?上可之。炳學等書等訖。傳曰,今番謁聖,加取二人。承旨以次坼封,隨榜呼名訖,武科試官進榜目,取張志庸等一百六十三人,上還下榜目,參榜人以次入就階前。上命參榜人進前,參榜人金玉均·李敦夏·曺寅承·李漢春·金源濟,以次進前,奏職姓名,退立階下訖。上命試官先退,通禮跪啓禮畢,上入小次,少頃,通禮跪啓請外辦,上改具遠遊冠·絳紗袍,出次陞座,通禮跪啓請執圭,上執圭。敎復曰,文武擧人參行禮次,出標信把門甲士處祗受,何如?上可之。敬源曰,侍衛中率榜人,使之下去行禮乎?上可之,宗親文武百官,行四拜禮訖,敬源·敎復跪啓放榜,分左右出,各詣放榜官之北,西向立,執事者各二人,對擧文武科榜案隨之。敬源·敎復各取榜授放榜官,放榜官跪受,各唱文武科第一名訖,執事者各置榜於案上,文武擧人,行四拜禮訖。敬源·敎復分左右出,各詣正郞之北,西向立,執事者各二人,對擧文武科紅牌案隨之。敬源·敎復各取紅牌函,授正郞,文武擧人跪,正郞各以紅牌分賜,仍爲頒花宜醞訖。文武甲科人賜蓋,文武擧人行四拜禮訖。代致詞官跪讀致詞,文武百官行四拜禮,通禮跪啓禮畢,上降座,通禮跪啓請釋圭,上釋圭,通禮跪啓請乘輿,上乘輿,由神武門·用成門·興禮門,入勤政門,敎復請出標信解嚴。上還內,諸臣以次退出。
上在景福宮。停常參·經筵。
自開東至申時,灑雨下雨,測雨器水深三分。
藥房提調姜㳣,副提調韓敬源啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,禮房承旨馳詣景慕宮,奉審摘奸以來。傳曰,旣承慈敎,閟宮春享大祭,攝行磨鍊。
傳曰,新及第李敎夏,卽宗正卿之子賜樂。
傳曰,有實故與入直摠管許遞,前望入之,摠管前望入之,副摠管尹宗善·尹滋承·韓敦源·成彝鎬·李奎奭落點。
傳曰,大君王子·公翁主·嫡王孫·王孫·郡縣主吉禮設廳時主婚,堂上外宗臣一員長望受點,與禮判同爲句管,郞廳以宗府·禮曹一體擧行,都廳以宗府正爲之事,分付定式。
以司謁口傳下敎曰,今番松都文武科庭試開場時,設布帳,置之。
奎章閣啓曰,景慕宮春享大祭,旣寢成命矣。守宮檢校待敎尹滋悳,依例減下,何如?傳曰,允。
又啓曰,頒賜冊子安寶次,奎章之寶請出之意,敢啓。傳曰,知道。
傳曰,啓字誤踏之中官姜禹錫,推考。
兵曹啓曰,五衛將黃憙祖·田基靑·洪萬赫,文臣兼宣傳官李在果俱以病難供職,呈狀乞遞,竝改差,何如?傳曰,允。
又啓曰,今此齊陵·厚陵幸行時,各差備所把驛馬,磨鍊書入,而本曹驛馬外不足之數,依例京畿驛馬五匹補把事,分付本道之意,敢啓。傳曰,知道。
司饔院啓曰,自前每當幸行經宿時,各邑地方官進排御供物膳,日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委監膳提調郞廳,先期進詣,何如?傳曰,置之。
又啓曰,自前每於幸行經宿時,若値素膳單子入啓日子,則例以單子,呈于行在所,園所幸行經宿時,因特敎呈于守宮矣。甲子年政府捧甘內,自今依園所例擧行事,知委矣。來三月初四日元陵忌辰素膳單子,初七日健陵忌辰素膳單子,當爲入呈,而適値幸行之時,依已例呈于守宮之意,敢啓。傳曰,知道。
以全羅監司李鎬俊狀啓,罪人尹永求,錦山郡到配事,傳曰,此罪人前後所犯,有不可一分容貸,而聞其老父母回卺,在今年云,渠雖悖戾之徒,朝家孝理之政,則不無斟量者存,特爲放送。
行大司成南廷龍疏曰云云。答曰,省疏具悉。卿其勿辭行公。
壬申二月初五日辰時,上詣勤政殿月臺。景慕宮春享大祭香祝親傳入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,左右史缺,檢校直提學趙寧夏·李載冕·閔升鎬·趙成夏,檢校直閣洪殷謨·李鎬翼·姜,檢校待敎金奎軾,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調姜㳣,副提調韓敬源進前問候訖,詣勤政殿月臺,通禮跪啓請降輿,上降輿,就褥位,南向立,引儀引獻官陞詣褥位之左,通禮跪啓請跪,上跪,香室官員奉香祝跪授慶鎬,慶鎬東向跪進,上受之,以授獻官,獻官西向跪受,通禮跪啓請興,上興,通禮導上降就階下祗送位,獻官奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次。少頃,通禮跪啓請出次,上出次,乘輿入思政門,敎復請出標信解嚴。上還內,諸臣以次退出。
上在景福宮。停常參·經筵。
傳曰,新恩謝恩,當親受矣。該房知悉。
傳曰,藥院都提調有闕之代,前望入之,內醫都提調前望入之,金炳學落點。
傳曰,副學·典翰·外玉堂竝許遞,前望入之。玉堂前望入之,應敎朴定陽,副應敎徐相敦,校理李在果·李敦夏,副校理李載純·朴顥陽,修撰李秀萬·李載悳,副修撰尹用求·閔泳穆落點。
禮曹啓曰,寧陵各祭享香祝,本齋官例於前期三日,祗受陪往,而若忌辰及節享,相爲迫近,則同爲祗受事,曾有定式矣。今二月卄四日行忌辰祭受香時,同月二十八日行寒食祭香祝,同爲祗受事,分付,何如?傳曰,允。
傳曰,南壇祭攝行磨鍊。
傳曰,發遣吏郞,諸執事淸齋與否,摘奸以來。
以司謁口傳下敎曰,明日南壇淸道,以訓將代行。
傳曰,啓字誤踏中官金相祿,從重推考。
兵曹啓曰,因承政院啓辭,邊將應薦不薦人,令該曹察推事,允下矣。行大護軍金有淵,同知中樞府事韓兢人·姜健欽,行護軍沈舜澤·南廷順,通禮院左通禮徐相敦,右通禮南啓憲,奉常寺正金始熙,司僕寺正金裕行,軍資監正金正浩,校書館判校宋宅薰,軍器寺副正申楨,俱爲應薦而不薦,竝依法典,推考警責,何如?傳曰,允。
訓鍊都監啓曰,本局中軍李鳳億,身病猝重,勢難察任,改差,何如?傳曰,允。
義禁府啓曰,逆賊弼濟,因鞫廳草記,施以适·雲例,而卽接公州鎭營將李炳鎬牒報及成冊,則弼濟妾許召史,年四十六懸錄報來矣。許召史,方囚本鎭獄云,依例發遣府都事,與地方官眼同卽其地,依法典處絞,何如?傳曰,魯城縣監趙台永,假都事差下,使之擧行。
又啓曰,因全羅監司李鎬俊啓本,前令尹永求錦山郡到配事,判付內,此罪人前後所犯,有不可一分容貸,而聞其老父母回卺,在今年云。渠雖悖戾之徒,朝家孝理之政,則不無斟量者存,特爲放送事,命下矣。尹永求卽爲放送事,分付該道道臣之意,敢啓。傳曰,知道。
刑曹啓曰,卽接公州營將李炳鎬牒報及成冊,則謀叛大逆罪人岐鉉之婢萬禮,査出以來矣。萬禮,全羅道長城府爲婢,而方在本鎭獄云,依例押送配所事,分付該道道臣之意,敢啓。傳曰,知道。
右議政洪淳穆箚曰云云。答曰,省箚具悉卿懇。所辭藥院之任,今姑許副,卿其諒之。仍傳曰,此批答,遣史官傳諭。
右參贊趙性敎疏曰,伏以臣自聞恩命,齎悚積慙,略具短牘,冀垂鑑諒,誠淺辭拙,未能孚格,而聖批優假,諭之以儲望旣久,雙擎霣越,尤非賤分之所敢自安也。夫三館之設,尙矣,往哲之膺是簡者,擧皆邃學宏文,飛聲騰實,述作摹天日,聞望齊山斗,傑然爲一世師表,而文風漸下,圈剡雖不逮古,將淹群書,掇英漱芳,有足以贊皇猷端士趍者,是宜居之,無是,寧闕而不設,前後名在典文,槪可按而知,其難愼何如也?臣嘗皐比國子,提學兩館,不自揆量,黽勉冒膺,師敎蔑贊,育莪鑑別,率多遺珠,旣咈輿論,積速譴何,同朝之不加駁正,雖出忠厚,異日之無限譏議,寧不愧懼?今玆兼管,又非向時所叨分掌之比耳。潤色辭令,公孫僑之爲命也,黜去浮華,王師朝之主文也,崇術立敎,論說選秀,亦周大樂正之遺也,豈以臣㝡蒙蔀極謏寡,而掌制演綸,登明選公,如古之人爲乎哉?念臣自少善病,荒嬉失學,家庭詩禮,早墜緖餘,功令文字,亦底笆邊,況今蒲質已凋,管識全耗,尋常涉躐,尙不能滿意,至若作家規矱,館閣體裁,卽聾瞽之於聲色,漫不省爲何物事,而俾之權衡乎文林,追躡乎藝軌,不但擧一世瞻聆駭惑,竊恐莫重名器,由臣始玷,誠大憂也,苟非然者,摭實銀潢之編,載名木天之末,揄鴻揚徽,粗伸忱誠,此賤臣之榮也,何苦爲辭巽計,而其奈人微地重,萬萬不相稱,何哉?玆敢申暴至懇。伏乞聖明,特賜鑑照,念是任之尤愼,察臣言之匪飾,亟收新命,俾便公私,千萬幸甚,臣無任云云。答曰,省疏具悉。已悉前批矣。卿其勿辭,卽爲膺命。
吏曹參判李明應疏曰云云。答曰,省疏具悉。卿其勿辭行公。
壬申二月初六日巳時,上御慈慶殿。新恩謝恩親受,文廟親祭時參班齋儒書冊頒賜同爲入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,假注書鄭元和·金永勳記事官趙鍾翼·李根命,檢校直提學趙寧夏·李載冕·閔升鎬·趙成夏,直提學南廷順,檢校直閣李鎬翼,檢校待敎金奎軾,檢校副提學李明應,副提學洪遠植,副校理黃普淵·李秀萬,副修撰李載悳,以次進伏訖。上曰,史官分左右。引儀引文武擧人,入就位。敬源曰,新恩後拜人,使之隨入乎?上可之,引儀唱四拜,文武擧人,行四拜禮訖。敬源曰,新恩宣醞乎?上可之,宣醞訖,引儀唱四拜,文武擧人及後拜人,行四拜禮訖。敬源曰,新恩,使之陞殿,奏職姓名乎?上可之。敬源曰,武科則只使甲科一人陞殿乎?上可之,文科甲科金玉均,乙科李敎夏,丙科曺寅承·李漢春·金源濟,武科甲科張志庸,以次進前,奏職姓名,退立階下訖。敬源曰,文武擧人,使之出送乎?上可之,引儀引文武擧人出,齋儒,以次陞殿,奏職姓名訖,仍頒賜書冊訖。上曰,史官就座。仍命退,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放。請出標信。傳曰,知道。
傳曰,禮房承旨與同副承旨,分詣受香諸處,奉審摘奸以來。
政院啓曰,玉堂上下番俱空,事甚未安。新除授應敎朴定陽,副應敎徐相敦,校理李敦夏·李在果,副校理李載純·朴顥陽,修撰李秀萬·李載悳,副修撰尹用求·閔泳穆,竝卽牌招,推移入直,何如?傳曰,允。
傳曰,初十日次對,依例來會。
傳曰,明日出宮門路,以思政門爲之。
傳曰,發遣吏郞,諸執事淸齋與否,摘奸以來。
兵曹口傳政事,以吳夏泳爲訓鍊都監中軍。
禮曹啓曰,今二月初九日永惠翁主駙馬再揀擇時,揀擇人出入門路及揀擇處所,以何處爲之乎?敢稟。傳曰,依初揀擇時例磨鍊。
又啓曰,今此駙馬初揀擇時,郡守尹琓子老美,進士洪祐恒子庚吉,監役徐偉淳子泰平,俱有身病,使之待差追入於再揀擇事,啓下矣。卽接漢城府移文,則尹琓子老美,洪祐恒子庚吉,徐偉淳子泰平,身病俱未差勝,不得進參云。實病如此,則勢難入參,單子,竝依例拔去,何如?傳曰,允。
吏曹啓曰,卽接通禮院牒報,則以爲,明日先農壇親傳香時,左右通禮不可不備,而左通禮未差之代,卽速變通,及時擧行之地云,其代,口傳備擬以入之意,敢啓。傳曰,知道。
吏曹口傳政事,以鄭學默爲左通禮。
刑曹啓曰,卽接忠淸監司金炳始文移,則永同縣徒一年半定配罪人文鳳五,全義縣徒一年半定配罪人鄭宅俊,竝爲限滿云矣。取考曹上配案,則鳳五·宅俊,俱以酗酒抗拒罪,庚午九月定配,今已限滿的實,依法典竝放送後,徒流案頉下事,分付道臣之意,敢啓。傳曰,知道。
又啓曰,卽接黃海監司徐元輔文移,則兔山縣徒一年半定配罪人具重潤,限滿云矣。取考曹上配案,則重潤,以造麯潛賣罪,庚午八月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在景福宮。停常參·經筵。
傳曰,禮房承旨馳詣先農壇,奉審摘奸以來。
傳曰,有實故摠管許遞,前望入之。
傳曰,摠管有闕之代,前望入之。摠管前望入之,副摠管李鳳儀·鄭雲龜·申正熙落點。
傳曰,直赴李載兢,今番幸行時,衛內別隨駕。
傳曰,檢校直提學閔升鎬,知經筵除授。
傳曰,原任大臣·宗親·儀賓·宗正卿·原任閣臣·儒臣初十日來會。
傳曰,吏曹參議有闕之代,前望入之。吏曹參議前望入之,洪遠植落點。
吏曹,知經筵單閔升鎬,今超資憲除授事,承傳。
政院啓曰,奏御文字,何等審愼,而假注書望單中,有所錯誤,致勤下詢,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
吏曹啓曰,通禮院右通禮南啓憲,成均館司藝朴公鎭,典籍金玉均·奇陽衍,健元陵參奉李燾,俱以身病,呈狀乞遞,竝改差,何如?傳曰,允。
三軍府啓曰,卽接訓鍊都監所報,則今二月初九日習陣日次,而敎場泥濘,軍馬勢難馳驟,不得行操云矣,敢啓。傳曰,知道。
上護軍趙秉昌疏曰云云。答曰,省疏具悉。所請依施。
吏曹參議申錫年疏曰云云。省疏具悉。所請依施。
上在景福宮。停常參·經筵。
韓敬源啓曰,左承旨趙慶鎬,今日不爲仕進,卽爲牌招,何如?傳曰,允。
傳曰,今番幸行時,諸般擧行,依京擧動例爲之,務從省約,出還宮時植炬置之,凡係役民事,皆以儲置米會減,外驛補把,亦依昨春例除之事,分付。傳曰,今番幸行時整理,使參判爲之。
傳曰,都承旨·左承旨率再揀擇童蒙入侍,永平君同爲入侍。
傳曰,前都事朴元陽子泳孝,幼學趙宅熙子應男,護軍南廷益子奎星,三揀擇入之,其餘竝許婚。
傳曰,永惠翁主吉禮時主婚,堂上永平君爲之。
傳曰,有實故摠管許遞,前望入之。摠管前望入之,李邦鉉·李鳳儀落點,南廷龍添書落點。
政院啓曰,筵說修整,何等審愼,而參班儒生,新恩謝恩入侍時,筵說,有所錯誤,致勤下詢,事未前有,萬萬駭然。臣之矇然捧入,不勝惶悚,當該注書,所當重勘,而本院請推之外,無他可施之罰。何以爲之?敢稟。傳曰,從重推考,爾亦推考。
議政府啓曰,有司堂上金炳㴤,近有身病,未得行公,減下與有闕之代,行上護軍金炳喬,行知宗正卿李承輔差下,使之察任,何如?傳曰,允。
三軍府啓曰,卽接禁衛營所報,則今二月初十日習陣日次,而敎場泥濘,軍馬勢難馳驟,不得行操云矣,敢啓。傳曰,知道。
御營廳啓曰,本廳千摠孫亮肅,身病甚重,勢難察任,改差,何如?傳曰,允。
訓鍊都監啓曰,本局局別將沈能翼,身病猝重,勢難察任,改差,何如?傳曰,允。
刑曹啓曰,卽接江原監司申應朝文移,則三陟府徒一年半定配罪人張老味,限滿云矣。取考曹上配案,則老味,以泥醉抗拒罪,庚午八月定配,今已限滿的實,依法典放送後,徒流案頉下事,分付該道臣之意,敢啓。傳曰,知道。
上在景福宮。停常參·經筵。
自開東至未時,灑雨下雨,測雨器水深三分。
藥房都提調金炳學,提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,明日閔判敦寧進箋,當便殿親受矣。該房知悉。
議政府啓曰,新差堂上金元植·李會淳,今日賓對,懸病不進,事甚未安。令政院卽爲牌招,使之進參,何如?傳曰,允。
傳曰,大臣·政府堂上引見。
傳曰,知經筵疏批已下,卽爲牌招。
都摠府啓曰,今日內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
議政府啓曰,義城縣令有闕矣。由來弊局,不可不擇差,勿拘常格,以聲績素著人,各別檢擬,何如?傳曰,允。
傳曰,發遣吏郞,諸執事淸齋與否,摘奸以來。
傳曰,呈告戶曹參議·工曹參議,在外敦寧都正許遞,今日政差出。
吏曹啓曰,義城縣令趙端鎬,以其身病,呈狀乞遞,罷黜,何如?傳曰,允。
又啓曰,鏡城判官李俊永,陽智縣監相換事,命下矣。以前任金山郡守,方在解由未出中,何以爲之?敢稟。傳曰,勿拘。
有政。吏批,判書林肯洙進,參判李明應,參議洪遠植,竝牌招不進。傳曰,古阜郡守之代,準朔中擬入。
以趙秉轍爲敦寧都正,申錫年爲戶曹參議,朴海哲爲工曹參議,鄭健朝·金在顯爲知經筵,金永均·李容學·李寅卨爲同經筵,愼錫九爲右通禮,洪憲述爲司藝,姜文馨爲奉常判官,姜鐸爲監察,金泰煥·崔柄大爲典籍,李憲弼爲健元陵參奉,吳羲秀爲顯陵參奉,李濟弘爲明陵參奉,尹行元爲永陵參奉,朴鳳會爲英陵參奉,朴奎東爲義城縣令,鏡城判官李俊永,陽智縣監李周憲,已上,相換事,承傳,故牧使南駿應,贈吏議,通德南泰來,贈僕正,已上,副摠管南廷龍兩代,贈童敎任天白,贈執義,孝行卓異加贈事,承傳。
再政。以崔鳳九爲兵曹參知,閔喆鎬爲古阜郡守。
三政。以趙秉浩爲玉果縣監。
兵批,判書姜㳣進,參判李炳敎病,參議崔尙儒入直,參知趙秉轍病,以宋一泳·金永錫·張允基爲五衛將,池伯元·金然成·元永文爲昌德將,權在益爲訓鍊僉正,李秉德·李敎哲爲武兼,曺翊承·洪勉厚爲守門將,具光植爲黃海水虞候,金斗泓爲威鳳別將,副司果尹錫鵬·金鶴熙·尹榮益。
再政。以柳曦東爲都摠都事,李容觀爲武兼,同知單池伯元,僉知單宋一泳。
三政。以具然相爲訓鍊主簿,同知單金然成。
四政。以鄭弘采爲武兼,同知單元永文。
三軍府啓曰,卽接御營廳所報,則今二月十一日習陣日次,而敎場泥濘,軍馬勢難馳驟,不得行操云矣,敢啓。傳曰,知道。
訓鍊都監啓曰,本局別將白樂贊,身病猝重,勢難察任,改差,何如?傳曰,允。
右參贊趙性敎疏曰,伏以在易謙之彖辭曰,天道虧盈而益謙,地道變盈而流謙,人道惡盈而好謙,蓋負乘而不知懼,冥升而不知止,厥象爲盈,聖人戒焉。今臣所處,其盈乎否乎?邇來過蒙渥澤,踐歷無非華膴,驟躐無漸,愈往愈濫,大失謙抑之義,冒居盈盛之名,觀象玩辭,雖斷之以虧盈,惡非過矣。往旣莫悟,來猶可追,臣嘗戒愼恐懼,思有以萬分一消受,而矧玆三館新命,加諸旣盈之餘,臣於是一倍驚懍,悔吝之來,若將剝床以近,蚤夜循省,惟有積誠蘄免,而竊伏念殿下之於臣,前後恩造,天地也父母也,曲費陶鑄,覆燾恩勤,亦豈無惻然矜諒,終始全保之者乎?所以疾聲之呼,至于再瀆,而微忱未格,恩諭愈摯,顧臣賤末,尤何以堪承?夫謙,君子之道也,臣非敢自居,而捐廉恥,貪寵榮,自召過福之災,臣雖無狀,粗知畏聖人言,今若不量不度,揚揚爲冒進計,是利其盈,安其菑者也,有臣如此,將安所取也?職事綦重,虛縻滋悚,重犯違傲,瀝血更陳。伏乞聖慈,深加諒察,將臣文衡之銜,亟賜鐫改,俾卒生成之澤,千萬禱祝。臣無任云云。答曰,省疏具悉。成命已久,例亦備矣。勿復固讓,卽爲肅命。
大護軍閔升鎬疏曰,云云。答曰,省疏具悉。卿其勿辭行公。
慶尙監司金世鎬疏略曰,今以朴鳳煥事,揆奏論列,聖諭嚴正,施臣以越俸之典,臣聞命悸慄,罔知攸措矣。惟彼鳳煥,前任本道都事之日,私聽民訴,敢行非理之事,濫把馹騎,多有作弊之端,列邑喧傳,無人不知,而臣獨褎如,始未能先事禁飭,終未能摘發論勘,臣昏謬之失,於是乎著矣。伏乞特命攸司,議臣當勘之律,以爲不職者戒焉。臣無任云云。答曰,省疏具悉。朴鳳煥之未及論勘,必因內移而然,而向來處分,所以存事面也。何庸以此爲引?卿其勿辭,益勉糾察。
壬申二月初十日巳時,上御慈慶殿。藥房入診,大臣·政府堂上引見同爲入侍時,都提調金炳學,提調姜㳣,副提調韓敬源,假注書蔡大永,記事官趙鍾翼·李根命,檢校待敎金奎軾,右承旨金聲根,假注書蔡大永,事變假注書金在鼎,記事官趙鍾翼·李根命,領議政金炳學,右議政洪淳穆,政府堂上金炳國·鄭基世·李承輔·趙秉昌·趙秉徽·曺錫雨·金世均·朴珪壽·申錫禧·兪鎭五·李容熙·李豐翼·鄭岐源·李參鉉·金益文·趙龜夏·李章濂·兪致善·金炳地·金在顯·金有淵·李裕膺·沈承澤·林肯洙·姜㳣·任商準·兪致崇·李鶴榮·趙羲復,副校理李在果,以次進伏,醫官李慶年·李漢慶·金在瑚·李碩柱,進伏楹外訖。上曰,史官分左右。炳學進前問候訖。奏曰,醫官待令,使入診乎?上可之。漢慶等以次診候,仍退伏訖。炳學曰,脈候奏之。漢慶等奏曰,脈候左右三部調均矣。上命醫官先退,仍命藥房先退,上曰,次對爲之。炳學曰,臣以節財用事,前後仰奏,不啻屢遭矣。易曰,節以制度,不傷財不害民,夫愛民之必先節用,誠以財出於民而然,而自古論財者,不言生財,只言節用,蓋天地所生,惟有此數,不在此則在彼,故節用爲愛民之實也。見今國家支用,每患入不當出,過半是冗費之爲尾閭者耳。我殿下,深軫此弊,向以慈聖命,供上減下,亦自不少,爲民國經遠之謨,不任欽仰攢頌之至,而幸賴大院君苦心至意,凡無益不急之需,亦旣漸次釐正矣。過此以後,宮府一體,守而勿失,終始惟一,以懷永圖,雖於經常恒例之中,稍屬豐豫侈靡者,亦皆損略,則一事二事,自當有補於民,則自當有益於國,此在殿下立志定規之如何,伏願懋哉懋哉。上曰,所陳切實,當服膺矣。出擧條炳學曰,臣因此而又有所仰達者矣。永惠翁主吉禮,行期不遠,衣飾器用,宜儉不宜奢,而大抵婚姻之以儉爲貴者,蓋出惜福之意也,若或捨儉就奢,則恐欠古聖人制禮之美,而若曰費出內藏,不煩經用,此有大不然者,財出於民,豈有二源?況度支所費之亦且不少乎?昔在宣廟朝,東陽尉主第淺露,與隣舍相臨,不許增葺,賜薍簾障之大聖人深遠之謨,實爲今日之所仰法。且臣於哲廟朝,常奉淸燕之暇,有所承聞者後日翁主吉禮,務從儉約,限之以數百金爲敎,此固節費惜福之聖意,而玉音在耳,至今欽頌矣。凡於浮冗去處,一切裁損,奉以行之,毋或踰制事,分付吉禮廳,何如?上曰,依爲之。吉禮之儉朴,已爲仰達于大妃殿矣。出擧條炳學曰,每於幸行時,畿內諸邑,有結所進排者,掖屬及京司下隷之科外誅求,到處生弊,其害也,終歸於民,則此不可不預先禁飭,而且今番排站甚遠,經日將多,各務策應,比前尤浩繁矣。諸般擧行,務從省約,以爲民邑維持之地,而若或攔入民家,侵索作弊,脅迫邑隷,攘奪爲事,則先自臣府,推治後啓稟,次知中官,亦當別般論罪,而各司之該掌官員,各營之該管將領,竝當嚴勘,以此捧甘申飭,何如?上曰,依爲之。各別嚴飭,俾無民邑之弊,可也。出擧條炳學曰,仲春上丁,親行釋奠,命國子長,率齋儒入侍,夫子之書,講以明之,濟濟多士,圜橋門而觀聽,其盛典也,四齋班首,旣有問名調用之下敎,瓜近初仕作窠,政官牌招開政,以爲檢擬之地恐好,故敢達矣。上曰,依爲之。出擧條炳學曰,沁都之增兵峙糧,此誠綢繆備禦之道,而砲糧分排,今旣入量矣。軍務節制,迨此議定然後,營壘卒乘,可將次第改觀,諸將臣開坐武府,往復沁營,諸凡設施,依昨年五月下敎,斯速磨鍊事,分付,何如?上曰,依爲之。出擧條炳學曰,卽見扈衛別將手本,則本廳歲入不敷,軍需所用,年年挪貸,窘跲莫甚,每年錢一千兩區劃,以爲繼用之地,爲辭矣。一年所捧,不過爲一千二百兩零,而一年應下,洽至二千餘兩之多,則其入之不當其出,加下之年增歲加,此其爲廳樣之去益凋弊,而若値不恒上下之時,需用之無路措辦,卽亦事理之固然也。此不可不別般矯捄,就管稅廳斂窠錢中每年一千兩劃送,俾爲分排入用,何如?上曰,依爲之。出擧條炳學曰,出身取才,已自武府啓下,而此奉下敎而剡擧矣。旣薦之後,尙無區處者,事體極爲未安,此後政府公事官·武府從事官有窠時,必於此薦中隨其地閥,以爲收用之地,而亦自銓曹,初仕次次檢擬,恐合奬勸之政,以此意分付,何如?上曰,依爲之。出擧條炳學曰,鏡城判官李俊永,以其邑號之私自有諱,今朝呈遞云矣。有聲績人之因此作散,亦涉當念,陽智縣監相換事,分付銓曹,何如?上曰,依爲之。出擧條上命大臣就座,聲根曰,諸宰奏事。炳國等曰,無所奏矣。聲根曰,玉堂所懷奏之。在果曰,第伏念開歲以來,尙未召接,此非一念之或忽,亶由萬幾之未暇,而顧今春晷漸長,廈氈向暖,亟開講筵,繹聖經之義理,繼以召對,論歷代之治亂,則緝熙光明,聖而益聖,從欲之治,風動四方矣。豈不休哉?上曰,所陳當留念矣。出擧條聲根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退,又命退,諸臣以次退出。
壬申二月初十日午時,上御慈慶殿。時原任大臣,宗親·儀賓·宗正卿,時原任閣臣·儒臣,政府堂上入侍,文衡同爲入侍時,行都承旨韓敬源,右承旨金聲根,左副承旨趙定熙,右副承旨李承宇,同副承旨李敎復,假注書李允九·蔡大永,記事官趙鍾翼·李根命,判府事李裕元,領議政金炳學,判府事柳厚祚,右議政洪淳穆,興寅君李最應,南寧尉尹宜善,完平君李昇應,大提學趙性敎,原任提學金炳國·鄭基世·曺錫雨·申錫禧,原任直提學李承輔·金炳地,檢校直提學閔升鎬·李載冕·趙成夏,直提學南廷順·趙慶鎬,檢校直閣李世用·洪殷謨·李鎬翼·姜,原任待敎尹滋悳·閔奎鎬·鄭範朝·洪承億,檢校待敎金奎軾,知宗正卿李周喆·李章濂·李會淳,宗正卿李升洙·李寅命·李敦應·李沇應·李鳳儀·李寅卨,原任副提學沈舜澤,副提學洪遠植,原任典翰李會正,檢校典翰李起鎬·金性均,典翰洪萬植,副應敎徐相敦,校理李敦夏·李在果,副校理朴顥陽,修撰李秀萬·李載悳,副修撰尹用求·閔泳穆,上護軍趙秉昌·趙秉徽·金世均,大護軍朴珪壽·兪鎭五,知三軍府事李容熙,上護軍李豐翼,知訓鍊鄭岐源,禮曹判書李參鉉,漢城判尹金益文,大護軍趙龜夏·兪致善·金在顯·金有淵·李裕膺·沈承澤,吏曹判書林肯洙,兵曹判書姜㳣,知三軍府事任商準,大護軍金元植,刑曹判書兪致崇,行護軍李鶴榮·趙羲復,以次進伏訖。上曰,史官分左右。仍命大臣進前,裕元進前問候訖。上曰,御眞草本,玆以模成,今將上綃,故所以爲入侍矣。裕元曰,今日御眞仰瞻,極爲榮耀。上曰,卿等平身近前仰瞻,各陳其所見,承史亦爲仰瞻,可也。裕元等近前仰瞻御眞五本訖。上曰,五本中何本最爲得眞乎?裕元曰,諸臣所見,各有不同,臣意則幅巾本與翼善冠本,爲七分得眞矣。上曰,御眞圖寫,偶當此歲,故翼善冠本制樣,依倣永禧殿第一室本模寫矣。裕元曰,肅廟朝御眞圖寫時,召入宰臣金鎭圭,使之入參,蓋鎭圭素諳畫法而然,則招入畫員,下詢恐好矣。上可之。畫員李漢喆等入瞻,上曰,如有未盡處,卿等各言之。裕元曰,臣謹當詳諭於畫員矣。炳學曰,臣今仰瞻,則幅巾本,神采宛然,而正面圖寫,畫家之所最難也。翼善冠本亦爲得眞,第伏念五本設采,稍近深赤矣。厚祚曰,五本中,翼善冠幅巾二本,甚好矣。淳穆曰,翼善冠本最爲近眞,非徒臣意,諸臣仰瞻,均爲其然,幅巾本亦庶幾七分矣。上曰,南寧尉戶判,近前仰瞻,諸臣中年老人,着眼鏡仰瞻也。宜善曰,幅巾本爲第一近眞矣。炳國曰,臣之所見亦然矣。珪壽曰,冕服本似爲得眞矣。錫禧曰,翼善冠·幅巾二本,皆甚好,而軍服初本亦爲近眞矣。淳穆曰,畫家寫眞,稱以傳神,所謂三分影子七分精神,是也。今此二本,神采宛然,善爲圖寫矣。裕元曰,臣於入侍之初,在遠仰瞻,已審幅巾本神采宛然矣。上曰,諸大臣皆有畫像乎?裕元曰,曾有畫出者,而未知其近似矣。炳學曰,臣亦有畫出一本,而畫置年久,今則漸與眞形不擬,將洗去矣。厚祚曰,臣無之矣。淳穆曰,臣則未有畫出者矣。炳學曰,惟我殿下春秋鼎盛,吉日良辰,圖寫御容,在廷諸臣承命入瞻,而今年異於他年,迨此圖寫尤切頌祝矣。上曰,上綃完就後,又當召接矣。裕元曰,謹當待成命入瞻矣。上曰,大臣就座。又命史官就座,仍命大臣先退,又命退,諸臣以次退出。
上在景福宮。停常參·經筵。傳曰,傳香承旨馳詣受香諸處,奉審摘奸以來。
傳曰,再明日春到記,景武臺親臨磨鍊,都承旨馳往泮宮,明日夕食堂收取以來。
政院啓曰,卽者檢閱李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳·趙鍾翼謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,何如?傳曰,允。
禮曹啓曰,卽接京畿監司朴永輔移文,則以爲,漣川縣鄕校聖殿正間滲漏處,將爲改瓦,而移安,以今二月二十一日,擇定擧行計料,告由移還安祭香祝,自本曹啓稟下送云矣。漣川縣鄕校聖殿修改時告由移還安祭香祝,令該司照例磨鍊下送事,分付,何如?傳曰,允。
禁衛營啓曰,本營軍色從事官李鎬翼,身病甚重,勢難察任,今姑改差,何如?傳曰,允。
御營廳啓曰,本廳哨官李熙周,身病甚重,勢難察任,改差,何如?傳曰,允。
以檢閱金鶴鎭·徐正淳·趙鍾翼牌不進罷職傳旨,傳曰,只推。
上護軍金世均疏曰,伏以臣於政府有司之任,冒據匪據,今焉七年于玆矣。曷嘗彷彿乎職思,鍊習於機務,有足以參聞民國之籌畫,承贊廊廟之訏謨也哉?惟其事幹鞅掌,文牒叢委,旣未免署謹賓對,趍走府坐,進退亦不過隨衆,已是臣久試蔑效者,而至若惠局提擧之迄今般礴,尤豈臣始慮之攸及也?封樁漸絀,淸理未聞,正供恒愆,飭勵不行,短於矯捄則難醫貢契之凋瘵,闇於檢攝,則莫察胥隷之濫雜,以此本領,將何所補漏整欹,裁制輕重,庸期責成之效哉?顧玆擔夯,俱是負重而肩頳,止竟僨誤,有如執契,不惟臣蚤夜摽辟,淵氷懍慄,知臣深者,亦爲廟務爲國計,憂之也切,臣之宜退,不待智者而審矣。且臣父母墳山在於忠淸道忠州地,閱歲曠省,濡露增感,而屢經潦雨之侵尋,遂致塋域之頹圮,負土修防,不容少緩,躬往幹董,情理攸恔,趲程朅來,縱浹旬之可期,責任綦重,非閑司之所比也。臣丐解一念,積有月日,而今以區區私行,將致事務之淹滯,則義分靡安,有倍於前後,何敢徒懷嚴畏,自阻於㦖覆之天哉?玆敢刳剔衷腔,猥瀆聰聽。伏乞聖明,俯垂鑑察,將臣所叨兩銜,亟賜鐫斥,仍許往還之暇,俾重任無瘝,微私獲伸,不勝大願。臣無任云云。答曰,省疏具悉卿懇。卿其勿辭往省焉。
吏曹參議洪遠植疏曰云云。〈答曰〉,省疏具悉。爾其勿辭察職。
檢閱李根命疏曰,伏以臣卽接家信,則臣本生母,素患積聚之祟,挾感添肆,委頓床玆,臣聞報煎灼,按抑不得,玆敢忙陳短章,徑出禁扄。伏乞聖慈,俯垂矜諒,遞臣職而治臣罪,俾便救護,以肅朝綱焉。臣無任云云。省疏具悉。爾其勿辭救護。
壬申二月十一日巳時,上御慈慶殿。閔判敦寧進箋親受入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,假注書李允九·蔡大永,記事官趙鍾翼·李根命,檢校直提學閔升鎬·李載冕,檢校待敎金奎軾,副校理李在果,副修撰尹用求·閔泳穆,以次侍立。時至,通禮跪啓請出次,上具翼善冠·衮龍袍,出次陞座,承史·閣臣先入庭,行四拜禮,以次侍立,引儀引判敦寧閔致久入就位,行四拜禮,讀箋官司僕正金裕行,陞詣殿內,跪讀箋文訖,致久行四拜禮,通禮跪啓禮畢。上曰,判敦寧入侍。
上在景福宮。停常參·經筵。
韓敬源啓曰,左承旨趙慶鎬,右承旨金聲根,右副承旨李承宇,今日不爲仕進,卽爲牌招,何如?傳曰,允。
備忘記,古豐山萬戶曺應煥下直,長弓一張,長箭一部·片箭一部·筒兒一個賜給。
政院啓曰,左右史不可不備,檢閱金鶴鎭·徐正淳·趙鍾翼旣有只推之命,竝卽牌招,推移入直,何如?傳曰,允。
宗親府啓曰,璿源譜略修正事,命下矣。宗正卿,逐日輪回仕進,使之監董,何如?傳曰,允。
又啓曰,璿源譜略修正事,命下矣。本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
又啓曰,璿源譜略修正事,命下矣。譜略子孫錄中,未及書載與改錄處,有從便釐正之例,今亦依此擧行,何如?傳曰,允。
宗親府,璿源譜略修正監印堂上李升洙,國朝御牒書寫官李建弼。
吏曹口傳政事,以金永穆爲兵曹正郞。
以左承旨趙慶鎬·右承旨金聲根·右副承旨李承宇牌不進罷職傳旨,傳曰,只推。
傳曰,明日出宮門路,以崇陽門爲之。
韓敬源啓曰,明日傳香,禮房承旨當爲齋宿,左承旨趙慶鎬旣有只推之命,更爲牌招,何如?傳曰,允。
內醫院啓曰,御藥所需,至爲愼重,各有月令,無得踰越,而湖南正月令封進靑大竹,月限已過,尙未來納,事體所在,誠極悚然。不飭之該道臣,從重推考,封進官令本道捧現告啓聞,拿問處之,仍卽封進之意,各別嚴飭,何如?傳曰,允。
以左承旨趙慶鎬牌不進罷職傳旨,傳曰,只推。
以檢閱金鶴鎭·徐正淳·趙鍾翼牌不進罷職傳旨,傳曰,只推。
上在景福宮,停常參·經筵。
自開東至人定,灑雨下雨,測雨器水深九分。
韓敬源啓曰,右承旨金聲根,今日不爲仕進,卽爲牌招,何如?傳曰,允。
傳曰,傳香承旨,馳詣受香所,奉審摘奸以來。
藥房口傳啓曰,親臨春到記已有成命,儀衛皆備,而顧今雨勢霔下,少無開霽之望,此時勞動,有非節宣保嗇之方。伏乞亟寢成命,千萬顒祝,惶恐敢啓。答曰,知道。
傳曰,雨勢如此,春到記,更待下敎。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
又啓曰,昨日英陵參奉朴鳳會,旣呈肅單,今又來呈,査實其委折,則昨日肅單,下吏徑先來呈云,該吏,令攸司從重科治,不能照察之通禮院官員,所當重勘,而本院請推之外,無他可施之罰,何以爲之?敢稟。傳曰,今番則初有之事,竝特爲安恕。
又啓曰,卽者別兼春秋金永穆,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,有實故玉堂許遞,前望入之,玉堂前望入之,副校理黃普淵落點。
政院啓曰,吏曹郞廳來言,大臣置處政事,取稟。傳曰,當日爲之。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
訓鍊都監啓曰,本局別將鄭洛鎔,身病猝重,勢難察任,改差,何如?傳曰,允。
政院啓曰,卽者吏曹郞廳來言,政事當日爲之事,命下,而判書林肯洙,參判李明應,參議洪遠植,俱以病不來,不得開政云。竝卽牌招,何如?傳曰,待明朝牌招。
以右承旨金聲根牌不進罷職傳旨,傳曰,只推。
以檢閱金鶴鎭·徐正淳·趙鍾翼牌不進罷職傳旨,傳曰,只推。
判府事柳厚祚疏略曰,臣荐控至懇,未蒙允兪,至引臣先祖有勳勞,諭臣以眷注諮訪。噫,臣以臣祖之孫,雖萬萬無肖,有可以一半分强策衰朽,少效裨補,安敢冒昧申籲,至再至三,不避瀆撓之誅也?第伏念壯而事君,老致其事,人臣之大節也,禮以使臣,退亦以禮,君上之盛德也,且臣此懇,卽不過褫還爵縻也,幸而賴天之靈,假之幾年,如遇國家大慶賀,而身可以强,則安知不重入城闉,仰覲耿光,俯伸微忱乎?情蹙辭溢,不知所裁,伏望憫其老而恕其妄,特降一兪兼侈三字,成就得盛世之一幸人,不勝大願。答曰,省疏具悉卿懇。卿之不可辭予,予之不可捨卿,前後批旨,已悉無蘊,而今日此擧之至再至三,不覺大失所圖,夫壯而事君,老致其事,仕宦之槪爲設防矣。苟使一遵於此,擧皆告退,則黃髮之詢疑,何可講乎?矧玆民憂國計,正須維持夾輔,此所以卿不可辭予,予不可捨卿者也。然而卿之告老,去而益切,則一向相持,反非禮遇之道,所請三字銜,不得已勉副,心焉悵缺,曷有其已?予於卿,旣若是成就矣。卿勿以已退爲心,凡於朝廷得失,隨事規陳,答予至意,是所厚望也。仍傳曰,此批答,遣史官傳諭。
別兼春秋金永穆疏曰,伏以臣曉赴公役,適値檢閱上下番徑出之時,就直本館矣。卽接家信,則臣母素患風眩之祟,猝乍添劇,藥餌扶護之節,惟臣是俟,方寸悶迫,玆敢忙陳短章,徑出禁扄。伏乞聖慈,俯垂鑑諒,亟遞臣別兼之銜,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在景福宮。停常參·經筵。
傳曰,傳香承旨馳詣宗廟景慕宮,奉審摘奸以來。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,李根命,由限已過,竝卽牌招,推移入直,何如?傳曰,允。
弘文館啓曰,新除授副校理黃普淵,卽爲牌招察任,何如?傳曰,允。
傳曰,呈告工曹判書·知春秋許遞,今日政差出。
傳曰,金吾堂上·法司堂上許遞,今日政差出。傳曰,見窠,皆令差出。
兵曹啓曰,判中樞府事,今方有闕,輔國知中樞府事金炳冀,依例下批之意,敢啓。傳曰,知道。
吏曹啓曰,健元陵參奉李憲弼,以其身病,呈狀乞遞,改差,何如?傳曰,允。
有政。吏批,判書林肯洙,參判李明應,竝牌招不進,參議洪遠植進。
吏批啓曰,判書林肯洙,參判李明應,竝牌招不進,小臣獨政未安,何以爲之?敢稟。傳曰,只出緊任。以閔升鎬爲刑曹判書,李會淳爲工曹判書,金元植爲判尹,南廷龍爲刑曹參判,韓敦源爲左尹,白樂貞爲右尹,南啓輪爲刑曹參議,李承輔爲判義禁,鄭健朝·兪晠煥爲知義禁,閔升鎬爲知春秋,李炳敎爲同義禁。
再政。以李裕元爲軍器都提調,李裕元爲軍資都提調,李裕元爲景慕宮都提調,李秉斅爲禧陵令,李敎聲爲健元陵參奉,同義禁單兪晠煥,左尹單白樂貞,右尹單韓敦源。
三政。以曺錫輿爲大司成,尹肯大爲思陵令。
四政。以趙寅奎爲肇慶廟令。
五政。以張成敎爲中部令。
六政。以李周鈺爲南部令,整釐使單兪晠煥,故學生吳泰鎭,贈監察,孝行卓異贈職事,承傳,故學生李濟道,贈持平,忠孝卓異贈職事,承傳。
兵批,判書姜㳣病,參判李炳敎病,參議崔尙儒病,參知崔鳳九入直進,致仕奉朝賀單柳厚祚,判府事單金炳冀。
政院啓曰,卽者檢閱金鶴鎭·徐正淳·趙鍾翼謂有館規,聯疏徑出,原疏,纔已退却矣。竝所當直捧禁推傳旨,而此與無端徑出有異,推考警責,何如?傳曰,允。
以檢閱李根命牌不進罷職傳旨,傳曰,只推。
政院啓曰,左右史不可不備,檢閱李根命,旣有只推之命,更爲牌招入直,何如?傳曰,允。
宗親府啓曰,明日卽天漢殿望奉審日次,臣寅卨進詣擧行之意,敢啓。傳曰,知道。
禁衛營啓曰,本營騎士別將元世,身病猝重,勢難察任,改差,何如?傳曰,允。
以檢閱金鶴鎭·徐正淳·趙鍾翼牌不進,以李根命再牌不進罷職傳旨,傳曰,只推。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖後爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
備忘記,水口萬戶柳徽喆下直,長弓一張·長箭一部·片箭一部·筒兒一個賜給。
政院啓曰,左右史不可不備,檢閱金鶴鎭·徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
又啓曰,卽者校理李在果,以其親病,陳疏徑行,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,春到記,明日爲之。
以司謁口傳下敎曰,春到記親臨處所與試官,竝仍用。
傳曰,明日出宮門路,以崇陽門爲之。
司饔院啓曰,自前每當幸行經宿時,各邑地方官進排御供物膳,日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時各邑進排,依例知委監膳提調郞廳,先期進詣,何如?傳曰,置之。
以檢閱金鶴鎭·徐正淳·趙鍾翼·李根命牌不進罷職傳旨,傳曰,只推。
校理李在果疏曰云云。省疏具悉。爾其勿辭往護。
上在景福宮。停常參·經筵。
備忘記,尙州營將兪鎭泰下直,長弓一張·長箭一部·片箭一部·筒兒一個賜給。
政院啓曰,假注書金昌倫,昨日蒙點後,今日廳坐,無緣不參,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
宗親府啓曰,璿源譜略修正事,命下矣。進上,以幾件封進,而五處璿源閣奉安件,亦以全帙印出乎?敢稟。傳曰,五件封進,國朝御牒·八高祖圖·王妃世譜各二件,亦爲封進,五處璿源閣奉安件,亦以全帙印出。
議政府啓曰,卽見京畿監司朴永輔所報,則楊根郡辛未條大同小米,均廳所納小米,江都砲糧小米,固當捧納,而昨年穡事,未免歉荒,窮春民力,轉到艱棘,本邑責捧,其勢末由,特許詳定代納爲辭矣。正供事體,所重自別,而邇來幾邑之輒請代納,實非經法攸在,則固不可隨請輒施,第其民邑事勢,亦不可一切靳許,竝依報辭,特爲許施,何如?傳曰,允。
內醫院啓曰,內醫崔佑植有頉代,議藥同參金在瑚差下,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
傳曰,侍衛軍兵,令各其營別饒次分給。
傳曰,還宮,當自內爲之矣,該房知悉。
傳曰,雨勢如此,日已晩矣。講比較,勤政殿命官爲之。傳曰,考官趙基應,命官爲之。
兵曹啓曰,今二月十七日,武臣堂上朔試射日次,而以國忌正日相値,不得爲之之意,敢啓。傳曰,知道。
又啓曰,來三月初五日,開城府庭試武科殿試時處所,以何處爲之,而親臨與命官,何以爲之乎?敢稟。傳曰,滿月臺命官爲之。
兵曹,來三月初五日開城府庭試武科殿試時規矩,貫革五矢,一百五十步一巡一中,柳葉箭五矢,一百二十步一巡一中,講書粗以上取一技落點。
以司謁白俊爀手本,別監金源鼎,無端逃走,萬萬痛駭,其罪狀,令攸司科治事。傳曰,令秋曹,期於捉得後以聞。
兵曹啓曰,謹依下敎,侍衛軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
禁衛營啓曰,謹依下敎,侍衛軍兵等處,別饒次分給之意,敢啓。傳曰,知道。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
壬申二月十六日巳時,上詣景武臺。春到記儒生分製講試取入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,注書缺,記事官趙鍾翼·李根命,檢校直提學閔升鎬·李載冕,檢校直閣洪殷謨·李鎬翼·姜,檢校待敎金奎軾,檢校副提學李明應,副提學洪遠植,原任典翰李會正,檢校典翰李起鎬·權鼎鎬,副應敎徐相敦,副校理黃普淵·朴顥陽,修撰李秀萬·李載悳,副修撰閔泳穆,以次侍立。時至,通禮跪啓請外辦。上具翼善冠·衮龍袍,乘輿出永化門。藥房提調姜㳣,副提調韓敬源,進前問候訖。由崇陽門·維和門·神武門,詣景武臺。通禮跪啓請降輿,上降輿陞座。敬源,請出標信,開布城,儒生入場,仍讀奏入門單子訖。奏曰,從陞人中試官蒙點人,使之下去,一體行禮乎?上可之。讀券官趙性敎·李源命·南廷龍,對讀官李會正·李起鎬·李鎬翼·閔泳穆,考官趙基應·姜㳣·兪錫煥,參考官洪遠植·趙肅夏·朴容大·申錫淵,以次行禮,就位訖。上命試官進前,命書表題,擬周群臣賀鳳凰鳴矣于彼朝陽梧桐生矣于彼高岡,限申時。性敎,跪書讀奏訖,錫淵,奉出懸題,仍開講。少頃,上命考試,仍行科次。性敎書等,承旨坼封訖。上命書傳敎曰,雨勢如此,日已晩矣。講比較,勤政殿命官爲之。又命書傳敎曰,考官趙基應,命官爲之。又命書傳敎曰,還宮當自內爲之矣,該房知悉。通禮跪啓禮畢,上命試官先退,上還內。諸臣以次退出。
上在景福宮。停常參·經筵。
自開東至申時,灑雨下雨,測雨器水深一分。
趙定熙啓曰,同副承旨李敎復,今日不爲仕進,卽爲牌招,何如?傳曰,允。
傳曰,荐歉之餘,列邑民情,不可不念,今番幸行時,軍馬之柴折草與炊飯草,以帑錢,量宜分給於各營矣。廐馬喂養,則自本寺專當,兵曹與畿營馬匹,亦自該曹·該營專當,各站結所之糾察省弊,已有筵飭,事係民弊者,一切禁斷,以法從事之意,廟堂更加嚴飭
刑曹啓曰,以司謁白俊爀手本,別監金源鼎無端逃走之狀,萬萬痛駭,其罪狀,令攸司從重科治事,傳曰,令秋曹,期於捉得後以聞事,命下矣。成命之下,別監金源鼎,今爲自現之意,敢啓。傳曰,知道。査實以入。
上在景福宮。停常參·經筵。
自申時至人定,灑雨下雨,測雨器水深二分。
自人定至五更,灑雨下雨,測雨器水深三分。
傳曰,在外臺諫許遞,前望入之。臺諫前望入之,持平吳麟泳落點。
以司謁口傳下敎曰,講比較時,諸色軍之連日露處,亦爲悶然,令各其營乾犒饋分給。
三軍府啓曰,卽接訓鍊都監所報,則今二月十九日習陣日次,而大將臣任商準,有身病,不得行操云矣,敢啓。傳曰,知道。
又啓曰,卽見開城留守李寅應狀啓,則本營諸將官及軍兵都試,當爲設行,而見今各處使役旁午,有難限內擧行,待秋合設事,請令三軍府,稟處矣。係是科試,令政府稟處,何如?傳曰,允。
刑曹啓曰,別監金源鼎自現草記,傳曰,知道。査實以入事,命下矣。謹依批旨,金源鼎,到底査問,則所供內,以爲年淺弱質,本病闖肆,使役常恐生頉,調理無望餘暇,以此屢由渠房,竟未減下。愚昧之心,不能自已,罔念闕番之所重,敢犯逃走之罪科,自顧所犯,死無足惜,惶恐遲晩云矣。旣伏承査實以入之命,捧直招以入之意,敢啓。傳曰,知道。放送。
又啓曰,別監金源鼎査實以入草記,傳曰,知道。放送事,命下矣。謹依批旨,金源鼎,卽爲放送之意,敢啓。傳曰,知道。
兵曹啓曰,謹依下敎,講比較時,挾庭將校·軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,講比較時,挾庭將校·軍兵等處,乾犒饋分給之意,敢啓。傳曰,知道。
禁衛營啓曰,謹依下敎,講比較時,挾庭軍兵等處,乾犒饋分給之意,敢啓。傳曰,知道。
御營廳啓曰,謹依下敎,講比較時,挾庭將校·軍兵等處,乾犒饋分給之意,敢啓。傳曰,知道。
上在景福宮。停常參·經筵。
傳曰,在外玉堂許遞,前望入之。玉堂前望入之,校理李載悳落點。
傳曰,諫長許遞,前望入之。大司諫前望入之,柳芝榮落點。
吏曹口傳政事,以李載德爲兵曹正郞。
以司謁口傳下敎曰,講比較時,諸色軍,從便輪回事,分付。
以司謁口傳下敎曰,今番幸行時,儀仗仗馬,置之。
議政府啓曰,卽見三軍府草記啓下者,因開城留守李寅應狀啓,本營諸將官及軍兵都試,待秋合設事,令政府稟處事,允下矣。事勢如此,依狀辭施行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而權停例相値,不得設行之意,敢啓。傳曰,知道。
三軍府啓曰,卽接禁衛營所報,則今二月二十日習陣日次,而大將臣李章濂,有身病,不得行操云矣,敢啓。傳曰,知道。
兵曹啓曰,今二月二十日文臣朔試射日次,而訓鍊院慕華館,庭試武科初試,俱爲設場,不得爲之之意,敢啓。傳曰,知道。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
又啓曰,卽者別兼春秋朴容大,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱金鶴鎭,卽爲牌招入直,何如?傳曰,允。
禮曹,來四月初二日,宗廟夏享大祭親祭,取稟。奉敎敬依。
禮曹啓曰,今二月二十二日,永惠翁主駙馬三揀擇時,揀擇人出入門路及揀擇處所,以何處爲之乎?敢稟。傳曰,依再揀擇時例磨鍊。
內醫院啓曰,自前幸行時,若是經宿之地,則陪從掌務官一員,例自司僕寺,補把馬一匹許給矣。今番幸行時,依例許給之意,分付該寺,何如?傳曰,允。
傳曰,別軍職尹光翼·金鴻求,宣傳官黃羲哲,竝賜第。
以平安監司韓啓源狀啓,義州府民家失火事,傳曰,當此窮節,民戶之燒燼夥多,聞甚矜惻,原恤典外,別加顧助,結構奠接之方,廟堂措辭,分付。
兵曹啓曰,今此幸行時,侍衛不可不備,而五衛將金永錫·張允基,俱以身病猝重,無望供職,呈狀乞遞。改差,其代,依例口傳擬入,何如?傳曰,允。
兵曹口傳政事,以孫瀅銖·金鳳煥爲五衛將。
三軍府啓曰,卽接御營廳所報,則今二月二十一日習陣日次,而大將臣李容熙,有身病,不得行操云矣,敢啓。傳曰,知道。
別兼春秋朴容大疏曰,伏以春到記殿講參考官,仍爲持被矣。卽伏聞臣母蛔積之症,近因日候不調,且緣調將失宜,一倍添篤,委頓床笫,促臣歸視,急伻繼踵。臣方寸煎灼,按住不得,冒犯瀆擾,豈義分之所可敢,而陳懇救護,亦情私之不自已也。忙徹短章,徑出禁扃。伏望聖慈,俯賜鑑諒,遞臣職治臣罪,以肅朝綱,以安微分焉,臣無任云云。省疏具悉。爾其勿辭救護。
上在景福宮。停常參·經筵。
趙定熙啓曰,同副承旨李敎復,今日不爲仕進,卽爲牌招,何如?傳曰,允。
傳曰,入格儒生入侍。
政院啓曰,臚唱之際,做錯非細,當該引儀,所當重勘,而本院請推之外,無他可施之罰,何以爲之?敢稟。傳曰,東西唱引儀,拿處。常時不飭之左右通禮,推考。
宗親府,永惠翁主吉禮時句管堂上李敦應。
司饔院啓曰,自前每於幸行經宿時,若値素膳單子,入啓日字,則例以單子,呈于行在所,園所幸行經宿時,因特敎呈于守宮矣。甲子年政府捧甘內,自今依園所例擧行事,知委矣。來三月初四日元陵忌辰素膳單子,初七日健陵忌辰素膳單子,當爲入呈,而適値幸行之時,依已例呈于守宮之意,敢啓。傳曰,知道。
壬申二月二十一日午時,上御慈慶殿。入格儒生入侍時,右承旨金聲根,假注書李敎夏,記事官金鶴鎭·趙鍾翼,以次進伏訖。上曰,史官分左右。聲根曰,待令儒生,使之進前奏職姓名乎?上可之。儒生等,以次進前奏職名,仍退立階下訖。聲根曰,儒生頒賞行禮乎?上可之。儒生等,行禮訖,聲根曰,儒生,使之退出乎?上可之。儒生等,退出訖。上曰,史官就座。仍命退承史,以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓敬源啓曰,右副承旨趙定熙,今日不爲仕進,卽爲牌招,何如?傳曰,允。
又啓曰,卽者檢閱金鶴鎭,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴定陽·金永穆,竝卽牌招,推移入直,何如?傳曰,允。
傳曰,都承旨·左承旨,率三揀擇童蒙入侍,永平君,同爲入侍。
傳曰,永惠翁主駙馬,定於前都事朴元陽子泳孝,令該曹擧行,餘皆許婚。傳曰,政官牌招開政,駙馬封爵擧行。
傳曰,駙馬封爵,例爲自下擬入,而今番則特敎以錦陵尉擬入。
傳曰,翁主吉禮時奠雁處所,以永平君第爲之,凡百擧行,依丁酉年例爲之。
傳曰,前都事朴元陽,工曹參議除授。
傳曰,幼學朴泳敎,瓜近初仕作窠,今日政擬入。
傳曰,呈告知敦寧許遞,今日政差出。
傳曰,有實故玉堂許遞,前望入之。玉堂前望入之,應敎李寅晩,校理魚允中落點。
政院啓曰,摠戎使鄭岐源,以舟師大將坡州牧臨津鎭舟橋檢飭事,今方出去矣。所佩密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
又啓曰,摠戎使,兵判兼察事,命下矣。兼察摠戎使姜㳣,卽爲牌招,聽傳敎,何如?傳曰,允。
禮曹啓曰,永惠翁主駙馬三揀擇,今已過行,吉禮日期,以何間推擇乎?敢稟。傳曰,四月望間推擇。
又啓曰,永惠翁主駙馬三揀擇,今已過行,吉禮廳爲先排設然後,凡干諸事,可以磨鍊,都廳郞廳,差出擧行,何如?傳曰,允。
禮曹,吉禮廳·都廳二單,趙秉鎬·李徽圭,郞廳二單,金正植·金顯默。
禮曹,永惠翁主吉禮時納采,三月十六日午時,納幣,同月十八日巽時,命衣內出,四月初二日午時,親迎,同月十三日巽時。
以左副承旨趙定熙牌不進罷職傳旨,傳曰,只推。
以司謁口傳下敎曰,今番幸行塘馬,以敦義門出入
吏曹,工曹參議單朴元陽,今超通政除授事承傳。
吏曹啓曰,司僕寺正金裕行,健元陵參奉李敎聲,俱以身病,呈狀乞遞,竝改差,何如?傳曰,允。
兵曹啓曰,五衛將宋一泳,昌德宮衛將池伯元·金然成·元永文,俱以病難供職,呈狀乞遞,竝改差,何如?傳曰,允。
有政。吏批,判書林肯洙牌招不進,參判李明應進,參議洪遠植牌招不進。
吏批啓曰,判書林肯洙,參議洪遠植,竝牌招不進,小臣獨政未必,何以爲之?敢稟。傳曰,仍爲之。
以宋奎灝爲司諫,呂奎益爲獻納,金容圭爲正言,金完秀爲校理,宋廷和爲知敦寧,朴定陽爲司僕正,金瓊爲校書校理,任百憲爲氷庫別提,李建昌爲南學敎授。錦陵尉單朴泳孝,直超上輔國封爵事傳敎,故學生朴齊堂,贈左贊成例兼,故縣監朴海壽,贈吏判祭酒例兼,已上錦陵尉朴泳孝祖考·曾祖考,幼學蔡寅默,今超通政,五子登科依法典加資。武兼吳致永,今超通政加資事承傳,故學生李潤光,贈持平,孝行卓異贈職事承傳,書題單金舜培。
再政。以黃義龍爲引儀,李守觀爲健元陵參奉,朴泳敎爲健陵參奉,金仁恒爲律學敎授。
兵批,判書姜㳣病,參判李炳敎病,參議崔尙儒入直進,參知崔鳳九病。
義禁府,通禮院假引儀金洛熙·方漢哲等拿處事,傳旨啓下矣。金洛熙·方漢哲,係是雜技,依例移送秋曹之意,敢啓。傳曰,飭已施矣,分揀放送。
以別兼春秋朴定陽·金永穆牌不進罷職傳旨,傳曰,只推。
兵曹啓目,粘連觀此南兵使具春熙狀啓,則惠山僉使沈能武,母年今爲七十三歲,當遞歸養,令該曹稟處亦爲白有臥乎所,邊將之親年七十,獨子無兄弟者,許遞其任,載在法典。惠山僉使沈能武,依法典改差,何如?啓,依允。
檢閱金鶴鎭疏曰,伏以臣,持被纔數日耳。顧何敢言私,而卽於筵退之後,獲接家信,則臣母素患蛔積之症,比値日候不適,如期復發,而視前尤倍劇矣。自聞此報,方寸焦灼,以爲與其徒懷嚴畏,自阻仁覆之下,無寧悉暴情私,甘速擅離之罪而無悔也。故輒敢忙陳短牘,徑出脩門,伏願天地父母,俯垂矜諒,亟遞臣職,以便救護,仍治臣罪,以昭法紀,公私不勝幸甚,臣無任云云。省疏具悉。爾其勿辭救護。
上在景福宮。停常參·經筵。
趙慶鎬啓曰,右承旨金聲根,今日不爲仕進,卽爲牌招,何如?傳曰,允。
又啓曰,卽者別兼春秋朴定陽,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永穆·朴容大,竝卽牌招,推移入直,何如?傳曰,允。
弘文館啓曰,新除授應敎李寅晩,卽爲牌招察任,何如?傳曰,允。
又啓曰,新除授校理魚允中,時在忠淸道瑞山地,金完秀,時在京畿高陽地,經筵入番事緊,請竝斯速乘馹上來事,下諭。答曰,依啓。
宗親府啓曰,南殿第一室御眞,第三室御眞,當爲移奉于泰元殿,而伊日宗廟動駕相値,不得擧行矣。令日官劉俊祜,更爲推擇,則移奉日字,四月十一日卯時,移模日字,同月十二日卯時俱吉云。以此日時擧行之意,敢啓。傳曰,不必更擇,移奉日字,以三月二十九日爲之,移模日字,以四月初一日擧行。
以右承旨金聲根牌不進罷職傳旨,傳曰,只推。
吏曹啓曰,卽接通禮院牒報,則今此齊陵·厚陵幸行時,左右通禮,不可不備員,而右通禮愼錫九,有身病不得進參,卽速變通,及時擧行之地云。其代,口傳備擬以入之意,敢啓。傳曰,知道。
又啓曰,卽接司僕寺牒報,則今此齊陵·厚陵幸行時,本寺正,例爲進輿差備,而正朴定陽,有身病不得進參,卽速變通,及時擧行之地云。其代,口傳備擬以入之意,敢啓。傳曰,知道。
吏曹口傳政事,以李敦夏爲右通禮,金奎軾爲司僕正。
三軍府啓曰,卽見坡州牧使申奭熙所報,則今此幸行時,本州射砲軍官二百名,牧使率領,迎接處兩傍排立,仍爲札駐於行宮,似好爲辭矣。出還宮時,依此擧行,仍以此定式施行事,分付,何如?傳曰,允。
傳曰,公事不審之中官羅世煥,從重推考。
義禁府啓曰,卽接丹陽郡守鄭基大牒報及成冊,則謀反大逆罪人岐鉉女牙只,年六,姪福永,年十二,祿永,年九,出嫁妹牙只,年二十三,懸錄報來矣。岐鉉妹,旣爲出嫁云,依律文免緣坐,女牙只,黃海道黃州牧緣坐爲婢,姪福永,平安道中和府,祿永,殷山縣竝緣坐流三千里安置,而右罪人等,俱囚於本郡獄云。依例令刑曹,押送于各其配所,何如?傳曰,允。不必刑曹擧行,令本道押送。
以別兼春秋金永穆·朴容大牌不進罷職傳旨,傳曰,只推。
別兼春秋朴定陽疏曰,伏以臣,曉赴肅命矣。適値檢閱上番徑出之時,就直本館矣。卽接家信,則臣父素患痰癖之症,猝乍添劇,藥餌扶護之節,惟臣是俟,方寸悶迫,玆敢忙陳短章,徑出禁扃。伏望聖慈,俯賜諒察,亟遞臣別兼之銜,俾便救護,仍治臣擅離之罪,以昭法紀焉。省疏具悉。爾其勿辭救護。
上在景福宮。停常參·經筵。
自午時至申時,灑雨下雨,測雨器水深三分。
政院啓曰,左右史不可不備,別兼春秋金永穆·朴容大,旣有只推之命,竝卽牌招,推移入直,何如?傳曰,允。
禮曹啓曰,柳奉朝賀宣麻時,當親臨于便殿事,命下矣。親臨宣麻吉日時,令日官李秉洪推擇,則今二月二十六日巽時爲吉云。以此日時擧行,何如?傳曰,允。
傳曰,今番翁主吉禮時,出閤擧行,一體爲之事,分付該曹。
吉禮廳啓曰,今此永惠翁主吉禮時,駙馬家使者,以幼學金喆鉉報來矣。令該曹,依例仕軍職,使之冠帶常仕,何如?傳曰,允。
吏曹啓曰,成均館典籍崔柄大,健元陵參奉李守觀,俱以身病,呈狀乞遞,竝改差,何如?傳曰,允。
以別兼春秋金永穆·朴容大牌不進罷職傳旨,傳曰,只推。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
又啓曰,今此幸行時,何大臣留都乎?敢稟。傳曰,李判府事爲之。
又啓曰,卽者檢閱趙鍾翼,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭,謂有館規,陳疏徑出,原疏,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永穆·朴容大,竝卽牌招,推移入直,何如?傳曰,允。
宗親府啓曰,今此璿源譜略修正時,前五衛將李周兢,前縣監李熙均,別看役差下,使之察任,何如?傳曰,允。
傳曰,柳奉朝賀宣麻時,當親臨于便殿矣,該房知悉。
兵曹口傳政事,以申㯖爲假內乘。
三軍府啓曰,今此幸行時,何將臣守宮乎?敢稟。傳曰,知三軍府事李顯稷爲之。
兵曹啓曰,卽接北所衛將閔瑜世牒報,則廣臨門內小松一株,因風顚仆云。令該所,依例斫去之意,敢啓。傳曰,知道。
以別兼春秋金永穆·朴容大,檢閱金鶴鎭牌不進罷職傳旨,傳曰,只推。
兵曹啓目,粘連觀此統制使蔡東健啓本,則中軍金永求,莅任三載,終始靡懈,戰船改造,捐廩自備,軍器毁傷,公廨頹圮,繕葺完備,士卒之鎭撫,出於實心,陰雨之綢繆,運諸良籌。今於報瓜,軍民惜去,褒賞一款,令該曹,稟旨分付亦爲白有臥乎所,戰船之捐廩改造,軍器公廨之繕葺,士卒之鎭撫,雖爲嘉尙,係是職分內事。統制中軍金永求褒賞一款,置之,何如?啓,依允。
知敦寧宋廷和疏曰云云。答曰,省疏具悉。所請依施。
檢閱趙鍾翼疏曰,伏以臣持被之中,獲接家信,則臣母素患痰癖之證,近因日候之不調,一倍添劇,臣聞報煎迫,按住不得,疾聲呼籲,徑出脩門。伏望聖慈,俯賜矜諒,亟遞臣職,仍治臣罪,俾朝綱肅而私分安焉。省疏具悉。爾其勿辭救護。
上在景福宮。停常參·經筵。
政院啓曰,左右史不可不備,別兼春秋金永穆·朴容大,檢閱金鶴鎭,旣有只推之命。別兼春秋朴定陽,由限已過,竝卽牌招,推移入直,何如?傳曰,允。
內醫院啓曰,幸行不遠,分提調,令該曹口傳差出,何如?傳曰,允。
吏曹口傳政事,以兪致崇爲分內醫提調。
傳曰,諫長許遞,前望入之。大司諫前望入之,洪淳大落點。
刑曹啓曰,向以自書罷養之鎭岑趙亮夏,待捉上擧行事,草記蒙允,而今自該道押來矣。謹依傳敎,罪人趙亮夏,嚴刑一次後,全羅道珍山郡遠地定配所,卽爲押送之意,敢啓。傳曰,知道。
以別兼春秋朴定陽·金永穆·朴容大,檢閱金鶴鎭牌不進罷職傳旨,傳曰,只推。
壬申二月二十六日巳時,上御慈慶殿。致仕大臣宣麻入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,假注書李泰容·曺寅承,記注官尹相殷·安翊豐,檢校直提學閔升鎬·趙寧夏·李載冕·趙成夏,待敎韓耆東,應敎李寅晩,副應敎徐相敦,副校理朴顥陽,副修撰閔泳穆,以次侍立。時至,通禮跪啓請出次,上具翼善冠·衮龍袍,出次陞座。承史·閣臣,先入庭,行四拜禮,以次侍立。引儀,引奉朝賀柳厚祚,入就位,行四拜禮訖。宣敎官,宣讀敎文,禮房承旨,親授敎文于厚祚,厚祚跪受,行四拜禮。讀箋官,詣殿內,跪讀箋文訖,厚祚行四拜禮,通禮跪啓禮畢。上命史官,致仕大臣入侍。厚祚,陞殿問候訖,奏曰,竊伏念祖宗付托之重,生靈愛戴之願,慈聖惟憂之念,惟在聖躬。伏願益軫節宣保嗇之方,寢興啓處,適乎溫涼,機務酬酢,適乎勞佚,膺川至之福,副岡祝之忱焉。大臣儒臣之勉學,伏想體念,而臣愚以爲典學之要,不必他求,只就殿下所當進講召對,古人嘉言善行以爲戒。一日二日之間,力行以堯·舜三代爲法,老臣臨歸,區區所願顒祝之至。上曰,所陳切實,當服膺矣。上命大臣先退,仍降座還內。諸臣以次退出。
上在景福宮。停常參·經筵。
趙慶鎬啓曰,右承旨金聲根,左副承旨趙定熙,同副承旨李敎復,今日不爲仕進,竝卽牌招,何如?傳曰,允。
傳曰,禮房承旨與右承旨,分詣宗廟·永禧殿·景慕宮,奉審摘奸,仍詣受香諸處,奉審摘奸以來。
政院啓曰,左右史不可不備,別兼春秋朴定陽·金永穆·朴容大,檢閱金鶴鎭,旣有只推之命,竝卽牌招,推移入直,何如?傳曰,允。
又啓曰,在前親臨庭試時,有時原任大臣全數入侍之例,今番則何以爲之乎?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之乎?敢稟。傳曰,入侍。
弘文館啓曰,修撰李秀萬,副修撰閔泳穆差祭,下番闕直,事甚未安。修撰李載悳,副修撰尹用求,竝卽牌招,推移入直,何如?傳曰,允。
吉禮廳啓曰,永惠翁主出閤時,各樣器皿物目,以定例所載,列書以入,而待啓下,令各該司,措備擧行,何如?傳曰,允。
以左副承旨趙定熙牌不進罷職傳旨,傳曰,只推。
以別兼春秋朴定陽·金永穆·朴容大,檢閱金鶴鎭牌不進罷職傳旨,傳曰,只推。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者修撰李載悳,以其親病,陳疏徑出,原疏,纔已奉入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱金鶴鎭,旣有只推之命,趙鍾翼,由限已過,竝卽牌招入直,何如?傳曰,允。
弘文館啓曰,修撰李載悳,陳疏徑出,下番闕直,事甚未安。修撰李秀萬,副修撰尹用求·閔泳穆,竝卽牌招,推移入直,何如?傳曰,允。
以司謁口傳下敎曰,自今爲始,京外動駕時,別隊馬兵,三作隊除出,一作隊,槍劍軍欄後內作行,二作隊,攔後外竝以五馬隊作爲別攔後事,定式。
李敎復啓曰,行都承旨韓敬源,左承旨趙慶鎬,左副承旨趙定熙,不爲仕進,右承旨金聲根,廚院進,右副承旨李承宇,式暇,院中只有臣一人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者敦寧府官員來言,今此幸行時,本府堂上,當爲備員隨駕,而知敦寧未差,無以進參云,何以爲之?敢稟。傳曰,知敦寧未差之代,令該曹口傳差出。
吏曹啓曰,來三月初七日,行大報壇祭攝行祭獻官,當以時原任大臣中塡差,而領府事鄭元容,耆社判府事李裕元,留都領議政金炳學,右議政洪淳穆,俱以隨駕。大臣中無可塡之員,何以爲之乎?敢稟。傳曰,宗親·儀賓中塡差。
兵曹啓曰,來三月初三日大報壇祭肄儀時,初七日祭正日,依定式訓局中軍,率該營步軍八十名及禁衛營標下軍六十名,拱北門外排立,嚴禁雜人,而訓局中軍,以先廂隨駕,各營餘軍,盡數留營矣。幸行戒嚴之時,軍兵有難出用,訓局軍留營八十名,禁衛營留營軍六十名,以留都御營中軍代領。大報壇各門把守二十四數,例以訓局馬兵定送,而幸行相値,馬兵亦難出用,此亦留都御營騎士定送之意,分付,何如?傳曰,允。以御營軍兵專當。
以左副承旨趙定熙牌不進罷職傳旨,傳曰,只推。
禮曹啓曰,卽接前參奉鄭墧所志,則以爲,族姪宅錫,嫡妾俱無子,以其同姓十二寸弟允錫第三子友永,欲爲繼後。兩家諸族,相議完定,而宅錫夫妻,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長鄭墧所訴,旣如此,鄭允錫第三子友永,立爲鄭宅錫之後,何如?傳曰,允。
訓鍊都監啓曰,今此幸行時,隨駕武藝別監一百五十二人饌價錢,每人每日各三錢,門旗手二十八名,每名每日各一錢五分,依例分給之意,敢啓。傳曰,知道。
三軍府啓曰,忠淸水營別砲衛二十五名,己巳十二月設置,二十五名,辛未三月加設,砲手三百名,今又加設,合三百五十名。慶尙道永川郡別砲手二十名,幽谷道別砲手十五名,全羅道康津縣別砲士四十名,羅州鎭火砲軍一百名,平安道孟山縣砲軍十名,薪島鎭砲軍十名設置報來,敢啓。傳曰,知道。
以檢閱金鶴鎭·趙鍾翼牌不進罷職傳旨,傳曰,只推。
修撰李載悳疏曰云云。省疏具悉。爾其勿辭救護。
上在景福宮。停常參·經筵。
政院啓曰,今此幸行時,本院印信,當爲齎去,禮曹印信一顆,留院時取用,何如?傳曰,允。
又啓曰,左右史不可不備,檢閱金鶴鎭·趙鍾翼,旣有只推之命,竝卽牌招入直,何如?傳曰,允。
吏曹口傳政事,以金壽鉉爲知敦寧。
內醫院啓曰,分提調兪致崇,聞有實病,今姑許遞,其代,令該曹口傳差出,何如?傳曰,允。
吏曹口傳政事,以金益文爲分內醫提調。
敦寧府啓曰,御牒·譜冊修整事,已爲草記,允下矣。昨年元子誕降與卒逝,當依例入錄,王子,依前例添錄,翁主卒逝,亦爲添錄,而王子,雖未封爵,名字當爲修錄,則例是自內書下矣。今番,亦爲書下之意,敢啓。傳曰,知道。
兵曹啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
以檢閱金鶴鎭·趙鍾翼牌不進罷職傳旨,傳曰,只推。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
韓敬源啓曰,左承旨趙慶鎬,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
傳曰,傳香承旨,馳詣宗廟·景慕宮,奉審摘奸以來。
三軍府啓曰,今此幸行時,左邊捕盜大將李鶴榮,以禁軍別將隨駕矣。在前如此之時,有他邊大將兼察之例,回鑾間,右邊捕盜大將趙羲復,姑令兼察,何如?傳曰,允。
政院啓曰,因三軍府草記,今此幸行時,左邊捕盜大將李鶴榮,以禁軍別將隨駕矣。回鑾間,右邊捕盜大將趙羲復,姑令兼察事,允下矣。兼察左邊捕盜大將趙羲復,卽爲牌招,聽傳敎,何如?傳曰,允。
傳曰,諸承旨,持公事入侍。別雲劍·兵摠府堂上·諸閣臣·儒臣同爲入侍。
傳曰,明日出宮內門路,以貳極門爲之。
弘文官啓曰,守宮檢校副提學沈舜澤,待開門牌招,何如?傳曰,允。
禮曹啓曰,卽接京畿監司朴永輔移文,則以爲,麻田郡鄕校聖殿,年久滲漏,將爲修改,而以來三月十三日,擇定擧行計料,告由移還安祭香祝,自本曹啓稟下送云矣。麻田郡鄕校聖殿修改時告由移還安祭香祝,令該司,照例磨鍊下送事,分付,何如?傳曰,允。
壬申二月三十日申時,上御慈慶殿。諸承旨持公事入侍,別雲劍·兵摠府堂上·諸閣臣·儒臣同爲入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,注書缺,記事官金鶴鎭,原任直提學李承輔,檢校直提學閔升鎬·趙寧夏·李載冕,直提學南廷順,檢校直閣李鎬翼·姜,檢校待敎金奎軾,待敎韓耆東,檢校副提學李明應,副提學洪遠植,檢校典翰李起鎬,副校理黃普淵,修撰李載悳,副修撰尹用求·閔泳穆,以次進伏訖。上曰,史官分左右。日記廳堂上金春熙。郞廳郭琦。
上在坡州牧行宮。停常參·經筵。
大駕詣黔巖晝停所,入幕次後,藥房·內閣·政院·玉堂口傳問安。答曰,知道。仍詣高陽郡行宮,入幕次後,藥房·內閣·政院·玉堂口傳問安。答曰,知道。仍詣坡州牧行宮,入幕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨口傳問安。答曰,知道。
李敎復啓曰,來初五日朝參日次,而幸行相値,頉稟之意,敢啓。傳曰,知道。
趙慶鎬啓曰,禮貌官來言,百官稟旨就次。傳曰,知道。
傳于趙慶鎬曰,今初六日,守宮承旨,馳詣大報壇,奉審摘奸以啓。
傳于趙慶鎬曰,檢校直閣洪殷謨,馳詣健陵,奉審摘奸,仍留監祭。仍詣顯隆園·華寧殿,一體奉審以來。
傳于趙慶鎬曰,今初五日初七日,發遣吏郞,諸執事淸齋與否,摘奸以啓。
趙慶鎬,以宗親府言啓曰,卽接內需司牒報,則咸興·永興兩本宮四月別大祭時,造燭·封香吉日,今月十七日卯時,衣襨香燭·祭品奉詣吉日,同月十八日辰時俱吉云。以此日時擧行之意,敢啓。傳曰,知道。
李敎復,以三軍府言啓曰,本府武從事官李周鎬,奔走勤仕,三滿十五朔,依例陞敍,或守令除授事,捧承傳施行,何如?傳曰,允。
趙慶鎬,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李敎復,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而幸行回鑾間,姑爲停止之意,敢啓。傳曰,知道。
又以訓鍊都監言啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
壬申三月初一日辰時,大駕詣坡州牧行宮。幸行入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,假注書李泰容·鄭元和,記事官趙鍾翼·李根命,原任直提學李承輔,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,待敎韓耆東,檢校副提學李明應,檢校典翰李起鎬,以次侍立。時至,通禮跪啓請外辦。上具軍服,乘座馬,出貳極門外。藥房都提調金炳學,提調姜㳣,副提調韓敬源,進前奏曰,侵早勞動,聖體,若何?上曰,一樣矣。由周謨門·奉宜門·協生門,出光化門外。通禮跪啓請進發,宣傳官跪稟行鼓,詣崇禮門外,宣傳官跪稟鳴金二下,大吹打。進發至追慕峴,人夫奉駕,還御座馬,詣弘濟院。傳曰,右副承旨,馳詣龍城府大夫人墓所,奉審以來。詣碌磻峴,人夫奉駕,上御駕轎,詣黔巖晝停所。通禮跪啓請降轎,上降轎,入幕次,宣傳官跪稟鳴金三下,吹打止。
傳曰,右承旨,馳詣明陵奉審,局內諸陵,一體奉審。仍詣禧陵·孝陵·睿陵,奉審以來。兵曹判書姜㳣,進軍令,命三吹,少頃,通禮跪啓請出次,上出次,通禮跪啓請乘馬,上乘馬,宣傳官跪稟鳴金二下,大吹打進發。詣礪石峴,人夫奉駕,還御座馬,詣望客峴,人夫奉駕,還御座馬,詣高陽郡行宮。通禮跪啓請降馬,上降座馬,入幕次,宣傳官跪稟鳴金三下,吹打止。傳曰,京畿監司,率各務差使員,待令于坡州牧行宮。傳曰,檢校直閣姜,馳詣永陵奉審,局內諸陵,一體奉審以來。傳曰,檢校典翰李起鎬,馳詣昭寧園奉審,仍詣綏吉園,一體奉審以來。傳曰,檢校待敎金奎軾馳詣順昌園·昭慶園,奉審以來。兵曹判書姜㳣,進軍令,命三吹。
傳曰,汾水院少駐置之。
傳曰,侍衛軍兵雨具,從便爲之。通禮跪啓請出次,上出次,通禮跪啓請乘馬,上乘座馬,宣傳官跪稟鳴金二下,大吹打。進發至惠蔭嶺,人夫奉駕,通禮跪啓請乘駕轎,上乘駕轎,詣汾水院晝停所,通禮跪啓請降轎,上降轎,入幕次,少頃,通禮跪啓請出次,上出次。通禮跪啓請乘駕轎,上乘駕轎,宣傳官跪稟鳴金二下,大吹打,進發至柴谷里。宣傳官跪稟懸燈,號令起火一枝,詣坡州牧行宮門外。通禮跪啓請降轎,上降駕轎,入幕次,宣傳官跪稟鳴金三下,吹打止。
傳曰,隨駕軍兵,令各其營乾犒饋,本邑別砲軍官,令本牧一體乾犒饋。
傳曰,京畿監司率各務差使員,明日待令于長湍行宮。閉門時至,敎復入稟閉門吹打,宣傳官跪稟放砲三聲,牢子大喝三聲,鳴金二下,大吹打。少頃,跪稟鳴金三下,吹打止,檑鼓三通,吹天鵝三聲,各營起刁斗。開門時至,敎復入稟開門吹打,宣傳官跪稟鳴鼓一聲,牢子大喝三聲,檑鼓三通,大吹打,宣傳官跪稟鳴金一下,吹打止,落登號令,各營止刁斗。
上在開城府行宮。停常參·經筵。
經宿後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳朝問安。答曰,知道。大王大妃殿·王大妃殿·大妃殿·中宮殿,守宮·宗親·儀賓·藥房·內閣·政院·玉堂·留都三品以上口傳問安。答曰,知道。大駕詣臨津館,入幕次後,藥房·內閣·政院·玉堂口傳問安。答曰,知道。仍詣長湍府行宮,入幕次後,藥房·內閣·政院·玉堂口傳問安。答曰,知道。仍詣板門坪,入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳夕問安。答曰,知道。詣開城府行宮,入幕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。
趙慶鎬啓曰,禮貌官來言,百官稟旨就次。傳曰,知道。
李敎復,以兵曹言啓曰,今此幸行時,隨駕五衛將金鳳煥,中路落馬,試以童便,連以氷片付之,尙未起動之意,敢啓。傳曰,知道。
又以兵曹言啓曰,開城府城門放鑰,回鑾間,依都城門例,自臣曹擧行之意,敢啓。傳曰,知道。
又以兵曹言啓曰,謹依下敎,隨駕軍兵等處,別饒次分給之意,敢啓。傳曰,知道。
又以訓鍊都監言啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
又以訓鍊都監言啓曰,謹依口傳下敎,本局馬兵鄭順吉·金應玄馬匹,以相當藥物救療,卜馬軍尹千奉致斃馬價,待回鑾,題給計料之意,敢啓。傳曰,知道。
又以禁衛營言啓曰,謹依下敎,隨駕軍兵等處,別饒次分給之意,敢啓。傳曰,知道。
壬申三月初二日卯時,大駕詣開城府行宮。幸行入侍時,行都承旨韓敬源,左承旨趙慶鎬,右承旨金聲根,左副承旨趙定熙,右副承旨李承宇,同副承旨李敎復,假注書李泰容·鄭元和,記事官趙鍾翼·李根命,原任直提學李承輔,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,待敎韓耆東,檢校副提學李明應,檢校典翰李起鎬,以次侍立。時至,通禮跪啓請外辦。上具軍服,乘座馬,出行宮門外。藥房提調姜㳣,副提調韓敬源進奏曰,移次經宿,勞動旣多,聖體,若何?上曰,一樣矣。宣傳官跪稟鳴金二下,大吹打,進發至臨津館。通禮跪啓請降馬,上降座馬,入幕次,宣傳官跪稟鳴金三下,吹打止。傳曰,今於輦路諸邑之民,荐逢災歲,營邑方爲設賑云。未知如何拯濟,其顚連蕩折之狀,不言可想,帑金五千兩,今爲特下,令畿營辦理賑恤事,分付。兵曹判書姜㳣,進軍令,命三吹,通禮跪啓請出次,上出次,通禮跪啓請乘馬,上乘座馬,宣傳官跪稟鳴金二下,大吹打,詣津頭。兵曹判書姜㳣,跪稟渡涉號令,宣傳官跪稟放砲三聲,人夫奉駕,詣北津頭,通禮跪啓請乘馬,上乘馬,進發至長湍府行宮門外。通禮跪啓請降馬,上降馬,入幕次,宣傳官跪稟鳴金三下,吹打止。傳曰,京畿監司率各務差使員,待令于開城府行宮。以司謁口傳下敎曰,輦路狹窄處,植炬置之事,分付松營。兵曹判書姜㳣,進軍令,命三吹,通禮跪啓請出次,上出次,通禮跪啓請乘轎,上乘駕轎,宣傳官跪稟鳴金二下,大吹打,進發至板門坪晝停所。管理使李寅應,率旗鼓馬步軍兵,迎接如儀訖。通禮跪啓請降轎,上降轎,入幕次,宣傳官跪稟鳴金三下,吹打止。傳曰,隨駕軍兵,令各其營別饒次分給。兵曹判書姜㳣,進軍令,命三吹,通禮跪啓請出次,上出次,通禮跪啓請乘馬,上乘座馬,宣傳官跪稟鳴金二下,大吹打,進發至開城府南門外。宣傳官跪稟放砲三聲,仍詣行宮門外,通禮跪啓請降馬,上降馬,入幕次,宣傳官跪稟鳴金二下,大吹打止。傳曰,京畿監司率各務差使員,明日待令于齊陵齋室。以司謁口傳下敎曰,隨駕軍兵,自本營每名正肉一斤式分給。命侍衛權退,日暮,宣傳官跪稟懸燈號令,放起火一枝,閉門時至,敎復入稟閉門吹打,宣傳官跪稟放砲三聲,牢子大喝三聲,鳴金二下,大吹打。少頃,跪稟鳴金三下,吹打止,檑鼓三通,吹天鵝三聲,敎復入稟初更,宣傳官跪稟各營起刁斗,至二更三更四更五更,亦如之。開門時至,敎復入稟開門吹打,宣傳官跪稟鳴鼓一聲,牢子大喝三聲,檑鼓三通,大吹打,宣傳官跪稟鳴金一下,吹打止。少頃,宣傳官跪稟落燈號令,各營止刁斗。
上在開城府行宮。停常參·經筵。
自人定至五更,灑雨下雨,測雨器水深五分。
經宿後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳朝問安。答曰,知道。大王大妃殿·王大妃殿·大妃殿·中宮殿,守宮假承旨,口傳朝問安。答曰,知道。大駕詣齊陵入齋室後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。親祭還入齋室後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。仍詣厚陵入齋室後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。親祭還入齋室後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳問安。答曰,知道。還詣開城府行宮,入幕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。
趙慶鎬啓曰,禮貌官來言,百官稟旨就次。傳曰,知道。
傳于李承宇曰,同副承旨許遞,前望入之。
承旨前望入之,洪遠植落點。
傳于趙慶鎬曰,齊陵親祭時,終獻官以下別單書入。
傳于趙慶鎬曰,厚陵親祭時,終獻官以下別單書入。
趙慶鎬,以成均館同知館事行大司成意啓曰,今三月初三日儒生課試,當爲設行,而大提學趙性敎,有身病,限內不得爲之之意,敢啓。傳曰,知道。
洪遠植,以訓鍊都監言啓曰,謹依口傳下敎,本局哨軍金桂伯·黃雲起,以相當藥物救療後,仍爲出陣馬兵劉學祿·金致康馬匹,亦以相當藥物救療。卜馬軍池興石致斃馬價,待回鑾題給計料之意,敢啓。傳曰,知道。
又以管理〈營〉言啓曰,謹依下敎,本營隨駕軍兵,別饒次分給之意,敢啓。傳曰,知道。
又以管理營言啓曰,謹依司謁口傳下敎,各營隨駕軍兵,每名正肉一斤式分給之意,敢啓。傳曰,知道。
壬申三月初三日卯時,大駕詣齊陵·厚陵,親祭幸行入侍時,行都承旨韓敬源,左承旨趙慶鎬,右承旨金聲根,左副承旨洪遠植,右副承旨趙定熙,同副承旨李承宇,假注書李泰容·鄭元和,記事官趙鍾翼·李根命,原任直提學李承輔,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,待敎韓耆東,檢校副提學李明應,檢校典翰李起鎬,以次侍立。時至,通禮跪啓請外辦。上具軍服,乘駕轎,出行宮門外。藥房提調姜㳣,副提調韓敬源,進前奏曰,移次經宿,今爲多日,聖體,若何?上曰,一樣矣。定熙曰,今此動駕時,當爲出次啓請,而通禮院官員,不卽待令,事體所在,萬萬駭然。當該通禮院官員,所當重勘,而本院請推之外,無他可施之罰,何以爲之乎?上曰,事過後拿處,可也。出擧條定熙曰,今此動駕時,司僕寺內乘,不卽待令,揆以擧行,萬萬駭忽,當該內乘,所當重勘,而本院請推之外,無他可施之罰,何以爲之乎?上曰,事過後拿處,可也。出擧條傳曰,侍衛軍兵雨具,從便爲之。宣傳官跪稟鳴金二下,大吹打,進發至齊陵洞口外,宣傳官跪稟鳴金三下,吹打止。仍詣降轎所,通禮跪啓請降轎乘輿,上降駕轎乘輿,詣齋室門外。通禮跪啓請降輿,上降輿,入齋室,展拜時至,通禮跪啓〈請〉出次。上改具翼善冠·黲袍以出,通禮跪啓請乘輿,上乘輿,通禮前導詣布城外,通禮跪啓請降輿,上降輿,入布城內。通禮前導詣版位,贊儀唱鞠躬四拜興平身,上行四拜禮,仍詣陵上奉審,次詣碑閣奉審訖。贊禮導上入小次,少頃,親祭時至,通禮跪啓請出次,上出次,贊禮導上詣尊所西向立。敬源擧羃訖,上詣神位前北向立,贊禮跪啓跪,上跪,敬源奉香,定熙奉爐,贊禮跪啓三上香,上三上香。贊禮跪啓執爵獻爵,敬源奉爵跪進,上執爵,以授慶鎬,慶鎬跪受,奠于神座前。贊禮跪啓俯伏興少退跪,上俯伏興少退跪,大祝應敎李寅晩讀祝訖,贊禮跪啓俯伏興平身,上俯伏興平身,贊禮導上降復位。亞獻官大院君,終獻官領議政金炳學,行亞·終獻禮如儀訖。贊禮跪啓鞠躬四拜興平身,上行四拜禮,炳學行望燎禮訖,贊禮跪啓禮畢。導上還入小次,辭陵禮時至,通禮跪啓請出次,上出次,贊禮導上詣辭陵拜位,贊禮跪啓鞠躬四拜興平身,上行四拜禮,通禮前導出布城外。領議政金炳學,右議政洪淳穆,進前奏曰,展謁仙寢,親行祭禮,聖慕克伸,勞動旣多,聖體,若何?上曰,一樣矣。通禮跪啓請乘輿,上乘輿,通禮前導還入齋室。傳曰,京畿監司率各務差使員,待令于厚陵齋室。
傳曰,雨勢如此,從陞人只佩劍。
傳曰,蓮洞里少駐置之。兵曹判書姜㳣,進軍令,命三吹,通禮跪啓請出次,上改具軍服,出齋室門外。通禮跪啓請乘輿,上乘輿,通禮前導詣降輿所,通禮跪啓請降輿乘轎,上降輿乘駕轎,還詣陵洞口外,宣傳官跪稟鳴金二下,大吹打。仍詣厚陵洞口外,宣傳官跪稟鳴金三下,吹打止,詣降輿所,通禮跪啓請降轎乘輿,上降轎乘輿,通禮前導詣齋室門外。通禮跪啓降輿,上降輿入齋室,展拜時至,通禮跪啓請出次,上改具翼善冠·黲袍以出。通禮跪啓請乘輿,上乘輿,通禮前導詣布城外,通禮跪啓請降輿,上降輿,通禮導上入布城內,詣版位,贊儀唱鞠躬四拜興平身,上行四拜禮,仍詣陵上奉審,次詣碑閣奉審訖。贊禮導上入小次,親祭時至,通禮跪啓請出次,上出次,贊禮導上詣尊所西向立,敬源擧羃訖,上詣神位前北向立,贊禮跪啓跪,上跪。敬源奉香,定熙奉爐,贊禮跪啓三上香,上三上香,贊禮跪啓執爵獻爵,敬源奉爵跪進,上執爵,以授慶鎬,慶鎬跪受,奠于神座前,贊禮跪啓俯伏興少退跪,上俯伏興少退跪,大祝應敎李寅晩讀祝訖。贊禮跪啓俯伏興平身,上俯伏興平身,贊禮導上降復位。亞獻官大院君,終獻官右議政洪淳穆,行亞·終獻如儀訖,贊禮跪啓鞠躬四拜興平身,上行四拜禮。淳穆行望燎禮訖,贊禮跪啓禮畢,導上還入小次。少頃,辭陵禮時至,通禮跪啓請出次,上出次,贊禮導上詣辭陵拜位,贊禮跪啓鞠躬四拜興平身,上行四拜禮。通禮前導出布城外,通禮跪啓請乘輿,上乘輿,通禮前導還入齋室。
傳曰,京畿監司率各務差使員,待令于開城府行宮。兵曹判書姜㳣,進軍令,命三吹,通禮跪啓請出次,上改具軍服,出齋室門外。通禮跪啓請乘輿,上乘輿,詣降輿所,通禮跪啓請降輿乘轎,上降輿乘駕轎,還詣陵洞口外。宣傳官跪啓鳴金二下,大吹打進發。兵曹判書姜㳣進前奏曰,挾輦軍火具,全不待令,事體萬萬未安。不善操飭之訓鍊大將,記過待令,何如?上曰,記過,可也。出擧條㳣曰,侵夜回鑾,路傍植炬,一不擧行,豈有如許事體乎?管理使及豐德府使,亦爲記過,何如?上曰,記過,可也。出擧條遠植曰,承傳宣傳官鄭雲星等,信箭宣傳官李圭昇,做錯非細揆以擧行,萬萬駭然,所當重勘,而本院請推之外,無他可施之罰,何以爲之乎?上曰,竝記過,可也。出擧條還詣開城府行宮門外,通禮跪啓請降轎,上降駕,入幕次。
傳曰,明日先詣文廟展拜,後詣麗太祖顯陵奠酌禮,還宮時,當御南門,府內大小民詢瘼矣,該房知悉。承宇入稟閉門吹打,宣傳官跪稟放砲三聲,牢子大喝三聲,鳴金二下,大吹打。少頃,跪稟鳴金三下,吹打止。檑鼓三通,吹天鵝三聲,開門時至,承宇入稟開門吹打,宣傳官跪稟鳴鼓一聲,牢子大喝三聲,檑鼓三通,大吹打。少頃,鳴金一下,吹打止。上命侍衛軍兵,皆令退出,善爲歇息,各營落燈止刁斗。
上在開城府行宮。停常參·經筵。
經宿後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳朝問安。答曰,知道。大王大妃殿·王大妃殿·大妃殿·中宮殿,守宮·宗親·儀賓·藥房·內閣·政院·玉堂·留都三品以上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳夕問安。答曰,知道。
傳于洪遠植曰,還宮日字,以初七日爲之。
傳于洪遠植曰,麗太祖顯陵奠酌禮,謁聖,更待下敎。
傳于洪遠植曰,麗太祖顯陵親行奠酌禮,以再明日爲之矣,該房知悉。
傳于洪遠植曰,左承旨許遞,前望入之。承旨前望入之,王庭揚落點。
傳于金聲根曰,新除授同副承旨,在於該府云,卽爲牌招察任。
兵曹口傳政事,副護軍單趙慶鎬。
以司謁口傳下敎曰,謁聖與庭試時,挾輦軍一百名,槍劍軍五十名,前排各二十雙,駕前駕後竝五十名,別隊馬兵五十名,先廂馬兵一哨步軍一哨,禁軍一番,別抄軍五十名,後廂兩營騎士合一番,步軍一哨,管理營馬軍五十名,步軍一哨,內吹折半爲之,駕後吹打折半爲之,各營標下軍三分一,長槍二十名擧行。
傳于洪遠植曰,隨駕軍兵之多日露宿,實所關念,且昨日之許多勤勞,不可無示意。先後廂·中央陣·管理營及掖庭屬·司僕寺所屬,還宮後,當於親臨景武臺,木布施賞矣,該房知悉。管理營所屬,則留守親頒給事,分付三軍府。
傳于趙定熙曰,謁聖明日爲之矣,該房知悉。
傳于趙定熙曰,松都庭試,以初五日退行。
傳于韓敬源曰,吏曹參議有闕之代,前望入之。
傳于洪遠植曰,京畿監司,率各務差使員,待令于麗太祖顯陵。
傳于洪遠植曰,隨駕軍兵,令各其營乾犒饋。
傳于李承宇曰,通禮院官員·司僕寺內乘,竝分揀。
傳于李承宇曰,記過人竝分揀。
以平安監司韓啓源狀啓,義州府民家失火事,傳于趙定熙曰,聞甚矜惻,元恤典外,別加顧助,結構奠接之方,廟堂措辭分付。
洪遠植,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以禁衛營言啓曰,本營付陣訓局馬兵金鎭石,御營廳騎士李今石馬匹致斃矣。給價代立之意,敢啓。傳曰,知道。
上在開城府行宮。停常參·經筵。
經宿後,宗親·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨口傳朝問安。答曰,知道。大王大妃殿·王大妃殿·大妃殿·中宮殿,守宮假承旨口傳朝問安。答曰,知道。大駕詣開城府文廟,入幕次後,藥房·內閣·政院·玉堂口傳問安。答曰,知道。展拜還入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳夕問安。答曰,知道。還詣開城府行宮,入幕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。
藥房提調姜㳣,副提調韓敬源啓曰,祗謁仙寢,聖慕克伸,行宮經宿,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢來問安,竝此仰稟。答曰,知道。卿等不必入侍矣。
王庭揚啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
又啓曰,禮貌官來言,百官稟旨就次。傳曰,知道。
傳于王庭揚曰,今初八日守宮承旨,馳詣先蠶壇,奉審摘奸以啓。
王庭揚,以弘文館言啓曰,新除授校理魚允中,時在忠淸道瑞山地,金完秀,時在京畿高陽地,經筵入番事緊,請竝斯速乘馹上來事,下諭。答曰,竝許遞。
洪遠植,以兵曹言啓曰,謹依口傳下敎,再昨日回鑾時,落後軍兵及馬匹摘奸,則三軍府別抄軍朴壽興,執事趙昌濂,馬夫金得,吹打手朴興龍,馬夫李孫,玉轎陪金宗萬·呂萬甫·金一甫等六名物故。一內書員李春永,牙兵軍盧光云·洪成謨,方在救療中。牢子金興伯,姑未詳探,二羽禁軍李基良,吹打手朴興龍·趙鉉玉等馬三匹致斃之意,敢啓。傳曰,知道。身死軍兵,與玉轎陪掩埋返柩之節,各別從厚備給,軍卒與玉轎陪之支族塡代,實非前例,今番則死於王事,其子與弟姪中,以代身役,而如無子與弟姪,雖支族,使之塡代,俾慰已亡之魂。且馬匹價,卽爲備給,病臥軍卒,各別救護,期於回棹後以聞。
又以兵曹言啓曰,謹依口傳下敎,詳探,則再昨日回鑾時,本曹正郞李載德,馬夫鄭昌錫,病故之意,敢啓。傳曰,知道。
又以兵曹言啓曰,再昨日回鑾時,京畿監司所率迎華馬夫三名病故,馬一匹致斃,內吹所騎迎華馬夫鄭寬俊病故,摠戎廳卜馬軍林光植馬匹閪失云矣,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依口傳下敎,昨日回鑾時,落後軍中挾輦軍崔寬福·趙萬儀·申正鉉·朴今石·金昌祿·李仲根·金正潤·孟俊弘·金完同·李爀·韓道文·趙永順,大旗手李仲華,牙兵朴命煥,哨軍鄭盛根·金順用,已爲來待。大旗手李命祿,別破陣田在慶,吹手金盛根·金振哲,哨軍金大吉物故。挾輦軍朴英根,哨軍金光俊,尙不待令,故搜覓救療次,發送營醫之意,敢啓。傳曰,知道。身死軍卒掩埋與返柩之節,各別從厚示意,軍伍之支族塡代,雖非正例,今番則死於王事,與無端塡代,有別。其子與弟姪中,隨所存塡代,而如無子與弟姪,雖支族中,使之充其代,俾慰已亡之魂。其餘尙未來到之軍卒,各別搜覓,到底治療,期於回棹後以聞。
又以訓鍊都監言啓曰,謹依口傳下敎,馬兵姜有哲·鄭順吉,卜馬軍李東根馬匹致斃價錢,待回鑾題給計料之意,敢啓。傳曰,知道。馬匹價從厚備給後以聞。
又以訓鍊都監言啓曰,再昨日回鑾時,落後挾輦軍朴英根,哨官金光俊,搜覓救療次,發送營醫矣。今纔搜覓救療來待,故仍爲出陣之意,敢啓。傳曰,知道。各別救療。
又以司僕寺言啓曰,謹依口傳下敎,內外寺人馬,到底詳探,則駕轎馬巨達徐長寬,御甲冑馬巨達柳相哲,寶馬巨達安祿伊致斃之意,敢啓。傳曰,知道。身死巨達掩埋與返柩之節,各別從厚示意,今番則死於王事,其子與弟姪中,隨所存塡代,而如無子與弟姪,雖支族中,使之充代,俾慰已亡之魂。
又以禁衛營言啓曰,昨日陣上本營騎士李春燁·安在雲等馬匹致斃,每匹價一百兩,自雲峴宮出給。其外不足之數,自臣營隨其所入助給,而待年軍全仁玉物故之意,敢啓。傳曰,知道。身死待年軍掩埋之節,各別從厚題給,仍爲返柩,而軍伍之支族塡代,元非正例,今番則死於王事,與無端塡代有異,其子與弟姪中,隨其所存,以代身役,而如無子與弟姪,雖支族中,使之塡代,俾已亡之魂,庶慰餘憾。且馬匹價卽爲備給,此外如有軍兵與馬匹之有病者,各別救護,期於回棹後以聞。
又以御營廳言啓曰,再昨日本廳隨駕吹鼓手卜馬軍朴萬吉,大旗手卜馬軍鄭今石,帳幕軍卜馬軍朴興石等馬匹致斃之意,敢啓。傳曰,知道。馬匹價從優備給。
又以管理營言啓曰,謹依口傳下敎,初三日回鑾時,落後哨軍中姜四辰·卞三釗·趙二福,馬夫鄭四萬物故,張得孫·金二成·金致石·申用福等病臥,故今方救療之意,敢啓。傳曰,知道。身死軍卒之掩埋與返柩,到底備給,而軍摠之塡代支族,實非正例,今番則死於王事,無無端充闕有異,其子與弟姪中,隨所存塡代,而如無子與弟姪,雖支族中,使之充其代,俾慰已亡之幽魂。其餘病臥軍卒,各別救療,期於回棹後啓聞。
又以管理營言啓曰,謹依下敎,本營隨駕軍兵等處,乾犒饋分給之意,敢啓。傳曰,知道。
壬申三月初五日辰時,大駕詣文廟展拜。仍詣滿月臺親臨庭試文科試取入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨王庭揚,假注書李泰容·鄭元和,記事官趙鍾翼·李根命,原任直提學李承輔,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,待敎韓耆東,檢校副提學李明應,檢校典翰李起鎬,以次侍立。時至,通禮跪啓請外辦。上具軍服,乘座馬,出行宮門外。藥房提調姜㳣,副提調韓敬源,進前奏曰,多日經宿,勞動旣多,聖體,若何?上曰,一樣矣。宣傳官跪稟鳴金二下,大吹打進發,至文廟降輿所。通禮跪啓請降馬乘輿,上降馬乘輿,宣傳官跪稟鳴金三下,吹打止,仍詣廟大門外。通禮跪啓請降輿,上降輿入小次,展拜時至,通禮跪啓請出次,上改具冕服出次,贊禮前導詣版位。贊禮跪啓鞠躬四拜興平身,上行四拜禮,仍詣廟內奉審訖,贊禮導上還入小次。傳曰,參班儒生,駕前待令。少頃,通禮跪啓請出次,上改具軍服出次,通禮跪啓請乘輿,上乘輿。
傳曰,參班儒生入侍。儒生全晃等入侍,上曰,儒生中身着冠帶者,誰也?晃曰,臣晃曾經惠陵參奉矣。上命儒生等進前,敎曰,白米三十石,綿布五十疋,當賜給矣。以爲養士之需七書一帙,亦當賜送矣。必須勤學敦工,可也。傳曰,儒而有案,所以正名分立紀綱,而是府,卽太祖舊基勝國故都也。名分紀綱,自有規模,近聞儒案,漸至淆亂,有地閥者,率皆厭避,恥與之同列云,五百年傳來美事,一任其毁劃而止乎?是府之於我家,無異豐沛之地,先自宗正卿,爲首錄,繼卽次第峻選,另加釐正,俾無如前濫雜之患事,分付松營。傳曰,明日麗太祖顯陵親行奠酌禮,還宮時,當詣敬德宮舊基展拜矣,該房知悉。傳曰,明日麗太祖顯陵親行奠酌禮時,勝國後裔,竝入參事,分付本府。傳曰,勝國後裔,有異他人,績久沈滯,是未遑而然也。自今有地閥之人,文之槐院,蔭之齋郞,武之宣薦,無礙收用事,分付。宣傳官跪稟鳴金二下,大吹打。傳曰,當詣穆淸殿舊基展拜矣,該房知悉。先後廂中央路上留駐,詣穆淸舊基,通禮跪啓請降馬,上降馬,通禮前導詣展拜位,通禮跪啓請鞠躬四拜興平身,上行四拜禮,仍爲看審訖。通禮跪啓請乘座馬,上乘座馬,仍詣善竹橋,歷覽舊跡,仍入英廟朝御筆碑閣所,奉審訖,命展鄭文忠公遺像圖。上曰,圖像藏奉之樻子,使之新備,可也。傳曰,鄭文忠公,卽是東國儒宗,矧其節義,可貫日月,今來此地,豈可無示意?崧陽書院,遣本府留守致祭,其祀孫問名,初仕擬入。進發至滿月臺,通禮跪啓請降馬,上降座馬乘座。敬源曰,從陞中,有試官蒙點人,使之下去行禮乎?上可之。贊儀唱四拜禮,讀券官知宗正卿李承輔,禮曹判書李參鉉,吏曹參判李明應,對讀官行副護軍趙慶鎬·李起鎬,兵曹正郞李鎬翼,司僕正金奎軾,考官兵曹判書姜㳣,知宗正卿李章濂,知三軍府事任商準,參考官兵曹參知崔鳳九,宣傳官申明均,修撰李載悳,宣傳官李奎鳳,行四拜禮,以次入就位。敬源曰,儒生入場已久,單子尙未入呈,擧行以致遲滯,萬萬駭忽。當該入門官員,所當重勘,而本院請推之外,無他可施之罰,何以爲之乎?上曰,入門官,誰也?敬源曰,本府經歷擧行矣。上曰,陣上隨駕,似未及矣,安徐。上命試官進前書賦題,亦有斯容限酉時。傳曰,考官姜㳣,命官爲之。㳣曰,臣今伏承武科庭試命官之命矣。秩非崇品,輒皆引避,不敢冒當,亟賜還寢,以存格例焉。上曰,旣有已例,勿辭開場。出擧條上入小次,敬源以司謁入稟,收券已多,考試,何如?命考試。傳曰,別雲劍·兵摠府堂上·堂上閣臣·儒臣·入侍承旨·堂上對讀官,竝讀券官加差下,使之分考。傳曰,衛內別侍衛,次堂擧行,命大臣入侍。泰容承命出傳,領議政金炳學,右議政洪淳穆,進前奏曰,日前風雨泥濘,侵曙回鑾,今日又此勞動,聖體,若何?上曰,一樣矣。炳學曰,程途不料若此之遠,風雨又値若此之甚,重之泥濘如海,軍馬之不得趲程,固是必至之勢,而回鑾時,擧行之多有未逮,不任惶悚矣。上曰,程途闊遠,早若預度,則止宿齊陵齋室,未爲不可,而旣在途次,風雨泥濘,誠莫之爲何也。淳穆曰,風雨驟至,固未可預度,程途闊遠,早若詳知,以齊陵齋室,爲宿所,則果合回鑾之安穩矣。炳學曰,列聖朝兩陵幸行時,每宿所於陵齋室,以此仰揣,則似因道里闊遠,有難當日回鑾而然矣。又奏曰,臣得借方寸之地,有所仰達者矣。再昨回鑾時,軍容失儀,此雖緣風雨泥濘,容措不得之致,其於事體道理,豈可無罪而止乎?雖以管理使言之,植炬擧行,亦甚疎忽。兵曹判書姜㳣,訓鍊大將任商準,禁衛大將李章濂,禁軍別將李鶴榮,管理使李寅應,竝施竄配之典。其餘各營頭領將卒,竝梟首警衆,以嚴紀律之地,何如?上曰,師律則固然,而昨日回鑾,當場事勢,莫可爲之,特爲安恕。出擧條炳學曰,事勢則雖然,而揆以師律,恐無以容貸矣。淳穆曰,其時雖不可以平常紀律責之,事體之疎虞,寧容若是乎?上曰,當初路程,排站大遠,風雨泥濘,人飢馬疲,雖有勇壯之兵,實無用武之地,今若以此成罪,則實是紿兵也。大臣所奏,事體則然矣,其實不然,特爲安恕。出擧條炳學曰,聖度天大,特軫事勢,伏不勝欽仰攢祝,且軍卒聞此下敎,亦必歡欣感泣,而事體所在,宜有處分矣。淳穆曰,此事大關紀律,恐無以容貸矣。上曰,大臣所奏,旣如是,此筵說,輪示諸將卒,足爲示警,今番則特爲安恕,此後則更無如此之意,各別申飭。出擧條傳曰,今番事纔有大臣所奏,以安恕爲答,當初若知路程之如此,亦豈無預備之道?往還百餘里,猝當風雨,泥濘如海,人馬難以着足,飢寒乏盡,實無周旋,今若言罪,此爲紿兵也。今此諸將安恕之後,各營若罪其卒,則亦非上下相孚之意也。特爲安恕事,分付各營,安意隨駕,而日後軍令,路程必爲詳知後,排站事,定式。上入小次,敬源以司謁入稟取,幾人?傳曰,今番開城府文科庭試,取三人。敬源以司謁入稟科次,上出次命科次。傳曰,今番開城府庭試,加取二人,承輔承命,又取二人,鎬翼進前讀奏第一張至三句命止之。承輔曰,書等,何以爲之乎?命竝書正三下。承輔,承命書等訖,敬源曰,坼封,何以爲之乎?上曰,承旨坼奏,可也。敬源坼封內讀奏訖,傳曰,新及第王性協,卽同副王庭揚之子也,特爲賜樂。傳曰,新及第王性協,校理除授。傳曰,隨駕軍兵,令各其營乾犒饋。傳曰,日勢已暮,今日文武科放榜,滿月臺權停例磨鍊。傳曰,諸司預備,通禮跪啓請乘馬,上乘座,宣傳官跪稟鳴金二下,大吹打進發。兵曹參判李炳敎曰,植炬申飭,何等截嚴,而今此還宮時,又爲零星,事體所在,誠極未安。管理使記過,何如?上曰,記過,可也。出擧條定熙曰,昨日以植炬之不善擧行,申飭截嚴,而今又疎忽,事體所在,誠極未安。管理使所當重勘,而本院請推之外,無他可施之罰,何以爲之乎?上曰,已有處分。出擧條定熙曰,侍衛法意,何等嚴重,而兵曹參判衛內別侍衛,已有成命,先詣經行,揆以事體,萬萬未安。所當重勘,而本院請推之外,無他可施之罰,何以爲之乎?上曰,事過後禁推。出擧條還詣開城府行宮門外,通禮跪啓請降馬,上降座馬,入幕次。以司謁口傳下敎曰,明日麗太祖顯陵奠酌禮軍數,依今日例輪回爲之事,分付。傳曰,兵曹參判禁推分揀。傳曰,管理使記過分揀。庭揚入稟閉門吹打,宣傳官跪稟放砲三聲,牢子大喝三聲。鳴金二下,大吹打,少頃,跪稟鳴金三下,吹打止,檑鼓三通,吹天鵝三聲,庭揚入稟初更,宣傳官跪稟各營起刁斗,至二三更四五更,亦如之,開門時至。庭揚入稟開門吹打,宣傳官跪稟鳴鼓一聲,牢子大喝三聲,檑鼓三通,大吹打,宣傳官跪稟鳴金一下,吹打止,落燈,各營止刁斗。
上在開城府行宮。停常參·經筵。
經宿後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳朝問安。答曰,知道。大王大妃殿·王大妃殿·大妃殿·中宮殿,守宮·宗親·儀賓·藥房·內閣·政院·玉堂·留都三品以上口傳問安。答曰,知道。大駕詣麗太祖顯陵,入慕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。親行奠酌禮,還入幕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨,口傳夕問安。答曰,知道。
趙定熙啓曰,禮貌官來言,百官稟旨就次。傳曰,知道。
又啓曰,吏曹郞廳來言,新恩下批政事,取稟。傳曰,當日爲之。
傳于趙定熙曰,今日政賞典下批。
傳于趙定熙曰,今番賞典中,一人雖兼數事,無得疊授。
傳于趙定熙曰,齊陵·厚陵親祭時,禮房承旨加資。
傳于趙定熙曰,齊陵·厚陵親祭時及麗顯陵親行奠酌禮時,左右通禮竝加資。
傳于趙定熙曰,今番幸行時,開城留守李寅應,效勞旣多,特爲加資。
傳于趙定熙曰,麗太祖陵,先爲展拜矣,該房知悉。
吏曹口傳政事,校理單王性協除授事承傳。
傳于趙定熙曰,麗太祖顯陵奠酌禮時,禮房承旨加資。
傳于趙定熙曰,麗太祖顯陵奠酌禮時,贊禮以下別單書入。
吏曹參議前望入之,閔謙鎬添書落點。
傳于趙定熙曰,玉堂有闕之代,前望入之。
玉堂前望入之,校理李源逸落點。
傳于李敎復曰,同副承旨許遞,前望入之。
承旨前望入之,李敎復落點。
傳于趙定熙曰,新恩謝恩當親受矣,該房知悉。
有政。吏批,判書林肯洙進,參判李明應隨駕,參議閔謙鎬未肅拜,左副承旨趙定熙進。以朴定陽爲應敎,金裕行爲副應敎,李源命爲弘文提學,李晩由爲左通禮,南啓憲爲右通禮,金學秀爲掌樂正,閔載晉爲奉常正,金㽥爲禮曹佐郞,李燮應爲工曹佐郞,金宇纘爲內資主簿,徐弘淳爲司饔奉事,金友根爲新寧縣監。學錄單金承勳,書題單韓鳳得,開城留守李寅應,今加資憲。行副護軍趙慶鎬,前承旨王庭揚,已上今加嘉善。左通禮鄭學默,右通禮李敦夏,奉常正金始熙,副應敎徐相敦,應敎李寅晩,已上今加通政加資事承傳。
兵批,判書姜㳣進,參判李炳敎別隨駕,參議崔尙儒守宮,參知崔鳳九別隨駕,右副承旨李承宇進。以崔錫鳳爲浦項僉使,訓鍊判官加設單梁柱顯,大護軍宋廷和,護軍趙慶鎬·王庭揚,副護軍柳芝榮·鄭學默·李敦夏·徐相敦·李寅晩·金始熙·沈能武。副司直魚允中·金完秀,副司果張正鈜·南益元,副司勇金喆鉉,新及第朴景友,以上竝單付。
吏批,再政。以柳承根爲廣興守,李潤伍爲健元陵參奉,鄭奎和爲厚陵參奉,徐奎鎬爲齊陵參奉,司宰主簿單朴景友,知宗正卿單李寅應。三政。以鄭基春爲司䆃僉正。四政。以李哲應爲宗府主簿,姜周用爲典籍。
洪遠植,以兵曹言啓曰,禁軍別將李鶴榮,身病猝重,今日麗太祖顯陵親行奠酌禮時,中央軍兵,不得率領,當此戒嚴之時,行陣變通,不敢擅便,何以爲之乎?敢稟。傳曰,副摠管李鳳儀,姑爲代領。
又以兵曹言啓曰,本營牢子金興伯身故之意,敢啓。傳曰,知道。掩埋返柩之節,各別從優備給,子與弟姪中塡代,而若無子與弟姪,雖支屬,使之塡代。
又以兵曹言啓曰,摠戎廳卜馬軍林光植,閪失馬匹,今爲推尋云矣,敢啓。傳曰,知道。
又以兵曹言啓曰,本營軍兵中身故名數及馬匹致斃,纔已草記蒙批,而其中吹打手朴興龍馬一匹,馬夫李孫僅得回生云,申飭治療之意,敢啓。傳曰,知道。各別治療。
又以訓鍊都監言啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
又以訓鍊都監言啓曰,謹依口傳下敎,馬兵金辰石,卜馬軍金寅錫馬匹致斃價錢,待回鑾題給計料之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
壬申三月初六日辰時,大駕詣麗太祖顯陵。親行奠酌禮,幸行入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨王庭揚,假注書李泰容·鄭元和,記事官趙鍾翼·李根命,原任直提學李承輔,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,待敎韓耆〈東〉,檢校副提學李明應,檢校典翰李起鎬,以次侍立。時至,通禮跪啓請外辦。上具軍服,乘座馬,出行宮門外。藥房提調姜㳣,副提調韓敬源,進前奏曰,移次經宿,勞動旣多,聖體,若何?上曰,一樣矣。宣傳官跪稟鳴金二下,大吹打。以司謁口傳下敎曰,麗太祖顯陵親行奠酌禮時,新除授校理王性協隨駕。以司謁口傳下敎曰,麗太祖顯陵親行奠酌禮時,新及第王用周·王彦商入參。進發至麗顯陵下輦所,通禮跪啓請降馬乘輿,上降馬乘輿,詣幕次前,通禮跪啓請降輿,入幕次,宣傳官跪稟鳴金三下,吹打止。展拜時至,通禮跪啓請出次,上改具翼善冠·衮龍袍以出。通禮跪啓請乘輿,上乘輿,通禮前導詣麗顯陵前,通禮跪啓請降輿,上降輿,贊禮導上詣版位西向立,贊禮跪啓鞠躬四拜興平身,上行四拜禮,仍詣陵上看審訖。領議政金炳學,右議政洪淳穆,進前奏曰,移次經宿,亦爲多日,今又侵早勞動,聖體,若何?上曰,一樣矣。上曰,日昨風雨,何以作行乎?炳學曰,臣等無事往返,而竊爲回鑾時擧行不逮,至今下情,尙切驚悚矣。上曰,儒案傳敎見之乎?炳學曰,伏見傳敎矣。上曰,此陵山勢甚好矣。炳學曰,果是安穩矣。淳穆曰,石儀亦儉約矣。上曰,王姓人中,有能文者乎?庭揚曰,在前則多有文華贍富者矣,近來則別無知名人矣。傳曰,麗太祖顯陵參奉,自今爲始,王氏中擇其可合者,擬望與遷轉,依本朝安陵參奉例定武。上曰,依安陵例,則當爲備三望落點,而自汝宗中報望,可也。庭揚曰,自臣宗中備望,直報銓曹,則易致紛紜矣。炳學曰,麗太祖顯陵參奉,以王氏門中擬望遷轉事命下,此乃曠絶之盛擧也。自今自該門中備三望,報于松營,松營報于吏曹,以爲入啓蒙點,而本朝安陵則道遠,故齋官未有肅謝,此則在於畿內,肅謝等節,依例擧行事,著爲定式,何如?上曰,依爲之。出擧條上曰,陵寢修改時,買給田土,今果善保乎?庭揚曰,果善保矣。上曰,汝等,以前朝後裔,積年沈滯,甚是可矜,從今以往,必須敦學勤工,以圖顯揚也。炳學曰,麗陵將事,大聖人盛德事也。觀瞻俱聳,不任欽仰萬萬,而昨日儒案釐正下敎,此爲名分紀綱而然,甚盛擧也。是府之於朝家,無異豐沛之地,旣以宗正卿爲首案,則臣等祖先,昔嘗仕宦於此矣。臣等亦當入錄於是府是案,而至於從邁諸臣,一體參案,以爲聖世美事,日後居留之臣,亦皆次第入錄之意,著爲定式,恐好矣。上曰,甚好,一體入錄,可也。贊禮導上入小次,少頃,奠酌禮時至,通禮跪啓請出次,上出次,贊禮導上詣尊所西向立。敬源擧羃訖,上詣神位前,贊禮跪啓跪,上跪,敬源奉香,定熙奉爐,贊禮跪啓三上香,上三上香。贊禮跪啓執爵獻爵,敬源奉爵跪進,上執爵,以授庭揚,庭揚跪受,奠于神位前,贊禮跪啓俯伏興少退跪,上俯伏興少退跪。大祝應敎李寅晩讀祝訖,贊禮跪啓鞠躬四拜興平身,上行四拜禮,贊禮行望燎禮,導上還入小次,通禮跪啓請出次,上出次。通禮跪啓請乘輿,上乘輿,還入幕次。傳曰,麗太祖顯陵局內諸麗陵,遣同副承旨王庭揚,校理王性協,看審以來。傳曰,麗太祖顯陵,今已親奠矣。其餘諸陵,遣道內秩高守令,松都·江華,則遣各該守臣致祭。傳曰,京畿監司,率各務差使員,待令于開城府行宮。傳曰,開城府文廟齋任各冊子一件賜給矣。令內閣下送于留守,使之頒給。還宮時至,通禮跪啓請出次,上改具軍服,乘座馬,宣傳官跪稟鳴金二下,大吹打進發,還詣敬德宮舊基。通禮跪啓請降馬,上降座馬,通禮前導詣展拜位,贊儀唱鞠躬四拜興平身,上行四拜禮,仍爲奉審訖。通禮跪啓請乘馬,上乘座,還詣府南門外,通禮跪啓請降馬,上降座,仍御門樓。傳曰,管理使率府內大小民人入侍。遠植曰,管理使率大小民人入侍事,命下矣。請出信箭開作門,何如?上命所受信箭擧行,仍命遠植下去,詳問民瘼以來,上命管理使進前,寅應進前。上曰,今番幸行時,果無民弊乎?寅應曰,橋梁與植炬,自臣府給錢排備,故果無民弊矣。然而第以兩年之不登,民情遑汲,以是關念矣。上曰,民情極矜悶矣。府民弊瘼,自本府詳細登聞也。仍命退,寅應退出。傳曰,來臨此地,豈可無別般示意?境內朝官年七十以上,士人年八十以上,竝加資,庶人年八十以上,竝帖加,府內居民之年七十以上人,令本府米肉題給。通禮跪啓請降樓乘馬,上降樓乘座馬,還詣開城府行宮門外。通禮跪啓請降馬,上降座馬,入幕次,宣傳官跪稟鳴金三下,吹打止,問安勿爲之事,下敎。傳曰,京畿監司率各務差使員,明日待令于長湍行宮,命侍衛權退。日暮,宣傳官跪稟懸燈,號令放起火一枝,承宇入稟閉門吹打,宣傳官跪稟放砲三聲,牢子大喝三聲,鳴金二下,大吹打。少頃,跪稟鳴金三下,吹打止,檑鼓三通,吹天鵝三聲。以司謁口傳下敎曰,日前人馬之多傷,慘惻極矣。各自該邑,別般酹祭,以慰幽亡之魂事,分付。傳曰,新恩謝恩,當親受矣,該房知悉。行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨王庭揚,假注書李泰容·鄭元和,記事官趙鍾翼·李根命,檢校待敎金奎軾,以次進伏。文科甲科王性協,乙科張逵鴻,丙科王用周,武科甲科朴景友,乙科李秀幹·金鍾淵,丙科陳有林等,序立階下訖。上曰,史官分左右。敬源曰,新恩中王彦商·吳鼎權,未及待令矣。待令新恩,使之陞堂,武科則只使甲科一人陞堂,奏職姓名,其餘武科,則使宣傳官奏職姓名乎?上可之。性協等,以次陞堂,奏職姓名。宣傳官柳冀大·秦秀幹等職姓名退立訖,上敬源墨戲性協·逵鴻·用周進退。敬源承命墨戲進退訖,命先退,又命退,諸臣,以次退出。承宇入稟初更,宣傳官跪稟各營起刁斗,至二三更四五更亦如之,開門時至。承宇入稟開門吹打,宣傳官跪稟鳴鼓一聲,牢子大喝三聲,檑鼓三通,大吹打,宣傳官跪稟鳴金一下,吹打止,落燈號令,各營止刁斗。
上在坡州牧行宮。停常參·經筵。
經宿後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳朝問安。答曰,知道。大王大妃殿·王大妃殿·大妃殿·中宮殿,守宮假承旨,口傳問安。答曰,知道。還詣板門坪入幕次後,藥房·內閣·政院·玉堂口傳問安。答曰,知道。還詣長湍府行宮入幕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。還詣臨津館入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳夕問安。答曰,知道。還詣坡州牧行宮,入幕次後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。
李敎復啓曰,來十一日朝參日次矣,敢稟。傳曰,停。
又啓曰,禮貌官來言,百官稟旨就次。傳曰,知道。
以齊陵親祭時,終獻官以下別單,傳于李敎復曰,終獻官領議政金炳學,內下大豹皮一令賜給。贊禮禮曹判書李參鉉,內下虎皮一令賜給。典祀官奉常正金始熙,執禮副應敎徐相敦,大祝應敎李寅晩,左通禮鄭學默,右通禮李敦夏竝加資。陵司參奉張正鉉,執尊兵曹正郞李載德,祝史副修撰尹用求,齋郞待敎韓耆東,贊者引儀黃觀周·金用鍊,謁者兼引儀金載舜·朴敦壽,贊引假引儀金洛熙·方漢哲,祭監監察李渭在·閔羲轍,贊儀玄鍏,東西唱引儀黃觀周·金用鍊,奉禮兼引儀金濬學,香陪官校書判校宋宅勳,祭文正書忠義朴準禹,各兒馬一匹賜給。令王庭羽陞敍,參奉張正鉉陞六,奏時官李一善·金宅懋,各上弦弓一張賜給。其餘守僕員役·守護軍等,依判下施賞。
以厚陵親祭時,終獻官以下別單。
傳于李敎復曰,終獻官右議政洪淳穆,內下大豹皮一令賜給。贊禮禮曹判書李參鉉,內下虎皮一令賜給。典祀官奉常正金始熙,執禮副應敎徐相敦,大祝應敎李寅晩,竝加資。陵司參奉南益元,執尊兵曹正郞李載德,祝史副修撰尹用求,齋郞待敎韓耆東,贊者引儀黃觀周·金用鍊,謁者兼引儀金載舜·朴敦壽,贊引假引儀金洛熙·方漢哲,祭監監察李渭在·閔羲轍,各兒馬一匹賜給。令愼奎仁陞敍,參奉南益元陞六,其餘守僕員役·守護軍等,竝依判下施賞。
以麗太祖顯陵奠酌禮時,贊禮以下別單,傳于李敎復曰,贊禮禮曹判書李參鉉,內下虎皮一令賜給。典祀官奉常正金始熙,執禮副應敎徐相敦,大祝應敎李寅晩,左通禮鄭學默,右通禮李敦夏,竝加資。陵司參奉王錫魯,執尊兵曹正郞李載德,盥洗位吏曹正郞裵象鉉,兵曹正郞姜永壽,爵洗位兵曹佐郞崔奭奎·崔應珏,贊者引儀黃觀周·金用鍊,謁者兼引儀金載舜·朴敦壽,贊引假引儀金洛熙·方漢哲,祭監監察李渭在·閔羲轍,贊儀玄鍏,東西唱引儀黃觀周·金用鍊,奉禮兼引儀金濬學,直長馬箕昇,參奉王錫魯,各兒馬一匹賜給。其餘守僕員役等,竝依判下施賞。
傳于李敎復曰,自開城府行宮,至崇禮門外,捧上言。
洪遠植,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依口傳下敎,馬兵柳興益馬匹致斃價錢,待回鑾題給計料之意,敢啓。傳曰,知道。
又以禁衛營言啓曰,本營騎士金尙文馬匹致斃價錢一百兩,雲峴宮出給,其外不足之數,隨所入自臣營助給之意,敢啓。傳曰,知道。
又以禁衛營言啓曰,付陣御營廳卜馬軍具守乭馬匹致斃,自該營給價代立之意,敢啓。傳曰,知道。
又以摠戎廳言啓曰,謹依下敎,舟師軍兵等處,乾犒饋分給之意,敢啓。傳曰,知道。
又以御營廳言啓曰,昨日本廳隨駕牢子卜馬軍鄭氏仲馬匹致斃之意,敢啓。傳曰,知道。馬匹價從優題給。
又以舟師營言啓曰,舟橋今日撤排之意,敢啓。傳曰,知道。
又以管理營言啓曰,本月初三日回鑾時物故哨軍中,赤峴下所在無牌姓名不知佩劍持銃屍身,詳細探問,則卽本營哨軍趙二福矣。趙二福姓名,旣入於物故中,則物故合數爲二十九名之意,敢啓。傳曰,知道。軍兵與白民身死之未及判下者,自本府詳細探問,返柩與掩埋之節,從厚題給,這這啓聞。
壬申三月初七日卯時,大駕還詣坡州牧行宮。幸行入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨李敎復,假注書李泰容·鄭元和,記事官趙鍾翼·李根命,原任直提學李承輔,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,待敎韓耆東,檢校副提學李明應,檢校典翰李起鎬,以次侍立。時至,通禮跪啓請外辦。上具軍服,出行宮門外。通禮跪啓請乘轎,上乘駕,藥房提調姜㳣,副提調韓敬源,進前奏曰,移次經宿,勞動旣多,聖體,若何?上曰,一樣矣。宣傳官跪稟鳴金二下,大吹打,進發,還詣板門坪晝停所。通禮跪啓請降轎,上降轎入幕次,宣傳官跪稟鳴金三下,吹打止,兵曹判書姜㳣進軍令命三吹。傳曰,鎭安大君·益安大君內外墓,遣知宗正卿李寅應致祭。傳曰,淑慶翁主內外墓·貞淑翁主內外墓·貞顯翁主內外墓,遣地方官致祭。傳曰,文成公安裕墓,遣地方官致祭。通禮跪啓請出次,上乘座馬出次,宣傳官跪稟鳴金二下,大吹打,宣傳官跪稟管理使率馬步軍兵落後進發,還詣長湍府行宮門外。通禮跪啓請〈降〉馬,上降座馬入幕次,宣傳官跪稟鳴金三下,吹打止,兵曹判書姜㳣,進軍令命三吹。傳曰,京畿監司,率各務差使員,待令于坡州牧行宮。傳曰,朱溪君內外墓·益昌府院君內外墓·達城府院君內外墓,遣地方官致祭。通禮跪啓請出次,上出次,通禮跪啓請乘轎,上乘駕轎進發,還詣東坡店前路。傳曰,戶判入侍。敎復曰,戶判入侍事,命下矣。請出信箭,開作門,何如?上曰,以已下信箭擧行。兼戶曹判書金炳國進前。上曰,無事下來乎?炳國曰,初三日回鑾時,風雨驟至,泥濘如海,儀衛虛疎,向曙勞動,下情至今驚悚,而昵瞻天顔,聖體萬安,歡欣慶忭,無以形達。路次進對,特賜下問,格外恩數,臣不勝榮耀感祝之至。上曰,伊日風雨,前所未有,而兵馬受傷,較諸傳說,不至夥然,此乃不幸中幸耳。炳國曰,聖念若是惻怛,兵馬豈有受傷之理乎?上曰,其間幾次承候乎?炳國曰,臣於其間,入直本曹,而在直詣闕,例無所拘,故連日承候矣。上曰,大妃殿諸節一樣乎?炳國曰,諸節太平矣。上命退,炳國退出,進發至臨津舟橋。兵曹判書姜㳣,跪稟渡涉號令,人夫奉駕,渡涉如儀,詣臨津館,通禮跪啓請降轎,上降轎入幕次,宣傳官跪稟鳴金三下,吹打止,上詣花石亭,歷覽訖。傳曰,歷臨此亭,追念往昔,愴懷冞切,先正臣李文成公墓,遣地方官致祭。傳曰,舟師軍兵,令摠戎廳乾犒饋分給。傳曰,完原君內外墓·益陽君內外墓·雲川君內外墓·林堰正內外墓·潭陽君墓,遣宗臣致祭。傳曰,故領議政皇甫仁,故左議政許綢,忠肅公李世華墓,遣地方官致祭。傳曰,隨駕軍兵,令各其營乾犒饋。命泰容,馳往舊長陵基,看審以來。傳曰,諸司預備。通禮跪啓請出次,上出次,通禮跪啓請乘轎,上乘駕轎,宣傳官跪稟鳴金二下,大吹打進發,至梨川店前路。宣傳官跪稟懸燈號令,放起火一枝,還詣坡州牧行宮門外,通禮跪啓請降轎,上降駕轎入幕次,宣傳官跪稟鳴金三下,吹打止。傳曰,京畿監司率各務差使員,明日待令于高陽郡行宮。敎復入稟閉門吹打,宣傳官跪稟放砲三聲,牢子大喝三聲,鳴金二下,大吹打,少頃,鳴金三下,吹打止,檑鼓三通,吹天鵝三聲,各營起刁斗。開門時至,敎復入稟開門吹打,宣傳官跪稟鳴鼓一聲,牢子大喝三聲,檑鼓三通,大吹打,宣傳官跪稟鳴金一下,吹打止,落燈,各營止刁斗。
上在景福宮。停常參·徑筵。
經宿後,宗親·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳朝問安。答曰,知道。大王大妃殿·王大妃殿·中宮殿,守宮·宗親·儀賓·藥房·內閣·政院·玉堂·留都三品以上口傳問安。答曰,知道。還詣汾水院入幕次後,藥房·內閣·政院·玉堂口傳問安。答曰,知道。還詣高陽郡入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,守宮假承旨·兼遣承旨,口傳夕問安。答曰,知道。還詣黔巖碑閣所入幕次後,藥房·內閣·政院·玉堂口傳問安。答曰,知道。還宮後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
傳于李敎復曰,慶貞公主內外墓·貞昭公主墓·敬惠公主內外墓·明淑公主內外墓·顯肅公主內外墓·孝惠公主內外墓·淑明公主內外墓·淑徽公主內外墓·淑靜翁主內外墓·靜愼翁主內外墓·貞惠翁主內外墓·慶恩府院君內外墓,遣地方官致祭。
傳于李敎復曰,誠寧大君內外墓,月山大君內外墓,仁城大君墓,鳳安君內外墓,利城君內外墓,慶安君內外墓,遣宗臣致祭。
傳于李敎復曰,隨駕軍兵,令各其營乾犒饋。
傳于李敎復曰,守宮·留營·留都·留陣軍兵,令各其營,乾犒饋分給。
以司謁口傳下敎曰,隨駕軍兵親臨施賞時擧行,依瑞葱臺例爲之。
以開城留守李寅應狀啓,今番幸行時,夫馬致斃事,傳于李敎復曰,返柩掩埋之節,自本府從優備給,馬匹價自該驛,從厚題給後啓聞。
以司謁口傳下敎曰,今番隨駕校卒親頒賞木,以戶曹儲置中待令。
傳于李敎復曰,隨駕軍兵親臨施賞日字,以再明日爲之。
傳于李敎復曰,再明日親臨頒賞,更待下敎。
李敎復啓曰,卽者義禁府都事來言,今此幸行時,衛外擊錚人洪惠燮等三十四名,移送秋曹云矣,敢啓。傳曰,知道。
李敎復,以三軍府言啓曰,卽接訓鍊都監所報,則今三月初九日習陣日次,而回鑾翌日,有停操之例,不得行操云矣,敢啓。傳曰,知道。
又以兵曹言啓曰,本營吹打手金昌植馬一匹推尋者,陣上致斃之意,敢啓。傳曰,知道。馬匹價從厚備給。
又以兵曹言啓曰,今此齊陵·厚陵幸行時,隨駕將官·將校·軍兵·各差備等犒饋,依定奪,以乾物分給之意,敢啓。傳曰,知道。
趙定熙,以弘文館言啓曰,大駕今已還宮矣。守宮檢校副提學沈舜澤,依定式減下,何如?傳曰,允。
李敎復,以訓鍊都監言啓曰,今番幸行時,隨駕將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以訓鍊都監言啓曰,謹依下敎,隨駕將校·軍兵及武藝別監等處,乾犒饋分給之意,敢啓。傳曰,知道。
又以訓鍊都監言啓曰,謹依口傳下敎,卜馬軍孫在吉馬匹致斃價錢,待回鑾題給計料之意,敢啓。傳曰,知道。
又以訓鍊都監言啓曰,謹依口傳下敎,卜馬軍柳在石馬匹致斃價錢,待回鑾題給計料之意,敢啓。傳曰,知道。
又以禁衛營言啓曰,隨駕將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處,乾犒饋,依定式磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
開城府留守李寅應疏曰,伏以臣,職忝分司,保釐蔑效,時値幸行,迎扈無狀,雖使臣自數臣罪,指不可殫僂,髮不可勝擢。迺者揆奏嚴正,而特令安徐,繼而晉秩寵命。又下於寢夢之外,雖聖度天大,曲加涵貰,臣實死罪,固不可倖逭。又況罪轉爲榮,以熙朝綜核之政,始之失刑,終之濫賞,庶官無以懲勸,四方有以嘲姍,則臣雖萬殞,何以少贖萬一哉?日前曉夜回鑾時事,祖宗列聖之所佑騭,神秖百靈之所呵護,鑾衛穩旋,玉度太平,而道途排站,未免指遠爲近,供御則自至失時。風雨漆夜,亦無先事預備,炬火則全不成樣,班行無次,軍卒失伍,一則臣罪二則臣罪。嗚呼,羽旄相告,氓庶之情所同,牛酒以待,軍旅之間尙然。況臣托屬宗籍,誼分有別,偏蒙我殿下不世之恩,拔之坑坎之中,躋之金貂之列。綰紱畿牧,握節留都,洪庇厚造,海嶽崇深,盡職圖報,宜倍餘人,而僨誤至此,辜負至此,臣以何顔,視息天壤之內,自齒民物之間耶?有臣如此,威罰不加,國綱之不肅,師律之不嚴,將由臣爲始,用敢冒死鳴暴,乞被邦憲,新資控辭,有不暇張皇爲說,自同無故之人。伏望聖明,下臣司敗,金木鈇鍖,惟法是視,以勵三軍,以警具僚焉,臣無任云云。答曰,省疏具悉。特資予意攸在,遂事何必更引?卿其勿辭,益勉保釐之責。
壬申三月初八日寅時,大駕自坡州行宮還宮。幸行入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨李敎復,假注書李泰容·鄭元和,記事官趙鍾翼·李根命,原任直提學李承輔,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,待敎韓耆東,檢校副提學李明應,檢校典翰李起鎬,修撰李載悳,副修撰尹用求,以次侍立。時至,通禮跪啓請出次。上具軍服以出,通禮跪啓請乘轎,上乘轎。藥房提調姜㳣,副提調韓敬源,進前奏曰,侵早勞動,聖體,若何?上曰,一樣矣。出行宮門外,仍詣本邑坡平館。上曰,各邑殿牌,皆若是乎?予所初見也。定熙曰,擧皆同然矣。上出館門外,宣傳官跪稟旗旘三行分立,鳴金二下,大吹打進發,至汾水院,宣傳官跪稟鳴金三下,吹打止。通禮跪啓請降轎,上降轎入小次,少頃,通禮跪啓請出次,上出次,通禮跪啓請乘馬,上乘馬,宣傳官跪稟旗幟三行分立,鳴金二下,大吹打進發。至高陽郡晝停所,宣傳官跪稟鳴金三下,吹打止,通禮跪啓請降馬,上降馬入行宮,姜㳣進軍令命三吹。上曰,京畿監司率各務差使員入侍。出傳敎入侍時,同副承旨李敎復,假注書李泰容,記事官趙鍾翼·李根命,京畿監司朴永輔,一路都差使員楊州牧使金炳愚,道路橋梁差使員富平府使李貞夏,地方官高陽郡守尹琓,長湍府使李東鉉,豐德府使韓致林,出宮傳語差使員果川縣監朴受晩,還宮傳語差使員安城郡守任泰準,日傘奉持差使員延曙察訪洪羲燮,待令馬差使員桃源察訪李喜成,以次進伏訖。上曰,史官分左右。上曰,今番齊陵·厚陵幸行時,新治道路,民弊不爲過甚乎?永輔曰,向伏承嚴切下敎,另加操束,果不爲弊矣。上曰,兩陵御路,甚爲險遠,此路外或有他路乎?永輔曰,陵內有一他路矣。上曰,陵內有路云,長廣何如,而里數稍近乎?永輔曰,雖云稍近,甚是險隘矣。上曰,英廟朝幸行時,齊陵齋室之經宿,亦爲程途排站之太遠也。上命豐德府使進前敎曰,邑底民戶,近果稍集乎?致林曰,設邑不過幾年,民戶不滿四十矣。永輔曰,結所事頃奉飭敎,嚴加操束,今番一路廉探,別無爲弊之端,臣以輦路三邑民事,有所仰達者矣。畿西諸邑,荐逢災歲,輒蒙厚澤,今玆別下五千兩,尤出軫念,從此殿屎之民生,夬可安保,實不勝感頌之至。第彼坡州之馬井·新屬二面,長湍之上道一面,處在臨津下流,粵自庚戌大浸以後,年年汰落。昔之沃壤禾黍,今焉荒沙蘆葦,而未蒙災頉,白地徵稅者,合爲數百結,曩臣檢飭之行,抱狀呼訴,情狀可憫。此而未頉,則三面之民,必空虛乃已。特命各該倅,躬行檢覈,精實執災後,準數頉免。豐德以復設草創之邑,曾許正供代納,而旣滿五年之限,尙須一簣之功,更許三年展限,責成完局,恐不可已。第是事關國計,竝令廟堂,稟處,何如?上曰,果如白地徵稅,則甚是不忍,固當準許,如此之時,每多下屬夤緣生奸之慮,自畿營十分詳察,無至虛實相蒙後,論報廟堂,從實歸正,豐德正供代錢事,令廟堂,稟處。上命京畿監司以下先退,仍命承史,以次退出。少頃,通禮跪啓請出次,上出次,通禮跪啓請乘馬,上乘馬,宣傳官跪稟旗幟三行分立,鳴金二下,大吹打進發。至黔岩碑閣所,宣傳官跪稟鳴金三下,吹打止,通禮跪啓請降馬,上降馬入小次,姜㳣進軍令命三吹。敎復曰,日勢已晩,興仁之門·敦義門·昭義門,仍留請出信箭,秖迎百官,觀光都民盡入後,閉門似好故,敢啓。上曰,以所授信箭擧行,可也。少頃,通禮跪啓請出次,上出次,通禮跪啓請乘馬,上乘馬,宣傳官跪稟旗幟三行分立,鳴金二下,大吹打進發,至弘濟院,上曰。閔判敦寧入侍。致久進前奏曰,多日勞動,聖體,若何?上曰,一樣。致久曰,日前風雨,甚是乖候,聞所傳說,則兵馬多有損傷,不勝驚悚矣。上曰,軍兵損傷,不至夥然,此乃不幸中幸矣。仍進發至迎恩門外。上曰,隨駕軍兵,令各其營乾犒饋分給。出傳敎上曰,柳奉朝賀入侍。厚祚進前奏曰,多日勞動,聖體,若何?上曰,一樣矣。厚祚曰,初三日風兩,兵馬多傷云,不勝驚悚矣。上曰,不至多傷,不幸中幸矣。進發至崇禮門外,宣傳官跪稟鳴金三下,吹打止,懸燈至鍾樓街上。上出信箭,命留都大將李容熙進前。敎曰,多日留陣,果爲無頉,而軍卒亦皆無病乎?容熙曰,果無頉矣。至光化門月臺前,上命遣史官,留都大臣進前。判府事李裕元,進前奏曰,多日勞動,聖體,若何?上曰,一樣矣。裕元曰,初三日回鑾時,獰風暴雨,泥濘如海,兵馬多有損傷云。至今下情,尙切驚悚矣。上曰,無前風雨,受傷軍卒,不甚夥然,此乃不幸中幸矣。裕元曰,今旣日暮,慈殿似必久待,速爲還內恐好矣。上曰,然矣。上命留陣中軍進前,敎曰,留陣軍卒皆無頉乎?曰,果無頉矣。上入光化門,內出信箭,命守宮大將進前,敎曰,多日守宮,果無頉乎?顯稷曰,果無頉矣。又命藥房分提調·守宮承旨·閣臣·儒臣·摠管進前。敎曰,多日守宮,果無頉乎?由協生門·周謨門·貳極門還內,仍命前下信箭解嚴。侍衛及諸臣,以次退出。
上在景福宮。停常參·經筵。
翌日,大殿,宗親·儀賓·內閣·政院·玉堂·朝廷二品以上·六曹堂上·大司諫口傳問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房都提調金炳學,副提調韓敬源啓曰,日吉辰良,回鑾萬安,輿情歡忭,小大惟均,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣。中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李敎復啓曰,卽者檢閱李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·趙鍾翼,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于李敎復曰,親頒賞,今十五日隆武堂爲之。
傳于李敎復曰,奉審閣臣留待。
傳于李敎復〈曰〉,奉審閣臣入侍。
傳于李敎復曰,臺諫竝許遞,前望入之。
李敎復,以三軍〈府〉言啓曰,卽接禁衛營所報,則今三月初十日,習陣日次,而大將臣李章濂,有身病,不得行操云矣,敢啓。傳曰,知道。
又以禮曹言啓曰,今三月二十三日,大妃殿誕日,陳賀節目,當爲磨鍊而其日與國忌齋戒相値矣。謹稽謄錄,則在前如此之時,以無故日啓稟退行,曾有定式,而二十四日,二十五日,二十六日,連値齋日,以二十七日退行,磨鍊節目,何如?傳曰,允。
禮曹,今三月二十三日,明純徽聖正元大妃殿誕日陳賀,以二十七日退行事,草記允下矣。應行節目,參考前例磨鍊爲白去乎,依此擧行,何如?判付啓。旣承大妃殿下敎,權停爲良如敎。
以全羅監司李鎬俊狀啓,進上靑大竹,疏越程限,至承問備,封進官靈巖郡守鄭騏澤,捧現告馳啓,而常時不飭之責,惶恐待罪事,傳于李承宇曰,勿待罪,回諭。
以司謁口傳下敎曰,開城府巿民等原情,依例歲首例,令廟堂,稟處。
李敎復,以奎章閣言啓曰,原任待敎金演壽母喪卒哭日,依定式遣檢書官,勸肉以來之意,敢啓。傳曰,知道。
又以弘文館言啓曰,新除授校理李源逸,時在京畿楊州地經筵入番事緊,請斯速乘馹上來事,下諭。答曰,依啓。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
又以訓鍊都監言啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
又以禁衛營言啓曰,謹依下敎,留營軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以禁衛營言啓曰,謹依批旨,物故待年軍,掩埋之節,從厚題給,而以其子代役之意,敢啓。傳曰,知道。
又以摠戎廳言啓曰,謹依下敎,本廳守宮軍兵及留陣軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下〈敎〉,本廳留陣·留營及赴陣軍兵等處,乾犒饋分給之意,敢啓。傳曰,知道。
兵曹判書姜㳣,知三軍府事任商準·李章濂,行護軍李鶴榮等聯名疏曰,伏以臣等,職在陪扈與行陣,而自陵所,還詣行宮之日,燈燭未克待令,衛內不能齊整,行伍擧皆失次,此臣等之不善操束,而死亦有餘辜矣。藉曰風雨泥濘,人馬飢乏而然,十年養士,爲一日之用也,此非爲平時威儀之備而止耳。凡在患難之際,欲防其疎虞,則一有緩急,將皆如臣等,卒又是此輩,尙何望赴蹈湯火,不擇夷險,若子弟之衛父兄,手足之捍頭目哉?國體之虧損,師律之解弛,無復餘地,不可使聞,臣等雖甚無狀,亦豈無距心之知罪?但回鑾之前,非自劾之時,齎悚度日,恬若無故,際有大僚之請罪,此實臣等之心所切望,而日夕恭竢者也。聖度天大,曲賜開釋,連下安徐之恩敎,臣等感泣之餘,反有所憂歎者,明王立政,兵家御衆,亦惟曰,信賞必罰而已。當罰不罰,則不可謂必,而令無可施之所,今若不罪臣等與諸將卒,將謂有罪寬貸,後必如前,漸無畏憚,益頹紀綱。若然則國何以爲國,軍何以爲軍乎?臣等不敢以倖逭爲幸,轉益惶蹙,玆敢相率仰籲,冒瀆崇聽。伏乞聖慈,亟斷臣等之罪,以肅軍政,以勵臣分焉,臣無任云云。答曰,省疏具悉。遂事連有所安徐之處分,今此聯疏,何爲而至乎?更勿煩瀆,益勉團束之方。
檢閱李根命疏曰,伏以臣卽接家信,則臣本生母,素患積聚之祟,挾感添肆,委頓床玆,臣聞報煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,俾便救護,仍治臣罪,以昭法紀焉,臣無任云云。省疏具悉。爾其勿辭救護。
壬申三月初九日酉時,上御慈慶殿。奉審閣臣入侍時,同副承旨李敎復,假注書鄭元和,記注官尹相殷,記事官康炳迪,檢校直閣洪殷謨,以次進伏訖。上曰,史官分左右。上曰,奉審閣臣進前。殷謨進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧。碑閣·丁字閣奉審則無頉。仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,日前暴雨,陵上無蹲縮乎?殷謨曰,果如前太平矣。上命史官就座,仍命閣臣先退,又命退。承史以次退出。
上在景福宮。停常參·經筵。
藥房副提調韓敬源啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李承宇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敎復啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病不得來會云矣,敢啓。傳曰,知道。
李承宇啓曰,大司憲·執義·掌令二員,持平二員未差,監察茶時之意,敢啓。傳曰,知道。
以檢閱金鶴鎭·趙鍾翼牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·趙鍾翼,旣有只推之命,竝卽牌招入直,何如?傳曰,允。
又啓曰,兵曹判書姜㳣,謂以諸臺繕箚句語中,有情踪之惶蹙,陳疏逬出,使其營校,替納命召,何以爲之,而原疏雖已退却,事體所在,誠極未安。從重推考,何如?傳曰,允。原疏捧入,而命召之經先替納,亦關師律,記過待令。
傳于李承宇曰,兵曹判書記過分揀,命召卽爲還授。
李承宇啓曰,訓鍊大將任商準,謂以諸臺繕箚句語中,有情踪之惶蹙,陳疏逬出,使其營校,替納命召,原疏雖已退却,事體所在,寧欲若是?所當重勘,而本院請推之外,無他可施之罰,何以爲之,而將兵之任,不可一刻無摠察之人,何以爲之?敢稟。傳曰,原疏捧入,而命召之經先替納,係關師律,記過待令,兼察置之。
又啓曰,禁衛大將李章濂,謂以諸臺繕箚句語中,有情踪之惶蹙,陳疏逬出,使其營校,替納命召,原疏雖已退却,事體所在,寧欲若是?所當重勘,而本院請推之外,無他可施之罰,何以爲之,而將兵之任,不可一刻無摠察之人,何以爲之?敢稟。傳曰,原疏捧入,而命召之經先替納,係關師律,記過待令,兼察置之。
又啓曰,左邊捕盜大將李鶴榮,謂以臺箚句語等說,惶蹙靡措,陳疏逬出,使其軍官,替納命召及大將牌·傳令牌,原疏雖已退却,事未前有,萬萬駭然。所當重勘,而本院請推之外,無他可施之罰,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,原疏捧入,而命召及大將牌·傳令牌之經先替納,係關師律,記過待令,兼察置之。
傳于李承宇曰,訓鍊大將·禁衛大將·左邊捕盜大將記過,竝分揀,命召卽爲還授,捕將之大將牌傳命,亦爲還授。
以咸鏡監司洪祐吉狀啓,端川府人命渰死事,傳于李敎復曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
以司謁口傳下敎曰,今番上言,竝依前例發關各道,詳査報來。
李承宇,以三軍府言啓曰,卽接御營廳所報,則今三月十一日,習陣日次,而大將臣李容熙,有身病,不得行操云矣,敢啓。傳曰,知道。
又以禮曹言啓曰,來四月初二日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初二日,行宗廟夏享大祭親行時,永寧殿,依例遣大臣攝行,何如?傳曰,允。
又以禮曹言啓曰,卽接懷德幼學宋亨鎭所志,則以爲,族孫泰仁,嫡妾俱無子,以其同生弟貴仁子初成,欲爲繼後,兩家諸族,相議完定,而泰仁夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,不得登聞者,許令該曹,論理草記事,載在法典,而門長宋亨鎭,所訴旣如此,宋貴仁子初成,立爲宋泰仁之後,何如?傳曰,允。
兵曹口傳政事,大護軍單趙基應。
李敎復以承文院言啓曰,交易咨文,今纔出來,則此與先期承淮,有異,措辭撰出回咨,付撥下送灣府,入送鳳城,轉致北京之地,何如?傳曰,允。
又以營建都監言啓曰,本都監都廳徐相敦·李敦夏,今旣加資矣。其代以成均館司成權膺善,奉常寺判官姜文馨差下,使之察任,何如?傳曰,允。
又以扈衛廳言啓曰,謹依下敎,將官·將校·員役軍兵等處,乾犒饋分給之意,敢啓。傳曰,知道。
兵曹判書姜㳣疏曰,伏以臣罪,臣自知之,將何辭而自解也?身居統轄之地,始不能先事團束。又不能臨場董飭,以致儀衛未備,侵曉回鑾,遠近聽聞,尙此驚悚,陪扈咫尺,尤極焦灼,只有不欲生之心,實切溘無知之願。聖念雖諒事勢,每下安徐之恩命,此事大關紀綱,孰無隳損之憂歎?一則臣罪,二則臣罪也。非不欲卽地請勘,而行在事體,宿衛爲重,連日動駕,扈從是急,遂不敢以微末處義,有所煩瀆。以其跡則自歸於倖逭爲榮,若其心則寔出於戴罪擧行,公私界分,敢謂裁量,去就遲延,宜有唾罵,才徹聯籲,反承溫批,不被大何,難遏輿論。莫重者師律也,莫嚴者臣分也。行伍失次,而臣犯師律矣,陪扈不謹,而臣隳臣分矣。堂堂千乘之尊,鸞旗屬車之言行,是何等盛擧,而緣一中權之非其人,遂有此國朝以來未有之事,此可曰非臣之極罪乎?有罪而不之罪,王綱不振,戎務不擧,臣之一身上私義,固不足言,亦必有爲昭代刑政而議之者矣。況伏聞昨日諸臺簡通,繕箚將上,蒙遞而退歸,公座相會,世所共見,而或有句語之傳說者,此雖未徹,而實是掩不得者也。臣於是,情踪之惶蹙,愈不可一刻晏然,玆納命召,逬出俟勘。伏乞聖明,亟降處分,下臣司敗,議臣當律焉,臣無任云云。答曰,省疏具悉。師律則固然,而日前事進退行止之難容人力,卽有覩聞之所逮,故揆奏之答,屢下安徐之敎。亦於昨批,已爲詳反,而聞昨日臺臣繕箚,方擬到院云。特念當場事勢,期欲調停,故已有所諸臺許遞之命矣。卿何必如是過引?卽爲受符。
知三軍府事任商準疏曰,伏以臣罪犯罔赦,恭俟極罰,而始下記過之命,旋蒙安徐之恩,才徹聯籲,反承溫批,臣實欲攢地而入,溘然而無知也。以臣之罪,而不之罪焉,則其可曰國有法乎,師有律乎?臣分所在,何辭可解?王綱攸關,輿論莫遏。噫,臣本無似,猥膺重任,平日之威望素輕,當場之操飭不謹,至於陪扈應行之節,致此國朝以來所未有之事,當被大何,何待人言?況伏聞昨日諸臺簡通,繕箚將上,蒙遞而退,公座衆會,世所共見,而或有句語之傳說者,此雖未徹,而實是掩不得者也。臣於是,情踪之惶蹙,愈不可一刻晏然,玆納命召,逬出俟勘。伏乞聖明,亟降威罰,治臣失律之罪,以施鈇鉞之誅焉,臣無任云云。答曰,省疏具悉。平日苟能操束,則雖風雨泥濘,豈至此境乎?其在師律,果難容貸,而念及當場事勢,已於大臣之奏,特下安徐之敎。且於卿等之疏批,亦如是,而昨日聞臺啓,方擬到院云。期欲調停,所以有諸臺竝遞之擧矣。命召體重,卽爲受符。
知宗正卿府事李章濂疏曰,伏以臣罪積邱山,罰俟斧鉞,而聖度天大,曲加容貸,才徹聯籲,反承溫批,臣實惶蹙無地,直欲溘然無知而已。噫,鑾車吉行,儀衛莫嚴,後勁陪扈,紀律莫重,而始不能先事操飭,又不能臨場董率,以致軍伍失次,宿衛不謹,此誠國朝以來,所未有之事也。臣罪至此,萬戮猶輕,固不待人言而知之矣。況伏聞昨日諸臺簡通,繕箚將上,蒙遞而此雖未徹,而公座之齊會,句語之傳說,實是掩不得諱不得者也。臣於是,情踪愈蹙,尤不敢晷刻晏然,玆納命召,逬出城外,忙陳短章,冒瀆崇嚴。伏乞聖明,亟降威罰,議臣當律焉,臣無任云云。答曰,省疏具悉。已諭於訓將之批矣。命召體重,卽爲受符。
行護軍李鶴榮疏曰,伏以臣之當日罪犯,臣自知之,前後車旗,何等吉行,中央陪扈,何等重任,而始不能先事另飭,又不能臨場嚴束,以致曹伍失次,儀衛未備。遂有此國朝以來所未有之事,論以軍律,焉逭極罰?聯籲纔徹,溫批反承,臣於是,惶蹙靡措,直欲鑽地以入,而不可得也。況伏聞昨日臺箚將上,雖以蒙遞而未徹,句語傳說,世所共知而莫掩,臣焉敢以彈章之仍寢,諉可以蔽辜,而晏然已哉?玆敢臚列呼籲,冒瀆宸嚴。伏乞聖明,亟降威罰,治臣失伍之罪,俾師律嚴而國綱振焉,臣無任云云。答曰,省疏具悉。已諭於元戎之批矣。捕將命召體重,卽爲受符。
行護軍趙慶鎬疏曰,伏以惟我聖上,追感開創舊紀,親祼齊·厚兩寢,還御開城行宮,祗謁先聖,校藝多士,甚盛典也。早夜勞頓,玉度彌康,百神所佑,鑾蹕穩旋,凡在瞻聆,孰不忭蹈?臣適居邇密之職,得預從萬之列,有事與榮,無勩可紀。及伏見傳敎下者,以臣職忝禮房,特授一階,進之以嘉善之秩,臣聞命震慓,莫省攸措。夫聖主,以爵賞礪世,臣工,以猷能攝職,必量挈人職,界分職稱,而毋骫然後簡進良,各程其能,庶績熙而國體尊。儻或匪才而冒據,罔功而濫授,則反昵之譏,不衷之災,庶常具僚,尙有是戒,況貳卿之秩,六官之亞,而承攝與聞,委寄綦重者乎?登明選公,地分迥別,兢兢乎遴掄之嚴,誰昔然矣。臣發跡於儒素之家,騰翥乎榮進之塗,名題鸞掖,足躋螭坳,遂涉下大夫津梁,苟求其實,不知所以自致之由。特緣遭逢我殿下,覆幬而喣濡之,朝滋一寸,暮長一尺,若向陽花木,偏藉春風之力耳。惴惴小心,如臨于谷,居常愧懼,寤寐如結,況復驟躐無藝,左貂金鞓,呂鉅於朱輪之上,縱爲市童之所憐,能免於識者之嗤點者,蓋鮮矣。在淸朝綜核名實之政,乖損非細,至若身家之爲咎爲災,尙屬第二聲也。庸是悸懍,欲前旋却,寧被逋傲之誅,不敢以趨走爲恭,刳瀝呼籲,冒瀆崇嚴。伏乞聖慈,俯賜鑑諒,亟收臣新授資秩,俾公器重而私分安,臣無任云云。答曰,省疏具悉。卿其勿辭行公。
吏曹參議閔謙鎬疏曰,伏以臣於留都候班,轉伏聞塘騎所報,本月初三日回鑾行宮之夕,風雨猝作,泥濘若海,法駕幾涉艱險,扈卒多致傷損。竊伏念帝舜之聖,縱不迷於納麓,大禹之跡,亦有勞於乘橇,臣聞此報,心神飛越,馳赴中路,獲承安候。先咷後笑之忱,實不勝慶祝蹈舞,際玆特除臣選部參佐,已有成命,臣始聞惝怳,繼以震慓,莫省其攸措焉。藉使臣才量幹局,綽有句當於是職,循例擬除於平常汗澇之時,不可曰一分近似焉,而想表之命,遽降於行在,格外之恩,迺出於添書。臣雖至愚,其不衷之譏,過分之災,亦知其理勢必至。噫,臣之蠢然,一庸庸凡品,曾淵鑑之莫逃,而幸遭晟代,輥到緋玉之列,每靜夜循省,淵谷在前。去月臣之老父老母回卺之日,聯翩異數,照耀門庭,且臣兄之特授超資,適在其時,臣父戒臣兄弟以盈滿太盛,兢懼之色,溢于言辭。今纔數旬餘,而雋途華銜,又及於臣身,未知我殿下天地之公,日月之明,何乃偏施於臣家,若是乎不少留難也?古人以爵祿,榮其親,而今臣所叨,則徒添一憂於臣父,臣之情衷,至於斯而亦云窮迫,靡所止耳。何暇援引設職之義?妄效飾讓之美,而是職也卽唐·宋郞中之任,周官所稱佐乎邦典者也。甄別品序,而有激揚之責,劑量物情,而主通塞之論,有時乎專其唱注,參其管攝,殆若無長貳之別,六部之中,惟天官爲然,此所以峻望淸貫,爲世所艶稱者。今以如臣無似,一朝裒然居此,則駑駘之重箱,鷄鶋之侈鍾,判非綜名覈實之政也。臣蹕路承對,不敢言私,冒萬肅命,雖出於義分之居先,因此而爲媒榮蟠泊之計,則臣身之召災取罵,且屬緩聲,公器之玷汚,淸籍之濫褻,實有係於治理之汚隆。臣參倚已熟,萬難蹲據,玆敢披露肝膈,仰瀆崇聽。伏乞聖明,俯垂鑑諒,亟遞臣吏曹參議之銜,俾公私兩幸,至祝大願,臣無任云云。省疏具悉。爾其勿辭察職。
上在景福宮。停常參·經筵。
李敎復啓曰,大司憲·執義·掌令二員,持平二員未差,監察茶時之意,敢啓。傳曰,知道。
以檢閱金鶴鎭·趙鍾翼牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·趙鍾翼,旣有只推之命,竝卽牌招入直,何如?傳曰,允。
傳于李敎復曰,南殿·太社·閟宮都提調有闕之代,前望入之。
社稷都提調前望入之,領議政金炳學落點。
永禧殿都提調前望入之,領議政金炳學落點。
景慕宮都提調前望入之,右議政洪淳穆落點。
李敎復啓曰,卽見前正言李晩瀅陳疏到院者,則前銜之勿爲陳疏,毋得以律名直斷,前後飭敎,不啻截嚴。使家僮直呈,亦係禁令,所當退却,係是言事,雖不得不捧入,不可無警,從重推考,何如?傳曰,允。
李敎復啓曰,卽見軍資正金正浩陳疏到院者,則以今番幸行時,軍仗之部伍無制,從陞之班次失序事,論扈駕諸臣,直擬律名,職非言官,擬律論勘,有違格例,原疏不得已退却,而違例之失,不可無警,從重推考,何如?傳曰,允。原疏捧入。
傳于李敎復曰,將兵之任,豈可如是輕忽去就也?昨日之批,已昭晰開諭,而今又逬出,極涉駭然。兵曹判書姜㳣,訓鍊大將任商準,禁衛大將李章濂,禁軍別將李鶴榮,記過待令。
傳于李敎復曰,兵曹判書·訓鍊大將·禁衛大將·左邊捕將記過,竝分揀。命召卽爲還授,捕將之大將牌·傳令牌,亦爲還授,兵曹判書則闕外待令云。卽爲牌招,命召一體還授。
李敎復啓曰,兵曹判書姜㳣,記過分揀,命召還授,牌招命下之後,謂以罪犯至重,情踪危蹙,奉牌闕外,無意承膺,事體所在,誠極未安。從重推考,何如?傳曰,當有處分矣。
又啓曰,訓鍊大將任商準,禁衛大將李章濂,左邊捕盜大將李鶴榮,記過分揀,命召還授,命下之後,謂以情踪危蹙,直爲出去,闕外待命,終不承膺,事體所在,萬萬駭然。竝所當重勘,而本院請推之外,無他可施之罰,何以爲之,而將兵之任,不可一刻無摠察之人,捕將重任,亦不可一刻暫曠,在前如此之時,有他邊大將兼察之例,今番則何以爲之?敢稟。傳曰,當有處分矣,兼察置之。
傳于李敎復曰,兵判·諸將臣之連日納召,已極乖當,今於處分之下,如是慢命,此何道理?竝施譴罷之典。李敎復啓曰,行都承旨韓敬源,右承旨洪遠植,左副承旨趙定熙,不爲仕進,左承旨金聲根式暇,右副承旨李承宇,式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
臺諫前望入之。大司憲姜蘭馨,大司諫李後善,執義李,司諫李禹鉉,掌令趙漢益·李永,獻納趙宇熙,持平申錫淵·安秉鐸,正言李鳳德·李錫弘落點。
李敎復,以議政府言啓曰,卽見京畿監司朴永輔所啓,則坡州之馬井·新屬二面,長湍之上道一面,處在臨津下流,粵自庚戌大浸以後,年年汰落,未蒙災頉,白地徵稅,情狀可憫,特命各該倅,精實執災,準數頉免。豐德,以復設草創之邑,曾許正供代納,旣滿五年之限,尙須一簣之功,更許三年展限,責成完局,恐不可已,竝令廟堂稟處事,批旨。果如白地徵稅,則甚是不忍,固當準許,如此之時,每有下屬夤緣生奸之慮,自畿營十分詳察,無至虛實相蒙後,論報廟堂,從實歸正。豐德正供代錢事,令廟堂稟處事,命下矣。兩邑災政,待其報來,從當稟覆,而至於豐德之正供代納事,事體所在,不可遽然許施。第念此邑復設之後,邑勢民情,不無虧簣之慮,特許一年展限,俾紓窮蔀之力,何如?傳曰,允。
又以議政府言啓曰,開城府巿民詢瘼所懷,啓下本府矣。取見其所懷,則立廛巿民等以爲,北京出來之物,近甚零星,且散去各處,但守廛名而已,一依京廛例,所關物種,一一收分事也。許多物貨,都會之處,猝然使之收分,則必不無民情之瞠惑,且各種之一竝榷利,甚是行不得之事,置之。白木廛巿民等以爲,公私錢之取息支應者,積至許多年,本錢八千八百六十二兩零,皆盡消折,已經三十餘年,而債案則仍舊傳來。至今無本錢虛邊條,每年六百八兩零白徵,廛民末由支保事也。公錢則公逋也,私錢則私貸也。凡於公逋,不可議到,而至於私貸,爲念廛弊之尤甚,宜有存商,且事在三十年前,許令蕩減,以爲紓力之地,何如?傳曰,允。
又以禮曹言啓曰,以司謁口傳下敎曰,日前人馬之多傷,慘惻極矣。各自該邑,別設酹祭,以慰幽亡之魂事,分付事,命下矣。開城府·豐德府別厲祭香祝,令該司照例磨鍊下送,不卜日設行,而城隍發告祭,依例前期三日先行,祭品則依常時厲祭·城隍發告祭例,磨鍊設行事,分付,何如?傳曰,允。
又以刑曹言啓曰,今番幸行時,衛外擊錚人中原州副正字李舜範,爲其父啓淳殺獄稱冤事也。獄案在於廟堂,臣曹不敢擅便。鳳山童蒙尹輔鉉,爲其父學善殺獄稱冤事也。龍岡幼學金資坤,爲其父處恒殺獄稱冤事也。已經審理,獄具案成。龍川良人張世重,爲其弟在重殺獄稱冤事也。不待覆啓經籲,無嚴。朔州幼學崔之英,爲其叔復讎事也。知禮幼學金炳三,派歸正事也。爰辭俱多違格,已上原情竝勿施。平山幼學金在穰·石處鉉等,俱以勳裔,雜役稱冤事也。四件外呼籲,極涉無嚴,竝原情勿施,懲礪放送之意,敢啓。傳曰,知道。
又以義禁府言啓曰,封進官靈巖郡守鄭騏澤拿問處之事,傳旨啓下矣。鄭騏澤,時在任所云,依例發遣府書吏,拿來,何如?傳曰,初有之事,特爲安徐。
行判府事李裕元箚曰,伏以臣,奉有留都之命,夙夜在公,一念靡懈,今旣竣事,行將還鄕,西疇穮蔉,歌詠聖澤,而臣所有諸司提擧,不可一任瘝曠。殿宮壇壝,拱護自別,而粢盛之潔,餼廩之資,營壘戎機之敹察,何莫非緊且重焉,則萃之一身,公私苟艱,揆以分義,滋悚之忱,先於榮耀。不避猥屑,短牘仰籲,伏望聖上,將臣南殿·太社·閟宮·太常·禁衛之任及新授軍器,軍資等都提調,竝行變通,千萬蘄祝之至。取進止。答曰,省箚具悉卿懇。兼管諸務,何可一時竝免?卿之苦懇如此,南殿·太社·閟宮提擧之任,今姑勉副,卿其諒之。仍傳于李敎復曰,此批答遣史官,傳諭。
領議政金炳學,右議政洪淳穆等聯名疏曰,伏以臣等,以陵所回鑾時,軍容之甚失紀律,火具之亦極稽忽,致有此萬萬驚懍,至請將兵諸臣及管理使蔽罰之奏,而苟究其罪,伊日陪扈臣等,爲之首焉。身居董率之地,職忝保護之任,其所紆謨衡慮,當倍餘人,而倘能預爲操飭,各盡其責,寧有途次疎虞之忒甚乎?揆以事體,宜卽先自請劾,而不此之思,只論諸臣者,可謂責人則明,恕已則昏也。追惟循省,悔莫及焉,而以若昏謬顚錯,罔念自爲之圖,欲其矜式百僚,裁制庶務,是非愚則妄也。此不可一切緘默,徒抱悚恧,玆敢短章聯籲,竊附自刻之義。伏望聖慈,俯垂諒察,先勘臣等溺職之罪,以警具僚,不勝幸甚,臣無任云云。答曰,省疏具悉。卿等之懇,意慮之所未到,人力之所莫及,伊日事勢之不容不然,而上下中所共覩聞者也。諸臣之作爲處義,已是料外,卿等之又此自引,豈非萬萬過當之甚乎?予言至此,卿等其各安心。仍傳于李敎復曰,此批答遣史官,傳諭。
行都承旨韓敬源,左承旨金聲根,左副承旨趙定熙,右副承旨李承宇等聯名疏曰,伏以珠邱露濡,藹宸孝於展省,鑾蹕天旋,慶玉度於康豫,小大從邁,歡忭無間。仍伏念臣等,忝叨邇密,蹶陪扈,蓋夷險燥濕之不暇擇,造次顚沛之不敢離,而今初三日侵夜回鑾時,獰風急雨,泥濘如海,荒郊仄逕,炬燭不爇,咫尺曾不相識,左右莫適所向。迷失途者有之,馬不進者有之,班次未免隳曠,扈儀太涉草率,參諸事勢,理或難免,揆以義分,罪固罔赦。雖聖度天大,曲加涵貰,國綱所在,有難倖逭,用敢聯陳短章,仰瀆崇嚴。伏乞聖明,亟命司敗,議臣等當勘之律,俾朝體無損,私分獲安焉,臣等無任云云。答曰,省疏具悉。進退行止,旣非事勢攸及,則今不必以此强引矣。
前正言李晩瀅疏曰,伏以臣卽一草莽賤品,而區區愚衷,粗知有君綱臣分而已。今番幸行,雖不得趨參於從邁之列,竊伏聞初三日回鑾時,諸般擧行,旣甚疎忽,侵夜蹕路,以致窘跲,風雨泥濘,雖緣倉率之難度,途里排站,不無遠近之恒定。將兵之任,罔念紀律,而軍容未免失伍,管理之地,尤宜審愼,而董飭全不成樣,揆以事體,寧容若是?到今追惟,萬萬驚悚,揆奏旣先請罪,而遽下安徐之敎,臺評次第將徹,而旋蒙恩遞之命,聖度雖出曲貰,輿情益切憤鬱。臣謂兵曹判書姜㳣,訓鍊大將任商準,禁衛大將李章濂,禁軍別將李鶴榮,管理使李寅應,竝施竄配之典。雖以豐德府使言之,地方之內,植炬等待,固是所掌,而夾路火具,極爲零星,罪著溺職,不可仍置,該府使韓致林,施以刋削之典。至於侍衛從陞,先詣落後,惟意占便,以致陪扈之無幾,班次之失儀,言念朝體,亦涉未安,竝捧現告,施以譴罷之典,斷不可巳,臣無任云云。省疏具悉。特念當場事勢之難容,連有所安徐之處分,而聞臺疏方擬到院,斯欲調停,已有所許遞之命矣。爾不必如是過當耳。
軍資正金正浩疏曰,伏以祗謁仙寢,侵曉回鑾,風雨斯暴,道塗克艱,縱乏姒聖乘橇之具,幸賴大舜不迷之德,皇天有騭,玉度康寧,臣不勝欣忭慶祝之至。第伏念出入有警蹕之備,前後有招搖之具,上以示威儀之縝密,下以示紀律之嚴整,而至於今番事,駭惋極矣。軍仗之部伍無制,從陞之班次失序,竟使陪輦之際,內無扈駕,外無執燭,其爲乖儀,前史之所未聞所未睹者也。其可曰國有法軍有制乎?此不可以已過而勿論,臣謂兵曹判書姜㳣,訓鍊大將任商準,禁衛大將李章濂,管理使李寅應,禁軍別將李鶴榮,竝施以竄配之典。雖以豐德府使韓致林言之,擧行懈忽,操飭失宜,旣無植炬,亦乏淸道,似當施以同律。至於從陞,諸臣之先詣落後者,竝捧現告論勘,各營頭領將卒之實病外,先詣與落後者,竝施梟警,斷不可已。臺臣繕箚將徹,而蒙遞見退,此可見大同之公議也。臣猥以無似,出位陳章,極涉唐突,而忠憤所激,不敢泯默,冒昧仰瀆。伏乞聖明,俯賜鑑諒,先治臣越俎之罪,將臣以章,以付攸司,使王章擧而臣道正焉,臣無任云云。省疏具悉。念及當場事勢之容旋不得,連有所安徐之敎,日昨聞臺疏,方擬到院,斯欲調停,已有諸臺竝遞之命矣。爾不必如是爲言耳。
上在景福宮。停常參·經筵。
李敎復啓曰,大司憲姜蘭馨,掌令趙漢益·李永,持平申錫淵陳箚,執義李,持平安秉鐸在外,監察茶時之意,敢啓。傳曰,知道。
傳于李敎復曰,禮房承旨,馳詣宣武祠,奉審摘奸以來。
以左副承旨趙定熙牌不進罷職傳旨,傳于李敎復曰,只推。
以檢閱金鶴鎭·趙鍾翼牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·趙鍾翼,旣有只推之命,李根命由限已過,竝卽牌招,推移入直,何如?傳曰,允。
傳于李敎復曰,此月內南殿御眞陪奉,其在下情,有所未安之端,陪奉與移模吉日,來月旬前,更爲擇八事,分付宗府。
李敎復啓曰,訓鍊大將任商準,禁衛大將李章濂,左邊捕盜大將李鶴榮,竝施譴罷之典事,命下矣。將兵之任,不可一刻無摠察之人,捕將重任,亦不可一刻暫曠,在前如此之時,有他邊大將兼察之例,今番則何以爲之?敢稟。傳曰,訓將,御將兼察,禁將,摠戎使兼察,捕將,他邊大將兼察。
又啓曰,訓將,御將兼察,禁將,摠戎使兼察,捕將,他邊大將兼察事,命下矣。兼察訓鍊大將李容熙,兼察禁衛大將鄭岐源,兼察左邊捕盜大將趙羲復,竝卽牌招,聽傳敎,何如?傳曰,允。
又啓曰,行都承旨韓敬源,右承旨洪遠植,左副承旨趙定熙,右副承旨李承宇,不爲仕進,左承旨金聲根式暇,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟,傳曰,牌招。
又啓曰,左右史不可不備,檢閱金鶴鎭·趙鍾翼·李根命,疏批已下,竝卽牌招,推移入直,何如?傳曰,允。
李敎復,以宗親府言啓曰,南殿第一室御眞·第三室御眞,陪奉與移模吉日,來月旬前,更爲擇入事,命下矣。令日官劉俊祜推擇,則陪奉日字四月初七日辰時,移模日字同月初八日卯時俱吉云。以此日時擧行之意,敢啓。傳曰,知道。
又以議政府言啓曰,卽見左右捕廳所報,則枚擧忠淸監司移文,鳥嶺賊黨崔應奎,自嶺營押上京廳,而其妻孥之在囚槐山·延豐者,不敢擅自酌處云矣。此賊之爲賊窩賊魁,觀於諸招,已知其極逆大憝,而特因鬼誅之先加,王章未及夬伸,神人之憤,厥惟久矣。其妻孥之分囚者,實不可尋常酌放而止,令本道卽爲發配事,分付,何如?傳曰,允。
又以戶曹言啓曰,軍資判官柳肯鎬,今已報瓜,而本監事務方殷,難付生手,姑爲仍任,何如?傳曰,允。
又以刑曹言啓曰,今番幸行時,上言一度啓下臣曹矣。取考其上言,則富平幼學張鉉昇,其子德在,橫罹冤獄,乞令昭晰事也。爰辭非徒囫圇,獄情亦難遽議,上言勿施,何如?傳曰,允。
又以都摠府言啓曰,副摠管韓敦源,以漢城府右尹,本府坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
又以司僕寺一·二提調意啓曰,兼內乘洪南周遭故矣。其代令該曹口傳差出,何如?傳曰,允。
兵曹口傳政事,以鄭洛鎔爲兼內乘。
判宗正卿李最應,行上護軍趙秉昌等聯名疏曰,伏以臣等,職在治輅,病不扈駕,耿結之忱,悚蹙之情,迭相交中,歷日未已。忽伏聞初三夜回蹕之路,時値昏黑,兼以風雨,燈燭不能前導,羽旄擧失常儀,事勢之窘迫,景色之蒼黃,靡所不至,有難形言。自不覺神魂飛越,肢體鼓慓,及夫鑾輿利稅,玉度萬康,頌在天之佑騭,忭百靈之呵護,回咷爲笑,攢祝曷極?第於其時,以臣等所司論之,副轎未免落後,傍陪餘又無幾,許多失錯有不可一二數,是皆臣等平日不善董飭之罪也。豈以不爲從邁,乃敢自恕而倖逭也哉?滿心惶恧,無地自容,玆敢短章聯籲,冒瀆崇嚴。伏乞聖明,亟治臣等不職之罪,以警具僚,以勵臣分焉,臣等無任云云。答曰,省疏具悉卿懇。當場事勢,非人力所可及也。伊來諸臣自劾,已是料外,卿之又且自引,亦豈非過當之甚乎?卿其諒之。仍傳于李敎復曰,此批答遣史官傳諭于興寅君。
原任直提學李承輔,檢校直提學閔升鎬·趙寧夏,檢校直閣李鎬翼·姜,檢校待敎金奎軾,待敎韓耆東等聯名疏曰,伏以臣等,忝叨奎華之班,來往於管籥羽毛之間,扈衛於鑾輿咫尺之地,揆以義分,固當燥濕夷險之不敢斯須離次,卽職事忱誠之所共然者。第於初三日,回鑾行宮時,路遠夜深,風雨驟急,泥濘難涉,當此蒼黃之際,尤宜昵近陪衛,左右護駕,而乃反顚倒錯亂,不成班儀,揆以國綱,合置何辟?夫今番幸行,卽百餘年始有之盛擧也。以堂堂千乘之尊,鑾旗吉行,未免疎虞,小大從邁,若是失儀,當場焦灼,聽聞驚悚,倘復如何哉?此誠國朝以來所未有之事也,而皆由臣等不能齊整之致也。兩臣之疏,只請譴罷,雖出於忠厚之風,而苟究其罪,臣等實無以自贖,烏可以聖恩之容貸,終爲倖逭之計哉?多日惶蹙,無所容措,玆敢短章自劾,仰瀆崇聽。伏乞亟降威罰,竝施當勘之律,以爲溺職者之戒焉,臣等無任云云。答曰,省疏具悉。人力之莫及,覩記可詳,不須以此爲引。
大司憲姜蘭馨,大司諫李後善,掌令趙漢益·李永,持平申錫淵,正言李鳳德·李錫弘等聯名箚曰,伏以臣等,竊伏聞今月初三日,自陵所回鑾時,諸般擧行,率多疎忽,道里排站,則指遠爲近,而當日周旋,未免窘急。炬燭等待,則有名無實,而深夜擧措,極爲蒼黃,第以師律言之,部曲全不檢束,中央茅殿,迺王之干城,而無所捍禦,本兵節制,迺王之爪牙,而亦失衛扈。車駕臨幸之地,何等嚴整,而其所疎虞,莫此爲甚,歷日思惟,萬萬驚悚,當場事勢,雖緣風雨泥濘之困,平日操束,苟有桑土綢繆之備,則豈有若是之顚倒狼狽乎?揆奏旣先請勘,而分揀之恩遽加,臺評繼後將徹,而遞改之命旋下,聖度雖出曲貰,國綱有難終貸。臣謂兵曹判書姜㳣,訓鍊大將任商準,禁衛大將李章濂,禁軍別將李鶴榮,管理使李寅應,竝施以竄配之典。雖以豐德府使言之,蹕路火具,未克待令,境內淸道,亦未操飭,溺職之罪,在所難免,該府使韓致林,合施同律。至若侍衛從陞之先詣落後,殆涉占便之計,有違從邁之義,陪扈無幾,班綴失儀,朝體所在,實爲未安,竝捧現告,實病外施以譴罷之典。以各營校卒言之,今番擧行,旣失紀律,初無勞勩,則合施當罰,而今玆頒賞之有命,緣罪媒恩,反罰爲賞,此雖出於大聖人包容之度,是豈用命賞于不用命戮于之義乎?還寢成命,允合事理,而就其中各營頭領將之實病外,擅離部伍者,竝施梟警之律,斷不可已云云。答曰,省箚具悉。今番事臺論議發,自劾紛紜,臺論卽其事體也,自劾亦爲義分也,當初大臣所奏,已詳諭矣。當場事勢之非人力所可及者,上下之所覩聞,而遂事雖爲安徐,來頭軍容,不可不團束無忽也。故昨於元戎之批,已爲飭之,至於從邁之失儀,亦出於事勢也。實非占便先詣落後,則合有斟量孝存,回鑾未休,日事煩瀆,酬應爲難,更勿以此爲言,至於頒賞,此予意攸在,卿等庶幾諒悉矣。
副提學洪遠植,副應敎金裕行,副校理黃普淵·朴顥陽,修撰李秀萬,副修撰閔泳穆等聯名箚曰,伏以臣等,竊伏念今月初三日,自厚陵回鑾時,軍容之失次,衛扈之疎忽,不勝驚悚,尙切駭歎者也。莫嚴者節制也,莫愼者站路也。一雨春泥,師行失伍,侵夜蹕路,火具不待,平日團束,苟盡綢繆之備,倉卒窘跲,寧致狼狽之境?紀綱由是而不振,聽聞由是而易惑,當初揆奏之不允,特軫事勢之莫容,臣等固知大聖人包荒之德,出尋常萬萬,而兩臣之疏,諸臺之箚,可見輿情之齎鬱,物論之未已也。臣等參在論思,不容泯默,玆敢相率聯籲。伏乞聖明,淵然深思,亟從臺臣之請,兵曹判書姜㳣,訓鍊大將任商準,禁衛大將李章濂,禁軍別將李鶴榮,管理使李寅應,豐德府使韓致林,竝施竄配之典。實病外,先詣落後之侍衛從陞人,捧現告,竝施譴罷之典。至於違律之軍卒·頭領,摘發梟警,俾國綱立而臣分肅焉云云。答曰,省箚具悉。已諭於兩司之批矣,更勿煩瀆。
京畿監司朴永輔疏曰,伏以兩寢親祼,聖慕克伸,八日回鑾,玉度彌康,臣不勝歡欣忭祝之至。第伏念大駕之還御松都也。風雨達宵,泥濘成海,道旣未淸,燎遑有晰,我聖上路經艱險,夜多勞頓,比御行宮,東方已明矣。苟使常時執事之臣,先事而盡誠操飭,臨時而殫力陪護,寧有是也?過境追思,萬萬驚悚。卽者金正浩·李晩瀅疏出,而大同之公議,果可見矣。有論及豐德府使韓致林,以地方內植炬之未待爲罪,豐德,本臣所管轄耳,守令之失,卽監司之責,豈可以臣名之不在疏中,晏然自恕乎?應行之事,如是稽忽,全省諸務之隳廢,亦可推知,滿心慙惶,無地容措,玆敢不避猥越,短章自列。伏乞聖明,俯賜鑑諒,鐫斥臣職,勘正臣罪,以之伸公法,而警具僚焉,臣無任云云。答曰,省疏具悉。遂事今不必更提,當場事勢,實非人力之所可及,今此人言,驟論於事體者也。卿其勿辭,此後則路程排站,各別詳審爲之。
開城留守李寅應疏曰,伏以臣,罪積邱山,而誅罰不及,功蔑絲毫,而榮寵遽加,只當泥首駕前,側俟鈇鉞,而職名未解,天蹕遄旋,韡帕路辭,禮又難曠,冒沒叨肅。恬若無禽息獸視於留後保釐之地,而抗顔瀝血,仰暴情實,聖批優假,勉以勿辭,臣情到此,其亦窮且慼矣。凡臣辜負國恩,萬殞難贖之狀,已悉於前章,今無容架疊,而夫以殿下明聖,前後事實,寧有未及照燭之理乎?先廂步騎,部伍不亂,責在元戎,而道途泥濘之未及除治者,臣也。挾輦槍劍,侍衛不懈,責在中權,而昏夜炬火,不能接屬者,臣也。排站太遠,徹曉勞動,寢睡失時,饌羞闕供,亦惟臣也。今臣所犯,卽分司一境上下遠近之所共知也,則雖欲發號施令,簡練卒乘,承流布化,撫循民人,廉防所在,面目爲赧。續因邸報,伏聞臺評據法將發,帥臣引義逬出,況臣積戾,較有甚於諸臣萬萬者,尤何可晷刻容貸於覆載間哉?庸敢申暴衷懇,仰瀆崇嚴。惟願遄伏邦憲,以謝國言,臣無任云云。答曰,省疏具悉。已諭於諸將之批矣。勿辭行公,益勉軍伍團束之責。
兵曹參判李炳敎,參知崔鳳九等聯名疏曰,伏以臣等,職忝騎省宿衛之任,陪扈鑾輿咫尺之地,往來之際,斯須不敢離次,周旋之地,進止宜有常處。此是臣分之當然,職任之攸在,而日前回鑾之時,風雨如晦,泥濘似海,尤當殫誠衛護,跬步不離,而乃反顚倒錯亂,不成班儀,差先差後,或疾或徐,揆以職分,無以措躬。雖蒙聖恩之容貸,尤切惶蹙之私分,玆敢聯陳短章,敢效自劾。伏乞亟加威罰,竝施當勘之律,臣無任云云。答曰,省疏具悉。向日事難容人力而然也。今不必如是自引。
檢校副提學李明應,檢校典翰李起鎬等聯名疏曰,伏以臣等,忝叨瀛班,陪扈於鑾蹕咫尺之地,固當不擇夷險,無失班次,而第於初三日回鑾行宮之時,夜深路迷,雨霔風急,重之以泥濘難涉。値玆蒼黃之際,尤當昵侍法駕,而乃反顚倒失錯,紊亂班儀,臣等罔知所措,轉益惶懍,揆以國綱,合置當律,謂以事過,晏若無罪,罪上添罪,庸有極乎?伏地惶蹙,敢陳短章,仰瀆聖紸。伏乞亟降威罰,竝施當勘之律,以爲失職之戒焉,臣等無任云云。答曰,省疏具悉。伊日事勢,可容人力否乎?其勿以是自引。
檢閱金鶴鎭·趙鍾翼·李根命疏曰,伏以臣等,亦待勘中一也。初三日回鑾時,風雨泥濘,暮夜昏黑,遂致侍衛失儀,班次無序,至今追思,未嘗不惶汗浹背,寧願早自請勘,少贖罪愆。此際論劾之章,次第而出,而臣等後時自首之罪,至是益著矣。玆敢聯陳短章,乞被威罰,無任云云。答曰,省疏具悉。當場進退行止,實非人力之可及,不必如是自引。
大司憲姜蘭馨,大司諫李後善,掌令趙漢益·李永,持平申錫淵,正言李鳳德·李錫弘等聯名箚曰,伏以臣等,以今番幸行時,諸般擧行之多所失當,有諸臣勘律之請矣。卽伏奉批旨下者,則臺論徒歸於事體,人力莫及於事勢,而只以煩瀆爲諭,臣等相顧愕眙,尤不勝憂歎之至。噫,邦憲莫嚴,法不可枉,臣分莫重,罰不逭矣。蹕路陪扈,旣敬且戒,則夷險燥濕之所不敢擇,造次顚沛之所不敢離,而部伍彌縫,未免一日三失之歎,程道排站,有違十里一堠之規。卽地蒼黃,陰雨何不預備,深夜昏黑,炬燭足以解把,而始也失檢,終焉做錯,苟究所犯,罰當何居?留臺之管理昧方,邇班之從陞失儀,俱極驚悚,而至若各營頭領將之散無紀律,尤萬萬駭痛。聖度雖恢於山藪,國典莫越於金石,此而倖逭,法將何施?廟堂請勘之奏,朝紳出位之章,良以是耳。玆敢不避嚴畏,荐瀆崇聽,伏願聖上,亟加三思,諸臣當施之律,頭領將梟警之典,期準前請,以整師律,以嚴國綱焉,無任云云。答曰,省箚具悉。已諭於前批,今何必如是?
副提學洪遠植,副應敎金裕行,副校理黃普淵·朴顥陽,修撰李秀萬,副修撰閔泳穆等聯名箚曰,伏以臣等,聯陳箚籲,冀蒙兪音,及伏奉批旨下者,不惟不賜允從,乃以更勿煩瀆爲敎,莫非臣等誠淺辭拙,不能孚格之致,滿心悚恧,無以容措。第伏念罰必得中,王者所以守信,罪而倖逭,公議爲之不平,今此節制之多錯,陪扈之失儀,縱緣事勢之難容,自有典憲之莫嚴,則雖以聖度天大,曲加安徐,其於王章之未伸,朝綱之不振,何哉?此臣等所以深慮竊懼,繼以憂歎者也。玆敢不避煩屑,相率申籲。伏乞聖明,更加三思,諸臣當勘之罪,頭領以下梟警之典,亟允臺請,以尊國體,以整師律焉,無任云云。答曰,省箚具悉。已諭於前批,更勿煩瀆。
上在景福宮。停常參·經筵。
夜自一更至十四日開東,灑雨下雨,測雨器水深一寸一分。
李敎復,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敎復啓曰,大司憲姜蘭馨,掌令趙漢益·李永,持平申錫淵陳箚,執義李,持平安秉鐸在外,監察茶時之意,敢啓。傳曰,知道。
傳于李敎復曰,再明日親臨頒賞,以十七日爲之。
傳于李敎復曰,今番開城府文廟謁聖時,特下養士之需,白米三十石,綿布五十疋,自本府擧行事,分付。
李敎復啓曰,右副承旨李承宇牌不進,伴直無人。左副承旨趙定熙,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以右副承旨李承宇牌不進罷職傳旨,傳于李敎復曰,只推。
以檢閱金鶴鎭·趙鍾翼·李根命牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·趙鍾翼·李根命,旣有只推之命,竝卽牌招,推移入直,何如?傳曰,允。
又啓曰,行都承旨韓敬源,左承旨金聲根,右承旨洪遠植,右副承旨李承宇,不爲仕進,左副承旨趙定熙牌不進,院中只有臣一人,伴直無人。右副承旨,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙定熙牌不進罷職傳旨,傳于李敎復曰,只推。
傳于李敎復曰,田稅大同之趁春上納,此是典式,而畿甸設賑諸邑矣。當此時頷顑民情,不見可想,今春兩稅,必於秋成後上納,以紓民力之意,分付戶·惠廳。
傳于李敎復曰,以今番事,諸臣之連日紛爭,固是事體之當然,以其當場事勢言之,如或有一半分人力所可及之道,其在嚴師律立朝綱之地,予何顧惜?且於大臣所奏,亦豈可以安徐處分乎?今此臺疏,雖至日三登徹,可以安徐者,罪之實是行不得做不去之事也。以此酬應,休憊未便,是何道理乎?予言至此,咨爾諸臣,咸須知悉,更勿爭執。
以開城經歷金玉來狀啓,留守李寅應,以臺啓峻發,不敢視務,退伏私次,恭俟威罰事,傳于李敎復曰,中外諸臣之紛然自引,久爲酬應之煩,而守臣批旨,亦已洞諭,則今此公務之廢却,豈非乖當之甚乎?更勿如是之意,嚴飭回諭。
以黃海監司徐元輔狀啓,薦新生石首魚,節序差早,限內不得封進,惶恐待罪事,傳于李敎復曰,勿待罪事,回諭。
傳于李敎復曰,臺諫有闕之代,前望入之。
臺諫前望入之,大司憲閔泳緯,大司諫朴鳴載,執義朴公鎭,司諫李承德,掌令閔致亮·趙東植,獻納金震休,持平權翰成·李晩松,正言承鎭泰·金鎭模落點。
傳于李敎復曰,在外臺諫,竝許遞,前望入之。
李敎復,以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
大司憲姜蘭馨,大司諫李後善,掌令趙漢益·李永,持平申錫淵,正言李鳳德·李錫弘等聯名箚曰,伏以臣等,昨以幸行時,諸臣勘律事,同聲一辭,聯陳再籲,及奉批旨下者,則以已諭於前批,今何必如是爲敎,天聽愈邈,群情益鬱。今此諸臣之擧措何如,負犯,何如?薄罰只懲其慢命,重勘始可以蔽辜,雖使當之者言之,猶且自引而自劾。況以聽之者論之,無非可驚而可駭,當場光景,凜乎淵氷之若涉,遠地行譴,烏可嶺海之得免?軍容之來頭團束,有非責勉之所能,班次之後先占便,宜無斟量之可論,語其事勢,則縱或不得不然,揆以事面,則擧皆曰,不得不爾。罪非惟輕,固難欽恤,孽由自作,無以倖逭,至若頭領將等,身爲各營頭目,尤當檢飭董率之不暇,而恣意逬散,罔念法綱,無嚴甚矣,無憚極矣。臣等達宵憂慮,繞壁彷徨,劃卽準請乃已,是豈可已而不已者乎?伏乞聖明,勿以屢瀆爲煩,亟賜兪音,各施當律,以昭法紀,以嚴懲毖焉,無任云云。答曰,省箚具悉。已悉前批,更勿煩瀆。
大司憲姜蘭馨,大司諫李後善,掌令趙漢益·李永,持平申錫淵,正言李鳳德·李錫弘等聯名箚曰,伏以臣等,以幸行時諸臣事,一日二日,再籲三籲,而苦不知止者,誠以義分之莫嚴,紀綱之攸係,伏奉批旨,以已悉前批,更勿煩瀆爲敎。臣等非不知煩瀆之爲懼,而所可懼者,義分之將乖,紀綱之或隳,臣等安得罄暴葵忱,期回荃聽?噫,法駕將啓,鹵簿肅戒,鸞旗屬車之前後擁護,虎賁亞旅之左右奔走,威儀何如,紀律,何如?十里五里,斥堠相望,初嚴三嚴,時刻有限,而苟或有風雨不測之變,時夜將深之慮,則橋梁之加修,炬火之列植,固其宜也。臣等未敢知今番幸行,猝當風雨之暴澍,又値時夜之晦暝,前後擁護者誰也,左右奔走者,誰也?橋梁圮而馬蹄有沒泥之歎,炬火熄而人蹤有迷塗之患,苟究厥由,疇任其咎?第以近日自列之章觀之,伊日陪扈之臣,聯陳踵至,則推以知其時殿下左右前後之虛無人,此誠千古所未聞所未覩之事。臣等所以課日號籲,期於準請,將欲以旣乖之義分復正,旣隳之紀綱更振,俾爲懲前毖後之圖耳。玆敢不避猥屑,又此冒瀆。伏乞聖明,依前請勘,亟降處分焉,無任云云。答曰,省箚具悉。句語中橋梁圮而馬蹄沒泥云云,此爽實,連日爭執,此何義諦,此何道理?卿等竝遞差。
上在景福宮。停常參·經筵。
自開東至申時,灑雨下雨,測雨器水深二寸四分。
李敎復啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李敎復曰,禮房承旨,馳詣宗廟·景慕宮,奉審摘奸以來。
李敎復啓曰,假注書鄭元和,身病猝重,勢難察任,今姑改差,何如?傳曰,允。
又啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李敎復曰,只推。
以檢閱金鶴鎭·趙鍾翼·李根命牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·趙鍾翼·李根命,旣有只推之命,竝卽牌招,推移入直,何如?傳曰,允。
以左副承旨趙定熙牌不進罷職傳旨,傳于李敎復曰,只推。
李敎復啓曰,左副承旨李承宇牌不進,伴直無人。左副承旨趙定熙,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以右副承旨李承宇牌不進罷職傳旨,傳于李敎復曰,只推。
李敎復啓曰,行都承旨韓敬源,左承旨金聲〈根〉,右承旨洪遠植,右副承旨李承宇,不爲仕進,左副承旨趙定熙牌不進,院中只有臣一人,伴直無人。右副承旨旣有只推之命,所當牌招,而拘於廳規,不得請牌,何以爲之?敢稟。傳曰,牌招。
李敎復,以宗親府言啓曰,明日,卽天漢殿望奉審日次,臣升洙進詣擧行之意,敢啓。傳曰,知道。
又以都摠府言啓曰,副摠管南廷龍,以刑曹參判坐起進參事,本曹良中晝仕出去,而逐日煩稟未安,入番間除草記往來之意,敢啓。傳曰,知道。
掌令閔致亮,獻納金震休等聯名箚纔曰,伏以邇來諸臣之課日交章,屢煩酬應,豈或有私惡於其人,而終始至此之甚哉?誠以軍容之失伍,班儀之失次,俱非微眚薄過之可比,而師律朝綱,將無可講之地故耳。我殿下,以當場事勢之莫容人力,每下安徐之處分,而諸臣之連事紛然,亦是事體之當然也。事不必爭,而不得於爭者,力爭之,言有可已,而不獲乎已者,力言之,今此大同之籲,尙靳一兪之音,此其爲必可爭,而不可已者也。臣等亦安得徒懷嚴畏,不思所而力爭而力言之乎?惟聖明,俯賜鑑燭,亟下處分,使王章臣分,兩得其宜焉。取進止。答曰,省箚具悉。爾等不見昨日之傳敎乎?旣以休憊未便言之,則其在道理,似不更煩,而又此爭執,實非穩當。
上在景福宮。停常參·經筵。
自開東至人定,灑雨下雨,測雨器水深七分。
藥房都提調金炳學,同副承旨李敎復啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李敎復啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨李承宇牌不進,伴直無人。左副承旨趙定熙,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
李敎復,以內醫院都提調意啓曰,副提調韓敬源,今日問安,不爲仕進,卽爲牌招,何如?傳曰,允。
鄭元和改差,代以車有聲爲假注書。
以檢閱金鶴鎭·趙鍾翼·李根命牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·趙鍾翼·李根命,旣有只推之命,竝卽牌招,推移入直,何如?傳曰,允。
又啓曰,卽見行副護軍李啓魯陳疏到院者,則軍銜陳疏,與家僮直呈,職非言事,而論人擬律,俱係禁令,所當退却,係是言事,原疏雖不得不捧入,不可無警,從重推考,何如?傳曰,允。
又啓曰,卽者修撰李秀萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
李敎復,以都摠府言啓曰,今此親頒賞敎是時,侍衛當爲備員,而副摠管李鳳儀·韓敦源·鄭雲龜·南廷龍,寶劍進。都摠管兪致崇,副摠管申正熙·李奎奭,俱以在外,李邦鉉呈辭,許熠有實故,無以備員。令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。竝許遞。
李敎復啓曰,卽者兵曹郞廳來言,摠管口傳差出事允下,而判書未差,次堂例不得擧行云,何以爲之?敢稟。傳曰,次堂擧行。
又啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李敎復曰,只推。
以司謁口傳下敎曰,各道放未放成冊,判義禁與秋判,就議廟堂,可放者付籤以入。
以開城經歷金玉來狀啓,留守李寅應,飭敎之下,情踪去益惶蹙,仍伏私次,恭竢威罰之誅事,傳于李敎復曰,飭敎之下,一向廢務,寧有如許道理?施以譴罷之典。
李敎復啓曰,行都承旨韓敬源,左承旨金聲根,右承旨洪遠植,右副承旨李承宇,不爲仕進,左副承旨趙定熙牌不進,院中只有臣一人,伴直無人。右副承旨,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙定熙牌不進罷職傳旨,傳于李敎復曰,只推。
以右副承旨李承宇牌不進罷職傳旨,傳于李敎復曰,只推。
李敎復,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,修撰李秀萬,陳疏徑出,下番闕直,事甚未安。修撰李載悳,副修撰尹用求·閔泳穆,竝卽牌招,推移入直,何如?傳曰,允。
又以兵曹言啓曰,取考謄錄,則除初試庭試,卽日放榜時,皆以親臨磨鍊矣。今亦依此擧行乎?敢稟。傳曰,親臨磨鍊。
又以禮曹言啓曰,卽接咸鏡監司洪祐吉移文,則以爲,鏡城府校宮,營建年久,大成殿與東西廡,蓋瓦破傷,簷椽朽傷,修改之節,今方經始,先告事由移還安祭香祝,自本曹啓稟下送云矣。鍾城府鄕校聖殿修改時,告由移還安祭香祝,令該曹照例磨鍊下送,從便卜日設行之意,分付,何如?傳曰,允。
又以吉禮廳言啓曰,今此永惠翁主吉禮時,各樣儀註及笏記,謹此書入,而大王大妃殿·王大妃殿·大妃殿·中宮殿,以眞諺書書入之意,敢啓。傳曰,知道。
又以吉禮廳言啓曰,今此永惠翁主吉禮親迎日外宣醞時,承旨依例進參,何如?傳曰,允。
行副護軍李啓魯疏曰,伏以臣,姿素譾劣,學又諛陋,猥廁朝籍,屢承寵渥,思所以報答萬一,而襪線無補,鉛刀莫售,恒切憧憧于中矣。卽伏聞今初三日自陵所回鑾時,先後廂之軍容,錯落無統,內外班之扈從,顚倒失儀,致使鑾輿涉險,聽聞駭惋。所以大僚之奏劾,臺臣之彈章,式日斯至,而聖度天大,以當場事勢之不得容旋,人力之所不及,連下安恕之敎。臣非不仰揣淵衷之所在,而第有所區區憂歎者,古人云用戒不虞,又曰死不避難,苟或以一夜之風雨,歸之於人力不逮,則烏在其用戒不虞之意乎?亦或以一時之勞瘁,諉之於事勢不獲,則安在其死不避難之意乎?夫其平日之講究操飭,推此可覰,而後來無窮之慮,安知有甚於風雨勞瘁者乎?莫嚴者師律也,莫遏者公議也,而今若置之勿問,則莫嚴莫遏之義,掃地盡矣。臺臣新除,已經一宿,而尙此無聞,法綱所在,不覺寒心。臣謂兵曹判書姜㳣,訓鍊大將任商準,禁衛大將李章濂,管理使李寅應,禁軍別將李鶴榮,竝施竄配之典。豐德府使韓致林,事屬境內,罪著溺〈職〉,亦以當律施行。雖以別軍職·宣傳官言之,其職掌之緊重,果何如而無難失度,擧行乏人,亦當以重勘論。至於侍衛從陞之任自占便,不爲扈駕者,捧現告,施以刋削之典。各營軍卒頭領之實病外,先詣落後者,出付軍門,梟首警衆,然後王章明矣,輿憤雪矣。日昨聖敎之下,又此煩瀆,極涉惶懍,而見今臺論中撤,遂使當勘者,恬若無罪,是豈曰國有法乎?臣雖至愚,粗知有君綱臣分,敢玆出位陳章。伏乞聖明,亟降處分,俾有罪者無所倖逭,用職者知所畏戢焉,臣無任云云。省疏具悉。爾不見日前傳敎乎?旣以休憊未便爲敎,則爾爲出爲位陳章,致煩酬應,此爲道理乎?遂事旣已安徐,今何更言也?
修撰李秀萬疏曰,伏以臣於持被之中,卽接家信,則臣父素患痰癖,迨此換節之時,一陪添劇,促臣歸視,臣聞此報,方寸煎灼,按住不得。玆敢忙陳短章,經出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
李敎復,以都摠府言啓曰,今日入直內三廳武兼禁軍等,中日習射技放,請出標信。傳曰,知道。
李敎復啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨李承宇牌不進,伴直無人。左副承旨趙定熙,旣有只推之命,所當牌招,而拘於廳〈規〉,不得請牌,何以爲之?敢稟。傳曰,牌招。
又啓曰,大司憲閔泳緯,執義朴公鎭·趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李敎復曰,只推。
以右副承旨李承宇牌不進罷職傳旨,傳于李敎復曰,只推。
以檢閱金鶴鎭·趙鍾翼·李根命牌不進罷職傳旨,傳于李敎復曰,只推。
傳于李敎復曰,承旨之一時懸病不進,是何事體?竝卽牌招,如有違牌,勿爲呼望。
傳于李敎復曰,檢閱竝卽牌招,如有違牌,勿爲呼望。
傳于李敎復曰,兵曹判書姜㳣,訓鍊大將任商準,禁衛大將李章濂,分揀,卽爲牌招,傳授命召。禁軍別將李鶴榮,一體分揀牌招,捕將命召傳授,如有違牌,勿爲呼望。
傳于李敎復曰,聞今番幸行時,隨駕別軍職·宣傳官等,稱以情勢云者,無嚴極矣。竝記過待令。
傳于李敎復曰,別軍職·宣傳官記過,竝分揀,罰番爲之
傳于李敎復曰,明日,出宮門路,以貳極門爲之。
洪遠植啓曰,命召傳授,至爲嚴重,而兵曹判書姜㳣,飭敎之下,謂以情踪危蹙,奉牌闕外,無意承膺,事體所在,誠極未安。從重推考,何如?傳曰,仍以前牌催促,傳授命召。
又啓曰,武臣之無得奉牌,前後申飭,不啻截嚴,命召傳授,尤爲嚴重,而訓鍊大將任商準,禁衛大將李章濂,左邊捕盜大將李鶴榮,飭敎之下,謂以積被人言,情踪危蹙,奉牌闕外,無意承膺,事未前有,萬萬駭然。竝所當重勘,而本院請推之外,無他可施〈之〉罰,何以爲之?敢稟。傳曰,竝從重推考,仍以前牌催促,傳授命召。
又啓曰,兵曹判書姜㳣,屢度飭敎之下,謂以情踪轉危蹙,一向奉牌,陳疏到院,原疏纔已退却,而事體所在,誠極未安。從重推考,何如?傳曰,允。原疏捧入。
又啓曰,訓鍊大將任商準,禁衛大將李章濂,左邊捕盜大將李鶴榮,屢度飭敎之下,謂以情踪,去益惶蹙,一向奉牌,陳疏到院。原疏纔已退却,而揆以事體,誠極駭然。竝所當重勘,而本院請推之外,無他可施之罰,何以爲之?敢稟。傳曰,竝從重推考,原疏捧入。
傳于洪遠植曰,兵判疏批已下,卽爲牌招,嚴飭授符。
傳于洪遠植曰,訓鍊大將任商準,禁衛大將李章濂,禁軍別將李鶴榮,疏批已下,卽爲牌招,嚴飭授符,李鶴榮所帶捕將命召,一體嚴飭傳授。
洪遠植啓曰,兵曹判書姜㳣,屢度嚴飭之下,謂以情踪益蹙,一向奉牌,終不承膺,事體所在,誠極未安。從重推考,何如?傳曰,允。仍以前牌催促,更爲嚴飭授符。
傳于趙定熙曰,兵曹判書姜㳣,訓鍊大將任商準,禁衛大將李章濂,禁軍別將兼帶左邊捕盜大將李鶴榮,嚴飭之下,尙不承命,是道理乎?受符後,當寢睡矣。自諒進退事,分付。
傳于趙定熙曰,今番幸行時,隨駕閣臣·儒臣·兵曹堂上,竝待明朝牌招,如有違牌,勿爲呼望。
以司謁口傳下敎曰,明日頒賞木三百八十同待令事,分付戶曹。
兵曹口傳政事,以金益文爲都摠管,趙性敎·趙慶鎬·王庭揚·白樂貞爲副摠管。
都摠管單趙性敎。
洪遠植,以議政府言啓曰,右參贊趙性敎,除拜摠管矣。職務相妨,所帶摠管之任,今姑許遞,何如?傳曰,允。
又以兵曹言啓曰,今三月十七日武臣堂上祿試射日次,而隆武堂親臨頒賞相値,後日退行之意,敢啓。傳曰,知道。
又以御營廳言啓曰,謹依司謁口傳下敎,龍洞宮宮屬毆打之鄭卜日·金今石兩漢,嚴囚本廳之意,敢啓。傳曰,知道。毆打宮屬,極爲痛駭,嚴棍二十度後放送。
又以御營廳言啓曰,謹依草記批旨,龍洞宮宮屬毆打之本廳在囚罪人鄭卜日·金今石,各嚴棍二十度後,放送之意,敢啓。傳曰,知道。
兵曹判書姜㳣疏曰,伏以臣,負罪未勘之前,若窮無歸,蒙恩薄罷之後,如新受賜,非謂罰足蔽辜,實緣感先於悚,退出城外,自訟愆尤,時對家人,共詠聖澤。曾未幾日,分揀之處分,遽下於夢想之外,罪累未滌,本兼依舊,雨露霜雪,無非爲敎,呵河海邱山,莫喩其德。惶恧轉深,分義居先,則今於嚴命之下,豈不以趨走爲恭,其在承順之道,亦何敢去就爲言,而日前陪扈之不謹,實是往牒之未聞,自知臣罪,何待人言?章牘日上,斧鉞是俟,上不可以此時敦迫,下不可以此時冒膺,禮防爲重,宜有體下之政,廉隅攸關,甘犯違傲之科。在國綱,則大行懲創,然後處置得宜,在臣心,則顯被誅戮,然後於義乃安,豈有一邊遭臺殫,一邊受命召,不顧事面,顚倒昌披者哉?情窮勢迫,求死不得,期被方命之誅,萬無進身之望,玆敢忙陳短章,猥瀆崇聽。伏乞聖明,亟勘臣當勘之律,以肅侍衛,以勵臣分焉,臣無任云云。答曰,省疏具悉。卿不見日昨傳敎乎?更勿爲引,卽爲受符。
知三軍府事任商準疏曰,伏以臣,負罪屛伏,恭俟當勘之律,乍罷旋收,召命奄臨,匪怒之敎,感惶居先,不俟之義,蹶是急,而第今臺論堂箚,連續登徹,聲討方嚴,恧蹙轉甚。聖恩雖出於曲貰,臣分無望於進身,召牌之下,萬難承膺,玆敢忙陳短章,仰瀆崇嚴。伏乞聖明,俯垂鑑諒,亟允臺請,以昭國綱,以勵臣分焉,臣無任云云。答曰,省疏具悉。已諭於兵判之批,其在事體,不必如是撕捱,卽爲受符。
知宗正卿府事李章濂疏曰,伏以臣,罪旣深重,情又危蹙,甘速慢蹇之辜,恭俟斧鉞之誅,聖度天大,過加涵貸,譴罷薄勘,匪罰伊榮,臣含戴洪渥,退伏私次,祗訟愆尤,義在自靖。千萬不自意,特敍恩旨,不日遽降,誨責委摯,飭令受符,臣滿心驚悚,轉益惶隘,進退維谷,直欲鑽地以入,而不可得也。臣雖萬萬愚頑,亦具彝性,豈或全昧不俟屨之義,重陷於慢命之科哉?朝臣之因情自引,亦有輕重淺深之別,微眚薄糾,乍辭旋膺者,有之,官師相規,受而爲過者,有之,如臣負犯之難貰,人言之峻發,豈薄糾相規之與比哉?嶺海金木,固所甘心,而曲費之化,雖勤拂拭,已滓之累,何由湔滌?人臣之所藉手事君者,惟在於重廉防而審去就也,廉防所以尊朝廷也。去就所以勵身名故,古人於去就之際,情有可伸,義有所必引,則雖積犯逋慢,而不敢冒進之計,此誠廉防爲重故也。今雖微官庶職,被人指斥殫駁,則必也不處其官,終辭乃已,况名以將兵之任,罪關師律,厚招簡書,而諉以經勘,厭然自恕掦掦,豈有是理也哉?今臣處義,恐不待臣言之畢,而聖明必已俯燭,同朝亦應見諒矣。戎垣一步,鐵限萬重,屢回揣量,微諒莫變,玆敢申暴衷懇。伏乞聖慈,察臣難强之情,旋收職名,議臣當勘之律,以昭法紀,千萬幸甚,臣無任云云。答曰,省疏具悉。已諭於兵判之批,其在事體,不必如是撕捱,卽爲受符。
行護軍李鶴榮疏曰,伏以臣,職摠禁旅,罪犯罔赦,短章自劾,惟威罰是俟,而批旨開諭,反降匪怒之敎,記過分揀,至蒙旋授之命,臣尤感泣恧蹙,靡所容措。際此臺彈峻發,堂箚繼徹,擧朝之聲討至嚴,當日之罪狀益著,以臣論臣,無辭可解,屛伏門外,鈇鉞是竢。不自意薄罷未幾,分揀旋下,召命嚴臨,促臣受符,淵藪量恢,念雖軫於涵貸,邱山罪重,懼滋深於倖逭,牌召之下,承膺末由,玆敢申暴罪實,仰瀆崇聽。伏乞聖明,亟允臺請,以昭法紀,以肅師律焉,臣無任云云。答曰,省疏具悉。已諭於兵判之批,其在事體,不必如是撕捱,卽爲受符。
上在景福宮。停常參·經筵。
洪遠植啓曰,來二十一日朝參日次矣,敢稟。傳曰,停。
李承宇啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪遠植啓曰,卽者兵曹郞廳來言,明日親臨隆武堂隨駕軍兵頒賞時,別侍衛不可不備,而判書姜㳣,先詣迎接信地,不得擧行云,何以爲之?敢稟。傳曰,次堂擧行。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李承宇曰,只推。
傳于李承宇曰,開城留守李寅應分揀,更勿撕捱,卽爲視務事,自廟堂行會。
趙定熙啓曰,因禮曹草記,今十八日咸興·永興兩本宮衣襨香燭祭品奉詣時,堂上一員,當爲進參,而判書李參鉉,永惠翁主納幣進,參判李容學,受由在外。參議未差,無以擧行,令政院稟旨變通事,允許遞事,批下矣。參判·參議,未差之代,政官牌招,開政差出,何如?傳曰,口傳差出。
又啓曰,三皇忌辰日親行望拜禮,前期一日以稟事,曾有定式矣,今十九日毅宗皇帝忌辰日親行望拜禮,何以爲之?敢稟。傳曰,遣承旨奉室奉審。
趙定熙,以吏曹言啓曰,贈諡文靖公趙萬元,贈諡文憲公趙鶴年延諡,定行於今三月二十日水原府本第云,贈諡孝貞公任弘望延諡,定行於今三月二十五日忠淸道牙山地本第云矣,敢啓。傳曰,知道。
又以禮曹言啓曰,今十八日咸興·永興兩本宮衣襨香燭祭品奉詣時,本曹堂上一員,當爲進參,而臣參鉉,永惠翁主納幣時進,參判李容學,受由在外。參議有闕未差,無以擧行矣,令政院稟旨變通,以爲進參之地,何如?傳曰,允。許遞。
吏曹口傳政事,以趙慶鎬爲禮曹參判,李寅晩爲禮曹參議。
趙定熙,以禮曹言啓曰,來四月初九日太祖大王追上尊號,太宗大王追上尊號,合二慶慶科庭試文科及卽日文武科放榜時節目,當爲磨鍊,處所以何處擧行乎?敢稟。傳曰,景武臺爲之。
李承宇,以兵曹言啓曰,今三月十七日隆武堂親臨隨駕軍兵頒賞時,馬步軍兵,各其營大將率領,待信箭入來,迎接信地札駐之意,分付隨駕營,何如?傳曰,允。
又以兵曹言啓曰,明日隆武堂親臨隨駕軍兵頒賞時,入直禁軍等,別將當爲率領侍衛,而禁軍別將李鶴榮,率出番禁軍,先入信地,不得擧行,以二番內禁衛將洪鍾勳,使之兼別將擧行,何如?傳曰,允。
壬申三月十七日辰時,上詣隆武堂,親臨頒賞入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨李敎復,假注書李泰容·車有聲,記事官趙鍾翼·李根命,檢校直提學閔升鎬·李載冕,檢校直閣李鎬翼·姜,檢校待敎金奎軾,待敎韓耆東,檢校副提學趙慶鎬,檢校典翰李起鎬,修撰李載悳,副修撰尹用求,以次侍立。時至,上具戎服,乘座馬,出貳極門,藥房副提調韓敬源,進前奏曰,侵早勞動,聖體,若何?上曰,一樣矣。仍出周謨門·奉宜門,詣協生門,宣傳官跪稟放信砲三聲,又跪稟旗幟三行分立,出用成門外,宣傳官跪稟鳴金二下,大吹打,仍出神武門外,宣傳官跪稟鳴金三下,吹打止,迎接營放信砲,吹天鵝聲,點旗吶喊,共三次止金,宣傳官又跪稟鳴金二下,大吹打,仍至隆武堂前,上下馬乘座,宣傳官跪稟鳴金三下,吹打止,又跪稟旗幟分立左右,黃門旗手,又捍作門,宣傳官跪稟鳴金二下,小吹打,少頃又跪稟鳴金三下,吹打止,兵曹判書姜㳣,別軍職·宣傳官,行參現禮,武藝別監·軍牢巡視手·內吹·吹鼓手等,各分班叩頭,命起去應退,兵曹判書跪稟陞壇,宣傳官跪稟陞壇號令,放信砲三聲,鳴金二下,大吹打,牢子大呼開門,作門旗手,應聲揮旗退,宣傳官跪稟鳴金三下,吹打止。上曰,兵判進前。㳣進前。上曰,今番陵所回鑾時,兵判則終始陪扈,日昨處義,甚過當矣。㳣曰,萬萬惶懍,無所仰達矣。上曰,屢次進前,其時所共見也,可謂有勞苦,則引義太過矣。㳣曰,臣職在別侍衛,故不得離衛內,而衛內衛外之失次,極甚驚悚矣。上曰,其時事勢,不得不然矣。㳣曰,事勢雖曰,如此,養士非爲平時之備儀,政爲險難時所用也。上曰,師律固然,而今番事,其實不然,不當過引矣。仍命退,訓鍊大將任商準,禁衛大將李章濂,禁軍別將李鶴榮,都監中軍吳夏泳,禁衛中軍尹善應,都監從事官尹用求,禁衛從事官李載悳,行參現禮訖,兵曹判書跪稟官軍飯食,宣傳官跪稟下馬號令,放信砲一聲,又跪稟坐息號令,鳴金一下,放信砲一聲,官軍坐息後,鳴金一下,宣傳官跪稟炊飯號令,放起火一枝,放信砲一聲,侍衛從陞諸臣,列坐臺上。各營官軍,列坐臺下後,宣傳官跪稟奏武桓之樂,鳴金二下,擧床畢,宣傳官跪稟鳴金三下,樂止,又跪稟奏徵角之樂,鳴金二下,盡飽後,宣傳官跪稟鳴金三下,樂止,又跪稟奏昭武之樂,撤床畢,宣傳官跪稟鳴金三下,樂止。兵曹判書跪稟官軍施賞,宣傳官跪稟起立號令,放信砲一聲,官軍起立後,宣傳官跪稟鳴金一下。上馬號令,放信砲一聲,官軍皆上馬,宣傳官跪稟聚官軍號令,放信砲一聲,吹掌號笛,官軍到臺下,平列後,鳴金一下。宣傳官跪稟下馬號令,放信砲一聲,官軍皆下馬,施賞時,上命挾侍,以虎皮四令,賜兵判·訓將·禁將·禁軍別將曰,軍兵等以木布頒賞,故以皮物贈給,卿等各其祗受一令也,又命挾侍,以鹿皮五令,賜都監中軍·禁衛中軍·都監從事官·禁衛從事官·司僕寺正,以筒兒,賜給別軍職·宣傳官各營將官,而軍兵則各白木二疋頒給時,上命兵判將臣,敎曰,各營軍兵頒賞時,兩營大將親往看審,俾無遺漏之歎,而御營·摠戎兩營,則該營大將,不爲入來,兵判亦往詳察,一無淆雜之弊,頒給後,數之多少,以草記入稟也,少頃兵判·兩營將臣,進前奏曰,臣等詳飭頒給,一無遺漏矣。㳣曰,俄有草記入稟之命,而親臨頒賞,例無草記,何以爲之乎?上曰,草記除之也。各營軍兵,皆爲迎,賞訖,鳴金一下,宣傳官跪稟上馬號令,放信砲一聲,官軍皆上馬,兵曹判書跪稟官軍下地方,宣傳官跪稟官軍下地方號令,放信砲一聲,又跪稟鳴金二下,大吹打,官軍各回信地,宣傳官跪稟鳴金三下,吹打止,上入小次,少頃,上出次,宣傳官跪稟追擊號令,訓局禁營各成陣訖。自兩陣揮旗,迎接數回,禁軍別將李鶴榮,直衝訓局陣。上曰,陣勢勝負,何如?宣傳官鄭雲星奏曰,兩將對立相持,未分勝負矣。上曰,御前前排,與武藝廳,下往助勢,上曰,馬兵各回信地,宣傳官跪稟馬兵回信地,又跪稟鳴金二下,大吹打,馬兵各回信地訖。上曰,兩將勝負,何如?雲星奏曰,禁軍別將勝矣。上曰,然則信物上之,宣傳官取都監中軍鞭以上。雲星奏曰,都監中軍吳夏泳,有失鞭之責,記過,何如?上可之,仍敎曰,追擊已畢,兩營大將與軍兵,各回信地。宣傳官跪稟回信地,又跪稟鳴金二下,大吹打,將官軍兵,各回信地,宣傳官跪稟鳴金三下,吹打止。雲星奏曰,都監中軍記過,何以爲之乎?上曰,分揀。上降座乘馬,宣傳官跪稟鳴金二下,大吹打,又跪稟旗幟三行分立,仍入神武門,詣用成門外,宣傳官跪稟鳴金三下,吹打止,又跪稟旗幟分立左右,自用成門,入協生門·奉宜門·周謨門,自貳極門還內,諸臣以次退出。
上在景福宮。停常參·經筵。
自午時至人定,灑雨下雨,測雨器水深七分。
自人定至十九日開東,灑雨下雨,測雨器水深一分。
李承宇啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李承宇曰,只推。
趙定熙啓曰,假注書李泰容·車有聲,身病猝重,勢難察任,竝姑改差,何如?傳曰,允。
李泰容改差,代以王用周爲假注書。
車有聲改差,代以張逵鴻爲假注書。
王用周有頉,代以王彦商爲假注書。
張逵鴻有頉,代以吳鼎權爲假注書。
李敎復,以三軍府言啓曰,卽接訓鍊都監所報,則今三月十九日習陣日次,而大將臣任商準,有身病,不得行操云矣,敢啓。傳曰,知道。
李承宇,以義禁府言啓曰,各道放未放成冊,判義禁就議廟堂,可放者付籤以入事,命下矣。謹依下敎,臣承輔就議于領議政金炳學,右議政洪淳穆,成冊中可放者,付籤以人之意,敢啓。傳曰,知道。
又以義禁府言啓曰,卽接忠州鎭營將柳興秀牒報及成冊,則謀反大逆罪人岐鉉妻沈召史年三十七,女三歲兒,懸錄報來矣。沈召史咸鏡道安邊府,女三歲兒江原道歙谷縣,竝緣坐爲婢,而右罪人等,方囚本鎭云,令本道押送于各其配所,何如?傳曰,允。其妻沈召史與女,竝歙谷縣爲婢。
傳于李承宇曰,啓字誤踏之中官吳有恒,從重推考。
以全羅道放未放成冊,傳于李承宇曰,金鶴文·洪元鍾·權櫽·任致聲竝放。
以慶尙道放未放成冊,傳于李承宇曰,徐有源放。
以平安道放未放成冊,傳于李承宇曰,柳冀伯·李暐沼·趙秉瑀·陳集喬竝放。
李敎復,以都摠府言啓曰,副摠管韓敦源,以漢城府右尹坐起進參事,本府良中,晝仕出去之意,敢啓。傳曰,知道。
又以禁衛營言啓曰,本營千摠金善耆,身病猝重,勢難察任,改差,何如?傳曰,允。
上在景福宮。停常參·經筵。
李敎復,以都摠府言啓曰,今日入直內三廳武兼禁軍及軍兵等,中〈日〉習射技放,請出標信,傳曰,知道。
李承宇啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于李敎復曰,同副承旨與禮曹堂上·戶曹郞廳,依定式馳詣宣武祠,奉審以來。
王彦商有頉,代以李熙圭爲假注書,吳鼎權有頉,代以金昌倫爲假注書。
傳于李承宇曰,政官牌招開政。
傳于李承宇曰,呈告工曹參判同春秋許遞,今日政差出。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職,傳于李承宇曰,只推。
李敎復,以三軍府言啓曰,卽接禁衛營所報,則今三月二十日習陣日次,而大將臣李章濂,有身病,不得行操云矣,敢啓。傳曰,知道。
李承宇,以吏曹言啓曰,掌樂院正金學秀,刑曹佐郞柳驥榮,成均館典籍金泰煥·姜周用,內資寺主簿金宇纘,健元陵參奉李潤伍,俱以身病,呈狀乞遞,竝改差,何如?傳曰,允。
有政。吏批,判書林肯洙,參判李明應,竝牌招不進,參議閔謙鎬進,右副承旨李承宇進,啓曰,判書林肯洙,參判李明應,竝牌招不進,小臣獨政未安,何以爲之?敢稟。傳曰,只出緊任,以王庭揚爲工曹參判,以趙慶鎬爲同春秋,以申奭均爲刑曹佐郞,以柳志養爲禁府都事。兵批,判書姜㳣病,參判李炳敎病,參議崔尙儒入直進,參知崔鳳九病,同副承旨李敎復進。護軍姜蘭馨·洪淳·李容學·金益容,副護軍李厚善·趙肅夏·趙秉轍,副司直趙性鶴·李·宋圭灝·奇禹鉉·李有臣·趙漢益·李鉉永·吳麟泳·黃益秀·申錫淵·安秉釋·呂圭益·趙宇熙,副司果洪健植·金容圭·李鳳德·李錫弘·劉俊祐,以上竝單付,假內乘申減下事承傳,傳于李承宇曰,見窠皆令差出。
吏批,再政。以朴信鎭爲敦寧都正,以趙漢益爲掌樂正,以韓圭覲·林俊養爲典籍,以朴孝憲爲內資主簿,以金英植爲掌苑別提,以李濟元爲健元陵參奉,以金鼎獻爲平安都事,軍資判官柳肯鎬姑爲仍任事承傳,承文博士單全洪敎,書題單趙永純,禁府都事柳志養,義盈奉事李容元,以上相換事承傳,故進士王師憲,贈吏參例兼,故進士王鵬擧,贈吏議,故參奉王履道,贈僕正,已上工曹參判王庭揚三代,故通德趙學準,贈吏議,故通德趙德詗,贈僕正,已上禮曹參判趙慶鎬祖考曾祖考。
以京畿監司朴永輔狀啓,永宗鎭人命渰死事,傳于李承宇曰,聞甚警慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
以全羅監司李鎬俊狀啓,井邑縣民家失火事,傳于李承宇曰,當此東作之時,民家燒燼,若是夥多,聞甚驚慘,元恤典外,別加顧助,結構奠接之方,廟堂措辭分付。
李敎復,以兵曹言啓曰,太祖大王追上尊〈號〉,太宗大王追上尊號,合二慶慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之?而處所以何處擧行乎?敢稟。傳〈曰〉,初五日訓鍊院,命官爲之。
又以兵曹言啓曰,頃因平安監司韓敬源狀啓,順〈天〉出身朴宗洽,嘉慶壬申武科及第,今爲回榜爲辭矣,考見榜目,則朴宗洽之唱第,在於癸酉,今以壬申修啓,未知何據,而第念直赴年回榜,或有已例,則朴宗洽之壬申直赴與否,關問該道矣,卽接回移,則朴宗洽壬申直赴,翌年癸酉唱榜,昨年以辛未軍功,至蒙加資云矣,回榜係是稀貴,直赴年施行,或有可援之例,折衝朴宗洽回榜花牌,依例成送,何如?傳曰,允。
又以兵曹言啓曰,謹依口傳下敎,龍虎營牢子一名,扈輦隊三名物故代,其子支一一推覓,塡充之意,敢啓。傳曰,知道。
又以義禁府言啓曰,各道放未放成冊中,可放者付籤以入,踏啓字以下,而金鶴文·任致聲名下,放字書下矣,全羅道羅州牧黑山島定配,限己身勿揀赦前罪人金鶴文,古阜郡流三千里定配罪人洪元鍾,沃溝縣流三千里定配罪人權櫽,長興府遠地定配罪人任致聲,慶尙道陜川郡遠惡地定配勿揀赦前罪人徐有源,平安道咸從府遠惡地定配勿揀赦前罪人柳冀伯,鐵山府邊遠充軍勿揀赦前罪人李暐沼,龜城府遠地定配罪人趙秉璃,郭山郡竄配罪人陳集喬等放送事,分付於各該道道〈臣〉之意,敢啓。傳曰,知道。
又以都摠府言啓曰,副摠管白樂貞,以漢城府左尹,本府坐起進參事,盡仕出去之意,敢啓。傳曰,知道。
又以司僕寺官員,一二提調意啓曰,濟州前判官金炳洙遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
又以訓鍊都監言啓曰,謹依下敎,今番幸行時,本局物故軍五名子支,一一尋覓,塡充軍伍之意,敢啓。傳曰,知道。
上在景福宮。停常參·經筵。
夜自四更至二十一日開東,灑雨下雨,測雨器水深三分。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
李敎復啓曰,明日常參·經筵,取稟,傳曰,停。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
李承宇啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于李敎復曰,來初七日當詣南殿展謁後,御眞仍爲陪奉矣,該房知悉。
禮曹,來五月初二日行景慕宮夏享大祭,親祭取稟,奉敎恭依。
傳于李敎復曰,別軍職·宣傳官,罰番竝分揀。
傳于〈李〉敎復曰,八日燈竿,聞是佛事也,不必行之,自今年爲始,永革此習,至於紗燈言之,以不緊之物,糜費不少,一體除之事,分付。
李敎復啓曰,卽者修撰李載悳,以其親病,陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李承宇曰,只推。
李敎復,以宗親府言啓曰,南殿第一室御眞,慶基殿奉安次御眞,南殿第三室御眞移模時,郞廳·監造官分房,別單書入之意,敢啓。傳曰,知道。
又以宗親府言啓曰,南殿第一室御眞,慶基殿奉安次御眞,南殿第三室御眞移模時,前郡守姜潤,前中軍李容一,前五衛將李應寅,前五衛將玄濟昇,別看役差下,使之擧行,何如?傳曰,允。
李承宇,以三軍府言啓曰,卽接御營廳所報,則今三月二十一日習陣日次,而大將臣李容熙,有身病,不得行操云矣,敢啓。傳曰,知道。
李敎復,以弘文館言啓曰,修撰李載悳,陳疏徑出,下番闕直,事甚未安。修撰李秀萬,副修撰尹用求·閔泳穆,竝卽牌招,推移入直,何如?傳曰,允。
又以禮曹言啓曰,卽接京畿監司朴永輔移文,則以爲,振威縣鄕校大成殿,年久滲漏,將爲修改,而聖位移安,以來四月初二日,擇定擧行計料,告由移還安祭香祝,自本曹啓稟下送云矣,振威縣鄕校聖殿修改時,告由移還安祭香祝,令該司照例磨鍊下送事,分付,何如?傳曰,允。
宗親府,南殿第一室御眞,慶基殿奉安次御眞,南殿第三室御眞移模時,都廳單趙秉鎬,郞廳二單金正植·李哲應,監造官二單姜凡秀·李啓夏。
李承宇,以都摠府言啓曰,副摠管白樂貞,以文臣堂下朔試射試官,慕華館良中,晝仕出去之意,敢啓。傳曰,知道。
又以訓鍊都監言啓曰,本局從事官尹用求,身病猝重,勢難察任,改差,何如?傳曰,允。
吏曹啓目,前五衛將具穳祖名字,改以翰祖,前學官柳昌祚名字,改以弼祖,前五衛將梁柱五名字,改以柱奕,出身河慶洛名字,改以錫洛事爲等如,告狀令藝文館給帖,何如?判付。啓,依允。
開城留守李寅應疏曰,伏以臣席藁泥首,恭俟誅殛,始也恩諭,勉以視務,終焉薄罰,止於譴罷,王章未可謂少伸,輿憤未可謂少洩,前後負犯,未可謂受勘,惶隕震恧,益不知措躬之所,曾未幾時,又伏奉分揀之處分,未敢知我殿下,有何顧惜於臣,而刑政之失,由臣至此耶?臣聞管子曰,禮義廉恥,是爲四維,人主之範世也,捨是則國不爲國,人臣之持身也,捨是則人不爲人,試以臣今日言之,天蹕遠臨,職在守土,而迎扈無狀,是可謂禮乎,聖恩至渥,理宜圖報,而辜負至此,是可謂義乎,坐耗國廩,絲毫無補於治理,是可謂廉乎,動速臺評,視息有同於平人,是可謂恥乎,以臣視臣,其所持身,可謂無是四者,而迺聖上置之不問,則顧何以範世哉?藉使臣,非其罪而橫罹也,滿紙彈駁,塗人耳目,則義不當貪戀仍冒,以累名敎,況人非虛言,臣有實罪而尙可晷刻倖逭於覆載之間乎?嚴命之下,冒膺無路用敢刳瀝衷懇冒死申籲,職名求解,猶屬緩聲,只願遄伏斧鍖以肅邦憲而已,臣無任云云。答曰,省疏具悉。遂事今旣調停矣,又何更引?卿其勿辭,益勉保釐之責
修撰李載悳疏曰,伏以臣於持被之中,卽接家信則臣母素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
自開東至人定,灑雨下雨,測雨器水深一寸三分。
李承宇啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于李承宇曰,太廟夏享大祭,遣大臣攝行,一依親行例磨鍊。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李承宇曰,只推。
傳于李承宇曰,啓字誤踏中官金相祿,從重推考。
李承宇啓曰,行都承旨韓敬源,左承旨金聲根,右承旨洪遠植,左副承旨趙定熙,不爲仕進,同副承旨李敎復,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨趙定熙牌不進罷職傳旨,傳于李承宇曰,只推。
以忠淸監司金炳始狀啓,鳥嶺賊黨罪人崔應奎妻孥,黃海道新溪等邑定配事,傳于李承宇曰,鄭召史與五歲女,竝爲新溪縣定配事,分付。
禮曹,來四月初三日行宗廟夏享大祭,同日行永寧殿攝行祭香祝,親傳取稟,奉敎敬依。
李承宇,以宗親府言啓曰,南殿御眞移模時,本府郞廳五員分房別單啓下矣,自始役日,使之逐日仕進,而差祭安徐,凡公會勿參,何如?傳曰,允。
又以禮曹言啓曰,行上護軍金炳喬上疏批旨內,所請依施事,命下矣。謹依聖敎,金頀均第三子慶賚,立爲行護軍金永均之後,立案成給之意,敢啓。傳曰,知道。
又以刑曹言啓曰,以司謁口傳下敎曰,各道放未放成冊,判義禁與秋判,就議廟堂,可放者付籤以入事,命下矣。謹依傳敎,臣就議廟堂,詳閱配案,參量罪犯,可以放釋者,付籤以入之意,敢啓。傳曰,知道。
行上護軍金炳喬疏曰,伏以臣之子護軍臣永均,出系于臣先兄故參判臣炳朝之后,而年逾五十,未有嗣續,將取養族子,以托宗事矣,臣族姪頀均之第三子慶賚,年今歲,實合爲后,而告君而後,始成爲父子,從前如臣情地,仰干恩命,輒蒙允許者,非止一再,玆敢不避煩猥,悉暴衷懇。伏乞聖慈,俯垂矜諒,亟下處分,以臣族姪頀均之第三子慶賚,嗣爲臣之子永均之子,繼臣父祖將絶之緖,千萬顒祝,臣無任云云。答曰,省疏具悉。所請依施。
工曹參判王庭揚疏曰,伏以仙寢展誠,方春之雨露興感,帳殿詢瘼,故都之草木含恩,凡在街衢髫白,莫不蹈舞頂祝,而仍竊伏念熙朝之於勝國,備禮致敬,自昔伊然,顯郞錄裔,蓋視作賓咸休之禮,崧祠表忠,亦追式閭封墓之義,至若親屈鑾輿,躬奠洞酌,蓋殷之於禹,周之於湯,所未遑修擧,而我殿下特行之,盛德至仁,天地同大,臣以孱孑遺裔,親見盛會,忝叨邇密之班,周旋拜跪之間,靈雨神颷,潚然泠然,若有所覩聞,其嗚咽感泣於冥之中,臣之闔門百口,雖世世生生,銜花結草,已無以塵刹萬一,而伏況賤息唱名之日,法樂以榮之,瀛銜以寵之,繼伏奉該房加資之命,進臣嘉善階。嗚呼,禾黍遺墟,蓬藋賤品,不敢自齒於士大夫之後者,四百有餘年,至于臣身,偏蒙不世之渥,釋褐以來,出綰雄紱,入踐仙班,屈指敡歷,滿心惶霣,今又一日之內,荐被異數,經幄論思之任,是何等名掄,而濫及於愚魯,車服命德之器,是何等峻秩,而謬加於疎外,雖疏鬱導和之念,蕩蕩若覆燾之無私,然過福招災之憂,凜凜如淵谷之在前,只欲屛跡冗散,隨分飮啄,時與宗黨耆老,歌詠聖澤,以爲一半分消受之道,而迺者周廬·水部,除旨聯翩,光寵溢於門闌,榮貤及於泉塗,枯荄而茁,仁化春噓,朽骨而肉,感淚泉湧,甄陶拂拭,肇自今日,趨走竭蹶,宜倍餘人,而第念金貂之班,地望自別,軒鶴之譏,公論可畏,今若憑恃寵靈,冒沒叨肅,則不惟賤末義分之所不敢出,抑恐有累於明時綜核之政,左右參倚,進身無路,畢臚衷懇,仰瀆崇嚴。伏乞聖慈,諒臣言之非出飾讓,念官方之不宜濫褻,將臣新授資級,亟賜收還,所帶本兼諸銜,劃卽鐫改,以重公器,以安私分焉,臣無任云云。答曰,省疏具悉。卿其勿辭行公。
別兼春秋趙秉鎬疏曰,伏以臣之家兄臣慶鎬,方帶同知春秋館事矣,臣之所有別兼春秋之銜,在下當遞,玆敢援例陳章,仰瀆崇嚴。伏願聖慈,俯垂鑑諒,亟遞臣職,以存公格,以安私分,不勝幸甚,臣無任云云。省疏具悉。疏辭下該曹稟處。
上在景福宮。停常參·經筵。
趙定熙,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙定熙啓曰,明日誕日問安相値,視事頉稟之意,敢啓。傳曰,知道。又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,明日聖節望闕禮,依例爲之之意,敢啓。傳曰,知道。
又啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于趙定熙曰,只推。
趙定熙啓曰,明日聖節望闕禮習儀時,兩司當爲進參,除在外外,未肅拜人員,竝待門牌招,何如?傳曰,允。
金聲根,以宗親府言啓曰,璿源譜略及國朝御牒修正事,已爲草記允下矣,昨年元子誕降與卒逝,當依例入錄,王子依前例添錄卒逝,翁主亦爲添錄,而王子雖未封爵,名字當爲修錄,而例是自內書下矣,今番亦爲書下之意,敢啓。傳曰,知道。王子名字,先以幼名,當書下矣,以此修錄,可也。
又以敦寧府言啓曰,御牒譜冊修整事,巳爲草記允下矣,昨年元子誕降與卒逝,當依例入錄,王子依前例添錄,翁主卒逝,亦爲添錄,而王子雖未封爵,名字當爲修錄,則例是自內書下矣,今番亦爲書下之意,敢啓。傳曰,知道。王子名字,已爲書下於宗府矣。
又以禮曹言啓曰,各陵園所,今春植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
兵曹,來四月初五日太祖大王追上尊號,太宗大王追上尊號,合二慶慶科庭試武科,訓鍊院命官殿試敎是時,直赴殿試人矩規,鐵箭三矢,一百十步一矢,柳葉箭五矢,一百二十步一巡二中,講書粗以上三技,取一技落點。
兵曹,來四月初五日太祖大王追上尊號,太宗大王追上尊號,合二慶慶科庭試武科,訓鍊院命官殿試敎是時,原榜人及直赴會試人規矩,鐵箭三矢,一百十步一矢,片箭三矢,一百二十步一巡一中,貫革五矢,一百二十步一巡三中,柳葉箭五矢,一百二十步一巡二中,講書粗以上五技,取三技落點。
趙定熙,以刑曹言啓曰,以忠淸監司金炳始狀啓,鳥嶺賊黨罪人崔應奎妻孥,黃海道新溪等邑定配事,傳曰,鄭召史與五歲女,竝爲新溪縣定配事,分付事,命下矣。謹依批旨,上項罪人鄭召史與五歲女,竝卽押送于新溪縣配所事,分付道臣之意,敢啓。傳曰,知道。
又以禁衛營言啓曰,本營中軍尹善應,身病甚重,勢難察任,今姑改差,何如?傳曰,允。
上在景福宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。大妃殿,宗親·儀賓·內閣·政院·玉堂·朝廷百官單子問安。答曰,知道。
李敎復啓曰,明日常參·經筵,取稟,傳曰,停。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
李敎復啓曰,臣敎復,今日聖節望闕禮習儀,進去下直之意,敢啓。傳曰,知道。
傳于趙定熙曰,定宗十四王子封爵釐正事,纔有宗府回啓啓下矣,大君王子之無階封爵,卽典式攸在,而其前階級封爵,卽是未遑者也,詳考璿譜,大君·王子·嫡王孫·王孫階級,依定式一一釐正事,分付宗府吏曹。
以掌令閔致亮牌不進罷職傳旨,傳于李承宇曰,只推。
趙定熙,以吏曹言啓曰,西學敎授閔泳穆,健元陵參奉李濟元,俱以身病,呈狀乞遞,竝改差,何如?傳曰,允。
又以吏曹言啓曰,贈諡孝文公金蘭淳延諡,定行於今月二十四日本第云矣,敢〈啓〉。傳曰,知道。
又以禮曹言啓曰,今此永禧殿第一室·第三室御眞移奉時,第二室第四室第五室第六室御眞設帳次權奉時,神輦進發後還安,恐合事宜,而旣無可據之例,臣曹不敢擅便,下詢大臣處之,何如?傳曰,不必詢問,當於初七日展拜時,有所下敎矣。
又以禮曹言啓曰,戊辰七月初二日,傳曰,奉化伯鄭道傳墓,遣地方官致祭事,命下矣。祀孫所告內,其墓失傳,將以祠版祗受云,墓所旣已失傳,則以祠版祗受,勢所固然,而成命之下,有不敢自下擅便,何以爲之乎?敢稟。傳曰,致祭於祠版。
又以禮曹言啓曰,今此幸行時,上言竝依前例,發關各道,詳査報來事,命下矣。取考各人等上言,則進士朴承赫等,爲中部幼學姜載翼九代祖贈參判孝仁忠節,進士李德秀等,爲西部故學生康龍漢孝行,京畿幼學邊宜鎭等,爲加平故學生張羽泰孝行,京畿幼學金秀益等,爲龍仁故學生權守仁及其子故學生思堯孝行,京畿幼學金龍濟等,爲西部故學生趙相協及其子安謙孝行,京畿幼學朴海瓚等,爲高陽故學生鄭遂恒孝行,京畿幼學李堈等,爲龍仁故學生李赫儀孝行,京畿幼學李玄相等,爲竹山故生員李象軾孝行,京畿幼學李圭容等,爲富平故掌令李啓哲孝行,水原府幼學元世胤等,爲本府良人吳景哲及其妻金召史孝行,水原府幼學元世胤等,爲本府故府吏崔遇鴻孝行,廣州府幼學李肯億等,爲本府故學生鄭師默妻洪氏孝烈,忠淸道幼學李祖勝,爲瑞山故通德郞金漢胤孝行,忠淸道幼學權定銓等,爲淸安故士人車尙權孝行,忠淸道幼學宋泰老等,爲懷德故學生南台韶妻趙氏孝行,忠淸道幼學李雲明等,爲大興故學生李秉周孝行,忠淸道幼學徐相章等,爲溫陽故學生孟承大孝行,忠淸道進士洪在鐸等,爲靑陽故司果李在淵孝行,忠淸道幼學金魯謙等,爲公州故縣監朴夢說忠節及其妻柳氏烈行,忠淸道幼學洪在夏等,爲燕岐故學生兪麟柱妻張氏烈行,忠淸道幼學李祖鳳等,爲鴻山故學生李建五孝行,忠淸道幼學閔致俊等,爲扶餘幼學李運植妻金氏孝烈,忠淸道幼學宋宅仁等,爲懷仁故士人朴成大孝行,忠淸道幼學尹滋英等,爲扶餘戶長徐德海妻金氏孝烈,忠淸道幼學尹滋英等,爲定山故學生李源達孝行,忠淸道幼學吳聖鉉等,爲文義故學生金啓泓孝行,忠淸道幼學李禮淵等,爲鎭川故學生林慶殷孝行,平安道進士李楨鎬等,爲成川故學生金再命五世孝行,平安道幼學李載鏞等,爲中和故學生尹泰儉忠孝,平安道進士金鼎薰等,爲平壤故士人宋煥奎孝行,平安道幼學曺謙洙等,爲博川贈兵判崔湖忠節,平安道幼學林昌鎭等,爲定州故學生金尙大孝行,平安道進士韓用範等,爲祥原故學生孫必仁孝行,平安道生員趙錫祖等,爲定州故進士金瑞郁妻李氏孝烈,平安道進士金至粲等,爲龜城故折衝洪履垕忠節,平安道進士趙錫祖等,爲定州贈主簿金聲遠,其侄柬之忠孝,平安道進士金憲喆等,爲定州故學生方致弘孝行,平安道幼學金相等,爲中和故儒生李觀俊妻朴氏孝烈,平安道進士申炳朝等,爲肅川故學生崔鳳顯孝行,平安道進士朴宗權等,爲平壤故士人朴惇行孝行,平安道進士宋粲奎等,爲定州贈參議玄淡忠孝,平安道進士尹永暄等,爲定州贈參判金允章孝行,平安道幼學白利寬等,爲安州故學生金利佑孝行,平安道進士金奎翰等,爲价川故學生金秉顯妻金氏烈行,平安道幼學宋志逌等,爲博川故學生洪箕衍孝行,平安道幼學金羲鉉等,爲龍岡故學生羅海暹孝行,平安道進士尹錫儀等,爲成川故通政李廷瑜忠孝,平安道幼學朴致圭等,爲安州故學生金昇顯妻吳氏烈行,平安道進士金憲喆等,爲定州故學生洪啓渥妻金氏孝行,平安道參奉李臣奎等,爲中和故學生李泰榮之女李氏孝行,平安道幼學朴鳳圭等,爲雲山故學生金命奎孝行,平安道幼學林培根等,爲中和故學生李鼎九孝學,咸鏡道進士韓弘冕等,爲咸興故學生金后鼎及其妻金氏孝行,咸鏡道進士李哲甲等,爲端川處士池學穆孝學,咸鏡道進士李載仁等,爲安邊故士人李漢弼妻李氏烈行,咸鏡道幼學朱宗相等,爲咸興故學生李德行妻朴氏孝烈,江原道幼學宋極會等,爲三陟朴永祿妻申召史及其子頗能孝行,江原道幼學崔晉顯等,爲三陟故學生金演心妻洪氏烈行,江原道幼學李輯等,爲狼川故士人吉亨埰妻孫氏孝行,江原〈道〉幼學洪秉善等,爲春川故學生黃尙穆孝行,江原道進士趙斗年等,爲江陵故學生張志彦孝行,江原道幼學朴永壽等,爲春川故察訪鄭自英,故生員鄭自蕃孝學,江原道幼學權台榮等,爲襄陽故學生李弼鏞,其弟百鏞孝行,江原道幼學李遇和等,爲江陵故學生姜筵妻南氏烈行,江原道幼學金演周等,爲三陟故下吏金應奎孝行,江原道幼學權殷相等,爲江陵故學生姜允哲妻朴氏孝烈,江原道進士趙徐年等,爲江陵故學生嚴錫珪及其子陽德孝行,全羅道幼學朴奎璋等,爲扶安故士人崔甲龍孝行,全羅道幼學李鎭九等,爲興陽贈童敎金仲喜忠孝,全羅道幼學安錫元等,爲南原故學生李彦翊孝行,全羅道幼學崔日永等,爲靈巖故學生鄭弘濟孝行,全羅道洪淳觀等,爲扶安故士人崔錫煥孝行,全羅道進士李秉容等,爲寶城故學生崔鳳九及其弟故知事鳳觀孝行,全羅道幼學許澤等,爲玉果故出身金秉灝孝行,全羅道幼學李厚植等,爲南原故學生朴載春孝行,全羅道幼學丁日燮等,爲興陽故學生申日祿孝學,全羅道幼學李基榮等,爲南原士人張彰奎孝學,全羅道幼學崔雲翰等,爲順天故通德郞趙時聖孝學,全羅道幼學高懲鎭等,爲泰仁幼學李錫信孝行及其妻崔氏孝烈,全羅道幼學崔漢一等,爲萬頃故學生李翼贊妻安氏孝烈,全羅道幼學柳基煥等,爲金堤贈童敎溫升民孝行,全羅道幼學趙相甲等,爲扶安故士人辛再煥及其妻宋氏孝行,全羅道幼學金國柄等,爲求禮贈童敎金剛喆及其子瑛孝行,全羅道幼學李訓九等,爲全州故學生朴基東妻金氏烈行,全羅道進士鄭海等,爲光州故進士金履休及其子容善孝行,全羅道幼學崔鉐等,爲任實故學生姜周永妻趙氏烈行,全羅道幼學趙漢豐等,爲金堤幼學張圭煥妻安氏孝烈,全羅道幼學張寅權等,爲鎭安故學生金應喆及其子有璜孝行,全羅道幼學金昌學等,爲順天故進士金遇坤孝行,其妻李氏烈行,全羅道幼學朴龍休等,爲泰仁故學生金一菜孝行,全羅道幼學崔炳喜等,爲和順故學生張時萬孝行,全羅道幼學崔蘭秀等,爲全州故學生李龍燮孝行及其妻朴氏烈行,全羅道幼學權斗憲等,爲全州故學生朴基憲孝行,全羅道進士羅元錫等,爲羅州故學生曺祺孝行,其子義立忠孝,其子弘業孝行,全羅道幼學林華相等,爲南原故學生河成龍孝行,全羅道幼學鄭胤澈等,爲靈光故學生徐錫胤孝行,全羅道進士李以鉍等,爲泰仁故學生姜在孝孝行,全羅道幼學高南柱等,爲咸平故學生鄭亨蓍孝行,全羅道進士吳時永等,爲茂長故學生梁采龍孝行,全羅道進士韓用浩等,爲綾州故五衛將鄭兌烈孝行,全羅道幼學羅壽徽等,爲金堤故學生李萬儀孝行,全羅道幼學金翊聲等,爲谷城故士人金珣孝行,其妻丁氏烈行,全羅道幼學李興萬等,爲全州故資憲辛性泰孝行,其妻柳氏孝烈,全羅道幼學李長春等,爲綾州贈童敎金振鳴妻李氏烈行,全羅道幼學梁大亨等,爲長水故學生朴漢錫孝行,全羅道幼學趙義浩等,爲長水故學生朴龍錫孝行,全羅道幼學金鍾協等,爲寶城故學生金基河孝行,全羅道幼學吳善鐸等,爲潭陽故學生金命休孝行,慶尙道生員梁柱臣等,爲河東故士人金慶佐妻金氏烈行,慶尙道進士金正洛等,爲晉州故士人鄭敬謨孝行及其妻朴氏孝烈,慶尙道幼學李完孝等,爲聞慶故學生朴曾孝孝行,慶尙道幼學權翊夏等,爲安東貢生姜思允妻趙姓孝烈,慶尙道進士李熹久等,爲慶州故參奉孫曄忠節,慶尙道幼學宋詩極等,爲三嘉故學生李恒鎭孝學,其妻金氏孝烈,慶尙道進士崔澐等,爲固城故士人金定八及其妻姜氏孝行,慶尙道幼學梁鍾埰等,爲慶州閑良金瑀振母金召史孝烈,慶尙道幼學李承億等,爲蔚山故士人趙廷奎妻崔氏烈行,慶尙道幼學徐南奎等,爲大丘故士人金和淳及其子聖哲孝行,聖哲之妻金氏孝烈,慶尙道幼學李寅旭等,爲昌寧故學生李同和,其弟同碩孝行,同和妻姜氏烈行,慶尙道進士李翊龍等,爲咸昌幼學印永乾妻南氏烈行,慶尙道幼學鄭煥斗等,爲泗川故學生崔光馨孝行,慶尙道進士丁喆敎等,爲星州士人宋佑欽妻金氏烈行,慶尙道幼學鄭奎賢等,爲咸安故士人宋啓俊孝行,其妻池氏烈行,慶尙道幼學趙錫孝等,爲晉州士人朴采成孝行,其母韓氏烈行,黃海道幼學吳至善等,爲海州故學生金基宇妻崔氏烈行,黃海道幼學金錫敎等,爲載寧故學生梁學洙及其子鴻孝行,黃海道幼學李敦植等,爲松禾故士人申應宣孝行,黃海道幼學李文奎等,爲平山故士人全尙元孝行,黃海道幼學柳瀁復等,爲信川故學生閔鳳鎬孝行,其妻高氏烈行,黃海道幼學金潤喜等,爲平山贈軍資正閔洛端忠節及其玄孫故學生復大孝行,黃海道幼學奇東八等,爲載寧故學生康聖澤及其妻奇氏孝行,黃海道幼學鄭憲祖等,爲松禾故士人朴智行孝行,黃海道幼學李昌俊等,爲海州故學生朴俊榮妻崔氏烈行,黃海道幼學呂潤海等,爲瑞興故學生洪鍾運孝行,黃海道幼學申東植等,爲平山故學生秋成復孝行,黃海道幼學柳東基等,爲白川故學生李穩孝行,黃海道生員奇東八等,爲載寧幼學閔章鎬妻李氏孝行,黃海道幼學趙雲翼等,爲安岳故士人姜昌祚妻趙氏孝行,黃海道幼學趙能顯等,爲平山故學生閔日顯孝行,竝請褒揚之典事也,謹依下敎,移文漢城府及八道·水原府·廣州府,使之詳探實蹟,一一具由登聞後,稟處之意,敢啓。傳曰,知道。
又以承文院言啓曰,院寫字官金永煥·白萬石·白萬裕·金季永·白鍾泰·趙錫圭·趙顯哲·李兢鉉·崔佑植·金聲振·康載欽陞實,代已習劉漢俊·白萬玉·皮秉倫·金永奭·李德星·郭性根·趙景龍·彭漢承·柳完根·李奎桓·崔英植,依例付軍職冠帶常仕,童蒙李祜基·劉漢重·劉漢冑·金福吉·全癸吉·朴金龍·朴金麟·白萬甲·崔點同·崔業同·李奎善·李天星·金喜範·徐熙成·金乙龍·李熙男·洪千吉·洪萬得·李龍泰,筆才頗有成就之望,屬于本院肄習,使之鍊業,何如?傳曰,允。
吏曹啓目粘連,觀此別兼春秋趙秉鎬上疏,則以爲,臣之家兄臣慶鎬,方帶同知春秋館事矣,臣之所有別兼春秋之銜,在下當遞亦爲白有臥乎所,史官春秋,例不得減下,同知春秋館事趙慶鎬,似當許遞是白乎矣,宰臣遞仍當否,臣曹不敢擅便,上裁,何如?判付。啓,依回啓施行爲良如敎。
宗親府啓目粘連,向前南部副司果李健容,爲其先祖守道正德生,副司果李裕植,爲其先祖林堰正祿生,副司果李圭憲,爲其先祖石保正福生,幼學李秉善,爲其先祖長川都正普生,副司果李基鴻,爲其先祖貞石都正隆生,俱爲封君贈諡事也,大君·王子之無階封君,典試攸在,謹稽璿源續譜,則定宗王子中今此五正,尙未封君,其餘九君,雖已封君,爵階參差,似緣典憲未定,儀文草創,世代久遠,事故難知,五正之未有君號,九君之不同封階,俱涉未安,其在敦親之意,宜有釐正之擧,分付該曹,竝以無階封君,仍爲載錄於璿源譜略修正之時,而旣封君爵,則亦當施以節惠之典,四正之未及贈諡,待諡座一體擧行之意,分付,何如?判付。啓,依允爲施,不待諡狀,卽速擧行。
上在景福宮。停常參·經筵。
趙定熙啓曰,明日常參·經筵,取稟,傳曰,停。
李承宇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙定熙啓曰,同副承旨李敎復,今日不爲仕進,卽爲牌招,何如?傳曰,允。
傳于趙定熙曰,來四月初二日當詣永昭廟·文禧廟展拜後,仍詣毓祥宮·延祜宮·宣禧宮展拜矣,該房知悉,門路與諸般節次,依昨年例爲之,傳于趙定熙曰,吏曹判書有闕之代,前望入之。
李承宇啓曰,卽者檢閱李根命,以親病,陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣,竝所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
注書柳病,代以金承勳爲假注書。
吏曹判書前望人之。李根友落點。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李承宇曰,只推。
傳于李敎復曰,宣傳官尹昌根賜第。
傳于李敎復曰,宣傳官尹昌根,別軍職差下。
李承宇,以三軍府言啓曰,忠淸道永同縣火砲軍二十名,全羅道萬頃縣砲軍三十名,茂長縣火砲軍四十名,高敞縣銃軍三十名,興陽縣別砲手五十名設置報來,敢啓。傳曰,知道。
李敎復,以禮曹言啓曰,謹稽謄錄,則英宗朝乙卯八月永禧殿第二室御眞,移奉光明殿後,有當日親行酌獻禮之節矣,來四月初七日,永禧殿第一室·第三室御眞,移奉泰元殿後,親行酌獻禮,亦依此例磨鍊乎?敢稟。傳曰,依此磨鍊。
又以禮曹言啓曰,奉化伯鄭道傳墓所,旣已失傳,則以祠版祗受,勢所固然,而成命之下,有不敢自下擅便,何以爲之事草記,傳曰,致祭於祠版事,命下矣。致祭將以來四月初二日,祗受於京畿陽城地云,依前成命,遣地方官行事,而祭文令藝文館撰出,依前例定曹書吏齎持下送,祭物進排及執事官差定等事,竝令本道擧行事,分付,何如?傳曰,允。
李承宇,以兵曹言啓曰,宣傳官趙載升,五衛將李濂·孫瀅鐵·金鳳煥,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管韓敦源,以漢城右尹,本府坐起進參事,晝仕出去,而逐日煩稟未安,入番間除草記往來之意,敢啓。傳曰,知道。
又以御營廳言啓曰,本廳騎士將具三鉉,身病甚重,勢難察任,改差,何如?傳曰,允。
吏曹判書林肯洙疏曰,伏以臣於見職,才匪可堪,分亦不稱,固當力辭誤恩,不容一日冒據,而摭實陳懇,忱誠未格,忘廉包恥,黽勉出膺,拕至時月,是豈臣有一分承當之望而然哉?卽惟曰,分義是怵,瀆擾是懼焉耳。噫,臣以衰劣,受恩隆厚,與天無極,而尺寸靡長,報答蔑稱,惟以筋力趨走,爲區區自效之計,其奈癃痼日甚,竝與趨走之恭,而無以自力矣。痰嗽眩暈,卽臣之自來貞疾,而及夫年邁氣衰,種種肆劇,神精荒耗,形骸銷脫,奄奄成視蔭之人,此則同朝之所共知也。近因勞瘁爲祟,諸症添苦,每一咳喘,五內爲之翻轉,有時昏倒,四體末由運動,晝而忘食,夜不交睫,眞元澌綴,彈束無期,以若見狀,重任之一向虛縻,冞增惶隘,由前而才旣不逮,由後而病又難强,與其冒昧蹲仍,以致瘝曠,毋寧早卽斥退,不至久妨賢路,終誤國事之爲重添臣罪也,玆敢疾聲仰籲於仁覆之下。伏乞聖慈,俯垂鑑諒,亟遞臣所帶銓任,以卒生成之澤焉,臣無任云云。答曰,省疏具悉。所請依施。
檢閱李根命疏曰,伏以臣,卽接家信,臣本生母積聚宿祟,近因日候不適,將攝失宜,一倍添劇,食飮全阻,委頓凜綴,臣聞報焦遑,按抑不得,屢瀆請急,極知義分之悚怵,籲實歸護,亦由情私之懇迫,玆敢忙陳短章,徑出修門。伏乞聖慈,俯垂務諒,亟遞臣職,仍治臣罪,俾朝綱肅而微分安焉,臣無任云云。省疏具悉。爾其勿辭救護。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
李敎復啓曰,明日常參·經筵,取稟,傳曰,停。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
李承宇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以檢閱金鶴鎭·徐正淳牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·徐正淳,旣有只推之命,竝卽牌招入直,何如?傳曰,允。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閱致亮,獻納金震休牌不進罷職傳旨,傳于李承宇曰,只推。
以平安監司韓啓源狀啓,渭原郡守柳光秀身死事,傳于李敎復曰,令該曹口傳,各別擇差,不日下送。
李敎復,以宗親府言啓曰,謹依下敎,詳考璿譜後,大君王子階級之尙未釐正別單書入之意,敢啓。傳曰,知道。
李承宇,以兵曹言啓曰,今三月十七日武臣堂上祿試射,以後日退行事,草記蒙允矣,今二十六日設行,而試官望備擬以入之意,敢啓。傳曰,知道。
兵曹,以權容燮爲禁衝中軍。
李承宇,以都摠府言啓曰,今日入直內三廳武兼禁軍及軍兵等,當爲中日,習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營軍色從事官李載悳,身病甚重,勢難察任,今姑改差,何如?傳曰,允。
上在景福宮。停常參·經筵。
李敎復啓曰,明日常參·經筵,取稟,傳曰,停。
李承宇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李承宇曰,只推。
以檢閱金鶴鎭·徐正淳牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·徐正淳,旣有只推之命,竝卽牌招入直,何如?傳曰,允。
李敎復,以吏曹言啓曰,贈諡忠獻公金益勳延諡,定行於今三月二十八日廣州地本第云,賜諡文憲公鄭道傳延諡,定行於來四月初二日京畿陽城地本第云矣,敢啓。傳曰,知道。
又以吏曹言啓曰,今此宗廟夏享大祭攝行祭祭官中,玉堂乏少,時任玉堂塡差以入之意,敢啓。傳曰,知道。
又以吏曹言啓曰,卽接奉常寺牒報,則以爲,諡號合諡時,本寺正,例爲進參,而正閔載晉,以未經玉署,不得擧行云,改差,其代口傳備擬以入之意,敢啓。傳曰,知道。
吏曹口傳政事,以李載純爲奉常正。
吏曹口傳政事,以閔晢鎬爲渭原郡守。
李敎復,以戶曹言啓曰,各司各種辛未元貢內,除當年用下,餘數米九千三百八十二石三斗六升四合九夕,錢一千七百四十九兩四錢五分,分道磨鍊,別單書入之意,敢啓。傳曰,知道。
又以禮曹言啓曰,來四月初七日永禧殿第一室御眞,第三室御眞,移奉泰元殿後,親行酌獻禮時,以寶安門·建肅門,爲內外神門,大駕由建肅夾門,寶安東夾門出入,而泰元殿內庭狹窄,宗親·文武百官,竝於寶安門外行禮,恐合便宜,竝依此磨鍊乎?敢稟。傳曰,依此磨鍊。
李承宇,以都摠府言啓曰,副摠管白樂貞,以漢城府左尹,本府坐起進參事,晝仕出去之意,敢啓。傳曰,知道。
又以禁衛營言啓曰,本營騎士別將金泰郁,身病猝重,勢難察任,改差,何如?傳曰,允。
上在景福宮。停常參·經筵。
李敎復啓曰,明日常參·經筵,取稟,傳曰,停。
李承宇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李承宇曰,只推。
以檢閱金鶴鎭·徐正淳牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·徐正淳,旣有只推之命,李根命由限已過,竝卽牌招,推移入直,何如?傳曰,允。
傳于趙定熙曰,召對爲之。
李敎復啓曰,明日召對取稟,傳曰,爲之。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣,竝所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱李根命牌不進罷職傳旨,傳于李敎復曰,只推。
李敎復,以吏曹言啓曰,贈諡景愍公甄城君惇延諡,定行於今三月二十八日本第云矣,敢啓。傳曰,知道。
趙定熙,以戶曹言啓曰,齊陵·厚陵幸行後親臨頒賞時,隨駕軍兵賞給木三百五十一同三十三疋上下之意,敢啓。傳曰,知道。
又以戶曹言,臣炳國與正郞臣徐雲輔進詣昌德宮·昌慶宮差備內,啓下手本中,有頉處,眼同看審後,各殿堂如干有頉處,從便修改之意,敢啓。傳曰,知道。
又以戶曹言啓曰,慶熙宮,泥洞築臺,追慕洞碑閣,淨業院碑閣,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以弘文館言啓曰,上番副校理臣朴顥陽,以永寧殿夏享大祭祭官,今日肄儀時,晝仕出去之意,敢啓。傳曰,知道。
又以都摠府言啓曰,來四月初二日動駕敎是時,侍衛·寶釰·守宮,當爲備員,而都摠管金益文,副摠管趙慶鎬,俱有實病,韓敦源有實故,鄭雲龜·南廷龍在外,二員未差。無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。竝許遞。
壬申三月二十七日酉時,上御紫薇堂。召對入侍時,參贊官趙定熙,檢討官閔泳穆,檢校直閣李鎬翼,假注書金承勳,記注官尹相殷,記事官康炳迪,各持通鑑第六卷,以次進伏訖。上曰,史官分左右,上開卷,讀自建武元年,止改元大赦,上曰,此章玉堂釋義也。泳穆釋義訖。上曰,光武聞賈復之傷瘡而驚曰,生女,我子娶之,生子,我女嫁之云者,不令憂其妻子,而愛惜其臣之意,於斯可見矣。泳穆曰,光武此言,其君臣之際,眞誠固結,有足感動,蓋人情之所不能忘者,室家子女也,君之於臣,閔其勞苦,而恤其情私,恩逾骨肉,無間生死,如此則爲臣子者,亦將感激圖報,顚沛以之,豈復有一毫顧惜身家之念也哉?上曰,以賈復之瘡甚,光武大驚曰,我所以不令賈復別將者,爲輕敵也,果然失吾名將爲言,此是惜其才而然矣。泳穆曰,不令別將,不惟知其勇銳輕進,亦是愛其才,而恐其傷之意也。上曰,此章云損親戚棄土壤之說,正與漢高祖時,離親戚棄墳墓之語,相似矣。泳穆曰,誠如聖敎矣。上曰,留時逆衆云者,不從群臣卽位之請之謂乎?泳穆曰,然矣。上曰,光武之固辭卽位,眞賢君之處事也。泳穆曰,上合天心,下順人情而後,方爲天下主,自古草昧竝爭,盜有名號者,不可勝數,然由其無遠圖,故率皆不旋踵而覆敗也。光武之於此時,可謂天與之人歸之,而猶不早正號位,必問四方動靜,可見其宏謨大度,帝王自有眞矣。定熙曰,自古創業之主,卽天意人心之所歸也。上曰,應天順人,然後乃可成業也。上曰,玉堂讀之。泳穆讀自赤眉西向,止常留鎭守,仍釋義,奏曰,順逆者,人臣之大分也。伏湛則收斬亂首,全安一境,爲時賢臣,垂令名於無窮,如隗囂,初歸於漢,後復逃歸,身犯亂逆,爲天下戮知所審擇於逆順向背之際,然後方能成臣節矣。上曰,門下督之勸湛起兵,必出於各爲其主之心,而伏湛之據義斬督,固是守名分之節,往古來今,如湛者,罕有之地。泳穆曰,湛之守義如此,故爲光武所倚信,常使之鎭守矣。上曰,參贊官讀之。定熙讀自九月赤眉,止爲弊民矣,釋義訖,奏曰,卓茂,居鄕則鄕黨莫不愛慕,爲吏則人民不忍欺之,臨事則不嫌自若,處身則以病免歸,蓋由於寬仁恬淡之操,是人所難行之事也。上曰,吏民不忍欺之,可知其卓茂之治化也。泳穆曰,不欺之道有三,仁者人不忍欺,明者人不能欺,嚴者人不敢欺,茂之民,不忍欺,可知其仁化也。上曰,不敢欺者,畏其威而不敢也,不忍欺者,化其心而不忍也,則不忍欺,有勝於不敢欺,不能欺也。定熙曰,爲吏者,豈可但以刻薄爲政乎?兼剛柔愼賞罰,化洽於民,而服之以心,乃至於不忍欺也。上曰,專以刻薄爲治,則何可以悅服衆心乎?上曰,閣臣讀之。鎬翼讀自凡人所以群居不亂,止封褒德侯,釋義訖。上曰,河南郡,爲置守令,茂猶不嫌,治事自若,敎化大行,而及其遷丞也,民皆涕泣,此乃人所難行之事也。鎬翼奏曰,以茂治民,推觀我國,則牧民之官,不可不擇選,而布德行化,惟在於聖上導率矣。上曰,然矣。上曰,茂於王莽居攝之時,以病免歸,抑亦無怪,而人臣所當行之事也。光武卽位之初,先訪求茂,爲褒德侯者,不亦宜乎?鎬翼曰,聖敎切當矣。泳穆曰,此下溫公論說甚好矣。定熙曰,前註之論果好矣。上曰,參贊官讀之也。定熙讀訖。上曰,光武之求茂,亦與舜之擧皐陶,湯之擧伊尹,略有相似,此論果甚好矣。泳穆曰,茂何可比於虞皐殷尹,而在光武時,則似是第一人矣。上掩卷,仍命史官就座,又命退,諸臣,以次退出。
上在景福宮。停常參·經筵。
李敎復啓曰,明日常參·經筵,取稟。傳曰,停。
又啓曰,明日召對取稟。傳曰,爲之。
洪遠植啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李承宇,今日不爲仕進,卽爲牌招,何如?傳曰,允。
李敎復啓曰,守道正德生,林堰正祿生,石保正福生,長川都正普生,貞石都正隆生,封君爵事,宗府粘目啓下矣,政官牌招開政,下批,何如?傳曰,允。
又啓曰,守道君德生,林堰君祿生,石保君福生,貞石君隆生諡望,議政府粘目啓下矣,今日政下批,何如?傳曰,允。
傳于李敎復曰,在外法司堂上,敦寧都正許遞,今日政差出。
傳于李敎復曰,呈告同春秋許遞,今日政差出。
傳于李敎復曰,金吾堂上竝許遞,今日政差出。
傳于李敎復曰,在外摠管許遞,今日政差出。
傳于李敎復曰,宣傳官李恒儀,別軍職差下。
以檢閱金鶴〈鎭〉·徐正淳牌不進罷職傳旨,傳于李敎復曰,只推。
李敎復啓曰,左右史不可不備,檢閱金鶴鎭·徐正淳,旣有只推之命,竝卽牌招,何如?傳曰,允。
又啓曰,左右史不可不備,檢閱李根命,旣有只推之命,更爲牌招入直,何如?傳曰,允。
兵曹口傳政事,以閔升鎬·成載玉爲都摠管,金益容·南廷益·鄭周應·李文永·權容燮爲副摠管,副摠管單成載玉。
李承宇啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。傳曰,知道。
以掌令閔致亮,獻納金震休牌不進罷職傳旨,傳于李敎復曰,只推。
有政。吏批,行判書李根友在外未肅拜。參判李明應進,參議閔謙鎬牌招不進,同副承旨李敎復進。啓曰,行判書李根友,在外未肅拜,參議閔謙鎬牌招不進,小臣獨政未安,何以爲之?敢稟。傳曰,仍爲之。又啓曰,甲山都護府使,今當差出,而本府以邊上重地,不可不擇差,同道及他道有聲績守令,竝擬,何如?傳曰,允。以成彝鎬爲刑曹參判,金益鼎爲敦寧都正,李敦夏爲兵曹參知,金學性爲判義禁,兪致崇爲知義禁,南廷龍·成載玉爲同義禁,趙慶鎬爲同經筵,李容學·兪晠煥爲同春秋,王性協爲西學敎授,柳奎東爲甲山府使,任百殷爲機張縣監,柳龍䤴爲金郊察訪,贈守道君德生僖靖,贈林堰君祿生惠安,贈石保君福生靖惠,贈貞石君隆生靖僖,益安大君芳毅,懷安大君芳幹,成寧大君種,月山大君婷,敬寧君裶,惠寧君祉,厚寧君衦,寧海君瑭,義昌君玒,德源君曙,昌原君晟,檜山君恬,義平君元生,順平君群生,宣城君茂生,義君貴生,鎭南君終生,德泉君厚生,任城君好生,桃平君末生,茂林君善生,已上領宗正卿例兼,無階封爵事傳敎。贈守道君單德生,贈林堰君單祿生,贈石保君單福生,贈貞石君單隆生,贈長川君單普生,已上領宗正卿例兼,無階封君爵事傳敎。奉常直長單全洪敎,校書正字單白樂興,副正字二單,李東相·崔鼎獻,定陵參奉加設單河泰鎭,德陵參奉加設單都必冕。
兵批,判書姜㳣進,參判李炳敎病,參議崔尙儒入直,參知未差,右副承旨李承宇進。以金學性·南性元爲知事,黃鍾顯·吳晉泳爲副摠管,任永準爲宣傳官,崔升翰·許櫶·李載性·李景淵·方允明爲五衛將,金命煥·吳學悅·徐貞淳爲昌德將,權鍾碩·李敎麟·鄭寅錫爲武兼,尹冀永·姜景煥·李友魯·李翼宇爲守門將,金在仁爲惠山僉使,申道彦爲鳥嶺別將,守門將單金奎華,大護軍林肯洙,護軍南廷龍,副護軍崔鳳九·朴信鎭·趙載升·李仁宇·韓泰赫,副司果李敎哲·沈魯順·金卨鉉·曺翊承·洪勉厚,副司勇劉漢俊·白萬玉·皮秉倫·金永奭·李德星·郭性根·趙景龍·彭漢承·柳完根·李奎桓·崔英植以上竝單付。
吏批,再政。以郭基洛爲司藝,李思默爲健元陵參奉,沈宜浩爲利原縣監,耆老所守直官單許綸。
兵批,再政。以李運會爲慶尙中軍,西水羅權管單尹秉悳,同知單李景淵,僉知二單,許櫶·李載性。
以吏曹參議閔謙鎬牌不進罷職傳旨,傳于李敎復曰,只推。
李承宇,以三軍府言啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
又以兵曹言啓曰,今三月二十八日壬子未正初刻十三分立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
傳于李敎復曰,發遣吏郞,諸執事淸齋與否,摘奸以來。
李承宇,以摠戎廳言啓曰,本廳哨官尹悳善,身爲兼參軍,不善巡山,爲先汰去之意,敢啓。傳曰,知道。
壬申三月二十八日酉時,上御紫薇堂。召對入侍時,參贊官李敎復,侍讀官朴顥陽,檢討官閔泳穆,檢校直閣李鎬翼,假注書金昌倫,記事官康炳迪,記注官安翊豐,各持通鑑第六卷,以次進伏訖。上曰,史官分左右。仍開卷,上曰,上番讀之。顥陽讀自帝遣諸將,止開門歸附。上曰,釋義。顥陽釋義訖,上曰,文義奏之。顥陽奏曰,鄧禹之奉辭征西也,師有紀律,而惠於撫循,所止之處,輒先勞來,深得平定安集之道,故三輔民人,久被暴虐餘,得所依歸,携負老弱,望風來附者,日以千數,遽致百萬之衆,豈不壯哉?上曰,此時用兵之際,生民塗炭莫此爲甚,而況王莽之苛政,使民不得措其手足,今鄧禹所至,勞來撫集,垂髮戴白,賴以得所,滿其車下,莫不敢悅,鄧禹之賢,此可見矣。顥陽曰,百姓之悅服歸順,可見其賢,誠如聖敎,而不從諸將徑攻之請,能量力度勢,休養兵士,以觀其弊,後果不交一刃,而興復長安,此兵法所謂審機應變者也,可謂賢且有智矣。上曰,臨陣對敵,急於交鋒,則設或取勝,必多傷我軍衆,能休兵養威,以乘敵人之弊,乃爲賢將也。顥陽曰,光武之每遣諸將,戒以愼勿健鬪,與窮寇爭鋒,務在布陳威德,安集人民而已,故鄧禹亦體光武之德,臨賊用兵,能以不殺爲武矣。上曰,以若王莽之大奸,幾移漢祚,而群盜處處蠭起,天下大亂,能使漢室,興復舊業,光武中興之材,尤可見矣,而又知鄧禹之賢而能用,其恢廓大度,幾不下於高帝也。顥陽曰,上有聖明之君,則下必有賢智之臣,臣之導宣威德如鄧禹,君之擢拔豪俊,如光武,此所以光復舊業,克致太平者也。上曰,下番讀之。泳穆讀自初成紀隗囂,止聞於山東。上曰,釋義。泳穆釋義訖,上曰,文義奏之。泳穆奏曰,隗囂事,昨已陳達,而不識逆順之分,向背無常,故雖據有土衆,恃其險阨,而卒爲光武所滅。大抵順天則興,逆天則亡,天命有定,豈可以私力取之乎?上曰,興修故業,何謂也?泳穆曰,故業二字,若有傳世之基業者,故考之綱目,則無所見,似謂復修其初頭起兵之業矣。上曰,別無他義,卽謂渠之初頭起兵事也。泳穆曰,然矣。上曰,囂始應漢,後復逃歸,聚衆自稱上將軍,如此之人,何以名震西州耶?泳穆曰,囂雄據西州,傾身引接,士多歸之,故初能震其名聲矣。上曰,馬援·班彪之屬,何以歸於囂?泳穆曰,世當紛紛,豪傑之士,方擇君以事,而山東隔遠,未及知遇眞人,囂有容接士大夫之名,故就之矣。馬援,後仍歸身事漢,爲勳爲戚,班彪,屢以逆順,諷囂服漢,至作王命論,而囂不從,故亦避地河西矣。上曰,起高廟於洛陽,合祭高祖·太宗·世宗,而鄧禹南至長安,收十一帝神主,送詣洛陽,其前則十一帝神主,尙未造成,而獨合祭三帝耶?泳穆曰,十一帝神主,鄧禹始奉詣洛陽,而光武定都洛陽,故於洛陽,起高廟矣。合祭太祖·太宗·世宗者,天子七廟,自稱以上六世,竝太祖爲七廟,而其有功德之君,雖在世數之外,百世不遷,故合祭太宗·世宗矣。上曰,太祖·太宗·世宗,卽何帝耶?泳穆曰,太祖卽高帝,太宗卽文帝,而景帝元年定爲世世獻,世宗卽武帝,而宣帝尊爲世宗矣。上曰,世室之稱祖宗,始於何時耶?泳穆曰,殷之三宗,始見於書,而虞·夏以前,無所考矣。上曰,漢之三宗,旣云不遷之位,則與殷之三宗,一體耶?泳穆曰,其以有德,稱宗之義則同矣。上曰,殷之三宗,以何君稱之耶?泳穆曰,太戊稱中宗,武丁稱高宗,祖甲雖無宗號,無逸竝稱,爲三宗矣。上曰,漢之稱祖宗者,只此三帝耶?泳穆曰,西漢則此三帝外,宣帝亦稱中宗,東漢則光武爲世祖,明帝爲顯宗,章帝爲肅宗,漢制皆稱某帝,而有功德,始尊爲宗,故其後諸帝,初多稱宗,因蔡邕建議,後皆釐正矣。上曰,七廟制度,何如?泳穆曰,三代廟制,與後世不同,太祖廟,居中東向,其下六世,以昭穆,列于左右,世各異廟,其百世不毁之廟則不計於七世之數,故書稱七世之廟,可以觀德者此也。上曰,四祖追尊之禮,創自何時耶?泳穆曰,中庸云,周公,成·文·武之志,追王太王·王季,以此觀之,似是周制矣。上曰,參贊官讀之。敎復讀自馬援少時,止與決籌策。上曰,釋義。敎復釋義訖,上曰,文義奏之。敎復曰,凡殖財産,人情之常好,而今此馬援,雖有數千畜數萬斛,不以爲喜,積而能散,賙施故舊,其丈夫之志,於斯可見矣。上曰,閣臣讀之。鎬翼讀自丙戌二年,止奉守焉。上曰,釋義。鎬翼釋義訖,上曰,文義奏之。鎬翼奏曰,陰識,有可紀之功,宜其受賞,而自嫌掖親,能讓爵邑,可謂公私得體,其爲人甚善矣。上曰,陰識實是善人也。鎬翼曰,光武以明哲之心,善其言而遂其讓,不亦美哉?上曰,用孝廉爲尙書郞,果勝於令史久次而補之也。鎬翼曰,聖敎切當矣。上掩卷,仍敎曰,史官皆居鄕,而何時上來耶?翊豐曰,臣所居之地,則平安道安州,而庚午年二月上來矣。上曰,本倅治績何如耶?翊豐曰,臣之在鄕時,本倅則鄭憲朝也,此倅治效,優有聲績,而臣上來後,數次遞等矣,在此聞之,則亦皆善治云矣。炳迪曰,臣所居之地,則平安道寧邊,而庚午年三月上來矣。上曰,本倅政治,聞而知之耶?炳迪曰,非但聞而知之,臣於昨秋覲行時,目見其治績之優異矣。昌倫曰,臣所居之地,咸鏡道德源,而庚午年十月上來矣。上曰,本倅治績,何如?昌倫日,臣三載于玆,而本倅之政治善否,未能聞知矣。上曰,諸臣皆居何地乎?泳穆曰,臣家在京畿驪州矣。上曰,何時上來乎?泳穆曰,昨年六月承召上京矣。上曰,前後官治績,何如云耶?泳穆曰,前守洪澈周,卽臣之內舅子,毁譽之間,臣嫌不敢言,而時守之政治,則臣去鄕閱歲,未聞其得失矣。上曰,前守,何如?泳穆曰,前前守,卽今開城留守李寅應,而在任時,以廨宇繕修之役,許多勤勞,而小民不至爲苦矣。敎復曰,臣家在京矣。鎬翼曰,臣家在砥平矣。上曰,本倅治績,何如?鎬翼曰,優有治績矣。上更詢于炳迪曰,昨秋有覲行云,父母俱存耶?炳迪曰,然矣。上命史官就座。又命退,諸臣,以次退出。
上在景福宮。停常參·經筵。
藥房副提調韓敬源啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。
李敎復啓曰,宗廟夏享大祭齋戒相値,視事頉稟之意,敢啓。傳曰,知道。
又啓曰,明日召對取稟,傳曰,爲之。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
李承宇啓曰,合辭許久闕啓,事甚未安。除在外外,未肅拜,呈告人員,竝卽牌招,何如?傳曰,允。
傳于李敎復曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
又啓曰,大司憲閔泳緯,執義朴公鎭,掌令趙東植,持平權翰成·李晩松在外,掌令閔致亮牌不進,監察茶時之意,敢啓。〈傳〉曰,知道。
以掌令閔致亮,獻納金震休牌不進罷職傳旨,傳于李承宇曰,只推。
李敎復啓曰,來四月初七日永禧殿第一室·第三室御眞,移奉泰元殿後,親行酌獻禮,祭文當爲製進,大提學趙性敎,待明朝牌招,使之製進,何如?傳曰,允。
又啓曰,贈守道〈君〉德生,林堰君祿生,石保君福生,貞石君隆生諡號,兩司當爲署經,而憲府則閔泳緯,執義朴公鎭,掌令趙東植,持平權翰成·李晩松在外,掌令閔致亮,未肅拜,諫院則大司諫朴鳴載·李承德,正言承鎭泰·金鎭模在外,獻納金震休呈辭,不得備員署經云,何以爲之?而未肅拜·呈告人員,竝卽牌招,何如?傳曰,除署經。
又啓曰,卽者兵曹郞廳來言,明日親傳香時,別侍衛不可不備,而判書姜㳣,有身病,不得擧行云,何以爲之?敢稟。傳曰,次堂擧行。
傳于李承宇曰,刑·工換房。
傳于李承宇曰,有實故與有實病摠管許遞,前望入之。
傳于李承宇曰,明日出宮門路,以思政門爲之。
傳于李承宇曰,發遣吏郞諸執事與否,摘奸以來。
以京畿監司朴永輔狀啓,薦新生訥魚,節序差早,限內不得封進,惶恐待罪事,傳于李敎復曰,勿待罪事,回諭。
傳于李承宇曰,禮·工換房。
以檢閱金鶴鎭·徐正淳·李根命牌不進罷職傳旨,傳于李承宇曰,只推。
李敎復,以宗親府言啓曰,明日,卽天漢殿朔奉審日次,臣義根,進詣擧行之意,敢啓。傳曰,知道。
又以戶曹言啓曰,田賦考當爲修正以入,而江華府收租案,有所相左,以改修正之致,明日不得入呈之意,敢啓。傳曰,知道。
又以兵曹言啓曰,來四月初二日宗廟·永寧殿夏享大祭時,守門當爲塡差,而本曹郞廳·五衛將,除入直與呈辭·受由在外,排擬苟艱,依定式軍門將官代差以入之意,敢啓。傳曰,知道。
又以兵遭言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以義禁府言啓曰,咸鏡監司洪祐吉狀啓內,甲山府使李昌淵,爲先罷黜,其罪狀,令攸司稟處事,啓下矣。李昌淵時在任所,依例發遣府書吏,交代後拿來,何如?傳曰,待待命拿囚。
壬申三月二十九日巳時,上御紫薇堂。召對入侍時,參贊官李承宇,侍讀官王性協,檢討官閔泳穆,檢校直閣李鎬翼,假注書金承勳,記事官徐正淳·李根命,各持通鑑第六卷,以次進伏訖。上曰,史官分左右,上開卷,仍敎曰,上番讀之。性協讀自以宋弘爲大司空,止事諧矣。上曰,釋義。性協釋義訖。上曰,文義奏之。性協曰,光武哀其湖陽公主之新寡,以方圖之意,言及於宋弘,則弘,以貧賤之知不可忘,糟糖之妻不下堂,對之,蓋以大抵之意論之,則光武關於人情,宋弘未免剛直矣。上曰,宋弘對光武之言甚善,如弘者誠罕有之人也。泳穆曰,弘之此言,千古格論也,觀其故舊不忘,富貴不易之節,雖君上之命,如不合於義,則必不阿意苟循者矣。上曰,下番讀之。泳穆讀自帝之討王郞,止宛王賜降。上曰,釋義。泳穆釋義訖。上曰,文義奏之。泳穆曰,彭寵之爲人,固無足道,而光武之不能優接,似有欠於懋功之道矣。上曰,有功必賞,有罪必罰,可也。而光武之薄於酬功,致此亂逆之變,不可謂無失矣。泳穆曰,聖敎當然,而彭寵,悖逆之人也。光武之於渠,雖功已酬恩已厚,以其無厭之慾,妄希非分,亦未可知,則其反,似不但由於光武之吝賞矣。上曰,事理似或然矣。上曰,參贊官讀之。承宇讀自秋賈復南擊召陵,止足以相當。上曰,釋義,承宇釋義訖。上曰,文義奏之。承宇曰,此章寇恂·賈復之事,正與古之藺相如·廉頗,相似矣。恂於復,非有畏劫之心,而知其手釰之謀,謹以避之,不欲相見者,是乃先公後私之意,則相如所謂先國家後私仇之義者,無異於此矣,前後人臣之爲國盡心,於斯可見矣。上曰,部將何謂也?承宇曰,部將,卽麾下之偏將也。上曰,賈復過穎川之時,部將殺人乎?承宇曰,似是過穎川之前矣。上曰,閣臣讀之。鎬翼讀自恂曰,不然,止結友而去。上曰,釋義,鎬翼釋義訖。上曰,文義奏之。鎬翼曰,寇恂有先公後私之心,自譬藺相如·廉頗,而不與賈復小爭,反盛供具厚待之,不拘於私嫌,而專爲國事,可謂知大體者也。上曰,然矣。鎬翼曰,雖賈復部將,旣犯罪則戮之,可也。而復以私嫌,欲害之,此未必善矣,且在草創之時,賞罰紀律,尤當嚴明也。上曰,然矣,上掩卷。命史官就座,又命退,諸臣,以次退出。
上在景福宮。停常參·經筵。
親傳香祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨馳詣宗廟·永禧殿,奉審摘奸以來。
政院啓曰,卽者兵曹郞廳來言,明日動駕時,別侍衛不可不備,而判書姜㳣,有身病,不得擧行云,何以爲之?敢稟。傳曰,次堂擧行。
又啓曰,前望修正,何等審愼,而摠管前望中,副摠管權容燮,昨日口傳政,已爲蒙點,而不爲懸註,又蒙點下,極涉未安,原前望,今方付標以入,而當該兵曹堂上,不可無警,從重推考,何如?傳曰,允。
摠管前望入之,李玄翼·尹善應,落點。
傳曰,不善擧行之當該事知,令攸司科治,傳曰,明日出宮門路,以思政門爲之。
兵曹啓曰,今四月初七日,大駕詣永禧殿展謁,御眞陪來時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依戊辰年璿源殿移奉時例磨鍊,別抄軍一哨領付中央陣。
御營廳啓曰,今四月初五日,慶科庭試武科訓鍊院命官殿試時,本廳將校,直赴應試人,別單書入之意,敢啓。傳曰,知道。
壬申四月初一日巳時,上詣勤政殿月臺。宗廟夏享大祭香祝親傳入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨李敎復,記事官缺,別兼春秋朴容大,記事官金鶴鎭,檢校直提學閔升鎬·趙寧夏·李載冕,檢校直閣李鎬翼·姜,檢校待敎金奎軾,典翰洪萬植,校理王性協,副校理黃普淵·朴顥陽,修撰李秀萬,副修撰閔泳穆,以次侍立。時至,通禮,跪啓請外辦,上具翼善冠·衮龍袍,乘輿出思政門,藥房提調姜㳣,副提調韓敬源,進前問候訖,仍詣勤政殿月臺。通禮,跪啓請降輿,上降輿就褥位,南向立,引儀,引獻官陞詣褥位之左。通禮,跪啓請跪,上跪,香室官員,奉香祝跪授承宇,承宇東向跪進,上受之以授獻官,獻官西向跪受。通禮跪啓請興,上興,通禮,導上降詣階下祗送位,獻官奉香祝由正路出。通禮跪啓請鞠躬,上鞠躬,香祝過後。通禮跪啓請平身,上平身入幕次。少頃通禮,跪啓請出次,上出次,乘輿入思政門,遠植請出標信解嚴。上還內,諸臣以次退出。
上在景福宮。停常參·經筵。
大駕詣永昭廟入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
仍詣毓祥宮展拜,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,出宮門路以迎秋門爲之。
傳曰,禧嬪宮,遣內侍看審以來。
傳曰,宜嬪祠宇,遣內侍看審以來。
傳曰,侍衛軍兵與排立軍兵,令各其營,別饒次分給。
政院啓曰,明日召對取稟,傳曰,爲之。
議政府啓曰,會寧·慶源開巿今已完畢,令槐院撰出咨文,順付回撥,下送灣府,使之傳給鳳城將處,以爲轉致北京之地,何如?傳曰,允。
承文院啓曰,冬至兼謝恩使臣,加賞事,以前頭使行奉表伸謝之意,先通咨文,押物官病故給發綢棺事以承領之意,撰出回咨,竝順付回撥,下送于灣府,入送鳳城轉致北京之地,何如?傳曰,允。
內醫院啓曰,領率醫官,見今數少,堂上醫官劉漢緯·李敬仁,特加一資,領率差下,內醫金在瑚,曾以醫藥同參,已經入診,而今旣移屬本廳,依例御醫差下,何如?傳曰,允。
兵曹啓曰,謹依下敎,侍衛與排立軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛將官將校軍兵及武藝別監等處,別饒次分給之意,敢啓。傳曰,知道。
禁衛營啓曰,謹依下敎,侍衛與排立軍兵等處,別饒次分給之意,敢啓。傳曰,知道。
御營廳啓曰,謹依下敎,侍衛與排立軍兵等處,別饒次分給之意,敢啓。傳曰,知道。
壬申四月初二日巳時,大駕詣永昭廟·文禧廟·毓祥宮·延祜宮·宣禧宮,殿拜擧動入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨李敎復,記事官缺,別兼春秋朴容大,記事官金鶴鎭,檢校直提學閔升鎬·趙寧夏·李載冕,檢校直閣李世用·洪殷謨·李鎬翼·姜,檢校待敎金奎軾,副提學洪遠植,典翰洪萬植,校理王性協,副校理黃普淵,修撰李秀萬,副修撰尹用求·閔泳穆,以次侍立。時至,通禮,跪啓請外辦,上具翼善冠·衮龍袍,乘輿出思政門,藥房提調姜㳣,副提調韓敬源,進前問候訖,至降輿所。通禮,跪啓請降輿乘輦,上降輿乘輦,由勤政門·興禮門·用成門,出迎秋門,進發至永昭廟大門外。通禮,跪啓請降輦乘輿,上降輦乘輿至齋室門外,上降輿入齋室,少頃,通禮,跪啓請出次,上出次,通禮導上詣版位,行再拜禮,陞詣廟內奉審訖,仍詣文禧廟版位,行再拜禮,廟內奉審訖,通禮,導上還入齋室。領議政金炳學,進前問候訖,奏曰,釜山訓導安東晙,遭故上來矣,多年居任,熟知倭館事情,而此時此任,有難遽付生手,使之起復擧行,何如?上曰,依爲之,從速下送,可也。炳學曰,謹當申飭下送矣。上曰,柳興榮事果何如云乎?炳學曰,覈事姑未究竟,而卽從傳聞,則柳興榮已爲徑斃云,王章未伸,鬼誅先加,極爲憤惋矣。上曰,卽見柳興榮之年前上書雲峴者,搆陷其諸兄,無所不至,其平日含憾,推可知矣,而倫彝之變,胡至此極?同氣間若有如此重犯,爲其弟兄者,安得不廢枳?而今番事,其惡弟爲謀害其兄而如是,則因此廢枳,豈非感傷和氣者乎?炳學曰,興榮之悖戾成性,已有稔聞,而年前上書雲峴者,臣亦見之,則其所爲說,罔非搆陷其兄,斁倫敗常,莫此爲甚矣,其平日含憾,雖已自上洞燭,第爲其兄者,豈可自同平人乎?淳穆曰,柳興榮所上雲峴書者,臣亦見之,其媢嫉諸兄斁敗倫紀,無所不至,其所包藏禍心,厥惟久矣,今於此事以後,其兄之如何處之,恐不可遽然議到矣。上曰,以其有惡弟廢枳,其兄,有欠全保之道,朝廷亦悉此意好矣。炳學曰,今此上敎,寔出全保之聖念,而其在朝廷,必當爭執後已矣。淳穆曰,變出同氣之內,其兄雖無罪犯,朝廷豈可視同平人乎?炳學曰,昨見蔚梱狀啓謄報,則大邱鎭營在囚罪人李士元,凶謀逆節,直與安東諸罪人脈絡相通,掀露無餘,凶徒之綢繆和應,去益痛惋矣。上曰,予於昨日,亦見狀啓矣。炳學曰,此罪人,姑待嶺伯査啓,可以究竟矣。上曰,今日筵說,頒諸朝紙,可也。上入齋室,問安勿爲之事下敎,少頃,通禮跪啓請出次,上出次乘輿,詣毓祥宮大門外。通禮,跪啓請降輿,上降輿入齋室。少頃通禮,跪啓請出次,上出次,通禮導上詣版位,行再拜禮,陞詣宮內奉審訖,仍詣冷泉亭版位,行四拜禮,御眞奉審訖,傳曰,宜嬪廟,遣內侍看審以來。出傳敎傳曰,禧嬪廟,遣內侍看審以來。出傳敎傳曰,延祐宮·宣禧宮,展拜時,百官行禮置之。出傳敎詣延祜宮版位,行再拜禮,陞詣廟內奉審訖,仍詣宣禧宮,就版位行再拜禮,陞詣廟內奉審訖,通禮導上還入齋室,問安勿爲之事下敎。少頃,通禮跪啓請外辦,上出次,乘輿出宮大門外。通禮跪啓請降輿乘輦,上降輿乘輦,由迎秋門·興禮門,入勤政門。通禮跪啓請降輦乘輿,上降輦乘輿,至思政門,兵曹判書姜㳣,跪稟放仗,遠植請出標信解嚴,上還內,諸臣以次退出。
壬申四月初二日申時,上御紫薇堂。召對入侍時,參贊官洪遠植,檢校待敎金奎軾,侍讀官王性協,檢討官李秀萬,假注書金昌倫,記事官徐正淳·李根命,各持通鑑第六卷,以次進伏訖。
上在景福宮。停常參·經筵。
自開東至申時,灑雨下雨,測雨器,水深一分。
傳曰,永禧殿御眞移奉,依戊辰年璿源殿御眞移奉時例,以衛內陪奉磨鍊。
兵曹啓曰,今四月初七日,永禧殿第一室·第三室,御眞移奉泰元殿時,侍衛當爲磨鍊,而謹稽謄錄,則分兵曹·分都摠府堂上·郞廳各一員,五衛將二員,武兼宣傳官四員,禁軍二十人,侍衛挾輦軍四十名及前後射隊軍兵一哨,以訓局軍磨鍊矣,今此各室侍衛,依此擧行,何如?傳曰,依戊辰年璿源殿御眞移奉時例磨鍊。
以黃海監司徐元輔狀啓,薦新石首魚,月令已盡,未得封進,當該差使員長連縣監金駿求,依事目罷黜,臣亦惶恐待罪事,傳曰,卿勿待罪事,回諭,差使員之罷黜,特爲安徐,期於斯速封進事行會。
政院啓曰,明日召對取稟,傳曰,爲之。
訓鍊都監啓曰,今此慶科庭試武科殿試時,本局將校軍兵及武藝別監中,直赴殿試應頉人,竝別單書入之意,敢啓。傳曰,知道。
御營廳啓曰,本廳騎士將吳信默,身爲將官,厭避番次,擧措駭妄,爲先汰去之意,敢啓。傳曰,知道。
壬申四月初三日申時,上御紫薇堂。召對入侍時,參贊官李敎復,檢校待敎金奎軾,侍讀官黃普淵,檢討官尹用求,假注書金昌倫,記事官徐正淳·李根命,各持通鑑第六卷,以次進伏訖。
上在景福宮。停常參·經筵。
吏曹啓曰,奉常寺正李載純,健元陵參奉李思默,俱以身病,呈狀乞遞,竝改差,何如?傳曰,允。
傳曰,回還使臣入侍三軍府啓曰,濟州牧使趙羲純,以其身病,呈狀乞遞矣,實病旣如此,則有難强令察任,改差,何如?傳曰,允。
三軍府薦望,以李宓熙爲濟州牧使。
政院啓曰,明日召對取稟,傳曰,爲之。
兵曹啓曰,濟州己巳年庭試武科初試入格洪以沂,庚午式年武科初試入格高玄錫,俱爲來訴本曹願赴於今番庭試矣,本州以候風駕海之致,初試人隨其上來,許赴於當前他科,載在法典,故取考各年榜目及該牧公文,則初試入格,果爲的實,竝依例許赴於明日殿試之意,敢啓。傳曰,知道。
又啓曰,直赴殿試奉承傳宣傳官黃羲哲等,二百八十一人,直赴會試奉承傳馬兵閔政鎬等三十四人,隨其錄名,依例許赴於明日殿試之意,敢啓。傳曰,知道。
又啓曰,今此慶科庭試武科殿試時,直赴殿試人及直赴會試人應試應頉,區別別單書入之意,敢啓。傳曰,知道。
禮曹啓曰,卽接前郡守吳致永所志,則以爲,族弟致翊,嫡妾俱無子,以其同姓二十寸弟致殷第三子能善,欲爲繼後,兩家諸族,相議完定,而致翊夫妻俱爲作故,拘於常規,不得循例禮斜,依法典草記稟處事呈狀矣,凡係繼宗立後,兩邊與受,明有可據,而不得登聞者,許令該曹論理草記事,載在法典,而門長吳致永所訴旣如此,吳致殷第三子能善,立爲吳致翊之後,何如?傳曰,允。
摠戎廳啓曰,今此慶科庭試武科訓鍊院命官殿試敎是時,本廳屬南陽別驍士別砲軍,坡州·長湍別驍士,直赴殿試,應試人別單書入之意,敢啓。傳曰,知道。
禁衛營啓曰,本營哨官金樂瀅,身爲兼參軍,不勤巡山,爲先汰去之意,敢啓。傳曰,知道。
壬申四月初四日午時,上御紫薇堂。召對,回還冬至使同爲入侍時,參贊官李敎復,檢校典翰李承宇,侍讀官黃普淵,檢校待敎金奎軾,假注書朴鍾瀅,記事官徐正淳·李根命,各持通鑑第六卷,冬至正使閔致庠,副使李建弼,以次進伏訖。上曰,史官分左右,仍命回還冬至使進前,上曰,遠路無事往返乎?致庠曰,王靈攸曁,無事往還矣。上曰,行中亦皆無事乎?致庠曰,譯員一員,副使軍官一人,不幸矣。上曰,其亦甚惻矣。致庠曰,客地情景甚慘絶。上曰,今行回還,緣何此遲耶?致庠曰,行中旣有不幸之事,未免緣此稍遲,且譯員輩,多有中路落後,到柵後,不得已留待其齊到故亦費八九日,致此稽緩矣。上曰,書狀官落後,爲待車卜而然耶?致庠曰,大車卜重於小車,每致遲滯故從近例落留書狀於柵外,先此復命矣。上曰,經年而歸,俱爲仰瞻也。致庠等仰瞻訖。上曰,彼中無他事故乎?致庠曰,各省土匪,係是無年無之,而近無大爲慮者,洋夷之來留皇城者,今不滿數百名,街路上未能多見彼人之畏劫,異於前日,見其過去而亦爲指斥矣。上曰,獲瞻皇上乎?致庠曰,三四次宴禮時,獲近皇上而擧止凝重,視瞻不苟,有人君氣像,近又篤勤講學,留心事務,親摠萬機,擧皆顒仰,可見其愛戴期望之群情矣。上曰,去時已諭之而果詳探事情而來乎?致庠曰,有他事情,無以詳知,而聞去秋洋夷,利誘倭人而來,要與中國通貨,已有約書,將行交易云矣。上曰,然則中國將何以接待倭人乎?致庠曰,旣非臣服之國,則倭人似不稱臣云矣。上曰,回匪,今則何如?致庠曰,近日則不至大段猖撅,而中國則只是戒嚴防守而已云矣。上曰,皇后果已揀擇,而冊封在於何間云耶?致庠曰,二月初已爲揀定於翰林侍講學士崇綺之女,移處別宮,而大婚將行於九月,冊后例,在大婚前一日云矣。上曰,當有勅使而何時出來云耶?致庠曰,若派勅則必在冊后後,計當於冬間上馬矣。上曰,或有順付之道耶?致庠曰,雖齎咨官便,可以順付,而皇曆之行,每於九月晦間始到皇城,則其前不爲派勅,未可知矣,聞其事例,若已派定,則不許順付矣。上曰,大國人心與風俗何如耶?致庠曰,接人旣罕,言語不通,則雖未得其詳,比之往年所見,廛舖多售奇技淫巧之物,非不眩耀人目,而俱無實用者也,洋人輩有此逞技取銀之計,且鴉片烟之無人不吸,大可憂憫,前日則吸之者,恐或人知,祕其烟具,今行見之,反以不吸爲恥,烟具亂賣,非徒不禁,至有自官征稅,其習俗之漸變,於此可見矣。上曰,卿之燕行,在何年乎?致庠曰,庚戌年以書狀官入去矣。上曰,聞洋夷建層閣,窺覘禁中云,果然否?致庠曰,臣於紫光閣宴禮時見之,則洋醜所居屋,多在宮城逼近處,層設高樓,俯瞰禁中,而不能禁止,其設屋反高其宮墻,以遮其俯瞰,墻高比之舊築,加於三分之二矣。上曰,彼地昨年農形何如耶?致庠曰,關內稍勝,關外頗歉荒,响馬竊發之類,種種有之矣。上曰,不能禁戢耶?致庠曰,必當到底禁捕,而在在群聚,似不得盡勦而然矣,柵外亦有此患,自灣往來,近有馬匹物貨之見奪者矣,大抵自柵門至鴨江間,爲一百二十里,此是彼我交界,故等捐其地,不許民居者,當初深意可以見之,而挽近七八年來,流離逋逃之類,冒禁潛居,村落已成,鷄犬相聞,昔之樹木參天處,今皆芟斫,無寸土之不闢,彼我之相居如是隔近,鴨江不過一帶水也,他日犯越之弊,可以逆覩,必爲邊門之患,誠甚憂悶矣。上曰,此地係於何省,不能禁逐其居民乎?致庠曰,此地自是空曠處,則似無所係之省,而居民俱是無賴籍外之類也,今欲盡爲驅出,則必致大段騷擾,故似爲掩置,而反不若屬之鳳城衙門等處,以爲編籍管轄矣。上曰,此距瀋陽爲幾里乎?致庠曰,距盛京爲六百餘里矣。上曰,响馬賊旣如是,則年年使行,亦爲戒愼處也。致庠曰,果爲戒嚴者,而今春爲歉荒也,故比他年尤多云矣。上曰,入我境沿路所見,何如?致庠曰,淸北之昨年歉荒,挽近罕有,前冬過去時見之,則仳離顚連之類,相續道路,已是愁慘,而今春則自義州至嘉山,沿路松木,殆無餘皮,民情之艱棘,於此可見矣。上曰,彼地則昨冬無雪云,果然耶?致庠曰,昨冬皇城,則有數次大雪,而開春以後,雨水則不爲頻數矣。上曰,彼地麥農何如乎?致庠曰,彼地則多種小麥,罕見大麥,農穀率多䅯麥,而幽燕之地,卽是沙溪不毛,土無所産,以其皇京都會,四方物貨,輻湊竝臻,賴以爲生矣。上曰,近日有馴象而亦或見之否?致庠曰,果有之而得見矣。上曰,爲幾匹乎?致庠曰,只有二頭,而聞是越南所貢者也,皇帝初卽位,則例以詔書宣示于産象之地,象乃就馴,而咸豊時則竟無所得,今皇上嗣位之初,始得捕來,所以彼人至謂之瑞物云矣。上命使臣先退,仍開卷缺,上掩卷,仍敎曰,閣臣嶺伯之子也,往來於嶺營乎?奎軾曰,往來矣。上曰,必知嶺營之事矣,須爲言之。奎軾曰,此非臣之職分也,不敢仰達矣。上曰,召對,異於進講之席,須爲言之。奎軾曰,臣暫往暫來,或有聞者而未敢詳知。上曰,隨其所聞而言,軍摠幾許耶?奎軾曰,以身應役,十六萬五千餘名也,至於納木·納錢·納米·納租之名,不在於十六萬五千餘名之中矣,竝合京外案軍摠爲四十三萬餘名也。上曰,聞嶺營設別砲手云,幾名乎?奎軾曰,三百名矣。上曰,砲手之習放何如耶?奎軾曰,方爲敎鍊矣。上曰,結總爲幾許耶?奎軾曰,元總爲二十二萬三千餘結,此中均役結·免稅結除減,則實結爲十九萬七千餘結,又以年分或有不同之時。上曰,戶數爲幾許耶?奎軾曰,戶數爲三十五萬七千餘戶,而此是丁卯式戶數也,庚午年戶數,則臣未敢聞之。上命史官就座,又命退。諸臣,以次退出。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿,氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政有身病,不得來會云矣,敢啓。傳曰,知道。
傳曰,考官李容熙命官爲之。
吏曹啓曰,今此永禧殿第一室·第三室,御眞移奉泰元殿時,分司依戊辰年例爲之事,命下矣。分承旨分兵曹堂郞,當爲差出,而日子只隔,口傳備擬以入之意,敢啓。傳曰,知道。分承史依丁酉年例,當有處分矣。
兵曹啓曰,今此永禧殿第一室·第三室,御眞移奉泰元殿時,分司,依戊辰年例爲之事,命下矣。分都摠府堂上郞廳各一員當爲差出,而日子只隔,口傳擬入之意,敢啓。傳曰,知道。
傳曰,永禧殿第一室,御眞移奉時,都承旨韓敬源,左副承旨趙定熙,直提學趙慶鎬,檢校副提學李明應,進去,翰注各一員,亦爲進去,第三室御眞移奉時,左承旨金聲根,右副承旨李承宇,直提學南廷順,原任副提學沈舜澤進去,翰注各一員亦爲進去。
吏曹口傳政事以李載鵬·李昌漢,爲分兵曹參議,李載純·李永,爲分兵曹正郞。
兵曹啓曰,再明日永禧殿動駕時,本曹堂上侍衛,當爲備員,而參判李炳敎呈辭受由不得進參,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
吏曹口傳政事,以李建弼爲兵曹參判。
兵曹口傳政事,以李沇應·李寅卨,爲分副摠管,李根周·李圭泰,爲分都事。
三軍府薦望,以李宓熙爲濟州牧使。
李敎復啓曰,行都承旨韓敬源藥院進,左承旨金聲根廚院進,右承旨洪遠植試所進,左副承旨趙定熙,右副承旨李承宇式暇。院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
傳曰,藥院提調許遞,前望入之。
傳曰,前後直赴殿試人,竝付之今番庭試榜末。
傳曰,明日出宮內門路,以思政門爲之。
政院啓曰,明日召對取稟,傳曰,爲之。
以司謁尹東善手本,別監朴潤秀無端逃走之罪狀,令攸司科治事,傳曰,令秋曹捉來後以聞。
以司謁口傳下敎曰,自今爲始,京外動駕時,別隊馬兵三作隊除出,一作隊槍釰軍攔後內作行,二作隊攔後外,竝以五馬隊作爲別攔後事,定式。
兵曹啓曰,今此慶科庭試武科殿試時,執鼓官,例以訓鍊正塡差,而正具羲祖,呈辭在外,依例以訓鍊副正柳冀東,塡差之意,敢啓。傳曰,知道。
又啓曰,宣傳官任永準,五衛將崔升翰·許櫶·李載性·李景淵,景熙宮衛將安永基,昌德宮衛將金命煥·吳學悅·徐貞淳,俱以病難供職,呈狀乞遞,竝改差,何如?傳曰,允。
刑曹啓曰,以司謁尹東善手本,別監朴潤秀無端逃走之狀,萬萬痛駭,其罪狀,令攸司從重科治事,傳曰,令秋曹捉來後以聞事,命下矣。成命之下,別監朴潤秀,今爲自現之意,敢啓。傳曰,知道。
以左承旨金聲根牌招不進,罷職傳旨,傳曰,只推。
義禁府啓曰,再明日永禧殿御眞移奉時,本府都事,以大駕各差備全數進參,而第一室神輦第三室神輦,左右考喧都事,無以推移,假都事四員,令該曹,口傳差出,以爲分排擧行之地,何如?傳曰,允。
兵曹啓目粘連,觀此鎭撫使金善弼狀啓,則文殊別將申泰鉉,隨事殫誠,經擾鎭民,賴以安堵,願留踵至,處在沿海,常所戒嚴,不可付之生手,限一瓜特爲仍任事,令該曹稟處亦爲白有臥乎所,鎭民安堵,願留踵至,處在沿海,常所戒嚴,不可付之生手,依狀請施行,何如?啓,依允。
知三軍府事李容熙疏曰,伏以臣於慶科庭試武科殿試,伏奉命官之命,而揆以典憲,有不敢冒當者,玆以短章仰籲。伏乞聖明,亟寢成命,以存公格,不勝幸甚云云。答曰,省疏具悉。旣有已例,卽爲開場。
壬申四月初五日午時,上御紫薇堂。召對入侍時,參贊官李敎復,侍讀官黃普淵,檢討官尹用求,檢校直閣姜,假注書朴鍾瀅,記事官徐正淳·李根命,各持通鑑第六卷,以次進伏訖。
上在景福宮。停常參·經筵。
傳曰,傳香承旨,馳詣永禧殿,奉審摘奸以來。
政院啓曰,御眞移奉時,注書二員,俱爲神輦陪從,則隨駕無人,何以爲之?敢稟。傳曰,假注書一員加差下。
御眞移模時,監董宗臣草記還入,李建弼改書下。
內醫提調前望入之,金學性落點。
兵曹啓曰,明日永禧殿動駕時,本曹堂上侍衛,當爲備員,而參判李建弼有身病,不得進參,令政院,稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
吏曹口傳政事,以尹滋承爲兵曹參判。
禮曹啓曰,傳曰,前後直赴殿試人,竝付之今番庭試榜末事,命下矣。取考謄錄,則在前除草試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行,何如?傳曰,允。
吏曹啓曰,卽接司僕寺牒報,則以爲,明日永禧殿動駕時,本寺正例爲進輿差備,而正金奎軾,合三呈旬矣,其代以在京無故人,卽速變通,及時擧行之地云,改差,其代,口傳備擬以入之意,敢啓。傳曰,知道。
吏曹口傳政事,以洪鍾大爲司僕正。
兵曹啓曰,今此動駕時,侍衛不可不備,五衛將有闕之代,依例口傳擬入之意,敢啓。傳曰,知道。
兵曹口傳政事,以河靖一·孫瀅銖·金鳳煥·李載潤爲五衛將。
內醫院啓曰,本院提調,例不得兼帶金吾之任矣,提調金學性所帶判義禁,今姑許遞,何如?傳曰,允。
三軍府啓曰,鎭撫營新設,軍制軍數,別單書入之意,敢啓。傳曰,知道。
奎章閣啓曰,守宮檢校直提學李㘾,待開門牌招,何如?傳曰,允。
弘文館啓曰,守宮檢校典翰金昌熙,待開門牌招,何如?傳曰,允。
壬申四月初六日,上御紫薇堂。召對入侍時,參贊官韓敬源,侍講官洪萬植,檢討官閔泳穆,檢校直閣姜,記事官柳·徐正淳·李根命,各持通鑑第六卷,以次進伏訖。
上在景福宮。停常參·經筵。
大駕詣永禧殿入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣銅峴祗迎所,入幕次後,藥房·內閣·政院·玉堂口傳問安。答曰,知道。御眞移奉泰元殿後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。展拜入齋室後,藥房·內閣·政院·玉堂口傳問安。答曰,知道。
酌獻禮,還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
傳曰,神輦侍衛軍兵,令各其營乾犒饋。
傳曰,侍衛軍兵,令各其營乾犒饋。
傳曰,還宮當自內爲之矣,該房知悉。
奎章閣啓曰,大駕今已還宮,守宮檢校直提學李㘾,依定式減下,何如?傳曰,允。
弘文館啓曰,大駕今已還宮,守宮檢校典翰金昌熙,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人朴昇浩,移送秋曹云矣,敢啓。傳曰,知道。
禮曹啓曰,卽接宗廟署所報,則今此慶科庭試試取時,本署官員,俱爲觀光云,依定式本曹正郞元秉圭,假官差送,以爲代直後,赴試之地,何如?傳曰,允。
又啓曰,卽接社稷署所報,則今此慶科庭試試取時,本署官員,俱爲觀光云矣,依定式,本曹佐郞金㽥,假官差送,以爲代直後,赴試之地,何如?傳曰,允。
又啓曰,卽接永禧殿官員所報,則今此慶科庭試試取時,本殿官員,俱爲觀光云矣,依定式假官一員,令吏曹以成均館官員口傳啓下,以爲代直後,赴試之地,何如?傳曰,允。
義禁府啓曰,再明日慶科庭試文科試取時,本府都事,皆爲赴擧,只有武都事一員,當直入直與本府入直·回公都事及秋成門·金華門,禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
兵曹啓曰,謹依下敎神輦侍衛軍兵等處,乾犒饋分給之意,敢啓。傳曰,知道。
又啓曰,謹依下敎,侍衛軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,神輦侍衛將校軍兵及武藝別監等處,乾犒饋分給之意,敢啓。傳曰,知道。
又啓曰,謹依下敎,侍衛將校軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,神輦侍衛軍兵等處,乾犒饋分給之意,敢啓。傳曰,知道。
又啓曰,謹依下敎,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,神輦侍衛軍兵等處,乾犒饋分給之意,敢啓。傳曰,知道。
又啓曰,謹依下敎,侍衛軍兵等處,乾犒饋分給之意,敢啓。傳曰,知道。
吏曹啓目粘連,觀此全羅監司李鎬俊狀啓,則以爲,求禮縣監方孝涵,勵精圖治,奸吏縮頸,倉瘼船弊,次第釐整,是白如乎,瓜期已迫,民情惜去,特許乃任事,令該曹稟處亦爲白有臥乎所,瓜滿差代,乃是金石之典是白乎矣,道臣狀辭旣如此,依狀請施行,何如?啓依允。
知事金學性疏曰云云。答曰,省疏具悉。卿其勿辭行公。
壬申四月初七日辰時,大駕詣永禧殿。展謁第一室第三室御眞移奉泰元殿,仍行酌獻禮,擧動入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨李敎復,記事官缺,檢校直提學閔升鎬·趙寧夏·李載冕·趙成夏,直提學南廷順·趙慶鎬,檢校直閣李世用·洪殷謨·李鎬翼·姜,檢校待敎金奎軾,檢校副提學李明應·趙敬夏,副提學洪遠植,檢校典翰李起鎬·金性均·李承宇·權鼎鎬,典翰洪萬植,應敎朴定陽,副應敎金裕行,校理李源逸,副校理朴顥陽,修撰李秀萬,副修撰尹用求·閔泳穆,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調金學性,副提調韓敬源,進前問候訖,至降輿所。通禮,跪啓請降輿乘輦,上降輿乘輦,由勤政門·興禮門,出光化門,進發至永禧殿大門外。通禮,跪啓請降輦乘輿,上降輦乘輿,入齋室。少頃通禮,跪啓請出次,上改具冕服玉帶赤舃以出。通禮,跪啓請執圭,上執圭,通禮導上詣版位,行四拜禮,陞詣第一室,奉審訖,次詣各室奉審,上命大臣入侍。領議政金炳學進前奏曰,今日移奉時儀節,向旣承當日下敎之處分矣,將何以爲之乎?上曰,第一室移奉時,各室御眞,禮當几奉階上祗迎位,而幀本年久,捲奉審愼,若下簾而闔門,則間架相隔,似無如何矣。炳學曰,太廟旣有不啓龕之禮,則今此下敎,允合權宜矣。右議政洪淳穆曰,下簾闔門,則雖無奉降之節,其於禮意允愜妥當矣。上曰,第一室外,竝下簾而閤門,第一室御眞奉安神輦後,第二室還爲捲簾,開龕後,第三室御眞奉安神輦,可也。上曰,在前庭試時,有時原任大臣入侍之例,而大臣若帶試官,則服色着黑團領,而不然則當着天翼矣,今番則必須俱爲入來爲好,而自今便作常例亦好矣。炳學曰,謹當奉敎矣。上曰,拭塵捲奉,以雪綿子堅補櫃內,無或致搖,可也。上曰,英廟乙卯,必有此節次,而未見其著載者矣。淳穆曰,考之故事,果未見其有此儀節矣。上曰,以此著式爲好矣。淳穆曰,載之掌故,以爲後式果好矣。上曰,第三室,亦依第一室移奉例爲之,仍敎曰,儀仗進來,上曰,自第四室至第六室,前簾竝爲還捲。炳學曰,日已晩矣,當下食代令,而若於回鑾路上下令,則神輦行次,路次駐停,或涉未安,恐不若仍暫駐輦於此矣。上曰,誠然矣。炳學曰,向晩日候晴佳矣,勞動稍久,聖體,若何?上曰,一樣矣。上釋圭還入齋室,諸閣臣,奉第一室,第三室,御眞,奉安於神輦移奉。時至,通禮跪啓請出次,上出齋室門外,乘輿至銅峴前路,降輿入幕次,御眞神輦至。通禮跪啓請出次,上出次,通禮跪啓請鞠躬,上鞠躬,神輦過後,通禮跪啓請平身,上平身,通禮跪啓請乘輦,上乘輦進發,由光化門入承和門。通禮,跪啓請釋圭,上釋圭,降輦乘輿,入建肅門,上降輿入幕次,御眞奉安後。通禮跪啓請出次,上改具翼善冠·衮龍袍以出,通禮,導上詣版位,行四拜禮,陞詣殿內奉審訖,還入幕次,酌獻禮。時至,贊禮跪啓請出次,上出次,贊禮導上詣版位,行四拜禮,仍詣盥洗位,盥洗訖,仍詣第一室尊所,執尊擧羃,贊禮,導上詣第一室神位前。贊禮跪啓請三上香,敬源奉香,承宇奉爐,上三上香,敬源奉爵跪進,上受之以授承宇,承宇跪受奠于神位前,上俯伏興,少退跪,大祝,跪讀祝訖,上詣第三室,行禮如上儀訖,贊禮導上降復位。贊禮跪啓請四拜,上行四拜禮,又啓請四拜,上行四拜禮,贊禮導上詣望燎位,望燎訖。贊禮跪啓禮畢,仍導上還入幕次,傳曰,還宮當自內爲之矣,該房知悉。出傳敎上還內,諸臣以次退出。
上在景福宮。停常參·經筵。
議政府啓曰,慶科只隔矣,多士比前尤盛,試紙從以不敷云,依已例以大好紙許令通用事,分付四館所,何如?傳曰,允。
禮曹啓曰,謹依傳敎,前後直赴殿試人隨其直赴年次,付之榜末事,草記啓下矣,卽接四館所牒呈,則辛未五月參班儒生應製入格進士李復永,同年七月七夕製入格,幼學申一永,幼學沈東獻,進士趙翼永,同年八月九日製入格,幼學沈相萬,生員南肅熙,同年同月秋到記殿講入格,幼學金命來,製述入格進士安兢遠,同年十二月柑製入格,進士韓章錫。
壬申正月參班儒生應製入格,幼學李喜元,同年二月春到記殿講入格,幼學田應龍,製述入格,進士李熙春合爲十二人云矣,直赴殿試儒生李復永等十二人,隨其直赴年次,付之榜末,一體放榜之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而御眞移安相値,不得設行之意,敢啓。傳曰,知道。傳曰,明日出宮門路,以思政門爲之。
三軍府啓曰,卽接訓鍊都監所報,則今四月初九日習陣日次,而親臨庭試相値,不得行操云矣,敢啓。傳曰,知道。
承文院啓曰,冬至兼謝恩使回便,帶來咨文中,使臣加賞事,以前頭使行奉表伸謝之意,先通咨文押物官病故,給發綢棺事,以承領之意,撰去回咨,竝順付回撥,下送灣府,使之入送鳳城,以爲轉致北京之地,何如?傳曰,允。
摠戎廳啓曰,本廳哨官高英峻,身病猝重,勢難察任,改差,何如?傳曰,允。
刑曹啓曰,今四月初七日動駕時,衛外擊錚人公州幼學朴昇浩,爲其先祖夢悅褒忠事也,干恩無嚴,原情勿施之意,敢啓。傳曰,知道。
吏曹判書李根友疏曰云云。答曰,省疏具悉。所請依施。
上在景福宮。停常參·經筵。
夜自五更至初十日開東,灑雨下雨,測雨器,水深三分。
還內後,藥房·內閣·政院·玉堂口傳問安。答曰,知道。
傳曰,泰元殿移模御眞,當奉審矣,該房知悉。
傳曰,閔判敦寧夫人病患沈重云,遣御醫,持相當藥物,不離看病。
司僕寺啓曰,今此慶科·庭試·文武新恩當日放榜時,當給本寺馬而武科只給甲乙科,今亦依例磨鍊之意,敢啓。傳曰,知道。
傳曰,武科直赴殿試人,以其日子之進定,未及赴試云,竝一體付之榜末。
傳曰,宗正卿別雲釰·兵摠府堂上·堂上閣臣·儒臣·入侍承旨堂上對讀官,竝讀券官加差下,堂下閣臣·儒臣·竝對讀官加差下,使之分考。
傳曰,明日三日製通方外爲之試紙用大好紙,大提學待明朝牌招。
傳曰,今番庭試,取三人。
傳曰,今番庭試,加取六人。
傳曰,新及第沈相萬賜樂。
吏曹啓曰,成均館典籍李昌煥,以其身病,呈狀乞遞,改差,何如?傳曰,允。
三軍府啓曰,卽接禁衛營所報,則今四月初十日,習陣日次,而大將臣李章濂,有身病,不得行操云矣,敢啓。傳曰,知道。
醫官李漢慶書啓,臣敬奉下敎,馳往北部觀光坊安洞契閔判敦寧致久第,齎傳藥物,診察貞敬夫人全州李氏脈候,則右三部浮滑,而症候則昏沈不省,故木瓜茶牛黃淸心丸,調進是乎旀,臣則伏承不離看病之下敎,故仍留之意,詮次啓達,答曰,知道。
兵曹啓曰,今番慶科庭試武科殿試榜目中多有誤書處,竝付標以入,而當該試官,推考,何如?傳曰,允。
又啓曰,今番武科直赴殿試人,以其日子之進定,未及赴試云,竝一體付之榜末事,命下矣。待其呈單,原榜目中,添付以入之意,敢啓。傳曰,知道。
禮曹啓曰,卽接宗廟署所報,則明日三日製試取時,本署官員,俱爲觀光云矣,依定式本曹正郞元秉圭,假官差送,以爲代直後赴試之地,何如?傳曰,允。
又啓曰,卽接社稷署所報,則明日三日製試取時,本署官員,俱爲觀光云矣,依定式本曹正郞高永錫,假官差送,以爲代直後,赴試之地,何如?傳曰,允。
醫官李漢慶書啓,臣詳問症候,則申後諸節,一向無減,人蔘三錢重煎進,而別無顯效之意,詮次啓達,答曰,知道。
吏曹啓目粘連,觀此平安監司韓啓源狀啓,則以爲,陽德縣監洪淳學,六載爲治,一副成規,徭役之蠲減,貧賤之賙恤,皆出薄廩,設砲勸武,課講興儒,今當瓜期,衆情惜去,特爲仍任事,令該曹稟處亦爲白有臥乎所,瓜滿差代乃是金石之典是白乎矣,道臣狀辭旣如此,依狀請姑爲仍任,何如?啓,依允。
壬申四月初九日,上詣景武臺。親臨慶科庭試文科試取,仍行文武科放榜入侍時,行都承旨韓敬源,左承旨金聲根,右承旨洪遠植,左副承旨趙定熙,右副承旨李承宇,同副承旨李敎復,注書缺,記事官金鶴鎭·徐正淳,檢校直提學閔升鎬·趙寧夏·李載冕·趙成夏,直提學南廷順·趙慶鎬,檢校直閣李世用·洪殷謨·李鎬翼·姜,檢校待敎金奎軾,檢校副提學李明應·趙敬夏,檢校典翰李起鎬·金性均·權鼎鎬,典翰洪萬植,應敎朴定陽,副應敎金裕行,校理王性協·李源逸,副校理黃普淵·朴顥陽,修撰李秀萬,副修撰尹用求·閔泳穆,以次侍立。時至,通禮,跪啓請外辦,上具翼善冠·衮龍袍,乘輿出思政門,藥房提調金學性,副提調韓敬源,進前問候訖,由勤政門·興禮門·用成門出神武門,詣景武臺。通禮跪啓請降輿,上降輿陞座,敬源讀奏入門單子訖,奏曰,從陞人中試官蒙點人,使之下去,一體行禮乎?上可之。讀券官對讀官,以次行禮就位,上命試官進前,命書賦題,太祖·太宗追上尊號後,咸聚八方多士,設慶科庭試,讀券官跪書讀奏,對讀官奉出懸題訖,上命試官權退,仍入小次,少頃上出次命考試,傳曰,宗正卿·別雲釰·兵摠府堂上,堂上閣臣·儒臣·入侍承旨堂上對讀官,竝讀券官加差下,堂下閣臣·儒臣·竝對讀官加差下,使之分考。出傳敎傳曰,今番庭試取三人。出傳敎傳曰,今番庭試,加取六人。出傳敎上曰,兵判進前,仍敎曰,武科直赴人竝付今番庭試榜末,可也。㳣曰,以其日子進定遠近之人尙無赴試者,今雖指揮上來,恐不免不及之歎矣。上命書傳敎曰,今番武科直赴殿試人,以其日子進定,未及赴試云,竝一體特付榜末,又命書傳敎曰,明日三日製通方外爲之,試紙用大好紙,大提學待明朝牌招,仍行科次,以次坼封,隨榜呼名訖。上命下榜目,參榜人以次入就階前,上命參榜人進前參榜人韓奭東·李範祖·閔泳商·李昌彦·金基宅·李萬敎·金永哲·蔡東夏·閔羲泰,以次進前,奏職姓名,退立階下訖。上命試官先退,通禮跪啓禮畢,上入小次,少頃,通禮,跪啓請外辦,上改具遠遊冠絳紗袍,出次陞座。通禮,跪啓請執圭,上執圭。遠植曰,文武擧人,參行禮次,出標信把門甲士處,祗受,何如?上可之。敬源曰,侍衛中率榜人,使之下殿行禮乎?上可之。宗親·文武百官,行四拜禮訖,敬源·遠植,跪啓放榜,分左右出,各詣放榜官之北,西向立,執事者各二人,對擧文武科榜案隨之。敬源·遠植,各取榜授放榜官,放榜官,跪受唱,文武科第一名訖,執事者,各置榜于案上,文武擧人,行四拜禮訖。敬源·遠植,分左右出,各詣正郞之北,西向立,執事者各二人,對擧文武科紅牌案隨之。敬源·遠植,各取紅牌函,授正郞,文武擧人,跪,正郞,各以紅牌分賜,仍爲頒花宣醞訖。文武甲科人賜蓋,文武擧人,行四拜禮,代致詞官,跪讀致詞訖,宗親·百官,行四拜禮訖。領議政金炳學,進前奏曰,武科壯元,當爲區處,而六品職,時無見窠,令該曹,就各司中加設權付,以爲待窠陞實之地,何如?上曰,依爲之。出擧條通禮,跪啓禮畢,上降座。通禮,跪啓請釋圭,上釋圭。通禮,跪啓請乘輿,上乘輿,由神武門·用成門·興禮門,入勤政門,遠植請出標信解嚴,上還內,諸臣以次退出。
上在景福宮。停常參·經筵。
自開東至申時,灑雨下雨,測雨器水深二分。藥房提調金學性,副提調韓敬源啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,都承旨,持此御題,與大提學偕往泮宮,試取以來。
政院啓曰,吏曹郞廳來言,新恩下批政事,取稟。傳曰,當日爲之。
傳曰,新恩謝恩,當親受矣,該房知悉。
傳曰,在外敦寧都正許遞,今日政差出。
宗親府啓曰,太祖大王御眞草本模寫後,正本上綃吉日,令日官劉俊祜推擇,則今月十二日卯時爲吉云,以此日時擧行之意,敢啓。傳曰,知道。
醫官李漢慶書啓,閔判敦寧夫人病患,人蔘一兩重,煎水和米飮,分三次盡服,而臣,今朝診察脈候,則頗有勝節是乎旀,今日則三錢重蔘苓飮日再煎進議定,而臣則姑爲仍留之意,詮次啓達,答曰,知道。
政院啓曰,明日召對取稟,傳曰,爲之。
醫官李漢慶書啓,臣詳問症候,則蔘苓飮進後,益有勝節,脈度和緩,連進米飮,神氣平順,蔘苓飮今方再進之意,詮次啓達,答曰,知道。
兵曹啓曰,宣傳官李敏鼎,五衛將河靖一·孫瀅銖·李鳳煥·李載潤,以其病難供職,呈狀乞遞,竝改差,何如?傳曰,允。
有政。吏批,行判書李根友未肅拜,參判李明應進,參議閔謙鎬病。
吏批啓曰,行判書李根友在外未肅拜,參議閔謙鎬病不來,小臣獨政未安,何以爲之?敢稟。傳曰,仍爲之。
以南啓輪爲敦寧都正,鄭學默爲兵曹參議,金世均爲判義禁,閔致庠爲知經筵,鄭昌東爲奉常正,金奭根爲戶曹正郞,李鍾恕爲公事官,典籍單韓奭東,文科甲科第一人司䆃主簿加設單李基燮,武科甲科第一人分兵曹參議李載鵬·李昌漢,分兵曹正郞李載純·李永已上減下。濟州牧使單李宓熙,東萊府使鄭顯德,加一瓜仍任事承傳。求禮縣監方孝涵,陽德縣監洪淳學,已上姑爲仍任事承傳。兵曹參議崔尙儒,年七十今加嘉善,前令王錫疇年七十四,今加通政,前僉知林有廈年八十四,今加嘉善。前分敎官李時茂年七十五,前參奉陳復元年七十三,已上今超通政。前五衛將禹世琮,年八十四,今加資憲,張錫祚年八十六,朴宗炯年七十,已上今加嘉義。李應相年九十二,宋彦郁年八十六,李齊寅年七十九,閔就仁年七十二,孫光泳年七十,已上今加嘉善。已上特爲加資事承傳。再政。以徐相敦爲刑曹參議,李遇根爲健元陵參奉,兵批,判書姜㳣病,參判尹滋承病,參議未差,參知李敦夏入直進,以金貴鉉爲昇天堡萬戶,金光富爲明月萬戶,嚴龍煥爲臨津別將,同知單金命煥,訓鍊主簿加設三單,尹昌根·尹光翼·金鴻求,文殊別將申泰鉉,限一瓜特爲仍任事承傳,兼濟州鎭兵馬水軍僉節制使全羅道水軍防禦使單李宓熙,判府事閔致庠,回還正使依法典減下,分副摠管李沇應·李寅卨,分都事李根周·李圭泰,以上減下。
傳曰,公事不審之中官吳有恒,從重推考。
韓敬源啓曰,臣敬奉御題,與大提學趙性敎,偕往泮宮,三日製儒生試取,則收券爲二萬二千一百五十七張矣,捧入之意,敢啓。傳曰,知道。
傳曰,入直兵摠府堂上·在院承旨,竝試官加差下,使之分考,傳曰,科次人侍。
傳曰,入格儒生明日待令。
三軍府啓曰,卽接御營廳所報,則今四月十一日,習陣日次,而大將臣李容熙,有身病,不得行操云矣,敢啓。傳曰,知道。
御營廳啓曰,本廳軍色從事官朴容大,身病甚重,勢難察任,改差,何如?傳曰,允。
又啓曰,本廳中軍李鳳儀,身病甚重,勢難察任,改差,何如?傳曰,允。
壬申四月初十日巳時,上御慈慶殿。新恩謝恩親受入侍時,右承旨洪遠植,記事官柳,假注書曺寅承,記事官趙鍾翼·李根命。上曰,史官分左右,引儀,引文武擧人入就位。遠植曰,新恩後拜人,使之隨入乎?上可之。引儀唱四拜,文武擧人行四拜禮。遠植曰,新恩宣醞乎?上可之。新恩宣醞訖,引儀唱四拜,文武擧人,行四拜禮。遠植曰,新恩使之陞殿奏職姓名乎?上可之。文科甲科韓奭東,乙科李範祖·閔泳啇,丙科李昌彦·金基宅·李萬敎·金永哲·蔡東夏·閔羲泰,武科甲科李基燮,以次進前,奏職姓名訖。遠植曰,文武擧人使之出送乎?上可之。引儀引文武擧人出。上曰,史官就座。仍命退,諸臣以次退出。
壬申四月初十日戌時,上御慈慶殿。科次入侍時,行都承旨韓敬源,左副承旨趙定熙,同副承旨李敎復,假注書曺寅承,記事官趙鍾翼·李根命,大提學趙性敎,行護軍南廷益,兵曹參知李敦夏,對讀官檢校直閣洪殷謨,副校理朴顥陽,修撰李秀萬,以次進伏訖。上曰,史官分左右,仍命科次,性敎奏曰,讀券何以爲之乎?上曰,讀之。秀萬讀第一張第三句,上命止之。性敎曰,書等何以爲之乎?上曰,自第一張至第二十張竝書正三下,自第二十一張至第五十張,竝書草三下,自第五十一張至第一百張,竝書次上,性敎書等訖,敬源曰,坼封何以爲之乎?上曰,承旨坼封,可也。敬源坼封,讀奏之際,性敎起伏奏曰,第四十三張封內,漏臣字,大違格例,拔去何如乎?上曰,唯,因爲下詢曰,所居何鄕?性敎對曰,端川人也。上曰,遐土之人,昧例致此,容或無怪,添書臣字,付之榜末,可也。性敎對曰,聖德至及於此,竊不勝欽祝之至,性敎曰,預次書外字乎?上可之。性敎書外字訖,上命書傳敎曰,三日製賦居首三下進士李建容,之次三下進士趙鑅,竝直赴殿試,之次三下幼學趙斗永等十八人,竝直赴會試,之次草三下幼學姜渭鶴等三十人,竝付之監試初試榜末,之次次上幼學尹元求等二十人,各史記英選一件賜給,之次次上幼學韓期東等三十人,各陸奏約選一件賜給,又命書傳敎曰,入格儒生,明日待令,上曰,史官就座,仍命試官先退,又命退,諸臣以次退出。
上在景福宮。停常參·經筵。
韓敬源啓曰,左承旨金聲根,右副承旨李承宇,今日不爲仕進,卽爲牌招,何如?傳曰,允。
傳曰,南寧尉省掃之行,給由馬,澆奠床備給。
傳曰,有實故玉堂許遞,前望入之。
傳曰,入格儒生入侍。
宗親府啓曰,南殿第一室御眞·第二室御眞,今爲移奉于泰元殿矣,其間若値朔望,則入直宗臣,焚香受香,以入直郞廳擧行之意,敢啓。傳曰,知道。
又啓曰,元宗大王御眞草本摸寫後,正本上綃吉日,令日官劉俊祜推擇,則今月十二日卯時,爲吉云,以此日時,擧行之意,敢啓。傳曰,知道。
醫官李漢慶書啓,夜間閔判敦寧夫人病患,進三錢重參橘茶一貼,而今朝脈候諸節,比昨益勝,故香砂君子湯,議定以進,而臣則姑爲仍留之意,詮次啓達,答曰,知道。病患益有勝度,姑爲退去。
以左承旨金聲根牌不進罷職傳旨,傳曰,只推。
政院啓曰,明日召對取稟,傳曰,爲之。
都摠府啓曰,今日入直內三廳武兼禁軍及軍兵等,當爲中日習射技放,而御眞移模相値,不得設行之意,敢啓。傳曰,知道。
兵曹啓曰,昨日武科放榜後,閑良李秉夏,來到臣曹,謂以入格之人,未受花牌云,故詳考榜目,則果爲參榜,竟未受牌矣,頒牌之際,迫暮紛雜,以致換面冒受,使當者失牌,臣曹不能照察之失,不勝惶恐,而在前似此失牌之人,有追書安寶頒給,閪失紅牌,令左右捕廳,別般譏詗,期於捉得之意,分付,何如?傳曰,允。
御營廳啓曰,本廳千摠李南輯,身病甚重,勢難察任,改差,何如?傳曰,允。
以李邦鉉爲御營中軍。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
壬申四月十一日申時,上御紫薇堂。召對入格儒生,同爲入侍時,參贊官李敎復,檢校直閣洪殷謨,侍讀官王性協,檢討官李秀萬,假注書曺寅承,記事官趙鍾翼·李根命,各持通鑑第六卷,以次進伏,儒生等序立階下訖。上曰,史官分左右。敎復曰,待令儒生,使之陞堂奏職姓名乎?上可之。儒生等,以次奏職姓名訖。敎復曰,儒生頒賞行禮乎?上可之。儒生等,行禮訖,敎復曰,儒生等使之出送乎?上可之。仍開卷,上曰,上番讀之。性協讀自六年吳漢,至告示禍福。上曰,釋義。性協釋義訖。上曰,文義奏之,仍敎曰,此是光武之言也,是時隗囂,遣子入侍,而尙懷反覆,公孫述遠據邊陲而猶患倔强,乃能置之度外,諭以禍福,其山藪之量,日月之明,可見於容人見事之際矣。性協奏曰,騰書隴·蜀,告示禍福,此所以耀德不觀兵之意,而光武之深仁大度,固若是矣,雖强於隗囂·公孫述者,孰敢不望風款服或恐爲後也,況當時天下悉平,獨逆命不格者,惟此兩子,而囂已遣子入侍,則公孫述之倔强,亦奚足爲憂也哉?上曰,下番讀之。秀萬,讀自馮異自長安,止隗囂發兵反。上曰,釋義,秀萬釋義訖。上曰,文義奏之。秀萬奏曰,臣亦願國家無忘河北之難,小臣不敢忘巾車之恩,此安不忘危之意,故管仲亦以安不忘危之意陳勉桓公,竟致九合諸侯,一匡天下,其功效之大於此可見也。上曰,馮異之殫誠效力,多在光武草創之時,而迨此罷宴,彰其功而厚其賞,此殆貧賤交不可忘之義也,且光武嘗以隗·述兩子,置諸度外,而及囂之反,益覺其先見灼然明矣。秀萬對曰,光武先見之明,誠如聖敎矣。上曰,參贊官讀之。敎復讀自六月詔,止十置其一。上曰,釋義,敎復釋義訖。上曰,此詔誠宜矣,設官置吏蓋莫非爲民者,而及其官冗而職繁,適足爲疲民勞民之資也,今此省減之詔,亶由於愛民恤民之政矣。敎復奏曰,今此光武之詔減吏員,至爲四百餘縣之多,此豈非汰冗祛繁,深得治體之要當者乎?上曰,閣臣讀之。殷謨讀自執金吾朱浮,止具言謀畫,仍釋義訖,上曰,文義奏之。殷謨奏曰,此朱浮疏中,願陛下遊意於經年之外,望治於一世之後爲言者,非但朱浮爲光武語也,後世人臣,皆當用此陳勉其君,古之賢臣其爲國家長遠慮,蓋如此矣。漢高帝時,天下初定,故魯兩生之積德百年而後禮樂可興云者,亦此義也,今此光武之時,兵革未息,不可猝致太平,使其守宰,各盡其才,克修其職,則此長久致治之本也,故浮疏亦及之矣。上曰,執金吾朱浮疏云云誠然矣,大抵牧民之官,頻數遞易,則政未及布,民不相孚,何暇論治否也?責成之方,要在久任久任然後得盡其才矣,察其治否而黜陟之,豈非所以堯績之咸熙,漢功之累效者乎?殷謨曰,聖敎切當矣,夫守宰之數遞,非但視事日淺,未暇修職而已,迎送之際,害及於民,蓋其弊古今何異哉?上曰,十二月詔云云。可見光武深得爲治之要矣,薄賦斂省繇役,此爲愛民之第一事,而百姓足,君孰與不足,百姓不足,君孰與足,此非徒聖賢之言,蓋自三代以來,寧有民足而國不治者乎?秀萬曰,民者邦之本也,故書曰,民惟邦本,本固邦寧。殷謨曰,誠然矣,史記云,民殷國富,卽謂此也,其要,只在於使以時導以禮也,昔漢文帝,蠲田租之半,而民得而養,光武亦三十稅一,而國未嘗貧,則漢之四百年長久之業,皆由於愛民一事矣。上曰,民安然後,國本固矣,君以民爲天,民以食爲天,則爲人君者,安得不以薄斂足民爲治之本乎?殷謨曰,下敎至當矣。上掩卷,命史官就座,又命退,諸臣以次退出。
上在景福宮。停常參·經筵。
禁衛營啓曰,本營騎士將李廷緖,身病猝重,勢難察任,改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
以司謁口傳下敎曰,凌辱司鑰之李俊亨·高壽鉉,令秋曹,捉囚以聞。
承文院啓曰,卽見盛京禮部咨文出來者,以爲今年夏季統巡箚派金州協領書明額前往巡査之意,預行知照云矣,回咨依例撰出,順付回撥,下送灣府,入送鳳城轉致盛京之地,何如?傳曰,允。
又啓曰,卽見都京禮部咨文出來者,則以厚昌越邊匪民侵擾等情,據咨轉輿請矣,飭下盛京將軍,著令該處地方文武,嚴密査挐妥爲辦理,嗣後仍當嚴禁偸越,毋使再有出境滋擾情事,竝著禮部,卽行知照,以安藩服云矣,以承領之意撰出回咨,付撥下送灣府,入送鳳城,轉致北京之地,何如?傳曰,允。
壬申四月十二日申時,上御紫薇堂。召對入侍時,參贊官李承宇,檢校直閣洪殷謨,侍讀官王性協,檢討官李秀萬,假注書曺寅承,記事官趙鍾翼·李根命,各持通鑑第六卷,以次進伏訖。上曰,史官分左右,仍開卷,上曰,上番讀之。王性協,讀自七年三月晦,止興奏及之,仍釋義訖。上曰,文義奏之,仍報曰,象字之義,何如?性協曰,日,君之形象也,月,臣之形象也。上曰,然則象之云,卽相似之謂乎?性協曰,天之有日月,如國之有君臣也。上曰,觀此太中大夫鄭興之疏,其意專在於光武之或失於嚴急,故勉思柔克之政,冀進君德於不偏不倚,克剛克柔之域矣,其忠義之靄見於言外者,豈不美乎?性協曰,日食當在朔,月食當在晦,而日食在晦,則天變之大者也。鄭興所奏曰,君亢急則臣促迫,故月行疾,國無善政,則謫見日月,此皆光武之嚴急,欲以柔治剛者也,其忠直之心,於此可見也。上曰,以光武之盛德大業,因一災異,歸責於躬,求言於朝,而又詔曰,不得言聖,其撝謙之德,誠後世人主之所不及也。性協曰,光武歸責于躬,而使臣不欲言聖,光武之盛德,於是乎益大矣。上曰,下番讀之。秀萬讀自大司農江馮,止帝從之。上曰,釋義,秀萬釋義訖。上曰,文義奏之。秀萬曰,自古聖君哲辟,莫不勞心下士,屈節待賢,故湯擧伊尹於莘野,文王迎太公於渭濱,皆親枉車駕,以帝王之尊,其下士待賢如此,猗歟盛哉,伏願殿下,每於此等處體念焉。上曰,陳元之疏,亦已詳矣,而師臣者帝,賓臣者伯云者,誠然矣,蓋人臣有尊而可師者,有敬而可賓者,又有器而可使者,人君苟能明辨忠邪,擇其可師者師之,可賓者賓之,又能使之以器,則爲帝爲伯,不亦宜乎?秀萬曰,聖敎誠然矣,故湯之於伊尹,學焉而後臣之。上曰,殷高宗之於傅說,漢照烈之於孔明,亦可謂臣事君以忠,君使臣以禮矣。上曰,人君事爲,不可自行己意,必博詢群議,的知事之當否,然後行之可矣。秀萬曰,聖敎切當矣,是故論語曰,不恥下問。上曰,人君不恥下問,則臣之臧否,事之得失,皆可知矣。秀萬曰,聖敎至當矣。上曰,參贊官讀之。承宇讀自帝好圖讖,止帝意乃解,因釋義訖。上曰,帝王何必好圖讖也?自古所謂圖讖云者,卽不過妖誕眩惑之說矣,帝王基命垂統之道,惟在懋行仁政,何必信讖爲哉?承宇曰,聖敎至當矣,帝王治平之道,專在懋修仁政,廣布惠澤而已,夫以光武之明智,猶此專信圖讖,而斷之者,未及覺悟而然也,大抵圖讖,實非帝王取信之說也。上曰,好圖讖云者,可見其洞然無隱之意,而至於吾欲斷之云者,誠未及覺悟也。承宇曰,誠然矣。上曰,小人以讖害忠,殆無代無之,爲人君之道,決不當傾意於此也,自古賢君,莫不以無過爲貴,而必欲改過爲善,今此光武之意解,卽是翻然解悟者也,此所以致其中興之業也哉?承宇曰,下敎中,以讖害忠之敎,誠欽仰萬萬,今雖有忠直之臣,被讒於小人,則害必及於國家,豈非聖明之累哉?由是觀之,則人君之不可偏信圖讖也明矣。上曰,文義奏之。承宇曰,光武曰,吾欲以圖讖斷之,垂問於興者,蓋未及覺悟之故也,而鄭興旣云臣不爲讖,則其語足以悟光武之心矣,顧其爲臣之道,必當極言其虛誕,以格君而後已,乃因光武之怒,只爲惶懼,對以臣於有所未學而無所非也爲言,則此非面從者耶?實非人臣匡救之義,可勝慨歎哉。上曰,閣臣讀之。殷謨,讀自南陽太守,止後有杜母。上曰,釋義。殷謨釋義訖。上曰,杜母之母字何義也,前有以父稱之者,故今曰母乎?殷謨曰,此非他義,召信嘗莅南陽,以政治之循良,遺名於其郡,而今杜詩又能治政淸平,民皆被其恩德,有同生育,故讚美之曰,召父·杜母,蓋親愛之謂也。上曰,其治政淸平,民邑殷足,此等吏治,爲宰者所可法,決不可尋常看過也。殷謨曰,莅民之官,惟太守也,生民苦樂,專在於守宰之賢否,守宰之賢否,專在於人主之簡選矣。上曰,如有害於民,則國隨而受害矣,字牧之人,安得不審愼乎?殷謨曰,漢之時,擇任賢才最多,故史稱循良,於斯爲盛也。上曰,漢之致治,豈不宜乎?賢臣郞吏,於斯爲盛,方之前史,曾所罕見矣。殷謨曰,誠然矣。上掩卷,命史官就座,又命退,諸臣,以次退出。
上在景福宮。停常參·經筵。
洪遠植啓曰,左副承旨趙定熙,今日不爲仕進,卽爲牌招,何如?傳曰,允。
禮曹啓曰,來五月初二日,行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
吏曹啓曰,利川府使徐相鈺,親病猝重,不得下去改差,咸陽郡守李源進,身病猝重,不得下去云,罷黜,何如?傳曰,兩倅俱是別薦也,豈可遽爾許解?咸陽郡守李源進,利川府使除授,咸陽之代戶曹正郞金奭根除授,戶曹正郞之代遞,利川府使徐相鈺除授。
吏曹,利川府使單李源進,咸陽郡守單金奭根,戶曹正郞單徐相鈺,已上除授事承傳。
以左副承旨趙定熙牌不進罷職傳旨,傳曰,只推。
訓鍊都監啓曰,本局別將李根永,身病猝重,勢難察任,改差,何如?傳曰,允。
傳曰,啓字誤踏中官金相祿,從重推考。
刑曹啓曰,以司謁口傳下敎曰,凌辱司鑰之李俊亨·高壽鉉,令秋曹捉囚以聞事,命下矣。謹依傳敎,罪人俊亨·壽鉉,竝爲捉囚之意,敢啓。傳曰,知道。放送。
敦寧都正南啓輪疏曰云云。省疏具悉。所請依施。
上在景福宮。停常參·經筵。
金聲根啓曰,左副承旨趙定熙,同副承旨李敎復,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,聞柳奉朝賀下鄕云,給由馬。
奎章閣啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
三軍府啓曰,茂山府使今旣內移矣,此時邊邑,不可曠代,令該曹,口傳各別擇差,不多日內,給馬下送,何如?傳曰,允。
吏曹口傳政事,以金思翊爲茂山府使。
訓鍊都監啓曰,本局哨官裴漢廷,身病猝重,勢難察任,改差,何如?傳曰,允。
上在景福宮。停常參·經筵。
藥房副提調韓敬源啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。傳曰,知道。大王大妃殿·王大妃殿·大妃殿,氣候一樣,中宮殿,氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病未得來會云矣,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,臣等進詣奉謨堂,奉審無頉,而閣內諸處亦爲無頉之意,敢啓。傳曰,知道。
宗親府啓曰,臣等與儀賓閣臣進詣天漢殿,御眞展奉奉審無頉之意,敢啓。傳曰,知道。
禮曹啓曰,卽接靑陽幼學趙陽采所志,則以爲,族弟鎭采,嫡妾俱無子,以其同姓十四寸弟受采子尙敎,欲爲繼後,兩家諸族,相議完定,而受采夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長趙陽采所訴旣如此,趙受采子尙敎,立爲趙鎭采之後,何如?傳曰,允。
又啓曰,卽接舒川幼學姜潤興所志,則以爲,族祖慶壽,嫡妾俱無子,以其同姓二十八寸弟仁壽第二子載佑,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣,凡係繼宗立后,兩邊與受,明有可據,而不得登聞者,許令該曹,論理草記事,載在法典,而門長姜潤興所訴旣如此,姜仁壽第二子載佑,立爲姜慶壽之後,何如?傳曰,允。
又啓曰,卽接楊根幼學李龍緖所志,則以爲,族侄敦愚,嫡妾俱無子,以其同姓六寸弟敦喜第二子萬憲,欲爲繼後,兩家諸族,相議完定,而敦愚夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立后,兩邊與受,明有可據,而不得登聞者,許令該曹,論理草記事,載在法典,而門長李龍緖所訴旣如此,李敦喜第二子萬憲,立爲李敦愚之後,何如?傳曰,允。
禁衛營啓曰,本營騎士別將申命澈,身病猝重,勢難察任,改差,何如?傳曰,允。
上在景福宮。停常參·經筵。
趙定熙啓曰,右副承旨李承宇,今日不爲仕進,卽爲牌招,何如?傳曰,允。
傳曰,永惠翁主,吉禮廳堂郞以下,別單書入。
政院啓曰,明日召對取稟,傳曰,爲之。
議政府啓曰,卽見慶尙監司金世鎬狀啓,則安東·大邱鎭在囚諸罪人,屢遭供招,醞釀綢繆,掀露無餘,而專事呑吐,極爲痛惡,竝令牢囚,恭俟處分云矣,窮凶絶悖之狀,覆載之所不容,而獄體本自嚴重,要囚亦宜服念,則不可以邑鎭捧招,遽爾酌斷,在囚諸罪人,竝捉上營庭,更加盤覈,區別登聞,以爲稟處之地,何如?傳曰,允。
兵曹啓曰,今四月十七日,武臣堂上朔試射日次,而月食相値,不得爲之之意,敢啓。傳曰,知道。
御營廳啓曰,本廳千摠宋泰玉,以前任茂山府使,方在任所,上來尙遠,久曠可悶,改差,何如?傳曰,允。
上在景福宮。停常參·經筵。
以永惠翁主吉禮時,堂郞以下別單,傳曰,主婚宗正卿李景應,廐馬一匹賜給。堂上禮曹判書李參鉉,宗正卿李敦應各熟馬一匹賜給。兼管堂上尙衣提調金炳冀,兼戶曹判書金炳國,都廳禮曹正郞李徽圭,各半熟馬一匹賜給。宗府正趙秉鎬,加資,郞廳典簿金正植,禮曹佐郞金顯默,各上弦弓一張賜給。別工作繕工主簿韓秉敎,本宮修理官假監役柳沂秀,駙馬房修理官繕工奉事李哲應,兼管郞廳戶曹正郞徐雲輔,尙衣僉正金胤鉉,各兒馬一匹賜給。駙馬房使者副司勇金喆鉉,陞六,別看役前學官李寅天,相當職調用,吉禮次知金在寬加資,資窮代加,從事官全應圭加資,其餘各差備官員工匠等,竝依判下施賞。
政院啓曰,明日召對取稟,傳曰,停。
都摠府啓曰,今日入直內三廳武兼禁軍及軍兵等,當爲中日習射技放,而御眞移模相値,不得設行之意,敢啓。傳曰,知道。
禁衛營啓曰,本營騎士將金箕瑞,以前任雲峰縣監,上來尙遠,久曠爲悶,改差,何如?傳曰,允。
壬申四月十七日未時,上御紫薇堂。召對入侍時,參贊官李敎復,檢校待敎金奎軾,侍讀官朴顥陽,檢討官閔泳穆,假注書白璿行,記注官安翊豐,記事官趙鍾翼,各持通鑑第六卷,以次進伏訖。
上在景福宮。停常參·經筵。
洪遠植啓曰,左副承旨趙定熙,今日不爲仕進,卽爲牌招,何如?傳曰,允。
宗親府啓曰,本府都廳郞廳趙秉鎬,今已陞資矣,未差之代,令該曹,口傳差出,使之察任,何如?傳曰,允。
又啓曰,永惠翁主吉禮,今已過行矣,今番璿源譜略修正時,子孫錄中,依例載錄之意,敢啓。傳曰,知道。
兵曹啓曰,今春等進上弓矢看品在卽,而知弓品堂上李敏庠,身病猝重,勢難擧行云,改差,其代以在京無故之人,啓下之意,敢啓。傳曰,知道。
吏曹,口傳政事,以金奎軾爲宗府正。
兵曹口傳政事,知弓品堂上單李鳳儀,登山僉使單成在鶴,柔院僉使單張好仁,相換事承傳。
以左副承旨趙定熙牌不進罷職傳旨,傳曰,只推。
政院啓曰,明日召對取稟,傳曰,爲之。
禮曹啓曰,卽接前縣監李玄穆所志,則以爲,族叔九會,嫡妾俱無子,以其同姓十六寸兄景春第三子玄道,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣,凡係繼宗立后,兩邊與受,明有可據,而不得登聞者,許令該曹,論理草記事,載在法典,而門長李玄穆所訴旣如此,李景會第三子玄道,立爲李九會之後,何如?傳曰,允。
摠戎廳啓曰,本廳諸將官,去二月朔初次射講時,哨官柳葉箭連五巡全布人,別單書入之意,敢啓。傳曰,知道。
三軍府啓曰,卽接訓鍊都監所報,則今四月十九日習陣日次,而大將臣任商準,有身病,不得行操云矣,敢啓。傳曰,知道。
以黃海水使尹狀啓,以爲登山僉使張好仁,到防逾年,盡心刷擧,鎭弊漸祛,海防有恃,以其身病,連呈乞遞,請罷黜事,傳曰,實績旣如此,豈可遽爾遞送?柔遠僉使,令該曹口傳相換。
上在景福宮。停常參·經筵。
洪遠植啓曰,同副承旨李敎復,今日不爲仕進,卽爲牌招,何如?傳曰,允。
傳曰,永禧殿第一室御眞,第三室御眞移模,來月旬前,恐難竣完,端午祭享,當親行於泰元殿移奉處所矣,該房知悉,永禧殿,遣大臣攝行。
傳曰,泰元殿移模處所,端午祭享親行時,齋宿處所,以內閣爲之,景慕宮夏享大祭齋宿處所,以玉堂爲之。
政院啓曰,卽者檢閱趙鍾翼,以其親病陳疏徑出,原疏纔已捧入矣,所當直捧禁推傳旨而此與無端徑出有異,推考警責,何如?傳曰,允。
又啓曰,卽者檢閱徐正淳,謂有館規,陳疏徑出,原疏纔已退却矣,所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋朴定陽·李源逸·金永穆·朴容大,竝卽牌招,推移入直,何如?傳曰,允。
政院啓曰,明日召對取稟,傳曰,爲之。
三軍府啓曰,卽接禁衛營所報,則今四月二十日習陣日次,而大將臣李章濂,有身病,不得行操云矣,敢啓。傳曰,知道。
以別兼春秋朴定陽·李源逸·金永穆·朴容大,檢閱徐正淳牌不進罷職傳旨,傳曰,只推。
兵曹啓目粘連,觀此黃海水使尹狀啓,則助泥萬戶劉箕炯,前任善治,加瓜已滿五年,殫誠,繕械修廨,不有殘廩,蠲役撫卒,軍民猶爲惜去,姑爲仍任,使成實效事,令該曹稟處亦爲白有臥乎所,繕械修廨,不有殘廩,蠲役撫卒,軍民惜去,姑爲仍任,俾責成效,何如?啓,依允。
檢閱趙鍾翼疏曰,伏以臣屢陳請急之章,輒蒙歸護之批,感戴洪造,惶懍繼切,第臣前後瀆澆,此豈分義之所可敢而實是私情之不獲已者也,今接家信,則臣母素患痰癖之症,近又挾感添肆,委頓床玆,臣聞報煎灼,按住不得矣,豈可徒懷屢瀆之是懼是怵,而自阻於孝理之下哉?玆敢齎悚呼籲,徑出禁扄。伏乞聖慈,遞臣之職治臣之罪,俾朝綱肅而私分安焉,臣無任云云。省疏具悉。爾其勿辭,救護。
壬申四月十九日未時,上御紫薇堂。召對入侍時,參贊官趙定熙,檢校待敎金奎軾,侍讀官朴顥陽,檢討官閔泳穆,假注書白璿行,記注官尹相殷·康炳油,各持通鑑第六卷,以次進伏訖。
上在景福宮。停常參·經筵。
藥房提調金學性,副提調韓敬源,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
又啓曰,左右史不可不備,別兼春秋朴定陽·李源逸·金永穆·朴容大,檢閱徐正淳,旣有只推之命,竝卽牌招,推移入直,何如?傳曰,允。
禮曹啓曰,泰元殿端午祭親行時,儀節當爲磨鍊,凡於親祭時,先行望殿禮,而版位例設於神門外矣,今此泰元殿望殿禮版位,則設於寶安門外道東,西向,宗親文武百官,竝於建肅門外庭行禮,而親祭時版位及百官陪班處所,一依移奉後,酌獻禮時例磨鍊擧行,何如?傳曰,允。
傳曰,在外與有實故玉堂許遞,前望入之,玉堂前望入之,修撰洪在瓚·洪健植,副修撰趙宇熙落點。
政院啓曰,明日召對取稟,傳曰,爲之。
李敎復啓曰,行都承旨韓敬源,藥院進,左承旨金聲根,右承旨洪遠植不爲仕進,左副承旨趙定熙,右副承旨李承宇,式暇。院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
都摠府啓曰,今日入直內三廳武兼禁軍及軍兵等,當爲中日習射技放,而御眞移模相値,不得設行之意,敢啓。傳曰,知道。
三軍府啓曰,卽接御營廳所報,則今四月二十一日,習陣日次,而大將臣李容熙,有身病不得行操云矣,敢啓。傳曰,知道。
兵曹啓曰,卽見咸鏡監司洪祐吉狀啓,則以爲,森森坡兵符收上之節,令該曹稟旨,分付爲辭矣,該萬戶所佩兵符分上件,竝以令道臣收聚上送政院,使之燒火,何如?傳曰,允。
敦寧府啓曰,永惠翁主吉禮今已順成矣,卽當紀載於御牒·譜冊,而今當修改之時,同爲收整之意,敢啓。傳曰,知道。
以右承旨洪遠植牌不進罷職傳旨,傳曰,只推。
以別兼春秋朴定陽·李源逸·金永穆·朴容大,檢閱徐正淳牌不進罷職傳旨,傳曰,只推。
壬申四月二十日未時,上御紫薇堂。召對入侍時,參贊官李敎復,檢校直閣姜,侍讀官王性協,檢討官閔泳穆,假注書車有聲,記事官康炳迪,記注官安翊豐,各持通鑑第六卷,以次進伏訖。
上在景福宮。停常參·經筵。
政院啓曰,左右史不可不備,別兼春秋朴定陽·李源逸·金永穆·朴容大,檢閱徐正淳,旣有只推之命,竝卽牌招,推移入直,何如?傳曰,允。
傳曰,右承旨左副承旨,許遞,前望入之,承旨前望入之,趙秉鎬落點,趙肅夏,添書落點。
李承宇啓曰,新除授右副承旨趙肅夏,同副承旨趙秉鎬,卽爲牌招,何如?傳曰,允。
弘文館啓曰,新除授修撰洪在瓚·洪健植,竝卽牌招察任,何如?傳曰,允。
又啓曰,新除授副修撰趙宇熙,時在京畿高陽地,經筵入番事緊,請斯速乘馹上來事,下諭,答曰,許遞,前望入之。
玉堂前望入之,副修撰李永落點。
政院啓曰,明日召對取稟,傳曰,停。
以別兼春秋朴定陽·李源逸·金永穆·朴容大,檢閱徐正淳牌不進罷職傳旨,傳曰,只推。
吏曹啓目粘連,觀此京畿監司朴永輔狀啓,則以爲,通津府使洪在愼,三載爲政,一念圖報,荐當歉荒,賙賑均施,窮蔀賴活,績旣茂著,特許限一瓜,仍任事,令該曹稟處亦爲白有臥乎,道臣狀辭旣如此,依狀請施行,何如?啓,依允。
壬申四月二十一日午時,上御紫薇堂。召對入侍時,參贊官李承宇,檢校直閣姜,侍讀官王性協,檢討官閔泳穆,假注書車有聲,記注官安翊豐·尹相殷,各持通鑑第六卷,以次進伏訖。
上在景福宮。停常參·經筵。
自辰時至人定,灑雨下雨,測雨器,水深一寸六分。自人定至二十三日開東,灑雨下雨,測雨器,水深一寸二分。
備忘記,茂山都護府使金思翊下直,長弓一張,長箭一部,片箭一部,筒兒一箇,賜給。
政院啓曰,左右史不可不備,檢閱徐正淳,旣有只推之命,趙鍾翼由限已過,竝卽牌招入直,何如?傳曰,允。
傳曰,吏判有闕之代,前望入之。
吏曹判書前望入之,嚴錫鼎落點。
弘文館啓曰,新除授副修撰李永,卽爲牌招察任,何如?傳曰,允。
政院啓曰,卽者檢閱徐正淳,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱趙鍾翼牌不進罷職傳旨,傳曰,只推。
政院啓曰,左右史不可不備,檢閱趙鍾翼,旣有只推之命,更爲牌招入直,何如?傳曰,允。
政院啓曰,明日召對取稟,傳曰,停。
以檢閱徐正淳·趙鍾翼牌不進罷職傳旨,傳曰,只推。
吏曹判書李根友疏曰云云。答曰,省疏具悉。實病旣如此,所請依施。
修撰洪健植疏曰云云。省疏具悉。疏辭下該曹稟處。
上在景福宮。停常參·經筵。
自開東至未時,灑雨下雨,測雨器,水深二分。
政院啓曰,左右史不可不備,檢閱徐正淳·趙鍾翼,旣有只推之命,竝卽牌招入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而御眞移模相値,不得設行之意,敢啓。傳曰,知道。
政院啓曰,明日召對取稟,傳曰,停。
弘文館啓曰,守宮檢校典翰李會正,待開門牌招,何如?傳曰,允。
以檢閱徐正淳·趙鍾翼牌不進罷職傳旨,傳曰,只推。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,左右史不可不備,檢閱徐正淳·趙鍾翼,旣有只推之命,竝卽牌招入直,何如?傳曰,允。
傳曰,景慕宮夏享大祭,攝行磨鍊。
政院啓曰,領議政金炳學,右議政洪淳穆,有時急稟達事,率金吾堂上·左右捕將,來詣閣外請對矣。傳曰,入侍。
傳曰,卽聞大臣所奏,則諸罪人之至凶絶慝,已無可言,而其所謂祝辭中四字凶言,上關宗社,則臣民之所共讐,其下一句語,亦豈敢萌諸心發諸口者?此不可不親問,捕廳在囚罪人金應龍·吳潤根·金應鳳·金俊文,爲先具格拿來南間囚。
傳曰,諸罪人當親鞫矣,該房知悉,處所,以三軍府爲之。
傳曰,委官右議政爲之。
傳曰,親鞫時先後廂置之,訓局馬軍一哨步軍五哨,訓將一體率領。
傳曰,親鞫時軍數,依昨年例磨鍊,光化門外札駐,訓將率該營軍兵爲之。
傳曰,今番親鞫時,宮城扈衛置之。
傳曰,出宮門路以思政門爲之。
奎章閣啓曰,守宮檢校直閣李承純,卽爲牌招,何如?傳曰,允。
弘文館啓曰,守宮檢校典翰李會正,卽爲牌招,何如?傳曰,允。
傳曰,今番親鞫時,原任大臣入侍,興寅君同爲入侍。
傳曰,判義禁外金吾堂上竝許遞,前望入之。
金吾堂上前望入之,知義禁朴珪壽·姜㳣,同義禁李鶴榮落點。
義禁府問事郞廳八單,洪殷謨·權膺善·姜·閔泳穆·呂圭益·姜文馨·李源逸·朴容大。
義禁府啓曰,今此親鞫時,罪人往來,例有軍兵圍排之事,令訓鍊都監擧行,何如?傳曰,允。
又啓曰,今此親鞫時,假都事十員,令該曹口傳差出,以爲擧行之地,何如?傳曰,允。
吏曹口傳政事,以尹用求爲兵曹正郞,禁府都事趙秉甲,內贍主簿李容詢相換事,承傳。
兵曹啓曰,今此親鞫時,禁軍等別將,當爲率領侍衛,而禁軍別將李鶴榮,以同義禁進參,不得擧行,二番兼司僕將洪俊謨,使之兼別將擧行,何如?傳曰,允。
御營廳啓曰,今此三軍府庭鞫時,依兵曹節目,罪人結幕處,步軍一哨,將官率領,嚴加排立,而事畢後待標信罷出之意,敢啓。傳曰,知道。
左邊捕盜廳啓曰,謹依傳敎,臣廳罪人金應龍·吳潤根·金應鳳·金俊文等,四漢,竝移送義禁府之意,敢啓。傳曰,知道
訓鍊都監啓曰,因義禁府草記,罪人往來之時,圍排軍一百名定送之意,敢啓。傳曰,知道。
傳曰,親鞫爲之。
罪人金應龍·吳潤根原情,罪人金應鳳·金俊文原情,罪人金應龍·吳潤根,更推刑問一次,訊杖各五度,罪人金應鳳·金俊文,更推訊杖各三度,停刑。
罪人吳潤根·金應龍,面質。
傳曰,侍衛與札駐軍兵,令各其營乾犒饋,傳曰,庭鞫爲之。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
弘文館啓曰,大駕今已還宮,守宮檢校典翰李會正,依定式減下,何如?傳曰,允。
吏曹啓曰,奉常寺正鄭昌東,成均館典籍黃處源,東學敎授金永穆,健元陵參奉李遇根,俱以身病,呈狀乞遞,竝改差,何如?傳曰,允。
以司謁口傳下敎曰,告變人與譏詗捕校邊將,待窠差送。
兵曹啓曰,謹依下敎,侍衛與札駐軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛將校軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,侍衛與札駐軍兵等處,乾犒饋分給之意,敢啓。傳曰,知道。
御營廳啓曰,謹依下敎侍衛與札駐本廳軍兵等處,乾犒饋分給之意,敢啓。傳曰,知道。
壬申四月二十四日未時,上御紫薇堂。時任大臣,率金吾堂上·左右捕將,請對入侍時,同副承旨趙秉鎬,假注書車有聲,事變假注書朴鍾瀅,記注官安翊豐·尹相殷,領議政金炳學,右議政洪淳穆,判義禁金世均,知義禁朴珪壽·姜㳣,同義禁左捕將李鶴榮,右捕將趙羲復,以次進伏訖。上曰,史官分左右,仍命大臣進前,炳學進前問候訖。上曰,有何事而請對乎?炳學曰,卽見左右捕將所報,則海西有兇悖諸漢之入聞者,別定校卒四處詗探,捉得金應龍·吳潤根·金應鳳·金俊文等四漢於海州地,押來嚴覈,則設施逆謀,包藏禍心,言語之至凶,文字之極㦧,覆載之所不容,神人之所共憤也。所謂祝辭中口或祚盡四字,上關宗社,則臣民之共讐也,其下一句語,是豈敢萌諸心發諸口者乎?情節盡露,晷刻難貸,玆敢相率登對,在囚四罪人,具格押上王府,設鞫嚴覈,亟正邦刑,斷不可已矣。淳穆曰,今此諸人,造謀設計,窮凶絶慝之情節,口不敢言,耳不敢聞,此乃亘古所無之變怪,而不可晷刻容貸於覆載之間,設鞫得情,亟正邦刑然後,可雪神人之憤矣。上曰,此罪人之凶肚逆腸,已無可言,而至若所謂祝辭中口或祚盡四字,是乃宗社之罪人也,臣民之共讐也,其下一句語之至凶絶慝,亦豈敢萌於心發諸口者乎?此兩句語,不可不親問矣。秉鎬曰,親鞫事,命下矣。時原任大臣命招,金吾堂上·兩司·諸臺·左右捕將,竝卽牌招,何如?上曰,依爲之。淳穆曰,親鞫事,命下矣。舍人洪殷謨,司成權膺善,副司果姜,副修撰閔泳穆,副司直呂圭益,奉常判官姜文馨,校理李源逸,副司果朴容大,竝問事郞廳差下,何如?上曰,依爲之。出榻敎世均曰,親鞫事,命下矣。禁府都事當爲全數待令,而都事趙秉甲,因其親病,呈單在外,無以備員,改差,其代令該曹口傳差出,何如?上曰,旣是親病,豈可改差乎?令該曹,口傳他司相換,出擧條,上命大臣就座,仍命史官就座,又命退,諸臣,以次退出。
壬申四月二十四日酉時,上詣三軍府,親鞫入侍時,行都承旨韓敬源,左承旨金聲根,右承旨李承宇,左副承旨李敎復,右副承旨趙肅夏,同副承旨趙秉鎬,注書缺,記事官徐正淳·趙鍾翼·李根命,檢校直提學閔升鎬·趙寧夏·李載冕·趙成夏,直提學南廷順·趙慶鎬,檢校直提學韓敬源,檢校直閣李世用·洪殷謨·姜,檢校副提學趙敬夏,副提學洪遠植,檢校典翰李起鎬,金性均·權鼎鎬·典翰洪萬植,應敎朴定陽,副應敎金裕行,校理王性協·李源逸,副校理黃普淵·朴顥陽,修撰洪在瓚·洪健植,副修撰李永,判義禁金世均,知義禁朴珪壽·姜㳣,同義禁李鶴榮,掌令閔致亮,獻納金震休,問事郞廳舍人洪殷謨,司成權膺善,副司果姜,副修撰閔泳穆,副司直呂圭益,奉常判官姜文馨,校理李源逸,副司果朴容大,別刑房都事兪程煥·尹永進,文書色都事金顯琇·洪秉均,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調金學性,副提調韓敬源,進前問候訖,由勤政門·興禮門,出光化門,至三軍府詣總武堂前。通禮,跪啓請降輿,上降輿陞座。敎復曰,罪人申飭金吾堂上,斯速擧行,何如?上曰,依爲之。敎復曰,時原任大臣閣臣·兩司·諸臺·左右捕將,竝入侍,何如?上曰,依爲之。敎復曰,罪人捉入之時,正門捉入未安,請出標信,開布城作門入之,何如?上可之。敎復曰,親鞫法意,固當嚴祕,前排若干雙外,侍衛挾輦軍使之帳外排立,何如?上可之,仍命諸大臣方席列坐訖,淳穆曰,羅卒入之乎?上可之。世均曰,問目爲之乎?上可之。淳穆曰,罪人名字以標紙擧行乎?上可之。世均出問目取招訖。見事變日記上曰,罪人之置辟於武橋,係是城內,則有所未安矣。淳穆曰,若有時急罪人而用刑必於武橋者,雖門外猶以爲遲緩故也。上曰,武橋之於門外,不甚相遠,用刑則一也,何必於城內爲之乎?淳穆曰,罪人置辟,時有緩急,恐不可但以西小門外一處,斷然定之矣。上曰,不必如是,此後更勿以武橋爲之,只以西小門外用刑之意,分付,王府,著爲定式。淳穆曰,謹當以此下敎分付定式矣。上曰,庭鞫爲之。聲根曰,罪人圍排草記申飭之下,又爲做錯,致勤下詢,極爲未安,當該訓將推考,何如?上曰,姑爲安徐,更勿如是之意,申飭,可也。聲根曰,兵曹判書姜㳣,以知義禁,進參庭鞫,則還宮時,別侍衛以次堂擧行乎?上曰,依爲之。出擧條通禮,跪啓請降座乘輿,上降座乘輿,由光化門·興禮門,入勤政門。敬源請出標信解嚴。上還內,諸臣以次退出。
上在景福宮。停常參·徑筵。
藥房提調金學性,副提調韓敬源啓曰,伏未審日間,聖體若何,寢睡·水刺之節,如何?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而庭鞫相値,不得來會云矣,敢啓。傳曰,知道。
罪人金應龍·吳潤根,更推訊杖各五度停刑。罪人金應鳳·金俊文,更推訊杖各三度停刑。罪人金應龍·吳潤根,面質。
傳曰,庭鞫撤罷,推鞫爲之。
罪人金應鳳議啓判付內,聽言稽貌,不過是愚蠢沒覺者也。大抵愚蠢沒覺,則見其財而喪其身,此誠可哀之甚也。且其兄之事,渠雖詳聞而詳知,爲其弟而亦何可立證告官?況其兄之於吳漢,一而二,二而一,則證吳便是證兄,此其情跡之不容不乃爾者也。特推好生之意,罪人金應鳳,減死島配爲良如敎。
罪人金俊文議啓判付內,其人也至迷劣,其事焉沒分曉,以若迷劣,難責分曉,則是所謂於汝何誅者也。況金·吳兩漢之凶謀逆節,都不聞知。只是聽人指揮,往騙財貨而已,則此豈可曰,斷案也乎?罪犯雖如彼,情跡則如此,哀矜勿喜亦足爲準備言。特以好生之意,罪人金俊文,減死島配爲良如敎。
政院啓曰,明日召對取稟,傳曰,爲之。
右副承旨趙肅夏,同副承旨趙秉鎬,啓曰,伏見鞫廳議啓判下者,有罪人金應鳳·金俊文,島配之命,臣等相願愕然,不勝憂惋。噫,此兩罪人,負犯,何如,關係,何如?與應鳳·潤根兩賊,甘心隨從,終始知情,畢露於捕招鞫覈,王章莫嚴,當律自在。今此處分,固知聖意益出於好生之德,其於難貸必誅之義,伏願更加三思,亟寢成命。答曰,喉院,異於三司,不必如是矣。
領府事鄭元容,領議政金炳學,右議政洪淳穆等,箚略曰,今番獄事,蓋論其肯䋜,所謂山寺祝辭中四字凶言,上關宗社,其下一句語,亦不敢萌心發口者也。此皆應龍·潤根兩賊之主張和應,作之書之,其凶慝情節,亘古所無,何幸親臨訊囚,旋命庭鞫,將施至嚴之典刑,少洩群鬱之憤惋,而若其金應鳳·金俊文兩漢,乃龍賊之所指使,一聽其往來者也。做謀設心,無不與聞,而與知假私譏校,專以威脅騙財,甘心隨從者,究厥情跡,是亦可敎,而乃於議啓判付之下,以減死島配,特施惟輕之典。第於此罪人,終始知情,當律自在,所以違越他不得,今乃不稽法典,不資詢議,遽有末減之命,從以王章未伸,輿情漸沸。惟聖明,亟寢兩罪人處分,俾獄體重焉。答曰,省箚具悉卿等之懇。兩罪人事,一是以弟證兄,大關倫理,則其兄事之不得告變,卽亦情跡之不容不然矣。一是至愚蠢沒分曉,則凶言逆節,都不聞知,聽人指揮,往騙財貨,此皆哀矜之甚者也。今此處分,豈無料量而然?卿等其諒之。仍傳曰,此批答,遣史官傳諭。
判義禁金世均,知義禁朴珪壽·姜㳣,同義禁李鶴榮等疏曰,伏以臣等卽伏見庭鞫諸罪人議啓判付下者,有金應鳳·金俊文,減死島配之命矣。臣等相顧愕眙,竊不勝憂惋之至,今此諸囚之凶悖㦧慝,蓋亦前古所未聞所未見者也。若論綢繆之肯䋜,雖似首徒之或殊,究厥陰祕之情節,安有彼此之可言?四字隱語,實是覆載之難容,一句凶謀,尤豈心口之可萌?假稱譏校,計雖出於騙財,披括裝橐,意專在於執贓。藉曰,隨其指使,終見同歸和應,呪文旣入其手,其敢曰,辭意之未解,議讞自有當律,亦難免知情之不告。卽者末減之聖意,亶出好生之至德,臣等非不欽仰萬萬,而莫嚴者鞫體也,莫重者刑政也。雖以欽恤之盛念,亦莫低仰於其間,是所謂天下之平而廷尉之當也。一出一入,其失非細,適輕適重,有倫莫越,則其於國人之可殺,王章之未伸,何哉?臣等胥切痛惋,敢控聯籲。伏乞聖明,穆然深思,還寢成命,亟正典刑,以嚴三尺,以洩輿憤焉,臣無任云云。答曰,省疏具悉。兩罪人所招,旣已徹底鉤覈矣,以其弟而不得證其兄,豈非倫理乎?未聞凶言,徒知騙財,豈非愚蠢乎?處分之下,其勿爭執。
掌令閔致亮·獻納金震休箚略曰,卽伏見庭鞫議啓判付下者,有罪人金應鳳·金俊文,減死島配之命,臣等相顧愕眙,不勝憂惋。蓋此獄肯䋜,都在渠所謂祝辭中四字凶言,及一句悖語,神人之所共憤,覆載之所難容。作之者應龍,而聽頤揮於潤根,寫之者潤根而得手法於應龍,則一串做成,萬戮猶輕。至若金應鳳·金俊文之互相唱和,綢繆醞釀,偕往山寺,披奪行賊,目見凶呪,不思告官,視作奇貨,欲充壑慾。一則扮作詗捕,一則打成私和,千五錢之聽其指囑,二萬兩之捧其手標,言之汚口,念之顫肉。究厥罪狀,諸人所犯,實難低仰於其間,而今此處分,亶出於好生之聖德,三尺至嚴,萬口愈沸。伏乞還寢成命,俾邦憲重而輿憤洩焉。答曰,省箚具悉。金應鳳之不得證其兄,倫理然也。金俊文之未聞凶言徒騙財貨,愚蠢然也。今此處分,亦出審克之政,其勿爭執。
上在景福宮。停常參·經筵。
藥房提調金學性,副提調韓敬源啓曰,親臨訊囚,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿,氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
禮曹啓曰,來五月初四日,行寧陵忌辰祭香祝,本陵官員一員,當爲前期祗受陪往,而參奉入直,令李得凡身病猝重,無以受香云。令今姑改差,其代令該曹,以在京無故人,口傳差出,以爲受香之地,何如?傳曰,令該曹,口傳相換。
吏曹口傳政事,寧陵令李得凡,引儀金周鎭相換事,承傳。
罪人應龍·潤根,捧遲晩,罪人應龍·潤根,捧結案。罪人應龍,年二十九,結案白等,矣身根脚段,父楨純生存,父矣父聖洙,母張召史竝只故,母矣父景伯生存白良乎,父母以胎生於黃海道白川地,入籍居生是白乎旀,行凶節次段,以蟣蝨之賤,賦梟獍之性,駔儈而爲能事,妖誕而爲奇術,幻名換居,踪跡陰祕,欺人騙財,經營狡惡,假托擇地,暗懷射天。觀燈詩之誦傳,惹彼怨懟之說,禱山文之製作,售此㦧慝之計,四字大逆之隱語,擧皆髮豎而膽掉,一句不道之連辭,寧敢心萌而口發?眞贓已露,斷案旣成,此誠振古所未有之極逆大憝也。三尺莫嚴,萬剮猶輕,大逆犯上不道的實,遲晩的只罪,不待時凌遲處死爲白乎事。
罪人潤根,年四十四,結案白等,矣身根脚段,父龍書生存,父矣父興源故,母李召史生存,母矣父漢培故白良乎,父母以胎生於黃海道海州地,入籍居生是白乎旀,行兇節次段,素以微賤之類,賦得狡惡之性,包藏者怨懟之凶肚,締結則誑惑之奸徒,應龍之欺騙財爲禍階,遂作山寺之祈禱,祝又自筆。四字凶言之大逆,罪關邦國,一句㦧語之不道,憤切神人,渠父之亟推文字,眞贓莫掩,假校之嚇討錢貨,斷案斯在。連日頭面畢露手脚,覆載之所不容,晷刻之所難貸,大逆犯上不道的實,遲晩的只罪,不待時凌遲處死爲白乎事。
傳曰,推鞫撤罷。
義禁府啓曰,大逆犯上不道罪人應龍·潤根,俱已承服正刑矣。其父母·妻妾·子女·祖孫·兄弟·姊妹·子之妻妾·伯叔父兄弟之子,年歲·姓名·存沒·居住,令漢城府考出帳籍。亦爲分付五部及各該道,應坐諸人一一査出,修成冊牒報後,依律擧行,而籍沒家産,破家瀦澤等事,令各該司捧承傳擧行,何如?傳曰,允。
又啓曰,臣等以兩罪人事,聯陳執藝之章,雖伏承其勿爭執之批,臺論方張,不得擧行之意,敢啓。傳曰,卽爲擧行。
政院啓曰,明日召對,取稟。傳曰,爲之。
都摠府啓曰,今日入直內三廳武兼禁軍及軍兵等,當爲中日習射技放,而御眞移摸相値,不得設行之意,敢啓。傳曰,知道。
營建都監啓曰,神武門左右墻垣石築缺傷處,今將修築,而內墻重地,不可無守直,始役日爲始,畢役間,把守之意,分付該營,何如?傳曰,允。
兵曹啓曰,神武門左右墻垣石築缺傷處,今將修築事,自營建都監草記蒙允矣。把守軍兵,令該營量宜除出,限畢役間,嚴加守直之意,分付,何如?傳曰,允。
副提學洪遠植,典翰洪萬植,應敎朴定陽,副應敎金裕行,校理王性協·李源逸,副校理朴顥陽·黃普淵,修撰洪在瓚·洪健植,副修撰李永·閔泳穆等,箚略曰,噫,極逆大憝,從古何限,而豈有如今日諸罪人之至㦧絶慝者乎?其所謂祝辭中四字凶言,實關於宗社,下一句語,憤胥切於神人,何幸親訊之下,情節畢露於庭鞫之際。斷案自在,而惟彼兩罪人設計披祝,旣同惡於應龍,私和捧標爲知情於潤根,究厥心跡,寔無首從之可別,而今此末減之命,遽下於鞫事方張之時。三尺未伸,一纓尙貸,輿憤益沸,乞寢成命,以嚴鞫體。省箚具悉。兩罪人情跡之容有可恕,已諭臺箚之批,今玆處分,自有斟酌而然,更勿煩瀆。
掌令閔致亮,獻納金震休等,箚曰云云。省箚具悉。已諭於前批矣。
副提學洪遠植,曲翰洪萬植,應敎朴定陽,副應敎金裕行,校理王性協·李源逸,副校理朴顥陽·黃普淵,修撰洪在瓚·洪健植,副修撰李永·閔泳穆等,箚曰云云。省箚具悉。已諭於兩司之批矣。
掌令閔致亮,獻納金震休等,三箚云云。省箚具悉。已有處分,不必更煩矣。
壬申四月二十六日午時,上御紫薇堂。召對入侍時,參贊官趙秉鎬,檢校直閣李世用,侍讀官黃普淵,檢討官洪健植,假注書李復永,記事官趙鍾翼·李根命,各持通鑑第六卷,以次進伏訖。
上在景福宮。停常參·經筵。
以慶尙監司金世鎬狀啓,以爲泗川縣,城堞門樓軍器公廨,新建修補時,官而捐廩,躬自董飭,民而出義,克竣巨役,極爲嘉尙。該縣監柳冀天,監董諸人,論賞一款,令該曹稟處事,傳曰,此倅之許多勤勞,不可無示意也。特爲加資,許用營將履歷。
議政府啓曰,神武門今方改建,而營建都監財力罄乏,難以繼用云。惠廳儲留庫錢三萬兩,戶曹儲留庫錢一萬兩,兵曹錢一萬兩,劃送以爲斯速竣役之地,何如?傳曰,允。
御營廳啓曰,因兵曹草記,神武門左右墻垣石築缺傷處,秋成門入直軍十名除出,將校一人率領,限畢役間,嚴加守直之意,敢啓。傳曰,知道。
掌令閔致亮,獻納金震休等,啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻,痛矣。賊裕之罪可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭見捉文書中,不道不滿之說,愈出愈凶,至於外朝不知之言,詩句引用之意,而極矣而末乃以渠之傍祖椎鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉手磔口臠,而賦性獰匿,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖匿,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸匿,投身於鍾一,甘作爪牙,許心於振采,結爲兄弟。托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴。將臣家將欲火攻,所營何事,店舍綢繆之言,致後,丁寧和應,南中兵火之說,延壽,爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子從古何限,而豈有如榮謹之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山而肆發㦧悖之說,觀奇貨於北謫而先倡負來之言,醞釀則嘯聚武士也,設施則乘夜火攻也。惟其狡獝飾辭,頑毒忍杖,亂逆之端緖雖無盡輸,凶㦧之情節無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,一而二,二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊,尙逭當律,酌處之成命遽降,憤鬱之輿論轉深,言之膽掉,思之骨。此而謂無所躬犯,容之謂不足深誅,而貸之,付之惟輕不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可只以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。載仁之罪可勝誅哉?忠逆之殊,彝性之所易曉也。明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至㦧之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則㦧牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大。宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰,國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或侵染而乃反糾結異類,看作奇貨,或聚首講習於深夜密室,或揚眉誇張於稠人廣坐。毁撤家廟,自歸禽獸之域,嘯聚徒黨,便成逋逃之藪,執手告別,事數主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸。何幸太陽中天,奸狀莫逃,夬伸三尺之章,遄伏肆巿之典,神人之憤,庶可少洩,而似此巨魁,不可只誅其身而止。請謀叛不道罪人鍾三·鳳周,竝施孥戮之典。噫嘻,痛矣。亂臣賤子從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計。遂乃越海招寇,謀危邦國,至於年前海沿之擾,今番德山之變,而極矣。誘致幾萬里外,禽獸不若之醜夷,汚我五百年來,禮義涵育之大邦,此實窮天地亘萬古所未有之極逆大憝也。嗣賊之海舶,精兵未及逞於凶圖,而此則甘心前矛,意欲蹂躪我疆域,文謨之潛形慝影,猶或似於顧忌,而此則改頭換面,無難染毒我人民。不待泄玉千禧之祕傳帛書,而自有廣東·澳門之急通赫蹄,國人之曰,可殺,猶屬緩聲,王法之所必誅,不宜少淹。及其捕招之出而情跡尤著,逮使之發而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於滅口。至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚其徒黨,鋤而復萌,撲之愈熾。不知何樣禍機,伏在何地?其爲民國無窮之憂,將無止屆也。演承渠本簪紳後裔,屢經蒭牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋同惡相濟,積年浸染賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識類一。親知大洙,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形慝影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加。慇懃輸送魚脯饋遺,從又絡繹甘心設法,奉敎主若神明,聚首講習,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畵,跡何祕於醞釀,倡妖言而造妖書,意專在於眩惑。慫慂乃兄,暗滋奸黠之萌,聯絡同黨,打成逋逃之藪,蓋此指畫排布,最爲至㦧絶慝,其在綢繆和應,皆歸千罪萬惡。國人之曰,可殺猶屬緩聲,王法之所必誅不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮黃巾,禍將滔天有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可止誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近者所無之逆節也。巨魁成七雖是漏網,晩植等諸罪人之陰謀祕計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣。亂臣賊子從古何限,而豈有如今番鞫獄諸罪人之窮凶絶悖者哉?昌實·汝江,俱以蟣虱之賤,素蓄梟獍之腸,邪術之沈溺而斁絶彝倫,異類之糾結而醞釀禍機,致生射天之心,暗售賣國之計。遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆巿之典,神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二,二而一也。德山凶犯時,隨往日參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人昌實·汝江,亟施适·雲已施之律,知情不告罪人敦浩,施以孥戮之典焉。噫嘻,痛矣。亂臣賊子何代無之而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者審矣。岐鉉則逋逃之主而弼濟之奇貨也,玉鉉則奸凶之魁而弼濟之根窩也。憑藉讖緯,煽動人心者,弼濟而岐賊實爲主張,醞釀禍機,嘯聚徒黨者,弼濟而玉賊實爲謀主。萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟則卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣。亘萬古環六合,所未聞所未見之劇逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀燈詩之誦傳,排成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤指於潤根,寫之者潤根,而得手法於應龍。兩個凶種,打成一塊,前後唱和,綢繆醞釀,其實,一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆巿之典,神人之憤庶可少洩,而似此君讐國賊,夬不可戮其身而止。請犯上大逆不道罪人應龍·潤根,竝施适·雲之例。至於減死島配罪人金應鳳·金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。答曰,不允。應龍等事,已有處分,勿煩。
掌令閔致亮啓曰,新除授大司憲閔泳緯,時在京畿驪州地,執義朴公鎭,掌令趙東植,持平權翰成·李晩松,時在缺地,請竝斯速乘馹上來事,下諭。答曰,許遞。
獻納金震休啓曰,梟示罪人性世與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。新除授大司諫朴鳴載,司諫李承德,正言承鎭泰·金鎭模,時在缺地。請斯速乘馹上來事,下諭。答曰,不允。下諭事,許遞。
傳曰,臺諫竝許遞,前望入之。
政院啓曰,明日召對,取稟。傳曰,爲之。
義禁府啓曰,罪人金應鳳·金俊文等,減罪島配事,雖伏承卽爲擧行之命,而臺啓方張,格例莫越,成命之下,末由奉行之意,惶恐敢啓。傳曰,卽速擧行。
刑曹啓曰,義禁府啓辭內,大逆犯上不道罪人應龍·潤根,俱已承服正刑矣。其父母·妻妾·子女·祖孫·姊妹·子之妻妾·伯叔父兄弟之子,年歲姓名·存沒·居住,令漢城府考出帳籍。亦爲知委五部及各該道,應坐諸人一一査出,修成冊牒報後,依律文擧行,而籍沒家産,破家瀦澤等事,令各該司,奉承傳擧行,何如?傳曰,允事,命下矣。罪人應龍·潤根,奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
壬申四月二十七日午時,上御紫薇堂。召對入侍時,參贊官李敎復,檢校直閣李世用,侍讀官黃普淵,檢討官洪健植,假注書白璿行,記事官趙鍾翼·李根命,各持通鑑第六卷以次進伏訖。
上在景福宮。停常參·經筵。
李承宇啓曰,同副承旨趙秉鎬,今日不爲仕進,卽爲牌招,何如?傳曰,允。
議政府,以徐衡淳爲左參贊。
傳曰,政官牌招開政,如有違牌,勿爲呼望。
傳曰,在外工判許遞,今日政差出。
御營廳啓曰,本廳騎士將尹雄烈,身病甚重,勢難察任,改差,何如?傳曰,允。
三軍府啓曰,卽見咸鏡監司洪祐吉狀啓謄報,則慶興府使馬行逸身故矣。此邑今旣新移,百事未免草創,言念邊情,關慮不少,此時此任,不可付之生手,亦宜十分擇差,而聞洪原居前守門將洪昇厚,人品才諝,可堪是任,所未及者卽階梯耳。特爲加資後,此代令該曹,口傳單付,給馬罔夜下送,何如?傳曰,允。
吏曹口傳政事,慶興府使單洪昇厚,今加通政,單付事承傳。
義禁府啓曰,罪人金應鳳·金俊文等,減死島配事,連伏承卽速擧行之命,而臺啓方張,自有格例之不可違越者,成命之下,不得擧行之意,惶恐敢啓。傳曰,知道。
政院啓曰,明日召對,取稟。傳曰,爲之。
有政。吏批,判書嚴錫鼎進,參判李明應在外,參議閔謙鎬式暇。以金元植爲工曹判書,徐衡淳爲左參贊,金學性爲禮曹判書,南驥陽爲敦寧都正,南廷益爲同經筵,朴齊韶爲知春秋,兪致善爲司饔提調,金東軾爲奉常正,李載悳爲東學敎授,閔泳商爲典籍,任奎鎬爲中部都事,李碩驥爲健元陵參奉,成定鎬爲雲峰縣監,金鳴魯爲景陽察訪。贈吏參李端和,贈吏判例兼。開城留守李寅應考,故學生千乘昊贈監察,孝行卓異,贈職事承傳。前正趙秉鎬,今加通政,加資事承傳。哨官張晉行,今超通政加資事承傳。書題單崔龜錫,通津府使洪在愼,姑爲仍任事承傳。奉常副奉事單金在鼎,南學訓導單張仁煥。再政。以金炳雲爲判尹,趙正熙爲齊陵參奉。兵批,判書姜㳣病,參判尹滋承病,參議鄭學默入直進,參知李敦夏病。以金學鍊爲伐登僉使,同知單吳學悅,副司正李復永,助泥萬戶劉箕炯,姑爲仍任事承傳。
吏曹啓目粘連,觀此弘文館修撰洪健植上疏,則以爲,臣兄臣遠植,方帶副提學矣。臣所兼春秋之銜,揆以應避,與前無異,亟遞臣所帶兼銜亦爲白有臥乎所,相避之法,在下當避。弘文館修撰洪健植所兼春秋館記事官之銜,今姑減下,何如?啓,依允。
吏曹啓目粘連,觀此慶尙監司金世鎬狀啓,則以爲,安東府使朴齊寬,本之廉明,濟以剛嚴,公納無滯,吏不敢欺,判決如流,民皆稱平。將近苽熟之期,闔境輿情,擧切願借,限一瓜仍任事,令該曹稟處亦爲白有臥乎所,道臣狀辭,旣如此,依狀請施行,何如?啓,依允。
又啓目粘連,觀此黃海監司徐元輔狀啓,則以爲,安岳郡守趙康夏,三載居官,一念圖治,二千砲料,逐年捐補,屢萬流逋,刻期收刷,改量解小,務盡精實,從結分還,極其均平。瓜期已滿,民皆惜去,姑令仍任事,令該曹稟處亦爲白有臥乎所,道臣狀辭,旣如此,依狀請施行,何如?啓,依允。
又啓目粘連,觀此慶尙監司金世鎬狀啓,則以爲,巨濟府使李朋來,海隅殘局,痼瘼轉深,一念圖報,捐薄廩而設砲,以作陰雨之備,巡平野而課農,擧有來暮之頌。瓜期將近,輿情惜去,限一瓜仍任事,令該曹稟處亦爲白有臥乎所,道臣狀辭,旣如此,依狀請施行,何如?啓,依允。
吏曹判書嚴錫鼎上疏。答曰,省疏具悉。卿其勿辭行公。修撰洪健植疏曰云云。省疏具悉。疏辭,下該曹稟處。
壬申四月二十八日午時,上御紫薇堂。召對入侍時,參贊官趙肅夏,檢校直閣洪殷謨,侍讀官黃普淵,檢討官李永,假注書白璿行,記事官趙鍾翼·李根命,各持通鑑第六卷,以次進伏訖。
上在景福宮。停常參·經筵。
備忘記,慶興府使洪昇厚下直,長弓一張·長箭一部·片箭一部·箇兒一箇,賜給。
傳曰,左承旨·右承旨·左副承旨許遞,前望單子入之。承旨前望單子入之,李啓魯·任冕鎬,落點,朴元陽,添書落點。
趙肅夏啓曰,新除授同副承旨朴元陽,卽爲牌招,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而御眞移模相値,不得設行之意,敢啓。傳曰,知道。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳東郊,先農壇·星壇·先蠶壇·馬祖壇,南郊,南壇·雩祀壇·漢江壇·司寒壇,北郊,祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而馬祖壇,南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
趙秉鎬啓曰,明日傳香,禮房承旨當爲齋宿,左承旨李啓魯,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,健元陵參奉李碩驥,以其身病,呈狀乞遞,改差,何如?傳曰,允。
御營廳啓曰,本廳騎士將今當差出,而擬望之人乏少,外任竝擬,何如?傳曰,允。
承文院啓曰,卽見都京禮部咨文,皇后冊立慶賀表式三通,大婚日期曁禮部一冊,具奏頒照云矣。皇上前進賀表,遵式寫進之意,回咨,而皇太后前則例無進表事,亦爲措辭添入撰出,下送灣府,使之入送鳳城,以爲轉致北京之地,何如?傳曰,允。
又啓曰,卽見盛京禮部咨文,以夏季統巡之員,改派內城協領連德前往云矣。前咨回答,雖旣修正,當準今來咨文辭意,劃卽知會該地方,趁期會哨之意,撰出回咨,入送盛京之地,何如?傳曰,允。
壬申四月二十九日午時,上御紫薇堂。召對入侍時,參贊官趙秉鎬,檢校直閣洪殷謨,侍讀官朴顥陽,檢討官李永,假注書南肅熙,記事官趙鍾翼·李根命,各持通鑑第六卷,以次進伏訖。
上在景福宮。停常參·經筵。
藥房都提調金炳學,提調金學性,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
李啓魯啓曰,右承旨任冕鎬,時在京畿加平地,請斯速乘馹上來下諭,何如?傳曰,許遞。
又啓曰,左副承旨趙肅夏,今日不爲仕進,卽爲牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,太祖大王·元宗大王御眞移摸,今已竣完,曷勝慶祝?當於來五月初四日,先行酌獻禮矣,該房知悉。
傳曰,今番移摸時,監董宗臣以下,別單書入。
傳曰,時原任大臣·宗親·儀賓·宗正卿·時原任閣臣·儒臣·文蔭正卿以上·武臣將臣,來五月初三日來待。
宗親府啓曰,南殿第一室御眞,慶基殿奉安次,御眞南殿第三室御眞移摸,今旣竢完矣。還奉日子,以何間推擇乎?敢稟。傳曰,來五月旬前擇入,慶基殿奉安次,御眞姑爲捲奉于永禧殿,奉詣日子待下敎擇入。
傳曰,大臣·政府堂上引見。
傳曰,在外敦寧都正許遞,今日政差出。
傳曰,藝文提學許遞,今日政差出。
傳曰,今番別使書狀官,以新錄中擬入。
傳曰,兩罪人島配,屢次飭敎之下,尙不擧行,豈有如許道理乎?配所卽速磨鍊以入。
傳曰,發遣禮郞,諸執事淸齋與否,摘奸以來。
以左副承旨趙肅夏牌不進罷職傳旨,傳曰,只推。
有政。吏批,判書嚴錫鼎進,參判李明應在外,參議閔謙鎬進。以孟祖述爲敦寧都正,李晩耆爲工曹參議,林肯洙爲藝文提學,朴珪壽爲謝恩正使,成彝鎬爲副使,姜文馨爲書狀官,金炳河爲軍器副正,張應翰爲義陵奉事,李胤根爲健元陵參奉。學諭單尹,安東府使朴齊寬,巨濟府使李明來,已上限一瓜仍任事承傳。安岳郡守趙康夏,姑爲仍任事承傳。兼春秋單柳龍䤴,泗川縣監柳冀大,今加通政加資事承傳。故判官鄭承復,贈兵參例兼,故同知蔡弘國贈兵判例兼,已上忠節卓異,贈職事承傳。再政。以金台玉,爲齊陵參奉。
兵批,判書姜㳣進,參判尹滋承病,參議鄭學默病,參知李敦夏入直。以金炳雲爲都摠管,金東奭·李敏哲爲宣傳官,薜翊周·朴桂鳳·裴吉綉·韓用國爲五衛將,李會正爲曹司五衛將,蔡信範爲慶熙將,朴昌俊·李臣浩·文秉烈爲昌德將,王性協爲文兼,李柱翼·趙致謙爲武兼,申用求爲守門將,李泰逵爲京畿中軍,張鳳昊爲北虞候,全南彦爲金烏別將,車益文爲甕津別將。知事單李宗榮,同知單朴景祿,僉知三單,金鳳熙·沈宜夏·具箕疇,副司果鄭寅錫·李翼宇,副司正南肅熙。
宗親府啓曰,明日卽天漢殿朔奉審日次,臣邦鉉,進詣擧行之意,敢啓。傳曰,知道。
兵曹啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
以忠淸兵使李敎獻啓本,以爲軍器城廨新建時,願助與監董人等,效勞甚多,而淸州牧使趙龍熙,捐廩矯弊,方略設砲。且修建之役,殫誠竣功,論賞一款,令該曹稟處事,傳曰,該牧使之弊瘼矯革,修建勤勵,極爲嘉尙,特加一資。
義禁府啓曰,因鞫廳議啓判付罪人金應鳳·金俊文等,減死島配事,命下矣。竝解枷杻,移囚西間後,金應鳳,全羅道康津縣古今島,金俊文珍島府金甲島,減死島配,而以判付內辭意具罪目,依例發遣府羅將,押送于各其配所,何如?傳曰,允。
壬申四月三十日巳時,上御紫薇堂。藥房入診,大臣政府堂上引見同爲入侍時,都提調金炳學,提調金學性,副提調韓敬源,假注書南肅熙,記事官趙鍾翼·李根命,檢校直閣洪殷謨,行都承旨韓敬源,假注書車有聲,事變假注書朴鍾瀅,記事官趙鍾翼·李根命,領議政金炳學,右議政洪淳穆,政府堂上金學性·李承輔·趙秉徽·金世均·李容熙·徐衡淳·鄭岐源·李章濂·嚴錫鼎·姜㳣·任啇準·金元植·閔升鎬·李鶴榮·趙羲復,副校理朴顥陽,以次進伏。醫官李慶年·李忠淵·金在瑚·李碩柱進伏楹外訖。上曰,史官分左右。炳學進前問候訖,奏曰,醫官待令,使之入診乎?上可之。忠淵等,以次診候,仍退伏訖。炳學曰,脈候奏之。忠淵等曰,脈候左右三部調均矣。上命藥房先退。上曰,次對爲之。炳學曰,八日燈竿佛事之餘也,我殿下,特命永革之,此其爲斥異之政也,紗燈靡費之資也,我殿下特命永除之,此其爲抑奢之政也。愚夫之心志易蠱,凡人之耳目易縱,駸駸至於人不人而國不國,則斥異之何可不嚴,而抑奢之何可不力乎?旣斥異矣,可以扶正,旣抑奢矣,可以節儉,聖旨一頒,群情胥悅矣。夫異端之害,奢侈之弊,天下國家之所共痛禁者,而若其斥之抑之之道,明正學是耳,崇儉德是耳。明正學則士趨端而國脈可壽,崇儉德則民生足而邦本益鞏,自古人君治國保邦之大經大法,舍是而亦奚以哉?殿下今日之事,正大光明,復覩三代之盛矣。恒以今日之事,深留聖念,不但斥異,惟正學之是明則其所明之之道,亶在殿下自勉而已。不但抑奢,惟儉德之是崇,則其所以崇之之道,亦在殿下之自修而已。而若以此推類而旁通,一日二日,一事二事,左右逢原,餘皆倣此,而行則萬億無彊之休,亦將自今伊始,伏願殿下,懋哉懋哉。臣因此而有仰達者矣。是闕重建,卽以民力而爲之,則凡於制度,尤當儉約,庸答子來之誠,而見今新建間架,遠過於昌德·昌慶兩宮,茅茨土階,獨非今日之所當鑑法者乎?繼此後雖一間一架,更勿添建,以昭儉德,是臣區區之望也。上曰,所陳切實,當服膺矣。出擧條炳學曰,凡於上國慶賀之事,我國依各國例,事過後,派勅頒詔,故賀使迨此差出矣。今番皇后嘉禮日子,與賀禮表式,竝先期知會,至有奉旨文字,則專价賀表,當稱慶賀之日進賀,使政官牌招,開政差出,而昨年節使加賞,宜有稱謝之擧。使號以進賀兼謝恩使下批,拜表日子以七月初擇定,何如?上曰,依爲之。出擧條炳學曰,朝臣之因事出外,必有呈辭,而朝家給由,寔出體下之政也。監察呈辭之有入來肅拜,以其臺體而然而近見蔭武官之除拜此職者,肅謝後輒皆呈辭,偃然在家,稱之以在外,大小公役,一不參班。每値動駕與享禮時,苟且分排,殆不成樣,朝綱所在,寧容若是?且監察呈辭之許多名目,未嘗非占便之方,自今爲始,覲親與掃墳外,毋敢呈由之意,永爲定式,何如?上曰,依爲之。出擧條炳學曰,副司果安翊良,文成公裕後孫也。當初分館之國子調用,未知何爲而然,而公議之稱屈由來久矣。特使之槐院施行以爲疏鬱之地,何如?上曰,依爲之。出擧條炳學曰,漢學敎授,卽譯員進身之階也。一番陞遷,準朔而作散者,實非積仕酬勞之意,一依天文學兼敎授例,使之無礙移擬。其他敎授,則陞六付職後,如前以外詞訟施行之意,著式施行,何如?上曰,依爲之。出擧條炳學曰,科擧取士,雖不可以地閥高下論之,而凡大小科設場之日,各司吏胥,聚會點考,以防冒入借書之弊,則吏胥之不得赴擧,自是典式也。夫以吏胥而不許冒入,則京鄕宜無異同,而名在吏案,肆然赴試,身通朝籍,厭然供仕者,豈非猥濫無嚴之甚乎?已往固不必追究,從此以後,各道吏屬之現帶役名者,毋敢赴擧事,申明著式,以定防限,以嚴紀綱,何如?上曰,依爲之。出擧條炳學曰,禮曹判書金學性,漢城判尹金炳雲,竝政府堂上還差,何如?上曰,依爲之。出榻敎,炳學曰,知宗正卿李南軾祖與曾祖,當爲追榮,而所后家,無可施處,依近例移施其本生祖·曾事,分付,何如?上曰,依爲之。出擧條淳穆曰,日昨親鞫時,以罪人置辟於武橋,係是城內,則有所未安,用刑則一也。此後更勿以武橋爲之,只以西小門外擧行事,臣旣承下敎,謹當分付定式,而以此事亦有所自外相議者矣。自前罪人用刑,隨其緩急,原無定處,而若有時急罪人,非徒武橋,無處不可者,雖門外行刑,猶屬遲緩,晷刻是競故也。此乃有關刑政,則不必全爲刊去,姑存其由來舊法,日後若或有此等罪人,臨其時以武橋用刑,自金吾稟定後,擧行似好,故敢達矣。上曰,由來法典,不必全廢,所奏果是,以此定式,可也。炳學曰,罪人行刑,原無定處,隨其緩急而進退矣。城內之把子橋·鐵物橋·武橋俱有已行之例,而昔在正廟朝,內兵曹親鞫時,有時急罪人,仍於當場有處置之事。大抵罪在時急而然,今此右相所奏,儘是參酌經法者矣。上曰,兩罪人胡不發配乎?世均曰,兩罪人罪犯之至重,已奏於執藝之章,而見今臺啓方張,格例莫越,屢次飭敎之下,不得擧行,極爲悚惶矣。上曰,今無臺啓,斯速擧行也。淳穆曰,臺諫雖未盡出,尙不停啓,則格例所在,金吾無以擧行,而設或停啓,若無特敎,則亦不得遽然擧行矣。炳學曰,似此罪人,停啓後,承有飭敎,則例多擧行,金吾之不得配所磨鍊,卽格例然也。世均曰,自前飭敎,每下于政院矣。上曰,今於前席,有所筵飭,則何必更爲傳敎乎?淳穆曰,有文蹟然後,自下可以擧行矣。上曰,發配之際,何以擧行乎?世均曰,發配之時,罪人必先解枷杻,移囚西間,定配所草記擧行矣。淳穆曰,罪人移囚西間之際,解枷杻使之東向四拜,仰謝生全之聖恩,其時自然陽和之氣流動矣。上曰,其時事狀似然矣。炳學曰,兩罪人處分,其在瞻聆,欽誦萬萬,而原其罪犯,不過騙財所致,至於本事,雖曰,略有聞知,全出於愚蠢沒覺而然矣。今此好生之德,洽于民心,自當不犯于有司矣。上曰,可以殺可以生,則傅生之道好矣。淳穆曰,罪疑惟輕,自是古訓所在,而此罪人之所犯,藉曰,終始知情,本事旣非醞釀有根柢,則合施好生之德,而親鞫時,慮有玉石俱焚,屢勤飭敎,又降如天之恩綸,容貸此一縷。渠雖蠢愚自當銘鏤感泣,而遠邇瞻聆,亦可以胥告欽頌矣。炳學曰,大凡獄事,自上雖有傅生之處分,在下擧行,則寧峻毋緩,所以堯曰,宥之者三,皐陶曰,殺之者三。今番兩罪人處分之後,諸臣之交章爭執,亦猶是矣。世均曰,兩罪人處分,寔出於大聖人好生之德,瞻聆攸及,其孰不萬萬欽頌乎?雖以蠢愚沒覺,有所原恕之下敎,究其情迹,本事終始,豈敢曰,不知?所以諸臣之交章爭執者此也。上曰,大臣就座。敬源曰,諸宰奏事。學性等曰,無所奏矣。敬源曰,玉堂所懷奏之。顥陽曰,竊伏覩近以通史,課日召對,辨明問難,誠不勝欽誦,而第其歷代治亂,縱有史篇之鑑戒,若乃帝王心法,可見經傳之昭載,則豈可祗接召對而久停進講乎?迨此開筵,朝以進講,探賾徑旨,晝以召對,討論史乘,則是爲經經緯史之義,不可闕一於斯也,伏願懋哉。上曰,所陳當留念矣。出擧條敬源曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座,仍命大臣先退。又命退,諸臣,以次退出。
壬申四月三十日酉時,上御紫薇堂。召對,回還書狀官同爲入侍時,參贊官李啓魯,檢校直閣洪殷謨,侍讀官朴顥陽,檢討官李永,假注書車有聲,記事官趙鍾翼·李根命,各持通鑑第六卷。書狀官朴鳳彬,以次進伏訖。上曰,史官分左右。仍命書狀官進前。上曰,遠路無事往還耶?鳳彬曰,憑仗王靈,無事往還矣。上曰,落後者車卜未及盡到而然矣。上曰,幾日間落後耶?鳳彬曰,正副使三月十三日先爲渡江,落後日子爲三十餘日矣。上曰,聞見錄,俄已覽之,而彼地農形歉荒云,果然乎?鳳彬曰,關內稍勝,關外則昨年潦水甚多,未免歉荒矣。上曰,中原一斗,與我國,何如?鳳彬曰,中原一斗,幾與我國十斗無異矣。上曰,一斗米價爲三千云,比諸我國則一石價爲幾何?鳳彬曰,以我國米價論之,一石價爲三十餘兩矣。上曰,皇上聰明好學,親總庶政,以副民望云,果然乎?鳳彬曰,皇上天姿英明,好學崇德,朝野之期望靄蔚矣。上曰,洋夷昨年往于琉球國,未得遂意而還云,果然耶?鳳彬曰,果然矣。上曰,中原無洋夷討平之意耶?鳳彬曰,皇上大婚後,臣工齊籲,請親總庶務,則討平洋夷次第件事,而洋夷今雖猖獗,卽外寇也。雲·貴·甘肅等地,尙有土匪,此則內憂也,先必討內憂而次除外寇云矣。上曰,回匪侵犯之說,前所已聞,而苗匪云者,何賊耶?鳳彬曰,苗匪,卽古所稱有苗之餘種矣。上曰,武備院盔甲之物,旿年見失云,此是的然耶?鳳彬曰,甲胄見失,事在昨年十月間,而該衙門刻期譏捕,尙未捉得云矣。上曰,回匪與苗匪侵犯,果不至大段騷擾耶?鳳彬曰,數年來,漸此剿平,不久當肅淸云矣。上曰,洋夷招入倭人,與中國,將有通貨之說云,果然乎?鳳彬曰,然矣。上曰,倭國本非臣服於中國,則胡不禁制,乃反以通貨爲約耶?鳳彬曰,昨年七八月之間,洋夷果與倭人來請交易,則重違洋夷之言,不得已許之,而倭國,自前不受中原正朔矣。上曰,洋夷之侵犯中國,恭親王爲內應而然云,果然乎?鳳彬曰,然矣。上曰,恭親王以皇上之叔,洋夷不爲禁制,而乃反通貨,其爲害民,漸至浸染,豈可如是耶?鳳彬曰,恭親王,利其賄賂,陰護洋夷,朝野雖有禁制之心,莫敢誰何云矣。上曰,關外·關內中,農形或有稍勝處乎?鳳彬曰,山海關以內,至北京稍勝,關外至柵門千有餘里,未免歉荒矣。上曰,皇后爲阿魯忒氏,順嬪爲阿魯忒氏,則果爲同姓耶?鳳彬曰,然矣。上曰,恭親王招入洋夷,內蠧國家,臣民或不無憤惋之心乎?鳳彬曰,朝野群情,莫不憤歎矣。上曰,恭親王爲天子叔,不以爲國,招入外敵,亂其國家,其人之不善可知也。鳳彬曰,係是帝室懿親,則周公夾贊之責,固所自任,而反招外敵,蠧害國家,其爲人之不良,從此可知矣。上曰,洋夷與回苗匪外,別無邊憂耶?鳳彬曰,年來擧皆討平,別無深憂云矣。上曰,往還間或不遇雨雪耶?鳳彬曰,昨冬渡江後,別無雨雪,皇城則有數次大雪矣。上曰,保和殿·中正殿,皆在何處耶?鳳彬曰,俱是便殿而皆在太和殿之後。上曰,紫光閣,在何處乎?鳳彬曰,在太液池西而卽皇上燕宴之所矣。上曰,大國民心,比前,何如?鳳彬曰,年來恭親王用事,生靈未免塗炭,而皇上若親政,則自當蘇完云矣。上曰,屢見皇上耶?鳳彬曰,屢次祗謁矣。上曰,何公故見之乎?鳳彬曰,除夕太廟祫祭與正朝展拜時祗謁矣。上曰,太廟擧動時,出宮,以早朝爲之耶?鳳彬曰,在日出時矣。上曰,皇上體樣,果爲碩大耶?鳳彬曰,未見移步,只見黃橋陞座,而天顔豐盈,體樣碩大矣。上曰,太廟在闕內云果然乎?鳳彬曰,午門外,右有太廟,左有社稷矣。上曰,午門比我國則何門耶?鳳彬曰,如我國勤政門矣。上曰,同治親王兄弟爲幾人乎?鳳彬曰,未能詳聞矣。上曰,大婚後泒勅,似在九月間云,果然否?鳳彬曰,大婚以後,將頒詔于各省·各國,而在十月間云矣。上曰,鴉片烟之爲害甚多,胡不嚴禁耶?鳳彬曰,鴉片烟,卽洋國毒藥,而年前禁其買賣,近來則非徒無禁,反有自官征稅,愚蚩之民,轉相賣吸,竟乃戕害性命云,其害不可勝言矣。上曰,柵門空閑之地,匪類漸盛,人烟相屬,鷄犬相聞云,大國胡不禁之耶?鳳彬曰,鴨綠江至柵門一百二十里之間,卽彼我交界,故等棄其地,不許人民之奠居,而挽近十年以來,流離逋逃之類,冒禁潛居,村落已成,芟除樹木,無不開荒,他日邊門之患,誠爲可悶矣。上曰,靉東匪類之輩,無付屬處云,誠然否?鳳彬曰,然矣。年來屢有察邊之行,燒其廬舍,驅逐居民,不使奠接,然察邊還來後,又爲嘯聚如前耕作,而近來則人畜甚蕃,亦不能一一禁斷云矣。上曰,大國法令,比前解弛云矣。比諸道光·咸豐時,何如?鳳彬曰,道光在位三十年,德政仁聞,盈溢區宇,咸豐時,群小用事,蠧國病民矣。今皇上睿智英明,篤勤講學,法令申嚴,昇平可致云矣。上曰,中原朝臣中,或有才能之人乎?鳳彬曰,恭親王用事以後,朝士中有雅望者,擧皆休退,現今在朝者,別無其人,而皇上親總後,藝能之士,當不日進用云矣。上曰,書狀官先退。仍開卷。日記廳堂上金春熙。郞廳郭琦。
上在景福宮。停常參·經筵。
日有食之。
金聲根啓曰,右副承旨趙秉鎬今日不爲仕進,卽爲牌招,何如?傳曰,允。
傳曰,禮房承旨馳詣景慕宮,奉審摘奸以來。
宗親府啓曰,南殿第一室御眞,第三室御眞新本還安日子,來五月旬前擇入事,命下矣。令日官劉俊祜推擇,則五月初七日辰時爲吉云,以此日時擧行之意,敢啓。傳曰,知道。
傳曰,今初七日太祖大王御眞,元宗大王御眞還奉時,當陪奉矣。該房知道,依移奉時例,以衛內陪奉磨鍊。
吏曹啓曰,今朔爲始,當爲儲窠,而若出縣令已上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬。以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例。今亦依此擧行,以爲次次疏滯之地,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
禮曹啓曰,來五月初五日,行齊陵端午祭,香祝,本陵官員一員,當爲前期祗受陪往,而令入直參奉趙正熙在外,無以推移擧行云。在外參奉,今姑改差,令該曹,以在京無故人口傳差出,以爲受香之地,何如?傳曰,他陵官相換。
以右副承旨趙秉鎬牌不進罷職傳旨,傳曰,只推。
戶曹啓曰,奉朝賀柳厚祚,時在慶尙道尙州地,每朔月致及春秋歲末周急,令地方官輸送,以公穀會減之意,分付該道臣處,何如?傳曰,允。
吏曹口傳政事,齊陵參奉趙正熙,昌陵參奉沈琦澤,已上口傳相換事承傳。
三軍府啓曰,甕梱,見方臨瓜矣。此帥臣茂著之績,實爲軍民之所惜去,而且此時邊政,不可付之他手,黃海水使尹,加一瓜仍任,以責成效,何如?傳曰,允。
上在景福宮。停常參·經筵。
備忘記,濟州牧使李宓熙下直,長弓一張·長箭一部·片箭一部·筒兒一箇賜給。
宗親府啓曰,南殿第一室御眞,第三室御眞新本還奉之節,令該曹照例磨鍊事,分付,何如?傳曰,允。
又啓曰,太祖大王御眞,元宗大王御眞新本,捲奉于溫堗,以待祭享時展奉,何如?傳曰,允。
禮曹啓曰,今此太祖大王御眞,元宗大王御眞還奉永禧殿時,殿下祗迎隨駕之節,當爲磨鍊,祗迎處所,以何處擧行乎?敢稟。傳曰,光化門外磨鍊。
以香室泰元殿親行酌獻禮祭文受押單子,傳曰,親押。
以香室泰元殿端午祭祭文受押單子,傳曰,親押。
傳曰,親押處所,以齋宿處所爲之。
傳曰,御眞圖寫時,監董閣臣檢校直提學閔升鎬·李載冕·趙寧夏·趙成夏,各內下豹皮一令賜給。直提學趙慶鎬內下虎皮一令賜給。主管畵師前察訪李漢喆,守令待窠,首先擬入。前察訪趙重默,善地監牧官待窠,首先差送。同參畵師前僉知朴基駿,守令待窠,首先擬入。隨從畵師司果白殷培,六品職待窠擬入。前萬戶劉淑,譯院等第調用,副司果安健榮,監牧官待窠差送。副司正徐淳杓,令本署實官調用,副司果朴鏞夔,監牧官待窠差送。別看役前郡守姜潤,守令待窠,首先擬入。回粧看役人寫字官前銜韓弘迪,相當職調用,韓應明,令該院實官調用。前奉事方漢模,典醫監等第調用,前主簿韓應夔,以其子惠民署等第調用。
都摠府啓曰,今日入直內三廳武兼禁軍及軍兵等當爲中日習射技放,而御眞移模相値,不得設行之意,敢啓。傳曰,知道。
傳曰,明日出宮門路,以思政門爲之。
朴元陽啓曰,明日傳香禮房承旨,當爲齋宿,右承旨李啓魯,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,今此端午祭祭官,當爲磨鍊,而除老病公頉,實無推移排比之路。依近例,刑曹·司甕院官員,禁府都事年六十已上人,通瀜塡差以入,而其中時無職名人員,令該曹口傳付軍職,何如?傳曰,允。
又啓曰,今此端午祭祭官,當爲磨鍊,而玉堂乏少,時任玉堂,塡差以入之意,敢啓。傳曰,知道。
兵曹啓曰,今五月初七日大駕詣泰元殿御眞陪奉永禧殿時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依移奉時例磨鍊。
又啓曰,今五月初七日太祖大王御眞,元宗大王御眞還奉永禧殿時,依移奉時例,分兵曹·分都摠府堂上郞廳各一員,五衛將二員,宣傳官二員,武臣兼宣傳官四員,禁軍二十人,挾輦軍四十名式,各室侍衛,今亦依此擧行,何如?傳曰,允。移奉時人員,竝爲仍用。
上在景福宮。停常參·經筵。
自酉時至人定,灑雨下雨,測雨器水深四分。
上詣內閣入齋室後,藥房·內閣·政院·玉堂口傳問安。答曰,知道。親押還入齋室後,藥房·內閣·政院·玉堂口傳問安。答曰,知道。
政院啓曰,時原任大臣·宗親·儀賓·宗正卿·時原任閣臣·儒臣·文蔭正卿以上·武將臣,依下敎來待矣。傳曰,入侍承史,同爲入侍。
傳曰,侍衛軍兵,令各其營,乾犒饋分給。
禮曹啓曰,因宗親府草記,南殿第一室御眞,第三室御眞新本還安日子,今五月初七日辰時,推擇啓下矣。泰元殿告動駕祭,永禧殿先告事由祭,同月初五日端午節享兼行永禧殿第一室,第三室奉安祭奉安後,隨時設行,祝文添入撰出等事令藝文館擧行事,分付,何如?傳曰,允。還安祭,以親行酌獻禮磨鍊,第二室·第四室·第五室·第六室,一體磨鍊,第一室,第三室祝文中,奉安之由,措辭添入。
傳曰,召對爲之,時原任閣臣,同爲入侍。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛將校軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又啓曰,本廳騎士將權秉銖,以前任北虞候,方在任所,上來尙遠,久曠可悶,改差,何如?傳曰,允。
兵曹啓目粘連,觀此水原留守申錫禧狀啓,則中軍朴承儒,糾慝有方,竊發不警於村坊,鋤邪無赦,醜穢永絶於境場,分餉均而斗斛稱平,抄丁精而尺籍弗缺。行且箇滿,群情惜去,合有仍任之典,用答願借之望事,令該曹稟處亦爲白有臥乎所,戢盜鋤邪,旣嚴而明,分餉抄丁,亦精且實,幕務旣擧,輿情惜去。凡諸施措,殊爲嘉尙,依狀請仍任,俾責成效,何如?啓,依允。
又啓目粘連,觀此統制使蔡東健啓本,則中軍金永求,三載居任,茂著實績,褒賞之由,前已啓聞,而褒賞一款置之事,至承兵曹覆啓關辭意是白乎則,有不敢更爲煩瀆是白乎矣,本營專制一面,都統三方,事務率多未了,軍民去益願借,嫌於猥屑,泯默不陳,則反有近於孤負寄委之責。限一瓜仍任事,令該曹稟旨分付亦爲白有臥乎所,三載居任,茂著實績,帥臣陳請,至於再次,依狀請施行,俾責成效之地,何如?啓,依允。
壬申五月初三日午時,上御慈慶殿。時原任大臣·宗親·儀賓宗正卿·時原任閣臣·儒臣·文蔭正卿以上·武將臣入侍時,行都承旨韓敬源,左承旨金聲根,右承旨李啓魯,左副承旨趙肅夏,右副承旨趙秉鎬,同副承旨朴元陽,記事官柳,假注書韓章錫,記事官趙鍾翼·李根命,監董檢校直提學閔升鎬·趙寧夏·李載冕·趙成夏,判府事李裕元,領議政金炳學,右議政洪淳穆,原任提學金炳冀·金炳國·金學性·鄭基世·曺錫雨,原任直提學李承輔·金炳地,直提學南廷順,檢校直提學韓敬源,原任直閣鄭健朝,檢校直閣李世用·金永壽·洪殷謨·姜,直閣朴鳳彬,原任待敎趙鳳夏·尹滋悳·鄭範朝,檢校待敎金奎軾,興寅君李最應,永平宮李景應,完平君李昇應,南寧尉尹宜善,知宗正卿李周喆·李彙重·李章濂·李會淳,宗正卿李建弼·李升洙·李寅命·李徹宇·李敦應·李沇應·李鳳儀·李明應·李寅卨,知事李宜翼,判三軍府事申櫶,上護軍金炳喬·趙秉昌·任百秀·趙秉徽·金世均,大護軍朴珪壽·兪鎭五,左參贊徐衡淳,寧豐君崔遇亨,大護軍李參鉉·李源命·金益文·宋廷和,知敦寧金壽鉉,大護軍金在顯·金有淵·李裕應·沈承澤,吏曹判書嚴錫鼎,大護軍閔致庠·趙基應·林肯洙,右參贊趙性敎,兵曹判書姜㳣,知三軍府事任商準·鄭岐源,以次進伏訖。上曰,史官分左右。大臣進前問候訖。上曰,御眞上綃,今玆完就,故有所入瞻之敎矣。裕元曰,向日初本入瞻時承命,而日前又奉敎,故入來矣。上曰,仰瞻也。裕元等齊起仰瞻,又命諸臣仰瞻。上曰,龍袍本·幅巾本,趙重默所寫也,冕服本·軍服大小本,李漢喆所寫也。比諸初本,何如?裕元曰,諸本果皆有勝於初本也。炳學曰,翼善冠本·幅巾本,尤得眞矣。淳穆曰,翼善冠本·幅巾本,果如初本時模寫,十分得眞矣。上曰,軍服小本及幅巾本體樣,卽安健榮所寫,而初手亦能如此,果有長進之望矣。炳學曰,寫眞之體樣甚難,而如是得眞,果然善手也。至於趙重默,設色稍深,今則不然,有勝於初本矣。上曰,體樣初欲從小,而今看,猶爲似大矣。裕元曰,古者影禎,皆甚大,而南殿第一室影幀,尤大矣。淳穆曰,今玆御眞諸本,比諸南殿各室寶幀,猶以爲未大矣。上曰,初用紙本,今用綃本,故此本似勝矣。淳穆曰,圖寫之法,以高深傳神,最難透妙,而其所設采,果未易之手段矣。裕元曰,衣襨設采之如是,此誠難矣。炳學曰,是年兩聖祖御眞,旣已移模,今又圖寫御容,大慶之會,自然順成矣。上曰,泰元殿御眞三本,比舊本不差毫釐,萬萬慶幸矣。裕元曰,日候晴和,故大事竣完矣。炳學曰,此亦天意,不偶然也。裕元曰,天意人事,相湊而成也。淳穆曰,翼善冠本,奉以仰瞻,其于南殿第一室寶幀,同一其揆,而是歲圖寫,尤不勝慶祝萬萬矣。上曰,濬源殿所奉晬容,亦正面本乎?裕元曰,然矣。上曰,李判府曾已仰瞻乎?炳學曰,此大臣,曾經完伯·北伯,故皆已奉審矣。裕元曰,慶基殿·濬源殿御眞,皆已奉審,而兩處晬容,皆相肖似矣。上曰,慶基殿,距全州府幾何?濬源殿,距永興府幾何?裕元曰,慶基殿在全州南門內,濬源殿在永興府三四十里許矣。上曰,諸臣仰瞻御眞後各奏也。炳冀曰,五本俱善寫矣。炳國曰,冕服幅巾二本尤好,軍服及翼善冠本,亦得眞,比初本有勝矣。上曰,禮判·承文提調進前。學性·性敎進前。上曰,俄下別單中,畵員·寫字官實官,從速區處,可也。學性·性敎曰,謹當依下敎擧行矣。上曰,姑爲權付,陞差實窠也。學性·性敎曰,當待窠先爲調用矣。上曰,等第調用,雖非所管,亦諭此意,使之一般擧行,可也。又敎曰,譯院等第之收用,斯速擧行也。炳學曰,謹當從速調用矣。又命惠民署提調,典醫監提調進前。承輔·有淵·廷和進伏訖。敎曰,俄者所敎等第調用,卽速區處,可也。承輔·有淵·廷和曰,謹當依下敎擧行矣。上曰,寶幀粧飾,舊用玉軸,而上下橫軸甚重,易致損傷,故今番用增坦木矣。泰元殿移模影幀粧飾則用樺榴木矣。裕元曰,玉軸雖古法,甚重,果未安矣。炳學曰,木以代玉,誠經遠之謨也。上曰,古者私家之藏,亦用玉軸矣。裕元曰,中原則非但寫眞,至於書畵粧,亦皆用玉矣。炳學曰,降眞香亦美材,而此則絶罕矣。上曰,降眞難得,增坦亦美材,故以此粧軸矣。上曰,判府事間者下鄕,何時上來乎?裕元曰,承聞來待之敎,昨日上來,而沿路農形,麥已向熟,秧亦多移,可有年矣。上曰,麥果豐登乎?裕元曰,畿內移秧,則似於旬內可畢,而麥是旱草,故向來頻雨多損,近因少旱而向蘇,姑未登場,大抵麥爲小農,故小農告稔,然後可占大農之有秋矣。炳學曰,今雖少旱,向來雨澤稍洽,且貯水頗多,姑無惜乾之慮云,大抵貯水之法,農政之急務,故朝家有堤堰申飭者以此也。上曰,麥之爲穀,果甚切於民食矣。炳學曰,然矣。麥爲農糧故也。裕元曰,農糧不給,則耕作之民,無以資力,故麥農爲重矣。上命大臣就座,又命史官就座。仍命大臣先退,又命退。諸臣,以次退出。
壬申五月初三日申時,上詣摛文院。齋宿入侍時,行都承旨韓敬源,左承旨金聲根,右承旨李啓魯,左副承旨趙肅夏,右副承旨趙秉鎬,同副承旨朴元陽,記事官柳,假注書韓章錫,記事官趙鍾翼·李根命,檢校直提學李載晩·趙成夏,直提學南廷順·趙慶鎬,檢校直閣李世用·金永壽·洪殷謨·姜,直閣朴鳳彬,檢校待敎金奎軾,副提學洪遠植,檢校典翰李承宇·權鼎鎬,典翰洪萬植,應敎朴定陽,校理王性協·李源逸,副校理朴顥陽,修撰洪在瓚·洪健植,副修撰閔泳穆·李永,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調金學性,副提調韓敬源進前問候訖。由用成門詣內閣前庭,通禮跪啓請降輿,上降輿入慕次,諸臣輪回詣閤。
壬申五月初三日戌時,上御摛文院。召對入侍時,參贊官李啓魯,檢校直閣洪殷謨,侍讀官王性協,檢討官閔泳穆,假注書韓章錫,記事官趙鍾翼·李根命,原任提學金學性·鄭基世·曺錫雨,檢校直閣韓敬源,直提學南廷順,檢校直閣李世用·金永壽·姜,直閣朴鳳彬,原任待敎尹滋悳·鄭範朝,檢校待敎金奎軾,各持通鑑第六卷,以次進伏訖。
上在景福宮。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。上詣泰元殿入齋室後,藥房·內閣·政院·玉堂口傳問安。答曰,知道。望殿禮還入齋室後,藥房·內閣·政院·玉堂口傳問安。答曰,知道。酌獻禮還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。祭物親看審,還入齋室後,藥房·內閣·政院·玉堂口傳問安。答曰,知道。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,直提學趙慶鎬馳詣綏陵,奉審摘奸,仍留監祭,局內諸陵,一體奉審以來。
傳曰,太祖大王,元宗大王新本御眞標題,當親書以下矣。
傳曰,太祖大王御眞元宗大王御眞移模,今旣竣完,時原任大臣·宗親·儀賓·宗正卿·時原任閣臣·儒臣·二品以上,望殿禮後入瞻。
傳曰,慶基殿新本御眞,事當卽爲奉安,而暑節奉詣,恐涉未安,姑爲樻奉于永禧殿,待秋成陪進本殿,日字從當下敎矣。
傳曰,我太祖大王創垂聖功,我元宗大王追隆懿典,在於是年,而御眞移模,亦在是年,事非偶然,萬萬慶祝。慶基殿舊本,永禧殿第一室·第三室舊本樻奉,在禮則然,而年久幀本,已是憙微,又經多年,則恐有魚褪之慮矣。旣有我朝故事,且承慈敎,舊本洗綃埋安之節,詢問于大臣,興寅君,禮堂,而事體愼重,尤貴博詢,遣禮堂,詢問于未登筵大臣以來。
傳曰,祭物當親審矣,該房知悉。
傳曰,當該寶劍遲滯之中官兪在應·鄭泰吉,竝從重推考,雲劍遲滯之中官白來絢·朱義貞,竝汰去。
傳曰,侍衛軍兵,令各其營乾犒饋。
傳曰,酌獻禮時,禮房承旨加資。
傳曰,酌獻禮時,贊禮以下,別單書入。
傳曰,政官牌招開政。
傳曰,在外敦寧都正許遞,今日政差出。
傳曰,今日政賞典下批。
兵曹啓曰,去四月初九日慶科庭試·武科殿試時,直赴殿試奉承傳宣傳官黃羲哲等二百八十一人內七十六人,應試參榜,所授帖文,竝收聚爻周。別軍職李章憲,選武軍官裵學秀,吹鼓手郭快彦,哨官潘泰淵,別武士李鼎周·朴懿廉·金在洙,鄕騎士朴英鎭等八人,遭故,竝依法典陳試。抄上武士柳致璋,火砲安寧厚等二人,身病不赴,係是三式年內,竝依例陳試。開城府守堞軍官趙鳳鶴,銃軍牙兵金長乭,全羅左水營火砲黃道淵等三人,無緣不赴,其委折,關問該守臣·帥臣後稟處。直赴會試奉承傳別砲衛金仁化等三十五人內,三十二人應試,所授帖文,收取爻周。選武軍官閔昌鎬,遭故,依法典陳試。忠淸兵營馬兵閔政鎬,水原府別武士金信赫等二人,無緣不赴,其委折,關問該守臣,帥臣後,稟處,何如?傳曰,允。
以太祖大王御眞元宗大王御眞移模時,監董宗臣以下別單,傳曰,監董宗臣判宗正卿李最應鞍具馬一匹面給。李景應內下大豹皮一令賜給。知宗正卿李昇應,李承輔各內下豹皮一令賜給。宗正卿李建弼加資,李載冕廐馬一匹,鞍具面給。都廳前正趙秉鎬,加資屬耳,勿論,正金奎軾加資。郞廳典簿金正植,主簿李哲應竝陞敍。監造官直長姜凡秀,參奉李啓夏各兒馬一匹賜給。別看役前郡守姜潤等四人,畵員朴基駿竝守令除授。趙重默善地監牧官待窠首先差送。白殷培等六人竝外職調用,趙在興·徐斗杓竝實官調用,粧潢人韓弘迪等五人竝相當職調用。其餘日官·寫字官·錄事·員役·守僕·別監·武藝別監·工匠等,竝依判下施賞。
以酌獻禮時,贊禮以下別單,傳曰,贊禮行禮曹判書金學性,執禮副司果趙秉稷,大祝宗親府正金奎軾,副司果呂圭益竝加資。典祀官奉常正金東軾,殿司永禧殿令李康準,執尊應敎朴定陽,副修撰李永,盥洗位兵曹正郞金秉鍵,佐郞崔應珏,爵洗位承文判校宋祥淳,兵曹佐郞愼載祜,左通禮李晩由,右通禮南啓憲各兒馬一匹賜給。贊者引儀黃觀周·金用鍊,謁者兼引儀金載舜·李奎學,贊引假引儀金洛熙·李時弘,祭監監察李渭在·閔羲轍,香陪官白璿行,祭文正書忠義趙喆元,贊儀玄鍏,東西唱引儀黃觀周·金用鍊,奉禮兼引儀金濬學各上弦弓一張賜給。其餘事知守僕等,竝依判下施賞。
傳曰,太祖大王御眞元宗大王御眞移模時,挾侍內官石泰元·崔健常·朴光錫·姜元基,竝加資,資窮,內下虎皮一領賜給。
傳曰,今番賞典中,一人雖兼數事,毋得疊授。
吏曹啓曰,行禮曹判書金學性,今陞輔國矣。依例送西後,兼判書下批之意,敢啓。傳曰,知道。
又啓曰,今此太祖大王御眞元宗大王御眞還奉永禧殿時,分司移奉時人員,竝爲仍用事,命下矣。前分兵曹正郞李永,間已副修撰除拜,其代,今日政,更爲差代以入之意,敢啓。傳曰,知道。
又啓曰,健元陵參奉李胤根,以其身病,呈狀乞遞,改差,何如?傳曰,允。
兵曹啓曰,行禮曹判書金學性,自吏曹送西矣。資級係是輔國,知中樞有關之代,依例下批之意,敢啓。傳曰,知道。
又啓曰,知中樞府事李宗榮,宣傳官李敏哲,五衛將薛翊周·朴桂鳳·裵吉琇·韓用國,慶熙宮衛將蔡信範,昌德宮衛將朴昌俊·李臣浩·文秉烈,武臣兼宣傳官李漢衡,守門將申用求,俱以病難供職,呈狀乞遞,竝改差,何如?傳曰,允。
有政。吏批,判書嚴錫鼎牌招不進,參判李明應進,參議閔謙鎬牌招不進。吏批啓曰,判書嚴錫鼎,參議閔謙鎬竝牌招不進,小臣獨政未安,何以爲之?敢稟。傳曰,仍爲之。以姜蘭馨爲大司憲,高時鴻爲大司諫,韓鼎謩爲執義,朴公鎭爲司諫,奇陽衍·柳明根爲掌令,曺璟承·朴來冕爲持平,李有臣爲獻納,權翰成·申濬皞爲正言,李冕九爲敦寧都正,權膺善爲宗府正,李載悳爲分兵曹正郞。分兵曹參議二單,李載鵬·李昌漢,分兵曹正郞單李載純,已上仍任事承傳。兼執義朴鳳彬書狀官減下,行禮曹判書金學性今加輔國,宗正卿李建弼今加資憲,右承旨李啓魯今加嘉善。副司直趙秉稷,宗府正金奎軾,副司直呂圭益,已上今加通政,已上加資事承傳。淸州牧使趙龍熙今加通政,特加一資事承傳。故縣監鄭贈左承旨,故縣監鄭思竣贈兵參例兼,已上忠節卓異,贈職事承傳。故同知李瑩贈吏參例兼,故通德李殷梅贈吏議,知宗正卿李南軾本生祖考·曾祖考移贈事承傳。再政。以朴鳳彬爲司成,李益應爲健元陵參奉,兼禮曹判書單金學性,知宗正卿單李建弼,兼直閣單朴鳳彬。兵批,判書姜㳣進,參判尹滋承病,參議鄭學默入直,參知李敦夏病。以李玄瓚爲宣傳官,孫瀅洙·金鳳煥·河靖一·李載閏爲五衛將,金今福爲慶熙將,金義哲·黃喆鉉·千壽靖爲昌德將,張弘植爲守門將,李奎憲爲全羅右水使,鄭塾爲慶尙中軍,朴寅遠爲靑山島僉使,尹正默爲平薪僉使,韓泓履爲獨仇味津僉使。知事單金學性,同知單韓用國,僉知三單,薛翊周·朴桂鳳·裵吉琇。副司果鄭基命·柳敎祚,副司正韓章錫,黃海水使尹加一瓜仍任事承傳。統制中軍金永求限一瓜仍任事承傳。水原中軍朴承儒仍任事承傳。分副摠管李沇應·李寅卨,分都事李根周·李圭泰,以上仍用事承傳。森森坡萬戶李完珍,寶化堡權管孫英樹,以上革罷事承傳。
政院啓曰,奏御文字,何等審愼,而中官推考傳旨,有所錯誤,以致還下,事甚疎忽,萬萬駭然,臣之矇然捧入,不勝惶悚。傳旨使之改書以入,而當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
兵曹啓曰,昌德宮仁政門鍾子金,多有閪失,自捕廳譏詗之際,捉得厥漢,今方究覈,而空闕守直,何等嚴重,有此偸竊之擧,已萬萬驚悚,而旣不能禁雜,又不卽報來者,尤爲可駭。入直衛將朴慶會,爲先汰去,令該府拿問嚴勘,何如?傳曰,特爲分揀,更勿如是之意,各別申飭。厥漢,究覈後以聞事,分付該廳。
又啓曰,謹依下敎,侍衛將校軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛將校軍兵及武藝別監等處,乾犒饋分給之意,敢啓。傳曰,知道。禁衛營啓曰,謹依下敎,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
泰元殿酌獻禮親行敎是時,贊禮行禮曹判書金學性,典祀官奉常正金東軾,殿司永禧殿令李康準,執禮副司果趙秉稷,第一室執尊應敎朴定陽,第三室執尊副修撰李永,第一室大祝宗府正金奎軾,第三室大祝副司果呂圭益,盥洗位兵曹正郞金秉鍵,兵曹佐郞崔應珏,爵洗位承文判校宋祥淳,兵曹佐郞愼㘽祜,贊者引儀黃觀周·金用鍊,謁者兼引儀李奎學·金載舜,贊引假引儀金洛熙·李時泓,祭監監察李渭在·閔羲轍。
判敦寧李最應疏曰云云。答曰,省疏具悉卿懇。卿其勿辭,安心領受。仍傳曰,此批答遣史官傳諭。
壬申五月初四日辰時,上詣泰元殿。酌獻禮親行仍爲齋宿入侍時,行都承旨韓敬源,左承旨金聲根,右承旨李啓魯,左副承旨趙肅夏,右副承旨趙秉鎬,同副承旨朴元陽,記事官柳,假注書韓章錫,記事官趙鍾翼·李根命,檢校直提學閔升鎬·趙寧夏·李載冕·趙成夏,直提學南廷順·趙慶鎬,檢校直閣李世用·金永壽·洪殷謨·姜,直閣朴鳳彬,檢校待敎金奎軾,副提學洪遠植,檢校典翰李承宇·權鼎鎬,典翰洪萬植,應敎朴定陽,校理王性協·李源逸,副校理朴顥陽,修撰洪在瓚·洪健植,副修撰閔泳穆·李永,以次侍立。時至,通禮跪啓請外辦。上具遠遊冠·絳紗袍,乘輿出內閣大門,入承和門。通禮跪啓請降輿,上降輿入幕次。傳曰,太祖大王御眞元宗大王御眞移模,今旣竣完矣。時原任大臣·宗親·儀賓·宗正卿·時原任閣臣·儒臣·二品以上,望殿禮後入瞻。出傳敎少頃,通禮跪啓請出次。上改具冕服以出。通禮跪啓請執圭,上執圭通禮導上詣望殿禮版位,行四拜禮,陞詣殿內,奉審訖,還入幕次。酌獻禮時至,贊禮跪啓請出次,上出次,贊禮跪啓請執圭,上執圭,贊禮導上詣版位,行四拜禮,仍詣盥洗位,上盥洗訖,仍詣第一室神位前。敬源奉香,元陽奉罏,上三上香,敬源奉爵跪進,上執爵以授元陽,元陽跪受,奠于案上。贊禮啓請俯伏興,少退跪,上少退跪,大柷宗府正金奎軾,跪讀祝文訖。次詣第三室,行禮如上儀,贊禮導上降復位,行四拜禮,又啓請四拜,上四拜,仍詣望燎位,望燎訖,贊禮跪啓禮畢,大臣進前問候訖,上還入齋室。傳曰,時原任大臣率禮堂入侍,興寅君同爲入侍。出傳敎
壬申五月初四日未時,上御恭默齋。時原任大臣率禮堂入侍,興寅君同爲入侍時,行都承旨韓敬源,記事官柳·趙鍾翼·李根命,判府事李裕元,領議政金炳學,禮曹判書金學性,興寅君李最應,以次進伏訖。上曰,房堗狹窄,史官閾外分左右。大臣進前問候訖,上曰,以兩聖祖御眞舊本事,引見矣。仍敎曰,我太祖大王創業,我元宗大王追隆,在於是年,而兩聖祖御眞移模,亦在是年,事非偶然。今已太平竣完,萬萬慶祝。新本將展奉,則舊本之櫃奉,事體當然,而年久幀本,已是熹微,又經幾年,恐有魚褪之慮,是甚惶悚。旣有我朝故事,且承慈旨,舊本奉詣永禧殿,洗綃埋安于北堦上,慶基殿舊本,則新本展奉後,陪進大臣以下,敬奉洗綃,埋安于本殿北堦上恐好,大臣之意,何如?裕元曰,御眞舊本之或櫃奉或洗綃埋安,俱有國朝典禮,今此下詢,實出於經遠之慮,臣等有何他見,而至於慶基殿舊本,國初圖寫本也。五百年敬奉之餘,洗綃埋安,尤爲難愼,且奉詣日字尙遠,博詢未登筵大臣處之,恐好矣。上曰,埋安之禮,自昔有之,而事體果何如乎?裕元曰,惟在聖衷。炳學曰,今此下敎,卽我純元聖母不增眞殿之聖意,同一其揆,允爲經遠之謨。而昔在明宗朝,宗簿提調洪暹奏曰,璿源殿所奉太祖影幀二十六,有侍中時寫眞,太宗·世宗·世祖皆有影禎。德宗·成宗·中宗影幀,皆追寫而竝奉殿內,魚褪塵垢,萬代之下,恐有混淆之弊。初本副本,請擇地埋安,特爲允從,我朝已行之禮,亦如此矣。又奏曰,此大臣所奏,只陳審愼而已,非有他意,而慶基殿新本展奉,日字尙遠,則依此大臣所奏,亦好矣。上曰,興寅君奏之。最應曰,今此下敎,允合經遠之謨,臣無容他見矣。上曰,禮堂奏之。學性曰,大臣以事係重大,仰請博詢者,果甚好矣,臣亦無他見矣。上曰,以此意,書出傳敎,詢問于未登筵大臣可乎?裕元曰,聖敎誠然矣。炳學曰,前有下詢之事,則每遣禮郞矣,今則遣禮堂乎?上曰,遣禮堂,可也。仍命書傳敎曰,慶基殿新本御眞,事當卽爲奉安,而暑節奉詣,恐涉未安,姑爲樻奉于永禧殿,待秋成陪進本殿,日子從當下敎矣。又命書傳敎曰,我太祖創垂聖功,我元宗大王追隆懿典,在於是年,而御眞移模,亦在是年,事非偶然,萬萬慶祝。慶基殿舊本永禧殿第一室第三室舊本樻奉,在禮則然,而年久幀本,已是憙微,又經幾多年,則恐有魚褪之慮矣。旣有我朝故事,且承慈敎,舊本洗綃埋安之節,詢問于大臣·興寅君·禮堂,而事體愼重,尤貴博詢,遣禮堂,詢問于未登筵大臣以來。炳學曰,禮曹參判趙慶鎬,綏陵忌辰祭監祭承命,參議李寅晩,差祭,今此入侍,只有首堂登筵矣。上曰,禮堂則一也。遣參議詢問,可也。炳學曰,謹當如敎矣。裕元曰,史官鍮硯,所重自別,而命書傳敎之際,承宣引用此硯,雖是職在惟允,事勢之不獲已,而然史硯攸係,館規莫越,史官宜有問備之擧矣。故相臣蔡濟恭登筵,以近日史官,未免冗官,有所仰達者矣。伊時史官,竝據義出去,自昔有登筵承宣,引用史官鍮硯,自上敎以虧館規汚史硯,仍命改造舊硯,出送史官家,至今傳爲美事矣。炳學曰,史官鍮硯之不付他手,以有史草所重而然,而登筵史官之遽然許用於承宣者,有違故規,且僚相所奏,允合事體,當該史官,從重推考,何如?上曰,依爲之。炳學曰,昔王世子欲覽登筵史官之草冊,而史官終始堅執,修史之重,亦推此可知矣。上曰,此在何時乎?炳學曰,此是傳來之古語,未知的在何時矣。裕元曰,此非深責,乃所以存故規也,抑亦朝廷之美事也。炳學曰,此大臣曾經史官,故熟知館規,而臣則未經此任,專昧故事,不能趁卽請推矣。上曰,判府事曾於翰苑,在幾年乎?裕元曰,今領府事,時帶相職,與臣應避,故檢閱則仕日不多,以別兼,行公多年矣。上曰,當該承旨,亦爲推考,可也。裕元曰,聖敎切當矣,今日筵中此事,出於官師之規,亦未嘗非盛擧也。上曰,大臣先退。又命退。諸臣,以次退出。傳曰,祭物當親看審矣,該房知悉。少頃,上出次,祭物親看審訖,還入齋室。諸臣輪回詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。親祭還入齋室後,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。藥房提調金學性,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房提調·副提調持粟米飮來待矣。傳曰,封入。
李啓魯啓曰,右承旨金聲根,左副承旨趙肅夏,同副承旨朴元陽,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,太祖大王御眞·元宗大王御眞還奉時,宗臣·閣臣·儒臣·承史陪從,仍以移奉時人擧行。
政院啓曰,卽者檢閱李根命,謂以情蹤惶蹙,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,卽者檢閱徐正淳·趙鍾翼,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,左副承旨·同副承旨許遞,前望入之,承旨前望入之,趙定熙·李承宇落點。
李啓魯啓曰,新除授左副承旨趙定熙,右副承旨李承宇,卽爲牌招,何如?傳曰,允。
大司憲姜蘭馨,獻納李有臣等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰,國有尙刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極逆大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶。而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡於橫目之列者,莫不骨驚膽掉,手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕亟施孥戮之典。噫嘻痛矣。今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也,凶言悖說,雲·海所不道也。是乃窮天地亘宇宙之極逆大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字至不道之言,和應於合有變通之說,甚至街路上詬訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴。將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友加施孥戮之典,致後·延壽竝施孥籍之典。噫嘻痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾詐,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾亟施孥戮之典。噫嘻痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,一而二,二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨。此而謂無所躬犯〈而〉容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集所會者,盡是逆黨。至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可只以知情不告,蔽之哉?輿情去益憤鬱,國論尙此沸騰。請知情不告罪人兢善亟施孥戮之典焉。噫嘻痛矣。載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至憯之牘,目閱絶悖之說,則奔走號遑,來去之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覻氣色而遽逃,藏牘幾日而不爲告官,稱以値事機之巧湊。直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸。使之假息於海島之中,包涵於覆載之間,則其可曰,國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施極律焉。噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家之無窮之憂,未有甚於此者也。渠旣參於朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐。毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之命,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁亦痛惋,憯懷賣國之凶圖,倡出無根之妖言,煽動一世,眩惑群聽。苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸。何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周竝施孥戮之典。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而絶滅倫綱,潛懷不軌之圖,敢生射天之計。遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民。不待泄玉千禧之祕傳帛書,而自有廣東·澳門之直通赫蹄,國人之曰,可殺,猶屬緩聲,王法之所必誅,不宜少淹。及其捕招之出而情迹尤著,逮使之發而罪人斯得,天討可以大行,王章可以夬伸,而噫,彼猷善之凶狡,乃敢先機而營獲。聲氣直走於暗地,指劃素定於滅口,至使凶身任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,貪財色而誑誘嘯聚其徒黨,鋤而復萌,撲之愈熾。不知何樣禍機,伏在何地,其爲民國無窮之憂,將無止屆也。演承,渠亦簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙。詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻來。通用錢貨,情誼倍加殷勤,輸送魚脯,餽遺從又絡繹,甘心說法,奉敎主若神明,聚首講習,視禍囿爲樂地。此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間,梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑。慫慂乃兄,暗滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡。國人之曰,可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮黃巾,禍將滔天,有浮洪水猛獸。何幸天道孔昭,神理不憯,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可止誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人之陰謀祕計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人梁聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪說之沈溺而斁絶彛倫,異類之糾結而醞釀禍機,敢生射天之心,暗售賣國之計。遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極惡大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典。神人之憤,庶可少洩,而似此君讎國賊,決不可孥戮而止,苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪。請謀反大逆不道罪人昌實·汝江,亟施适·雲已施之律,知情不告罪人敦浩施以孥戮之典焉。噫嘻,痛矣。亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主。萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊。乃反以弼賊之次律施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤。作之者應龍,而受頤指於潤根,寫之者潤根,而得手法於應龍,兩個凶種,打成一塊,前後唱和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死島配罪人金應鳳,金甲島減死島配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。答曰,不允。應龍·潤根等事,已有前批,勿煩。
大司憲姜蘭馨啓曰,新除授執義韓鼎謩,掌令奇陽衍·柳明根,持平朴來冕·曺璟承,時在缺地。請竝斯速乘馹上來事,下諭。答曰,許遞。
獻納李有臣啓曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。新除授大司諫高時鴻,時在全羅道昌平地,司諫朴公鎭,正言權翰成·申濬皞,時在缺地。請竝斯速乘馹上來事,下諭。答曰,不允。下諭事,許遞。
兩司合啓,應龍·潤根等事中,至於下古今島三字添入,應鳳下,金甲島減死島配罪人九字添入。
傳曰,臺諫竝許遞,前望入之。
以右承旨金聲根牌不進罷職傳旨,傳曰,只推。
禮曹啓曰,圖畵署,有別遞兒祿窠,而畵員中勤勞國役者,使之次次許付矣。付錄白俊煥,以軍官在外代,畵員金聖祜,勤勞最多,依例許赴,何如?傳曰,允。
又啓曰,卽接京畿監司朴永輔移文,則以爲,楊州牧鄕校大成殿以下諸處,年久滲漏,將爲修改,而聖位移安,以今五月十四日擇定,告由擧行計料,移還安祭香祝,自本曹啓稟下送云矣。楊州牧鄕校聖殿修改時,告由移還安祭香祝,令該司照例磨鍊下送事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而御眞移模相値,不得設行之意,敢啓。傳曰,知道。
以檢閱徐正淳·趙鍾翼·李根命牌不進罷職傳旨,傳曰,只推。
泰元殿端午祭親行敎是時,亞獻官領議政金炳學,終獻官興寅君李最應,禮儀使兼禮曹判書金學性,典祀官奉常正金東軾,殿司永禧殿令李康準,執禮應敎朴定陽,第一室執尊副校理朴顥陽,第三室執尊副修撰李永,第一室大祝舍人洪殷謨,第三室大祝校理李源逸,第一室祝史修撰洪健植,第三室祝史副司果朴容大,第一室齋郞檢閱徐正淳,第三室齋郞檢閱李根命,盥洗位兵曹正郞金秉鍵·兵曹佐郞崔應珏,爵洗位承文判校宋祥淳·兵曹佐郞愼㘽祜,亞終獻盥洗位校書判校宋宅薰,贊者引儀黃觀周·金用鍊,謁者兼引儀金載舜·李奎學,贊引假引儀金洛熙·李時泓,祭監監察李渭在·閔羲轍。
兵曹啓目,觀此忠淸兵使李敎獻啓本,則以爲,軍器公廨新建修改時,監董諸人,殫誠竭力,得以竣功,幼學閔致述等,出義願助。論賞一款,令該曹稟處亦爲白有臥乎所,監董諸人之終始效勞,萬金工費,資用民力,俱極嘉尙是白乎矣,臣曹無相當賞典,置之,何如?啓,判付內依允爲旀,願納人,令廟堂稟處爲良如敎。
檢閱李根命疏曰,伏以,臣年淺學蔑,猥叨史職,居常兢懼,自分不堪,而臣所持之鍮硯,卽修史之硯也。人不得遽用,史官亦不宜輕許,而昨於筵中,緣臣昧例,以致承宣之引用,至被筵推之典,臣之溺職之罪,於是乎著矣。問備薄罰,不足蔽辜,情踪惶蹙,不敢偃處直次,短章自劾,徑出禁扄。伏乞聖明,俯垂鑑諒,亟遞臣職,仍勘臣當被之律,以存古規,以安私分焉云云。省疏具悉。旣往之事,何必以此爲引?爾其勿辭,卽爲入來。
壬申五月初五日子時,上詣泰元殿。端午祭親行入侍時,行都承旨韓敬源,左承旨金聲根,右承旨李啓魯,左副承旨趙肅夏,右副承旨趙秉鎬,同副承旨朴元陽,記事官柳,假注書韓章錫,記事官趙鍾翼·李根命,檢校直提學閔升鎬·趙寧夏·李載冕·趙成夏,直提學南廷順·趙慶鎬,檢校直閣李世用·金永壽·洪殷謨·姜,直閣朴鳳彬,檢校待敎金奎軾,副提學洪遠植,檢校典翰李承宇·權鼎鎬,典翰洪萬植,應敎朴定陽,校理王性協·李源逸,副校理朴顥陽,修撰洪在瓚·洪健植,副修撰閔泳穆·李永,以次侍立。時至,通禮跪啓請外辦。上具冕服出齋殿。禮儀使跪啓請執圭,上執圭,禮儀使導上詣版位,行四拜禮。仍詣盥洗位,上盥洗,仍詣第一室尊所,執尊擧羃酌鬯,仍詣第一室神位前。敬源奉香,元陽奉罏,上三上香,敬源奉酌跪進,上執爵以授元陽,元陽跪受奠于案。禮儀使跪啓請少退跪,上少退跪,大祝宗府正金奎軾跪讀祝文訖。次詣第三室,行禮如上儀,禮儀使導上降復位,行四拜禮訖。亞獻官行亞獻禮,終獻官行終獻禮訖。禮儀使導上詣飮福位,受爵受胙如儀訖,上行四拜禮。次詣望燎位,行禮如儀訖。禮儀使跪啓禮畢,仍啓請釋圭,上釋圭,還入齋殿。少頃,通禮跪啓請出次,上改具遠遊冠·絳紗袍,出次乘輿,由承和門入用成門。敬源請出標信解嚴,上還內。諸臣以次退出。
上在景福宮。停常參·經筵。
經宿翌日,大殿,宗親·儀賓·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房都提調金炳學,提調金學性,副提調韓敬源啓曰,寶幀親祼,誠禮克伸,移次徹漏,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,藥房三提調,持粟米飮來待矣。傳曰,封入。
又啓曰,左右史不可不備,檢閱徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
傳曰,奉審閣臣入侍。
傳曰,明日酌獻禮後,御眞舊本,當親審洗綃矣,該房知悉。
傳曰,永禧殿第二室御眞樻,奉舊本,奉安旣久,憙微魚褪,尤切惶悚,明日同爲敬奉洗綃埋安矣,以此分付儀曹。
傳曰,璿源殿第一室御眞,癸巳龍袍大本,奉安年久,幀本憙微,已爲魚褪,惶悚極矣。明日奉詣永禧殿,太祖大王·世祖大王·元宗大王御眞舊本洗綃時,同爲敬奉洗綃,埋安于階上矣,以此分付儀曹。
傳曰,明日太祖大王·元宗大王御眞新本還奉後,太祖大王·世祖大王·元宗大王御眞舊本。肅宗大王御眞癸巳龍袍大本洗綃後,永禧殿第四室,第五室樻奉,長寧殿奉來御眞,當入奉于璿源殿當室矣,該房知悉。以衛內陪奉磨鍊事,分付儀曹。
傳曰,濬源殿樻奉御眞,卽丁酉移模時補貼改粧本也。補貼改粧,實爲當日移摹,而然則新本奉安後,尙今樻奉,亦是未遑之事也。待秋成,道臣馳進奉審,洗綃埋安于本殿階上,儀節,令禮曹磨鍊下送。
傳曰,肅宗大王·英宗大王御眞長寧殿奉來本,入奉于璿源殿時,依永禧殿第一室,第三室移奉于泰元殿時例。都承旨·左副承旨,肅宗室陪從,其外宗臣·閣臣·儒臣·翰注以奉詣時陪從人仍用。英宗室,宗正卿李昇應,右承旨金聲根,右副承旨李承宇,檢校直提學閔升鎬,原任副提學趙寧夏,翰注各一員陪從。
傳曰,太祖大王·世祖大王·元宗大王御眞舊本洗綃埋安之由,明日酌獻禮祭文中,措辭添入。肅宗大王御眞癸巳龍袍大本,自璿源殿,奉詣永禧殿矣。第四室,不可無告由之節,以此措辭添入。且長寧殿奉來御眞入奉之由,第四室·第五室祭文中,亦爲措辭添入事,分付。
傳曰,明日太祖大王御眞還奉時,宗正卿李寅命,都承旨韓敬源,直提學趙慶鎬,檢校副提學李明應,翰注各一員陪從。元宗大王御眞還奉時,宗正卿李敦應,右承旨金聲根,直提學南廷順,原任副提學沈舜澤,翰注各一員陪從。肅宗大王御眞癸巳龍袍大本奉詣時,宗正卿李載冕,左副承旨趙定熙,檢校直提學趙成夏,副提學洪遠植,翰注各一員陪從。
傳曰,明日當自內先詣璿源殿第一室,御眞癸巳龍袍大本,陪奉權安于協生門外幄次後。仍詣泰元殿,太祖大王御眞,元宗大王御眞陪奉時,同爲陪衛於衛內矣,該房知悉。
傳曰,太祖大王新本御眞,元宗大王新本御眞還奉,肅宗大王御眞癸巳龍袍大本奉詣永禧殿日子,退定於再明日。
政院啓曰,今此太祖大王御眞·元宗大王御眞還奉,肅宗大王御眞·英宗大王御眞奉詣永禧殿時。注書四員,當爲陪從,而只有注書二員,不得備員擧行,何以爲之?敢稟。傳曰,分注書二員差出。
禮曹啓曰,傳曰,我太祖大王創垂聖功,我元宗大王追隆懿典,在於是年,而御眞移模,亦在是年,事非偶然,萬萬慶祝。慶基殿舊本,永禧殿第一室·第三室樻奉,在禮則然,而年久幀本,已是憙微,又經幾多年,則恐有魚褪之慮矣。旣有我朝故事,且承慈敎,舊本,洗綃埋安之節,詢問于大臣興寅君,禮堂,而事體愼重,尤貴博詢,遣禮堂詢問于未登筵大臣以來事,命下矣。參議臣李寅晩進去,詢問于未登筵大臣,則領中樞府事臣鄭元容以爲,今此下詢,寔出於經遠之謨,且旣有我朝故事,則豈敢他議,而係是莫重儀節,以臣昏耗,無以質對,惟願博詢而裁處焉云。議政府右議政臣洪淳穆以爲,御眞移模後舊本節次,此於禮書,旣無可以援據,謹稽國朝故事,蓋樻奉于當室榻後,原是常行之典,而今玆聖敎,乃以年久魚褪,深軫未安,務圖經遠之謨。苟究從他儀節,在昔明宗朝,宗簿提調洪暹,有所稟白而行之者,事至愼也,至重也。顧臣膚見,豈敢質言仰對乎?伏候上裁云矣,敢啓。傳曰,大臣之議如此,依議擧行。
禮曹,今此永禧殿第四室,第五室長寧殿奉來御眞移奉于璿源殿時,應行節目,參考前例爲白去乎,依此擧行,何如?啓。依所啓施行。
禮曹啓曰,今此長寧殿奉來御眞入奉于璿源殿時,殿下祗迎隨駕之節,當爲磨鍊,祗迎處所,以何處擧行乎?敢稟。傳曰,以銅峴前路磨鍊。
兵曹啓曰,今此璿源殿第一室癸巳龍袍大本入奉永禧殿時,日傘差備及忠義衛擧行差備不足,以禁軍及忠贊衛代差,同爲擧行,何如?傳曰,允。
傳曰,明日出宮內門路,以嚮旭門爲之。
兵曹啓曰,再昨日政事中,武兼朴永善,本是疎通時宣薦,而只憑額外案擬入,至蒙恩點,臣之矇未覺察,不勝惶悚,而原望筒,勿施,何如?傳曰,允。
又啓曰,今此陳賀兼謝恩使一行赴燕時,所把驛馬,預先分定,然後,可無窘急之弊。今亦依例前期知委,而應把驛馬三十二匹內,忠淸道六匹,全羅道八匹,慶尙道十三匹,來六月二十日京中逢點。江原道三匹,咸鏡道二匹,直送安州,來六月二十二日逢點事,各道監司處,行移,何如?傳曰,允。
承文院啓曰,在前日月食時,都京咨文,先期出來,救食後,登時回咨,式例卽然,而今初一日日食咨文,尙不出來,以致咨覆之晼晩,事甚悚悶。分付箕營及灣府,使之馳通于鳳城,以爲刻期探來之地,何如?傳曰,允。
又啓曰,進賀兼謝恩使,今旣差出矣。齎去方物一起,依例措備入送,而今番節使之回,有使臣加賞事則無方物一起,亦爲磨鍊之意,分付該曹該院,何如?傳曰,允。
義禁府啓曰,明日動駕時,本府都事,以各差備,全數進參,而御眞陪奉時,第一室神輦,第二室神輦,左右考喧都事,無以推移。假都事四員,令該曹口傳差出,以爲分排擧行,何如?傳曰,允。
禮曹判書金學性疏曰云云。答曰,省疏具悉。卿其勿辭行公。
行左承旨李啓魯疏曰云云。答曰,省疏具悉。卿其勿辭行公。
右承旨金聲根疏略曰,臣於日昨筵中,暫引史官鍮硯,緣臣全昧館規之致,而聖度包容,止於問備,罰不蔽辜,際伏見檢閱李根命之疏,滿心愧恧,無所逃罪矣。臣若知故事,不用鍮硯,則史官必無重推之擧,臣何敢晏然自恕乎?冒控自劾,乞遞臣職,勘臣當律,以存古規焉。省疏具悉。事屬過境,何必以此爲引?爾其勿辭察職。
檢閱徐正淳疏曰,伏以,臣與左副承旨趙定熙,有四寸娚妹應避之嫌矣。臣之所帶春秋記事之銜,在法當遞,伏望聖慈,俯垂鑑諒,亟許鐫改,以存公格,以安私分,不勝幸甚,臣無任云云。省疏具悉。疏辭下該曹稟處。
壬申五月初六日辰時,上御紫薇堂。奉審閣臣,濟州牧使同爲入侍時,左副承旨趙定熙,假注書李熙春,記注官安翊豐·尹相殷,奉審閣臣趙慶鎬,濟州牧使李宓熙,以次進伏訖。上曰,史官分左右。仍命奉審閣臣進前。慶鎬進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意敢達矣。上曰,局內諸陵,皆太平乎?慶鎬曰,諸陵上皆安寧矣。上曰,閣臣先退。仍命濟州牧使進前。上曰,濟州海防重地也。下去後各別治民,而軍伍團束,尤爲申飭整齊也。宓熙曰,當盡心圖報矣。上曰,濟州牧使先退。仍命史官就座。又命退,承史,以次退出。
上在景福宮。停常參·經筵。
政院啓曰,璿源殿第一室御眞癸巳龍袍大本奉詣永禧殿時,考喧都事二員,當爲進參,而禁府初不啓稟,致勤下詢,事甚疎忽,當該堂上,推考,何如?傳曰,允。
宗親府啓曰,太祖大王·元宗大王新本御眞還奉,肅宗大王御眞癸巳龍袍大本奉詣永禧殿吉時,令日官劉俊祜推擇,則同日卯時爲吉云,以此時擧行之意,敢啓。傳曰,知道。
兵曹啓曰,璿源殿第一室御眞癸巳龍袍大本奉詣永禧殿時,分摠府堂上·郞廳各一員差出事,命下矣。依例口傳擬入之意,敢啓。傳曰,知道。
又啓曰,璿源殿第一室御眞龍袍大本奉詣永禧殿時,侍衛當爲磨鍊,而衛內陪奉事,命下矣。依永禧殿第一室第三室移奉時例,分兵曹,分都摠府堂上郞廳各一員,五衛將二員,宣傳官二員,武臣兼宣傳官四員,禁軍二十人,侍衛挾輦軍四十名,以訓局軍磨鍊。永禧殿第四室樻,奉長寧殿奉來御眞入奉璿源殿時侍衛,以奉詣侍衛仍用。第五室樻奉長寧殿奉來御眞入奉璿源殿時侍衛,以永禧殿第一室還奉時侍衛人員,仍爲侍衛,何如?傳曰,允。
吏曹啓曰,因兵曹草記,璿源殿第一室御眞龍袍大本奉詣永禧殿時,分司差出事,命下矣。分兵曹堂郞當爲差出,而日子只隔,口傳備擬以入之意,敢啓。傳曰,知道。
吏曹口傳政事,以權鼎鎬爲分兵曹參議,李秀萬爲分兵曹正郞。
兵曹口傳政事,以李邦鉉爲分副摠管,尹錫麟爲分都事。
義禁府啓曰,璿源殿第一室御眞癸巳龍袍大本奉詣永禧殿時,左右考喧都事,無以推移。假都事二員,令該曹口傳差出,以爲分排擧行,而永禧殿第四室,第五室樻奉長寧殿奉來御眞入奉璿源殿時,左右考喧都事,亦無以推移。以永禧殿第一室御眞還奉時假都事,仍用擧行,何如?傳曰,允。
兵曹啓曰,卽伏見北兵使金箕錫狀啓啓下者,則慶興府所管撫夷鎭,近接江頭,不可不防築,故二月始役,今已畢役,新築把數,監董人姓名成冊,修正上送爲辭矣。凡於請賞狀啓,監董人姓名,區別後錄於原狀本,然後可以粘連覆啓,而旣不開錄于後,亦無稟處之請。只以修成冊上送者,有違格例,原狀啓還下送,使之改修整上送,該帥臣不可無警,推考,何如?傳曰,允。
奎章閣啓曰,守宮檢校直閣鄭健朝,待開門牌招,何如?傳曰,允。
永禧殿酌獻禮親行敎是時,贊禮兼禮曹判書金學性,典祀官奉常正金奎軾,殿司令鄭基鵬,執禮典翰洪萬植,第一室執尊副修撰李永,第二室執尊掌樂正趙漢益,第三室執尊副校理朴顥陽,第四室執尊應敎朴定陽,第五室執尊司成朴鳳彬,第六室執尊副應敎金裕行,第一室大祝副司果金永穆,第二室大祝校理李源逸,第三室大祝舍人洪殷謨,第四室大祝副司果姜,第五室大祝修撰洪在瓚,第六室大祝副司果朴容大,盥洗位禮曹佐郞金㽥,兵曹佐郞崔奭奎,爵洗位兵曹佐郞愼㘽祜,校書判校金瓊,贊者引儀黃觀周·金用鍊,謁者兼引儀金載舜·朴敦壽,贊引假引儀金洛熙·方漢哲,祭監監察南德熙·李源星。
兼禮曹判書金學性疏曰云云。答曰,省疏具悉。卿其勿辭行公。
上在景福宮。停常參·經筵。
上詣泰元殿入齋室後,藥房·內閣·政院·玉堂口傳問安。答曰,知道。望殿禮還入齋室後,藥房·內閣·政院·玉堂口傳問安。答曰,知道。
仍詣光化門外祗迎所,入幕次後,藥房·內閣·政院·玉堂口傳問安。答曰,知道。祗迎還入幕次後,藥房·內閣·政院·玉堂口傳問安。答曰,知道。仍詣永禧殿入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。御眞奉安後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。酌獻禮還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。御眞舊本洗綃後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。還詣銅峴祗迎所入幕次後,藥房·內閣·政院·玉堂·口傳問安。答曰,知道。祗迎還入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。璿源殿御眞奉安後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。展拜還入齋室後,藥房·內閣·政院·玉堂·口傳問安。答曰,知道。御眞舊本洗綃後,大殿·大王大妃殿·王大祀殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
政院啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,當奉室行禮矣,齋宿便殿爲之。
傳曰,長寧殿奉來御眞入奉後,當展拜于璿源殿矣。該房知悉,百官入參。傳曰,長寧殿奉來肅宗大王御眞,英宗大王御眞時,原任大臣·宗親·儀賓·宗正卿·時原任閣臣·儒臣二品以上入瞻。
傳曰,隨駕軍兵,令各其營乾犒饋。
以司謁口傳下敎曰,再明日動駕時道路,以間路與本宮大門·禁營大門爲之,軍兵兩傍排立。
禮曹啓曰,傳曰,長寧殿奉來御眞入奉後,當展拜于璿源殿矣,該房知悉,百官入參事,命下矣。自上具翼善冠·衮龍袍,宗親·文武百官,以黑團領行禮事,知委擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
兵曹啓曰,今五月初十日大駕詣奉室行禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步別抄軍,以幾番幾哨磨鍊,餘軍留營,何以爲之乎?敢稟。傳曰,依昨春大報壇大祭時例磨鍊。
又啓曰,謹依下敎隨駕將校軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
興寅君李最應箚曰,伏以我太祖大王·元宗大王御眞移模,禮旣竣完,宸孝冞光,群情胥悅,際伏見別單判下者,以臣名忝監董之列,猥蒙賜馬之典,臣聞命感惶,莫省容措。竊伏念以是年有是禮,亶出於我殿下追先之聖慕,臣之區區欽頌,有倍餘人,臣於是役,殫誠蹶,終始周旋,直不過義分內事也。天日之摹畵復煥,璇幀之符彩如新,瞻仰攢祝,只切與榮之忱。乃玆蕃庶之寵頒,有若勞勩之可紀,何敢晏然承當,自歸濫受之譏也哉?冒控短牘,仰干崇聽,伏望聖明俯垂鑑諒,將臣新下恩賜,劃卽收還,俾重典無褻,私分義安焉。取進止。答曰,省箚具悉卿懇。卿其勿辭安心領受。
壬申五月初八日卯時,大駕詣永禧殿。太祖大王新本御眞·元宗大王新本御眞·肅宗大王御眞癸巳龍袍大本奉詣擧動入侍時,行都承旨韓敬源,行左承旨李啓魯,右承旨金聲根,左副承旨趙定熙,右副承旨李承宇,同副承旨趙秉鎬,記事官缺,別兼春秋朴容大,記事官徐正淳,檢校直提學閔升鎬·趙寧夏·李載冕·趙成夏,直提學南廷順·趙慶鎬,檢校直閣洪殷謨·姜,直閣朴鳳彬,檢校待敎金奎軾,檢校副提學李明應,副提學洪遠植,檢校典翰李起鎬,典翰洪萬植,應敎朴定陽,副應敎金裕行,校理黃普淵·李源逸,修撰洪在瓚·洪健植,副修撰李永·閔泳穆,以次侍立。時至,通禮跪啓請外辦。上具遠遊冠·絳紗袍,自內詣璿源殿。肅宗大王御眞癸巳龍袍大本,陪奉權安于協生門外幄次,仍詣泰元殿,入幕次。少頃,通禮跪啓請出次。上改具冕服·玉帶·赤舃以出。通禮跪啓請執圭,上執圭,詣版位行四拜禮,陞詣殿內,奉審訖,還入幕次。少頃,通禮跪啓請外辦。上改具遠遊冠·絳紗袍,乘輿出光化門,至祗迎所。通禮跪啓請降輿,上降輿入幕次。神輦至,通禮跪啓請出次,上出次,通禮跪啓請鞫躬,上鞫躬,神輦過後,通禮跪啓請平身,上平身入幕次。少頃,通禮跪啓請出次,上出次,通禮跪啓請乘輦,上乘輦進發,至永禧殿大門外。通禮跪啓請降輦乘輿,上降輦乘輿,至降輿所,上降輿詣神門外,御其奉安訖,上入齋室。少頃,通禮跪啓請出次,上出次,詣望殿禮版位,行四拜禮,陞詣殿內第一室第三室,御眞展奉奉審,仍詣各室奉審訖。上還入齋室,酌獻禮時至,贊禮導上詣版位,行四拜禮,陞詣盥洗位,盥洗訖,仍詣第一室神位前。敬源奉香,秉鎬奉罏,上三上香,敬源奉爵跪進,上執爵以授秉鎬,秉鎬跪受,奠于案上,少退跪。大祝進跪讀祝訖,上次詣各室,行禮如上儀。贊禮導上降復位,跪啓請四拜,上行四拜禮,贊禮又跪請四拜,上行四拜禮,贊禮導上詣望瘞位,望瘞訖。贊禮跪禮畢,上還入齋室,移奉時至,上出次,御眞移奉如儀訖。第一室第二室第三室御眞舊本,璿源殿第一室御眞癸巳龍袍大本洗綃埋安如儀訖,上還入齋室。傳曰,長寧殿奉來御眞入奉時,當展拜于璿源殿矣,該房知悉,百官入參。出傳敎以司謁口傳下敎曰,再明日動駕時道路,以間路與本宮大門·禁衛營大門爲之,軍兵兩傍排立。少頃,通禮跪啓請外辦,上改具遠遊冠·絳紗袍,乘輿出殿大門外,通禮跪啓請降輿乘輦,上降輿乘輦,通禮跪啓請執圭,上執圭。進發至銅峴前路祗迎所,通禮跪啓請降輦,上降輦入幕次,神輦至。上出次,祗迎如儀訖,還入幕次,少頃,通禮跪啓請出次,上出次。通禮跪啓請乘輦,上乘輦進發,入光化門,至降輦所。通禮跪啓請降輦乘輿,上降輦乘輿,至璿源殿神門外,通禮跪啓請降輿,上降輿,入齋殿,御眞奉安如儀訖。傳曰,長寧殿奉來肅宗大王御眞·英宗大王御眞,時原任大臣·宗親·儀賓·宗正卿·時原任閣臣·儒臣二品以上入瞻。出傳敎展拜時至,通禮跪啓請出次,上改具翼善冠·衮龍袍以出,通禮導上詣版位,行四拜禮,陞詣殿內奉審訖,上還入齋殿。敬源請出標信解嚴。諸臣以次退出。
上在景福宮。停常參·經筵。
韓敬源啓曰,右承旨金聲根,同副承旨趙秉鎬,今日不爲仕進,竝卽牌招,何如?傳曰,允。
又啓曰,明日奉室行禮時,判尹當爲進參,而判尹金炳雲在外,何以爲之?敢稟。傳曰,許遞,前望入之。判尹前望入之,李景夏落點。
禮曹啓曰,永禧殿酌獻禮入侍時,本殿殿內,華寧殿殿內,改堗爲廳事,旣承下敎矣。吉日時,令日官李秉洪推擇,則來六月初二日卯時,初九日辰時,俱吉云,以何日定行乎?敢稟。傳曰,以六月初二日定行。
臺諫前望入之,大司憲尹滋悳,大司諫鄭泰好,執義吳長善,司諫李在果,掌令李晩燾·金完秀,獻納李建昌,持平魚允中·金德均·鄭昌東·李晩瀅落點。
傳曰,明日出宮門路,以思政門爲之。
傳曰,明日奉室行禮後,當御禁衛營參班儒·武應製試射矣。大提學牌招,武士則兵判試藝於昌德宮中日閣。
以黃海監司徐元輔狀啓,黃州牧民家失火事,傳曰,當此窮夏,民家燒燼,若是夥多,聞甚驚慘,元恤典外,別加顧助,結構奠接之方,廟堂各別措辭關飭。
兵曹啓曰,宣傳官李玄瓚,五衛將孫瀅洙·河靖一·李載潤·金鳳煥,慶熙宮衛將金今福,昌德宮衛將金義喆·黃喆鉉·千壽靖,俱以病難供職,呈狀乞遞。新除授全羅右水使李奎憲,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
上在景福宮。停常參·經筵。
自開東至人定,灑雨下雨,測雨器水深五分。自人定至十一日開東,灑雨下雨,測雨器水深六分。
上詣大報壇,入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房提調金學性,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,同副承旨與禮曹堂上·戶曹郞廳,依定式馳詣宣武祠,奉審以來。
傳曰,隨駕軍兵,令各其營乾犒饋。
禮曹啓曰,永禧殿殿內改堗爲廳吉日時,來六月初二日卯時,已爲推擇啓下矣。先告事由祭,同日曉頭設行,移安同日同時,還安及還安祭,修改事畢後,隨時設行。祝文令藝文館撰出,修改時監董,謹依下敎,臣與戶曹堂上,眼同擧行之意,敢啓。傳曰,知道。
又啓曰,華寧殿殿內改堗爲廳吉日時,來六月初二日,已爲推擇啓下矣。先告事由祭,同日曉頭設行,移安同日同時,還安及還安祭,修改事畢後,隨時設行。祝文令藝文館撰出,修改所入物種,令本府磨鍊進排,修改時監董,謹依下敎,本府留守,專管擧行之意,敢啓。傳曰,知道。
傳曰,入格儒生,明日待令。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
兵曹啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
知宗正卿李建弼疏曰云云。答曰,省疏具悉。卿其勿辭行公。
壬申五月初十日辰時,上詣大報壇。奉室行禮入侍時,行都承旨韓敬源,行左承旨李啓魯,右承旨金聲根,左副承旨趙定熙,右副承旨李承宇,同副承旨趙秉鎬,記事官,缺,別兼春秋朴定陽·金永穆·朴容大,記事官徐正淳,檢校直提學閔升鎬·趙寧夏·李載冕·趙成夏,直提學趙慶鎬,檢校直閣姜,直閣朴鳳彬,檢校待敎金奎軾,檢校副提學李明應,副提學洪遠植,檢校典翰李起鎬·金性均,典翰洪萬植,副校理黃普淵·朴顥陽,副修撰李永·閔泳穆,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調金學性,副提調韓敬源,進前問候訖,至降輿所。通禮跪啓請降輿乘輦,上降輿乘輦。由勤政門·興禮門,出光化門,由十字橋安洞屛門,至本宮大門外。通禮跪啓請降輦,上降輦入幕次,少頃,通禮跪啓請外辨。上出次乘輿,由敬覲門,入敦化門·明禮門,至齋殿門外降輿,入齋殿。小頃,通禮跪啓請出次,上改具黑團領袍以出,乘輿至朝宗門外降輿。通禮導上由冽泉東夾門,入詣版位,行四拜禮,還至朝宗門外降輿,入齋殿,問安勿爲之事下敎。少頃,通禮跪啓請出次,上改具翼善冠·衮龍袍,乘輿出敦化門,詣禁衛營幕次前。通禮跪啓請降輿,上降輿陞座,敬源請出標信,開布城,儒生入場,仍讀奏入門單子訖。奏曰,從陞人中,試官蒙點人,使之下去,一體行禮乎?上可之。讀券官·對讀官,行禮如儀,以次就位訖。上命試官進前,命書賦題東方日月萬年明,讀券官跪書讀奏,對讀官奉出懸題。少頃,上命考試,仍行科次。上命書傳敎曰,參班儒生應製,賦居首三下幼學洪正厚直赴殿試,之次草三下幼學尹奎炳直赴會試,之次次上進士鄭漢奎等二人竝給二分。之次次上幼學金炳㴻等二人竝給一分。之次次上幼學李哲九等四人各陸奏約選一件賜給。又命書傳敎曰,入格儒生明日待令。上命試官先退,通禮跪啓禮畢,上降座入幕次,少頃,通禮跪啓請外辦。上出次,乘輿由敬覲門,出本宮大門外,降輿乘輦進發,由光化門入勤政門。敬源請出標信解嚴。上還內,諸臣以次退出。
上在景福宮。停常參·經筵。
自開東至人定,灑雨下雨,測雨器水深四分。
傳曰,藥院提調許遞,前望入之。內醫提調前望入之,閔升鎬添書落點。
政院啓曰,卽者檢閱李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱徐正淳·趙鍾翼,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,入格儒生入侍。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
禁衛營啓曰,本營千摠閔宗鎬,身病猝重,勢難察任,改差,何如?傳曰,允。
以慶尙監司金世鎬狀啓,慈仁縣監柳道奭遭父喪事,傳曰,令該曹口傳,各別擇差,不日下送。
以檢閱徐正淳·趙鍾翼牌不進罷職傳旨,傳曰,只推。
吏曹啓目粘連,觀此藝文館檢閱徐正淳上疏,則以爲,臣與左副承旨臣趙定熙,有四寸娚妹應避之嫌矣。所兼春秋記事之銜,亟許鐫改亦爲白有臥乎所,史官春秋,例不得減下,承政院左副承旨趙定熙所帶春秋館修撰官之銜,今姑減下,何如?啓,依允。
吏曹判書嚴錫鼎疏曰云云。答曰,省疏具悉。所請依施。
檢閱李根命疏曰,伏以,臣卽接家信,臣本生母,素患痞積之祟,近因日候之驟熱,調將失宜,一倍添劇,委頓床玆,食飮全阻,刀圭是依。臣自聞此報,方寸煎灼,按住不得,玆敢忙陳短章,徑出禁扄。伏願聖慈,俯垂鑑諒,亟遞臣所帶之職,俾便救護,仍治臣擅離之罪,以肅朝綱焉云云。省疏具悉。爾其勿辭救護。
壬申五月十一日巳時,上御慈慶殿。入格儒生入侍時,同副承旨趙秉鎬,假注書李熙春,記注官尹相殷·安翊豐,以次進伏。儒生等序立階下訖。上曰,史官分左右。秉鎬進前奏曰,待令儒生,使之陞堂,奏職姓名乎?上可之。儒生等以次奏職姓名訖。秉鎬曰,儒生頒賞行禮乎?上可之。儒生頒賞行禮訖。秉鎬曰,儒生等使之出送乎?上可之。上曰,史官就座,又命退。承史,以次退出。
上在景福宮。停常參·經筵。
政院啓曰,左右史不可不備,檢閱徐正淳·趙鍾翼,旣有只推之命,竝卽牌招入直,何如?傳曰,允。
傳曰,自再明日,進講爲之。
傳曰,吏判·秋判有闕之代,前望入之。吏曹判書前望入之,趙基應落點,刑曹判書前望入之,金炳㴤落點。
吏曹口傳政事,以許稷爲慈仁縣監。
內醫院啓曰,本院提調,例不得兼帶刑獄之官矣。提調閔升鎬所帶刑曹判書,今姑許遞,令該曹口傳付軍職,何如?傳曰,允。
以平安兵使趙台顯狀啓,慈城郡犯越罪人鄭贊益等,竝爲梟首警衆,而該郡守李秉國,境內犯越,矇未覺察,其罪狀,令攸司稟處事,傳曰,該郡守特爲安徐。
兵曹啓曰,奉室行禮時參班武臣試射入格人等,謹依別單,判下施賞,而弓箭·帿弓·長弓,以軍器寺所在者,取來頒給之意,敢啓。傳曰,知道。
政院啓曰,明日召對取稟。傳曰,爲之。
刑曹啓曰,以逃走別監朴潤秀自現草記,傳曰,知道。移送訓局,決棍五度,放送事,命下矣。謹依批旨,罪人朴潤秀,移送訓局之意,敢啓。傳曰,知道。
以檢閱徐正淳·趙鍾翼牌不進罷職傳旨,傳曰,只推。
上在景福宮。停常參·經筵。
備忘記,雲峰營將成定鎬下直,長弓一張·長箭一部·片箭一部·筒兒一箇賜給。
政院啓曰,左右史不可不備,檢閱徐正淳·趙鍾翼,旣有只推之命,竝卽牌招入直,何如?傳曰,允。
傳曰,承旨竝許遞,前望入之。承旨前望入之,鄭基會·黃鍾顯·申正熙·閔奎鎬·南廷益·李炳敎落點。
李承宇啓曰,新除授行都承旨鄭基會,行左承旨申正熙,行右承旨南廷益,行左副承旨黃鍾顯,行右副承旨閔奎鎬,行同副承旨李炳敎,卽爲牌招,何如?傳曰,允。
黃鍾顯啓曰,明日傳香,禮房承旨,當爲齋宿,行右副承旨閔奎鎬,卽爲牌招,何如?傳曰,允。
禮曹啓曰,卽接前參奉洪寅燮所志,則以爲,族祖翼淵,嫡妾俱無子,以其同姓二十六寸弟漍第二子秉均,欲爲繼後,兩家諸族,相爲完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長洪寅燮所訴旣如此,洪漍第二子秉均,立爲洪翼淵之子,何如?傳曰,允。
左邊捕盜廳啓曰,謹依兵曹草記批旨,昌德宮仁政門鍾子金偸竊漢,究覈後以聞事,命下矣。罪人金啓孫,捉囚臣廳,到底嚴覈,則渠之所招內,矣身本以江原道伊川胎生,壬戌年分,上京寓接,乙丑年分,入屬於近仗軍士隨行,而丁卯年分,敦化門鍾子金十一箇,偸拔暗賣之際,賊蹤綻露於儕僚,仍爲逐出,故卽其地還鄕矣。昨年十二月分,又爲上京,寓接於敦化門外近處,而假稱近仗軍士,出入於昌德宮內各處所使喚矣。今二月分,仁政門鍾子金二十箇偸拔,捧價三兩二錢,斥賣於梨峴雜鐵商張基煥處。同月分,仁政門鍾子金七十箇,又爲偸拔,捧價十兩,斥賣於上項張基煥處。今四月分,肅章門鍾子金二十箇偸拔,捧價三兩九錢,斥賣於蓮洞屛門雜鐵商吳德潤處。今三月分,弘化門內水門鐵二箇偸拔,捧價二兩,斥賣於水橋雜鐵商朴昌俊處。同月分水門鐵三箇,又爲偸拔,捧價三兩三錢,斥賣於南松峴雜鐵商金世玄處。同月分,水門鐵五箇偸拔,捧價五兩五錢,斥賣於布廛屛門雜鐵商趙永辰處。同月分,水門鐵四箇偸拔,捧價四兩二錢,斥賣於梨峴雜鐵商高仲玄處。同月分,水門鐵三箇偸拔,捧價三兩三錢,斥賣於二橋雜鐵商李泰宗處。同月分,水門鐵二箇偸拔,捧價二兩二錢,斥賣於上項張基煥處。同月分,水門鐵二箇偸拔,捧價二兩三錢,斥賣於上項吳德允處。今四月分,水門鐵一箇偸拔,捧價一兩,斥賣於新門內雜鐵商尹明寬處。同月分,水門鐵一箇偸拔,捧價九兩,斥賣於生鮮廛屛門雜鐵商洪承淵處。同月分,水門鐵二箇偸拔,捧價二兩一錢,斥賣於蓮洞屛門雜鐵商李景甫處。同月分,仁政門鍾子金二十二箇偸拔,藏置於排設房軒㡳矣。今自本廳推納,而前後所犯獨自行賊,實無同謀和應者,此外無他行賊處云矣。買贓諸漢,捉致査問,則這這符合,而莫嚴莫重之地,行此偸竊之變,極爲駭惋矣。買贓諸漢,亦不無當律,偸竊漢金啓孫及買贓諸漢,竝爲嚴囚臣廳,以待處分之意,敢啓。傳曰,竝移送秋曹。
又啓曰,謹依本廳草記批旨,臣廳在囚罪人金啓孫·張基煥·吳德允·朴昌俊·金世玄·趙永鎭·高仲淵·李泰宗·尹明寬·洪承淵·李景甫等十一漢,竝移送秋曹之意,敢啓。傳曰,知道。
以檢閱徐正淳·趙鍾翼牌不進罷職傳旨,傳曰,只推。
壬申五月十三日未時,上御紫薇堂。召對入侍時,參贊官黃鍾顯,直閣朴鳳彬,侍讀官王性協,檢討官閔泳穆,假注書朴應冕,記事官康炳迪,記注官尹相殷,各持通鑑第六卷,以次進伏訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,左右史不可不備,檢閱徐正淳·趙鍾翼,旣有只推之命,李根命,由限已過,竝卽牌招,推移入直,何如?傳曰,允。
傳曰,慶基殿·璿源殿,依永禧殿例,改堗爲廳,移還安告由之節,令各該道臣,從便擧行事,分付。
傳曰,刑曹堂上竝許遞,前望入之。刑曹堂上前望入之,判書朴珪壽,參判徐承輔,參議趙定熙落點。
政院啓曰,開坐事,命下矣。新除授刑曹判書朴珪壽,卽爲牌招,何如?傳曰,允。秋曹堂上竝許遞,前望入之。刑曹堂上前望入之,判書朴珪壽落點。
政院啓曰,卽者檢閱徐正淳·趙鍾翼,謂有館規,聯疏徑出,原疏纔已退却矣。竝所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱李根命牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
政院啓曰,卽見統制使蔡東健日食救食啓本,則只以粘移上送,初不圖畵開錄者,有違格例。原啓本還下送,使之改修正上送,不審之帥臣,推考,何如?傳曰,允。
三軍府啓曰,卽見水原留守申錫禧狀啓,則南陽府所在花梁鎭,係是本營管轄,而鎭樣凋弊,疎虞莫甚,該府所管靈興島與花梁鎭,相距爲數十里。原係大阜島所屬牧場,今若罷牧設鎭,使花梁鎭將,移住靈興,則與該府掎角,捍沁都隘口,海防增重,鎭邊固圉事,請令三軍府稟處矣。此焉而鎭樣甚弊,彼焉而地形有勝,則將此移彼,有可以鎭邊而固圉,罷牧移鎭,依狀請許施,何如?傳曰,允。
宗親府啓曰,明日卽天漢殿望奉審日次,臣建弼,進詣擧行之意,敢啓。傳曰,知道。
禁衛營啓曰,本營哨官李敎增·姜在英,俱有身病,勢難察任,改差,何如?傳曰,允。
以檢閱徐正淳·趙鍾翼牌不進罷職傳旨,傳曰,只推。
兵曹啓目,觀此全羅兵使柳寅協狀啓,則金城別將鄭義幸,捐出薄廩,城廨之修繕,器械之新備,已是嘉尙,論賞一款,令該曹稟處亦爲白有臥乎所,其在激勸,不可無酬勞。該別將特爲加資,似合事宜,上裁,何如?啓,依允爲旀,待瓜滿,善地邊將差送爲良如敎。
壬申五月十四日巳時,上御紫薇堂。進講入侍時,右議政洪淳穆,講官朴珪壽,參贊官鄭基會,檢討官閔泳穆,假注書金在鼎,記注官尹相殷·安翊豐,各持詩傳第四卷,以次進伏訖。上曰,史官分左右。仍開講,缺講畢。淳穆曰,今日開講,乃入此年初有也。臣等不任懽忭之忱,而每歲春秋之際,恒因動駕與殿座相値,前期後時,虛度日月旣多。且於盛暑祈寒,例有停稟,則統計一年光陰,經幄召接,無過爲三四朔,此豈但以一曝十寒言乎?昔朱夫子箚請不以寒暑雙隻日月諸色假故,竝令逐日早晩進講者,良由是也。今當夏月,纔始開筵,葩經誦讀,此其時矣。幸勿更有間斷,着力下工,是臣區區顒祝,而且臣近聞燕京回還使臣所傳言,皇帝晝夜勤學,至有輔導講官,勞瘁成疾。皇城數千里外,瀋陽·遼東等地人民,皆莫不愛頌云矣。我殿下睿知天縱,學有緝熙,日就光明,自非高遠難行之事也。君子居其室出其言,善則千里之外應之,矧玆仁德令聞,無遠不曁者乎?每年節行,衆胥往來,自然彰播於天下,雖蠻貊之邦,獰悍如洋酋,其必曰,東國有聖人。學問高明,修德行政,民物和樂,非徒莫敢侵侮,亦應響慕尊敬之不已,萬年無疆之業,孰有大於勤聖學一事乎?今臣冒陳,雖若老生常談,敢效芹曝之悃,實無踰於此者,伏願勿以文具垂聽焉。上曰,大臣之言,何可以文具聽之乎?淳穆曰,聖敎至此,不勝惶感矣。上曰,今此所奏,言言切實,當服膺矣。上曰,講官老人,今當燕行,時値盛暑,將何以往還乎?珪壽曰,臣曾於辛酉之行,亦經盛暑,王靈所曁,無事往還矣。淳穆曰,講官之今此燕行,乃皇后冊封之慶賀,而順治以後初有之事也。各國使臣,齊會遠方,風俗必多採察矣。上曰,順治未娶而登極乎?淳穆曰,淸朝故事所傳如是矣。珪壽曰,順治八歲卽位,而康熙六歲卽位,故皆於登極幾年後,立皇后矣。淳穆曰,順治與今皇帝,俱以八歲卽位,而欲其同於順治,以同治,爲今大年號矣。珪壽曰,淸制自康熙以後,不立太子,只以次序,稱皇一子,皇二子,而其娶配匹,皆在卽位之前,故皇帝立后,惟順治·康熙·今皇帝而已矣。上曰,順治曾不爲太子而卽位乎?珪壽曰,順治卽位,卽未主中國之時也,故未詳其時事矣。上曰,講官曾經燕行,似可詳知矣。淳穆曰,然矣。上曰,康熙以太子爲皇帝,而第幾子乎?珪壽曰,似是第一子矣。淸朝不立太子,始自康熙時,康熙曾立第一子爲太子,而多有失德,不可付托神器,故廢之矣。有悔過遷善之意,更爲冊立,冊立之後,又復如前,又廢而又立,凡爲三次,而竟無奈何,遂永廢之。乃於諸子中,擇其賢者,密記其名,藏之金縢,置之正大光明殿扁額後,而仍又祝於郊天之日曰,如其又復不肖,不可付以宗社,則願上帝速絶其命,以爲更擇他子之地云云。自是以後,遂爲成法,雍正以後,皆用此制云矣。上曰,不封太子則已,旣已封之,則祝天之事似過矣。珪壽曰,果然迫切矣。上曰,同治亦皇太子乎?珪壽曰,咸豐·同治,皆於先皇末命時,先封皇太子而卽位,蓋雖不豫建太子,而太子之位則未嘗廢。每臨時先封太子而卽位矣,是故春坊之官,恒存其名矣。上曰,書名而藏之金櫃,此事恐必終有變故,豈無此弊乎?珪壽曰,然矣。早定國本,敎導成就,是爲聖王之制也,淸朝此事,卽不過覇道也。三代以來,何曾有如此之法乎?上曰,國家早定立嗣,敎養善導,豈非光明正大者耶?淳穆曰,早建國本,聞正言行正事,此爲三代良法矣。上命大臣就座,仍命史官就座,又命大臣先退。仍命退,諸臣,以此退出。
上在景福宮。停常參·經筵。
藥房提調閔升鎬,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,無時急稟定事,左議政未差,不得來會云矣,敢啓。傳曰,知道。
又啓曰,左右史不可不備,檢閱徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
傳曰,禮房承旨,馳詣受香諸處,奉審摘奸以來。
傳曰,左副承旨許遞,前望入之。承旨前望入之洪鍾雲落點。
申正熙啓曰,新除授行左副承旨洪鍾雲,卽爲牌招,何如?傳曰,允。
刑曹堂上前望入之,參判鄭泰好,參議鄭顯裕落點。
傳曰,臺諫竝許遞,政官牌招開政,如有違牌,勿爲呼望。
傳曰,在外敦寧都正許遞,今日政差出。
傳曰,呈告弘文提學許遞,今日政差出。
奎章閣啓曰,景慕宮望廟樓,今望奉審,無頉之意,敢啓。傳曰,允。
政院啓曰,奏御文字,何等審愼,而賞典下批單子,有所錯誤,事甚疎忽,萬萬駭然,當該吏曹堂上,不可無警,推考,何如?傳曰,允。
禮曹啓曰,傳曰,慶基殿·璿源殿,依永禧殿例,改堗爲廳,移還安告由之節,令各該道,從便擧行事,命下矣。先告事由祭,修改日曉頭設行,移安修改日同時還安及還安祭修改事畢後隨時設行,祝文令藝文館撰出,修改吉日時,令各該道臣,從便擇定擧行事,分付,何如?傳曰,允。
議政府啓曰,卽見忠淸水使李奎顔所報,則本營以海防重地,固圉之方,莫緊於設砲,故精抄道內巫夫中精砲者三百名,名之以攔後砲手,設廳立番,而勸砲莫如重賞,分四等試放,統一年計畫,優等一人,付之都試榜末爲辭矣。勸砲設科,各道已行之例也。重邊固圉,不無其效,依報辭許施,俾爲激奬之地,何如?傳曰,允。
有政。吏批,判書趙基應進,參判李明應,參議閔謙鎬竝牌招不進。以韓敬源爲大司憲,尹顯岐爲大司諫,李承德爲執義,愼錫九爲司諫,李舜儀·金學秀爲掌令,方孝隣·愼炳一爲持平,姜爲獻納,任尙鎬·陳秉燮爲正言,成彝鎬爲戶曹參判,李止夏爲敦寧都正,趙秉昌爲判義禁,李建弼爲知義禁,宋廷和爲弘文提學,鄭順朝爲同經筵,李啓魯爲同春秋,吳麟泳爲中學敎授,玉景鍊爲鰲樹察訪。引儀單李基燮,學正單金承勳,學諭單許綸,校書博士單金昌倫。分兵曹參議李昌漢·李載鵬·權鼎鎬,分兵曹正郞李載純·李載悳·李秀萬,已上減下。故縣監鄭思竑贈戶議,故僉正鄭愃贈兵議,已上忠節卓異贈職事承傳。故學生朴昌鈺贈童敎,孝行卓異贈職事承傳。贈左贊成金東獻贈右議政,贈吏判金命淵贈左贊成例兼,已上判敦寧金學性兩代。贈吏參李象斗贈吏判例兼,贈吏議李大遠贈吏參例兼,已上知宗正卿李建弼兩代。兵批,判書姜㳣進,參判尹滋承病,參議鄭學默入直,參知李敦夏病。以李建弼·李啓魯爲副摠管,李正在爲同知,李熙大爲宣傳官,吳致永·尹弘植·林有廈·崔驥煥爲五衛將。具載行爲慶熙將,鄭昌瑧·全啓勳·方禹規爲昌德將,李源逸爲文兼,洪駿燮爲武兼,鄭熙永爲守門將,李種兢爲全羅右水使,白樂瑞爲所斤僉使,具行準爲赤梁僉使,金載奎爲九月別將。同知單朴昌俊,副司果張弘植,分副摠管。李寅卨·李沇應·李邦鉉,分都事。李根周·李圭泰·尹錫麟,以上減下。再政。以鄭天和爲同知,同知單李臣浩,僉知三單吳致永·尹弘植·崔驥煥,都摠管單李建弼。
以檢閱徐正淳·趙鍾翼·李根命牌不進罷職傳旨,傳曰,只推。
內醫院啓曰,議藥同參李炳夏減下事,命下矣。其代,外醫李徹差下,令該曹口傳付軍職,冠帶常仕,使之輪回入直,何如?傳曰,允。
訓鍊都監啓曰,謹依刑曹草記批旨,別監朴潤秀,決棍五度,放送之意,敢啓。傳曰,知道。
摠戎廳啓曰,謹依下敎,本廳旗牌官金漢甲,仍囚後決棍十度,懲勵放送之意,敢啓。傳曰,知道。
吏曹判書趙基應疏曰云云。答曰,省疏具悉。卿其勿辭行公。
壬申五月十五日巳時,上御紫薇堂。進講入侍時,講官趙性敎,參贊官李炳敎,侍讀官黃普淵,假注書朴應冕,記事官康炳迪,記注官安翊豐,各持詩傳第四卷,以次進伏訖。上曰,史官分左右。上誦前受音一遍訖,仍開卷。性敎讀自山有樞,止山有樞三章,仍奏釋義訖。上命授書算于性敎,上讀新受音十遍訖,性敎還納書算。上曰,是愉·是保·入室此三節,稍益緊切,眞憂深而思遠也。性敎曰,三節皆有取義,一節深一節,憂深思遠之義,愈至而愈切矣。上曰,大旨註答前篇之意爲言,而此篇之意,誠與蟋蟀篇,相爲表裏也。性敎曰,然矣,此篇亦答前篇,而解其憂者也。唐詩之有堯風,蓋以蟋蟀詩言之,而此時之去堯,爲千餘歲,遺風猶有存者,大聖人勤儉之化,固結民心,流傳長久,於此可見矣。普淵曰,漢志云,蟋蟀,山有樞,皆思奢儉之中,蓋奢之過者,易於流蕩,儉之過者,易於吝嗇,而此詩之人,則長慮深思,及時自樂,樂而中於節,憂而不至傷,辭氣之發,可見性情之正。古人論詩,以唐爲有前聖之風者,蓋指此二詩而言也。性敎曰,此篇不過三章,以言乎衣服·車馬·鍾鼓·琴瑟·宮室·飮食,而生民之道備矣。樂之也時,慮之也遠,三章之內,辭簡意盡,風人形容之竗,有足以觀感矣。上曰,果如講官之言,而生民之道,不外乎此,古之作者,辭簡意盡,信然矣。炳敎曰,講官·儒臣,備陳無餘,臣無更達矣。上掩卷,命史官就座。又命退,諸臣,以次退出。
上在景福宮。停常參·經筵。
申正熙啓曰,行右承旨南廷益,今日不爲仕進,卽爲牌招,何如?傳曰,允。
義禁府啓曰,卽接黃海監司徐元輔牒報及白川郡守趙龍夏成冊,則大逆犯上不道罪人應龍父楨純,因病物故,妻吳召史年三十三,而弟應鳳年二十七,以捉上京司,懸錄報來矣。父楨純,間已物故,勿論,弟應鳳,曾因特敎,減死島配於全羅道康津縣古今島仍其地以爲奴施行事,分付該道道臣,妻吳召史,全羅道萬頃縣爲婢,而方囚海州中營云,依例令本道押送配所,何如?傳曰,允。
又啓曰,卽接海州判官朴鳳夏牒報及成冊,則大逆犯上不道罪人潤根父龍書年六十二,母李召史年六十七,妻崔召史年四十五,長子元模年十八,次子亨模年十六,女息兒年十三未出嫁,長子婦金召史年二十三,次子婦趙召史年二十,長孫年三歲,次孫年二歲,三寸叔麟書出系於五寸叔興俊,懸錄報來矣。父龍書,子元模·亨模,竝囚本牧云。依例發遣府都事與地方官眼同,卽其地,依法律竝緣坐處絞。母李召史年過六十,叔麟書,旣爲出系云,竝依律免坐。妻李召史,全羅道礪山府,女息兒,龍安縣,長子婦金召史,忠淸道韓山郡,次子婦趙召史,鴻山縣,次孫女二歲兒,扶餘縣,竝緣坐爲婢。長孫三歲兒,林川郡緣坐爲奴,而右罪人等,俱囚本牧云,依例令本道押送于各其配所,何如?傳曰,允。渠之老父,何知其悖子之窮凶絶悖,弱子何知其悖父之窮凶絶悖?特付好生之意,竝爲奴,長孫三歲兒,孫女二歲兒,竝以渠之母配所,同爲押送。
行左承旨申正熙,行同副承旨李炳敎等啓曰,卽伏見義禁府草記批旨下,則有大逆犯上不道罪人潤根父與子爲奴之命矣。噫,此罪人之窮凶絶悖,亘古所無,則其父子之緣坐處絞,當律自在,而今此處分,亶出於大聖人好生之德,但莫嚴者刑政也,莫遏者輿情也。臣等忝在出納之任,敢效徼還之義,疾聲聯籲,乞寢成命焉。答曰,惟允之地,不當如是,卽爲頒布。
大司憲韓敬源,大司諫尹顯岐,司諫愼錫九,持平方孝隣·愼炳一,獻納姜等箚略曰,噫,彼潤根,亘萬古極逆大憝也。其父子之隨坐處絞,自有當律,則斷不可以止誅其身也。今此處分,寔出於大聖人好生之德,竊恐王法將隳,輿情益沸,伏願亟寢成命,典刑快伸。答曰,省箚具悉。今此處分,寔出好生之意,克體予心,其勿更煩。
副提學洪遠植,典翰洪萬植,應敎朴定陽,副應敎金裕行,校理王性協·李源逸,副校理黃普淵·朴顥陽,修撰洪在瓚·洪健植,副修撰李永·閔泳穆等箚略曰,噫,亂賊從古何限,而豈有如潤根之極惡大憝,窮凶絶悖者乎?第念凶逆如潤根,誅戮只止其身,當律不及應坐,則其可曰,國有三尺乎?今此處分,亶出於大聖人好生之德,但常憲不可以或撓,逆類不可以久貸,乞收成命,以嚴天討。答曰,省箚具悉。豈無斟量而然?須勿更瀆。
領府事鄭元容,領議政金炳學,右議政洪淳穆箚略曰,噫,此罪人負犯,卽振古所無之劇逆大憝,乃於支屬施律,克推好生之德,疇敢不欽頌?今若應坐之從輕,則本刑爲重,反非中也。以本刑之重,而用應坐之輕,究之垂憲,原無可稽,蓋緣坐者,欲其大逆無道之懲後犯法,顧安有悖子悖父情節知否之可論乎?雖以抵律之年齒言之,其父尙未及老耄,其子且旣過齠齔,此雖欲上刑而不服,其在明罰之義,事理之所不去也。苟或隄防一壞,亂逆必無懲畏,啓後來徼倖之路,有不容勝言,惟願亟寢前旨,快施當律。答曰,省箚具悉卿等之懇。卿等之論,未嘗非守經焉,而予之所處分,亦由好生之意,卿等其諒之。仍傳曰,此批答,遣史官傳諭。
知義禁姜㳣,同義禁李鶴榮等疏略曰,卽伏見本府草記批下者,有大逆犯上不道罪人潤根父與子竝爲奴,其孫男女竝以其母配所,同爲押送之命矣。噫,大逆之緣坐,前後何限,而未嘗以知情之有無,有所輕重,不爲處絞,則今何可改國朝由來之法乎?且況其父不至昏耄,其子皆過成童,則亦不可謂不知其凶謀逆節,而特推好生之德,遽施惟輕之典也。至於應坐散配,自是分定各邑而押送者則又使之同居一處,恐非昭代嚴防之意,乞寢成命,依律處斷。答曰,省疏具悉。處分寔出好生,卽爲擧行。
大司憲韓敬源,大司諫尹顯岐,司諫愼錫九,持平方孝隣·愼炳一,獻納姜等再箚云云。答曰,省箚具悉。已悉前批,又何煩瀆?
副提學洪遠植,典翰洪萬植,應敎朴定陽,副應敎金裕行,校理王性協·李源逸,副校理黃普淵·朴顥陽,修撰洪在瓚·洪健植,副修撰李永·閔泳穆再箚云云。省箚具悉。已悉前批,更勿煩瀆。
吏曹判書趙基應疏略曰,移摹都監賞典下批,有所誤書,致勤下詢,罰止問備,苟能隨處照檢,寧或昏謬至此哉?滿心惶蹙,玆敢自劾。伏乞下臣司敗,亟施當律焉。答曰,旣問備矣,今何更引?
壬申五月十六日巳時,上御紫薇堂。進講入侍時,講官李參鉉,參贊官洪鍾雲,檢討官閔泳穆,假注書金在鼎,記事官康炳迪·尹相殷,各持詩傳第四卷,以次進伏訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
備忘記,北虞候張鳳昊下直,長弓一張·長箭一部·片箭一部·筒兒一箇賜給。
傳曰,吏曹參判有闕之代,前望入之。吏曹參判前望入之,南廷益落點。
傳曰,承旨有闕之代,前望入之。承旨前望入之,任應準落點。
黃鍾顯啓曰,新除授同副承旨任應準,卽爲牌招,何如?傳曰,允。
大司憲韓敬源,大司諫尹顯岐,司諫愼錫九,持平方孝隣·愼炳一,獻納姜等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實·汝江亟施适·雲已施之律,知情不告罪人敦浩施以孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請犯上大逆不道罪人應龍·潤根竝施适·雲之例。至於古今島減死島配罪人金應鳳,金甲島減死島配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請犯上大逆不道罪人潤根之父與子亟施處絞之律,以嚴隄防,以肅典憲焉。答曰,不允。潤根之父與子事,已有處分,勿煩。大司憲韓敬源,持平方孝隣·愼炳一等啓曰,新除授執義李承德,掌令李舜儀·金學秀,時在缺地,請竝斯速乘馹上來事,下諭。答曰,許遞。大司諫尹顯岐,司諫愼錫九,獻納姜等啓曰,請梟示罪人性世亟施孥戮之典。措辭見上新除授正言任尙鎬·陳秉燮,時在缺地,請竝斯速乘馹上來事,下諭。答曰,不允。下諭事,許遞。
大司憲韓敬源,大司諫尹顯岐,副提學洪遠植,司諫愼錫九,典翰洪萬植,應敎朴定陽,副應敎金裕行,持平方孝隣·愼炳一,獻納姜,校理王性協·李源逸,副校理黃普淵·朴顥陽,修撰洪在瓚·洪健植,副修撰李永·閔泳穆等合辭啓曰,臣等之以箚以啓,連日瀆撓,非止一再,而誠淺辭拙,兪音愈邈,臣等相顧愕眙,竊不勝憂惋之至。噫,潤賊卽亘古所無之大逆也,而若父若子,乃是大逆之支屬也。潤賊旣伏大逆之誅,則爲其支屬,當施隨坐之律,典常則然。況用貨圖生,厥父之爲計叵測,凶謀逆節,其子之與知何論?尤是罔赦之斷案,而以我殿下好生之德,縱軫一縷之特貸,其於王章之未伸,輿憤之莫洩,何哉?此臣等所以冒昧申籲,知進而不知退,期回天聽後乃已者也。惟聖明穆然澄省,亟許臣等之請,快雪神人之憤焉。答曰,三司之如此爭執,是何道理?更勿煩瀆,卽爲出去。
政院啓曰,三司諸臣,有時急稟達事,來詣閤外請對矣。傳曰,臺疏玉堂竝許遞,前望入之。
刑曹啓曰,卽接海州判官朴鳳夏牒報及成冊,則大逆犯上不道罪人潤根之婢四月,査出以來矣。四月,平安道中和府爲婢,而方囚本牧獄云,依例押送配所之意,分付該道道臣之意,敢啓。傳曰,知道。
吏曹參判李明應疏曰云云。答曰,省疏具悉。所請依施。
領府事鄭元容,領議政金炳學,右議政洪淳穆等再箚云云。答曰,省箚具悉。卿等之懇,昨批已悉。予意老成之地,亦必見諒矣,自不無斟酌而然,卿等其更諒之。仍傳曰,此批答,遣史官傳諭。
大司憲韓敬源,大司諫尹顯岐,司諫愼錫九,持平方孝隣·愼炳一,獻納姜等三箚云云。答曰,省箚具悉。至再至三,酬應亦支離,勿爲煩瀆。
判義禁趙秉昌,知義禁姜㳣·李建弼,同義禁李鶴榮等再疏云云。答曰,省疏具悉。旣執藝矣,其卽擧行。
副提學洪遠植,典翰洪萬植,應敎朴定陽,副應敎金裕行,校理王性協·李源逸,副校理黃普淵·朴顥陽,修撰洪在瓚·洪健植,副修撰李永·閔泳穆等三箚云云。省箚具悉。已諭前批矣。
領府事鄭元容,領議政金炳學,右議政洪淳穆等三箚云云。答曰,省箚具悉。卿等之懇,此非如是之事,而老成之地,至再至三,是豈厚望者乎?卿等其諒之。仍傳曰,此批答,遣史官傳諭。
壬申五月十七日巳時,上御紫薇堂。進講入侍時,講官李承輔,參贊官黃鍾顯,侍讀官黃普淵,假注書李喜元,記注官安翊豐,記事官趙鍾翼,各持詩傳第四卷,以次進伏訖。上曰,史官分左右。仍開講。缺講畢。上曰,登筵注書,是敬寧君奉祀孫乎?承輔曰,然矣。上曰,注書於敬寧君,幾代孫乎?承輔曰,十五代孫矣。上曰,講官與注書,行列爲何如乎?承輔曰,注書喜元爲叔行矣。上曰,注書行列字何字乎?承輔曰,喜字,而與臣不爲同泒,故行列字不相同矣。上曰,敬寧君是讓寧大君之第幾弟乎?承輔曰,以年紀考之,讓寧生於甲戌,敬寧生於乙亥矣。上曰,注書家在何處乎?承輔曰,在於倉洞矣。上曰,自前居於倉洞乎?承輔曰,前世居於西門外,近年移寓於忠州,而今春移居于倉洞矣。上曰,前世居於門外何處乎?承輔日,注書曾祖故參判臣瀅夏,居住於新門外蓮池傍矣。近年家計零替,流寓於先瑩下,今春放榜日恩宥命下之後,不可祗受於鄕第,故移居于倉洞矣。
上在景福宮。停常參·經筵。
傳曰,直閣朴鳳彬,馳詣顯隆園,奉審摘奸,仍留監祭,健陵華寧殿,一體奉審以來。
政院啓曰,領議政金炳學,右議政洪淳穆,有稟達事,率金吾堂上,來詣閤外請對矣。傳曰,入侍。
又啓曰,副提學·典翰·應敎·副應敎·校理二員,副校理二員,修撰二員·副修撰二員未差,玉堂上下番俱空,事甚未安。檢校典翰李起鎬·金性均·李承宇·權鼎鎬竝卽牌招,推移入直,何如?傳曰,允。
賓廳,領議政金炳學,右議政洪淳穆,判敦寧興寅君最應,兼禮曹判書金學性,廣州留守鄭基世,知宗正卿李承輔,判義禁趙秉昌,上護軍趙秉徽,右贊成曺錫雨,漢城判尹李景夏,上護軍金世均,刑曹判書朴珪壽,水原留守申錫禧,知三軍府事李容熙,寧豐君崔遇亨,知訓鍊鄭岐源,大護軍李參鉉·金益文,知宗正卿李章濂,知敦寧金壽鉉,大護軍李裕膺·沈承澤,吏曹判書趙基應,右參贊趙性敎,兵曹判書姜㳣,知三軍府事任商準,工曹判書金元植,知義禁李建弼,護軍徐相鼎,行大司成曺錫輿,宗正卿李寅命,護軍朴來萬·兪錫煥·金基纘,同義禁李鶴榮,兵曹參判尹滋承,護軍趙采夏,左尹白樂貞,護軍尹善應,安昌君權容燮,右尹韓敦源,刑曹參判鄭泰好,豐春君趙耆永,護軍李玄翼,宗正卿李寅卨,戶曹參判成彝鎬,護軍金益容,禮曹參判趙慶鎬,護軍李啓魯等啓曰,噫,彼潤賊,卽窮古之極惡大憝也。天討夬施,旣伏大辟,則若父若子應坐之律,自周官制刑,曁于國朝五百年,典常則然,蓋以大逆之支屬故也。今我殿下,克推好生之德,遽議惟輕之典,此賊一門,卽虺蜮種子,斷不當晷刻容貸於覆載之間。伏願特軫王章之夬伸,廷議之莫遏,亟施潤賊支屬緣坐之律焉。答曰,刑政卽金石之典也。予亦知不容低昂於其間,而至於今番事,其在大辟應坐之律,不無淺深之可言,所以有斟量者存,俄筵已悉諭矣。
三軍府啓曰,卽接訓鍊都監所報,則今五月十九日習陣日次,而大將臣任商準有身病,不得行操云矣,敢啓。傳曰,知道。
兵曹啓曰,同知中樞府事李正在,宣傳官李熙大,五衛將吳致永·尹弘植·林有廈·崔驥煥,慶熙宮衛將具載行,昌德宮衛將鄭昌瑧·全啓勳·方禹規,俱以病難供職,呈狀乞遞。新除授全羅右水使李種兢,身病猝重,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
吏曹參判南廷益疏曰,伏以臣昨於喉院仕進之日,伏蒙前望恩點,以臣爲吏曹參判者,臣聞命驚惶,誠莫省措躬之所。旣在禁中,逃遁不得,抗顔祗肅,晏若固有,是豈臣全沒廉防,不識羞恥而然哉?祗緣怵畏之居先,以效分義之粗伸,而以臣視臣,猶此赧然,人之視臣,其將謂何?噫,昭代官人,何莫非愼簡,而百僚之中,六部爲重,六部之中,天官爲首。經之以門戶,緯之以才識,踐歷旣優,物望素著,然後始可以擬議,則見今磊落之群彦林立,臣以空疎之一賤品,乃敢苟然冒據,殆所謂糠粃之前,而如薪之積矣。統百之任,雖專於冢宰,參貳之責,亦均於銓衡,有時代斲,與聞通塞,其任之不輕若是,其人之無當如彼,貽累則哲之明,自速不衷之譏,勢所必至,諒非細故。且臣曾忝三銓,已試蔑效,今此所叨,階愈進而責愈重,不可視同汗漫職司之節次推延,若序陞爲也。臣退歸私次,達宵繞壁,氷炭交中,淵谷在前,不敢以夤緣一肅,遂爲蹲仍之計,罄暴衷懇,仰瀆崇嚴。伏乞聖慈,俯賜鑑諒,將臣銓銜,亟許鐫改,俾公器無玷,私分獲安焉,臣無任云云。答曰,省疏具悉。卿其勿辭行公。
壬申五月十八日巳時,上御紫薇堂。時原任大臣率金吾堂上請對入侍時,同副承旨任應準,假注書金在鼎,事變假注書朴鍾瀅,別兼春秋李源逸,記事官趙鍾翼,領議政金炳學,右議政洪淳穆,判義禁趙秉昌,知義禁姜㳣·李建弼,同義禁李鶴榮,以次進伏訖。上曰,史官分左右。仍命大臣進前。炳學進前問候訖。上曰,卿等因何事請對乎?炳學曰,以潤根支屬應坐之律,特置傅生之典,大聖人好生之德,不勝欽仰萬萬,而此賊已施極律,則今此處分,大非刑政所在,臣等不得不相率請對,冀降反汗之音矣。淳穆曰,有此處分以後,臣等課日陳箚,尙未蒙兪音,竊不勝抑鬱之忱,而以文字冒控,終不若面陳前席,故謹此相率登對矣。秉昌曰,今此處分,雖出於大聖人好生之德,而臣等課日瀆撓,猶不知止者,誠以凶逆緣坐,法意至嚴,專欲重其律而懲其後者也。至於知而不知,聞與不聞,有不暇論,則豈容一毫低仰於其間哉?若開此路,亂臣賊子,將無所知懼,而日後之弊,有難勝言矣,可不念哉?伏願深加省察,亟下反汗之音焉。上曰,今番事,予亦有斟量而然,此不過言辭凶悖之罪,豈無淺深之別乎?炳學曰,今此用律,苟可以一分惟輕,臣等豈敢不奉承聖意?以亘古所無之凶逆,有此寬典,係是失刑之大者,故如是爭執矣。淳穆曰,此賊旣用極律,則其若父若子,亦自知其必死,則今日處分,實出意慮之外也。人命攸關,非不哀矜,而其於王法所在,果無以容貸矣。上曰,予旣以好生之意,有所判付,則今何可還寢乎?其與稱兵召亂,此必有輕重之別矣。炳學曰,此與稱兵召亂,輕重有別,雖承下敎,無論稱兵與凶犯,旣施極律,則其所應坐一也,此豈有輕重淺深之別乎?淳穆曰,罪疑惟輕,是謂好生,有罪而倖逭,係是失刑之大者,刑一人而懼千萬人,戒一事而遏千萬事,此乃生道殺人也。今若以應坐之律,有所低昂,自昔設法以來,我祖宗所未有之事,豈可今日遽然議到乎?㳣曰,旣是大逆不道,則更有何大小之可言,而至若稱兵召亂之用極律者,兄弟·妻妾緣坐之當爲奴婢者,亦皆殺之矣。上曰,列聖朝若有如此之事,亦豈無斟酌處分之事乎?炳學曰,有國成憲不得不遵,而後來若有不逞之徒,援引今日之事,敢或低昂,豈非大可憂懼也哉?淳穆曰,天下之事變無窮,今若以此,刑政一或低昂,後來意外之慮,有不容勝言者矣。上曰,寧有是事?若或慮至於此,必揭板於金吾,以爲後式也。炳學曰,來後事有未可知,而雖有此擧,亦難保其必無是弊矣。淳穆曰,若於今日,毁劃金石之典,設或有揭板,安知不後來,亦如今日之毁劃乎?上曰,豈有毁劃之理乎?炳學曰,毁劃者,非謂他也,右相之意,或慮後來之不遵成式而然矣。上曰,許積以逆堅之父,得之無生乎?炳學曰,其時許積自服之辭曰,歷事三朝,國恩罔極,有子逆堅,萬死無惜云,而以其大官也,故不爲處絞而賜死矣。淳穆曰,以許積之歷事三朝,位至大官,猶未免賜死,況似此蟣蝨之賤,尤何可倖逭乎?殿下於一政一令,動法祖宗,率由舊章,至於今日,有此意外之處分,所以輿情轉鬱矣。上曰,東朝尙未進水刺,予當入去侍食,卿等退去也。炳學曰,下情雖甚惶悶,旣借方寸之地,不得請則不敢退矣。淳穆曰,雖有此退去之命,尙未蒙兪音,則其在事體道理,決不敢奉承矣。上曰,日已晩矣,東朝待予進水刺矣。卿等其在保護之道,豈可不念此,而如是爭執,似非穩當矣。炳學曰,臣等今旣登對,縷縷陳達,而未承兪音,又因退去之命,而遽然退去,則其在諫諍之道,不成事體,若以此書諸史冊,則後人以爲今日朝廷果何如也?淳穆曰,雖以退去屢伏承聖敎,微忱未格,尙靳兪音,臣等所以憂鬱轉深者,刑政若一壞,則後來無窮之慮,將靡所不至矣。秉昌曰,臣等今日之事,是豈可已而不已者哉?連事瀆撓之餘,獲借方寸之地,則豈可不得請而退出乎?雖被方命之誅,決不可退矣。㳣曰,法者,一定而不易者也。劇逆緣坐之處絞,自是不易之法,則今何可變改舊章,而屈法以生之乎?唐·虞好生之德,洽于民心,亦謂其罪疑惟輕之類也,非可殺之不殺也。上曰,此猶餘事也,日將至午,而東朝尙未進水刺,予亦不進食,豈可如是相持乎?大臣就座也。炳學·淳穆,仍俯伏不退,上連爲下敎曰,大臣就座。淳穆曰,臣等之職,卽贊襄與匡救,而誠淺辭拙,尙未克格回天聽,此臣等之罪也。炳學曰,聖敎若是嚴重,臣等雖不敢不退,衷情攸激,轉益抑鬱,謹當退而賓啓,雖至庭請,期承允從之音矣。上曰,酬應甚是煩惱,又何至賓啓庭請之擧乎?炳學曰,此非但擧國大同之情,亦是刑政不易之典,則賓啓庭請,何可已乎?淳穆曰,臣等雖不敢不承命退去,至於賓啓與庭請,又若奉有聖敎,未克殫誠格感,則其於事體義分,當如何哉?上曰,大臣就座,又命史官就座。仍命大臣先退。又命退,諸臣,以次退出。
壬申五月十八日午時,上御紫薇堂。進講入侍時,講官曺錫雨,參贊官任應準,檢校典翰權鼎鎬,假注書金在鼎,別兼春秋李源逸,記事官趙鍾翼,各持詩傳第四卷,以次進伏訖。
上在景福宮。停常參·經筵。
鄭基會啓曰,行左副承旨黃鍾顯,今日不爲仕進,卽爲牌招,何如?傳曰,允。
傳曰,吏曹參議有闕之代,前望入之,吏曹參議前望入之,尹成鎭落點。
賓廳·領議政金炳學,右議政洪淳穆,判敦寧興寅君最應,兼禮曹判書金學性,廣州留守鄭基世,知宗正卿李承輔,判義禁趙秉昌,上護軍趙秉徽,右贊成曺錫雨,漢城判尹李景夏,上護軍金世均,刑曹判書朴珪壽,水原留守申錫禧,知三軍府事李容熙,寧豐君崔遇亨,知訓鍊鄭岐源,大護軍李參鉉·金益文,知宗正卿李章濂,知敦寧金壽鉉,大護軍李裕膺·沈承澤,吏曹判書趙基應,右參贊趙性敎,兵曹判書姜㳣,知三軍府事任商準,工曹判書金元植,知義禁李建弼,護軍徐相鼎,行大司成曺錫輿,宗正卿李寅命,護軍朴來萬·兪錫煥·金基纘,同義禁李鶴榮,兵曹參判尹滋承,護軍趙采夏,左尹白樂貞,護軍尹善應,安昌君權容爕,右尹韓敦源,刑曹參判鄭泰好,豐春君趙耆永,護軍李玄翼,宗正卿李寅卨,戶曹參判成彝鎬,護軍金益容,禮曹參判趙慶鎬,護軍李啓魯等,啓曰云云。答曰,已悉前批,庶諒予心矣。賓廳,領議政金炳學,右議政洪淳穆,判敦寧興寅君最應,兼禮曹判書金學性,廣州留守鄭基世,知宗正卿李承輔,判義禁趙秉昌,上護軍趙秉徽,右贊成曺錫雨,漢城判尹李景夏,上護軍金世均,刑曹判書朴珪壽,水原留守申錫禧,知三軍府事李容熙,寧豐君崔遇亨,知訓鍊鄭岐源,大護軍李參鉉·金益文,知宗正卿李章濂,知敦寧金壽鉉,大護軍李裕膺·沈承澤,吏曹判書趙基應,右參贊趙性敎,兵曹判書姜㳣,知三軍府事任商準,工曹判書金元植,知義禁李建弼,護軍徐相鼎,行大司成曺錫輿,宗正卿李寅命,護軍朴來萬·兪錫煥·金基纘,同義禁李鶴榮,兵曹參判尹滋承,護軍趙采夏,左尹白樂貞,護軍尹善應,安昌君權容爕,右尹韓敦源,刑曹參判鄭泰好,豐春君趙耆永,護軍李玄翼,宗正卿李寅卨,戶曹參判成彝鎬,護軍金益容,禮曹參判趙慶鎬,護軍李啓魯等,啓曰云云。答曰,不必如是矣。
三軍府啓曰,卽接禁衛營所報,則今五月二十日習陣日次,而大將臣李章濂有身病,不得行操云矣,敢啓。傳曰,知道。
壬申五月十九日巳時,上御紫薇堂。進講入侍時,講官鄭基世,參贊官李炳敎,檢校典翰李承宇,假注書李喜元,別兼春秋李源逸,記事官趙鍾翼各持詩傳第四卷,以次進伏訖。上曰,史官分左右。上誦前受音一遍訖,仍開卷。基世讀自肅肅鴇羽,止鴇羽三章,仍奏釋義訖。上命授書算于基世,上讀新受音十遍訖,基世還納書算。上曰,靡監之鹽字,若無靡字,何以知堅緻之意也?基世曰,果然矣。鹽宇是不得攻緻之意也。若曰靡鹽,則爲不可不攻緻之意也。上曰,當此征役之時,民甚勞苦,而惟以不得養其父母爲辭,少無怨刺之意。文·武·成·康之化,愈久而不泯矣。基世曰,聖敎至當矣。使民以時,不失其所,卽文·武之治化,而遺澤之浹洽,尙在民心。且況唐是帝堯舊都也,故益可見聖人之遺風矣。上曰,使民以時,然后各得其所,各安其業,其在君上導率之道,豈可使民而失時乎?基世曰,今此聖敎,誠蒼生之福也,臣不勝萬萬頌祝之至。堯·舜·文·武之道,不外於此矣。今我殿下,行堯·舜·文·武之政,則八域之民,各得其所,各安其業,將見三五郅隆之化,伏願恒存此心焉。上曰,民不得耕作,無以供子職,故有此訴天之辭,而實非苦其役怨其上之語也。基世曰,疾病則呼父母,困苦則呼天,卽凡人之常情也。今民之困苦如此,而但呼天而告之,少無怨謗之意,此所謂詩敎之敦柔溫厚者也。上曰,聖王之化,雖百世之下,猶有存焉。爲人君者,固當取則而服膺者矣。此詩之作,果在於何時乎?基世曰,此詩之作,在於平王東遷以後,而距堯之世,爲千有餘載,遺風餘俗,猶有不泯者,聖化之入人者深,有如是矣。仍奏曰,是時周室寢微,天子命令之不行於侯國久矣。此詩,民之困於征役而作也。以鳥之止於非所當止,喩人之行其不可得行,極言勞苦之狀,亦無怨刺之意,有曰王事靡鹽,猶能知王事之爲重,此所以唐俗之憂深思遠,有堯之遺風者也。故昔吳季札,觀周樂,至歌唐曰思深哉,非令德之後,誰能若是?亦可謂聞其樂而知其政也。上曰,此時周室衰微,民多勞苦,豈可與擬於宣王中興之時,而猶知勤於王事,無不攻緻,則眞可見先王遺澤入人者深矣。基世曰,春秋之時,天下不知有王之時也,而衛風之北門·伯兮,皆以王事爲言,而此詩又以靡鹽稱之者,此先儒所謂君臣之義,根於人心,而猶幸王命之行於列國也。上曰,民之憂樂,在於國之治否,則聞其樂知其政之言,果不虛矣。基世曰,然矣。聲音之道,與政通,故季札之觀樂,而知列國之治不治矣。上曰,講官所云北門之王事適我,伯兮之爲王前驅,與此詩之王事靡鹽,同其意也,從役在外,耕田違時,則易有告怨之辭,而猶知有王室之尊,則不可以變風觀之也。基世曰,詩之二南以後,皆稱變風,而如季札之稱衛以康叔之德,稱齊以太公之美,稱唐以令德之後者,雖於變風之中亦有贊歎其美者,有如是矣。缺上曰,近頗日熱,領府事諸節,何如乎?基世曰,臣父近狀幸安矣。上曰,精力尙康旺,待秋間一入講席,似好矣。基世曰,每承一登講筵之聖敎,輒爲惶感,而以今精力,實無以殿陛升降,筵席周旋,只切耿戀之忱矣。上曰,九耋老人,何所拘於筵中禮節乎?登筵誠甚美事也。基世曰,下敎至此,謹當退傳臣父矣。
上在景福宮。停常參·經筵。
藥房提調閔升鎬,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而庭請相値,不得來會云矣,敢啓。傳曰,知道。
又啓曰,卽者別兼春秋李源逸,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱徐正淳,卽爲牌招入直,何如?傳曰,允。
又啓曰,卽者檢校典翰權鼎鎬,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
弘文館啓曰,檢校典翰權鼎鎬,陳疏徑出,下番闕直,事甚未安。檢校典翰李起鎬·金性均,竝卽牌招,推移入直,何如?傳曰,允。
政院啓曰,奏御文字,何等審愼,而今日經筵牌,誤書以入,致勤下詢,臣之矇然捧入,不勝惶悚,當該注書,所當重勘之,而本院請推之外,無他可施之罰,何以爲之?敢稟。傳曰,從重推考,卿亦推考。
金炳學等庭請啓曰云云。答曰,盈庭之論又如此,依議爲之也。
都摠府啓曰,今日入直內三廳,武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
三軍府啓曰,卽接御營廳所報,則今五月二十一日習陣日次,而大將臣李容熙有身病,不得行操云矣,敢啓。傳曰,知道。
以檢閱徐正淳牌不進罷職傳旨。傳曰,只推。
檢校典翰權鼎鎬疏曰云云。省疏具悉。爾其勿辭救護。
別兼春秋李源逸疏曰,伏以,臣於筵退之後,卽接家信,則臣父素患痰癖之症,當玆暑節,一倍添劇,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之職,以便救護,仍治臣擅離之罪,以肅朝綱焉云云。省疏具悉。爾其勿辭救護。
壬申五月二十日巳時,上御䔝微堂。進講入侍時,講官趙基應,參贊官黃鍾顯,檢校典翰權鼎鎬,別兼春秋李源逸,記事官趙鍾翼,各持詩傳第四卷,以次進伏訖。上曰,史官分左右。仍開講,缺講畢。上曰,今番御眞移摸後,畵員與別看役,以褒賞之典,守令三,六品一,待窠調用之意,已有分付矣,隨速調用,無至遲緩也,若遷延而有名無實,則豈可曰有示意之擧乎?基應曰,謹依下敎,待窠次次擧行矣。
上在景福宮。停常參·經筵。
政院啓曰,左右史不可不備,檢閱徐正淳,旣有只推之命,卽爲牌招入直,何如?傳曰,允。
禮曹,來七月初三日,行宗廟·永寧殿秋享大祭,香祝親傳取稟,奉敎敬依。
議政府啓曰,卽見海伯狀啓謄報,則逆潤父與子之見囚州獄者,因病物故云矣。罪人救療,未免疎忽,王章莫伸,鬼誅先加,揆以事體,不可無警。黃海監司徐元輔推考,海州判官朴鳳夏從重推考,何如?傳曰,允。
義禁府啓曰,因庭請啓辭批旨內,盈庭之論又如此,依議爲之事,命下矣。大逆犯上不道罪人潤根父龍書,長子元模,次子亨模,卽爲發遣府都事與地方官眼同,竝依律處絞,而妻崔召史,全羅道礪山府,女息兒,龍安縣,長子婦,金召史,忠淸道韓山郡,次子婦趙召史,鴻山縣,竝爲婢,而依前草記,令本道押送于各其配所,長孫三歲兒,孫女二歲兒,亦依特敎,竝以渠其母配所同爲押送事,一體分付,何如?傳曰,允。
御營廳啓曰,本廳哨官李淵豐,身病猝重,勢難察任,改差,何如?傳曰,允。
傳曰,奉審閣臣入侍。
壬申五月二十一日巳時,上御紫薇堂進講入侍時,講官姜㳣,參贊官任應準,檢校典翰李承宇,假注書金在鼎,記注官安翊豐,記事官趙鍾翼,各持詩傳第四卷,以次進伏訖。上曰,史官分左右。上誦前受音一遍訖,仍開卷。㳣讀自葛生蒙楚,止葛生五章,仍奏釋義訖。上命授書算于㳣,上讀新受音十遍訖,㳣還納書算。上曰,此詩,以其夫久從征役而不歸,故婦人之思甚切,而少無怨上之辭,其與淫奔之詩有異矣。婦人女子尙能如此,則可見先王遺風,而唐是帝堯故都,故然矣。㳣曰,此詩興體而有比義,以有先王遺風,故婦人能止於義,而無怨咨之辭,然在人君,則亦於此而有鑑戒者,若能使民安業,而夫婦居室,則豈有此詩之作乎?此乃春秋之時也。列國自相攻伐,而敵來則禦之,民亦無言,若無故先伐人之國,則安得其無怨於征役乎?征伐之外,民亦有不得其所,而夫婦相離者甚多,春秋之後爲戰國,而及秦竝天下,則更無征伐之事,民宜息肩,而徭役繁重,元元塗炭,遂至四海愁怨。以此觀之,傷民之情,非止征役而已。若因此詩,而推類旁及於民生疾苦,則可使安生業矣。上曰,此時春秋之世也。敵來則禦之,可也,無故先伐,則民何以安其業乎?講官之以征役而推類他事,察臣疾苦云者,其意深切矣。民之性則堯·舜之民,桀·紂之民,一也。各安其業,惟在導率,爲人君上者,可不深察乎?㳣曰,斯民也,三代所以直道而行者也。古者用民之力,無過三日,而講武營室,皆於農後十月爲之矣。上曰,秋成之後,農隙轉回,其民只用三日,則無奪其時之患矣。㳣曰,古者兵寓於農,軍出於民,而用師多在秋冬,故邊門之憂,每在胡虜弓勁馬壯之時,是以觀於史記,唐詩秋冬之時,必多征役矣。
壬申五月二十一日酉時,上御紫薇堂奉審閣臣入侍時,同副承旨任應準,假注書金在鼎,記注官安翊豐,記事官趙鍾翼,直閣朴鳳彬,以次進伏訖。上曰,史官分左右。仍命奉審閣臣進前。鳳彬進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上曰,陵上園上與殿內,俱爲太平乎?鳳彬曰,皆安寧矣。上曰,程途雖不遙遠,近日之旱稍甚,所經處農形,別無受害者乎?鳳彬曰,姑無旱憂而方移秧矣。上曰,閣臣先退。仍命史官就座,又命退,承史,以次退出。
上在景福宮。停常參·經筵。
黃鍾顯啓曰,行右副承旨李炳敎,今日不爲仕進,卽爲牌招,何如?傳曰,允。
傳曰,知宗正卿李承輔馳詣健元陵,奉審摘奸,仍留監祭,局內諸陵,一體奉審以來。
傳曰,藥院都提調有闕之代,前望入之,內醫都提調前望入之,洪淳穆落點。
任應準啓曰,明日傳香,禮房承旨當爲齋宿,行右承旨洪鍾雲,所當牌招,而拘於廳規,不得請牌,何以爲之?敢稟。傳曰,牌招。
領議政金炳學箚曰,伏以,臣見叨起居之任,四易其朔于玆矣。保護之重,趨走之恭,義分然也,道理然也,而疾病之來,曠隳居多,無自循省,惶汗浹背,比因日候之驟熱,將攝未得其宜,素患眩掉之症,重縻感冒之祟,其劇也神思迷瞢,其甚也肢體委淹,表裏交攻,抵當無計,時日之內,萬難彈束,玆敢冒入文字,仰瀆聰聽,欲望聖慈,俯垂鑑諒,將臣藥院之銜,亟許變通,以幸公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
壬申五月二十二日巳時,上御紫薇堂。進講入侍時,講官金世均,參贊官黃鍾顯,檢校典翰金性均,假注書李喜元,記事官徐正淳·趙鍾翼,各持詩傳第四卷,以次進伏訖。上曰,史官分左右,仍開卷。上誦前受音一遍訖,世均讀自采苓采苓,止采苓三章,仍奏釋義訖。上命授書算于世均。上讀新受音十遍訖,世均還納書算。上曰,此章刺聽讒之詩,而欲其無信而必察之也。沒潤之譖,膚受之愬,一切不聽,然后可以爲國,亦可以爲家。然則治齊之道,莫先於遠譖。大抵君子易退而難進,小人難斥而易親,不獨此時爲然,古今攸同矣。世均曰,聖敎至當矣。苟或信譖,國何以治,家何以齊乎?由是,孔子曰,浸潤之譖,膚受之愬,不行,可謂明也。仍奏曰,人主致治之道,亶在乎親君子遠小人,而蓋小人之言,其巧如簧,其甘如蜜,而大奸似忠,積小以成大,飾虛以爲實,苟或不察,究竟是君子在野,小人在朝,故聖帝明王,必以辨其君子小人,而審察其言之虛實爲務。是以虞舜命龍於九官之朱,乃堲讒說衛群賢之道也。上曰,然矣。予觀此詩意,則采此三物於山之顚下東云者,所以比譖言之不可信也。世均曰,讒說之有違於理,皆如采此三物於不可采之地也。人主聽其言而察其理,則可以知其情僞矣。此章雖未詳其時世,漢儒以爲刺晉獻公之信讒也。上曰,小人巧佞而阿諛,其言易入,君子剛直而逆耳。故苟非明察,則鮮能虛受矣。是故,國有謟佞之徒,莫可爲治,蓋人君之寶,莫如賢臣矣。世均曰,魏雖有照十二乘之珠,不能當齊四臣之寶矣。人主爲邦,必遠其佞人,可以知賢臣之爲寶也。上曰,講官所云,信然矣。魏珠之照十二乘,不如齊臣之照千里,然則雖有照萬乘之珠,不若一賢臣之爲寶也。世均曰,聖敎至此,實欽仰萬萬矣。堯·舜則哲之明,亦不外乎辨君子小人之道也。
上在景福宮。停常參·經筵。
政院啓曰,卽者檢閱趙鍾翼,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣,竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
刑曹啓曰,左邊捕盜廳啓曰,謹依兵曹草記批旨,昌德宮仁政門鍾子金偸竊漢,究覈以聞事,命下矣。罪人金啓孫,捉囚臣廳,到底究覈,則渠之所招內,矣身本以江原道伊川胎生,壬戌年分,上京寓接,乙丑年分,入屬於近仗軍士隨行,而丁卯年分,敦化門鍾子金十一個偸拔暗賣之際,賊蹤綻露於儕僚,仍爲逐出,故卽其地還鄕矣。昨年十二月分,又爲上京,寓接於敦化門近處,而假稱近仗軍士,出入於昌德宮內各處所使喚矣。今二月,仁政門鍾子金二十箇偸拔,捧價三兩三戔,斥賣於梨峴雜鐵商張基煥處,同月分,仁政門鍾子金七十箇,又爲偸拔,捧價十兩,斥賣於上項張基煥處,今四月分,肅章門鍾子金二十箇偸拔,捧價三兩九錢,斥賣於蓮洞屛門雜鐵商吳德允處,今三月分,弘化門內水門鐵二箇偸拔,捧價二兩,斥賣於水橋雜鐵商朴昌俊處,同月分,水門鐵三箇又爲偸拔,捧價三兩,斥賣於南松峴雜鐵商金世玄處,同月分,水門鐵五箇偸拔,捧價五兩五錢,斥賣於布廛屛門雜鐵商趙永鎭處,同月分水門鐵四箇偸拔,捧價四兩四錢,斥賣於梨峴雜鐵商高仲淵處,同月分,水門鐵三箇偸拔,捧價三兩三錢,斥賣於二橋雜鐵商李泰宗處,同月分,水門鐵二箇偸拔,捧價二兩二錢,斥賣於上項張基煥處,同月分,水門鐵二箇偸拔,捧價二兩三錢,斥賣於上項吳德允處,今四月分,水門鐵一箇偸拔,捧價一兩,斥賣於新門內雜鐵商尹明寬處,同月分,水門鐵一箇偸拔,捧價九錢,斥賣於生鮮廛屛門雜鐵商洪承淵處,同月分,水門鐵二箇偸拔,捧價二兩一錢,斥賣於蓮洞屛門雜鐵商李景甫處,同月分,仁政門鍾子金二十二箇偸拔,藏置於排設房軒底矣。今自本廳推納,而前後所犯,矣身獨自行賊,實無同謀和應者。此外雖死杖下,更無可達之辭云矣。買贓諸漢,捉致査問,則這這符合,而莫嚴莫重之地,行此偸竊之變,極爲驚惋,買贓諸漢,不可無當律,偸竊漢金啓孫及買贓諸漢,竝各嚴囚臣廳,以待處分之意,敢啓。傳曰,竝移送秋曹事,命下矣。今此金啓孫,本以萍居之蹤,擅入莫嚴之地,恣行偸竊之變,宮門釘飾,自是禁省重物,水口鐵箭,尤係城垣防範,毁拔之多少,斥賣之狼藉,眞贓畢露於捕査,斷案旣成於曹覈,究其所犯,自抵重辟是白如乎,偸竊情節,箇箇承款,依例結案取招後,稟處爲白乎旀,張基煥等段,必知鐵物之來歷,而貪於小利,無難私買,跡涉窩主,究厥所爲,俱極痛惡,竝自臣曹,分輕重考律重勘,何如?傳曰,分輕重考律以入。
又啓曰,罪人金啓孫考律草記,傳曰,分輕重考律以入事,命下矣。謹按律文,則大典會通贓盜條有曰,御庫物偸竊者,以强盜律論,大明律强盜條有曰,强盜已行而得財者斬,死囚覆奏,待報條有曰,强盜決不待時,今此金啓孫偸竊情節,旣已承款矣。姑待捧結案,依法典報議政府,詳覈施行事,更當稟處,而買贓罪人張基煥·吳德允兩漢,謹依盜內府財物者斬,竊盜窩主不行,又不分贓者,爲從論之文,各杖一百,流三千里,朴昌俊等八漢,亦依窩主首從減等之文,各杖一百,徒三年,照律以入之意,敢啓。傳曰,金啓孫罪犯罔赦,固當依律處斷,而特貸一縷,百日牢囚後,嚴刑一次,遠惡島限己身充軍,買贓諸漢,亦不無輕重之別,張基煥·吳德允,遠地定配,其餘朴昌俊等,令兵判嚴棍放送。
以檢閱金鶴鎭·徐正淳牌不進罷職傳旨,傳曰,只推。
兵曹啓目,粘連觀此平安兵使趙台顯狀啓,則枚擧昌城府使李敎弼所報,本府屬恃寨僉使李熙模,捐出殘廩,救給飢民,自備百金,以防民役,公廨一新,改建物力八百六十餘兩,自辦彌縫,雲山郡守金秉淵所報,本郡境委曲僉使朴承濂,館宇修補也,一千二百兩,出義捐補,洋般來泊,五十兩,助給銃軍,埋鹽一百石,俾作陰雨之備,竝爲仍留事,令該曹稟處亦爲白有臥乎所,上項恃寨僉使李熙模之飢民,則捐廩而救之,民役則自備而防之,公廨則改建而新之,委曲僉使朴承濂之出義於館宇修補,助給於銃軍糧資,備豫於嶺阨埋鹽,俱爲嘉尙,兩鎭將實績旣如此,民情惜去又如彼,竝依狀請施行,何如?傳曰,允。
檢閱趙鍾翼疏曰,伏以,臣於筵退之後,獲接家信,則臣母素患痰癖之祟,挾滯添劇,委頓床玆,臣聞報煎灼,按抑不得,庸敢忙陳短章,徑出禁門。伏乞聖慈,俯垂鑑諒,亟遞臣職,俾便救護,仍治臣罪,以肅朝綱焉云云。省疏具悉。爾其勿辭救護。
壬申五月二十三日巳時,上御紫薇堂。進講入侍時,講官金在顯,參贊官李炳敎,檢校典翰李起鎬,假注書金在鼎,記事官徐正淳·趙鍾翼,各持詩傳第四卷,以次進伏訖。上曰,史官分左右。仍開卷,上誦前受音一遍訖。在顯讀自有車隣隣,止車隣三章。仍奏釋義訖。上命授書算于在顯,上讀新受音十遍訖。在顯還納書算。上曰,此詩言秦之創國,先誇車馬之盛,而不知仁政之行,至于始皇,而苛暴愈甚,雖成帝業,豈能久享乎?夫爲國之道莫如仁也。在顯曰,聖敎切當矣。此章旨義,若是領會,臣不勝欽仰萬萬。蓋爲人君止於仁,惟秦自立國初,專以車馬爲强,不務仁政,至孝公而用商鞅之法,能致國富而兵强,民心則易失矣。始皇藉莫强之勢,縱成統一,而其暴尤酷,二世而亡矣。上曰,國不在於富强,在於仁政,故湯以七十里興,文王以百里而起,歷年悠久也。在顯曰,睿知卓越,發問至此,此實東方萬億年無疆之休也。周自后稷,積累者惟仁而已。故至文·武而受命,享國八百年之久,而秦之世世以强而不以仁,故創業未久而亡也。上曰,若使秦不暴而行仁,則豈爲漢所亡乎?在顯曰,漢高以豁達之度,行寬仁之政,入關而除秦苛法,仁者無敵,始皇雖强,曷敢敵漢之仁乎?且漢高使叔孫通制禮儀,以太牢祀孔子,四百年基業,亦由於此矣。上曰,扶蘇若立,則似不至二世之暴亡耶?在顯曰,二世之昏,不足論也。扶蘇之賢,雖未知如何,而必勝於二世也。上曰,周平王,以岐豐,與秦襄公,襄公有功可封,則不患無地,何必以先王興業之地與之乎?在顯曰,此爲王迹肇基之地,先王之宗廟憤墓又在此,何可以此與人乎?周之衰,在於棄豐岐而遷東也,仍奏曰,秦君雖無仁德之可稱,而創國之初,上下相孚,至於竝坐鼓瑟,臣之於君,何敢竝坐,而君視臣如家人而然也。自古興業之初,必先得人心而致之也。上曰,然矣。人心不附,則何以爲國乎?故商有臣億萬,惟億萬心,固有臣十亂,惟一心。在顯曰,不得人心則雖萬乘天子,卽一獨夫也。
上在景福宮。停常參·經筵。
自開東至人定,灑雨下雨,測雨器水深三分。
洪鍾雲啓曰,行左副承旨黃鍾顯,今日不爲仕進,卽爲牌招,何如?傳曰,允。
又啓曰,左右史不可不備,檢閱金鶴鎭·徐正淳,旣有只推之命,竝卽牌招入直,何如?傳曰,允。
營建都監啓曰,本都監提調李鶴榮,時帶同義禁矣。職務相妨,所帶金吾之任,今姑遽改,何如?傳曰,允。
禁衛營啓曰,本營哨官尹榮益·李學林,俱有身病,勢難察任,改差,何如?傳曰,允。
刑曹啓曰,謹依批旨,啓孫牢囚百日,待限滿擧行,而基煥慶尙道榮川郡,德元全羅道玉果縣,竝遠地定配所,卽爲押送,朴昌俊·金世玄·趙永鎭·高仲淵·李泰宗·尹明寬·洪承淵·李景甫等,竝移送兵曹之意,敢啓。傳曰,知道。金啓孫,旣已處分,則不可異同,年前鳥銃粧飾偸竊罪人沈巖回,亦貸一縷,嚴刑一次,遠惡島限己身充軍。
又啓曰,謹依傳敎,罪人沈巖回,嚴刑一次後,全羅道靈光郡荏子島,限己身充軍定配所,卽爲押送之意,敢啓。傳曰,知道。
義禁府啓曰,大逆犯上不道罪人潤根父龍書,長子元模,次子亨模,發遣府都事,竝依律處絞事,草記蒙允矣。卽當擧行,而卽伏見黃海監司徐元輔啓本啓下者,則潤根父龍書,長子元模,俱以因病物故云矣。龍書·元模,旣爲物故,竝勿論,次子亨模,發遣府都事與地方官眼同,使之依律處絞,何如?傳曰,允。
以檢閱金鶴鎭·徐正淳牌不進罷職傳旨。傳曰,只推。
壬申五月二十四日巳時,上御紫薇堂。進講,奉審宗臣同爲入侍時,講官趙基應,參贊官任應準,檢校典翰李承宇,假注書李喜元,記事官康炳迪,記注官尹相殷,各持詩傳第四卷,知宗正卿李承輔,以次進伏訖。上曰,史官分左右。仍命奉審宗臣進前。承輔進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢達矣。上曰,局內諸陵,皆太平乎?承輔曰,安寧矣。上曰,卿所經歷路雖不遠,近日甚旱,農形,果何如?而民情能無惶憫之歎乎?承輔曰,別無旱憂,而農形則苗方茁長,庶有占豐之望矣。上曰,今日之雨,果是知時好雨也。承輔曰,憫旱之餘,得此喜雨,大慰農民之望矣。上命奉審宗臣先退,仍開講,缺講畢,基應起伏奏曰,日前以賞典中,守令三首先擬入,六品一調用,奉有從速區處之下敎,其在將順德憙之義,以依下敎次次奉行仰答,而有不得不更達之端,自五月至都政儲窠,卽是例也,有窠而不卽奉行則慢命也,有窠而隨例塡差則違格也,過大政後,次次區處,恐合政面,故敢此伏達矣。上曰,若於都政區處則好矣,而窠窄則待都政後區處,無妨矣。
上在景福宮。停常參·經筵。
藥房提調閔升鎬,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
申正熙啓曰,行左副承旨黃鍾顯,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,左右史不可不備,檢閱金鶴鎭·徐正淳,旣有只推之命,竝卽牌招入直,何如?傳曰,允。
議政府啓曰,文臣登科年滿五十人,分館後陞六,載在法典矣。今亦有如此之人,依例陞六事,分付銓曹,何如?傳曰,允。
三軍府啓曰,北梱行且報滿矣。此帥臣莅任以後,許多施措,不但爲捐廩補弊而已。凡於鎭邊固圉之方,賴以增重,臨瓜惜去,軍民同情,北兵使金箕錫,加一瓜仍任,以責成效,何如?傳曰,允。
又啓曰,雲寵·同仁兩鎭,卽北路要衝之地也。邇來凋弊之甚,防守殆不成樣,而若其邊務之收拾矯捄,莫如道內出義人之先爲試用,兩權管作窠,雲寵,以出身朴宗錫差送,同仁,以出身廉致璹差送,令該曹口傳單付,除朝辭赴任,時銜人,遞付司果,待元仕滿區處事,分付,何如?傳曰,允。兵曹口傳政事,雲寵權管單朴宗錫,同仁權管單廉致璹,已上口傳付軍職事承傳。
御營廳啓曰,本廳哨官李培,根身病甚重,勢難察任,改差,何如?傳曰,允。
義禁府啓曰,大逆犯上不道罪人潤根父龍書,長子元模,俱已物故,故置之,次子亨模,發遣府都事依律處絞事,草記批旨蒙允,當卽擧行,而卽伏見黃海監司徐元輔啓本啓下者,則亨模又爲因病物故云。此亦勿論之意,敢啓。傳曰,知道。
壬申五月二十五日巳時,上御紫薇堂。進講入侍時,講官朴珪壽,參贊官申正熙,檢校典翰權鼎鎬,假注書金在鼎,記注官尹相殷·安翊豐,各持詩傳第四卷,以次進伏訖。
上在景福宮。停常參·經筵。
都摠府啓曰,今日入直內三廳,武兼禁軍及軍兵等中日習射技放,請出標信。傳曰,知道。
申正熙啓曰,行右副承旨李炳敎,行同副承旨任應準,今日不爲仕進,卽爲牌招,何如?傳曰,允。
又啓曰,左右史不可不備,檢閱金鶴鎭·徐正淳,旣有只推之命,趙鍾翼由限已過,竝卽牌招,推移入直,何如?傳曰,允。
摠戎廳啓曰,本廳哨官金在一,身病猝重,勢難察任,改差,何如?傳曰,允。
政院啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。以檢閱趙鍾翼牌不進罷職傳旨,傳曰,只推。
又啓曰,左右史不可不備,檢閱趙鍾翼,旣有只推之命,更爲牌招入直,何如?傳曰,允。
以檢閱金鶴鎭·徐正淳·趙鍾翼牌不進罷職傳旨,傳曰,只推。
義禁府啓目,甲山府使李昌淵原情云云。問目內辭緣,泛稱遲晩,刑推得情,何如?啓,除刑推議處爲良如敎。
壬申五月二十六日巳時,上御紫薇堂。進講入侍時,講官李承輔,參贊官黃鍾顯,檢校典翰李起鎬,假注書李喜元,記注官安翊豐,記事官白時洽,各持詩傳第四卷,以次進伏訖。
上在景福宮。停常參·經筵。
黃鍾顯啓曰,行同副承旨任應準,今日不爲仕進,卽爲牌招,何如?傳曰,允。
又啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
兵曹啓曰,刑曹草記批旨內金啓孫罪犯罔赦,固當依律處斷,而特貸一縷,百日牢囚後,嚴刑一次,遠惡島限己身充軍,買贓諸漢,亦不無輕重之別,張基煥·吳德允,遠地定配,其餘朴昌俊等,竝令兵判嚴棍放送事,命下矣。謹依下敎,臣進詣本曹,罪人朴昌俊·金世玄·趙永鎭·高仲淵·李泰宗·尹明寬·洪承淵·李景甫等,各嚴棍二十度後,放送之意,敢啓。傳曰,知道。
刑曹啓曰,以司謁口傳下敎曰,墨化辰,令秋曹嚴刑一次後,牢囚事,命下矣。罪人化辰,嚴刑一次後,牢囚之意,敢啓。傳曰,知道。所當嚴處,而特爲放送。
又啓曰,謹依批旨,罪人化辰放送之意,敢啓。傳曰,知道。
以檢閱金鶴鎭·徐正淳·趙鍾翼牌不進罷職傳旨,傳曰,只推。
義禁府啓目,粘連問前李昌淵亦,科斂只在營私,繕修終歸無實,三政俱病,百弊層生,道啓自有臚列,囚供安容發明,以此照律,何如?啓依允。
壬申五月二十七日巳時,上御紫薇堂。進講入侍時,講官李參鉉,參贊官李炳敎,檢校典翰金性均,假注書金在鼎,記事官白時洽·康炳迪,各持詩傳第四卷,以次進伏訖。
上在景福宮。停常參·經筵。
自卯時至酉時,灑雨下雨,測雨器水深三分。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
玉堂前望入之,副提學洪遠植,典翰洪萬植,應敎洪鍾大,副應敎朴鳳彬,校理趙漢益·李永,副校理權益洙·洪健植,修撰李建昌·朴容大,副修撰李秀萬·王性協落點。
臺諫前望入之,大司憲金炳奎,大司諫尹致聖,執義朴公鎭,司諫宋奎灝,掌令閔致亮,獻納李源逸,持平朴寅壽·尹基周落點。
以檢閱金鶴鎭牌不進罷職傳旨,傳曰,只推。
義禁府照目,粘連甲山府使李昌淵矣,本府議啓內,科斂只在營私,繕修終歸無實,三政俱病,百弊層生,道啓自有臚列,囚供安容發明,以此照律,罪杖八十收贖,告身盡行追奪,私罪奉敎依允。
壬申五月二十八日辰時,上御紫薇堂。進講入侍時,同知事鄭順朝,參贊官任應準,檢校典翰李承宇,假注事李喜元,記事官康炳迪,記注官尹相殷,各持詩傳第四卷,以次進伏訖。
上在景福宮。停常參·經筵。
自未時至酉時,灑雨下雨,測雨器水深二分。
都摠府啓曰,今日入直內三廳,武兼禁軍及軍兵等,中日習射技放,請出標信,傳曰,知道。
弘文館啓曰,新除授副提學洪遠植,應敎洪鍾大,校理趙漢益·李永,副校理權益洙·洪健植,修撰朴容大,副修撰李秀萬·王性協,竝卽牌招察任,何如?傳曰,允。
傳曰,有實故玉堂許遞,前望入之。玉堂前望入之,修撰李在果落點。
任應準啓曰,明日傳香,禮房承旨當爲齋宿,行右承旨洪鍾雲,所當牌招,而拘於廳規,不得請牌,何以爲之?敢稟。傳曰,牌招。
三軍府啓曰,京畿安城郡砲手十名,慶尙道尙州牧砲手一百名,全羅道求禮縣武士二十名,砲手二十名,設置報來,敢啓。傳曰,知道。
司譯院啓曰,堂下譯官金濬哲,係是久次之人,特施加資之典,以爲來頭任使之地,何如?傳曰,允。
壬申五月二十九日巳時,上御紫薇堂。進講入侍時,知事鄭健朝,參贊官李炳敎,檢校典翰金性均,假注書金在鼎,記事官徐正淳·趙鍾翼,各持詩傳第四卷,以次進伏訖。
上在景福宮。停常參·經筵。
藥房提調閔升鎬,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
申正熙啓曰,行左副承旨黃鍾顯,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
政院啓曰,典翰洪萬植,前望蒙點矣。政官牌招開政,下批,何如?傳曰,允。如有違牌,勿爲呼望。
傳曰,在外敦寧都正許遞,今日政差出。
傳曰,在外法司堂上許遞,今日政差出。
宗親府啓曰,明日卽天漢殿朔奉審日次,臣鳳儀,進詣擧行之意,敢啓。傳曰,知道。
有政。吏批,判書趙基應式暇,參判南廷益進,參議尹成鎭式暇。吏批,啓曰,判書趙基應,參議尹成鎭竝式暇,小臣獨政未安,何以爲之?敢稟。傳曰,仍爲之。以姜文馨爲掌令,兪鎭學·兪望源爲正言,朴奎賢爲工曹參判,李栽淇爲敦寧都正,呂圭益爲兵曹參知,趙秉鎬爲刑曹參議,徐元淳爲知義禁,兪鎭五爲知春秋,王庭揚爲同義禁,李容學爲同春秋,金完秀爲司僕正,李國應爲掌樂正,朴顥陽爲司成,典翰單洪萬植,學諭單金羽永,守直官單白永濟,書題單崔斗源,故學生李汝霖贈吏議,故通德〈郞〉李鎭玖贈僕正,已上同春秋李啓魯兩代,故學生林觀哲贈戶參例兼,故察訪林宗光贈左承旨,五衛將林有廈兩代,故學生尹行德贈童敎,李遇成贈監察,已上孝行卓異,贈職事承傳。兵批,判書姜㳣進,參判尹滋承入直,參議鄭學默病,參知未差。兵批,啓曰,全羅右水使今當差出,而擬望之人乏少,他道防禦使竝擬,何如?傳曰,允。以沈英澤爲副摠管,尹堉爲同知,郭致爕·李宜信爲僉知,韓鎭忠爲宣傳官,李近敏·兪石柱·金鉉洙·尹泰來爲五衛將,吳慶模爲慶熙將,崔碩柱·李春益·金洪基爲昌德將,具升祖爲武兼,鄭九鉉爲守門將,尹錫五爲全羅右水使,同知單文秉烈,副司果洪駿爕·鄭熙永,雲寵尹㘽,同仁李鎔煥,以上陞六事承傳,北兵使金箕錫加一瓜,仍任事承傳,委曲僉使朴承濂,恃寨僉使李熙模,以上竝爲仍任事,承傳。
弘文館啓曰,新除授典翰洪萬植,修撰李在果,竝卽牌招察任,何如?傳曰,允。
持平尹基周疏略曰,竊伏念朝廷之禮,翔濟爲美,事君之道,勿欺爲先,而定州文官前承旨趙光淳,前持平趙愿祖,典籍盧德純輩所爲,直欲令人洗耳而走,扼腕而起也。請枚數而悉陳之。挽近關西一省,偏被聖朝曲軫之澤,幾百年枳塞之餘,群淹畢伸,輿情仰頌,有足以導迎和氣,而光淳輩,或官躋侍從,職叨近密,圖報一心,宜倍餘人,而罔念涓埃之效,益肆悍悖之習,日前前持平方孝隣之委訪愿祖也。光淳·德純在座矣,未知緣何事由,而德純無端作挐,蹴踏也,毆打也,裂破也,罔有紀極。賈豎之當街唾罵,猶屬歇后,無賴之作黨行劫,同一伎倆,而光淳·愿祖,同聲詬叱,恣意凌鑠,則手犯者盧也,指使者趙也,名以縉紳,而豈有如許風習乎?此則辱朝廷也。年前文武科之分館越薦也,朝廷以遐遠傳聞之難的,慮有淆雜之弊,委渠以一道之事而不務精白,惟快愛憎,黨於渠而甘於渠者,當降而曰不降,疎於渠而勝於渠者,不當降而曰降,前察訪趙廷祖,官婢之子,而尙據國子,百般掩護,官婢卽公賤之稱,則公賤之子,爲國子也。前出身趙隆祖,武烈祠參奉之子,而越爲宣薦,武烈祠參奉,卽吏校之窠,則吏校之子,爲宣薦也,抱冤者不知幾人,犯分者不知幾人,此則壞名器也。年前定州民之願納也,渠方在京,潛通于渠黨前察訪趙廷祖,前司諫李冕柱,前掌令趙光濂,暗相締結,憑藉嚇動金筍·洪順昌·朴道一·玄元弼等數十人處,罔上罔民,分作私橐,至爲數萬餘兩矣。其現露而難淹者如此,則其餘所不知者,又將不止於此數而已,此則盜國財而斂民怨也。雖有一於此,竄謫惟輕,而合三大罪,當置何辟?玆故本邑之民,嚙之而目之,全省之人,縮焉而畏焉,莫敢誰何,則此所謂虎威狐假,弱肉强食者也。且光淳之毒嘴妄舌,去愈跳踉,掀撓巨室,誹謗朝廷,此是我殿下殊恩之濫於渠,而恣意層生者也。臣愚以爲,盧德純·趙光祖·趙愿祖亟施島配之典,李冕柱·趙廷祖·趙光濂竝施竄配之典,以肅綱紀,以淸朝著,而其所願納中私捧,自本邑到底査究,則譎計奸犯,從可綻露,此而掩置,則其黨益肆,其毒益流,本道之爲民於邑者,如蠧在腑,從仕於朝者,如虎踞隅,勢不得一日按接,罪不可一日容貸,故敢陳短章,乞治臣逋慢之罪,特下懲勵之典,依律公私之罪,俾伸大小之願,省疏具悉。盧德純事,聞甚駭悖,亟施竄配,至於趙光淳·趙愿祖·李冕柱·趙廷祖·趙光濂,言之,如無所犯,豈有臺彈之若是乎?趙光淳·趙愿祖,施以定配之典,李冕柱等三人,竝施譴罷之典,文之分館,武之越薦,固何如?而果如疏辭,則難以仍置,更加到底詳探歸正,至於願納事,令政院發關箕營,十分詳査以聞,爾則疏中幾許句語,不無挾雜之計,施以譴罷之典。
壬申五月三十日巳時,上御紫薇堂進講入侍時,講官趙性敎,參贊官任應準,檢討官王性協,假注書李喜元,記事官徐正淳·趙鍾翼,各持詩傳第四卷,以次進伏訖。上曰,史官分左右。上誦前受音一遍訖,仍開卷。性敎讀自豈曰無衣,止無衣三章,仍奏釋義訖。上命授書算于性敎,上讀新受音十遍訖。性敎還納書算。上曰,秦俗强悍,樂於戰鬪,雖於平居之時,相告如此,蓋岐豐之地,文王旣行二南之化,則其民忠且厚矣。至於秦一變其俗,則悍然有招八州朝同列之氣。大抵民莫不善,而其忠厚之風,强悍之俗,惟在導率之如何耳。性敎曰,誠然矣。孟子曰,人無有不善,水無有不下,民猶水也。在上之人,苟行仁政而導之,則民之歸之也,猶水之就下矣。蓋上之導民,如表端影直,風行草偃,導之以德則其民忠厚仁讓,驅之以猛則其民强毅勇敢,今於無衣詩,可見忠厚之意,而尤驗導率之化,秦本岐豐之地,周之盛時,化民成俗,篤於仁義,及秦之世,風俗雖一變,尙有尊君死長之心,先王之遺風餘烈,有足以觀者矣。昔周公修明禮樂,而魯國有絃誦之聲,文皇躬行敦朴,而漢俗尙勤儉之風,君民相與之際,上行下效之化,捷於桴鼓,自有不期然而然者矣。秦仲之爲大夫也,以宣王之命征西戎不先見殺,及周之東遷,秦仲之孫襄公,遣師立平王,以其功,遂有岐豐八百里之地,文·武·成·康之遺民,乃爲秦之所有也。上曰,平王與地之事,果於上篇有之,而岐豐之地,雖已屬秦,尙有先王遺風,故非如他國擅自征伐,而以王于興師爲辭,亦可見此詩之異於列國之風也。性敎曰,先王遺澤,愈久不忘,有此王于興師之詩,誠欲其君之奉王命,爲討賊復讐之擧,迨此時,平王若號令諸侯,則一擧而犬戎之恥可雪,而周室寢微,不能及此,可勝惜哉。上曰,列國之風,以王事言之者,實所罕有,而乃於此詩見之,聖人遺風之久而不泯,尤可知矣。若不施仁而布德,何以及此?大抵行仁政爲人君之急先務也。性敎曰,然矣。仁政之入人者深,故雖世降俗末,不至泯滅,若專尙功利,則其效止於一時,難於久遠,惟以仁義,然后功加于時,澤垂後世,以此觀之,王政不可先功利而後仁義也,明矣。上曰,文·武·周公之化,最深於岐豐,其不可泯滅者,卽人心天理之固然矣。性敎曰,岐豐卽周家興王之基,而積德累仁,惠澤浹洽,雖當王室東遷之後,民情猶思先王,至於無衣詩,獨以天下之大義爲己任,諷詠之間,蔚有可觀者矣。性協曰,夫犬戎者,周之世讐也,而王室微弱,不能號令諸侯,快雪先王之恥,可勝歎哉。觀此無衣一詩,則秦國之民,猶欲其奉王命而爲討復之擧,先王之深仁厚澤,尙有存於此者,可知矣。應準曰,秦風十篇,多慷慨質厚之風,無驕淫委靡之態,變風中聲韻洪壯而讀此詩,使人豪快意氣也。蓋秦以西戎之國,有功於王室,遂有岐豐之地,用文·武·成·康之民,習文·武·成·康之俗,而民有尊君親上之義,趨事赴功之勇,是謂能夏者也。夫二戎,周·秦世讐,爲其民者,能懷討復之志,有冒白刃爭死敵之心,其鼓勇尙氣,足以招號列國,屈之膝下,秦之用此民得天下宜矣。其善導猛驅,在於人君運化之如何耳。性敎曰,小註亦有可觀,唐·堯·文·武之風,至秦而已一變,無衣詩是也。先聖風化之久近,乃以人駭提時敎之,則雖老不忘,盛壯時敎之,則旋得旋失爲讐者,先儒之論,眞的精切矣。必於小註,探賾玩味,則本章之義,多有發明處矣。上曰,唐堯之時,風氣純朴,譬諸人駭提之時,而文·武之時,則其人盛壯云爾者,果善喩而切實矣。應準曰,講官所奏甚好矣,註解必須詳細領會,然后大文旨義,方可瀜釋,小註亦多有切實緊要處,時時玩賾似好矣。上曰,大文皆有韻響節調,讀輒玩味,而至於小註,剖而析之,曲且盡焉。古之賢儒,工於經義可知矣。性敎曰,先儒之工夫,專於一經,故必至融會貫通,後世則不然,僅讀一經,輒見他書,只爲貪多務得,罕有專一之工矣。上曰,明透一經之旨義,則自有博洽之效矣。應準曰,漢有專門之學,伏生之書經,鄭康成之詩經,皆平生專治,故其業傳於後世矣。後來文學之士,泛覽群書,自謂博識,而罕有眞積實得之工,故後世文章,亦無以及於兩漢矣。上掩卷,命史官就座,又命退,諸臣,以次退出。日記廳堂上金春熙。郞廳郭琦。
上在景福宮。停常參·經筵。
自開東至巳時,灑雨下雨,測雨器水深五分。
申正熙啓曰,行右副承旨李炳敎,行同副承旨任應準,今日不爲仕進,竝卽牌招,何如?傳曰,允。
傳曰,禮房承旨,馳詣永禧殿,奉審摘奸以來。
傳曰,有實故玉堂許遞,前望入之,玉堂前望入之,副修撰李載悳落點。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,卽見前持平尹基周陳疏者,則以前後分館事,張皇爲說矣。文之三館,武之三薦,卽朝廷公議攸在,而近聞西關文臣之未參承文者,聚黨講疏,論責趙光淳云,今果有此疏之出矣。若以盧德純駭悖之擧臚列,則因其宜也,而忽以分館等事,肆然言之於其間者,此是逞憾也,挾雜也。且奏御文字,何等敬謹,而句語之慢忽,旨意之荒誕無嚴無憚,莫此爲甚。前持平尹基周,加施竄配之典,何如?答曰,今此尹基周之陳疏,寔出於臺體,而此句語則不無挾雜之計,故昨日已有處分矣。今又廟堂之議如此,依議施行。
三軍府啓曰,昌原府使尹錫五,移拜全羅水使矣。此邑以海防要衝之地,新募砲軍,課日敎鍊,際玆改遞,無異臨陣易將,姑爲仍任本職,特許水使階梯,以責終始之效,何如?傳曰,允。
禮曹啓曰,卽接咸鏡監司洪祐吉移文,則以爲,鏡城府校宮,營建年久,大成殿與東西廡蓋瓦,間或破傷,簷椽亦多朽敗,修改之節,今方經始,告由移還安祭香祝,自本曹啓稟下送云矣。鏡城府鄕校聖殿修改時,告由移還安祭香祝,令該司照例磨鍊下送,從便卜日設行之意,竝爲分付,何如?傳曰,允。
義禁府啓曰,成均典籍盧德純,亟施竄配,前承旨趙光淳,前持平趙愿祖,竝定配事,承傳啓下矣。盧德純慶尙道醴泉郡亟施竄配,趙光淳忠淸道忠州牧,趙愿祖江原道原州牧竝定配,而以承傳內辭意,具罪目,依例發遣府書吏羅將,押送于各其配所,何如?傳曰,允。
兵曹啓目,粘連觀此咸鏡監司洪祐吉狀啓,則中軍金泰衝居官實績,前道臣狀聞,已蒙恩典,察其施措,精實勤勵,詰戎戢盜,果然得宜,軍民惜去,武備新造,專管監董,內移在卽,難付生手,限竣役間仍任事,令該曹稟旨分付亦爲白有臥乎所,詰戎得宜,武備新造,內移在卽,難付生手,依狀請施行,何如?啓,依允。
吏曹參議尹成鎭疏曰云云。省疏具悉。爾其勿辭察職。
副校理洪健植疏曰云云。省疏具悉。疏辭下該曹稟處。
壬申六月初一日巳時,上御紫薇堂。進講入侍時,知事閔致庠,參贊官申正熙,侍讀官權益洙,假注書李喜元,記事官徐正淳·趙鍾翼,各持詩傳第四卷,以次進伏訖。
上在景福宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,都承旨馳詣永禧殿移安廳,奉審以來。
傳曰,趙光淳·趙愿祖定配,爲其臺言,而今方行査,則究竟後,當有處分矣。配所磨鍊査啓間,姑爲置之。
政院啓曰,訓鍊大將任商準,禁衛大將李章濂,大院位前有稟定事,三溪洞行次所,今方出去矣。所佩命召,何以爲之?敢稟。傳曰,仍佩往來。
弘文館啓曰,副修撰李載悳,時在京畿楊州地,經筵入番事緊,請斯速乘馹上來事,下諭。答曰,依啓。
傳曰,奉審承旨入侍。
義禁府啓曰,前持平尹基周,施以竄配之典事,承傳啓下矣。尹基周全羅道萬頃縣竄配,而以承傳內辭意,具罪目,依例發遣府羅將,押送配所,何如?傳曰,允。
吏曹啓目,粘連觀此弘文館副校理洪健植上疏,則以爲,臣兄遠植,見帶副提學,則臣所兼春秋之銜,其爲應避,與前無異,亟令選部,照例鐫改亦爲白有臥乎所,相避之法,在下當遞,弘文館副校理洪健植所兼春秋館記注之銜,今姑減下,何如?啓,依允。
又啓目,權知承文院副正字金英烈,登科後年滿五十,依法典六品職遷轉,何如?啓,依允。
典翰洪萬植疏云云。省疏具悉。所請依施。
壬申六月初二日巳時,上御紫薇堂。進講入侍時,講官姜㳣,參贊官李炳敎,檢討官王性協,假注書李喜元,記事官徐正淳·趙鍾翼,各持詩傳第四卷,以次進伏訖。上曰,史官分左右。仍開卷,上誦前受音一遍訖。㳣讀自子之蕩兮,止宛丘三章,仍奏釋義訖。上命授書算于㳣,上讀新受音十遍訖。㳣還納書算。上曰,此章之言,信有情思可樂,而無威儀可瞻望云者,誠然。在上者若不以善導率,則在下者何所傚則乎?㳣曰,人有性情,性是道心之善也,情是人欲之私也。旣曰情思云,則縱欲無度,可知矣。古人曰有威可畏,有儀可象,人無威儀,則何足瞻望乎?君上爲萬民之標準,臣下有輔佐之責,以善導之,風俗丕變,是以豳之稼穡,唐之勤儉,秦之武勇,皆由於在上之導率矣。雖以陳國論之,若人皆遊蕩,則豈有此作詩者乎?擧俗皆然之中,亦有賢者,故有此譏刺也。上曰,然矣。若無賢者,豈有此詩乎?㳣曰,亦或有心知其遊蕩之爲非,而流於習俗,黽勉從之者矣。上曰,賢者亦流於習俗,而有此遊戲之事乎?㳣曰,中人以下,或不無此事,故有未能免俗之語矣。上曰,此等詩,在當刪而必存之者,爲其善惡之皆師也。㳣曰,此聖人所以勸懲之意也。每事必待相類者而戒之,則爲善無其時矣。以此歌舞之可戒,傍通於他事,而必改之,則始有懲惡之效矣。上曰,講官推類爲戒之說甚好矣。推類勸懲,非但止於本事得失也。
壬申六月初二日申時,上御紫薇堂。奉審承旨入侍時,假注書李喜元,記事官徐正淳·趙鍾翼,行都承旨鄭基會,以次進伏訖。上曰,史官分左右。仍命奉審承旨進前。基會進前奏曰,缺上曰,果太平奉安乎?基會曰,捲奉于樻子,而萬安矣。上曰,俄者本院入稟時,卽移安之時耶?基會曰,然矣。上曰,移安廳是正殿之後耶?基會曰,然矣。上曰,分閤與聽事,今方修改耶?基會曰,房堗旣撤,而分閤廳事,見方修造矣。上曰,畢役,可在何日云耶?基會曰,工役方張,而畢役日字,未可指的,然似不至多日云矣。上曰,奉安之時,誰某進參云耶?基會曰,臣見戶曹判書臣金炳國,禮曹判書臣金學性,在役所矣。上曰,何時來會,而本殿提調,亦爲進參否?基會曰,臣之奉審時,只見戶·禮判,而奉安時,進參諸臣,或在他所,臣未及見之矣。上曰,承旨奉審之時,奉安已有頉耶?基會曰,奉安已移時矣。
上在景福宮。停常參·經筵。
傳曰,吏·兵批,歲抄點下者,依例捧傳旨。
義禁府啓曰,趙光淳·趙愿祖配所磨鍊,査啓間,姑爲置之事,命下矣。趙光淳·趙愿祖等定配,査啓間,姑爲置之之意,敢啓。傳曰,知道。
吏曹啓目,國子分館人李康勳·李允九,槐院施行,何如?啓,依允。
又啓目,出身吳柄翊名字,改以應憲,副司果元寅恒名字,改以秉圭,出身李升永名字,改以周翕,永柔縣令李敬儀名字,改以敬稙,析衝李相儀名字,改以相稙,穆陵別檢李濟弼名字,改以濟承,前五衛將洪冕植名字,改以鳳華,出身洪晩植名字,改以龍華,出身具玉鉉名字,改以志鉉,前五衛將李鳳善名字,改以祖鳳,前主簿金漢準名字,改以汶祥,出身車聖仁名字,改以錫文,出身申喆翊名字,改以用求,出身金龍煥名字,改以商俶,前五衛將具穳祖名字,改以翰祖,前學官柳昌祚名字,改以弼祚,前五衛將梁柱五名字,改以柱奕,出身河慶洛名字,改以錫洛,副司果李觀白名字,改以昇白,公事官李弘植名字,改以寬植,前營將柳在驥名字,改以在銖,前檢書官金初鉉名字,改以徹鉉,出身柳俊鎬名字,改以廷鎬,出身朴雲溟名字,改以基弘,出身李載秉名字,改以宗仁,出身金元孫名字,改以元洙,出身具燮名字,改以龍燮,出身金澤權名字,改以完植,出身金應龍名字,改以騎龍,西學訓導朴應龍名字,改以應冕,前五衛將柳瑛名字,改以,出身李昌根名字,改以寅植,出身李秉求名字,改以秉恒,出身李承昌名字,改以承奎,部將柳駜遠名字,改以鼎烈,出身柳元望名字,改以河均,出身蔡德仁名字,改以東俊,出身南秉淳名字,改以秉熙,出身李兢宇名字,改以絢宇,出身李承龍名字,改以承龜,出身李承穆名字,改以承九,出身柳學善名字,改以炳雨,折衝林在淵名字,改以崙洙,出身申用來名字,改以用均,出身白應民名字,改以樂珩,出身太德周名字,改以性烋,出身李能謨名字,改以憲謨事爲等如,告狀依例令藝文館給帖,何如?啓,依允。
壬申六月初三日巳時,上御紫薇堂。進講入侍時,講官曺錫雨,參贊官黃鍾顯,侍讀官洪健植,假注書李喜元,記事官徐正淳·趙鍾翼,各持詩傳第四卷,以次進伏訖。
上在景福宮。停常參·經筵。
自開東至酉時,灑雨下雨,測雨器水深二寸六分。
黃鍾顯啓曰,行右副承旨李炳敎,今日不爲仕進,卽爲牌招,何如?傳曰,允。
傳曰,直提學南廷順,馳詣景陵,奉審摘奸,仍留監祭,局內諸陵,一體奉審以來。
政院啓曰,卽者修撰李在果,以其親病,陳疏徑行,原疏纔已捧入矣,所當直捧禁推傳旨,而此與無端徑行,有異,推考警責,何如?傳曰,允。
弘文館啓曰,修撰李在果,陳疏徑行,下番闕直,事甚未安。副修撰李載悳在外,修撰朴容大,副修撰王性協,竝卽牌招,推移入直,何如?傳曰,允。
禮曹啓曰,永禧殿殿內修改,臣學性與戶曹判書臣金炳國,眼同監董,纔已畢役,而御眞還奉之節,見今日候雨濕,極涉審愼,待快晴,擇日擧行,何如?傳曰,允。
黃鍾顯啓曰,明日傳香禮房承旨,當爲齋宿,行右承旨洪鍾雲,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,永禧殿御眞還安,待快晴,擇日擧行事,已爲啓下矣。已受祝文,旣塡干支,則恐不可仍用,待涓吉,還安祭香祝,更爲祗受設行後,前受祝文,一體望燎,獻官以下,姑爲退去事,分付,何如?傳曰,允。
兵曹啓曰,宣傳官廳薦會在邇,而宣傳官鄭雲星,身病猝重,無望供職,呈狀乞遞,改差,其代依例口傳差出,以爲會薦之地,何如?傳曰,允。
司僕寺啓曰,羅州監牧官趙章夏,身病猝重,呈狀乞遞,今姑改差,何如?傳曰,允。其代醫官全東赫差送。
修撰李在果疏曰云云。省疏具悉。爾其勿辭往護。
壬申六月初四日巳時,上御紫薇堂。進講入侍時,講官趙基應,參贊官任應準,檢討官李在果,假注書李喜元,記事官徐正淳·趙鍾翼,各持詩傳第四卷,以次進伏訖。
上在景福宮。停常參·經筵。
藥房都提調洪淳穆,提調閔升鎬,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎,王大妃殿進御二錢重人蔘粟米飮,自今日一貼式,限二貼煎入事,榻前下敎,大妃殿進御二錢重人蔘粟米飮,自今日一貼式,限二貼煎入事,榻前下敎。
鄭基會啓曰,行右副承旨李炳敎,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,有身病,左議政未差,右議政藥院粟米飮監煎進,不得來會云矣,敢啓。傳曰,知道。
又啓曰,御營大將李容熙,大院位前有稟定事,三溪洞行次所,今方出去矣。所佩命召,何以爲之?敢稟。傳曰,仍佩往來。
傳曰,永禧殿修改之役,今旣竣完,還奉安日字,以再明日定行,而親詣還奉安,仍行還安祭矣,該房知悉。
都摠府啓曰,今日入直內三廳,式兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
兵曹啓曰,今六月初七日大駕詣永禧殿。御眞還奉安,仍行慰安祭時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,如此炎熱,軍兵之多數出用,亦所關念,訓將率該營馬軍一哨·步軍二哨,爲先廂,禁將率該營騎士一番·步軍二哨,爲後廂,別抄軍一哨,領付中央陣,禁軍一番爲之,駕前駕後別隊馬兵,折半隨駕,挾輦軍三百名,槍劍軍六十名隨駕,長槍手,以挾輦軍三百名中磨鍊,隨駕各營標下軍,亦以折半擧行,餘軍留營留陣置之。
又啓曰,再明日永禧殿動駕時,本曹堂上侍衛,當爲備員,而參判尹滋承,參議鄭學默,俱有身病,不得進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。
又啓曰,僉知中樞府事李宜信,宣傳官韓鎭忠,五衛將李近敏·金鉉洙,尹泰來,慶熙宮衛將吳慶模,昌德宮衛將崔碩柱·李春益·金洪基,俱以病難供職,呈狀乞遞,竝改差,何如?傳曰,允。
兵曹口傳政事,以金商玄爲宣傳官。
司僕寺啓曰,順天監牧官李兢柱,身病猝重,呈狀乞遞,今姑改差,何如?傳曰,允。
又啓曰,晉州監牧官鄭龜東,今番稅穀上納,稅錢與結錢五百餘兩,任其吏手,從中乾沒,又欲斂徵於民間云。不察之失,在所難免,爲先馱去,其罪狀,令該府拿問處之,何如?傳曰,允。
壬申六月初五日巳時,上御紫薇堂。藥房入診,進講同爲入侍,都提調洪淳穆,提調閔升鎬,副提調鄭基會,直閣朴鳳彬,假注書李範祖,記事官徐正淳·趙鍾翼,講官金世均,參贊官鄭基會,侍讀官洪健植,假注書李範祖,各持詩傳第四卷,以次進伏,醫官李慶年·李漢慶·李命錫·李基澈,進伏楹外訖。上曰,史官分左右。淳穆進前問候,各殿宮問候訖,奏曰,昨者甘霔,洽慰農情,朝日亦晴佳矣。上曰,雨澤猶爲未洽矣。淳穆曰,自當繼此優渥,而連聞外道農形,移秧早畢,大有可占云矣。上曰,豐年,國之上瑞矣。淳穆曰,醫官待令,使之入診乎?上可之。漢慶等以次入診,退伏楹外訖,淳穆曰,脈候奏之。漢慶等奏曰,脈候左右三部調均矣。上曰,醫官先退。又命藥房先退,仍開卷,上誦前受音一遍訖。世均讀自東門之楊,止墓門二章,仍奏釋義訖。上命授書算于世均,上讀新受音十遍訖。世均還納書算。上曰,東門之枌,東門之池,東門之楊,觀此三章,其所世降而俗渝,有可想焉。上之導率,寧或不謹哉?世均曰,古昔聖王之時,豈有此三章之事乎?如二南之詩,無此等詩矣。上曰,上行下效,自昔伊然,而苟能以善導之,民亦感化,若不然,反是,此所謂上有好,下必有甚焉者也。淳穆曰,化民成俗,亶係乎上之導率,而歷觀載籍,未有不勤儉仁厚而興,奢靡刻薄而衰,其理瞭如指掌矣。上曰,果如大臣之言,安有奢靡刻薄,而其國不衰者乎?淳穆曰,鄭·衛之風,淫詩雖多,猶有舒緩氣象,今此陳風,聲韻甚局促,所以韋布誦讀,頗稱艱棘矣。上曰,變風中陳詩,果是局促,可知其風俗之淆薄也。淳穆曰,古者天子巡狩,命太史陳詩,以觀民風,良由是也。上曰,墓門章夫也不良,非一日之積,則其爲病也旣久,必不可救藥矣。淳穆曰,人之不良,貴絶惡於未萌,而乃至公肆無忌憚,則譬如人病在膏肓,鍼藥無其效,豈可救得乎?世均曰,此果譬之於病,誠若積痼難醫,旣蔑羞惡之心,至於無所忌憚,則終必不改矣。又奏曰,今此上篇,固無足以文義,敷衍仰陳,而陳風之自宛丘,至東門之枌·之池·之楊三詩,皆刺時人之遊蕩無度者也。蓋男女,三綱之本,萬事之先,其風之正變,時之治亂,俗之汚隆,可推而知,故其風之正者,擧而勸之,其風之變者,擧而戒之者也。下篇所謂不良之夫,以此註釋言之,未知指何人者,而凡人之有過,率由於潛藏隱微之中,而若自覺悟,而畏人之知,旋復改之,則未嘗非爲善。今此夫也,雖知其過,不思其改,去益橫恣,無所忌憚,以至國人歌而訊之,而猶不改過遷善,故詩人譏之深刺之切,顚倒思予之句,蓋見其憂歎之甚也。上曰,此詩譏刺甚眞切,而過則勿憚改,自底無過,過而無忌憚,何能改之乎?淳穆曰,此詩其於心術隱微之病,可謂善形容,而以其無羞惡之心,故知而不已,雖至顚倒,烏能有望於改過乎?上曰,言而不能形容者,惟書可以盡之,然則文字勝於言矣。淳穆曰,言者不過一時指論,更無形迹之可尋,至於文字,筆之於書,雖百世,善惡固自在,爲後人勸戒矣。世均曰,言辭不過務盡其意,至於文字,可道其難形之言,亦可以感發人意也。上曰,朱子以不知其所措,爲大旨,必無可據而然矣。淳穆曰,舊說雖有所言,必無證據之明的,故朱子之註如是矣。世均曰,漢儒雖以刺陳佗師傅之惡言之,以其無明據,集註則如是,經義蓋以集註爲正義矣。上曰,敎導不善之說,旣無可以依據,則至於不知其所指,無他著見,而獨在於朱子訓誥耶?淳穆曰,大抵朱子經書訓誥,多取漢儒註疏之說,而至於傅會穿鑿處,竝皆剛之,後生末學,不識朱子本意,掇拾已棄之言,其所爲論,多岐矣。世均曰,經書註解,皆朱子所集,而使後人,昭然易知也。上曰,註疏甚繁,難以領會,而自朱子集註後,盡善盡美,必無所加之矣。淳穆曰,註疏果極浩穰,師說多門,朱子以後,折衷群言,乃是集大成矣。上曰,若無孔子之聖,中國幾爲左袵,而孔子以後,顔·曾·思·孟繼之,至于有宋,而兩程子,彰明吾道,而若朱子之繼往開來,其爲功,尤卓然矣。淳穆曰,明儒有言,自考亭以還,斯道大明於世,如日中天,此乃萬世所瞻仰矣。上曰,兩程子後,朱子之功爲大矣。淳穆曰,兩程子之說,多有著見於諸經,而若朱子則七書皆註釋而訂定,且編輯綱目,亦及於離騷等外家書,其所著述,甚多矣。上曰,朱子之有功於吾道,如彼其大,而後儒若不信其註說,此是師門之所不容也。世均曰,孔子之道,得孟子而復明,孟子之道,得程·朱而復明,經書集註,若不以朱子集註爲主,是師門之所不容也。淳穆曰,尊信朱子之學,莫如我東,而中國則其趣多歧,朱學之外,有陸學,又有漢儒考據之學矣。世均曰,陸學之外,又有王陽明之學,皆異學也,我東則專尙程·朱之學矣。上曰,陸學,如何乎?淳穆曰,宋之陸九淵,號象山,姿性超悟,以其近於禪學,爲朱子所不與,而明之王守仁,號陽明,其學亦象山餘派矣。健植曰,云云。基會曰,云云。上曰,然則惟我國,專尙朱子之學乎?淳穆曰,我國尊崇朱子,故名賢輩出,闡明儒學,至于今維持綱紀,號稱禮義之邦,而至於外國,惟琉璃·安南,頗尙朱學云矣。上曰,琉璃·安南,皆是海中島夷乎?淳穆曰,琉璃,處近濟州,安南亦在於南方海島,而其國俗頗異於西北之夷矣。世均曰,琉璃國與我國,地界不甚遠矣。上曰,琉璃國,昔在世宗朝,有所來貢,此在國朝寶鑑矣。淳穆曰,是時果有此國之貢矣。世均曰,陳本虞舜之後,而其靈公之時,風俗遊蕩,故陳風十篇,別無可取矣。淳穆曰,陳風十篇,惟衡門章外,皆是淫詩,反有甚於鄭·衛兩風,此皆始則元女大姫,尙巫好樂,終焉靈公淫佚失其道,遂以成俗之如是矣。上曰,以舜大聖,有商均之不肖子,其後孫,又如是失道,豈不可歎哉?淳穆曰,舜子商均之不肖,鯀子夏禹之大聖,自有是理矣。上曰,舜之後孫,至周始封乎?淳穆曰,封建法,始於周,而其時亦有三恪之封矣。世均曰,武王封黃帝·堯·舜之後,爲三恪,而又封夏·殷之後,此在陳風篇題小註矣。上曰,然則周之前,未有封國乎?淳穆曰,夏殷之際,亦雖封侯,未有若周之盛矣。上掩卷,仍敎曰,永禧殿·華寧殿,今旣改堗爲廳,華寧殿已爲還安,永禧殿今當還安,而因禮曹草記,待夬晴幸行有命矣。還安時,方欲親奉審,何如?淳穆曰,今此兩殿之改堗爲廳,允合經遠之謨,而還安日親奉審,惟在自上處分日字,待禮曹草記,當有成命乎?上曰,待夬晴,當處分矣。世均曰,英廟朝,以點火時不能審察,榻前板子,命排兩環開閉矣。臣雖不得奉審,此固伏見於書冊矣。上曰,果有開閉之板子矣。此入於五禮便考乎?世均曰,然矣。上曰,龕室但設紗帳朱簾,塵埃易爲透入,不若分閤之遮前,而榻底畫龍板開闔,爲其改堗之通氣,此乃英廟朝所設,卿亦向日見之矣。淳穆曰,堗炊終有所未安,而畫龍板子果見之,此亦於其時,因有是慮而設矣。世均曰,今此移摹修改等節,謹當竝載於五禮便考矣。上曰,大臣就座,又命史官就座。仍命大臣先退。又命退,諸臣以次退出。
上在景福宮。停常參·經筵。
政院啓曰,明日乃是初伏,自明日處暑間,視事頉稟之意,敢啓。傳曰,知道。
傳曰,明日進講停。
弘文館啓曰,副修撰李載悳,自鄕上來云,卽爲牌招察任,何如?傳曰,允。
傳曰,奉審閣臣入侍。
吏曹口傳政事,以李啓魯爲兵曹參判,張泰秀爲兵曹參議。
吏曹啓曰,卽接司僕寺牒報,則以爲,明日永禧殿動駕時,本寺正,例爲進輿差備,而正金完秀,在外未肅拜矣。改差,其代以在京無故人,卽速變通,及時擧行之地云。口傳備擬以入之意,敢啓。傳曰,知道。
吏曹口傳政事,以姜文馨爲司僕寺正。兵曹口傳政事,以徐衡淳·趙采夏爲都摠管,韓敦源·李敏庠·白樂貞·鄭雲龜·申泰善爲副摠管,副摠管單趙采夏。
政院啓曰,左參贊徐衡淳,徐拜摠管矣。職務相妨,所帶摠管之任,今姑許遞,何如?傳曰,允。
傳曰,明日出宮內門路,以思政門爲之。
奎章閣啓曰,守宮檢校直提學金炳㴤,待開門牌招,何如?傳曰,允。
以濟州防禦使趙羲純狀啓,貢馬船隻,一時漂流,不善擧行之差使員旌義郡守李秉漢,爲先罷黜,其罪狀,令攸司稟處,朝天鎭助防將洪在儀,嚴棍汰去,臣亦惶恐待罪事,傳曰,此是風雨而然也。旌義郡守特爲分揀,助防將亦爲安徐,卿勿待罪事,回諭事,朱批書下。
壬申六月初六日巳時,上御紫薇堂。進講,奉審閣臣同爲入侍時,講官朴珪壽,參贊官洪鍾雲,侍讀官李永,記事官柳·徐正淳·趙鍾翼,各持詩傳第四卷,直提學南廷順,以次進伏訖。上曰,史官分左右。仍命奉審閣臣進前,廷順進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢達矣。上曰,陵上與碑閣·丁字閣俱爲太平乎?廷順曰,果安寧矣。上曰,往還程路,雖不遠,所過處雨澤,何如乎?廷順曰,臣之今番往返,不過四十里之地,而以所經處觀之,雨澤均適,擧皆移秧,又有豐登之望矣。上曰,奉審閣臣先退。仍開卷。
上在景福宮。停常參·經筵。
自申時至人定,灑雨下雨,測雨器水深五分。自人定至初八日開東,灑雨下雨,測雨器水深五分。
大駕詣永禧殿。入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
御眞還奉安,還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還安祭還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,領議政金炳學,右議政洪淳學,有時急稟達事,率金吾堂上·左右捕將,來詣閤外請對矣。傳曰,入侍。
傳曰,直見嶺伯査啓,且聞大臣所奏,則諸罪人綢繆和應,極爲凶悖,此不可不嚴覈乃已。在囚罪人沈聃應·金應淵·林根實·張赫晉·李士元·驗察,爲先竝令大邱營將,具格押上,待到江頭,自王府發遣都事拿來,南間囚告變人方道爀,亦爲率待,其餘罪人,姑爲仍囚事,分付。
傳曰,今此罪人之使大邱營將押來者,此爲列邑供億之弊也。自廟堂十分關飭,營將之來,若有列邑之弊,則斷當嚴處事,措辭分付。
奎章閣啓曰,大駕今已還宮,守宮檢校直提學金炳㴤,依定式減下,何如?傳曰,允。
義禁府啓曰,全羅兵使柳寅協狀啓內,康津縣監李鍾緖,爲先罷黜,其罪狀,令攸司稟處事,啓下矣。李鍾緖,下去廣州地云,依例發遣府書吏,拿來,何如?傳曰,待待命拿囚。
以慶尙監司金世鎬狀啓,安東府·大邱鎭在囚諸罪人,俱已獄斃,不得營査,惶恐待罪事,傳曰,勿待罪事,回諭。
以東萊府使鄭顯德狀啓,館倭攔出,不能彈壓,惶恐俟勘事,傳曰,勿待罪事,回諭。
壬申六月初七日辰時,大駕詣永禧殿。御眞還奉安,仍行還安祭,擧動入侍時,行都承旨鄭基會,行左承旨申正熙,行右承旨洪鍾雲,行左副承旨黃鍾顯,行右副承旨李炳敎,行同副承旨任應準,記事官缺別兼春秋朴定陽·李源逸·金永穆·朴容大,記事官金鶴鎭·徐正淳,檢校直提學閔升鎬·趙寧夏·李載冕·趙成夏,直提學趙慶鎬,檢校直閣李世用·洪殷謨·李鎬翼,直閣朴鳳彬,檢校副提學鄭健朝·李明應·趙敬夏,副提學洪遠植,檢校典翰李承宇·權鼎鎬,應敎洪鍾大,校理趙漢益·李永,副校理權益洙·洪健植,修撰朴容大,副修撰李載悳·王性協,以次侍立。時至,通禮跪啓請外辦。上具遠遊冠·絳紗袍,乘輿出思政門,藥房提調閔升鎬,副提調鄭基會,進前問候訖。至降輿所,通禮跪啓請降輿乘輦,上降輿乘輦。通禮跪啓請執圭,上執圭,由勤政門·興禮門,出光化門進發,至永禧殿大門外。通禮跪啓請降輦乘輿,上降輦乘輿。通禮跪啓請釋圭,上釋圭,至齋殿門外,上降輿入齋殿。少頃,通禮跪啓請出次,上改具冕服·玉帶·赤舃以出。通禮跪啓請執圭,上執圭。通禮導上詣望殿禮版位,行四拜禮,陞詣移安廳,各室奉審訖。通禮導上詣祗迎位,御眞祗迎,仍陞詣殿內,還安如儀,仍詣各室奉審訖。通禮導上入小次,還安祭時至,贊禮跪啓請出次,上出次。贊禮跪啓請執圭,上執圭,詣版位行四拜禮。陞詣盥洗位,上盥洗,仍詣第一室神位前。基會奉香,應準奉罏,上三上香。基會奉爵跪進,上執爵,以授應準。應準跪受,奠于案,仍少退跪,大祝進跪讀祝訖。上次詣各室,行禮如上儀。贊禮導上降復位,行四拜禮,仍詣望燎位望燎訖,贊禮跪啓禮畢。領議政金炳學,進前問候訖,奏曰,各樣軍器,大院君以苦心至意,積年經紀,今方次第造成,而各該營元不責應,故役所財力罄竭,無以繼用,惠廳錢三萬兩,先卽劃送,以爲竣役之地,何如?上曰,依爲之。出擧條炳學曰,卽見東萊府使鄭顯德狀啓謄報,則館守倭·別差倭等,稱以外務省書啓呈納,肆然攔出,未能防遏之訓導安東晙,別差高在健,爲先罷黜爲辭矣。蓋此書契之相持,雖至半年之久,而所謂使員接面,係是約條以外也。不有講定之義,竟至攔出之境者,誠亦三百年所未有之事,此與尋常攔出,有異,而地方官與各該鎭將之不能團束,致有無前之擧,揆以邊政,寧容若是?竝爲先罷黜,雖以任譯言之,曉諭防遮,豈無其道,而任其踰越,莫之禁止,究厥罪狀,不可仍置,竝爲先汰去,令攸司拿問勘處,至於兩國禁條,自是移易不得,嚴辭責諭,據理退送,俾無敢更肆頑習之意,分付,何如?上曰,事體則然矣。此時此任,捨此莫可,竝特爲安徐。出擧條贊禮導上,出殿門外,跪啓請釋圭,上釋圭,還入齋殿。少頃,通禮跪啓請外辦,上改具遠遊冠·絳紗袍,乘輿出殿大門外。通禮跪啓請降輿乘輦,上降輿乘輦。通禮跪啓請執圭,上執圭。進發,由光化門·興禮門,入勤政門。通禮跪啓請降輦乘輿,上降輦乘輿。通禮跪啓請釋圭,上釋圭,至思政門。兵曹判書姜㳣跪稟放仗,基會請出標信解嚴。上還內,諸臣以次退出。
壬申六月初七日申時,上御紫薇堂。時·原任大臣,率金吾堂上,左右捕將,請對入侍時,行右副承旨黃鍾顯,假注書李範祖,事變假注書朴鍾瀅,記事官趙鍾翼·李根命,領議政金炳學,右議政洪淳穆,判義禁趙秉昌,同義禁王庭揚,左邊捕盜大將李鶴榮,右邊捕盜大將趙羲復,以次進伏訖。上曰,史官分左右。仍命大臣進前,炳學進前問候訖。上曰,因何事而請對乎?因俄者慶尙監司査啓之事耶?炳學曰,安東·大邱兩邑鎭罪囚,向以捉上營庭,究覈登聞之意,稟覆行會,査啓今旣入來矣。諸罪人中柳興榮,卽其凶魁逆窩,而王章未伸,鬼誅先加,神人共憤,已無可言。至於李士元之許多情節,亦無異同,綢繆和應,眞贓已露,可謂萬戮,而有餘誅矣。其外獄囚之凶肚逆腸,實是難逭之斷案,而酌決淺深,關石則有,嶺南在囚罪人等,令王府發遣都事,具格押上,設鞫嚴覈,斷不可已矣。淳穆曰,年來逆獄,首尾相續,不逞之徒,尙無所懲畏。至于今番嶺南之獄,稱以簪纓士族者,作爲倡魁,互相和應,同謀綢繆之逆節尤極,萬戮猶輕,此不可晷刻容貸,亟令王府,設鞫得情,夬正典刑,以雪神人之憤焉。上曰,有何怨國,而若是思亂,有何失志,而若是樂禍,此輩之或出簪纓古家者,尤極痛惋,當有處分矣。炳學曰,簪纓古家,出此凶逆,非可鄕谷愚蠢之比,揆以情迹,尤極痛惋矣。上曰,此輩若思渠家先祖,豈容若是之凶悖乎?淳穆曰,苟有一分秉彝之心,豈不念渠家先祖,敢以此凶謀逆節,萌於心發於口乎?所以輿情,轉益沸鬱矣。炳學曰,諸罪人俱有脈絡之相通,不可不竝爲押上矣。上曰,道啓臚列,俱有淺深,不必盡爲押上矣。上命書傳敎曰,卽見嶺伯査覈狀啓,且聞大臣所奏,則諸罪人之綢繆和應,極爲凶悖,此不可不嚴覈乃已。在囚罪人沈聃應·金應淵·林根實·張赫晉·李士元·驗察,爲先竝令大邱營將,具格押上,待到江頭,自王府發遣府都事拿來,南間囚告變人方道赫,亦爲率待,其餘罪人,姑爲仍囚事,分付。秉昌曰,諸罪人押上事,命下矣。自臣府星火押上之意,發關分付於該道道臣,而此等時急公事,如不驛傳,易致淹滯,且有已例,諸般擧行,使之驛傳恐好,故敢此仰達矣。上曰,驛傳急速擧行而然耶?淳穆曰,今此關文,出付驛站,可以速傳,卽亦已例然矣。上曰,依例驛傳也。炳學曰,三道一體申飭,恐好矣。上曰,亦以此意,措辭分付於嶺伯,以爲申飭押來營將也。淳穆曰,道臣每因廟堂關文,自當措辭分付矣。炳學曰,沿路若有生弊,使道臣一一狀聞,何如?上曰,使道臣登聞甚好矣。上命書傳敎曰,今此罪人之使大邱營將押來者,此爲列邑供億之弊也。自廟堂十分關飭,營將之來,若有列邑之弊,則斷當嚴處事,措辭分付。上曰,向來邑鎭査啓以後,因廟堂草記,更令道臣査覈,區別登聞矣。觀此査啓跋辭,頗有糢糊,與邑鎭査啓,亦有稍異者矣。炳學曰,諸罪人情節淺深,宜有究覈者,而今其若是糢糊,則烏在其區別登聞之意乎?淳穆曰,在前似此罪人之外道査啓,每憑跋辭,可辨其輕重淺深,而今此狀聞,無所區別者,果未免糢糊矣。炳學曰,臣等俄於閤外,以査啓跋辭之糢糊,有所商論,方此仰請處分之際,伏承下詢,臣等之未及論奏,不勝惶悚。凡厥凶逆情節,宜其區別登聞,而今此査啓,無所段落,事係刑政,甚涉疎忽。慶尙監司金世鎬,施以緘辭推考之典,何如?上曰,不必緘推,從重推考,可也。出擧條上曰,每有逆獄凶犯之被律,固是王章攸係,而第其支屬緣坐,是不忍也。淳穆曰,支屬緣坐,已定於凶逆極律之時,毋論有罪無罪,王章之不可容貸矣。炳學曰,劇逆應坐之律,固是典憲之所莫越,而雖以今此柳興榮言之,渠旣徑斃,未及伏法,然爲其同氣親姪者,皆當自廢,復何可論乎?秉昌曰,殿下每於此等緣坐之類,特軫欽恤之聖意,好生之德,臣不勝欽仰萬萬,而王法何可低仰乎?謹按國朝寶鑑,英宗朝,有逆孥非擧兵者,妻妾兄弟,無坐誅之命,以此見之,大逆之類,劓殄無遺,可知矣。上曰,英廟朝,果有此處分,誠欽仰萬萬矣。秉昌曰,然矣。炳學曰,支屬緣坐,法意莫嚴,故向日吳賊親屬處分之時,曾有擧國大同之請矣。上曰,其時予有所不忍而然矣。炳學曰,向於文禧廟動駕,駕前承候時,以柳芝榮事,亦有所下敎矣。上曰,然矣。炳學曰,其時臣之屢屢仰奏,是典章之莫敢違越,而聖念雖出於全保,或有起廢之處分,則三司朝廷,皆當爭執,以至賓啓庭請,必如向日瀆撓乃已矣。淳穆曰,雖以欲生之聖意,爲念柳芝榮門戶,曲加庇保,凶逆旣不幸近出,則其爲同氣親姪者,法當坐廢,固是低昂之所不得矣。上曰,事體則然矣。上曰,此罪人何時可以押來乎?炳學曰,罪人押來,爲慮中路生病,不得趲程,而況今潦水方盛,必是拖到數旬矣。上曰,如至中路遲滯,所經處豈可無貽弊乎?淳穆曰,關飭旣嚴,押來營將,豈不團束乎?秉昌曰,程途旣爲八百里,其押來遲速,未可料度,而罪人若有疾病,則勢難趲程,今値潦水,如或水漲,不能渡涉,則慮或淹滯,而必無無端逗遛之弊矣。上曰,大臣就痤,又命史官就座。仍命大臣先退,又命退,諸臣以次退出。
上在景福宮。停常參·經筵。
自開東至未時,灑雨下雨,測雨器水深八分。
李炳敎啓曰,行同副承旨任應準,今日不爲仕進,卽爲牌招,何如?傳曰,允。
傳曰,自明日進講停。
傳曰,公事不審之中官拿處。
李炳敎啓曰,行都承旨鄭基會,行左承旨申正熙,行右承旨洪鍾雲,不爲仕進,行左副承旨黃鍾顯式暇,行同副承旨任應準牌不進,院中只有臣一人,伴直無人,同副承旨更爲牌招,何如?傳曰,允。
傳曰,承旨竝許遞,前望入之。承旨前望入之,李沇應·李寅命·李敦應·李明應·李邦鉉·李寅卨落點。
李炳敎啓曰,新除授行都承旨李沇應,資是嘉善,行左承旨李寅命,資是嘉義,座次有違格例,何以爲之?敢稟。傳曰,左承旨許遞,前望入之。
又啓曰,新除授行都承旨李沇應,行右承旨李敦應,行左副承旨李明應,行右副承旨李邦鉉,行同副承旨李寅卨,竝卽牌招,何如?傳曰,允。
都摠府啓曰,今日入直內三廳,武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
以中官文用奎拿處傳旨,傳曰,飭已施矣,分揀。
以東萊府使鄭顯德狀啓,館倭歷鎭,不能防遏,惶恐俟勘事,傳曰,勿待罪事,回諭。
義禁府啓目,康津縣監李鍾緖原情云云。問目內辭緣,泛稱遲晩,刑推得情,何如?啓,除刑推議處爲良如敎。
壬申六月初八日巳時,上御紫薇堂。進講入侍時,講官李承輔,參贊官李炳敎,檢討官李載悳,假注書李範祖,記注官安翊豐,記事官趙鍾翼,各持詩傳第四卷,以次進伏訖。
上在景福宮。停常參·經筵。
李沇應啓曰,行右副承旨李邦鉉,今日不爲仕進,卽爲牌招,何如?傳曰,允。
承旨前望入之,李乾夏落點。
李敦應啓曰,新除授同副承旨李乾夏,卽爲牌招,何如?傳曰,允。
又啓曰,同副承旨李乾夏,時在缺地,斯速乘馹上來事,下諭,何如?傳曰,允。
議政府啓曰,嶺營在囚罪人等,今方押上王府,而仍囚罪人任震奎,卽此獄緊證也。鞫覈時不得不對質,一體押上之意,自金吾三懸鈴知委,何如?傳曰,允。
以慶尙監司金世鎬狀啓,今比館倭,謂以書契齎來,肆然欄出,揆以邊政,萬萬驚駭。東萊府使鄭顯德,爲先罷黜,釜山僉使金徹均等,處在關防,未能嚴束,訓導安東晙等,身爲任譯,任其攔出,其罪狀,竝令廟堂稟處,職忝統轄致使狡倭,冒犯邦禁,惶恐待罪事,傳曰,已於廟啓處分矣。卿勿待罪事,回諭。
三軍府啓曰,卽接禁衛營所報,則依定式六月七月習陣,不爲設行云矣,敢啓。傳曰,知道。
訓鍊都監啓曰,本局中軍吳夏泳,身病猝重,勢難察任,改差,何如?傳曰,允。
又啓曰,本局千摠韓尙烈,身病猝重,勢難察任,改差,何如?傳曰,允。
傳曰,左副承旨許遞,前望入之。承旨前望入之,李升洙落點。
李敦應啓曰,新除授承旨李升洙,資是嘉義,都承旨李沇應,乃是嘉善,座次有違格例,何以爲之?敢稟。傳曰,新除授承旨許遞,前望入之。
上在景福宮。停常參·經筵。
藥房提調閔升鎬,副提調李沇應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
承旨前望入之,李鳳儀落點。
李明應啓曰,新除授行右副承旨李鳳儀,卽爲牌招,何如?傳曰,允。
又啓曰,議政府郞廳來言,今日賓廳日次,而本府褒貶相値,不得來會云矣,敢啓。傳曰,知道。
兵曹,以權容燮爲訓鍊都監中軍。
政院啓曰,卽者義禁府都事來言,時囚罪人李鍾緖,當爲議處,而判義禁趙秉昌,有身病,次堂例不得擧行云。判義禁卽爲牌招,何如?傳曰,許遞,前望入之,判義禁前望入之,李景夏落點。
又啓曰,開坐事,命下矣。新除授判義禁李景夏,卽爲牌招,何如?傳曰,允。
兵曹啓曰,本曹今壬申年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將褒貶,因各其司提調及堂上有故,不得一體磨勘之意,敢啓。傳曰,知道。
又啓曰,宣傳官金東奭,文臣兼宣傳官李源逸,俱以病難供職,呈狀乞遞,改差,何如?傳曰,允。
又啓曰,訓鍊院能麽兒郞廳金用俊,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單金翰周。
兵曹,以宋在璿爲御營廳中軍。
三軍府啓曰,卽接御營廳所報,則依定式六月七月習陣,不爲設行云矣,敢啓。傳曰,知道。
承文院啓曰,卽見今者出來都京禮部咨文,則欽奉兩皇太后徽旨,大婚典禮諏吉一切事宜,著恭親王禮部尙書寶鋆,會同各該衙門,詳覈典章,敬謹辦理事,選擇大婚納采大徵禮日字知照事,大婚禮成,應擧行加上兩皇太后徽號,蒙允所請,所有應行事宜,著各該衙門辦理等節,具奏知照事也。盛京禮部咨文,則據義州府尹馳通,貢路一帶,响馬匪徒,沿江上下,劫掠賊船,飭派官兵,嚴加搜捕,且令巡船,一體堵擊,竝將貢道情形,趕緊査辦事,咨行知照云矣。竝撰回咨,入送盛京·北京之地,何如?傳曰,允。
又啓曰,向者出來盛京禮部咨文中,以有上年十月厚昌匪類,作擾杜芝洞·金昌里等處,究與內地,何處毗連切近,刻卽査明,詳細聲覆,以憑核辦云。故卽自本院,行會箕營,探來地名,則昨冬厚昌邊擾時,匪類屯聚處段,杜芝洞對岸七道溝,金昌里對岸馬鹿泡等地,的實無疑云矣。以此撰出回咨,付撥下送灣府,傳給鳳城,轉致盛京之地,何如?傳曰,允。
義禁府啓目,粘連向前李鍾緖亦,擧烽之因循不飭,移點之稱托不進,俱係違制,焉逭當勘?以此照律,何如?啓,依允。
上在景福宮。停常參·經筵。
自巳時至酉時,灑雨下雨,測雨器水深四分。自人定至十二日開東,灑雨下雨,測雨器水深二分。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李鳳儀啓曰,同副承旨李乾夏,自鄕上來云,卽爲牌招,何如?傳曰,允。
御營廳啓曰,本廳別將徐相岳,身病甚重,勢難察任,改差,何如?傳曰,允。
吏曹啓目,權知成均館學諭明夏律,登科後年滿五十,依法典六品職遷轉,何如?傳曰,允。
義禁府照目,粘連康津縣監李鍾緖矣,本府議啓內,擧烽之因循不飭,移點之稱托不進,俱係違制,焉逭當勘?以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
上在景福宮。停常參·經筵。
夜自三更至十三日開東,灑雨下雨,測雨器水深一寸一分。
傳曰,同副承旨有闕之代,前望入之。承旨前望入之,李會正落點,
李鳳儀啓曰,新除授同副承旨李會正,卽爲牌招,何如?傳曰,允。
以東萊府使鄭顯德狀啓,館倭攔出,不卽責送,惶恐俟勘事,傳曰,勿待罪事,回諭。
司僕寺啓曰,晉州監牧官鄭東龜,今番稅穀納上,稅錢與結錢五百餘兩,任其吏手,從中乾沒,又欲斂徵於民間云。不察之失,在所難免,爲先汰去,其罪狀,令該府拿問勘處,何如?傳曰,允。
同副承旨李乾夏疏曰云云。答曰,省疏具悉。所請依施。
上在景福宮。停常參·經筵。
自開東至未時,灑雨下雨,測雨器水深四分。
政院啓曰,吏曹郞廳來言,臺諫有闕,政事,取稟。傳曰,當日爲之。
傳曰,呈告戶曹參議許遞,今日政差出。
傳曰,在外同敦寧·敦寧都正許遞,今日政差出。
傳曰,有實病玉堂許遞,今日政差出。
傳曰,晉州監牧官有闕之代,醫官朴時永差送。
傳曰,在外玉堂許遞,前望入之。玉堂前望入之,修撰柳添書落點。
兵曹啓曰,訓鍊院能麽兒郞廳金翰周,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單朴桂臣。
兵曹,以鄭雲龜爲禁衛營中軍。
三軍府啓曰,撫夷萬戶慶興砲軍正從,輪回自辟窠,而該鎭將箇滿旣久矣。此鎭處在俄館相望之地,邊上要衝,莫此爲緊,則砲軍久勤之循例差送,不無疎虞之歎,此不可不各別愼擇,以爲防守之道,而卽聞鏡城出身張周翼,頗解邊務,可以任使,萬戶之代,特爲差下,使之除朝辭赴防,此後則依前自該曹待窠擇送,兩邑砲軍久勤,亦當區處,此窠則移定於永達鎭,望報與瓜限,一依撫夷自辟時例,施行事,分付,何如?傳曰,允。
有政。吏批,判書趙基應進,參判南廷益·參議尹成鎭病,以鄭昌東爲掌令,權翰成爲持平,徐臣輔爲同敦寧,趙耆永爲工曹參判,李晩耆爲敦寧都正,趙秉稷爲戶曹參議,柳沂秀爲監役,趙性鎬爲東部都事,李敏哲爲楚山府使,金商吉爲延日縣監,柳錫喜爲康津縣監,奉常參奉單白璿行,昌原府使單尹錫五,姑爲仍任事承傳,故學生李益徵贈監察,申斗燦贈童敎,已上孝行卓異,贈職事承傳,故進士張永植贈監察,孝學卓異,贈職事承傳,以奇禹鉉爲修撰,兪致崇爲刑曹判書,李敦夏爲工曹參議,申秉朝爲假監役,梁弼煥爲咸安郡守,兼掌令單姜文馨,西學訓導單崔憙龍。兵批,判書姜㳣進,參判李啓魯病,參議張泰秀病,參知呂圭益入直。啓曰,尙州營將今當差出,而擬望之人乏少,同道守令竝擬,何如?傳曰,允。以兪致善爲都摠管,金炳淵爲副摠管,金秀永爲僉知,吳翰泳·具寅喜爲宣傳官,洪在升爲兼司僕將,張晉行·李弼永·李義泰·李希英爲五衛將,李敎夏爲曹司五衛將,金學秀爲慶熙將,朴慶會·李僖集·李慶益爲昌德將,愼炳大爲武兼,朴永善爲守門將,李儒增爲全羅右水使,韓圭稷爲尙州營將,趙重默爲順天監牧官,李寬秀爲梨洞萬戶,羅州監牧官單全東赫,濟州監牧官單金光秋,同知單蔡信範,僉知三單,尹泰來·李近敏·金鉉洙,僉知加設單李載先,訓鍊僉正加設四單,許璡·吳聖模·尹興求·李允用,咸鏡監營中軍金泰衡,竣役間仍任事承傳,副司果具升祖·鄭九鉉,副司勇全用俊·金翰周。再政。以李承鶴爲忠淸監營中軍,判府事加設單朴珪壽,晉州監牧官單朴時永,撫夷萬戶單張周翼,同知單金今福,僉知三單,張晉行·李義泰·李弼永,副司勇朴桂臣。
上在景福宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
傳曰,傳香承旨,馳詣宗廟·景慕宮,奉審摘奸以來。
政院啓曰,卽者檢閱趙鍾翼,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣,竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
弘文館啓曰,新除授修撰柳,卽爲牌招察任,何如?傳曰,允。
又啓曰,新除授副修撰奇禹鉉,時在全羅道光州地,經筵入番事緊,請斯速乘馹上來事,下諭。答曰,許遞,前望入之。玉堂前望入之,副修撰李源逸落點。
弘文館啓曰,新除授副修撰李源逸,卽爲牌招察任,何如?傳曰,允。
議政府啓曰,北評事,將於都政差代,而北關道里,旣踔遠,試事又在近矣。此若遲待政期,實有窘束之慮,令該曹口傳差出,以爲趁時登程之地,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
檢閱趙鍾翼疏曰,伏以,臣卽接家信,則臣母素患痰癖之證,値暑添劇,委頓床玆,臣聞報煎灼,按住不得,庸敢忙陳短章,徑出禁門。伏乞聖慈,俯垂鑑諒,遞臣職而便救護,治臣罪而肅朝綱焉云云。省疏具悉。爾其勿辭救護。
上在景福宮。停常參·經筵。
藥房提調閔升鎬,副提調李沇應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
又啓曰,卽者別兼春秋李源逸,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓,左右史不可不備,檢閱金鶴鎭·徐正淳,旣有只推之命,竝卽牌招入直,何如?傳曰,允。
兵曹口傳政事,以柳爲北評事。
奎章閣啓曰,本閣今壬申年春夏等褒貶,當爲磨鍊,而提調金大根在外,一員未差,不得擧行,外閣褒貶,亦不得爲之之意,敢啓。傳曰,知道。
禮曹啓曰,各陵園·本曹郞廳·四學童蒙敎官·通禮院·禮賓寺·圖畫署官員等,今壬申年春夏等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又啓曰,今此本曹春夏等褒貶等第時,本曹郞廳啓本及通禮院官員啓本,禮賓寺官員啓本中,刀擦之意,敢啓。傳曰,知道。
敦寧府啓曰,府郞廳等今春夏等褒貶等第,當爲磨勘,而以領事未差,不得爲之之意,敢啓。傳曰,知道。
義禁府啓曰,今春夏等府郞廳褒貶等第,當爲磨勘以入,而堂上有故,限內不得爲之之意,取啓,傳曰,知道。
訓鍊都監啓曰,本局從事官禁松參軍及諸將官等,今壬申年春夏等褒貶,當爲等第,而都提調臣金炳學有身病,限內不得磨勘之意,敢啓。傳曰,知道。
李會正啓曰,行都承旨李沇應藥院進,行左承旨李敦應,廚院進。行右承旨李明應,不爲仕進,行左副承旨李寅卨,行右副承旨李鳳儀式暇,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,景慕宮望廟樓,今望奉審,無頉之意,敢啓。傳曰,知道。
議政府啓曰,卽見平安監司韓啓源所報,則灣府,以通燕劇地,民邑艱絀,莫可着手,而城餉糶糴之外,又有戶排米一千四百八十九石零,民不堪役,擧懷渙散,今以詳定例作還一萬四千八百九十二石零,分俵立本於道內各邑,歲取其耗,以爲營納戶排米之需爲辭矣。旣曰,民不堪役,則以此移彼,其所不堪者,宜無異同,而第念該府,以通燕頭站,爲其聚民,輕徭薄賦,自昔已然,抑亦全省之所共知,而今其遍分各邑,每石所受,無過幾斗,則道臣之先分後報,必有斟量民情而然。依所請特爲許施,苟或藉此,而有添還之邑,則該守令啓聞重勘之意,嚴飭行會,何如?傳曰,允。
兵曹啓曰,今六月十五日戊辰寅正三刻七分土王改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
禁衛營啓曰,本營軍色從事官王性協,身病甚重,勢難察任,今姑改差,何如?傳曰,允。
以檢閱金鶴鎭·徐正淳牌不進罷職傳旨,傳曰,只推。
敦寧都正李晩耆疏曰云云。省疏具悉。所請依施。
別兼春秋李源逸疏曰,伏以,臣於昨日,伏奉玉署余旨,天牌踵臨,感恩怵義,粗伸叨謝之忱,適値檢閱上下番徑出之時,循例就直,卽是事理當然,而第臣父方苦泄痢之證,委頓床笫,臣於此時,拘於直次,若違親側,則扶將無人,藥餌無路,臣之情私,益切萬萬焦迫矣,玆敢忙陳短章,徑出禁扃。伏乞聖慈,俯垂鑑諒,亟遞臣別兼之銜,俾便救護,仍治臣擅離之罪,以肅朝網焉云云。省疏具悉。爾其勿辭救護。
上在景福宮。停常參·經筵。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·儒臣二品以上入參。
政院啓曰,左右史不可不備,檢閱金鶴鎭·徐正淳,旣有只推之命,竝卽牌招入直,何如?傳曰,允。
兵曹啓曰,慶尙監司金世鎬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
兵曹啓曰,五衛將張晉行·李弼永·李義泰·李希永,慶熙宮衛將金學秀,昌德宮衛將李僖集·李度益,俱以身病猝重,無望供職,呈狀乞遞。新除授全羅右水使李儒增,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,訓鍊院能麽兒郞廳朴柱臣,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單李承模。
兵曹啓曰,嶺南別試武士,更爲試取事,草記蒙允後,以其本道入格技藝試取,則永川閑良千學仁,病不上來,慈仁閑良李龜泰,柳葉箭入格,金漢曄,片箭入格,義興閑良朴馹,講書入格。在前抄上武士試取時,武技之中式者,閑良直赴殿試,能講者閑良直赴會試,依判下擧行矣。今此柳葉箭入格李龜泰,片箭入格金漢曄,講書入格朴馹,竝別單書入之意,敢啓。傳曰,知道。
以檢閱金鶴鎭·徐正淳牌不進罷職傳旨,傳曰,只推。
義禁府啓目,晉州監牧官鄭龜東原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在景福宮。停常參·經筵。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李明應啓曰,行左副承旨李寅卨,同副承旨李會正,今日不爲仕進,卽爲牌招,何如?傳曰,允。
又啓曰,左右史不可不備,檢閱金鶴鎭·徐正淳,旣有只推之命,趙鍾翼由限已過,竝卽牌招,推移入直,何如?傳曰,允。
又啓曰,卽者副修撰李載悳,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副修撰李載悳,陳疏徑出,下番闕直,事甚未安。修撰朴容大,副修撰李源逸,別兼春秋進,修撰柳,卽爲牌招入直,何如?傳曰,允。
又啓曰,下番闕直,事甚未安。修撰柳,有身病,朴容大,副修撰李源逸,別兼春秋進,應敎洪鍾大,副應敎朴鳳彬,校理趙漢益·李永,副校理權益洙·洪健植,竝卽牌招推移,姑降入直,何如?傳曰,允。
政院啓曰,卽者義禁府都事來言,時囚罪人鄭龜東,當爲議處,而知義禁徐元淳·李建弼在外,同義禁王庭揚,呈辭受由,只有判義禁李景夏一員,不得備員開坐云,何以爲之?敢稟。傳曰,知義禁·同義禁,竝許遞,前望入之。金吾堂上前望入之,知義禁兪致崇·趙羲復·李容學落點。
義禁府啓曰,新除授知義禁兪致崇,時無職名,令該曹口傳付軍職,何如?傳曰,允。
兵曹口傳政事,大護軍兪致崇。
政院啓曰,開坐事,命下矣。新除授知義禁兪致崇,同義禁趙羲復·李容學,竝卽牌招,何如?傳曰,允。以司謁口傳下敎曰,神武門役所,當賜饌矣。營建都監提調以下,今二十日來待于役所。
兵曹啓曰,宣薦內禁衛取才三技入格別單及部守兩薦參上武臣前銜作散人別取才入格矢數,落仕年條,居住薦名,各其名下,懸註以入,而宣薦參上復職取才,則宣薦人,謂不與疎通人同試,各自散歸,臣未能彈壓射員,以致應區處之不得如例試取,不勝惶恐之意,敢啓。傳曰,廟堂稟處。
摠戎廳啓曰,本廳中軍李熙昇,身病甚重,勢難察任,改差,何如?傳曰,允。
兵曹,以李奎奭爲摠戎廳中軍。
以檢閱金鶴鎭·趙鍾翼牌不進罷職傳旨,傳曰,只推。
義禁府啓目,粘連向前鄭龜東亦,公納乾沒於吏手,徵斂欲加於民間,俱不覺察,在法難恕,以此照律,何如?啓,依允。
副修撰李載悳疏曰云云。省疏具悉。爾其勿辭救護。
上在景福宮。停常參·經筵。
政院啓曰,卽者別兼春秋朴容大,檢閱徐正淳,謂有館規,聯疏徑出,原疏纔已退却矣,竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱金鶴鎭·趙鍾翼,旣有只推之命,竝卽牌招入直,何如?傳曰,允。
傳曰,玉堂有闕之代,前望入之。玉堂前望入之,修撰姜落點。
弘文館啓曰,新除授修撰姜,卽爲牌招察任,何如?傳曰,允。
議政府啓曰,卽見全羅監司李鎬俊狀啓,則大靜郡漂到倭八名問情,則乃是薩州鹿兒島人,鴟木造給後,依其願候風發送之節,請令廟堂稟旨分付矣。彼人問情後,依已例改造鴟木,候風發送之意,已有濟牧馳啓矣。今則別無層折,以此意行會,何如?傳曰,允。
三軍府啓曰,卽接訓鍊都監所報,則今六月十九日習陣日次,而夏而六月七月,冬而十一月十二月,停操事,曾有受敎,依例停止云矣,敢啓。傳曰,知道。
兵曹啓曰,僉知中樞府事金季永,宣傳官吳翰泳,文臣兼宣傳官王性協,俱以病難供職,呈狀乞遞,竝改差,何如?傳曰,允。
以別兼春秋朴容大,檢閱金鶴鎭·徐正淳·趙鍾翼牌不進罷職傳旨,傳曰,只推。
義禁府照目,粘連晉州監牧官鄭龜東矣,本府議啓內,公納乾沒於吏手,徵斂欲加於民間,俱不覺察,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
壬申六月十八日辰時,上詣眞殿。茶禮親行入侍時,行都承旨李沇應,行左承旨李敦應,行右承旨李明應,行左副承旨李寅卨,行右副承旨李鳳儀,同副承旨李會正,記事官缺別兼春秋朴定陽·金永穆·朴容大,記事官徐正淳,檢校直提學閔升鎬·趙寧夏·李載冕·趙成夏,直提學南廷順·趙慶鎬,檢校直閣洪殷謨·李鎬翼·姜,直閣朴鳳彬,副提學洪遠植,典翰洪萬植,校理李永,副校理權益洙·洪健植,副修撰李載悳,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,通禮跪請四拜,上行四拜禮,大臣·宗親·儀賓·閣臣·儒臣二品以上,皆行四拜禮訖。通禮導上詣盥洗位,盥洗,仍詣第一室尊所。沇應監盞,仍詣第一室神位前。通禮跪啓請跪,上跪。通禮跪啓請三上香,沇應奉香,會正奉罏,上三上香。通禮跪啓請執爵,沇應奉爵跪進,上受之,以授會正,會正跪受,奠于案上,連獻三爵。通禮跪啓請俯伏興平身,上俯伏興平身,仍詣各室,行禮如上儀訖。通禮導上降復位,跪啓請四拜,上行四拜禮,大臣·宗親·儀賓·閣臣·儒臣二品以上,皆行四拜禮。通禮跪啓禮畢,大臣進前問候訖,上還入齋殿,諸臣以次退出。
上在景福宮。停常參·經筵。
政院啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
傳曰,承旨竝許遞,前望入之。承旨前望入之,趙慶鎬·鄭範朝·李喬翼·李世用·李承純落點,金奎軾添書落點。
李會正啓曰,新除授行都承旨趙慶鎬,行左承旨鄭範朝,右承旨李喬翼,左副承旨李世用,右副承旨李承純,同副承旨金奎軾,竝卽牌招,何如?傳曰,允。
李承純啓曰,同副承旨金奎軾,時在慶尙監營,斯速乘馹上來事,下諭,何如?傳曰,許遞,前望入之。
弘文館啓曰,檢校副提學趙慶鎬,除拜都承旨矣。所帶檢校之銜,依定式姑爲減下,何如?傳曰,允。
議政府啓曰,卽見兵曹草記啓下者,則今番宣薦參上復試取才時,宣薦人,謂不與疎通人同試,各自散歸,不得如例試取事,傳曰,廟堂稟處事,命下矣。前此庶類之疎通也,特許宣薦,而其後稱之以新薦矣。甲子以來,宣薦與新薦,其路各異,則今日宣薦之不欲同射,容或然矣,而初不呈訴於兵曹,任自散歸者,揆以事體,萬萬駭然。不爲應試之人,竝令兵曹,懲勵其罪,從今以往,新薦之人,毋得與宣薦,同爲應試取才事,分付,何如?傳曰,允。
御營廳啓曰,本廳千摠南周源,身病甚重,勢難察任,改差,何如?傳曰,允。
吏曹啓曰,西學敎授王性協,繕工監假監役官申秉朝,東部都事趙性鎬,俱以身病,呈狀乞遞,改差,何如?傳曰,允。
有政。吏批,判書趙基應,參判南廷益病,參議尹成鎭進。吏批啓曰,判書趙基應,參判南廷益,俱以病不來,小臣獨政未安,何以爲之?敢稟。傳曰,仍爲之。以吳麟泳爲獻納,李建弼爲刑曹判書,趙采夏爲禮曹參判,金有淵爲知經筵,迎華察訪李熙藻,限一瓜仍任事承傳,故學生韓明鎬贈監察,孝行卓異,贈職事承傳。再政。以李承秉爲敦寧都正,宋熙正爲同春秋,尹祖榮爲注書,李昌權爲監察,趙宇熙爲西學敎授,李會相爲假監役,吳聖默爲東部都事。兵批,判書姜㳣進,參判李啓魯入直,參議張泰秀病,參知呂圭益病,以南容㺶爲同知,韓弘進爲僉知,趙升熙爲宣傳官,崔鴻九·宋孝中·閔岐鎬·閔就仁爲五衛將,張萬豐爲慶熙將,李膺祥·李孟錫爲昌德將,南周熙爲武兼,李秉憲爲守門將,具永植爲禁衛從事官,李元會爲全羅右水使,同知單千壽靖,僉知二單,李希英·李敦夏,副司果愼炳大·朴永善。
以檢閱金鶴鎭·徐正淳·趙鍾翼牌不進罷職傳旨,傳曰,只推。
吏曹啓目,粘連觀此水原留守申錫禧狀啓,則以爲,迎華察訪李熙藻,三載居官,一念奉公,驛戶復蘇,郵籍無缺,殘局庶望就完,第緣滿箇之限,益切願借之情,特許限一瓜仍任,令該曹稟處亦爲白有臥乎所,守臣狀辭旣如此,依狀請施行,何如?啓,依允。
公忠監司金炳始疏曰,伏以,臣於見叨方岳之任,知其無所榜樣,而辭不獲命,黽勉就職,今居然爲三載之久矣。斗筲無足冒弘受,扂楔不敢當鉅用,威望素淺,未見雪山之增重,事應多謬,恒愧煙霧之如墜,夷考受任初意,尙或委以良玉之敎琢,美錦之學製,本領旣大,心計轉麤,機務竝湊,精爽不續,森衛在門,豐餼登簋,秖足爲私分之得計,而至於王事鞅掌,民憂溢目,捧甕沃釜之所當急,牽架苴罅之靡所屆,還結尙欠底愼,獄訟每患濡滯,疆場職在淸理,而恒憂防訊之多疎,法典察宜嚴明,而難保物議之允協,矧今廨宇修繕,易壞爲新,吏勤工善,靡惠可孚,役大費鉅,抶逸眛方,恐不能用潰于成者,此又臣幹當不任之一段也。臣生受綿脆,貞嬰尫羸,凡係搖形勞精之役,經心衡慮之事,一切避遠,刋落爲畢生護身之符,故家常百務,屬之弁髦,閉門却掃,罕有酬接,一或將攝之失宜,輒有證形之驟發,近緣水土之不伏,且値金火之交敓,負玆淹頓,寄命於藥餌之間,而榮衛輒就朘削,氣息恒多凜惙,簿書之日至,竿牘之雲委,實不克裁斷,而應煩之竟,是負辜焉已,僨敗焉已,才旣蔑稱,病且難强,猶復憑恃寵靈,嫪戀爵位,蹲仍盤礴,不思投效而引會,則其於民國事計,竟何所歇泊矣,庸是憂懼,量挈已審,玆敢略綴文字,冒瀆崇嚴。伏乞聖慈,俯垂憫諒,將臣所有藩司職名,劃行鐫免,臣不勝至幸大願也云云。答曰,省疏具悉。先卿治續,卿旣趾美,則此不可不爲民久任,而且今廨役旁午矣。凡於修繕之用潰于成者,非卿而孰之可當,病固無妄,不必思歸,其勿更辭,益勉旬宣之責。
上在景福宮。停常參·經筵。
藥房提調閔升鎬,副提調趙慶鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,領議政金炳學,右議政洪淳穆,有身病,左議政未差,不得來會云矣,敢啓。傳曰,知道。
又啓曰,左右史不可不備,檢閱金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
禮曹,來八月初六日行社稷大祭,香祝親傳取稟,奉敎敬依。
禮曹,來八月初七日行景慕宮秋享大祭,親祭取稟,奉敎恭依。
禮曹,來八月初五日行文宣王釋奠祭,初八日行南壇祭,香祝親傳取稟,奉敎敬依。
傳曰,南壇祭以親臨磨鍊。
弘文館啓曰,下番姑降入直,事甚未安。修撰朴容大,副修撰李源逸,別兼春秋進,修撰姜內閣進,副修撰李載悳,由限已過,卽爲牌招入直,何如?傳曰,允。
傳曰,有實故玉堂許遞,前望入之。玉堂前望入之,副修撰金裕行落點。
承旨前望入之,趙秉式落點。
傳曰,都承旨·右承旨,竝許遞,前望入之。
承旨前望入之,趙敬夏·金敬均落點。
兵曹啓曰,訓鍊院能麽兒郞廳李承模,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單元枰。
摠戎廳啓曰,卽接本廳屬北漢管城將金聖求所報,則以爲,去夜本城大西門內,虎入民家,囕殺人命云,故善放射牙兵三十名,將校領率行獵之意,敢啓。傳曰,知道。
義禁府啓曰,京畿監司朴永輔狀啓內,仁川府使具完植論罪一款,令收司稟處事,啓下矣。具完植,時在任所,依例發遣府書吏,交代後拿來,何如?傳曰,重囚旣失,則其在溺職,可當論勘,此時此倅,不可遞改也,特爲安徐,姑令戴罪擧行。
以檢閱金鶴鎭牌不進罷職傳旨,傳曰,只推。
上在景福宮。停常參·經筵。
自未時至人定,灑雨下雨,測雨器水深三分。
鄭範朝啓曰,左承旨李喬翼,今日不爲仕進,卽爲牌招,何如?傳曰,允。
又啓曰,同副承旨金敬均,時在忠淸道公州地,斯速乘馹上來事,下諭,何如?傳曰,許遞,前望入之。承旨前望入之,曺錫輿落點。
趙敬夏啓曰,新除授承旨曺錫輿,資是嘉義,行都承旨鄭範朝,乃是嘉善,座次有違格例,何以爲之?敢稟。傳曰,新除授承旨許遞,前望入之。承旨前望入之,李承宇落點。
傳曰,泮長有闕之代,前望入之。大司成前望入之,金聲根落點。
弘文館啓曰,副修撰金裕行,時在京畿楊根地,經筵入番事緊,請斯速乘馹上來事,下諭。答曰,依啓。
又啓曰,原任副提學趙慶鎬,都承旨今已許遞矣。前帶檢校之銜,依定式還差下,何如?傳曰,允。
又啓曰,下番闕直,事甚未安。修撰朴容大,副修撰李源逸,別兼春秋進,修撰姜,內閣進。副修撰金裕行在外,副應敎朴鳳彬,內閣進,典翰洪萬植,應敎洪鍾大,校理趙漢益·李永,副校理權益洙·洪健植,竝卽牌招推移,姑降入直,何如?傳曰,允。
又啓曰,檢校副提學趙慶鎬,卽爲牌招察任,何如?傳曰,允。
兵曹啓曰,同知中樞府事南宮㺶,僉知中樞府事韓弘進,宣傳官趙升熙,五衛將崔鴻九·宋孝中·閔岐鎬·閔就仁,慶熙宮衛將張萬豐,昌德宮衛將李膺祥·李孟錫,俱以病難供職,呈狀乞遞。新除授全羅右水使李元會,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
上在景福宮。停常參·經筵。
自未時至酉時,灑雨下雨,測雨器水深一寸一分。
藥房都提調洪淳穆,提調閔升鎬,副提調鄭範朝啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
李喬翼啓曰,左副承旨李世用,右副承旨李承宇,同副承旨李承純,今日不爲仕進,竝卽牌招,何如?傳曰,允。
又啓曰,卽者檢閱徐正淳,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金鶴鎭,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋朴定陽·李源逸·金永穆·朴容大,竝卽牌招,推移入直,何如?傳曰,允。
傳曰,日熱如此,輕囚放釋。
傳曰,檢閱李根命陞六。
政院啓曰,卽者檢閱金鶴鎭·徐正淳,謂有館規,聯疏徑出,原疏纔已退却矣,竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。原疏捧入。
以沈聃應·金應淵·林根實·張赫晉·李士元·驗察·徐震奎囚單子,傳曰,諸罪人之多日押來於炎熱,易生疾病,姑爲休息,開坐待下敎。
以左副承旨李世用,右副承旨李承宇牌不進罷職傳旨,傳曰,只推。
傳曰,左副承旨·右副承旨許遞,前望入之。承旨前望入之,洪遠植·李淳翼落點。
趙敬夏啓曰,臣敬夏,敬奉聖敎,馳往義禁府,則無時囚,故仍詣典獄署。取考囚徒案,則結案罪人一名,未推覈罪人一名,傳敎嚴囚罪人一名,係是重囚,故竝仍囚,其餘他錢不報隱匿訟民及各司直囚罪人成孝榗等三十二名,係是輕囚,故竝依傳敎,放送之意,敢啓。傳曰,知道。
李承純啓曰,日記修正,何等審愼,而去月朔日記,有所漏落,致勤下詢,事甚疎忽,萬萬駭然,臣之矇然捧入,不勝惶悚,當該注書所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
義禁府啓曰,大邱營將朴愼永諸罪人,押來到畿邑云。入城日謹依傳敎,發遣府都事於江頭,罪人沈聃應·金應淵·林根實·張赫晉·李士元·驗察·徐震奎等七名,竝具格拿來之意,敢啓。傳曰,知道。
以別兼春秋朴定陽·李源逸·金永穆·朴容大牌不進罷職傳旨,傳曰,只推。
吏曹啓目,粘連觀此全羅監司李鎬俊狀啓,則以爲,扶安縣監鄭友鉉,自承恩典之後,去益淬勵,一心圖報,民弊未及矯捄者,今方矯捄,軍械未盡修補者,次第修補。且鄕校公廨繕葺之方,亦爲經營,而瓜期不遠,民情惜去,特令仍任事,令該曹稟處亦爲白有臥乎所,道臣狀辭旣如此,依狀請姑爲仍任,何如?啓,依允。
檢閱徐正淳疏曰,伏以,臣於持彼之中,卽接家信,則臣母素患風眩之疾,比因日候炎熱,重添溏泄,床笫委綴,臣旣終鮮,藥餌扶護之節,惟臣身是俟,聞報焦熬,按抑不得,玆敢疾聲仰籲,徑出禁扃。伏望聖慈,諒臣懇迫之情,亟遞見銜,勘臣擅離之罪,以昭法紀,千萬至祝云云。省疏具悉。爾其勿辭救護。
檢閱金鶴鎭·徐正淳疏曰,伏以,臣等卽伏見傳敎下者,有下番檢閱趙鍾翼陞六之命。第伏念臣館古規,下僚之徑先陞六,規例之所不許者也。臣等旣忝在古位,豈可因仍蹲冒,壞損古規乎?玆敢援例陳章,徑出禁扃。伏乞聖明,遞臣職治臣罪,以存舊規焉。臣無任云云。省疏具悉。爾等亦爲陞六。
壬申六月二十二日辰時,上御紫薇堂。藥房入診入侍時,都提調洪淳穆,提調閔升鎬,副提調鄭範朝,檢校直閣李鎬翼,校理李永,假注書沈相萬,記事官白時洽·康炳迪,以次進伏,醫官李慶年·金在瑚·李命錫·李基徹,進伏楹外訖。上曰,史官分左右。淳穆進前問候訖,奏曰,醫官待令,使之入診乎?上可之。在瑚等以次入診,退伏楹外訖,淳穆曰,脈候奏之。在瑚等奏曰,脈候左右三部調均矣。上命醫官先退。淳穆曰,今夏之熱,卽癸丑以後初有,而是歲大豐。且近聞農家說,頗爲憫旱,日來驟雨頻作,無非大有之徵矣。上曰,今夏之熱,如癸丑,予亦聞之,而大抵夏熱之歲,多致豐登矣。淳穆曰,夏之盛熱,蓋是順時令,而亦當秋冬,不無其害,故見今外間,方以是爲慮矣。上曰,冬之寒夏之熱,果是順時令矣。淳穆曰,雖是順時令,暑月不得不居處取其爽涼,而進啖喜其生冷,此若過度,則或致及秋有害,正宜戒愼於節宣之方矣。上曰,非徒暑月居處飮食之如是,凡事皆若過度,則皆當爲害也。淳穆曰,雖今甚熱,不得開窓而寢,爲慮其有害,雖容膝之屋,尙此如是,況於蓽門圭竇之居生,尤何以堪苦乎?淳穆曰,醫書有云,高臺廣室,易爲飮暑,蓋以高廣之處,陰濕多聚爲言,而深戒其節愼矣。上曰,然矣。範朝奏曰,注書柳,旣陞六,而堂后舊規,若有右位,則下位不得越次陞六矣。檢閱趙鍾翼,旣是右位注書,故勢難行公,何以爲之乎?上曰,一體陞六,可也。出榻敎上曰,史官就座。仍命大臣先退,又命退,諸臣以次退出。
上在景福宮。停常參·經筵。
自未時至人定,灑雨下雨,測雨器水深六分。自人定至三更,灑雨下雨,測雨器水深四分。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
鄭範朝啓曰,右承旨李喬翼,今日不爲仕進,卽爲牌招,何如?傳曰,允。
又啓曰,左承旨李淳翼,時在全羅道順天府任所,斯速乘馹上來事,下諭,何如?傳曰,許遞,前望入之。
傳曰,前檢閱金鶴鎭·徐正淳·趙鍾翼·李根命,竝別兼春秋差下。
政院啓曰,左右史不可不備,別兼春秋朴定陽·李源逸·金永穆·朴容大,旣有只推之命,竝卽牌招,推移入直,何如?傳曰,允。
又啓曰,前檢閱金鶴鎭·徐正淳·趙鍾翼·李根命,竝別兼春秋差下事,命下矣。令該曹口傳單付,牌招推移入直,何如?傳曰,允。
承旨前望入之,洪承億落點。
趙敬夏啓曰,新除授右承旨洪承億,卽爲牌招,何如?傳曰,允。
傳曰,藥院都提調有闕之代,前望入之。內醫都提調前望入之,金炳學落點。
兵曹口傳政事,副司果金鶴鎭·徐正淳·趙鍾翼·李根命。
吏曹口傳政事,別兼春秋四單,金鶴鎭·徐正淳·趙鍾翼·李根命。
傳曰,政官牌招開政。
傳曰,呈告知春秋副摠管許遞,今日政差出。
傳曰,在外敦寧都正許遞,今日政差出。
傳曰,兵曹參知有闕之代,前獻納許㥌除授。
吏曹口傳政事,兵曹參知單許㥌,今加通政除授事承傳。
以右承旨李喬翼牌不進罷職傳旨,傳曰,只推。
傳曰,推鞫爲之。
傳曰,委官右議政爲之。
傳曰,判義禁外,金吾堂上,竝許遞,前望入之。金吾堂上前望入之,知義禁姜㳣·趙性敎,同義禁尹滋悳落點。
義禁府,問事郞廳四單,權膺善·朴鳳彬·洪殷謨·朴容大。
義禁府啓曰,今此推鞫時,假都事十員,令該曹口傳差出,以爲擧行之地,何如?傳曰,允。
兵曹啓曰,訓鍊院能麽兒郞廳元枰,病難供職,呈狀乞遞,改差,何如?傳曰,允。
兵曹訓鍊院能麽兒郞廳單李在馨。
吏曹啓曰,繕工監假監役官李會相,東部都事吳聖默,俱以身病,呈狀乞遞,竝改差,何如?傳曰,允。
有政。吏批,判書趙基應進,參判南廷益,參議尹成鎭,竝牌招不進。以呂圭益爲敦寧都正,趙秉友爲禮曹參議,朴齊韶爲知春秋,金翊鎭爲同經筵,李秉脩爲假監役,李晩起爲東部都事,洪在鉉爲順天府使,主書單鄭元和,扶安縣監鄭友鉉,姑爲仍任事承傳。兵批,判書姜㳣進,參判李啓魯病,參議張泰秀入直,參知呂圭益病。以崔尙儒爲副摠管,李赫爲同知,韓光履爲僉知,申鼎熙爲宣傳官,柳鶴珪·李錫煥·姜璟漢·全致運爲五衛將,李東成·李度修·孫錫耇爲慶熙將,李昌鎔爲宣傳官,李根命·趙鍾翼爲文兼,張容鎭爲武兼,宋熙直爲全羅右水使,同知單崔碩柱,僉知三單崔鴻九·宋孝中·閔岐鎬,副司果南周熙,副司勇李承模·元枰。再政。以宋啓憲爲訓鍊僉正,同知單李春益,僉知三單柳鶴珪·李錫煥·姜璟漢。三政。以朴海一爲右捕從,朴基溟爲守門將,同知單金學秀,僉知單全致運,副司果李秉憲。四政。以李敎七爲訓鍊僉正,同知單李僖集。五政。以鄭寅植爲中樞都事,同知單鄭昌瑧。
以別兼春秋朴定陽·李源逸·金永穆牌不進罷職傳旨,傳曰,只推。
右議政洪淳穆箚曰云云。答曰,省箚具悉卿懇。以卿旣爲委官,則藥院之任,今姑勉副,卿其諒之。仍傳曰,此批答遣史官傳諭。
大司成金聲根疏曰云云。省疏具悉。爾其勿辭察職。
上在景福宮。停常參·經筵。
鞫廳啓曰,文書浩繁,擧行多端,副司果李鎬翼,弘文館修撰姜䝺,副校理洪健植,副司果趙宇熙,問事郞廳加差下,何如?傳曰,允。
罪人沈聃應·金應淵·林根實·張赫晉·李士元·驗察·徐震奎等原情。
摠戎廳啓曰,本廳屬北漢大西門內,有虎患,發遣牙兵行獵之由,已爲草記矣。今二十三日酉時量,大西門南邊義湘峯下,大豹虎一頭捉得,故謹此封進,而捉虎軍考例施賞,仍爲行獵之意,敢啓。傳曰,知道。
上在景福宮。停常參·經筵。
藥房提調閔升鎬,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而推鞫相値,不得來會云矣,敢啓。傳曰,知道。
傳曰,原任直閣李喬翼,馳詣健陵,奉審摘奸,仍留監祭,仍詣顯隆園華寧殿,一體奉審以來。
李承純啓曰,行都承旨鄭範朝藥院進,左承旨洪遠植,推鞫進。右承旨李喬翼,奉命出去,左副承旨趙敬夏,右副承旨洪承億式暇,院中只有臣一人,伴直無人,都承旨所當牌招,而拘於廳規,不得請牌,何以爲之?敢稟。傳曰,牌招。
吏曹啓目,粘連觀此京畿監司朴永輔狀啓,則以爲,竹山府使李憲璟,三載居官,一念圖治,剸理得宜,宿瘼就緖,施措有方,窮蔀賴安,邑樣復完,民頌方蔚,瓜期漸近,群情願借,特爲仍任事,令該曹稟處亦爲白有臥乎所,道臣狀辭旣如此,依狀請姑爲仍任,何如?啓,依允。
上在景福宮。停常參·經筵。
傳曰,啓下不審之中官金孝鼎·姜禹錫拿處。
罪人沈聃應,更推後刑問一次,訊杖第二度停刑,罪人驗察·李士元,更推後刑問一次,訊杖各五度停刑,罪人金應淵更推後刑問一次,訊杖第三度停刑,罪人林根實,更推後刑問一次,訊杖第六度停刑,罪人張赫晉,更推後刑問一次,訊杖第七度停刑。
鞫廳啓曰,謹依議啓判下者,在囚諸罪人,當爲更加刑訊,而傷處非輕,方在奄奄垂盡之中,今日內無以擧行之意,敢啓。傳曰,知道。
傳曰,推鞫撤罷。
右副承旨洪承億啓曰,卽伏見傳敎下者,有鞫廳罪人沈聃應等,有減死定配之處分矣。臣不勝愕眙,繼以憂惋,此罪人等之所醞釀者,卽窮天地亘古今所無之凶悖也。端緖已露於嚴査,情節方覈於府讞,固當築底究得,快施顯戮,而鞫事未竟,酌處遽降,大聖人好生之德,非不欽仰,而第念莫嚴者王章也,莫遏者輿情也。竊恐此路一開,亂逆無所懲,天討無所行,思之及此,豈不凜然寒心哉?臣等職忝惟允,義難奉承,玆敢仰籲,伏願亟寢成命焉。答曰,惟允之地,不當如是矣。
洪承億啓曰,行都承旨鄭範朝,不爲仕進,左承旨洪遠植推鞫進,右承旨李喬翼奉命在外,右副承旨趙敬夏,同副承旨李承純式暇,院中只有臣一人,伴直無人,所當牌招,而拘於廳規,不得請牌,何以爲之?敢稟。傳曰,牌招。
傳曰,右副承旨許遞,前望入之。承旨前望入之,閔奎鎬落點。
洪承億啓曰,行都承旨鄭範朝,右承旨洪遠植,竝卽牌招,何如?傳曰,允。
又啓曰,新除授行左承旨閔奎鎬,卽爲牌招,何如?傳曰,允。
行左承旨閔奎鎬,右承旨洪遠植等啓曰云云。答曰,出納而已,又何如是?卽爲頒布。
傳曰,此獄凶魁,卽柳興榮是耳。渠以乃祖之孫,安敢有犯上不道之事,而此是一段蔑倫敗常之陰種也。已爲徑斃,究覈梯絶,則所以諸罪人之設鞫多日,尙無端緖之可執者,而設有陰謀之參聞,不過爲興榮之威脅然也。前後供招,初無一半分依俙之跡,今若嚴刑取服,驅之必殺之地,則實有欠於審克之政。且嶺以南,鄒·魯之鄕,簪纓之族也。苟有秉彝之性,豈或甘犯其罪也?反覆思惟,心所不忍,特推好生之意,竝減死,遠惡地定配。
傳曰,在囚罪人徐震奎,不過爲此獄對證而押來者,則諸罪人旣酌處矣。今無更問之端,特爲放送,至於嶺營仍囚罪人等,乃是支流餘派也。俱無足可論,竝令道臣,分輕重酌處後啓聞。
以慶尙監司金世鎬狀啓,巨濟府使李明來身死事。
傳曰,令該曹口傳,各別擇差,不日下送。
吏曹口傳政事,以宋熙昇爲巨濟府使。
都摠府啓曰,今日入直內三廳,武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
以金孝鼎·姜禹錫囚單子,傳曰,分揀放送。
禮曹啓曰,卽接任實幼學徐珽輔所志,則以爲,同姓八寸兄璉輔,嫡妾俱無子,以其同姓十四寸弟珹輔第三子智淳,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長徐珽輔所訴旣如此,徐珹輔第三子智淳,立爲徐璉輔之後,何如?傳曰,允。
又啓曰,卽接寶城幼學李宗璘所志,則以爲,族姪彦珪,嫡妾俱無子,以其同姓八寸兄彦曄第三子會廷,欲爲繼後,兩家諸族,相議完定,而彦曄夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李宗璘所訴旣如此,李彦曄第三子會廷,立爲彦珪之後,何如?傳曰,允。
兵曹啓曰,訓鍊院能麽兒郞廳李在馨,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單金載愚。
敦寧都正呂圭益疏曰云云。省疏具悉。所請依施。
副提學洪遠植,典翰洪萬植,應敎洪鍾大,副應敎朴鳳彬,校理李永,副校理權益洙·洪健植,修撰朴容大·姜,副修撰李源逸等箚,略曰,卽伏見院議批下者,則有鞫廳諸罪人減死定配之命,臣等相顧愕眙,不勝憂慨。此罪人之負犯,關係,何如?凶圖之綢繆,陰計之和應,營邑行査,皆有證犯之可據矣。以凶魁柳興榮之徑斃,盤詰未熟,端緖未究,而非常處分,忽下於鞫事方張之時,大聖人欽恤之意,非不欽仰,而竊恐典憲益壞,紀網益墮,憂憤所激,玆敢聯籲,乞寢成命焉。取進止。省箚具悉。此不過脅從之類也。且階梯中斷,推覈無路,今此處分,何可已也?
上在景福宮。停常參·經筵。
吏曹啓曰,繕工監假監役官李秉脩,東部都事李晩起,俱以身病,呈狀乞遞,竝改差,何如?傳曰,允。
兵曹口傳政事,以李觀德爲內乘。
摠戎廳啓曰,北漢大西門近處大豹虎一頭,捉得封進之後,連日搜獵,更無虎跡。行獵將卒,姑爲撤還之意,敢啓。傳曰,知道。
義禁府啓曰,臣等以諸罪人事,聯陳執藝之章,雖伏承卽爲擧行之批,臺論方張,不得擧行之意,敢啓。傳曰,卽速擧行。
判義禁李景夏,知義禁趙性敎·姜㳣,同義禁尹滋悳等疏曰,卽伏見傳敎下者,有鞫廳在囚諸罪人,竝減死定配之命,臣等相顧愕眙,竊不勝憂歎之至。噫,諸罪人負犯至重,關係甚大,以嶺營査啓觀之,其托葬募軍,放火犯邑之凶圖逆節,掀露無餘,而以其獄老生奸,乃於鞫庭變招,刑訊雖加,輸款尙遲,蛇盤蚓結,鵂鳴梟應之情節,一向抵賴,獰頑忒甚,輿憤轉激,盤覈是急,而以不過爲興榮之威脅,特下惟輕之處分,揆以春秋先治黨與之義,則興榮徑斃之後,有此酌處於端緖未覈之前者,其在王章,得不有乖乎天地好生之德,非不欽仰萬萬。第伏念刑政,一或低昂,則國不可以爲國,亂萌果不早折,則人不得以爲人,臣等忝在按獄之地,思之及此,豈不心寒哉?伏乞聖明,穆然深思,特寢成命,亟許更覈,俾獄體嚴而亂賊懼焉。臣無任云云。答曰,省疏具悉。屢閱責供之狀,有何端緖之可執者乎?旣有處分,卽爲擧行。
持平朴寅壽,正言兪望源等箚,略曰,臣等聯參鞫坐,卽伏見諸罪人減死定配之命,相顧愕眙,不勝憂歎。噫,今此獄情,醞釀旣久,凶謀悖圖,旣經營邑之屢査,亦有相供之可據,而乃於鞫庭,專事抵賴,刑訊雖加,輸款尙遲,獄體未究,輿情益鬱,而遽承此撤鞫之敎,固仰大聖人好生之德,而王章不可不伸,亂萌不可不折。伏乞亟寢成命,俾天討行而國綱重焉。省箚具悉。參覈鞫座,果有可執之端緖者乎?不然而徒事爭執,亦涉煩瀆也。
領府事鄭元容,領議政金炳學,右議政洪淳穆等箚,略曰,卽伏見傳敎下者,以在囚諸罪人,竝令減死定配,臣等相顧憂慨也。此獄屢經營邑行査,遂至王府設鞫,其所關係非輕,而乃於盤覈未熟,端緖未究,忽降寬大之處分,今日王法之逕庭,殆無餘地矣。蓋論獄情,以凶魁柳興榮徑斃,究竟之尙此遲淹,而逆謀設計,旣非一朝一夕之故,則此皆證犯之可據,而假貸一縷,則是亂萌滋長,邦憲益壞矣。伏願亟垂反汗,俾獄體完而輿情伸焉。答曰,省箚具悉。卿等之懇,此獄凶魁,卽是柳興榮,則已徑斃矣。盤覈之際,階梯中斷,所以端緖之尙無可執,今此處分,亦豈可已而不已者乎?然而老成之言如此矣,諸罪人加施島配之典,卿等其諒之。仍傳曰,此批答遣史官傳諭。
大司諫尹致聖,司諫宋奎灝,持平朴寅壽,獻納吳麟泳,正言兪聖源等箚曰云云。省箚具悉。渠魁徑斃,盤覈已梯斷矣。今此處分,實有斟量者存,其勿爭執。
大司諫尹致聖,司諫宋奎灝,持平朴寅壽,獻納吳麟泳,正言兪聖源等箚曰云云。省箚具悉。已有前批,又何如是乎?
副提學洪遠植,典翰洪萬植,應敎洪鍾大,副應敎朴鳳彬,校理李永,副校理權益洙·洪健植,修撰朴容大·姜,副修撰李源逸等箚曰云云。省箚具悉。已有前批,而猶此紛紜乎?
大司諫尹致聖,司諫宋奎灝,持平朴寅壽,獻納吳麟泳,正言兪聖源等箚曰云云。省箚具悉。旣無端緖之可執,則特貸一縷,亦係平反之政,因此而徒煩酬應,是豈道理乎?更勿煩瀆。
上在景福宮。停常參·經筵。
傳曰,政官牌招開政。
傳曰,呈告知春秋許遞,今日政差出。
大司諫尹致聖,司諫宋奎灝,持平朴寅壽,獻納吳麟泳,正言兪望源等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼,無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒乎?未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉。辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不備之說,愈出愈凶。至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,以梟心獍腸,與生俱生,幸西賊之有警則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作瓜牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托身凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言如是,窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣。亂臣賊子,從古何限,而豈有如榮瑾之窮凶悖絶者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,而論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻痛矣。崔鳳周·李奎和之罪,可勝誅哉。今番鞫獄,卽窮天地亘萬古所未有之一大變怪,鳳周,凶謀逆節,無不同參,一而二,二而一也。旣已稱款於知情,則豈可有貸於王法乎?又且李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨,此而謂無所躬犯容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可只以知情不告,蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻痛矣。載仁之罪,可勝誅哉。忠逆之殊,彝性之所易曉也,明張之急,分義之所難抑也。嘻,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不恩所以人得以誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之憯慝,鴞音之均飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三之罪,可勝誅哉。所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身正命,是必無父無君,變名易姓,其計至奸至慝,抵賴鞫庭,難化梟獍之腸,憑藉外國,罔掩鬼蜮之情,鳳周世濟其惡,天生戾氣,洋船之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾緣林,禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀叛不道罪人鍾三·鳳周,竝施孥戮之典。噫嘻痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而絶滅倫綱,潛懷不軌之圖,敢生射天之計,遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,活我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我彊域,文謨之潛形匿影,猶或似於顧忌,而此則改頭換面,無難染毒我人民,不待泄玉·千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於滅口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻痛矣。演承·洛承之罪,可勝誅哉。所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚徒黨,鋤而復萌,撲之愈熾,不知何樣禍機,伏在何地。其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,充作奇貨,凶如子登,而是爲渠叔,妖如洛承,而是爲渠第一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一大誅,無非邪類,相識類一,親知大誅,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加,慇懃輸送,魚脯饌遺,從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指劃排布,前爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少俺,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮黃巾,禍將滔天,有浮洪水猛獸,何幸天道孔照,神理不僭,魯觀之斧鉞已施,禺鼎之魑魅莫逃,庶幾邦憲不墜,輿情少紳,而似此凶醜,不可止誅其身而止。請正法罪人演承·洛承,亟施孥戮之典。噫嘻痛矣。鞫廳罪人晩植等之罪,可勝誅哉。渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是倫綱,晩植等諸罪人之陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫廳諸罪人之窮凶絶悖者哉?昌實·汝江,俱以蟣蝨之賤,毒蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,快申三尺之章,遄伏肆市之典,神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛惟異圖,形迹極其誕祕,情節尤爲狡惡,與汝江,一而二,二而一也。德山凶犯時,隨往曰參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪,請謀反大逆不道罪人昌宲·汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也。玉鉉則奸凶之魁,而弼濟之根窩也,憑藉讖緯,煽動人心者弼濟,而岐賊實爲主張,醞釀禍機,嘯聚徒黨者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也。兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律,施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例,施之焉。噫嘻痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱於罪有關於宗社,一句悖說,跡難容於穹隤,作之者應龍,而受頤指於潤根,寫之者潤根,而得手法於應龍,兩個凶種,打成一塊,前後唱和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死島配罪人金應鳳,金甲島減死島配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣。亂臣賊子從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏鬼蜮之射,明火劫財,自家而及國,脅釰藏銃隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也。漆谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶心未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施也。至於鞫廳諸罪人等言之,沈聃應之符同,張赫晉之周旋,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處之處分遽降,臣等愕然失圖,不勝憂惋,請更加嚴鞫,亟正邦憲,以重獄體焉。答曰,不允。興榮等事,今此處分,有所斟量而然,更勿煩瀆。持平朴寅壽啓曰,新除授大司憲金炳奎,執義朴公鎭,掌令閔致寬·鄭昌東,持平權翰成,時在缺地,請竝斯速乘馹上來事,下諭。答曰,許遞。大司諫尹致聖,司諫宋奎灝,獻納吳麟泳,正言兪望源等啓曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售綱打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。新除授正言兪鎭學,時在京畿楊根地,請斯速乘馹上來事,下諭。答曰,不允。下諭事許遞。
傳曰,臺諫竝許遞,前望入之。
義禁府啓曰,諸罪人事,雖伏承卽速擧行之命,而臺啓方張,格例莫越,成命之下,末由奉行之意,惶恐敢啓。傳曰,卽速擧行。
兵曹啓曰,去四月初九日慶科庭試武科殿試時,直赴殿試人開城府守堞軍官趙鳳鶴,銃軍牙兵金長乭,全羅左水營火砲黃道淵,直赴會試人水原府別武士金信赫,忠淸兵營馬兵閔政鎬,無緣不赴委折,關問各該守臣·帥臣後,稟處事,草記蒙允後關問矣。卽接水原留守申錫禧,開城留守李寅應,忠淸兵使李敎獻,全羅左水使成喬修回移,則守堞軍官趙鳳鶴,銃手牙兵金長乭,俱以親病不赴,火砲黃道淵遭故,別武士金信赫,遭朞服未過葬,不得赴試,竝依法典陳試。馬兵閔政鎬,身病不赴云。依例勿施,所授帖文收來爻周,何如?傳曰,允。
又啓曰,同知中樞府事李赫,宣傳官金商玄,五衛將柳鶴奎·李錫煥·姜璟煥·全致運,慶熙宮衛將李東成,昌德宮衛將李度修·孫錫耇,俱以病難供職,呈狀乞遞,新除授全羅右水使宋熙直,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書趙基應牌招不進,參判南廷益進,參議尹成鎭牌招不進。吏批,啓曰,判書趙基應,參議尹成鎭,竝牌招不進,小臣獨政未安,何以爲之?敢稟。傳曰,仍爲之。以崔益鉉爲敦寧都正,李會淳爲知春秋,姜蘭馨爲同經筵,姜爲奉常判官,竹山府使李憲璟,姑爲仍任事承傳。再政。以申鴻朝爲修撰,南廷灝爲假監役,宋敬玉爲東部都事。兵批,判書姜㳣進,參判李啓魯病,參議張泰秀入直,參知許㥌未肅拜。以劉漢緯爲同知,李南輔爲訓鍊都正,李元會爲宣傳官,趙秉泰·具春植·南廷頊·梁圭浩爲五衛將,以宣昌魯爲訓鍊主簿,具駿鉉爲全羅右水使,李學塤爲馬島萬戶,同知單金洪基,副司勇李在馨·金載愚。再政。以申錫基爲武兼,同知單金義哲,僉知三單南廷頊·具春植·趙秉泰。三政。以蔡鼎默爲武兼,同知單李度修。
傳曰,奉審閣臣入侍。
兵曹啓曰,訓鍊院能麽兒郞廳金載默,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單韓應時。
大司諫尹致聖,司諫宋奎灝,持平朴寅壽,獻納吳麟泳,正言兪望源等箚曰云云。省箚具悉。已悉前批,其勿更煩。
副提學洪遠植,典翰洪萬植,應敎洪鍾大,副應敎朴鳳彬,校理李永,副校理權益洙·洪健植,修撰朴容大·姜,副修撰李源逸等箚曰云云。省箚具悉。此豈無斟量而然也,更勿煩瀆。
壬申六月二十八日戌時,上御紫薇堂。奉審閣臣入侍時,同副承旨李承純,假注書許綸,記事官康炳迪,別兼春秋金鶴鎭,原任直閣李喬翼,以次進伏訖。上曰,史官分左右。仍命奉審閣臣進前。喬翼進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上園上,俱爲太平,而殿內亦爲一例太平乎?喬翼曰,果太平矣。上曰,所經處農形,何如?而數日東風,別無害稼之端乎?喬翼曰,農形果有大登之占,而連日東風,別無受害云矣。上曰,何時離發乎?喬翼曰,監祭後,暫宿本府,早朝發行矣。上命史官就座,仍命閣臣先退。又命退,承史以次退出。
上在景福宮。停常參·經筵。
藥房提調閔升鎬,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳,武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,懸病承旨竝牌招。
傳曰,幼學金興均,瓜近敎官作窠,令該曹口傳擬入。
傳曰,諸罪人處分之後,配所尙不磨鍊,金吾擧行,豈可若是?令政院申飭,今日內擧行。
弘文館啓曰,新除授修撰申鴻朝,時在全羅道勵山地,經筵入番事緊,請斯速乘馹上來事,下諭。答曰,許遞,前望入之。玉堂前望入之,修撰金永穆落點。
吏曹口傳政事,以金興均爲童蒙敎官。
宗親府啓曰,明日,卽天漢殿朔奉審日次,臣明應,進詣擧行之意,敢啓。傳曰,知道。
兵曹啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
承文院啓曰,今此進賀兼謝恩使行文書,今日正書査對,而本院提調,多有病頉,無以備員,議政府左參贊徐衡淳還差,戶曹參判成彝鎬新差下,使之監進,何如?傳曰,允。
義禁府啓曰,罪人徐震奎,特爲放送,遠惡地定配罪人沈聃應·金應淵·林根實·張赫晉·李士元·驗察等,加施島配之典事,承傳啓下矣。竝解枷杻,移囚西間後,徐震奎卽爲放送,沈聃應全羅道羅州牧智島,金應淵靈光郡荏子島,林根實扶安縣蝟島,張赫晉康津縣新智島,李士元珍島府金甲島,驗察康津縣古今島,竝施島配,而以承傳內辭意,具罪目,依例發遣府羅將,押送于各其配所,何如?傳曰,允。
又啓曰,嶺營仍囚罪人,乃是支流餘派也,俱無足可論,竝令道臣,分輕重酌處後啓聞事,分付該道道臣之意,敢啓。傳曰,知道。日記廳堂上金春熙。郞廳郭琦。
上在景福宮。停常參·經筵。
禮曹啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,晦間擇入。
又啓曰,景慕宮展謁,每以孟春·孟秋定式取稟矣。今秋展謁吉日,以何間推擇乎?敢稟。傳曰,晦間擇入。
又啓曰,今七月二十五日,大殿誕日陳賀時應行節目,參考前例磨鍊爲白去乎,依此擧行,何如?啓依所啓施行。
弘文館啓曰,新除授修撰金永穆,卽爲牌招察任,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
內醫院啓曰,前御醫鄭在英,鍼醫鄭在寅,旣已闋服,依例還屬本院,令該曹口傳付軍職,冠帶常仕,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
禮曹啓曰,以太廟展謁取稟草記,傳曰晦間擇入事,命下矣。展謁吉日,令日官李秉洪推擇,則今七月二十八日·二十九日俱吉云。以何日定行乎?敢稟。傳曰,以二十八日定行。
又啓曰,以景慕宮展謁取稟草記,傳曰以晦間擇入事,命下矣。展謁吉日,令日官李秉洪推擇,則今七月二十八日·二十九日俱吉云。以何日定行乎?敢稟。傳曰,以二十八日定行。
兵曹啓曰,今七月初三日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與未肅拜·呈辭受由在外,排擬苟艱,依定式軍門將官,代差以入之意,敢啓。傳曰,知道。
又啓曰,能麽兒郞廳韓應時,病難供職,呈狀乞遞,改差,何如?傳曰,允。
兵曹,訓鍊院能麽郞廳單高鎭鵬。
承文院啓曰,院製述官南七祐陞六代,吏文學官姜湕陞付,吏文學官有闕代,幼學趙鍾善差下,吏文學官李炳宰陞六代,進士金炳治差下,使之付軍職,冠帶常仕,何如?傳曰,允。
御營廳啓曰,本廳千摠柳鼎魯,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
壬申七月初一日巳時,上御紫薇堂。前濟州牧使入侍時,右承旨洪遠植,假注書李復永,記事官白時洽,別兼春秋朴容大,前濟州牧使趙羲純,以次進伏訖。上曰,史官分左右。仍命前濟州牧使進前。上曰,別無邑弊乎?羲純曰,該邑僻在海隅,而自是王化攸遠之地,故臣於在任時,宣布聖德,實心導治,而臣旣疎愚庸鈍,亦未有一一著效矣。上曰,軍政何如,而第其田籍兩政,亦何如?羲純曰,該邑,以平役磨鍊,故實無大弊矣。上曰,平役之稱,是謂何?羲純曰,此卽內地身布,而內地役名不同,所收有多寡,濟州則無論某役,平均收捧,故稱爲平役,而凡係諸般應下,皆於平役中用下,此圖邑樣之豐悴者矣。上曰,農形,何如?羲純曰,該境則以牟麥爲上農,而亦已大登矣。上曰,境內三邑同然乎?羲純曰,誠然矣。上曰,向日貢馬之漂失,猶不足問,而或無傷人之歎乎?羲純曰,貢馬所載船十隻內,四隻則僅得救拯,其餘六隻則莫知漂失何邊矣。上曰,該邑最近於何國乎?羲純曰,與中國不遠,而琉璃國亦爲接界矣。上曰,日本與安南國,自該邑相距爲幾何?羲純曰,日本則爲五六日程,安南國則爲七八日程矣。上曰,四隻船救拯時,人亦無夥然受傷乎?羲純曰,別無受傷矣。上曰,上來時,所經沿路,農形,亦何如?羲純曰,全羅道則快有登熟之占,忠淸道則比於全羅道,少有差等,而亦可謂登熟,至於畿內,則雖不若兩道,而亦可免歉荒矣。上曰,上來時,其程途發行,自何處耶?羲純曰,初次行船,直向于小安島,而仍爲候風來泊于梨津矣。上曰,然則水路之行,凡爲幾日乎?羲純曰,若遇順風,則不過一日,厲風則幾至一朔矣。上曰,今二十五日東風以後,所至沿路,倘無農形之損傷處乎?羲純曰,縱有所損,而亦無大害矣。上曰,伊日則何邑留宿乎?羲純曰,留宿於定山地矣。仍奏曰,貢馬旣是致敗,故臣於臨發時,貢馬上納,更爲磨鍊,而今晦內則當爲入來矣。上曰,貢馬所養,爲幾許匹乎?羲純曰,實難盡記仰達,而馬場十所之所養,幾爲千有餘匹矣。上曰,山場養馬,亦爲幾匹乎?羲純曰,元無定數矣。上曰,貢馬以幾所封進,而上納爲幾許匹乎?羲純曰,馬場十所外,又有山場,介於濟州·旌義之界,産馬稍大,是濟州監牧官主管,而每於式年加封山場馬三百匹,故平年則二百八十八匹,式年則五百八十八匹,又間一年封進二匹馬,此是山場馬及貢馬實數也。濟州監牧官,則乃是獻馬功臣金萬鎰后裔中,本牧自辟矣。上曰,該邑處在極南,則此時日熱,無乃益甚乎?羲純曰,誠然矣。上曰,自該邑,相距大國之界,爲幾許里乎?羲純曰,有稍遠處,有稍近處,而里數則未詳矣。上命前濟州牧使先退,仍命史官就座,又命退,承史以次退出。
上在景福宮。停常參·經筵。
親傳香祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·永寧殿,奉審摘奸以來。
吏曹啓曰,童蒙敎官金興均,以其身病,呈狀乞遞,改差,何如?傳曰,允。
訓鍊都監啓曰,本局別將鄭煥升,身病卒重,勢難察任,改差,何如?傳曰,允。
又啓曰,本局別將,今當差出,而擬望之人乏少,外任竝擬,何如?傳曰,允。
壬申七月初二日辰時,上詣勤政殿月臺。宗廟·永寧殿秋享大祭香祝親傳入侍時,行都承旨鄭範朝,行左承旨閔奎鎬,右承旨洪遠植,左副承旨李喬翼,右副承旨趙敬夏,同副承旨李承純,記事官缺,別兼春秋徐正淳·李根命,檢校直提學閔升鎬·趙成夏,檢校直閣李鎬翼·姜,直閣朴鳳彬,校理李永,副校理權益洙·洪健植,修撰朴容大,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調閔升鎬,副提調趙慶鎬,進前問候訖。仍詣勤政殿月臺。通禮跪啓請降輿,上降輿,就褥位南向立,引儀引獻官陞詣褥位之左。通禮跪啓請跪,上跪。香室官員奉香祝,跪授敬夏,敬夏東向跪進,上受之,以授獻官,獻官西向跪受。通禮跪啓請興,上興。通禮導上降詣階下祗送位西向立。獻官奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身入幕次。少頃,通禮跪啓請出次,上出次。通禮跪啓請乘輿,上乘輿,入思政門,範朝請出標信解嚴。上還內,諸臣以次退出。
壬申七月初二日巳時,上御紫薇堂。三使臣入侍時,左副承旨李喬翼,記事官鄭元和·康炳迪,別兼春秋朴容大,正使朴珪壽,副使成彝鎬,書狀官姜文馨,以次進伏訖。上曰,史官分左右。仍命三使臣進前。上曰,日熱如此,遠路無事往還也。珪壽曰,王靈攸曁,當無事往還矣。上曰,此時行役果極難,而當此晩炎,我境之內亦難矣。珪壽曰,我境之內,日熱雖如此,到彼境,則次次生涼矣。何難作行乎?上曰,渡江當在何時乎?珪壽曰,渡江似在八月初三四日間,而到京謝恩,亦在九月初矣。上曰,留館爲幾日,還渡江在何間乎?珪壽曰,都在回咨之遲速,而婚節多有禮部與內務府擧行,回咨若速受來,則渡江似在十月晦間,而復命亦在於十一月旬望間矣。上曰,上使幾次赴燕乎?珪壽曰,辛酉年,以熱河問安副使入去矣。上曰,副使之赴燕,今番初行耶?彝鎬曰,然矣。上曰,書狀亦爲初行乎?文馨曰,臣於韋布時,曾隨臣之伯父故贊成臣時永赴燕矣。上曰,以子弟軍官隨行耶?文馨曰,然矣。上曰,何年乎?文馨曰,癸丑別使之行矣。上曰,上使還來時,中國物情,與可聞者,詳探以來也。珪壽曰,中國仕宦人中,自多相從矣。當詳探以來矣。上命史官就座,仍命三使臣先退,又命退,承史以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,同副承旨許遞,前望入之。
傳曰,都承旨·右承旨·左副承旨竝許遞,前望入之。
承旨前望入之,李世用·趙慶鎬·尹滋悳·金奎軾落點。
傳曰,新除授承旨竝牌招。
傳曰,向以璿源殿,依永禧殿例,改堗爲廳事,有所下敎矣。今見北伯狀啓,則本以石榻造城,點火之際,萬無疑慮云。改堗爲廳之節,置之事,自禮曹行會。
議政府啓曰,以慶尙監司金世鎬狀啓,東萊府城堞公廨修築新建時,官捐廩·民出義,克竣巨役,該府使鄭顯德,與監董人論賞,令該曹稟處事,傳曰,官而捐廩,民而出義,不煩民力,亟圖改觀,可知其悉心治績矣。不可無示意,該府使鄭顯德,施以璽書表裏之典,願納諸人,令廟堂從長稟處事,命下矣。出義捐財,以補公用,向上之誠,誠甚嘉尙。幼學朴泰奎·金永植,竝初仕調用,幼學金峻永,所階成給,其餘諸人,令本府從厚施賞,以示奬褒之意,何如?傳曰,允。
三軍府啓曰,釜山僉使見闕矣。今此邊上有事之時,不可遲待開政而差代,令該曹口傳差出,不日下送,何如?傳曰,允。
三軍府薦望,以柳冀大爲慶尙左水使。
兵曹啓曰,同知中樞府事劉漢緯,僉知中樞府事韓光履,宣傳官申鼎熙,五衛將趙秉泰·具春植·南廷頊·梁圭浩,文臣兼宣傳官李根命·趙鍾翼,俱以病難供職,呈狀乞遞。新除授全羅右水使具駿鉉,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任。馬島萬戶李學塤,父年今爲七十五歲,在法當遞,呈狀,竝改差,何如?傳曰,允。
兵曹啓曰,訓鍊院能麽兒郞廳高鎭鵬,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單金濟遠。
吏曹啓曰,繕工監假監役官南廷灝,東部都事宋敬玉,俱以身病,呈狀乞遞,竝改差,何如?傳曰,允。
戶曹啓曰,本曹正郞徐雲輔,纔已報瓜矣。曹務方殷,難付生手,姑爲仍任,何如?傳曰,允。
兵曹口傳政事,以吳翰泳爲釜山僉使。
戶曹參判成彝鎬疏曰云云。答曰,省疏具悉。所請依施。
上在景福宮。停常參·經筵。
永惠翁主卒逝後,大殿·大王大妃殿·王大妃殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
大妃殿,宗親·儀賓·藥房·內閣·政院·玉堂口傳問安。答曰,知道。朝廷百官單子問安。答曰,知道。
永惠翁主喪,自內擧哀後,大殿·大妃殿,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
大妃殿進御二錢重人蔘粟米飮,自今日一貼式,限四貼煎入事,榻前下敎。
尹滋悳啓曰,同副承旨金奎軾,今日不爲仕進,卽爲牌招,何如?傳曰,允。
傳曰,永惠翁主病患沈重云。遣御醫看病以來。
三軍府啓曰,萊梱旣差代矣。政官牌招開政,下批,何如?傳曰,允。如有違牌,勿爲呼望。
傳曰,永惠翁主之喪,不勝驚衋,仰念大妃殿止慈之情,將以何辭寬譬乎?永惠翁主喪,遣中使護喪,致賻禮葬等節,令該曹照例擧行,成服日,遣內侍致弔致祭,東園副器一部輸送。
傳曰,錢二千兩,草綠大緞五疋,多紅大緞一疋,藍大緞四疋,米五十石,木三同布三同,輸送于永惠翁主房。
傳曰,領議政,戶曹判書金炳國,副司果李載純·李載悳,前敎官金興均,竝大妃殿別入直。
傳曰,同副承旨許遞,前望入之。承旨前望入之,金始淵落點。
李世用啓曰,臣與同副承旨金奎軾伴直矣。纔已許遞出去,院中只有臣一人,伴直無人,右副承旨趙敬夏,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,今此永惠翁主之喪,大妃殿當有擧哀之節矣。擧哀儀註,直爲書入大妃殿之意,敢啓。傳曰,知道。
又啓曰,五禮儀,翁主之喪,自上有擧哀之節,而取考謄錄,則或因特敎擧行矣。自下不敢循例,取稟之意,敢啓。傳曰,自內爲之。
內醫院啓曰,領議政金炳學,戶曹判書金炳國,司果李載純·李載悳,司勇金興均,竝大妃殿別入直事,命下矣。依下敎,自今日,別省記入直之意,敢啓。傳曰,知道。
傳曰,呈告禮曹判書·兵曹參判,在外敦寧都正許遞,今日政差出。
傳曰,呈告金吾堂上許遞,今日政差出。
有政。吏批,判書趙基應進,參判南廷益,參議尹成鎭式暇。以兪鎭五爲禮曹判書,金翊鎭爲戶曹參判,趙羲復爲兵曹參判,李羲浩爲敦寧都正,任商準爲知義禁,李在果爲右通禮,朴大鉉爲假監役,趙紳鎬爲童蒙敎官,崔遇貞爲東部都事,李圭燮爲栗峯察訪,戶曹正郞徐雲輔,姑爲仍任事,承傳,故學生丁聖漢贈童敎,孝行卓異,贈職事,承傳。
兵批,判書姜㳣進,參判未差,參議張泰秀病,參知許㥌入直。以李儒重爲同知,趙益榮爲僉知,李泰熙爲宣傳官,李敏鼎爲羽林將,蔡東勳·李敎中·金秉宇·李鎰·申基用爲五衛將,閔瑜世爲忠翊將,林東翊爲慶熙將,車亨衢·李興文爲昌德將,金鶴鎭·徐正淳爲文兼,姜文璜·李建元爲武兼,權在德爲守門將,孫亮肅爲全羅右水使,同知單孫錫耇,副司果張容鎭·蔡鼎默·朴基溟,副司猛趙鍾譱·金炳治,副司勇韓應時·高鎭鵬·金濟遠,慶尙左道水軍節度使單柳冀大。
兵曹啓曰,今七月初四日丙戌申初二刻五分,立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
訓鍊都監啓曰,本局千摠李冕榮,身病猝重,勢難察任,改差,何如?傳曰,允。
以右副承旨趙敬夏牌不進罷職傳旨,傳曰,只推。
上在景福宮。停常參·經筵。
永惠翁主卒逝翌日,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。
藥房提調閔升鎬,副提調趙慶鎬啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,左副承旨金始淵,時在京畿高陽地,斯速乘馹上來事,下諭,何如?傳曰,許遞,前望入之。
又啓曰,議政府郞廳來言,今日賓廳日次,而領議政金炳學大妃殿別入直,左議政未差,右議政洪淳穆有身病,不得來會云矣,敢啓。傳曰,知道。
傳曰,右副承旨許遞,前望入之。承旨前望入之,沈履澤·兪錫煥落點。
傳曰,大妃殿承候官別入直輪回。
禮曹啓曰,來八月十五日,行璿源殿秋夕祭香祝,本殿殿內改堗爲廳時,告由祭及還安祭香祝,已爲磨鍊下送矣。今此樻奉御眞,洗綃告由及修改告由祭,竝兼行於秋夕祭,前受祝文三張,則秋夕祭設行後,一體望燎事,分付,何如?傳曰,允。
傳曰,慶基殿肇慶廟修改時,監董道臣以下,別單書入。
內醫院啓曰,大妃殿承候官別入直輪回事,命下矣。依下敎,自今日輪回入直之意,敢啓。傳曰,知道。
弘文館啓曰,下番姑降入直,事甚未安。副修撰金裕行,自鄕上來云。卽爲牌招入直,何如?傳曰,允。
兵曹啓曰,因三軍府草記,釜山僉使口傳差出,不日下送事,允下,而新除授釜山僉使吳翰泳,母年今爲七十四歲,無他兄弟,法不當遠離赴任,呈狀乞遞矣。邊將之親年七十,獨子無兄弟者,許遞其任,載在法典,改差,何如?傳曰,允。
三軍府啓曰,釜山僉使吳翰泳,纔以親年呈遞矣。此時此任,不可不擇差,而晉州營將韓用默,治績優異,可合晉用,特爲差下,口傳單付,使之除朝辭赴任,何如?傳曰,允。
又啓曰,卽聞萊伯·訓導以今番攔倭事,有所難安之端,萊伯廢却公務,連呈辭狀,訓導退伏私次,恭俟威罰云。裏許得失,已爲朝家之所洞悉,而迨此邊上有事之時,乃以些小曲折,爲是撕提者,萬萬未安。東萊府使鄭顯德,從重推考,訓導安東晙,自臣府嚴辭傳令,使之戴罪擧行事,行會,何如?傳曰,允。
又啓曰,向日攔倭之到萊府也,帥臣初無啓聞者,而其後撤還狀啓,有攔出倭到萊府留接緣由,已爲馳啓云。此狀本之至今不來者,非遲滯則遺漏也。莫急邊報,有此遺漏,疎忽之責,不可以已遞而勿論。前慶尙左水使尹永夏,令該府拿問勘處,何如?傳曰,允。
兵曹口傳政事,釜山僉使單韓用默,口傳單付事,承傳。
禮曹啓曰,卽接靈光幼學柳志鳳所志,則以爲,族孫海源,嫡妾俱無子,以其同姓十寸弟鎭龍第三子玟淵,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長柳志鳳,所訴旣如此,柳鎭龍第三子玟淵,立爲柳海源之後,何如?傳曰,允。
兵曹啓曰,訓鍊院能麽兒郞廳金濟遠,病難供職,呈狀乞遞,改差,何如?傳曰,允。
兵曹訓鍊院能麽兒郞廳單李在學。
訓鍊都監啓曰,本局千摠李敎復,身病猝重,勢難察任,改差,何如?傳曰,允。
御營廳啓曰,本廳別將趙羲稷,千摠李基赫,俱有身病,勢難察任,竝改差,何如?傳曰,允。
上在景福宮。停常參·經筵。
永惠翁主喪成殯後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
政院啓曰,行左副承旨兪錫煥,時在忠淸道保寧地,右副承旨沈履澤,時在京畿楊州地,竝斯速乘馹上來事,下諭,何如?傳曰,許遞,前望入之。
禮曹啓曰,今七月二十五日,大殿誕日陳賀磨鍊節目,依所啓施行事,判下矣。謹稽謄錄,則在前正·至朝賀時習儀,每爲啓稟權停矣。今此誕日陳賀外習儀,亦依正·至朝賀例,以權停擧行乎?敢稟。傳曰,以權停磨鍊。
承旨前望入之,洪遠植·洪鍾雲落點。
政院啓曰,卽見慶尙左水使尹永夏,攔出倭到東萊府狀啓,則去月初二日封發者,今始到院,而在於倭人掇還狀啓之後,揆以邊情,非但撥路之如是遲滯,登聞之先後失次,尤極稽忽,該帥臣,所當重勘,而本院請推之外,無他可施之罰,何以爲之?敢稟。傳曰,昨因武府草記,前帥臣已令拿勘,而千里炎程,潦水間之,有不能趁時上來,固其勢然矣。且撥軍之得病遲滯,難保其必無,前帥臣拿勘,特爲安徐,繼此撥路去來,更加申飭。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
以慶尙監司金世鎬狀啓,負逋各人處,不能準數收捧,惶恐待罪事,傳曰,勿待罪事,回諭。
議政府啓曰,卽見嶺南道臣逋還未捧成冊,則公穀數爻,尙此夥然,而前道臣吳取善,所逋一萬六千八百餘石,至今未納矣。自秋曹,捉囚家僮,不日督捧後,更爲論勘,犯逋最多之金光健·徐宅俊,竝施梟警之律,其餘諸漢,令道臣分輕重酌處後啓聞,未納諸漢之無所論斷,有欠事體,慶尙監司金世鎬,施以越捧之典,何如?傳曰,允。前道臣吳取善之職在按藩,有此公穀之犯用,寧欲無言。有何顧惜?而爲念乃祖十世之宥未捧條,特令蕩減後,令該道臣從長措處。金光健姑貸一縷,極邊遠配,自配邑侤限嚴刑,期於畢捧事,分付。
義禁府啓曰,前慶尙左水使尹永夏,莫急邊報,有此遺滯,操束疎忽之責,不可以已遞而勿論,拿問勘處傳旨,啓下矣。尹永夏時在任所,依例發遣府都事,交龜後拿來,何如?傳曰,已爲安徐矣。
戶曹參判金翊鎭疏曰云云。答曰,省疏具悉。卿其勿辭行公。
上在景福宮。停常參·經筵。
永惠翁主喪成服後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
傳曰,是年是月十六日,卽我太祖大王建邦啓土之年若月日也。聖德神功,式克至于今日休,推王業之所由,撫邦命之維新,而顧小子,適遇此歲,益切永慕,當於伊日,親行南殿酌獻禮矣。該房知悉。
傳曰,大妃殿承候官別入直撤罷。
以司謁口傳下敎曰,永惠翁主葬地,定於楊州紫雲洞云。遣中使與地方官,眼同置標定境界。
傳曰,左承旨許遞,前望入之。
承旨前望入之,尹滋悳落點。
傳曰,有實故玉堂許遞,前望入之。
玉堂前望入之,副修撰李載悳落點。
又啓曰,僉知中樞府事趙益榮,五衛將李鎰·蔡東勳·李敎中·金秉宇·申基用,慶熙宮衛將林東翊,昌德宮衛將車亨衢·李興文,俱以病難供職,呈狀乞遞,新除授全羅右水使孫亮肅,素患痰癖之症,當此換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,訓鍊院能麽兒郞廳李在學,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單崔錫宗。
訓鍊都監啓曰,本局別將尹永夏,以前任慶尙左水使,上來差遲,久曠可憫,今姑改差,何如?傳曰,允。
上在景福宮。停常參·經筵。
尹滋悳啓曰,行右承旨閔奎鎬,今日不爲仕進,卽爲牌招,何如?傳曰,允。
禮曹啓曰,傳曰,璿源殿樻奉御眞,卽丁酉移摹時,補貼改粧本也,補貼改粧,實爲當日移摹而然,則新本奉安後,尙今樻奉,亦是未遑之事也。待秋成,道臣馳進奉審,洗綃埋安于本殿階上,儀節,令禮曹磨鍊下送事,命下矣。洗綃埋安吉日時,令日官李秉洪推擇,則來八月二十五日巽時爲吉云。以此日時擧行,而先告事由祭,同月十五日秋夕節享兼行,祝文,令藝文館措辭添入事,分付,何如?傳曰,允。
弘文館啓曰,新除授副修撰李義悳,卽爲牌招察任,何如?傳曰,允。
吏曹啓曰,繕工監假監役官朴大鉉,東部都事崔遇貞,俱以身病,呈狀乞遞,竝改差,何如?傳曰,允。
兵曹啓曰,宣傳官具寅喜,身病猝重,無望供職,忠淸監營中軍李承鶴,病在鄕廬,上來無期云。竝改差,何如?傳曰,允。
御營廳啓曰,本廳千摠金澈均,以前任釜山僉使,方在任所,上來尙遠,久曠可悶,改差,何如?傳曰,允。
上在景福宮。停常參·經筵。
政院啓曰,卽者別兼春秋李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴定陽·李源逸·金永穆·朴容大·金鶴鎭·徐正淳·趙鍾翼,竝卽牌招,推移入直,何如?傳曰,允。
傳曰,政官牌招開政。
傳曰,呈告同敦寧·知經筵·同春秋,在外敦寧都正許遞,今日政差出。
以平安監司韓啓源啓本,定州牧民人等願納事,別定會査官行査以啓事,傳曰,令廟堂稟處。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
以吏曹參議尹成鎭牌不進罷職傳旨,傳曰,只推。
有政。吏批,判書趙基應進,參判南廷益,參議尹成鎭,竝牌招不進。以成載玉爲同敦寧,李敏夏爲敦寧都正,李建弼爲知經筵,金炳淵·李炳敎爲同春秋,張允植爲監察,李崇謙爲假監役,沈能鼎爲東部都事,申鍾百爲元陵別檢,成均博士單金在鼎,故學生申錫源贈童敎,李國燦贈監察,已上孝行卓異,贈職事,承傳。
再政。以鄭憲朝爲工曹參議,李麟燮爲假監役,李重億爲樂安郡守,李容俊爲算學敎授,假監役李崇謙,今超通政,朝官年八十一,依法典加資。
兵批,判書姜㳣進,參判趙羲復病,參議張泰秀病,參知許㥌入直。
兵曹啓曰,晉州營將,今當差出,而擬望之人乏少,他道守令竝擬,何如?傳曰,允。
以成載瑗爲副摠管,蔡寅默爲僉知,田煥奎·李在田·金商弼·安秀星·許櫶爲五衛將,李宗惇爲加設訓鍊判官,李周興爲全羅右水使,李昌濂爲晉州營將,同知單申基用,僉知三單蔡東勳·李敎中·金秉宇,副司勇李在學·崔錫宗。
再政。以鄭友永爲宣傳官,朴貞植爲訓鍊主簿,梁柱漢爲忠淸中軍,同知單李東成,僉知三單李敏鼎·李鎰·田煥奎。
三政。以柳昌烈爲訓鍊僉正,同知單朴慶會,僉知三單許櫶·李在田·金商弼。
四政。以李奎大爲都摠都事,同知單具載行,副司勇吳時綱。
五政。以具然軾爲訓鍊主簿,同知單張萬豐。
六政。以李建植爲武兼,同知單林東翊。
兵曹啓曰,今七月十六日,大駕詣永禧殿展謁,親行酌獻禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營何以爲之乎?敢稟。傳曰,依六月還安祭親行時例磨鍊。
營建都監啓曰,本都監提調任商準,除拜知義禁矣。職務相妨,所帶金吾之任,今姑遞改,何如?傳曰,允。
以司謁口傳下敎曰,金元七等三漢,稱以捕校,空然起鬧,毆打掖屬金應燁云。聞甚痛駭。三漢,竝令秋曹査實以聞。
兵曹啓曰,訓鍊院能麽兒郞廳崔錫宗,病難供職,呈狀乞遞,改差,何如?傳曰,允。
兵曹口傳政事,訓鍊院能麽兒郞廳單吳時綱。
摠戎廳啓曰,本廳哨官高英峻,身病猝重,勢難察任,改差,何如?傳曰,允。
以別兼春秋朴定陽·李源逸·金永穆·朴容大·金鶴鎭·徐正淳·趙鍾翼牌不進罷職傳旨,傳曰,只推。
京畿監司朴永輔疏曰,伏以臣之待罪畿臬,居然爲四歲矣。力弱而負重,器小而受大,才不從心,智不周事,一日二日,積有曠墜,每自省察,凜如淵谷,爲臣之計,惟有遄被威罰,少贖愆謬,在朝家官人之政,亦不容虛授苟假,重貽害於民國也。且數年以來,歉荒荐至,聖念勤摯,發帑而賑之,轉粟而哺之,使一路鶉鵠之民,轉溝壑而奠袵席,得有今日,莫非我聖德攸賜,而第念本道事勢,殆若新經大病,元氣未蘇,必求良醫妙詮,對症調治,然後可以得成完人。如臣空疎,苟冒姑息,已試蔑效,虞考漢課,所不容釋,而不圖聖恩優包,光寵愈加,加瓜之命,又下於夢想之外,夙夜悸恐,自訟不稱,亦已星一周矣。臣又有情迫勢急,不得不一陳之。臣於今夏,偶嬰痰祟,榮衛幻脫,氣息阻礙,閱屢月,而尙有餘瘁,邇者重添疸氣,飮啜則粥糜亦廢,動作則昏眩輒發,委頓床笫,殘縷凘凘,簿牒堆案而不理,守宰及門而多滯,以若繁殷去處,便作養病之閒局。雖康强無病,專意理事,尙見其疵瘢輒出,僨誤必多,況病實難强,其能自力剸理乎?苟使臣,納節歸第,飮啄稍冽井泉,閉門謝客,不見眼前簿牒,則庶可以休養調護,得保朝夕矣。玆將疾痛之呼,仰瀆崇嚴之下。伏乞聖明,曲垂鑑諒,亟遞臣職,俾公私俱安。臣無任云云。答曰,省疏具悉。所請依施。
別兼春秋李根命疏曰,伏以臣於持被之中,卽接家信,則臣本生父素患風痰之祟,値此極熱,調將失宜,一倍添劇,委頓床笫。臣自聞此報,方寸煎灼,玆敢忙陳短章,徑出禁扄。伏乞聖明,俯垂鑑諒,亟遞臣別兼之銜,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在景福宮。停常參·經筵。
夜自五更至十一日開東,灑雨下雨,測雨器水深二寸九分。
藥房都提調金炳學,副提調趙慶鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
政院啓曰,左右史不可不備,別兼春秋朴定陽·李源逸·金永穆·朴容大·金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
傳曰,大臣·政府堂上引見。
內醫院啓曰,提調閔升鎬,今日問安,不爲仕進,卽爲牌招,何如?傳曰,允。
傳曰,同副承旨許遞,前望入之。
洪遠植啓曰,臣與同副承旨李世用伴直矣,纔已許遞出去,伴直無人。行左承旨尹滋悳,所當牌招,而拘於廳規,不得請牌,何以爲之?敢稟。傳曰,牌招。
承旨前望入之,李淳翼落點。
吏曹啓曰,繕工監假監役官李麟燮,東部都事沈能鼎,俱以身病,呈狀乞遞,竝改差,何如?傳曰,允。
兵曹啓曰,京畿監司金在顯,自吏曹送西矣。資級係是資憲,當爲知中樞下批,而知中樞六窠內五窠,輔國·判書,俱爲見帶,只有南性元一人,依例作闕,其代下批之意,敢啓。傳曰,知道。
以吏曹參議尹成鎭牌不進罷職傳旨,傳曰,只推。
有政。吏批,判書趙基應進,參判南廷益,參議尹成鎭,竝牌招不進。以李南軾爲知義禁,李載悳爲兵曹正郞,鄭在行爲假監役,權孝淵爲東部都事,金在顯爲京畿監司。
再政。以魚允中爲修撰,金壽鉉爲司饔提調,兼京畿監司單金在顯。
吏批啓曰,正二品以上觀察使京職兼差事,載在法典矣。新除授京畿監司金在顯,資級乃是資憲,依例送西後,兼監司下批之意,敢啓。傳曰,知道。
兵批,判書姜㳣病,參判趙羲復病,參議張泰秀病,參知許㥌入直進。知事單金在顯,同知單方禹規,德浦鎭管靈興島水軍同僉節制使單金敏赫,知事作窠單南性元,兼京畿兵馬水軍節度使單金在顯。
兵曹啓曰,因大臣筵奏,花梁僉使,以靈興島僉使啓下之意,敢稟。傳曰,知道。
弘文館啓曰,新除授副修撰魚允中,卽爲牌招察任,如何?傳曰,允。
以司謁口傳下敎曰,范淑儀折受,依新定式,以當收未收條磨鍊。
禁衛營啓曰,本營騎士別將白樂贊,身病猝重,勢難察任,改差,何如?傳曰,允。
刑曹啓曰,以司謁口傳下敎曰,金元七等三漢,稱以捕校,空然起鬧,毆打掖屬金應燁云。聞甚痛駭,三漢,竝令秋曹査實以聞事,命下矣。謹依傳敎,毆打掖屬金元七·張範翼·黃在鉉捉來,與被打之金應燁,家主全龍煥,一體頭面,到底査實,則元七所供內,以爲昨夕與範翼·在鉉,偕往龍煥之家,則應燁先來,脫衣醉坐,許多悖說,傍若無人,故據理詰責之際,範翼在傍挽止,則應燁移怒於範翼,扯裂衣裾,故轉相憤激,同爲毆打云。範翼所拱內,以爲昨夕鬧場,元七詰責應燁,故欲爲挽止矣。應燁反執渠襟,揮而扯裂,不無憤心,果爲共毆云。在鉉所供內,渠以同行,旣在鬧場,自有參涉,而渠等俱是傔從,初無捕校之假稱云。龍煥所供內,以爲昨夕應燁,沈夜連飮,醉談橫豎之際,元七等,適會來到,見其酗拏,元七則始也詰責,終爲毆打,範翼則初焉挽解,末乃共毆,在鉉則助勢,以致滾鬪,故艱辛挽止,而見應燁之傷重,擔送渠家云。應燁所供內,以爲昨夕,醉往龍煥之家,全不記得,而忽被木枕之來打,猛覺·元七等之所爲,仍爲昏倒,今不覺四肢之刺痛云矣。觀此諸招,醉談之逆耳,衆責遝至,恣意而犯手,毆踢交加,衣服之扯裂,血㾗狼藉,頭脚之被打,傷處緊重,渠輩罔念掖屬之所重,敢肆潑漢之悖習,究其所爲,萬萬痛駭。固當照法勘處,而旣伏承査實以聞之命,故査實以入之意,敢啓。傳曰,知道。掖屬如是毆打,幾至死境,其於平民何?言念及此,萬萬痛惡。如此悖怪之漢,不可不嚴處乃已。金元七等三漢竝令訓局嚴棍後,移送秋曹,遠地定配。
又啓曰,謹依批旨,罪人金元七·張範翼·黃在鉉,竝移送訓局,爲先嚴棍後,待押來,元七全羅道潭陽府,範翼長城府,在鉉淳昌郡,遠地定配所,竝爲押送之意,敢啓。傳曰,知道。
訓鍊都監啓曰,謹依刑曹草記批旨,掖屬毆打罪人金元七·張範翼·黃在鉉,各嚴棍二十度後,移送秋曹之意,敢啓。傳曰,知道。
以別兼春秋朴定陽·李源逸·金永穆·朴容大·金鶴鎭·徐正淳·趙鍾翼牌不進罷職傳旨,傳曰,只推。
壬申七月初十日,上御紫薇堂。藥房入診,大臣·政府堂上引見,同爲入侍時,都提調金炳學,副提調趙慶鎬,待敎韓耆東,校理趙漢益,假注書金在鼎,記事官白時洽·康炳迪,右副承旨洪遠植,假注書金在鼎,事變假注書朴鍾瀅,記事官白時洽·康炳迪,領議政金炳學,右議政洪淳穆,政府堂上金世均·李容熙·徐衡淳·鄭岐源·李章濂·趙基應·姜㳣·任商準·金元植·李鶴榮·趙羲復,校理趙漢益,以次進伏。醫官李慶䄵·李漢慶·洪翼普·李碩柱進伏楹外訖。上曰,史官分左右。炳學進前問候訖。奏曰,醫官待令,使之入診乎?上可之。漢慶等以次診候,仍退伏訖。炳學曰,脈候奏之。漢慶等奏曰,脈候左右三部調均矣。上命醫官先退,又命藥房先退。上曰,次對爲之。炳學曰,頃以坡州之馬井,新屬兩邑,長湍之上道一面,濱江汰落,白地徵稅者,自畿營詳察論報之意,啓稟行會矣。卽見前監司朴永輔所報,則兩邑白地徵稅,十分偵探,坡州之馬井,新屬兩面虛結,合爲八千六結一負五束,長湍之上道一面,江浦無形,爲七十九結四十五負六束云矣。濱江溝膰,歲年侵噬,潮漲潮退,一望沙石,駸駸至於全入江中,永無田形,魚龍窟宅,舟楫來往,則其不可曰此落彼生也審矣。且邑倅之執簿較量,旣若是消詳,窮蔀民情,亦有所不忍者。上項兩邑虛耗稅一百六十五結四十七負一束,限十年特許停稅,以爲一分紓力之道,而雖十年之內,江川變遷,如可有耕墾處,一一勸起,隨起隨稅,俾有以復元摠·重結政之地,何如?上曰,依爲之。出擧條炳學曰,東·北道陵寢神堂奉審,爲念沿路民邑事弊,年年退定,而今於秋務方張之時,又不無廚傳之爲弊,竝姑停止,待明年擧行,何如?上曰,依爲之。出擧條炳學曰,按藩之臣,春秋行巡,卽爲民補助之義,而供億之費,旣出於民,則凡厥貽弊,亦不可不念。今秋八道巡部,竝爲停止,畿內東西陵園墓所,東·北道各陵寢奉審,依近例,以道內秩高守令替行事,分付,何如?上曰,依爲之。出擧條炳學曰,式科大小初試日子,隔無多月矣。當此秋事方殷之會,驛遞廚傳,不無民邑之弊,諸道都事,依近例,勿爲差送,使各其道臣主試事,預爲行會,何如?上曰,依爲之。出擧條炳學曰,卽見忠淸監司金炳始所報,則右道監試,每爲移設營下,而見今廨役旁午,設場試所,不無相妨,從便移設他邑,爲辭矣。營下事勢旣如此,必於一日程附近邑中移設,而都事旣不差遣,道臣移駐試取後,還任事,分付,何如?上曰,依爲之。出擧條炳學曰,嘉山郡守金弼求,昨年都政,當移兵虞候,而以水災邑勿爲遷轉之意,曾有所啓稟者矣。見今瓜期已滿,該曹則無以陞擬云,使之許用兵虞候履歷事,分付,何如?上曰,依爲之。出擧條炳學曰,頃因華留狀請,花梁僉使,移鎭靈興島事,自武府覆啓蒙允矣。鎭將稱號不當,仍舊用之以靈興島僉使,令該曹更爲下批,何如?上曰,依爲之。出擧條炳學曰,向因北伯所報,穩城府莎草島牧場餘存之馬,分排行站,以備虛額矣。卽見該道臣洪祐吉狀啓,則本道牧場,今旣革罷,該府使所帶監牧官兼銜,隨以減下事,請令廟堂稟處矣。旣罷牧場,則牧官之任,便是虛銜,依狀請減下,何如?上曰,依爲之。出擧條炳學曰,畫員之今番效勞,實多可紀,而特紆酬賞之聖念,爰降守令檢擬之命矣。若於見窠之時,竝爲首先擬入,則長仕久勤之或致濡滯,恐不無齎鬱之慮。臣意則間窠差遣,不害爲兩便之政,故敢此仰達矣。上曰,依爲之。畫員則每間窠時首先調用。出擧條炳學曰,故領議政徐邁修,緬禮不遠云。相臣遷窆時,葬需及擔軍題給,自是法典所在,今亦依例擧行之意,分付該曹,何如?上曰,依爲之。出擧條炳學曰,刑曹判書李建弼,政府堂上差下,何如?上曰,依爲之。出擧條炳學曰,宣武祠堂上未差之代,知三軍府事李容熙差下,何如?上曰,依爲之。出擧條炳學曰,京畿監司有闕之代,政官牌招,開政差出,何如?上曰,依爲之。出擧條炳學曰,卽見平安監司韓啓源啓本,則定州民人等願納事,別定會査官,到底盤覈,人名錢數,各有考據,衆招指的,文蹟昭在,實無一毫疑似之迹。趙光淳等之奸弊一款,脫空無餘,臺疏所論,自歸爽實爲辭,而判付內,令廟堂稟處事,命下矣。趙光淳之有罪無罪,卽此而已有所辨別者,而尹基周之構虛捏無,誠亦閃忽之甚矣,而於疏妄論分館事,逞憾挾雜,無所不至,自臣府,啓請竄配矣。今其誣人反坐,又有當律,則段落各異,不可仍置,加施邊遠竄配之典,何如?上曰,向來疏論時,其知不知姑舍,鄕曲之人,不足深責,且已竄配矣,邊遠竄配置之。出擧條炳學曰,臣之所奏,爲其事體,而今此下敎,特出於天地好生之德矣。趙光淳則近爲朝家收用,故於其道內,不無勝己之嫌,而尹基周疏中三大罪云者,今於査啓已歸爽實之科矣。上曰,勝己之嫌,理雖或然,而趙光淳則多失道內民心,而有此事耶?炳學曰,或失自中人心而似然矣。上曰,吏·兵判進前。仍敎曰,今番都政,初仕之窠,皆以別薦人差出也。基應曰,謹當依下敎擧行,而今番則初仕之闕窠無多矣。上曰,隨窠先爲差出,可也。㳣曰,向來三軍府別薦人,自廟堂以政府公事官·三軍府郞廳,隨窠調用,亦令兵曹區處事,有筵稟蒙允者,退出後當區別擧行矣。上曰,有何區別者乎?㳣曰,其中有不可爲公事官·郞廳者,所以不得不區別矣。上曰,然則退而區別爲之也。上命大臣就座。遠植曰,諸宰奏事。㳣曰,前咸興中軍柳海魯,以新資未赴任而遭故降資,此與罪罷有異,復資亦多近例,故敢達矣。上曰,非有他也,卽是遭故而然。依爲之。出擧條遠植曰,玉堂所懷奏之。漢益曰,臣以蔑劣,屢登經幄,仰勉聖學,非止一再,而今當盛熱,雙隻講對,停撤已久。竊想緝熙光明之聖工,不但在方冊上宴昵之際,自有日躋之敬,宵旰之間,漸致時敏之勤,則人心道心之精微極工,竟歸於執中之域。伏願殿下以是爲先務,而三庚已過,涼意稍生於昕夕,隨以頻接臣鄰,益玩燖溫之味,大開富有之業焉。上曰,所陳當留念矣。出擧條遠植曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上命史官就座,仍命大臣先退,又命退,諸臣以次退出。
上在景福宮。停常參·經筵。
自開東至申時,灑雨下雨,測雨器水深一寸。
政院啓曰,左右史不可不備,別兼春秋朴定陽·李源逸·金永穆·朴容大·金鶴鎭·徐正淳·趙鍾翼,旣有只推之命,竝卽牌招,推移入直,何如?傳曰,允。
兵曹口傳政事,以金翊鎭·任應準·李啓魯·鄭泰好·白樂貞爲副摠管。
禮曹啓曰,因大臣筵奏,式科大小初試日子,隔無多月矣。諸道都事,依近例勿爲差送,使各其道臣,主試事,允下矣。原事目中,以忠淸·全羅等左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道評事,江原·黃海等道監司試取事,改付標以入,而甲午·庚子·癸卯·丙子·戊午·辛酉·甲子·丁卯·庚午六式年,則平安南·北道,文東堂初試,依三南例,亦令道臣合設試取矣。今番何以爲之乎?敢稟。傳曰,依三南例磨鍊。
三軍府啓曰,諸道秋操稟啓,今旣齊到矣。有國莫先之務,詰戎是耳,而蒐補之歲再其擧,寔出備預之方,則此時寢擱,甚涉姑息之嘆。第今大比當前,秋務方殷,民邑事力,實多可念者,期會徵發,勢有所行之不得。各道·諸都水陸操及巡歷·巡點,竝姑停止,官鎭門聚點,苟能着意行之,此與習操無異,堤堰處移役,卽亦應行不可已之事,而挽近名存實無,殊甚可駭。竝使之無循例套,期有實效之意,分付,何如?傳曰,允。
戶曹啓曰,范淑儀折受,依新定式,以當收未收條磨鍊事,命下矣。各營房當收未收條中,光海君房三百結,淑善翁主房四十八結,明溫公主房七十二結,福溫公主房三十結,德溫公主房五十結,朴貴人房一百五十結,合五百五十結,移屬范淑儀房之意,敢啓。傳曰,知道。
兵曹啓曰,訓鍊院能麽兒郞廳吳時綱,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單金永昱。
以別兼春秋朴定陽·李源逸·金永穆·朴容大·金鶴鎭·徐正淳·趙鍾翼牌不進罷職傳旨,傳曰,只推。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋朴定陽·李源逸·金永穆·朴容大·金鶴鎭·徐正淳·趙鍾翼旣有只推之命,李根命由限已過,竝卽牌招,推移入直,何如?傳曰,允。
臺諫前望入之,大司憲趙熙哲,大司諫趙光淳,執義李冕柱,掌令金瑛默·趙廷祖,獻納趙光濂,持平姜周用·趙愿祖,正言方孝隣落點。
政院啓曰,新除授大司諫趙光淳,持平趙愿祖,方在配所磨鍊,待處分中,執義李冕柱,掌令趙廷祖,獻納趙光濂,方在譴罷中,何以爲之?敢稟。傳曰,竝蕩滌敍用。
承文院啓曰,卽見盛京禮部咨文,本年秋季統巡時,箚泒廂白旗滿州副都統衝協領文緖,前往巡査之處會哨事,預行知照云矣。回咨依例撰出,付撥下送灣府,傳給鳳城,轉致盛京之地,何如?傳曰,允。
御營廳啓曰,本廳千摠金善行,哨官景昌協,俱有身病,勢難察任,竝改差,何如?傳曰,允。
以別兼春秋朴定陽·李源逸·金永穆·朴容大·金鶴鎭·徐正淳·趙鍾翼·李根命牌不進罷職傳旨,傳曰,只推。
京畿監司金在顯疏曰,云云。答曰,省疏具悉。卿其勿辭往欽哉。
大護軍洪鍾雲疏曰,云云。答曰,省疏具悉。卿其勿辭行公。
上在景福宮。停常參·經筵。
政院啓曰,左右史不可不備,別兼春秋朴定陽·李源逸·金永穆·朴容大·金鶴鎭·徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
傳曰,臺諫竝許遞,前望單子入之。
議政府啓曰,兩宮皇太后,加上徽號表式咨文出來矣。專价進賀,已例卽然,而別使旣未渡江,方物磨鍊與表咨文修正,使之罔夜擧行,下送于使行所到處,以爲順付齎去之地,何如?傳曰,允。
又啓曰,卽聞前畿伯病勢添劇,營務從以多滯云。新除道臣,使之明日交符,何如?傳曰,允。
兵曹啓曰,卽伏見黃海水使尹狀啓啓下者,則臣營,行本兩營·各公廨運籌軒,擧皆傾頹,不可暫時挨過,故今玆移建是白遣,兩營各公廨器械城堞之役,今爲準畢是白只以,兩營監董姓名成冊,竝以上送于議政府·三軍府,監董等施賞一款,令該曹稟處爲辭矣。凡於請賞狀啓之城堞廤數,公廨間數,監董人姓名,區別後錄於原狀啓,然後可以粘連覆啓,而今無區別後錄,只請稟處者,有違格例,原狀啓還下送,使之改修正上送,該帥臣不可無警,推考,何如?傳曰,允。
又啓曰,僉知中樞府事蔡寅默,宣傳官鄭友永,五衛將田煥奎·李在田·金商弼·安秀星·許櫶,文臣兼宣傳官金鶴鎭,俱以病難供職,呈狀乞遞。新除授全羅右水使李周興,素患痰癖之症,當此換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,訓鍊院能麽兒郞廳金永昱,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單洪大稷。
承文院啓曰,兩宮皇太后加上徽號進賀方物及表咨文,罔夜擧行,下送于使行所到處,以爲順付齎去事,議政府草記允下矣。表狀咨文,罔夜修正,安寶後,順付回撥,使之齎傳於使臣所到處,而表式出來回咨,依例撰出,同付撥送於灣府,先爲傳給鳳城將處,轉致北京之地,何如?傳曰,允。
訓鍊都監啓曰,本局別將具駿鉉,身病猝重,勢難察任,改差,何如?傳曰,允。
又啓曰,本局從事官朴鳳彬,身病猝重,勢難察任,改差,何如?傳曰,允。
御營廳啓曰,本廳中軍宋在璿,身病甚重,勢難察任,改差,何如?傳曰,允。
兵曹口傳政事,以申正熙爲御營中軍。
以別兼春秋朴定陽·李源逸·金永穆·朴容大·金鶴鎭·徐正淳·趙鍾翼·李根命牌不進罷職傳旨,傳曰,只推。
右參贊趙性敎疏曰,伏以臣所叨三館之任,始豈臣文學聞望,有足承當,而冒昧出膺,恬若儻來也哉?誠以義分之有不敢終辭者耳。夫丕揚創垂之閎烈,著之簡冊,永示無極,寔我殿下追先報本之大孝,而亦我國家曠百一有之鉅典也。小大臣庶,蹈舞懽忭,卽彝性同然。當玆之會,授臣以是任,俾之摸盛德於天地,昭鴻稱於日月,臣感戴攢祝,思所以仰答殊遇,而謏聞寡識,懼不克堪,申控丐解而不獲焉,則臣又惶蹙靡屆。竊伏以爲璿譜撰跋,事體至重,天牌荐臨,逋慢滋悚,曲謹細節,有不暇顧,用敢一肅恩命,粗伸叩謝之忱,繼而考試代撰,召命且屢下矣。張皇辭巽,反涉瀆擾,黽勉擧職,愈見玷汚,上不能稱塞明旨,下無以厭服公論,疵纇畢露,嘲訕備至,臣於是,滿心怵惕,益無所容措。噫,駑非上乘之駕,椳臬非隆棟之用,藉令强策而苟搘焉,其勢非蹶則覆,力與材有限也,正謂臣今日道耳。伏況是職也綦重,本非若百司庶府之常設,無曠而有事,則置事已便免,亦古例然也。今臣所撰次跋文,已經稟裁,雖編摩添載之役,未及告竣,在臣職事,亦可謂粗完,求解一念,寤寐如結,冒有匪據,惶恧日甚。玆敢畢臚衷懇,仰干崇聽。伏乞聖慈,曲垂鑑諒,特遞臣典文之銜,以重公器,以安私分焉。臣無任云云。答曰,省疏具悉。所請依施。
上在景福宮。停常參·經筵。
自午時至未時,灑雨下雨,測雨器水深五分。
趙慶鎬啓曰,行左承旨尹滋悳,行右承旨閔奎鎬,今日不爲仕進,竝卽牌招,何如?傳曰,允。
又啓曰,左右史不可不備,別兼春秋朴定陽·李源逸·金永穆·朴容大·金鶴鎭·徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,再明日南殿酌獻禮時,璿泒人,依太廟親祭時例,入參。
傳曰,弘文提學許遞,前望入之。弘文提學前望入之,朴永輔落點。
傳曰,左承旨許遞,前望入之。
承旨前望入之,洪承億落點。
傳曰,韓山郡守宋泰鎭,敦寧都正除授。
臺諫前望入之,掌令裴喆周落點。
政院啓曰,卽見前京畿監司朴永輔狀啓,則謂以病勢危劇,不待交龜,徑歸私第,所佩密符,使其軍官齎納,事未前有,不可遽然受入,何以爲之,而該道臣不可無警,推考,何如?傳曰,允。捧入。
奎章閣啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
兵曹口傳政事,訓戎僉使單許活。
以別兼春秋朴定陽·李源逸·朴容大·金鶴鎭·徐正淳·趙鍾翼·李根命牌不進罷職傳旨,傳曰,只推。
上在景福宮。停常參·經筵。
自開東至人定,灑雨下雨,測雨器水深五分。自人定至十六日開東,灑雨下雨,測雨器水深六分。
藥房提調閔升鎬,副提調趙慶鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
閔奎鎬啓曰,同副承旨洪承億,今日不爲仕進,卽爲牌招,何如?傳曰,許遞,前望入之。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
承旨前望入之,金奎軾落點。
閔奎鎬啓曰,新除授同副承旨金奎軾,卽爲牌招,何如?傳曰,允。
議政府啓曰,同義禁尹滋悳,時無職名,令該曹口傳付軍職,何如?傳曰,允。
兵曹口傳政事,護軍尹滋悳。
奎章閣啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
宗親府啓曰,臣等與儀賓閣臣進詣天漢殿,御眞展奉,奉審無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
傳曰,明日出宮門路,以思政門爲之。
奎章閣啓曰,直閣朴鳳彬父靈善君永輔,今月十四日卒逝云。致弔勸粥勸肉等節,依定式擧〈行〉,何如?傳曰,允。
又啓曰,守宮檢校直閣李喬翼,待開門牌招,何如?傳曰,允。
弘文館啓曰,守宮檢校典翰金昌熙,待開門牌招,何如?傳曰,允。
戶曹啓曰,各道年分事目,從當磨鍊以入矣。災傷覈審,勿送敬差官,專委道臣,旣成近例,今年亦依此擧行事,分付,何如?傳曰,允。
吏曹啓曰,卽接司僕寺牒報,則以爲,今十六日永禧殿動駕時,本寺正,例爲進輿差備,而正姜文馨,奉命出疆矣。卽速變通,以爲及時擧行之地云。正姜文馨改差,其代,口傳備擬以入之意,敢啓。傳曰,知道。
吏曹口傳政事,以李載德爲司僕正。
吏曹啓曰,繕工監假監役官鄭在行,東部都事權孝淵,俱以身病,呈狀乞遞,竝改差,何如?傳曰,允。
又啓曰,加平郡守徐相億,親病沈重,萬無還官之望云。改差,何如?傳曰,允。
兵曹啓曰,訓鍊院能麽兒郞廳洪大稷,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單韓泰魯。
兵曹啓曰,明日動駕時,別雲劍實差南廷益,時無職名,依例口傳付軍職,何如?傳曰,允。
禁衛營啓曰,哨官李宗惇,身病猝重,勢難察任,改差,何如?傳曰,允。
兵曹口傳政事,護軍南廷益。
吏曹參判南廷益疏曰,伏以臣於見職,萬萬非其人矣,靦然而冒膺,怵義分也,恬然而仍蹲,懼瀆撓也。第惟齊竽之吹,久而愈濫,魏餐之素,終必有譏,自據非據,耿耿焉中宵不寐矣。且臣素患暑症,近因炎熱,如期闖發,才之不堪,旣若彼,病之難强,又如此,苟究所以公私耦幸,則惟有積誠猥控而已。伏乞聖慈,俯垂監諒,劃卽鐫改臣吏曹參判之任,俾安私分,不勝至祝。臣無任云云。答曰,省疏具悉。所請依施。
上在景福宮。停常參·經筵。
自開東至申時,灑雨下雨,測雨器水深八分。
大駕詣永禧殿。入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
酌獻禮還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,再明日眞殿茶禮,當自內親行矣。該房知悉。時原任大臣·宗親·儀賓·諸閣臣·儒臣二品以上入參。
傳曰,隨駕軍兵,令各其營,乾犒饋。
傳曰,今日異於他日,時原任大臣·宗親·儀賓·宗正卿·時原任閣臣·儒臣二品以上,殿內入瞻。
傳曰,宗正卿率璿泒人,殿內入瞻。
傳曰,慶基殿新本御眞奉安日子,與舊本洗綃埋安日子,來九月念晦間擇入。
傳曰,四王子中當爲封爵,而未及封爵者,自宗府溯考,依法典擧行,其外,如有未封爵者,一體擧行。
奎章閣啓曰,大駕今已還宮,守宮檢校直閣李喬翼,依定式減下,何如?傳曰,允。
弘文館啓曰,大駕今已還宮矣。守宮檢校典翰金昌熙,依定式減下,何如?傳曰,允。
傳曰,南殿酌獻禮時,贊禮與禮房承旨執禮·第一室大祝,竝加資,其餘諸執事,各兒馬一匹賜給,守僕·員役等,竝考例施賞。
傳曰,今十九日七夕製,通方外爲之,試紙,用大好紙,景武臺親臨磨鍊。
傳曰,右副承旨許遞,前望入之,待下批,牌招察任。承旨前望入之,尹成鎭落點。
傳曰,吏曹參議有闕之代,前望入之,待下批,牌招察任。吏曹參議前望入之,李淳翼落點。
傳曰,左副承旨有闕之代,前望入之,待下批,牌招察任。承旨前望入之,金聲根落點。
議政府啓曰,泰川有窠矣。弊局矯捄,難付生手,勿拘常格,以聲績素著人,各別擇差事,分付,何如?傳曰,允。
又啓曰,殷栗見窠,今將差代,而殘弊之邑,有難付之初手,勿拘常格,有聲績人,各別擇差事,分付,何如?傳曰,允。
宗親府啓曰,左副承旨李會正,今已陞資矣。宗正卿差下,令該曹下批,何如?傳曰,允。
傳曰,經筵竝許遞,今日政差出。
吏曹啓曰,執禮洪殷謨加資事,命下矣。雖已資窮,未經準職,何以爲之?敢稟。傳曰,勿拘。
兵曹啓曰,因大臣筵奏,穩城府使之監牧官兼銜減下事,蒙允矣。穩城鎭管,更爲下批之意,敢啓。傳曰,知道。
有政。吏批,判書趙基應進,參判未差,參議李淳翼未肅拜。
吏批啓曰,大司成,今當差出,而擬望之人乏少,外任竝擬,何如?傳曰,允。
又啓曰,忠州牧使,今當差出,而本州,以湖西雄邑,物衆地大,素稱難治,不可不擇差,他道有聲債未準朔守令,竝擬,何如?傳曰,允。
以李容學爲吏曹參判,金正浩爲掌令,李載德爲副應敎,鄭顯裕爲大司成,兪鎭五爲判義禁,洪鍾雲·李裕膺·金益文爲知經筵,李根弼·金炳淵·任應準爲同經筵,宋廷和爲弘文提學,趙宇熙爲忠淸京試官,金永穆爲慶尙京試官,洪健植爲全羅京試官,朴容大爲平安京試官,鄭世淵爲假監役,李寅周爲東部都事,南廷顯爲忠州牧使,洪在善爲加平郡守,趙璋熙爲韓山郡守,洪祐龍爲陽川縣令,奉常副奉事單許綸,學錄單尹,禮曹判書兪鎭五今加崇政,前承旨李會正今加嘉善,舍人洪殷謨,副司果李源逸,已上今加通政,已上加資事,承傳,贈吏參洪世圭贈吏判例兼,都摠管洪鍾序考贈吏判,兪致殷贈左贊成例兼,贈吏參兪繼煥贈吏判例兼,贈吏議兪駿柱贈吏參例兼,已上判義禁兪鎭五三代,故學生梁學洙·梁鴻·吳聖懋,已上贈童敎,孝行卓異,贈職事,承傳。
再政。以金在獻爲寺僕正,金命根爲軍資正,鄭元敎爲假監役,兪能煥爲宜寧縣監,朴孝容爲咸悅縣監,鄭基鵬爲開寧縣監,朴鳳夏爲泰川縣監,假監役鄭世淵,今超通政,朝官年八十三,依法典加資,宗正卿單李會正。
三政。吏批啓曰,海州牧判官,今當差出,而本州以營下劇邑,物衆地大,素稱難治,不可不擇差,他道已準限未準朔守令,竝擬,何如?傳曰,允。
以金英植爲司饔僉正,洪用周爲漢城判官,尹麟求爲永禧殿令,金蘊淳爲海州判官。
四政。以李敏泰爲敦寧判官,兪鎭遠爲弘陵令,李承敬爲潭陽府使。
五政。以朴宣陽爲景慕宮令,李一鎭爲孝陵令,李建栻爲殷栗縣監。
六政。以韓珏淵爲永陵令,洪淳逈爲永川郡守。
七政。吏批啓曰,大邱都護府判官,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以李秉羲爲順陵令,林澈洙爲大邱判官。
八政。以金益成爲顯陵令,鄭駿和爲任實縣監。
九政。以睦養錫爲典牲判官,李文鉉爲昌陵令。
十政。以洪鼎裕爲宗廟令,李炳夏爲濟用主簿。
十一政。以李渭在爲掌樂主簿。
十二政。以李欑重爲監察。
兵批,判書姜㳣進,參判趙羲復,參議張泰秀入直,參知許㥌病。
以金商玄爲訓鍊都正,李應寅爲僉知,趙存昱爲宣傳官,李得淵·李觀榮·李會洙·申斗淵·金濬哲爲五衛將,李漢膺·韓用選·李洛在爲武兼,李雲宰爲守門將,尹相定爲全羅右水使,尹載億爲造山萬戶,同知單李孟錫,副司果姜文璜·李建元·權在德,副司勇金永昱·洪大稷·韓泰魯,兼穩城鎭兵馬僉節制使北中衛將單李長會,前中軍柳海魯,今加折衝復資事,承傳。
再政。以金潤誠爲訓鍊主簿,李陽來爲武兼,同知單李膺祥,僉知三單李會洙·李得淵·金濬哲。
三政。以李明鉉爲守門將,同知單安秀星。
奎章閣啓曰,直閣朴鳳彬,父喪第三日,依定式遣檢書官致弔,仍爲勸粥以來之意,敢啓。傳曰,知道。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
壬申七月十六日巳時,大駕詣永禧殿。酌獻禮親行擧動入侍時,行都承旨趙慶鎬,行左承旨閔奎鎬,右承旨洪遠植,左副承旨李淳翼,右副承旨李會正,同副承旨金奎軾,記事官缺,別兼春秋朴定陽·李源逸·徐正淳·李根命,檢校直提學閔升鎬·趙寧夏·李載冕·趙成夏,直提學南廷順,檢校直提學韓敬源,檢校直閣李世用·洪殷謨·李鎬翼·姜,待敎韓耆東,檢校副提學李明應,檢校典翰李起鎬·金性均·李承宇·權鼎鎬,典翰洪萬植,應敎洪鍾大,校理趙漢益·李永,副校理洪健植,修撰朴容大·金永穆,副修撰魚允中·金裕行,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調閔升鎬,副提調趙慶鎬,進前問候訖,仍詣降輿所。通禮跪啓請降輿乘輦,上降輿乘輦。通禮跪啓請執圭,上執圭,由勤政門·興禮門,出光化門進發,至永禧殿大門外。通禮跪啓請降輦乘輿,上降輦乘輿。通禮跪啓請釋圭,上釋圭。至齋室門外,通禮跪啓請降輿,上降輿入齋室。傳曰,今日異於他日,時原任大臣·宗親·儀賓·宗正卿·時原任閣臣·儒臣二品以上殿內入瞻。出傳敎傳曰,宗正卿率璿泒人殿內入瞻。出傳敎少頃,通禮跪啓請出次,上改具冕服·玉帶·赤舄以出。通禮導上詣望殿位。通禮跪啓請四拜,上行四拜禮。通禮導上入詣殿內,各室奉審,仍出東神門外。通禮跪啓請釋圭,上釋圭還入齋室。酌獻禮時至,贊禮跪啓請出次,上出次。贊禮跪啓請執圭,上執圭,詣版位西向立。贊禮跪啓請四拜,上行四拜禮,宗親·文武百官行四拜禮。贊禮導上詣盥洗位,贊禮跪啓請搢圭,上搢圭盥洗。贊禮跪啓請執圭,上執圭,陞詣第一室尊所西向立。會正監爵,上入詣神位前北向立。贊禮跪啓請三上香,慶鎬奉香。會正奉罏,上三上香。慶鎬奉爵跪進,上執爵以授會正,會正跪受奠于神位前。上執圭,俯伏興少退跪。大祝進跪讀祝訖。上次詣各室,行禮如上儀,贊禮導上降復位。贊禮跪啓請四拜,上行四拜禮。又跪請四拜,上行四拜禮。贊禮導上詣望瘞位,望瘞訖。贊禮跪啓禮畢。領議政金炳學進前問候訖。奏曰,式科試期不遠矣。四道京試官,政官牌招,開政差出,忠州係是試邑,該牧使貶罷之代,使之今日政,先爲差出,何如?上曰,依爲之。出擧條贊禮跪啓請釋圭,上釋圭,還入齋室。少頃,通禮跪啓請外辦,上改具遠遊冠·絳紗袍以出。通禮跪啓請乘輿,上乘輿出殿大門外,通禮跪啓請降輿乘輦,上降輿乘輦進發,由光化門·興禮門,入勤政門。兵曹判書姜㳣跪稟放仗,慶鎬請出標信解嚴。上還內,諸臣以次退出。
上在景福宮。停常參·經筵。
禮曹啓曰,傳曰,慶基殿新本御眞奉安日子,與舊本洗綃埋安日子,來九月念晦間擇入事,命下矣。吉日時,令日官李秉洪推擇,則進發來九月二十日巽時,慶基殿奉安同月二十七日巽時,舊本洗綃埋安同日未時俱吉云,以此日時擧行,何如?傳曰,允。
傳曰,大臣擧措遲滯之當該中官李用善拿處。
弘文館啓曰,新除授副應敎李載德卽爲牌招察任,何如?傳曰,允。
兵曹啓曰,今七月二十八日,大駕詣宗廟展謁景慕宮展拜時,隨駕營門當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依昨年秋展謁時例磨鍊。
又啓曰,訓鍊院能麽兒郞廳韓泰魯,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單李浩植。
御營廳啓曰,本廳千摠鄭澤源,身病甚重,勢難察任,改〈差〉,何如?傳曰,允。
義禁府啓曰,再明日七夕製,通方外爲之時,本府都事皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移,假都事三員,令該曹口傳差出,以爲分排擧行,何如?傳曰,允。
上在景福宮。停常參·經筵。
自辰時至未時,灑雨下雨,測雨器水深八分。
都摠府啓曰,今日入直內三廳武兼禁軍及軍兵等,中日習射技放。請出標信。傳曰,知道。
傳曰,有實故摠管許遞,前望入之。摠管前望入之,趙寅熙·李炳敎落點。
政院啓曰,禁軍別將李鶴榮,施以刊削之典事,命下矣。所帶左邊捕盜大將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
議政府啓曰,頃因全羅監司李鎬俊狀啓,大靜郡漂到倭八名,鴟木造給後,發送之意,覆啓行會矣。卽見該道臣狀啓,則自該牧移發之後,歸路逢風,漂着於長興府,更爲問情,而不言濟州先漂之事者,雖多相左,別無可疑之端,候風發行事,請令廟堂稟旨分付矣。沿海漂倭,匪今斯今,而此倭之始泊濟州,終到長興,旣是逢風漂着而然,則問情之雖有相左,別無可疑之端,帆木卽速造給,使之候風發送,以示柔遠之意,何如?傳曰,允。
傳曰,明日出宮門路,以思政門爲之。
兵曹啓曰,僉知中樞府事李寅應,宣傳官趙存昱,五衛將李得淵·李觀榮·李會洙·申斗淵·金璿哲,文臣兼宣傳官徐正淳,俱以病難供職,呈狀乞遞。新除授全羅右水使尹相定素患痰癖之症,當此換節之時,一倍添劇,萬無登道赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
傳曰,飭已施矣。時囚罪人李用善,分揀放送。
義禁府啓曰,飭已施矣。時囚罪人李用善,分揀放送事,命下矣。李用善放送之意,敢啓。傳曰,知道。
又啓曰,黃海兵使梁憲洙狀啓內,文城鎭僉使明大吉,爲先罷黜,其罪狀,令攸司稟處事,啓下矣。明大吉嚴囚于黃州獄云,依例發遣府書吏拿來,何如?傳曰,令黃海兵使嚴棍二十度,牢囚營獄。
禮曹啓曰,卽接宗廟署所報,則明日七夕製試取時,本署官員,俱爲觀光云矣。依定式,本曹佐郞金㽥,假官差送,以爲代直後赴試之地,何如?傳曰,允。
又啓曰,卽接社稷署所報,則明日七夕製試取時,本署官員,俱爲觀光云矣。依定式,本曹正郞李徽圭,假官差送,代直後赴試之地,何如?傳曰,允。
又啓曰,卽接永禧殿官員所報,則明日七夕製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日七夕製試取時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又啓曰,卽接廣州幼學金百淵所志,則以爲,族姪東禧,嫡妾俱無子,以其同姓六寸兄東植第二子鴻性,欲爲繼後,兩家諸族,相議完定,而東禧夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,載在法典,而門長金百淵,所訴旣如此,金東植第二子鴻性,立爲東禧之後,何如?傳曰,允。
判府事李裕元箚曰,伏以臣,伏奉七夕製讀券官之命,其在義分,蹶趨承之不暇,而朝者班退,忽患急霍,吐瀉俱劇,寒熱交作,重之以痰積衝亘,委頓床玆,奄奄若垂盡之狀,似此見症,時日內殫束赴公,其勢末由,悚懍之忱,若添一病。玆敢不避猥越,忙構短章,哀籲於天地父母之下。伏乞聖明,俯垂鑑諒,變通臣讀券官之任,俾使調治,仍勘臣瀆撓之罪,千萬顒祝。答曰,省箚具悉卿懇。愼節奉慮。所辭讀券官之任,玆勉副,卿其安心調理。仍傳曰,此批答,遣史官傳諭。
兵曹判書姜㳣疏曰,云云。答曰,省疏具悉。旣爲問備,何必更引?卿其勿辭,益勉團束。
禮曹判書兪鎭五疏曰,云云。答曰,省疏具悉。卿其勿辭行公。
宗正卿李會正疏曰,云云。答曰,省疏具悉。卿其勿辭行公。
壬申七月十八日辰時,上詣璿源殿。茶禮親行入侍時,行都承旨趙慶鎬,行左承旨閔奎鎬,右承旨金聲根,左副承旨洪遠植,右副承旨尹成鎭,同副承旨金奎軾,記事官缺,別兼春秋朴定陽·徐正淳,檢校直提學閔升鎬·趙寧夏·李載冕·趙成夏,直提學南廷順,檢校直閣李世用·李鎬翼·姜,待敎韓耆東,檢校副提學趙敬夏,檢校典翰李承宇,典翰洪萬植,修撰朴容大·金永穆,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,行四拜禮,陞詣盥洗位,上盥洗,仍詣第一室尊所。慶鎬監盞。上入詣第一室神位前。通禮跪啓請跪,上跪。通禮跪啓請三上香,慶鎬奉香,成鎭奉罏,上三上香。慶鎬奉盞跪進,上執盞以授成鎭,成鎭跪受奠于案上,連獻三盞,次詣各室,行禮如上儀。通禮導上降復位,行四拜禮。通禮跪啓禮畢。領議政金炳學進前問候訖。奏曰,再昨動駕時,禁軍闕參,至於多數,宿衛行陣,何等嚴密,而春間幸行時,失次犯罪,猶未懲畏,又有此無前之擧,揆以師律,萬萬駭然。苟於常時,嚴加團束,軍容節制,寧容若是之稽忽乎?不飭之兵曹判書姜㳣,從重推考,別將李鶴榮,施以刊削之典,該番將,施以定配之典,闕參禁旅,竝出付軍門,梟首警衆,何如?上曰,依爲之。禁旅則揆以師律,不可容貸,當有處分矣。姑爲嚴囚。出擧條上還入齋殿,命退承史,諸臣以次退出。
上在景福宮。停常參·經筵。
自卯時至未時,灑雨下雨,測雨器水深三分。
趙慶鎬啓曰,行左承旨閔奎鎬,今日不爲仕進,卽爲牌招,何如?傳曰,允。
又啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
傳曰,雨勢如此,七夕製更待下敎。
政院啓曰,卽者副校理洪健植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理洪健植,陳疏徑出,上番闕直,事甚未安。應敎洪鍾大,副應敎李義悳,校理趙漢益·李永,副校理權益洙,竝卽牌招,推移入直,何如?傳曰,允。
吏曹啓曰,今二十一日,都目政事爲之之意,敢啓。傳曰,知道。
兵曹啓曰,每都政,新資五窠,例爲差出,而營將·中軍,姑無準二十朔者,就其中,朔數多者,依已例,推移內遷,何如?傳曰,允。
傳曰,寶城郡守李悳初,敦寧都正除授。
三軍府啓曰,穩城府使,行將瓜遞,而北關幾邑,一自荐歉之餘,邊憂民情,實所難合,其代以慶源府使金漢雄差下,慶源府使之代,以訓戎僉使咸熙億差下,竝令該曹口傳下批,除朝辭赴任,何如?傳曰,允。
吏曹口傳政事,敦寧都正單李悳初,今加通政加資事,承傳。
吏曹口傳政事,穩城府使金漢雄,慶源府使咸熙億,已上差下事,承傳。
兵曹啓曰,訓鍊院能麽兒郞廳李浩植,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單沈重澤。
大護軍林肯洙疏,云云。答曰,省疏具悉。卿其勿辭行公。
大護軍宋廷和疏,云云。答曰,省疏具悉。卿其勿辭行公。
副校理洪健植疏,云云。省疏具悉。爾其勿辭救護。
上在景福宮。停常參·經筵。
藥房提調閔升鎬,副提調趙慶鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,議政〈府〉郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,七夕製,再明日爲之。
以司謁口傳下敎曰,再明日七夕製,親臨處所與試官,竝仍用。
金奎軾啓曰,行都承旨趙慶鎬藥院進,行左承旨閔奎鎬,右承旨金聲根,左副承旨洪遠植,不爲仕進,右副承旨尹成鎭式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
義禁府啓曰,羽林衛將申命衍,施以定配之典事,承傳啓下矣。申命衍,慶尙道聞慶縣定配,而以承傳內辭意,具罪目,依例發遣府書吏,押送配所,何如?傳曰,允。
兵曹啓曰,訓鍊院能麽兒郞廳沈重澤,病難供職,呈狀乞遞,改差,何以?傳曰,允。
兵曹,訓鍊院能麽兒郞廳單朴宗恒。
兵曹啓曰,訓鍊院能麽兒郞廳朴宗恒,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單趙晉鎬。
以左副承旨洪遠植牌不進罷職傳旨,傳曰,只推。
兵曹啓目粘連,觀此南兵使具春喜狀啓,則鎭東權管韓楨履,優異之績,前兵使李鍾承,具由啓聞,伏承優批之恩是白在果,該鎭管又捐三百餘金,軍器修繕,盡心檢飭,鎭樣改觀,邊禦有恃,願留等訴,有所連至,依民願仍任事,令該曹稟處亦爲白有臥乎所,該權管前後施措,兩次捐廩,軍器修繕,厥數不少,鎭樣改觀,邊禦有恃,依狀請仍任,以爲責成之地,何如?啓依允。
黃海監司徐元輔疏略曰,卽伏見春曹關辭,則癸酉式監試初試與文科初試,令道臣設場考試事,行會矣。第伏念大小科制,所重自別,每於試取,文臣主之,蔭官無得與焉,而臣雖猥叨藩任,卽一蔭官也。承膺無路,短章仰瀆,乞遞臣所帶監司之任,俾試事重而賤分安焉。答曰,省疏具悉。旣有已行之例,勿辭主試,俾爲恢公之道。
上在景福宮。停常參·經筵。
傳曰,戶房承旨,與禮曹堂上·戶曹郞廳,馳詣宣武祠,奉審以來。
吏曹啓曰,今都目大政時,本曹堂上不可不備員,而參判李容學,參議李淳翼未肅拜,竝令政院牌招,以爲同參政事之地,何如?傳曰,允。
傳曰,雖非親政,注書·尙瑞院官員,依例陞六。
傳曰,臺諫許遞,今日政差出。
傳曰,鎭安縣監之代,三登縣令金稷鉉擬入。
議政府啓曰,每都政,參下官,仕日不足十日以下者之啓稟出六,載在便考,而本府公事官柳敦秀,仕日不足,亦爲十日以下矣。依例六品職遷轉事,分付,何如?傳曰,允。
又啓曰,寶城·庇仁,行將差代矣。兩邑,以甚弊至殘之局,不可不另加審擇,勿拘常格,聲績素著人中檢擬事,分付,何如?傳曰,允。
又啓曰,務安有闕矣。積弊去處,難付生手,以有聲績人,勿拘常格,各別擇差事,分付,何如?傳曰,允。
又啓曰,玄風今旣見窠矣。弊局猶未蘇醒,此不可不十分另擇,以素著聲績人,勿拘常格,各別檢擬事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而都政相値,不得設行之意,敢啓。傳曰,知道。
傳曰,明日出宮門路,以思政門爲之。
吏曹啓曰,繕工監假監役官鄭元敎,東部都事李寅周,呈狀乞遞,竝改差,何如?傳曰,允。
兵曹啓曰,林土別將姜在默,以三年窠邊將,兩次褒貶居中,其不職可知,依例罷黜,何如?傳曰,允。
又啓曰,訓鍊正前望,只有二人,以二望擬入之意,敢啓。傳曰,知道。
又啓曰,同知中樞府事金夏鍾,僉知中樞府事全宅慶,俱以身病猝重,無望供職。五衛將安鶴善,前任安樂營將,南啓定前任慶州營將,邊晉圭前任洪州營將,吳耆善前任淸州營將,李熙晟前任江原監營中軍,俱在任所,上來間該廳番次苟艱云。竝改差,何如?傳曰,允。
又啓曰,五衛將鄭顯慶,身病猝重,無望供職,任翊準前任全羅監營中軍,時在任所,上來間,該廳番次苟艱云。竝改差,何如?傳曰,允。
又啓曰,五衛將柳星鎬·曺秉大·田熙龍,俱以身病猝重,無望供職,呈狀乞遞,竝改差,何如?傳曰,允。
又啓曰,同知中樞府事金逸曾,五衛將丁南柒·李麟根·李日福·朴東輔·朴瀅鎭,部將洪穎普,俱以病難供職,呈狀乞遞,竝改差,何如?傳曰,允。
又啓曰,五衛將全慶會·李碩範俱以病難供職,呈狀乞遞,竝改差,何如?傳曰,允。
又啓曰,五衛將李根導·王德元·金性舜,部將劉景炫,俱以病難供職,呈狀乞遞,新除授安義僉使崔箕錫,母年今爲八十歲,法不當遠離赴任,呈狀乞遞,竝改差,何如?傳曰,允。
又啓曰,同知中樞府事白俊煥,五衛將全致運,俱以病難供職,呈狀乞遞,竝改差,何如?傳曰,允。
傳曰,望筒遲滯之吏·兵判推考。
傳曰,望筒遲滯之吏·兵判從重推考。
都政。吏批,判書趙基應,參判李容學牌招不進,參議李淳翼進。
吏批啓曰,今都目大政,各岐仕滿應遷者相避及未準朔監察·禁府都事,戶曹·刑曹·工曹·漢城府郞官,平市署官員·五部令,各司久任時推人,竝擬,何如?傳曰,允。
又啓曰,四館陞出六品時,有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之故,當出六品者,未免積滯,依例遷轉,何如?傳曰,允。
以姜凡秀爲義盈主簿,李重允爲掌苑別提,李師在爲引儀,李熙益爲鐵山府使,朴準祥爲嘉山郡守,典籍二單申哲求·全洪敎,以徐弘淳爲宗府直長,李容元爲景陵直長,李載復爲尙衣直長,朴景友爲重林察訪,李秉奭爲寶城郡守,申泰榮爲司饔奉事,徐明淳爲義禁府都事,鄭元世爲掌苑奉事,姜渭成爲濟原察訪,金商鳳爲庇仁縣監。
吏批啓曰,南原都護府使,今當差出,而本府,以湖南雄邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
以洪大重爲司宰主簿,李周鈺爲平澤縣監,金觀秀爲平昌郡守,尹宖善爲南原府使,裵漢龍爲平陵察訪,金大鉉爲造紙別提,兪程煥爲司饔直長,柳冀東爲中和府使,金復容爲務安縣監,尹善佐爲玄風縣監,李起錫爲尙瑞直長,趙鍾純爲義禁府都事,李敏性爲天安郡守,孫應泰爲博川郡守,權在益爲草溪郡守,洪哲周爲尙瑞副直長,李基燮爲軍器主簿,李喬信爲豐基郡守,李恒愚爲鎭岑縣監,金稷鉉爲鎭安縣監,崇靈殿奉事單張膺善,以李起錫爲引儀,李晩昇爲司饔主簿,李象坤爲典牲副奉事,張福遠爲井邑縣監,洪哲周爲尙瑞直長,金益健爲氷庫別提,金謙秀爲康陵令,李經權爲龜城府使,洪承禕爲三登縣令,林命相爲尙瑞副直長,尹象儀爲刑曹正郞,趙東奭爲工曹正郞,韓珏淵爲安峽縣監,鄭冕時爲宗廟副奉事,李承弼爲懿陵令,姜凡秀爲刑曹佐郞,姜文永爲工曹佐郞,李承紀爲永陵令,閔洙郁爲光陵令,李獻春爲獻陵令,李渭在爲尙衣主簿,金鶴鎭·徐正淳爲典籍,洪大重·李根集爲戶曹佐郞,李源星爲掌樂主簿,鄭鴻賓爲南部令,趙鍾翼爲典籍,李晩昇爲監察,崔復榮爲義盈主簿,李承緖爲引儀,高永錫爲慶安察訪,鄭基泰爲司饔主簿,閔範鎬爲平市主簿,閔泳商爲監察,李根命爲典籍,李源星爲司宰主簿,金玉均爲監察,尹祖榮爲典籍,愼載祜爲保安察訪。
吏批啓曰,臺諫多窠,今當差出,而擬望之人乏少,外任竝擬,何如?傳曰,允。
以李秉哲爲掌樂主簿,韓秉敎爲禮賓主簿,閔泳緯爲大司憲,姜夏奎爲大司諫,趙昌永爲大司成,鄭基泰·李泰容爲監察,宋奎灝爲執義,愼錫九爲司諫,具然軾爲靈巖郡守,金鶴鎭·閔泳商爲正言,朴齊用爲持平,趙鍾弼爲繕工主簿,李師在爲司饔主簿,趙冀永爲監察,尹相殷爲連原察訪,鄭亨冀爲慈城郡守,李泰永·盧鎭燮爲掌令,朴鳳軫爲工曹正郞,李泰容爲持平,尹用九爲獻納,姜籫爲檢詳,金壽鉉爲冬至正使,南廷益爲副使,閔泳穆爲書狀官,洪鍾雲爲知春秋,李建昌爲奉常判官,崔應珏爲禮曹正郞,金顯默爲兵曹佐郞,兼春秋單朴鳳軫,以李熙圭爲監察,鄭昌東爲禮曹佐郞,鮮于昇爲兵曹佐郞,白奎演爲刑曹佐郞,金永文爲引儀,姜鐸爲典籍,洪時衡爲司僕正,權有善爲兼引儀,李亮在爲假監役,李能周爲軍器主簿,金應稷爲監察,兼持平四單趙宇熙·金永穆·洪健植,修撰朴容大,李爲假監役,丁大肇爲東部都事,趙爰夏爲敦寧參奉,韓翊明爲仁陵參奉,申勝休爲顯隆園參奉,李鼎善爲假引儀,假監役李亮在今超通政,朝官年八十,依法典加資,義禁府都事趙鍾純,氷庫別檢金益健,已上相換,義禁府都事徐相淳,司䆃奉事尹滋善,已上相換。
兵批,判書姜㳣進,參判趙羲復病,參議張泰秀入直進,參知許㥌病。
兵曹啓曰,今日都目政事時,本曹堂上不可不備,而參判趙羲復,參知許㥌,俱以病不來,令政院牌招同參政事,何如?傳曰,允。
又啓曰,營將·虞候今當差出,而擬望之人乏少,已準朔守令及虞候,竝擬,何如?傳曰,允。
以金夏鍾爲同知,安鶴善·南啓定·邊晉圭爲五衛將,鄭一泰爲忠淸水虞候,全宅慶爲僉知,鄭健植爲宣傳官,吳耆善·李熙成爲五衛將,崔錫弘爲訓鍊判官,李友魯爲武兼,朴鼎和爲安東營將,李容謙爲慶州營將,趙琦顯爲洪州營將,具羲祖爲淸州營將,白樂憲爲江原中軍,任翊準·李鍾晉爲五衛將,白南益爲訓鍊正,李能淵爲宣傳官,金東三爲忠淸兵虞候,柳星鎬·曺秉大·田熙龍爲五衛將,劉景炫爲部將,鄭䇿和爲全羅中軍,李秉奎爲訓鍊副正,鄭仁采爲左捕從,劉錫薰爲守門將,金弘淳爲荏子島僉使,趙萬成爲西生僉使,全慶會·李碩範爲五衛將,柳曦東爲訓鍊僉正,崔箕錫爲安義僉使,徐相文爲多慶浦萬戶,李杞導·王德元·金性淳爲五衛將,趙羲完爲宣傳官,申㯙爲都摠都事,李鍾遠爲訓鍊主簿,李時鉉爲左捕從,尹啓榮爲全羅兵虞候,黃貢喆爲臨淄僉使,朱榞爲木浦萬戶,吳仲善爲禁衛把摠,全榮喆爲安義僉使,崔致岳爲乶下僉使,河鎭洙爲山羊會萬戶,鄭義幸爲笠巖別將,任原鎬爲宣傳官,尹㙉爲武兼,董基衍爲柔遠僉使,徐永根爲西平浦萬戶,李仁謙爲方山萬戶,洪瓚爲都摠經歷,李元儀爲訓鍊把摠,李基瑞爲幕嶺萬戶,康利錫爲河山萬戶,趙完希爲黑山島別將,趙羲完爲訓鍊僉正,具然軾爲訓鍊判官,張洛衍爲文城僉使,鄭千鍾爲西北僉使,朱允燮爲馬島萬戶,李會英爲宣傳官,鄭弘采爲訓鍊主簿,劉運泰爲豆毛浦萬戶,沈魯泰爲長水別將,金學道爲林土別將,鄭宗鈗·李建晳爲訓鍊主簿,尹祖榮爲文兼,康國輔爲玉江萬戶,金桂祚爲靑水萬戶,金完秀爲文兼,許爲武兼,車好鎭·洪穎普爲部將,千仁文爲金城別將,白俊煥爲同知,林漢雋爲僉知,李麟根·李日福爲五衛將,金道進爲守門將,吳致永爲羽林將,朴東輔·全致運·朴瀅鎭爲五衛將,李冕榮爲全羅右水使,洪臣厚爲訓鍊判官,李秉泓爲武兼,尹昌善爲訓鍊主簿,洪臣厚爲慶尙左水虞候,柳衡魯爲同知,李周會·李寅協爲五衛將,金鎭弼爲訓鍊判官,安宅舜爲部將,李快善爲訓鍊主簿,金鎭弼爲全羅左水虞候,鄭仁采爲訓鍊判官,趙俊和爲部將,李東根·李敎春爲五衛將,柳昌烈爲左捕從,韓昌履爲訓鍊僉正,李應相爲五衛將,閔致夔爲訓鍊判官,李恒儀爲訓鍊主簿,趙益熙爲武兼。
傳曰,訓鍊正白南益,宣傳官加設單付,使之承傳擧行,所帶訓鍊正仍帶。
以南俊元·徐光泰·李起東·河錫洛·朴正秉·申膺均·李敎憲·洪必裕爲宣傳官,鄭觀民·李顯秀·朴準鎔·金正淑·嚴鳳麟爲部將,金光振·鄭極榮·李定壽·崔允赫·孫興元爲守門將,李亮謨爲璿源殿守門將,鄭九鉉爲南道參軍,寅火堡權管單許應,仁遮外權管單河承洛,舊坡知權管單李容顯,楸仇非權管單胡昌敏,大吉號里權管單朴壽遠,於汀灘權管單許炯,梁永萬洞權管單朴瑞英,雲頭里權管單劉錫薰,訓鍊判官李宗惇,訓鍊主簿全元成·朴楨植·朴大榮,以上減下,以朴熙淳爲訓鍊判官,孫鳳鉉·金學俊·金在淵爲訓鍊主簿,同知單尹啓煥,僉知三單崔敬善·柳泰魯·姜在恒,訓鍊主簿單金重賢,安東營將朴鼎和,慶州營將李容謙,洪州營將趙琦顯,淸州營將具羲祖,江原中軍白樂憲,以上今賀折衝加資事,承傳,鎭東權管韓楨履,仍任事,承傳,副司果李洛在,副司勇李浩植·沈重澤·朴宗恒·趙晉鎬·李敏齊,宣傳官加設單白南益,同知十三單徐貞淳·黃喆鉉·全啓勳·李度益·車亨衢·李興文·閔就仁·林有夏·申斗淵·全慶會·李日福·朴瀅鎭·吳慶謨,僉知十六單李觀榮·安鶴善·邊晉圭·吳耆善·李熙晟·李鍾晉·柳星鎬·曺秉大·李碩範·田熙龍·李麟根·朴東輔·李根導·金性舜·李周會·李寅協,副司果具光書·蔡奎龍·柳肯洙·趙靖顯·李能淵·柳敦秀·鄭賢朝·黃魯直·兪果煥·金正九·宋始榮·朴泰熙·南濟雲·李敎命·洪在悳·李炳禧·李峻器·李容顥·李明鉉·田麟賓·崔錫苗·李善永。
傳曰,守令·邊將初仕人,皆令明日待令。
兵曹啓曰,訓鍊院能麽兒郞廳趙晉鎬,病難供職,呈狀乞遞,改差,何如?傳曰,允。
兵曹,訓鍊院能麽兒郞廳單李敏齊。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
摠戎廳啓曰,本廳哨官高英岐,身病猝重,勢難察任,改差,何如?傳曰,允。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,左承旨許遞,前望入之,待下批,牌招察任。
承旨前望入之,洪殷謨,添書落點。
禮曹啓曰,今此七夕製試取時,宗廟假官本曹佐郞金㽥,已爲啓下,而昨日政,移拜兵曹佐郞矣。正郞元秉圭更爲差送,以爲代直後赴試之地,何如?傳曰,允。
兵曹啓曰,今日景武臺親臨七夕製儒生試取時,入直禁軍等,別將當爲率領侍衛,而禁軍別將未差,不得擧行,以一番內禁衛將申泰益,使之兼別將擧行,何如?傳曰,允。
傳曰,守令·邊將初仕人入侍。
傳曰,別雲劍·兵·摠府堂上·堂上閣臣·儒臣·入侍承旨·堂上對讀官,竝讀券官加差下,堂下閣臣·儒臣,竝對讀官加差下,使之分考。
傳曰,未肅拜吏曹參判許遞,前望入之。吏曹參判前望入之,宋熙正添書落點。
傳曰,入格儒生,明日待令。
傳曰,直赴洪英植賜樂。
議政府啓曰,向因公州營下廨役之旁午,監試試邑移役之意,筵稟行會矣。卽聞館宇,姑未始役,容可設場,且道臣之多日移駐,不無民邑之弊,使之還設營下,以爲從便試取之地,何如?傳曰,允。
兵曹啓曰,神武門左右墻垣石築,今日修築矣。把守軍兵解送直所之意,敢啓。傳曰,知道。
御營廳啓曰,本廳千摠,金泰益,身病甚重,勢難察任,改差,何如?傳曰,允。
營建都監啓曰,本都監郞廳洪用周,監造官徐弘淳差下,何如?傳曰,允。
壬申七月二十二日辰時,上詣景武臺。親臨七夕製儒生試取入侍時,行都承旨趙慶鎬,左承旨金聲根,右承旨洪遠植,左副承旨尹成鎭,右副承旨金奎軾,同副承旨洪殷謨,記事官缺,別兼春秋朴容大·徐正淳,檢校直提學閔升鎬·趙寧夏·李載冕·趙成夏·韓敬源,檢校直閣李世用·洪殷謨·李鎬翼·姜,檢校典翰金性均·李承宇·權鼎鎬,典翰洪萬植,副應敎李載德,校理趙漢益·李永,副校理權益洙·洪健植,修撰金永穆,副修撰金裕行·魚允中,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調閔升鎬,副提調趙慶鎬進前問候訖。出勤政門,由興禮門·用成門·神武門,詣景武臺。通禮跪啓請降輿,上降輿陞座。慶鎬請出標信開布城,儒生入場,仍讀奏入門單子訖。奏曰,從陞人中試官蒙點人,使之下去,一體行禮乎?上可之。讀券官宋廷和·林肯洙·徐承輔·曺錫輿,對讀官李淳翼·蔡東述·金性均·李承宇·趙宇熙·李根命·趙鍾翼,以次行禮就位訖。上命試官進前,仍命書詩題。壬申之秋七月旣望,以開國八回甲,行酌獻禮于南殿,庸伸追慕之誠。限申時。廷和跪書訖。鍾翼等,奉出懸題。上命試官權退。傳曰,守令·邊將初仕人入侍。出傳敎殷謨奏曰,守令初仕人,使之進前,奏職姓名乎?上可之。守令初仕人,以次進前,奏職姓名訖。成鎭奏曰,邊將,使宣傳官代奏職姓名乎?上可之。宣傳官代奏職姓名訖。殷謨曰,守令初仕人,使之退出乎?上曰,唯。成鎭曰,邊將同爲出送乎?上曰,唯。少頃,上命考試,仍命書傳敎曰,別雲劍·兵·摠府堂上·堂上閣臣·儒臣·入侍承旨·堂上對讀官,竝讀券官加差下,堂下閣臣·儒臣竝對讀官加差下,使之分考。少頃,上命科次,廷和書等,慶鎬坼封讀奏訖。上命書傳敎曰,詩居首三下幼學宣俊采,之次三下幼學洪英植,進士沈相學,竝直赴殿試,之次草三下幼學金源柱,直赴會試,之次次上幼學趙永年等五人,竝給二分,之次次上幼學金用來等五人,竝給一分,之次次上幼學張羲模等十九人,各四部手圈一件賜給。又命書傳敎曰,入格儒生,明日待令。又命書傳敎曰,直赴洪英植賜樂。上命試官先退。通禮跪啓禮畢。上降座乘輿,由神武門·用成門·勤政門,至思政門外。慶鎬請出標信解嚴。上還內,諸臣以次退出。
上在景福宮。停常參·經筵。
傳曰,臺諫竝許遞,前望入之。
傳曰,傳命遲滯之中官李用善·吳有恒,從重推考。
吏曹啓曰,再昨日都政,冬至副使,例以堂上正三品差出,而誤以從二品,矇然擬入,至蒙恩點,臣不勝惶恐,原望筒勿施,何如?傳曰,不必改之。不審之失,卿則推考。
訓鍊都監啓曰,本局別將李種兢,身病猝重,勢難察任,改差,何如?傳曰,允。
司僕寺啓曰,濟州前牧使趙羲純遞任,進上馬三匹,今纔上來,禾毛色別單書入,而依例內廐立養之意,敢啓。傳曰,知道。
大司成趙昌永疏曰,云云。省疏具悉。爾其勿辭察職。
壬申七月二十三日午時,上御紫薇堂。入格儒生入侍時,同副承旨洪殷謨,假注書李基肇,記注官朴鳳軫,別兼春秋李根命,以次進伏訖。上曰,史官分左右。殷謨曰,待令儒生,使之進前奏職姓名乎?上可之。俊采等,以次奏職姓名訖。殷謨曰,儒生頒賞行禮乎?上可之。儒生頒賞行禮訖。上曰,直赴殿試三人,承旨出去,墨戲進退也。殷謨曰,招入院隷,使之擧行乎?上可之。殷謨出楹外。幼學宣俊采·洪英植,進士沈相學,次第墨戲進退訖。上曰,院隷擧行,甚生疎,各別申飭,可也。殷謨曰,當申飭矣。仍奏曰,儒生等,使之出送乎?上可之。上曰,史官就座。仍命退,承史以次退出。
上在景福宮。停常參·經筵。
藥房副提調趙慶鎬啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,有實故玉堂許遞,前望入之。玉堂前望入之,校理洪在瓚落點。
議政府啓曰,卽見開城留守李寅應所報,則以爲,本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
傳曰,明日出宮門路,以協陽門爲之。
以忠淸監司金炳始狀啓,進上早紅柿,節序太早,姑未向黃,生松茸尙未浮土,限內不得封進,惶恐待罪事,傳曰,勿待罪事,回諭。
上在景福宮。停常參·經筵。
大殿誕日,宗親·儀賓·內閣·政院·玉堂·朝廷百官單子問安。答曰,知道。大王大妃殿·王大妃殿·大妃殿·中宮殿,儀賓·內閣·政院·玉堂·朝廷百官口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
以司謁口傳下敎曰,時原任大臣·奉朝賀·宗親·儀賓·宗正卿·諸閣臣·儒臣·二品以上·六曹堂上·承史當賜饌矣。
政院啓曰,議政府郞廳來言,今日賓廳日次,而誕日陳賀相値,不得來會云矣,敢啓。傳曰,知道。
禮曹啓曰,來八月初七日,行景慕宮秋享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
社稷秋享大祭香祝親傳取稟,還入奉敎攝儀改書下。
兵曹啓曰,今日親臨陳賀時,出入番禁軍等,別將當爲率領侍衛,而禁軍別將未差,不得擧行,以二品內禁衛將洪鍾勳,使之兼別將擧行,何如?傳曰,允。
傳曰,吏曹參判有闕之代,前望入之。
吏曹參判前望入之,尹堉落點。
傳曰,日前以禁旅處分事,有所下敎矣。如此無律之兵,豈可以宿衛親兵言之?固當施律,以肅三軍,旣承慈敎,特貸一縷,而亦不無輕重之慮,牢囚諸漢,令兵判詳査以聞後,更當有處分矣。
傳曰,飭已施矣。禁軍別將李鶴榮,特爲分揀,所帶左捕將一體仍任。至於該番將言之,領率行伍,有此失律,亦當以法從事,而禁旅諸漢,旣爲處分矣。該番將申命衍,亦爲分揀,令兵判嚴棍懲勵。
傳曰,未及封爵之大君·王子,溯考封爵事,向有所處分,而大君·王子之無后者,竝令宗府詳考世系,以奉其祀,實係不容已之事,以此擧行之意,分付宗府。死於王事及橫被罪名之宗室無后者,一體立后事,分付。
傳曰,李夏銓事,滌垢洗瑖,今旣無礙,完城君之次養,攝祀於德興大院君,卽其時不得已之事也。攝祀人李載益,還歸本房,李夏銓系後,令宗府斯速擧行。
禮曹啓曰,今此大殿誕日,諸道所封賀箋中,河東府使李宅鎬,寧遠郡守崔承祖,雖非應封官,俱以別軍職封進矣。一體看審捧入,忠州牧使尹庚鎭,纔已貶罷,所封箋文,依前例不爲捧入之意,敢啓。傳曰,知道。
戶曹啓曰,璿源殿頹圮處修改吉日,令日官推擇,則今七月二十六日巽時爲吉云。今番則令營建都監擧行,何如?傳曰,允。
義禁府啓曰,該番將申命衍,亦爲分揀事,命下矣。慶尙道聞慶縣定配罪人申命衍分揀之意,敢啓。傳曰,知道。
吏曹參判宋熙正疏曰,云云。答曰,省疏具悉。實病旣如此,所請依施。
壬申七月二十五日辰時,上詣勤政殿。誕日陳賀親受入侍時,行都承旨趙慶鎬,左承旨金聲根,右承旨洪遠植,左副承旨尹成鎭,右副承旨金奎軾,同副承旨洪殷謨,假注書李萬敎,別兼春秋朴定陽·徐正淳·李根命,檢校直提學閔升鎬·趙寧夏·李載冕·趙成夏,直提學南廷順,檢校直提學韓敬源,檢校直閣李世用·李鎬翼·姜,待敎韓耆東,典翰洪萬植,應敎洪鍾大,副應敎李載德,校理洪在瓚·李永,副校理洪健植,修撰朴容大·金永穆,副修撰金裕行·魚允中,以次侍立。時至,通禮跪啓請外辦,上具遠遊冠·絳紗袍,乘輿出協陽門。藥房提調閔升鎬,副提調趙慶鎬進前問候訖。詣勤政殿月臺,通禮跪啓請降輿,上降輿陞座。通禮跪啓請執圭,上執圭。引儀引宗親·文武百官,入就位。贊儀唱四拜,宗親·文武百官行四拜禮。贊儀唱跪,宗親·文武百官跪。代致詞官,跪讀致詞訖。贊儀唱四拜,宗親·文武百官行四拜禮,仍跪。慶鎬跪啓傳敎。贊儀唱四拜,宗親·文武百官行四拜禮,仍跪。贊儀唱搢笏三叩頭。宗親·文武百官搢笏三叩頭。贊儀唱山呼,宗親·文武百官拱手加額曰千歲,又唱山呼,又齊聲曰千歲,又唱再山呼,又齊聲曰千千歲。贊儀唱出笏俯伏興四拜,宗親·文武百官出笏俯伏興四拜,仍跪。宣箋目官讀奏箋目,宣箋官讀奏箋文訖。典儀跪啓禮物函請付攸司。通禮跪啓禮畢。傳曰,時原任大臣·奉朝賀·宗親·儀賓·宗正卿·諸閣臣·儒臣·二品以上·六曹堂上·承史入侍。出傳敎大臣進前問候訖。上曰,日前梧製,右相之子登科,甚庸奇幸矣。淳穆曰,臣之迷息英植,年纔十八矣。甚是蒙騃蔑學,尙未專意赴擧,今番節製,偶參榜額,特命賜第,仍又賜樂,聖詢至降於迷息萬植,臣之闔門榮感,無以盡達,而第臣區區情私,方寸震越,歷屢日而按住不得。臣本根植寒素,挽近驟盛無漸,未嘗晷刻自安於心矣。今又有此科聲,懍慄之極,罔知攸措。迷息姑未唱榜,則固不當援引故事,敢請長暇,然倘垂曲庇之恩諒,以韋布本色,假之幾年,專意讀書,實天地生成之澤,在臣戒盈之道,庶有所萬一消受矣。上曰,古人請暇,卽放榜以後事也。今於放榜前,豈可以請暇論乎?淳穆曰,臣旣抱玆至切之懇,而今當獲叨前席,安得不冒昧披陳乎?應榜前,固何敢仰請長暇,而一出唱名,則雖篤志之士,其爲專力做工,終未若韋布時,所以不揆故事之有無,曲遂微願,千萬血祝之至。上曰,放榜前請暇,旣無故事,則大臣之言,雖如此,豈可聽施乎?淳穆曰,昔人早年決科,請暇于朝,曲副其願,曷嘗初有故事而然乎?唱名前賜暇,藉曰無其例,若自今伊始,則亦足爲後日美規,而其在聖朝作成之方,豈非盛事乎?上曰,大臣苦懇,若是屢屢,苟可聽施,何難之有,而列聖朝所未有之事,決無以勉從矣。淳穆曰,法殿尊嚴之前,有不敢以微末賤私,屢涉煩瀆,謹當冒入文字,申暴未畢之懇,務積忱誠,冀幸聽卑之天矣。上曰,日前入侍時,見卿之子,凡節極佳矣。以大臣敎訓,自可容易堪當,不必過慮,亦勿陳疏也。淳穆曰,迷息質脆病弱,未嘗嚴加敎督,雖以此年紀,尙未免未之聞之童子,況又按例應榜,則豈可責勉立朝事君之節乎?若不讀書勤工,自然弛心移志,莫能專一,恐無以仰塞今日聖眷,臣之不揆瀆撓者此矣。上曰,唱名後,若請暇則或可許之,而今雖陳疏,斷不聽施,以此諒之也。淳穆曰,今此處分,若是鄭重,豈敢更事煩懇?第其工夫上做去,大有異於唱名前後矣。上曰,前輩名碩,唱名後,成就旣多有之,則何必以唱名前請暇,期欲有所無之例乎?淳穆曰,前輩之篤志力行,今之人烏能學得其萬一乎?竟於前席,未蒙兪音,以至具牘控籲,又若是屢勤下敎,俾不得遂願,臣之抑塞惝怳,轉益靡措矣。上曰,大臣面懇,旣若是屢屢,直赴洪英植唱名後,當姑爲賜暇,卿則切勿治疏,可也。淳穆曰,屢奉聖敎,若是隆摯,至以唱名後賜暇,有所處分,臣之滿心榮感,實無以勝達,而一疏暴懇,終歸自阻,秪切兢懼之私矣。上曰,此筵說頒諸朝紙。上命大臣先退。通禮跪啓請釋圭,上釋圭。通禮跪啓請乘輿,上降座乘輿,入思政門。兵曹判書姜㳣跪稟放仗。成鎭請出標信解嚴。上還內,諸臣以次退出。
上在景福宮。停常參·經筵。
自開東至辰時,灑雨下雨,測雨器水深四分。
藥房副提調趙慶鎬啓曰,慶籙無疆,虹節誕屆,臨殿受賀,群情胥悅,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,慶尙左水使柳冀大,淸州營將具羲祖下直,各長弓一張·長箭一部·片箭一部·筒兒一箇賜給。
傳曰,吏判有闕之代,前望入之。吏曹判書前望入之,金炳雲落點。
吏曹口傳政事,以李會正爲兵曹參判。
傳曰,公事不審之中官柳東燮推考。
訓鍊都監啓曰,本局別將趙文顯,身病猝重,勢難察任,改差,何如?傳曰,允。
吏曹判書趙基應疏云云。答曰,省疏具悉。所請依施。
行護軍李鶴榮疏略曰,伏以臣以無狀,謬典禁旅,迺於莫嚴之地,致此無前之變,輿論寬恕,聖度涵貰,薄罰至於刊削,私義急於迸出。曾未幾日,天牌繼降,促臣受符,不敢違傲,冒沒承膺,而春間西扈以還,常恐師律,由臣始壞,今又冒法倖逭,則戎政懈弛,寧不得凜然?伏乞亟施臣鈇鉞之誅,俾師律邦憲,無得倖免,臣不任惶恐云云。答曰,省疏具悉。已有昨日之處分矣。不必更引,益勉團束之責。
慶尙監司金世鎬疏略曰,伏以臣受命按藩,于今四載,未效涓埃之報,徒積邱山之悔,瀆撓是畏,蹲冒至今矣。向於罪囚査啓事,擬責嚴正,臣罪冞彰,而聖念寬假,罰止問備,惶霣震慓,罔知攸措。噫,匪類聚黨,先倡營葬之虛聲,雇軍作賊,欲售犯邑之凶計,邑鎭取招,營庭更査,固當築底窮覈,打破根委,緣於渠魁徑斃而段落絶,獄老生奸而變辭眩,治獄不嚴,厥罪何居?又以犯逋罪人,不爲請律事,至承越俸之典,臣之眛例,愈往愈著,其爲眛恧,又憎一倍,玆敢呼籲。伏乞議臣當勘之律,仍遞臣所帶藩任,臣無任云云。答曰,省疏具悉。査啓事之問備,査逋事之越俸,存體也,已例也,何必以此自引?卿其勿辭,益勉藩宣之責。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,洪州營將趙琦顯,阿山萬戶康利錫,方山萬戶李仁謙,玉江萬戶姜國輔,靑水萬戶金桂祚下直,各長弓一張,長箭一部,片箭一部,筒兒一箇賜給。
傳曰,政官牌招開政,如有違牌,勿爲呼望。
禮曹啓曰,來九月二十日巽時,慶基殿新本御眞,自永禧殿進發,而永禧殿當有告由之節,先告事由祭,同日曉頭設行,祝文,令藝文館撰出事,分付,何如?傳曰,允。
又啓曰,慶基殿新本御眞進發,來九月二十日巽時,奉安同月二十七日巽時,已爲推擇啓下矣。舊本御眞洗綃埋安告由祭,奉安日曉頭設行奉安祭,奉安後隨時設行,祝文,令藝文館措辭撰出事,分付,何如?傳曰,允。
兵曹啓曰,該番將申命衍,亦爲分揀,令兵判嚴棍懲勵事,命下矣。謹依下敎,臣進詣本曹,羽林衛一番將申命衍,嚴棍二十度,懲勵之意,敢啓。傳曰,知道。
又啓曰,謹依下敎,三營牢囚禁旅諸漢,一一詳査,則李順玉·全利俊·金致默,以走馬擧行,依營例,差備馬等待,曺石俊·金碩夏·李智權,來待捧上馬匹,爲差官持去,吳建厚·韓鍾淳,代番入直,未得參陣,金起允·方禹鼎·鄭啓雄·洪順祚·方東僖·林宰洙·奇永淳·車潤豐·崔元益·李貞會·李基養·車應秀·金振聲·李秉敏,俱爲參陣,而馬匹或驚或逸,未及逢點,李建元·李時英·千宗旭·成萬大·李秉八·宋基英·金宅喜·鄭東秀·朴昌植,亦皆參陣而徑先下馬,未及逢點,姜喜準,至漢城府前路,馬匹關格,未及逢點,金錫基,因該書員知委,只送馬匹,朴元石,亦因該書員言還歸,李秉龍以身病,前期懸頉於該番正領,金鼎鎬·秦龍甲·金光鎬·金泰根·李宗弘·崔雲成·李基元·金寬培·韓光國·閔景鎬·林漢元·金喆祿·裴學烈·韓順吉·徐柱煥,亦皆參陣,而暴得泄痢,且未及逢點云矣。行陣之際,師律至嚴,除却應頉外,失伍未逢點之諸漢,罪不可容貸。至於臣營首校李基振,難免不飭之失。各番書員李秉善·崔龍煥·李春英·金亨植·張世雄,專管擧行,而致此闕額,奉承大院君分付,嚴刑定配次,竝移送秋曹。差官執事秋命德·白恒鎭,亦爲決棍汰去,而臣旣承詳査之命,雖不得擧行,常時之不能團束,不勝惶恐之意,敢啓。傳曰,失伍未逢點之諸漢,分送三營,回示後,限死嚴棍三十度,疤定於鎭撫營,沿海防守軍應頉諸漢,不爲參陣之失,在所難免,令兵判嚴棍放送。
傳曰,自今爲始,動駕時扈衛軍官參陣置之,只於殿座時入參。
傳曰,卽見兵曹草記,禁旅馬匹,營校輩持去而不參云。畿番禁軍,只以一番行陣,則馬匹何不用於不參之番,必用於行陣者乎?此後又或有此習,則當用師律事,嚴飭於龍虎營。
傳曰,吏曹判書·參判疏批已下,卽爲牌招。
傳曰,明日出宮門路,以思政門爲之。
傳曰,呈告弘文提學許遞,今日政差出。
傳曰,槐山郡守之代,永春縣監沈應澤擬入。
吏曹啓曰,羅州牧使金直善戶奴呈狀內,矣上典,身病猝重,萬無還官之望云。罷黜,何如?傳曰,允。
又啓曰,成均館典籍尹祖榮·李根命,俱以身病,呈狀乞遞,竝改差,何如?傳曰,允。
有政。吏批,判書金炳雲進,參判尹堉,參議李淳翼式暇。
吏批啓曰,羅州牧使,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以趙慶鎬爲同義禁,嚴錫鼎爲弘文提學,孫相喆爲禮曹佐郞,姜鐸爲監察,趙重麟·金永薰爲典籍,李基肇爲司錄,蔡慶默爲假監役,宋寅玉爲羅州牧使,公事官單李根應。
再政。吏批啓曰,蔚山都護府使,今當差出,而本府,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以李羲性爲蔚山府使。
三政。以沈應澤爲槐山郡守,李選鎔爲盈德縣令。
四政。以李漢喆爲永春縣監,李海朝爲引儀,故縣監柳相鎬贈兵參例兼,故府使柳春源贈左承旨,同知柳衡魯兩代。
兵批,判書姜㳣病,參判李會正病,參議張泰秀病,參知許㥌入直進。以金信喆爲古突山別將,同知單李碩範,北道參軍單姜溭,訓鍊參軍單文萬喆,權知訓參軍單崔昌祐。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
兵曹啓曰,謹依草記批旨辭意,失伍未逢點之禁旅金起允等三十九名,分送三營,其餘不爲參陣之李順玉·全利俊·金致默·曺石俊·金碩夏·李智權·李秉龍·吳建厚·韓鍾淳·金錫基·朴元石,各嚴棍二十度後放送之意,敢啓。傳曰,知道。
奎章閣啓曰,守宮檢校直閣鄭健朝,待開門牌招,何如?傳曰,允。
以慶基殿肇慶廟修改時,監董道臣以下別單,傳曰,全羅監司李鎬俊加資,地方官全州判官元世澈陞敍,慶基殿令鄭完淳,參奉趙鍾禹,守門將李秉濤,竝兒馬一匹賜給,別看役副司果徐贊輔外職調用,肇慶廟令趙寅奎,別檢金容愚,守門將李晩宇,竝兒馬一匹賜給,別看役前學官任百愚陞六,看役出身李晩夏等三人竝加資,其餘侍衛·有司·看役·牌將·監官·色吏·守僕·工匠等,竝令本道施賞。
訓鍊都監啓曰,本局兼內吹,今秋等習角賞格,謹依判下單子,木綿二十四疋施賞之意,敢啓。傳曰,知道。
禁衛營啓曰,謹依本營兼內吹今秋等習角賞單啓下,梁漢秀等十一名處,各木綿二疋施賞之意,敢啓。傳曰,知道。
御營廳啓曰,兼內吹今秋等習角賞格謹依單子判下,李昌鎭等十一名處,各木綿一疋施賞之意,敢啓。傳曰,知道。
又啓曰,本廳哨官金學俊,身病甚重,勢難察任,改差,何如?傳曰,允。
吏曹判書金炳雲疏云云。答曰,省疏具悉。卿其勿辭行公。
吏曹參判尹堉疏云云。答曰,省疏具悉。卿其勿辭行公。
上在景福宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
仍詣景慕宮入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,當該承旨推考。
傳曰,隨駕軍兵,令各其營別饒次分給。
內醫院啓曰,本院提調,例不得兼帶金吾之任,而副提調趙慶鎬,除拜同義禁,今姑許遞,何如?傳曰,允。
政院啓曰,卽者義禁府都事來言,今日動駕時,衛外擊錚罪人朴冀淳,移送秋曹云矣,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
刑曹啓曰,司謁口傳下敎曰,潭陽府定配罪人金元七,長城府定配罪人張範翼,淳昌郡定配罪人黃在鉉,竝放事,命下矣。謹依傳敎罪人元七·範翼·在鉉等,竝配文還收放送之意,敢啓。傳曰,知道。
兵曹啓曰,謹依下敎,隨駕軍兵等處,別饒次分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
禁衛營啓曰,謹依下敎,隨駕軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕軍兵等處,別饒次分給之意,敢啓。傳曰,知道。
摠戎廳啓曰,謹依下敎,本廳隨駕將校軍兵等處,別饒次分給之意,敢啓。傳曰,知道。
壬申七月二十八日辰時,大駕詣太廟展謁,仍詣景慕宮展拜,擧動入侍時,行都承旨趙慶鎬,左承旨金聲根,右承旨洪遠植,左副承旨尹成鎭,同副承旨洪殷謨,記事官缺,別兼春秋徐正淳·李根命,檢校直提學閔升鎬·趙寧夏·李載冕,檢校直閣李鎬翼·姜贊,待敎韓耆東,檢校典翰李承宇,典翰洪萬植,副應敎李載德,校理洪在瓚·李永,修撰朴容大·金永穆,副修撰金裕行,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調閔升鎬,副提調趙慶鎬,進前問候訖。至降輿所,通禮跪啓請降輿乘輦,上降輿乘輦,由勤政門·興禮門,出光化門進發,至宗廟大門外。通禮跪啓請降輦乘輿,上降輦乘輿,由東夾門至齋室門外。通禮跪啓請降輿,上降輿入齋室。少頃,通禮跪啓請出次,上改具冕服·玉帶·赤舄以出,通禮導上詣東神門外。通禮跪啓請執圭,上執圭,詣版位,行四拜禮。聲根奏曰,侍衛使之待令于西神門外乎?上可之,仍陞詣殿內第一室奉審,次詣各室奉審訖。通禮導上詣永寧殿版位,行四拜禮,陞詣殿內各室奉審訖。通禮導上還出東神門外。通禮跪啓請釋圭,上釋圭。大臣進前問候訖。通禮導上還入齋室。少頃,通禮跪啓請外辦,上改具翼善冠·衮龍袍以出。通禮跪啓請乘輿,上乘輿,出宗廟大門外。通禮跪啓請降輿乘輦,上降輿乘輦,進發至景慕宮大門外。通禮跪啓請降輦乘輿,上降輦乘輿,詣齋室門外。通禮跪啓請降輿,上降輿,入齋室。少頃,通禮跪啓請出次,上改具冕服·玉帶·赤舄以出。通禮跪啓請執圭,上執圭。通禮導上詣版位,行再拜禮,陞詣宮內奉審,仍詣望廟樓版位,行四拜禮,命閣臣捲帳,御眞奉審訖。通禮跪啓請釋圭,上釋圭,還入齋室。少頃,通禮跪啓請外辦,上改具翼善冠·衮龍袍以出。通禮跪啓請乘輿,上乘輿,出宮大門外。通禮跪啓請降輿乘輦,上降輿乘輦進發,至宗廟前路。通禮跪啓請降輦,上降輦步過,還乘輦,由光化門,入勤政門。通禮跪啓請降輦乘輿,上降輦乘輿,入思政門。兵曹判書姜㳣跪稟放仗。聲根請出標信解嚴。上還內,諸臣以次退出。
上在景福宮。停常參·經筵。
洪遠植啓曰,左副承旨尹成鎭,同副承旨洪殷謨,今日不爲仕進,竝卽牌招,何如?傳曰,允。
傳曰,南壇祭攝行磨鍊。
景慕宮秋享大祭親祭取稟還入,奉敎攝儀改書下。
禮曹啓曰,璿源殿樻奉御眞,洗綃埋安,本殿修改吉日時,來八月二十五日巽時推擇啓下,已爲行關矣。吉日時,如有進定,則其在本道擧行,似當便宜云。故令日官李秉洪,更爲推擇,則同月十五日卯時爲吉云。以此日時擧行事,分付,何如?傳曰,允。
金奎軾啓曰,明日傳香,禮房承旨當爲齋宿。行都承旨趙慶鎬,所當牌招,而拘於廳規,不得請牌,何以爲之?敢稟。傳曰,牌招。
刑曹啓曰,昨日動駕時,衛外擊錚人朴冀淳,爲其父章錫復科事也。爰辭多有違格,原情勿施之意,敢啓。傳曰,知道。
以左副承旨尹成鎭牌不進罷職傳旨,傳曰,只推。
訓鍊都監啓曰,謹依兵曹草記批旨,罪人秦龍甲·金光鎬·李建元·李始永·金泰根·李宗弘·千鍾旭·金鼎鎬·金起潤·鄭東秀,大會軍民於蔓川坪回示後,限死嚴棍三十度,疤定於鎭撫營沿海防守軍次,出付秋曹之意,敢啓。傳曰,知道。
三軍府啓曰,卽接訓鍊都監所報,則謹依兵曹草記批旨,罪人秦龍甲·金光鎬·李建元·李始永·金泰根·李宗弘·千鍾旭·金鼎鎬·金起潤·鄭東秀回示嚴棍次,今七月二十九日,大將臣任商準,率諸將官·將校·軍兵,出去蔓川坪云矣,敢啓。傳曰,知道。
上在景福宮。停常參·經筵。
藥房提調閔升鎬,副提調趙慶鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
傳曰,龍城大君繼后,以麟坪大君第四子福坪君議定以入事,分付宗府。
傳曰,大君·王子中,雖有未娶,事體自別,一體繼后事,分付宗府。
宗親府啓曰,謹依下敎,李夏銓繼后事,聚會各泒門長相議,則以德興大院君曾孫密山君十代孫幼學慶鎔子鳳吉八歲兒,可合云。以此敦定,禮斜等節,令該曹擧行,而此兒成就之前,以前令李雋應,依已例,姑付司果攝祀之地,何如?傳曰,允。
禮曹啓曰,因宗親府草記,李夏銓繼后事,聚會各泒門長相議,則以德興大院君曾孫密山君十代孫幼學慶鎔子鳳吉八歲兒可合云。以此敦定,禮斜等節,令該曹擧行事,允下矣。幼學李慶鎔子鳳吉,立爲李夏銓之後,立案成給之意,敢啓。傳曰,知道。
又啓曰,卽接前監役朴宗顔所志,則以爲,族曾孫舜陽,嫡妾俱無子,以其同姓六寸兄雲陽第三子勝華,欲爲繼後,兩家諸族,相議完定,而雲陽夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長朴宗顔,所訴旣如此,朴雲陽第三子勝華,立爲朴舜陽之後,何如?傳曰,允。
宗親府啓曰,明日卽天漢殿朔奉審日次,臣會正進詣擧行之意,敢啓。傳曰,知道。
禁衛營啓曰,謹依兵曹草記批旨,罪人李秉敏·姜喜準·金啓祿·韓光國·金宅喜·李基養·林漢元·李貞會·車應秀·車潤豐·閔景鎬·崔元益·金寬培·韓順吉·金振聲·裵學烈,大會軍民於沙阿里,回示後,限死嚴棍三十度,疤定於鎭撫營,沿海防守苦役軍次,出付秋曹之意,敢啓。傳曰,知道。
御營廳啓曰,謹依兵曹草記批旨,罪人徐柱煥·洪順祚·崔雲成·李基元·成萬大·方禹鼎·李秉八·鄭啓雄·朴昌植·方東僖·奇永淳·宋基英·林宰洙,大會軍民於蔓川坪,回示後,限死嚴棍三十度,疤定於鎭撫營,沿海防守苦役軍次,出付秋曹之意,敢啓。傳曰,知道。
三軍府啓曰,卽接禁衛營所報,則謹依兵曹草記批旨,罪人李秉敏·姜喜準·金喆祿·韓光國·金宅喜·李基養·林漢元·李貞會·車潤豐·閔景鎬·崔元益·金寬培·韓順吉·金振聲·裴學烈,回示嚴棍次,今七月三十日,大將臣李章濂率諸將官·將校·軍兵,出去沙阿里云矣,敢啓。傳曰,知道。
又啓曰,卽接御營廳所報,則謹依兵曹草記批旨,罪人徐柱煥·洪順祚·崔雲成·李基元·成萬大·方禹鼎·李秉八·鄭啓雄·朴昌植·方東僖·奇永淳·宋基英·林宰洙,回示嚴棍次,今七月三十日大將臣李容熙率諸將官·將校·軍兵,出去蔓川坪云矣,敢啓。傳曰,知道。
摠戎廳啓曰,本廳哨官金範求,身病猝重,勢難察任,改差,何如?傳曰,允。日記廳堂上金春熙。郞廳郭琦。
上在景福宮。停常參·經筵。
金聲根啓曰,右承旨洪遠植,今日不爲仕進,卽爲牌招,何如?傳曰,允。
禮曹啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,健元陵·綏陵·景陵親祭矣。日子,來月旬望間擇入。
宗親府啓曰,龍城大君繼后,以獜坪大君第四子福平君,議定以入事,命下矣。謹依下敎,福平君㮒,繼后於龍城大君之意,敢啓。傳曰,知道。
議政府啓曰,本府公事官金命求,奔走勤仕,五滿十五朔,依例陞敍,或守令除授事,奉承傳施行,何如?傳曰,允。
又啓曰,新除授三登縣令洪承椲,與道臣有娚妹應避之嫌,不得赴任云。令該曹依近例,他道守令相換事,分付,何如?傳曰,允。
政院啓曰,卽者禮曹郞廳來言,明日宗廟·永寧殿·永禧殿秋奉審時,判書當爲進參,而判書兪鎭五,有身病,不得擧行云。卽爲牌招,何如?傳曰,許遞,前望入之。
禮曹判書前望入之,閔致庠落點。
政院啓曰,卽者景慕宮官員來言,明日秋奉審時,提調一員,當爲進參,而都提調洪淳穆,提調李承輔,俱有身病,不得進參云。提調卽爲牌招,何如?傳曰,提調許遞,令該曹口傳差出。
吏曹口傳政事,以金元植爲景慕宮提調。
奎章閣啓曰,景慕宮望廟樓,今朔奉審無頉之意,敢啓。傳曰,知道。
以右承旨洪遠植牌不進罷職傳旨,傳曰,只推。
禮曹啓曰,以陵幸取稟草記,傳曰,健元陵·綏陵·景陵親祭矣。日子,來月旬望間擇入事,命下矣。幸行吉日,令日官李秉洪推擇,則來九月初十日·十五日,俱吉云,以何日定行乎?敢稟。傳曰,以十五日定行。
兵曹,健元陵·綏陵·景陵幸行時,軍令,來九月十五日出宮,廟洞晝停所,自闕門十六里,健元陵親祭,自晝停所十五里,以上三十一里,綏陵展謁親祭,景陵展謁親祭,還詣廟洞晝停,當日還宮。
兵曹啓曰,在前幸行當日回鑾時,侍衛,例以全數磨鍊矣。丁卯年秋幸時,依遠幸例,兵曹都摠府堂上·郞廳各二員,武臣兼宣傳官四員,隨駕矣。今番則何以爲之乎?敢稟。傳曰,依丁卯年例爲之。
又啓曰,在前幸行時,挾輦軍四百名,或三百名,餘軍二百名,或一百名磨鍊,而今春幸行時,挾輦軍四百名,餘軍二百名磨鍊矣。今番則何以爲之乎?敢稟。傳曰,依今春幸行時例,爲之。
內醫院啓曰,前鍼醫慶銓,旣已闋服,依例還屬本院,令該曹口傳付軍職,冠帶常仕,何如?傳曰,允。
吏曹啓曰,假監役蔡慶默,典籍徐正淳·趙鍾翼,俱以身病,呈狀乞遞,竝改差,何如?傳曰,允。
三軍府啓曰,京畿德積鎭別武士一百十二名,慶尙道架山山城鎭砲手二十名,黃海道黃州牧火砲軍一百三十一名,平安道价川郡虎威士三十名,辛未十一月,設置二十名,今又加設,合五十名,慈母山城鎭,砲手二十名設置報來,敢啓。傳曰,知道。
以黃海兵使梁憲洙狀啓,罪人明大吉嚴棍牢囚事,傳曰,於渠何足深誅?特爲放送。
義禁府啓曰,黃海兵使梁憲洙狀啓內,黃州獄嚴囚罪人明大吉,嚴棍二十度,仍爲牢囚事,判付內,於渠何足深誅?特爲放送事,命下矣。明大吉,特爲放送事,分付於該帥臣處,何如?傳曰,允。
壬申八月初一日申時,上詣隆文堂。軍士房承旨入侍時,座目缺
上在景福宮。停常參·經筵。
傳曰,檢校待敎金奎軾,馳詣仁陵,奉審摘奸,仍留監祭,仍詣獻陵,一體奉審以來。
傳曰,臺諫有闕之代,政官牌招開政。
傳曰,呈告金吾堂上,工曹參議,在外敦寧都正竝許遞,今日政差出。
洪殷謨啓曰,行都承旨趙慶鎬,左承旨金聲根,左副承旨尹成鎭,不爲仕進,右承旨洪遠植廚院進,右副承旨金奎軾奉命出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,景慕宮望廟樓,今秋大奉審,臣,與本宮提調金元植,儀賓宗正卿進詣展奉,奉審無頉之意,敢啓。傳曰,知道。
禮曹啓曰,宗廟·永寧殿·永禧殿殿內,景慕宮室內,今秋奉審,則俱爲無頉之意,敢啓。傳曰,知道。
吏曹啓曰,康陵令金謙秀,以其身病,呈狀乞遞,改差,何如?傳曰,允。
又啓曰,三登縣令洪承緯,他道守令相換事,命下矣。以前任安峽縣監,方在解由未出中,何以爲之?敢稟。傳曰,勿拘。
兵曹啓曰,同知中樞府事柳衡魯,僉知中樞府事林漢雋,宣傳官李泰熙,五衛將李應相·李寅協·李周會,文臣兼宣傳官尹祖榮,俱以病難供職,呈狀乞遞,新除授全羅右水使李冕榮,父年,今爲七十四歲,無兄弟獨子,法不當遠離赴任,戶奴呈狀乞遞矣。邊帥之親年七十,獨子無兄弟者,許遞其任,載在法典,竝改差,何如?傳曰,允。
有政。吏批,判書金炳雲牌招不進,參判尹堉進,參議李淳翼牌招不進。吏批啓曰,判書金炳雲,參議李淳翼,竝牌招不進。小臣獨政未安,何以爲之?敢稟。傳曰,仍爲之。以李寅命爲大司憲,李晩耆爲大司諫,趙名龜爲執義,吳慶履爲司諫,李寅會·金正浩爲掌令,金玉均·趙翼永爲持平,金德均爲獻納,趙鍾翼·徐正淳爲正言,李崇謙爲敦寧都正,兪晩源爲工曹參議,洪鍾雲爲知義禁,李會正爲同義禁,閔泳學爲康陵令,李炳夏爲引儀,尹正洙·韓奭東·吳斗映爲典籍,朴基陽爲奉常主簿,具明鉉爲昌城府使,校書博士單朴應冕,全羅監司李鎬俊,今加嘉義加資事,承傳,三登縣令洪承緯,龍仁縣令丁大林,已上相換事,承傳。再政。以閔範鎬爲義禁都事,白殷培爲濟用主簿,李華應爲假監役,姜濟爲恭陵參奉。三政。以黃義龍爲平市主簿。四政。以金謙秀爲引儀。
兵批,判書姜㳣,參判李會正病,參議張泰秀病,參知許㥌入直進。以李稱中·趙漢斌爲同知,南羲元爲僉知,李鶴榮爲兼訓鍊都正,李寅喜爲宣傳官,柳鶴珪爲兼司僕將,成宗鎬·許焌·李泰赫爲五衛將,鄭大仁·鄭義采·柳河均·崔榮國爲守門將,洪圭爲全羅右水使,金道淳爲金甲島萬戶,金致玉爲舊所非浦別將,同知單李應相,副司果李雲宰·鄭極榮·孫興元·崔允赫,副司正張鴻逵,權知訓鍊參軍單金晶瑗,權知訓鍊奉事單余達永,兼昌城鎭兵馬僉節制使淸北兵馬左防禦使單,具明鉉。
內醫院啓曰,年例燕貿唐藥材,加減磨鍊,別單書入之意,敢啓。傳曰,知道。
以左副承旨尹成鎭牌不進罷職傳旨,傳曰,只推。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。
備忘記,幕嶺萬戶李基瑞,山羊會萬戶河鎭洙下直,各長弓一張,長箭一部,片箭一部,筒兒一箇賜給。
傳曰,藥院都提調有闕之代,前望入之。內醫都提調前望入之,洪淳穆落點。
傳曰,畿邑之許多民弊,不可不念,自今爲始,幸行時結所外,柴馬折草,炊飯柴,令各營各司擔當,喂養馬代錢,亦令本寺擧行事,分付,因以此定式。
政院啓曰,卽者社稷署官員來言,今此秋享大祭,神位版出安奉還時,提調一員當爲進參,而都提調金炳學,提調李參鉉,俱有身病,不得進參云,何以爲之?敢稟。傳曰,提調許遞,前望入之。社稷提調前望入之,姜㳣落點。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禁衛營啓曰,本營哨官孫鳳鉉,身病猝重,勢難察任,改差,何如?傳曰,允。
大司憲李寅命,大司諫李晩耆,司諫吳慶履,掌令金正浩,持平金玉均·趙翼永,獻納金德均,正言趙鍾翼·徐正淳等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉,而髮豎眦裂。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨冷。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字,至不道之言,和應於合有變通之說,甚至街路上,訩訛而極矣。振采則伎倆陰慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事,爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家,將欲火攻,所營何事?店舍綢繆之言,致後,丁寧和應,南中兵火之說,延壽,爛熳酬酢,卽此數段,已足爲諸賊之眞贜斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡負米之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道,知情不告罪人榮瑾,亟施孥戮之典。噫嘻痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,一而二,二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡,未服常憲,兩賊,尙逭當律,酌處之成命,遽降,憤鬱之輿論,轉深,言之膽掉,思之骨顫。此而謂無所躬犯〈而〉容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者,盡是逆黨,至於二字凶言,旣露於鞫招,而三尺王章,只施於渠身,已是失刑之大者。負犯如此,關係若是,而豈可只以知情不告,蔽之哉?輿情去益憤鬱,國論尙此沸騰。請知情不告罪人兢善,亟施孥戮之典。噫嘻痛矣,載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐士蠢氓論,而脘把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府嚴鞫得情,快施極律焉,噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心,無父無君,變名易姓,其計,至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸。何幸太陽中天,奸狀莫逃,夬伸三尺之章,遄伏肆市之典。神人之憤,庶可少洩,而似此巨魁,不可只誅其身而止。請謀叛不道罪人鍾三·鳳周,竝施孥戮之典。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民,不待泄玉·千禧之祕傳帛書,而自有廣東·澳門之急通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發而罪人斯得,天討可以大行,王章可以快伸,而噫,彼猷善之凶狡,乃敢先機而營獲聲氣,直走於暗地指畫,素定於滅口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼,而王法無所施矣。斬屍之法,雖無可遽,孥戮之典,自有其例。請徑斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經蒭牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賊性至慝,鳳周·在誼,俱是邪窩,夤緣在誼,交通鳳周,惟一大洙,無非邪類相識,類一親知,大洙詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加,慇懃輸送,魚脯饋遺,從又絡繹,甘心設法,奉敎主若神明,聚首講習,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指畫排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可止誅其身而止。請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪人之陰謀祕計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實·汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者,審矣。岐鉉則逋逃之主,而弼濟之奇貨,玉鉉則奸凶之魁,而弼濟之根窩也。憑藉讖緯,煽動人心者,弼濟,而岐賊實爲主張,醞釀禍機,嘯聚徒黨者,弼濟,而玉賊實爲謀主。雈盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟,卽兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律,施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事?貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤。作之者應龍,而受頤指於潤根,寫之者潤根,而得手法於應龍,兩個凶種,打成一塊,前後唱和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死島配罪人金應鳳,金甲島減死島配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於打葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也,柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶心,未暴,懿·溫之逆節未彰,神人共憤,刑法失中。此若以其身之已死,而不施極律,則亂賊無所懼,而王法無所施也。至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情跡無貳,端緖旣露,鞫覈未竟,酌處之處分遽降,臣等愕然失圖,不勝憂惋。請徑斃罪人興榮,亟行适·雲已施之律,亦施嗣賊孥籍之典,智島減死島配罪人沈聃應,薪智島減死島配罪人張赫晉,金甲島減死島配罪人李士元,蝟島減死島配罪人林根實,荏子島減死島配罪人金應淵,古今島減死島配罪人驗察等,亟令王府更加嚴鞫,快正邦憲,以重獄體焉。今此應淵·驗察之罪,本無異同,而向來發啓之時,所失非細。請其時臺臣,施以譴罷之典。答曰,不允。興榮等事,已有處分,勿煩發啓。臺臣依啓。
大司憲李寅命,掌令金正浩,持平金玉均·趙翼永等啓曰,新除授執義趙名龜,時在缺地,掌令李寅會,時在缺地。請竝斯速乘馹上來事,下諭。答曰,許遞。
司諫吳慶履,獻納金德均,正言趙鍾翼·徐正淳等啓曰,梟示罪人性世與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。答曰,不允。
兩司合啓,興榮事中,無所施也下二十七字抹去,周旋下金興淵之連腸接肚驗察之聽計從令十五字添入,請字下十字抹去,徑斃罪人興榮,亟行适·雲已施之律,亦施嗣賊孥籍之典,智島減死島配罪人沈耽應,薪智島減死島配罪人張赫晉,金甲島減死島配罪人李士元,蝟島減死島配罪人林根實,荏子島減死島配罪人金應淵,古今島減死島配罪人驗察等,亟令王府,九十六字添入,嚴鞫下,亟字抹去,快字改措語。
領議政金炳學箚曰,伏以臣於春間,忝叨保護之任,乍解旋授,前後爲七朔之久矣。誠切自效,而病未效誠,職不宜曠,而病乃曠職,雖然見狀之末由勉强,苟論其罪,則實歸怠慢,居常悚懍,無地容措。第臣畢生恒病,風濕是耳,重以庤漏之症,方其劇也,耐住不得,轉側俱妨,許多醜穢之形,固不敢張皇縷陳,而以若床笫之宛轉,無望彈束,而趨走,今日粟米飮監煎,亦未能進參,嘗藥重任,豈容若是虛縻?用敢具牘仰籲。伏望聖慈,俯垂鑑諒,亟賜遞免,以便公私,千萬幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
傳曰,禮房承旨,馳詣文廟,奉審摘奸以來。
政院啓曰,卽者別兼春秋朴定陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金永穆·朴容大·金鶴鎭·李根命,竝卽牌招,推移入直,何如?傳曰,允。
又啓曰,今此文宣王釋奠祭,東廡分獻官宋奎灝,以前臺臣,昨蒙譴罷之典,而付標單子之傳香後來呈,事極未安。當該吏曹堂上,不可無警,推考,何如?傳曰,允。
傳曰,奉審閣臣入侍。
議政府啓曰,海州·忠州,俱以式科試邑,自多事務之旁午,而新倅,見未赴任矣。待肅謝,使之仍爲下直,何如?傳曰,允。
傳曰,發遣吏郞,諸執事淸齋與否,摘奸以來。
御營廳啓曰,本廳別將李昌漢,身病甚重,勢難察任,改差,何如?傳曰,允。
禁衛營啓曰,本廳千摠李熙忠,身病猝重,勢難察任,改差,何如?傳曰,允。
以司鑰金延植手本,別監朴弘奭,被打於崔永祿事,傳曰,毆打掖隷諸漢,令訓局嚴棍放送,被打別監,治罪罰番,常時不飭之司鑰,罰直。
以別兼春秋金永穆·朴容大·金鶴鎭·李根命牌不進罷職傳旨,傳曰,只推。
持平趙翼永疏云云。省疏具悉。所請依施。
別兼春秋朴定陽疏曰,伏以臣於持被之中,卽接家信,則身父素患痰火之祟,近因日候之不適,且値調將之失宜,諸症添劇,委頓床玆,轉側須人,促臣歸視。臣自聞此報,方寸如熬,晷刻難抑。玆敢冒悚仰籲,徑出禁扄。伏望聖慈,俯垂鑑諒,遞臣之職,勘臣之罪,以爲朝綱肅而私分安焉。臣無任云云。省疏具悉。爾其勿辭救護。
壬申八月初四日辰時,上御紫薇堂。奉審閣臣入侍時,左副承旨尹成鎭,假注書張逵鴻,記事官白時洽·康炳迪,檢校待敎金奎軾,以次進伏訖。上曰,史官分左右。仍命奉審閣臣進前。奎軾進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢達矣。上曰,兩陵俱爲太平乎?奎軾曰,安寧矣。上曰,諸處皆爲無頉乎?奎軾曰,皆爲無頉矣。上曰,何時量自陵所離發乎?奎軾曰,將事後卽爲發行矣。上曰,然則爲何時量乎?奎軾曰,四更量矣。上曰,路程,雖不甚遠,農形果何如耶?奎軾曰,發穗已久,風雨調均,非但目見之可占豐登也,觀於村翁野老,擧皆欣欣然有喜色矣。上曰,閣臣先退。仍命史官就座,又命退,承史以次退出。
上在景福宮。停常參·經筵。
夜自五更至初六日開東,灑雨下雨,測雨器水深四分。
藥房都提調洪淳穆,提調閔升鎬,副提調趙慶鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,左右史不可不備,別兼春秋金永穆·朴容大·金鶴鎭·李根命,旣有只推之命,竝卽牌招,推移入直,何如?傳曰,允。
傳曰,禮房承旨,馳詣社稷,奉審摘奸以來。
傳曰,臺諫竝許遞,前望入之。
政院啓曰,文廟釋奠祭,堂下執禮許栻,膰肉單子來呈之際,偃然立傳,故院吏,據例糾飭,則反行咆喝,啓板咫尺之地,少無敬謹之心,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
傳曰,吏曹參判有闕之代,前望入之。吏曹參判前望入之,朴來萬落點。
傳曰,有實故摠管許遞,前望入之。摠管前望入之,曺錫輿落點。
洪殷謨啓曰,行都承旨趙慶鎬藥院進,左承旨金聲根,右承旨洪遠植,左副承旨尹成鎭,不爲仕進,右副承旨金奎軾,監祭進。院中只有臣一人,伴直無人。左副承旨尹成鎭,所當牌招,而拘於廳規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
兵曹啓曰,今此健元陵·綏陵·景陵幸行時,隨駕軍兵,當爲磨鍊矣。何營軍兵隨駕,何營軍兵留都,禁軍及馬步軍別抄軍,以幾番幾哨磨鍊乎?敢稟。傳曰,依今春幸行時例,磨鍊,後廂,御營廳爲之,留都,禁衛營爲之。
承文院啓曰,皇后旣已冊立,今番冬至使行,責在三節方物,皇后前按例入送,而此後凡於賀謝之時,亦爲如例磨鍊之意,分付該曹,何如?傳曰,允。
又啓曰,卽見盛京禮部咨文,則秋季統巡之員,改泒內城廂紅旗協領德音等,馳往巡察云矣。更飭該地方官,趁今統巡官出邊公同會哨之意,撰出回咨,付撥下送灣府,傳給鳳城,轉致盛京之地,何如?傳曰,允。
訓鍊都監啓曰,謹依下敎,毆打掖隷罪人崔永祿·崔永成,各嚴棍二十度,放送之意,敢啓。傳曰,知道。
禮曹啓曰,卽接淸州幼學韓雲根所志,則以爲,同姓三寸叔海德,嫡妾俱無子,以其同姓三十二寸弟致賢第二子潤根欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長韓雲根所訴,旣如此,韓致賢第二子潤根,立爲韓海德之後,何如?傳曰,允。
以許栻囚單子,傳曰,飭已施矣,分揀放送。
以別兼春秋金永穆·朴容大·金鶴鎭·李根命牌不進罷職傳旨,傳曰,只推。
吏曹參判尹堉疏曰云云。答曰,省疏具悉。所請依施。
壬申八月初五日辰時,上御紫薇堂。藥房入診入侍時,都提調洪淳穆,提調閔升鎬,副提調趙慶鎬,假注書張逵鴻,記事官康炳迪,記注官朴鳳軫,副校理權益洙,待敎韓耆東,以次進伏。醫官李慶年·李漢慶·李碩柱·李基徹進伏楹外訖。上曰,史官分左右。淳穆進前問候訖。奏曰,醫官待令,使之入診乎?上可之。漢慶等以次入診,仍退伏訖。淳穆曰,脈候奏之。漢慶等奏曰,脈候左右三部調均矣。
上在景福宮。停常參·經筵。
自開東至申時,灑雨下雨,測雨器水深五分。自人定至初七日開東,灑雨下雨,測雨器水深三分。
傳曰,禮房承旨,馳詣景慕宮,奉審摘奸以來。
政院啓曰,左右史不可不備,別兼春秋金永穆·朴容大·金鶴鎭·李根命,旣有只推之命,與徐正淳·趙鍾翼,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等當爲中日習射技放,而齋戒相値,不得設行之意,敢啓。傳曰,知道。
傳曰,發遣吏郞,諸執事淸齋與否,摘奸以來。
以別兼春秋金永穆·朴容大·金鶴鎭·李根命·徐正淳·趙鍾翼牌不進罷職傳旨,傳曰,只推。
上在景福宮。停常參·經筵。
金聲根啓曰,左副承旨尹成鎭,今日不爲仕進,卽爲牌招,何如?傳曰,允。
備忘記,慈城郡守鄭亨基下直,長弓一張,長箭一部,片箭一部,筒兒一箇賜給。
傳曰,再明日眞殿茶禮,當自內親行矣。該房知悉。時原任大臣·宗親·儀賓·諸閣臣·諸儒臣·二品以上入參。
傳曰,禮房承旨與同副承旨分詣受香諸處,奉審摘奸以來。
政院啓曰,左右史不可不備,別兼春秋金永穆·朴容大·金鶴鎭·徐正淳·趙鍾翼·李根命,旣有只推之命,朴定陽由限已過,竝卽牌招,推移入直,何如?傳曰,允。
臺諫前望入之,大司諫尹致聖,執義宋奎灝,獻納吳麟泳,持平朴寅壽·兪望源落點。
政院啓曰,新除授大司諫尹致聖,執義宋奎灝,獻納吳麟泳,持平朴寅壽·兪望源,方在譴罷之中,何以爲之?敢稟。傳曰,敍用。
兵曹啓曰,同知中樞府事李稱中·趙漢斌,宣傳官鄭健植,五衛將許焌·成宗鎬·李泰赫,俱以身病猝重,無望供職,呈狀乞遞,新除授金羅右水使洪圭,素患痰癖之症,當此換節之時,一倍添劇,時日之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
御營廳啓曰,本廳千摠尹佑儉,身病甚重,勢難察任,改差,何如?傳曰,允。
以別兼春秋朴定陽·金永穆·朴容大·金鶴鎭·徐正淳·趙鍾翼·李根命牌不進罷職傳旨,傳曰,只推。
上在景福宮。停常參·經筵。
政院啓曰,左右史不可不備,別兼春秋朴定陽·金永穆·朴容大·金鶴鎭·徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
禮曹,今此聖節冬至,來癸酉年正朝使,拜表吉日,來十月二十八日卯時,方物封裹同月二十五日。
三軍府啓曰,卽接訓鍊都監所報,則今八月初九日,習陣日次,而大將臣任商準有身病,不得行操云矣,敢啓。傳曰,知道。
御營廳啓曰,本廳哨官權鍾奭,身病甚重,勢難察任,改差,何如?傳曰,允。
兵曹啓曰,今此冬至使一行赴燕時,所把驛馬,預先分定,然後可無窘急之弊,今亦依例前期知委,而應把驛馬四十五匹內,忠淸道八匹,全羅道十匹,慶尙道二十匹,來十月十六日,京中逢點,江原道四匹,咸鏡道三匹,直送安州,來十月二十日逢點事,各道監司處,行移,何如?傳曰,允。
以別兼春秋朴定陽·金永穆·朴容大·金鶴鎭·徐正淳·趙鍾翼·李根命牌不進罷職傳旨,傳曰,只推。
同敦寧成載玉疏云云。答曰,省疏具悉。卿其勿辭行公。
大司諫尹致聖疏略曰,臣杜門訟愆,已五閱日矣。曾未幾何,除旨忽下,震越慙恧,繼以惝怳,月前合啓之際,都憲在外,懲討之辭,皆自臣出,至被繩糾,止蒙薄勘,臣雖蒙恩諒,僨誤自在,何敢自同平人,冒進無厭哉?短章自劾,乞鐫臣職,以爲鑑戒焉。臣因有區區仰陳者,顧今新涼入墟,燈火可親,召接臣鄰,討論經史,此其時也,此臣之所蘄祝,惟聖明澄省焉。省疏具悉。向日事,存事體而然也,何必如是自引?爾其勿辭察職。尾附事,當留念矣。
獻納吳麟泳疏略曰,臣於月前合啓之時,忝叨臺列,以其踐歷之疎虞,致有罪名之漏落,揆以事體,合施重典,而聖度天大,止蒙薄譴,臣屛伏引咎,不暇自恤。乃者除旨復下,轉益惶恧,冒陳自劾,乞斥臣職,仍治臣僨誤之罪。臣又有仰陳者,卽聖學一事也。秋氣稍深,殿角微涼,此際開講進接,有助緝熙之方,惟聖明垂察焉。省疏具悉。向事,事體然也,何必更引?勿辭察職。尾附事,當留念矣。
持平朴寅壽疏略曰,臣於曩日,傳啓之錯誤,由乎愚昧之所致,譴罷恩命,出乎曲全,臣雖蒙駭,豈不知高厚之包容也?曾未幾日,除旨忽下於退伏訟愆之中,驚俱極,敢效短章,乞收臣職,以重公法。臣於自列之章,何敢贅他,而方今溽暑已退,涼氣漸深,正是經史,可親之時也。伏乞繼自今,畫以法講,夜以召對,慥慥乎大禹惜寸陰之域,是臣區區顒祝。省疏具悉。往事,何必爲引?勿辭察職。尾附事,當留念矣。
上在景福宮。停常參·經筵。
傳曰,李判宗正卿病患沈重云,遣御醫看病以來。
三軍府啓曰,卽接禁衛營所報,則今八月初十日,習陣日次,而大將臣李章濂有身病,不得行操云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
壬申八月初九日辰時,上詣璿源殿。茶禮親行入侍時,行都承旨趙慶鎬,左承旨金聲根,右承旨洪遠植,左副承旨尹成鎭,右副承旨金奎軾,同副承旨洪殷謨,記事官缺,原任提學金炳冀·金炳國·曺錫雨,提學金大根,原任直提學金炳地,檢校直提學閔升鎬·趙寧夏·李載冕·趙成夏,檢校直閣李世用·李鎬翼·姜,待敎韓耆東,原任副提學兪致善·沈舜澤,檢校副提學趙敬夏,檢校典翰李承宇·權鼎鎬,典翰洪萬植,校理洪在瓚,副校理洪健植,修撰朴容大·金永穆,副修撰金裕行,以次侍立。時至,通禮跪啓請外辦,上具翼善冠·衮龍袍,出齋殿。通禮導上詣版位,行四拜禮,陞詣盥洗位,上盥洗〈訖〉,仍詣第一室尊所。慶鎬監盞,上詣第一室神位前。通禮跪啓請跪,上跪。通禮,跪啓請三上香,慶鎬奉香,殷謨奉罏,上三上香。通禮跪啓請執盞獻盞,慶鎬奉盞跪進,上執盞以授殷謨,殷謨跪受,奠于案上。連獻三盞,次詣各室,行禮如上儀。通禮導上降復位,行四拜禮。通禮跪啓禮畢。戶曹判書金炳國進前奏曰,臣方待罪度支,有所仰達事矣。各道耗作之上納,臣曹厥有定限,而上納之具陳省,定色吏,所以防其奸而趁其期者也。伊來往往有踰限愆納之弊,自臣曹行關督促,屢矣,而及其回移也,輒謂之出付京差人云。未知京差人爲何樣名色,而國典之所不載也,臣曹之所不許也。此果孰從而下去,孰從而出給乎?京鄕之所不知,而中間幻弄之至於此甚,則其必下吏輩,符同牟利而然,公納所重,顧何如,而荏苒延拖,經歲經年者,揆以事體,寧欲無言。已往,今不必追究,而先以此奏,嚴關該道,各項耗作,復舊例,具陳省,定色吏,趁限來納。所謂京差人,如或復從前習,圖囑和應,則隨其現發,竝與出給之下吏,施以梟警,俾有以重公納嚴國法之地,何如?上曰,依爲之。此後若又有京差人,自戶曹捉囚草記,以此意措辭關飭,自今年爲始,這這畢捧後爲例,草記以聞。出擧條仍敎曰,所謂京差人,今始初聞也。炳國曰,京差人名色,未知創自何時,而莫重公貨,因此輩之作奸,收捧之際,未免延拖之患矣。上曰,此非戶曹下送者,則各邑何以出給乎?炳國曰,外道該邑不知法意,計在牟利,互相符同,往往有出給之弊,尤切痛惋矣。上曰,然則京差人,不得不採根乃已,何邑如此乎?炳國曰,雖非恒有之事,各道之或行,則積有年所,故有難一一摘發,而今於嚴飭之下,下吏輩焉敢復蹈前習乎?上還入齋殿,命退,承史·諸臣以次退出。
上在景福宮。停常參·經筵。
藥房副提調趙慶鎬啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
尹成鎭啓曰,右副承旨金奎軾,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
又啓曰,卽者奉常寺官員來言,再明日各陵園秋夕祭祭物監封時,提調一員,當爲進參,而都提調李裕元,提調李裕膺在外,不得進參云。何以爲之?敢稟。傳曰,提調許遞,前望入之。奉常提調前望入之,閔致庠落點。
傳曰,李判宗正卿病患,一向沈重云。遣御醫更爲看審以來。
尹成鎭啓曰,行都承旨趙慶鎬藥院進,左承旨金聲根,右承旨洪遠植不爲仕進,右副承旨金奎軾牌不進,同副承旨洪殷謨式暇出去,院中只有臣一人,伴職無人。右承旨所當牌招,而拘於廳規,不得請牌。何以爲之?敢稟。傳曰,牌招。
以右副承旨金奎軾牌不進罷職傳旨,傳曰,只推。
禮曹啓曰,卽接寶城幼學朴必粹所志,則以爲,同姓六寸兄必祺,嫡妾俱無子,以其同姓六寸兄必興第二子振漢,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長朴必粹所訴旣如此,朴必興第二子振漢,立爲朴必祺之後,何如?傳曰,允。
三軍府啓曰,卽接御營廳所報,則今八月十一日,習陣日次,而大將臣李容熙有身病,不得行操云矣,敢啓。傳曰,知道。
同敦寧成載玉疏云云。答曰,省疏具悉。所請依施。
上在景福宮。停常參·經筵。
永惠翁主喪發靷後,大殿·大王大妃殿·王大妃殿·大妃殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
大妃殿進御二錢重人蔘粟米飮,一貼煎入事,榻前下敎。
洪遠植啓曰,同副承旨洪殷模,今日不爲仕進,卽爲牌招,何如?傳曰,允。
吏曹啓曰,權知承文院副正字朴明壽,登科後年滿五十,依法典六品職遷轉,何如?傳曰,允。
訓鍊都監啓曰,本局別將李敏樹,身病猝重,勢難察任,改差,何如?傳曰,允。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
傳曰,政官牌招開政,如有違牌,勿爲呼望。
傳曰,在外敦寧都正·禮曹參議,許遞,今日政差出。
吏曹啓曰,禮曹佐郞孫相喆,繕工監假監役官李華應,恭陵參奉姜濟,俱以身病,呈狀乞遞,竝改差,何如?傳曰,允。
有政,吏批,判書金炳雲進,參判朴來萬,參議李淳翼式暇。以金有淵爲大司憲,張晧根爲司諫,閔載晉·丁浚敎爲掌令,李根命·閔泳啇爲正言,洪淳大爲同敦寧,鄭世淵爲敦寧都正,南一祐爲禮曹參議,金炳翊爲兵曹參議,徐承輔爲藝文提學,李裕膺爲司譯提調,辛哲求爲禮曹正郞,高景晙爲禮曹佐郞,全洪敎爲監察,白贇洙爲軍器判官,洪在瓚爲中學敎授,李鍾祐爲假監役,金奎應爲恭陵參奉。兵批,判書姜㳣病,參判李會正入直進,參議未差,參知許㥌病。東林別將單周應彬,同知單梁圭浩,權知訓鍊院奉事單徐大駿。
上在景福宮。停常參·經筵。
永惠翁主喪安葬後,大殿·大王大妃殿·王大妃殿·大妃殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
大妃殿進御二錢重人蔘粟米飮,一貼煎入事,榻前下敎。
金聲根啓曰,左副承旨尹成鎭,今日不爲仕進,卽爲牌招,何如?傳曰,允。
傳曰,再明日眞殿茶禮,當自內親行矣,該房知悉,時·原任大臣·宗親·儀賓·諸閣臣·諸儒臣·二品以上入參。
吏曹參判朴來萬疏云云。答曰,省疏具悉。卿其勿辭行公。
上在景福宮。停常參·經筵。
傳曰,禮房承旨,馳詣宗廟永禧殿·景慕宮,奉審摘奸,仍詣受香諸處,奉審摘奸以來。
弘文館啓曰,副修撰金裕行差祭,下番闕直,事甚未安。修撰朴容大,別兼春秋進,金永穆,副修撰魚允中,竝卽牌招,推移入直,何如?傳曰,允。
宗親府啓曰,明日,卽天漢殿望奉審日次,臣會正,進詣擧行之意,敢啓。傳曰,知道。
同敦寧洪淳大疏略曰,臣是有罪未勘之人也,齎悚訟愆,忽奉除旨,感激恩造,宜卽叩謝,而頃當乘輿,途次目見陪扈之萬萬驚懍,竟未辦一辭論勘,貽羞臺閣,殆沒餘地,朝綱損矣,臣分虧矣。豈可以罪之未著,認作倖逭乎?乞刊臣新銜,仍勘臣當律。答曰,省疏具悉。遂事,今何更引?卿其勿辭行公。
上在景福宮。停常參·經筵。
藥房提調閔升鎬,副提調趙慶鎬啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
政院啓曰,議政府郞廳來言,今日賓廳日次,而眞殿茶禮相値,不得來會云矣,敢稟。傳曰,知道。
傳曰,移摸影幀,奉安慶基殿時,當詣永禧殿展謁,仍爲衛內陪奉,崇禮門內祗送矣,該房知悉。
傳曰,移摸影幀,奉安慶基殿時,右議政陪進。
傳曰,移摸影幀,奉安慶基殿時,都承旨趙慶鎬陪進。
傳曰,移摸影幀,奉安慶基殿時,宗臣·禮堂各一員陪進。
議政府啓曰,卽見黃海兵使梁憲洙所報,則以爲,隨營牌入防,多年停番之餘,責以懲赴,則邑勢民情,必致罔措。依已例停番,毋論元保軍,每名二兩式,收布雇丁,殊非綢繆之政,而停番,便成近例,徵調,亦合軫念,依報辭許施,何如?傳曰,允。
兵曹啓曰,宣傳官李寅喜·安鶴善,五衛將蔡瑞周·金商德·金國允,守門將車興模,俱以身病猝重,無望供職,呈狀乞遞,文臣兼宣傳官金完秀,除授在外,過限未肅拜,新除授全羅右水使申杓,素患痰癖之症,當此換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
司僕寺啓曰,濟州出來先運歲貢馬二百匹內,十五匹,中路故失,二匹,三軍府別抄武士,十匹,水原府別驍士,三十匹,江華府別驍士,四十六匹,訓鍊都監,十二匹,禁衛營,十二匹,御營廳,十二匹,兵曹,軍馬分給餘,實納馬六十一匹,禾毛〈色〉別單書入之意,敢啓。傳曰,知道。
又啓曰,濟州出來後運年例進上馬八匹,三名日進上馬六十匹,凶咎·駑怠馬二十匹,合八十八匹,中路故失除,實納馬八十七匹,禾毛色別單書入之意,敢啓。傳曰,知道。
又啓曰,濟州山馬監牧官金光秋,辛未壬申兩年條封進馬二匹,今纔上來,禾毛色別單書入之意,敢啓。傳曰,知道。
又啓曰,今此健元陵·綏陵·景陵親祭時,補把驛馬,關東·海西,限三十匹分排,知委各驛,以爲入用之地,何如?傳曰,允。
又啓曰,今此健元陵·綏陵·景陵親祭時,各差備入把馬磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
壬申八月十五日辰時,上詣眞殿,茶禮親行入侍時,行都承旨趙慶鎬,左承旨金聲根,右承旨洪遠植,左副承旨尹成鎭,右副承旨金奎軾,同副承旨洪殷謨,記事官缺,別兼春秋徐正淳,原任提學金炳國,提學金大根,原任直提學李承輔,檢校直提學閔升鎬·趙寧夏·李載冕·趙成夏,直提學南廷順,檢校直提學韓敬源,檢校直閣李世用·李鎬翼·姜,待敎韓耆東,原任副提學兪致善,檢校典翰李承宇,副校理權益洙,修撰朴容大,副修撰魚允中,以次侍立,時至,通禮跪啓請外辦,上具翼善冠·衮龍袍,出齋殿,通禮導上詣版位,行四拜禮,陞詣盥洗位,上盥洗,仍詣第一室尊所,慶鎬監盞,上詣第一室神位前,通禮跪啓請跪,上跪,通禮跪啓請三上香,慶鎬奉香,殷謨奉罏,上三上香,通禮跪啓請執盞獻盞,慶鎬奉盞跪進,上執盞以授殷謨,殷謨跪受,奠于案上,連獻三盞,次詣各室,行禮如上儀,通禮導上降復位,行四拜禮,通禮跪啓禮畢,上還入齋殿,命退,承·史諸臣以次退出。
上在景福宮。停常參·經筵。
金聲根啓曰,右承旨洪遠植,今日不爲仕進,卽爲牌招,何如?傳曰,允。
傳曰,摠管有闕之代,前望入之,摠管前望入之,都摠管崔遇亨落點。
兵曹啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
以右承旨洪遠植牌不進罷職傳旨,傳曰,只推。
上在景福宮。停常參·經筵。
以黃海監司徐元輔狀啓,載寧郡守韓敎源身死事,傳曰,令該曹口傳,勿拘常格,各別擇差,不日下送。
吏曹口傳政事,以李周夏爲載寧郡守。
洪殷謨啓曰,行都承旨趙慶鎬,左承旨金聲根,右承旨洪遠植,左副承旨尹成鎭不爲仕進,右副承旨金奎軾式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
以咸鏡監司洪祐吉狀啓,端川等邑人命渰死,民家漂頹事,傳曰,列邑之人命渰死,民戶漂頹,若是夥多,聞極駭慘,而許多人命失所號呼之狀,如在目擊,渰死人,如有生前身還布,竝蕩減,屍身厚埋等節,漂頹戶結構奠接之方,廟堂各別措辭關飭。
以故典簿李五翼妻閔氏上言,其子晉宰繼後事,傳曰,令該曹禮斜出給。
以左副承旨尹成鎭牌不進罷職傳旨,傳曰,只推。
上在景福宮。停常參·經筵。
吏曹啓曰,新除授載寧郡守李周夏,未經五品職,例不得擬望矣,今陞郡守,有違格例,不審之失,臣不勝惶恐。原望筒勿施,何如?傳曰,旣擬矣,不必勿施,今番則勿拘,此後各別審愼,可也。
又啓曰,禮曹佐郞李敏銖,軍資監正金命根,繕工監假監役官李鍾祐,俱以身病呈狀乞遞,竝改差,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
三軍府啓曰,卽接訓鍊都監所報,則今八月十九日,習陣日次,而大將臣任商準有身病,不得行操云矣,敢啓。傳曰,知道。
敦寧都正蔡東述疏云云。省疏具悉。所請依施。
上在景福宮。停常參·經筵。
金聲根啓曰,右承旨洪遠植,今日不爲仕進,卽爲牌招,何如?傳曰,允。
傳曰,政官牌招開政。
傳曰,今番試官,以亞卿擬入。
傳曰,呈告經筵在外敦寧都正,許遞,今日政差出。
議政府啓曰,全羅兵使柳寅協,行將報滿矣,此帥臣,莅任以後,肅靜戎務,愛恤民隱,南來聲譽,蔚然爲良將能手,營邑群情,擧切願借,特令加一瓜仍任,以責終始之效,何如?傳曰,允。
三軍府啓曰,卽接禁衛營所報,則今八月二十日,習陣日次,而大將臣李章濂有身病,不得行操云矣,敢啓。傳曰,知道。
傳曰,發遣吏郞,諸執事淸齋與否,摘奸以來。
以右承旨洪遠植牌不進罷職傳旨,傳曰,只推。
以吏曹參議李淳翼牌不進罷職傳旨,傳曰,只推。
有政。吏批,判書金炳雲進,參判朴來萬,參議李淳翼,竝牌招不進。吏批啓曰,來癸酉式年監試初試試官,當爲磨鍊以入,而擬望之人乏少,承旨竝擬,何如?傳曰,允。
以李廉在爲敦寧都正,沈承澤爲知經筵,尹時榮爲軍資正,朴淇鍾爲禮曹佐郞,朴宣陽爲弘陵令,洪基泰·金永薰爲典籍,尹滋敏爲假監役,金炳觀爲淸安縣監。分奉常主簿單王彦鑑,分奉常直長單林時益,分奉常副直長單王錫魯。再政。以睦養錫爲景慕宮令,權在禹爲瓦署別提,王益勳爲麗王陵參奉,李浚永爲假監役。假監役尹滋敏,今超通政,朝官年八十三,依法典加資。三政。以李根集爲典牲判官。四政。以李源星爲戶曹佐郞。五政。以趙膺奎爲司宰主簿。兵批,判書姜㳣進,參判李會正病,參議金炳翊病,參知許㥌入直。
以申泰運·朴孝正爲同知,金炳淵·閔胄顯·元世顯爲副摠管,安鶴善爲宣傳官,蔡瑞周·金商德·金國允爲五衛將,金廷圭·車興模·申束爲守門將,申杓爲全羅右水使,金敬孚爲包伊萬戶。部將單金箕台,同知單李泰赫,僉知二單,成宗鎬·許焌,副司果鄭觀民,姜景煥·鄭義采·李定壽。
兵曹啓曰,今八月二十日,文臣朔試射日次,而毓祥宮秋享大祭齋戒相値,不得爲之之意,敢啓。傳曰,知道。
上在景福宮。停常參·經筵。
藥房提調閔升鎬,副提調趙慶鎬啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣侯,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,禮房承旨,馳詣受香諸處,奉審摘奸以來。
禮曹,來十月初二日,行宗廟冬享大祭,親祭取稟,奉敎敬依。
政院啓曰,日記修正,何等審愼,而去月朔日,記有所錯誤,致勤下詢,臣之矇然捧入,不勝惶悚。日記,今方改修正以入,而當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
三軍府啓曰,卽接御營廳所報,則今八月二十一日,習陣日次,而大將臣李容熙有身病,不得行操云矣,敢啓。傳曰,知道。
上在景福宮。停常參·經筵。
備忘記,昌城都護府使具明鉉下直,長弓一張,長箭一部,片箭一部,筒兒一箇賜給。
傳曰,自明日進講爲之。
議政府啓曰,式科終場,隔日,而試紙,無以排比云,在前如此之時,多有付紙通用之例。今亦依此通用事,分付四館所,何如?傳曰,允。
三軍府啓曰,卽見忠淸水使李奎顔所報,則水使與虞候,風和風高,互相移住於行本營,已是定式,而行營則海門關防,備禦疎虞,本營則基址形便,不合該營,且行本營,相距稍近,民邑事務,少無掣礙,從今以後,水使,永住行營,虞候,永住本營,似甚便宜,爲辭矣。行營則軍務攸關也,本營則民事攸在,而重邊圉便軍民之道,行營旣有勝於本營,且海門關防之此時備禦,尤係緊重,依所報特爲許施,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
上在景福宮。停常參·經筵。
傳曰,臺諫竝許遞,前望入之。臺諫前望入之,大司憲洪遠燮,大司諫趙光淳,執義奇禹鉉,司諫白仁行,掌令金奎運·金秀集,獻納李奎亨,持平李晩燾·李賢初,正言吳仁泰,金正浩落點。
兵曹啓曰,全羅右水使申杓,以其身病,呈狀乞遞,改差,何如?傳曰,允。
吏曹啓目粘連,觀此全羅監司李鎬俊狀啓,則以爲,靈光郡守趙秉世,廉明自持,三載實惠,邑瘼矯救,公廨修葺,少無勞民,今若遞歸,不無虧簣之慮,特許仍任事,令該曹稟處亦爲白有臥乎,瓜滿差代,乃是金石之典是白乎矣,道臣狀辭,旣如此,依狀請姑爲仍任,何如?啓依允。
壬申八月二十二日巳時,上御紫薇堂。進講入侍時,右議政洪淳穆,講官趙基應,參贊官金奎軾,侍讀官李永,假注書金弘集,記注官安翊豐,別兼春秋徐正淳,各持詩傳第四卷,以次進伏訖。上曰,史官分左右。仍開卷,缺講畢,淳穆曰,向日筵中,有從近進講之下敎,而見今暑氣尙餘,秋涼未深,乃有此開筵,臣等竊不勝欣幸,而詩傳篇秩,最富於他經,大·小雅,鉅章,有難一日盡讀。苟或間斷,非徒無以領會,此經之畢講,亦恐未易,雖其事務相値之時,勿以多日停講,益軫不息之工,區區至祝矣。上曰,大臣之言如此,自今,如非不得已之事務,必不間斷,而今日進講,在於久停之餘,自然句讀,不順下矣。淳穆曰,停講之餘,自底如是,而古語云,一日不讀書,口中生荊棘者,此之謂也。上曰,停講之餘,雖其生澁,課日連讀,則自可漸勝矣。淳穆曰,讀書之法,若値久停,非但轉音生澁,旣往所讀,亦未免遺忘之患矣。基應曰,傳曰,一日曝之,十日寒之,聖學或忽於日新之工,則前功,豈不可惜乎?若連講不輟,則詩傳,庶可於今年內畢讀矣。淳穆曰,自今月始講,此歲尙餘五個朔,冬裏課工,若不間斷,似可專一矣。上曰,今冬工課,方欲專一矣。淳穆曰,若於今冬,此經或未畢講,則一帙書之拖至三年,豈非悶然乎?又奏曰,見今秋分已過,是謂西成,而雨順風調,八域均豐,如今年之用康,殆未易見,寔我殿下盛德所致,洪福所受也。上天,降玆景貺,殿下,其將何以仰答乎?易之大有,不可以盈,故受之以謙,欲其惡盈而好謙,蓋保大持盈之術,則惟兢兢業業,是已,所以成王之求助臣工,其詩曰,毋曰高高在上,陟降厥士,日監在玆,又曰,學有緝熙于光明,佛時仔肩,示我顯德行。由是觀之,應天以實,莫先於聖學將就,倘於廈氈之上,昧爽丕顯,必慥慥不已,日臻光大之域,則天人一理,其感如響,將見年年有此上瑞矣。上曰,雖曰天高地卑,天監昭昭,有甚於人之所睹矣。淳穆曰,人所不睹,天必監之,甚可畏也。古語曰,暗室欺心,神目如電,此卽君子謹獨之義,而自堯·舜以來,聖賢之單傳妙訣,寔不外乎人心道心之分矣。上曰,若謂天之高而不畏,是不知忠孝之人也,人而不知忠孝,烏可曰人乎?淳穆曰,傳曰,君子有三畏,畏天命,畏大人,畏聖人之言,此乃戒懼之義也。基應曰,書曰,天視自我民視,天聽自我民聽,此可見民心,卽天心也。淳穆曰,今年年形,足可書之。史曰,大有年,臣之以勤聖學,爲應天之實,敢此陳達者,過計之慮,或以豐亨,有所放忽矣。上曰,今年果大熟,而豈可以豐登,有所或忽乎?淳穆曰,每日開筵賜對,講論經術,臣等蔑裂,雖無足以仰裨聖學之萬一,豈不有愈於不接臣隣之時乎?上曰,大臣朝臣,以可言之事,言之,則其言必皆好,而誠可聽矣。淳穆曰,臣等雖甚鹵莽,各具忠愛之誠,竭其所知,庶效絲毫之裨益,幸勿歸之以陳談陋說,務恢虛受之量,則似不無有助於開廣聖聰矣。上曰,其在徠諫之道,豈可視之以陳談陋說乎?淳穆曰,自昔人臣,陳勉於其君者,元無新奇之語,卽不過仁民愛物,天人性命之源而已。譬如民生日用,菽粟水火,捨此而復豈有他藉手處乎?基應曰,傳曰,好善,優於天下,人君,誠好善,則其於治國,何有哉?淳穆曰,舜之聞一善言,若決江河,禹之拜昌言,此舜·禹之所以爲聖矣。基應曰,凡有逆耳之言,必求諸道,則納諫非難矣。上曰,講官之言,誠然矣。淳穆曰,人臣,披其悃愊,敢陳逆耳之言,寔出於斷斷忠愛,而至或不能見諒,拒之以訑訑之色,則雖賞之,且不言矣。基應曰,人君納諫,甚爲盛德,若知其亶出於忠愛,而聽受之,則昌言嘉謨,將日至於前矣,不然則天威咫尺,極其嚴畏,此豈人臣易言之地乎?上曰,今番監試,外道擧子,多會云乎?淳穆曰,鄕儒聞多聚集,試場不能容云矣。上曰,一二所,同然乎?淳穆曰,二所試場,亦通設於明倫堂,而鄕儒坌集,可見豐年氣象矣。上曰,科儒之多聚,果好矣,論語曰,有朋自遠方來,不亦樂乎,遠方之來者,旣衆,則此甚可樂矣。初試額數,京城爲多乎?淳穆曰,初試都數,千有餘額,漢城試,爲五百,而又有京畿條,來付者矣,外道,自有鄕試,而行資科費,足可辦備,故來赴漢城試者,若是之多矣。上曰,大臣曾擧進士乎?淳穆曰,嘗擧進士,而時年十九歲矣。上曰,唱榜在何時乎?淳穆曰,在於當年四月矣。上曰,大臣次子,向來登科者,年今幾何乎?淳穆曰,今爲十八歲,而向日科名以後,臣之私心兢懼,尙此靡定矣。上曰,從前亦有十五六歲登科者矣。淳穆曰,古人云,少年登科,一不幸,登科太早,則不能篤實下工,此事勢固然,念到他日需用之地,甚是切悶,故頃於前席,冒陳衷懇者,良以是也,而尙不勝悚惶矣。上曰,卿之子,以年十九唱榜,則年紀適與卿小成同符,誠非偶然也。淳穆曰,下念及此,益不勝萬萬惶感矣。上曰,大臣就座。又命史官就座,仍命大臣先退,又命退,諸臣以次退出。
上在景福宮。停常參·經筵。
傳曰,原任副提學沈舜澤,馳詣景陵,奉審摘奸,留監祭,局內諸陵,一體奉審以來。
傳曰,再明日九日製,通方外爲之,試紙,用大好紙,景武臺親臨磨鍊。
三軍府啓曰,登山僉使有闕矣,控海去處,久曠可悶。令該曹口傳,各別擇差,不日給馬下送,何如?傳曰,允。
兵曹口傳政事,以金鍾完爲登山僉使。
壬申八月二十三日巳時,上御紫薇堂。進講入侍時,講官姜㳣,參贊官洪殷謨,檢討官金裕行,假注書許綸,記事官白時洽,別兼春秋徐正淳,各持詩傳第五卷,以次進伏訖。上曰,史官分左右。上誦前受音一遍訖,仍開卷,㳣,讀自濕有萇楚,止匪風三章,仍奏釋義訖,上命授書算于㳣,上讀新受音十遍訖,㳣還納書算,上曰,此大旨云,政煩賦重,則民不堪其苦,爲人上者,宜有所覺矣。㳣曰,自古聖帝明王,皆以安民爲事,故所以省刑罰薄稅斂也,治世則稅輕,亂世則賦重者,然矣。上章大旨,以政煩賦重,爲言,下章大旨,以周室衰微,爲言,衰微亦由於賦重,則其實一也,觀於小註之供億,可知矣。上曰,供億之費,皆出於賦斂矣。㳣曰,周室衰微,諸侯自相攻伐,故强者侵弱,不能自保矣。昔,孔子聞婦人哭而有苛政猛於虎之訓,白居易,作貘贊而有非貘之悲,惟時之悲之語矣。上曰,政雖苛,何以猛於虎乎?此出於訓戒之意也。㳣曰,苛政,無日不困民,虎患,未來前安過故也。上曰,唐時,亦賦重,故作貘贊乎?㳣曰,此則非指當時而言也,統論前代,而文人每有憂世之辭也。上曰,此指前世而言者也。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。
傳曰,自明日進講,停。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
傳曰,明日出宮門路,以思政門爲之。
禮曹啓曰,卽接社稷署所報,則明日九日製試取時,本署官員,俱爲觀光云,依定式本曹正郞崔應珏,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日九日製試取時,本殿官員,俱爲觀光云,依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日九日製試取時,本宮官員,俱爲觀光云,依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
義禁府啓曰,明日九日製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及金華門禁亂都事,無以推移,假都事三員,令該曹口傳差出,以爲分排擧行,何如?傳曰,允。
兵曹啓曰,明日親臨景武臺,九日製試取時,本曹堂上侍衛,當爲備員,而參判李會正,三所試官進,不得進參云。令政院稟旨變通,仍令該曹口傳差出,待下批牌招,何如?傳曰,允。許遞。
政院啓曰,禁府假都事望單,有所錯誤,致勤下詢,極爲未安。原單,使之改修正以入,而臣之矇然捧入,不勝惶悚,當該吏曹堂上,不可無警,推考,何如?傳曰,允。
兵曹啓目粘連,觀此黃海兵使梁憲洙狀啓,則所已萬戶朴敏植,賙恤鎭民,咸囿奠接,修繕公廨,務就完實,損廩課武,終始不懈,瓜期近隔,鎭民願借,加瓜仍任,俾責成效事,令該曹稟處亦爲白有臥乎所,賙恤鎭民,修繕公廨,捐廩課武,茂績嘉尙。依狀請加瓜仍任,俾責成效之地,何如?啓依允。
又啓目粘連,觀此北兵使金箕錫狀啓,則乾原權管金光雨,今九月爲箇滿是白如乎,兩年匪類,領回差員之役,閱月勞苦,沿邊防守,不無料理,歉餘軍卒,擧境惜去,今姑仍任,俾責始終之效事,令該曹稟處亦爲白有臥乎所,沿邊防守,旣在料理,歉餘軍卒,又皆惜去,依狀請仍任,俾責成效,何如?啓依允。
大司諫趙光淳疏略曰,臣行已無素,自速人言,此臣莫貸之罪,而薄竄旋寢,臣之終始全保,罔非洪恩也。縮伏窮巷,一倍恧蹙,及夫道啓之徹,大僚筵白,遂置臣於無罪之地,繼又諫長除旨,蕩敍臣罪,而今若徒恃曲遂之仁,不念自靖之義,掦掦冒進,則臣之無嚴無憚之罪,益無所逃矣,敢暴血懇。伏乞將臣職,亟賜遞斥,仍勘臣未勘之罪焉。臣方自訟,不容他說,而見今秋晷晶朗,講筵已開,經以傳心法,史以鑑治忽,於此而驗得失究是非,惟日孜孜,身體而實踐,則其於進德修業之功,豈云小補哉?伏乞深留聖念,勿以人廢言。臣無任云云。省疏具悉。本事,今旣出場,前職亦已肅命,又何必如是爲引?爾其勿辭,益勉自修之道。尾附事,當留念矣。
壬申八月二十四日巳時,上御紫薇堂。進講入侍時,講官趙性敎,參贊官洪殷謨,侍讀官洪在瓚,假注書金弘集,記事官康炳迪,別兼春秋李根命,各持詩傳第四卷,以次進伏訖。上曰,史官分左右。上誦前受音一遍訖,仍開卷,性敎,讀自蜉蝣之羽,止蜉蝣三章,仍釋義,至蜉蝣掘閱下註,奏曰,掘閱二字,未詳,而先儒有云,掘者,掘地也,蜉蝣掘地而出,形容解閱也。上曰,掘地而出,似然而未詳,故訓詁不爲採入乎?性敎曰,此蟲,土裏化生,其說或近,而未有考信,故不入訓詁,經義惟當一遵朱子集傳矣。上曰,果彷似,而當從集傳。朱子無書不覽,豈不參互諸說而取之耶?性敎,繼奏釋義訖,上命授書算于性敎,上讀新受音十遍訖,性敎還納書算,上曰,此詩,謂以時人,有玩細娛忘遠慮者而作,然詩人之意,似當刺其君之失也。性敎曰,先儒蓋謂刺其君,其言雖未有考,而意或然也。上曰,夫爲君者,玩細娛忘遠慮,而何以爲國乎?其國之政治,亦可知也。當時曹國,危在朝夕,而賢者愛其君,有於我歸處之語,誠亦賢矣,玩細娛而不能用賢,甚可歎也。性敎曰,此詩之謂戒曹君,未有確據,故大旨,泛稱時人,而若以爲賢者,刺其君之詩,則其忠愛,可嘉也。蓋人無遠慮,必有近憂,時人,徒尙服飾之美,全昧長遠之慮,有若蜉蝣之羽,猶衣裳之鮮明,可愛,然而不知朝生暮殞,不能久存,詩人之引物爲戒,深且切矣。上曰,大旨不然,而以小註謝氏說,忠臣痛惻之辭云者,見之,終是爲君而作也。性敎曰,其說近似,而未能眞的,故集傳,以爲未有考也。上曰,不能指的爲何君而作也。性敎曰,先儒或云,爲昭公而作也。上曰,昭公之說,在何書乎?性敎曰,在十三經註疏矣。上曰,朱子若的知,則豈不明言?必是依俙,故如此泛稱矣。性敎曰,舊說終涉未詳,故集傳,不以爲刺君之作矣。上曰,候人章,亦與上篇旨義,相接矣,三百赤芾,是言小人多而君子遠也,夫如是而欲爲國,其可得乎?性敎曰,誠如聖敎矣。上曰,諸侯之制,大夫無過五人,而此時大夫,多至三百,曾不如有一賢者。書曰,受,有臣億萬,惟億萬心,周有臣三千,惟一心,朝廷,惟宜用賢,大夫雖多,非賢,何以成其治也?性敎曰,此詩章句,雖少,最可鑑戒,蓋親君子遠小人,則其國興隆,親小人遠君子,則其國危亡,乃萬世之常經,百王之龜鑑也。曹君之朝,小人衆多,無其才能,而至有三百赤芾,其國安得不危亡乎?親君子遠小人六字,治亂係焉,此最爲切於君上之鑑戒也。上曰,薈蔚朝隮,言小人衆多,婉孌季女,言賢者自保,不妄從人也,賢者,守道而反貧賤,其肯出而仕於小人之中乎?性敎曰,君子小人,如氷炭之不相合,小人升用,則君子自當飢困矣。上曰,君子滿朝,而以一小人參之,猶且不可,況小人滿朝,則一君子,其能見容乎?大抵爲國,當親君子遠小人,講官所云,治亂係此者,誠是也。性敎曰,易曰,開國承家,小人勿用,此之謂也。上曰,小人,似近於利,而其實爲害君子,則不然矣。性敎曰,聖敎至當,衆君子一小人,猶足致亂,況小人之多乎?蓋小人,固寵懷祿,阿諛承順,似可愛悅,而其實,乃自爲身謀也。君子守正不屈,敢言面折,易爲厭苦,而其意,欲引君當道也,人君,若從面諛而厭聽逆耳,則一小人,易惑,衆君子,難進,自古治亂之原,惟在於君子小人之進退者,此也。在瓚曰,孔子曰,十室之邑,必有忠信,而況一國乎?曹國雖小,未必無賢,而有三百〈赤〉芾之譏,此可見曹君用捨之不愼也。候人末章,漢儒解之曰,薈蔚之小雲,朝隮於南山,不能爲大,以喩小人,雖見任於君,而不能成其德敎,天無大雨,則歲不熟,而幼弱者飢,猶國無政令,則下民困病,是雖傅會,亦足備一說矣。殷謨曰,蜉蝣章大旨,有玩細娛忘遠慮云者,俄伏聞殿下,昭晳旨義矣,此意,與旅獒之玩物喪志,召誥註之爲國家長遠慮者,旨異義同,則今此一詩之諷刺,可得兼召公之陳戒于王,遠慮于邦者,而爲鑑戒也。性敎曰,參贊官所奏,玩物喪志,在旅獒經文,爲國家長遠慮,在召誥篇題,而引喩誠好矣,上掩卷,仍命史官就座,又命退,諸臣以次退出。
壬申八月二十四日辰時,上御紫薇堂。奉審儒臣入侍時,同副承旨金奎軾,假注書許綸,記注官朴鳳軫,別兼春秋李根命,原任副提學沈舜澤,以次進伏訖。上曰,史官分左右。仍命奉審儒臣進前,舜澤進前奏曰,臣承命馳詣景陵陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣健元陵陵上奉審則安寧,碑閣丁字閣奉審則無頉,仍詣顯陵陵上奉審則安寧,碑閣丁字閣奉審則無頉,仍詣穆陵陵上奉審則安寧,碑閣丁字閣奉審則無頉,仍詣徽陵陵上奉審則安寧,碑閣丁字閣奉審則無頉,仍詣崇陵陵上奉審則安寧,碑閣丁字閣奉審則無頉,仍詣惠陵陵上奉審則安寧,碑閣丁字閣奉審則無頉,仍詣元陵陵上奉審則安寧,碑閣丁字閣奉審則無頉,仍詣綏陵陵上奉審則安寧,碑閣丁字閣奉審則無頉,還詣景陵,仍留監祭,將事安寧之意,敢達矣。上曰,何時離發乎?舜澤曰,將事後,四更量離發矣。上曰,至城外,則果何時耶?舜澤曰,罷漏時矣。上曰,奉審儒臣先退。仍命史官就座,又命退,承·史以次退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調閔升鎬,副提調趙慶鎬啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,慶基殿移模影幀後,陪從承旨復路時,仍往南延君墓所,看審以來。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
吏曹口傳政事,以尹秉鼎爲兵曹參判。
傳曰,別雲劍·兵摠府堂上·堂上閣臣·儒臣入侍,承旨堂上·對讀官,竝讀券官加差下,堂下閣臣·儒臣,竝對讀官加差下,使之分考。傳曰,光州牧使之代,令該曹勿拘常格,口傳各別擇差。
以全羅道京試官洪健植狀啓,監試初試試取時,副試官光州牧使申錫游,稱病徑歸,參試官參禮察訪蔡東寔,擅自還去,俱極駭然。爲先罷黜,其罪狀,令攸司稟處,不能挽止,至此無前之擧,惶恐待罪事,傳曰,勿待罪事,回諭。
吏曹口傳政事,以趙雲漢爲光州牧使。
壬申八月二十五日巳時,上詣景武臺。親臨九日製儒生試取入侍時,行都承旨趙慶鎬,左承旨金聲根,右承旨洪遠植,右副承旨金奎軾,同副承旨洪殷謨,記事官缺,別兼春秋朴定陽·徐正淳·李根命,檢校直提學閔升鎬·趙寧夏·李載冕·趙成夏,檢校直閣李世用·李鎬翼,待敎韓耆東,檢校典翰權鼎鎬,副應敎李載德,校理洪在瓚·李永,副校理權益洙,副修撰魚允中,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調閔升鎬,副提調趙慶鎬,進前問候訖,由勤政門·興禮門·用成門·神武門,詣景武臺,通禮跪啓請降輿,上降輿陞座,慶鎬請出標信,開布城,儒生入場,仍讀奏入門單子訖,又奏曰,從陞人中試官蒙點人,使之下去,一體行禮乎?上可之。讀券官金世均·崔遇亨·朴來萬,對讀官李淳翼·趙秉鎬·南錫熙·趙定熙·吳麟泳·魚允中·李永·金容圭以次行禮,就位訖,上命試官進前,命書詩題,皆言四海同,世均跪書讀奏,容圭奉出懸題訖,上曰,兵判進前,姜㳣進伏,上曰,今番慶基殿移摸影幀陪奉時,所經各邑,以束伍軍百名式,挾輦軍·射隊軍,分排擧行,小邑之束伍,未滿百名處,量宜分排,而除標信擧行之意,發關知委於各該道臣,可也。㳣曰,退出後,謹當發關擧行矣。少頃,上命考試,傳曰,別雲劍·兵摠府堂上·堂上閣臣·儒臣·入侍承旨堂上·對讀官,竝讀券官加差下,堂下閣臣·儒臣,竝對讀官加差下,使之分考。出傳敎仍命科次,上命書傳敎曰,九日製詩居首三下幼學尹相悳等五人,竝直赴會試,之次次上幼學李啓薰等七人,竝給二分,之次次上幼學金鳴鏞等八人,竝給一分,之次次上幼學金泰錫等五人,各史記英選一件賜給,之次次上幼學鄭基旭等五人,各杜陸千選一件賜給,之次次上幼學李民世等六人,各朱書百選一件賜給,之次次上幼學安鍾晉等十四人,各奎章全韻一件賜給。又命書傳敎曰,入格儒生,明日待令。仍命試官先退,通禮跪啓禮畢,上降座乘輿,由神武門入勤政門,慶鎬請出標信解嚴,上還內,諸臣以次退出。
上在景福宮。停常參·經筵。
以司謁口傳下敎曰,太祖大王移摸影幀,慶基殿奉安時,中使李敏和,挾侍進去。
傳曰,入格儒生入侍。
傳曰,政官牌招開政。
傳曰,秋曹堂上,竝許遞,今日政差出。
傳曰,在外敦寧都正許遞,今日政差出。
傳曰,瑞興府使之代,準朔守令中擬入。
傳曰,在外與未肅拜經筵,許遞,今日政差出。
傳曰,在外與未肅拜臺諫,竝許遞,今日政差出。
傳曰,在外金吾堂上許遞,今日政差出。
傳曰,文義縣令之代,未準朔守令擬入。
吏曹啓曰,禮曹佐郞鄭昌東·朴淇鍾,繕工監假監役官李後永,俱以身病,呈狀乞遞,竝改差,何如?傳曰,允。
以吏曹參議李淳翼牌不進罷職傳旨,傳曰,只推。
有政。吏批,判書金炳雲進,參判朴來萬,參議李淳翼竝牌不進。以閔泳緯爲大司憲,金昌秀爲大司諫,張膺杓爲執義,南啓憲爲司諫,奇陽衍·陳秉燮爲掌令,朴來冕·金熙國爲持平,李弼容爲獻納,李泰容·愼炳一爲正言,金壽鉉爲刑曹判書,李勉愚爲刑曹參判,蔡東述爲敦寧都正,趙秉轍爲刑曹參議,李鼎在爲判義禁,朴奎賢爲知義禁,尹滋承·鄭泰好爲同經筵,金永薰·劉元植爲禮曹佐郞,李學年爲兵曹佐郞,李貞裕爲假監役,李秉路爲瑞興府使,金學魯爲參禮察訪。靈光郡守趙秉世,姑爲仍任事,承傳,故學生韓命鎭贈童敎,孝行卓異贈職事,承傳,贈童敎申溭贈吏參例兼,故學生申必海贈吏議,申濂贈僕正,已上同知申斗淵三代,故通德全兢紹贈戶參例兼,故成均生員全最浩贈左承旨,故成均進士全大濟贈僕正,已上同知全慶會三代。再政。以金元植爲知敦寧,黃處源爲吏曹正郞,成吉鎬爲假監役,全晳根爲德川郡守。同義禁單朴奎賢,兼春秋單金顯默,假監役李貞裕,今超通政,朝官年八十依〈法〉典加資。三政。以金世均爲工曹判書,趙冕夏爲文義縣令。四政。以朴基駿爲木川縣監。兵批,判書姜㳣病,參判尹秉鼎病,參議金炳翊病,參知許㥌入直進。僉知二單,金商德·金國允,全羅兵使柳寅協,所已萬戶朴敏植,已上加一瓜仍任事,承傳,乾原權管金光雨,姑爲仍任事,承傳。
義禁府啓曰,全羅左道京試官洪健植狀啓內,副試官光州牧使申錫游,參試官參禮察訪蔡東寔,爲先罷黜,其罪狀,令攸司稟處事,啓下矣。申錫游·蔡東植,俱在任所云,依例發遣府羅將竝拿來,何如?傳曰,待待命拿囚。
禮曹啓曰,卽接江陵府幼學宋聖敏所志,則以爲,同姓四寸兄英奎,嫡妾俱無子,以其同姓四寸兄聖三第三子昌鎬,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長宋聖敏所訴,旣如此,宋聖三第三子昌鎬,立爲宋英奎之後,何如?傳曰,允。
以平安兵使趙台顯狀啓,麟山鎭交界,彼地商船,爲响馬賊船所追趕,避入東江,自義州府調兵救解,竟至廝殺,燒燼賊船。殲馘匪類之際,我人亦致死被傷,常時不飭之失,惶恐待罪事,傳曰,邇來彼匪之隔江出沒,已爲邊上之所憂虞,而今其响馬賊徒,追趕中國商船,轉至我境,劫掠財貨,雖因我境軍民之儘力向前,連斃賊匪,連燒賊船,而餘賊之渡水奔竄,亦不無後日之慮。申飭沿邊各邑,瞭望防守等節,毋或疎忽,至若兵丁之或死或傷,俱極慘惻,死者旣厚埋矣,訪問妻孥,另加存恤,不至於死者,多般救療,一體慰撫事,分付,其餘,竝令武府稟處,卿勿待罪。
以義州府尹申獻求狀啓,麟山鎭交界,彼地商船,爲响馬賊所追趕,入東江,卽令調〈兵〉救解,竟至廝殺,燒燼賊船。殲馘匪類之際,我人,亦致死被傷,至於彼地商船段,終又旋去,未及問情,惶恐待罪事,傳曰,勿待罪事,回諭。
三軍府啓曰,以平安兵使趙台顯狀啓,麟山鎭交界,彼地商船,爲响馬賊船所追趕,避入東江,自義州府調兵救解,竟至廝殺,燒燼賊船。殲馘匪類之際,我人亦致死被傷,常時不飭之失,惶恐待罪事,傳曰,邇來彼匪之隔江出沒,已爲邊上之所憂虞,而今其响馬賊徒,追趕中國商船,轉至我境,劫掠財貨,雖因我境軍民之儘力向前,連斃賊匪,連燒賊船,而餘賊之渡水奔竄,亦不無後日之慮。申飭沿邊各邑,瞭望防守等節,毋或疎忽,至若兵丁之或死或傷,俱極慘惻,死者旣厚埋矣,訪問妻孥,另加存恤,不至於死者,多般救療,一體慰撫事,分付,其餘,竝令武府稟處,卿勿待罪事,命下矣。响匪滋擾,未有若此次之甚矣,殲賊燒船,雖爲目前之幸,十餘匪徒之漏網潰散,實有來頭之慮,至於我人之或被死,或被傷,尤極驚慘。沿江防守,死傷恤撫,謹奉聖敎,今方關飭,而船中器械,係是軍物,一一開錄,留置本府,以爲武備,旣因彼賊之剽掠,乃有商舶之請救,竟至調發兵丁,廝殺交界,則此不可不奏聞上國,令槐院詳具事實,撰咨入送,何如?傳曰,允。
壬申八月二十六日巳時,上御紫薇堂。進講入侍時,講官趙基應,參贊官洪殷謨,檢討官魚允中,假注書許綸,記注官安翊豐,別兼春秋徐正淳,各持詩傳第四卷,以次進伏訖。
壬申八月二十六日未時,上御紫薇堂。入格儒生入侍時,左副承旨尹成鎭,假注書許綸,記注官安翊豐,別兼春秋徐正淳,以次進伏訖。上曰,史官分左右。成鎭曰,待令儒生,使之陞堂奏職姓名乎?上可之。儒生等,以次奏職姓名訖,成鎭曰,儒生頒賞行禮乎?上可之。儒生頒賞行禮訖,成鎭曰,儒生等使之出送乎?上可之。上曰,史官就座。仍命退,承·史以次退出。
上在景福宮。停常參·經筵。
自開東至未時,灑雨下雨,測雨器水深五分。
尹成鎭啓曰,右副承旨金奎軾,今日不爲仕進,卽爲牌招,何如?傳曰,允。
傳曰,今番慶基殿,移摸影幀陪奉時,自崇禮門至江頭,京畿監司,率標下軍,陪進落後,忠淸監司·全羅監司,率標下軍,各其境內,陪進道界,出待置之,差使員·差備官外,兵使·守令之馳進,竝置之事,分付宗府,使之行會各道。
政院啓曰,出榜詣闕,例也,而監試一所參試官李建昌,謂有身病,自外徑歸,事甚未安。推考,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府啓曰,假引儀李敎奭·李鼎善等拿處事,傳旨啓下矣。李敎奭·李鼎善等,係是雜技,依例移送秋曹之意,敢啓。傳曰,飭已施矣,分揀。
壬申八月二十七日巳時,上御紫薇堂。進講入侍時,知事沈承澤,參贊官洪殷謨,侍讀官李載德,假注書張逵鴻,記注官安翊豐,別兼春秋徐正淳,各持詩傳第四卷,以次進伏訖。
上在景福宮。停常參·經筵。
議政府啓曰,科場之嚴不嚴,專在試官,而今番一所試圍,防限解弛,不無物議之擾擾,雖緣生疎所致,苟能十分操束,豈至於此乎?聽聞所及,不可置而勿論,上試官姜蘭馨,亟施刊削之典,其餘試官,竝施譴罷之典,以重試體,何如?傳曰,允。
金奎軾啓曰,行都承旨趙慶鎬,右承旨洪遠植,左副承旨尹成鎭,今日不爲仕進,左承旨金聲根,同副承旨洪殷謨式暇,院中只有臣一人。伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
敦寧都正蔡東述疏云云。省疏具悉。所請依施。
壬申八月二十八日巳時,上御紫薇堂。進講入侍時,講官李承輔,參贊官金奎軾,檢討官魚允中,假注書許綸,記事官康炳迪,別兼春秋朴定陽,各持詩傳第四卷,以次進伏訖。
上在景福宮。停常參·經筵。
自巳時至未時,灑雨下雨,測雨器水深三分。
藥房提調〈閔〉升鎬,副提調趙慶鎬啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,?王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,俱有身病,左議政未差,不得來會云矣,敢啓。傳曰,知道。
又啓曰,新除授判義禁李鼎在,同義禁朴奎賢·徐相俊,過三日不爲出肅。竝依定式,推考警責,仍卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
兵曹啓曰,今八月各廳堂下武臣朔試射,臣曹,連因有故,不得爲之之意,敢啓。傳曰,知道。
宗親府啓曰,明日,卽天漢殿朔奉審日次,臣鍾浩,進詣擧行之意,敢啓。傳曰,知道。
禮曹啓曰,卽接仁川幼學鄭集源所志,則以爲,同姓八寸孫雲翊,嫡妾俱無子,以其同姓三十四寸兄雲基子周澤,欲爲繼後,兩家諸族,相議完定,而雲翊夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長鄭集源所訴,旣如此,鄭雲基子周澤,立爲鄭雲翊之後,何如?傳曰,允。
又啓曰,圖畫署,有別遞兒祿窠,而畫員中,勤勞國役者,使之次次許付矣。付祿朴基駿,以軍官在外代,畫員徐興源,勤勞最多,依例許付,何如?傳曰,允。
壬申八月二十九日巳時,上御紫薇堂。進講入侍時,講官趙性敎,參贊官尹成鎭,檢討官金裕行,假注書張逵鴻,記注官朴鳳軫,別兼春秋李根命,各持詩傳第四卷,以次進伏訖。上曰,史官分左右。上誦前受音一遍訖,仍開卷,性敎,讀自七月流火,八月萑葦,止獻豣于公,仍奏釋義訖,上命授書算于性敎,上讀新受音十遍訖,性敎還納書算,上曰,此章,我朱孔陽爲公子裳,蓋豳民先公後私,愛君親上,至誠惻怛之心,宛然如復見矣。性敎曰,爲公子裳,爲公子裘,獻豣于公,此三章,其愛君親上之心,果溢於辭表,凡民忠厚之心,卽彝性所同然,非但豳民爲然,今之民,猶古之民也,苟能善導,則向上忠愛之誠,豈獨專美於豳民也?上曰,民心,果無異於古今,今亦善導,則便是堯·舜之民也。性敎曰,化民善俗,在於導率,上之視民如子,則民之親上如父母,故先王之發政施仁也,一夫飢,猶己之飢,一夫寒,猶己之寒,凡所以救災恤患,靡不用極,若父母之於子,鞠育而顧復之,所以民情之愛戴,出於至誠,豳之先公,用此道化民,觀於此章,尤驗導率之本務矣。上曰,民之善不善,果在於導率,周公·后稷,公劉,以至于大王·王季,積累之化,浹洽於民心,故其民如是也。性敎曰,此章,卽周公,追述后稷·公劉之風化所由,以戒成王者,而亦爲百王之所可鑑戒者也。上曰,講官,已有所言,而此詩,非徒周公告成王而已,卽千萬世人主之龜鑑也。性敎曰,古語曰,民猶水,水者,就下也,導水而順其性,則水無有不下,導民而率以善,則民無有不善。昔宋之民,有負暄獻君者,忠愛之出於天性,於此亦可見也。裕行曰,此篇旨義,無他焉,一豫字而已,隨其節物之要,備豫人事之修,則此豫字,非但在下者,做事之要,凡於治國平天下之道,亦不外於此。伏願殿下,懋哉懋哉。成鎭曰,講官儒臣,備陳無餘,大抵七月之詩,詳載稼穡艱難,小人之所依,故宋臣張栻,侍經筵,告其君曰,帝王傳授心法之要,皆在於此矣。上曰,昨日講筵,以棄稷事,問答矣,講官,聞之耶?性敎曰,果得承聞於昨日講官矣。成鎭曰,臣於講筵,參贊官,聞其詳考之處,在國語云,而當夏之衰,廢其后稷之官者也。性敎曰,棄在上在下,故文義,不無疑眩,而國語之註解,昭然可據,如是然後,文理通暢無蘊矣。上曰,國語有此語耶?成鎭曰,國語,昭載周世系矣。上曰,政院所在,國語內入也。上曰,稷,何許官也?性敎曰,如古之大司農也。上曰,以我國官名論之,戶判近之矣,當夏之衰,棄其重大之官,則政治可知,而至公劉,復修后稷之業云,公劉之時,當夏之何世耶?性敎曰,以周世家考之,則似在夏之中葉也。上掩卷,命史官就座,又命退,諸臣以次退出。◆◆日記廳堂上金春熙。郞廳郭琦。
上在景福宮。停常參·經筵。
興陽府夫人卒逝後,大妃殿,宗親·儀賓·藥房·內閣·政院·玉堂口傳問安。答曰,罔極。朝廷二品以上·六曹堂上,單子問安。答曰,罔極。
大妃殿擧哀後,藥房·內閣·政院·玉堂口傳問安。答曰,罔極。
藥房口傳啓曰,大妃殿,千萬料外,遽遭此罔極之痛,必多有傷損之節,臣等不勝憂慮之至。醫官二員,依例使之別入直,醫女二名,亦爲待令差備近處,三錢重人蔘粟米飮煎入之意,惶恐敢啓。答曰,知道。
大妃殿,進御三錢重人蔘粟米飮,自今日日再煎入事,榻前下敎。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
金聲根啓曰,右承旨洪遠植,今日不爲仕進,卽爲牌招,何如?傳曰,允。
宗親府啓曰,卽接內需司牒報,則咸興·永興兩本宮十月別大祭時,造燭封香吉日,今月十八日卯時,衣襨·香燭·祭品奉詣吉日,同月十九日辰時俱吉云,以此日時擧行之意,敢啓。傳曰,知道。
禮曹,今九月二十五日中宮殿誕日陳賀時,應行節目,參考前例,磨鍊爲白矣乎,依此擧行,何如?啓權停爲良如敎。
傳曰,興陽府夫人病患沈重云,遣御醫看病以來。
傳曰,領議政,戶曹判書金炳國,輪回別入直於大妃殿。
傳曰,錦陵尉朴永孝,副司果李載純,兵曹正郞李載悳,別入直於大妃殿。
傳曰,聞興陽府夫人卒逝云,東園副器一部輸送,喪葬等節,照例擧行。
傳曰,自明日進講,停。
傳曰,今十五日幸行日字,更以來月旬前擇入。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,參下檢書官成純永,仕日已滿三十朔,依定式六品職遷轉事,分付吏曹,何如?傳曰,允。
又啓曰,檢書官成純永減下,其代以前薦人徐周輔,依已例除取才口傳單付軍職,使之冠帶常仕,何如?傳曰,允。
禮曹啓曰,今此興陽府夫人喪,大妃殿擧哀儀註,直爲書入大妃殿之意,敢啓。傳曰,知道。
又啓曰,今此興陽府夫人喪,大妃殿素膳,依前例限公除日封進事,知委,何如?傳曰,允。
戶曹啓曰,卒興陽府夫人喪,禮葬輸送,則本家以常時遺意,不敢祗受云矣,敢啓。傳曰,更爲輸送。
三軍府啓曰,本府武從事官鄭永澤,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
兵曹啓曰,今九月二十日,移模影幀奉安慶基殿時,大駕詣永禧殿展謁,仍爲衛內陪奉,崇禮門內祗送,宣惠廳少駐時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領,爲先廂,禁營步軍二哨,訓局步軍一哨,兩營騎士各一番,禁將率領,爲後廂,禁軍二番隨駕,別抄軍二哨,領付中央陣,御將率三營餘軍,留陣留營,置之。
壬申九月初一日巳時,上御紫薇堂。進講入侍時,講官李承輔,參贊官金奎軾,侍講官洪鍾大,假注書許綸,記事官金顯默,別兼春秋李根命,各持詩傳第四卷,以次進伏訖。
上在景福宮。停常參·經筵。
大妃殿,藥房·內閣·政院·玉堂口傳問安。答曰,罔極。
政院啓曰,內侍手本粘連單子,有所錯誤,致勤下詢,事甚疎忽。原單子,使之改修正以入,而當該注書,所當重勘,而本院請推之外,無他可施之罰,何以爲之?敢稟。傳曰,特爲安徐。
又啓曰,卽者應敎洪鍾大,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,應敎洪鍾大,陳疏徑出,上番闕直,事甚未安。副應敎李載德,校理洪在瓚·李永,副校理權益洙·洪健植,竝卽牌招,推移入直,何如?傳曰,允。
戶曹啓曰,卒興陽府夫人喪,禮葬更爲輸送,則本家以常時遺意,又不敢祗受云,何以爲之?敢稟。傳曰,更爲輸送。
禮曹啓曰,傳曰,今十五日幸行日字,更以來月旬前擇入事,命下矣。吉日,令日官李秉洪更爲推擇,則來十月初四日·初八日俱吉云,以何日定行乎?敢稟。傳曰,以來月初十日定行。
戶曹啓曰,率興陽府夫人喪,禮葬更爲輸送,則本家以爲,恩命雖極感惶,遺意有難孤負,終不敢祗受云,何以爲之?敢稟。傳曰,遺意旣如此,葬需,從優輸送。
應敎洪鍾大疏曰,云云。省疏具悉。爾其勿辭救護。
上在景福宮。停常參·經筵。
大妃殿,藥房·內閣·政院·玉堂口傳問安。答曰,罔極。
禮曹啓曰,今此興陽府夫人喪,大妃殿成服儀註直爲書入,大妃殿之意,敢啓。傳曰,知道。
三軍府啓曰,還上有事之時,凡於鎭堡去處,不容不愼擇其任,而麟山僉使,瓜期在邇云,今姑改遞,其代,以義州居前五衛將張鳳俊,特爲差下,令該曹口傳下批,除朝辭赴防之意,星火知委,何如?傳曰,允。
又啓曰,禁衛營,已設鑄砲所,而許多武備之役,日益旁午,東堂一所,今無以開場,特依已例,移設於明倫堂,何如?傳曰,以禮曹爲之。
兵曹口傳政事,麟山僉使單張鳳俊。
禮曹啓曰,卽接永興幼學金建淳所志,則以爲,同姓九寸姪膺圭,嫡妾俱無子,以其同生兄晉圭第二子鉉星,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金建淳所訴,旣如此,金晉圭第二子鉉星,立爲金膺圭之後,何如?傳曰,允。
執義張膺杓疏略曰,臣行己無狀,至蒙年前嚴旨,滿心惶恧,恩惟止薄竄,感戴洪造,與天無極,繼以喪威震剝,蟄伏窮廬,不敢抗顔,而迺者柏府除旨,固當蹶趨膺,而點檢臣身,滓穢未消,汚衊猶舊,今何以歲月稍久,恬若平常,冒膺於臺閣之列也哉?玆敢短章,乞遞帶職,永刊臣名焉。臣方訟愆,何敢贅他,而伏念,典學之工,貴在日新,日新之要,尤貴克勤,方今日開講筵,頻接臣僚。伏願繼自今,無少間斷,以至高明之域焉。省疏具悉。苟能革心而自新,則爲嶠南之一大幸者也。尾附事,當留念矣,爾其勿辭察職。
上在景福宮,停常參·經筵。
夜五更,灑雨下雨,測雨器水深九分。
大妃殿,藥房·內閣·政院·玉堂口傳問安。答曰,罔極。
興陽府夫人成服後,大妃殿,宗親·儀賓·藥房·內閣·政院·玉堂口傳問安。答曰,罔極。朝廷二品以上·六曹堂上,單子問安。答曰,罔極。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
傳曰,今番移模影幀祗送時少駐處所,以宣惠廳爲之。
以咸鏡監司洪祐吉狀啓,吉州牧人命渰死民家漂頹事,傳曰,當此西成之時,人命渰死,民家漂頹,若是夥多,聞極驚慘。元恤典外,別加顧助,渰死人,如有生前身還布,竝蕩減,漂頹戶,趁卽結構奠接,俾無一民失所棲遑之弊事,廟堂措辭關飭。
兵曹啓曰,守門將金道進,除授在外,過限未上來,改差,何如?傳曰,允。
御營廳啓曰,本廳哨官李敎敏,身病甚重,勢難察任,改差,何如?傳曰,允。
上在景福宮。停常參·經筵。
藥房都提調洪淳穆,提調閔升鎬,副提調趙慶鎬啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
大妃殿,進御三錢重人蔘粟米飮,自今日一貼式煎入事,榻前下敎。
藥房口傳啓曰,大妃殿哀毁之中,奄經成服,必多傷損之節,粥飮,不足以扶護元氣,臣等不勝焦迫之忱,方以進御水刺之意,仰請於大妃殿。伏願聖上,亟加勸進,千萬幸甚,惶恐敢啓。答曰,知道。
又啓曰,伏未審屢日哀痛之中,氣候,何如?千萬料外,遭此大故,奄經成服,伏想,此時情事,益復罔極。粥飮,雖或勉進,水刺宜急復常,臣等不任焦迫,玆敢冒瀆。伏乞自今日進御水刺,以副群下之望,不勝幸甚,惶恐敢啓。答曰,成服奄過,痛霣之心益新,依仰東朝勸勉,抑情過日,卿等勿慮。
政院啓曰,議政府郞廳來言,今日賓廳日次,而領議政金炳學,服制未出仕,左議政未差,右議政洪淳穆藥院進,不得來會云矣,敢啓。傳曰,知道。
又啓曰,移模影幀奉安慶基殿時,宗臣一員陪進事,命下矣。何宗臣進去乎?敢稟。傳曰,知宗正卿李承輔進去。
傳曰,大妃殿,別入直撤罷,副司果李載純,兵曹正郞李載悳,輪回別入直。
傳曰,政官牌招開政。
傳曰,自明日進講爲之。
傳曰,在外法司堂上許遞,今日政差出。
傳曰,右副承旨許遞,今日政差出。
傳曰,呈告禮曹判書許遞,前望入之。
禮曹判書前望入之,李承輔落點。
傳曰,京兆堂上竝許遞,今日政差出。
傳曰,有實故摠管許遞,今日政差出。
吏曹啓曰,繕工監假監役官成吉鎬,以其身病,呈狀乞遞,改差,何如?傳曰,允。
有政。吏批,判書金炳雲進,參判朴來萬,參議李淳翼,竝牌招不進。
吏批啓曰,武承旨,今當差出,而擬望之人乏少,外任竝擬,何如?傳曰,允。
以鄭憲朝爲承旨,洪鍾雲爲判尹,李敦應爲刑曹參判,洪兢周爲左尹,李升洙爲右尹,尹滋敏爲敦寧都正,白義行爲直講,洪贊燮·朴明壽爲典籍,李鎬翼爲南學敎授,李克愚爲假監役。檢書官單徐周輔。
再政。以李碩憲爲假監役。左尹單李升洙,右尹單洪兢周,假監役李克愚,今超通政,朝官年八十五,依法典加資。
吏批啓曰,來癸酉式年文科東堂初試試官,當爲磨鍊以入,而擬望之人乏少,承旨竝擬,何如?傳曰,允。
兵批,判書姜㳣進,參判尹秉鼎病,參議金炳翊病,參知許㥌入直。
以李會正爲副摠管,金泰益·鄭騏澤爲宣傳官,孫光洙·趙秉萬·柳相羲爲五衛將,金哲源爲忠翊將,南有彦·成宗鎬爲忠壯將,金完柱爲慶熙將,趙命九·朴喜淵爲昌德將,具光書·李秉殷·柳·姜雲馨·李鼎烈·趙秉翊·金德奎爲守門將,趙羲贊爲全羅右水使,黃之奎爲所斤僉使,高宅鎭爲咸興監牧官。副司果鄭大仁·柳河均·崔榮國·金廷奎·申束副司正張逵鴻。
洪殷謨啓曰,明日傳香,禮房承旨,當爲齋宿,新除授同副承旨鄭憲朝,卽爲牌招,何如?傳曰,允。
又啓曰,行都承旨趙慶鎬藥院進,左承旨金聲根,右承旨洪遠植,左副承旨尹成鎭不爲仕進,同副承旨鄭憲朝在外。左副承旨尹成鎭,所當牌招,而拘於廳規,不得請牌,何以爲之?敢稟。傳曰,牌招。
又啓曰,同副承旨鄭憲朝,時在忠淸道洪州地,斯速乘馹上來事,下諭,何如?傳曰,許遞,前望入之。
禮曹啓曰,卽接四館所牒呈,則壬申四月三日製入格進士李建容·趙鑅,同年五月參班儒生應製入格幼學洪正厚,同年七月七夕製入格幼學宣俊采·洪英植,進士沈相學,以上直赴殿試,庚午七月秋到記殿講入格幼學黃夏欽·兪致一·金商翼·金台性·李觀會·李中斗·金龍柱,辛未正月春到記殿講入格幼學李來臣·洪基衡·金相翼·全用均,同年八月秋到記殿講入格幼學李寅燁·姜俊煥·康炳度·林錫勳·崔在澈·柳冕鎬·李益秀·金鑅·金成遠·權鳳集·金元均·趙鎭卨·李起駿。壬申二月春到記殿講入格進士金憲喆,幼學金翊龍·梁漢容·李明魯·南鳳元·康錫濟·白聚圭·李臣燁·金益秀·洪基鍾,以上直赴會試,庚子七月秋到記殿講入格幼學朴世翼·崔榮儉·卓世容·趙龍均,辛未正月春到記殿講入格幼學李俊善·崔秉斗·金昌一,同年八月秋到記殿講入格生員尹永暄幼學尹東翰。壬申二月春到記殿講入格幼學吳秉一·朴宗鉉·趙益元·宋在三,以上給二分,庚子二月春到記殿講入格幼學洪鍾·趙性榘·李鍾俊,同年七月秋到記殿講入格幼學林相僖辛未八月秋到記殿講入格幼學李晦洙·文俊永·吳光洙。壬申二月春到記殿講入格幼學安錫璉,以上給一分事,命下,竝於今番分等許赴事,報來矣,進士李建容等六人,直赴於來癸酉式年文科殿試,幼學黃夏欽等三十四人,直赴於文科覆試,講經給二分幼學朴世翼等十三人,給一分幼學黃鍾等八人,依例許赴於文科初試較藝等第之意,分付,何如?傳曰,允。
又啓曰,卽接四館所牒呈,則己巳九月九日製入格給一分幼學金泰錫,以製述生,兼有講工,今此式年文科,從願許赴事,報來矣,製述講經直赴會試及給分人,勿論增式年別試,從願許赴事,載在法典,幼學金泰錫,依願許赴於今此式年文科初試,使之較藝等第之意,分付,何如?傳曰,允。
又啓曰,卽接四館所牒呈,則丙寅三月三日製入格給一分幼學權基冕,以製述生,兼有講工,今此式年文科,從願許赴事,報來矣,製述講經直赴會試及給分人,勿論增式年別試,從願許赴事,載在法典,幼學權基冕,依願許赴於今此式年文科初試,使之較藝等第之意,分付,何如?傳曰,允。
以左副承旨尹成鎭牌不進罷職傳旨,傳曰,只推。
上在景福宮。停常參·經筵。
承旨前望入之,金性均落點。
藥房口傳啓曰,昨以水刺進御之意,仰請於大妃殿下矣,及伏承諺書下答,未蒙俯許,下情憂悶,有不可勝言。哀毁罔極,今已多日,則元氣之澟綴,勢所必至,此時水刺勸進,不容晷刻少緩,玆敢不避煩猥,更此仰請。伏乞自上,益加勸進,惶恐敢啓。答曰,當自內仰勸矣。
又啓曰,臣等昨陳進御水刺之請,而及伏承諺書下答,辭旨哀痛,不賜俯許,下情憂悶,曷有其極?屢日哀毁之中,元氣澟綴,固是勢所必至,豈可以粥飮之屬,有所扶接元氣乎?玆敢不避瀆擾,更此仰煩。伏乞亟進水刺,以副臣民之顒祝,惶恐敢啓。答曰,連見卿等口啓,罔極之中,尤切悲痛,成服纔過一日,何忍復膳?卿等諒之。
傳曰,右承旨許遞,前望入之。
洪殷謨啓曰,行都承旨趙慶鎬藥院進,左承旨金聲根,左副承旨尹成鎭,不爲仕進,右承旨前望未下,同副承旨金性均,試所進。院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
藥房口傳再啓曰,臣等以水刺勸進,連日拱籲,而誠淺辭拙,尙未蒙允許,區區下情,轉益焦迫,今方再入口啓。伏乞自上,亟加勸進,以副臣民之望,千萬幸甚,惶恐敢啓。答曰,知道。謹當更爲仰勸矣。
又啓曰,今此哀毁之中,臣等連日拱籲,極知瀆擾之爲悚,而至再至三,訖不知止者,誠以水刺不進,今已多日,則其所扶接眞元,一時爲急,憂慮之極,轉益焦惶,玆敢更事陳請。伏乞深思俯就,以盡自抑自護之道,亟允區區至懇,千萬顒祝,惶恐敢啓。答曰,旣悉於前批,更勿煩請,以慰崩迫之心。
承旨前望入之,李普憲落點。
壬申九月初六日巳時,上御紫薇堂。進講入侍時,講官曺錫雨,參贊官洪殷謨,檢討官魚允中,假注書張逵鴻,記事官金顯默,別兼春秋李根命,各持詩傳第四卷,以次進伏訖。
上在景福宮。停常參·經筵。
政院啓曰,來十一日,輪對日次矣,敢稟。傳曰,當次人受點,後日次待令。
又啓曰,同副承旨李普憲,時在黃海道白翎鎭任所,交代後斯速乘馹上來事,下諭,何如?傳曰,許遞,前望入之。
藥房口傳啓曰,臣等竊爲大妃殿水刺勉進,課陳口啓,至于再三,而尙未蒙開納之音,衷情轉益憂灼,今方更爲仰籲。伏願聖上,亟加勸進焉,惶恐敢啓。答曰,知道。屢日仰勸,始蒙勉從之敎,誠爲喜幸矣。
又啓曰,臣等齎誠陳籲,今已歷日,而其啓,亦至于三,微忱未格,兪音尙靳,衷情憂迫,曷有其極?任情過毁,匹庶猶戒,節順從禮,聖人攸行,水刺勉進,若遲一日,則輒致一日受損,扶護元氣,晷刻時急,連事瀆擾於罔極之中,雖極悚惶,是豈可已而已者哉?伏乞仰體聖上之憂慮,俯察群下之焦灼,更加三思,亟賜允從焉,惶恐敢啓。答曰,東朝屢次勉勸,或爲貽憂過慮,雖罔極之中,豈敢不奉承?且卿等之請,如是切摯,當從權强進,卿等勿慮焉。
承旨前望入之,宋熙直落點。
禮曹啓曰,來十月初二日,行宗廟冬享大祭親行時,永寧殿,依例遣大臣攝行,何如?傳曰,允。
又啓曰,來十月初二日,行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
以宣惠廳啓目,致敗龍字漕船拯米,從時價發賣,差使員群山僉使李庾稙,令攸司稟處事,傳曰,該僉使拿勘,特爲安恕。
以宣惠廳啓目,致敗盈字漕船拯米,從時價發賣,差使員法聖僉使朴元陽,令攸司稟處事,傳曰,該僉使拿勘,特爲安恕。
武一所啓曰,越薦中人之許赴式科,昭在庚午新頒兩銓便考,故今番式科,中人擧子,依典式一體試取,而宣薦擧子輩,藉以前無是例,擧皆拔單退去者,事未前有,不可尋常處之。首擧子權頎等十七人,依法勘處,何如?傳曰,中人擧子之許赴式科,此非庚午新式,古例攸在,宣薦閑良之每於試所起鬧,非但此輩之悖習言者也,亦關紀綱。竝移送秋曹,嚴刑一次,遠地定配。
壬申九月初七日巳時,上御紫薇堂。進講入侍時,講官金在顯,參贊官尹成鎭,侍讀官李永,假注書朴應冕,記事官康炳迪,別兼春秋李根命,各持詩傳第四卷,以次進伏訖。
上在景福宮。停常參·經筵。
兵曹啓曰,宣傳官金泰益,五衛將孫光泳·趙秉萬·柳相羲,慶熙宮衛將金完柱,昌德宮衛將趙命九·朴喜淵,俱以身病猝重,無望供職,呈狀乞遞,新除授全羅右水使趙羲贊,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,所斤僉使黃之奎,父年今爲七十五歲,在法當遞,呈狀乞遞,竝改差,何如?傳曰,允。
三軍府啓曰,卽接訓鍊都監所報,則今九月初九日,習陣日次,而大將臣任商準有身病,不得行操云矣,敢啓。傳曰,知道。
訓鍊都監啓曰,本局哨官金在淵,身病猝重,勢難察任,改差,何如?傳曰,允。
壬申九月初八日巳時,上御紫薇堂。進講入侍時,知事尹滋承,參贊官尹成鎭,檢討官金裕行,假注書張逵鴻,記注官朴鳳軫,別兼春秋徐正淳,各持詩傳第四卷,以次進伏訖。
上在景福宮。停常參·經筵。
政院啓曰,試官之出榜詣闕,例也,而文一所監試官權益洙,謂有身病,自外徑歸,事甚未安。推考,何如?傳曰,允。
宋熙直啓曰,行都承旨趙慶鎬藥院進,左承旨金聲根,不爲仕進,右承旨尹成鎭,左副承旨洪殷謨,式暇,同副承旨金性均,試所進,院中只有臣一人,伴直無人。左承旨,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,全羅道觀察使封進,今九月令宗廟薦新石榴,來十月令宗廟薦新柚子,今初十日薦進,而景慕宮薦新石榴·柚子,則慶尙道,例爲封進矣,本道所封,未及上來,莫重薦新,不可後時。依前例以宗廟薦新加封石榴·柚子,同日一體薦進,何如?傳曰,允。
三軍府啓曰,卽接禁衛營所報,則今九月初十日,習陣日次,而大將臣李章濂有身病,不得行操云矣,敢啓。傳曰,知道。
兵曹啓曰,全羅右水使趙羲贊,以其身病,呈狀乞遞,改差,何如?傳曰,允。
禁衛營啓曰,本營中軍鄭雲龜,身病甚重,勢難察任,今姑改差,何如?傳曰,允。
兵曹,以吳晉泳爲禁衛營中軍。
刑曹啓曰,武一所差備官,以試官意啓曰,越薦中人之許赴式科,昭載於庚午新頒兩銓便考,故今番式科,中人擧子,依典式一體試取,而宣薦擧子輩,藉以前無是例,擧皆拔單退去矣,試體,何等愼重,典式,何等截嚴,而擧子輩,罔念法意,無難退去者,事未前有,不可尋常處之。首擧子權頎等十七人,依法勘處之地,何如?傳曰,中人擧子之許赴式科,此非庚午新式,古例攸在,宣薦閑良之每於試所起鬧,非但此輩之悖習言者也,亦關紀綱,竝移送秋曹,嚴刑一次,遠地定配事,命下矣。罪人權頎·李觀濟·魚允大·閔泓植·朴載龜·李奭熙·李鍾億·洪在應·朴載駿·李贊熙·李徹純·趙重碩·吳殷泳·李秉斗·鄭龍基·尹龜善·洪堉等,各嚴刑一次後,頎全羅道萬頃縣,龜善錦山郡,載龜光陽縣,鍾億南原府,奭熙順天府,秉斗礪山府,徹純樂安郡,龍基慶尙道新寧縣,載駿河東府,殷泳尙州牧,觀濟咸安郡,堉平安道肅川府,允大朔州府,在應永柔縣,泓植安州牧,重碩順安縣,贊熙咸鏡道北靑府遠地定配,竝卽押送之意,敢啓。傳曰,知道。
以左承旨金聲根牌不進罷職傳旨,傳曰,只推。
壬申九月初九日巳時,上御紫薇堂。進講入侍時,講官鄭基世,參贊官宋熙直,侍讀官洪在瓚,假注書朴應冕,記注官安翊豐,別兼春秋徐正淳,各持詩傳第四卷,以次進伏訖。上曰,史官分左右。上誦前受音一遍訖,仍開卷,基世,讀自我徂東山,惂惂不歸,我來自東,零雨其濛,鸛鳴于垤,止東山四章,仍奏釋義訖,上命授書算于基世,上讀新受音十遍訖,基世,還納書算。上曰,周公作此詩,以勞歸士,曲盡人情,無異於家人父子,故其士卒,仰之如父母,周公之德,孚於民心,於此可見矣。基世曰,聖敎至當矣。此詩,所以勞歸士也,而在下者之心之所願而不敢言者,在上者,先發而勞苦之,則其感懽之情,當何如哉?此所以上下之間,情志之交孚者也。上曰,觀此詩,則雖使從征士卒,自述其勞苦之情,安能過此?其形容詳悉,不但如畫,便如在眼前也。基世曰,以有敦瓜苦烝在栗薪一語,見之,可知其室廬荒廢之狀矣,其文簡而意盡,善於形容,有如是矣。上曰,誠如講官之言矣。瓜苦栗薪,不見三年,尤見周公曲盡士卒之情也。基世曰,先儒以東山之詩,謂非通天下爲一己者,不能也,蓋聖人,以天下之心,爲心,臨民則以民心爲心,御軍則以軍心爲心,故人亦莫不以上之心,爲心,思盡其力而忘其勞苦也。此詩首章二章,旣言將至未至之情,而三章四章,因言旣至所見之情,與夫所樂之情,纖悉,睹室廬之荒蕪,則憂其久離之苦,聽禽鳥之和鳴,則樂其歡會之喜,凡所以憂人之憂而樂人之樂者,靡不用極。在易兌之彖曰,說以先民,民忘其勞,讀此詩,則知所以先民之道矣,缺上掩卷,仍敎曰,近日日氣過涼,領府事諸節,何如?基世曰,臣父近狀,幸安矣。上曰,近聞間經感證云,果卽差勝耶?基世曰,數日患感,幸卽向差,而凡節,自多不逮矣。上曰,年躋九耋,筋力尙康健,誠一國之瑞也。如此壽耇大臣,國朝有幾人乎?基世曰,大臣之享年九旬者,國朝,曾有二人,卽故相臣黃喜·金思穆也。上曰,廣州農形,何如耶?基世曰,今年,雨暘時若,八路均登,廣州一境,亦占大有,實爲民國之幸也。上曰,君以民爲天,民以食爲天,豐年,卽國之上瑞也。基世曰,使民不飢不寒,果是上瑞也。上曰,今二十日影幀陪奉時,領府事,當爲祗送乎?基世曰,下誠則切欲進參,而見今筋力,果無以動作矣。上曰,講官完伯時,慶基殿御眞,必當仰瞻矣,今番移摸本,果如舊本乎?基世曰,新本,果善爲移摸矣。上曰,濬源殿影幀陪奉時,領府事,陪進云,在於戊戌年何月乎?基世曰,臣父,以禮判陪進,而在戊戌二月矣。上曰,卿家,旣近於路次,領府事,心爲祗迎,以爲相見,好矣。基世曰,謹當退傳聖敎矣。
上在景福宮。停常參·經筵。
藥房提調閔升鎬,副提調趙慶鎬啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
金聲根啓曰,右承旨尹成鎭,左副承旨洪殷謨,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學服制未出仕,左議政未差,右議政洪淳穆有身病,不得來會云矣,敢啓。傳曰,知道。
傳曰,政官牌招開政。
傳曰,在外摠管與呈告工曹參判許遞,今日政差出。
傳曰,在外敦寧都正許遞,今日政差出。
議政府啓曰,卽見黃海監司徐元輔,水使尹狀啓,則唐船一隻,與我國船一隻,自西海同伴出來,直向水營下項箭內洋,故査問其委折,則我國商人七名,逢風漂到於山東省登州府榮成縣,而自該地方官,修葺所傷船隻,覓給散落什物,使彼人七名,眼同護送,而問情辭緣,彼地公文,旣爲詳確,彼人,依其願從,水路還送,錢文與物件,照數出給於該船主事,竝請令廟堂,稟旨分付矣。潛越潛商,自有邦禁,一或冒犯,必誅無赦,而今此我人之逢風漂流,已經盤覈,似無隱情,則其非潛越潛商者,比也。船中什物,待其交付,出給該船主,大凡漂人還送之以陸不以水,卽彼我定例,而此次我人之厚被拯濟,修檣繕楫,伴船而護送之,是誠幾百年來創有之事也。回文中,深致感謝之意,彼人留住間,另加款待,過海糧饌,從厚資給,使之趁卽發送事,分付,何如?傳曰,允。
以右承旨尹成鎭·左副承旨洪殷謨牌不進罷職傳旨,傳曰,只推。
吏曹啓曰,成均館典籍洪基泰,繕工監假監役官李碩,俱以身病,呈狀乞遞,竝改差,何如?傳曰,允。
有政。吏批,判書金炳雲進,參判朴來萬,參議李淳翼,竝牌招不進。
以李根弼爲工曹參判,兪鎭五爲判義禁,閔致庠爲知經筵,李克愚爲敦寧都正,安翊良爲典籍,李秉三爲假監役,玄濟昇爲陽城縣監。兼春秋三單尹相殷·愼㦳祐·金學魯。
兵批,判書姜㳣進,參判尹秉鼎入直,參議金炳翊病,參知許㥌病。以李根弼爲都摠管,朴奎賢·吳晉泳·徐相稷爲副摠管,趙應夏爲宣傳官,宋在憲·金憲均·權基醇爲五衛將,李敏應爲全羅右水使,鄭秀鉉爲白翎僉使,鄭道寅爲所斤僉使,劉海鎭爲鹿島萬戶。同知單趙命九,僉知二單趙秉萬·柳相羲,副摠管單李根弼。
以鎭撫使金善弼狀啓,敎鍊官申道爀,本以梟獍之性,自恃習肄之任,威脅橫恣,士氣沮喪,數百武士,冒夜渙散,大會軍民於南門外,梟首警衆,常時不能檢飭之失,惶恐待罪事,傳曰,卿勿待罪,益勉奬勵,以肅紀律事,分付。
以戶曹啓目,致敗地字漕船監色·沙格等嚴覈得情,差使員法聖僉使朴元陽等,令該曹拿處事,傳曰,法聖僉使朴元陽,平薪前僉使田重民拿勘,特爲安徐。
三軍府啓曰,卽接御營廳所報,則今九月十一日習陣日次,而大將臣李容熙有身病,不得行操云矣,敢啓。傳曰,知道。
義禁府啓曰,全羅左水使成喬修狀啓內,鹿島萬戶金顯錫,爲先罷黜,其罪狀,令該府拿處事,啓下矣。金顯錫,時在任所,依例發遣府羅將,交代後拿來,何如?傳曰,待待命拿囚。
壬申九月初十日巳時,上御紫薇堂。進講入侍時,講官姜㳣,參贊官金性均,檢討官魚允中,假注書張逵鴻,記事官金顯默,別兼春秋朴定陽,各持詩傳第四卷,以次進伏訖。上曰,史官分左右。上誦前受音一遍訖,仍開卷,㳣,讀自旣破我斧,至破斧三章,仍奏釋義訖,上命授書算于㳣,上讀新受音十遍訖,㳣還納書算。上曰,上章,周公,勞歸士,此章,從軍之士,答周公勞己之勤,其士卒,不以一身一家爲計,而皆以周公之心,爲心,雖破斧缺斨之勞,無一毫怨言。蓋周公,不以己之私,而爲天下至公之故也,周公正大氣象,可見於此,而當時上下交孚之心,可知也。㳣曰,周公,處聖人之變者也,一以大公至正,爲心,故雖有破斧缺斨之勞,被堅執銳之士,皆以周公之心,爲心,知其無一毫循己之私也。大禹之言曰,堯·舜之民,以堯·舜之心,爲心,亦此意也,大抵天下之事,若不出於至公,而有一毫之私,則雖撫之勞之甚勤,人心,有不孚者矣。上曰,講官此言,是矣,事不至公,則民心,必不孚矣。允中曰,云云。性均曰,云云。㳣曰,象之欲殺舜,在舜微時,禍及一身,故封之。管·蔡之流言,不在周公之一身,而將危天下,故周公以天下之所誅者,誅之也。上曰,管·蔡之禍,只在周公一身,則必不有此擧矣。㳣曰,春秋時,有大義滅親之語,大義所在,不可顧其親也。上掩卷,仍命史官就座,又命退,諸臣以次退出。
上在景福宮。停常參·經筵。
傳曰,再明日眞殿茶禮,當自內親行矣,該房知悉,時·原任大臣·宗親·儀賓·諸閣臣·儒臣·二品以上入參。
政院啓曰,完原君內外墓,遣宗臣致祭事,命下矣。何宗臣進去乎?敢稟。傳曰,宗正卿李敦應進去。
又啓曰,潭陽君墓,遣宗臣致祭事,命下矣。何宗臣進去乎?敢稟。傳曰,宗正卿李寅命進去。
傳曰,藥院都提調有闕之代,前望入之。
內醫都提調前望入之,金炳學落點。
以戶曹啓目,致敗宇字船監色·沙格,更覈得情,差使員群山僉使李庾稙,令攸司稟處事,傳曰,群山僉使拿勘,特爲安徐。
右議政洪淳穆箚略曰,臣奉影幀陪從之命,行將辭陛矣,第臣,方叨保護之任,有非晷刻暫曠,亟賜變通。答曰,省箚具悉卿懇。所辭藥院之任,今姑勉副,卿其諒之。仍傳曰,此批答,遣史官傳諭。
壬申九月十一日巳時,上御紫薇堂。進講入侍時,同知事鄭泰好,參贊官尹成鎭,侍讀官洪在瓚,假注書朴應冕,記事官康炳迪,別兼春秋朴定陽,各持詩傳第四卷,以次進伏訖。
上在景福宮。停常參·經筵。
金聲根啓曰,右承旨尹成鎭,今日不爲仕進,卽爲牌招,何如?傳曰,允。
三軍府啓曰,魚游澗僉使,瓜期不遠矣,沿邊要衝之地,不可不擇送。時帶鎭將,姑先改差,其代以鍾城居折衝金錫訥差下,令該曹口傳單付,使之除朝辭赴防,何如?傳曰,允。
兵曹口傳政事,魚游澗僉使單金錫訥。
以右承旨尹成鎭牌不進罷職傳旨,傳曰,只推。
壬申九月十二日巳時,上御紫薇堂。進講入侍時,講官趙基應,參贊官金聲根,檢討官魚允中,假注書張逵鴻,記注官安翊豐,別兼春秋李根命,各持詩傳第四卷,以次進伏訖。
上在景福宮。停常參·經筵。
政院啓曰,卽者別兼春秋李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋朴定陽·金永穆·朴容大·徐正淳·趙鍾翼,竝卽牌招,推移入直,何如?傳曰,允。
又啓曰,卽者觀象監官員來言,再明日陰陽科初試時,提調二員,當爲進參,而提調朴珪壽,奉命出疆,無以備員,何以爲之?敢稟。傳曰,許遞,前望入之。
觀象監提調前望入之,金炳地落點。
以別兼春秋朴定陽·金永穆·朴容大·徐正淳·趙鍾翼牌不進罷職傳旨,傳曰,只推。
別兼春秋李根命疏曰,伏以臣於持被之中,卽接家信,臣本生父,素患風痰之祟,近因日候之驟冷,重添感冒,舊證新祟,一倍澟綴,臣聞報憂煎,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣別兼之銜,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
壬申九月十三日辰時,上詣璿源殿,茶禮親行入侍時,左承旨金聲根,右承旨尹成鎭,左副承旨洪殷謨,右副承旨宋熙直,同副承旨金性均,記事官缺,別兼春秋朴定陽·徐正淳,原任提學鄭基世,提學金大根,原任提學申錫禧,原任直提學李承輔,檢校直提學閔升鎬·趙寧夏·李載冕·趙成夏,檢校直閣李鎬翼,檢校待敎金奎軾,待敎韓耆東,原任副提學兪致善,檢校副提學趙敬夏,副提學洪遠植,原任典翰李會正,校理李永,副修撰金裕行,以次侍立。時至,通禮跪啓請外辦,上具翼善冠·衮龍袍,出齋殿,通禮導上詣版位,行四拜禮,陞詣盥洗位,上盥洗,仍詣第一室尊所,聲根監盞,上詣第一室神位前,通禮跪啓請跪,上跪,通禮跪啓請三上香,聲根奉香,性均奉罏,上三上香,通禮跪啓請執盞獻盞,聲根奉盞跪進,上執盞,以授性均,性均跪受,奠于案,上連獻三盞,次詣各室,行禮如上儀,通禮導上降復位,行四拜禮,通禮跪啓禮畢,上還入齋殿,命退,承·史諸臣以次退出。
上在景福宮。停常參·經筵。
夜自五更至十五日開東,灑雨下雨,測雨器水深四分。
傳曰,禮房承旨,馳詣宗廟·景慕宮,奉審摘奸以來。
政院啓曰,左右史不可不備,別兼春秋朴定陽·金永穆·朴容大·徐正淳·趙鍾翼,旣有只推之命,竝卽牌招,推移入直,何如?傳曰,允。
宗親府啓曰,明日,卽天漢殿望奉審日次,臣沇應,進詣擧行之意,敢啓。傳曰,知道。
以別兼春秋朴定陽·金永穆·朴容大·徐正淳·趙鍾翼牌不進罷職傳旨,傳曰,只推。
上在景福宮。停常參·經筵。
自開東至人定,灑雨下雨,測雨器水深二寸二分。
政院啓曰,議政府郞廳來言,今日賓廳日次,而領議政金炳學,右議政洪淳穆有身病,左議政未差,不得來會云矣,敢啓。傳曰,知道。
又啓曰,左右史不可不備,別兼春秋朴定陽·金永穆·朴容大·徐正淳·趙鍾翼,旣有只推之命,竝卽牌招,推移入直,何如?傳曰,允。
傳曰,禮房承旨,馳詣宣武祠,奉審摘奸以來。
傳曰,營建之役,今旣告成,營建都監撤罷,都提調以下,別單書入。
內醫院啓曰,御醫金昌善,以陽城縣監,方在罷黜中,依例敍用,還屬本院。令該曹口傳付軍職,冠帶常仕,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。
訓鍊都監啓曰,本局別將李元會,身病猝重,勢難察任,政差,何如?傳曰,允。
以別兼春秋朴定陽·金永穆·朴容大·徐正淳·趙鍾翼牌不進罷職傳旨,傳曰,只推。
領府事鄭元容,領議政金炳學,右議政洪淳穆箚略曰,東陵幸行,以十月涓定,是歲,我聖祖龍興舊甲也,追報之晠擧,靡有不恔,而第念,初冬屆節,甚非法駕啓行之時也。此時勞動,大有違於六氣節宣,臣等竊以仰體慈念,保嗇聖躬,冒悚聯籲。伏望三思,特寢幸駕之命。答曰,省箚具悉卿等之懇。卿等之苦懇,旣如此,不得已勉從矣。仍傳曰,此批答,遣史官傳諭。
上在景福宮。停常參·經筵。
夜自二更至十七日開東,灑雨下雨,測雨器水深二寸二分。
尹成鎭啓曰,左副承旨洪殷謨,今日不爲仕進,卽爲牌招,何如?傳曰,允。
又啓曰,左右史不可不備,別兼春秋朴定陽·金永穆·朴容大·徐正淳·趙鍾翼,旣有只推之命,李根命,由限已過,竝卽牌招,推移入直,何如?傳曰,允。
藥房口傳啓曰,大妃殿,屢日哀毁過度,多致眞元之受損,薑桂滋補,一時爲急,臣方以復進常膳之意,仰請於大妃殿。伏乞聖上,亟思勸進之道,以副群情焉,惶恐敢啓。答曰,知道。謹當仰勸矣。
又啓曰,竊伏念,哀毁過度,已至旬望,蔬水執禮,致損眞元,區區下情,不勝萬萬憂慮。此時薑桂滋補之方,不容暫緩,復進常膳,以副臣等之望焉,惶恐敢啓。答曰,今聞常膳之請,罔極之痛,益復如新,望卿更勿煩請。
禮曹啓曰,興陽府夫人喪,大妃殿素膳,限公除日封進事,草記允下矣。公除,在於今日,自明日以常膳封進事,知委,何如?傳曰,允。
傳曰,今番監試初試試官處分,蓋出於存事體也,日已屢矣,飭亦施矣,竝分揀。
傳曰,臺諫竝許遞,政官牌招開政。
傳曰,有實故摠管許遞,今日政差出。
傳曰,右承旨許遞,前望入之。
承旨前望入之,趙昌永落點。
傳曰,東萊訓導安東晙之子,問名,特付於今番譯科會試榜末。
以左副承旨洪殷謨牌不進罷職傳旨,傳曰,只推。
吏曹啓曰,繕工監假監役官李秉三,以其身病,呈狀乞遞,改差,何如?傳曰,允。
兵曹啓曰,宣傳官趙應夏,五衛將宋在憲·金憲均·權基醇,俱以病難供職,呈狀乞遞,新除授全羅右水使李敏應,素患痰癖之症,當此換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
以吏曹參議李淳翼牌不進罷職傳旨,傳曰,只推。
有政。吏批,判書金炳雲,牌招不進,參判朴來萬進,參議李淳翼,牌招不進。
吏批啓曰,判書金炳雲,參議李淳翼,竝牌招不進,小臣獨政未安,何以爲之?敢稟。傳曰,仍爲之。
以姜蘭馨爲大司憲,金元性爲大司諫,金裕行爲執義,崔鴻周爲司諫,閔載晉·金正浩爲掌令,李基東·都錫壎爲持平,李秀萬爲獻納,尹祖榮·蔡容默爲正言,閔謙鎬爲大司成,金有淵爲知經筵,鄭岐源爲知義禁,李根弼爲知春秋,郭基洛爲校書判校,尹斗爀爲平安都事。成均博士單金承勳,學正單吳宅禹,學錄單許綸,兼持平趙宇熙·金永穆·洪健植·朴容大,已上減下。
再政。以李晩燾爲副修撰,金鴻植爲司藝,鄭直源爲假監役。
兵批,判書姜㳣進,參判尹秉鼎病,參議金炳翊病,參知許㥌入直。
以兪致崇爲都摠管,李寅命·李啓魯·申正熙·李文永爲副摠管,邊晉奎爲宣傳官,尹佑烈·李時茂·姜周煥爲五衛將,金儒逵爲慶熙將,朴羲哲·金永浩爲昌德將,李會準爲全羅右水使,金星國爲鉢浦萬戶。同知單孫光泳,僉知三單宋在憲·金憲均·權基醇,僉知加設單李敏應。
義禁府啓曰,罪人申錫游·蔡東寔,今方待命,拿囚之意,敢啓。傳曰,知道。
又啓曰,全羅左水使成喬修狀啓內,鉢浦萬戶李奉孫,爲先罷黜,其罪狀,令該府稟處事,啓下矣。李奉孫,時在任所,依例發遣府羅將,交代後拿來,何如?傳曰,待待命拿囚。
內醫院啓曰,御醫鄭有曾,年老病痼,首醫之任,有難虛帶之意,呈狀乞退,特爲減下,何如?傳曰,允。
以營建都監都提調以下別單,傳曰,都提調領議政金炳學,提調判敦寧李最應,鞍具馬一匹面給,判府事金炳冀,奉朝賀李敦宇,前判書李載元,行禮曹判書李承輔,知事申櫶,行大護軍閔升鎬,行上護軍金炳㴤,行護軍趙寧夏,各內下豹皮一令賜給,兼戶曹判書金炳國,宗正卿李載冕,各廏馬一匹面給,守判府事朴珪壽,咸鏡監司洪祐吉,刑曹判書金壽鉉,各熟馬一匹賜給,知宗正卿李景夏,知三軍府事李顯稷,知宗正卿李周喆,禁衛大將李章濂,御營大將李容熙,訓鍊大將任商準,摠戎使鄭岐源,各內下虎皮一令賜給,南寧尉尹宜善,內下大豹皮一令賜給,知宗正卿李東鉉,宗正卿李邦鉉,前參判金輔鉉,行護軍趙寅熙,全羅監司李鎬俊,行護軍許熠,各半熟馬一匹賜給,前兵使李鍾承,內下大鹿皮一令賜給,左捕將李鶴榮,右捕將趙羲復,各內下大鹿皮一令賜給,副提調行護軍趙成夏,內下豹皮一令賜給,行護軍鄭範朝,行都承旨趙慶鎬,各內下虎皮一令賜給,都廳宗正卿李明應·李會正,行副護軍閔謙鎬,各內下鹿皮一令賜給,行副護軍李起鎬,副提學洪遠植,左承旨金聲根,前承旨金奎弘,行副護軍金永奭·權鼎鎬,江東縣令李容萬,行副護軍趙康夏,同副承旨金性均,行副護軍李敦夏·徐相敦,宗府正權膺善,兼掌令姜文馨,各兒馬一匹賜給,郞廳前郡守金獻鎭,前正洪在元,文川郡守鄭善始,新寧縣監金友根,沔川郡守朴憲陽,前縣監南鍾友·李象恂,前僉正閔德鎬,行副護軍李悳初,利川府使李源進,副司果閔泳商,金川郡守成大永,前牧使黃鍾林,全州判官元世澈,前副正金商濬,前正郞尹容善,前縣監金觀洙,前典簿洪祐鼎,信川郡守金有鉉,蔚山府使李羲性,三登縣令丁大林,鴻山縣監李承靖,軍資判官申萬求,德川郡守金晳根,前縣監洪永禹,禮安縣監洪在錫,金化縣令韓始東,前判官李秉雲,前郡守朴齊近,戶曹正郞徐雲輔,司饔僉正金英植,延豐縣監李容弼,宜寧縣監兪能煥,司䆃僉正鄭基春,漢城判官洪用周,各兒馬一匹賜給,監造官務安縣監尹宖善,前縣監任慶準,前判官鄭稷容,陽智縣監李俊永,金山郡守李晩蓍,永柔縣令洪淳肯,前縣監沈能璿,咸昌縣監姜穎秀,咸興判官李錫應,宗廟令丁大軾,果川縣監朴受晩,前都事洪輔燮,魯城縣監趙台永,副司果李淵翼,掌樂主簿李象先,工曹正郞金鳳集,咸悅縣監朴孝容,結城縣監林佐漢,引儀李起鎬,副司果閔泳穆,靑陽縣監李象一,前縣監曹秉直,洪川縣監李裕敦,副司果李鎬善,江西縣令崔麟九,安義縣監尹秀東,宗廟令洪鼎裕,前奉事李秀彦,平市直長金聖鎬,刑曹佐郞姜凡秀,內贍直長朴世秉,宗府直長徐弘淳,各粧弓一張賜給,勤政殿上梁文書寫官前判書金炳德,懸板書寫官行大護軍李興敏,各內下虎皮一令賜給,思政殿上梁文製述官領議政金炳學,內下大豹皮一令賜給,書寫官咸鏡監司洪祐吉,內下虎皮一領賜給,懸板書寫官右贊成曺錫雨,內下豹皮一令賜給,康寧殿上梁文製述官領府事鄭元容,書寫官判敦寧李最應,各內下大豹皮一令賜給,懸板書寫官宗正卿李載冕,內下豹皮一令賜給,交泰殿上梁文書寫官判宗正卿李景應,內下大豹皮一令賜給,延生殿懸板書寫官前判書李載元,內下豹皮一令賜給,慶成殿上梁文製述官奉朝賀李景在,書寫官南寧尉尹宜善,各內下大豹皮一令賜給,懸板書寫官行護軍趙成夏,含元殿上梁文製述官行判府事金炳冀,各內下豹皮一令賜給,書寫官判敦寧閔致久,內下大豹皮一令賜給,懸板書寫官行護軍趙寗夏,內下豹皮一令賜給,千秋殿上梁文書寫官行大護軍朴齊韶,懸板書寫官行護軍鄭範朝,各內下虎皮一令賜給,萬春殿上梁文製述官奉朝賀李敦宇,書寫官知事申櫶,各內下豹皮一令賜給,修政殿上梁文製述官水原留守申錫禧,書寫官忠淸監司金炳始,各內下虎皮一令賜給,紫薇堂上梁文書寫官李承輔,懸板書寫官行工曹判書金世均,麟趾堂上梁文製述官兼戶曹判書金炳國,書寫官知事李宜翼,各內下豹皮一令賜給,懸板書寫官知宗正卿李周喆,內下虎皮一令賜給,慶會樓上梁文製述官奉朝賀柳厚祚,內下大豹皮一令賜給,書寫官廣州留守鄭基世,內下豹皮一令賜給,懸板書寫官知事申櫶,資善堂上梁文製述官江原監司申應朝,書寫官行護軍閔奎鎬,繼照堂上梁文製述官行大護軍趙基應,書寫官行大護軍鄭健朝,各內下虎皮一令賜給,璿源殿上梁文製述官知事金學性,內下豹皮一令賜給,書寫官行護軍鄭範朝,懸板書寫官行護軍徐承輔,各內下虎皮一令賜給,勤政門上梁文製述官行判府事金炳冀,內下豹皮一令賜給,書寫官行副護軍李敦相,內下鹿皮一令賜給,懸板書寫官水原留守申錫禧,內下虎皮一令賜給,興禮門上梁文製述官兼戶曹判書金炳國,內下豹皮一令賜給,書寫官前參判李承五,懸板書寫官行工曹判書金世均,各內下虎皮一令賜給,光化門上梁文製述官行判府事李裕元,內下大豹皮一令賜給,書寫官水原留守申錫禧,內下虎皮一令賜給,建春門上梁文製述官奉朝賀尹定鉉,內下豹皮一令賜給,懸板書寫官知宗正卿李景夏,內下虎皮一令賜給,迎秋門上梁文書寫官行上護軍趙秉昌,內下豹皮一令賜給,神武門上梁文書寫官行大護軍李源命,懸板書寫官知三軍府事李顯稷,各內下虎皮一令賜給,健元陵丁字閣上梁文製述官右議政洪淳穆,內下大豹皮一令賜給,書寫官知事李宜翼,章陵丁字閣上梁文製述官右贊成曺錫雨,書寫官行上護軍南性元,各內下豹皮一令賜給,明陵丁字閣上梁文製述官水原留守申錫禧,書寫官右參贊趙性敎,各內下虎皮一令賜給,昭慶園丁字閣上梁文製述官行大護軍趙秉徽,內下豹皮一令賜給,書寫官兵曹判書姜㳣,內下虎皮一令賜給,懿寧園表石陰記製述官左贊成金大根,書寫官行大護軍任百秀,各內下豹皮一令賜給,前面篆文書寫官行大護軍李興敏,孝昌園表石陰記製述官右參贊趙性敎,書寫官行大護軍李裕膺,丕闡堂上梁文製述官水原留守申錫禧,書寫官行禮曹判書李承輔,各內下虎皮一令賜給,明倫堂上梁文製述官知事金學性內下豹皮一令賜給,書寫官行大護軍嚴錫鼎,內下虎皮一令賜給,鍾閣上梁文製述官廣州留守鄭基世,書寫官左贊成金大根,各內下豹皮一令賜給,勤政殿讀上梁文官前承旨金奎弘,粧弓一張賜給,司香官副司直鄭昌東,奉常主簿朴基陽,執事前郡守金獻鎭,副司果李淵翼,思政殿司香官行副護軍卓景秀·崔相綰,執事利川府使李源進,咸悅縣監朴孝容,各上弦弓一張賜給,康寧殿讀上梁文官宗正卿李明應,粧弓一張賜給,司香官慶尙都事金秉洙,執事前郡守金獻鎭,永柔縣令洪淳肯,各上弦弓一張賜給,交泰殿讀上梁文官行副護軍任冕鎬,粧弓一張賜給,司香官行副護軍張德良,執事前縣監任慶準,各上弦弓一張賜給,延生殿讀上梁文官行副護軍李起鎬,粧弓一張賜給,司香官金郊察訪柳龍䥁,前直講玄弼濟,執事咸昌縣監姜穎秀,金山郡守李晩蓍,各上弦弓一張賜給,慶成殿讀上梁文官副提學洪遠植,粧弓一張賜給,司香官行副護軍金觀孝,奉常僉正韓兢烈,執事前判官鄭稷容,陽智縣監李俊永,各上弦弓一張賜給,含元殿讀上梁文官行副護軍李起鎬,粧弓一張賜給,司香官慶尙都事金秉洙,行副護軍車世杰,執事利川府使李源進,各上弦弓一張賜給,千秋殿讀上梁文官,副提學洪遠植,粧弓一張賜給,司香官行副護軍卓景秀,執事文川郡守鄭善始,三登縣令丁大林,各上弦弓一張賜給,萬春殿讀上梁文官宗正卿李會正,粧弓一張賜給,司香官慶尙都事金秉洙,執事行副護軍李悳初,陽智縣監李俊永,各上弦弓一張賜給,紫薇堂讀上梁文官行副護軍李起鎬,粧弓一張賜給,司香官慶尙都事金秉洙·金郊察訪柳龍䥁,執事新寧縣監金友根,咸昌縣監姜穎秀,各上弦弓一張賜給,麟趾堂讀上梁文官副提學洪遠植,粧弓一張賜給,司香官副司直金秉喆,奉常主簿朴基陽,執事沔川郡守朴憲陽,蔚山府使李羲性,各上弦弓一張賜給,慶會樓讀上梁文官副提學洪遠植,粧弓一張賜給,司香官奉常主簿朴基陽,行副護軍崔相綰,執事全州判官元世澈,咸悅縣監朴孝容,各上弦弓一張賜給,資善堂讀上梁文官行副護軍李起鎬,粧弓一張賜給,司香官奉常主簿朴基陽,行副護軍崔相綰,執事前典簿洪祐鼎,副司果李淵翼,各上弦弓一張賜給,繼照堂讀上梁文官行副護軍李起鎬,粧弓一張賜給,司香官兵曹正郞金秉鍵,行副護軍韓致奎,執事前縣監洪永禹,內贍直長朴世秉,各上弦弓一張賜給,璿源殿讀上梁文官行副護軍金永奭,粧弓一張賜給,司香官軍資正尹時榮,副司直劉學洙,執事前典簿洪祐鼎,副司果李淵翼,各上弦弓一張賜給,勤政門讀上梁文官宗正卿李奎夏,粧弓一張賜給,司香官前直講玄弼濟,執事副司果閔泳商,咸悅縣監朴孝容,各上弦弓一張賜給,興禮門讀上梁文官副提學洪遠植,粧弓一張賜給,司香官奉常主簿朴基陽,行副護軍金始熙,執事金川郡守成大永,副司果李淵翼,各上弦弓一張賜給,光化門讀上梁文官右尹洪兢周,粧弓一張賜給,司香官副司直吳仁泰,前察訪張斗憲,執事前正洪在元,前縣監李象恂,各上弦弓一張賜給,建春門讀上梁文官宗正卿李會正,粧弓一張賜給,司香官副司直吳仁泰,執事前郡守金獻鎭,陽智縣監李俊永,各上弦弓一張賜給,迎秋門讀上梁文官宗正卿李會正,粧弓一張賜給,司香官奉常僉正韓兢烈,執事行副護軍李悳初,前縣監任慶準,各上弦弓一張賜給,神武門讀上梁文官宗正卿李明應,粧弓一張賜給,司香官副司直金鴻植,執事新寧縣監金友根,三登縣令丁大林,各上弦弓一張賜給,健元陵丁字閣讀上梁文官前應敎張原相,粧弓一張賜給,司香官奉常主簿朴基陽,行副護軍李東韻,執事昌寧縣監李舜宰,江西縣令崔麟九,各上弦弓一張賜給,章陵丁字閣讀上梁文官行副讀軍趙康夏,粧弓一張賜給,司香官兵曹正郞李學年,行副護軍韓緻奎,執事河陽縣監趙熙軾,和順縣監南學熙,明陵丁字閣司香官副司直蔡思欽,前正郞李徽圭,執事鴻山縣監李承禎,永禧殿令尹麟求,各上弦弓一張賜給,昭慶園丁字閣讀上梁文官行副護軍李承宇,粧弓一張賜給,司香官幽谷察訪韓錫奎,延曙察訪洪羲燮,執事刑曹正郞尹橚,連山縣監徐圭淳,各上弦弓一張賜給,丕闡堂讀上梁文官行副護軍李晩耆,粧弓一張賜給,司香官兵曹正郞金秉鍵,行副讀軍韓緻奎,執事黃澗縣監趙駿九,永同縣監朴珽鉉,各上弦弓一張賜給,明倫堂讀上梁文官副司直李晩燾,粧弓一張賜給,司香官前典籍金敬義,副司直劉學洙,執事金化縣監韓始東,軍資判官柳肯鎬,各上弦弓一張賜給,鍾閣讀上梁文官江東縣監李容萬,粧弓一張賜給,司香官魚川察訪石宗珍,副司直張錫默,執事前判官李秉雲,各上弦弓一張賜給,宗廟移安時大祝同副承旨金性均,前校理李龍雨,行副護軍趙秉鎬·趙康夏·李承宇,戶曹參議趙秉稷,攝通禮扶安縣監鄭友鉉,前司諫權鍾祿,副司直李晩燾,副校理權益洙,行副護軍朴弘壽,副司果李寅會,攝司僕正副司果申克休,藍浦縣監金亮淵,副司直宋奎灝,行副護軍李晩耆,前正閔載晉,各兒馬一匹賜給,香爐差備金浦郡守李鎬臣,開寧縣監鄭基鵬,前僉正李寅喬,任實縣監鄭駿和,金化縣令韓始東,新溪縣令宋熙成,香盒差備官前判官鄭稷容,連山縣監徐廷淳,尙衣僉正金胤鉉,河陽縣監趙熙軾,軍資判官柳肯鎬,几差備結城縣監林佐漢,厚陵令愼奎仁,洪川縣監李裕敦,宣陵令吳羲默,前監役閔斗鎬,造紙別提洪顯昇,臺差備惠陵令洪祐燮,引儀金永文,漢城主簿金養均,前縣監金秉魯,行副護軍金奎軾,龍安縣監李定會,竝各加一資,資窮代加。永寧殿移安時大祝副校理洪健植,副司果朴定陽,行副護軍徐相敦,前應敎張原相,副修撰金裕行,攝通禮副司果趙性鶴,軍資正尹時榮,副司直愼錫九·奇陽衍·張皓根·金震休,攝司僕正前修撰吳長善,司諫南啓憲,副司果李載純·金養默·吳慶履,副司直黃益秀,各兒馬一匹賜給,香爐差備司僕僉正韓圭錫,江西縣令崔麟九,漢城判官洪用周,前別提李徽應,懷仁縣監鄭海周,永禧殿令尹麟求,香盒差備前令朴慶壽,和順縣監南學熙,恩津縣監尹,昌寧縣監李舜宰,司饔僉正金英植,几差備監察李晩昇,高山縣監李晩綏,司宰直長趙奭永,前奉事金炳休,工曹佐郞姜文馨,臺差備安義縣監尹秀東,光陵令閔洙郁,監察南德熙,尙衣主簿李渭在,昌陵令,李文鉉,前直長洪輔燮,竝各加一資,資窮者代加,宗廟還安時大祝副修撰金裕行·魚允中,行副護軍徐相敦,副司直申錫淵,同副承旨金性均,副校理洪健植,攝通禮戶曹參議趙秉稷,副司果李載純,前校理李龍雨,司僕正洪時衡,前應敎張原相,副校理權益洙,攝司僕正副司果朴定陽,副司直趙漢益,右通禮李在果,副司直宋奎灝·黃益秀·趙性鶴,各兒馬一匹賜給,香爐差備永禧殿令尹麟求,河陽縣監趙熙軾,江西縣令崔麟九,安義縣監尹秀東,文義縣監趙冕夏,香盒差備掌苑別提李重允,昌寧縣監李舜宰,前判官趙漢應,和順縣監南學熙,前判官李秉雲,監察李晩昇,几差備連山縣監徐圭淳,惠陵令洪祐燮,司饔直長李種德,造紙別提洪顯昇,漢城主簿金養均,徽陵令吳長默,臺差備前判官鄭稷容,結城縣監林佐漢,引儀李炳夏·金永文,司䆃奉事徐明淳,竝加一資,資窮者代加。永寧殿還安時大祝前修撰吳長善,司成朴灝陽,副司果尹錫圭·金養默·李寅會,攝通禮行副護軍丁觀燮,扶安縣監鄭友鉉,前司諫權鍾祿,前持平李友會,軍資正尹時榮,直講金羽熙,攝司僕正司諫南啓憲,行副護軍李承宇·李晩耆,副司果張皓根·曺克承,前持平鄭勉秀,各兒馬一匹賜給,香爐差備掌樂僉正趙秉三,漢城判官洪用周,綏陵令金商鉉,龍安縣監李定會,光陵令閔洙郁,前直長洪輔燮,香盒差備尙衣僉正金胤鉉,定山縣監吳憲秀,任實縣監鄭駿和,獻陵令李獻春,前監役閔斗鎬,司宰直長趙奭永,几差備金溝縣令趙在淳,前縣監金秉魯,三嘉縣令李用基,比安縣監崔悳峻,昌陵令李文鉉,莊陵令朴齊性,臺差備開寧縣監鄭基鵬,前令朴慶壽,刑曹正郞尹橚,戶曹佐郞洪大重,監察閔羲軾,宗廟令洪鼎裕,竝加一資,資窮者代加,前贊儀李獻耆·安泌,前引儀李淳榮·李熙藻·黃義龍,前兼引儀李漢鎭,各上弦弓一張賜給,擇日官李秉洪,奏時官朴一遠·李一善,計士崔錫崙等五人,竝令該衙門高品付料,救療官崔性協等四人,竝令本衙門高品付料,別看役李海準·李海斗,竝外職調用,姜潤守,令除授,金相友,監牧官待窠差送,玄濟昇,陞敍,金載信等十六人,竝外職調用,畫員劉慶龍,畫師邊首·黃允基,竝賞加,其餘錄事·計士·畫員·員役·牌將·工匠等,竝依判下施賞。傳曰,今番賞典中,一人雖兼數事,毋得疊授。
以別兼春秋朴定陽·金永穆·朴容大·徐正淳·趙鍾翼·李根命牌不進罷職傳旨,傳曰,只推。
工曹參判李根弼疏曰,云云。答曰,省疏具悉。卿其勿辭行公。
上在景福宮。停常參·經筵。
自開東至酉時,灑雨下雨,測雨器水深二寸八分。
大妃殿私服公除翌日,宗親·儀賓·藥房·內閣·政院·玉堂口傳問安。答曰,罔極。朝廷二品以上·六曹堂上單子問安。答曰,罔極
傳曰,是年是月,卽我正宗大王寶齡再回甲也。追惟往昔,冞增感慕,當於二十二日,自內親行眞殿酌獻禮矣,該房知悉,原任直提學金炳㴤,馳詣華寧殿,奉審摘奸,仍留監祭,仍詣健陵·顯隆園,奉審以來。
藥房口傳啓曰,昨以大妃殿復膳之意,仰請,而未蒙允許,區區下情,不勝憂悶,玆不得不復事呼籲。伏願聖上,更加勸進焉,惶恐敢啓。答曰,知道。謹當更爲仰勸矣。
又啓曰,臣之昨日仰懇,是豈可已而不已者耶?哀毁致損榮衛,滋補宜資薑桂,且況復膳於公除之後,卽不易之古規也,臣職忝保護,微忱倍切憂迫,敢又仰籲。伏乞俯從禮制,以副輿情焉,惶恐敢啓。答曰,以此罔極之心,遽當今日,不勝痛霣崩迫。水刺,雖因屢請而强進,今又常膳,如是煩請,情私尤切罔極矣。
傳曰,同副承旨許遞,前望入之。
承旨前望入之,趙敬夏落點。
趙昌永啓曰,新除授左副承旨趙敬夏,卽爲牌招,何如?傳曰,允。
武試所啓曰,臣等來詣試所,射員亦皆聚會,而雨勢如此,後日退行之意,敢啓。傳曰,知道。
刑曹啓曰,卽伏見黃海監司徐元輔狀啓,則今此監試初試入格人中平山幼學朴冀淳,改名世淳,疊呈被選,其罪狀,令該曹稟處事,啓下臣曹矣。謹依大典會通武科條·科場用奸者邊遠充軍之文,罪人冀淳,咸鏡道德源府邊遠充軍定配所,而方囚平山獄,令本道押送配所事,分付道臣之意,敢啓。傳曰,知道。
義禁府啓目,光州牧使申錫游,參禮察訪蔡東寔等原情云云。問目內辭緣,泛稱遲晩,刑推得情,何如?啓除刑推,議處爲良如敎。
知事金炳國疏曰,云云。答曰,省疏具悉。度支,重任也,豈可速遞也?卿其勿辭焉。
上在景福宮。停常參·經筵。
大妃殿,進御三錢重人蔘粟米飮,自明日停止事,榻前下敎。
洪殷謨啓曰,同副承旨宋熙直,今日不爲仕進,卽爲牌招,何如?傳曰,允。
藥房口傳啓曰,臣等以大妃殿復膳,鎭日請籲,而忱誠淺薄,未能仰格,區區下情,去益悶鬱。伏願聖上,益加勸進,以副臣民顒祝之望焉,惶恐敢啓。答曰,知道。今承勉從之敎,誠爲萬幸矣。
又啓曰,臣等,屢日瀆擾於悲哀罔極之中,非不知萬萬悚仄,而衷情所迫,不得請則不可止耳。水刺,雖或强進,常膳尙未復御,數旬哀毁之餘,將何以扶護元氣乎?見今公除已過,禮制有限,任情過疚,久執疏節,一日二日,靳持未許者,大非聖經順變之義。伏願更加三思,卽下一兪焉,惶恐敢啓。答曰,奄過昨日,悲冤隕廓,曷有其極?仰體東朝勸勉,强從卿等之請,罔極之情,尤難自抑矣。
兵曹口傳政事,以李裕膺爲都摠管,洪兢周·鄭雲龜·李奎奭·李鳳儀爲副摠管。
兵曹啓曰,再明日動駕時,本曹堂上守宮及侍衛,當爲備員,而參判尹秉鼎在外,不得進參。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,許遞。
吏曹口傳政事,以許熠爲兵曹參判。
以司謁口傳下敎曰,慶基殿移模影幀奉安後挾侍中使復路時,仍往南延君墓所看審,興寧君·興完君墓,一體看審以來。
禮曹啓曰,因黃海監司徐元輔狀啓,今番本道監試初試入格人中平山幼學朴冀淳,改名世淳,疊呈被選,其罪狀,已自該曹稟處矣,原榜目中,拔去付標以入之意,敢啓。傳曰,知道。
三軍府啓曰,卽接訓鍊都監所報,則今九月十九日,習陣日次,而動駕隔日,不得行操云矣,敢啓。傳曰,知道。
義禁府啓目粘連,向前申錫游·蔡東寔等亦,試體何等嚴重,而申錫游段,病勢雖云難强,徑歸旣乖法例,蔡東寔段,自明縱或有說,擅還終涉駭妄。竝只以此照律,何如?啓依允。
領議政金炳學箚曰,云云。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
興寅君李最應箚曰,伏以臣,卽見營建都監別單判下者,臣名,猥廁提擧之列,具鞍上駟,寵錫隆重,拜命周章,容措無地。竊念,是役也,經始之爲八載頃,而上自陵廟宮室,下至廨宇城池,執事董工,罔敢少懈,三百年所未遑者,而今旣次第告成,光復古懿矣,聖旨特頒,普加賞賚。臣固知我殿下,有所重也,有所援也,而若臣者,最不率職,亦無可紀,只是載名於其間而止已。國家上賞,本自愼重,施之不稱,則在典居僭,受而非分,則於恩爲褻,臣雖欲攀冒乘謝,其於懋功之義,得無可議者乎?臣用是惶懼,具牘奏知。伏乞聖明,亟許收還,以安微私,千萬幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
上在景福宮。停常參·經筵。
傳曰,禮房承旨,馳詣永禧殿,奉審摘奸以來。
禮曹,來十一月初二日,行景慕宮冬享大祭香祝親傳,取稟,奉敎恭依。
禮曹啓曰,卽接奉常寺所報,則今九月二十二日璿源殿酌獻禮親行時,祭物,依永禧殿祭享時例封進,而祭器,則依前例以戶曹所在取用,造果廳,以附近公廨從便爲之云矣,依所報擧行之意,分付,何如?傳曰,允。
三軍府啓曰,京畿南陽府別砲士一百名,辛未四月設置,一百名今又加設,合二百名,慶尙道自如道砲手四十名,全羅道雲峰縣火砲軍二十名,臨陂縣火砲軍三十名,辛未四月設置,二十名今又加設,合五十名,黃海道平山府砲軍六十名設置報來,敢啓。傳曰,知道。
又啓曰,卽接禁衛營所報,則今九月二十日,習陣日次,而動駕相値,不得行操云矣,敢啓。傳曰,知道。
以鎭撫使金善弼狀啓,武士等擅自去就者,到底盤覈,則旗摠崔明益,爲其首唱,衆招一辭,不可容貸,將入軍門之際,無賴輩,打破枷鎖,擁護飛走。追捕嚴問,則宋允奉,發劍斷索,金連甫,自願指路,朴福祿,竝舟逃走,無辭承服,崔明益等四漢,梟首警衆,而猥忝重寄,軍民導率,不能嚴束,致此意外之變,溺職之罪,臣實自知,退伏營外,恭俟鈇鉞之誅事。傳曰,亂民悖擧,聞甚痛惋。今旣嚴處,則此後團束紀律,此爲急先務也,卿勿待罪,卽爲視務,以嚴師律事,回諭。
兵曹啓曰,今九月二十日朔試射日次,而動駕相値,不得爲之之意,敢啓。傳曰,知道。
傳曰,自明日進講,停。
傳曰,捧入承旨推考。
傳曰,明日出宮內門路,以思政門,爲之。
傳曰,公事遲滯之差備中官李鍾協,令該府拿處。
奎章閣啓曰,守宮檢校直閣李喬翼,待開門牌招,何如?傳曰,允。
義禁府照目粘連,光州牧使申錫游,參禮察訪蔡東寔等矣,本府議啓內,試體何等嚴重,而申錫游段,病勢雖云難强,徑歸旣乖法例,蔡東寔段,自明縱或有說,擅還終涉駭妄。竝只以此照律,罪各杖八十收贖,奪告身三等,竝只私罪,奉敎依允爲旀,申錫游段,功議各減一等爲良如敎。
大司諫金元性疏略曰,臣於前月,猥蒙監試參試之命,冒昧承當,而生疎巽劣,自分僨誤,果然大僚請譴,苟究其失,與主試等耳,罪同罰異,薄罷示警,冞增惶恧,曾未幾何,特命分揀,不俟終日,又伏奉薇坦恩除,益不知措躬之所也。玆敢露章自效,乞勘臣未勘之罪,臣方引咎,何敢贅他,而見今頻開講筵,聖工日就。伏願勤而益勤,精思而體驗,新而又新,實踐而力行焉。臣無任云云。省疏具悉。遂事,卽是試體而問備者也,今何更引?尾附事,當留念矣。
上在景福宮。停常參·經筵。
大駕詣永禧殿。入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
仍詣崇禮門內祗迎所,入幕次後,藥房·內閣·政院·玉堂口傳問安。答曰,知道。
祗迎還入幕次後,藥房·內閣·政院·玉堂口傳問安。答曰,知道。
仍詣宣惠廳,入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
藥房提調閔升鎬,副提調趙慶鎬啓曰,伏未審日間,聖體,若何?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
禮曹,來十月初二日,行宗廟冬享大祭香祝親傳,取稟。奉敎敬依。
傳曰,移模影幀奉詣時,自永禧殿至江頭,檢校待敎金奎軾,副提學洪遠植,別兼春秋朴定陽,注書鄭元和陪從,兵摠府堂上各一員,侍衛。
傳曰,移模影幀奉詣時,挾輦軍中二十名除出,前後射隊軍,以先廂軍兵中一哨除出,自永禧殿至江頭,侍衛。
傳曰,陪從大臣以下,慶基殿竣事後,進詣肇慶墓奉審以來。
傳曰,移模影幀陪往大臣以下,入侍。
傳曰,隨駕軍兵,令各其營別饒次分給。
傳曰,都提調·戶惠堂入侍。
傳曰,宗廟冬享大祭攝行,一依親祭例磨鍊。
傳曰,旣臨此地,惠廳都提調,內下大豹皮一令賜給,兼提調金炳國,內下豹皮一令賜給,提調金世均,內下虎皮一令賜給,郞廳,各上弦弓一張賜給。
傳曰,發遣吏郞,諸執事淸齋與否,摘奸以來。
傳曰,還宮門路,以惠廳東門爲之。
以司謁口傳下敎曰,惠廳分差計士,令本衙門高品付料,首吏首庫直都使,令竝帖加。
以司謁口傳下敎曰,不善擧行之排設司鑰,令攸司科治。
奎章閣啓曰,大駕今已還宮,守宮檢校直閣李喬翼,依定式減下,何如?傳曰,允。
吏曹啓曰,卽接奉常寺牒報,則以爲,粢盛各穀監穫事,本寺判官,例爲出去,而判官李建昌,合三不得趁期擧行,卽速變通,以爲及時監穫之地云。判官李建昌改差,其代,口傳備擬以入之意,敢啓。傳曰,知道。
吏曹口傳政事,以李永爲奉常判官。
三軍府啓曰,卽接御營廳所報,則今九月二十一日,習陣日次,而大將臣李容熙,東關王廟節享獻官進去,不得行操云矣,敢啓。傳曰,知道。
兵曹啓曰,謹依下敎,隨駕軍兵等處,別饒次分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
禁衛營啓曰,謹依下敎,隨駕軍兵等處,別饒次分給之意,敢啓。傳曰,知道。
御營廳啓曰,謹依下敎,隨駕軍兵等處,別饒次分給之意,敢啓。傳曰,知道。
吏曹啓目粘連,觀此慶尙監司金世鎬狀啓,則以爲,泗川縣監柳冀天,莅任以後,城牒新築,軍器修繕,一新改觀,殫竭誠力,見今瓜期將熟,輿情願借,限一瓜仍任事,令該曹稟處亦爲白有臥乎所,瓜滿差代,乃是金石之典是白乎矣,道臣狀辭,旣如此,依狀請施行,何如?啓,依回啓施行爲良如敎。
壬申九月二十日卯時,大駕詣永禧殿展謁,仍詣崇禮門內,影幀神輦祗送,仍御宣惠廳擧動入侍時,行都承旨趙慶鎬,左承旨金聲根,右承旨趙昌永,左副承旨趙敬夏,右副承旨洪殷謨,同副承旨宋熙直,記事官鄭元和,假注書曺寅承,別兼春秋朴定陽·金鶴鎭·徐正淳·李根命,檢校直提學閔升鎬·趙寧夏·李載冕·趙成夏,檢校直閣李世用·李鎬翼,檢校待敎金奎軾,待敎韓耆東,檢校副提學鄭健朝·李明應,副提學洪遠植,檢校典翰李起鎬·金性均·李承宇·權鼎鎬,典翰洪萬植,應敎洪鍾大,副應敎李載德,校理洪在瓚·李永,副校理洪健植,修撰朴容大·金永穆,副修撰李晩燾,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調閔升鎬,副提調趙慶鎬。進前問候訖,至降輿所。通禮跪啓請降輿乘輦,上降輿乘輦,由勤政門·興禮門,出光化門進發,至永禧殿大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿,入齋室,少頃,通禮跪啓請出次,上改具冕服·玉帶·赤舄以出。通禮跪啓請執圭,上執圭,詣版位,行四拜禮,陞詣殿內奉審。上命大臣入侍,右議政洪淳穆,進前奏曰,向晩天氣晴佳,聖體,若何?上曰,一樣矣。仍敎曰,在昔戊戌陪奉時,有兵摠府堂上侍衛矣。淳穆曰,其時則果如是磨鍊矣。上曰,慶基殿御眞,何時摸寫乎?淳穆曰,雖未見載在故事,傳言,壽昌宮摸寫,而此爲最初本矣。上曰,尤爲貴重矣。上曰,第一室舊本,移摸於慶基殿本,一體高大,而今玆移摸,比諸舊本,稍爲小本矣。上曰,陪進途次,其可連有啓聞乎?淳穆曰,進發,有一啓,晝停宿所,合爲一啓,每日兩次馳啓矣。上曰,卿今遠行,二十二日眞殿酌獻禮,無以參班,卿當深以爲悵矣。淳穆曰,臣銜命在外,如此盛禮,未得趨參,下情,不勝戀結矣。上曰,渡江後,當以何服色陪從乎?淳穆曰,服黑團領,着絲帶戴笠而行,一如各陵受香時例矣。通禮導上還入齋室,傳曰,移摸影幀奉詣時,自永禧殿至江頭,檢校待敎金奎軾,副提學洪遠植,別兼春秋朴定陽,注書鄭元和陪從,兵摠府堂郞各一員侍衛。出傳敎傳曰,移摸影幀奉詣時,挾輦軍,以隨駕挾輦軍二十名除出,前後射隊軍,以先廂軍兵一哨除出,自永禧殿至江頭,侍衛。出傳敎少頃,通禮跪啓請出次,上改具翼善冠·衮龍袍以出,通禮導上詣祗迎位,移摸影幀神輦至。通禮跪啓請鞠躬,上鞠躬,神輦過後,通禮跪啓請乘輿,上乘輿,出殿大門外。通禮跪啓請降輿乘輦,上降輿乘輦,進發至會洞洞口,領府事鄭元容祗迎所,上命史官存問以來,神輦少駐,上降輦步過,仍乘輿至幕次前。通禮跪啓請降輿,上降輿,就祗送位,神輦至。通禮跪啓請鞠躬,上鞠躬,神輦過後,通禮跪啓請平身,上平身。仍命書傳敎曰,移摸影幀陪往大臣以下入侍。右議政洪淳穆,禮曹判書李承輔,都承旨趙慶鎬進前,上曰,御眞兩本,摸奉幾月,少慰如復見之誠矣。慶基殿御眞,今當遠奉,竊不勝悵慕,然奉安前連日晴佳,則甚幸矣。淳穆曰,殿下,篤追報之孝,移摸御眞,今當奉發,而秋雨新晴,日吉辰良,若有相者存,趲程未滿一旬,則似不至道次遭雨之慮矣。上曰,大臣與禮堂,平安往返,而慶基殿竣事後,進詣肇慶廟,奉審以來也。淳穆曰,謹奉聖敎矣。上曰,大臣今當遠行矣,沿路往來之際,民生之疾苦,守令之臧否,自當入聞,而益加探察,回還登筵時,詳陳爲望也。淳穆曰,今臣陪從之行,不得一日滯留,則訪問幽隱,恐無其暇,而第於往來之際,如有所得聞,可合奏達者,謹當奉行矣。上以御手,親賜蔘料一封於大臣曰,念卿遠役,以此奉贐,雖少,爲助藥料矣。淳穆,雙手擎跪曰,臣之此行,以日則不過一望,以程途則往還纔爲千里,聖眷,至及於此,賴有珍賜,可以在塗無恙,感泣無地,罔知攸達矣。仍奏曰,臣於今行,切有區區仰達者,臣之外家妻家,俱在內浦地,回路,若逶迤百餘里,則可伸情私矣。上曰,依所奏爲之。上曰,大臣,將於歸路,轉迤而來矣,禮堂,亦從一路偕還,好矣。仍敎曰,若是則當迂回幾日,而何間可以復命乎?淳穆曰,迂回不過二三日,而遠路事,雖未可知,似當於來月初七八日間復命矣。上曰,大臣作行矣,下屬之沿路作弊,須另飭也。淳穆曰,沿站貽弊之端,已有所發關禁飭,而亦當另加操束矣。上命書傳敎曰,陪從大臣以下,慶基殿竣事後,進詣肇慶廟,奉審以來。通禮跪啓請乘輿,上乘輿詣宣惠廳,降輿入幕次。傳曰,都提調·戶惠堂入侍。出傳敎都提調金炳學,戶曹判書金炳國,宣惠堂上金世均,以次進前,炳學奏曰,日吉辰良,祗送御眞,聖慕伏想益切矣。鎭日勞動,聖體,若何?上曰,一樣矣。炳學曰,太室親祼,諏筮不遠,聖慕攸展,群情顒若,而第今冬沍將至,寒威漸肅,輪行感症,往往可憂,迨此時鎭日勞動,徹曉觸冒,恐有違於大聖人節宣之方,我慈聖憧憧之慮,亦當何居?愚忱自切,敢此仰達,亟降攝行之命,千萬至祝。上曰,大臣所奏,旣如此,當勉從矣。仍命書傳敎曰,宗廟冬享大祭攝行,一依親祭例磨鍊。炳學曰,日前江都無賴輩之劫奪罪人事,實是無前變怪,而該將臣之當場處置,深得其宜,不煩聲氣,三軍震慴,竝行威惠,一境鎭安,此日此擧,無愧古之良將。鎭撫使金善弼,特加一資,以爲奬勉之地,何如?上曰,依爲之。出擧條炳學曰,國初土貢之規,略倣麗制,太宗辛巳,始定貢賦,世宗辛亥,又定貢法,隨其邑産,使民直納京師矣,百弊漸滋,民不能堪,中宗甲辰,先正臣趙光祖,陳白改貢案,宣朝己巳,先正臣李珥,請行收米,壬辰以後,右議政柳成龍,亦言收米,至戊申,左議政李元翼,建白創行大同法,收米民結,移作京貢,先始畿甸,遂設宣惠廳,以其宣惠京外之民,謂之大同。仁朝甲子,李元翼,建白設江原廳,孝宗壬辰,右議政金堉,建白設湖西廳,丁酉,又請行於湖南沿邑,顯宗壬寅,刑曹判書金佐明,建白竝行山郡,肅宗丁巳,設嶺南廳,海西則戊子,因道伯李彦經陳疏,行之,初不設廳,附於湖西,英宗戊寅,移附於江原廳,而京畿·三南田畓,每結收米,爲十二斗,關東亦如此,而未量邑則加四斗,嶺東則加二斗,海西詳定,爲十五斗,其三斗之加,爲該道貢價移送於戶曹者也。畿邑復戶結捧草米二斗九升,是禹貢百里賦納總之意,而統名曰大同。諸道之以土物來貢者,作京貢,以其所收之米量,定其價而出給,使之進排,俾爲御供享需及諸般經費,餘則儲置各邑,以補公用。常平廳則成宗辛丑,倣漢常平倉之制,糶糴諸道穀,爲便民之方。且專管京畿五站勅需。賑恤廳則初自籌司句管,名曰救荒廳,仁祖丙寅,移屬宣惠廳,與常平廳合設。均役廳則英宗庚午創設,壬申下綸音,以國內良役二疋,最爲民弊,特爲減半,而以漁鹽船稅·選武軍官隱餘結及結錢等所捧,給代,而設衙於舊守禦廳矣。癸酉,合附於常·賑兩廳,蓋昔年則內倉別倉外,又有南北倉·平倉·江倉,儲穀陳陳相仍,經費漸增,入不當出,實有窘絀之歎,甲子以後,大院君,曲垂盛念,省費節用,式克今休,至設儲留庫,以備不恒之需,此是本廳創設之大槪也。列聖朝終始眷眷,無往非便民之方,而省費節用,卽亦我家法也,財非天降地出,出於下而供於上,則粒粒盤飧,皆是辛苦之所由來,若省其費,可節其用,若節其用,是愛其民,以殿下愛民之心,必不待臣言,而益留聖念矣。上曰,此衙門錢穀,卽是經用關係,究其源委,則出於民者也,典守節用之道,惟在有司之臣職責者也。又敎曰,何者不出於民,而豈特錢穀而已乎?炳學曰,聖敎誠然矣。苟節用而愛民,則民被其澤,而國自可治矣。上曰,予聞戶·惠廳大痼瘼,卽貢價上下時,有待新捧上下爲奸竇云,此何苗脈乎?炳學曰,臣曾冒忝惠堂,習知此事之爲痼弊矣。貢價中米木布上下,自有當等,亦有定數,而貢人輩,謂以舊儲之不如新捧,每於頒貢時,攀援吏胥,必圖待新捧上下。貢人中無攀援者,則受其陳米與麤劣木布,而不敢呼冤,一年二年,舊儲相仍,不免爲庫內棄物而止,雖有先事之飭,吏胥則視爲常例,終難責之以實效,事之駭惋,莫有甚於此者矣。上曰,然則此是無窮之弊也,各別嚴禁,而如是之後,又或有此等之弊,戶惠堂,必無不知之理也,該胥吏輩,必爲刑配,可也。炳學曰,當以受敎,揭板于戶曹·惠廳矣。炳國曰,臣曹一年應捧之米,爲十一萬四千餘石零,而應下之數,爲十一萬三千餘石零矣。每年所捧,非但不準此數,不恒上下,亦不在此中,而若又至於臭載之境,則米邊極艱,可謂無麪不飥,年年塗抹,不無戞戞,幸荷大院君深燭,別貿米十萬石,積置於西北兩倉及萬里倉,年來本曹封不動木爲千同,布爲三百同矣。米木布,慮或腐傷鼠破,用舊蓄新,在所不已,則相換之際,胥吏輩舊習,有難復蹈今日,而階前萬里,無微不燭,聖敎,又如是截嚴,謹當申明察飭,永杜後弊,亦以受敎,奉揭壁上,使之常目在之矣。第於頒貢之時,木布上中下條,分等然後,貢人,無呼冤之端,若値上條當給處,而只有中下條,中下條當給處,而只有上條,則勢不容不留俟新捧,此等處,則恐當隨時通變矣。世均曰,頒貢時待新捧之爲弊,聖敎至此,不勝欽仰矣。其爲弊之端,戶判,方備陳無餘,而至於惠廳,年來米應捧,爲十七萬餘石,如或有臭載,則頒貢給貸,每致不足,而其中五萬石,大院君,深念經費,別備米十萬石,分儲於西北倉及江倉,而戶惠廳,分半換新,故惠廳新捧中年年換色,內別倉所儲,亦奉承敎意,故每於上下時,必令盡出舊穀後,始用新捧爲定式。木布則應捧布,不過一百六十同,魚鱗上下,餘不過數十同,木爲二千七百餘同,而近有封不動木五百同·布一百同。且有議政府別置木,每以新捧換色,而各司各貢,俱有所屬之廳,嶺·湖之間,木品有高下,故使不得相雜,而其所屬之廳,上中下三條之中,苟或只有一條,則勢不得不稍待他條之捧上,分等均給,而不然則只將所儲之木布出給,亦旣定規,腐傷鼠破,種種摘奸。專責員役,則受去者,雖欲圖囑於渠輩,亦難蹈襲,而上天鑑臨,聖敎嚴正,謹當以受敎,奉揭壁上,俾爲常目,而申明操飭,永杜後弊,則從玆以往,貢人輩,咸蒙均施之澤矣。上曰,若因其上中下三條中有一二條罄乏,而待新捧者,雖或有隨時通變,不然則一切禁飭,可也。世均曰,謹當以此,倍加嚴飭矣。炳國曰,營建之役,今纔告成,都監撤罷,承有成命,百度鼎新,古懿光復,萬億無疆,自此伊始,中外群情,胥切忭祝。竊伏念,正衙間架,遠過東闕,則日後脩改之道,不容不一遵定式擧行,然後國計民力,可以維持,凡於此等處,深留聖念,若係定式以外,勿許臣曹擧行。雖以臣曹擧行言之,苟係定式以外,冒悚防稟,以爲悠久經遠之謨,而闕內殿堂以下各差備各司之修改處,區別成冊,一件則內入,一件則留寘臣曹,使之永久遵行,似好,臣忝在掌計之任,故敢此仰達矣。上曰,節目,在戶曹乎?炳國曰,曾有定式者矣。上曰,唯。仍敎曰,濫費則漸加後弊,自今成冊,誠好矣。世均曰,臣以無似,待罪惠局,今已有年,而無一報效,冞增悚惶,今幸鑾蹕歷臨,榮耀頌祝,而不敢不以本廳事,有所仰達者矣。正供法意,至重且嚴,而挽近各邑上納之愆滯,愈往愈甚,非徒今年納之率多過限,三四年條,尙有未捧,諸貢受價,各司給代,每致窘跲,奉承大院君敎導,雖得以牽補塗抹,事體之苟艱,莫甚於此。豈有民間未捧而然哉?只緣吏輩之射利挪貸,無所不至之故也,爲邑宰者,苟能守法奉公,寧有是理乎?固當竝請嚴勘,而姑限以今十月,各邑舊未收條,米二千七十六石,田米五十五石,太一百三十石,木十八同二十五疋,錢八萬八千七十二兩,嚴督上納,而考其粘移與尺文,如過此限,自本道直爲啓聞論勘之意,行會於各該道臣,何如?上曰,旣捧於民,而任其吏弄,於斯,可知該守之治績矣。爲先行關必準捧,而非但今年,舊未收條,一體督捧以聞,可也。仍命書傳敎曰,旣臨此地,惠廳都提調,內下大豹皮一令賜給,兼提調金炳國,內下豹皮一令賜給,提調金世均,內下虎皮一令賜給,郞廳,各上弦弓一張賜給。又敎曰,惠廳分差計士,令本衙門高品付料,首吏首庫直都使,令竝帖加。炳學曰,鑾輿光臨,獲覩盛擧,區區榮祝,自倍餘人,而冒叨都相之外,伏蒙文豹之上賞,攀旨感戴,曷以形達?第念臣,無可紀之勞,則罔功濫賞,不任惶悚萬萬矣。上曰,卿何必辭爲?仍敎曰,大臣·戶判湯節,近復何如?炳學曰,臣母年今七十四矣,筋力恒多澟綴,而閱月痢症,尙此進退,區區情私,自切煎迫。伏蒙洞燭,承此下問之眷眷,恩數攸摯,臣母之病,其將不日夬復,感祝榮耀之忱,惶不敢盡達矣。炳國曰,情私焦迫之餘,聖眷,至及下詢,榮感無比矣。上曰,不日康復,則爲國事萬幸矣。仍親賜封蔘于領相,敎曰,此甚不多,奉助刀圭之資,庸寓予憧憧之心矣。炳學曰,人臣之蒙被異數,前後何限,而若臣今日所攀之殊渥厚恩,千古人臣之所未易得者也。天語眷眷,下問臣母之病,兄弟承聞,已極感惶,而繼下珍劑,恩旨曠絶,雙擎九頓,頌祝攢戴。臣將歸省病母,萬萬榮耀,而臣母從今以往之年,皆我殿下賜也,闔門百口,亦相聚首感戴矣。炳國曰,臣之兄弟,頂踵毛髮,何莫非殿下雨露之惠澤,而今蒙異數之曠絶,尤是千古人臣罕有之恩典也。優老之盛德,已極欽仰萬萬,而下賜蔘料,歸傳老母,榮感之中,病可以不日差勝,從此老母之餘年,卽我聖上賜也,臣等之刻骨感祝,實不知如何形達矣。上曰,大臣·戶判先退。炳學曰,恩眷曠絶,去益榮感矣。炳國曰,承此體下之仁,卽當歸覲矣。世均,以御床單子函,奉呈於炳學,炳學,奉傳于聲根,聲根奉進,世均,奉傳揮巾函于聲根,聲根奉進,上顧謂炳學曰,卿姑未退歸乎?炳學曰,謹考已例,都提調,奉進御床單子,故臣則姑未敢退出矣。上曰,卿須先退。傳曰,還宮門路,以惠廳東門爲之。出傳敎少頃,通禮跪啓請外辦,上出次,乘輿出惠廳大門外,通禮跪啓請降輿乘輦,上降輿乘輦,進發由光化門·興禮門,入勤政門。通禮跪啓請降輦乘輿,上降輦乘輿,至思政門,兵曹判書姜㳣,跪稟放仗,聲根,請出標信解嚴,上還內,諸臣以次退出。
上在景福宮。停常參·經筵。
傳曰,禮房承旨,馳詣受香諸處,奉審摘奸以來。
禮曹,來十月初二日,行宗廟冬享大祭香祝親傳,取稟,奉敎敬依。
政院啓曰,禁衛大將李章濂,御營大將李容熙,以東南關王廟獻官,今方受香出去矣。竝所佩命召,何以爲之,而將兵之任,不可一刻無摠察之人,何以爲之?敢稟。傳曰,竝仍佩往來,兵判兼察。
又啓曰,禁衛大將·御營大將,兵判兼察事,命下矣。兼察禁衛大將·御營大將姜㳣,卽爲牌招聽傳敎,何如?傳曰,允。
傳曰,楊口縣監之代,前縣令朴容珉除授。
吏曹,楊口縣監單,朴容珉除授事,承傳。
訓鍊都監啓曰,本局中軍權容燮,身病猝重,勢難察任,改差,何如?傳曰,允。
大司憲姜蘭馨疏曰,伏以臣本憃愚,每事疎虞,早晩僨誤,固所自知,而至於今番試事,竟不得揜其疣矣。夫試圍之法意莫嚴,有司之禁察自在,而末乃防限解紐,至有物議之擾擾,則其所操飭之失宜,爲主試者,其敢曰不知乎?人言之來,在所難免,而揆他論啓,旣出厚恕,批旨允兪,只止薄勘,臣滿心惶恧,靡所措躬。退蟄郊坰,杜門訟愆,不意日昨,遽承恩揀,繼而有柏府新除,臣感戴洪造,莫省所由。匪怒伊敎,聖度雖大,緣罪媒榮,微分滋悚,今若冒沒出膺,則有壞廉防,一向偃處,則極涉逋慢,走伏闉外,短章自劾。伏乞聖慈,俯垂鑑諒,遞斥臣所帶職名,勘臣未盡勘之罪,以爲不職者之戒焉。臣於俟勘之際,固不敢贅他,而區區憂愛之忱,有不容泯默者,昔程夫子,請俟秋開講,今時則正其時也。今我聖上,頻御講筵,殷后之時敏,周王之日就,固不待臣下之仰勉,而第念,爲學之效,甚博矣,雖在匹庶之類,學進則識進,識進則量進,況帝王之一政一令,皆自聖學中出來者乎?聖學明則政令得,政令得則擧而措之,八方百姓,莫不懽忭蹈舞於春和之中矣,曷不休哉?伏願終始典學,罔或間斷,克軫新又新之工,則自底聖益聖之域矣,懋哉懋哉。臣無任云云。答曰,省疏具悉。遂事,卽是試體而問備者也,今何更引?尾附事,當留念矣。
上在景福宮。停常參·經筵。
傳曰,眞殿酌獻禮時第三室大祝禮房承旨,竝加資,贊禮,熟馬一匹賜給,其餘諸執事,各兒馬一匹賜給,事知守僕等,竝依甲戌年例施賞。
傳曰,奉審閣臣入侍。
內醫院啓曰,待令醫官之遠地守令除拜者,近地相換,自有已例矣。楊口縣監朴容珉,畿邑中,令該曹口傳相換,何如?傳曰,允。抱川縣監相換。
吏曹口傳政事,楊口縣監朴容珉,抱川縣監李秀殷,已上相換事,承傳。
吏曹啓曰,睿陵參奉金昌鉉繕工監假監役官鄭直源,俱以身病,呈狀乞遞,竝改差,何如?傳曰,允。
訓鍊都監啓曰,本局中軍,今當差出,而擬望之人乏少,外任竝擬,何如?傳曰,允。
兵曹,以任興準爲訓鍊都監中軍。
壬申九月二十二日卯時,上詣眞殿。酌獻禮親行入侍時,左承旨金聲根,右承旨趙昌永,左副承旨趙敬夏,右副承旨洪殷謨,同副承旨宋熙直,記事官缺,別兼春秋朴定陽·金永穆·徐正淳·李根命,原任提學金學性·金炳冀·鄭基世·曺錫雨,提學金大根,原任直提學金炳地,檢校直提學閔升鎬·趙寧夏·李載冕·趙成夏,檢校直閣李世用·李鎬翼,原任待敎趙鳳夏·尹滋悳·鄭範朝,檢校待敎金奎軾,待敎韓耆東,原任副提學趙龜夏,檢校副提學鄭健朝,原任副提學兪致善·沈舜澤,檢校副提學李明應,副提學洪遠植,原任典翰李會正,檢校典翰李起鎬·金性均·李承宇·權鼎鎬,典翰洪萬植,應敎洪鍾大,副應敎李載德,副校理洪健植,修撰朴容大,副修〈撰〉魚允中,以次侍立。時至,通禮跪啓請外辦,上具翼善冠·衮龍袍,出齋殿,贊禮導上詣版位,行四拜禮,陞詣盥洗位。盥洗,仍詣第一室尊所,聲根監盞,上詣第一室神位前,贊禮跪啓請跪,上跪,贊禮跪啓請三上香,聲根奉香,熙直奉罏,上三上香,通禮跪啓請執盞獻盞,聲根奉盞跪進,上執盞以授熙直,熙直跪受,奠于案,上連獻三盞,贊禮跪啓請少退跪,上少退跪,大祝進跪讀祝訖,上次詣各室,行禮如上儀,贊禮導上降復位,行四拜禮,仍詣望燎位,望燎訖,贊禮跪啓禮畢,大臣進前問候訖,上還入齋殿,命退,承·史諸臣以次退出
壬申九月二十二日未時,上御紫薇堂。奉審閣臣入侍時,右副承旨洪殷謨,假注書曺寅承,記事官金顯默,別兼春秋朴容大,原任直提學金炳㴤,以次進伏訖。上曰,史官分左右。仍命奉審閣臣進前,炳㴤進前奏曰,臣承命馳詣華寧殿,殿內奉審則安寧,祭物祭器祭井看審則精潔,諸執事摘奸則無頉,仍詣健陵,陵上奉審則安寧,碑閣丁字閣奉審則無頉,仍詣顯隆園,園上奉審則安寧,碑閣丁字閣奉審則無頉,還詣華寧殿,仍留監祭,將事安寧之意,敢達矣。上曰,殿內陵上園上,皆太平萬安乎?炳㴤曰,殿內陵上園上,俱爲太平萬安矣。上曰,華寧殿祭享,何時將事乎?炳㴤曰,夜分而始將事矣。上曰,然則與眞殿茶禮,有異矣。炳㴤曰,然矣。上曰,歷路所見,秋事皆已收穫乎?炳㴤曰,收穫已畢,打場旁午,而今年豐穰,挽近所罕,民情村容,處處有醉歌太平之像矣。上曰,民生之樂,莫若歲熟矣。炳㴤曰,誠如聖敎矣。上曰,閣臣先退,仍命史官就座,又命退,承·史以次退出。
上在景福宮。停常參·經筵。
傳曰,大妃殿,輪回別入直撤罷。
傳曰,左副承旨許遞,前望入之。
承旨前望入之,李淳翼落點。
傳曰,臺諫竝許遞,政官牌招開政。
傳曰,在外與未肅拜呈告玉堂·春秋·敦寧都正·金吾堂上·摠管竝許遞,今日政差出。
議政府啓曰,卽聞開寧縣監,身故云矣,此若遲待道啓後出代,則秋務旁午之會,民邑事委屬,可悶,今日政差出,使之不日下送,何如?傳曰,允。
又啓曰,矗梱瓜期,在卽矣,此帥臣到底誠勤,軍民咸服,且公廨之役,未及告竣,慶尙右兵使申哲均,加一瓜仍任,以爲責效之地,何如?傳曰,允。
兵曹啓曰,五衛將尹佐烈·李時茂·姜周煥,慶熙宮衛將金儒逵,昌德宮衛將朴羲哲·金永浩,俱以身病猝重,無望供職,呈狀乞遞,竝改差,何如?傳曰,允。
有政。吏批,判書金炳雲牌招不進,參判朴來萬進,參議未差。
吏批啓曰,判書金炳雲,牌招不進,參議未差,小臣獨政未安,何以爲之?敢稟。傳曰,仍爲之。以朴文鉉爲吏曹參議,崔遇亨爲大司憲,鄭海崙爲大司諫,宋奎灝爲執義,愼錫九爲司諫,李圭白·宋彙仁爲掌令,鄭在晉·李鶴年爲持平,權承稷爲獻納,金容圭·鄭㵙爲正言,朴定陽爲應敎,李載悳·李建昌爲校理,李載純爲副校理,洪鍾大爲敦寧都正,鄭健朝爲知春秋,趙敬夏爲同義禁,李會正·李啓魯爲同春秋,林命相爲尙瑞直長,李嘉會爲假監役,金炳肅爲睿陵參奉,李康準爲開寧縣監。泗川縣監柳冀天,限一瓜仍任事,承傳,鎭撫使金善弼,今加正憲特爲加資事,承傳,前承旨趙敬夏,今加嘉善,應敎洪鍾大,今加通政,已上加資事,承傳,故學生鄭煥祿,贈童敎,林弘垠,贈童敎,已上孝行卓異贈職事,承傳。再政。以方孝隣爲兵曹佐郞,李根集爲永禧殿令,鄭冕時爲尙瑞副直長,吳榮錫爲假監役。假監役李嘉會,今超通政,朝官年八十五,依法典加資。
三政。以徐正淳爲兵曹正郞,權中琬爲典牲判官,鄭泌鉉爲宗廟副奉事。
四政。以李源星爲平市令。
五政。以金大鉉爲戶曹佐郞。
六政。以金商礪爲造紙別提。
七政。以金亨默爲氷庫別提。
兵批,判書姜㳣進,參判許熠病,參議金炳翊入直,參知許㥌病。以趙敬夏·吳晉泳爲副摠管,安相洛·金象集·蔡庸澤爲五衛將,金光仁爲慶熙將,鞠貞薰·金致圭爲昌德將,張膺杓·朴定鉉爲文兼。同知單金儒逵,僉知二單李時茂·姜周煥,慶尙右兵使申哲均,加一瓜仍任事,承傳。
上在景福宮。停常參·經筵。
藥房提調閔升鎬,右副承旨洪殷謨啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,都承旨許遞,前望入之。
承旨前望入之,趙鳳夏落點。
傳曰,聞李判宗正卿病患添劇云,遣御醫看病以來
傳曰,李判宗正卿喪事,愴衋曷喩?念昔忠正公,以同胞之情,友愛敬順,傳爲家法,今見逝單,益切追感。其喪所,東園副器一副輸送,原致賻外,錢五百兩,布木各一同,令度支別爲輸送,成服日,遣承旨致祭。
弘文館啓曰,新除授應敎朴定陽,校理李載悳,副校理李載純,竝卽牌招察任,何如?傳曰,允。
內醫院啓曰,駞酪粥,自十月初一日當爲封進,依定式擧行事,預爲分付司僕寺之意,敢啓。傳曰,知道。
義禁府啓目,差備中官李鍾協原情云云。傳旨內辭緣,泛稱遲晩,刑推得情,何如?啓飭已施矣,分揀放送。
護軍趙敬夏疏曰,云云。答曰,省疏具悉。卿其勿辭行公。
校理李建昌疏略曰,臣頃者,忝居試役,科場不嚴,至蒙譴罷之典,不自意特旨分揀,繼以玉署新命,有隕自天,臣惝怳震懍,尤不知措躬之所也。臣於自列,實有所不容已者,臣素疾無常,自入試闈,一倍添劇,呻囈度日,擔舁徑歸,法紀隳損,問備請罷,罪重罰輕,曾有未幾時,涵貸甄收,臣雖欲感恩蹶,私分公議,無路承膺。乞遞新授職,仍治薄勘之罪焉。臣於自劾之章,何敢贅陳,而第念,聖學之工,尤在於日就。伏願頻接臣隣,日對方冊,益臻高明之域。臣無任云云。省疏具悉。往事試體而問備者也,何必更引?本職遞差。尾附事,當留念矣。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·朝廷百官口傳問安。答曰,知道。
中宮殿,宗親·儀賓,內閣·政院·玉堂,朝廷百官單子問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆奉命在外,不得來會云矣,敢啓。傳曰,知道。
傳曰,玉堂有闕之代,前望入之。
弘文館啓曰,都承旨趙慶鎬,今旣許遞矣,檢校副提學之銜,依定式還差下,何如?傳曰,允。
刑曹啓曰,向以仁政門鍾子金偸竊罪人金啓孫,照律草記,傳曰,金啓孫,罪犯罔赦,固當依律處斷,而特貸一縷,百日牢囚後,嚴刑一次,遠惡島限己身充軍事,命下矣。謹依批旨,啓孫牢囚百日,今旣限滿,嚴刑一次後,全羅道羅州牧智島,限己身充軍定配所,卽爲押送之意,敢啓。傳曰,知道。
上在景福宮。停常參·經筵。
李淳翼啓曰,右副承旨洪殷謨,今日不爲仕進,卽爲牌招,何如?傳曰,允。
以全羅監司李鎬俊狀啓,潭陽府民家失火事,傳曰,當此西成之時,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭關飭。
以右副承旨洪殷謨牌不進罷職傳旨,傳曰,只推。
宋熙直啓曰,行都承旨趙鳳夏在外。左承旨金聲根,右承旨趙昌永不爲仕進,左副承旨李淳翼式暇出去,右副承旨洪殷謨牌不進,院中只有臣一人,伴直無人。右副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
兵曹啓曰,武臣堂上祿試射,後日退行事,草記蒙允矣,今二十七日設行之意,敢啓。傳曰,知道。
以右副承旨洪殷謨牌不進罷職傳旨。傳曰,只推。
上在景福宮。停常參·經筵。
夜自五更至二十八日開東,灑雨下雨,測雨器水深三分。
慶基殿影幀奉安後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
慶基殿影幀舊本洗綃後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。
朝廷二品以上·六曹堂上單子問安。答曰,知道。
趙昌永啓曰,臣今日判宗正卿李䆃重喪,致祭進去下直之意,敢啓。傳曰,知道。
傳曰,右承旨許遞,前望入之。
承旨前望入之,尹致聖落點。
承文院啓曰,卽見都京禮部咨文出來者,則加上兩宮皇太后徽號吉期,具奏奉旨,刊刻原奏,相應知照云矣。以承領之意,撰出回咨,付撥下送灣府,傳給鳳城將處,以爲轉致北京之地,何如?傳曰,允。
上在景福宮。停常參·經筵。
傳曰,藥院提調許遞,前望入之。
內醫提調前望入之,金炳地落點。
洪殷謨啓曰,行都承旨趙鳳夏,左承旨金聲根,右承旨尹致聖,左副承旨李淳翼不爲仕進,同副承旨宋熙直式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
以咸鏡監司洪祐吉狀啓,永興府人命渰死事,傳曰,聞甚矜惻,原恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以左副承旨李淳翼牌不進罷職傳旨,傳曰,只推。
上在景福宮。停常參·經筵。
故判書金洙根妻貞敬夫人愼氏卒逝後,大妃殿,藥房·內閣·政院·玉堂口傳問安。答曰,知道。
大妃殿擧哀後,藥房·內閣·政院·玉堂口傳問安。答曰,知道。
洪殷謨啓曰,同副承旨宋熙直,今日不爲仕進,卽爲牌招,何如?傳曰,允。
傳曰,戶曹判書許遞,前望入之。
戶曹判書前望入之,金世均添書落點。
傳曰,右承旨·左副承旨許遞,前望入之。
承旨前望入之,尹致聖·朴蘭壽落點。
洪殷謨啓曰,明日傳香,禮房承旨,當爲齋宿,新除授同副承旨朴蘭壽,卽爲牌招,何如?傳曰,允。
禮曹啓曰,議政府領議政金炳學,當日遭本生內艱云,自前大臣遭艱時,遣承旨致弔,優致貤賻,葬時命沿路護喪,本道給役夫矣,今亦依此例擧行乎?敢稟。傳曰,一依前例爲之。
又啓曰,今此故判書金洙根妻貞敬夫人愼氏喪,大妃殿,當有擧哀之節矣,擧哀儀註,直爲書入大妃殿之意,敢啓。傳曰,知道。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
奎章閣啓曰,原任直閣朴鳳彬,父喪卒哭日,依定式遣檢書官,勸肉以來之意,敢啓。傳曰,知道。
禁衛營啓曰,本營軍色從事官趙宇熙,身病甚重,勢難察任,今姑改差,何如?傳曰,允。
御營廳啓曰,今九月二十九日騎士都試時,各技優等人,別單書入之意,敢啓。傳曰,知道。
上在景福宮。停常參·經筵。
藥房提調金炳地,右副承旨宋熙直啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
尹致聖啓曰,左副承旨洪殷謨,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政·左議政未差,右議政洪淳穆奉命在外,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,去三月潭陽君內外墓致祭傳敎中,內外二字,勿爲領布。
內醫院啓曰,副提調趙鳳夏,今日問安,不爲仕進,卽爲牌招,何如?傳曰,允。
傳曰,明日出宮門路,以思政門爲之。
傳曰,發遣吏郞,諸執事淸齋與否,摘奸以來。
宗親府啓曰,明日,卽天漢殿朔奉審日次,臣敦應,進詣擧行之意,敢啓。傳曰,知道。
兵曹啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又啓曰,來十月初二日宗廟·永寧殿冬享大祭時,守門,當爲塡差,而本曹郞廳·都摠府郞廳·五衛將,除入直與呈辭·受由在外,排擬苟艱,依定式軍門將官代差以入之意,敢啓。傳曰,知道。
義禁府啓曰,平安兵使趙台顯狀啓內,麟山鎭前僉使吳處泓,下去平安道安州地云,依例發遣府書吏拿來,何如?傳曰,以幺麽鎭將,不思邊圉之策,徒事貪饕,此何已遞而不謝灣民也?罪人吳處泓,押付灣上,令灣尹大會軍民回示後,嚴棍二十度,遠惡地限己身定配。日記廳堂上金春熙。郞廳郭琦。
上在景福宮。停常參·經筵。
親傳香祝,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·永寧殿,奉審摘奸以來。
傳曰,廟務之積滯,不可遲待右相復命,公事堂上,就議于原任大臣,裁決事,分付政府武府。
傳曰,泮長有闕之代,前望入之。
大司成前望入之,趙昌永落點。
弘文館啓曰,下番,無他推移之員,不得已以上番,姑降入直之意,敢啓。傳曰,知道。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,原任提學金炳國,母喪第三日,依定式遣檢書官致弔,仍爲勸粥以來之意,敢啓。傳曰,知道。
義禁府啓曰,麟山鎭前僉使吳處泓拿來事草記批旨內,以幺麽鎭將,不思邊圉之策,徒事貪饕,此何可已遞而不謝灣民也?罪人吳處泓,押付灣上,令灣尹大會軍民回示後,嚴棍二十度,遠惡地限已身定配事,命下矣。罪人吳處泓押付灣上,令灣尹大會軍民回示後,嚴棍二十度,遠惡地限己身定配事,分付該道道臣之意,敢啓。傳曰,知道。
戶曹判書金世均疏曰,伏以日吉辰良,慶基殿影幀奉安,是年是禮,聖孝冞光,欽頌慶祝,大小惟均。仍伏念臣,近忝水部,縱云宿趼,斗筲淺量,履屐無當,優閑之銜,猶懼其未克堪承,至若要劇之務,自分不合,忽於夢想之表,奉有度支特授之命,臣惶懍震越,直欲循墻而不可得矣。夫是職也,卽擧國財賦之所由源,辨五地,制九等,尙矣無論,除非杜預之備物濟時,劉晏之理財成續,恐難淸理委輸財,制籯絀,以之裕國計而阜民産。矧今大役告竣,遵約尤難其人,而乃以無似賤臣,管拔於輿望之外,豈聖上則哲之明,不念此時此任之最係綦重,而有此誤恩也歟?誠左右究而莫省所以也。臣見叨惠局,已有年所,出納著式,自在常目,轉運稽程,燎如指掌,而尙此規劃無稱,絲毫莫補,已於財賦之,掌試之而蔑效者也,顧玆經費之要會,簿書之浩穰,不啻倍蓰,則其不能於彼而能於此,必無是理矣。窳缺之器,不可以受大,蹣跚之步,不可以致遠,臣是何人,兜攬至斯,有若非此,莫可者然哉?負乘致寇,聖人有訓,而臣於邇來,偏蒙恩造,海岳崇深,毛髮頂踵,皆我殿下賜也。夷險不避,彝性攸宜,苟可以圖聊萬一,仰副隆眷,寧或崇飾禮讓,自歸占便之爲也,才之所不堪,力之所不逮,而徒恃寵靈,全昧量入之義,是不過饕榮抛分之一痴人而止耳。其於民國之大攸係,何哉?參前倚衡,承膺無望,庸敢冒控衷懇,仰瀆崇嚴。伏乞聖慈,俯垂鑑諒,將臣戶曹判書之任,亟許鐫遞,俾重公器而安私分焉。臣無任云云。答曰,省疏具悉。卿其勿辭行公。
刑曹判書金壽鉉疏曰,云云。答曰,省疏具悉。卿其勿辭行公。
壬申十月初一日辰時,上詣御勤政殿月臺,宗廟永寧殿冬享大祭,香祝親傳入侍時,行都承旨趙鳳夏,左承旨金聲根,右承旨尹致聖,左副承旨洪殷謨,右副承旨宋熙直,同副承旨朴蘭壽,記事官缺別兼春秋朴定陽,檢校直提學閔升鎬·趙寧夏·趙成夏,檢校直閣李鎬翼,待敎韓耆東,應敎朴定陽,校理李載悳,修撰金永穆,副修撰李晩燾,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調金炳地,副提調趙鳳夏,進前問候訖,仍詣勤政殿月臺,通禮跪啓請降輿,上降輿,就褥位南向立,引儀引獻官陞詣褥位之左,通禮跪啓請跪,上跪,香室官員奉香祝,跪授蘭壽,蘭壽東向跪進,上受之以授獻官,獻官西向跪受通禮,跪啓請興,上興,通禮導上降詣階下祗送位西向立,獻官奉香祝,由正路出,通禮,跪啓請鞠躬,上鞠躬,香祝過後,通禮跪啓請平身,上平身,入小次。少頃,通禮跪啓請出次,上出次,通禮跪啓請乘輿,上乘輿,入思政門,聲根請出標信解嚴,上還內,諸臣以次退出。
上在景福宮。停常參·經筵。
故判書金洙根妻貞敬夫人愼氏喪成服後,大妃殿,藥房·內閣·政院·玉堂口傳問安。答曰,知道。
傳曰,同副承旨許遞,前望入之。
承旨前望入之,李承純落點。
傳曰,都承旨許遞,前望入之。
承旨前望入之,韓敬源落點。
傳曰,再明日秋到記,景武臺親臨磨鍊,都承旨,馳往泮宮,明日夕食堂,收取以來。
以司謁口傳下敎曰,各宮房買得田畓,勿許免稅書下,使之揭板于戶曹,一坐,亦爲造成內入事,分付。
政院啓曰,日記修正,何等審愼,而去三月朔日記,有所錯誤,致勤下詢,事甚疎忽,極爲未安,今方改修正以入,而當該注書,所當重勘,而本院請推之外,無他可施之罰,何以爲之?敢稟。傳曰,拿處。
以江原監司申應朝狀啓,鐵原府使洪彦錫,公廨繕修之際,錢財則不省出納,工費則多張名目,以致怨聲溢境,民情如沸,爲先罷黜,其罪狀,令攸司稟處事,傳曰,令該曹,勿拘常格,口傳各別擇差,不日下送。
司僕寺啓曰,本寺僉正韓圭錫,瓜月將近,而本寺,多有擧行之事,難付生手,姑爲仍任,何如?傳曰,允。
以鄭元和囚單子,傳曰,飭已施矣,分揀放送。
上在景福宮。停常參·經筵。
洪殷謨啓曰,右副承旨李承純,今日不爲仕進,卽爲牌招,何如?傳曰,允。
又啓曰,行都承旨韓敬源,時在江原道原州地,斯速乘馹上來事,下諭,何如?傳曰,許遞,前望入之。
承旨前望入之,南廷順落點。
以司謁口傳下敎曰,聞訓將,明日出往敎場,新鑄大砲試放,而以殿坐相値,不得爲之云,此與習陣坐起,有異,仍爲之事,分付。
吏曹口傳政事,以李憲璟爲鐵原府使。
兵曹啓曰,參判許熠,參議金炳翊,俱有身病,明日秋到記試取時,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。
吏曹口傳政事,以趙敬夏爲兵曹參判,洪鍾大爲兵曹參議,參議單許㥌,參知單洪鍾大。
義禁府啓曰,江原監司申應朝狀啓內,鐵原府使洪彦錫,爲先罷黜,其罪狀,令攸司稟處事,啓下矣。洪彦錫,時在任所,依例發遣府書吏,交代後拿來,何如?傳曰,待待命拿囚。
傳曰,明日出宮門路,以崇陽門爲之。
議政府啓曰,本府公事官鄭準基,奔走動仕,已滿十五朔,依例陞敍或守令除授事,奉承傳施行,何如?傳曰,允。
又啓曰,卽見慶尙監司金世鎬狀啓,則備陳綿農判歉之狀,仍請各營·各衙門軍身布及樂工保布,竝以純錢代捧,訓局保布,限五分二,許令代錢事,令廟堂稟處矣,本道綿農,雨暘得宜,耕播無愆,授衣屆節,全省告豐,旣有聲聞之所及矣,兵曹及各營所納,軍需攸關,則代錢未可遽議,置之,至於各衙門納布,道啓之曲軫民情,亦必有參量而然,依所淸許施,何如?傳曰,允。
又啓曰,卽見京畿監司金在顯所報,則砲兵剏設,非徒海邑,近年山郡,亦多新設,而海兵則特已設科,山軍則尙闕赴試,其在一視之政,不無向隅之歎。山邑砲軍,亦依海邑例,自今年爲始,特許竝赴火砲科,居首一人,直赴殿試,之次一人,直赴會試,又之次五人,竝減當年身布,以爲奬勸之地,爲辭矣。山邑砲軍之試取,雖是剏例,勸奬之方,水陸無異,特依報辭施行之意,分付,何如?傳曰,允。
又啓曰,卽見東萊府使鄭顯德狀啓,則枚擧訓別等手本,以爲江戶倭一人,幹傳倭二人,謂有公幹未就,肆然留館,欲事煩聒,去益痛惡,故以斯速入送之意,令任譯等,嚴加責諭云矣,今此內州倭人之稱有公幹,乃是幾百年約條之外,則不使速還,任其淹留,寧有如許事體乎,若不據理責諭,趁卽退歸,則當該任譯,以法從事之意,嚴飭分付,何如?傳曰,允。
兵曹啓曰,同知中樞府事李儒重,宣傳官邊晉奎,五衛將安相洛·金象集·蔡庸澤,慶熙宮衛將金光仁,昌德宮衛將鞠貞薰·金致圭·文臣兼宣傳官張膺杓,俱以病難供職,呈狀乞遞,武臣兼宣傳官韓用選,除授在外,過限未入仕,竝改差,何如?傳曰,允。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,訓鍊大將任商準,以新鑄大砲試放事,沙阿里,今方出去矣,所佩命召,何以爲之?敢稟。傳曰,仍佩往米。
傳曰,政官牌招開政。
傳曰,呈告摠管許遞,今日政差出。
傳曰,聞永恩府院君·延陽府夫人緬禮在邇云,葬需,依興陽府夫人初喪例,輸送事,分付。
以平安監司韓啓源狀啓,孟山縣監李賢器,以其身病,連呈辭狀,不得已罷黜事,傳曰,此是別薦守令也。旌善郡守李根厚相換。
有政。吏批,判書金炳雲進,參判朴來萬牌招不進,參議朴文鉉在外,以閔致庠爲工曹判書,趙肅夏爲敦寧都正,趙敬夏爲同經筵,金世均爲禮賓提調,金奭鉉爲戶曹佐郞,權在禹爲工曹佐郞,李秀萬爲西學敎授,吳周秀爲假監役,李熙晟爲竹山府使,訓鍊都監提調單金世均,司僕僉正韓圭錫,姑爲仍任事,承傳,孟山縣監李賢器,旌善郡守李根厚,已上相換事承傳。再政。以金允植爲瓦署別提,金善煥爲假監役,假監役吳周秀,今超通政,朝官年八十三,依法典加資。
兵批,判書姜㳣進,參判趙寧夏病,參議洪鍾大入直,參知許㥌病,以李彙重爲知事,兪致崇爲都摠管,吳晉泳爲同知,兪晠煥·白樂貞爲副摠管,金一求爲宣傳官,鄭安敎·趙羲俊·李德宏·金達權爲五衛將,安永基·柳浣根爲慶熙將,李昇來·張鳳允爲昌德將,蔡奎龍爲武兼,曺寅明爲月串僉使,金貞根爲濟物萬戶,李冕鎬爲南村別將,同知單鞠貞薰,僉知二單,金象集·蔡庸澤,副司正張逵鴻,兼鐵原鎭兵馬僉節使關東兵馬防禦使討捕使單李憲璟。
傳曰,在外吏曹參議許遞,前望入之。
吏曹參議前望入之,姜夏奎落點。
傳曰,在外秋判許遞,前望入之。
傳曰,臺諫許遞,前望入之。
以司謁口傳下敎曰,此後,思政殿公故時,把守等節,一依昌德宮宣政殿時例磨鍊。
傳曰,日勢已暮,秋到記未畢講,思政殿命官爲之。
傳曰,考官姜㳣,命官爲之。
兵曹啓曰,空闕守直,何等愼重,而慶熙宮衛將尹啓煥,斫伐樹木之說,狼藉入聞,故詳細査實,則謂以買得於守直內官云,事未前有,萬萬無嚴,爲先汰去,令該府拿問嚴勘,雖以守直內官言之,其偸斫賣買之罪,宜無異同,一體拿處,何如?傳曰,允。
傳曰,秋到記講居首通幼學姜駿煥,製述表居首三下生員黃耆淵,竝直赴殿試講之次通幼學卓世容等三人,製述之次草三下進士權在禹,竝直赴會試,講之次略幼學白聚奎等十一人,製述之次次上進士姜永悳等二人,竝給二分,講之次略幼學趙益元等十二人,製述之次次上進士金聖鎬等二人,竝給一分,講之次粗幼學梁漢容等二人,製述之次次上進士申奭均等四人,各陸奏約選一件賜給。
傳曰,入格儒生,明日待令。
判府事李裕元箚曰,伏以臣於曉半,伏奉秋到記讀券官之命,時刻將屆,多士咸集,固當卽地趨造,而日前冒寒入城,猝嬰吹霎,見方擁衾呻囈,懵懵昏眩,如在舟中,似此形證,彈束赴公,其勢末由,臣於秋間,承有是命,以病仰籲,獲蒙開允之恩,得以調息,到底感戴,何敢番番有辭免之計,而疾病之來,萬難强力,不揆猥越,短章冒瀆。伏乞聖明,俯垂鑑諒,亟賜變通,俾完試事,千萬幸甚。取進止。答曰,省箚具悉卿懇。主試事,向來與今番,皆以病患陳箚,奉慮則切矣。卿其安心調理。仍傳曰,此批答,遣史官傳諭。
大護軍嚴錫鼎疏曰云云。答曰,省疏具悉。卿其勿辭行公。
護軍南廷益疏曰,伏以臣無似,猥膺副价之任,行將出壃,而父母墳山,在於京畿長湍地,此時展省,情理宜然,玆敢冒讀崇聽。伏乞聖慈,特許恩暇,俾遂來往之願,千萬幸甚,臣無任云云。答曰,省疏具悉。卿其勿辭往省焉。
壬申十月初四日辰時,上詣景武臺,親臨秋到記儒生分製講試取入侍時,行都承旨南廷順,左承旨金聲根,右承旨尹致聖,左副承旨洪殷謨,右副承旨李承純,同副承旨宋熙直,記事官缺,別兼春秋徐正淳·李根命,檢校直提學閔升鎬·趙寧夏·李載冕·趙成夏,檢校直閣李鎬翼,待敎韓耆東,檢校副提學趙敬夏,副提學洪遠植,檢校典翰李承宇·權鼎鎬,應敎朴定陽,副校理李載純,修撰朴容大·金永穆,副修撰魚允中,李晩燾,以次侍立。時至,通禮,跪啓請外辦。上具翼善冠·衮龍袍,乘輿出崇陽門。藥房提調金炳地,副提調南廷順,進前問候訖。仍出維和門,由用成門·神武門,詣景武臺。通禮,跪啓請降輿。上降輿陞座。廷順請出標信,開布城。儒生入場,仍讀奏入門單子訖,奏曰,從陞人中,試官蒙點人,使之下殿,一體行禮乎。上可之,讀券官嚴錫鼎·趙基應·徐承輔·金尙鉉·曺錫輿·對讀官,洪遠植·趙秉式·李起鎬·朴容大·朴定陽·李根命·徐正淳·趙鍾翼,考官姜㳣·朴來萬·朴孝正,參考官趙準夏·趙秉鎬·權鼎鎬·李在果及儒生等,行四拜禮,以次就座。上命試官進前,命書表題,擬周群臣賀宜爾子孫振振兮,錫鼎等,跪書讀奏,鍾翼等,奉出懸題訖。上命開講,㳣進前奏曰,標信擧行,何等審愼,而今日儒生入門時,當開金華門,而誤開秋成門,事甚疎忽,萬萬駭然,當該宣傳官,拿處,何如?上曰,後勿如是之意,兵判嚴飭,可也。又奏曰,榻前咫尺之地,告栍後,儒生之不卽退出,萬萬無嚴,施以停擧之罰,何如?上曰,依爲之,上入小次,少頃,上出次,命考試,仍行科次。上命書傳敎曰,日勢已暮,秋到記未畢講,思政殿命官爲之。又命書傳敎曰,考官姜㳣,命官爲之。㳣進前奏曰,命官,每以崇品爲之,而臣資級未及,何以爲之乎?上曰,已有前例,勿辭考講,通禮,跪啓禮畢。上降座乘輿,由神武門·用成門,入崇陽門,聲根,請出標信解嚴。上還內,諸臣以次退出。
上在景福宮。停常參·經筵。
藥房提調金炳地,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日,賓廳日次,而領議政·左議政未差,右議政洪淳穆,奉命在外,不得來會云矣,敢啓。傳曰,知道。
刑曹判書前望入之,金炳㴤落點。
臺諫前望入之,大司憲鄭健朝,大司諫金昌秀,執義張膺杓,司諫張皓,掌令趙漢益。金學秀,獻納金完秀,持平李建昌·李秀萬,正言尹用求·李擎日落點。
傳曰,入格儒生入侍。
傳曰,右承旨許遞,前望入之。
承旨前望入之,李晩耆落點。
摠戎廳啓曰,本廳千摠梁柱甲,身病甚重,勢難察任,改差,何如?傳曰,允。
壬申十月初五日辰時,上御紫薇堂。入格儒生入侍時,右副承旨李承純,假注書張逵鴻,記事官康炳迪別兼春秋金永穆,以次進伏訖。上曰,史官分左右。承純進前奏曰,待令儒生,使之陞堂奏職姓名乎?上可之。儒生等,以次進前奏職姓名,仍退立訖。承純曰,儒生頒賞行禮乎?上可之。儒生行禮訖。承純曰,儒生等使之退出乎?上可之。仍命史官就座,又命退,承史以次退出。
上在景福宮。停常參·經筵。
傳曰,藥院都提調有闕之代,前望入之
內醫都提調前望入之,洪淳穆落點。
摠戎廳啓曰,本廳中軍李奎奭,身病甚重,勢難察任,改差,何如?傳曰,允。
兵曹,以李鳳億爲摠戎廳中軍。
義禁府啓目,慶熙宮衛將尹啓煥,守直內官金性學·金運盛等原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在景福宮。停常參·經筵。
洪殷謨啓曰,左副承旨李承純,右副承旨宋熙直,今日不爲仕進,竝卽牌招,何如?傳曰,允。
傳曰,回還影幀陪從大臣以下,入侍。
傳曰,左副承旨許遞,前望入之。
承旨前望入之,吳俊泳落點。
以影幀陪進大臣以下別單。傳曰,影幀陪進大臣右議政,熟馬一匹面給,宗臣兼禮曹判書李承輔,前都承旨趙慶鎬,竝熟馬一匹賜給,慶基殿令鄭完淳,參奉趙鍾禹,竝陞敍,道路陪進京畿監司金在顯,忠淸監司金炳始,全羅監司李鎬俊,竝熟馬一匹賜給,大祝扶安縣監鄭友鉉,上弦弓一張賜給,各差備官,各加一資,資窮者代加,其餘員役·守僕等,竝依戊戌年例施賞。
傳曰,影幀陪進中官李敏和,內下虎皮一令賜給,別監文奎英·劉英植,竝司鑰待窠,首先調用。
傳曰,影幀陪進守僕二員,竝帖加成給。
兵曹啓曰,今十月初七日戊午,午初一刻二分立冬,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府一體頒火之意,敢啓。傳曰,允。
禁衛營啓曰,本營騎士別將李儒增,身病猝重,勢難察任,改差,何如?傳曰,允。
義禁府啓目粘連,向前尹啓煥·金性學·金運盛等亦,金性學·金運盛等段,斫因公役,初非躬犯是如,其所分疏,容有可據是白乎矣,法意莫嚴,有難全恕,竝只以此照律爲白乎旀,尹啓煥段,空闕守護,何等審愼,而樹木斫伐,不惟不能禁斷,乃反暗自圖買,竟至現發,究厥罪犯,極涉痛駭,其在懲後,不可例勘,施以遠配之典,何如?啓依允。
壬申十月初七日巳時,上御紫薇堂。影幀陪從回還大臣以下入侍時,同副承旨李晩耆,假注書張逵鴻,記事官金顯默,別兼春秋朴容大,右議政洪淳穆,禮曹判書李承輔,都承旨趙慶鎬,以次進伏訖。上曰,史官分左右,仍命大臣進前。淳穆進前問候訖。上曰,影幀奉安太平,眞是慶幸,而卿等亦善爲往還乎?淳穆曰,日氣連佳,影幀太平奉安,而臣等一行多率,亦無事往還,寔王靈攸曁矣。上曰,大臣遠程行役,倘不至有損否?淳穆曰,臣本稟質脆薄,每有行役,輒致生病,至於今番回路,素患眩證爲苦,幸以辭陛時下賜參料,煎服奏效,得此僅僅支拄而還,此皆恩之至渥矣。上曰,新本展奉節次,如何行之乎?淳穆曰,新本,展奉於舊本上,行告安祭後,舊本捲奉,仍爲洗綃,亦卽埋安於本殿北階,上用磚石,繚而築之,使人不得往來,皆於是日竣事矣。上曰,然則必至窮日之力也。淳穆曰,事係愼重,自至夕曛時矣。上曰,新本移摸,比諸舊本,其果何如也?淳穆曰,舊本新本,一體尊嚴矣。上曰,慶基殿影幀高廣,比諸南殿舊本,何如乎?淳穆曰,高廣,恐是相似矣。上曰,移摸新本高廣,比諸舊本何如乎?淳穆曰,新本高廣,上下左右,似不及舊本二寸許,所以龕內新本展奉橫軸,下距榻上,尙餘尺許,以玉獅,擎其下矣。上曰,夫如是則龕內之高,可知,而舊本,以玉爲軸乎?淳穆曰,舊本玉軸厚重,垂至榻上,故粧䌙處,易損矣。上曰,其間日氣之連佳,甚是喜幸矣。淳穆曰,天日,連爲淸佳,有若相之者存,而畿邑,固是翠華頻臨之地,自振威以下居民,豈識羽旄儀衛,所以垂髫戴白,彌滿原野,先覩爲快,及抵全州,可謂人山人海,道內縉紳多會,璿派儒生,亦雲集,故當其告安祭時,許令參班,賁飾盛儀矣。上曰,振威以下居民,果是初覩之盛儀,而群情和樂,推此可知矣。淳穆曰,黃雲遍野,人民懽集,薰蒸瀜液之氣象,眞盛時矣。上曰,慶基殿,在全州城東南,而距肇慶廟,不甚相遠乎?淳穆曰,肇慶廟,在慶基殿之後,而其間相去,必不過此殿之於興禮門矣。上曰,監營之於廟殿,相去幾何?淳穆曰,亦不甚相遠矣。上曰,肇慶廟,是英廟朝剏建矣。淳穆曰,其時因宗室疏請,剏建此廟矣。上曰,肇慶廟神位前面,是英廟朝御筆矣。淳穆曰,然矣。上曰,大臣所經列邑,別無民弊之可言乎?淳穆曰,往還之際,無所暫住,則奚暇採察幽隱乎,第其年穀大登,民情安樂,而雖或聞深痼之瘼,此則不可遽然仰奏矣。上曰,長吏之臧否,如何?淳穆曰,所經列邑守令,皆恪勤盡職,參以遠近流傳,雖不無優劣,卓然異績,未之聞焉,且大無良尤不法者,亦未之有矣。慶鎬曰,臣承命,慶基殿竣事後,仍詣德山南延君墓所看審,則無頉,明德祠看審,則無頉之意,敢達矣。上曰,大臣禮判,亦偕進德山墓所乎?淳穆曰,因其回程排站,果與禮判,偕進墓所矣。上曰,看審墓所如何?淳穆曰,臣素昧堪輿之術,豈識其如何,大抵天造地設,形勝甚是雄麗矣。上曰,回還時,亦爲七日程,而其里數如何?淳穆曰,以日則爲九個日,以里則通計往回,爲千有餘里矣。上曰,趲程旣遠,若値風雨,則今日之還,猶未可必也。淳穆曰,浹望天氣,無雨無風,亦非偶爾矣,上曰,大臣所經,何處最爲豐登乎?淳穆曰,臣之所經,爲三道而均是大登,湖南下道若干邑,雖云頗歉,似不過尺寸之瑕矣。上曰,湖南下道,雖巽於上道,必不至太歉矣。淳穆曰,雖其不豐,豈至於大歉乎?上曰,列邑支站,聞大臣每加操飭,未有下屬之貽弊,甚可幸矣。淳穆曰,不覩不聞之地,暗自作弊,難保其必無,而至於顯露之徵索,未有聞矣。上曰,列邑支供,如何?淳穆曰,每飭省約,若或近於盛備,亦有退却者,而雖食前方丈,庸何益乎?上曰,供饋之過盛,固當飭止,而雖有不足處,亦豈無容恕也。上曰,大臣就座,又命史官就座,仍命大臣先退,又命退,諸臣,以次退出。
上在景福宮。停常參·經筵。
政院啓曰,來十一日,專經文臣殿講日次,而親臨與命官,何以爲之乎?敢稟。傳曰,今初十日,思政殿親臨磨鍊。
又啓曰,來十六日,漢學文臣殿講日次,而親臨與命官,何以爲之乎?敢稟。傳曰,今初十日,思政殿親臨磨鍊。
又啓曰,來十八日,專經武臣殿講日次,而親臨與命官,何以爲之乎?敢稟。傳曰,今初十日,思政殿親臨磨鍊
傳曰,副司果李燮遠,司饔主簿加設口傳單付。
傳曰,再明日次對,依例來會。
傳曰,再明日吏文製述,思政殿當親臨矣,該房知悉。
吏曹,司甕主簿單李燮遠加設,口傳單付事,承傳。
傳曰,玉堂有闕之代,前望入之。
玉堂前望入之,校理閔泳穆落點。
三軍府啓曰,卽接訓鍊都監所報,則今十月初九日,習陣日次,而大將臣任商準,有身病,不得行操云矣,敢啓。傳曰,知道。
義禁府照目粘連,慶熙宮守直內官金性學·金運盛等矣,本府議啓內,斫因公役,初非躬犯是如,其所分疏,容有可據是白乎矣,法意莫嚴,有難全恕,竝只以此照律,罪各笞四十收贖,附過還職,竝只私罪,奉敎依允。
義禁府啓曰,時囚罪人尹啓煥,施以遠配之典,議處公事,判付內依允矣。尹啓煥,平安道順川郡遠配,而以議啓內辭意,具罪目,依例發遣府書吏,押送配所,何如?傳曰,允。
又啓曰,卽接平安道順川郡遠配罪人尹啓煥呈狀,則以爲,母年八十六,無兄弟獨身,依法典許贖爲辭矣,取考律文,則大明律存留養親條,凡父母,老疾應侍,家無以次成丁者,若犯徒流,止杖一百,餘罪收贖,尹啓煥遠配,依罪犯準計杖一百流三千里之例,收贖,只告身,盡行追奪,何如?傳曰,允。
上在景福宮。停常參·經筵。
自開東至巳時,灑雨下雨,測雨器水深二分。
弘文館啓曰,新除授校理閔泳穆,卽爲牌招察任,何如?傳曰,允。
承文院啓曰,卽見二道咨文出來者,則一是夏季統巡會哨緣由事,盛京禮部咨也,一是兩宮皇太后加上徽號敕諭頒照事,北京禮部咨也,竝撰出回咨,順付回撥,下送灣府,以爲轉致盛京·北京之地,何如?傳曰,允。
三軍府啓曰,卽接禁衛營所報,則今十月初十日,習陣日次,而大將臣李章濂,有身病,不得行操云矣,敢啓。傳曰,知道。
吏曹口傳政事,以尹成鎭爲兵曹參議。
右儀政洪淳穆箚曰云云。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金炳地,副提調南廷順啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日,賓廳日次,而領議政·左議政未差,右議政洪淳穆有身病,不得來會云矣,敢啓。傳曰,知道。
兵曹啓曰,今日殿座時,入直禁軍等,別將當爲領率侍衛,而禁軍別將李鶴榮,以專經武臣,試官進參,不得擧行,以一番內禁衛將申泰益,使之兼別將擧行,何如?傳曰,允。
傳曰,專經文臣殿講居首人,依例捧傳旨。
傳曰,漢學文臣殿講居首人,依例捧傳旨。
傳曰,侍衛軍兵,令各其營,別饒次分給。
傳曰,吏文製述入格人,依例捧傳旨。
傳曰,專經武臣殿講居首人,依例捧傳旨。
三軍府啓曰,卽接御營廳所報,則今十月十一日,習陣日次,而大將臣李容熙,有身病,不得行操云矣,敢啓。傳曰,知道。
兵曹啓曰,謹依下敎,侍衛將校軍兵等處,別饒次分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
又啓曰,本局馬兵都試,明日設行南別營,而三軍府入直馬兵,以先試者,替代應試之意,敢啓。傳曰,知道。
禁衛營啓曰,謹依下敎,侍衛軍兵等處,別饒次分給之意,敢啓。傳曰,知〈道〉。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
右議政洪淳穆箚曰云云。答曰,省箚具悉卿懇。愼節奉慮,行對,自當退定,卿其安心調理,至於廟務積滯,極爲可悶,雖未及登筵,先爲稟裁,是所望也。仍傳曰,此批答,遣史官傳諭。
副護軍金元性疏略曰,臣於今日,吏文製述,漢學殿講,見擬對讀,參考之望,至蒙恩點矣。固當竭蹶趨承,而曾在月前,監試試官,僨誤非細,恩罷猶榮,殿庭試體,與他逈異,焉敢妄恃寵靈,冒沒出膺哉,玆敢忙陳短章。伏乞亟賜變通焉,省疏具悉。試體自別,卽爲入來。
壬申十月初十日辰時,上詣思政殿,吏文製述,漢學文臣,專經文武臣,殿講試取入侍時,行都承旨南廷順,左承旨金聲根,右承旨洪殷謨,左副承旨吳俊永,右副承旨宋熙直,同副承旨李晩耆,記事官缺,別兼春秋金永穆,朴容大·李根命,提學金大根,檢校直提學閔升鎬·趙寧夏·李載冕,直提學趙慶鎬,檢校直閣李鎬翼,檢校待敎金奎軾,待敎韓耆東,檢校副提學趙敬夏,副提學洪遠植,檢校典翰金性均·李承宇·權鼎鎬,典翰洪萬植,應敎朴定陽,副應敎李載德,校理閔泳穆,副校理李載純·洪健植,副修撰李晩燾,以次侍立,時至,通禮,跪啓請外辦。上具翼善冠·衮龍袍,乘輿出嚮五門,藥房提調金炳地,副提調南廷順,進前問候訖,仍詣思政殿,通禮,跪啓請降輿。上降輿陞座。廷順進前奏曰,從陞人中試官蒙點人,使之下去,一體行禮乎?上可之。贊儀唱四拜,吏文製述漢學讀券官金大根·趙秉昌·鄭範朝·趙敬夏,對讀官洪遠植·趙熙一·趙榮夏·金元性·蔡東述·洪承億·趙肅夏·金奎軾·李承純,文臣殿講考官金大根·趙秉昌·鄭範朝·趙敬夏,參考官洪遠植·趙熙一·趙榮夏·金元性·蔡東述·洪承億·趙肅夏·金奎軾·李承純,專經文臣殿講考官李承輔·趙慶鎬·閔奎鎬,參考官趙昌永·李承宇·金性均·趙秉轍,專經武臣殿講考官姜㳣·李鶴榮·李邦鉉,參考官金錫輔·李時夏·元世禎·李昌漢,行四拜禮,以次就位訖。上降座,命讀券官進前,命書表題,擬朝鮮國王,進冬至方物,限申時,大根,跪書讀奏訖。上陞座,命表題,使注書輪示左右。上曰,漢學文臣,先爲開講,專經文武臣,以次開講,上入小次,少頃出次,仍命考試,又命科次。上命書傳敎曰,漢學文臣殿講居首人,依例捧傳旨。又命書傳敎曰,專經文臣殿講居首人,依例捧傳旨。又命書傳敎曰,吏文製述入格人,依例捧傳旨。又命書傳敎曰,專經武臣殿講居首人,依例捧傳旨。廷順進前奏曰,吏文製述之過限呈券,萬萬未安。過限呈券人,所當重勘,而本院請推之外,無他可施之罰,何以爲之乎?上曰,捧現告拿處,通禮,跪啓禮畢。上命試官先退,通禮,跪啓請降座乘輿。上降座乘輿。聲根,請出標信解嚴。上還內。諸臣以次退出。
上在景福宮。停常參·經筵。
政院啓曰,漢學文臣殿講居不人持平李建昌,依定式遞差傳旨及禁推傳旨捧入之意,敢啓。傳曰,知道。
傳曰,左承旨·右承旨許遞,前望入之。
議政府啓曰,卽見統制使蔡東健狀啓,則備陳固城府綿農判歉之狀,仍請兵曹工曹納軍布,禁御兩營保布,竝純錢代捧,訓局步布,限五分二特許代錢事,令廟堂稟處矣。今年綿農,兩暘適宜,在在善就,已有聲聞之攸及矣。兵曹及各營所納,係是軍需,則代錢一款,不可遽議置之,至於工曹納,已許道臣所啓矣,此亦一體許代事,分付,何如?傳曰,允。
又啓曰,卽見鎭撫使金善弼所報,則本營軍布,固當依例收捧,而增兵之後,閑民無幾,經擾之餘,流民尙多不還,雖詳定代錢,亦難責捧,姑爲停退,待流民還接後,如例收捧爲辭矣,前以代錢磨鍊,特軫本營事勢,則此豈可以艱於收捧,有所低昂乎?然而閑戶無幾,流民尙多,合有寬紓之道,姑令停退,待明秋準數捧納之意,分付,何如?傳曰,允。
又啓曰,卽見鎭撫使金善弼所報,則春秋砲科,各取優等一人,許赴殿試,而年前因兵曹關,如非三發六中,更無得擧論矣。優等旣廢,沒技不易,則有欠激勸之政,優等,復舊例施行,爲辭矣,當初規矩,爲其激勸技藝,俾無濫襍之弊,則沒技,依該曹關飭,精實試取,至於優等,本來不廢,而固自如,以此擧行之意,分付,何如?傳曰,允。
又啓曰,宣惠堂上有闕之代,行禮曹判書李承輔差下,使之察任,何如?傳曰,允。
又啓曰,卽見廣州留守鄭基世災實狀啓,則新災一款,不爲擧論,流來舊災,餘在七十二結七十八負七束,連加査括,隨起出稅計料,而癸酉庚辰排捧還,依已例仍停事,請今廟堂稟旨分付矣。播種而雨澤及時,發穗而霜信退晩,磽确之敏功,穜稑之均熟,百里多稼,農夫之慶,宜其新災之勿論也,至若舊災査括,朝飭申嚴,另加爬櫛,期於復摠,兩年排捧還,依所請仍停事,分付,何如?傳曰,允。
又啓曰,卽見平安監司韓啓源分等狀啓,則尤甚名色,不爲擧論,平壤等三十二邑,置之稍實,順安等十二邑,置之之次,後錄諸條,竝請令廟堂稟旨分付矣。其一,各邑鎭帳外火田,限四分一權減,鎭堡給代不足條,戶結排斂中區劃事也。其一,陳田火田還加起執摠,依近例停免事也。其一,各官房各衙門屯土,從實執摠,俾無白懲事也。其一,新設城餉半分耗,排用於東津支放及營下砲手設料事也。時雨,始適於播種,秋暘,亦利於結實,旣非沿峽之有殊,且是疆界之無分,如此多黍多稌,寔罕有之瑞,尤甚之不爲擧論,良以是焉,分等依施,後錄諸条,俱係便民之政,幷依狀請施行,何如?傳曰,允。
三軍府啓曰,卽見平安監司韓啓源狀啓,則以爲,作隊軍入防冬操,自是已例,而年形雖爲少康,軍伍尙多闕額,特許停免事,請令三軍府稟處矣,輪操,係是應行之例,而停止,亦爲便民之政,依狀請施行事,分付,何如?傳曰,允。
訓鍊都監啓曰,馬兵都試,今日未畢,故明日仍爲設行於南別營之意,敢啓。傳曰,知道。
以安翊豐·尹祖榮·洪贊燮·朴鍾瀅·郭基洛·愼炳一·金永薰·辛哲求·李基肇·全洪敎·金承勳·崔應珏·劉遠植·姜永壽·李建昌·金昌倫等囚單子,傳曰,幷分揀放送。
戶曹判書金世均疏曰,伏以臣,猥膺大農之特管,敷陳不稱之情實,辭拙誠淺,未獲鞶遞,感怵居先,恬然冒膺,是豈臣有萬一分堪承而然哉?只緣荷聖上不世之殊遇,罔念綿薄之無用,妄擬塵刹之微報,力弱而載重,則必致顚蹶,器小而受滿,則終至濫溢,臣之所帶,政府有司之職,惠局提擧之任,俱已有年而耐久矣,參聞籌謀,署押惟謹,支調貢賦,績用不興,夷考旣往,了無毫銖可紀之效,自甘尸素,孤負眷批,居恒懍慄,如臨淵谷,蚤夜一念,惟有期圖力暴,獲免僨誤,而淟涊盤礴,抱羞虛縻者,亦非專出於徒戀榮祿,全昧進退之義而然也,誠以瀆撓是懼,荏苒至此,矧又加之以掌計之責,是欲御旣赬之肩而壓之以千斤,思休旣穿之蹄而策之以九折,每當簿書堆藉,機務轇轕,輒覺神昏氣餒,茫然若烟霧中人,不第樗櫟匪材,蒲柳易衰,左運斤右執削,理必無成,而方今聖明在上,群彦濟濟,廊廟之協贊,金穀之管領,固多其人,則以此關係之綦重,幷畀於如臣之最無能至不似,臣未暇爲身憂,而爲朝廷憂之也,臣之夷險向前,雖素矢心,究竟精力之所未及,自底大戾,則豈不有欠於天地之覆燾,兩露之涵濡乎,玆敢披控肝膈,仰干黈纊。伏乞聖慈,俯垂諒察,將臣所帶政府惠局兩銜,亟許鐫改,俾重任無瘝,私分獲安焉,臣無任云云。答曰,省疏具悉。重任何可幷遞,只惠局之任,依施。
上在景福宮。停常參·經筵。
承旨前望入之,鄭學默·徐相敦落點。
宋熙直啓曰,新除授右副承旨鄭學默,同副承旨徐相敦,竝卽牌招,何如?傳曰,允。
又啓曰,右副承旨鄭學默,時在京畿廣州地,斯速乘馹上來事,下諭,何如?傳曰,許遞,前望入之。
承旨前望入之,金奎軾落點。
傳曰,吏曹參判有闕之代,前望入之。
吏曹參判前望入之,韓敦源落點。
兵曹啓曰,宣傳官金一求,五衛將趙羲俊·李德宏·金達權,慶熙宮衛將柳浣根,昌德宮衛將李昇來·張鳳允,文臣兼宣傳官朴定鉉,俱以病難供職,呈狀乞遞,竝改差,何如?傳曰,允。
傳曰,兵曹判書姜㳣,行平安監司韓啓源拜相。
傳曰,兵曹判書有闕之代,前望入之。
兵曹判書前望入之,閔致庠落點。
議政府薦望,以金學性爲平安監司。
政院啓曰,兵曹判書姜㳣,平安監司韓啓源,拜相事,命下矣。政官牌招開政,下批,何如?傳曰,允。如有違牌,勿爲呼望。
訓鍊都監啓曰,馬兵都試優等人,別單書入之意,敢啓。傳曰,知道。
御營廳啓曰,本廳軍色從事官權膺善,身病甚重,勢難察任,改差,何如?傳曰,允。
又啓曰,本廳中軍申正熙,身病甚重,勢難察任,改差,何如?傳曰,允。
吏曹參判朴來萬疏曰云云。答曰,省疏具悉。所請依施。
上在景福宮。停常參·經筵。
傳曰,都憲許遞,今日政差出。
傳曰,在外工曹參判,呈告弘文提學許遞,今日政差出。
以司謁口傳下敎曰,六品職有闕,加設司甕主簿李燮遠,陞實。
承文院啓曰,本院公事提調有闕之代,兵曹判書閔致庠差下,使之察任,何如?傳曰,允。
有政。吏批,判書金炳雲式暇,參判韓敦源進,參議姜夏奎未肅拜。
吏批啓曰,判書金炳雲式暇,參議姜夏奎在外未肅拜,小臣獨政未安,何以爲之?敢稟。傳曰,仍爲之,以李豐翼爲大司憲,金箕文爲持平,鄭健朝爲工曹判書,南廷益爲戶曹參判,愼尙欽爲工曹參判,趙濟華爲禮曹參議,李玄翼爲同經筵,金益文爲弘文提學,閔致庠爲軍器提調,金用鍊爲濟用主簿,李昌煥·李賢初爲典籍,領議政單洪淳穆,左議政單姜㳣,右議政單韓啓源,已上拜相事,傳敎,訓鍊都監都提調單洪淳穆,禁衛都提調單姜㳣,御營都提調單韓啓源,訓鍊都監提調單閔致庠,禁衛提調單閔致庠,御營提調單閔致庠,平安監司單金學性,學正單尹,贈左贊成韓鎭㦿,贈大匡例兼,贈吏判韓致九贈左贊成例兼,贈吏參韓光植贈吏判例兼,已上右議政韓啓源三代。再政。以黃義龍爲引儀,崔端柱爲假監役。三政。以李海祚爲平市主簿。四政。以崔秉翰爲引儀。五政。司甕主簿李燮遠陞實事,承傳。
兵批,判書閔致庠未肅拜,參判趙寧夏病,參議洪鍾大入直進,參知許㥌病,以申道俊爲鷺梁別將,同知單柳浣根,僉知二單,趙羲俊·李德宏,兼平安道兵馬水軍節度使管餉使單金學性。
政院啓曰,新拜右議政韓啓源,時在平安監營任所,交龜後上來事,依例遣史官傳諭,何如?傳曰,允。
傳曰,傳諭,當以別諭書下。
傳曰,有國而置相,何時不難愼,而在今日,尤有別焉,置相而得人,何時不顒望,而在今日,尤有切焉,予於卿,深知其經濟匡輔之才,久矣。任講學而資益弘多,掌中樞而管轄得宜,器量聞望,則朝野之所詹想也,文學才猷,則寡昧之所眷顧也。今欲使卿,端委廊廟,坐鎭雅俗,則此所以置相之爲今日先務,而得人之爲今日大幸,不待夢卜,簡在予心,鼎席已備,庶績將熙,望卿勿拘故規,卽起膺命事,遣史官傳諭于左議政。
傳曰,國之有三公,上應台階,下象鼎足,所以有國之重,而莫先於置相,得其人然後,百度可貞,庶績其凝,而惟卿,以綜明敏達之才,非但歷試之旣多而已,出膺藩屛,亦有年所,使西州幾萬生靈,咸有以安生樂業矣,以若一路之治,措之於一國之治,則彌綸匡濟之策,捨卿伊誰,國綱則可使挀起,朝象則可使寅協,以至於保民而保邦,予方責之於卿,卿其諒此,卿其諒此事,今去史官,傳諭于右議政。
金奎軾啓曰,明日傳香禮房承旨,當爲齋宿,左承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,節使拜表吉日,旣已擇入矣,別使回還早晩,雖未可預料,若或有稱謝之擧,恐不無罣碍之端,更以來月旬間推擇事,分付,何如?傳曰,允。
議政府領議政單洪淳穆,左議政單姜㳣,右議政單韓啓源。
事變假注書許綸書啓,臣敬奉聖諭,馳往傳諭于西部皇華坊聚賢洞契左議政姜㳣所住處,則以爲,臣,猥以千萬無似之賤品,承此千萬非常之寵命,驚惶震越,五內失守,恩諭又下,辭敎曠絶,伏地戰慄,罔知攸達云矣,敢啓。答曰,知道。
承文院啓曰,卽見盛京禮部咨文出來,則以三道浪頭响馬賊船侵擾事,因義州府尹馳通,札飭水師輪船,刻往搜緝,務將逃逸船匪,按名截擊,毋留後患,以安外藩事,咨行査照云矣。以承領之意,撰出回咨,順付回撥,下送灣府,轉致盛京之地,何如?傳曰,允。
禮曹判書李承輔疏曰,伏以臣以匪材,厚沐隆私,前後踐歷,無往非踰分,蚤夜思惟,恒切淵谷于中,廼伏奉惠局新命,惶隕恧蹙,尤莫省所以也,夫國家設置是職也。顧不綦重歟?以九貢,致邦家之用,則蓋有倣乎周官之法,而又與西京之大農,互相表裏者也。委輸甚鉅,而生民之休戚,係焉,經費孔多,而司會之羸絀,判焉,自非才諝之優於識慮者,固不可濫膺也,亦審矣。竊伏覩我殿下,光御以來,以視民如傷之念,懋制節謹度之規,致休祥於三登,裕積儲於九年,貫朽粟陳,斯爲盛矣,此時有司之任,一倍愼簡,不至有苟授冒據之歎,然後始可曰,典守之得人,而今此誤恩,乃及於如臣無似,臣感戴洪造,實不勝惶感萬萬,仍伏念臣,性本疎迂而太欠心計,才又拙澁而不解幹當,雖家常調度,尙不能量入爲出,其於民國大計,將何以擔夯理會也哉?金穀之制,厥有輕重,則臣安能權之乎?山澤之征,厥有厚薄,則臣安能均之乎?藉曰財賦出入,原有著式,瞭如指掌,則雖非器局過人者,亦足以按簿稽程,庶無大誤云,而以臣儱侗謭劣,視此策應句校之浩穰,則不其遠於循名責實之道乎?不量而入,致僨國事,亦非臣義分之所敢出也。玆暴衷懇,仰瀆崇嚴。伏望聖慈,俯垂鑑諒,亟遞臣新授之任,以幸公私焉。臣無任云云。答曰,省疏具悉。卿其勿辭行公。
兵曹判書閔致庠疏曰云云。答曰,省疏具悉。卿其勿辭行公。
上在景福宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
傳曰,吏判有闕之代,前望入之。
吏曹判書前望入之,宋廷和添書落點。
傳曰,新除授平安監司,不日辭朝。
傳曰,自再明日,進講爲之。
兵曹,以李顯佑爲御營中軍。
議政府啓曰,東伯箇滿,在卽矣,此道臣,按藩以後,茂著聲續,蔚有可紀,威信幷行,列郡殫壓,惠恤所究,窮蔀賴安,一路士民,咸切久留之願,江原監司申應朝,加一瓜仍任,以副群情,何如?傳曰,允。
又啓曰,卽見黃海監司徐元輔災實分等狀啓,則延安等三邑,置之尤甚,甕津等三邑,置之之次,黃州等十七邑,置之稍實,各樣災九百五十六結十二負,特許準劃,後錄諸條,幷請令廟堂稟旨分付矣。其一,還摠小米,限折米以相當穀代捧,時明秋還作本色事也。其一,訓·禁·御三營結作米,以錢上納事也。其一,海州·平山·鳳山司甕院納保米,白川掌樂院納保米,依已例每名二兩式上納也。其一,延安等五邑均廳免稅米太,依已例,以詳定執錢上納事也。其一,推奴徵債,限明秋防塞事也。其一,尤甚邑,限明秋勿定配所事也。野塍之移秧及時,峽田之鋤草趁節,秋暘旣調於穎栗,晩霜且宜於吉貝,此乃百穀用成,況是一路惟均,至若三邑之尤甚,初非有關於今年農形,則之次施行,其所微眚損稼,特尺寸之瑕,結災一款,置之勿論,道啓所請中結作米,如今豐歲,不可許代,以本色上納,其餘諸條,俱係便民,且成年例,幷依施,何如?傳曰,允。
又啓曰,錦伯箇滿,亦有報矣,此道臣出按是藩,桐鄕先蹟,克趾厥美,恬簡之政,威望自孚,字恤之惠,困窮賴寧,全省群情,擧切惜去,忠淸監司金炳始,加一瓜仍任,俾責成效,何如?傳曰,允。
奎章閣啓曰,明日,卽修政殿冬孟朔大奉審日次,奉謨堂奉審日次,臣等進詣擧行之意,敢啓。傳曰,知道。
宗親府啓曰,明日,卽天漢殿冬孟朔大奉審日次,臣等與儀賓閣臣,進詣擧行之意,敢啓。傳曰,知道。
知事金學性疏曰云云。答曰,省疏具悉。卿其勿辭,往欽哉。
吏曹判書金炳雲疏口,云云。答曰,省疏具悉。所請依施。
右副承旨金奎軾疏曰云云。省疏具悉。疏辭,下該曹稟處。
上在景福宮。停常參·經筵。
夜五更,灑雨下雨,測水器水深二分。
雷動。
藥房提調金炳地,副提調南廷順啓曰,伏未審日間,聖軆若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,幷此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,鐵原都護府使李憲璟下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日,賓廳日次,而領議政洪淳穆有身病,左議政姜㳣未肅拜,右議政韓啓源在外未肅拜,不得來會云矣,敢啓。傳曰,知道。
傳曰,日昨敷心之諭,倚毗期待之切,亦已略具之矣,以卿平素體國之誠,其不犂然幡然,不待更煩敦勉,而及見附奏,猶規規於邊幅之末,愕爾失圖,繼以慨咄,君臣之間,貴相知心,故予不欲華其辭衍其語,只道實際,以冀孚信,而卿之所以復予者,乃無一言相感之意,是豈所望於卿哉?顧予寡昧,學未進德,治不徯志,則其惟曰左右承弼之臣,乃心王室,保守我無疆曆服,此時此任,豈可鄭重揖遜,置國事於芭籬之邊乎?予不多誥,卿勿固辭,卽地趣駕,用副如渴之想事,遣史官傳諭于左議政。
議政府薦望,以南廷順爲平安監司。
傳曰,都承旨有闕之代,前望入之。
承旨前望入之,趙寅熙落點。
傳曰,在外吏曹參議許遞,前望入之。
政院啓曰,吏曹郞廳來言,平安監司下批政事,取稟。傳曰,當日爲之。
又啓曰,卽者,吏曹郞廳來言,政事當日爲之事,命下矣。判書宋廷和未肅拜,參判韓敦源病不來,參議未差,不得開政云,判書·參判,竝卽牌招,何如?傳曰,允。
禮曹啓曰,因議政府草記,節使拜表吉日,更以來月旬間推擇事,允下矣。拜表,旣爲退行,則方物封裹,亦當退定,故令日官劉俊祐推擇,則拜表吉日,來十一月初十日午時,方物封裹,同月初七日爲吉云,以此日時擧行,何如?傳曰,允。
奎章閣啓曰,臣等進詣修政殿,御眞展奉,奉審無頉,而閣內諸處,亦爲無頉之意,敢啓。傳曰,知道。
又啓曰,景慕宮望廟樓,今望奉審無頉之意,敢啓。傳曰,知道。
傳曰,工曹參判許遞,今日政差出。
政院啓曰,吏曹判書宋廷和疏批已下,卽爲牌招,何如?傳曰,允。
兵曹啓曰,前監司金學性,自吏曹送西矣,資級,係是輔國,知中樞有闕之代,依例下批之意,敢啓。傳曰,知道。
有政。吏批,判書宋廷和牌招不進,參判韓敦源進,參議未差。
吏批啓曰,判書宋廷和,牌招不進,參議未差,小臣獨政未安,何以爲之?敢稟。傳曰,仍爲之。
又啓曰,鍾城都護府使,今當差出,而本府,以邊上重地,不可不擇差,同道有聲績守令,竝擬,何如?傳曰,允。以金畯爲工曹參判,李應烈爲鍾城府使,平安監司單南廷順,忠淸監司金炳始,江原監司申應朝,已上加一瓜仍任事,承傳。再政。以趙衡植爲假監役,趙贄顯爲定平府使,贈吏判姜彝九贈大庭例兼,贈吏參姜儐贈左贊成例兼,故判尹姜世晃贈吏判文衡例兼,已上左議政姜㳣三代。
兵批,判書閔致庠病,參判趙寧夏病,參議洪鍾大入直進,參知許㥌病。知事單金學性,同知單金完柱,兼平安道兵馬水軍節度使管餉使單南廷順。
吏曹參議前望入之,權泳夏落點。
假注書朴鍾瀅書啓,臣敬奉聖諭,更爲傳諭于左議政姜㳣所住處,則以爲,臣自承特簡以來,神魂遁爽,歷日靡定,直欲鑽地以入,不可得也。嚴畏居先,僭踰是懼,蠢頑泯默,莫效控辭之計,卽又王人再臨,敦勉荐降,首尾凡一百七十有餘,而諄複鄭重,期翊隆摯,至以君臣之間,貴相知心爲敎,無狀賤臣,何以得此於君父也,奉讀未半,感淚被面,跼高蹐厚,如窮無歸,猥不敢張皇附奏,妄效大官之事,謹當於日間,收召精思,冒入文字,以竢處分云矣,敢啓。答曰,知道。
兵曹啓曰,今日卯時量,有一漢,攔入閤門內,肆然擊午正鼓,不勝驚駭,卽爲査問,則渠以楊州居李東應爲名漢,謂有鳴冤之端,從光化西挾門,入來擊鼓云,九重深嚴之地,如是攔入,前所未有,先事不飭。臣不勝惶悚,而攔入之漢,爲先移送秋曹,照法嚴繩,該門將,令該府拿問處之,雖以把門武藝廳言之,閤門把守,何等嚴重,而有此攔入之擧,萬萬驚悚,把門武藝廳,令攸司照法嚴處,何如?傳曰,允。
政院啓曰,卽見兵曹章記,則楊州居李東應爲名漢,謂有鳴冤之端,自光化西挾門攔入,肆然擊閤門鼓云,闕門守直,何等嚴重,而有此攔入之擧,萬萬驚駭,常時不能檢飭之入直兵曹堂上,從重推考,郞廳及當該守門將,幷所當重勘,而本院請推之外,無他可施之罰,何以爲之?敢稟。傳曰,允。拿處。
吏曹判書宋廷和疏曰云云。答曰,省疏具悉。卿其勿辭行公。
平安監司金學性疏曰云云。答曰,省疏具悉。卿之苦懇,旣如是懇摯,箕藩之任,不得已依施。
吏曹參判韓敦源疏曰云云。答曰,省疏具悉。卿其勿辭行公。
上在景福宮。停常參·經筵。
傳曰,邇來冬候之不調,已有乖於時行之令,而轟燁之異,又在此際,天道玄遠,號未敢知其應之何居,災不虛生,豈無所以而然也?請學爲萬事之本,而延英午漏,寒曝無常,此予之所自反而自恧者也。況上而不能對越天心,下而不能懷保民生?丁寧警告,有若耳提而面命,恐懼懍惕,何敢自安,自今日減膳三日,庸伸予一分茂對之忱。
右副承旨李晩耆,同副承旨徐相敦等啓曰,節屆閉物,而今玆靑臺雷異,何爲而至也?此誠殿下警惕修省,轉災爲祥之一大機會也。敬上天則無或一念之間斷,法祖宗則惟恐一事之或忽,聽卑之天,孚感之效,捷於影響,不特弭目前之災而巳,將見卿雲之興矣,豈不休哉?惟聖上,留神澄省焉,惶恐敢啓。答曰,仁愛示警,滿心恐懼,而規予勉予,予當修省。
傳曰,都承旨左副承旨竝許遞,前望入之。
承旨前望入之,鄭範朝·金奎軾落點。
傳曰,新除授平安監司,使之不日辭朝。
兵曹啓曰,十月十七日,武臣堂上朔試射,試官望,纔以受點,而減膳相値,不得爲之之意,敢啓。傳曰,知道。
義禁府啓目,兵曹佐郞崔奭奎,守門將宋仁憲等,原情云云。傳旨內辭緣,泛稱遲晩,刑推得情,何如?啓,飭已施矣,分揀放送。
領議政洪淳穆箚略曰,是月之雷災也,奮厲聲威,經時不止,無異夏令,是災之又災也。見今治象世敎,可言者,指不勝摟,而撮擧具大要,年穀豐棯,而黎元被困,法度修明,而紀綱轉頹,才俊遴選,而學術寢弛,方域乂安,而騷訛造興,上凌下替,莫可收拾,穹蒼降監,安得不虩虩警動乎?此正殿下修省乾惕,作聖之一機會也。先自典學力行,遂至正朝廷四方,仁化旁達,膏澤普洽,寧不盛哉,苟究致災之由,如臣無似,久冒匪據,進不能成就君德,退不能維輯邦本,爲今消弭之策,莫先於斥黜臣身也。惟聖明,亟降威罰,用答天譴,以幸國事。取進止。答曰,省箚具悉卿懇。夜來靑臺之報,滿心憂懼,不能自已,而仁愛之天,若是警告,此豈無由而然也?一則寡躬之咎也,二則寡躬之咎也,多少陳勉,曷不服膺,而災異之來,旣由寡躬,於卿果何有?卿其諒之,卿其諒之。仍傳曰,此批答,遣史官傳諭。
副提學洪遠植,典翰洪萬植,應敎朴定陽,校理李載悳·閔泳穆,副校理李載純·洪健植,修撰朴容大·金永穆,副修撰李晩燾箚略曰,十月之雷,本屬災異,聖明之世,天何以示之災也?聖心警動,至下減膳之敎,有足以感回天心者,顧今消異弭沴,導迎祥和之道,亶在於殿下一心上做去之如何耳,修省之道,在乎勤聖學一事。伏願繼自今,惕若終乹,無時或豫,益勉消弭之方,則安知不仁天示警,抑亦爲勤學致治之會也。伏乞垂察焉。答曰,省箚具悉。仁天警告,若是丁寧,恐懼修省,曷敢自已,所陳切實,當留念矣。
大司憲李豐翼,大司諫金昌秀,執義張膺杓,司諫張皓根,持平金箕文·李秀萬,正言尹用求箚略曰,曉間轟殷之雷,胡爲而發於此時也?天時之愆和,災沴之流行,時君世主之所當警也。今日雷異之作,我殿下奮發振勵之時,弭災致祥,亶在於德,而德自講學中出來者也。故學就則德修。伏願一念典學,則災自消而祥必致,懋哉懋哉。答曰,省箚具悉。當玆收藏之月,有此轟燁之異,仁愛之天,必有所由,而自顧厥由,咎實在予,規勉之來,可不留念。
壬申十月十六日辰時,上御紫薇堂。進講入侍時,講官趙基應,參贊官徐相敦,檢討官李晩燾,假注書李萬敎,記事官金顯默,別兼春秋朴定陽,各持詩傳第五卷,以次進伏訖。
上在景福宮。停常參·經筵。
議政府啓曰,卽見京畿監司金在顯年分狀啓,則三等分劑,不爲擧論,後錄諸條,幷請令廟堂稟處矣。其一,大興·臨津·長山等餉轂,依已例全數捧留本邑,附近民之自願輸納者,依願許施,耗條,幷爲代錢輸送事也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也,始自芟柞之耕,終至錢鏄之獲,時雨渥而是穮是蔉,晩霜退而如茨如梁,此爲百穀用成,況又一路惟均,所以三等之不爲分劑,寔表著嘉貺也。若其後錄諸條,俱係便民之政,依狀請許施,何如?傳曰,允。
又啓曰,卽見水原留守申錫禧災實狀啓,則新災一款,不爲擧論,流來舊災,餘在九十九結四十六負六束,亦將査起,期於盡充計料,而推奴徵債,限明秋防塞事,幷請令廟堂稟旨分付矣。石水斗泥,自是宜穀之鄕,山雨海風,亦旣順軌之候,望雲霓而輒慰農情,退晩霜而克成穡事,棲畝則多黍多稌,登場焉滿篝滿車,似此逢吉之祥,宜無執災之政,若乃流來舊陳,繼卽査起,期於復摠,推徵防塞之節,依所請許施,何如?傳曰,允。
刑曹啓曰,兵曹啓辭內,今日卯時量,有一漢,攔入閤門內,肆然擊午正鼓,不勝警駭,卽爲査問,則渠以楊州居李東應爲名漢,謂有鳴冤之端,從光化西挾門入來擊鼓云,九重深嚴之地,如是攔入,前所未有,先事不飭。臣不勝惶悚,而攔入之漢,爲先移送秋曹,照法嚴繩,該門將,令該府拿問處之,雖以把門武藝廳言之,閤門把守,何等嚴重,而有此攔入之擧,萬萬驚悚,把門武藝廳,令攸司照法嚴處,何如?傳曰,允。曹啓目內,謹按大明律宮衛條云,擅入宮殿門者,杖六十徒一年,詐僞條云,奏事上書,詐不以實者,杖一百徒三年,各例云,二罪俱發者,從重論,罪人李東應,依此律決杖一百後,忠淸道懷德縣,徒三年定配所,卽爲押送,武藝別監金基榮,依門官失覺察者罪止杖百之文,杖一百放送之意,敢啓。傳曰,知道。
禁衛營啓曰,本營騎士別將趙羲贊,身病猝重,勢難察任,改差,何如?傳曰,允。
前兵曹判書姜㳣疏曰,伏以臣,待罪本兵,歲已再矣,陪衛有僨誤之罪,政注無公平之譽,戎務浩繁,衰病侵尋,尸素之懼,日積于中,擬卽丐免,還他本分,優閑度日,不至更犯重戾,疎拙自守,惟願永畢餘生,以無用之用,爲不報之報而已,豈意聖朝有過越之政?愚臣速負乘之咎,乃以議政重任,擧而輕畀於無狀如臣,一官之守,尙不克堪承,百責之萃,其何以擔夯,聞命震駴,神遁魄奪,皇皇如喪性之人,蹙蹙若無告之民,鑽地循墻。古人所云,而殆不足喩臣今日之情也,噫,置相,爲國之大政也。將以調元贊化,論道經邦,使百度共貞,一世奠安,而今我殿下,勵精圖理,量才授任,責臣工以寅亮之功,躋民生於仁壽之域,斯誠大有爲之會,不可失之期也,此時輔相之重,尤宜愼簡,而不詢于廷,不命于卜,其所拔擢而置之具瞻之地者,是一個庸陋之質也。聖主勞於求賢,而必發中朝之歎,人情切於加額,而反滋八方之惑。臣聞官不必備,惟其人,庶寮亦然,矧玆大官,端委訏謨,財成丕化,謂之政本,苟不然者,卽非其人,採之輿論,揆諸微分,臣果其人乎哉。呂蒙正,宋之名臣,而猶譏以此子參政,鄭䋜,唐之聞人,而亦自曰歇後作相,臣遠出此數子之下,而今處數子之職,不自量度,只事貪戀。臣身狼狽,固不足恤,其於國事之日非,何哉?且臣,本以孤弱,遭際明時,前後蒙被,山海崇深,彝性所具,夷險不擇,有除輒膺,未嘗辭巽,此臣自矢之斷斷衷赤,而前之冒膺。今不可膺,前之不辭,今必欲辭,是豈臣故作逡巡之態,欲爲飾讓之美而然也,一言相感,敵以下猶當知報,況於君父之尊,得此曠絶之褒,不止一言已乎?臣之出入請席,屢矣,備數任使,多矣。旣乏一藝之通,又無寸長之紀,則今以進德之學,徯志之治,責之勉之於千不似萬不近之賤臣,誠左右究而說不得者也。赫臨在上,知臣莫如臣,焉敢誣也。臣又有萬萬憂悚者,階級之進,皆由久次,而臣則自亞卿躋三事,不過是七年間矣。雖古名碩宿德之爲國嚮用者,未有如臣之所處,李泌太驟之言,臣安得不用以爲戒也?冥升則必敗,亟走則多躓,亦理之常然,而勢必不免也,臣上爲公家憂悶,下爲私門兢懼,分所不堪,力所不强,劃然有不可移易者,繞牀摽壁,靡所止屆,冀倖渙汗之音,而尙未蒙閔下之仁,竊竢司直之論,而亦未聞袖中之彈,殆將使臣鳴號而自決其去就也。玆不得不披瀝肝膽,冒死仰籲。伏乞聖明,深念國家安危之幾,曲察微臣崩迫之懇,亟收成命,改卜賢德,實公私之耦幸,不勝千萬血祝,臣無任云云。答曰,省疏具悉卿懇。再諭之後,意謂卿不俟駕屨,附復之來,已失所圖,而今此巽牘,又奚爲而然也。調元贊化,論道經邦,百度共貞,一世奠安,卽大臣職耳。授卿以政本之任,端委訏謨,財成丕化,此予之厚望於卿者,則卿雖欲雍容暇豫,退然不自居,其於日章之美,有不得以揜之,何哉?顧今民國之計,謂之已洽已安,則未也。彌綸匡濟之責,不容不賴卿之才識,賴卿之賢德,而此皆卿一出以後事也。古之人,亦有一疏卽出者,誠以勢難終免,則先國懋實而然矣,卿須念及於此,母使予更勞側席之思。仍傳曰,此批答,遣史官傳諭。
平安監司南廷順疏曰云云。答曰,省疏具悉,卿其勿辭,往欽哉。
壬申十月十七日辰時,上御紫薇堂。進講入侍時,講官李承輔,參贊官鄭範朝,檢討官李晩燾,假注書張逵鴻,記事官康炳迪,別兼春秋金永穆,各持詩傳第五卷,以次進伏訖。上曰,吏官分左右,仍開講。缺講畢。上曰,領府事諸節,近來,何如?範朝曰,連得安過,而精力凡節,多有所不逮矣。上曰,九旬老人,筋力猶爲康旺矣。範朝曰,大耋之年,雖云康旺,自今年來,比於前年,果多不逮,而値玆日寒之時,房闥出入,亦不得如前爲之矣。上曰,史官就座。仍命退,諸臣以次退出。
上在景福宮。停常參·經筵。
自人定至十九日開東,灑雨下雨,測雨器水深二分。
傳曰,自卿爰立之後,側聽輿誦,更無二辭,此豈非龜從筮從卿士從庶民從之大同者乎。予於是,充然有得,自幸其知人不忒,而卿乃規之於中書之例,以奏以疏,邈然無變動底意,虛勞凝佇,可勝悵失。嗚呼綱紀不張,則卿可以殫壓之,趨向不古,則卿可以挽回之,國用漸絀,則卿可以裕足之,軍政漸弛,則卿可以修擧之。予之所仰成,卿之所自效者,有如此矣。出而有爲,斯有其功,霖雨舟楫之喩,夫何必專美於古也。此予所以必致卿乃已,卿其體予之意,毋庸文具之是備事,遣史官傳諭于左議政。
禮曹啓曰,今十六日所下傳敎中,自今日減膳三日事,命下矣。三日之限,止於今日,自明日後進常膳事,分付,何如?傳曰,允。
三軍府啓曰,卽接訓鍊都監所報,則今十月十九日,習陣日次,而大將臣任商準,有身病,不得行操云矣,敢啓。傳曰,知道。
假注書朴鍾瀅書啓,臣敬奉聖諭,更爲傳諭于左議政姜㳣所住處,則以爲,臣,冒拱血懇,仰冀體諒,及承批旨,反繳恩寵,轉益惶隘,無所因極。今又十行敦綸,申複開示,乃以紀綱之殫壓,趨向之挽回,國用之裕足,軍政之修擧,期勉之,奬借之,俱非如臣無似,所可彷彿承當,雙擎九頓,益不勝顔發騂而體起粟矣。趨走當恭,而辭受亦大,則不可以感激之忱,或忽於廉防之重,徒紆眷注之隆,而國體愈損,只積逋慢之悚,而臣分冞虧,是豈豚魚之不可化,而木石之與同頑而然哉。誠有甚不得已者,存焉故耳,寧犯今日方命之誅,敢貽他時誤國之害,公私界分,截然有限,情窮勢迫,求死不得,惟有申暴未卒之懇,期蒙曲成之澤云矣,敢啓。答曰,知道。
判府事李裕元箚略曰,臣已退之身也,優遊鄕墅,以卒餘生,是臣至榮,而恩眷若偏,尙帶三數緊銜,太常之任,十年三除,武庫軍資,一日兩縻,聖念雖軫於故事,微分愈悚於竝攝。臣於年來,老且病,在外居多,兼務檢察,徒增瘝曠,伏望聖上,將臣所有諸司提調,竝賜遞解,千萬至祝。答曰,省箚具悉卿懇。所辭諸務,何可竝解,只以軍資武庫,姑爲勉副,而卿在鄕廬,往來京闉,參決廟務,予則不以原任有間,今於巽牘中,已退之身四字,實非予厚望於卿者也。果未可曉也。卿其諒之,卿其諒之。仍傳曰,此批答,遣史官傳諭。
壬申十月十八日辰時,上御紫薇堂。進講入侍時,講官鄭基世,參贊官李晩耆,檢討官李晩燾,假注書李基肇,記注官安翊豊,別兼春秋朴容大,各持詩傳第四卷,以次進伏訖。上曰,史官分左右。上誦前受音一遍訖,仍開卷。基世,讀自皇皇者華,止皇皇者華五章,仍奏釋義訖。上命授書算于基世。上讀新受音十遍訖。上曰,每懷靡及,以心言也。諏謀度洵,以事言也。而使之宣上德,達下情,俱盡具道,則自無一民之不獲其所矣。基世曰,人君,深居九重之內,若不遣使四方,廣詢而博訪,則何以知俗尙之美惡,治政之得失乎。是故咨訪,是使臣之大務,而爲使臣者,惟恐不能稱其職,以副其君之意,故每懷不及之思矣。上曰,遣使四方,欲其觀察采訪,而敎戒之言,先獲其情,藹然有感人者,是所謂婉而不迫者也。基世曰,聖敎至當矣。此詩則君之遣使臣之詩也。而所言者,皆使臣之事,何也。蓋臣下之情,上無不盡,臣下之事,上無不察,念原隰之驅馳,以勞其情,欲諏度之周至,以戒其事,寓戒於其勞,婉辭而述懷,於是乎臣下知上之盡己之情也。察已之事也。不敢不盡情盡事,感恩而忘勞,上下之際,由是而交孚,上無不達之下情,下無不宣之上意,此所以君之遣臣,必歌此詩者也。周禮行人之職,列以五書,左傳叔孫之論,稱以五善,實該此五章之旨也。缺上掩卷。仍敎曰,昨聞都承旨言,則領府事近節,連安云,誠幸矣。基世曰,昨伏聞下詢臣父近節,闔門萬萬感頌矣。寢啖則雖幸如前,精思則日益不逮矣。上曰,以九十老人,諸節之尙此康旺,誠稀貴矣。
上在景福宮。停常參·經筵。
自開東至巳時,灑雨下雨,測雨器水深四分。
宋熙直啓曰,左副承旨李晩耆,今日不爲仕進,卽爲牌招,何如?傳曰,允。
傳曰,呈告禮判許遞,前望入之。
禮曹判書前望入之,趙秉徽落點。
傳曰,左承旨許遞,前望入之。
承旨前望入之,趙秉式落點。
傳曰,修撰副修撰許遞,前望入之。
弘文館啓曰,下番闕直,事甚未安。修撰二員,副修撰二員未差,副應敎李載德在外,應敎朴定陽,校理李載悳,閔泳穆,副校理李載純·洪健植,竝卽牌招,推移姑降入直,何如?傳曰,允。
以左副承旨李晩耆牌不進罷職傳旨,傳曰,只推。
玉堂前望入之,修撰李在果·趙宇熙,副修撰尹用求·金德均落點。
三軍府啓曰,卽接禁衛營所報,則今十月二十日,習陣日次,而大將臣李章濂有身病,不得行操云矣,敢啓。傳曰,知道。
摠戎廳啓曰,本廳中軍李鳳億,呈辭在外,上來尙遠,改差,何如?傳曰,允。
兵曹,以李容儀,爲摠戎廳中軍。
壬申十月十九日巳時,上御紫薇堂。進講入侍時,知事沈承澤,參贊官金奎軾,檢討官李晩燾,假注書張逵鴻,記事官金顯默,別兼春秋朴容大,各持詩傳第五卷,以次進伏訖。上曰,史官分左右,仍開講。缺上曰,近看進講入侍,則玉堂中一人,連獨入侍,何故而然也。晩燾曰,玉堂十一人中,典翰,例不入番,李載純·李載悳,大妃殿承候官進,其中,有別兼春秋進,臣與魚允中,互相入番矣。允中,掃墳呈辭,臣獨入番,于今十三日矣。上曰,自今以後,均爲入直之意,出去頒布,可也。
上在景福宮。停常參·經筵。
藥房提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,平安監司南廷順下直,長弓一張,長箭一部賜給。
趙秉式啓曰,左副承旨李晩耆,右副承旨金奎軾,今日不爲仕進,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政洪淳穆有身病,左議政姜㳣未肅拜,右議政韓啓源在外未肅拜,不得來會云矣,敢啓。傳曰,知道。
弘文館啓曰,下番姑降入直,事甚未安。新除授修撰李在果·趙宇熙,副修撰尹用求·金德均,竝卽牌招,推移入直,何如?傳曰,允。
宗親府啓曰,副摠管李容儀,宗正卿差下,令該曹下批,何如?傳曰,允。
以左副承旨李晩耆,右副承旨金奎軾牌不進罷職傳旨,傳曰,只推。
傳曰,啓字誤踏中官李用善,從重推考。
假注書朴鍾瀅書啓,臣敬奉聖批,馳往傳諭于左議政姜㳣所住處,則以爲,臣,再控危迫之懇,冒犯瀆擾之誅,溫批又下,兪音尙靳,隆恩異數,愈往愈摯,史官齎傳,偕來有命,此古昔盛際待大官之禮也。僭越惶恧,臣何敢當,駕屨之義,非全昧也。弓旌之招,非所施也。上不可以不可强者敦迫之,下不可以不可進者冒膺之,苟非然者,以臣夷險之不擇,磨放之不辭,罔念天地之德,自守溝瀆之諒乎。嗚呼,士生斯世,受知明時,若有尺寸之能,可效絲毫之補,感激圖酬,鞠瘁爲期,卽義分也,道理也。今臣則恩遇如彼,逋慢至此者,誠以無所藉手,仰塞明命故耳。臣疏中所陳,不過是遠引古辭,以爲官則甚重,任非其人,而文辭拙澁,不得曲寫中情,忱誠淺薄,未能孚格崇聽,據實之言,終歸飾讓,丐免之計,反媒榮寵,自知臣罪,實合萬死,氷炭交中,莫知攸對,而簪筆之臣,陋地相守,尤增縮蹙,亟賜召還,千萬顒祝云矣。臣旣承偕來之命,故姑爲仍留之意,敢啓。答曰,知道。
政院啓曰,平安監司符單子中,有所錯誤,致勤下詢,事甚疎忽,臣之矇然捧入,不勝惶悚,當該注書,所當重勘,而本院請推之外,無他可施罰,何以爲之?敢稟。傳曰,從重推考,爾亦推考。
三軍府啓曰,卽接御營廳所報,則今十月二十一日,習陣日次,而大將臣李容熙,有身病,不得行操云矣,敢啓。傳曰,知道。
敎平安監司南廷順書。王若曰,虞廷置岳牧之任,出自九卿,周家重屛翰之才,來旬四國。肆予十行恩綍,畀卿一路福星。眷彼關西雄藩,卽我海東巨鎭。接遼·薊三千餘里,物貨所都會舟車所要衝,按浿·灣四十二州,樓臺之繁華江山之佳麗。萬馬甲兵之剽勁,視趙代而竝稱,玉帛金銀之委輸,埒川蜀而何讓。猗歟民物殷富,壯哉城郭周遭。古所稱檀君千年之都,民俗宜其淳樸,今焉邈箕子八條之敎,風氣尙其侈靡。冠蓋相續於邊門,實非孔劇之路,管轄最重於西塞,素稱難治之邦。北門掌鎖鑰之任,必須寇平仲威重,西土整欹器之手,疇若張益州淸嚴。惟卿,赫世簪纓,華國黼黻。歷敭朝著,早負宰輔之譽,奉承家庭,夙聞忠孝之訓。典海郡而按山邑,淸儉威明,踐摛苑而長銀臺,文學政事。玆授卿以平安道觀察使兼兵馬水軍節度使巡察使平壤府尹,卿其祇服寵命,懋昭永圖。課農桑均賦役詰戎兵,克盡撫綬之道,明黜陟平獄訟興學校,務軫剸理之方。於戲,乙城天冷,夢回玉樓之寒,行且召矣,丙枕宵安,謠騰雪山之重,往其欽哉。故玆敎示,想宜知悉。知製敎李鎬翼製進。
前兵曹判書姜㳣疏曰,伏以上之卑授者,加諸萬不能稱當之人,臣之蒙被者,在於萬不敢擬議之地,則由臣而貽上之過擧,由臣而繳上之誤恩,斯罪也。臣焉敢逭乎。臣於泥首屛伏之中,敢附疾聲哀號之義,分濫而情不畢宣,心慌而辭未暇裁,固難望其仰格穹聽,感四淵衷,而批諭交降,奬借愈隆,臣情到此,震灼騂汗,若窮無歸,國家置相之難愼,夫人人知之,而臣於前牘,略言而不臚陳者,卽以萬不能稱當,萬不敢擬議故耳。今於申籲之章,暴此切迫之懇,則不得不罄述其義焉。古之疑丞輔弼,果用何如人哉。穆叔所謂立德立功立言,三不朽也。而臣謂治世置相,必用有此三者者,可也。蓋德者得也,得之於器量,功者庸也,庸之於勳勞,言者文也,文之於學術。仲山甫,周之賢相也。詩云仲山甫之德,柔嘉維則,令儀令色,小心翼翼,古訓是式,威儀是力,天子是若,明命使賦。其曰柔嘉維則,德也。古訓是式,言也。明命使賦,功也。備有此三者而後,可以爲一人之股肱,任四時之燮理,不亦難且愼哉。前後批諭,期臣以賢德才識,勗臣以經濟文學,是殆以德功言三者,責之於臣之一身上乎。王言一出,萬代瞻仰,臣恐聖明之過擧誤恩,非止於輕授是職而已矣。四維未泯,哲愚自知,臣恐臣之萬不能稱當,萬不敢擬議,非止於叨玷是職而已矣。臣之平生,臣自點閱,家是寒素,人又憃樸。以言其操履,則少猶樗散,品藻無聞,長益瓠落,俗套漸熟,以言其績用,則州郡分憂,涓埃未答,常伯匪據,絲毫蔑效,以言其學業,則屈首兎園,樣依畫葫,廁跡鸞臺,才乏彰黼,本末如此,無足充備於指使之列,況玆進一步拾一級,則將見其蹇跚而僵踣矣。恭遇我殿下,萬機廣運,百度咸新,囿一世於大公至正,易所云乾道變化,各正性命,保合大和,乃利貞,卽今日之謂也。如臣弱植,如臣菲材,雨露裁培之至此,靑雲吹噓之至此,臣亦有一分彝性者也。寧不感激殊遇,殫竭愚忱,抛却七尺之軀,爲虀爲粉,以圖萬一之報,而今乃不然,甘犯抗命之誅,未敢爲冒進計者,是豈臣可已而不已者哉。人臣之居是職者,必有其實,而亦有其望,臣旣無一著其實,故人亦無一稱其望,夫象五岳法三光,是何等崇高,何等寵榮,而使無著實而無稱望者,處之,譬如駑駘之蹄,餌棗脯而充天閑,豈眞千里之良,碔砆之玉,藉繅采而薦明堂,終非六瑞之寶,人皆竊竊然姍笑曰,夫也椎鹵,智不能以了一籌,今之相固如是乎?夫也疲軟,力不足以擧一毛,今之相,乃如此乎?臣聞此言,亦難出一辭自解也。矧我殿下,惓惓乎民國之計,至以己治己安,則未也爲慮,又以綱紀之不張,趨向之不古,國用之絀,軍政之弛爲憂,以臣若可以受其事而責其成。臣於是,顫栗惝怳,尤萬萬不能稱當,尤萬萬不敢擬議,此殆臣命卒之秋,吁亦窮且慼矣。敢又不避猥屑,抒盡底蘊,仰瀆仁覆之天。伏乞聖慈,俯垂矜憐,亟行改正,俾天工無曠,殘喘獲延,則終始生成之澤,更有深於拔擢之恩矣,臣無任云云。答曰,省疏具悉卿懇。疑丞輔弼之立德立功立言,卿言誠然矣。德之得於器量,功之庸於勳勞,言之文於學術,卿言亦然矣。仲山甫之小心翼翼,言其柔嘉也。古訓是式,言其學問也。明命使賦,言其事業也。卿於此,旣洞見而竭論之,則予將隱然有所恃,益幸其知人而官人矣。夫表裏柔嘉,其非德乎?學問進修,其非言乎?措之事業,其非功乎?上而承順乎天子,下而布宣乎王命,是其事業之謂,而抑亦進修柔嘉之所由致之者也。小心翼翼,卿所自有也。古訓是式,卿所自勉也。明命使賦,卿所自期也。曰立德曰立功曰立言,有其望則有其實,有其實則有其任,吾之相,旣定矣。予不多誥,卿其更諒。仍傳曰,此批答,遣史官傳諭,仍與偕來。
壬申十月二十日巳時,上御紫薇堂。進講,平安監司同爲入侍時,講官曺錫雨,參贊官徐相敦,侍讀官洪健植,假注書李基肇,記事官康炳迪,別兼春秋徐正淳,各持詩傳第五卷。平安監司南廷順,以次進伏訖。上曰,史官分左右,仍命平安監司進前。上曰,善爲下去,實心對揚,可也。廷順曰,臣才識蔑如,濫叨重寄,恐無以對揚萬一,不勝惶懍矣。上曰,交龜,當在何間乎?廷順曰,似在來月初八日矣。相敦曰,宣諭何以爲之乎?上曰,出去爲之也。上命監司先退,仍開講。
上在景福宮。停常參·經筵。
備忘記,全羅右水使李會準下直,長弓一張,長箭一部,片箭一部,筒兒一箇賜給。
傳曰,軍資都提調,左議政爲之,軍器都提調,右議政爲之。
傳曰,卿之一向巽讓,實非始望攸及也。予之所前後奉告而申複之者,豈有未罄悉之底蘊而然乎?予不欲敦迫於卿也。故偕來之命,始下於昨日,而若其茹鬱之心,不覺丙枕之屢興也。今玆特授之擧,寧或私於卿,而徒欲尊榮之乎?人必不信則爲國事焉耳。噫,蘊抱之展施,君子之所願也。畀付之對揚,人臣之當節也。卿之所蘊抱,予望其展施,予之所畀付,卿任其對揚者,此固移易不得之義諦,則托之以股肱,效之以心膂,亦豈可已而不已乎?玆又奉煩,卿其諒之事,偕來史官,更爲傳諭于左議政,期於偕來。
政院啓曰,吏曹郞廳來言,臺諫有闕,政事,取稟。傳曰,當日爲之。
傳曰,在外與未肅拜摠管許遞,今日政差出。
傳曰,在外工曹參判許遞,今日政差出。
吏曹啓曰,成均館典籍車正緯·尹正洙,繕工監假監役官趙衡植,俱以身病,呈狀乞遞,竝改差,何如?傳曰,允。
兵曹啓曰,鎭撫營所管注文鎭,以海防要衝之地,責任不輕,而該僉使朴枝茂,年老多病,勢難堪任云,今姑改差,其代,訓局將校金鼎鎬,人旣勤幹,熟諳武技,特爲擬差事,奉承大院君敎意,今日政擧行之意,敢啓。傳曰,知道。
有政。吏批,判書宋廷和進,參判韓敦源病,參議權泳夏未肅拜。以閔致亮爲正言,文慶愛爲工曹參判,金鶴根爲敦寧都正,韓敦源爲同義禁,成載瑗爲同經筵,李晩燾爲右通禮,李圭泰爲戶曹佐郞,孫相喆·金英烈爲典籍,宋友濂爲假監役,宗府兼郞廳單李榏重,宗府忠義單李根一。
兵批,判書閔致庠進,參判趙寧夏病,參議洪鍾大入直,參知許㥌病。以金炳德爲都摠管,李容學·申桓·李容儀爲副摠管,申正熙爲兼訓鍊都正,白樂薰爲宣傳官,徐仁淳·李相稙·丁若豐爲五衛將,李鎬翼·洪健植爲文兼,金鼎鎬爲注文僉使,金漢柱爲唐浦萬戶,龍淵別將單馬學龍,金城別將單李根浩,同知單金光仁,副司果李榏重,副司勇李根一。
宗親府啓曰,副摠管李容儀,宗正卿依例差下,令該曹下批,何如?傳曰,允。
假注書朴鍾瀅書啓,臣敬奉聖諭,更爲傳諭于左議政姜㳣所住處,則以爲,臣之慢命辜恩,日甚一日,惶隘轉深,譴何是俟,聖諭荐降,辭旨懇摯,勗之以蘊抱之展施,期之以卑付之對揚,人本無能,將安所裨補,責又甚大,亦何以堪承乎。夫不虞之譽,過情之聞,君子之所恥,聖人之垂戒也。臣則兼與不虞而無所譽焉,過情而無所聞焉,今若誤蒙股肱之托,枉寄心膂之重,一身狼狽,猶屬細故,國事僨誤,將底何境,揆之公私事計,參以出處義諦,益見其可退而不可進,可辭而不可受,才之不逮,官之不稱,自知甚明,自量已熟,使臣徒畏力抗之誅,妄效趨走之恭,竊恐聖朝四維淸明之化,緣臣而不張,三事亮采之地。緣臣而益輕,豈不懼之甚哉。聖眷冞隆而無一分奉承之道,愚忱雖切而有萬難蠢動之望,臣情到此,不知所出,謹當悉輸衷愊,更請處分,而王人之蓬蓽淹留,愈往惶蹙,惟願遄賜召還,以重國體焉云矣。臣旣承期於偕來之命,姑姑爲仍留之意,敢啓。答曰,知道。
內醫院啓曰,議藥同參吳漢寬減下事,命下矣。其代,外醫李好錫差下,令該曹口傳付軍職,冠帶常仕,使之輪回入診,何如?傳曰,允。
吏曹啓目粘連,觀此承文院右副承旨金奎軾上疏,則以爲,臣妻父左議政臣姜㳣,方帶春秋館監事矣。臣以承宣之職,所兼修撰官之銜,其爲應避,典式所載,亟令選部,照例遞改亦爲白有臥乎所,承旨與監事相避,則春秋減下,載在法典矣。承政院右副承旨金奎軾,所帶春秋館修撰官之銜,今姑減下,何如?啓,依允。
又啓目粘連,觀此黃海監司徐元輔狀啓,則以爲,平山府使李敎應,三載居官,一念圖治,親檢量田,務盡精實,創設砲軍,勤課敎鍊,茂績已著,輿情惜去,諸般事務,尙多未竣,此時此任,不可付之生手,姑今仍任事,令該曹稟處亦爲白有臥乎所,道臣狀辭,旣如此,依狀請施行,何如?啓,依允。
又啓目粘連,觀此平安監司韓啓源狀啓,則以爲,龍川府使沈宜弘,三載爲治,一副成規,捐捧修械,陰雨有備,施賞勸武,軍旅咸頌,當此報苽之時,惜去民情,課日來訴,姑爲仍任事,令該曹稟處亦爲白有臥乎所,道臣狀辭,旣如此,依狀請施行,何如?啓,依允。
又,啓目粘連,觀此慶尙監司金世鎬狀啓,則以爲,鎭海縣監金文彦,到任以後,一心願治,百度修擧,城隍發告壇之新建,戰兵伺候船之捐廩改造,俱係巨創,邊圉增鞏,治績茂著,瓜期將近,輿情惜去,姑爲仍任事,令該曹稟處亦爲白有臥乎所,道臣狀辭,旣如此,依狀請施行,何如?啓,依允。
壬申十月二十一日巳時,上御紫薇堂。進講,全羅右水使同爲入侍時,講官金在顯,參贊官金奎軾,檢討官金德均,假注書張逵鴻,記注官安翊豐,別兼春秋徐正淳,各持詩傳第五卷。全羅右水使李會準,以次進伏訖。上曰,史官分左右,仍命全羅右水使進前。上曰,善爲下去,實心對揚也。會準曰,謹奉聖敎矣。上曰,全羅右水使頒符,榻前爲之,而依政院頒符例,爲之。奎軾曰,宣諭何以爲之乎?上曰,亦於榻前爲之也。上曰,全羅右水使先退,仍開講。在顯,讀自缺仍釋義。上曰,所讀之註,竝爲釋義,似好矣。在顯曰,四書則旨義,多在於註,三經則周易以外,註皆訓詁而已。今殿下春秋鼎盛,聖學高明,有異於沖年進講之時,固不待釋註而可以領會,恐不必煩瑣仰陳矣。上曰,然矣。仍讀十遍訖。上曰,民之失德,乾餱以愆,雖至薄之飮食,不爲均施,則民必以爲愆矣。在顯曰,非但飮食爲然,凡有所與。雖微惠薄施,或偏而不均,則斯爲之愆矣。上曰,何福不除一句,可見君臣相與慇懃忠厚之意也。在顯曰,聖敎誠然矣。鹿鳴以下,五詩,君宴其臣,受賜諸臣,同歌天保,而人臣之報答君恩,無過於福祿之頌祝,故行葦之宴耆老,則有旣醉之祝景福,鳧鷖之宴賓客,則有假樂之頌干祿,此皆君臣相愛之意也。上曰,受天百祿,已受之福也。維日不足,方來之福也。在顯曰,發問及此,聖學之明透,尤可仰認,誠萬萬欽誦矣。上曰,君以五詩寵其臣,臣以福祿祝其君,此可見盛世氣象矣。在顯曰,正雅爲盛世之詩,而君臣之間,貴相交孚,古語曰,天氣下降,地氣上升,二氣交泰,然後歲功成,君澤下流,臣誠上達,一體相須,然後治道興,君臣之分,則雖至截,而相與之際,則固無間矣。上曰,誠然矣。君臣雖有等分,眷愛視同父子,則豈不美哉?在顯曰,朝曰君臣,讌曰賓主,朝廷之禮,截若天地,淸燕之接,親若家人,猗我列聖朝,明良相得,風雲魚水之契,至今傳誦矣。上掩卷。在顯曰,俄以不必釋註之意,仰陳,而帝王之學,異於匹庶,不在於記誦章句,在於深究旨義,見一善則行之政令之間,行一善則知其學問之推矣。伏願自今,無以記誦爲務,專以心究而躬行爲勉焉。
上在景福宮。停常參·經筵。
自巳時至人定,灑雨下雨,測雨器水深六分。
禮曹,來十二月二十一日,行宗廟臘享大祭,親祭取稟,奉敎敬依。
禮曹,來十二月二十一日,行社稷臘享大祭,香祝親傳,取稟,奉敎敬依。
禮曹,來十二月二十一日,行景慕宮臘享大祭,香祝親傳,取稟,奉敎恭依。
壬申十月二十二日巳時,上御紫薇堂。進講入侍時,同知事尹滋承,參贊官徐相敦,檢討官金德均,假注書李基肇,記事官金顯默,別兼春秋徐正淳,各持詩傳第五卷,以次進伏訖。
上在景福宮。停常參·經筵。
鄭範朝啓曰,左副承旨李晩耆,今日不爲仕進,卽爲牌招,何如?傳曰,允。
傳曰,今年豐聲,北路亦然,爲民一念,方切喜幸,卽見狀啓,則夫何數日暴霔之雨,致有九邑偏酷之災,人命之渰沒,民家之漂頹,田畓之汰落,若是其夥多,滿心驚慘,不知爲喩,死者之身還布,一竝蕩減,掩埋之節,拔例示意,雖以生者言之,糊口庇身之旣無其所,則顚連流散,勢所必至,興言及此,丙枕靡安,特下內帑錢三千兩,自廟堂量宜分送于被災諸邑,使各其守宰聚會,被災諸邑,面面慰諭,一一存恤,期於不日奠接,田畓修築,亦爲董力,無或有一民夫業之患,漂沒之未及報來處,則另加訪問,一體慰恤,今下帑錢,卽不過投醪之意也。懷保安集之費,惟在營邑顧助之如何,克體此意,毋負委寄事,措辭分付。
傳曰,偕來史官還入。
以咸鏡監司洪祐吉狀啓,明川等邑人命渰死,民家漂頹事。
議政府啓曰,卽見全羅監司李鎬俊災實分等狀啓,則靈光等四邑,置之尤甚,海南等二十四邑鎭,置之之次,錦山等二十八邑鎭,置之稍實,新舊災一萬三千五百三十五結二十六負二束,特許準劃,後錄諸條,竝請令廟堂稟旨分付矣。其一,訓局砲保,三分一代錢,兵曹各軍門折米代錢,各衙門,竝以純錢代捧事。其一,京外所納箭竹尤甚邑全數,之次邑折米蠲減事也。其一,尤甚邑勿定配所事也。其一,推奴徵債,限明秋防塞事也。春雨雖不頻繁,播種初不違時,夏暵亦或惜乾,移秧優爲趁節,及當穮蔉之興農,竟獲桑楡之收功,若乃峽野之勝遜,種稑之優劣,固是振古如玆,顧今用康之年,夫何災政之可論乎。所請新災,依他道例,置之,尤甚,以之次施行,舊災査括,前後措飭,不啻申嚴,而其所査起,若是零星,有欠事體,另加爬櫛,期準元摠,至於軍布,關係緊重,未可遽議,兵曹及各營,置之,各司純錢代納,箭竹三分一權減,推徵防塞,依施,何如?傳曰,允。
又啓曰,卽見江原監司申應朝分等狀啓,則尤甚名色,不爲擧論,江陵〈等〉十五邑,置之稍實,原州等十一邑,置之之次,後錄諸條,竝請令廟堂稟旨分付矣。其一,蔚珍·平海兩邑大同布·各軍布,許令折米代錢事也。其一,寧越所在麟坪大君房出稅田畓十六結九十一負九束內,七結三十七負五束,以各年川浦,指徵無處,昨年再昨年,仰淸當年條,從時起收稅,而永無田形,査括復摠,初非可論,一依兩年例,以時起九結五十四負四束,定式收稅事也。其一,各軍門屯稅及各宮房各衙門有土免稅,勿爲比摠,從實收稅之意,捧甘嚴飭事也。其一,推奴徵債,限明秋防塞事也。風雨協徵,旣無隔竝之爲患,峽野劭農,亦皆耕耘之不愆,當秋凄冷之微眚,旋收功於桑楡,退霜暘曝之善熟,迄用康於茨粱,所以全一省大有,不置尤甚,式彰嘉貺,其熙穰氣像,儘可想焉。至於大同軍布,旣有四分一永代定式,實出格外惠澤,而今又以蔚珍·平海兩邑所納折米代錢者,爲念殘民勞費,容有其情,然此若偏有所施,是殆無限節,置之,寧越出稅田畓,以時起收稅,年來雖許另施,豈可永爲成規乎?如今樂歲,起墾食實者,必在在相望,到底査櫛復舊摠,使之出稅,其餘,依狀請許施,何如?傳曰,允。
右副承旨金奎軾書啓,臣敬奉聖批,馳往傳諭于左議政姜㳣所住處,則以爲,臣之所叨者,萬萬匪據之職,故罄暴者,斷斷必辭之義也。不避屢瀆,冀倖曲諒,卽者,喉舌之臣,臨宣聖批,不惟不賜允兪,荐伏承偕來之命,十行如綸之言,異數冞隆,諸條踰衮之褒,愚衷滋恧,以臣之引喩,爲臣之期勉,則所陳者,繳寵之計,所言者,自贊之辭,臣雖無狀,寧忍爲此,罪戾則邱山之積也,恩渥則何海之深也。辜恩而不思圖報,犯罪而莫知變動,臣有臣身,將何容措,事君不欺,告君以實,人臣之義也。以臣前後所蒙被,有臣終始所丐免者,亶出於自知不堪,萬難承當,而毫無欺天之心,一出實際之語也。知人之哲,必有所鑑諒,爲國之幸,莫先於斥退。伏地籲天,齎沭顒祝,而近侍之委巷相守,事體非輕,惟願亟賜召還云矣。臣旣承偕來之命,故姑爲仍留之意,敢啓。答曰,知道。
以忠淸監司金炳始書目,靑陽縣監李象一,今月十八日遭母喪事。傳曰,令該曹口傳差出,不日下送。
吏曹口傳政事,以南德熙爲靑陽縣監。
承文院啓曰,卽見北京及盛京咨文出來者,則一是本年冬季統巡箚派前往事也。一是漂民高文宗等出送事也。冬季統巡回咨,依例撰出,漂民出送,當有伸謝之擧,先通咨文,卽爲撰出,竝付回撥,下送灣府,轉致盛京北京之地,而漂民出送,謝恩一起,以無方物磨鍊,兼付於節行之意,分付該曹該院,何如?傳曰,允。
義禁府啓目,鐵原府使洪彦錫原情云云。問目內辭緣,泛稱遲晩,刑推得情,何如?啓,除刑推議處爲良如敎。
前兵曹判書姜㳣疏曰,伏以臣,抱萬分難强之淸,控萬分難進之義,一籲而鉥心刳腸,再籲而呑聲屑涕,豈料黈纊之聽愈邈,只歎臯鶴之鳴不誠,每徹一番哀號,輒繳一番異數,鬱血懇而未格,攀恩綸而滋恧,猶且中夜挑燈,三薰三沐,籲之而不已,可謂迷不變而睯不畏也。然臣之區區至願,卽在乎萬物之於仁天,得其感應也。赤子之於父母,冀其憐愛也。明王,以爵祿馭其臣下,爲臣下者,莫不曰辭受有節,去就有義,亦莫不以巽讓爲美,而今臣疾聲之呼,非敢曰辭受去就之有節有義,亦非敢巽讓之爲美,而姑以備例而已也。苟使臣,感洪恩而怵嚴命,揚揚冒進,則適足以貽累聖德也,虧損國政也,自隳本分也。前人之言曰,君其天也,相其斗杓也,百官其四時也,天運而杓轉,杓轉而四時行,君其心也,相其意也,百官其四肢也,意聽於心,而四肢聽於意。今以臣,比之斗杓,而上承天運,下行四時,則必做不得,而爲累於天矣,比之意,而使聽於心,而又使四肢聽焉,則必行不得,而爲累於心矣。是臣一進而貽累我聖德,其罪一也。憂明慮治,居安思危,是乃治世君臣上下交修之美也。今殿下之於天時,非不茂對矣。稔熟面物價猶刁,閉藏而雷異忽警,臣之無似,將何以贊召和致祥之化乎。殿下之於民生,非不懷保矣,征役或幾空於杼柚,溝壑未盡奠於衽席,臣之無似,將何以弼勞徠匡直之治乎。殿下之於才俊,非不蒐羅矣,爵賞,所以激勸,幽隱尙遺登崇,臣之無似,將何以輔擧直錯枉之政乎。殿下之於財用,非不撙節矣。入不抵出,贏不支縮,耗費廣而蓄貯枵,臣之無似,將何以佐絜矩用紓之道乎。是臣,一進而虧損我國政,其罪二也。力小任重,大易存箴,知足不殆,先哲立論,臣本毷氉一措大耳,從前家規,一是謹拙,希望不及於隆顯,盈滿常戒其殃咎,處約如泰,量能度德,從百工執事之末,非有一分居亢之志,臣父祖傳來之訓,槪如此矣。如臣一進而自隳其本分,其罪三也。況今王家之鼎席咸備,淸朝之耆老竝列,以臣樸樕之材,配彼柱石之重,訏謨幸有仰成,步武亦幾倫等,而若其鶢鍾之譏,麟楦之嘲,臣實有之,尤豈非巖廊之羞恥也哉。顧臣難强之情,若是切迫,難進之義,判不矯飾,故寵禮殊絶,而泯若不顧,渥澤淪浹,而蠢若不知,致使奉命之臣,歷日相守,臣罪至此,尤無所逃,玆又冒死畢陳。伏乞聖慈,回日月照察之明,垂天地生成之仁,曲加矜諒,亟收成命,仍治辜負之罪,以勵群工,千萬幸甚,臣無任云云。答曰,省疏具悉卿懇。予聞天道不言而品物亨歲功成者,四時之吏,五行之佐,宜宣其氣矣。聖人不言而百姓親萬邦寧者,三公論道,六卿分職,宜張其敎矣,今此引喩中,君其天,相其斗杓,百官其四時云者,卿果深得其要矣。斗爲天之喉舌,則天人之際,豈相遠也哉,今以卿比之斗杓,上承天運,下行四時,以至君其心,相其意,百官其四肢,心之所在,意其聽之,意之所在,四肢其聽之,則此所以左輔右弼之代天理物者也。民生懷保,卽予之心,而絜矩用舒,卿必有意也。予心如此,而卿意又如此,則百官之爲四肢者,豈不聽卿之意乎?況日前雷異之告警,正是修省之會,啓黃扉而燮五緯,躡靑帷而調四序,惟予之望,而卽卿之任,不待多誥,其必犂然。仍傳曰,此批答,遣右副承旨傳諭,仍與偕來。
壬申十月二十三月巳時,上御紫薇堂。進講入侍時,知事閔致庠,參贊官趙秉式,檢討官金德均,假注書張逵鴻,記事官康炳迪,別兼春秋李根命,各持詩傳第五卷,以次進伏訖。上曰,史官分左右,仍開講,缺致庠曰,采薇章,不過十餘行,而分爲二日自止,以短晷之故,有難溫習而然乎?上曰,日力甚短,不能熟讀多行而然矣。致庠曰,行多而未得熟講,不如行少而多讀,然冬夜漸長,甚宜讀書,外間人之課業者,每勤於夜讀,且伏聞英廟朝,以冬夜看書,最好於專精會神,每對朝臣下敎,此亦爲當法者矣。
上在景福宮。停常參·經筵。
趙秉式啓曰,右承旨宋熙直,同副承旨徐相敦,今日不爲仕進,竝卽牌招,何如?傳曰,允。
傳曰,予有必欲致之心,卿無必可辭之義,而三疏旣備,一出尙遲,予誠左右究而莫曉其由也。人臣之爲世需用,文學政事,是也。延英講對,聞卿敷奏,則懇切明剴,予之所益者多,此卿文學然也。西銓唱注,見卿選擧,則恢張櫛拔,予之所得者多,此卿政事然也。而若其節判鈐束之嚴,簿領鉤檢之謹,在卿,特餘事耳。夫以文學之如此,政事之如彼,乃反退托不有,曠延時日,甚非所望於平昔者也。以斯民爲已憂,以斯世爲己任,重爲卿頌之,予雖否德,可不垂拱仰成也。卿其欽承,弘濟時難事,偕來承旨,更爲傳諭于左議政,期於偕來。
右副承旨金奎軾書啓,臣敬奉聖諭,更爲傳諭于左議政姜㳣所住處,則以爲,臣之附對者六,具牘者三,而不自知止,式日冒瀆,是豈全昧嚴畏,惟事屑越而然哉。諒出於斷斷苦衷,期於必準,而血懇未槪於聖心,體諒尙靳於曲遂,恩諭荐下,敦迫愈摯,有若慈母之詔迷,嚴師之牖蒙,上以示必致之意,下以守必辭之志,止泊靡所,虧損非細,此尤臣萬萬窮蹙處也,幾年講席,無一裨補,兩載西銓,有百僨誤,已悉前疏,尙切惶恧,而今以是爲臣文學政事之若可需用,則竊恐則哲之明,有所未燭矣。臣聞君臣之義,無所逃於天地之間,臣亦化育中一物耳,豈不知感激居先?生死向前,而受其任則有其責,無其才則辭其位,此理之甚明,而必然底事也。得賢共國,爲治之本,而非庸質可當也。有君無臣,自古所歎,而實今日所値也。臣之所懼者在此,臣之所懇者亦在此。今臣去就,不待兩言而決矣。泥首竢勘,不知所以仰達云矣。臣旣承偕來之命,故姑爲仍留之意,敢啓。答曰,知道。
以同副承旨徐相敦牌不進罷職傳旨,傳曰,只推。
兵曹啓目粘連,觀此統制使蔡東健啓本,則龜山僉使李盛潤段,人固儉恪,事多周敏,殿舍公廨,隨毁修補錢四百五十兩,戰船什物·鳥銃·角弓,竝爲新備錢七百八十兩,射放施賞錢一百三十兩,鎭卒犒饋,錢爲百餘兩,米爲十餘石,前後自備,若是夥多。蛇梁萬戶黃鍾呂段,人本誠實,心切報效,殿舍公廨修補錢二百九十五兩,船隻軍械新造改備錢六百十三兩,還穀充數錢三百十二兩,犒饋錢三十四兩,各頂自備,至爲十千九百餘兩之多。三千浦權管李寅華段,恩荷格外,一念圖報,戰船新造錢六百二兩,衙舍重修錢三百七十餘兩,軍兵犒饋射放賞錢一百五十三兩,耕耘時,計口分饌錢一百餘兩,募民植松錢八十六兩,前後自備,洽近二千金之多。三鎭將之實績,旣如此,而今當箇滿,軍民恐失特許仍任事,令該曹稟處亦爲白有臥乎所,上項三鎭將之殿舍公廨之或重修修補也,船隻軍械之或新造改備也,勸農賞射也,賑飢植松也,俱捐殘廩,殆近二千金之多,以若殘薄之捧,有此夥數之捐,能擧步障之職,又施惠恤之政,俱爲嘉尙,竝依狀請施行,何如?啓,依允。
義禁府啓目粘連,向前洪彦錫亦,繕財出納,旣係遺察,工費虛張,益速怨謗,道啓臚列,專屬民情,揆以法意,有難例勘,施以定配之典,何如?啓,依允。
義禁府啓曰,時囚罪人洪彦錫,施以定配之典,議處公事,判府內,依允矣。洪彦錫,黃海道載寧郡定配,而以議啓內辭意,具罪目,依例發遣府書吏,押送配所,何如?傳曰,允。
壬申十月二十四日巳時,上御紫薇堂。進講入侍時,講官趙基應,泰贊官李晩耆,檢計官尹用求,假注書李基肇,記注官安翊豐,別兼春秋李根命,各持詩傳第五卷,以次進伏訖。
上在景福宮。停常參·經筵。
藥房提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日,賓廳日次,而領議政洪淳穆,有身病,左議政姜㳣,未肅拜,右議政韓啓源,在外未肅拜。不得來會云矣,敢啓。傳曰,知道。
傳曰,每下一番敷諭,輒增一番延佇,予心之若是眷眷,卿庶幾諒之,而卿之變動,則轉益漠然,未知有何所執,有甚所守者乎。夫有其才而無其位,與有其位而無其才,蓋無論已,若其有可爲之才,當可爲之位,而又得可爲之時,雖古名臣碩輔斂退之士,未或有終始力辭者,蓋以公耳國耳,未遑他顧故耳,予之取卿任卿,卽惟曰才也。旣有其位,且有其時,具此蘊抱,得此際會,謨謀廟堂,扶持綱紀,何必讓於古人哉。畀之也重矣,不得不望之也深,待之也急矣。不得不勉之也切,幡然深思,卽地趣駕事,偕來承旨,更爲傳諭于左議政,期於偕來。
傳曰,吏曹判書有闕之代,前望入之。
吏曹判書前望入之,趙秉昌落點。
事變假注書許綸狀啓,臣敬奉聖諭,馳往傳諭于平安監營右議政韓啓源任所,則以爲,臣於待罪藩司之中,忽伏奉千萬非常之命,簪筆之臣,遠宣恩諭,驚惶震懍,罔知所以仰對云矣。臣則仍爲復路之意,馳啓,踏啓字。
右副承旨金奎軾書啓,臣敬奉聖諭,更爲傳諭于左議政姜㳣所住處,則以爲,臣每有仰首之號,輒下敷心之敎,一日甚於一日,一節深於一節,未敢知,殿下奚所取於庸愚,微臣何以得於聖明也。究其恩禮之至此冞隆,忱誠之迄今未格,心口相語,殆若夢囈,神情俱爽,渾如痴狂,徊徨踧踖,不知死所,責任則至重至大,陳暴則以情以實,而莫回聽卑之聰,未蒙體下之仁,日月之明,猶有遺照,天地之大,不能無憾。今日,誠可爲之時,是職,亦可爲之任,而顧臣非可爲之才也。非其人而任政,非其才而膺命,則竊恐民國受害,將不知稅駕之所矣。誤恩,不當加於不可加之地,而始之擢臣,終之致臣,是一誤再誤而止,竟誤國而已。臣可以貪榮冒寵,自陷罪戾乎,臣之苦懇而力辭者,卽所以報上恩也,爲國事也。嶺海鈇鉞,所不敢辭,蠢動趨膺,萬無其望,辭已竭矣,命之窮矣。知臣罪臣,惟天在上。伏地屛管,乞被重律云矣。臣旣承偕來之命,故姑爲仍留之意,敢啓。答曰,知道。
傳曰,才有敦勉,方切凝佇,附奏之來,依舊逡巡,八方撟首而待者,豈不相顧解體而退乎。予欲更申敦勉,卿欲重勉附奏,則辭已竭矣。其將如之何則,可也。鼎席之得以增重,廟飭之不至稽滯,皆在卿一起,除却千言萬語,此豈上下相持,徒煩來往之時乎。多儀備文,元非所以察卿心安卿心者,而況君臣之間,所貴乎誠信交孚,樸實做去,故一日再諭,以示決不辭之意。嗚呼,推忠導善,達四方之志,弘往納內,成天下之務,此宰相事也。元輔共貞,端揆竝升,允爲同寅夾贊之會,在予則必致而已,在卿則有進而已。方此臨軒而俟之事,偕來承旨,更爲傳諭于左議政,期於偕來。
以司謁口傳下敎曰,璿源譜略改整時,今番則文簿浩多,中抄件,置之,以草件入鑑。
以司謁口傳下敎曰,自今爲始,慶熙宮守直內官處所,騎兵軍二名定送事,分付兵曹。
兵曹啓曰,謹依口傳下敎,慶熙宮守直內官處所,雇立二名,別單書入之意,敢啓。傳曰,知道。
右副承旨金奎軾書啓,臣敬奉聖諭,更爲傳諭于左議政姜㳣所住處,則以爲,臣縮伏煎熬,以罪爲期,膠固不通,守株莫變,顧何敢議到於去就一事,而頻繁之諭,一日再降,臨軒之敎,尤極惶卮,乃以無似之蹤,坐要非常之寵,萬萬非臣分之所敢安也。屢瀆,辭未達意,一進,計非呈身,得借方寸,冀倖萬一,則孔邇之天,庶幾諒止,惟當拚棄廉隅,冒沒面懇,而震剝之餘,重添寒感,姑無以彈束起動,稍加調息,竢間簉朝,務積誠意,仰請處分,而邇臣之多日相守,冞增悚仄,先賜召還,不勝幸甚。傳曰,今見附奏,左相不日簉朝云,爲國事萬幸,偕來承旨還入,以安大臣之心。
吏曹判書宋廷和疏曰云云。答曰,省疏具悉。所請,依施。
壬申十月二十五日辰時,上御紫薇堂。進講入侍時,知事金有淵,參贊官徐相敦,檢計官尹用求,假注書張逵鴻,記事官金顯默,別兼春秋李根命,各持詩傳第五卷,以次進伏訖。
上在景福宮。停常參·經筵。
傳曰,晦日次對,進定於二十八日。
傳曰,大臣簉朝日子知入事,下敎於政院,則例爲遣史官知來,此是事體也。今此左相簉朝日子知入,有所下敎,而聞政院,不遣史官,只爲分付政府云。寧有如許事體,在院承旨,姑先施以罷職之典。
傳曰,承旨有闕之代,前望入之。
承旨前望入之,李寅命·李寅晩落點。
政院啓曰,行都承旨鄭範朝,資是嘉善,新除授承旨李寅命,乃是嘉義,座次有違格例,何以爲之?敢稟
傳曰,新除授承旨許遞,前望入之。
承旨前望入之,李敦夏落點。
議政府啓曰,卽見慶尙監司金世鎬分等狀啓,則尤甚名色,不爲擧論,慶州等四十一邑,置之稍實,昌原等二十九邑,置之之次,各樣災頉,一竝削減云矣。耒耟,俶載於南畝,旣穮蔉之無愆,圭璧,雖擧於列郡,亦桑楡之有收,秋雨普洽,穜稑俱蘇,晩霜均熟,倉箱可求,以若幅員之最廣,自至壃界之或殊,槪聞全省穡事,知其爲康年,實農夫之慶也。二等分劑,依所啓施行,何如?傳曰,允。
又啓曰,卽見咸鏡監司洪祐吉災實分等狀啓,則安邊等十二邑,置之稍實,洪原等十一邑,置之之次,鏡城一邑,置之尤甚,川反浦落災四百十一結二十三負五束,特許停稅,待年登以充元摠,後錄諸條,竝請令廟堂稟旨分付矣。其一,乙未未捧還之指徵無處者,依前仍停事也。其一,文川流絶還,官屬逋民未捧,竝姑仍停事也。其一,三水·甲山·富寧·慶興流絶還,姑爲仍停事也,其一,茂山流絶還,姑爲仍停事也。其一,富寧等五邑己巳庚午折米,姑爲仍停事也。其一,尤甚邑,限明秋勿定配所事也。其一,明川以南進捧吏,姑爲停止事也。其一,推奴徵債,限明秋防禁事也。種而及時,秧而趁節,農工克敏,穗之發早,實之就晩,庶徵同休,縱有經霖消瀜,不過尺寸之朽,逮至退霜,穎栗無分,彼此之界,所以全省均登,上瑞相慶,而若乃洪原等九邑,如今大有之歲,酷被極備之災,哀彼殘生,呼號顚連,實心矜惻,特紆如傷之震念,恩綸誕宣,帑金亦頒,胔骼可掩,袵席可奠,藹然若陽春布澤,以此失農災民,顧不可責納常賦,則合有朝家寬恤之典,所請川浦災,特許限三年停稅,而寔出於不得已之政也。申飭諸邑,切勿屬之永棄,次第起墾,依舊作農,至於三等分劑,後錄諸條,竝許施,何如?傳曰,允。
領議政洪淳穆疏曰云云。答曰,省疏具悉卿懇。卿於元輔之任,藉曰循次而進,予所以委畀卿仰成,卿實爲元輔之重而然也。況今鼎席旣備,國事多幸,其勿巽讓,副此至意。仍傳曰,此批答,遣史官傳諭。
壬申十月二十六日巳時,上御紫嶶堂。進講入侍時,講官鄭基世,參贊官趙秉式,檢討官尹用求,假注書李基肇,記事官康炳迪,別兼春秋朴定陽,各持詩傳第五卷,以次進伏訖。上曰,史官分左右。上誦前受音一遍訖,仍開卷。基世,讀自昔我往矣,黍稷方華,止出車六張,仍奏釋義訖。上命授書算于基世。上讀新受音十遍訖。基世,還納書算。上曰,王事多難,不遑啓居,豈不懷歸,畏此簡書,都是反覆於公義私情之間,而勞之之辭也。基世曰,聖敎至當矣。人情之最所難者,莫切於行役之勞,征伐之苦,而不遑啓居,不敢顧私者,知其玁狁之故,則上之所遣,出於不得已也。下之往役,亦所不容已也。懷歸而不敢歸者,非徒簡書之可畏已也。一詩之中,參以公義私情,反覆爲言,所以感人者深矣。上曰,薄伐西戎云者,蓋不勞餘力之言,而此章,亦述其室家之情以勞之,則可謂公私兩全也。基世曰,此述南仲北伐還師,又有西伐之事,而薄伐云者,蓋不勞餘力之謂也。上能察其情,至及室家,感時物之變,道思之切,故下亦雖勞而不怨,雖苦而益勵者也。仍奏曰,此篇,卽統言出師旋師之詩,而上三章,則當其行師之時,仗王命而嚴軍誡,其象如秋霜之肅,下三章,則及其旋師之日,奏凱歌而興時物,其氣如春風之和,其出而用兵,入而振旅,一衆心而美其功,有如此者也。蓋周之時,邊患莫大於玁狁,而玁狁者,卽北狄,而歷代各異其名稱。唐虞曰山戎,夏曰獯鬻,周曰玁狁,秦漢曰凶奴,唐曰突厥,宋曰契丹,國號遼,遼之後,別部曰蒙古,大抵北狄,歷代之所有,而中國備禦之策,則其來侵也,征討之,其退走也。不窮追,今以此章觀之,于襄于夷,卽不過却而平之之意,不如後代之黷武,此實千古聖王禦狄之要道也。上曰,漢之冒頓,卽此種之謂乎?基世曰,此果北狄之種,而匈奴,稱其國也。單于,稱其號也,冒頓,稱其名也。上曰,史所稱天可汗,卽唐太宗之謂歟?基世曰,然矣。突厥之稱可汗,猶匈奴之稱單于。唐太宗之時,四夷君長,詣闕請上爲天可汗,此蓋四夷尊稱太宗之意也。上曰,入主中國,自元始乎?基世曰,然矣。元以前,金人侵宋,據有汴京,猶未一統,至元而始統一矣。金是女眞部落,而在於長白山,以南北界,稱爲生熟女眞矣。上曰,長白山,在於何界乎?基世曰,長白山,卽我國白頭山,是也。上曰,寧古塔,以地國見之,則距中原爲四千餘里,而距我界爲三千餘里矣。基世曰,果然矣。我國之關此六鎭,鉅京爲二千餘里,而自六鎭距寧古塔,果不甚遠矣。上曰,講官曾見北道乎?基世曰,臣父按節北道時,只見咸興,而六鎭則未之見。臣父,曾於己丑任會寧府,詳聞六鎭事矣。上曰,聞於其時,有文宰擇授北邑之事,果爲幾人乎?基世曰,其時因北關大水,文臣之擇差,爲六員矣。上曰,領府事,曾經東伯,而後爲會寧乎?基世曰,然矣。缺,上掩卷,仍敎曰,近來日候稍寒,領府事諸節,連爲太平乎?基世曰,臣父近節,幸安矣。上曰,大耋老人之連爲康旺,誠幸矣。
上在景福宮。停常參·經筵。
政院啓曰,益陽君內外墓,遣宗臣致祭事,命下矣。何宗臣進去乎?敢稟。傳曰,宗正卿李寅卨進去。
行都承旨鄭範朝疏曰,伏以臣,昨伏見在院承旨譴罷之傳敎,臣於是,實不勝惶蹙之至,大臣簉朝日子知入事,命下之後,自本院卽遣史官,事體當然,而只爲分付於政府吏者,非但大違於格例,抑亦有欠於敬禮,臣旣忝在惟允之地,顧其職則長於一院,而勘其失則諉之下僚,恬然倖逭,誠非分義之所出也。庸敢短章自效,仰干崇聽。伏乞聖明,俯賜鑑諒,亟降郵罰,以安私分爲,臣無任云云。答曰,省疏具悉。大違事體,故旣處分於坐直承旨矣。卿何必爲引。
壬申十月二十七日巳時,上御紫薇堂。進講入侍時,講官曺錫雨,參贊官趙秉式,檢討官趙宇熙,假注書張逵鴻,記事官安翊豐,別兼春秋朴定陽,各持詩傳第五卷,以次進伏訖。
上在景福宮。停常參·經筵。
夜自一更至四更,灑雨下雨,測雨器水深一分。
傳曰,大臣政府堂上引見。
傳曰,大臣所奏如是,日前罷職承旨,竝特爲分揀。
兵曹口傳政事,以李裕膺爲都摠管,徐璟淳·鄭泰好·黃鍾顯·尹善應·徐相稷爲副摠管。
禮曹啓曰,江原道觀察使封進,今十月令宗廟薦新生銀魚,今二十九日薦進,而景慕宮薦新生銀魚,則咸鏡道,例爲封進矣。本道所封,未及上來,莫重薦獻,不可後時,依前例以宗廟薦新加封生銀魚,同日一體薦進,何如?傳曰,允。
兵曹啓曰,謹依下敎,承政院上直書吏尹泰熙·廉學眞·金在興·朴鳳基·徐德淵·朴桂弘等,各嚴棍十五度之意,敢啓。傳曰,知道。
以全羅監司李鎬俊狀啓,珍島府使閔致鴻,今月十六日身死事。傳曰,命該曹勿拘常格,口傳各別擇差,當日下送,如或道內邊地中,有可合之人,擬入,以爲除朝辭卽爲赴任事,行會。
壬申十月二十八日,上御紫薇堂。大臣政府堂上引見入侍時,左承旨趙秉式,假注書張逵鴻,事變假注書朴鍾瀅,記事官金顯默,別兼春秋徐正淳,領議政洪淳穆,左議政姜㳣,政府堂上李承輔·趙秉徽·曺錫雨·金世均·兪鎭五·李容熙·徐衡淳·鄭岐源·李章濂·閔致庠·任商準·鄭健朝·李鶴榮·趙羲復,修撰趙宇熙,以次進伏訖。上曰,史官分左右,仍命大臣進前。淳穆進前問候訖。上曰,次對爲之。淳穆曰,臣以匪才蔑識,猥叨承弼之職,日月獻納,無所藉手,惟以勉進聖學,爲第一義諦,每於前席,冒進蕘說,亦已屢矣。而崇聽犂然,輒賜採納,及夫纔始開筵,旋復停閣,反涉曝寒之爲戒,翕受實效,未嘗著見,群情之抑鬱,容有極哉,不以寒暑雙隻諸色假故,竝令逐日進講,在昔朱子之告其君,而今乃通計一年光陰,經幄講對,曾未及强半,且秋序虛度,近來雖許召接,隆冬稟頉,在於數朔之間,則一帙書了讀,又將經歲,舊學恐難領會,新知無以啓發,我殿下明睿篤誠,豈不念到於工夫間斷。歲月如流之歎乎,竊意淸燕之暇,雅尙方冊,其於前言往行,宜有所資益,而曷若日親臣僚,討論講劘,深究性命之源,博訪敎化之本,克臻富有之大業乎。蓋帝王之學,必以經術爲重,浚其源輔其志,此非造次可成,須在積累,積累之要,在專與勤,屛絶他好,謂之專,久而不倦,謂之勤。今日者,殿下之盛時也。年穀豐登,茂答嘉貺,在此,方域乂安,維持鞏固,在此,以至導和迎祥,祈天永命,亦惟在此,倘殿下,法堯·舜,法祖宗,方隆三五之治,盍於此慥慥不已乎。臣之此言,雖皆陳腐,寔出於斷斷愚衷,勿以應文爲歸,伏願亟加澄省焉。上曰,講學之爲茂答嘉貺,卿言甚懇摯,予當造次服膺矣,條出擧。淳穆曰,臣冒籲亢悔之懼,冀倖庇恤之眷,崇聽未格,微願莫遂,衷情轉益恧蹙,今當獲叨咫尺,安得不罄暴肝膈之懇乎。臣之濫據重任,亦旣屢年,其所雍容玩愒,反不若具臣之爲耳。上自君德朝綱,下至民憂國計,未嘗有一知半解,參佐訏謨,贊襄隆盛之治,惟以玷褻寵簡,將棄廉維,始違量之戒,每淸夜捫心,愧懼恒積,乃忽巍處廟堂之首,擔夯匀軸之重,以臣才具與力量,雖於期會簿書奉承敎令,猶未可曰自幸無罪,矧又硬着脊梁,謀體斷論,欲其毫分之近似,晷刻之耐當,是事理所不去也。臣之淟涊貪冒,到今災咎之集,不啻燭照數計,車載旣輸,鼎餗且覆,竟速難貰之辜,聖度天大,縱軫曲庇,而所無奈,則臣固自知其靡有止泊,寧不凜凜憂恐也。伏願殿下,特垂㦖恤,亟賜斥退,幸而免於顚倒狼狽,則造就生成之澤,寔河海莫量,千萬懇禱之至。上曰,前疏批,已悉予意,而三相,今俱備位矣。上贊君德,下匡民志,以幸我國事,出擧條。㳣曰,臣之黽勉登筵,誠可謂忘廉沒恥之甚矣。控實之辭,自歸欺罔,僭越之罪,去益惶蹙,以今呈身,較前抗命,則判作兩人,不免顚倒昌披,何顔之可顯,何說之自解。一出大路,人竊笑之,將入脩門,心焉自愧,猶此冒膺而不敢復事逡巡者,非止嚴畏已也,窮阨已也。誠以文字干瀆,終不及前席面懇之幸蒙曲諒也。豈或以見職自居,而認以中書故事之已備而然也。聖敎若曰,顧今民國之計,謂之已治已安,則未也。臣愚死罪,亦以爲然,此時輔相之職,尤宜愼簡,必求經術德量謀猷者,授之,然後可以贊昭代治安之政,而臣則無學識可輔君德,無器量可鎭雅俗,無才智可參機務,而姑借其名,苟然充位,命之日,吾之相,定矣。其視古聖王爰立之義,果何如哉。若使國事,緣臣而日非,則雖萬被顯戮,亦何補於旣誤之後,此臣所以抱羞暫膺,復申前懇,而咫尺之地,冀獲㦖恤者也。命令已行於敦迫,分義亦伸於祗肅,則上下之間,當以民憂國計爲重,早賜斥退,以幸公私,千萬血祝。上曰,卿旣出膺,予心充然,上下之間,所重在民國,同寅協恭,導迪匡輔,是所望也。出擧條仍敎曰,日前左相簉朝日子,知入有敎後,例以遣史官矣。聞政院,分付政府探來云。故雖已讉罷坐直承旨,禮遇之道,豈可如是乎?甚庸愧歎。淳穆曰,政院擧行,萬萬駭然,大臣去就,不遣史官,只令該府吏送探者,豈有如許事體乎。承旨譴罷之處分,允愜禮遇之道,而左相,以心有所難安,閤外屢次言之矣。㳣曰,此事,臣亦有罪矣。上曰,大臣有何事端乎?㳣曰,臣於政府吏之來也。不爲提及,亦有不得辭其責矣。上曰,大臣未出仕之前,不當以此爲嫌,而大臣之言,旣如此,承旨當分揀矣,仍命兵判進前。上曰,其時政院上直書吏,竝嚴棍懲勵也。淳穆曰,擧行院吏一名,已爲移送秋曹,定配磨鍊矣。上曰,一體嚴棍放送也。致庠曰,謹當依下敎矣。淳穆曰,此是院吏之不善擧行,而承旨乃新任者,其及致察,果不無參量矣。㳣曰,院中有故事,書吏輩,有肄習月講之規,今則似不申飭而然矣。上曰,承旨申飭院吏,使之講習故事也。秉式曰,謹當依下敎矣。上曰,大臣三代追贈,每於簉朝後下批,例也。而今番左右相,未出仕前,徑先擧行,極爲疎忽,當該吏曹堂上,不可無警矣。淳穆曰,今此處分,允合事體,而該曹擧行,大非法例所在,故政吏,已爲捉囚矣。上曰,左相年前病患時,有夢兆云,果然否。㳣曰,臣無是事矣。上曰,聞家人中,有此事云矣。㳣曰,臣於日前始聞之,而臣之子,曾有偶然一夢,事甚不經矣。上曰,假注書朴鍾瀅之相貌,宛若所夢之人云,今玆大拜,已自其時而安排矣。上曰,領相向來遠行後,倘無損節乎?淳穆曰,不必以行役有祟,臣稟質脆薄,每當寒節,痰嗽闖發,今亦以此,數旬委苦矣。上曰,痰祟,每於換節時,輒闖發矣。淳穆曰,秋冬之交,易有此祟,而在臣爲平生貞疾矣。上曰,以其遠行餘,故心甚爲慮矣。淳穆曰,下念至此惓惓,惶感無地矣。上曰,近日冬候不調,慮或明年有病矣。淳穆曰,冬候不調,亦非順時令,而見今外間,輪感頗行,此若拖久,不無難病之仍作矣。上曰,冬寒若少弛,輒致過溫,此爲不調矣。淳穆曰,三寒四溫,自是冬候之流行,而若不至過暄,則可無致疾之慮矣。上曰,大臣就座。秉式曰,諸宰奏事,承輔曰,臣以疎闇之才,濫據惠局,財賦出入,全沒頭緖,簿書期會,亦難領略,方切悚恧之私,而目下各邑上納事,有不容不冒昧仰達者。前月二十日,本廳歷臨時,前提調臣金世均,以各道供納之愆滯,定限十月,過期不納者,竝自本道,直爲啓聞論勘之意,有所仰陳,而伏奉批旨有曰,旣捧於民,而任其吏弄,於斯可知該倅之治績也。爲先行關準捧,非但今年舊未收條,一體督捧以聞之,批旨矣。見今十月之限,只餘數日,而所捧未免零星,其在正供法意,旣過月當程限,固當以法論勘,而第諒其行關之日子,較彼遠近之程路,恐有不及之慮,此等處,合有存商者,特爲退限一朔,則似可容旋輸納,而如是申飭之後,又或視若文具,如前玩愒,則自該道隨卽啓聞勘處,斷不容貸之意,星火行會,何如?上曰,如是寬限,則亦不可以一朔更展,必許百日,如過此限,自本廳草記論勘。出擧條秉式曰,玉堂所懷奏之。宇熙曰,俄者大僚,以聖學事,已懇懇陳勉,臣無容更贅,而竊以法筵進講冊子,當仰達矣。夫詩經,萬世之法程,人事天道,無一理不具,傳曰,溫柔敦厚,詩敎也。苟知溫柔敦厚之義,則必涵泳性情,有感發懲創之效,本之二南,求其端,參以列國,盡其變,雅頌之和而莊,寬而密,此蓋學詩大旨也。惟願殿下,講是詩而體驗,則自底於家齊國治之化,懋哉懋哉。上曰,所陳,當留念矣。出擧條秉式曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座,仍命大臣先退,又命退,諸臣,以次退出。
壬申十月二十八日未時,上御紫薇堂。進講入侍時,講官李承輔,參贊官趙秉式,檢討官趙宇熙,假注書張逵鴻,記事官金顯默,別兼春秋徐正淳,各持詩傳第五卷,以次進伏訖。
上在景福宮。停常參·經筵。
自辰時至午時,灑雨下雨,測雨器水深二分。
雷動。
故判書金洙根妻貞敬夫人愼氏喪發靷,大妃殿,藥房·內閣·政院·玉堂口傳問安。答曰,知道。
趙秉式啓曰,左副承旨金奎軾,今日不爲仕進,卽爲牌招,何如?傳曰,允。
傳曰,再明日柑製,通方外爲之,試紙用大好紙,勤政殿親臨磨鍊。
傳曰,藥院都提調有闕之代,左議政爲之。
左承旨趙秉式,右承旨宋熙直,右副承旨李寅晩,同副承旨李敦夏等啓曰,廼者轟燁,一猶可懼,今此再發,又何故也?人事有失,仁天示警,在今修省消弭之方,豈可少緩而或忽也哉?向來頒綸減膳,仰認遇災戒懼之意,不敢知實心做去,而無一毫間斷之患耶?嗚呼,人主一心,萬化之原,果能惕然警飭,慨然奮勵,克軫轉災爲祥之方,則一日二日之間,亦豈無實效之可觀歟?惟殿下益懋誠敬,以爲應天以實之方焉。答曰,陳勉之言,可不留念。
傳曰,是月也,凡再其雷矣。向來示警,已是丁寧,今此垂戒,不啻申複,滿心悚懼,靡所止屆。嗚呼,民事多艱,予莫之懷保,國計多絀,予莫之裕足,風俗則莫之挽回,紀綱則莫之振刷,一則寡躬之咎也,二則寡躬之咎也。責躬舊例,不可以應文而置之,自今日限三日,避正殿減膳撤樂,庸伸一分懋對之忱。
傳曰,再明日柑製,更待下敎。
吏曹口傳政事,以白樂賢爲珍島府使。
政院啓曰,卽者,修撰李在果,以其親病,陳疏徑行,原疏纔已捧入矣,所當直捧禁推傳旨,而此與無端徑行有異,推考警責,何如?傳曰,允。
禮曹啓曰,郊壇四孟朔,遣禮郞看審,有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又啓曰,永恩府院君·延陽府夫人遷窆時出柩,來十一月初二日卯時,發引同月初五日申時,安葬同月初九日戌時,擇定云。出柩時及發引安葬時,大妃殿當有望哭之禮,望哭儀註,直爲書入大妃殿之意,敢啓。傳曰,知道。
又啓曰,興陽府夫人發引,定於來十一月初五日申時,安葬定於同月初九日戌時云。發引時及安葬時,大妃殿當有望哭之禮,望哭儀註,直爲書入大妃殿之意,敢啓。傳曰,知道。
兵曹啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
領議政洪淳穆箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
左議政姜㳣箚曰,伏以臣於見職,不自量度,旣冒膺矣。退而循省,益不勝恧蹙之私,第臣所帶社稷署司譯院提擧,公格攸在,不可仍縻,敢望聖慈,劃許改免,以存官方,以安微分焉。取進止。答曰,省箚具悉卿懇。所辭提擧之任,其令該曹稟處。仍傳曰,此批答,遣史官傳諭。
領議政洪淳穆,左議政姜㳣等箚曰,伏以旬望之內,雷異洊發,天之諄諄警告,若是丁寧,我殿下前日之責躬減饍,辭旨懇惻,宜可以孚格天心,轉災召和,而今玆仁愛之疾威,又何爲而示戒也?卽伏見十行四條,更下引咎之敎,至於避殿撤樂,而宸衷之兢惕,極矣。臣等聞,言之于口,不若行之于身,行之于身,不若盡之于心,恐懼修省,已有絲綸之誕宣,則殿下旣言之於口矣。嚴恐對越,曾撤三日之常供,則殿下旣行之於身矣。未敢知殿下方寸之天,或有些未盡於寅畏感回之道而然歟?應天以實而不以文,則消弭之方,惟盡在我之誠敬而已。動靜語嘿之間,暫有一毫間斷,則須壞了一分天理,恐有違於中和位育之極功,此書之洪範,記之月令,言之詳矣。誠敬之工,必從講學中來,而民事爲應天之實,講學爲民事之本,殿下之於講學,停撤居多,實有寒曝之戒,召接備例,每歸應文之具,如是而尙何望天心悅豫,民生安樂,而消災致祥乎?宋儒眞德秀之言曰,人君不明經,不知道,則無以正心而修身,一念之不純,一動之失中,皆足以干陰陽之和,後世人主,鮮或知者,而惟帝獨知之,今若徒知而不能行,空言而不能踐,則其於誠敬上,存養省察之工,果何如哉?繼此而勤開講學,懋實懋本,則安民裕國,正俗振綱,特一轉移間事。伏願懋哉懋哉。召災之由,皆臣等失職之罪也,燮理順序,是誰之責,格非導正,是誰之責,而旣處其地,無一仰裨,先賢之正論可畏,西京之故事可按,昨筵乞解,未蒙允兪,惶懍隕越,惟竢嚴譴。伏乞亟賜斥退,以答天怒焉。取進止。答曰,省箚具悉卿等之懇。旬餘之頃,雷其再警,滿心驚悚,莫知爲諭,際見來章,勉戒懇懇,恐懼修省,何敢自已。大抵災異之來,由予否德。卿等引咎,誠甚過當,須各安心,是所望也。仍傳曰,此批答,遣史官傳諭。
吏曹參判韓敦源疏略曰,臣於選注重任,顧何嘗一半分近似,而黽勉蹲據已耳。迺者,問備恩命,遽在揆地引接之時,而顧其所做錯,一則臣也,二則臣也。前後早晩之不能考例檢察,靜言思惟,惶汗浹背,玆敢短章。伏乞亟下臣當勘之律焉。答曰,省疏具悉。此是大違政格,故已爲問備者矣。
江原監司申應朝疏曰云云。答曰,省疏具悉。廟啓請仍,必聞民願而爲之者也。卿其勿辭,益勉旬宣之責。
副提學洪遠植,典翰洪萬植,應敎朴定陽,校理李載悳·閔泳穆,副校理李載純·洪健植,修撰趙宇熙,副修撰尹用求·金德均等箚略曰,轟殷之響,又此示警於一月之內,我殿下欽昊之誠旣至,而實德或有所未格,恤民之心且切,而實惠亦有所未究而然歟?大抵帝王之治法政謨,亶在懋實,而懋實之要,講學是耳。伏願念終始而無間斷,益勉敬天,則休徵疊臻,天必佑德,顧今仁天,申複警告,豈非我殿下奮發振作之機會也哉?惟聖明澄省焉。答曰,省箚具悉。警告再至,驚惶曷已?陳戒之言,予當留念。
大司憲李豐翼,大司諫金昌秀,軌義張膺杓,司諫張浩根,持平金箕文·李秀萬等箚略曰,轟殷之異,荐發於一望之間,豈無所由而然也?向伏承責躬之敎,今又十行絲綸,責躬減膳,至于避殿撤樂,虞帝儆予,殷王自責,何以加此也?蓋人君應天弭災之道,莫要於以實不以文,愚昧之極,不敢毛擧,以溷聖聰,而一言以蔽,孚格天心,轉災爲祥,爲今日急先務也,惟垂察焉。答曰,省箚具悉。靑臺告警,今又再至,驚惶之極,曷以爲心?多少陳戒,當留念矣。
壬申十月二十九日巳時,上御紫薇堂。進講人侍時,講官金世均,參贊官李敦夏,檢討官趙宇熙,記事官康炳迪,假注書尹,別兼春秋徐正淳,各持詩傳第五卷,以次進伏訖。上曰,史官分左右。上誦前受音一遍訖,仍開卷。世均曰,此月開講之後,臣今始登筵,而伏聞大註釋義,或奏或不奏云,何以爲之乎?上曰,諸講官,果有或讀或不讀,從便爲之,可也。世均曰,四書則經義多在大註,故韋布工夫之規,多有竝註而讀,至於三經,訓詁居多,而伏況聖學,已躋光明,恐不必竝與訓詁而釋義,大註之中,亦有經旨之可以仰奏者,則釋義而奏,亦似好矣。上可之。世均仍讀自南有嘉魚,止崇丘說見魚麗,仍奏釋義訖。上命授書算于世均。上讀新受音十遍訖。世均,還納書算,上曰,此篇,燕饗賓客之詩,而至於嘉賓式燕又思則可知其主人樂賓之誠,有加無已,而亦可見周家盛時之事也。世均曰,聖敎誠至當矣。此註,有或曰又思,言其又思念不忘云,而上註曰,旣燕而又燕,以見其至誠,有加無已云者,宛轉曲盡,極道主人優賓之至意矣。仍奏曰,此詩,在昔周家盛時,君子燕饗嘉賓,以樂以衎,一篇旨義,可見其好賢之誠意篤實,而因其所薦之物,道達主人樂賓之義也。小雅諸篇之中,如此者,多有感發人志者也。宇熙曰云云,敦夏曰云云。上曰,朝曰君臣,燕曰賓主,此誠上下之情,和樂爲先,以鹿鳴下五詩及天保章觀之,則君燕其臣,臣答其君之禮意,可謂至矣盡矣。世均曰,君臣之間,嚴敬爲主,故在上之君,苟不接之以和容,則在下之臣,豈敢盡達其情志乎?由是虞廷之都兪,周朝之燕樂,可以見上下情志之流通也。今殿下,每接臣隣,輒加優容,使各殫心輸誠,臣等切不勝欽仰攢頌之至矣。上曰,君臣之間,但主嚴敬,則上下之情,何以流通乎?世均曰,臣等每當詣閤之時,則擬有多少所奏,而及登前席,不敢究陳其所懷矣。今玆聖敎,如是優容開納,孰敢不殫誠陳奏乎?上曰,孝宗朝,每接大老於魚水堂,際會昭融,豈非聖世盛事乎?世均曰,明良際會,從古何限,而孝廟朝之於先正臣,契合昭融,訏謨密勿,同心同德,萬代欽頌矣。上曰,栗谷,我東夫子也。靜菴·退溪·栗谷·牛溪·沙溪·尤庵,皆爲斯文道統之宗,而大老則可比於朱夫子也。世均曰,我東道學之源,自麗朝圃隱爲始,入本朝,靜菴·退溪·栗谷·牛溪·沙溪·尤庵,爲斯文宗主嫡傳,而講明朱子之道,猗我正廟朝,道冠百王,修明朱子之學,曠感於大老,屢下恩旨,而宋子大全編次,一從朱子大全之例矣。上曰,朱子之註解經旨,無不曲盡,若非朱子,安能講明之若是乎?世均曰,經書之註,始多漢儒傅會舛錯之說,而朱子,刪定本旨,開明後學,有宋諸賢之中,朱子之功,尤大於斯文矣。上曰,中原則有與朱子之學,分岐者云,然乎?世均曰,聞中原,尙有陸學陽明之學分岐,而我東則專尙朱子,實諸先正之功也。上曰,經書之註,朱子正論之外,豈有他可信者乎?世均曰,今玆聖敎,有光斯文,萬萬欽仰矣。我國經書,事尙朱子輯註,至於諺解,惟我東之所在者也。上曰,諺解,果惟我東之所在,他國之所無,則是誰所作也?世均曰,七書諺解,卽柳崇祖所輯解,而文純公李滉之所斤正矣。上曰,柳崇祖,有別號與文集乎?世均曰,私號則曰石軒,又曰晉一齋,而文集則曾未得見矣。上曰,何時人也?世均曰,似是李文純公同時人也。
上在景福宮。停常參·經筵。
夜自二更至四更,灑雨下雨,測雨器水深三分。
藥房提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,珍島都護府使白樂賢下直,長弓一張,長箭一部,片箭一部,筒兒一箇賜給。
傳曰,禮房承旨,馳詣宗廟·景慕宮,奉審摘奸以來。
傳曰,柑製,再明日爲之。
傳曰,有實病玉堂許遞,前望入之。
玉堂前望入之,校理黃普淵落點。
傳曰,在外玉堂許遞,前望入之。
傳曰,發遣吏郞,諸執事淸齋與否,摘奸以來。
傳曰,明日出宮門路,以思政門爲之。
宗親府啓曰,明日,卽天漢殿朔奉審日次,臣章濂,進詣擧行之意,敢啓。傳曰,知道。
議政府啓曰,卽見忠淸監司金炳始災實分等狀啓,則保寧等九邑,寘之尤甚,公州等三十一邑鎭,寘之之次,忠州等十五邑,寘之稍實,各樣災二千七百十五結十七負五束,特許準劃,後錄諸條,竝請令廟堂稟旨分付矣。其一,軍係歲抄磨勘,勿爲定限,使之流伊充定,各鎭編伍軍兵,歲末成冊,一體退行事也。其一,洪州等十二邑鎭,各司所納箭竹,量宜權減事也。其一,舒川等七邑苧納軍布,限明秋以錢代納事也。其一,尤甚邑,限明秋勿定配所事也。其一,推奴徵債,限明秋防塞事也。陸海繡錯,旣芟柞之俶載,風雨軌順,且穮蔉之敏功,晩暵乍經萎枯,秋霔旋獲蘇潤,所以種稑均熟,縱或尺寸之有朽,及當茨梁厚積,必是疆界之無分,顧玆百昌之瑞臻,夫何三等之劑定,尤甚,以之次施行。所謂災結,寔不過微眚執摠,度支事目,亦無頒降,則依他道例,置之。其餘諸條,俱係便民之政,依施,箭竹,限三分一權減,何如?傳曰,允。
禮曹啓曰,各陵園所,今秋植木播橡,依定式擧行後,株數斗數,區別報奉,故別單書入,而健陵·顯隆園植木,則本府留守,已爲狀聞矣,敢啓。傳曰,知道。
兵曹,扈衛大將單李裕元。
吏曹啓曰,繕工監假監役官宋友濂,以其身病,呈狀乞遞,改差,何如?傳曰,允。
以司謁趙興龍手本,別監成在爀,擧措駭妄,爲先除下事。傳曰,成在爀之所爲,萬萬無嚴,令訓將嚴棍懲勵,常時不飭之司謁,令攸司科治,頭目別監,亦爲從重科治。
訓鍊都監啓曰,謹依司謁趙興龍手本,判下,別監成在爀,嚴棍二十度懲勵之意,敢啓。傳曰,知道。
吏曹啓目粘連,觀此議政府左議政姜㳣箚子,則以爲,臣所帶社稷署·司譯院提擧,公格攸在,不可仍縻,劃許改免亦爲白有臥乎所,社稷署·司澤院,係是都提調衙門,似不當仍帶是白乎矣,大臣兼帶遞仍當否,事體不輕,臣曹不敢擅便,上裁,何如?啓,依回啓施行爲良如敎。
判敦寧李最應疏曰,伏以臣於見帶諸銜,可謂耐久官矣。宗府之事務攸司,敦府之譜牒攸奉,冏寺之厩牧攸掌,扈廳之軍旅攸關,何莫非重大去處,而臣旣兼管而竝攝,凡人材具,各有定限,猶蓬不可楹,方不可圓,此其理也。苟有其職,厥有所事,以臣知識,以臣精力,畢竟僨誤,可立而待,臣之從初久之計,甚不自諒,而若夫一往淟涊,耐其已耐之久,則非但下愚之不移,亦豈義分之所敢出也乎。用具短牘,冒塵聰廳。伏乞聖明,俯賜鑑燭,將臣所有諸任,亟行政免,以幸公私,千萬幸甚,臣無任云云。答曰,省疏具悉卿懇。所辭諸務,旣是閒局,則今此請免,甚失所圖,且敦銜,以卿之處地,不可辭免矣。卿之苦懇旣如此,宗府有司與扈衛大將之任,不得已今姑勉副,卿其諒之。仍傳曰,此批答,遣史官傳諭。
壬申十月三十日巳時,上御紫薇堂。進講入侍時,講官趙基應,參贊官李寅晩,檢討官金德均,假注書張逵鴻,記注官安翊豐,別兼春秋徐正淳,各持詩傳第五卷,以次進伏訖。日記廳堂上金春熙。郞廳郭琦。
上在景福宮。停常參·經筵。
親傳香祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣景慕宮,奉審摘奸以來。
傳曰,政官牌招開政。
傳曰,在外工曹參判許遞,今日政差出。
禮曹啓曰,今此冬至朝賀時,大妃殿朝賀,當爲磨鍊,而方在私制中矣。謹稽謄錄,則在前如此之時,以異於常時,朝賀權停,只進表裏,今亦依此磨鍊之意,敢啓。傳曰,知道。
又啓曰,去十月二十九日所下傳敎中,自今日限三日減膳事,命下矣。三日之限,止於今日,自明日復進常膳事,分付,何如?傳曰,允。
傳曰,右承旨許遞,前望入之。
承旨前望入之,李玄瑞落點。
弘文館啓曰,新除授校理黃普淵,卽爲牌招察任,何如?傳曰,許遞,前望入之。
玉堂前望入之,副應敎李龍雨,校理李載悳,修撰李鎬翼落點。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地。而雖値口傳政事之時,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
以慶尙左水使柳冀大狀啓,進上靑魚,冬至已過,尙未捉得,趁未封進,惶恐待罪事。傳曰,勿待罪事,回諭。
傳曰,明日出宮門路,以思政門爲之。
傳曰,明日進講,停。
有政。吏批,判書趙秉昌進,參判韓敦源牌招不進,參議權泳夏在外未肅拜。以崔尙儒爲工曹參判,趙基應爲社稷提調,金炳德爲司譯提調,李龍緖爲軍器正,金允植爲監察,李承鉉爲假監役,吳轍鎭爲英陵參奉,宗正卿單李容儀,軍器正李宅緖,今加通政,滿三十朔,依法典加資。平山府使李敎應,龍川府使沈宜弘,鎭海縣監金文彦,已上姑爲仍任事承傳。故學生李晢會贈戶參例兼,故成均生員李燝贈吏議,故通德郞李殷賓贈僕正,已上同知李南弼三代。
兵批,判書閔致庠病,參判趙寧夏病,參議尹成鎭病,參知洪鍾大入直進。同知單尹佐烈,僉知三單徐仁淳·李相稙·丁若豐,副司勇權錫鳳,兼珍島鎭兵馬僉節制使湖南水軍防禦使監牧官單白樂賢,龜山僉使李盛潤,蛇粱萬戶黃鍾呂,三千浦權管李寅華,以上特爲仍任事承傳。
禮曹啓曰,卽接永禧殿官員所報,則明日柑製試取時,本殿官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
義禁府啓曰,明日柑製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及勤政門·隆文樓門·隆武樓門禁亂都事,無以推移,假都事五員,令該曹,口傳差出,以爲分排擧行之地,何如?傳曰,允。
以贊儀玄錦囚單子,傳曰,飭已施矣,分揀放送。
吏曹啓目粘連,觀此慶尙監司金世鎬狀啓,則以爲,金海府使鄭顯奭,三載莅邑,一心圖治,政令俱擧,聲績茂著,瓜期漸近,輿情惜去,限一瓜仍任事,令該曹稟處亦爲白有臥乎所,瓜滿差代,乃是金石之典是白乎矣,道臣狀辭旣如此,依狀請施行,何如?啓,依回啓施行爲良如敎。
壬申十一月初一日辰時,上詣勤政殿月臺。景慕宮冬享大祭香祝親傳入侍時,行都承旨鄭範朝,左承旨趙秉式,右承旨宋熙直,左副承旨金奎軾,右副承旨李寅晩,同副承旨李敦夏,記事官鄭元和,假注書張逵鴻,別兼春秋徐正淳·李根命,檢校直提學韓敬源,檢校直閣洪殷謨·李鎬翼,典翰洪萬植,校理李載悳,副修撰尹用求·金德均,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調金炳地,副提調鄭範朝,進前問候訖。仍詣勤政殿月臺,通禮跪啓請降輿,上降興就褥位南向立。引儀,引獻官陞詣褥位之左,通禮跪啓請跪。上跪,香室官員,奉香祝跪授敦夏。敦夏東向跪進。上受之,以授獻官,獻官西向跪受。通禮跪啓請興,上興。通禮導上降詣階下祗送位西向立,獻官奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身。範朝進前奏曰,笏記讀奏之際,做錯非細,事體所在,誠極稽忽,當該贊儀,所當重勘,而本院請推之外,無他可施之罰,何以爲之乎?上曰,拿處可也。上入小次,少頃。通禮跪啓請出次,上出次,通禮跪啓請乘興,上乘興,入思政門。範朝請出標信解嚴,上還內,諸臣以次退出。
壬申十一月初一日午時,上御紫薇堂。進講入侍時,同知事尹滋承,參贊官李寅晩,檢討官金德均,記事官鄭元和·金顯默,別兼春秋李根命,各持詩傳第五卷,以次進伏訖。
上在景福宮。停常參·經筵。
永恩府院君·延陽府夫人緬禮出柩時,大妃殿望哭後,宗親·儀賓·藥房·內閣·政院·玉堂口傳問安。答曰,罔極。朝廷二品以上·六曹堂上單子問安。答曰,罔極。
故判書金洙根夫人安葬後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
大妃殿進御二錢重人參粟米飮,一貼煎入事,榻前下敎。
政院啓曰,同副承旨李玄瑞,時在京畿楊根地,斯速乘馹上來事,下諭,何如?傳曰,許遞,前望入之。
又啓曰,新除授副應敎李龍雨,方在喪中,而前望單子,不爲付籤,至蒙恩點,事甚疎忽,原前望,使之改修正以入,而臣之矇然捧入,不勝惶悚,當該吏曹堂上,不可無警,推考,何如?傳曰,允。爾亦推考。
傳曰,左副承旨許遞,前望入之。
承旨前望入之,洪遠植·李應宇落點。
玉堂前望入之,副應敎金裕行落點。
弘文館啓曰,新除授校理李載德,修撰李鎬翼,竝卽牌招察任,何如?傳曰,允。
宗親府啓曰,璿源各派冠童,錄名成冊,修正以入,而舊件請出之意,敢啓。傳曰,知道。
壬申十一月初二日辰時,上詣勤政殿。親臨柑製,通方外儒生試取入侍時,行都承旨鄭範朝,左承旨趙秉式,右承旨洪遠植,左副承旨金奎軾,右副承旨李寅晩,同副承旨李敦夏,記事官鄭元和,假注書張逵鴻,記注官朴鳳軫,別兼春秋徐正淳,檢校直提學韓敬源,檢校直閣洪殷謨·李鎬翼,檢校副提學趙慶鎬·趙敬夏,典翰洪萬植,應敎朴定陽,校理李載悳·閔泳穆,修撰趙宇熙,副修撰尹用求·金德均,以次侍立。時至,通禮跪啓請外辦。上具翼善冠·衮龍袍,乘興出思政門。藥房提調金炳地,副提調鄭範朝,進前奏曰,侵早勞動,聖體,若何?上曰,一樣矣。仍詣勤政殿,通禮跪啓請降輿,上降輿陞座。範朝曰,出標信開布城,儒生入場乎?上命以已下標信擧行。範朝讀奏入門單子訖。仍奏曰,從陞人中試官蒙點人,使之下去,一體行禮乎?上可之。引儀,引讀券官左議政姜㳣,行大護軍金益文,吏曹參判韓敦源,對讀官行副護軍金元性·李承皐,副司果李鎬翼·李根命,行四拜禮,以次就位訖。㳣進前奏曰,日候不調,聖體,若何?上曰,一樣矣。㳣曰,寢睡·水刺之節,何如?上曰,一樣矣。㳣曰,大王大妃殿氣候,何如?上曰,一樣矣。㳣曰,王大妃殿氣候,何如?上曰,一樣矣。㳣曰,大妃殿氣候,何如?上曰,一樣矣。㳣曰,中宮殿氣候,何如?上曰,安順矣。上命試官進前,書表題擬,陶唐群臣,賀封人祝壽富多男子。限申時,益文跪書讀奏訖。範朝跪稟懸題。鎬翼等奉出懸之。上入大次,少頃。範朝,以司謁入稟先張已入,出標信,呈券儒生,使之次次出送乎?上命以已下標信擧行。又稟曰,收券已多,考試,何如?上命考試。又以司謁入稟科次,上出次命科次,根命讀券。㳣進前奏曰,等第何以爲之乎?上曰,第一張,書正字三下,第二張,書草三下,其餘竝書次上。㳣以次書等訖。範朝曰,坼封何以爲之乎?上曰,承旨坼封,可也。範朝坼封內,讀奏訖。上命書傳敎曰,柑製表居首三下幼學李輔榮,直赴殿試,之次草三下幼學鄭允永,直赴會試,之次次上進士尹泳鎭等二人,竝給二分,之次次上幼學朴舜陽等二人,給一分,之次次上生員洪顯昇等四人,各陸奏約選一件賜給。又命書傳敎曰,入格儒生,明日待令。上命大臣先退,仍命試官先退。通禮跪啓禮畢,上降座乘輿。至思政門外,範朝請出標信解嚴。上還內,諸臣以次退出。
上在景福宮。停常參·經筵。
申時,灑雨下雨,測雨器,水深七分。
政院啓曰,誠寧大君內外墓,遣宗臣致祭事,命下矣。何宗臣進去乎?敢稟。傳曰,知道。宗正卿李承輔進去。
弘文館啓曰,新除授副應敎金裕行,卽爲牌招察任,何如?傳曰,允。
傳曰,入格儒生入侍。
兵曹啓曰,宣傳官鄭騏澤,五衛將徐仁淳·李相稙·丁若豐,俱以病難供職,呈狀乞遞,竝改差,何如?傳曰,允。
刑曹啓曰,卽接慶尙監司金世鎬文移,則晉州牧徒三年定配罪人吳南石,限滿云矣,取考曹上配案,則南石,以私門用刑罪,己巳八月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
壬申十一月初三日巳時,上御紫薇堂。進講入侍時,同知事李玄翼,參贊官李寅晩,檢討官尹用求,假注書張逵鴻,記注官朴鳳軫,別兼春秋李根命,各持詩傳第五卷,以次進伏訖。
壬申十一月初三日午時,上御紫薇堂。入格儒生入侍時,左副承旨李寅晩,假注書張逵鴻,記注書朴鳳軫,別兼春秋李根命,以次進伏。儒生等序立階下訖。上曰,史官分左右。寅晩進前奏曰,待令儒生,使之陞堂,奏職姓名乎?上可之。儒生等,以次進前奏職姓名,仍退立階下訖。寅晩曰,儒生頒賞行禮乎?上可之。儒生行禮訖,寅晩曰,儒生等使之出送乎。上可之。仍命史官就座,又命退,承史以次退出。
上在景福宮。停常參·經筵。
洪遠植啓曰,右副承旨李敦夏,今日不爲仕進,卽爲牌招,何如?傳曰,允。
禮曹啓曰,今十一月二十一日冬至朝賀磨鍊節目,依所啓施行事判下矣。謹稽謄錄,則在前正至朝賀時,因特敎,內外命婦朝賀,及外陳賀習儀,竝爲權停矣。今番則何以爲之乎?敢稟。傳曰,竝權停。
御營廳啓曰,本廳千摠鄭雲參,身病甚重,勢難察任,改差,何如?傳曰,允。
以右副承旨李敦夏,牌不進罷職傳旨,傳曰,只推。
刑曹啓曰,義禁府草記內,卽接忠淸兵使李敎獻牒報,及淸州牧使趙龍熙成冊,則謀反不道罪人汝江,妻兪召史,子婦李召史,次孫今年生,自獄中,俱以物故,只以長孫十歲兒用達,懸錄以來矣。用達,平安道郭山郡,緣坐爲奴,而方囚本州獄云,依例令刑曹,押送配所,何如?傳曰,允事。命下,在於昨年七月,而政院初不頒布,以致押送之稽滯矣。罪人用達,卽爲押送配所事,分付道臣之意,敢啓。傳曰,知道。當該承旨,捧現告禁推。
壬申十一月初四日巳時,上御紫薇堂。進講入侍時,講官趙基應,參贊官洪遠植,檢討官尹用求,假注書沈東獻,記事官康炳迪,別兼春秋朴容大,各持詩傳弟五卷,以次進伏訖。上曰,史官分左右。上誦前受音一遍訖,仍開卷。基應讀自彤弓弨兮受言藏之,止彤弓三章,仍釋義訖。上命授書算干基應。上讀新受音十遍訖。基應還納書算。上曰,彤弓,是賜功臣之弓乎?基應曰,然矣。上曰,賞者,必貴當功,若不當於功而過賞,則受賞其能安心乎?賞罰適中然后,功罪無差,而終歸於正矣。註所謂武庫兵賜弄臣者,此漢哀帝事,而執金吾·毋將隆諫之。誠剛直也。可不知武庫兵之所重,而以賜弄臣乎?國之賞罰,必以無私爲貴,若或以利誘之私,妄施賞罰,則此初不如不施之爲愈矣。有功者無以勸,有罪者無以懲,可不戒哉。愼賞必罰,乃可謂允合事理也。基應曰,聖敎切當矣。綱目,趙烈侯,有嬖臣,聞相國公仲連曰,可以貴之乎?對曰富之則可,貴之則不可。漢哀帝之,以武庫兵,賜弄臣者,所以不能長久也。今於聖敎,若曰國之賞罰,必以無私爲貴,誠如聖敎矣。賞罰,爲人主之大柄,殷高宗之衣裳在笥,韓昭侯之弊袴待功,皆有以也。若或以利誘,而過施其賞,則其受之者,其爲人也忠厚謹愼,愈深兢懼之心,其爲人也輕儇跳踉,則益肆放恣之心。註所謂朝賜鐵券,暮屠戮者,蓋緣始不愼賞,終乃致禍,莽·操·懿·溫之受九錫之賜,而所以致無所不爲之境,可不愼乎?上曰,九錫中,亦有彤弓乎?基應曰,九錫中,有弓矢,非指彤弓也。上曰,首章小註云,玈失十,春秋曰,玈矢千,春秋之文,似出於此,或十或千,何其不同也。基應曰,此非有深意,似是互文也。用求曰,上篇,多有燕饗之詩,而至於彤弓,非獨以燕饗觀也。其與授之際,抑可爲後世人主之龜鑑也。遠植曰,受言藏之者,自其始藏而重其物也。中心貺之者,及其賞功而賜以誠也。然則上下相孚,而有勸功之效矣。基應曰,小註,亦有史記之蹟學問之道,貴於經經緯史,淸燕之暇,時時省察於經史之義,帝王出治之要,聖賢立心之規,無不爲鑑戒之益矣。上曰,講官之言是也,有可觀處,則雖小註,豈可不詳覽乎?基應曰,聖學若是高明,臣不勝欽仰萬萬,而伏願益加自勉焉。仍奏曰,不但以此冊之問義,雖他書,有可問之義,則下詢於登筵之臣隣焉。上曰,講官亦奏之。又敎曰,進講時,或讀註或不讀註,不無眩亂,此後則勿爲讀註,註則釋義,以爲一定之規,可也。基應曰,四書則不可不讀註,而三經則不必讀註矣。上曰,若四書則讀註甚好耳。上掩卷,仍命史官就座。又命退,諸臣,以次退出。
上在景福宮,停常參·經筵。
夜自五更至初六日開東,灑雨下雨,測雨器水深七分。
永恩府院君·延陽府夫人緬禮發靷,興陽府夫人發靷,大妃殿望哭後,宗親·儀賓·藥房·內閣·政院·玉堂口傳問安。答曰,罔極。朝廷二品以上·六曹堂上單子問安。答曰,罔極。
藥房都提調姜㳣,提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
大妃殿進御三錢重人參粟米飮,每日一貼式,限五貼煎入事,榻前下敎。
洪遠植啓曰,左副承旨李寅晩,右副承旨李敦宇,今日不爲仕進,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政洪淳穆,左議政姜㳣,無時急稟定事,右議政韓啓源,在外未肅拜。不得來會云矣,敢啓。傳曰,知道。
傳曰,兵曹判書閔致庠,講官差下。
以慶尙監司金世鎬狀啓,晉州牧人命渰死事。傳曰,聞甚矜惻,元恤典外,別加顧助,渰死人等,如有生前身還布,竝蕩減事,廟堂措辭分付。
以李奎書囚單子,傳曰,今番則初有之事,特爲分揀放送。
壬申十一月初五日巳時,上御紫薇堂。藥房入診,進講同爲入侍時,都提調姜㳣,提調金炳地,副提調鄭範朝,檢校直閣姜,副修撰尹用求,假注書張逵鴻,左議政姜㳣,知事閔致庠,參贊官鄭範朝,檢討官尹用求,假注書張逵鴻,記注官安翊豐,別兼春秋朴容大,各持詩傳第五卷,以次進伏。醫官李慶年·鄭在英·李碩柱·李基徹,進伏楹外訖,上曰,史官分左右。㳣進前問候訖,奏曰,醫官待令,使之入診乎?上可之。在英等,以次診候,仍退伏訖。㳣曰,脈候奏之。在英等曰,脈候左右三部調均矣。上命醫官先退,又命藥房先退,仍開講。缺,上曰,近來日候不調,領府事諸節何如乎?範朝曰,近値寒節,自多不逮矣。上曰,寢食何如乎?範朝曰,寢食幸如常矣。上曰,做甚事消遣乎?範朝曰,披閱書卷爲消遣,而精力則過行輒忘,不能領會矣。上曰,大耋之年,手不釋卷,甚盛矣。
上在景福宮。停常參·經筵。
政院啓曰,卽者,別兼春秋朴容大,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴定陽·金鶴鎭·徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
以慶尙監司金世鎬書目,草溪郡守權在益,去月二十五日身死事。傳曰,令該曹,勿拘常格,口傳各別擇差,不日下送。
吏曹口傳政事,以李民熙爲草溪郡守。
禁衛營啓曰,本營千摠權鍾弼,身病猝重,勢難察任,改差,何如?傳曰,允。
議政府啓曰,拜表日子在卽矣。漂民回還,宜有稱謝之擧,而使號,不可不及今改定,以冬至兼謝恩使,政官牌招開政,當日下批,何如?傳曰,允。
別兼春秋朴定陽,金鶴鎭·徐正淳·趙鍾翼·李根命牌不進罷職傳旨,傳曰,只推。
別兼春秋朴容大疏曰,伏以臣於筵退之後,獲接家信,則臣母素患痐積之証,近因冬候之寒暖不適,藥餌之調將失宜,重添感祟,一倍危劇,急伻相續,歸視時急,臣聞來,方寸亂越,按住不得,第伏念瀆擾,雖極惶悚,顧此情私,亦豈可自阻於孝理之下哉?庸敢疾聲呼籲,徑出禁扃。伏乞聖慈,俯鑑衷懇,遞臣別兼之銜,俾便救護,治臣擅離之罪,以昭法紀焉,臣無任云云。省疏具悉。爾其勿辭救護。
壬申十一月初六日巳時,上御紫薇堂。進講入侍時,講官金在顯,參贊官李敦夏,檢討官趙宇熙,假注書張逵鴻,記事官金顯默,別兼春秋朴容大,各持詩傳第五卷,以次進伏訖。上曰,史官分左右。上誦前受音一遍訖。在顯讀自,缺仍奏釋義訖。上命授書算于在顯。上讀新受音十遍訖。在顯還納書算。上曰,成·康之時,周室盛矣。纔至八世,厲王暴虐,玁狁侵凌,以致衰微,觀此詩則爲國者,不可造次少忽也。宣王修政攘夷,成此中興,若使厲王爲政,半及於宣王,則國之衰微,豈至於此乎,人君以愛民善政爲本,而此章,足可爲鑑戒也。在顯曰,此章旨義,已悉於發問之中,更無敷衍仰奏者,而六月雖非興師之時,戎狄內侵,則不可一日緩討矣。漢之武侯,亦爲五月渡瀘,蓋此征蠻之時急故也。上曰,鄒書云,名之曰幽·厲,雖孝子慈孫,百世不能改也。其暴可知,雖有如尹吉甫之良將,豈可用之乎?在顯曰,聖敎誠然矣。宣王用方叔·召虎·仲山甫·尹吉甫之賢,致此中興,此四人,雖在於厲王時,必不見用,雖或用之,王以暴虐,失軍民之心,則必無向上之誠矣。孟子曰,行仁政,則百姓聞車馬鐘鼓之聲,而欣欣有喜色,不行仁政,則疾首蹙頞,車馬鍾鼓一也,而欣喜疾蹙,自不同於仁不仁之間,民心之向背,惟在於君上爲政之如何耳。上曰,中興功臣,只有四人乎?在顯曰,此四人,最賢而有功,故經史多稱之矣。又奏曰,宣王內修政事,外攘夷狄,故雖六月棲棲,而詩人美之,若使厲王,冒署興師,則必怨而刺之矣。
上在景福宮。停常參·經筵。
政院啓曰,來十一日,輪對日次矣,敢稟。傳曰,當次人受點,後日次待令。
又啓曰,左右史不可不備,別兼春秋朴定陽·金鶴鎭·徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
又啓曰,吏曹判書趙秉昌,參判韓敦源,竝牌招不進,推考傳旨,今方捧入,而開政命下之後,如是違牌,事甚未安。參議在外,判書·參判,竝更牌招,何如?傳曰,允。
傳曰,在外工曹參判·摠管·敦寧都正許遞,今日政差出。
李應宇啓曰,臣今日,方物封裹進去,下直之意,敢啓。傳曰,知道。
議政府啓曰,冬至使號,將以兼使改定,而書狀官,旣是當品,則今日政,以陞品下批之意,分付該曹,何如?傳曰,允。
吏曹啓曰,通禮院右通禮李晩燾,繕工監假監役官李承鉉,英陵參奉吳轍鎭,俱以身病,呈狀乞遞,竝改差,何如?傳曰,允。
有政。吏批,判書趙秉昌進,參判韓敦源牌招不進,參議權泳夏在外未肅拜。以金炳淵爲工曹參判,李應夏爲敦寧都正,洪淳穆爲司譯都提調,洪淳穆爲宗廟都提調,洪淳穆爲社稷都提調,洪淳穆爲永禧殿都提調,權益洙爲右通禮,鄭在憲爲假監役,曺裕承爲英陵參奉,許爲彦陽縣監,冬至兼謝恩正使單金壽鉉,副使單南廷益,書狀官單閔泳穆,兼掌令單閔泳穆,金海府使鄭顯奭,限一瓜仍任事承傳,校書著作單白璿行,正字單李東相,副正字單崔德明。故持平金錫泰贈戶參例兼,故持平金健修贈左承旨,故參奉金宏集贈僕正,已上前工曹參判金畯三代,故學生李彦濟贈戶參例兼,李翼明贈左承旨,李震炳贈僕正,已上同知李稱中三代。
兵批,判書閔致庠進,參判趙寧夏病,參議尹成鎭病,參知洪鍾大入直。以李根弼·金學初爲副摠管,李根奭爲宣傳官,朴守赫·金炳赫·趙東植·洪聖浩爲五衛將,朴蘭壽爲曹司五衛將,李漢龜爲武兼,鄭騏澤爲大邱營將,申命衍爲順天營將,魯泰模爲馬梁僉使,李基禎爲長山別將,申濟根爲修仁別將,金禎泌爲架山別將,雲寵權管單趙炳瑥,判府事加設單金壽鉉,同知單朴慶會,僉知三單元世翼·韓聖根·李翼夏,僉知加設單李敎昌,副司果金昌勳。
以別兼春秋朴定陽·金鶴鎭·徐正淳·趙鍾翼·李根命牌不進罷職傳旨,傳曰,只推。
壬申十一月初七日巳時,上御紫薇堂。進講入侍時,講官曺錫雨,參贊官李敦夏,檢討官趙宇熙,假注書張逵鴻,記事官金顯默,記注官朴鳳軫,各持詩傳第五卷,以次進伏訖。
上在景福宮。停常參·經筵。
趙秉式啓曰,右承旨洪遠植,同副承旨李應宇,今日不爲仕進,竝卽牌招,何如?傳曰,允。
又啓曰,左右史不可不備,別兼春秋朴定陽·金鶴鎭·徐正淳·趙鍾翼·李根命,旣有只推之命,竝卽牌招,推移入直,何如?傳曰,允。
傳曰,自明日,進講停。
以右承旨洪遠植牌不進罷職傳旨,傳曰,只推。
禁衛營啓曰,本營哨官李豐來,身病猝重,勢難察任,改差,何如?傳曰,允。
以別兼春秋朴定陽·金鶴領·趙鍾翼·李根命牌不進罷職傳旨,傳曰,只推。
壬申十一月初八日巳時,上御紫薇堂。進講入侍時,講官李承輔,參贊官趙秉式,檢討官趙宇熙,假注書李敎夏,記注官朴鳳軫,記事官康炳迪,各持詩傳第五卷,以次進伏訖。
上在景福宮。停常參·經筵。
永恩府院君·延陽府夫人緬禮安葬,興陽府夫人安葬,大妃殿望哭後,宗親·儀賓·藥房·內閣·政院·玉堂口傳問安。答曰,罔極。朝廷二品以上·六曹堂上單子問安。答曰,罔極。
洪遠植啓曰,右副承旨李敦夏,今日不爲仕進,卽爲牌招,何如?傳曰,允。
又啓曰,左右史不可不備,別兼春秋朴定陽·金鶴鎭·徐正淳·趙鍾翼·李根命,旣有只推之命,朴容大由限已過,竝卽牌招,推移入直,何如?傳曰,允。
議政府啓曰,卽見咸鏡監司洪祐吉狀啓,則吉州·鏡城兩邑水災後,浦落結一百三十二結四十一負二束,姑爲停稅,俾紓民力事,請令廟堂,稟旨分付矣。兩邑被災,又如是孔酷,極爲矜惻,不可不施以朝家一視之澤,所請災結,依洪原等九邑例,使之限三年停稅,何如?傳曰,允。
三軍府啓曰,卽接禁衛營所報,則依定式,十一月十二日習陣,不爲設行云矣,敢啓。傳曰,知道。
以別兼春秋朴定陽·朴容大·金鶴鎭·徐正淳·趙鍾翼·李根命牌不進罷職傳旨,傳曰,只推。
工曹參判金炳淵疏曰云云。答曰,省疏具悉。卿其勿辭行公。
上在景福宮。停常參·經筵。
自人定至五更,灑雨下雨,測雨器水深四分。
藥房提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
李寅晩啓曰,右副承旨李敦夏,今日不爲仕進,卽爲牌招,何如?傳曰,允。
又啓曰,議政府郞廳來言,今日,賓廳日次,而領議政洪淳穆,無時急稟定事,左議政姜㳣査對進,右議政韓啓源在外未肅拜,不得來會云矣,敢啓。傳曰,知道。
傳曰,三使臣入侍。
傳曰,在外臺諫許遞,前望入之。
臺諫前望入之,掌令尹奭孝落點。
三軍府啓曰,卽接御營廳所報,則依定式,十一月十二日習陣,不爲設行云矣,敢啓。傳曰,知道。
吏曹啓目粘連,觀此咸銃監司洪祐吉狀啓,則以爲,北靑府使洪淳學,三載爲治,一念靡懈,葺械繕廨,輒自捐廩,需米減價,且出惠究,報瓜之後,民皆惜去,特爲仍任事,令該曹稟處亦爲白有臥乎所,瓜滿差代,乃是金石之典是白乎矣,道臣然辭,旣如此,依請施行,何如?啓,依回啓施行爲良如敎。
壬申十一月初十日辰時,上御慈慶殿。三使臣入侍時,左副承旨李寅晩,假注書李敎夏,記事官金顯默,別兼春秋徐正淳,冬至正使金壽鉉,副使南廷益,書狀官閔泳穆,以次進伏訖。上曰,史官分左右,命三使臣進前。上曰,遠路無事往返也。今將遠離,仰瞻,可也。壽鉉等仰瞻訖。上曰,發行此晩,歸期倘不差遲,而何日渡江,何間回還乎?壽鉉曰,來月初一日間,似可渡江,而復命早晩,預難定期矣。上曰,三使臣中,曾或有此行者乎?壽鉉曰,俱是初程也。上命賜貂帽·扇子·臘劑等物,壽鉉等,以次祗受訖。上曰,三使臣先退,仍命史官就座,又命退,承史以次退出。
上在景福宮。停常參·經筵。
傳曰,原任直提學李承輔,馳詣仁陵,奉審摘奸,仍留監祭,仍詣獻陵,一體奉審以來。
禮曹啓曰,來十二月二十一日,行宗廟臘享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又啓曰,來十二月二十一日,行宗廟臘享大祭親行時,永寧殿,依例遣大臣攝行,何如?傳曰,允。
傳曰,在外吏曹參議許遞,前望入之。
吏曹參議前望入之,任孝準落點。
奎章閣啓曰,檢校直閣李世用,本生父金浦郡守鎬臣,今月十一日卒逝云,致弔·勸粥·勸肉等節,依定式擧行,何如?傳曰,允。
以忠淸監司金炳始狀啓,懷德縣定配罪人李東應到配事,傳曰,放送。
刑曹啓曰,以忠淸監司金炳始啓本,懷德縣徒三年定配罪人李東應到配事,傳曰,放送事,命下矣。謹依傳敎,罪人李東應,卽爲放送事,分付道臣之意,敢啓。傳曰,知道。
戶曹參判南廷益疏曰云云。答曰,省疏具悉。所請依施。
上在景福宮。停常參·經筵
大王大妃殿進御二錢重人參粟米飮,自今日一貼式,限二貼煎入事,榻前下敎。
大妃殿進御二錢重人參粟米飮,自今日一貼式,限二貼煎入事,榻前下敎。
政院啓曰,卽者,吏曹郞廳來言,臺諫有闕,政事,取稟。傳曰,政官牌招開政,如有違牌,勿爲呼望。
傳曰,呈告禮曹參判·工曹參議·在外敦寧都正許遞,今日政差出。
政院啓曰,林堰君內外墓,遣宗臣致祭事,命下矣。何宗臣進去乎?敢稟。傳曰,知宗正卿李建弼進去。
又啓曰,鳳安君內外墓,遣宗臣致祭事,命下矣。何宗臣進去乎?敢稟。傳曰,宗正卿李寅卨進去。
傳曰,同副承旨許遞,前望入之。
李敦夏啓曰,行都承旨鄭範朝,右承旨洪遠植,左副承旨李寅晩,不爲仕進,左承旨趙秉式廚院進,同副承旨未差,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望入之,趙準永落點。
政院啓曰,新除授右副承旨趙準永,時在平安道慈山府任所,斯速乘馹上來事,下諭,何如?傳曰,許遞,前望入之。
承旨前望入之,李長會落點。
議政府啓曰,卽見濟州牧使李宓熙年分狀啓,則大靜勝於本州,旌義遜於本州,統論三邑,足爲免歉,新舊還之一時竝督,恐傷民力,舊還姑爲仍停云。驟颷頻雨,縱有微眚,連峽遵野,摠至均熟,爲島民誠甚萬幸,舊還仍停,繫是已例,依施,何如?傳曰,允。
禮曹啓曰,卽接濟州牧使李宓熙狀啓謄報,則十月朔所封橘果,一一摘取,則唐金橘爲二百三十一箇,柑子爲一百二十五箇,肇薦廟薦新唐金橘十六箇,柑子十四箇封進,所餘唐金橘爲二百十五箇,柑子爲一百十一箇,宗廟·景慕宮薦新,排比無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
吏曹啓曰,成均館司藝金鴻植,繕工監假監役官鄭在憲,俱以身病,呈狀乞遞,竝改差,何如?傳曰,允。
兵曹啓曰,宣傳官李元會·李根奭,五衛將金炳赫·趙東植·洪聖浩,俱以病難供職,呈狀乞遞,竝改差,何如?專曰允。
有政。吏批,行判書趙秉昌進,參判韓敦源,參議任孝準竝式暇。以姜鳳煥爲掌令,魚允中爲獻納,李泰容·徐正淳爲正言,趙耆永爲戶曹參判,金學初爲禮曹參判,卓宗述爲兵曹參判,趙秉轍爲敦寧都正,金益鼎爲工曹參議,林肯洙爲知經筵,任鶴準爲司藝,金樂鼎爲監察,沈鍾三爲假監役,尹成鎭爲慈山府使,趙秉三爲金浦郡守,北靑府使洪淳學,特爲仍任事承傳,學諭二單沈觀燮·蔡東夏。再政。以李敎昌爲兵曹參議,金奎軾爲刑曹參議,李漢龜爲監察,趙翼永·閔泳商爲兵曹正郞。
兵批,判書閔致庠病,參判未差,參議尹成鎭病,參知洪鍾大入直進。同知單安相洛,僉知三單全炳赫·趙東植·朴蘭壽,副司正南岐源。
奎章閣啓曰,檢校直閣李世用,本生父喪第三日,依定式遣檢書官,勸粥以來之意,敢啓。傳曰,知道。
上在景福宮。停常參·經筵。
備忘記,順天營將申命衍下直,長弓一張,長箭一部,片箭一部,筒兒一箇賜給。
鄭範朝啓曰,左承旨趙秉式,右承旨洪遠植,今日不爲仕進,竝卽牌招,何如?傳曰,允。
又啓曰,同副承旨李長會,時在忠淸道忠州地,斯速乘馹上來事,下諭,何如?傳曰,許遞,前望入之。
傳曰,奉審閣臣入侍。
傳曰,右副承旨許遞,前望入之。
承旨前望入之,李晩耆·徐相敦落點。
以左承旨趙秉式,右承旨洪達植牌不進罷職傳旨,傳曰,只推。
李敦夏啓曰,臣與右副承旨李寅晩,伴職矣,纔已許遞出去,新除授左副承旨李晩耆,所當牌招,而拘於廳規,不得請牌,何以爲之?敢稟。傳曰,牌招。
傳曰,別軍職李敎昌·李鍾健·李宅鎬,竝別軍職減下。
禮曹啓曰,今十一月十五日,興陽府夫人卒哭祭時,大妃殿望哭儀註,直爲書入大妃殿之意,敢啓。傳曰,知道。
吏曹參議任學準疏曰云云。省疏具悉。爾其勿辭察職。
壬申十一月十三日巳時,上御紫薇堂,奉審閣臣入侍時,同副承旨李敦夏,假注書尹,記事官康炳迪,別兼春秋李根命,原任直提學李承輔,以次進伏訖。上曰,史官分左右。仍命奉審閣臣進前,承輔進前奏曰,臣承命馳詣仁陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣獻陵,陵上奉審則安寧,碑閣丁字閣奉審則無頉,還詣仁陵,仍留監祭,將事安寧之意,敢達矣。上曰,両陵,陵上俱爲太平無事乎?承輔曰,獻陵·仁陵陵上詳細奉審,則俱爲安寧無事,而獻陵石儀塗灰間,或有缺落,此則當於春奉審時,自當執頉修補矣。上曰,修補等節,自本府擧行乎?承輔曰,然矣。上曰,留守亦知之乎?承輔曰,似因近日風雨而致此脫落,則似未及知之矣。上曰,使留守知之,似好也。承輔曰,退出後,當卽通知矣。上曰,行關,何如?承輔曰,只是數處缺落,而不過是補其罅隙,自下所見,旣非未安,今且節候,易致成凍,則待春修補,似好矣。上曰,修補處浩大乎?承輔曰,只是數處罅隙,而此是從便擧行矣。上曰,分付於陵官乎?承輔曰,以待春奉審,卽爲修補之意,亦爲分付於陵官及守僕矣。上曰,何時將事乎?承輔曰,三更後行事,而時似稍早矣。上曰,比京似早,而何以知時刻乎?承輔曰,各陵祭享時,皆有香盤僧報時之例,而其早晩,似未詳矣。上曰,無氷合之意乎?承輔曰,姑無成氷之慮矣。上曰,路由何處乎?承輔曰,從西氷庫往來矣。上曰,爲幾里乎?承輔曰,爲三十五里許矣,舊日則受香,以東洞口爲之,故路由東門外三田渡,將爲五十里矣,自仁陵遷奉後,路由西洞口,而稍便近矣。上曰,前日何不以西洞口受香乎?承輔曰,聞西洞口,近於獻陵主山,故每從東洞口作路矣,仁陵遷奉時,以西洞口作路,而恐或有山脊脫落之慮,鋪以磚石,年前幸行時,御路,卽此路也。上曰,此路果爲獻陵主山乎?承輔曰,非主脈也,卽來龍近處,故或慮缺損,鋪以磚石矣。上曰,何時發行乎?承輔曰,過享後,卽爲回程矣。上曰,閣臣先退。仍命史官就座,又命退,承史以次退出。
上在景福宮。停常參·經筵。
備忘記,大邱營將鄭騏澤下直,長弓一張,長箭一部,片箭一部,筒兒一箇賜給。
傳曰,禮房承旨,馳詣宗廟·景慕宮,奉審摘奸以來。
兵曹啓曰,砲科優等,卽劃數之居首,而今此鎭撫營都試啓本中,砲科以一巡試取,旣有貫三中沒技,則又以之次劃者,置之優等,有違試規,原啓本還送,使之改修正上送,何如?傳曰,此營今爲創設,其在按撫士卒,似或無怪,今番則特爲許施。
宗親府啓曰,明日,卽天漢殿望奉審日次,臣容儀,進詣擧行之意,敢啓。傳曰,知道。
左副承旨李晩耆疏略曰,臣於月前,待罪本院時,做錯非細,自速辜戾,罰止薄罷,遽蒙恩宥,今此異數,益切慙赧,敢暴情實。伏乞亟賜遞斥,以爲不職者戒焉。省疏具悉。往事,存事體而然,何必爲引?爾其勿辭察職。
同副承旨徐相敦疏略曰,臣於月前大臣簉朝日子知入之敎,不遣史官,使小吏來往,不惟違格,亦損事禮,而罰止譴罷,特宥遽絳,今又復授前職,徊徨跼踖,末由承膺,敢陳短章。伏乞亟遞見銜,更施當律焉。省疏具悉。往事,存事體而然,何必爲引?爾其勿辭察職。
上在景福宮。停常參·經筵。
興陽府夫人卒哭,大妃殿望哭後,宗親·儀賓,藥房·內閣·政院·玉堂口傳問安。答曰,知道。
藥房都提調姜㳣,提調金炳地,副提調鄭範朝啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,左議政姜㳣,無時急稟定事,右議政韓啓源在外未肅拜,不得來會云矣,敢啓。傳曰,知道。
傳曰,右副承旨許遞,前望入之。
承旨前望入之,李根秀落點。
奎章閣啓曰,景慕宮望廟樓,今望奉審無頉之意,敢啓。傳曰,知道。
兵曹啓曰,卽接慶熙宮入直衛將安永基牒報,則本宮武德門內東邊小松二株拔根顚仆云,依例斫去之意,敢啓。傳曰,知道。
又啓曰,今此冬至望闕禮習儀時,本曹堂上一員,當爲進參,而判書閔致庠,慕華館禁軍祿試射坐起進,新除授參判卓宗述,參議李敎昌在外未肅拜,參知洪鍾大獨爲入直,他無進參之員,參判·參議,令政院稟旨變通,竝令該曹,以在京無故人口傳差出,待下批,牌招,以爲進參之地,何如?傳曰,允。竝許遞。
吏曹口傳政事,以朴來萬爲兵曹參判,韓緻奎爲兵曹參議。
上在景福宮。停常參·經筵。
政院啓曰,右副承旨李根秀,時在平安道定州牧任所,斯速乘馹上來事,下諭,何如?傳曰,許遞,前望入之。
又啓曰,訓鍊大將任相準,以長大砲試放事,沙河里今方出去矣,所佩命召,何以爲之?敢稟。傳曰,仍佩往來。
承旨前望入之,申道熙落點。
政院啓曰,右副承旨申道熙,時在平安道寧邊府任所,斯速乘馹上來事,下諭,何如?傳曰,許遞,前望入之。
承旨前望入之,趙康夏落點。
政院啓曰,吏曹郞廳來言,守令有闕,政事,取稟。傳曰,當日爲之。
承文院啓曰,卽見都京禮部出來咨文,則因响馬賊船,闖入滋擾,情形據咨轉奏,奉上諭,檄飭沿海水師,剿滅餘黨,以靖海彊事,諭令盛京等地方,竝行知照云矣,回咨,以承領之意撰出,付撒下送灣府,傳給鳳城,轉致北京之地,何如?傳曰,允。
上在景福宮。停常參·經筵。
政院啓曰,左承旨趙康夏,時在黃海道安岳郡任所,斯速乘馹上來事,下諭,何如?傳曰,許遞,前望入之。
又啓曰,政事,當日爲之事命下,而無端踰日,不爲開政,事甚未安。吏曹堂上竝推考,何如?傳曰,允。卽爲開政。
承旨前望入之,李敦夏落點。
李晩耆啓曰,新除授右副承旨李敦夏,卽爲牌招,何如?傳曰,允。
傳曰,呈告摠管許遞,前望入之。
摠管前望入之。申錫禧落點。
議政府薦望,以閔升鎬爲水原留守。
政院啓曰,水原留守閔升鎬,今日政下批,何如?傳曰,允。
傳曰,工曹參議許遞,今日政差出。
吏曹啓曰,繕工監假監役官沈鍾之,以其身病,呈狀乞遞,改差,何如?傳曰,允。
兵曹啓曰,北兵營所管潼關·美錢兩鎭,俱是關防重地,而城廨軍物,凋殘莫甚,時任鎭將,不能修擧云,竝改差,其代折衝金洛輝·金錫疇,俱合此任,特爲差送事,奉承大院君敎意,今日政擧行之意,敢啓。傳曰,允。
有政。吏批,行判書趙秉昌,參判韓敦源,竝牌不進,參議任孝準進。吏批啓曰,行判書趙秉昌,參判韓敦源,俱以病不來,小臣獨政未安,何以爲之?敢稟。傳曰,只出緊任。以洪殷謨爲工曹參議,白樂貞爲同義禁,曺錫輿爲同經筵,趙濟華爲定州牧使,趙秉鎬爲安岳郡守,李承宇爲寧邊府使,水原留守單閔升鎬,兼華寧殿提調單閔升鎬。
再政,以南錫熙爲禮曹參議,趙敬夏爲同春秋,趙基應爲藝文提學,洪善周爲掌樂僉正,曺百承爲瓦署別捉,白龍鎭爲假監役,故學生安廷泰贈戶參例兼,安命赫贈左承旨,安懋贈僕正,已上同知安相洛三代。
三政。以高濟升爲假監役,假監役白龍鎭今超通政,朝官年八十二,依法典加資。
兵批,判書閔致庠進,參判朴來萬病,參議韓緻奎入直,參知洪鍾大病。兵批啓曰,南虞候今當差出,而擬望之人乏少,同道僉使竝擬,何如?傳曰,允。以洪圭爲訓鍊都正,宋熙直·閔宗鎬爲宣傳官,金寅浩·崔柱邦·尹誠模爲五衛將,禹昌臣爲慶熙將,尹學冕·金宇鐸爲昌德將,以白聖洙爲都摠經歷,柳肯洙·趙靖顯爲武兼,姜耆會爲南虞候,李基善爲蛇渡僉使,金洛輝爲潼關僉使,金錫疇爲美錢僉使,金華重爲井浦萬戶,同知單金致圭。
再政。以申相兌爲都摠都事,趙炳璘爲坡知僉使,同知單金寅浩,僉知二單崔柱邦·尹誠模。
三政。以任衡準爲訓鍊主簿,同知單張鳳允。
四政,以李能淵爲武兼,同知單朴熙哲,兼摠理使單閔升鎬。
議政府啓曰,卽見黃海監司徐元輔,水使尹狀啓,則長淵府陸島浦漂到大國人十三名問情,則乃是江南省通州人之行商漂到者,而彼人旣願水路還歸,所傷船帆,卽令改造,衣袴糧饌,照例辦給事,竝請令廟堂稟旨分付矣,漂人問情,旣無可疑之端,而無論水陸,從自願回程,亦是已例,則隆寒逗留,一時可悶,船械之改備,衣袴之造給,雖至糧饌等節星火另飭,刻日發送,以爲朝家柔遠之意事,分付,待還發狀聞,令槐院撰咨,入送,何如?傳曰,允。
禮曹啓曰,興陽府夫人四仲朔四名日及忌辰墓所祭需,依例題給事,分付該司,而守墓軍,令兵曹定給,何如?傳曰,允。
刑曹啓曰,出身元厚民,出沒京鄕,欺人騙財,情跡駭悖,當爲照律嚴勘,而繫是有薦,移義禁府處之之意,敢啓。傳曰,知道。繫是武斷,侵虐殘民,則此是潑皮之類,不必移送,卽爲擧行。
上在景福宮。停常參·經筵。
鄭範朝啓曰,左副承旨李晩耆,今日不爲仕進,卽爲牌招,何如?傳曰,允。
李敦夏啓曰,臣今日冬至望闕禮習儀進去,下直之意,敢啓。傳曰,知道。
以慶尙監司金世鎬狀啓,密陽府使李喆淵,城堞修築論賞,令該曹稟處事,傳曰,本倅之如是殫竭,極爲嘉尙,將爲加資。
三軍府啓曰,卽接訓鍊都監所報,則今十一月十九日習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
以左副承旨李晩耆牌不進罷職傳旨,傳曰,只推。
禮曹啓曰,卽接靈巖幼學金連煥所志,則以爲,從曾祖懷光,嫡妾俱無子,以其同姓六寸弟震光子仁采,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣,凡繫繼宗立後,兩邊與受,明有可據,而不得登聞者,許令該曹,論理草記事,載在法典,而門長金連煥所訴,旣如此,金震光子仁采,立爲金懷光之後,何如?傳曰,允。
御營廳啓曰,本廳哨官景昌協,身病甚重,勢難察任,改差,何如?傳曰,允。
刑曹啓曰,出身元厚民,出沒京鄕,欺人騙財,恣行不法,情跡駭悖,當爲照律嚴勘,而係是有薦,移義禁府處之事草記,傳曰,係是武斷,侵虐殘民,此是潑皮之類,不必移送,卽爲擧行事,命下矣。議依批旨,罪人厚民,依大明律賊盜條,私取財者,杖一百,流三〈千里〉之文,決杖一百後,慶尙道禮安縣流三千里定配所,卽爲押送之意,敢啓。傳曰,知道。
上在景福宮。停常參·經筵。
趙秉式啓曰,左副承旨李晩耆,今日不爲仕進,卽爲牌招,何如?傳曰,允。
兵曹啓曰,今十一月二十日,文臣朔試射日次,而毓祥宮冬至祭齋戒相値,不得爲之之意,敢啓。傳曰,知道。
禮曹啓曰,今十一月二十一日,冬至朝賀時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
傳曰,校理·副校理許遞,前望入之。
傳曰,發遣吏郞,諸執事淸齋與否,摘奸以來。
以左副承旨李晩耆牌不進罷職傳旨,傳曰,只推。
水原留守閔升鎬疏曰云云。答曰,省疏具悉。卿其勿辭察任。
上在景福宮。停常參·經筵。
藥房提調金炳地,副提調鄭範朝啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
洪遠植啓曰,左副承旨李晩耆,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政姜㳣有身病,右議政韓啓源在外未肅拜,不得來會云矣,敢啓。傳曰,知道。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
禮曹,來癸酉年正月初一日,行社稷祈穀大祭,香祝親傳,取稟,奉敎敬依。
禮曹,來癸酉年正月初四日,行宗廟春享大祭,香祝親傳,取稟,奉敎敬依。
禮曹,來癸酉年正月初十日,行星壇祭,香祝親傳取稟,奉敎敬依。
禮曹,來十二月初六日,大王大妃殿誕日陳賀時,應行節目,參考前例,磨鍊爲去乎,依此擧行,何如?啓,旣承慈敎,權停爲良如敎。
玉堂前望入之,校理洪健植·魚允中,副校理李秀萬·閔泳穆落點。
傳曰,同副承旨許遞,前望入之。
承旨前望入之,趙秉世落點。
洪遠植啓曰,新除授左副承旨趙秉世,卽爲牌招,何如?傳曰,允。
政院啓曰,新除授左副承旨趙秉世,時在全羅道靈光郡任所,斯速乘馹上來事,下諭,何如?傳曰,許遞,前望入之。
承旨前望入之,洪徹周落點。
政院啓曰,新除授左副承旨洪徹周,以前任驪州牧使,方在解由未出中,何以爲之?敢稟。傳曰,勿拘。
傳曰,明日出宮門路,以思政門爲之。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上,冬至單子問安。答曰,知道。
還內後,藥房·內閣·政院·玉堂口傳問安。答曰,知道。
鄭範朝啓曰,今日親臨朝賀時,承旨當爲備員,而左副承旨洪徹周在外,何以爲之?敢稟。傳曰,許遞,前望入之。
承旨前望入之,徐相敦落點。
弘文館啓曰,新除授副校理閔泳穆奉命在〈外〉,校理洪健植,副校理李秀萬,竝卽牌招察任,何如?傳曰,允。
又啓曰,新除授校理魚允中,時在忠淸道牙山地,經筵入番事緊,請斯速乘馹上來事,下諭。答曰,許遞,前望入之。
玉堂前望入之,校理金完秀落點。
政院啓曰,吏曹郞廳來言,臺諫有闕,政事,取稟。傳曰,當日爲之。
傳曰,呈告同義禁同春秋許遞,今日政差出。
禮曹啓曰,今十一月二十一日,冬至朝賀時,大殿·大王大妃殿,諸道所封箋文中,河東府使李宅鎬,嘉山郡守朴準祥,寧遠郡守崔承祖,雖非應封官,俱以別軍職封進矣,一體看審捧入之意,敢啓。傳曰,知道。
禮曹,來癸酉式年進士覆試來二月十八日,生員覆試同月二十日,生進放榜三月初十日卯時,文科講經同月十六日,武科覆試同月同日,文科會試,講畢後間一日,文武科殿試四月初九日,文武科放榜同月十九日卯時,雜科覆試同月二十六日,雜科放榜五月十二日卯時。
吏曹啓曰,南學校授李鎬翼,繕工監假監役官高濟升,俱以身病,呈狀乞遞,竝改差,何如?傳曰,允。
有政。吏批,行判書趙秉昌進,參判韓敦源病,參議任孝準進。吏批啓曰,晉州牧使今當差出,而本州以營下劇邑,物衆地大,素稱難治,不可不擇差,同道及他道有聲績,已準限未準朔守令,竝擬,何如?傳曰,允。
以金玉均爲持平,洪時衡爲獻納,洪鍾雲爲知經筵,趙羲復爲同義禁,徐衡淳爲同春秋,李源命爲司䆃提調,李起錫爲禮賓主簿,金德均爲南學敎授,趙默永爲假監役,趙雲兢爲晉州牧使,李萬植爲靈光郡守,密陽府使李喆淵,今加通政,特爲加資事承傳,故學生金鎭翼贈戶參例兼,故通德金遠彬贈左通旨,金弘漸贈僕正,已上同知金演浩三代。
再政。啓曰,司僕寺正,今當以蔭官差出,而擬望之人乏少,外任竝擬,何如?傳曰,允。啓曰,星州牧使今當差出,而本州,以嶺南雄邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以申錫完爲司僕正,李象先爲引儀,沈宜信爲假監役,徐光斗爲星州牧使,知春秋單徐衡淳,假監役趙默永,今超通政,朝官年八十八,依法典加資。
三政。以金謙秀爲掌樂主簿,徐中輔爲益山郡守,睦養錫爲振威縣令。
四政。以尹致能爲景慕宮令,洪顯昇爲引儀,金商鉉爲英陽縣監。
五政。以愼奎仁爲恭陵令,朴定夏爲綏陵令。
六政。以李秉斅爲厚陵令,黃健休爲顯陵令,李碩燁爲武烈祠參奉。
兵批,判書閔致庠病,參判朴來萬病,參議韓緻奎入直進,參知洪鍾大病,同知單金宇鐸。
弘文館啓曰,新除授校理金完秀,時在京畿高陽地,經筵入番事緊,請斯速乘馹上來事,下諭。答曰,許遞,前望入之。
玉堂前望入之,校理王性協落點。
吏曹啓曰,今此冬至親臨陳賀時,展箋官,當以二員差出,而只以一員塡差,至有不爲待令之展箋官,拿處事,命下矣。臣之初不檢察,致此錯誤,不勝惶恐待罪之意,敢啓。傳曰,勿待罪。
政院啓曰,陳賀時展箋官,本是二員,而今日陳賀時,以一員之不爲待令,筵稟請罪,至有拿處之命矣,卽見吏曹草記,則一員初不塡差云,揆以事體,萬萬未安。當該吏曹堂上,不可無警,推考,何如?傳曰,允。
內醫院啓曰,各殿宮進上臈藥所入牛黃九十八部一錢肆分陸里伍毫,麝香壹百伍十柒部肆分壹里,令戶曹·宣惠廳進排,而丙申定式牛黃參十參部九分一里三毫,以本院春秋兩等元貢中取用,何如?傳曰,允。
壬申十一月二十一日辰時,上詣勤政殿。冬至朝賀親受入侍時,行都承旨鄭範朝,左承旨趙秉式,右承旨洪遠植,左副承旨洪徹周,右副承旨李晩耆,同副承旨李敦夏,記事官缺,檢校直提學閔升鎬·趙寧夏·李載冕·趙成夏·韓敬源,檢校直閣李鎬翼·姜,檢校待敎金奎軾,檢校副提學鄭健朝·李明應·趙敬夏,檢校典翰李起鎬·金性均·李承宇·權鼎鎬,典翰洪萬植,校理洪健植,副校理李秀萬,修撰趙宇熙·李鎬翼,副修撰尹用求,以次侍立。時至,通禮跪啓請外辦,上具遠游冠·絳沙袍,乘興出思政門,藥房提調金炳地,副提調鄭範朝,進前問候訖,仍詣勤政殿,通禮跪啓請降輿,上降輿陞座,通禮跪啓請執圭,上執圭,引儀引宗親文武百官入就位,贊儀唱四拜,宗親文武百官行四拜禮,贊儀唱跪,宗親文武百官跪,代致詞官進前跪讀致詞訖,贊儀唱四拜,宗親文武百官行四拜禮,仍跪,晩耆跪啓傳敎,贊儀唱四拜,宗親文武百官行四拜禮,仍跪,贊儀唱搢笏三叩頭,宗親文武百宮搢笏三叩頭,贊儀唱山呼,宗親文武百官拱手加額曰千歲,又唱山呼,又齊聲曰千歲,又唱再山呼,又齊聲曰千千歲,贊儀唱出笏俯伏興四拜,宗親文武百官,出笏俯伏興四拜,仍跪,宣箋目官,讀奏箋目,宣箋官讀箋文訖,贊儀唱俯伏興平身,宗親文武百官,俯伏興平身,典儀跪啓禮物函請付攸司,通禮跪啓禮畢,大臣進前問候訖,通禮跪啓請釋圭,上釋圭,通禮跪啓請乘輿,上乘輿入思政門,兵曹判書閔致庠,跪稟放仗,範朝請出標信解嚴,上還內,諸臣以次退出。
上在景福宮。停常參·經筵。
藥房提調金炳地,副提調鄭範朝啓曰,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,向於心腹之諭,已悉股肱之意,而附對之來,惟中書故規之是視,企佇之餘,不覺失圖,卽聞行旌,湊泊郭外,予心更切傾嚮,而君臣之間,阻唔旣久,卿豈無戀于中者乎?念卿撤藩還朝之日,擁路攀轅而不忍去者,其必在在皆然,民情於是乎可見,而今於爰立之後,輿誦之洽然,亦由是而可知矣,夫宣上恩德,與民同樂,刺史事也,位愈高而士愈戴,祿愈厚而人愈懷,宰相事也,卿旣有能於彼,則其將可能於此,予之致卿巖廊,政爲此耳,刊去枝蔓,言不以文,望卿勿復過自巽讓,卽起簉朝,以副如渴之想事,遣史官,傳諭于右議政。
傳曰,右承旨許遞,前望入之。
承旨前望入之,權鼎鎬落點。
假注書朴鍾瀅書啓,臣敬奉聖諭,馳往傳諭于右議政韓啓源所住處,則以爲,臣自承謬簡,五內震剝,直欲鑽地而不可得矣,纔缷藩寄,來伏城外,靜言追惟,自知昏聵儱侗之甚,惟俟司直駁正之論,今又王人,臨宣聖旨,諄複懇摯,始之以君臣阻唔之情,申之以刺史宣德之事,擎讀未半,自覺感淚被面,惶汗浹背,臣之逖違軒陛,今已四易燧矣,瞻望觚棱,尤倍戀結,而艮限在前,欲進一步不得者,誠以審挈義分,送次不可自由焉耳,跼高蹐厚,靡所容措,不取張皇附達,妄效大官之爲,當於日間,收召精爽,冒入文字,冀倖於憫覆之至仁云矣,敢啓。答曰,知道。
校理洪健植疏曰云云。省疏具悉。疏辭,下該曹,稟處。
上在景福宮。停常參·經筵。
李晩耆啓曰,左副承旨李敦夏,今日不爲仕進,卽爲牌招,何如?傳曰,允。
傳曰,直提學趙慶鎬,檢校差下。
傳曰,直提學有闕之代,前望入之。
直提學前望入之,李鎬俊落點。
奎章閣啓曰,直提學趙慶鎬,檢校差下事,命下矣。卽爲牌招察任,何如?傳曰,允。
又啓曰,新除授直提學李鎬俊,時在全羅監營任所矣,曾有藩任遞來後肅謝之例,以此意,自本閣下諭,何如?傳曰,允。
傳曰,自再明日進講爲之。
弘文館啓曰,新除授校理王性協,時在開城地,經筵入番事緊,請斯速乘馹上來事,下諭。答曰,依啓。
三軍府啓曰,京畿陰竹縣砲軍十名,忠淸道舒川郡砲軍五十名,辛未四月設置二十名,今又加設合七十名,慶尙道浦項鎭別砲手十名,全羅道龍安縣火砲軍十名,平安道碧潼郡壯衛士一百名,設置報來,敢啓。傳曰,知道。
吏曹啓曰,粘連觀此弘文館校理洪健植上疏,則以爲,臣兄臣遠植,方帶副提學矣,臣所兼春秋之銜,其爲應避,與前無異,亟遞臣所帶兼銜亦爲白有臥乎所,相避之法,在下當遞,弘文館校理洪健植,所帶春秋館記注官之銜,今姑減下,何如?啓,依允。
上在景福宮。停常參·經筵。
備忘記,慶州營將李容謙下直,長弓一張,長箭一部,片箭一部,筒兒一箇賜給。
傳曰,朝者批旨,只就卿巽辭而答之而已,而若予倚毗委任之厚,亦略綽說去矣,卿之通籍立朝,不爲不久,內揚外歷,不爲不多,才猷聞望,蔚然爲朝野之所瞻想,而卿乃斂不自居,過自謙讓,一日二日,徒煩往復而止,憮然失圖,其將如之何則可乎?卿是西平後孫也,其於國家事,直前勇徃,宜倍餘人,而予之視卿自別,而且有異者,亦以卿之爲西平後孫故耳,蔽之以一言,卿若念及於此,必不待予言之申複,卿其諒之,卿其諒之事,遣史官傳諭于右議政。
奎章閣啓曰,新除授直提學李鎬俊敎旨安寶次,濬哲之寶,請出之意,敢啓。傳曰,知道。
傳曰,有實故玉堂許遞,前望入之。
玉堂前望入之,修撰姜落點。
假注書朴鍾瀅書啓,臣敬奉聖諭,更爲傳諭于右議政韓啓源所住處,則以爲,臣猥徹疏籲,思有以激感天心,獲蒙憫恤之澤矣,批旨溫諄,夐出尋常,殆同慈父之牖愚迷焉,洊伏奉聖諭,首尾一百有六十餘言,懇勤備摯,至及先故,敦之以直前勇往,若有所求助者然,顧臣糞土之賤,何以得此不敢當之殊遇也,雙擎九頓,自不覺一字而一涕,雖以木石䐁魚之頑,寧不知感激圖酬,而第念率乃而無忝,卽古先哲王勗勵世臣之第一要義也,臣旣無肖,有不足以毫末承當,則亦安敢藉先庥而憑寵靈,以爲蠢動計也?守株莫渝,戰栗滋甚,惟有申暴衷懇,恭俟處分云矣,敢啓。答曰,知道。
前平安監司韓啓源疏略曰,筳楹不可以支大廈,芥舟不可以抗巨浸,輕之不勝,而謂無難於任重,小之不了,而尙有賴於幹大者,臣未之聞也。臣通籍三十有八年,揚歷內外,輥躋崇顯,澤深河海,報蔑絲毫,姑就待罪西藩時言之,征徭之務寬,而閭井之凋瘵逾痼,出納之要節,而金穀之支調滋絀,志在興學而士風未振,念存固圉而陰雨未完,一省四年,職瘝績圮,西京之九卿補缺,已矣無望,有虞之三考黜幽,宜其自取,而譴何之不及,委毗之顧隆,遽使之端委百僚之上,協贊萬機之要,燮理陰陽,彌綸匡濟,則其與上所稱輕重大小之商才絜分,强之於不可强之地者,無亦顚倒矣乎?昭代綜核之政,繇臣乖盭,聖朝則哲之簡,繇臣玷累,官師庶僚之拭目者,繇臣解體,輿儓走卒之加額者,繇臣觖望,國家所以寘諸左右,命之朝夕納誨者,繇臣而匪其人也,則臣雖萬殞,何以自贖哉?用敢刳瀝衷懇,仰瀆崇聽。伏乞俯賜鑑諒,亟收臣議政資職,改卜賢德,以幸國事,以安私分焉。答曰,省疏具悉。卿以輕重小大,反復爲說,而若謂卿輕之不勝而難於任重云,則將孰信諸?若謂卿小之不了而難於幹大,則將孰信諸,征徭之務寬,出納之要節,興學而士風振,固圉而陰雨備,旣試之於輕且小焉,則推以及於重大去處,夫安有異同之可言乎?有虞之三考陟明,西京之九卿補缺,諒由績成職理而然耳,端委百僚之上,協贊萬機之要,燮理陰陽,彌綸匡濟,此其由輕而重,由小而大者也,官師庶僚之拭目在此,輿儓走卒之加額在此,國家所以寘諸左右,命之朝夕納誨,亦惟在此,卿其體予至意,宜念駕屨。仍傳曰,此批答遣史官傳諭。
上在景福宮。停常參·經筵。
藥房提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政姜㳣有身病,右議政韓啓源未肅拜,不得來會云矣,敢啓。傳曰,知道。
以司謁口傳下敎曰,璿源譜略紬衣二件,菱花衣一百二十八帙加印及國朝御牒,八高祖圖,王妃世譜各一件加入事,分付宗府。
弘文館啓曰,新除授修撰姜,卽爲牌招察任,何如?傳曰,允。
兵曹啓曰,來十二月癸酉正月當上番騎兵一百四十二名,所着襦衣,本曹點考後,仍令該曹題給之意,敢啓。傳曰,知道。
御營廳啓曰,本廳千摠白樂薰,身病甚重,勢難察任,改差,何如?傳曰,允。
壬申十一月二十五日巳時,上御慈慶殿。進講入侍時,領議政洪淳穆,講官趙基應,參贊官鄭範朝,檢討官金德均,假注書張逵鴻,記注官朴鳳軫,別兼春秋李根命,各持詩傳第五卷,以次進伏訖。上曰,史官分左右。仍開講,缺上曰,領府事諸節,何如?範朝曰,幸連安過矣。上曰,國朝以來,大臣享此大耋者,爲三人乎?淳穆曰,臣於今年元朝,已有所奏,而國朝九耋大臣三人中,惟此大臣,福力最完矣。上曰,元朝果有所奏,而九耋大臣,氣力尙此康健,福祿又是完備,似當爲三人之最矣。淳穆曰,此大臣福祿,非但所享爲厚,今尙有方興未艾之象矣。上曰,比諸郭子儀,何如?淳穆曰,郭子儀猶有所備經艱險,此大臣立朝七十年,穩享升平,壽又過之,反復勝於此矣。基應曰,在相三十餘年,亦罕有矣。上曰,黃政丞爲相多年乎?淳穆曰,果多年矣。上曰,金政丞爲相幾年乎?淳穆曰,七耋後拜相矣。上曰,此大臣爲廣留妻祖乎?淳穆曰,然矣。範祖曰,臣之外曾祖矣。上曰,金相臣,於慶恩府院君爲幾代孫乎?範祖曰,慶恩府院君之曾孫矣。上曰,卿門中,相臣爲幾人乎?淳穆曰,相臣之多,以鄭氏爲最矣。範朝曰,爲十五人矣。上曰,文翼公奉祀爲誰乎?範朝曰,臣祖奉祀矣。上曰,祀孫乎?範朝曰,先祖文翼公光弼曾孫相臣芝衍,無嫡嗣,至肅宗朝時,故相臣金錫冑筵奏擇定主祀者,而自其時,以諸孫中秩高祿厚者,替奉故臣祖,今爲奉祀矣。淳穆曰,文翼公之德業,爲世所稱,且有功於士林,爲世所尊慕矣,所以有其時筵奏矣。上曰,陽坡奉祀,誰爲之乎?範朝曰,鄭健朝是祀孫矣。上曰,承旨與鄭健朝爲幾寸乎?範朝曰,十六寸矣。上曰,卿家先世,遇回婚者爲幾人乎?範朝曰,先世有三世回婚,而文翼先祖,與文翼孫相臣惟吉過回婚,臣祖父兄弟,與從曾祖亦過回婚矣。上曰,以近世言之,叔姪兄弟,俱過回婚者甚盛矣。上曰,文翼·陽坡,俱爲不祧乎?範朝曰,文翼公,中宗廟庭配享,翼憲公太和,顯宗廟庭配享,俱爲不祧矣。上曰,見枚卜錄,國朝相臣,爲二百餘人矣。淳穆曰,三百六十餘人矣。上曰,領府事大拜後,相臣爲幾人乎?淳穆曰,自此大臣拜相,至今近二十人矣。範朝曰,爲十六人矣。上曰,領相七代祖祀孫爲誰乎?淳穆曰,臣家本是宗派,而遞遷親盡,已至埋主矣。上曰,埋安在於何年乎?淳穆曰,在於十年前矣。上曰,大臣就座。仍命史官就座,又命退,諸臣以次退出。
上在景福宮。停常參·經筵。
李敦夏啓曰,右副承旨徐相敦,今日不爲仕進,卽爲牌招,何如?傳曰,允。
傳曰,藥院都提調有闕之代,右議政爲之。
假注書朴鍾瀅書啓,臣敬奉聖批,馳往傳諭于右議政韓啓源所住處,則以爲,臣荐控悶迫之懇,冀降渙汗之音矣,天聽愈邈,批旨諄摯,繼而有偕來之命,實非如臣賤末,所可承當,前後聖敎,不啻鄭重,而若曰知之旣深,任此而不疑,夫人臣之受知於聖主,獲荷委任之重者,顧豈非至榮大願,而第臣萬萬不稱之實,已有所仰陳矣。乃者寵奬加隆,敦勉益殷,直以待大官者待之,臣徊徨恧蹙,不知所以爲計也,臣非有襪線之補,鉛刀之用,可以毫末藉手,則荷此不世之眷注,寧不思圖酬萬一,而其於匪材而匪據何哉。惶隕轉甚,靡所止屆,簪筆之臣,陋地相守,尤增悚懍,亟令召還,千萬顒祝云矣,臣旣承偕來之命,故姑爲仍留之意,敢啓。答曰,知道。
傳曰,俟乂在廷,涵育元元,風流篤厚,協寧寬舒,光前裕後,其永有賴,此固大臣之責也,凡厥出處,惟時是視,而抱可爲之才,値有爲之會,一切逡巡,當出而反處,則亦豈先國懋實之義乎?黃閣之務,爲卿而久曠矣,蒼生之望,爲卿而益急矣,天下事,不進則退,今予之必欲致卿乃已者,國事之大者也,是可以有退而無進乎,予之所厚望於卿,不但爲試可而已,委寄之篤,仰成之殷,竚見勞於得人,逸於爲政之效,卿尙可以終始崇讓爲乎?予旣知卿之心,卿亦知予之心,是所謂貴相知心也,不暇多誥,庶有以諒之事,偕來史官,更爲傳諭于右議政,期於偕來。
左議政姜㳣箚曰,伏以臣之忝叨藥院,已閱月于玆矣,職任則保護爲重,常禮則起居伸誠,而五日一赴,曠闕居多,揆以分義,萬萬惶蹙,近因冬候不調,感祟越添,寒痰凝結,咳嗽頻發,目下証形,萬無時日內動彈之望,虛縻滋悚,如添一病,玆不得不具牘仰籲。伏乞聖慈,俯垂鑑諒,特解臣內局都提調之銜,俾公體尊而私分安焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
前平安監司韓啓源疏略曰,臣辭短誠淺,不惟不蒙允兪,廼者溫批恩諭,至及先故,臣雙擎隕越,感極而涕。嗚呼,念臣先祖文翼公臣浚謙,遭逢穆陵盛際,荷不世之遇,逮我仁廟,托身肺腑,與同休戚,凡厥聲施,人到今稱之,是以有宸衷之追念,謂臣爲乃祖之孫,以示期勉之意,臣以無肖之品,率乃攸行,已矣無望,伏況三事之任,有非藉先廕而可以冒膺者乎,聖敎若曰國之有三公,上應三台,下象鼎足,大哉王言,雖周官董正之訓,誠無以加此,臣不覺欽仰萬萬,而傳曰,非知之艱,行之惟艱,殿下旣知置相得人之要,而夫何爰立之際,遽然寘之於廊廟上,有若承乏充位者然乎?又曰,官不必備,惟其人,殿下此擧,豈爲備官而然乎?必爲得人而然也,臣雖無狀,終不敢自欺而欺天,以奏以疏,庶有照燭者矣,猗我殿下,以聰明睿知之聖,法堯·舜祖宗之治,宵旰求助,勤勤孜孜,雖微官庶僚,必量度而授之,至於民表政本之地,尤加難愼,此誠千載一有之會也,苟有毫分藉手,則臣安敢辜負隆眷,抗傲嚴命也?顧臣素學蔑如,明良吁咈之昭載方冊者,亦未嘗見得焉,則納誨輔德,初非臣之可擬也,器量淺陋,斗筲杯勺,無適可宜,則仰裨翕受,坐鎭雅俗,亦非臣之可擬也,才諝疎闇,不嫺典常,不解機務,則論道經邦,尤非臣之可擬也,以至風裁操履,一無襯當,不足以模楷淬礪,則殿下此擧,只爲備官,非爲得人而然也。夫天有三台,而下台或闇,則象緯之休咎頓殊,鼎有三趾,而右趾或顚,則卦繇之吉悔判異,臣所以刳腸瀝血,不知止焉耳,伏望聖慈,亟賜鐫斥,以重天職焉。答曰,省疏具悉。卿以非知之艱,行之惟艱,懇懇爲說,而予於卿,知之旣深矣,所以撤卿藩臬,任此而不疑者也,卿又以官不必備,惟其人矣,所以寘卿廊廟,充然而有得者也,卿之德量也謀猷也才諝也,因所自有,則可以納誨輔德,可以坐鎭雅俗,可以論道經邦,而風栽操履,可以模楷淬礪,予於是乎知之,官備而其人者也,天有三台,象緯竝明,鼎有三趾,卦繇終吉,潭潭之府,濟濟其班,豈非國家之幸也乎?嗚呼,率乃攸行,卿言甚切,凡厥聲施,人到今稱之,則此日股肱之托,予捨卿而伊誰?望勿過辭,不日幡然,是所區區厚望也。仍傳曰,此批答,遣史官傳諭,仍與偕來。
壬申十一月二十六日巳時,上御慈慶殿。進講入侍時,講官閔致庠,參贊官權鼎鎬,侍讀官洪健植,假注書許綸,記事官康炳迪,別兼春秋李根命,各持詩傳第五卷,以次進伏訖。
上在景福宮。停常參·經筵。
政院啓曰,來初一日,輪對日次矣,敢稟。傳曰,當次人受點後,日次待令。
假注書朴鍾瀅書啓,臣敬奉聖諭,更爲傳諭于右議政韓啓源所住處,則以爲,臣以疏以奏,披盡肝膈,而鶴鳴未徹於九霄,蚊負愈重於泰山,此殆臣畢命之秋也,伏地隕越,惟俟威罰之遄降,今又伏奉聖諭,一節深於一節,責臣以廊廟之事,我殿下求助之勤,臣誠欽仰萬萬,而顧臣無似,有何足以當此隆眷也?俊乂在廷,涵育元元,固是大聖人治化郅隆之斯爲盛焉,而至於進退出處之若有所關係者,實非如臣聾聵,有可以萬一分自期而自待者也,苟非然者,遭逢千載有爲之會,臣何敢苦爲抗命,自速飾讓之科哉?臣聞量而後入,未聞入而後量,與其畢竟辜負前後也,曷若早爲之計,以幸我殿下民國大事也哉,僭踰之極,無所容措,惟當申控未卒之懇,以爲冀倖焉云矣,臣旣承偕來之命,故姑爲仍留之意,敢啓。答曰,知道。
吏曹口傳政事,以李象先爲宗廟令。
承文院啓曰,卽見都京禮部出來咨文,則皇上親政後,兩宮皇太后加上徽號所,有應行典禮,著各該衛門辦理事,具奏奉旨知照云矣,以承領之意,撰出回咨,付撥下送灣府,傳給鳳城將處,以爲轉致北京之地,何如?傳曰,允。
禁衛營啓曰,本營哨官元浚,身病猝重,勢難察任,改差,何如?傳曰,允。
壬申十一月二十七日巳時,上御慈慶殿。進講入侍時,同知事尹滋承,參贊官徐相敦,檢討官金德均,假注書張逵鴻,記注官安翊豐,別兼春秋李根命,各持詩傳第五卷,以次進伏訖。
上在景福宮。停常參·經筵。
自未時至人定,灑雨下雨,測雨器,水深五分。
李晩耆啓曰,左副承旨李敦夏,今日不爲仕進,卽爲牌招,何如?傳曰,允。
政院啓曰,雲川君內外墓,遣宗臣致祭事,命下矣。何宗臣進去乎?敢稟。傳曰,知〈道〉。宗正卿李章濂進去。
同副承旨權鼎鎬書啓,臣敬奉聖批,馳往傳諭于右議政韓啓源所住處,則以爲,臣刳肝瀝血,無所底蘊,竊謂聽卑之天,庶有曲諒之地,卽又邇列之臣,齎傳聖批,敦飭備隆,愈往非無似賤品所敢承聞,聖敎所以責難而交勉者,卽惟偉材遠識,優於有爲者之所可擬議,則判不可以責之勉之於如臣者也,臣以材則至駑下,以識則至蔑如,一知半解,無有襯當,將何能仰副恩言之萬一也哉。告君以實而反歸崇讓之科,事君無欺而終涉固位之計,天職若是其虛縻,震衷若是其虛佇,然則臣所謂告實無欺,將不免空言備例之具,而仰以貽萬機應酬之煩,臣於危蹙之中,又添一病,臣情到此,吁亦窮矣,上天以生物爲仁,聖人以體天爲心,臣亦化育中一物,顧安得不仰冀生成之澤於仁覆之天也?近侍之委巷相守,冞增悚仄,亟令召還,以存國體,千萬顒祝云矣,臣旣承偕來之命,故姑爲仍留之意,敢啓。答曰,知道。
宗親府啓曰,明日,卽天漢殿朔奉審日次,臣邦鉉,進詣擧行之意,敢啓。傳曰,知道。
兵曹啓曰,宣傳官白樂薰,五衛將崔柱邦·金寅浩,昌德宮衛將尹學冕·金宇鐸,文臣兼宣傳官李鎬翼·洪健植,俱以病難供職,呈狀乞遞,新除授井浦萬戶金華重,父年今爲七十五歲,法不當遠離赴任,呈狀乞遞,竝改差,何如?傳曰,允。
前平安監司韓啓源疏略曰,臣猥暴血懇附達,已五遭矣,疏控亦再度矣,天聽愈邈,偕來有命,以臣賤末,何以得此不敢當之殊遇也?在昔臯陶之告于帝舜也,颺言而歌之曰,股肱良哉,庶事康哉,股肱惰哉,萬事墮哉焉而已,則人主擇相之要,亶在乎孰良孰惰之辨不辨如何耳,臣闒茸謭劣,雖以我殿下陶鎔之化,必不得變愚而爲智,則股肱之良,尙何望哉?伏又思之,殿下或以爲邦域已乂安矣,人心已維持矣,士趨端而紀綱已振,年穀熟而積儲已裕,朝廷已尊於日月,國勢已奠於磐泰,惟端揆無甚輕重於賢否,迺玆成命,若是其甚易,反汗若是其甚靳也歟。臣按皇明朱善之言,天下之可樂者,莫如泰和盛治之時而天下之可慮者,亦莫如泰和盛治之時,曷爲其可樂而又可慮也?臣以爲化理之晠,實係輔弼之得其人,民國之病,亦由贊襄之匪其人,然則是職也,豈不大關於治忽汚隆也哉?顧今聖明在上,百度俱擧,萬化方新,其在居安保泰之道,尤當致意於康哉墮哉之分矣,乃反委卑於如臣頹隋者,不亦過當之甚乎?嗚呼,仰裨典學,俯愜和衷,固結民心,挽回流俗,以至訏謨獻替,賁笙鏞而熙鴻號,俱非臣所可能也,不衷之災,只止臣身,則此猶屬緩聲,而其於萬事之將由臣必墮何哉?臣受賦旣薄,蒲質易衰,四載關外,水土不伏,痰火爲祟,輒增昏瞀,有非尋常刀圭,所可責效也,則以若見狀,陳力就列,擔夯世務,尤萬萬無路也,以臣受恩未報之踪,逖違戀結之私,宜不擇夷險,宜不俟駕屨,而職任之重,旣如彼,材病之不堪,又如此,寧犯違逋,無由蠢動,臣情到此,吁亦戚矣,勢難噤伏,屢瀆崇聽,伏願亟收謬簡,仍治臣方命之罪。答曰,省疏具悉。人臣趨事赴功,則人君之治,爲之興起,百工所以熙哉也,君行臣職,則臣下懈怠,萬事所以墮哉也,此有虞君臣之互相責難者也,君以知人爲明,臣以任職爲良,予之卑卿,旣由知人,則卿之膺予,惟當任職而已,邦域之乂安,民心之維持,紀綱之振,積儲之裕,卿之所戒於予者,有若是其切矣,予之所望於卿者,豈不如此其厚乎?振勵克廣,戒愼省察,今日上下,所宜交勉,卿所謂尤當致意於康哉墮哉之分者,其亦君臣責難之意也,訏謨獻替,賁笙鏞而熙鴻號,皆卿一出以後事,則不可以邇來愼節之無妄,作爲難進之義諦,卿其更諒,以副跂予之思。仍傳曰,此批答,遣同副承旨傳諭,仍與偕來。
壬申十一月二十八日巳時,上御慈慶殿。進講入侍時,知事林肯洙,參贊官李晩耆,檢討官趙宇熙,假注書許綸,記事官金顯默,別兼春秋朴容大,各持詩傳第五卷,以次進伏訖。
上在景福宮。停常參·經筵。
藥房提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政洪淳穆,無時急稟定事,左議政姜㳣,有身病,右議政韓啓源未肅拜,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
備忘記,今此璿源譜略修正時,穆祖大王·翼祖大王·度祖大王·桓祖大王內外子孫錄,別成一卷刊印事,分付宗府。
備忘記,今此璿源譜略修正時,太祖大王內外子孫錄中,慶愼·慶善·慶順宮主,竝以公主,改封爵,定宗大王內外子孫錄中,咸陽·德川·高城·祥原·仁川·咸安郡主,竝以翁主,改封爵,第六女郡主,亦以某翁主封爵,而以單望書入事,分付宗府·吏曹。
備忘記,今此璿源譜略修正時,列聖朝後宮中,以翁主·宮主封爵者,竝以某嬪,改封爵,以單望書入事,分付宗府·吏曹。
傳曰,以疏以牘,卿欲必辭而然乎,以批以諭,予將必致後已,則有往有復,隨到隨答,坐抛時日而止者,實非君臣孚感之意也。易曰,上下交而其志同,夫上下之分,不可交,而以心交,心交而志同者,人事之泰也,予所以爲卿誦之者,卽惟曰心交而志同,然則卿之猶此逡巡,亦豈所望也哉?非夢非卜,特簡在心,未或私於卿而尊榮之也,一則國事,二則國事,凡於國事,以卿而不之夾贊者,烏乎,可乎?踐歷足以周事物,綜明足以稽典章,端亮之姿,謙約之操,寡躬之所眷卑,輿情之所想望,予之此言,寔惟由乎誠信,則君臣孚感,重爲卿誦之事,偕來承旨,更爲傳諭于右議政,期於偕來。
弘文館啓曰,校理王性協,自鄕上來云,卽爲牌招察任,何如?傳曰,允。
吏曹啓曰,因議政府申飭,受由上京守令,自臣曹催促,則金化縣令韓始東,親病猝重,萬無還宦之望云,其親病旣如是,則有難强令還任,改差,何如?傳曰,允。
又啓曰,因議政府申飭,受由上京守令,自臣曹催促,則伊川都護府使朴瑄壽,身病猝重,不得下去云,其身病旣如是,則有難强令還任,罷黜,何如?傳曰,允。
傳曰,伊川府使之代,以副護軍朴元陽擬入。
傳曰,公事不審之中官李用善,從重推考。
兵曹啓曰,今十一月,各廳堂下武臣朔試射,臣曹連因有故,不得爲之之意,敢啓。傳曰,知道。
同副承旨權鼎鎬書啓,臣敬奉聖諭,更爲傳諭于右議政韓啓源所住處,則以爲,臣之奉有特命,迄今四十有餘日矣,抗傲之極,不寒而粟,玷褻之甚,有愧于衾,戰灼悶隘,日甚一日,際又喉舌之臣,荐宣心腹之諭,以至君臣孚感,上下交泰,申複爲敎,不啻若耳提而面命,臣之撫躬惶恧,尤有倍焉。第念君有體諒之心,而臣之能仰格焉者,是謂孚感也,上有雍熙之治,而下之能輔弼焉者,是謂交泰也,今臣刳瀝之號,不能格體諒之心,鹵蔑之材,無以補雍熙之治,若夫至繁者事物,而非臣疎迂之可周也,至大者典章,而非臣愚闇之可稽也,則以臣無肖,將安能有孚盈缶,仰裨我殿下泰來之晠化也?此臣所以甘犯方命之誅,而不敢爲變動計者也,伏俟威罰,罔知攸對云矣,臣旣承期於偕來之命,故姑爲仍留之意,敢啓。答曰,知道。
壬申十一月二十九日巳時,上御慈慶殿。進講入侍時,同知事曺錫輿,參贊官徐相敦,侍讀官李秀萬,假注書張逵鴻,記事官朴鳳軫,別兼春秋朴容大,各持詩傳第五卷,以次進伏訖。日記廳堂上金春熙。郞廳郭琦。
上在景福宮。停常參·經筵。
李敦夏啓曰,明日常參·經筵,取稟。傳曰,停。
又啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李敦夏啓曰,今此璿源譜略修正時,太祖大王內外子孫錄中慶愼·慶善·慶順宮主,竝以公主改封爵,定宗大王內外子孫錄中咸陽·德川·高城·祥原·仁川·咸安郡主,竝以翁主改封爵,第六女郡主,亦以某翁主封爵,列聖朝後宮中,以翁主,宮主封爵者,竝以嬪改封爵事,命下矣。政官牌招開政,下批,何如?傳曰,允。
傳于李敦夏曰,敦寧都正,知義禁許遞,今日政差出。
傳于李敦夏曰,朝廷之上,歷試宜先,而予所以歷試乎卿者,他姑無論已,只就卿官人之政·治民之績而言之,實有莫揜可紀之美矣。藩宣之著有勞勩,前此而旣屢提,則亦姑無論已,只就卿銓衡而言之,恢張振拔,尙有輿誦之藹蔚。夫朝廷用才,必於官人乎觀之矣,治民乎論之矣,卿於二者,無適不當,予於卿,責之以霖雨舟楫,烏可已也?且卿,旣宿硏乎官人,旣熟手乎治民,坐廟堂則克思薦人之道,登廈氈則必講安民之策,俾予寡昧,垂拱仰成,則可謂臣主俱榮,以卿公耳國耳。斷斷之誠,出而膺予,亦烏可已也?亟回邁邁,弘濟時艱事,偕來承旨,更爲傳諭于右議政,期於偕來。
同副承旨權鼎鎬書啓,臣於本月初一日午時量,敬奉聖諭,更爲傳諭于議政府右議政韓啓源所住處,則以爲,臣於是職,有萬必辭,無一可進,屢陳艮限之莫越,恭俟渙汗之有音,不惟不賜允兪,乃反眷注冞勤於恩綸,奬借愈隆於華衮,竊不勝恧恧惶感,莫省所以也。臣不足備數於任使,而謂有歷試,臣不能自效於對揚,而謂有勞勩,其於循名核實之地,得無遠乎?臣於前籲,以未蒙體諒,有所仰陳者,是已,至若霖雨舟楫,自是殷弼期待之辭,而雖漢唐以還,名臣碩輔之訏謨廊廟,匡濟時難者,猶不可承當,況如臣至愚最下者哉?書云,知人則哲,能官人,安民則惠,黎民懷之,以殿下知人之明,講究乎官人安民之策,則宜求致澤之材,以付承弼之重,而今欲委毗於一介蒙蔀者,是謬簡也,誤恩也。苟欲冒沒而呈身,則廉防都爽,抑又違逋而慢命,則義分全虧,情踪到此,若窮無歸,惟俟遄伏邦憲而已云矣。臣旣承期於偕來之命,故姑爲仍留之意,敢啓。傳曰,知道。
徐相敦啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
傳于李敦夏曰,予之求助於卿,方此甚急而且切矣,辭已竭矣,意亦窮矣,而猶復一日兩諭,臨軒而俟之者,其急其切,卿庶幾諒予矣。左輔右弼,代天理物,共領百僚,陶融景化,此在卿,尤急矣,尤切矣。大官出處之鄭重揖遜,藉曰故事然矣,而竊乏我慈聖誕辰,邇臨矣,萬億年岡陵之祝,大小忱誠之惟均,而卿於是時,徒規規於儀文疏節,不思所以進身班聯,則其於道理,果何如?卽此而卿之不得不勉膺,又不啻急且切矣。元輔左揆,濟濟在列,共理寅協,振勵朝著,繼有厚望於卿矣事,偕來承旨,更爲傳諭于右議政,期於偕來。
同副承旨權鼎鎬書啓,臣於本月初一日申時量,敬奉聖諭,更爲傳諭于議政府右議政韓啓源所住處,則以爲,臣之抗命竢勘,已涉月于玆矣。每煩一番控籲,輒徼一番恩寵,至有溫諭,一日再降,求助之命,臨軒之敎,萬萬非臣分所敢安也。古人有循墻而走者,臣雖無狀,竊附其義,烏敢爲貪冒計哉?倚我慈聖殿下誕辰邇臨,宸孝彌篤於愛日,群情胥悅於祝岡,臣亦粗具彝性,今於逖違之餘,適値同慶之會,寧不思趨走於懽聲協氣之中,而第其共理寅協,振勵朝著,實非臣所可彷彿也。藉托忱誠,欲效駕屨,則是忘廉表恥者也,膠守愚迷,專事違傲,則是辜恩負國者也,進退維谷,益無止泊,到此地頭,惟有冒借前席,不揆靦顔,悉暴衷懇,冀蒙矜恤之仁,而震剝之餘,宿疴越劇,容俟將息,始可蠢動,邇臣之屢日相守,冞切悚惕,先賜召還,不勝大願云矣。臣旣承期於偕來之命,故姑爲仍留之意,敢啓。傳曰,知道。
傳于李敦夏曰,右承旨許遞,前望單子入之。
承旨前望單子入之,李鍾晉落點。
傳于李敦夏曰,公事不審之中官姜禹錫,從重推考。
傳于李敦夏曰,傳敎誤傳之差備中官,爲先汰去,令該府,拿問處之。
傳于李敦夏曰,右副承旨牌招。
傳于李敦夏曰,吏兵批歲抄點下者,依例捧傳旨。
李敦夏,以宗親府言啓曰,謹依下敎,郡主,改以翁主封爵事,命下矣。定宗大王第六女,以全山翁主封爵,以爲別單修正之意,敢啓。傳曰,知道。
又以宗親府言啓曰,謹依下敎,宮主郡主,以公主翁主封爵,列聖朝後宮翁主宮主,竝以嬪改封爵,別單書入之意,敢啓。傳曰,知道。
又以吏曹言啓曰,司僕寺正申錫完,以其身病,呈狀乞遞,改差,何如?傳曰,允。
李敦夏啓曰,行都承旨鄭範朝,右承旨李晩耆不爲仕進,左承旨趙秉式廚院進,同副承旨權鼎鎬,偕來進,右副承旨未差,臣吏兵批兼進之意,敢啓。傳曰,知道。
有政。吏批,行判書趙秉昌進,參判韓敦源,參議任孝準,竝牌招不進,右承旨李敦夏進。以李嘉會爲敦寧都正,趙秉徽爲判義禁,崔遇亨爲知經筵,李會淳爲知義禁,申錫禧爲弘文提學,李鎬翼爲檢詳,鄭晉默爲禧陵令,金炳暉爲引儀,李濟民爲典設別提,宋持勳爲假監役,李鎬性爲童蒙敎官,朴元陽爲伊川府使,李源星爲金化縣監,成均博士單吳宅禹,光陽縣監趙承顯,今加通政加資事,覆啓判下。慶愼宮主封慶愼公主,慶善宮主封慶善公主,慶順宮主封慶順公主,以上太祖大王女。咸陽郡主封咸陽翁主,德川郡主封德川翁主,高城郡主封高城翁主,祥原郡主封祥原翁主,全山郡主封全山翁主,仁川郡主封仁川翁主,咸安郡主封咸安翁主,以上定宗大王女。定安翁主金氏封定嬪,桓祖大王後宮孝順宮主金氏封孝嬪,信寧宮主辛氏封信嬪,淑善翁主安氏封善嬪,昭惠宮主盧氏封昭嬪,以上太宗大王後宮。以上改封爵事傳敎。司僕正,沈應澤添書落點。
兵批,判書閔致庠病,參判朴來萬入直進,參議韓緻奎病,參知洪鍾大病,右承旨李敦夏進。以金奎禎爲大興僉使,金鎭五爲西城別將,同知單尹學冕,副護軍趙秉轍·趙默永·白樂薰,副司果金完秀,副司正張逵鴻,以上竝單付。
吏批,再政。以李先耆爲平巿令,宋淳赫爲假監役,鄭雲韶爲槐山郡守,假監役宋持薰,今超通政,朝官年八十,依法典加資。
三政。李碩燁爲武烈祠參奉,姜凡秀爲金城縣令。
以吏曹參議任孝準牌不進罷職傳旨,傳于李敦夏曰,只推。
禮曹,來癸酉年正朝朝賀時應行節目,參考前例磨鍊爲白去乎,依此擧行,何如?判付。啓,依所啓施行爲良如敎。
李敦夏,以禮曹言啓曰,來癸酉年正朝朝賀時,大妃殿朝賀,當爲磨鍊,而方在私制中矣。謹稽謄錄,則在前如此之時,以異於常時朝賀,權停,只進表裹,今亦依此磨鍊之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
徐相敦,以漢城府言啓曰,今壬申年獻民數時,京中及八道戶口摠數,抄錄入啓,而濟州三邑民數,姑未上來矣。海島之往來遲速,有難預度,不得一時磨勘,此則待其上來,追後入錄之意,敢啓。傳曰,知道。
壬申十二月初一日午時,上御慈慶殿,進講入侍時,講官李承輔,參贊官李敦夏,檢討官尹用求,假注書許綸,記注官安翊豐,別兼春秋朴容大,各持詩傳第五卷,以次進伏訖。上曰,史官分左右。上誦前受音一遍訖,仍開卷,承輔,讀自沔彼流水,止沔水三章,仍釋義訖,上命授書算于承輔,上讀新受音十遍訖,承輔,還納書算。上曰,此憂亂之詩,而水之朝宗于海,星之環拱于北辰,固其理也,而此時諸侯,不朝天子,故詩人,以沔水朝宗,托以起興也。承輔曰,然矣。此是危亂之時,人不堪其憂,又慮亂及於父母,而有此悶歎之言也。漢儒,以此詩,謂之詩人規諫諸侯,不朝天子云。以文勢觀之,似或然矣,而傅會之言,不可準信也。上曰,此詩何時詩乎,意非宣王時詩也。承輔曰,宣王,卽周家中興之明主也,似無憂亂之詩,而以上章姜后脫簪待罪觀之,則其宣王初,政有所失,而有此憂亂之詩乎?未可詳知也。上曰,雖憂亂而念及父母,憂讒而敬以反身,可見詩人忠厚之義也。承輔曰,不顧一身之遇亂,而以父母,深以爲憂,卽出於油然之孝心也。訛言之興,宜責其造訛之民,而反求諸己,欲其以敬自持,於此二者,周之孝敬,可以想得矣。上曰,念及父母,果由誠心而發也。承輔曰,然矣,而此是人理之所固然,非學而能之,敎而行之者也。以人君治國之道,賢者在位,能者在職,穆穆布列,亂何由生,讒何由興乎?惟在人君用人導率之如何耳。上曰,君明臣直,則賢者在朝,治國,何難之有乎?承輔曰,人君出治之要,進賢而退不肖,則其國治,用不肖而退賢者,則其國不治,只在人君用捨之間矣。上曰,此詩,意或幽·厲時之詩也。承輔曰,以憂亂之甚觀之,似是幽·厲時,而此章,係於鴻雁庭燎之下,則亦不可以幽·厲時,的然仰對,其或失其次序而然也,未可詳知矣。上曰,此是警戒之詞,而註解,無可考處也。承輔曰,註疏中,以此謂之規宣王,然未可取信也。上曰,孔子刪詩時存此者,以爲後世善善惡惡之意也。承輔曰,然矣。治世之詩,可以彰善,亂世之詩,可以懲惡也。敦夏曰,非徒此章爲然,凡風雅之正淫相戒者,乃感發善心而懲創逸志者也。用求曰,孝者,百行之源也,故雖憂亂之時,不忘父母于心,可見周之德化,及人者深矣。敦夏曰,此章起興,必以朝宗二字弁之者,雖在憂亂之時,其忠君向上之義,亦可見矣。首章曰,誰無父母?末章曰,我友敬矣,迨此危亂之際,猶相勉之以孝敬之道,則庶幾轉危爲安,而何患其讒訛之興乎?上掩卷,上曰,璿源譜略,當爲修正,而昔時,公主或以宮主稱之,何故也?承輔曰,臣伏見昨日傳敎下者,今將釐正其公主翁主之號,亦出於大聖人尊尊親親之意,臣固欽仰萬萬,而爵號之不同,似必創業之初,典章節文,未及燦然而然也,其後因循未遑,至于今日也。上曰,宗府文蹟中,有可考處乎?承輔曰,曾見府中,別無古蹟之可以考據矣。上曰,在昔大君之女,或以郡主稱之矣。承輔曰,多以郡主稱之矣。上曰,讓寧大君派,亦有郡主乎?承輔曰,有之矣。上曰,讓寧大君子孫,幾何乎?承輔曰,京鄕所居者,爲四五千人矣。上曰,講官,是讓寧大君第二子派奉祀乎?承輔曰,臣先祖讓寧大君長子,無嫡子,只有庶子,而長子,卒於讓寧生前,故以第二子,奉大君祀矣。上曰,讓寧大君,在東宮幾年乎?承輔曰,十歲封世子,十四歲朝京師,二十五歲降封大君矣。上曰,大君,以十四歲,有此中原之行,誠罕有之事也。承輔曰,以大明永樂皇帝命朝京,而皇帝,賜以詩篇矣。上曰,永樂詩句何意乎?承輔曰,長篇古詩,而卽奬詡勸勉之詩,載於事蹟冊,而昔在正廟朝,自內繕寫二本,一本則留置內閣,一本則出給本孫家矣,一本,似或尙在於內閣矣。上曰,退出後,使內閣,搜出冊子以入也。承輔曰,退出後分付內閣矣。上曰,廣平大君子孫,幾何乎?承輔曰,子孫多少之數雖未詳知,而散在各處者,其數甚多矣。上曰,讓寧·孝寧·誠寧·廣平四大君中,廣平子孫,似爲最盛矣。承輔曰,璿派中最爲烜爀矣。敦夏曰,孝寧派裔,尤爲最多而廣平子孫,亦頗繁衍,無處不居矣。上曰,承旨,是廣平大君後孫矣。承輔曰,然矣。上曰,廣平大君,有女乎?敦夏曰,無有矣。上曰,廣平大君,有子幾人乎?敦夏曰,臣先祖二十歲早卒,而只有一子永順君矣。上曰,廣平大君,以一子,而後矞若是繁盛矣。上曰,讓寧·孝寧,世宗大王之兄也。誠寧大君,世宗之弟也,而有子孫乎?承輔曰,誠寧大君,十四歲早卒,以他派入后奉祀矣。臣於前月,誠寧大君墓所致祭時進去,欲爲瞻拜,祠宇則以家力之貧窶,祠版,奉安於內房懸板上,故不得瞻拜,而祀孫則十四歲童子,而不學無識,便是樵童牧豎,所見極其悲涼矣。上曰,誠寧子孫中,旣無仕宦人,則其零替,從可知矣。承輔曰,誠寧子孫,數甚零星,非但仕宦無人,至於小科,無一人云矣。上曰,其零替可知,而誠慨然矣,何以至此之甚也?承輔曰,世居鄕曲,久絶簪纓,兼以貧寒,易至此境矣。上曰,廣平大君祀孫,誰也?敦夏曰,曾經順興府使李相佑,乃宗孫,而今已身故,其有一子,六十老儒矣。承輔曰,尙未補蔭云矣。上曰,孝寧大君祀孫,誰也?承輔曰,今開寧縣監臣李康準也。上曰,讓寧·孝寧兩大君,比於泰伯·仲雍矣。承輔曰,然矣。上曰,講官所居之家,卽讓寧大君舊基乎?承輔曰,讓寧降封大君時,卜居於東邨興德洞,後移安巖洞,又移利川·果川等地,中葉兵火,流落湖鄕矣。肅廟朝元年,使之上來,命建祠宇於今臣所居之洞也。上曰,誠寧大君派,尤甚零替矣,其子孫中,有可仕宦者乎?承輔曰,前月致祭祗受時,本孫之齊會者,爲數十餘人,而稍存儒子貌樣者,不過幾人矣。上曰,講官,率來其兒,而敎訓之無妨矣。承輔曰,臣亦不無是意,詳聞其家間事狀,則祀孫兒,只有老母,又無尺童尺婢矣,此兒若不在,則其老母,無以措手足,墓所守護,亦無其人,所以未能生意矣。敦夏曰,非徒此家極爲零替,諸派中在鄕曲泯沒者,至有疤入軍役之患矣。上曰,璿派子孫之簽疤軍伍,甚不可,而近日則似無此弊矣。敦夏曰,近日則異於前時,果無此患矣。承輔曰,誠寧祀孫家樣,若是零替,而近有恩侑之命,故一邑,皆知爲大君宗家,光動閭里矣,若非今番恩侑,則安知不差過幾年,亦入簽丁乎?上曰,講官,見帶宗府有司之任矣。誠寧祀孫斗護之方,爛商以聞,可也。承輔曰,筵退後當與諸宗,爛議以奏矣。上曰,講官之家,昔年,亦甚零替貧寒云矣。承輔曰,然矣。上曰,講官之家,卽屢世相傳之基,何取窮僻處,而近洞,或有士夫家乎?承輔曰,昔時士夫,必居窮僻處,故臣之所居處咫尺之地,卽古名公巨卿之家矣。上曰,關王廟最近,其果時時瞻謁乎?承輔曰,歲後則每爲瞻拜矣。上命史官就座,又命退,諸臣以次退出。
上在景福宮。停常參·經筵。
李敦夏啓曰,明日常參·經筵,取稟。傳曰,停。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李敦夏啓曰,左副承旨李鍾晉,時在京畿楊州地,斯速乘馹上來事,下諭,何如?傳曰,許遞,前望單子入之。
傳于李敦夏曰,禮房承旨,馳詣受香所,奉審摘奸以來。
承旨前望單子入之,李長會落點。
李敦夏啓曰,新除授同副承旨李長會,卽爲牌招,何如?傳曰,允。
傳于李敦夏曰,右相,不日簉朝云,爲國事萬幸,偕來承旨還入,以安大臣之心。
傳于徐相敦曰,初五日次對,進定於初四日。
傳于李敦夏曰,禮刑換房。
李敦夏啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李敦夏曰,只推。
兵曹口傳政事,副司勇單洪淳馨。
權鼎鎬,以議政府言啓曰,今番進賀使回還時,皇帝大婚及皇太后上徽號詔書,順付出來矣,到京日迎接儀節,照例擧行之意,分付該曹,何如?傳曰,允。
又以議政府言啓曰,卽見廣州留守鄭基世狀啓,則本營守堞軍官今秋都試及馬兵都試,當爲設行,而催科方張之時,武士之曠日赴試,不無相妨之端,待明春合設事,請令廟堂稟旨分付矣,冬務方殷,武士試藝,必不無相妨,依狀請許施,何如?傳曰,允。
徐相敦,以奎章閣言啓曰,原任直閣李世用,本生母喪第三日,依定式遣檢書官致弔,仍爲勸粥以來之意,敢啓。傳曰,知道。
又以禮曹言啓曰,每朔各祭享日字,自觀象監,推擇磨鍊報來,則自臣曹,謄書啓下,而來癸酉年正月內,行三角山·木覓山·漢江祭,觀象監,初不磨鍊報來,故原啓本落漏啓下,誠爲惶悚,以日字之尙遠,雖及於擧行,該監祭享次知日官,不可無飭,依前例令攸司科治,原啓本中,改付標以入之意,敢啓。傳曰,知道。
壬申十二月初二日巳時,上御慈慶殿。進講入侍時,講官金世均,參贊官徐相敦,侍讀官王性協,假注書張逵鴻,記事官康炳迪,別兼春秋朴容大,各持詩傳第五卷,以次進伏訖。上曰,史官分左右。上誦前受音一遍訖,仍開卷,世均,讀自鶴鳴于九皐,止鶴鳴三章,仍釋義訖,上命授書算于世均,上讀新受音十遍訖,世均,還納書算。上曰,此詩,皆以君子小人言之,而玉比於君子,石比於小人也,君子與小人處也,增益其修省預防,則義理生焉,道德盛焉,此所以別君子小人也。世均曰,世多君子,雖比屋可封,人品,自有高下之不同,況君子小人之同時,何代無之也?君子之於小人,不無橫逆之來,故必益勉自修而防患也,此詩大旨,雖云不知所由,然其義則勉人君進善納誨也,鶴鳴高亮,聞八九里,皐之數至於九,則寔深遠之地,而其聲,乃聞于野,亦聞于天,知誠之不可掩,念方萌而鬼神知,形欲掩而肝肺見矣。上曰,鶴鳴之聞遠,猶人誠之不可揜也。世均曰,鳴鶴在陰,其子和之。子曰,君子居其室,出其言善,則千里之外應之,出其言不善,則千里之外違之者,卽此意也,魚之在淵在渚,言理無定在,勿論事理之精粗大小,惟當明善,檀是美材也,而下有蘀穀之惡木者,言好而知其惡,惡而知其善,爲去其私欲之蔽也。上曰,此篇,專以明善誠身爲言,而好惡無偏,則人君治天下之道,亦不外乎是矣。世均曰,聖敎至當矣,朱子集註,縱不指的而論之,此詩一篇,由此四者,引而伸之,觸類長之,此係辭所云天下之能事畢矣者也,明善誠身,好惡無偏,則允爲治法之綱領也。上曰,此詩,朱子以進善納誨言之,蓋人君治國之要也。世均曰,誠然矣,他山之石,爲錯攻玉,喩君子懲小人,而自修成德,若璞玉之美而以石磨之,然後成其文。禮曰,玉不琢不成器,人不學不知道,詩曰,有斐君子,如琢如磨,大學云,自修也,大抵盡其知行明誠,盡其好惡人己,治天下之道,於是乎不難,詩人,以此四句,互相反復,以陳其進善納誨之義也。性協曰,講官備盡仰達,而此章,卽陳善納誨之辭也,蓋賢人,雖隱居幽遠之地,其名,人咸知之,如鶴鳴于九皐,聲聞于天于野,而朝廷,莫能擧用,故作詩者,托物而言也。相敦曰,講官儒臣,備陳無餘,臣無容更達矣。上掩卷,性協奏曰,詩傳第五卷,今已畢講,則縕繹,自內爲之乎?上曰,當自內爲之矣,仍敎曰,玉堂上來,而卽爲入番乎?性協曰,果上來後卽爲入番矣。上曰,昨夜,以右承旨許遞,而中官,誤傳以右副承旨許遞矣,承旨纔出旋入乎?相敦曰,果暫出而入也,右承旨右副承旨語音相近,驟聽則易致誤傳矣,至有中官拿處之命,臣不勝惶悚矣。上曰,史官就座。又命退,諸臣以次退出。
上在景福宮。停常參·經筵。
權鼎鎬啓曰,自明日縕繹間視事當爲頉稟,而今初七日,乃是小寒,日暖間仍爲頉稟之意,敢啓。傳曰,知道。
李長會啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭範朝啓曰,左承旨趙秉式,右承旨李敦夏,今日不爲仕進,竝卽牌招,何如?傳曰,允。
又啓曰,慶安君內外墓,遣宗臣致祭事,命下矣。何宗臣進去乎?敢稟。傳曰,宗正卿李沇應進去。
又啓曰,禁衛大將李章濂,雲川君內外墓致祭事,坡州地今方出去矣,所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兵曹判書兼察。
又啓曰,禁衛大將,兵曹判書兼察事,命下矣。兼察禁衛大將閔致庠,卽爲牌招,聽傳敎,何如?傳曰,允。
備忘記,今此璿源譜略修正時,四王內外子孫,列聖朝子孫中未及封爵者,封爵時爵號,竝以單望書入事,分付宗府吏曹。
李長會啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
以左承旨趙秉式,右承旨李敦夏牌不進罷職傳旨,傳于李長會曰,只推。
李長會啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以慶尙左水使柳冀大狀啓,進上靑魚,冬至已過,尙無捉得,趁未封進,惶恐待罪事,傳于李長會曰,勿待罪事,回諭。
權鼎鎬,以宗親府言啓曰,謹依下敎,大君王子繼後,與死於王事橫被罪名人繼後,別單書入之意,敢啓。傳曰,知道。
以宗親府大君王子繼後別單,未封爵者與已封爵而未及封君者,竝贈君銜,庶派,贈戶曹參判宗正卿事,朱批書下。
又以吏曹言啓曰,繕工監假監役官宋淳爀,以其身病,呈狀乞遞,改差,何如?傳曰,允。
又以禮曹言啓曰,來癸酉年正朝朝賀磨鍊節目,依所啓施行事,判下矣,謹稽謄錄,則在前正至朝賀時,因特敎,內外命婦朝賀及外陳賀習儀,竝爲權停矣,今番則何以爲之乎?敢稟。傳曰,竝權停。
又以禮曹言啓曰,卽接濟州牧使李宓熙狀啓謄報,則今十二月令宗廟薦新洞庭橘,依數封進,而乳柑,只爲一百三十三箇,宗廟·景慕宮薦新,比數無路,故謹援已例,都封上送于禮曹,以爲稟旨薦獻之地爲辭矣,在前橘果稀結之時,已有減數薦獻之例,今亦依前例分排當日薦進,何如?傳曰,允。
義禁府啓目,差備中官奉慶夏原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,鹿島萬戶金顯錫原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
上在景福宮。停常參·經筵。
李長會啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
趙秉式啓曰,右承旨李敦夏,左副承旨徐相敦,今日不爲仕進,竝卽牌招,何如?傳曰,允。
傳于趙秉式曰,大臣·政府堂上引見。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
傳于李長會曰,在外玉堂許遞,前望入之。
玉堂前望入之,副校理李容萬落點。
兵曹口傳政事,副司果單閔泳穆。
以右承旨李敦夏,左副承旨徐相敦牌不進罷職傳旨,傳于李長會曰,只推。
趙秉式,以宗親府言啓曰,謹依判付,大君王子及承襲君,繼後人贈君,別單書入之意,敢啓。傳曰,知道。
又以宗親府言啓曰,謹依下敎,四王子孫,列聖朝子孫封爵,別單書入之意,敢啓。傳曰,知道。
又以宗親府言啓曰,謹依下敎,四王內外子孫封爵事,命下矣。度祖大王第一女·第二女·第三女,桓祖大王一女貞和宅主,竝以公主封爵,別單書入之意,敢啓。傳曰,知道。
又以宗親府言啓曰,謹依判付,四王子孫未仕人,一體封爵,別單書入之意,敢啓。傳曰,知道。
又以宗親府言啓曰,謹依判付,永豐君瑔繼子,以讓寧大君禔孫鷲城君頻,立後,龜城君浚繼子,以撫安大君芳蕃玄孫會原君崢,立後以入之意,敢啓。傳曰,知道。
禮曹,今十二月二十一日,行宗廟臘享大祭,永寧殿攝行祭香祝,親傳取稟,奉敎敬依。
以宗親府,四王子孫列聖朝子孫封爵別單,贈宗親府主簿參奉宣傳官,一體贈君,贈宗親府郞廳,贈戶曹參判宗正卿,贈部將,贈兵曹參判宗正卿事,朱批書下。
趙秉式啓曰,今此璿源譜略修正時,四王內外子孫,列聖朝子孫中未及封爵者,封爵事,命下矣。政官牌招開政,下批,何如?傳曰,允。
傳于李長會曰,在外敦寧都正許遞,今日政差出。
有政。吏批,行判書趙秉昌進,參判韓敦源,參議任孝準,竝牌招不進,左承旨趙秉式進。以金敬均爲敦寧都正,兪鎭龜爲濟用判官,李起錫爲監察,金澈祜爲假監役,趙漢益爲江東縣令,慶尙監司金世鎬,今加資憲特加一資事承傳,府院君於仙,追封安川大君,穆祖大王第一男,忠莊公珍,追封安原大君,穆祖大王第二男,贈嘉善精,追封安豐大君,穆祖大王第三男,贈戶曹典書梅佛,追封安昌大君,穆祖大王第五男,贈兵判球壽,追封安興大君,穆祖大王第六男,贈參判安,追封咸寧大君,翼祖大王第一男,贈參議長,追封咸昌大君,翼祖大王第二男,忠管公松,追封咸原大君,翼祖大王第三男,學生源,追封咸川大君,翼祖大王第五男,古泰,追封咸陵大君,翼祖大王第六男,腆,追封咸陽大君,翼祖大王第七男,應巨,追封咸城大君,翼祖大王第八男,贈兵判子興,追封完昌大君,度祖大王第一男,完山伯子宣,追封完原大君,度祖大王第三男,肅川君平,追封完川大君,度祖大王第四男,完城君天桂,追封永城大君,桓祖大王第一男,完山君元桂,追封完豐大君,桓祖大王第二男,已上,領宗正卿例兼封爵事傳敎,嘉善李光粹,贈永興君,安川大君嫡長子,通訓李忠良贈敬興君,同正李重良贈鎭興君,已上安川大君嫡衆子,判官李貞守贈益完君,安川大君嫡長孫,已上宗正卿例兼,兵曹典書李都原贈臨完君,知宗正卿例兼,郞將李賢淑贈晉完君,已上安川大君嫡衆孫,通訓李陽生贈昌城君,安川大君嫡長曾孫,李贇鳳贈昌彦君,李龍鳳贈昌演君,司正李檢贈昌淡君,學生李帖贈昌平君,以上安川大君嫡衆曾孫,郞署李施贈平海君,安原大君嫡長子,學生李輔夏贈東海君,安原大君嫡衆子,同敦李文贈崑山君,安原大君嫡長孫,萬戶李希武贈崙山君,學生李哲贈陽平君,已上安原大君嫡衆孫,贈參議李秀贈潼陽君,安原大君嫡長曾孫,進士李春興贈東南君,團鍊使李富琦贈遼城君,學生李德南贈遼陽君,李承贈遼平君,中郞將李上佐贈遼海君,學生李應佐贈遼川君,李敬佐贈遼陵君,李仁甫贈遼興君,已上安原大君嫡衆曾孫,郞將李環贈東原君,安豐大君嫡長孫,贈通訓李瑞贈東興君,安豐大君嫡衆子,副正李哲贈洛平君,安豐大君嫡長孫,贈通政李元梅贈河平君,安豐大君嫡衆孫,已上宗正卿例兼,判尹李得垣贈順寧君知宗正卿例兼,安豐大君嫡長曾孫,贈嘉善李順恭贈信寧君,安豐大君嫡衆曾孫,通政李栢贈東淮君,安昌大君嫡長子,已上宗正卿例兼,贈贊成李柱贈東河君知宗正卿例兼,安昌大君嫡衆子,嘉善李賢贈密溪君,安昌大君嫡長孫,同知密直李舒仁贈金順君,李舒藏贈金海君,已上安昌大君嫡衆孫,族校尉李天贈金善君,安昌大君嫡長曾孫,副摠判李寶林贈完興君,已上宗正卿例兼,典書李靑贈完昌君知宗正卿例兼,已上安昌大君嫡衆曾孫,贈嘉善李大嘉贈西陵君,安興大君嫡長子,主簿李班贈西春君,學生李末屹贈西寧君,李天杞贈西淸君,已上安興大君嫡衆子,已上宗正卿例兼,戶曹典書李天佑贈金豐君,知宗正卿例兼,安興大君嫡長孫,察訪李繼琴贈東萊君,學生李模之贈全完君,李敦贈順川君,已上安興大君嫡衆孫,保功將軍李乙仲贈月溪君,安興大君嫡長曾孫,嘉善李實贈月昌君,參議李齊遜贈長陽君,學生李仝贈河淸君,李培贈東淸君,李元祐贈平昌君,已上安興大君嫡衆曾孫,李賢贈平陵君,咸寧大君嫡長子,李萬守贈海豐君,咸寧大君嫡長孫,李天鳳贈西川君,咸寧大君嫡長曾孫,李于阿大贈南川君,咸昌大君嫡長子,李枚孫贈南平君,咸昌大君嫡衆孫,李江贈玉山君,咸昌大君嫡長孫,李處江贈高城君,咸昌大君嫡衆孫,李興淑贈鷄原君,咸昌大君嫡長曾孫,李興潡贈長溪君,咸昌大君嫡衆曾孫,李尙贈全坪君,咸原大君嫡長子,校尉李甫介贈全昌君,學生李宗贈全興君,已上咸原大君嫡衆子,李進贈永寧君,咸原大君嫡長孫,原從功臣李哲贈永完君,贈參判李富贈永南君,學生李和常贈永春君,已上咸原大君嫡衆孫,李貴順贈完義君,咸原大君嫡長曾孫,司直李興順贈完信君,已上宗正卿例兼,兵判李大中贈西城君知宗正卿例兼,學〈生〉李寵贈西溪君,李明達贈西山君,以上咸原大君嫡衆孫,李守贈吉城君,咸川大君嫡長子,贈承旨李闋贈慶豐君,咸川大君嫡長孫,學生李馧贈慶南君,咸川大君嫡衆孫,李雲芳贈西從君,咸川大君嫡長曾孫,李貴道贈義興君,咸川大君嫡衆曾孫,通政李悅贈雲城君,咸陵大君嫡長子,贈通訓李實贈鍾城君,咸陵大君嫡衆子,中訓李助贈慶新君,咸陵大君嫡長孫,已上宗正卿例兼,判尹李俊贈端陽君,知宗正卿例兼,咸陵大君嫡衆孫,學生李貴仝贈瀛洲君,咸陵大君嫡長曾孫,李貴珍贈蓬萊君,李元山贈開興君,已上咸陵大君嫡衆曾孫,司正李延贈靈昌君,咸陽大君嫡長子,中郞將李神佑贈察朗君,咸陽大君嫡長孫,副尉李卿贈華峯君,咸陽大君嫡長曾孫,學生李必山贈靈源君,咸城大君嫡長子,李原贈高興君,咸城大君嫡長孫,李珊贈綾峰君,咸城大君嫡長曾孫,已上宗正卿例兼,贈左議政李蘭贈密陽君,領宗正卿例兼,永城大君嫡長子,判書李攝贈密恩君知宗正卿例兼,通訓李芬贈密興君宗正卿例兼,贈判書李陟贈密春君知宗正卿例兼,嘉善李實贈密陵君,府使李種贈密善君,已上宗正卿例兼,已上永城大君嫡衆子,贈崇政李陽德贈坡原君,永城大君嫡長孫,左贊成李思明贈坡川君,已上知宗正卿例兼,左議政李思哲贈坡城君領宗正卿例兼,嘉善李重卿贈慶川君,贈參判李重寶贈慶信君,觀察使李守仁贈慶義君,牧使李守義贈慶陵君,已上宗正卿例兼,左贊成李重芳贈慶陽君知宗正卿例兼,虎翼將李方贈慶郞君,進士李夏成贈慶憲君,李夏雲贈高陽君,學生李夏恭贈興陽君,司正李夏秀贈平陽君,判官李熙文贈豐陽君,判事李復成贈淸城君,參奉李守成贈淸平君,學生李夏生贈晉康君,副司直李裕生贈景山君,判官李陽秀贈景彦君,已上永城大君嫡衆孫,嘉善李明浩贈定平君,永城大君嫡長曾孫,李明仁贈定昌君,李明達贈定仁君,李明孝贈定義君,縣監李恂贈安陽君,節度使李石公贈順陽君,贈嘉善李崇禮贈西原君,副司正李崇智贈淸原君,校尉李崇明贈象山君,嘉善李孝貞贈鶴山君,司正李靑石贈晉山君,嘉善李堅石贈晉南君,李石中贈晉豐君,承旨李甫贈晉朗君,主簿李千甫贈晉安君,學生李錫贈金山君,李繼章贈咸山君,李崇德贈昌山君,李興敏贈義山君,武科李仁桓贈雲山君,主簿李良孫贈忠興君,牧使李焌贈忠安君,已上宗正卿例兼,判義禁李長孫贈淸陵君知宗正卿例兼,參奉李孝孫贈淸林君,學生李末孫贈淸坪君,司猛李石行贈晉峯君,司勇李石終贈晉宣君,學生李石階贈晉嶺君,李春起贈華坪君,已上宗正卿例兼,已上永城大君嫡衆曾孫,領敦寧李枝贈開寧君判宗正卿例兼,完原大君嫡長子,學生李枚贈開源君,安原大君嫡衆子,嘉善李尙興贈東善君,檢閱李尙恒贈東原君,學生李億千贈東河君,已上完原大君嫡衆孫,縣令李近愚贈寧原君,完原大君嫡長曾孫,府使李瓚贈谷城君,學生李國贈桃原君,李哲京贈桃蹊君,已上完原大君嫡衆曾孫,興海君李天輔贈興南君,完川大君嫡長子,已上宗正卿例兼,吏判李英贈達城君,完川大君嫡長孫,李仲培贈鷄林君,完川大君嫡長曾孫,已上知宗正卿例兼,學生李仲春贈鷄城君,完川大君嫡衆曾孫,嘉山君李朝贈完南君,郞將李曙贈完寧君,已上完豐大君嫡衆子,已上宗正卿例兼,兵判李興發贈善平君知宗正卿例兼,完豐君嫡長孫,贈左議政李興濟贈善城君領宗正卿例兼,贈吏判李興露贈善山君知宗正卿例兼,同敦寧李宏贈驪陽君宗正卿例兼,知敦寧李完贈驪城君,判書李宣贈驪興君,已上知宗正卿例兼,保勝將軍李君實贈驪安君,學生李永錫贈驪江君,已上宗正卿例兼,已上安豐君嫡衆孫,贈判敦寧李繼仁贈慶明君,完豐君嫡長曾孫,知敦寧李孝仁贈慶會君,已上知宗正卿例兼,學生李承仁贈慶春君宗正卿例兼,工判李孝連贈淸川君知宗正卿例兼,學生李孝忠贈淸富君宗正卿例兼,崇政李孝信贈淸安君知宗正卿例兼,學生李孝崇贈淸州君宗正卿例兼,贈禮判李孝生贈淸海君知宗正卿例兼,學生李孝智贈淸河君,贈參議李孝禮贈淸風君,已上宗正卿例兼,戶判李乙忠贈晉春君,吏判李丙忠贈晉原君,已上知宗正卿例兼,參議李丁忠贈晉海君,右尹李未忠贈晉川君,主簿李明仁贈月城君,已上宗正卿例兼,贈吏判李宗仁贈月坪君知宗正卿例兼,直長李敬仁贈月山君,都正李壽仁贈月豐君,已上宗正卿例兼,判敦寧李孝明贈月善君知宗正卿例兼,參判李仝贈義善君,縣監李貞贈禮山君,執義李世門贈晉陵君,學生李奉重贈春城君,已上完豐君嫡衆曾孫,已上宗正卿例兼,判敦寧李之崇贈順川君,義安大君嫡長子,李澄贈鶴川君,知敦寧李湛贈寧川君,判敦寧李洨贈全川君,已上宗正卿例兼,都摠判李洄贈興川君,留守李漸贈益川君,已上義安大君嫡衆子,萬戶李壽贈河善君,義安大君嫡長孫,已上宗正卿例兼,右贊成李穰贈河寧君知宗正卿例兼,敦都李獲贈河陵君,副司正李義敬贈昌城君,李孝敬贈昌林君,學生李義生贈昌原君,副司直李根生贈昌善君,僉知李德生贈昌寧君,贈參議李孝孫贈豐安君,縣監李成孫贈昌安君,牧使李保仁贈安溪君,司直李義山贈韓山君,李義邱贈原山君,司正李仁文贈禮山君,已上義安大君嫡衆孫,獻納李承胤贈礪陽君,學生李承孝贈礪平君,部令李承老贈順昌君,大護軍李守老贈順興君,學生李季老贈順陽君,司正李希濬贈靑陽君,府使李希哲贈靑陵君,大護軍李希琴贈靑院君,護軍李蕃贈烈陽君,禦侮李仲達贈樂平君,副司直李仲白贈樂城君,僉知李仲遽贈樂原君,學生李仲連贈樂林君,副護軍李彦贈金城君,學生李林贈金陵君,李美胤贈文興君,贈參判李從胤贈文平君,縣監李季胤贈文陽君,參判李敬胤贈景陽君,承旨李文胤贈錦陽君,府使李孟贈嶺陽君,護軍李諧贈花城君,學生李諶贈花山君,李謨贈花陵君,李沙門贈花南君,李注令贈花平君,已上宗正卿例兼,判書李原祥贈花善君知宗正卿例兼,學生李鳳祥贈花原君,李友敬贈海寧君,監務李良禹贈海平君,進士李嗣重贈晉寧君,副護軍李嗣禹贈海城君,進士李嗣範贈晉興君,李林昌贈銀溪君,學生李璇贈銀原君,已上義安大君嫡衆曾孫,已上宗正卿例兼封爵事承傳,元尹芳衍贈德安大君,太祖大王第六男,義生贈錦平君,定宗大王第三男嫡王孫,石磷贈慶完君,昭顯世子第二男,已上領宗正卿例兼封爵事傳敎,元尹李義贈愼城君知宗正卿例兼,益安大君嫡衆孫,正尹李伯平贈義城君,順平君嫡長子,學生李混源贈碧溪君,孝寧大君嫡衆孫,李希仁贈益齡君,茂山君嫡衆曾孫,李炫贈潘陵君,崇善君嫡衆孫,李厚星贈鶴林君,崇善君嫡衆曾孫,李舜佐贈平城君,安平大君嫡長曾孫,贈吏參李葩贈洛豐君,齊安大君嫡長子,贈承旨李希永贈慶宣君,齊安大君嫡長孫,參奉李希完贈慶星君,司果李希龍贈慶雲君,參奉李希忠贈慶薰君,學生李希直贈慶寅君,已上齊安大君嫡衆孫,參奉李雲弼贈錦川君,齊安大君嫡長曾孫,學生李應白贈錦原君,李善逸贈錦山君,李漢弼贈錦溪君,縣令李景卨贈錦陵君,已上宗正卿例兼,贈戶判李淑贈錦州君知宗正卿例兼,已上齊安大君嫡衆曾孫,別坐李惶贈晉恩君,仁城大君嫡長孫,縣令李慄贈晉禮君,仁城大君嫡衆孫,別坐李堯弼贈寧春君,仁城大君嫡長曾孫,進士李舜弼贈寧陽君,生員李禹弼贈寧興君,已上宗正卿例兼,贈吏判李廷弼贈洛陵君知宗正卿例兼,已上仁城大君嫡衆曾孫,學生李義著贈臨寧君,慶完君嫡長子,李孝儉贈密仁君,慶完君嫡長孫,李亨儉贈密信君,李行儉贈密宣君,已上慶完君嫡衆孫,已上宗正卿例兼,贈吏判李璘贈河昌君知宗正卿例兼,永豐君嫡長曾孫,縣監李瑱贈河溪君,學生李瑭贈河順君,已上永豐君嫡衆曾孫,通政李益烜贈愼恩君,綾豐君嫡長曾孫,庶尹李益燦贈德恩君,大司諫李益烍贈漢恩君,已上綾豐君嫡衆曾孫,學生李堈贈驪春君,李贈驪寧君,已上樂善君嫡衆曾孫,已上宗正卿例兼,已上封爵事承傳,定安正李終仝贈定安君,赤城副正李銀孫贈赤城君,南陽副正李義贈南陽君,善谷副正李瀋源贈善谷君,高陽副正李億孫贈高陽君,瑞城副正李滃贈瑞城君,河興守李埰贈河興君,東林副正李儼贈東林君,淸淵守李淑義贈淸淵君,中和副守李嶸贈中和君,昇平副正李泂贈昇平君,春陽都正李存亮贈春陽君,崇善副正李富仁贈崇善君,錦城副正李儀贈錦城君,樂新守李人煥贈樂新君,已上贈君事承傳,學生李仲達,永城大君庶曾孫,李絧,錦城大君庶衆子,李丁·李鐵丁·李銀丁,已上錦城大君庶衆孫,李福連,錦城大君庶衆曾孫,李愿·李憲·李愻,已上仁城大君庶衆孫,贈正李士弼,學生李國弼,武科李光弼,學生李若弼,已上仁城大君庶衆曾孫,李益炆·李益·李益熳,已上綾豐君庶衆曾孫,已上贈戶參宗正卿例兼,已上贈職事承傳,文惠公主,文淑公主,文懿公主,已上度祖大王女,貞和公主,桓祖大王女,已上封爵事傳敎。
兵批,判書閔致庠病,參判朴來萬病,參議韓緻奎進,參知洪鍾大病,同副承旨李長會進,啓曰,全州營將高山里僉使,今當差出,而擬望之人〈如〉,未準朔禁軍將及他道守令,竝擬,何〈如〉?傳曰,允。
李長會,以兵批言啓曰,北兵營所管乾原鎭,以關防重地,軍器什物,擧皆凋殘,方擬修繕,而時任鎭將金光雨,適有身病,勢難擧行云,今姑改差,旣是報瓜之人,待都政付司果,其代,會寧居出身李豐來,可堪其任,特爲差送事,奉承大院君敎意,今日政啓下之意,敢啓。傳曰,知道。以李玄翼爲副摠管,趙羲復爲兼訓鍊都正,徐光鼎爲宣傳官,朴贊馨·羅卿雲·黃繼賢爲五衛將,吳麟泳·申鴻朝爲文兼,柳曦東爲都監把摠,李秉呂爲武兼,李敏鼎爲全州營將,金煥鑑爲平安兵虞候,金善耆爲滿浦僉使,柳箕東爲高山里僉使,朴泰翼爲井浦萬戶,乾原權管單李豐來,同知單朴喜訓,副護軍李晩耆·朴瑄壽·李鍾晉·宋持勳·李敎弼·閔成鎬·張龍河·朴長夏·南啓宓·李暐沼·金奎淳·徐有源,以上竝單付,及第兪致三·李海鎭·李圭河·李鍾大·尹喜原·崔錫祚,前部將南孝源,已上今加折衝加資事,覆啓判下。
吏批,再政。以吳章默爲仁陵參奉,金泰恒爲固城府使,學正單許綸。
兵批,再政。以李壽東爲羽林將,姜奎馨爲訓鍊僉正,李敬權爲璿源殿守門將,林景亮爲廢茂山萬戶,僉知單羅卿雲,同知單朴贊馨,副護軍李嘉會·兪致三·李海鎭·南孝源·尹喜原·崔錫祚·李奎河·李鍾大,以上竝單付。
三政。以鄭弘采爲訓鍊判官,張禹喆爲武兼,同知單黃繼賢。
四政。以張志庸爲訓鍊主簿,同知單金達權。
以吏曹參議任孝準牌不進罷職傳旨,傳于李長會曰,只推。
傳于李長會曰,右副承旨許遞,前望入之。
承旨前望入之,李泰應添書落點。
李長會,以禮曹言啓曰,因議政府草記,今番進賀使回還時,皇帝大婚及皇太后上徽號詔書,順付出來,到京日迎接儀節,照例擧行事,允下矣。取考謄錄,則順付詔書入京日,百官郊迎,殿庭行禮而自上行禮之節,依正至聖節望闕禮時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書入京日頒詔後,有卽日頒敎之擧矣,今亦依此擧行,何如?傳曰,允。
義禁府啓目,鉢浦萬戶李奉孫原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,粘連向前金顯錫亦,異船形跡,雖云閃忽,邊鎭問情,竟致遺察,法意所在,焉逭重勘,以此照律,何如?判付。啓,依允。
義禁府啓目,粘連向前奉慶夏亦,傳命擧行,何等謹嚴,而不能審愼,做錯非細,罪著溺職,有難全恕,以此照律,何如?判付。啓,依允。
壬申十二月初四日午時,上御慈慶殿。大臣·政府堂上引見入侍時,左承旨趙秉式,假注書張逵鴻,事變假注書朴鍾瀅,記注官朴鳳軫,別兼春秋金鶴鎭,領議政洪淳穆,左議政姜㳣,右議政韓啓源,行知宗正卿府事李承輔,行吏曹判書趙秉昌,行禮曹判書趙秉徽,右贊成曺錫雨,行戶曹判書金世均,知三軍府事李容熙,左參贊徐衡淳,知訓鍊院事鄭岐源,兵曹判書閔致庠,知三軍府事任商準,工曹判書鄭健朝,行護軍李鶴榮·趙羲復,校理王性協,以次進伏訖。上曰,史官分左右。淳穆,進前奏曰,近日寒事稍緊,聖體若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。上曰,次對爲之。淳穆曰,臣於向來湖南之行,目見年穀大登,如茨如梁,無此彊彼界,堯醲舜郁之化,洋溢於村欣野悅之中,洵爲有國上瑞,比歲屢豐之餘,今又値此用康,宜其公私蓄積,綽有餘裕,而賦役繁重,杼杻俱空,事育艱匱,甁甖乏儲,懋遷之刁騰,生業之彫瘵,哿矣富人,哀此惸獨者,自昔所以隱憂永歎,而窮蔀幽怨之聲,豈可上達於千里君門乎?況今河淸海晏,寰區寧謐,內而百司庶務,外而八路三政,已痼之瘼,可捄之弊,有若琴瑟之更張,大變則大益,小變則小益,爲益亦弘多,至於民生困瘁,猶復如棲苴之靡泊,此其故何哉?地所以生之者,匪不豐,而人所以守之者,恒有失,能約其躬,擔石之蓄,亦裕,苟肆其欲,海陵之積,不足,自是灼然之理也,蓋儉者,聖人所寶而御世之具,故國弊民窮,濟之以儉,國富民殷,守之以儉,儉之爲用,如是大矣,而今乃敝化奢麗,誠不可捄藥,庶民屋壁,文繡相錯,行人街路,文章無分,由是而俗尙日渝,紀綱日紊,究竟流害民國,必甚於天災,生之衆而食之不寡,爲之疾而用之不舒,雖其如邱山如泉源,曷以敵無益之費,無藝之求乎?財者水也,民者魚也,水之不活,魚亦匪樂,此在迭命之地,躬行導率之如何,而先自宮府,禁制侈靡之習,務崇敦朴之風,于以平物情因衆心,使四民,各安其業,如魚之依水,休養生息,丕冒涵育之澤,始可曰三登泰平,伏願懋哉懋哉。上曰,所陳切實,當服膺矣。出擧條淳穆曰,國之有紀綱,猶人之有血脈,血脈不通,人不可以爲人,紀綱不立,國不可以爲國,今若立紀綱,先自正名分始,而近來軍政之痼弊,固無以勝言矣,虛額未塡,疊徵居多,不得不以排戶收布,磨勘京納,雖至卿紳韋布,亦用一切之法,而窮居士族,久絶仕宦,身服高曾之畝,儒業從事,扶持門戶者,自以不侵軍布,標置於里魁村丁之上,今與兵籍編伍,淺然一色,則惟彼蠢愚,蓄憾於平日屈服,暋不知畏,謂此時可乘,輒以爲我旣出布,彼亦出布,常賤則一也,而彼胡爲以侮蔑我乎?當初捄弊本意,曷嘗必欲使士族出布,特憫殘蔀之疊役橫徵,均戶共濟,以補京納之不足而已,乃反莫此之爲幸,敢着儒衣儒冠,對士族頡頏,無禮不恭,殆靡所不至,爲士族者,雖欲元身高標,自異而自別,有非口舌爭矣,所以臣之往役沿路,十百爲群,抱狀呼訴,不勝其紛紜,此而無別般操制,頑習之滋長,殘班之寢微,諒非細故,易曰,辨上下定民志,上下不辨,而民志有定,未之聞也,蓋戶布者,旣有古規,而雖士族,亦均排也,軍布者,自存等分,而必常賤,乃應役也,今若以戶布,統稱軍布,無所區別,而是豈成說乎?蚩氓之不識法意,侵凌至此者,職由於尺籍不修,班民軍民,混雜無分,臣方令三軍府,發關另飭,申嚴簽丁之法,而若夫矯警其愚頑,重則刑配,輕則懲勵,自底遷善而遠辜,惟在長吏之責,而豈可無日月漸磨之術乎?將臣此奏,行會八道·四都,眞諺翻騰,揭付坊曲,俾知朝家先甲之令,以正明分,爲立紀綱之本焉。上曰,戶布之大小民同納,此是古法也,今此小民之謂以同納戶布而凌蔑者,大關紀綱,各別禁飭,而大民,毋至自侮事,營邑,亦爲曉諭,可也。出擧條上曰,沿路所經,士族之以軍民侮蔑,多有此訴乎?淳穆曰,以此事,沿路民訴,果不勝其紛紜,而聞道臣守宰之言,近來此訴,惟日坌集云,士族抑鬱之情,推可知矣。上曰,以戶布事,關西,不至有小民侮蔑士族之弊乎?啓源曰,關西,亦有大小民之別,而不至有侮蔑之弊矣。淳穆曰,關西士族,不至如三南之閥閱矣。仍奏曰,國以民爲本,民以國爲生,其所本之生之,卽惟曰長吏之責是耳,人主深處九重,畎畝艱難,閭里疾苦,有非耳目所到,則百里之才,必得其人然後,幽隱之情,可以上達,懷保之澤,可以下究,一境生靈之休戚,於是乎係焉。昔我肅廟朝,置代柱帖,英廟朝,又置續代柱帖,此皆愼簡字牧之至意攸在,而殿下元元一念,夙宵憂勤,每守令辭朝,召見而詔勗之,道臣,以列倅之有著續者登聞,輒施褒嘉,又許久其任,是固西京治法,則爲掌銓地,選用良吏,乃其職也,曷敢不精白對揚乎?苟以公心公眼,鑑空衡平,進退人物,自一命,節次到作宰階,京司踐歷之聲聞旣慣,必有所甄別能否,至於陞遷,則亦視已試之前績,姸媸固莫揜,惟當隨才授窠,而勿用排擬之罣礙,私好之參錯,務存按名督實,雖未必盡爲擇能,庶乎不中而不遠,且筮仕者,出宰之初程也,有如植材菑田之自庇自養,非惟專力於門蔭子弟,草澤孤寒之士,懷才抱器,而不得售其用者,顧何恨,亦須博訪蒐羅,出而仕乎朝,其有稱於作成之化,夫豈涉鮮哉,今當京察之月,有此所奏,雖若文具,治國之要,蓋莫不以用人爲先,另加飭於兩銓臣,何如?上曰,愼擇守令,何時不然,而銓官,每爲顔私所拘者多,自政府,發牌銓官,各別申飭,可也。出擧條淳穆曰,卽見戶曹所報,則壬戌罷還之後,諸般應下,無以排用,雖有丙寅別備,丁卯社倉,還作穀耗條,不過幾萬兩,猶不當不恒上下,則不容不及今變通,限二十萬石,代錢六十萬兩,作還取耗,而京畿·三南·關東·海西六道,旣有別備與社倉穀之分送者,關北,曾無此例,關西則可以分還取耗,發關該道,使之作還,盡分取耗,永勿入於蠲蕩之地爲辭矣,度支經費之極絀,莫此時若也,而必有別般變通,始可以稍存紓力,則作還關西,取耗補用,亦是經紀旣久者也,此道蕩還,歸結以後,朝家常所軫念,故丙丁兩年別備穀,雖遍排他道,而猶不擧論者,良有以焉。然今若捨此而求之,從他立本,更無下手處,固知西民貽弊,在所當念,此乃經用攸關,則寔出不得已之政,開糴立規,依所報施行,穀名,以癸酉別備米爲稱,至於斂散之節,令道臣,從長措處,而當年耗條,不可責徵,特姑除之,自再明年,始爲取捧,俾圖永有實效,何如?上曰,依爲之。出擧條淳穆曰,卽見忠淸監司金炳始所報,則道內各邑,每年應用儲置米,假量爲五千餘石,而在前,例以還米取用矣,蕩還定摠之後,更無得着手,以排結錢中每石三兩式代劃,故需用之常患艱乏,邑邑皆然,其中水營及沿邑民之貽害,尤爲難保,就本營役餘錢中一萬五千兩,名以儲置還,每石三兩式前期一年分給,以本色,除耗捧納,以圖翌年需用,以其翌年原上下之錢,又爲作還,年年如是,以爲循環推用之地爲辭矣。本是以穀排儹者,今乃代錢彌縫,則艱乏,事勢固其然矣,而究竟難支之瘼,亦有所歸矣,另劃一年作還之資,本色收捧,依前排用,以次退展,以今年條,爲明年所需者,計在作穀容措之暇也,雖然,每年錢分穀捧,有違糴法,而與其偏害於沿邑,曷若通一道分苦乎?分苦必淺,偏害旣深,道臣所請,蓋出於不得已也,姑從權宜之政,依報辭施行,穀名,以政府句管穀稱之,何如?上曰,依爲之。出擧條淳穆曰,卽見北兵使金箕錫狀啓,則所管餉穀,停蕩居多,餘皆盡分,庫無儲留,疎虞莫甚,今有大院君措劃錢八千六百兩,又自本營辦備,以充萬兩之數,以土式,作還折米,爲五千石,而以若鏡城一邑,民情無不難便,今姑分排於關北各邑,使之取耗作錢,入用於倉廨營建之費,以待一二年民力稍紓,取其本穀,限折半式,分兩年詳定作錢,仍爲作還於鏡城,每年半分半留,無耗改色,用舊蓄新事,請令廟堂稟處矣,以若關北管轄之營,餉穀不敷,春夏間盡分後,庫無儲穀,其在重邊圉之道,甚涉疎虞,而旣有大院君措劃,且以帥臣辦備,經紀此添糴者,實爲緩急所需也,鏡城,荐經歉荒之餘,民力尙未蘇醒,姑先分糶於所管列邑,過一二年更爲都聚,立穀營下者,儘有商量,而五千包之一境作還,雖或偏重,苟是半留半分,除耗換色,則必不至大可貽弊,依所報施行,而穀名,以雲宮別備穀爲稱,分留成冊,這這報政府之意,使之定式,何如?上曰,此穀旣有所重,以十分典守之意,申飭,可也。出擧條淳穆曰,卽見工曹所報,則本曹庫儲,常患匱乏,事役有時浩繁,凡係供奉,惟吏胥是藉,而所賴至薄,資身役策,擧皆厭避,全無榜樣矣,年前大院君,特軫彫瘵之狀,減額而釐正,羨財而矯捄,第其痼瘼,猶未蘇醒,就外邑匠保木例納者,自明年爲始,參酌代錢磨鍊,永爲定式,攻冶司各樣鐵物,實數之每年報戶曹,徒擁虛簿,事甚不誠,特許歸正之地爲辭矣。水部管務,最簡於諸曹,歲俸自來不裕故,從以員役聊賴,亦甚殘薄,擧皆厭避圖免,無意樂赴,勢所使然,則曹樣,安得不轉至彫瘵乎?外邑匠保木,以錢代捧,卽各道年分,或因綿歉狀請者,而苟可參酌適宜,永代定式,曹用邑納,其必兩有濟焉,依報辭特施,且以攻冶司鐵物遺在言之,名存實無,不知始自何時,而徒擁虛簿,勘報度支者,事甚無謂,此亦捧甘該曹,以爲釐正,何如?上曰,依爲之。出擧條淳穆曰,營建之役,今旣撤罷,此乃三百年未遑之事也,且各道公廨與武備造成,前後出義獻誠者,亦多其人,夫實心嚮上,有如是嘉尙,則在朝家,固不可無酬賞之擧,先從已蒙初仕承傳者,或隨窠調用,或加設單付,而已蒙守令承傳者,一體隨窠差遣,次次示意事,分付銓曹,何如?上曰,年前,已有處分矣,各別收用,以示朝家酬賞之意事,分付銓曹,可也。出擧條淳穆曰,以鎭撫營軍需所用年捧中,嶺南稅作木六十同,戶兵木各二十同,惠廳布二十同,竝使之永爲劃付矣,見今各道砲糧分排,旣裕足,則雖無京司之所劃送者,木與布之措置,可充支放之需,自今年爲始,勿爲劃送事,分付,何如?上曰,依爲之。出擧條淳穆曰,慶尙監司金世鎬,昨年,以治績之茂著,承有加瓜之典矣,本道逋案,轉成痼弊,而今旣淸帳,亦且立本,雖以公納言之,苦心董飭,猶恐或後,鉤摘吏隱,奸無所售,聲聞攸及,自有莫揜之實,夫有其績而無其酬,殊非朝家歷試之義,特加一資恐好,故敢達矣。上曰,依爲之。出榻敎淳穆曰,初除守令之有署經,蓋人地可否之必待臺閣公議者,而初倅中曾經監察人,則以其監察時已有署經故,更無署經之例矣,第念別薦初仕,旣因公議而剡擧,則似此人之初除守令,依監察例,俾勿署經,肅拜後仍爲歷辭之意,著式施行,何如?上曰,依爲之。出擧條淳穆曰,麗顯陵參奉,頃以王氏中擇其可合者,擬望與遷轉,依本朝安陵例定式事,命下矣。令松營,勿拘生進幼學,年三十以〈上〉人,另擇備三望,報吏曹啓下,仕滿四十五朔陞六,而開城府則副直長,今姑革罷,時帶人,待分直長有窠陞實,至於分敎官監役朔數,依舊例各準三十朔一陞,分直長十五朔,分主簿十五朔陞六,內移一陞,麗顯陵直長,三十朔出六內移,而若參下官未滿仕日者之因分主簿麗陵直長有闕而經陞,則依京參奉例,計其未滿之仕於分主簿與麗陵直長,必準六十朔後內移京職,分主簿直長,加設各一窠,主簿則以在任遭故落仕最久人,次第間五窠甄復單付,準三十朔內移,仕滿司果則勿論,分直長則以參下前銜人,一如主簿甄復例單付,準三十朔陞加設主簿,又準三十朔內移京職,而無前銜人,則竝勿差代,兩主簿,雖皆仕滿,一都政不得竝遷之意,著爲定式,何如?上曰,依爲之。出擧條上曰,麗顯陵參奉事,松都幸行時,此陵上有所傳敎者乎?淳穆曰,果於其時,有此下敎,而蓋爲王氏收用之盛念矣,仍奏曰,卽接軍器寺所報,則本寺所管三南月課銃契之所納鳥銃,擧皆麤劣,不可堪用,此若一任貢人,必無實效,該契革罷,專屬本寺,使之精實造成,受價與分給等節,依摠廳例擧行,各邑分送者,折半磨鍊,而湖西條,爲一百三十八柄,受價則爲一百三十四柄,較其分給之數,不足爲四柄,就其條中忠州等四邑所頒者,各減一柄,以補上項不足,爲辭矣,此是戎器之最緊要者,而以其該貢事力之凋弊,造法亦必不古,緩急所需,疎忽莫甚,依報辭特爲許施,俾有實效,何如?上曰,依爲之。出擧條淳穆曰,宗正卿李容熙,當爲追恩,而旣有貤贈於所後家,今無可施處,依已例移施其本生,何如?上曰,依爲之。出擧條淳穆曰,知中樞府事金學性,行大護軍金炳德,行大護軍申錫禧,政府堂上還差,漢城判尹洪鍾雲,政府堂上差下,何如?上曰,依爲之。出榻敎淳穆曰,訓鍊大將任商準,父母墳,在於京畿楊州地,而以其塋域有事,不得不躬幹云矣,將兵之臣,經稟往來,旣多已例,今亦依此施行,何如?上曰,依爲之。淳穆曰,旣承處分,則當以從便往來矣。上曰,來往當爲幾許日乎?商準曰,可至五六日矣。㳣曰,臣之出入講席,已多年所,而蔑識無少裨補,賤分常切惶恧,前後進言者,皆以勤聖學,爲今日急先之務,而臣之耿秋愚衷,尤倍餘人,蓋帝王之學,不以尋摘爲事,專以知行爲貴,非學則無以知,非知則無以行,而非知之艱,行之惟艱,今若曰,講學自講學,政事自政事,則非所以資於學而措諸政也,治平以誠正爲先,祈永以諴小爲本,未有不正心而能治國者,亦未有不諴民而能永命者,人君,居深宮之中,其心之邪正,若不可得窺,而符驗之著外,有不可得揜者,紛華之中幽獨之地,所當戒者,宴安之畏也,春秋鼎盛,血氣方剛,所當愼者,保嗇之節也,從容燕息,不惡而嚴,所當杜者,倖門之啓也,不緣耳目,百度惟貞,所當斥者,玩好之物也,時使薄斂,政在養民,所當先者,懷保之惠也,凡此五者,皆從吾心上公私界分,遏欲存理之如何耳,若能撤去一念私邪之弊,而燕私之好,便嬖之流,皆由法度,則虞舜之罔遊于逸,商湯之不邇聲色,說命之無啓寵納侮,旅獒之不貴異物,曾傳之財散民聚,不過是學古訓有獲,而自誠正而治平,自諴民而祈永者也,此非臣之言也,皆古聖賢之垂戒,而布在方冊,今我殿下,日接賢士大夫,相與講究之,弗知弗措,用力行之,兢業持守,祛私養正,施諸事爲,發號出令,則必無作於其心害事害政之歎,而以義制事,以禮制心,將見治化郅隆,民國永賴,是臣區區之望也。上曰,所陳切實,當服膺矣。出擧條啓源曰,臣冒沒抗顔,黽勉呈身,豈或有一分半承當之望而然哉?臣之逖違天階,今已四年,逋傲嚴命,亦旣多日,怵畏之餘,戀結居先,伏惟我東朝殿下誕辰邇臨,側從起居之後,粗伸慶忭之忱,是臣分義之不容已者也,且臣文字拙澁,誠意淺薄,所以祈褫鞶之恩者,反以紆踰衮之奬,與其支煩章牘之間,重速瀆屑之誅,無寧仰借方寸之地,格回咫尺之天故耳,顧今八域康謐,聖德天覆,三晝頻繁,睿學日新,已治已安,而圖理之念尙切,爰度爰諮,而求助之衷冞勤,苟於此時,疑承輔弼之得其人,明良喜起之交相須,則可以贊天地財成之化,迓續邦命,可以資朝夕啓沃之效,緝熙聖工,而臣材器憃愚,學識空疎,將何以裨補聖化,將何以補塞物情也哉?殿下,謂國家暇豫,廊廟優閑,姑使臣充位備員已也,則伴食之宰,亦且難做,殿下,謂重任難於久曠,成命難於遽收,姑使臣試可乃已也,則覆餗之災,終所難免,千裁萬度,百無一可矣,殿下命令,已行於敦迫,賤臣忱誠,亦伸於叨肅,伏願早賜斥退,以幸公私焉。上曰,鼎席備員,朝廷之幸也,卿旣出膺,予有仰成,更勿辭選,輔導不逮,是所厚望矣。出擧條上曰,右相,阻隔有年矣,果安過而上來乎?啓源曰,王靈攸曁,幸得穩過而穩返矣。上曰,關西之民弊與守令治績,何如乎?啓源曰,一自朝家懲貪之後,靡不謹愼畏法,殫竭對揚,果多善治矣。淳穆曰,太廟臘享親祼,已有成命矣,今冬天氣,連爲乖宜,所以閭巷間輪感,方流行,而且於其時,節屆大寒,栗烈之威,必倍劇矣,此際勞動,達宵將事,甚非六氣節宣之方,亟命寢止,俯循群情,不勝顒祝之至。上曰,大臣所奏,旣如是,當還寢矣。仍命書傳敎曰,太廟臘享大祭,攝行磨鍊,一依親祭例爲之。出傳敎秉式曰,諸宰奏事。承輔進前奏曰,日昨講筵,以宗英事,有所下詢故,臣以誠寧大君墓所致祭進去時所聞所見,冒悚仰奏矣,特軫祠板之無以奉安,曲念祀孫之極其零替,從長措處之方,商確以稟之意,縷縷恩言,鄭重懇惻,此實大聖人百世一室之誼,惕然興感於追遠崇報之地也,臣固欽仰萬萬,而筵退後聚會諸宗,宣布德意,則欣欣相顧曰,今此處分,實有光於百世之下,雖以唐堯之明德親族,周王之秩祀惇宗,無以過此,非但璿潢屬籍,聚首感泣,凡厥登筵諸臣,拜手攢頌,曷有其〈極〉,第其重建祠宇之節,不絶香火之道,稟白于大院君前,以宗府某樣錢中三千兩,先爲挪用,待開春經始措劃,恐合事體,故敢此仰達矣。上曰,依爲之。出擧條世均曰,臣待罪度支,取考應捧米摠,近雖稍裕於前,較之恒式應下,猶有不敷矣。大院君,深念經遠之謨,區劃以別備米十萬石,將自癸酉,限十年歲入一萬石,而顧今內外各倉,擧皆充衍,積儲無所,臣奉承敎意,進詣慶熙宮,看審崇政門外,則基址閒曠,優可以經營倉舍,而與月廊之庫相近,守直之節,亦甚便宜,待明春新建二百間於此地,以爲入峙,而戶曹惠廳,通融換色,用舊蓄新,恐好,故敢玆仰達矣。上曰,依爲之,出擧條秉式曰,玉堂所懷奏之。性協曰,伏以臣,年淺學蔑,屢叨論思之職,至蒙乘召之命,日昨登筵,又伏奉下詢,恩數曠絶,感祝惶懍,靡所容措,實莫省何以圖報萬一也,竊伏念致治之道,本乎學,學問之要,本乎心,故殷宗之學,時敏而有沃朕心之訓,周王之學,日就而有單厥心之戒,則自古帝王之治,莫非心學中做出來者也。伏惟殿下,以天縱之聖,萬機躬親,百度惟貞,八域蒼生,罔不欽仰攢祝,而終始典斆,一心孜孜,則聖而益聖,新而又新,殷周之盛,可以比隆,而億萬洪休,式至今日矣,伏願懋哉懋哉。上曰,所陳當留念矣。出擧條秉式曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,冬日尙溫,江流不爲合氷乎?淳穆曰,向聞江流,漸至凝氷,以穴船渡涉,近因日候復溫,始凝者復解,還爲無礙行舡云矣。上曰,冬令如是不調,外間,頗有病云乎?淳穆曰,閭閻間輪感,頗盛行,若此不已,轉至明春,甚有所可慮也。上曰,農功全賴牛力,而昨今兩年,牛疫大熾云,關西則倘不至如是乎?啓源曰,關西亦有之,旋卽止息,而近日流行於三南云矣。淳穆曰,近來牛疫,南中爲尤甚,往往以人爲秋耕,其功雖倍,遠不及牛力之深耕云,亦爲明春農作,甚可悶矣。上曰,日候雖溫,自是寒節,大臣諸宰,筵退後當賜饌矣。淳穆曰,聖念及此,臣等筵退,謹當胥欣飽德矣。上曰,朝氣頗寒,晩來復溫,而物雖少矣,與諸宰均受也。淳穆曰,渥澤攸滋,奚論多少?臣等退與諸宰,相對飽飫,而雖今冬日,感戴陽春之德意,可以不知其爲寒矣。上命史官就座,仍命大臣先退,又命退,諸臣以次退出。
上在景福宮。停常參·經筵。
藥房提調金炳地,副提調鄭範朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候安順,中宮殿氣候一樣,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
李敦夏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐相敦啓曰,同副承旨李泰應,時在忠淸道林川郡任所,斯速乘馹上來事,下諭,何如?傳曰,許遞,前望單子入之。
承旨前望單子入之,閔奎鎬落點。
李敦夏啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李敦夏曰,只推。
徐相敦,以弘文館言啓曰,下番修撰臣金德均,以御營廳從事官,今日軍布捧上時,晝仕出去之意,敢啓。傳曰,知道。
又以弘文館言啓曰,新除授副校理李容萬,時在平安道江東縣任所,經筵入番事緊,請斯速乘馹上來事,下諭。答曰,許遞,前望入之。
玉堂前望入之,副校理李落點。
李敦夏,以御營廳言啓曰,本廳千摠金炳一,身病甚重,勢難察任,改差,何如?傳曰,允。
義禁府照目,粘連差備中官奉慶夏矣本府議啓內,傳命何等謹嚴,而不能審愼,做錯非細,罪著溺職,有難全恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
義禁府照目,粘連鹿島萬戶金顯陽矣本府議啓,異船形跡,雖云閃忽,邊鎭問情,竟致遺察,法意所在,焉逭重勘?以此照律,罪杖一百收贖,告身盡行追奪,私罪。奉敎依允。
義禁府啓目,粘連向前李奉孫亦,異船之乍漂旋發,雖曰閃忽,邊鎭之未卽報營,罪著違經,不可以昧例,有所曲恕,以此照律,何如?判付。啓,依允。
上在景福宮。停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。大王大妃殿,宗親·儀賓·內閣·政院·玉堂·朝廷百官單子問安。答曰,知道。
李敦夏啓曰,行大司憲李豐翼,執義張時杓,持平金箕文·金玉均呈辭,掌令尹奭孝·姜鳳煥在外,監察茶時之意,敢啓。傳曰,知道。
傳于徐相敦曰,原任典翰李會正,馳詣睿陵,奉審摘奸,仍留監祭,局內諸陵,一體奉審以來。
傳于徐相敦曰,大君王子·嫡王孫·王孫·祀孫中未官職人姓名與年紀,詳細錄入事,分付宗府。
傳于徐相敦曰,有實故玉堂許遞,前望入之。
玉堂前望入之,副修撰金晩植落點。
徐相敦,以禮曹言啓曰,今十二月初六日大王大妃殿誕日,諸道所封箋文中,嘉山郡守朴準祥,寧遠郡守崔承祖,雖非應封官,俱以別軍職封進矣,一體看審捧入之意,敢啓。傳曰,知道。
又以禮曹言啓曰,卽接禮山幼學尹奎煥所志,則以爲,族姪景信,嫡妾俱無子,以其同姓三十二寸兄智錫子昌一,欲爲繼後,兩家諸族,相議完定,而智錫夫妻,俱爲作故,拘於常規,不得循例禮斜,依法典草記稟處事,呈狀矣,凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長尹奎煥所訴,旣如此,尹智錫子昌一,立爲尹景信之後,何如?傳曰,允。
又以弘文館言啓曰,新除授副校理李,時在京畿漣川地,經筵入番事緊,請斯速乘馹上來事,下諭。答曰,依啓。
兵曹口傳政事,副護軍單權鼎鎬。
徐相敦,以承文院言啓曰,卽見都京禮部出來咨文,則因响馬賊船闖入,滋擾情形,據咨轉奏,奉上諭檄飭沿海水師,勦滅餘黨,以靖海疆事,諭令盛京等地方,竝行知照云矣,回咨,以承領之意撰出,付撥下送灣府,傳給鳳城,轉致北京之地,何如?傳曰,允。
李敦夏,以訓鍊都監言啓曰,本局千摠李敎復,身病猝重,勢難察任,改差,何如?傳曰,允。
上在景福宮。停常參·經筵。
進御二錢重人蔘粟米飮,自今日一貼式,限二貼煎入事,榻〈前〉下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
中宮殿,進御二錢重人蔘粟米飮,自今日一貼式,限二貼煎入事,榻前下敎。
徐相敦啓曰,藥房三提調,持粟米飮來待矣。傳曰,封入。
又啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李長會,今日不爲仕進,卽爲牌招,何如?傳曰,允。
傳于徐相敦曰,龍岡之代,副司果李載德擬入。
傳于徐相敦曰,政宮牌招開政。
傳于李長會曰,都承旨·左副承旨許遞,前望單子入之。
承旨前望單子入之,鄭泰好·李會正落點。
注書鄭元和病,代以沈觀燮爲假注書。
徐相敦啓曰,卽者副修撰金德均,以其親病,陳疏徑出,原疏,纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
徐相敦,以議政府言啓曰,有司堂上金炳喬,久有身病,無以行公,減下,其代,行吏曹判書趙秉昌差下,使之察任,何如?傳曰,允。
又以吏曹言啓曰,中學訓導白奎燮,繕工監假監役官金澈祜,俱以身病,呈狀乞遞,竝改差,何如?傳曰,允。
又以弘文館言啓曰,副修撰金德均,陳疏徑出,下番闕直,事甚未安。修撰姜內閣進,副修撰一員未差,修撰趙宇熙,卽爲牌招入直,何如?傳曰,允。
又以弘文館言啓曰,新除授副修撰金晩植,時在京畿楊根地,經筵入番事緊,請斯速乘馹上來事,下諭。答曰,許遞,前望入之。
玉堂前望入之,副修撰李弼鎔落點。
有政。吏批,行判書趙秉昌牌招不進,參判韓敦源進,參議任孝準牌招不進,右副承旨徐相敦進,啓曰,行判書趙秉昌,參議任孝準,竝牌招不進,小臣獨政,事甚未安。何以爲之?敢稟。傳曰,仍爲之。以李秉哲爲徽陵令,趙秉甲爲引儀,尹爲林川郡守,李載德爲龍岡縣令,中學訓導單朴文彬。
兵批,判書閔致庠病,參判朴來萬病,參議韓緻奎進,參知洪鍾大病,同副承旨李長會進。以文應俊爲元山別將,副護軍李泰應·元禹常,副司果李容萬,副司果尹用求·金晩植,以上竝單付。
吏批,再政。以鄭基泰爲掌樂主簿,宋一笵爲假監役,趙鍾弼爲恩津縣監。
三政,以尹益培爲假監役,李儒植爲龜城府使,假監役宋一笵,今超通政,朝官年八十,依法典加資,故學生金鎭翼贈戶參例兼,故通德金遠彬贈左承旨,故通德金弘漸贈僕正,已上同知金寅浩三代。
以吏曹參議任孝準牌不進罷職傳旨,傳于李長會曰,只推。
副修撰金德均疏曰,伏以臣於持被之中,卽接家信,則臣母素患蛔積之證,迨此隆寒,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭救護。
上在景福宮。停常參·經筵。
趙秉式啓曰,藥房提調·副提調,持粟米飮來待矣。傳曰,封入。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐相敦曰,奉審儒臣入侍。
傳于趙秉式曰,吏曹參〈議〉有闕之代,前望入之。
吏曹參議前望入之,洪萬燮落點。
徐相敦啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
傳于李長會曰,有實故摠管許遞,前望入之。
摠管前望入之,副摠管洪淳大落點。
趙秉式,以弘文館言啓曰,新除授副修撰李弼鎔,時在京畿高陽地,經筵入番事緊,請斯速乘馹上來事,下諭。答曰,依啓。
徐相敦,以刑曹言啓曰,卽接黃海監司徐元輔文移,則平山府徒一年半定配罪人金弘局,限滿云矣,取考曹上配案,則弘局,以公錢偸竊罪,辛未六月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,卽接平安監司南廷順文移,則熙川郡徒三年定配罪人金華景,咸從府徒二年定配罪人李今石,限滿云矣,取考曹上配案,則華景,以毆人折臂傷脚罪,己巳十二月到配,今石,以拔刃傷人罪,庚午十二月到配,俱已限滿的實,依法典放送後,徒流案頉下事,分付道臣之意,敢啓。傳曰,知道。
宣惠廳啓目,粘連觀此忠淸監司金炳始啓本,則枚擧庇仁縣監金商鳳牒呈,以爲全羅道咸平縣大同船致敗監色沙格等,嚴囚縣獄,令各該衙門,覆啓稟處,裝載官咸平縣監金炳右罪狀,令攸司稟處,護送地方官馬梁僉使金義煥,拿棍懲礪云云。在囚諸漢,更加嚴刑,期於得情,而明知其無所實犯然後移送,原籍官未拯之穀,嚴刑督捧後定配,裝載官之令攸司稟處,護送地方官之棍懲,竝依狀請施行,何如?判付。啓,依允爲旀,裝載官,姑令戴罪擧行。
吏曹參議任孝準疏曰,伏以臣於見職,豈有一分堪承之望,而始焉違牌路阻,叩謝義重,繼而辭不獲命,荐瀆爲懼,因仍盤礴,居然閱月于玆矣,間嘗承乏,抗顔行政,而醜拙畢露,惶恧轉甚,樗櫟無用而徒被榮光,糠粃在前而久妨賢路,廉防壞損,莫此爲甚,物議嗤點,當復,如何?且臣受氣脆弱,宿抱貞疾,蒲柳先秋,神精銷落,冷痰積聚,發作無時,年前所患肺癰之祟,病根尙存,近因觸寒,一倍添劇,胸脅刺痛,宛轉叫楚,値玆政月,曹務頻仍,而彈束奔走,其勢末由,玆不得不疾聲呼籲於仁覆之下。伏乞聖慈,俯垂矜諒,亟遞臣所帶之銜,以究生成之澤,千萬幸甚,臣無任云云。省疏具悉。所請依施。
壬申十二月初八日巳時,上御慈慶殿。奉審儒臣入侍時,右副承旨徐相敦,假注書沈觀燮,記事官康炳迪,別兼春秋李根命,原任典翰李會正,以次進伏訖。上曰,史官分左右。上曰,奉審儒臣進前。會正,進前奏曰,臣承命馳詣睿陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣禧陵,陵上奉審則安寧,碑閣丁字閣奉審則無頉,仍詣孝陵,陵上奉審則安寧,碑閣丁字閣奉審則無頉,還詣睿陵,仍留監祭,將事安寧之意,敢達矣。上曰,陵上,俱爲太平,而碑閣丁字閣,亦無頉乎?會正曰,各陵上,果太平,而碑閣丁字閣,亦無頉矣。上曰,何時行事乎?會正曰,以京料之,則行事之時,似在二更量矣。上曰,卽爲發行乎?會正曰,與祭官偕行矣。上命史官就座,仍命儒臣先退,又命退,諸臣以次退出。
上在景福宮。停常參·經筵。
李長會啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭泰好啓曰,行右承旨李會正,右副承旨徐相敦,今日不爲仕進,竝卽牌招,何如?傳曰,允。
備忘記,水原府留守閔升鎬下直,長弓一張,長箭一部賜給。
李長會啓曰,密符親納,例也,而前水原留守申錫禧,謂有身病,使其褊裨替納,事甚未安。推考,何如?傳曰,允。
又啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
以右副承旨徐相敦牌不進罷職傳旨,傳于鄭泰好曰,只推。
鄭泰好,以宗親府言啓曰,謹依下敎,大君王子·嫡王孫·王孫祀孫中未官職人,別單書入之意,敢啓。傳曰,知道。
義禁府啓目,粘連鉢浦萬戶李奉孫矣本府議啓內,異船之乍漂旋發,雖曰閃忽,邊鎭之未卽報營,罪著違經,不可以昧例,有所曲恕,以此照律,罪杖八十收贖,奪告身三等,私罪。奉敎依允。
敎水原留守閔升鎬書。王若曰,西京,壯寢堧之制,地是漢扶風近郊,東洛,重保釐之規,官惟周君陳舊職,眷彼水原府摠理,卽我正廟朝設施,盤泰卜萬年之基,一草一木,罔非遺澤,管轄控三路之隘,某山某水,皆經睿籌,地理非比尋常,天威不違咫尺,珠邱之松栢密邇,華殿之簾陛邃嚴,是惟委寄之方,與他鎭最重,所以眷畀之際,任其人尤難,惟卿,忠藎傳家,休戚同國,端祥溫潤之姿範,和氣生於座間,謙約謹愼之風儀,素履見於言外,長喉院而佐銓曹,旣播眞宰相令譽,登瀛館而入奎華,尤著士君子宿望,玆授卿以水原府留守兼摠理使,卿其祗服寵命,勉恢嘉猷,繕卒乘而修城池,爲勸農桑而課儒武,體國家經遠之策,先朝懷保之圖,於戲,南州帶裘,奚止羊叔子雅量,北門鎖鑰,庶追寇平仲威名,故玆敎示,想宜知悉。知製敎臣金奎軾製進。
上在景福宮。停常參·經筵
故判書金炳弼緬禮出柩時,大妃殿,藥房·內閣·政院·玉堂口傳問安。答曰,知道。
藥房提調金炳地,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
大妃殿,進御二錢重人蔘粟米飮一貼煎入事,榻前下敎。
鄭泰好啓曰,議政府郞廳來言,今日賓廳日次,而褒貶相値,不得來會云矣,敢啓。傳曰,知道。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李長會啓曰,月山大君內外墓,遣宗臣致祭事,命下矣。何宗臣進去乎?敢稟。傳曰,宗正卿李邦鉉進去。
傳于趙秉式曰,下直守令入侍。
備忘記,全州營將李敏鼎下直,長弓一張,長箭一部,片箭一部,筒兒一箇賜給。
徐相敦啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
以司謁口傳下敎曰,近聞各營各司褒貶,或有不爲之弊,是何事體,自今爲始,依例爲之〈之〉意,令政院各別申飭。
傳于李長會曰,摠管有闕之代,前望入之。
摠管前望入之,都摠管李寅應落點。
議政府薦望,以韓敦源爲開城留守。
徐相敦,以三軍府言啓曰,前府使李東洙,前僉使李興洙,前府使李秉一,前中軍成樂韶,加設部將崔憲祖,出身李肯洙,竝以部薦施行,何如?傳曰,允。
李長會,以吏曹言啓曰,東學敎授李載悳,繕工監役監官尹益培,俱以身病,呈狀乞遞,竝改差,何如?傳曰,允。
又以弘文館言啓曰,上番副校理臣李秀萬,以禁衛營從事官,今日軍布捧上時,晝仕出去之意,敢啓。傳曰,知道。
又以弘文館言啓曰,副校理李,自鄕上來云,卽爲牌招察任,何如?傳曰,允。
又以弘文館言啓曰,本館待令寫字官數小,擧行苟艱,寫字官玄鍍·玄濟慶,竝加差下,使之擧行,何如?傳曰,允。
又以司饔院監膳提調意啓曰,今日供上生鮮,腐傷體少,屢次點退,使之改色,與前無異,日勢漸晩,雖不得不捧入,而該貢人等所訴內,當此合氷,捉得無路,限提得間願以活鷄代封云矣,在前如此之時,曾有稟旨代封之例,而莫重御供,自下不敢擅便,惶恐敢啓。傳曰,代封。
徐相敦,以禁衛營言啓曰,本營騎士將申杓,身病猝重,勢難察任,改差,何如?傳曰,允。
壬申十二月初十日巳時,上御慈慶殿進講,下直守令同爲入侍時,知事洪鍾雲,參贊官趙秉式,檢討官趙宇熙,假注書沈觀燮,記注官朴鳳軫,別兼春秋李根命,各持詩傳第五卷六卷,定州牧使趙濟華,寧邊府使李承宇,安岳郡守趙秉鎬,靈光郡守李萬植,以次進伏訖。上曰,史官分左右。秉式,進前奏曰,下直守令待令矣,使之進前奏職姓名乎?上可之。濟華等,以次進前,各奏職姓名訖,秉式曰,下直守令,使之聽宣諭講七事乎?上曰,出去爲之也,仍敎曰,下直守令,更爲進前。濟華等,竝進前,上曰,善爲下去,實心對揚也。濟華等,起伏奏曰,臣等謹當實心對揚矣。上曰,日寒如此矣,幾許日各當抵邑乎?濟華曰,定州,十餘日似可赴任矣。承宇曰,寧邊,則十二日似可赴任矣。秉鎬曰,安岳,八日似可赴任矣。萬稙曰,靈光,十日似可赴任矣。上曰,今此召見,有意所存,竝各別對揚也。濟華等曰,聖敎至此,尤不勝悚懍矣。上曰,守令竝先退也。濟華等,以次退出。上誦前受音一遍訖,仍開卷。鍾雲,讀自祈父予王爪牙,止祈父三章,仍釋義訖。上命授書算于鍾雲,上讀新受音十遍訖。鍾雲,還納書算。上曰,此詩,軍士怨於父役,呼祈父告之,而越王句踐伐吳,有父母耆老而無昆弟者,皆遣歸,魏公子無忌,救趙,亦令獨子無兄弟者歸養,而第觀此詩,則爪牙之士,當爲保護王居,而以遣不用之地,則於其所當用之地,猶不敢顧者甚矣,然以作詩之人,不敢斥王,則於其忠厚可見矣。鍾雲曰,聖敎至當矣。上曰,有爪牙之士而翼輔君王,有子而奉養父母矣。鍾雲曰,禁衛人君之左右而親近者,莫如爪士之士也,凡父母之甘旨便養者,又莫如其子也,是故,古之成法,則興師,而必不用宿衛之士,選兵而有親老,則亦歸其孤獨之子,使之奉養,而今於周宣王之用兵也,反使爪牙之士而征役,以爲戕虛其上之宿衛,亦使親老而無昆弟者遠戍,使其母尸其饔,則其六軍之士,豈無怨咨之心乎?上曰,周宣王,使其爪牙之士征役,則當於宿衛不顧,而遣其無兄弟獨子遠戍,反使其父母,以及薪水之勞,而作此詩,怨不及君,忠厚如此,而曷不用若是忠厚者乎?周道之降,於此知矣,後世鑑戒之詩,莫過於此章也。鍾雲曰,聖敎誠然矣。上曰,宣王,以中興之主,豈至於此乎?此章爲宣王之詩者,有何考證乎?鍾雲曰,序以爲刺宣王之詩,然而先儒之論,且有未必爲宣王時,則他無可考處矣。宇熙曰,宣王三十九年,戰于千畝,敗績于姜氏之戒者,國語亦有之,然則以此爲宣王之詩,與序說相合矣,仍奏曰,宣王,雖爲中興之主,而晩年之政,漸不如初,故詩人,刺之如此矣。上曰,然矣,宣王能善厥終,如初政之美,則豈有此詩之譏刺乎?宇熙曰,聖敎切當矣,且奏曰,夫兵,危憂之地也,苟能擇帥,濟以恩威然後,士皆樂趨,而無勞苦之心矣,今祈父司馬之職而不能其責,爪士虎賁之屬而使從于征,然而將得有功,軍安得無怨乎?昔宣王之中興,命吉甫以復境土,六月詩稱以敵王所愾,而與此章轉予于恤,氣象逈然不同,以此觀之,其用兵一也,而將得其人則士氣振,將非其人則軍心散,爲國禦侮之道,亶在愼擇良帥也。秉式曰,征役者,亦必有妻孥矣,而不遑他暇,惟以其母之尸饔爲悶,怨苦之中,可見孝思之藹然,若上能逮下,下情上達,則豈有怨上之至此也?上掩卷,仍命史官就座,又命退,諸臣以次退出。
上在景福宮。停常參·經筵。
故判書金炳弼緬禮發靷,大妃殿,藥房口傳問安。答曰,知道。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
閔奎鎬啓曰,行左承旨鄭泰好,今日不爲仕進,卽爲牌招,何如?傳曰,允。
傳于徐相敦曰,吏曹參判有闕之代,前望入之。
吏曹參判前望入之,李寅卨落點。
傳于徐相敦曰,政官牌招開政,如有違牌,勿爲呼望。
傳于徐相敦曰,呈告春秋許遞,今日政差出。
傳于徐相敦曰,副校理李,工曹參議除授。
吏曹·工曹參議單,李除授事承傳。
徐相敦啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
兵曹口傳政事,副護軍單洪殷謨。
李長會,以吏曹言啓曰,司僕寺正沈應澤,以其身病,呈狀乞遞,改差,何如?傳曰,允。
有政。吏批,行判書趙秉昌進,參判李寅卨,參議洪萬燮竝式暇,同副承旨李長會進。以李在淳爲副校理,李寅卨爲同經筵,李鳳億爲同義禁,朴齊韶爲同春秋,趙龜永爲司僕正,朴孝憲爲司宰僉正,李弼鎔爲東學敎授,任喆常爲假監役,開城留守單韓敦源。
兵批,判書閔致庠病,參判朴來萬病,參議韓緻奎入直進,參知洪鍾大病,同知李昇來,護軍鄭範朝,副護軍李敦夏·任孝準,以上竝單付,兼管理使單韓敦源。
吏批,再政。知春秋單朴齊韶。
吏曹啓目,出身金在得名字,改以在鎬,姜奉賢名字,改以賢秀,前縣令洪元鍾名字,改以鍾泰,副護軍李秉國名字,改以秉武,出身李應國名字,改以鍾九,黃基重名字,改以基明,韓鎭性名字,改以鎭衡事爲等如告狀,依例令藝文館給帖,何如?判付。啓,依允。
壬申十二月十一日巳時,上御慈慶殿。進講入侍時,同知事曺錫輿,參贊官閔奎鎬,侍讀官王性協,假注書許綸,記事官康炳迪,別兼春秋李根命,各持詩傳第六卷,以次進伏訖。上曰,史官分左右。上誦前受音一遍訖,仍開卷,錫輿,讀自皎皎白駒,止白駒四章,仍釋義訖,上命授書算于錫輿,上讀新受音十遍訖,錫輿,還納書算。上曰,此篇,卽好賢之詩,而食我場苗,縶之維之,或近於朋友相與之辭,至於賁然來思,爾公爾侯,又或近於人君敎諭之辭,而無所指的,此說,或詳載於他書,而抑又何時之詩也?錫輿曰,上下之辭,果若矛盾,臣亦未知何書,詳載此說,而以上篇章下註觀之,似是宣王時所作,而亦無明言,誠是疑端矣。上曰,雖一朝一夕,欲縶維而挽留,是秉彝之良心也,而但不以禮遇,徒事縶維,則賢者,豈肯留連乎?錫輿曰,聖敎至當矣,尊賢之道,何可縶之維之也哉?此皆托辭也,非眞個縶駒也。上曰,卑辭厚弊,卽招賢之禮,則何不以禮而待之乎?錫輿曰,全篇都是托辭,而以示其誠心好賢,則以若誠心,亦豈無卑辭厚幣之禮乎?但適其時或未及於此禮矣,仍奏曰,孔子曰,好賢如緇衣,緇衣之弊予改爲,好賢之誠,可見於適館之時也,白駒之毋金玉爾音,好賢之誠,益切於在谷之日也,今於賢者已去之後,猶復眷戀不已,欲其聲音之頻聞,其至誠好賢之意,有過緇衣矣,如殷高宗之夢齎良弼,周文王之卜得王佐,苟非誠心求之,豈至發於夢寐,質之卜筮也哉?猗我先朝,有賓興功令等科,又下經傳講義於八道,咸使條對,擇其尤者,擧而用之,此亦出於好賢之誠,而以是幾乎野無遺賢,俊乂在官,四方風動,至治馨香,我殿下繼述之道,亦在是矣。又奏曰,月前賤臣,初登講筵,承聞文義之下詢,不規規於章句訓誥之間,而擧其大義而問之,聖學之高明,可以仰揣,臣不勝欽仰萬萬,大抵帝王之學,異於匹庶,當以大義爲之,今以此章言之,大義卽好賢也,今我殿下,誦讀討論之際,思所以何以則好賢,何以則求賢,博問於登筵諸臣,如或有槪於聖衷者,非但聞其言而已,卽當行其事,此乃好賢之實,而四方賢者,亦當于于而至,伏願於此等大義,務加澄省焉。性協曰,賢人之處世,治則進亂則退,觀此四章,則其國之不治,亦可知也,今賢者已去,而作詩者,記以所乘之駒,愛益切而留之甚苦,終不得見歸,豈不吁歎乎?夫思賢之心,人皆有之也,雖知其不可親矣,眷戀之情,自出乎心而然矣。奎鎬曰,國之治亂得失,在賢者之在位在野,是以,雍熙淸明之世,草野之賢,必欲得其位,此非貪戀爵祿,卽惟以致君澤民之道,欲行于世也,顧其時,道若不可行,則雖在位之賢者,必去位而藏于草野,今以此詩觀之,宣王,雖曰中興之主,而賢者,若是其去而不可留,則周之盛衰,推可驗也。上掩卷,仍命史官就座,又命退,諸臣以次退出。
上在景福宮。停常參·經筵。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李會正曰,檢校直提學趙慶鎬,馳詣顯隆園,奉審摘奸,仍留監祭,仍詣健陵·華寧殿,一體奉審以來。
傳于李會正曰,仁城大君祀孫李白淵,興安君祀孫李暉沼,錦平君祀孫李昌容,撫安大君祀孫李寅亨,咸昌大君祀孫李命祿,竝瓜近初仕作窠,令該曹口傳擬入。
吏曹口傳政事,以李白淵爲仁陵參奉,李暉沼爲莊陵參奉,李昌容爲齊陵參奉,李寅亨爲溫陵參奉,李命祿爲孝陵參奉。
傳于李長會曰,歲首各道道薦啓聞,此是廣搜人才之意,而近則干囑闖行,便成文具,失其薦剡之本意,寧有如許事體也?自廟堂,關飭各道,俾無淆雜之弊,可也。
傳于李會正曰,判義禁許遞,前望單子入之。
判義禁前望單子入之,李景夏落點。
李長會啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
李會正,以宗親府言啓曰,國朝御牒·璿源譜略·王妃世譜,以初草入鑑事,命下矣。御覽日字,令日官劉俊祜推擇,則今月十三日辰時,爲吉云,以此日時擧行,而伊日本府堂上·郞廳,具儀仗鼓吹,陪進勤政殿,請承傳色奉入之意,敢啓。傳曰,知道。
又以吏曹言啓曰,今日本曹褒貶坐起時,堂上不可不備員,而參判李寅卨病不來,令政院牌招,以爲同參開坐之地,何如?傳曰,允。
又以弘文館言啓曰,新除授副校理李在淳,時在廣州地,經筵入番事緊,請斯速乘馹上來事,下諭。答曰,依啓。
李長會,以摠戎廳言啓曰,本廳諸將官,今壬申年射講居首人,依例別單子書入之意,敢啓。傳曰,知道。
吏曹參判李寅卨疏曰,伏以臣,祗奉恩誥,授臣以吏曹參判,臣誠循省怔忪,懼深而愧腆。噫,是職也,裁持藻鑑,甄采敍正,視長堂有間,而可否無不與聞,緊漫時或代斲,其爲責任之重,不可以夫夫而濫授也明矣,顧臣通籍,僅六七星霜,而雖躋卿列,便是新進,未可謂循資格考踐履,而質本傝憃,器輚識譾,曾未寸藝絲效之可紀,凡在閒冗,猶涉尸素,忽復貳之以調劑邦政,責之以澄汰流品,是敎獿人尋橦,殆都盧之不方,必其人端窾得中,才器有裕者,可以稱其任,臣何嘗髣髴於是哉?仍念臣弱植經霜,恒存舃戒,而散樗無當於椳闑,康瓠不適於斗筲,百爾摒當,一不猶人,且況偏被洪化,浹髓淪肥,前後馽縻,莫非鼎饕,今又冒玷淸要,驟躐無以漸,臣視臣,其不受人之姍訾也亦難矣,只宜榜搶散地,謹守本分,上無累宸簡,下不墮家聲,以爲餘生不報之報,是臣之區區打願也。臣於是曹,曾叨忝佐矣,今焉班級視前愈進,職事較昔自別,則尤何敢視若倘未,恬然冒當哉?畢竟醜盭之立現,卽必然之勢也,臣雖愚昧,粗有所耳食者,古人曰,若委其不可而望其可,强其不能而責其能,官雖備,於理無益,第臣之不可與不能,旣揣之熟矣,政牌儼臨,循墻無路,冒沒祗肅,冞增惶恧,今若諉以已出,全昧量入,則倖門易啓,廉防有乖,庸敢猥有陳列,欲望聖慈,諒匪飾而愼惟人,將臣新銜,劃許鐫改,俾公器無骪,賤分獲安,公私幸甚,臣無任云云。答曰,省疏具悉。卿其勿辭行公。
開城留守韓敦源疏曰,伏以臣,卽一無肖下品耳,頂踵都歸造化,歷揚罔非踰濫,居常恧蹙,靡所止屆,迺於待罪亞銓之日,忽伏奉除旨,以臣爲開城府留守者,臣聞命震,實莫省攸措也。夫分司保釐之責,何往非至重且大,而至於崧陽舊京,尤有別焉,臣以蒙騃,何以知其然乎?念臣大父臣致應,昔膺是任,蓋嘗盡心乎對揚,而是府之爲大去處,則臣有所傳聞於家庭者也,邇來許多年所,江漢之日趨,其勢固然,關隘則屛蔽畿輔,而儲胥得其措劃也歟,冠蓋則直通灣·浿,而孔路不至凋瘵也歟,泉貨流布於八路,而商賈果能積著也歟,民物殷富於四都,而閭井擧皆安樂也歟,以至倉廒之蘇瘼,軍伍之興墜,臣俱未之熟諳,而此時此任,烏可輕畀於如臣庸陋者乎?臣之本末長短,已莫逃於淵鑑之所照燭,則固不敢張皇爲說,而以何識量材器,能盡其職,不負我聖明委寄之萬一也哉?涓埃塵刹,雖欲圖報,而空疎輇劣,固不可以藉手,高牙玉節,雖欲追美,而憃愚遫,亦無望於繩武,揆以量入之義,惟有早爲之計,玆敢略暴衷懇,仰瀆崇嚴。伏乞聖慈,俯垂鑑諒,亟遞臣新授居留職名,以幸公事,以安私分焉,臣無任云云。答曰,省疏具悉。卿其勿辭察任。
壬申十二月十二日巳時,上御慈慶殿。進講入侍時,講官趙基應,參贊官李長會,侍讀官王性協,假注書許綸,記事官金顯默,別兼春秋李根命,各持詩傳第六卷,以次進伏訖。上曰,史官分左右。上誦前受音一遍訖,仍開卷,基應,讀自黃鳥黃鳥,止黃鳥三章,仍釋義訖,上命授書算于基應,上讀新受音十遍訖,基應,還納書算。上曰,此詩,民不得其所,故託呼黃鳥而告之,可知其時君之政,而國無賢臣,不施仁政故如此,而周與他國有異矣,夫文·武·成·康之敎化,浹於民故,當此離散之時,不敢斥王,可見忠厚之風也。基應曰,孟子曰,不信仁賢則國空虛,仁賢之用不用,都在於人君之信不信,舜有臣五人,而天下治,以舜之聖,尙資於仁賢,蓋國有賢人,則民豈有渙散之憂乎?上曰,據篇下東萊呂氏之說,則以爲,宣王之末,民有失所者,與鴻雁章還定安集之時,正相反矣,意此詩,在於宣王以前乎,以後乎?幽·厲在間,亦未詳,而存此者,戒後世人君之詞也。基應曰,以東萊呂氏之說觀之,宣王,承厲王之後,非不爲中興之主,而其初,致還定安集之化,其末,有渙散流離之憂,毋或忽愼終于始之戒歟,書曰,民惟邦本,本固邦寧,又曰,可畏非民,民之聚散,顧人君之善不善如何也,蓋東萊之說,深戒後世人主之遠圖也。上曰,賢良,卽淸明之氣也,在人論之,則日氣淸佳之時,志氣爽然,陰曀之時,志氣昏然,而若賢人在朝,則査滓便化,誠可謂國之寶也,擇用賢良,亦極難,而使之試事然後,可以知之也。基應曰,聖敎誠然矣。性協曰,人在異域,雖得其所,猶難禁懷土之戀,況無依無托,極爲困苦者,安得不思其親戚乎?夫黃鳥,求友之鳥也,不聞求友之聲,反見啄我之粟,則此邦人之不相知不相卹,於斯可喩矣。長會曰,講官儒臣,備陳無餘,臣無容更達矣。上掩卷,仍命史官就座,又命退,諸臣以次退出。
上在景福宮。停常參·經筵。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
以司謁口傳下敎曰,璿源譜略草件陪進堂郞,退去,再明日待令。
注書鄭元和病,代以張逵鴻爲假注書。
鄭泰好,以議政府言啓曰,卽見京畿監司金在顯所報,則喬桐,荐被失稔,民情可悶,而庚午辛未停退還餉及今年應納,厥數甚夥,以兩年條,特許折半停退,折半代錢,俾紓民力爲辭矣,如今樂歲,揆以糴政,豈容有此闊狹?第其荐歉民力,將欲竝督新舊捧,反有豐不如歉之慮,爲念事勢,依所報特施懷保之澤,何如?傳曰,允。
又以吏曹言啓曰,今此臘享大祭祭官,當爲磨鍊,而玉堂乏少,時任玉堂,塡差以入之意,敢啓。傳曰,知道。
李會正,以弘文館言啓曰,下番副修撰臣金德均,以御營廳從事官,今日本營褒貶座起時,晝仕出去之意,敢啓。傳曰,知道。
吏曹參議洪萬燮疏曰,伏以臣,本常調末蔭耳,晩竊科第,驟躐無漸,居然從下大夫之後,此已臣宿算不到,而惟以守甘拙處劃冗散,爲餘生不報之報矣。廼者前望特恩,授臣以吏曹參議者,反躬惶恧,莫省攸措,夫天官,重任也,周官六典,宋制六部,莫不以選曹爲首,必簡郞中一員掌班簿,凡序位品選官格,稽考審核,質成長貳而行焉,逮我朝,而官方,亦沿於是,至於激揚淸濁,黜陟幽明,通塞之與聞末議,注擬之時或代斲,均之爲銓綜大去處,則前輩名碩之與是選者,率皆逡巡退讓,不敢自居,豈無所以而然也?念臣寒素謏劣,最居人下,才藝器識,無聞當世,重以跧伏深僻,見聞孤陋,凡於茶飯事爲之間,猶是糊塗而茫昧,尋常差遣,都做不得者也,今忽加之以淸顯之銜,畀之以要重之職,是猶僬僥而負邱山,偎儡而被文繡也,循名究實,判無是理,且況歷顧時彦,貯望林立,先糠之譏,濫竽之懼,不暇自恤,而聖簡之累,名器之褻,殆繇臣而始,何可諉以已肅,而恬然若固有乎?玆敢悉輸悃愊,仰瀆崇嚴。伏乞聖慈,俯賜鑑諒,亟遞臣新授職名,以重官方,以安私分焉,臣無任云云。省疏具悉。爾其勿辭察職。
壬申十二月十三日巳時,上御慈慶殿。進講入侍時,講官鄭基世,參贊官鄭泰好,侍讀官王性協,假注書許綸,記注官朴鳳軫,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷,基世,讀自我行其野,止我行其野三章,仍釋義訖,上命授書算于基世,上讀新受音十遍訖,基世,還納書算。上曰,此篇與上章,正相似矣,此時失所之民,無所怨刺,可見忠厚之義,而觀此二章,則其國之治亂,可知也,當時人君,若行仁政,則何以至此也?是故,不孝不悌之民,從此有之矣。基世曰,上下兩篇,果是一般辭意也,民旣不安於其國,轉而之異國,或冀其收卹,而亦不得焉,則怨怒之見於色,苛責之發於辭,固人情之常也,而少無是意,宛轉爲說者,藹然出於忠厚之義,此專由於先王德化之愈久不泯也。上曰,宣王,是周中興之主也,而此時之民,何以有此詩也,誠可疑也。基世曰,中興之主,倂稱殷宗·周宣,而宣王,似未及殷宗,然必不至於如此故,先儒以爲未見其爲宣王之世者,似然矣,或是幽王之初也。上曰,果似然矣,周之先王敎化,浹於民心,故雖至危難之世,章章句句,無非忠厚之言也。基世曰,在周盛時,大司徒,以鄕三物,敎萬民而賓興之,三物,卽六德六行六藝,而六行,卽孝友睦婣任卹也,以是賓興,自有敎化之浹洽于民心者也。上曰,此詩民困,猶難盡言,而離親戚棄墳墓,以適他國者,若上行仁政,則何以至此也?基世曰,民之聚散,專由於在上導率之如何,若發政施仁,則安土重遷之民,豈有散而之他之理乎?上曰,堯·舜·桀·紂之民,一也,民之善不善,惟在在上者之導率之如何,若施仁政,使鱞寡孤獨,勞來安集,則民何爲適異國乎?基世曰,聖敎,萬萬欽仰,此誠蒼生之福也。堯·舜,率天下以仁,而民從之,爲人君,而行堯·舜之政,則民皆爲堯·舜之民矣,仍奏曰,此詩之作,雖在周道之衰,其忠厚之風,猶有存焉,而摸寫人情之玅,尤可以想見矣,在昔先王之世,以六行敎人,化行俗美,夫豈有相怨相刺之詞哉?及其化浸微而俗愈薄,或不得於父母之國,則猶望姻戚之相恤,而又不得焉,可謂窮且迫矣,安得無怨刺,而猶且厚恕其不可恕之情,薄責於所必責之地,忠厚之意,溢於辭氣之間,此詩敎之所以使人溫柔敦厚者也,且凡人情,望人之相恤也,始焉不得不厚,中焉猶倖其庶幾,終不得焉,則不得不去之矣,所以首章,言居者久居之意也,此章,言宿者少寓之意也,末章,言異者去之,而猶恕之之意也,其次第深淺,可謂曲且盡矣。性協曰,此章,言婚姻之故,望其收恤也,史記,平原君,抵信陵君書曰,勝所以自附於婚姻者,以其急亂也,蓋婚姻者,貴其患難相救,而今乃不見管顧,其於禽獸,不遠矣。泰好曰,講官儒臣,備陳無餘,臣無容更達矣。上掩卷,仍敎曰,領府事諸節,近來何如乎?基世曰,寢食幸如前,而當此寒節,自多不逮之時矣。上曰,向聞前都令之言,則東萊鄭氏相臣,爲十五人云矣。基世曰,臣先祖文翼公光弼直派子孫中相臣,爲十二人,以一門內統言之,則果爲十五人矣。上曰,向聞領相所奏,領府事福力,比之於郭令公,而門內,又多過回卺者,此固罕有之盛事也。基世曰,臣之祖先,多行回卺,而近來,亦爲三次矣。上曰,卿之叔父,以八耋老人,不敢稱老於伯氏之前云,亦甚貴矣。基世曰,果然矣。上曰,文翼公奉祀,以秩高祿厚之子孫爲之,不以行列論之乎?基世曰,然矣。上曰,卿家,將世奉矣。上曰,曾見他所載者,則爲領議政之人,甚多,而枚卜錄則不然,何故也?基世曰,國朝五百年相臣,爲三百六十人,而領相,爲一百五十人矣。上曰,黃翼成,爲領相乎?基世曰,然矣。上曰,陽坡,亦爲領相乎?陽坡相業,克繼文翼公之勳業矣。基世曰,臣先祖翼憲公太和,屢爲領相矣。上曰,領府事中書三十餘年,甚稀貴,而明年,且入閣之回甲,誠閣中初有之事,亦甚稀貴也。基世曰,明年,果是直閣除拜之年矣。上曰,雖値日寒之時,尙能出入戶庭乎?大耋之年筋力,無異六十餘歲之人云矣。上命史官就座,又命退,諸臣,以次退出。
上在景福宮。停常參·經筵。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李長會,今日不爲仕進,卽爲牌招,何如?傳曰,允。
傳于李會正曰,禮房承旨,馳詣宗廟·景慕宮,奉審摘奸以來。
徐相敦曰,假注書張逵鴻,時無職名,令該曹,依例付軍職冠帶常仕,何如?傳曰,允。
又啓曰,訓鍊大將任商準,掃墳事京畿楊州地,今方出去矣,所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,守禦使兼察。
又啓曰,訓鍊大將,守禦使兼察事,命下矣。兼察訓鍊大將鄭基世,卽爲牌招聽傳敎,何如?傳曰,允。
又啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
李長會,以宗親府言啓曰,明日,卽天漢殿望奉審日次,臣鳳儀,進詣擧行之意,敢啓。傳曰,知道。
徐相敦,以禁衛營言啓曰,本營諸將官,今年射講都計劃居首人,依例別單書入之意,敢啓。傳曰,知道。
壬申十二月十四日巳時,上御慈慶殿。進講入侍時,講官曺錫雨,參贊官徐相敦,檢討官趙宇熙,假注書張逵鴻,記事官康炳迪,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷,錫雨,讀自秩秩斯干,止君子攸寧,仍釋義訖,上命授書算于錫雨,上讀新受音十遍訖,錫雨,還納書算。上曰,作室頌禱,宜其首及父母,而此乃只擧兄弟者,蓋父母尊重,固無可言,兄弟則易於疑忌,故欲其相好而無相猶,不失其恩義也。錫雨曰,凡民,兄弟必相與湛翕,然後始有妻孥之樂,而帝王家,尤與匹庶有異,地旣逼近,勢必疑忌,苟不篤於人倫,專以相好爲主,則其弊也,將至於難言,故先擧兄弟,以爲頌禱,而父母,此非可言地故,不及也。上曰,堯典云,克明峻德,以親九族,若使九族旣親,則況於兄弟,復何疑忌之有?錫雨曰,此乃聖人之事也,歷代以來,聖人未易遭逢,所以多疑忌之患也,詩之頌王季也,有曰,因心則友,則篤其慶,書之命君陳也,有曰,友于兄弟,施於有政,由此觀之,福祿之昌熾,治化之隆盛,皆無不本於兄弟之相好,則兄弟,亦不重乎?蓋此詩,論其基址之廣大,則不過曰築室百堵,論其墻壁之牢密,則不過曰風雨攸除,鳥鼠攸去,論其堂宇之華美,則不過曰如鳥斯華,如翬斯飛,此可見其時宮室之制,專尙儉約,非若後世之壯麗侈大也,易曰,上古,穴居而野處,後世聖人,易之以宮室,以待風雨,聖人之宮室,爲其待風雨而已,則此詩,可謂不失聖人之本意也。上曰,觀此作室之制,其崇儉可知,而必是周之盛時也,夫人君,當以安民爲本,至於宮室,不過容膝可矣。宇熙曰,新宮旣成,必有頌禱,而今此頌之曰,兄弟相好,又曰,似續妣祖,其詞意誠美矣,築室之時,續妣祖者,孝也,室成之後,樂兄弟者,悌也,然則上行下效,一國,其將興於孝悌矣,苟或不能友兄弟之情,不能嗣妣祖之業,則雖有此宮室之美,奚足爲樂哉?所以此章頌禱之中,其陳勉君德之義,亦可見矣。相敦曰,此章之旨,此篇中最好,故後世賢儒,莫不究解,而秩秩斯干,比宣王之德化,如澗水之流出,幽幽南山,比財貨之裕足,如南山之深遠,竹苞松茂,比庶民之富盛,如竹叢松密,此說,雖非元旨,意則亦好也。上掩卷,命史官就座,又命退,諸臣以次退出。
上在景福宮。停常參·經筵。
藥房都提調韓啓源,提調金炳地,副提調臣閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉式啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
傳于李長會曰,訓將兼察,更以都提調爲之。
李長會啓曰,訓將兼察,更以都提調爲之事,命下矣。在前如此之時,或有都提調命招之例,或有從事官發牌聽傳敎之規,今番則何以爲之?敢稟。傳曰,從事官發牌聽傳敎。
傳于李長會曰,奉審閣臣入侍。
李長會啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
李長會啓曰,卽伏見諸道今秋冬等褒貶啓本,則慶尙監司金世鎬,咸鏡監司洪祐吉,守令,無一人居中居下,江原監司申應朝,無一人居下,殊無嚴明殿最之意,竝推考警責,何如?傳曰,允。
李長會啓曰,卽伏見諸道今秋冬等褒貶啓本,則鎭撫使金善弼,開城留守李寅應,忠淸水使李奎顔,黃海兵使梁憲洙,水使尹,全羅左水使成喬修,平安兵使趙台顯,慶尙左水使柳冀大,統制使蔡東健,南兵使具春喜,北兵使金箕錫,邊將,無一人居中居下,殊無嚴明殿最之意,竝推考警責,何如?傳曰,允。
傳于李長會曰,啓字誤踏之中官吳有恒,推考。
趙秉式,以中樞府言啓曰,本府郞廳及醫員錄事等,今壬申年秋各等褒貶,當爲等第,而領中樞府事臣鄭元容,有身病,判中樞府事臣李裕元,臣金炳冀,俱以在外,限內不得磨勘之意,敢啓。傳曰,知道。
又以敦寧府言啓曰,本府郞廳等,今秋冬等褒貶等第,當爲磨勘,而以領事未差,不得爲之之意,敢啓。傳曰,知道。
又以吏曹言啓曰,曹所屬司饔院官員等矣今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今壬申秋冬等褒貶,依前例磨鍊以入,而軍資監·內資寺,因都提調提調有故,不得磨勘,去春夏等褒貶時,軍資監·濟用監·長興庫·司䆃寺·司圃署·平市署五部,因都提調·提調·漢城府堂上有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今壬申秋冬等褒貶等第,磨勘以入之意,敢啓。傳曰,知道。
又以濬川司都提調意啓曰,本司都廳及郞廳,今秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以禮曹言啓曰,宗廟署·社稷署·永禧殿·各陵園·景慕宮·本曹郞廳·四學童蒙敎官·通禮院·禮賓寺·典牲署·掌樂院·東西氷庫·圖畫署·觀象監·司譯院·典醫監·惠民署·東·南關王廟官員等,今壬申年秋冬等褒貶,等第以入,而承文院·成均館·奉常寺·內醫院官員等褒貶,各其司都提調及堂上有故,東西活人署官員未差,不得一時磨勘之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣,今壬申年秋冬等褒貶,當爲磨勘,而提學金大根在外,一員未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以弘文館言啓曰,副校理李在淳,自鄕上來云,卽爲牌招察任,何如?傳曰,允。
又以耆老所言啓曰,本所堂上,多有身病,無參座之人,今壬申年秋冬等褒貶,限內不得磨勘之意,敢啓。傳曰,知道。
又以春秋館領監事意啓曰,今秋冬等本館褒貶,當爲等第磨勘,而以郞廳不備,不得爲之之意,敢啓。傳曰,知道。
又以藝文館言啓曰,今秋冬等本館褒貶,當爲等第磨勘,而以堂上郞廳不備,不得爲之之意,敢啓。傳曰,知道。
李長會,以兵曹言啓曰,本曹,今壬申年秋冬等褒貶等第,與曹所屬軍器寺·司僕寺·訓鍊院官員及部將等褒貶,磨鍊以入,而典設司官員褒貶,因本司提調在外,不得一體磨勘之意,敢啓。傳曰,知道。
又以兵曹言啓曰,本曹,今壬申年秋冬等褒貶啓本中,刀擦二處之意,敢啓。傳曰,知道。
又以都摠府言啓曰,今壬申年秋冬等本府郞廳及部將等褒貶,磨勘之意,敢啓。傳曰,知道。
又以訓鍊都監都提調意啓曰,今壬申年秋冬等褒貶,磨勘以入,自丙寅年秋冬等,至今年春夏等褒貶,亦當追磨勘,而其時從事官將官,已多遞易,依例蕩滌之意,敢啓。傳曰,知道。
又以禁衛營都提調意啓曰,今壬申年秋冬等褒貶,磨勘以入,而自再去戊辰秋冬以後,各年春夏秋冬等褒貶,未得磨勘矣,從事官及諸將官,今不可擧論,勢不得磨勘,依例蕩滌之意,敢啓。傳曰,知道。
又以禁衛營言啓曰,本營褒貶時,兼把摠金城縣令姜凡秀,與都提調相避,故別啓本一度書入之意,敢啓。傳曰,知道。
又以禁衛營言啓曰,本營千摠李綺秊,身病猝重,勢難察任,改差,何如?傳曰,允。
又以御營廳都提調意啓曰,今壬申年秋冬等褒貶,磨勘以入,而丙戌以後,至于本年春夏等,有故不行,今爲四十七年之久,追磨勘一款,無由擧論,竝蕩滌之意,敢啓。傳曰,知道。
又以御營廳言啓曰,本廳,今壬申年秋冬等褒貶,依例磨勘以入之意,敢啓。傳曰,知道。
又以御營廳言啓曰,本廳,今秋冬等褒貶時,把摠·參軍·哨官等啓本中,刀擦二處矣,敢啓。傳曰,知道。
又以刑曹言啓曰,本曹屬司典獄署官員等,今秋冬等褒貶,本曹參議,例與刑房承旨,同爲磨勘,而參議金奎軾,有實故,限內不得磨勘以入之意,敢啓。傳曰,知道。
又以工曹言啓曰,本曹郞廳,今壬申年秋冬等褒貶及屬司繕公監·掌苑署·瓦署·典涓司今壬申年秋冬等褒貶,合五度磨勘以入,而屬司尙衣院·造紙署今壬申年秋冬等褒貶,因各該司提調有故,限內不得磨勘,而尙衣院·掌苑署·瓦署·造紙署今壬申年春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
壬申十二月十五日巳時,上御慈慶殿。藥房入診,進講同爲入侍時,都提調韓啓源,提調金炳地,副提調閔奎鎬,檢校直閣洪殷謨,校理洪健植,假注書許綸,記事官金顯默,別兼春秋李根命,監事韓啓源,講官金世均,參贊官閔奎鎬,侍讀官洪健植,假注書張逵鴻,記事官金顯默,別兼春秋李根命,各持詩傳第六卷,以次進伏。醫官李慶秊·李漢慶·李忠淵·李碩柱,進伏楹外訖。上曰,史官分左右。啓源,進前奏曰,近日日氣甚寒,聖體若何?上曰,一樣矣。啓源曰,寢睡·水刺之節,何如?上曰,一樣矣。啓源曰,大王大妃殿氣候,何如?上曰,一樣矣。啓源曰,王大妃殿氣候,何如?上曰,一樣矣。啓源曰,大妃殿氣候,何如?上曰,一樣矣。啓源曰,中宮殿氣候,何如?上曰,安順矣。啓源曰,醫官待令矣,使之入診乎?上可之。慶秊等,以次入診,退伏楹外訖。啓源曰,脈候奏之。慶秊等,起伏奏曰,脈候左右三部,調均矣。啓源曰,湯劑,無議定者乎?慶秊等曰,無議定者矣。上曰,藥房先退。上誦前受音一遍訖,仍開卷,世均,讀自下莞上簟,止斯干九章,仍釋義訖,上命授書算于世均,上讀新受音十遍訖,世均,還納書算。上曰,此篇,不知何時之詩,而或稱宣王時,或稱宋元公時,未能詳知,然蓋宮室旣成,寢安夢吉,至有弄璋弄瓦之慶,此可謂善頌善禱,而觀於詩意,可想其盛世事也。世均曰,此詩,以第一卷作詩時世圖觀之,書於厲王以後,則舊說所云,宣王卽位,更立宮室,旣成而落之云者,似得之,而旣有或曰宋元公賦新宮,卽此詩云云,則未敢質言仰奏,然其頌禱之誠,溢於章句矣。上曰,此詩必是盛世之詩,故其辭之完轉曲盡,如是矣,兄弟式好,和氣充溢,子孫繁衍,基業昌盛,苟非盛世之詩,曷以致此?世均曰,自古落成之頌禱者,未有若是之盛矣,臣下之祝其君上者,莫先於基業鞏固,子孫昌盛,而此詩,卽築室旣盛,成頌禱之辭也,秩秩斯干,幽幽南山,言其基址之鞏固也,殖殖其庭,噲噲其正,言其宮室之牢密也,旣成之後,居此室之君子,式好兄弟,似續妣祖,攸芋攸寧,乃寢乃興,至得熊虺之吉夢,生男而宜君宜王,生女而無非無儀,雅頌祝君之詩,固許多,而皆不若此詩之兼備者也,今我殿下,重建正衙,永奠磐泰,膺萬億年無疆之休,子孫昌盛,本支百世,卽臣子頌祝之忱,此詩,政爲今日準備者也。上曰,觀此宮室之制,尙其儉約,而福祿之來,惟日不足矣。世均曰,聖敎誠然矣,斯干之築室,非卜新基也,卽肯構肯堂,務在儉約,而享其無疆之福矣,古人之築室頌禱之辭,有曰聚國族於斯,稱其善頌善禱,此固有於兄弟式好,似續妣祖,而帝堯之平章百姓,亦由於以親九族矣。啓源曰,臣幾年逖違之餘,獲陪講席,承聆玉音,經義問難,天語溫諄,句讀辨釋,聖學高明,臣不勝欽仰攢祝之至,葩詩進講,今至小雅,未敢知殿下,諷詠溫繹,得其本領,而蓋詩之爲敎,專在於勸善懲惡,使人興起,于以觀性情之正,于以採謠俗之美,太師之陳,瞽矇之誦,皆所以長世輔治之具,竊惟斯干之詩,寔周宣中興之初,更作新宮,旣成而落之,九章意義,無非善頌善禱,而首章之兄及弟矣,式相好矣,卽張老所云聚國族於斯也,朱茀斯皇,室家君王,卽文王章所云文王孫子本支百世是也,顧今舊闕重新,黼扆光御,嚮明出治,先自親九族始,導迎祥和,天休滋至,螽斯麟趾之慶,擧切一國之顒祝,呂氏註所謂,願乎上者子孫昌盛,正謂今日道也,此章旨義,更加省察焉。健植曰,夫夢必有徵,占其爲祥,發於人心之虛靈,而惟大人君子,則其精神,能與天地之氣,相爲流通,故物來順應,夢其陰陽之物,以驗其男女之祥,此皆獻吉頌美之辭也。奎鎬曰,宮室之作,正爲子孫之計,則其頌禱之辭,易先及於子孫,而此詩之先言兄弟者,其意深遠,蓋兄弟相好然後,湛樂而和氣至,和氣至然後,共爲似續妣祖,似續妣祖然後,必有以垂隲降福,使之子孫蕃昌,其熊羆虺蛇之吉,兆于夢而協于占者,乃如是,詩人作詩之意,果明於人倫之至矣。上曰,大臣初登筵之日,遇此好篇也,大臣登筵,今幾年乎?啓源曰,年則四年,朔則四十四朔也。上掩卷,仍敎曰,平安道去年農形,旣經大歉,今年則果豐登,流民還集乎?啓源曰,今年則一道皆爲豐熟,流民果還集矣。上曰,江界之新設厚昌·慈城二邑,別無事端乎?啓源曰,成氷之時,或有潛越之弊,故沿邊各邑,防守甚嚴矣。上曰,戶判,曾經灣尹,似當有詳知者矣。世均曰,鴨綠江,雖因通燕大路,常有船隻,而非徒下流,有可通之路,其上流,則自義州,至江界沿江七八百里,無一小船,而乃有稱口水與通馬尙者,卽鑿其大木爲船樣,口水則不過容數人,通馬尙則可容四五人,以爲通路者故,每自灣府,常摘奸於沿江上下,一切禁斷,而兩國人犯越潛通,嚴禁乃已,故大典通編,曾以犯越地界,守令邊將定配,不能摘發之監兵使,用削職之典矣,近來則因此律之至重,雖有犯越,或不無自下掩匿之弊,故至有通變於此律者矣。上曰,此律太重,果是欲禁而不禁者也,監兵使·守令·邊將,若一切用此重律,則下輩,其必以此,有謀逐官長者,又不無下輩,爲念官長之遞任,捉其犯越而不造者,此律,實合有通變者也。世均曰,此因邊塞之事,而階前萬里,無微不燭,聖敎至此,誠不勝欽仰萬萬矣,今此登筵大臣,亦曾經灣尹矣。上曰,大臣,其果曾經灣尹而幾許朔乎?啓源曰,果經灣尹,而不過五六朔矣。上曰,北道,以其近於彼地,故犯越之弊,尤甚矣。世均曰,北道則以近年事言之,刷還男女,固許多,而特下覃恩寬典,以開其還歸之路矣。上命史官就座,仍命大臣先退。又命退,諸臣以次退出。
壬申十二月十五日未時,上御慈慶殿。奉審閣臣入侍時,同副承旨李長會,假注書許綸,記事官金顯默,別兼春秋金鶴鎭,檢校直提學趙慶鎬,以次進伏訖。上曰,史官分左右。上曰,閣臣進前。慶鎬,進前奏曰,臣承命馳詣顯隆園,園上奉審則無頉,碑閣丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉,還詣顯隆園,仍留監祭,將事安寧之意,敢達矣。上曰,陵園上,俱爲太平,碑閣·丁字閣,無頉,而華寧殿殿內,亦太平乎?慶鎬曰,皆爲太平無頉矣。上曰,何時行祀乎?慶鎬曰,行祀之時,果似宗廟祭享時矣。上曰,江流近爲合氷乎?慶鎬曰,鷺梁與銅雀,皆爲泮氷,故自上流乘船渡來矣。上曰,史官就座。仍命閣臣先退,又命退。諸臣以次退出。
上在景福宮。停常參·經筵。
李長會啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉式啓曰,右副承旨徐相敦,今日不爲仕進,卽爲牌招,何如?傳曰,允。
又啓曰,今此順付詔書入京日,頒敎文當爲製進,藝文提學趙基應,待明朝牌招,使之製進,何如?傳曰,允。
李長會啓曰,行大司憲李豊翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
以右副承旨徐相敦牌不進罷職傳旨,傳于李長會曰,只推。
趙秉式啓曰,時任大臣,有稟達事,率禮堂來詣閤外請對矣。傳曰,入侍。
賓廳,領議政洪淳穆,左議政姜㳣,右議政韓啓源,行判敦寧府事李最應,南寧尉尹宜善,判中樞府事金炳冀,知中樞府事申櫶,行廣州府留守鄭基世,知宗正卿李昇應·李承輔,行吏曹判書趙秉昌,行禮曹判書趙秉徽,行刑曹判書金炳㴤,右贊成曺錫雨,知宗正卿李周喆,行戶曹判書金世均,行上護軍兪鎭五,行大護軍申錫禧·金炳地,左參贊徐衡淳,行大司憲李豊翼,知敦寧金元植,知三軍府事李容熙,行大護軍林肯洙·金有淵,兵曹判書閔致庠,工曹判書鄭健朝,寧豐君崔遇亨,知訓鍊鄭岐源,知宗正卿李章濂·李會淳,行大護軍李裕膺·李源命·沈承澤·金益文·兪致善·朴齊韶·趙基應·趙龜夏·兪致崇,判尹洪鍾雲,右尹洪兢周,宗正卿李升洙·李寅命·李敦應·李沇應·李載冕·李鳳儀·李明應·李寅卨·李邦鉉·李容儀,兵曹參判朴來萬,禮曹參判金學初,戶曹參判趙耆永,工曹參判金炳淵,開城留守韓敦源,同知敦寧府事洪淳大,行護軍鄭海尙·徐承輔·朴齊寅·徐堂輔·徐相鼎·沈舜澤·尹滋承·尹宗善·金基纘·金尙鉉·姜蘭馨·鄭基會·趙寅熙·徐臣輔·尹秉鼎·金益容·任應準·黃鍾顯·鄭順朝·李玄翼·李啓魯·李炳敎·韓敬源·吳顯文·許熠·李熙昇·鄭周應·李熙永·李敏庠·李鶴榮·趙羲復·吳夏泳·趙羲豊·申正熙·申泰善·白樂貞·吳晉泳·李顯佑·鄭雲龜·沈宜豊·尹滋悳·鄭範朝·趙采夏·趙寧夏·趙慶鎬·趙成夏·成載玉·趙敬夏等啓曰,伏以傳曰,聖人,人倫之至,夫人有倫理,而未免纖悉有虧,惟聖人,察之精行之當,於人倫,各樹其極,是聖人,乃人倫之至也。又曰,大德必得其名,舜之德,大哉無可掩之理,故當其爲聖人,名之曰玄德,及其爲天子,名之曰重華,倫明於上,化行於下,沛然德敎,洋溢四海,天助之順,人助之信,必有揄揚懿美,布濩矞皇,歷代由來之典,列朝已行之禮,實爲後世之所監法,來許之所纘述,臣等前席之請,率循大同之願,忱誠未孚,兪旨尙靳,撝謙盛德,固不勝萬萬攢祝,顒仰群情,愈激而莫可遏,玆敢相率聯籲,冀幸淵衷之開納焉。伏惟我聖上,承祖宗熙洽之運,迓國家靈長之籙,深愛和氣,處九重而躬行曾·閔,治法政謨,溯三五而遠邁漢·唐,金書瑤牒,屢闡歸尊之美,玉斗珠衡,彌先追遠之誠,勤晝日之講學,探頣乎天人性命,倬雲漢之文章,動合乎典謨雅頌,闢正衙而繼先蹟,拓公署而勗群工,茅茹彙征,致朝著於寅協,菁莪樂育,端士趨於培植,斥異敎而式敍彝倫,海波息警,修文事而必有武備,陰雨禦侮,深軫字庶之念,亶爲祈永之本,董正百僚,奔走率職,戒飭列省,靖共在服,選軟者斥而不敍,廉謹者久於其位,申澤梁之厲禁,收宮房之科斂,畎畝無怨咨之聲,陬澨均驩康之樂,是以天心悅豫,年穀屢登,三政修擧,百嘉鬯遂,深仁厚澤,物皆自得,宏綱大目,史不勝書。伏況敦宗之懿德,克追報本之盛念,廣收譜牒,親自釐正,遠代配位,詳加追載,四王子孫,特命貤封,繼絶而存其祀,起衰而授之官,銀潢滾滾,盡滌千古之幽菀,銑樹煌煌,復回一春之燁敷,至息大德,先及於立愛之地,協氣歡聲,已遍於興仁之域,禮曰,親親故尊祖,尊祖故敬宗,敬宗故收族,是皆本之殿下孝悌盡道之聖,而引而進之,推而及之也,猗歟盛矣。傳曰,堯·舜之道,孝悌而已,堯之所以九族旣睦,以至乎平章時雍,舜之所以五典克從,以至乎庶績咸熙,皆由是道也,臣等遭逢千一盛會,游泳於堯醲舜郁之化,而安得不布鴻藻申景鑠,闡耿光攀丕稱哉?宗英之首發大議,蓋仰殿下敦親之盛,而卽今日小大臣僚之言,亦一國愛戴之誠,公共之論也。殿下,安得不對越天休,慰答輿情哉?伏望聖明,亟允臣等之請,不勝千萬顒祝,惶恐,敢啓。答曰,知道。俄筵,已悉予意,而又此聯請,果何故也?卿等,試思之,藉使民國,已治已安,予之否德,固不可擬議於此,況今日民國,未可曰已治已安,則名實之不相副,莫此爲甚,所請不允。
趙秉式,以弘文館言啓曰,副修撰李弼鎔,自鄕上來云,卽爲牌招察任,何如?傳曰,允。
又以承文院言啓曰,卽見二道咨文出來者,則一是北京禮部,以皇上親政事,宜受賀典禮,具奏奉旨知照事也,當以承領之意回咨,一是盛京禮部,以月前漂民七名出來時,中路逃失一名事,箚飭各處上緊査戕,而亦行知照,査尋有無回國之處咨覆,以便備案云矣,向以此事,咨覆都京,而尙不回國之意,亦撰回咨,竝付撥下送灣府,傳給鳳城,轉致盛京·北京之地,何如?傳曰,允。
判宗正卿李最應·李景應·李景宇,知宗正卿李昇應·李承輔·李景夏·李周喆·李彙重·李載鳳·李章濂·李南軾·李會淳·李寅應·李建弼,宗正卿李南轅·李升洙·李寅命·李徹宇·李敦應·李邦鉉·李沇應·李載冕·李鳳儀·李明應·李寅卨·李會正·李容儀等聯名疏曰,伏以惟我殿下,嗣無疆大曆,服光御九載之間,盛德弘業,深仁厚澤,固已浹洽于下,而源百之行,放四而準,溫淸定省,篤誠愛於晨昏,禴祠烝嘗,僾著存於春秋,建正衙而復舊懿,亶出繼述,進顯號而摸御眞,寔由追報,詩曰,永言孝思,孝思維則,惟殿下有之矣,重修宗正之府,先懋惇敍之道,璿譜丌堯閣之尊,玉牒慕舜墻之見,延架大備,體貌益嚴,懿鑠龐洪,函生闓澤,以之諴小之治,亦爲祈永之本,三政修擧,列倅戒戢,禁川澤之橫斂,陬澨有安業之樂,收宮房之折受,村閭無催科之苦,乾道穆升,玄化旁達,帀域之內,旣乂旣謐,肹蠁上格,天心悅豫,大有降康,史不勝書,書曰,九族旣睦,平章百姓,惟殿下有之矣,凡此日用間推去,皆從聖學中出來,政令則動合典謨,文章則遠溯雅頌,崇正道而士趨端,闢邪書而民彝明,書曰,念終始典于學,厥德修罔覺,惟殿下有之矣,此於大哉之化巍乎之功,槪擧一二事者,而最是收宗族厚風俗,所以管攝人心也,建官則創新銜,謁廟則試別科,咸聚譜牒,親加釐正,司空以下,配位旣詳載焉,四王子孫,旣封爵焉,宮主郡主,旣改號焉,各派之中絶者,繼其嗣,祀孫之零替者,錄而用,或滌誣案於丹書,或侑洞酹於黃壤,百代之冤鬱畢伸,九原之神魂胥祝,至恩至渥,幽明感泣,協氣懽聲,遠近蹈舞,觀聽所感,一國興仁祥和所召,萬年基命,臣等之攢頌惟忭,自倍餘人,而園墓未遑之典,亦已修正,禮嚴義重,卓越百王,允爲永世不刊之式,猗歟盛矣。傳云,大德必得其位,必得其祿,必得其名,必得其壽,殿下之於若位若祿若壽,天已命之矣,至於必得之名,此正俟聖人而不惑者,夫名者,實之著也,是故放勳之稱,重華之號,皆所以形容大德也,歷代尊顯之擧,未始不權輿於斯揄揚徽美,克賁大典,卽有國常行之禮也。粵我列祖以來,聖神相承,治敎休明,模天畫日,大書特書,卽我家已行之禮也,百工群黎,齊心效誠,奉發揮之大策,薦尊崇之鴻名,是又中外大同之情,特臣等忝在宗班,敢先言之耳。夫尊君上祝聖人,彝性之所同得,答神休副衆願,熙朝之所宜先,則臣等今日之請,有不可自已,而殿下之於臣等今日之請,亦何可不允從矣乎?玆敢齋沐聯籲,恭俟兪音。伏乞聖明,俯循群忱,亟許縟儀,以紹祖宗盛蹟,千萬幸甚。臣無任云云。答曰,省疏具悉卿等之懇。凡事,安於心然後,有可以處之不疑,自聞卿等之言,予心之不日自安,莫之形喩,反復思惟,有愧于心而已,以予今日之心爲心,更勿煩聞,是所厚望矣,卿等其諒之焉。仍傳于李長會曰,此批答,遣史官傳諭。
壬申十二月十六日巳時,上御慈慶殿。進講入侍時,講官趙基應,參贊官趙秉式,檢討官趙宇熙,假注書張逵鴻,記事官金顯默,別兼春秋金鶴鎭,各持詩傳第六卷,以次進伏。上曰,史官分左右。上誦前受音一遍訖,仍開卷。基應讀自誰謂爾無羊,止爾牲則具,仍釋義訖。上命授書算于基應,上讀新受音十遍訖,基應還納書算。上曰,此章,以牛羊衆多言之,昔百里奚飯牛而牛肥矣,夫牛羊,適其時順其性,則猶爲蕃息,而況字牧之任,豈不以治民,如牧牛羊乎?上自人君,下至字牧之任,觀此,則可知治民之術矣。基應曰,聖敎切當矣。上曰,上之人,布惠德則百姓和樂,而第觀此章,則牛羊,其餘事也,雖不言百姓,而實在其中矣。基應曰,虞舜之命九官曰,疇若予上下草木鳥獸,文王之囿,麀鹿濯濯,孟子曰,鷄䐁狗彘之畜,毋失其時,此皆雖微賤之物,聖人愛物之心,推此可知,而此章中,牛羊如此肥博,則人民繁息,亦可知也,如欲人民之繁息,則亦係於人君之化育萬物,王政之一事也。且字牧之任,大係民生之禍福也,近民之地,如不十分念及於民,民何以支保乎?蓋字牧之任之善不善,亶在於人君之簡拔也。上曰,夫民者,如家之所率也,家而有率,然後爲家也,國而有民,然後爲國也,君而有民,然後爲君也,古傳云,君以民爲天,其語果切當矣。基應曰,人君,深居九重,雖難知民之疾苦,而堯·舜之治,亦愛民而已。宇熙曰,牛羊卽六畜之物也,其數之衆寡,不甚有關於國計之贏絀,而此章,特言之者,仁澤及於微物,若是其養生蕃息,則是時生民之富裕,治化之隆洽,尤可知矣。書曰,曁鳥獸魚鱉,咸若,禮曰,聖人之世,鳥不獝獸不狘,今於牧事之有成,君恩無所不被,國用無所不足,詩人以此稱美,不亦宜乎?秉式曰,宣王承饑饉流離之餘,旣築室矣,且牧事成矣,此亦頌禱之詞,而牧人之安逸,可以見時像之昇平,牛羊之衆多,可以卜其民之盛衰也。上掩卷,仍敎曰,俄見宗臣聯疏,則誠萬萬不可也。予自嗣服以來,一心兢兢,式至于今,而顧予年齡未高,凡於民國事,尙多未遑,則以若老成之地,必諒此心矣。基應曰,今此下敎,實出於謙謙之盛德,而必欲闡揚君德者,臣子之彝性,此是大同之群情也。上命史官就座,又命退,諸臣以次退出。
壬申十二月十六日申時,上御慈慶殿。時任大臣,率禮堂請對入侍時,左副承旨趙秉式,假注書張逵鴻,記事官金顯默,別兼春秋金鶴鎭,領議政洪淳穆,左議政姜㳣,右議政韓啓源,行禮曹判書趙秉徽,參判金學初,以次進伏訖。上曰,史官分左右。淳穆進前奏曰,近日瑞雪頻作,寒風栗烈,此時聖體若何?上曰,一樣矣。上曰,近來頻雪,果爲瑞雪矣。淳穆曰,臘前三白,實爲豐年之徵矣。仍奏曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。上曰,因何事請對乎?淳穆曰,卽見宗府諸臣之聯疏,頌述我殿下盛德嵬烈,仰請顯號之揄揚,此誠建不悖質無疑,永有辭於後世者也。竊念御極以來,九載之間,敬天法祖孝親愛民之至仁至善,浹人肌髓,塗人耳目,國史野乘,固有不勝其書,而治法政謨,蓋以孝悌,爲第一先務,其於追遠報本惇宗收族之節,擧靡事不備,靡文不具,及至大修譜牒,寔亦繼述之聖衷,而油然興感於萬派同源之誼,絶後者繼其世,無號者贈其爵,此乃曠古懿典,而頌堯之德,先稱睦親九族,讚周之業,實由封建同姓,歷稽載籍,曷嘗有如此普施之盛哉?上而功光祖宗,下而謨貽後昆,迓續景命,式至萬億无疆,凡厥大小臣民,愛戴忱誠,孰不以摹畫萬一,胥切祈祝,際有此疏,乃是克遵古規,而卽擧國大同之論也,玆敢相率陳籲於前席,俯循群情,亟降兪音焉。㳣曰,今此宗臣聯疏中所陳,皆我殿下御極十載間所行之者,而塗人耳目,浹人肌膚之盛德大業也,有其實則有其名,卽古今不易之彝典,而亦我列聖朝屢行之禮也,撝謙之德,雖益有光,大同之情,轉見莫遏,幸際千一之會,有此億兆之戴,而詎無摸畫之擧,用賁揄揚之道乎?此臣等所以請對祈懇,而不得請則不已者也。伏願亟降兪音,以答八域臣民之顒祝焉。啓源曰,宗臣今日疏請,卽擧國公共之言也。惟我殿下,臨御以來,一念惇親,導迎祥和,闓澤旁流,偉功盛烈,史不可勝書,朝野愛戴之情,臣鄰蘄祝之誠,惟在鋪張盛德,揚厲閎休,伏願亟允臣等之請,俾典章無隳,簡策有光焉。秉徽曰,臣等所仰請者,卽擧國大同之論也,我殿下光御以來,之功之德,史不勝書,至於展親惇倫,卓越千古,有辭永世,闡美揚徽,不容少緩。伏乞亟賜一兪,以副群情焉。上曰,以此事請對乎?崇臣聯籲,已是料外,而卿等此言,又是料外也,顧今許大急務之先於此者,固何限,而乃以萬萬不當之事,擧而言之,予心自愧,當復如何?卿等,其諒之諒之,毋使予心,益有所愧,是所厚望矣。淳穆曰,臣等敢頌大德必得之名,聯陳群情莫遏之論,崇聽未格,兪音尙遲,微忱抑鬱,容有極哉?人君有盛德大功,垂耀簡冊,在臣分必欲竭誠揄揚,鴻號而表章之,乃秉彝攸均,而是典也,祖宗在天之靈,所悅豫也,臣民擧國之願,所慶忭也,此豈可已而不已乎?聖不自居,謙尊之光,固宜將順之不暇,而其所賁隆盛美,較有切於此者矣。㳣曰,今日臣等之仰請,卽彝性之不得不然者也,我殿下,雖聖不自聖,讓而不居,至若敬天法祖,敦倫恤民,衛正斥邪,之功之德,宜有必得之名,而誠淺辭拙,尙靳允兪,則期於準請乃已,非但道理之然也,亦情禮之固宜也。啓源曰,臣等之必欲揄揚聖德,卽是建天地而不悖,俟百世而不惑者也。大德之必得其名,聖人之所不辭,特下允兪之音焉。秉徽曰,臣等之如是屢請,不獲請則不可止也,特降兪音,亟擧縟儀焉。上曰,予如是不安,而卿等老成之地,又如是縷縷,甚過當矣。淳穆曰,今玆聖敎,若是縷縷,臣等雖愚昧,曷敢承奉德意,竊念殿下功業之盛,制作之美,綏邦本而新邦命,實皆兼而有之,則其於光前啓後之道,恐未可專事沖悒,而卿士庶民之齎誠攢祝,亦出於大公至正,不得請則不敢止,筵席體嚴,煩瀆是悚,退與諸臣,更以賓啓仰達,伏俟勉從之處分矣。㳣曰,是皆臣等當然底道理也。宗臣之言,卽臣等之言也,臣等之言,亦在廷諸臣之言也。今未蒙允從,則又豈無積誠祈懇之道乎?自古及今,未有以顯揚聖德,仰請而不得者也。啓源曰,臣等所奏,卽是準請乃已者也,忱誠淺薄,未能仰格天聽,惶悶之中,誠不勝抑鬱,今將退與諸臣,以文字仰達矣。上曰,予之實心,何不見諒乎?退而賓啓,千萬不可,卿等,其更思之。上曰,予於御極以來,有何德政之可紀,而必欲使予,應此無實之事也?淳穆曰,殿下盛德至善,民無能名焉,前此所奏,只擧其綱領,而如天之覆燾,不言而品物亨歲功成,涵育默運之中,天命之眷顧,人心之靳嚮,年穀屢登,生齒蕃息,允升大猷,豈有如此時之盛?上曰,卿等之言,雖曰如是,今以無實之事,至於賓啓之張大,萬萬無是理,卿等其諒之。淳穆曰,聖不自居,撝謙之盛德,固是有光簡冊,而以夏禹之不矜不伐,苟無史臣之攢頌,後世孰知夏禹之大聖乎?臣等陳懇,卽擧國大同之論,則將順沖悒之盛揄揚之道,其在義分道理,當如何哉?此所以不得請則不敢止者也。㳣曰,華封祝聖而帝堯曰辭,未聞以堯之辭,而封人不爲祝聖也。上命史官就座,仍命大臣先退,又命退,諸臣以次退出。
上在景福宮。停常參·經筵。
李會正啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
禮曹,今十二月二十一日,行宗廟臘享大祭永寧殿攝行祭香祝,親傳取稟,還入奉敎,攝儀改書下。
禮曹,今十二月二十一日,行社稷臘享大祭香祝,親傳取稟,還入奉敎,攝儀改書下。
禮曹,今十二月二十一日,行景慕宮臘享大祭香祝,親傳取稟,還入奉敎,攝儀改書下。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
傳于李會正曰,頒敎文中,赦句添入。
李會正啓曰,頒敎文中赦句添入事,命下矣。某罪以下宥之乎?敢稟。傳曰,徒以下竝宥。
又啓曰,頒敎文中赦旬添入事,命下矣。藝文提學趙基應,旣在闕中,使之添入,何如?傳曰,允。
李會正啓曰,卽者奉常寺官員來言,宗廟·永寧殿臘享大祭祭物,明日監封時,提調一員,當爲進參,而都提調李裕元賓廳進,提調閔致庠有身病,不得進參云,提調,卽爲牌招,何如?傳曰,提調許遞,前望入之。
奉常提調前望入之,申錫禧落點。
賓廳,領議政洪淳穆,左議政姜㳣,右議政韓啓源,行判敦寧府事李最應,南寧尉尹宜善,判中樞府事金炳冀,行知中樞府事申櫶,行廣州府留守鄭基世,知宗正卿李昇應·李承輔,行吏曹判書趙秉昌,行禮曹判書趙秉徽,行刑曹判書金炳㴤,右贊成曺錫雨,知宗正卿李周喆,行戶曹判書金世均,行上護軍兪鎭五,行大護軍申錫禧·金炳地,左參贊徐衡淳,行大司憲李豊翼,知敦寧金元植,知三軍府事李容熙,行大護軍林肯洙·金有淵,兵曹判書閔致庠,工曹判書鄭健朝,寧豐君崔遇亨,知訓鍊鄭岐源,知宗正卿李章濂·李會淳,行大護軍李裕膺·李源命·沈承澤·金益文·兪致善·朴齊韶·趙基應·趙龜夏·兪致崇,判尹洪鍾雲,右尹洪兢周,行護軍趙寧夏,宗正卿李升洙·李寅命·李敦應·李沇應·李明應·李載冕·李鳳儀·李寅卨·李邦鉉·李容儀,兵曹參判朴來萬,禮曹參判金學初,戶曹參判趙耆永,工曹參判金炳淵,開城府留守韓敦源,同敦寧洪淳大,行護軍鄭海尙·徐承輔·趙寅熙·朴齊寅·徐堂輔·徐相鼎·沈舜澤·趙敬夏·趙成夏·尹滋承·尹宗善·金基纘·金尙鉉·姜蘭馨·鄭基會·徐臣輔·尹秉鼎·金益容·任應準·黃鍾顯·鄭順朝·李玄翼·尹滋悳·成載玉·韓敬源·趙采夏·李炳敎·鄭範朝·吳顯文·許熠·鄭周應·李熙昇·李熙永·李敏庠·李鶴榮·吳夏泳·趙羲豊·申正熙·申泰善·白樂貞·鄭雲龜·吳晉泳·趙慶鎬·趙羲復·沈宜豊·李顯佑·曺錫輿等啓曰,臣等今日之言,宗臣旣具牘而悉陳矣,曠古罕有之會,擧國同聲之情,亦且以奏以啓,衷懇顒若,辭有未達,志有不孚,切迫抑鬱,群情愈激,玆又冒昧聯籲,庶冀勉回聖衷焉。噫,今日大小臣工曁百姓里居,孰不知聖孝準海,盛德侔天,深仁厚澤,大啓萬億年惟休,善政嘉謨,非止一二事可紀,上天篤佑,介繁祉於命哲命吉,下土丕冒,順彝則於不識不知,推薄海共戴之情,循列朝屢行之禮,誠以舖張熙典,迓續景命,攀耿光而闡懿烈,惟在是也,昭彝憲而對閎休,惟在是也,此臣等之疏籲筵懇,一請再請,不敢自已者,寔愛君祝聖之義,亦惟在是也。書曰,立愛惟親,立敬惟長,施于家邦,終于四海,殿下,高拱穆淸,如天覆地載,一政令一施爲,動合乎三代之盛,故流行之德,若置郵而傳命,人自得於湖山千里之外,是由聖上孝悌盡道,克施有政,如文王之刑于寡妻,至于兄弟,以御于家邦,不出家而成敎於國,猗歟盛哉。唐臣韓愈之言曰,以非常之功,受非常之號,以冠古之美,屈守文之名,殿下,功高穹宙,治邁古昔,大德必得之名,殿下,何可謙牧而不居哉?伏願淵然深思,亟允臣等之請焉,惶恐敢啓。答曰,知道。已有前批,又何如是乎?
賓廳再啓曰,伏以臣等今日之請,宗英之臣,旣輸忱而籲之矣,登對之臣,旣齊聲而懇之矣,在廷之諸臣,又攢手而祈祝之矣,以之擧一國臣民大同之情,推可知矣,而一陳再陳,尙靳開兪,豈誠意淺薄,未足以孚格歟?辭語拙訥,不能以感回歟。溫良以讓,雖夫子之不居聖也,典謨所述,卽大舜之必得名也,惟我聖上達孝之性,根乎天,至仁之德,洽乎民,臣等不避瀆撓,敢又略擧其萬一焉,氣有和容有惋,而千乘之養隆矣,愛則存懿則著,而四時之享誠矣,擧進冊之禮,而眞幀移摹,寓肯堂之謨,而法殿重建,奉先繼志,猗其盛矣,而廼建崇正之官,克懋惇敍之誼,先聚譜牒,親加釐正,而璿潢衆派之封爵也,改號也,繼其嗣也,錄其孫也,親疎一視,大小畢擧,柯葉炳靈,磐石永鞏,此國人之所欽頌而觀感者也。竊伏覩殿下,學躋緝熙,崇正闢邪,漢宣之共良吏,而吏無橫斂暴賦,周成之諴小民,而民皆安生樂業,明昭迄康,歲其屢熟,歡聲洋溢,區宇寧謐,光御九年之間,迓續我萬億年景命者,是蓋平章時雍之本於九族之旣睦,而自身而家而國者也,巍功偉烈,史不勝書,盛德大業,民無能名,而今此揚徽闡美之願,亶出於頌吾君之德之功也。頌者,容也,形容功德,以答八域蒼生愛戴蘄嚮之心者,卽民彝物則之所不能已者也,雖以我殿下撝謙之衷,終何以遏群情而固拒之乎?伏願亟賜兪音,庸副顒祝焉。惶恐敢啓。答曰,知道。予心,益切自愧矣。
賓廳三啓曰,臣等之齋沐聯籲,至于再三,尙靳允許,忱誠自愧淺薄,輿情轉益抑鬱,夫積乎躬普及乎人之謂德,顯乎今昭垂乎後之謂名,有其德,斯有名,故卽其名而可以知其德也。惟我殿下,以天縱之姿,懋日新之工,九載臨御,百度鼎新,姑撮其一二事言之,顯謨承烈,述事先王,體文·武之達孝,愉色惋容,承歡慈殿,躬曾·閔之至行,上顯號而模璿幀,詩所稱永言孝思昭哉嗣服也,遵先志而修正衙,書所謂旣底法肯堂構也,惇宗親而修譜系,唐堯之以親九族也,明正學而熄邪說,孔·孟之作春秋闢楊·墨也,存神過化,民無能名,豐功偉烈,史不勝書,是宜勒之金石,被之管絃,焜燿一世,徵信百代,則臣等今日之言,卽八域億萬生靈之所同心而齊聲者也,臣等固知謙虛巽克之念,不欲爲豐亨豫大之擧,而德之所在,名必隨之,此豈殿下可已而得已者乎?用敢不避煩瀆,又此控籲。伏乞亟降兪音焉。惶恐,敢啓。答曰,知道。汔可已矣,何不相諒?
賓廳四啓曰,臣等聞帝王之孝,莫盛於紹述先憲,人臣之道,莫大乎闡揚君德,臣等之齊聲祈懇者,卽列聖已行之典也,殿下之亟宜允兪者,爲擧國大同之論也,則下安得不準請乃已,上何可不勉循乃已乎?臣等竊觀古帝王之盛德至善,未有盛於二帝三王,而有曰堯仁舜孝,禹勤湯敬,有曰,丕顯哉文王謨,丕承哉武王烈,此史臣讀美之辭,只擧其大節而言者也。我殿下,姿挺上聖,嗣有令緖,長樂隆千乘之養,誠切問寢,太室虔四時之享,慕寓見墻,建正衙而奠堂構,修先寢而飭籩豆,追上玉牒,睿德彌彰,移摸寶幀,天表重煥,殿下之孝也,恤民隱而釐三政之弊,捄歲荒而捐內帑之儲,克愼庶獄,恩推好生,全保世臣,惠及蕩垢,殿下之仁也,日御廈氈,討論經傳,晝接賓僚,咨訪治道,殿下之勤也,憂隔倂而圭璧薦誠,警轟燁而絲綸求助,殿下之敬也,政令動合典冊,文章允愜雅頌,殿下之訓謨也,斥邪述而吾道明,扶世敎而人彝敍,殿下之功烈也,古所稱二帝可三,三王可四,卽今日之謂也。最是敦倫展親,卽君德上第一懿美,而我殿下,臨御以來,凡在天揖,曲盡人情,懿親之未有爵號者,追宣封誥,屬籍之未有嗣續者,特樹苗裔,冤鬱畢伸,幽明俱感,此殆堯·舜以後所未有之盛德事也,則臣等讚美之誠,豈但止於古史臣而已哉?且大德之名,聖人之所不可辭也,大同之論,君上之所不可咈也,況又我家則然之禮,則宗英之疏,發之於先,賓廳之啓,繼之於後,至再至三,屢瀆不已,臣等今日之請,可謂質無疑而俟不惑也。惟聖明,更加三思,特許一允,仰以光紹述之孝,俯以答闡揚之願,千萬血祝之至。惶恐,敢啓。答曰,知道。酬應,亦復支離矣。
賓廳五啓曰,伏以人君有懿行徽烈,而讚頌其美,是臣職也。今我殿下盛德至善,巍巍乎莫向而不息,所以積誠祈懇,以爲萬一分形容,則爲臣而非臣職也,此豈臣等可已而不已也哉?我殿下,挺聖上之姿,嗣無疆之歷,凡一政令一施措,動法祖宗,尊親奉先,百行之源,而惟殿下行之,敬天恤民,庶政之本,而惟殿下行之,肯堂肯構,鞏我丕基,惟殿下繼述之,以至勤講學衛正道,罔非一心上做出來,而且夫親睦九族,允符於堯仁,愼徽五典,克配於舜德,璿潢銀派,福澤遐覃,銑樹玉葉,仁春再榮,五百年未遑之典,若有待於今日,此皆臣等耳目之所逮,則闡揚其美,勒金石被琬琰,在臣職,固秉彝所同得也。況又誕膺洪號,光垂顯冊,我家已行之禮,則以殿下動法祖宗之念,奚獨於臣等今日之請,若是其撝謙之過允兪之靳乎?此擧國大同之論,而特宗正之臣,先發之耳,相率聯籲,群情愈鬱,玆又冒悚血懇,惟聖明亟回荃衷,誕擧縟儀,千萬顒祝之至。惶恐敢啓。答曰,知道。君臣之間,所貴知心。
李會正,以議政府言啓曰,卽見水原留守閔升鎬狀啓,則本營別驍士列校,今秋都試及火砲科,當爲設行,而前守臣,連値事故,不得擧行,且今歲色垂暮,姑爲停止,待明春合設事,請令廟堂稟旨分付矣。今當歲暮,且於栗烈之寒威,赴試武士,必不能盡其藝,依狀請退行,何如?傳曰,允。
又以弘文館言啓曰,下番副修撰臣金德均,以宗廟臘享大祭祭官,今日肄儀時,晝仕出去之意,敢啓。傳曰,知道。
李長會,以都摠府〈言〉啓曰,副摠管金學初,以武臣堂上,朔試射試官訓鍊院良中,晝仕出去之意,敢啓。傳曰,知道。
壬申十二月十七日巳時,上御慈慶殿。進講入侍時,講官閔致庠,參贊官李會正,侍講官金裕行,假注書許綸,記事官康炳迪,別兼春秋金鶴鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷。致庠讀自爾牧來思,止無羊四章,仍釋義訖。上命授書算于致庠。上讀新受音十遍訖,致庠還納書算。上曰,此詩言其善牧牛羊,致此蕃殖者,則養民之道,豈可少忽?民苟善養,可以安生樂業,自當富庶矣,昨筵,亦言之,而上自國君,下至方伯守宰,苟能深念於字牧之義,不難乎永享太平,此可爲上下體念處也。致庠曰,聖敎切當矣。宣王,承衰微離散之餘,能行德政,人物安集,詩人頌禱而作此者也。蓋德政所及,非但人民之殷庶,畜牧,亦皆蕃滋,夏禹氏之鳥獸魚鼈咸若,可與天地,位育同大,而至若衛文公季年,騋牝三千,實是易見之效,畜牧蕃殖,亦關於王政,有如是焉,則而況民生之休養,豈不係於字牧之得宜乎?上曰,時和年豐,故畜牧猶如此蕃盛,其人民衆多,亦可推知也。致庠曰,此卒章,以豐年占夢言之,而天地之陰陽,調順然後,百穀用成,可爲豐登矣。人君之體天行化,若失調和之氣,則豈可致屢豐年之上瑞乎?裕行曰,厲王之時,牧人之職廢矣。宣王中興,而克復先王之業,此所以詩人頌祝,而牛羊之蕃息,若是,則況於人民乎?其盛世氣像,推此可知矣。會正曰,此篇末章,卽占夢祝願之辭也。以衆維魚矣,實維豐年爲頌,夫豐年者,卽有國之上瑞也,年豐則民國安泰,可以導迎祥和,百祿日臻,而致豐之道,亶在於人君之德化敷洽,推而及物,于以上格天心,則雨順風調,必有屢豐之慶矣。致庠曰,此言牧事之有成,而專以順其性,爲養息之道,非但禽獸爲然,治民之道,亦當各遂其性然後,民皆以安生樂業矣。上曰,講官之言,然矣。萬物,莫不欲順其性,而至於人民,尤當各遂其性,然後可以和樂無怨。大抵今日之民,卽三代之民,惟在在上人順性導率之如何也。致庠曰,民無古今之異故,古語云,不易民而治,此乃斯民也,三代之所由行也。上掩卷。仍敎曰,比日諸臣之請上尊號,實未稱當矣。民國治安然後,有此陳請,猶未知如何,而況今日民國,豈可曰已臻治安乎?予心誠爲不安也。致庠曰,惟我殿下,光御九載之間,至仁盛德,豐功偉烈,宗臣之疏,廷臣之啓,已爲備陳,而今此彝典之仰請者,卽質諸無疑,俟而不惑之大同公議也,撝謙之盛,非不欽仰萬萬,大小臣僚愛戴蘄祝之情,亦何可一切抑遏乎?會正曰,臣忝居宗卿之班,猥參日昨疏籲之列,而猗我殿下,聖德光大,臨御以來,克體唐堯親九族章百姓之道,先自敦睦而博施,以致治化之郅隆,則今此賓廳之聯請,實是小大之同情也。尙未蒙準許,竊不勝抑鬱矣。上曰,治化云云,予心尤慙矣。仍敎曰,承旨是何君派乎?會正曰,臣是孝寧大君之後孫也。上曰,爲幾世孫乎?會正曰,孝寧大君卽臣十四代祖矣。上曰,今此啓辭之諸條,不可曰予皆有實行,只自慙愧也。致庠曰,德行善政,自有臣民仰覩之實,則其可無今日之請乎?若欲揄揚盛德,雖日進鴻號,在群情,猶有所不足矣。上命史官就座,又命退,諸臣以次退出。
上在景福宮。停常參·經筵。
故判書金炳弼緬禮安葬後,大妃殿,藥房·內閣·政院·玉堂口傳問安。答曰,知道。
藥房都提調韓啓源,提調金炳地,副提調閔奎鎬啓曰,節屆隆冬,寒事轉甚,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
大妃殿,進御二錢重人蔘粟米飮,一貼煎入事,楊前下敎。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李會正啓曰,卽者奉常寺官員來言,宗廟·永寧殿臘享大祭祭物,今日監封時,提調一員,當爲進參,而都提調李裕元賓廳進,提調申錫禧有身病,不得進參云,提調卽爲牌招,何如?傳曰,提調許遞,令該曹口傳差出。
吏曹口傳政事,以李寅卨爲奉常提調。
賓廳,行判中樞府事李裕元,領議政洪淳穆,左議政姜㳣,右議政韓啓源,行判敦寧府事李最應,南寧尉尹宜善,判中樞府事金炳冀,行知中樞府事金學性·申櫶,行廣州府留守鄭基世,知宗正卿李昇應·李承輔,行吏曹判書趙秉昌,行禮曹判書趙秉徽,行刑曹判書金炳㴤,右贊成曺錫雨,知宗正卿李周喆,行戶曹判書金世均,行上護軍兪鎭五,行大護軍申錫禧·金炳地,左參贊徐衡淳,行大司憲李豐翼,知敦寧府事金元植,知三軍府事李容熙·任商準,行大護軍林肯洙·金有淵,兵曹判書閔致庠,工曹判書鄭健朝,寧豐君崔遇亨,知訓鍊鄭岐源,知宗正卿李章濂·李會淳,行大護軍李裕膺·李源命,水原府留守閔升鎬,行大護軍沈承澤·金益文·兪致善·朴齊韶·趙基應·趙龜夏·兪致崇,判尹洪鍾雲,右尹洪兢周,行護軍趙寧夏,宗正卿李升洙·李寅命·李敦應·李沇應·李載冕·李鳳儀·李寅卨·李邦鉉·李容儀,兵曹參判朴來萬,禮曹參判金學初,戶曹參判趙耆永,工曹參判金炳淵,開城府留守韓敦源,同敦寧洪淳大,行護軍鄭海尙·徐承輔·趙寅熙·朴齊寅·徐堂輔·徐相鼎·沈舜澤·趙敬夏·趙成夏·尹滋承·尹宗善·金基纘·金尙鉉·姜蘭馨·鄭基會·徐臣輔·尹秉鼎·金益容·任應準·黃鍾顯·鄭順朝·李玄翼·尹滋悳·成載玉·洪坃·韓敬源·趙采夏·李炳敎·鄭範朝·吳顯文·許熠·鄭周應·李熙永·李敏庠·金翊鎭·李鶴榮·吳夏泳·趙羲豐·申正熙·申泰善·白樂貞·鄭雲龜·吳晉泳·趙慶鎬·趙羲復·沈宜豐·李顯佑·曺錫輿·任興準·尹善應等啓曰,伏以臣等循擧國同聲之請,陳百世不惑之義,以奏以啓,不止六七,而我殿下,一直牢拒,終靳允許者,亶出於撝謙之盛,非不欽仰萬萬,然謹按易之謙曰,无不利撝謙,又曰,不違則也,蓋撝謙者,有其德而不居之謂也,不違則者,不可過其宜之謂也,殿下之盛德至善,豐功偉烈,已有所仰陳於宗英之疏,臣等前後之啓者,雖古詩書所載,竹帛所紀,未有盛焉,而我殿下,聖不自聖,謙而益謙,如放勳之允恭克讓,如大禹之不自滿假,此可謂撝謙之无不利者也。第臣等今日之言,卽祖宗已行之禮,而不得不紹述,臣民大同之情,而不可不勉從者,則殿下之過自謙挹,反失其宜,有非不違則之義也。傳曰,大德必得其名,有德則有名,有名則必得,必得云者,必然之理,而得之爲宜也。夫天地之大,無物不包,日月之明,無微不燭,苟非形容其功化,摸畫其光輝,何以有其名而著其實也哉?猗我殿下,德合天地,明竝日月,品物之所化育也,萬民之所瞻仰也,其所以闡徽揚美者,直不過萬一分形容摸畫,而苟不能實心孚格,積誠感回,則是臣等之罪也。殿下,念及於此,則固不待臣言之畢,而庶蒙有孚感之應也,衷情轉鬱,言不知裁,惟聖明,軫過謙之戒,遵中節之道,亟擧縟儀,以幸群情,千萬血祝之至,惶恐敢啓。答曰,知道。相須共勉,恐不在此矣。
賓廳再啓曰,伏以臣等今日之請,宗英首陳,追列朝已行之典,廷僚聯籲,見一國同聲之願,誠有所未孚,辭有所未達,兪音尙靳,群情益菀,竊伏念人臣之於君上,有善必揚,有德必報,民彝物則之所固然,天經地緯之不可已者,猗我聖上,誕膺休運,丕承洪緖,衍邦籙於磐泰,奠生靈於衽席,光御九年之間,巍勳盛烈,民無能名,深仁闔澤,史不勝書,定省溫淸,藹三朝之愉惋,禴祠烝嘗,祼四時之芬苾,修明寢園之禮,釐正籩豆之儀,揚先徽於太室,琬琰奉薦,摹新幀於原廟,羹墻寓慕,舊址光復,善繼善述,正衙重建,肯構肯堂,廣開宗府,百世一室,睿裁璿譜,千潢萬派,司空以下配位之詳載,四王以後君爵之追封,與夫繼其嗣而保香火,興其替而授冠冕,誣榮竝滌,恩侑覃降,皆我殿下孝悌盡道之聖,肇於尊祖敬宗,以至收族,而堯之親九族,舜之徽五典,是也,日三晉接,經經緯史,崇正學而泮宮增修,闢邪敎而海氛自消,將又永有辭於天下萬世也,設星壇而增祀,耕籍田而重農,深軫祈永之本,在於諴小,剡一命之才,擇百里之寄,苞苴熄而貪墨莫售,强梗鋤而窮蔀賴安,川澤絶其侵漁,宮房蠲其科斂,役布均而軍伍無黃白之簽,社倉設而閭里有水旱之蓄,親押禱雨之祝,覃霈應靈,躬臨救蝕之庭,敬天弭災,西北極備,發帑金而船哺,上中分等,査結摠而案釐,念國計而減貢版,數至百五之多,斥佛事而禁燈戲,運回千一之盛,臬事焉欽恤,山麓焉定界,神人胥悅,導迎祥和,自天降康,比歲屢登,職由是矣。內而五營,外而列郡,戰艦別砲,無所不備,陰雨綢繆衆城,文之謨武之烈,國人之所共頌也,若乃羅麗陵殿之竝修,遺裔之收用,殆靡事不擧,而至於勝國顯陵,親行奠酌,前代崇報之典,於斯爲盛,而此實從古帝王所未嘗有者也。殿下,以咸五登三之德,必得其名,質無疑而竢不惑,雖聖不自聖,過加撝謙,豈不念卿士從庶民從大同之情乎。伏願亟回轉圜之量,勉帀域之忱,以幸宗社臣民,不勝至祝,惶恐敢啓。答曰,知道。雖日封十啓,萬無以允從矣。
傳于徐相敦曰,日寒如此,輕囚放釋。
傳于閔奎鎬曰,日寒如此,內外各營入直軍兵,及各門守門軍薄衣與流丐,遣宣傳官摘奸以來。
徐相敦啓曰,臣敬奉聖敎,馳往義禁府,則無時囚,故仍爲馳往典獄署取閱囚徒案,則結案罪人一名,未推覈罪人一名,公貨備給間嚴囚罪人一名,係是重囚,故竝仍囚,其餘他矣錢不報,酗酒作挐,拒逆官令,隱匿訟民,及各司直囚罪人李致道等三十二名,係是輕囚,故竝依傳敎放送之意,敢啓。傳曰,知道。
傳于鄭泰好曰,近以盈庭之言,果非予心所安,而目下急先之務,卽國計也,民事也,凡於似此去處,予無一毫可稱,夫名者,實之所在也,實之所無,名於何有,而乃以千萬不當之擧,連事相持,有若不可已者然,是豈所望於平日也哉?予之所望,惟在乎國安民安而已,其各還第,以安予心事,遣史官,傳諭于賓廳諸大臣。
事變假注書朴鍾瀅書啓,臣於本月十八日未時量,敬奉聖諭,傳諭于行判中樞府事李裕元·領議政洪淳穆·左議政姜㳣·右議政韓啓源處,則以爲,臣等猥控擧國大同之論,敢請聖人必得之名,以奏以啓,已三日于玆,而忱議淺薄,崇聽莫回,方今率百官庭籲,期蒙準兪之際,史官奉傳聖敎,臣等雙擎莊誦,辭旨懇摯,乃以國計民事爲諭,聖不自聖,謙而益謙,此尤我殿下聖德之有光,而臣等竊以爲非徒國之已治,治方隆盛,民之已安,安且熙雍,所以齊聲聯籲,愈切揄揚之願,不得請則不敢止,雖伏承退去之命,未蒙允兪之前,寧被違抗之罪,斷無移退之望者,以典禮之不得不擧也,彝恒之不得不伸也,祈懇彌篤,衷情轉激,惟有伏地隕越之至云矣,敢啓。傳曰,知道。
行判中樞府事李裕元,領議政洪淳穆,左議政姜㳣,右議政韓啓源等,率百官庭請啓曰,伏以今日盈庭之請,卽擧一國卿士庶民之願也,宗臣先發,廷僚繼陳,是謂大同,天必從之,而蕪辭甚拙,荃聽未格,一日二日,兪音尙遲,別下傳敎,使各退去,臣等聚首伏地,竊不勝抑鬱之至,衷情所激,玆敢咸造大庭,相率更籲,惟殿下察焉。猗歟我殿下,心法唐·虞,躬行曾·閔,兼三之德,準四之孝,固已卓越百王,而典學焉邁殷宗之終始,勤政焉追周文之中昃,愛民若保赤而邦本固,闢異如拒墨而士趨端,再昌五百年宗社,永鞏磐泰之基,重建十三朝正衙,克盡堂構之謨,至於惇宗收族,嗣後封爵,尤爲聖人之篤倫,和氣致祥,迓續景命,天心孚應,降此屢豐之上瑞,千古明王哲辟至仁盛烈,我殿下,兼而有之,弘業史不勝書,大德名其必得,是以,八域含生之類,擧皆蹈舞歌詠,思所以鋪張宏休,亟擧熙典者也。矧復列聖朝已行者,在殿下繼述之美,豈不尤有光乎?臣等雖甚無似,曷敢無稽之是言,非幾之冒控也哉?今殿下,聖不自居,讓而不有,謙尊之光,縱已欽仰,闡揚之願,愈切顒祝,不得請則不敢退也。又此齊聲荐瀆,誠以彝章不可不遵也,群情不可不答也。伏乞聖明,淵然深思,夬賜允從焉。惶恐敢啓。答曰,知道。自賓啓而至庭籲,此胡急務而如是乎?卿等,雖有所守,予亦有所執,須勿更煩,以安予心。
庭請再啓曰,伏以臣等之相率仰請,寔擧國大同之論,而亦我家已行之禮也,宗臣之疏一出,群情胥切於顒仰,賓廳之啓八上,批旨尙靳於允兪,以至咸造在庭,期於孚格,而又未獲準,大聖人撝謙之德,竊不勝萬萬欽誦,而臣等之不避瀆擾,不獲請則不止者,豈可已而不已者哉?伏惟我聖上,膺天人順信之會,撫祖宗熙洽之運,九載光御,百度具擧,宏綱大法,史不勝記,孝行躬曾·閔之行,政謨陋漢唐之治,修正衙而拓公署,堂構底法,藏顯號而摹御幀,羹墻寓慕,以至斥異扶正,日月增光,請戎禦侮,陰雨備豫,紀綱立而百僚率職,惠澤究而烝黎滲液,八域咸謐,百穀用成,此正千載一有之會,而最是帝堯之章百,肇乎旣睦,成湯之殖兆,源於立愛,蓋殿下敦宗之懿德,報本之盛念,卓越前古,廣收譜牒,親自釐正,司空以下配位追載,四王子孫爵號特封,以之滌誣而冤鬱夬伸,繼絶而恩榮遍及,導迎祥和,協氣旁流,用基我億萬年无疆之休,猗乎盛矣,聖人盡倫,殿下旣有之矣,大德得名,臣等曷敢不思所以揚厲乎哉?朝野之愛戴在是,臣隣之蘄祝在是,惟天惟祖宗所以眷顧而申休者,亦惟曰在是,伏望聖明,亟允臣等之請,不勝千萬至祝。惶恐敢啓。答曰,知道。由中之言,何不諒之?
庭請三啓曰,臣等逢千一泰來之運,達億兆顒若之情,歷屢日而齊聲仰籲,以啓以請,已踰十度,而天聽愈邈,一兪尙靳,固臣等誠淺辭拙,未能孚格宸衷,而連事煩瀆,迄不敢知止者也。傳曰,大德必得其名,先儒釋之曰,天命之所屬,莫踰於大德,天之報應,如影響,得其報者,是常理也,德爲聖人,則名以紀實,而受天命得其名,故必得者,言理之常也,今臣等之所仰請,卽據常經答天眷,而其禮則我列聖朝攸行也,其情,天顯民彝之所同然也。殿下,以天縱之聖姿,光御九載之間,百度鼎新,凡厥施措,已悉於前後啓達,而第伏念豐功偉烈,盛德大業,損益乎殷質周文,比隆乎堯勳舜華,心法則惟精惟一,謨烈焉丕顯丕承,禮樂敎化之所流行,政令事施之所鼓動,巍巍蕩蕩,民無能名,諸德之物,可致之祥,將見其汪濊闓繹,史不勝書,於是乎三元調八風協,嘉瑞降屢豐至,暖然如春,油然如雨,歡聲協氣,洋溢區宇,囿民生於熙皞,奠國勢於磐泰,誕基萬億年無疆之休,蓋天以我聖上,啓東方一治之運,而莫恢我五百年丕丕基矣,原其有是功,由其有是德,闡揚功德,率循彝章,鋪鴻藻申景籙,昭垂千萬世耳目,卽擧國臣民之所共祝者,而際玆宗臣之疏籲先發,繼有盈廷之齎誠連請,此所謂俟不惑而質無疑也,殿下,雖欲讓而不居,得乎?臣等又有一言之仰陳者,今玆晟典,皇天祖宗之所篤棐也,薄海黎庶之所胥忭也,上而悅豫陟降,供歡慈聖,則豈不誠有光聖孝,而以殿下出天之大孝,思所以紹先休而怡親心,則其所轉圜,恐不待臣等之復申前懇矣,庸敢積誠屢瀆。伏願聖明,亟回撝謙之衷,俯循大同之情,千萬祈祝。惶恐敢啓。答曰,知道。課日相持,得不如何乎?
庭請四啓曰,伏以我殿下盛德至善,嵬勳丕烈,史不勝書,民無能名,揚徽闡美,群情攸切,摸天畫日,我禮亦宜,宗臣陳之,群僚請之,以啓以籲,凡三日于玆,而過加撝謙,兪音尙靳,辭或未達而然乎,志或未孚而然乎?誠不任抑鬱之至。竊伏念孝爲施政之本,敎不出家而成,宗宮虔四時之禮,享儀靡懈,長樂隆千乘之養,宸誠彌篤。瑤牒光薦,旣先徽之益闡,寶幀敬摹,仰神理之孔安。惟其堂構之美,誕擧三百載未遑,凡於文物之盛,永垂萬億年無疆,所以聖人治平之謨,普切生民愛戴之忱。親耕祈穀,旱澇霜雹不爲烖,捐帑賑饑,鱞寡孤獨皆有養,宮房之科斂已收,畎畝無怨咨之聲,澤梁之厲禁且伸,陬澨均歡康之樂,有枉必伸,祗祗於五刑之恤,無微不燭,惓惓乎三政之釐,董正巽軟,則斥而不敍,愼擇列倅,廉介則久於其任,蓋此政之寬仁勤儉,寔由學問之精一緝熙,處涓燕而玩理,其書則洙泗洛閩,象雲漢而成章,其旨則典謨風雅,增修泮宮,正學崇矣,廓掃海氛,邪敎息矣,此其爲永有辭於天下萬世者,而伏況廣開宗府,親修璿譜,遠代配位,詳加追載,四王子孫,成命貤封,竝繼後嗣,錄孤滌誣,至恩大德,感結幽明,協氣歡聲,遍及遐邇,臣等之課日攢頌,特擧萬分一形容者也。夫九族旣睦,至于黎民之於變,堯之所以爲放勳也,五典克從,至于庶績之咸熙,舜之所以爲重華也,然則必得之名,大同之情,亦惟在乎闡耿光而揚丕稱,臣等今日之請,何可已也?伏願殿下,勉回聖衷,亟副群忱焉。惶恐敢啓。答曰,知道。彌文賁飭,有何所益?
徐相敦啓曰,行大司憲李豐翼,大司諫金昌秀,司諫張晧根,獻納洪時衡,持平金箕文,正言李泰容·徐正淳,旣入闕中,不爲傳啓,直爲出去,事甚未安。竝推考,何如?傳曰,允。
以執義張時杓,持平金玉均牌不進罷職傳旨,傳于徐相敦曰,只推。
京畿監司金在顯疏曰,伏以今於謝恩使臣回,有順付詔書奉來,而每於入京時,道臣出迎於弘濟院,陪到慕華館,落後還營,卽例也,或有實故,則都事代行,亦例也,而今番迎詔,在於日間,臣素以積癥貞疾,加之近寒毒感,恐無以時日蠢起,且有私義之淵鑑所下燭者,以病以情,不敢不仰首鳴號。伏乞聖慈,特垂曲諒,亟改臣職,以幸公私,仍治臣奉公不恪,言私冒干之罪焉。答曰,省疏具悉。實病旣如此,以都事代行。
全羅監司李鎬俊疏曰,伏以臣於前月二十八日,在湖南觀察使任所,伏承除旨,以臣爲奎章閣直提學,仍管本職如故,臣雙擎九頓,繼之以惶汗浹背,直欲攢地而不可得,臣則一古家之不肖後進耳,晩暮科名,在於頭顱已判之餘,遭際我殿下特達之知,揚歷華顯,進陟無藝,夷考其本分,祗是常調末蔭,常聞內閣,如在天上,匪夫夫所可拾級而可到?惟其跂想之不及,故亦不知其豔慕而嫪戀者矣。今忽拔擢於衆望之外,貯置於群英之中,噫,院有六官提衡,摠領大綱,以老成爲體,直閣待敎,分掌庶務,以淸峻爲望,惟學,不失淸峻之望,而實具老成之體地,親職,尤不與他等,所以官不必備而不授於非其人,況以外職而兼閣職,特援盛宋知州府兼觀文殿學士故事也,恩光所被,榮觀赫然,湖山千里之遠,而寵章不違咫尺,吏民父老,瞻聆聳竦,乃職朝廷體貌之嚴,尊於日月之上,虎符龍節,輝暎於奎璧圖書之府,不待紅葯引步,靑綾課眠,鳳地恩波,游泳而有餘榮矣。臣以淸愼爲世業,謹拙爲家學,英軌雋塗,不敢爲儕流先,自是素守貼額之符,而一門四第,竝居是職,滿心愧悚,繼之以憂懼,虎尾春氷,不足以擬其危也,此臣所以義在必辭,罔或崇飾例讓而沾沾爲冒進之計也。仍又伏念臣之待罪藩司,三歲于玆矣,瘝溺居多,而莫責收楡之效,眷遇冞重,而且展報苽之限,高牙在門,豐餼登簋,身家事計,非不侈且大也,曷嘗有猷爲慮憲,裨益於承流宣化之地,仰答聖上南顧之念哉?臣聞陳力就列,不能者止,臣之不能,亦旣久矣,同朝忠厚,縱未加司直之抨,內省自疚,寧容蟠泊而蹲冒乎?棲管之灰,候至則飛,解纜之舟,水到則浮,臣雖欲憑仗寵靈,安於淟涊,其於乖廉防而致僨誤,非細故也,玆庸略治短疏,具啓仰聞,伏望聖慈,將臣新授匪據之閣職,久居無效之藩寄,竝行鐫免,俾公器毋骫,賤分獲安焉。臣無任云云。答曰,省疎具悉,卿其勿辭,藩任亦何輕遞?益勉旬宣之責。
壬申十二月十八日巳時,上御慈慶殿。進講入侍時,講官李承輔,參贊官徐相敦,檢討官李弼鎔,假注書張逵鴻,記事官康炳迪,別兼春秋朴定陽,各持詩傳第六卷,以次進伏訖。上曰,史官分左右。上誦前受音一遍訖,仍開卷。承輔讀自節彼南山維石巖巖,止不宜空我師,仍釋義訖。上命授書算于承輔,上讀新受音十遍訖,承輔還納書算。上曰,師尹居民具爾瞻之地,使國人至於憂心如炎,又使畏其威不敢言,則其不良,可知也。承輔曰,師尹,以世卿之臣,不思報答,而行其所不爲,至於國人之怨讟,喪亂之弘多,可勝痛歎。上曰,師尹,不思民心之渙散,不聽國人之善言,是辜恩負國之人也。承輔曰,師尹,是周之世執國命者也,固當盡忠竭力,一心報國,而其所事爲,一切相反,苟有一分爲國之心,寧容若是也?國家太平然後,家隨以安,而寧有國亡而家存者乎?此尹氏所以不忠之甚也。上曰,自古國亡而家安者,未之有也。此時若用家父,則可以永享國步,而乃反委政於尹氏,其時用人,可知也。承輔曰,師尹與家父,俱是世臣也,與同休戚,宜無彼此,而尹氏則專事利己,不顧國政之如何,家父則斥言譏刺,不念禍敗之及身,於斯可見二人之賢不肖,而爲其君,而苟能擇人而用之,豈至此境?上曰,若聽家父之言,則庶免幽王之稱,而專任尹氏,得此陋名,可勝惜哉?承輔曰,師尹以吉甫之孫,其所報效,宜倍餘人,而不思率乃祖攸行之意,一意縱恣,以至危亂,此所謂家之不肖,〈國之〉不忠也。上曰,以尹吉甫之孫,如是不良之甚乎?承輔曰,師尹之威勢,莫不畏懼,而家父目見國勢之將危,以身當怒,有此直截之詩,其忠憤,可知矣。任人之道,只當察其賢否,大抵進用君子難,斥退小人亦難,此無他,君子之言,剛直而逆耳,故進用難,小人之言,遜順而悅耳,故斥退難,書曰,有言逆于汝心,必先求諸道,有言遜于汝志,必求諸非道,此是治世用人之切實格論也。弼鎔曰,師尹之威望,有如南山之高峻,爲一國之氐本,乃四方之維持,而以若吉甫之後孫,世爲卿士,輔佐其君如南仲之孫皇父,則豈有家父之刺乎?相敦曰,有宣王之明故,用吉甫之賢,而以吉甫之後,自致王室之亂,以宣王之孫,不察師尹之威,所以作家父之誦矣,其誦也,只刺師尹之不善,而不言君之失德,亦可見家父忠愛之心也。上掩卷,仍敎曰,日前宗臣聯疏,大臣賓啓,誠萬萬不當之事也,以列聖朝豐功盛烈,猶爲謙抑,予有何功德,而受此闡美之號乎?甚不安矣。承輔曰,殿下之盛德大業,準海聖孝,民無名焉,臨御以來,政令施措,卓越百王,安得無揄揚之擧乎?上曰,予之施措,俱是列聖朝未遑之事也,有何功德之可論乎?承輔曰,殿下,光御九載之間,百度鼎新,深仁厚澤,迓續邦命,而筵體謹嚴,故雖不敢一一仰達於咫尺之前,而啓辭中條陳者,亦擧其大略而已,此所以史不勝書也。且殿下御極之初,尤致意於惇宗睦親之事,以百世一室之誼,無論貴賤遠近,視若家人,由是而前日不知爲同宗者,親親敍族,有若弟兄,藹然和氣,洋溢一世,故他姓之人,亦皆觀感而效則焉。堯之平章百姓,實由乎以親九族也,凡在璿派之列者,歡欣蹈舞,自倍餘人,日前宗會時,果有疏請揄揚之擧,此固秉彝義分之所不容已者,而擧國臣民,皆是陶甄化育中均被渥澤者也,孰不欲闡發徽美,而嚴畏逡巡,以至今日,及見宗臣之疏,莫不以後時爲愧,齊聲仰籲,不得請則不知止矣,殿下,雖欲謙沖不有,其可已乎?上曰,日氣深寒,以不緊之事,課日來往,豈不難哉?在予心,尤甚不安矣。承輔曰,以日氣之甚寒,聖念及此,臣雖欽仰萬萬,而闡揚君德,此是臣分之當然也,歡欣蹈忭之忱,皆不知其爲寒矣。上曰,誠寧大君祠宇,待開春營建乎?承輔曰,然矣,而祠屋則雖有前日所營構者,亦不蓋瓦,又是半塗而廢,故其材木,今皆朽敗,無可用者,當新建,而祀孫主祭之廳事,亦甚狹陋,亦不得不修葺,又買薄土,欲爲香火之需矣。上曰,然則仍建舊基乎?承輔曰,將爲仍舊基改建矣。上曰,誠寧墓所,在於大慈洞,而此去幾里乎?承輔曰,距京四十里也,距本邑爲五里矣,而誠寧卒後,太宗大王躬臨其墓,伊時謂以慈之大,名其洞曰大慈洞矣。上曰,誠寧之卒,在於太宗朝在位之時乎?承輔曰,誠寧,年纔十四而卒,卽太宗朝在位之時也。上曰,然故以大慈洞爲名也。承輔曰,誠寧墓在大慈洞,而慶安君墓在其在岡矣。上曰,然則一局之內而賜牌之地乎?承輔曰,當初必是賜牌之地,今則互相入葬,而登筵儒臣,卽慶安君後孫也。上曰,以一家之誼,固一局之山甚好,而慶安君祠宇,在山下乎,在高陽邑乎?弼鎔曰,曾奉于山下祭廳矣,祭廳頹圮,臣以祀孫,故移奉于臣家矣。上曰,慶善君,曾是封爵,而慶完君則今番所封耶?弼鎔曰,然矣。上曰,昭顯世子有冤事,而其子孫今爲幾何?弼鎔曰,京鄕所居者,不滿十家矣。上曰,何其零少耶?弼鎔曰,慶安·臨昌·密豐三君,連遭酷禍,由此之故,如是數少矣。上曰,昭顯世子子若孫編配,在於何時乎?承輔曰,似在肅廟朝初年矣。上曰,璿派人無邑無之云矣。承輔曰,本支百世,其麗不億,故非特無邑無之,幾乎無里無之也。上曰,予於微時聞之,則近宗之人,皆有畏懼之心者,無他,橫被推戴之目故也。自予御極以後,似皆安心,其亦天地間一循環之理也。承輔曰,自前宗班之橫被惡名,指不勝屈,此皆怪鬼怨國之徒,心懷凶圖,若聞宗班中稍有聲名者,看作奇貨,做出凶計,每每綻露,終至禍及宗班,可勝痛恨,爲宗班者,何嘗眞有疑似彷彿之事,而得此難洗之罪乎?皆是被誣橫罹者,而近皆伸雪無遺,此是導迎祥和處也。上曰,年前東朝下敎,鄭重截嚴,若誣陷宗班,歸之極逆矣。承輔曰,年前東朝處分,深燭其冤枉橫罹之狀,宗英屬籍,孰不感泣蹈舞?此亦屈伸之理也。上曰,今番璿裔繼後,其果無遺漏處乎?承輔曰,聞或有數三處云矣。上曰,似是三四家也,當從此繼后,可也。承輔曰,當以聖敎,傳于璿譜校正所矣。上曰,史官就座。又命退,諸臣以次退出。
上在景福宮。停常參·經筵。
行判中樞府事李裕元,領議政洪淳穆,左議政姜㳣,右議政韓啓源等,率百官庭請啓曰,伏以傳曰,大德必得其名,記曰,名與功偕,是故堯有克明之德,而以放勳名焉,舜有允釐之功,而以重華名焉。名者,功之表也,德者,名之實也,有德有功,而有其名,卽天經地義之所當然,臣等之賓啓庭籲,已經三日,天聽愈邈,群情轉鬱,臣等豈以不典之事無稽之言,敢進於殿下之庭,而有此訑訑之拒歟?我殿下,自臨御以來,以德則度越百王,以功則化育萬物,學懋時敏,光孝海準,建法殿而鞏萬年之基,明譜系而睦九族之親,以至衛正道而斥邪,保世臣而導和,悉修園寢,聖慕克伸,親耕籍畝,民食爲重,是皆殿下之德之功之本諸身徵諸庶民者也。臣等之言,固歷代晟典,我家之所已行,殿下,乃欲辭其名而不有,撝謙之盛,克讓之美,非不欽誦萬萬,而天心旣悅豫矣,人情又蘄向矣,其何可一向靳持而不之從乎?此是今日大同之論,而宗臣特先發之耳,玆敢不避瀆擾,又此陳請。伏乞淵然深思,亟降兪音,千萬顒祝。惶恐敢啓。答曰,知道。莫盛之典,可以怡然自居乎?
庭請再啓曰,伏以今日殿下之過自撝謙者,卽聖人之必得其名也,臣民之所欲揄揚者,亦惟曰聖人之必得其名也,洪範曰,龜從筮從,卿士從庶民從,是之謂大同,凡大同之論,聖人之所不能遏也,援之唐宋而有據,稽于列祖而有典,此實自古在昔有國之盛擧,而人主之所不能辭也。惟我殿下,臨御九年之間,聖德神功,史不勝書,而槪其大者而言之,則帝堯之以親九族,漢祖之大封同姓,周公之惇宗將禮,帝舜之大孝,文王之止仁,成湯之奉先,殿下皆兼之矣。成王之繼武營宅,宋祖之崇儒重道,大禹之文以治內,武以治外,殿下皆有之矣,本之四勿之修身,推之九經之治國,無非卓越古今,有難以一二計矣。至於廓闢洋邪,丕闡文敎,使河淸海晏,日月重光,則又三代以後哲君懿辟之所未有,而可以建天地俟百世矣,顯名不可以辭也,彝典不可以已也,金泥玉檢,賁彰大德,朱絙瑤徽,形容隆功,縟儀誕擧,頌聲洋溢,則祖宗之靈,必將悅豫矣,慈聖之心,尤當嘉喜矣。在殿下眷志之道,上遵祖宗之故事,下循中外之輿情,亟回宸衷,爰擧盛典,無使臣等重貽瀆撓之罪,千萬顒祝。惶恐敢啓。答曰,知道。非爲撝謙,實所內愧矣。
庭請三啓曰,伏以易曰,行發乎邇,見乎遠,其感應之速,有如影響,今玆宗英,首發大議,而盈庭齊籲,積日彌勤,至于百姓里居,罔不率從,是之謂大同,此可見發邇見遠之驗也。只緣誠淺辭拙,尙未有槪於聖聰,臣等之失圖齎菀,當如何哉?傳云,於不可已而已者,無所不已,殿下,以臣等之屢回聯懇,爲可已而不已乎?伏惟我殿下,挺上聖睿知之姿,承祖宗熙洽之運,達孝純誠,神明攸通,盛德大業,史述罕倫,泥檢闡歸尊之美,燦彝獻之克修,衡斗儼薦祼之儀,僾著存之不忘,寢園盡修擧之禮,籩豆明奇偶之數,區別銀潢之派,恩均本支,親御銑樹之會,歡溢旅酬,遠代配位,詳載譜錄,四王子孫特命貤贈,與夫繼絶興替,滌誣降侑,皆我殿下孝悌敦睦之所由感,闢正衙而繩先武,萬世永鞏,自京署曁外邑,庶績咸熙,增修泮宮,躬行釋菜,力拒洋醜,常務除根,衛正斥邪,義理炳烺,其將永有辭於千秋,而創星壇而順軌,耕藉田而重本,學問則日月將就,文章則雲漢昭回,澤梁之厲禁申嚴,宮房之科斂永蠲,減貢版爲國計也,撤燈戲斥佛也,至若戰艦別砲,陰雨有備,帑金船粟,沿峽賴活,所以天心悅豫,比歲豐穰,皆我殿下導和致祥而然也。大德之必得其名,理之所當然者,殿下雖讓而不居,不可得矣,臣等之揄揚贊美,卽民彝之所共得,臣分之所同然,此實至願懇衷之不可已者,而一切邁邁,固出於撝謙之盛德,竊不勝萬萬欽誦。謙之彖曰,天道下際而光明,釋之者曰,天之道,以其氣下際故,能化育萬物,其道光明,下際,謂下交也,如不下交,地道無以上行,然則殿下之終始靳允,恐有欠於下際之謙也,伏願亟許臣等之請,以副顒祝之誠焉。惶恐敢啓。答曰,知道。盈庭之言,終不得勉從者,予豈無所以而然也?
傳于李長會曰,戶禮換房。
庭請四啓曰,群情所同,下不避瀆撓之懼,一兪尙靳,上彌固撝謙之衷,賓啓屢徹,而不獲準,庭籲繼發,而不知止,此莫非臣等之忱誠淺薄,未能孚格,辭語拙訥,未能感回而然,惶隘日甚,莫知爲計也。猗我殿下,姿挺上聖,光膺寶歷,孝爲百行之源而推及惇親,三朝隆千乘之養,百世同室之誼,和氣洋溢於宮闈,至德繼存於璿裔,自近覃遠,光前裕後,此聖人所以爲人倫之至也。臨御以來,一念圖理,百度修擧,創法宮而出治,肯構肯堂,斥邪敎而衛道,作君作師,廈氈勤晝日之接,罔或逸豫,京外軫陰雨之備,無不改觀,量才授官,棄其短而取其長,信賞必罰,懦可立而頑可廉,群工率職,邦域乂安,上天之眷佑維新,下民之愛載益切,基我太平,啓萬億無疆之休,今此揄揚聖德,摹畫天日,卽擧國大同之願,而特宗臣,聯疏而先發之耳。迺殿下,讓而不居,一向靳許,臣等之徊徨抑鬱,當如何哉?雖事之至難從者,以殿下察邇之德,集衆之量,尙可以開納而曲循,況稽諸國典,所以行也,揆以天理,必當然者,何殿下,固守沖挹,使衆情莫之伸乎?玆敢冒犯屢瀆,齊聲仰籲。伏乞聖明,亟降兪音,以副大小臣民顒祝之願焉。惶恐敢啓。答曰,知道。隨到隨答,便成日課,良覺支煩矣。
傳于趙秉式曰,發遣吏郞,諸執事淸齋與否,摘奸以來。
庭請五啓曰,伏惟我殿下之德,其大如天,蕩蕩乎無能名焉,則豈臣等拙訥之辭,所可揄揚萬一,而區區愛戴,群情攸同,盈庭齋籲,式日斯瀆,聖志固拒,尙靳允兪,是乃殿下平居,欿然不自滿足,到今撝謙,冞著其光,則臣等固不勝欽仰萬萬。第伏念天心之於人也,所欲必從者,以其當然之事,而感應之自然爾也,今日臣等仰殿下以天,而欲望殿下之俯從者,其事也,不可曰不當然者,則何敢自沮,而謂不能得之乎?惟是臣等祈懇雖煩,忱誠尙淺,以致孚格之遲遲耳,夫天固不可以名也,以其廣大而謂之昊天,以其仁覆而謂之旻天,則廣大仁覆,乃天之德,而曰昊曰旻,自有其稱者也。猗我殿下,百行具備,而孝爲之源,隆養慈聖,當有怡愉之色,虔奉先祀,每著洞屬之容,又其推而盡友悌之道,則覃及九族,無遠無近,咸與被敦敍之澤,至若頻開講筵,痛斥邪術,皆可言盛功大業,而總之於聖心所得,則殿下有其德,而其名之來,殿下,亦安得以辭之乎?尊號之禮,自古有之,惟我列聖朝,屢行是禮,而迫於衆請,每賜允許,蓋亦深諒乎?人情天理之所不能已者也。伏乞聖明,更加三思,少回過謙之心,勉從大同之請焉。惶恐敢啓。答曰,知道。上下之辭意已窮,其亟止之。
庭請六啓曰,臣等薰沐祈籲,靳向天聽,歷三四日,而誠不敢懈,凡十七啓而辭不能緩者,夫豈徒然哉?寔稽之于天人相與之理耳,蓋天如彼其高也遠也,而其聽之於人者,亦如彼其卑也近也,天何名哉?人猶曰惟皇上帝,曰昊天上帝,曰蕩蕩上帝,則天不得以讓其名矣,人之所欲,其心出於至公,其言合於大同,則天無不從之矣。惟我殿下尊光之謙,非不至矣盛矣,竊恐猶有所未盡於大易之義,臣等謹按易彖,天道下濟而光明,地道卑而上行,程子釋之曰,下濟,謂下交也,上行,交於天也,臣謂天君道也,地臣道也,君臣情志之交孚,如天地之下濟上行而後,謙道乃成矣。伏願殿下,以殿下之德,有下交之美,使臣等之言,有交天之榮,則一國之人,其將蹈舞闓繹矣。猗我殿下,德侔覆載,明竝日月,聖無所不通,仁無所不包,于以字育黎元,于以折讋蠢夷,修述禮樂,以隆天聲,累積基構,以宏王業,斯已詩書竹帛之所罕覯,矧惟尊祖而監憲,毖祀而追遠,躬行曾·閔,隆養慈聖,孝準四海,推以至于敦宗睦親,伸枉繼後,庸無替藩屛之固,臣以爲聖人之盡人倫,已如此,太上之立德功,又如此,則是宜鏤金雕玉,鋪述懿鑠,揚鴻於大庭,宣曜於率土,垂之萬代而無窮也。惟天,旣眷佑于殿下,天之所不得讓其名者,殿下,亦不可得以讓矣,卿士庶民拜稽祈祝之心,天之所必從者,殿下,亦從之矣。昔我英宗大王克讓之德,上軼帝堯,而厥享國,五十有二年,凡五膺洪號,有光史牒,猗乎大聖人心法,一循天人相與之理也。今殿下之仰法祖宗,丕紹弘休,庸以爲祈天永命,亶在於是矣。伏乞廣運淵衷,亟賜兪音焉。惶恐敢啓。答曰,知道。事有不安於心,則鮮合義理矣。
徐相敦啓曰,行大司憲李豊翼,大司諫金昌秀,司諫張晧根,獻納洪時衡,持平金箕文,正言李泰容·徐正淳,旣入闕中,不爲傳啓,直爲出去,事甚未安。竝推考,何如?傳曰,允。
閔奎鎬,以三軍府言啓曰,陰雨綢繆,事係緊重,故自雲峴宮,以煮硝備納之意,申飭列邑,已爲數年之久,而其間,無過若而邑上來,更未聞如何動靜,其於事體道理,寧容若是乎?未納諸守,令竝爲先從重推考,另加嚴飭,從速製納事,分付各該道臣,何如?傳曰,允。
鄭泰好,以吏曹言啓曰,中學敎授洪在瓚,繕工監假監役官任喆常,俱以身病,呈狀乞遞,竝改差,何如?傳曰,允。
又以吏曹言啓曰,因議政府申飭,受由上京守令,自臣曹催促,則金溝縣令趙在淳,身病猝重,萬無還官之望云,其身病旣如是,則有難强令還任,罷黜,何如?傳曰,允。
又以吏曹言啓曰,新除授龜城都護府使李儒植呈狀內,矣身父今年爲七十六歲,而法不當遠赴云,親年七十五歲以上人,外地守令不許赴事,載在法典矣,龜城府使李儒植,改差,何如?傳曰,允。
徐相敦,以兵曹言啓曰,今十二月二十一日,社稷·宗廟·永禧殿·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與差祭受由在外未肅拜,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,今十二月二十日,文臣朔試射日次,而臘享大祭齋戒相値,不得爲之之意,敢啓。傳曰,知道。
壬申十二月十九日巳時,上御慈慶殿。進講入侍時,講官曺錫雨,參贊官趙秉式,檢討官金德均,記事官鄭元和,別兼春秋朴容大·金鶴鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷。錫雨讀自弗躬弗親,止惡怒是違,仍釋義訖。上命授書算于錫雨,上讀新受音十遍訖,錫雨還納書算。上曰,此時如用君子,俾民心闋,惡怒是違,如反掌之易,而恨其不能也。錫雨曰,小序,以爲幽王之詩,而朱子疑其非此時,然無論何世,其君不明也,故使如尹氏之不善,而秉國均,其引用者,無非姻婭小人,而致此危亂也,蓋君子小人,各有其朋,若於用人之初,得一君子而委任之,則其所引進而布列朝廷者,必皆善人也,易所謂彙征之吉,傳所謂以人事君也,如是而國安得不治乎?得一小人而委任之,則其勢必皆反是,而危亂繼之矣,同聲相應,同氣相求,物各以其類至者,此之謂也。上曰,君子與君子相親,小人與小人相親,理所必然,而用君子則善者當進,用小人則不善者當進,講官之此說,甚好矣。錫雨曰,自古居君人之位者,誰不欲進君子退小人,而終不能如此者,以其爲賢而用之者,未必非小人也,以其爲不賢而不用者,未必非君子也,此則不明於知人故也。上曰,果然矣,如何則可以知人乎?錫雨曰,知人,堯·舜之所難也,然而知人之要道,無過於孔·孟之所訓,而散在經傳者亦多,若勤於講學而求所以辨邪正之方,則庶可以廣則哲之明矣。德均曰,自古帝王之興邦圖理,亶由於用賢去奸,而今周王,委政於師尹,以致國亂民怨,是知國之治不治,在於臣之賢不賢也。秉式曰,君不獨任其事,故所以責難於臣,如天不獨運,有四時之序五行之利焉,時君,不知尹氏之爲小人,而使之秉國之均,致此怨刺之詩,易曰,開國承家,小人勿用者,此也,蓋孔夫子之不刪此等篇者,實爲後世君臣之鑑戒也。仍掩卷訖。上曰,自宗臣疏出後,大臣與諸臣,以萬萬不堪之之事,賓啓之不足,又此冒寒而庭籲,予心之愧且不安,甚矣。錫雨曰,今此聖敎,雖不勝欽仰撝謙之盛德,宗臣之疏,賓啓庭籲之所發揮而贊揚者,其言,皆出實心實政,而無一毫虛美與假飾者,況乃國家已行之禮,臣民大同之論,則殿下之所宜紹述,所宜勉從,而一向靳兪,群情益菀,伏願下燭而亟允焉。上曰,今不可謂已治已安,而又有何已行之事乎?錫雨曰,有德則必得名,故古來明哲之君,已有行之者,而在我列聖朝,亦多勉循群下之請,則殿下,何如是過於執謙乎?凡於疏啓中所仰陳者,件件條條,皆已行而有效,無一不行矣。上命史官就座,又命退,諸臣以次退出。
上在景福宮。停常參·經筵。
藥房提調金炳地,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣侯,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
鄭泰好啓曰,議政府郞廳來言,今日賓廳日次,而庭請相値,不得來會云矣,敢啓。傳曰,知道。
傳于趙秉式曰,禮房承旨,馳詣社稷·宗廟·永寧殿·永禧殿·景慕宮,奉審摘奸以來。
行判中樞府事李裕元,領議政洪淳穆,左議政姜㳣,右議政韓啓源等,率百官庭請啓曰,伏以人臣之道,尊君爲大,帝王之孝,述先爲重,恭惟我聖上,學接千聖,致中和位育之功,治冠百王,闡大專槃物之仁,溢聖化於昭天漏泉,措國勢於泰山磐石,富有日新之盛德大業,巍蕩乎無能名,諒非窺管測蠡之見,可以形容萬一,宗臣之疏,旣因八域顒仰之情,臣等又繼之以奏以啓,積齎忱誠,祈格聰聽,辭雖竭而意兪激,復申前日之言,不憚煩複而猥陳,惟殿下,垂察焉。書曰,立愛惟親,立敬惟長,孔子曰,立愛自親,始敎民睦也,立敬自長,始敎民順也,帝典之平章協和,實原於以親九族,推是道以往,用於家則家修,用於國則國治,敎之以睦且順,而民乃從之,風行草偃之化,鼓舞振作,郅隆肹蠁,不有聰明睿知能盡其性,其孰能與此?此堯·舜之所能,而我殿下,實有是焉,大德必得其名,厥理孔昭,殿下,豈可撝謙自收,讓而不居?伏惟列聖朝大猷允升,率循燮和,在位群工,必欲尙象景行,布濩懿美,闡金書而耀玉檢,備一代之熙典,垂萬世之惇簡,未有不曲諒而勉循焉,此祖宗已行之事,乘牒所載,可按而知,我殿下善繼善述之道,尤豈不有光乎?臣等所以臚實颺言,歷日呼籲,不得請則不敢止也。伏乞聖上,克恢淵衷,亟賜允兪,千萬頌祝。惶恐敢啓。答曰,知道。予心之不安,已諭於前批,卿等何不諒而支離乎?
庭請再啓曰,伏以臣等以擧國同聲之論,進以筵奏,退以賓啓,今又咸造庭籲,凡數十遭,而亦四五日矣,上下相持,誠殫辭竭,豈或全昧於煩瀆爲悚,而可已而不已也哉?竊惟親九族章百姓,堯之所以爲堯,徽五典齊七政,舜之所以爲舜,我殿下,兼有之矣,光御九載之間,迓景命於對越,滲至澤於惠元,尤篤於盡性盡倫之道,豐功偉烈,史不勝書,此所以宗英之請,發之於前,廷紳之論,繼之於後,以至八方黎庶,擧切愛戴揄揚之願,夫有非常之德,必有非常之名,故放勛之號,重華之稱,唐·虞之典謨,尊閣可按,而亦我列朝已行之彝章也。顧今臣等所際何等熙運,所請何等盛典,而乃聖心,過於撝謙,尙靳允兪,得無有違於下濟上行之義乎?伏願殿下,亟回轉圜之量,勉副帀域之願,千萬顒祝。惶恐敢啓。答曰,知道。庭籲今至多日矣,予之尙此靳許,豈無商量而然也?
庭請三啓曰,臣等相率叫閽,今爲數十次矣,天聽愈邈,群情愈菀,煩憫抑塞,不省攸蔇,臣等今日之請,卽節文制事之所與合,天理人情之不容已,靳嚮之祝甚切,故不暇以瀆撓爲懼,闡揚之禮莫重,故只以獲準爲期,情無藝而辭已竭,請因前說而申複之。恭惟我聖上至善盛德,古無與比,豐功偉烈,史不勝書,徽猷淵穆,今聞昭彰,大本達道,功著位育,深仁厚澤,惠洽生民,國家迓靈長之籙,世臣受和平之福,睿學之高明,上接千聖,治道之熙隆,遠溯三英,於乎懿哉。傳曰,堯·舜之道,孝悌而已,經曰,惟孝,友于兄弟,克施有政,今玆收族敦宗之德,懋昭立愛惟親之義,恩施於睦婣之地,化遍於疎遠之域,惟其巍巍蕩蕩莫尙之烈,克推尊尊親親當然之理,聖主有如此德美如此功化,而臣工,不能布濩而揄揚之,則是臣等之罪也,摭懿行而象耿光,稽彝憲而對洪休,寔臣分之所當爲,故當千一亨嘉之會,建億兆愛戴之誠,殿下,訑訑牢拒,終靳開納,竟使陬澨蹈抃之忱,菀而不伸,此臣等所以迫隘徊徨,不得請則不敢止者也。伏望殿下,深軫此愈遏愈激之議,不獲不措之情,勉回淵衷,亟擧縟儀,千萬顒祝。惶恐敢啓。答曰,知道。以予寡昧,叨承列祖丕基,夙夜憂懼,莫敢遑寧,所自勉者,典章之不愆不忘,所自期者,志事之是繼是述,而學未通方,治不從欲,艱虞溢目,挽回無術,每自思惟,惶汗浹背。今以莫大之典,擬諸不當之地,宗臣具牘而請,大臣登筵而請,以之盈庭之請,于玆幾許日,上下相持,歇泊無期,且大同之情,不可終孤,積費商量,玆不得不勉從,予心愧忸,益復如何?凡於儀文之間,毋或一毫張大,少安予心,繼有厚望矣。
徐相敦啓曰,行大司憲李豊翼,大司諫金昌秀,獻納洪時衡,持平金箕文,正言徐正淳,旣入闕中不爲傳啓,直爲出去,事甚未安。竝推考,何如?傳曰,允。
閔奎鎬啓曰,時原任大臣,有稟達事,率禮來詣閤外請對矣。傳曰,入侍。
禮曹,來癸酉年二月初六日行南壇祭,初八日行文宣王釋奠祭香祝,親傳取稟,還入奉敎,攝儀改書下。
傳于鄭泰好曰,呈告知經筵許遞,今日政差出。
傳于鄭泰好曰,仁陵參奉李白淵,敦寧都正除授,仁陵參奉之代,綾豐君祀孫李鄷沼,今日政擬入。
吏曹,敦寧都正單,李白淵除授事承傳。
內閣提學前望入之,申錫禧落點。
內閣直提學前望入之,尹滋悳落點。
直閣前望入之,姜落點。
傳于鄭泰好曰,在外內閣提學許遞,今日政差出。
傳于李長會曰,上號都監都提調,以李判府事爲之。
李長會啓曰,新除授直閣姜,今日政下批,何如?傳曰,允。
李長會,以宗親府言啓曰,凡於設都監時,提調一員,以至近宗室一人差下事,已有成命矣。今此上號都監提調一員,以何宗室爲之乎?敢稟。傳曰,宗正卿李載冕爲之。
有政。吏批,行判書趙秉昌進,參判李寅卨進,參議洪萬燮進,同副承旨李長會以李承輔爲內閣提學,金有淵·李會淳爲知經筵,金炳雲爲內資提調,李晩燾爲中學敎授,安相耇爲假監役,趙弼永爲北部都事,李鄷沼爲仁陵參奉,張錫默爲咸鏡都事,張允植爲龜城府使,金英植爲龍仁縣令,朴宣陽爲金溝縣令,上號都提調單判府事李裕元,提調四單趙秉徽·金世均·鄭健朝·李載冕,郞廳六單徐雲輔·劉元植·權在禹·洪善周·朴孝憲·李喆應,完陵君單李景宇,世祖朝敵愾功臣栗原君綜嫡長孫,依法典承襲封君,學諭單金羽永,直閣單姜,校書提調單申錫禧,兼校書校理單姜。
兵批,判書閔致庠病,參判朴來萬病,參議韓緻奎入直進,參知洪鍾大病,右副承旨徐相敦進。以金廷根爲白峙僉使,赴戰嶺別將單朴膺甲,中嶺別將單李昶吉,副護軍金敬均·采一範,副司正張逵鴻,副韓翊明·宋在和·尹致祖·鄭基雨·沈琦澤,以上竝單付。
吏批,再政。金謙秀爲弘陵令,尹滋善爲假監役,李寅浩爲武烈祠參奉,假監役安相耇,今超通政,朝官年八十一,依法典加資,兼直閣單姜,校書提調單李承輔。
李長會,以禮曹言啓曰,議號擇日擧行事,伏承下敎矣,令日官李秉洪推擇,則今十二月二十四日爲吉云,以此日定行乎?敢稟。傳曰,以此日定行。
又以奎章閣言啓曰,新除授提學李承輔·申錫禧,直提學尹滋悳,直閣姜,事當卽爲牌招,而時値夜深,竝待明朝牌招,何如?傳曰,允。
又以奎章閣言啓曰,直提學南廷順,檢校差下事,命下矣。時在平安監營任所,藩任遞來後察任之意,下諭,何如?傳曰,允。徐相敦,以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
壬申十二月二十日巳時,上御慈慶殿。進講入侍時,講官鄭基世,參贊官鄭泰好,侍讀官王性協,假注書張逵鴻,別兼春秋朴定陽·金鶴鎭,各持詩傳第六卷,以次進伏訖。上曰,史官分左右。上誦前受音一遍訖,仍開卷。基世,讀自不弔昊天,止蹙蹙靡所騁,仍釋義訖。上命授書算于基世,上讀新受音十遍訖,基世還納書算。上曰,此章,以亂無定時,式月斯生,言之也,俄者講官之言,亦然,而亂非亂離之亂也,民不堪苛政,故稱之也。民則堯·舜之民,而以尹氏之爲政不平,如是勞苦,豈不慨歎乎?一則人君之不擇人也,二則民情之爲可矜也。基世曰,聖敎至當矣,俄者釋義時,已爲槪陳,而此詩,卽刺師尹之委政於小人,以致國亂者也。夫國之治亂,專在於君子小人之進退,故人君用舍之際,苟能平其心,以任在朝之君子,不以小人間之,則亂可以轉以爲治,災可以轉以爲祥,此所以人主一心,爲萬化之本也。性協曰,尹氏爲名臣之後,而墜其家聲,居太師之位,而失其民心,以致天降災戾,國多喪亂,豈不寒心哉?爲人臣者,宜監戒於此也。泰好曰,講官儒臣,備陳無餘,臣無庸更達矣。上掩卷,仍敎曰,領府事近日諸節一樣乎?基世曰,臣父近幸安狀,而値玆日候稍寒,房闥之內,亦無以起動,今於廷僚齊籲之時,亦未得進參,萬萬悚惶中,只切顒祝之忱矣。上曰,廷臣近以不當之事,連日冒寒,早進夕退,心甚不安矣。見其啓辭,則以曾所未行者,稱之以已行,於心豈不甚愧乎?基世曰,今日盈庭之〈言〉,卽擧國大同之論也,我殿下仁心善政,弘謨懿烈,以疏以啓,旣已屢陳矣。筵席體嚴,雖不敢更事煩而有其德,則得其名,卽天經地緯之所不容已焉者,則雖以大聖人沖挹之盛,實不可讓而不居也,渙降允許之音,以副臣民顒仰之情,是區區至祝也。上曰,此豈必準乃已之請乎,況是列聖朝每爲謙讓之事乎?基世曰,撝謙之盛德,臣不勝欽仰萬萬,而堯曰放勛,舜曰重華,卽是讚美之辭,而堯·舜之所不能辭者也,今此揄揚闡烈之請,亦出於護美之意也。且況列聖朝多有已行之典,我殿下,近法祖宗,遠法堯·舜,亟降兪音,誕擧賁儀,則尤有光於聖德矣。上命史官就座,又命退,諸臣以次退出。
壬申十二月二十日未時,上御慈慶殿。時原任大臣,率禮堂請對入侍時,行都承旨閔奎鎬,記事官鄭元和,別兼春秋朴容大·李根命,行判中樞府事李裕元,領議政洪淳穆,左議政姜㳣,右議政韓啓源,行禮曹判書趙秉徽,參判金學初,以次進伏訖。上曰,史官分左右,裕元進前奏曰,冬候溫和,聖體若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。上曰,今因卿等之終始力請,不得不黽勉從之,而予心愧忸,當復何居?裕元曰,臣等以擧國大同之論,相率仰籲,已有多日,而我殿下,以謙光之德,聖不居聖,屢靳允兪之音,轉益顒祝之餘,勉回聖衷,俯循群情,聖德大業,弘功偉烈,今可以範金鏤玉,摹畫揄揚,克遵祖宗朝已行之禮,臣等懽忭之忱,曷有其極?淳穆曰,纔伏奉批敎,而勉回謙挹之衷,降此德音,神人胥悅,協氣歡聲,洋溢區宇矣。㳣曰,積誠祈懇之餘,伏蒙允兪之音,非但臣等之慶祝,而八域含生之倫,莫不懽欣蹈舞矣。啓源〈曰〉臣等以啓以請,重犯瀆擾之罪,而聖念謙抑,不欲自居,上下情志之未及相孚,亦屢日矣。迺以大舜之好察,克軫唐堯之舍從,遂使盛德洪功,刻之琬琰,書之簡策,環大東億萬生靈,歡欣蹈舞於光天化日之下,是誠我國家莫大之慶,實不勝欽仰萬萬。淳穆曰,以擧國大同之論,屢日庭籲,莫回崇聽,群情轉益惶鬱,幸蒙兪音,縟儀將擧,臣民慶祝之忱,豈可形達乎?設都監擧行,不容少緩,都監稱號,以上號都監爲之,政官牌招開政,都監堂郞差出,何如?上曰,依爲之。出擧條上曰,予雖如是勉從,愧恧之心,固不能自已也。淳穆曰,聖不自居,乃是盛德之日新,恒以此念念在玆焉。㳣曰,聖不自聖,讓而不居,此實盛德事,臣民之愈欲揄揚者也。上曰,昔我英廟朝上號時,輒有仁元聖母加上尊號之禮,斯爲我家之所已行,而年前廷臣,亦有陳疏議禮者矣。大王大妃殿·王大妃殿·大妃殿加上尊號,自當設都監擧行矣。裕元曰,三殿加上尊號之斷自聖心,此大聖人準海之孝也,臣不勝慶幸攢頌之至。淳穆曰,殿下,有盛德大功,誕膺鴻號,亦於三殿,竝進顯冊,援用英廟朝已行之典禮,寔繼述之聖孝矣。㳣曰,俯循群情,特許允從,因此而加上三殿尊號,益有光於聖孝聖德矣。啓源曰,今此三殿加上尊號之成命,益有光於聖孝,尤切欣忭之忱矣。上命書傳敎曰,昔我英廟在宥,群工每揄揚盛烈,闡明懿徽,輒有仁元聖母加上尊號之禮,誠以象行隆賁之儀,宜先於尊奉之地,斯爲我家所已行,而亦有年前廷臣之援此議禮者矣。大王大妃殿加上尊號都監,王大妃殿加上尊號都監,大妃殿加上尊號都監,合設擧行,今番上尊號都監,合設於加上尊號都監。淳穆曰,臣因此熙典之丕揚,有所仰達矣,中宮殿懿行至德,若周太任之有大姒,化溢宮壼,慶毓獜趾,迨此賁隆之盛會,揄揚徽稱,亦切臣民之顒祝矣。裕元曰,中宮殿陰功,柔化助之深,今於大典禮,自當有同擧闡徽之美矣。㳣曰,中宮殿下至德懿行,允合闡揚,而大殿上號時,一體議定,亦國朝應行之典禮也。啓源曰,坤聖尊號,同爲擧行,允合情禮,領相所奏,亦是大同之情,亟賜允從焉。上曰,依爲之。上仍命書傳敎曰,大臣所奏,旣如此,中宮殿尊號,一體擧行。秉徽曰,議號,有當日擧行之例,有擇日擧行之例,今番則何以爲之乎?上曰,擇日爲之。出擧條秉徽曰,議號時諸般擧行節次,筵退後,當以草記仰達矣,上可之。奎鎬曰,議號時,館閣堂上,例當應參,而內閣提學一員未差,提學金大根在外,直提學南廷順·李鎬俊,俱在任所,同春秋李啓魯,亦在外矣,何以爲之乎?上命書傳敎曰,內閣提學未差之代,前望入之。又命書傳敎曰,直提學南廷順,檢校差下。又命書傳敎曰,直提學直閣未差之代,前望入之。上曰,凡於設都監時,提調一員,以至近宗室差出,爲好矣。裕元曰,中原亦如此矣。淳穆曰,自漢時宗正卿,多在六卿之職,而近來大國,亦聞有此規矣。㳣曰,臣於赴燕時,亦聞之,則凡於慶禮,皆有宗親之主管云矣。啓源曰,以是定規甚好矣。上曰,提調一員,自宗府草記後單付,似好矣。淳穆曰,自宗府以至近宗室,擬望入啓受點後,文移吏曹,以爲單付,似好矣。㳣曰,長望浩多,自宗府,以近宗幾人入啓受點後,移文吏曹爲宜矣。啓源曰,自吏曹擬望入啓,似以加資次第爲之矣。上曰,大君·王子·嫡王孫·王孫·祀孫,則無異至近宗室矣。淳穆曰,處地尤爲自別,而如是定規,則宗府必當以此奉行矣。上命書傳敎曰,凡於設都監時,提調宜有至近宗室一員,一體差下爲好,自今爲始,令宗親府草記後單付事,分付吏曹。上曰,卿在鄕廬,何時上來乎?裕元曰,莫重大慶,禮不敢偃處鄕外,扶病入都,而不及於當日請對之時,下情悚惶矣。上曰,此事,予心甚愧,卿之進參早晩,何須爲論?裕元曰,臣上來之時,鄕曲婦孺,亦皆知有大慶,擧皆蹈舞矣。上曰,卿所居之鄕,卽楊州地乎?裕元曰,東郊七十里地矣。上命大臣就座,又命史官就座。仍命大臣先退。又命退,諸臣以次退出。
上在景福宮。停常參·經筵。
傳于李長會曰,今日大院君晬辰,令都承旨問候以來。
趙秉式啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
徐相敦啓曰,合辭許久闕啓,事甚未安。憲府無詣臺之員,除在外外,未肅拜·呈告人員,竝卽牌招,何如?傳曰,允。
鄭泰好啓曰,行右承旨李會正,今日不爲仕進,卽爲牌招,何如?傳曰,允。
趙秉式啓曰,今此延祥詩春帖子製述人中,時無職名人,令該曹口傳付軍職,何如?傳曰,允。
徐相敦啓曰,行大司憲李豊翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
以慶尙監司金世鎬狀啓,進上生靑魚,旋因日氣和䁔,魚跡還閟,常未捉得,不得封進,惶恐待罪。傳于李長會曰,勿待罪事,回諭。
趙秉式,以禮曹言啓曰,今此大王大妃殿·王大妃殿·大妃殿加上尊號議定後,親上箋文頭辭及箋文,大殿·中宮殿定尊號後,百官箋文頭辭及箋文,令藝文館·承文院,依例擧行事,分付,何如?傳曰,允。
又以禮曹言啓曰,今此大王大妃殿·王大妃殿·大妃殿加上尊號議定時,議號單子,當爲親受,箋文亦當親受,而謹稽謄錄,則有親受於便殿,親上於法殿之例,亦有親受親上,俱行於法殿之例,今番則何以爲之乎?敢稟。傳曰,親受親上,俱行於法殿。
又以禮曹言啓曰,謹稽謄錄,則大殿·中宮殿定尊號時,議號箋文,只上于大殿矣,今亦依此擧行,何如?傳曰,允。
又以禮曹言啓曰,今此大殿·中宮殿定尊號上箋,當於議號日擧行,而以臨殿親受磨鍊乎?敢稟。傳曰,依庚申例磨鍊。
又以奎章閣言啓曰,新除授提學李承輔,直提學尹滋悳,敎旨安寶次,濬哲之寶請出之意,敢啓。傳曰,知道。
徐相敦,以兵曹言啓曰,宣傳官閔宗鎬,五衛將朴贊馨·黃繼賢·羅卿雲,俱以病難供職,呈狀乞遞,竝改差,何如?傳曰,允。
又以兵曹言啓曰,今十二月二十一日,武臣賓廳講書日次,而進講相値,不得爲之之意,敢啓。傳曰,知道。
又以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑守令現告成冊,今始來到,而係是宥旨前事,何以爲之?敢稟。傳曰,蕩滌。
摘奸宣傳官李起東書啓,臣於當日辰時量,敬奉承政院所下傳敎,卽往闕內各處入直軍兵及各門騎兵軍士堡守軍等處所,細細着審是白乎則,入直軍兵,則無衣薄呼寒之慮是白乎矣,各門騎兵軍中上下所着最薄者,這這抄出後姓名,竝以後錄于左是白齊,建春門,高陽騎兵李啓成·李景化·姜達元,朔寧騎兵張自中,楊州騎兵金壽山,光化門,楊州騎兵姜氏卜,白川騎兵金官乭,長湍騎兵姜士守,白川騎兵金明光,溫陽騎兵金牙只,林川騎兵李順業,安東騎兵權仲德,信川騎兵金文浩,迎秋門,高陽騎兵申老未,朔寧騎兵崔連心,高陽騎兵李萬釗,平澤騎兵申用業,神武門,楊州騎兵張士之,春川騎兵金百用,楊州騎兵趙老未,傳曰,知道。衣資,令兵曹題給事,分付。
摘奸宣傳官李敎憲書啓,臣於本月十八日辰時量,以衣薄及流丐摘奸事,敬奉承政院所下傳敎,馳往南營·西營·北營·龍虎營新營·禁衛營新營·訓鍊都監新營及肅靖門·彰義門·敦義門·昭義門·崇禮門,入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍朴春景·金福伊,敦義門卜直軍梁學一·權德文,昭義門卜直軍奉守吉·李龍伊,崇禮門卜直軍李命吉·崔河秀等八名,薄着畏寒之狀,實爲矜惻是白遣,仍往南門外流丐幕,面面看審是白乎則,流丐七十一名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
摘奸宣傳官洪必裕書啓,臣於本月十八日辰時量,以衣薄及流丐摘奸事,敬奉承政院所下傳敎,馳往南別營南倉火藥庫·南小營南倉火藥庫,下都監東別營·御營廳新營·東營及光熙門·五間小門·興仁之門·惠化門,入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍申大得·姜守命,興仁之門卜直軍李乙龍·李再龍,惠化門卜直軍崔龍伊·趙老味等六名,薄着畏寒之狀,實爲矜惻是白遣,仍往東部舟橋流丐幕,面面詳審是白乎則,流丐九十五名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐九十二名,下幕流丐二十八名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
吏曹啓目粘連,觀此黃海監司徐元輔狀啓,則以爲,遂安郡守嚴世永,軍物之修茸,公用之例斂,不惜薄廩而捐補,以致成績之優異,邑幾就完,民皆賴安,瓜期不遠,輿情惜去,待箇滿姑爲仍任事,令該曹稟處亦有白有臥乎所,道臣狀辭,旣如此,依狀請施行,何如?判付。啓依允。
壬申十二月二十一日巳時,上御慈慶殿。進講入侍時,講官金世均,參贊官徐相敦,檢討官李弼鎔,假注書張逵鴻,記事官金顯默,別兼春秋朴定陽,各持詩傳第六卷,以次進伏訖。上曰,史官分左右。上誦前受音一遍訖,仍開卷。世均讀自昊天不平,止節南山十章,仍釋義訖。上命授書算于世均,上讀新受音十遍訖,世均還納書算。上曰,家父作此誦,以究王政之昏亂,冀其改心易慮,以畜養萬邦也,蓋君賢則君子滿朝,不賢則小人滿朝,雖世祿之臣,豈可人人盡善,而王政治民之本,內自朝廷,外至刺牧之任,笱有不善者,何異於此篇之尹氏也?世均曰,人主治國之道,專在於用人,進君子退小人,則其國治平,親小人遠君子,則其國殄瘁,易曰,開國承家,小人勿用,卽此意也,此詩,幽王之時,而不知尹氏之昏亂國政,以致浸衰,可勝歎哉?夫用人之賢否,生民之休戚,係焉,不止一國之政,雖郡縣之小任,非其人,民難支保,守令之職,不可不擇,而聖敎及此,誠不勝欽仰矣。上曰,知人而用賢,則國家可以太平,而若使其君,不至昏闇,則豈可專用小人而一任之哉?世均曰,大奸似忠,其人易親,君子秉直,其人易疎,人君苟不能聰明睿知,難以辨君子小人矣。上曰,果如講官之言矣,大奸似忠,如非明哲之君,何以辨君子小人乎?世均曰,家父周之世臣也,與國同休戚,當其國人不敢戲談之時,不畏其禍,及作詩,而自言其姓名,爲國之誠,可見矣此矣。上曰,芻蕘之言,聖人擇焉,雖下賤之人,其言若善,豈不聽納乎?今此家父之作詩露名,誠賢人也。世均曰,孟子曰,惟大人,爲能格君心之非,君仁莫不仁,君義莫不義,一正君而國定矣,蓋人主一心,萬化之原故也。上曰,國有賢人而不用,則其君可知矣。世均曰,詩三百篇,善則取法,不善則鑑戒,故雖如此之詩,爲觀前代之治亂而存之者也。弼鎔曰,史云君明則臣直,致周政之亂者,雖由尹氏,矯尹氏之非者,有是家父,王若庶幾開悟,則可見君子進小人退矣。相敦曰,講官儒臣,備陳無餘,臣無容更達矣。上掩卷。仍敎曰,日前宗臣聯疏,大臣筵懇,以至於賓啓庭請,而謂以擧國大同之情,累日相持,故雖萬不獲已,而勉從上號之請,然此心之愧恧,將如何哉?雖以列聖朝至德盛烈,猶爲之謙讓,予有何功德,受此懿號乎?世均曰,殿下之聖德大業,史不勝書,臣等雖連日屢陳,尙不能形容萬一,摹天畫日,鏤金範玉,卽擧國臣民同聲之願,而何幸宗臣首陳,輿忱竝切,不得請則不敢止也。殿下,雖以撝謙之德,聖不自聖,允兪於屢靳之餘,是實我家禮宜之者也?猗我世祖·宣祖·肅宗·英宗·純宗·哲宗六聖朝,皆有此盛典,而伏況今日,以殿下盛德之揄揚,竝進加上懿號,尤豈不有光聖孝乎?竊不勝慶祝萬萬矣。上曰,設有盛德大業,猶難其張大之擧,予有何功德乎?雖以禹·湯之聖,亦不以聖而自居矣。世均曰,聖王,雖不自聖,其時臣民咸戴之誠,與今日臣等之心,何異哉?上曰,講官旣是戶判也,本曹所儲玉冊之片,爲幾許乎?世均曰,臣曹所待令玉片,爲三百二十片,自雲峴宮所新造者,又爲一百片,而謹考在前玉冊文印本,則或爲五六十片,多至七十片,以今所料言之,則冊文五本,似無不足之慮矣。上曰,玉冊文製進書寫,當有草記啓下,而字數有元定之式乎?世均曰,伏見前規,則每以十二字書之矣。上曰,字數或有加減之道乎?字之多少,在於製述之如何,而今番則簡似好,卿爲都監提調矣,圖所以愼勿過多也,過多則便非副實矣。世均曰,今此聖敎,亶出於撝謙之盛矣,臣固欽仰,而形容盛德,不在於字之多少矣。上曰,予觀二十一次啓辭,許多辭意,予有何萬一乎?在昔列聖朝上號,輒在於春秋鼎盛德業郅隆之時,而今予則年齡未高,凡在民國之事,尙多未遑,安得仰比於列聖朝故事,而有次盛擧乎?誠心自愧也。世均曰,在昔成宗朝,錄佐理功臣之盛擧,在卽祚未久寶齡未邵之時,況今我殿下,寶齡鼎盛,光御今爲九年,之功之德,民無能名焉,揄揚聖德,臣民之齎誠,已有年矣。上曰,成宗朝登極之時,春秋爲幾何?世均曰,其時寶齡爲十三歲,而歲在己丑,錄勳似在辛卯年間矣。上曰,然則十五歲矣,佐理功臣,其因何事乎?世均曰,以國家昇平,錄其任事之臣七十餘人矣。上曰,今番事,異於錄勳也。仍命史官就座,又命退,諸臣以次退出。
上在景福宮。停常參·經筵。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙秉式曰,進講,自明日停,傳于趙秉式曰,弘文提學許遞,前望入之。
弘文提學前望入之,金世均落點。
李長會啓曰,行大司憲李豊翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
趙秉式啓曰,大王大妃殿·王大妃殿·大妃殿加上尊號議定時,親上箋文,當爲製進,藝文提學趙基應,待明朝牌招,使之製進,何如?傳曰,允。
趙秉式,以奎章閣言啓曰,直提學尹滋悳疏批已下,卽爲牌招察任,何如?傳曰,允。
兵曹口傳政事,副司果尹祖榮·柳宗植,以上竝單付。
李長會,以兵曹言啓曰,再明日大王大妃殿·王大妃殿·大妃殿加上尊號議定後,親臨勤政殿,議號單子親受親上箋文時,本曹堂上侍衛,當爲備員,而參知洪鍾大,呈辭受由,不得進參,令政院稟旨變通,仍令該曹,口傳差出,待下批,牌招,以爲進參之地,何如?傳曰,允。許遞。
又以兵曹言啓曰,慶尙監司金世鎬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則仁同閑良張雲澤,講書入格,永川閑良朴東春,擧沙入格,慈仁出身鄭鵬漢,義興閑良朴在坤,俱未入格,慶州閑良任榮準,病不上來,未入格者,竝依例給糧下送,而在前抄上武士試取時,能講與擧沙者,閑良直赴會試,依判下擧行矣,今此講書入格張雲澤,擧沙入格朴東春,竝別單書入之意,敢啓。傳曰,知道。
又以兵曹言啓曰,謹依薄衣摘奸宣傳官李起東書啓判下,闕內各門薄衣騎兵李啓成等二十名處,木各一疋,去核各二斤題給之意,敢啓。傳曰,知道。
又以訓鍊都監言啓曰,本局諸將官,自今年正月,至十二月射會居首人,別單書入之意,敢啓。傳曰,知道。
又以訓鍊都監言啓曰,謹依宣傳官書啓判下,彰義門卜直軍朴春景·金福伊,敦義門卜直軍梁學一·權德文等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內昭義門入直卜直奉守吉·李龍伊,崇禮門入直卜直李命吉·崔河秀等處,各木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,興仁之門卜直李乙龍·李再龍,光熙門卜直申六得·姜守命,惠化門卜直崔龍伊·趙老味處,各木一疋,去核二斤,考例以給之意,敢啓。傳曰,知道。
行護軍尹滋悳疏曰,伏以臣於日昨,從諸臣後,齊聲叫闔,攢手候旨,上天聽卑,太陽廻光,德音誕宣於十行,閎休將闡於五冊,臣與盈庭臣僚,蹈舞相賀而退,忽伏奉直提學恩點,龍光所被,瞻聆俱聳,闔門相對,不覺感淚之被面矣。噫,臣本以圭蓽微品,猥忝玉筍淸聯,曾於是閣,亦充參外之選,惶懼不敢領,有上章陳不稱狀,悉輸丹款,冀收紫渙,辭未獲準,冒登是閣,則勳·華典謨之奉于是,而天香密邇,河洛圖書之藏于是而地分嚴邃,金鍾玉磬,鏗鍧于左右,靑綾蓮蠟,輝映于其間,儼然以冠冕珩芾,出入周旋,殆數十有餘年于玆,臣之所竊取者,惟赫赫寵其身榮其名而已,苟問其任,則大雅宏達,將以絺繪乎皇猷,而臣則未也,淸彝素檢,將以楷準乎世敎,而臣則未也。若其掌詞誥司獻納,參謨猷備咨詢,皆所以盡學士之責,而臣則又未也,果然臣不稱之實,於是焉畢著而不可揜矣。每一循省,有萬悚恧,中夜耿耿,靡所正屆,今夫是職,亦是閣職也,而秩峻望重,尤非曩日所叨者比耳,體貌稍亞於長僚,步武顧邈於同列,臣之不稱,復何待臣言之申複也哉?以言乎曾經之任,則卑之亦濫,況可尊之,以言乎已試之績,則黜之亦晩,況可陞之,以言乎微分過福之懼,則一之亦甚矣,況可至再而不之止乎?典式攸重,雖已祗肅,萬難蹲仍,敢控衷懇,伏惟聖慈,知臣之至仁也,知臣之至明也,詠臣鑑臣,亟遞臣新授職名,俾延閣淸選,無或緣臣而太褻焉。臣無任云云。答曰,省疏具悉。卿其勿辭行公。
壬申十二月二十二日巳時,上御慈慶殿。進講入侍時,講官趙基應,參贊官趙秉式,侍讀官王性協,記事官鄭元和,記事官康炳迪,別兼春秋朴容大,各持詩傳第六卷,以次進伏訖。上曰,史官分左右。上誦前受音一遍訖。仍開卷。基應讀自正月繁霜,止是以有侮,仍釋義訖。上命授書算于基應,上讀新受音十遍訖,基應還納書算。上曰,正月陽也,繁霜陰也,比之於君子小人,陽是君子,陰是小人,君子小人,卽陰陽相反也,天降災於上,民興訛於下,大夫獨以爲憂,小人安其危,小人之用心可知,而用人之法,先知其用心之如何,然後可以行之也。基應曰,然矣,臣每於登筵之時,輒承淑慝辨別之聖敎,不勝欽誦,蓋君子小人,如氷炭薰蕕之不同器,如欲辨之,有其道矣。古語曰,忠厚近迂闊,老成若遲鈍,君子之爲人,卽是迂闊遲鈍也,小人之爲人,卽是輕儇捷利也,於此可見君子小人之判矣,災固國之不祥,而因其災,而增益其恐懼修省之工,災反爲祥,是故危明主而憂治世者,蓋或恐其恃其明喜其治,而不加省察之力,亦反爲災也。楚莊王亦不及中主,而久無災禍,則曰天其忘予歟?此亦出於修省之意也。上曰,其時災降節變,是幽王之不行仁政而然也,而如行仁政,則當時之人,何以謂幽王,而亦豈不比之於文·武之聖乎?乃於災降之日,恐懼修省,反覆思惟,必改前曰不善治法,斥小人近君子,則天不降災,節亦若時,而至名幽王,未能行此,誠是慨歎不已也。基應曰,諸葛亮出師表曰,親賢臣遠小人,此先漢所以興隆也,親小人遠賢臣,此後漢所以傾頹也,易曰,小人以小善,爲無益而不爲也,以小惡爲無傷而不去也,故惡積而不可掩,罪大而不可解,蓋君子小人之於國家,大關興亡,可不懼哉?性協曰,霜降失節,天變之大者也,訛言孔將,國亂之深者也,天災人禍,雜然竝起,而上下莫知爲憂,故賢大夫,京京然不能去哀而至於爲病矣。秉式曰,天降之災,警告人君,欲其恐懼修省也,若恐懼焉修省焉,則轉災爲祥,故武丁修德,桑穀枯死,宣王憂旱,雲漢不爲災,雖幽王,若修德消弭,則正月之霜,不足爲災,而視天夢夢,遂至於危亡而不悔,惜哉。上掩卷,命史官就座。又命退,諸臣以次退出。
上在景福宮。停常參·經筵。
趙秉式啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨徐相敦,今日不爲仕進,卽爲牌招,何如?傳曰,允。
又啓曰,行大司憲李豊翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于趙秉式曰,只推。
傳于趙秉式曰,在外春秋許遞,前望單子入之。
吏曹口傳政事,以金鶴根爲兵曹參知。
吏曹口傳政事,兵曹參議單金鶴根,參知單韓緻奎。
趙秉式啓曰,因禮曹單子,今二十四日,大殿上尊號,大王大妃殿·王大妃殿·大妃殿加上尊號,中宮殿上尊號議定時,應參人員,令政院稟旨命招事,啓下矣。時原任大臣·政府東西壁·六卿·判尹·館閣堂上·三司長官·六曹參判,竝待開門命招,何如?傳曰,允。
傳于趙秉式曰,明日出宮門路,以思政門爲之。
趙秉式,以奎章閣言啓曰,提學李承輔,疏批已下,卽爲牌招,何如?傳曰,允。
徐相敦,以兵曹言啓曰,宣薦內禁衛取才三技入格別單及宣部守三薦參堂武臣前銜作散人別取才入格矢數·落仕年條·居住薦名,各其名下,懸註以入之意,敢啓。傳曰,知道。
知宗正卿李承輔疏曰,伏以九載之聖德克闡,摹天畫日,四殿之懿徽竝稱,鏤金檢玉,此誠萬億年無疆之休,千一際罕覩之事,諏吉議號,含生同慶。仍伏念臣以無似,托屬宗籍,偏蒙惇敍之化,而才蔑報效,趨走啓籲之班,而誠切揄揚,祗自蹈舞抃祝於歡聲協氣之中矣。迺者閣提新命,又下於寢夢之外,臣誠惝怳震駴,莫省所以措躬也。嗚呼,臣於是閣,忝叨直學,已劣有年所矣,桃花文石,物采章明,木天藜火,地分嚴邃,苟有蘊抱之素蓄,宜其涓滴之少補,而止竟是旅班綴供起居已也,則已試蔑稱,將斥不暇,矧可以進據長席,矜式群僚,有若平步循序爲哉?西序奎璧,尊聖謨於雲漢,天府圖書,贊晟化於陶甄,整飭庶務,標望一時,蓋長閣者之職也,古所謂翰林宿儒,龍圖老子,冠內庭供奉之班者,未足喩其崇顯淸切,則臣是何人,乃敢僥冒於其間哉?臣前後恩渥,殆深河海,萬一報答,曾之絲毫,生死隕結,所自矢也,夷險燥濕,所不辭也,況於此至榮極耀之地,何苦爲虛文飾讓之計乎?誠以聖簡不可以冒玷,名器不可以重褻,物議不可以原招,賢路不可以暫妨,參倚已熟,承膺無望,而典式莫嚴,不敢違傲,妄托顚倒之義,粗效叩謝之忱,而因仍蹲冒,尤非義分之所敢出也,用敢畢暴衷懇,仰瀆崇嚴。伏乞聖明,俯垂鑑諒,將臣內閣提學之銜,劃賜鐫免,以重公掄,以安私分焉。臣無任云云。答曰,省疏具悉。卿其勿辭行公。
上在景福宮。停常參·經筵。
上詣勤政殿。議號單子親受,入小次後,藥房·內閣·政院·玉堂口傳問安。答曰,知道。親上箋文,還入小次後,藥房·內閣·政院·玉堂口傳問安。答曰,知道。尊號議定後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。還內後,藥房·內閣·政院·玉堂口傳問安。答曰,知道。
大殿,統天隆運,肇極敦倫。
大王大妃殿加上尊號望,協天。
王大妃殿加上尊號望,貞徽。
大妃殿加上尊號望,粹寧。
中宮殿,孝慈。
傳于閔奎鎬曰,侍衛軍兵毛具,從便爲之。
趙秉式啓曰,大殿·中宮殿議號單子,旣已啓下,招致禮曹郞廳,傳授之意,敢啓。傳曰,知道。
趙秉式啓以禮曹言啓曰,今此大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號吉日,以何間推擇乎?敢稟。傳曰,來四月望後,念前擇入。
春秋前望單子入之,知春秋閔致庠落點。
壬申十二月二十四日午時,上詣勤政殿。親受大殿·大王大妃殿·王大妃殿·大妃殿·中宮殿尊號單子,親上大王大妃殿·王大妃殿·大妃殿箋文入侍時,行都承旨閔奎鎬,行左承旨鄭泰好,行右承旨李會正,左副承旨趙秉式,右副承旨徐相敦,同副承旨李長會,記事官鄭元和,假注書張逵鴻,別兼春秋朴容大·李根命,提學李承輔·申錫禧,檢校直提學閔升鎬·趙寧夏·李載冕·趙成夏·趙慶鎬,直提學尹滋悳,檢校直閣洪殷謨·李鎬翼,直閣姜,待敎韓耆東,原任副提學趙龜夏,檢校副提學鄭健朝,原任副提學兪致善,檢校副提學李明應,原任副提學李寅命,副提學洪遠植,原任典翰李根秀,檢校典翰趙康夏·李起鎬·金性均·權鼎鎬,典翰洪萬植,校理王性協,副校理李秀萬,修撰趙宇熙,副修撰李弼鎔·金德,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調金炳地,副提調閔奎鎬,進前奏曰,侵早勞動,聖體若何?上曰,一樣矣。通禮前導,詣勤政殿。通禮跪啓請降輿,上降輿陞座。禮曹正郞,奉尊號單子,置于東階上,通禮跪啓請降座,上降座。秉式奉進三殿尊號單子,上奉覽,命踏啓字。秉式跪受,書判付讀奏訖,以授禮曹郞廳,禮曹郞廳跪受,盛於龍亭,由正路以出。通禮跪啓請鞠躬平身,上鞠躬平身,通禮導上入小次。承文院官員,奉箋文函,由正門入,置于案上。通禮跪啓請出次,上出次。通禮導上詣版位,通禮跪啓請鞠躬四拜興·平身,上行四拜禮,宗親文武百官,行四拜禮訖。承文院都提調洪淳穆,奉進大王大妃殿·王大妃殿·大妃殿箋文,以授秉式。秉式跪受以進,上跪受,以授泰好·秉式·相敦·泰好等,以次跪受,由正路以出。通禮跪啓請鞠躬·平身,上鞠躬·平身。泰好等,陪進箋文,詣思政門外,請大王大妃殿·王大妃殿·大妃殿承傳色以入,通禮跪啓請鞠躬四拜興·平身,上行四拜禮,宗親文武百官行四拜禮訖。通禮前導,入小次。判府事李裕元,領議政洪淳穆,左議政姜㳣,右議政韓啓源等,詣中階上,請承傳色奉入大殿中宮殿尊號單子,上命踏啓字以下,秉式,書判付訖。招致禮郞傳授,禮郞跪受,盛于龍亭以出,贊儀唱鞠躬四拜興·平身,宗親文武百官行四拜禮訖。通禮跪啓禮畢,上降座。判府事李裕元,領議政洪淳穆,左議政姜㳣,右議政韓啓源等,進前奏曰,日吉辰良,議號順成,親上箋文,勞動旣多,聖體若何?上曰,一樣矣。通禮前導,還詣思政門外,通禮跪啓請乘輿,上乘輿。奎鎬請標信解嚴,由思政門還內,諸臣以次退出。
上在景福宮。停常參·經筵。
藥房提調金炳地,副提調閔奎鎬啓曰,臨殿行禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
徐相敦啓曰,議政府郞廳來言,今日賓廳日次,而領議政洪淳穆,無時急稟定事,左議政姜㳣,右議政韓啓源,有身病,不得來會云矣,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·鎭撫營·廣州府·江原監營·忠淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
又啓曰,卽者義禁府都事來言,明日頒赦時赦文書,當爲修正,而判義禁李景夏未肅拜,次堂,例不得擧行云,判義禁卽爲牌招,何如?傳曰,允。
又啓曰,延祥詩製述人,旣已抄啓矣,弘文提學金世均,侍明朝牌招,使之出韻科次,何如?傳曰,允。
注書鄭元和病,代以閔羲泰爲假注書。
徐相敦啓曰,行大司憲李豊翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
徐相敦啓曰,行都承旨閔奎鎬藥院進,行左承旨鄭泰好,行右承旨李會正,不爲仕進,左副承旨趙秉式,式暇,同副承旨李長會,式暇出去,院中只有臣一人,伴直無人,行右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行右承旨李會正牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
徐相敦,以禮曹言啓曰,以大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號吉日,何間推擇,取稟草記,傳曰,來四月望後念前擇入事,命下矣。令日官李秉洪推擇,則來癸酉四月十七日爲吉云,以此日定行乎?敢稟。傳曰,以此定行。
又以上號都監都提調意啓曰,本都監郞廳監造官分房,別單書入之意,敢啓。傳曰,知道。
又以上號都監都提調意啓曰,玉冊文製述官,書寫官,玉寶篆文書寫官,樂章文製述官,實預差別單書入之意,敢啓。傳曰,知道。
上號都監,大殿玉冊文製述官行判中樞府事李裕元,預差奉朝賀李景在,書寫官宗正卿李載冕,預差行護軍尹滋悳,玉寶篆文書寫官右議政韓啓源,預差南寧尉尹宜善,樂章文製述官行大護軍申錫禧,預差行大護軍宋廷和,大王大妃殿玉冊文製述官領議政洪淳穆,預差奉朝賀尹定鉉,書寫官行護軍趙成夏,預差行護軍韓敬源,玉寶篆文書寫官行判敦寧府事李最應,預差奉朝賀李敦宇,樂章文製述官守判中樞府事朴珪壽,預差行大護軍李源命,王大妃殿玉冊文製述官左議政姜㳣,預差行大護軍趙基應,書寫官漢城府判尹洪鍾雲,預差知宗正卿李會淳,玉寶篆文書寫官行大護軍嚴錫鼎,預差行大護軍金有淵,樂章文製述官行禮曹判書趙秉徽,預差左贊成金大根,大妃殿玉冊文製述官行判中樞府事金炳冀,預差右贊成曺錫雨,書寫官行大護軍金炳雲,預差行大護軍李裕膺,玉寶篆文書寫官知宗正卿李昇應,預差行大護軍趙龜夏,樂章文製述官行吏曹判書趙秉昌,預差行大護軍金益文,中宮殿玉冊文製述官行知中樞府事金學性,預差知宗正卿李承輔,書寫官水原府留守閔升鎬,預差工曹判書鄭健朝,玉寶篆文書寫官行戶曹判書金世均,預差兵曹判書閔致庠,樂章文製述官寧豐君崔遇亨,預差行大護軍林肯洙。
徐相敦,以上號都監都提調意啓曰,本都監都廳·郞廳二員,別單書入之意,敢啓。傳曰,知道。
又以上號都監都提調意啓曰,本都監都廳郞廳前應敎李龍雨,時無職名,令該曹口傳付軍職,何如?傳曰,允。
又以上號都監都提調意啓曰,本都監監造官六員,別單書入之意,敢啓。傳曰,知道。
上號都監都廳二單權膺善·李龍雨。
監造官六單,李啓冕·趙性鎬·李臣容·韓鎭庠·鄭昶朝·李能宇。
徐相敦,以上號都監都提調意啓曰,本都監監造官前監役李啓冕,前都事趙性鎬,前監役李臣容,前都事韓鎭庠·鄭昶朝·李能宇,時無職名,竝令該曹,口傳付軍職,使之冠帶常仕,何如?傳曰,允。
又以上號都監都提調意啓曰,本都監別看役,前郡守姜潤,前五衛將吳慶錫,陽城縣監玄濟昇,前學官徐相民差下,使之擧行,何如?傳曰,允。
又以上號都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
吏曹啓目,軍威縣監李赫文名字,改以熙文,僉知李赫準名字,改〈以〉熙赫,前參奉李遇根名字,改以遇植,前守衛官李鳳根名字,改以鳳植,宗親府忠義李根一名字,改以祖應,出身李昌烈名字,改以健熙事爲等,如告狀,依例令藝文館給帖,何如?判付。啓依允。
上在景福宮。停常參·經筵。
徐相敦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李豐翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于徐相敦曰,只推。
徐相敦啓曰,筵說修正,何等審愼,而今二十日請對入侍筵說,二十一日·二十二日進講入侍筵說,多有錯誤,改書以下,事甚疎忽,萬萬未安。今方改修正以入,而臣之矇然捧入,不勝惶悚,當該注書,竝所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于徐相敦曰,回還三使臣留待。
傳于徐相敦曰,回還三使臣入侍。
徐相敦啓曰,行都承旨閔奎鎬,行左承旨鄭泰好,左副承旨趙秉式,不爲仕進。行右承旨李會正,同副承旨李長會,式暇。院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
徐相敦啓曰,明日正朝望闕禮習儀時,兩司當爲進參,除在外外,未肅拜·呈告人員,竝待開門牌招,何如?傳曰,允。
趙秉式啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于趙秉式曰,都承旨·左承旨許遞,前望單子入之。
承旨前望單子入之,朴齊寅·李承皐落點。
兵曹口傳政事,副司果李龍雨,副司勇李啓冕·李臣容·趙性鎬·韓鎭庠·鄭昶朝·李能宇,以上竝單付。
趙秉式,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入乎?敢稟。傳曰,一體書入。
又以吏曹言啓曰,今此宗廟·永寧殿春享大祭官,當爲磨鍊,而玉堂乏少,時任玉堂塡差以入之意,敢啓。傳曰,知道。
又以禮曹言啓曰,來癸酉四月十七日,大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號,稱慶陳賀時,大殿·大王大妃殿·王大妃殿·大妃殿·中宮殿箋文,方物物膳,依例封進事,知委京外,箋文頭辭,令文任撰出,何如?傳曰,允。外道方物物膳,置之。
徐相敦,以兵曹言啓曰,宣傳官宋熙直,文臣兼宣傳官吳麟泳,俱以病難供職,呈狀乞遞,羽林衛將李壽東,老病在鄕,上來無期云,竝改差,何如?傳曰,允。
又以承文院言啓曰,今此進賀兼謝恩使回便,順付齎來詔書二道,提調一員陪進,奉安于奉安閣後,仍行奉審之意,敢啓。傳曰,知道。
又以濬川司言啓曰,本司都廳禁衛營千摠李綺秊,代以御營廳千摠洪台燮差下,使之察任,何如?傳曰,允。
敎大小臣僚耆老軍民閑良人等書。王若曰,上天垂休,政頌四海之承德,東朝揚烈,更賀重坤之儷尊,鳳誥遠頒,鰈域同慶。念大邦慈化之歸美,亦中壼懿範之配元,淑愼其身,功丕著於翊聖,柔嘉維則,道由隆於造端,彝章克修於顯親,盛休允叶於俔妹,洪號式薦,揄瑤冊而迓禧,芳猷彌彰,播珩璜而昭度,肆當二禮之賁闡,乃有十行之渙宣,藹衆心於傾葵,寶婺增耀,廻雙星於析木,宸極懸誠,日月貞明,攀耿光於丹綍,雷雨霈澤,敷仁聲於靑邱。自本月二十六日昧爽以前,除謀反·大逆謀叛,子孫謀殺敺罵祖父母·父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚强竊盜雜犯死罪外,徒以下付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官各加一資,資窮者代加。於戲,侯職恪修,仰永世之篤祐,皇眷冞厚,幸遐陬之與榮,故玆敎示,想宜知悉。藝文提學趙基應製進。
壬申十二月二十六日申時,上御慈慶殿。回還三使臣入侍時,右副承旨徐相敦,假注書閔羲泰,記注官朴鳳軫,別兼春秋金鶴鎭,進賀兼謝恩正使朴珪壽,副使成彝鎬,書狀官姜文馨,以次進伏訖。上曰,史官分左右。上曰,回還三使臣進前。珪壽等,進前訖。上曰,無事往還,而一行亦皆無頉乎?珪壽曰,王靈所曁,無恙往返矣。上曰,甚可喜幸也。上曰,其間已屢月矣,仰瞻,可也。珪壽等,仰瞻還爲俯伏。上曰,聞見事件,雖已覽矣,而使臣之所聞所見,更爲詳陳也。珪壽曰,以年形言之,關外關內,沿路所見,頗爲豐登,而未知何故百物價騰,民間以是爲患矣。上曰,民情,何如?珪壽曰,物價高騰,雖爲疾苦,而民心則擧皆安堵,明年正月,皇上親政,群情顒望其有別般政令矣。上曰,洋夷尙在城內乎?珪壽曰,依前留在都下,而其往其來,本無定數,未詳其多寡,比前何如,而大抵不如前日之橫行矣。上曰,正使,旣是再次往還,則中原朝士,應多新舊交遊,諸般事情,亦應有探問之道也。珪壽〈曰〉,臣到燕京,聞有中國送使法國之事云,故詳細探問,則法國之人,屢求中國之送使通好,則以天津欽差大臣崇厚派定,以庚午十月發行,乘火輪船,不數月至其國,則法國王,已被布國擄去,而其國更立新君,則中國之使,致命於新君而還,遍歷英國·美國等各國,今年四月,回還復命云。蓋其各國,互相攻擊,爭戰不息,卽其俗習,而今亦有布·法相戰之事,故其留在中國者,亦似不暇於交易賣買之務,而稍斂其橫行縱恣之氣矣。大抵洋夷之來居都中,今旣多年,而當初則洋貨賣買甚盛矣,近日則中國人,皆覺洋物之徒眩人眼,不中實用,故不甚與之交易,洋人以此失利。向於江南用兵時,中國多買洋砲,用於戰陣,而洋人以造砲得利矣。近日則中國,倣造洋砲,極爲便利,不買彼砲,洋人又爲失利,向來則中國商賈,貰用火輪船,故洋夷以此得利矣,今則中國亦倣造火輪船,而不復貰用,彼又失利,向來則彼以鴉片烟得利矣。今則中國,亦種花製烟,故彼又失利,彼夷以通商交易之計,到處多建房屋,所費甚多,今旣事事無利,則房屋所費,亦無充償之道,見今事情,漸有捲歸退去之勢云,燕中物論,或有如此等說,而亦難的知其必然矣。江南諸處匪擾,今已平定有年,而甘涼以西,尙有回匪未靖,用兵未撤,臣等回到新民屯,路見吉林兵調發前往者,問向何處,答曰,往赴烏魯木齊云矣。上曰,烏魯木齊,在於何處乎?珪壽曰,此是回部絶遠之地,去燕京,當爲萬餘里矣。蓋此回部者,本是漢時西域大宛·車師等諸國,中間爲回·吐蕃等所兼竝,唐·宋以後,屢經變易,及到康熙·雍正以來,用兵開拓,以至乾隆年間,悉平其地,號曰新壃,周回萬有餘里,皆入版圖,而地旣絶遠,風俗勁悍,反側無常道。先時,亦以回部之亂,大費兵力,以得討平,終是尾大難掉,今亦興擾稱亂,雖是邊外之憂,而終不可擧而棄之,則勞兵費餉,大爲中國之患矣。上曰,吉林兵,其將帥統率以往乎?珪壽曰,應有頭領統率,往付烏魯木齊駐箚大帥,聽其調用矣。上曰,吉林在於瀋陽近處乎?珪壽曰,非在近處也,卽瀋陽以北之地,稱吉林·烏喇·寧古塔等,或五六百里或七八百里,或千餘里,本淸朝初起之地也。自義州至柵門,爲一百二十里,自此以北,至於江界以外,皆是禁地也。粵自淸初,不許墾田築室,以嚴兩國邊禁,挽近各處流民,往往冒禁,聚集於其地,年加歲增,其數漸多。中國雖行察邊之政,而亦漸歸文具,雖然,入柵貢路,終無犯禁耕墾之弊矣。臣於渡江以後見之,則殆無一片閑地,黍粟諸穀,菀然成林,比較他地,尤爲豐登矣。上曰,屢百年陳廢之故,地力薀蓄,今者新墾,土沃而種茂,必然之理也。珪壽曰,聖敎至當矣,第此禁地之爛熳墾闢,人烟相望,必至兩境之奸細匪類,隱伏滋長,出沒惹事,其爲深憂,誠非細慮矣。上曰,此非細之憂,我境西北,亦與彼相望之地也。珪壽曰,自江界以下,沿江諸邑,只隔一江,而況於氷合之時,每多冒禁犯越之弊,近日所聞,尤爲狼藉,誠極悶然。上曰,正使,前以熱河使入去時,果赴熱河,而熱河之去燕京,爲幾里乎?珪壽曰,臣於其時,旣到北京,因皇旨有不必遠勞前來,因留京城,領咨回國云云,故呈文禮部,求轉奏行在,進去問安,而竟不得許,故不赴熱河,而熱河之去燕京,爲七百里矣。上曰,皇上勤孜經筵,群情歡忭耶?珪壽曰,果聞勤孜講學,衆望顒祝矣。上曰,大婚時威儀何如乎?珪壽曰,臣等拘於體面,不爲路傍觀光,而行中各人,則當日子時,奉迎入闕之際,隱身市舖,而見其儀衛班次,大槪儀仗前導,侍衛靜肅,而燈燭甚盛云矣。上曰,何無祇迎乎?珪壽曰,奉迎時無祗迎,而大婚翌日,皇上皇后,同詣壽皇殿展拜,因禮部知會,臣與副使,詣神武門外祗迎,天未明,皇后先詣時,回避不敢出,皇上御步輦出宮時,就路傍跪迎,皇上問國王平安,臣等叩頭而退矣。上曰,以我國宮闕比之,則壽皇殿在正殿之後乎?珪壽曰,紫禁城北門,中國亦稱神武門,門外渡石橋入,壽皇殿之南門,以我景福宮比之,則壽皇殿,如在景武臺,而卽咸豐皇帝影幀奉安處云矣。上曰,然則後苑也,他影幀亦同奉云耶?珪壽曰,是則未詳矣。上曰,皇太后上徽號儀節,與我國同乎?珪壽曰,冊寶旣成,先期奉安於太和殿,當日皇上,登殿審視後,奉入太后宮,自內行禮,而群臣午門外行禮矣。上曰,黃屋小轎,如我國四人轎乎?珪壽曰,橫杠肩擔之制,如四人轎,而八人分左右擔之矣。上曰,皇上出宮時,無儀仗乎?珪壽曰,宗廟冬享,皇上雖未親行,而行展拜禮時,臣等在午門外祗迎,見左右翼廊簷前,列立儀仗之數甚多,植立不動,而出宮時,別無節次,只有午門上鳴鍾一人先導,俄已,皇上乘黃屋小轎出宮,群臣跪迎儀衛,極似草草然,駕過後乘馬而從者,可數三十人矣。上曰,宮中亦騎馬乎?珪壽曰,此則侍衛也,其他年老位高之臣,或因特旨騎馬,而賞典中有許紫禁城內騎馬,許紫禁城內坐二人轎,許紫禁城內坐四人轎等層級,而其坐四人轎者,必如親王至親至貴之臣矣。上曰,同治年號,卽同於順治之意云,果然乎?珪壽曰,順治以六歲登極,皇上亦以六歲登極,故如是祈祝云,而亦何敢質言乎?上曰,沖年登極後大婚,順治·康熙·同治三皇,爲然乎?珪壽曰,然矣。淸朝家法,皆於近二十歲盛年然後,行婚禮云矣。上曰,順治,沖年何以得天下乎?珪壽曰,此實天運之不可知者也。淸太宗,旣據瀋陽,稱帝號八九年而殂,順治六歲嗣立,而流賊李自成,圍犯燕京,崇禎皇帝,殉社稷,而山海關守將吳三桂,開關毁城,招納淸兵。於是,睿親王多爾衮,遂入燕京,擊走李自成,仍據京城,迎入順治爲帝,此實天運之不可知者,而海內遺民,至今痛恨,莫可如何者矣。上曰,漢人尙思皇明乎?珪壽曰,雖未顯然開說,而色辭之間,往往有掩覆不得者矣。上曰,李鴻藻是漢人耶?珪壽曰,然矣。上曰,馴象,使臣見之乎?珪壽曰,臣則未見,而副使·書狀則見之矣。上曰,其形何如乎?彝鎬曰,其形則絶大,殆如小屋,而遍身皆是淺毛,皮肉蠕蠕,有若無毛者,而其色則灰白,象奴,束草裹飯投之,則以鼻卷取納口矣。上曰,城內馴之,而其數幾匹乎?彝鎬曰,二匹,在於宣武門內象房,而鐵索係足,似是未及盡馴矣。上曰,鐵索係足,似是御象之法,而其大如屋,則何以乘之乎?珪壽曰,臣雖未看,似聞梯而乘之矣。上曰,冬至使相逢於何處乎?珪壽曰,臣等到柵翌日,冬至使,亦爲入柵,而臣等出柵時,亦爲離柵入去矣。上曰,西關沿路,年事豐登乎?珪壽曰,皆稱豐年矣。上曰,留館爲幾日乎?珪壽曰,九月初六日到館,十一月初八日離館,其間爲六十一日矣。上曰,待上徽號而然耶?珪壽曰,兩次詔書修正,安寶之不得神速,如是遲滯矣。上曰,惇親王,卽皇帝之叔耶?珪壽曰,惇親王,卽咸豐皇帝之弟矣。上曰,皇上無兄弟耶?珪壽曰,未及詳聞,而似無兄弟矣。上曰,郡王亦皇子之稱乎?珪壽曰,皇帝諸子有封親王者,有封郡王者,而亦或有以郡王,晉爵爲親王者矣。上曰,和碩,是何語耶?珪壽曰,皇后所生皇子,稱和碩,嬪御所生,稱多羅,故稱和碩某親王,多羅某親王矣。上曰,和碩·多羅,有何旨義耶?珪壽曰,此只滿洲方語也,別無文字旨義矣。上曰,行走云者,何謂也?珪壽曰,稱軍機處行走,南書房行走者,此非宮名也,卽行走於某司某司而奔走供職之謂也。上命史官就座,仍命使臣先退。又命退,諸臣以次退出。
上在景福宮。停常參·經筵。
趙秉式啓曰,來初一日輪對日次,而正朝朝賀相値,頉稟之意,敢啓。傳曰,知道。
又啓曰,今日正朝望闕習儀時,憲府則監察代行矣,雖無諫院,依例行禮之意,敢啓。傳曰,知道。
又啓曰,左副承旨李承皐,時在忠淸道稷山地,斯速乘馹上來事,何如?答曰,許遞,前望單子入之。
承旨前望單子入之,趙秉轍落點。
趙秉式啓曰,臣秉式,今日正朝望闕禮習儀,進去下直之意,敢啓。傳曰,知道。
又啓曰,新除授同副承旨趙秉轍,卽爲牌招,何如?傳曰,允。
傳于李長會曰,政官牌招開政。
傳于李長會曰,未肅拜敦寧都正,呈告春秋·金吾堂上,許遞,今日政差出。
傳于李長會曰,呈告與在外摠管許遞,今日政差〈出〉。
李長會,以吏曹言啓曰,今此正朝祭祭官,當爲磨鍊,而玉堂乏少,時任玉堂,塡差以入之意,敢啓。傳曰,知道。
又以吏曹言啓曰,今此正朝祭祭官,當爲磨鍊,而除老病公頉外,實無推移排比之路,故依近例刑官·司饔院官員及年七十以上人,通融塡差以入之意,敢啓。傳曰,知道。
又以吏曹言啓曰,繕工監假監役官尹滋善,以其身病,呈狀乞遞,改差,何如?傳曰,允。
李長會啓曰,行大司憲李豊翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于李長會曰,只推。
有政。吏批,行判書趙秉昌,牌招不進,參判李寅卨進,參議洪萬燮,牌招不進。左副承旨徐相敦進。啓曰,行判書趙秉昌,參議洪萬燮,竝牌招不進,小臣獨政未安,何以爲之?敢稟。傳曰,仍爲之。
以金炳德爲敦寧,吳周秀爲敦寧都正,成彝鎬爲知春秋,李鍾浩爲同義禁,申佐模爲同成均,趙秉徽爲景慕宮提調,洪秉均爲掌樂主簿,李興魯爲監察,兼掌令姜文馨減下,學諭單白奎燮。
兵批,判書閔致庠進,參判朴來萬病,參議金鶴根病,參知韓緻奎入直,右副承旨李長會進。以金益文·李炳敎爲都摠管,鄭順朝爲副摠管,尹相定·南啓定爲宣傳官,柳冀默爲羽林將,兪致三·李鍾大·李東洙爲五衛將,柳敦秀爲武兼,李漢榮爲全羅右水虞候,金基重爲南桃浦萬戶,申錫容爲造紙別提,大護軍朴珪壽,護軍閔奎鎬·鄭泰好,副護軍洪鍾大·李白淵·安相耇·宋熙直·閔宗鎬,以上竝單付,守判府事朴珪壽減下。
吏批,再政。洪右燮爲思陵令,李東宇爲假監役,同春秋單成彝鎬。
兵批,再政。鄭寅植爲都摠經歷,李儒植爲守門將,副摠管單李炳敎。
吏批,三政。金堯英爲假監役,假監役李東宇,今超通政,朝官年八十,依法典加資。
兵批,三政。崔雲翰爲中樞都事。
四政。具光書爲訓鍊主簿。
五政。鄭賢朝爲守門將。
以吏曹參議洪萬燮牌不進罷職傳旨,傳于李長會曰,只推。
傳于徐相敦曰,吏兵批歲抄點下者,依例捧傳旨。
徐相敦,以禮曹言啓曰,今此大殿上尊號,大王大妃殿加上尊號,王大妃殿加上尊號,大妃殿加上尊號,中宮殿上尊號,稱慶陳賀時,外道方物物膳,置之事,命下矣。在前陳賀外道方物物膳置之之時,各殿進獻,議政府六曹物膳及京廳方物。京畿物膳,則例爲封進,今亦依前例封進之意,敢啓。傳曰,知道。
又以弘文館言啓曰,下番副修撰臣金德均,以御營廳從事官,今日軍布上下時,晝仕出去之意,敢啓。傳曰,知道。
李長會,以訓鍊都監言啓曰,本局千摠具奭祖,身病猝重,勢難察任,改差,何如?傳曰,允。
領府事鄭元容箚曰,伏以寶籙無疆,閎休丕彰,五殿之顯號誕定,八域之群情胥悅,臣於癃瞶昏綴之中,雖未克趨造班次,以效蹈舞之悃,而彝性所得,丹衷未泯,區區懽忭,傍萬恒品,卽伏見上號都監啓下知委者,以臣名,見差大殿玉冊文製述官矣。恭惟我殿下,聖作千一,光御九五,仁心仁門,一世耳目之所塗也,德政德化,萬姓肌膚之所浹也,今此鎪琬鏤琰之典,將以闡揚我殿下至仁大德,如史氏之紀典謨,詩人之歌雅煩,則其持簡操筆,而執是役役者,誠至榮大幸也。惟當殫竭,何敢爲辭免之計,而臣今老且耋矣,形殼徒存,精思俱耗,家常日用,全不省識,至若文字之事,雖寸札尺牘,亦不成一二行辭語者久矣,實狀如此,何可擬議於摹畫贊頌之大述作乎?承當無路,冒悚陳籲。伏乞聖明,俯垂鑑諒,亟賜變通,以幸公私,不勝至祝。取進止。答曰,省箚具悉卿懇。今番事,迫於群請,雖不得不勉從,凡於儀節,或涉寡躬酬應之際,輒增愧忸,今此製述之辭免,尤不知如何奉答矣,望卿更勿以此事往復,少安予心。仍傳于李長會曰,此批答,遣史官傳諭。
慶尙監司金世鎬疏曰,伏以臣於本月十四日,伏奉除旨,以臣爲資憲大夫者,蓋因大僚筵白,謬擧有治理效,晉擢品秩,用示激勸,夫敷言試功,虞廷彰車服之庸,綜名覈實,漢京施璽書之褒,此乃考績懋賞之盛典也。如臣無肖,曷云堪承?恩誥遠宣,龍光昭被,臣告喜老母,攢手榮祝,繼而慙恧,不知措躬之所也,臣宣按重藩,不爲不久,圖報一念,不爲不切,其奈聰明之所莫逮,智慮之所未悉,徒然尸素,無所攸爲,每中夜數愆,顔騂而背汗,其在聖主嚬笑之愛,當黜而不當陟,宜罰而今反加之以不虞之譽·非常之寵,將何以厭一世,而解四方之惑乎?況夫正卿,峻秩也,位八座而亞三孤,參贊弘化,綜理庶事,仰補代天亮功之治,觀乎人職之稱否,而朝廷爲之輕重焉,臣之本末長短,淵鑑之所照燭,臣果其人乎哉?噫,臣策名立朝,三十年于玆矣,家貧親老,志願惟在於祿仕,性懶才拙,期望自劃於榮途,遭遇聖明,厚被隆造,內外歷揚,涯分已踰,且又臣之子奎軾,濫通金閨之籍,驟躋緋玉之列,於是乎孤畸之蹤跡,漸次烜爀,單寒之門戶,益復盛滿,譬如旣盈之器,不添亦溢,再實之木,其本必傷,臣夙宵憂懼,寢食靡甘,惟是謙之又謙,損之又損,修初服於散地,退閒步於進階,庶爲萬分一消受之道,亦臣不報之報也。區區此心,可質神明,今若徒知冥升之可喜,全昧甘臨之垂戒,過福招災,明若觀火,臣於殿下,仰之若天地,恃之若父母,我殿下,不思所以全保而生成之,則豈不有慊於覆燾嫗育之盛矣乎?玆敢畢暴衷懇,仰瀆崇嚴。伏乞聖慈,察臣言之非出飾讓,念公器之不可濫授,將臣新授資級,亟賜還收,俾使公私耦幸焉。臣無任云云。答曰,省疏具悉。卿其勿辭,益勉旬宣之責。
上在景福宮。停常參·經筵。
趙秉轍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴齊寅啓曰,行左承旨李會正,右承旨趙秉式,今日不爲仕進,竝卽牌招,何如?傳曰,允。
傳于趙秉式曰,藥院提調許遞,前望入之。
內醫提調前望入之,兪致善落點。
傳于趙秉式曰,弘文提學許遞,前望入之。
弘文提學前望入之,趙秉徽落點。
傳于趙秉式曰,副護軍閔謙鎬,禮曹參判除授。
吏曹,禮曹參判單閔謙鎬,除授事承傳。
趙秉轍啓曰,行大司憲李豊翼,執義張時杓,持平金箕文·金玉均牌不進,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,司諫張晧根,獻納洪時衡,正言李泰容·徐正淳,執義張時杓,持平金箕文·金玉均牌不進罷職傳旨,傳于趙秉轍曰,只推。
趙秉式啓曰,春帖子製述人,旣已抄啓矣,弘文提學趙秉徽,待明朝牌招,使之出韻科次,何如?傳曰,允。
趙秉式,以弘文館言啓曰,下番副修撰臣金德均,以御營廳從事官,今軍布上下時,晝仕出去之意,敢啓。傳曰,知道。
又以弘文館言啓曰,應敎朴定陽,別兼春秋進,副應敎金裕行,副校理李在淳在外,副校理李秀萬差祭。上番闕直,事甚未安。典翰洪萬植,校理洪健植·王性協,竝卽牌招,推移入直,何如?傳曰,允。
又以承文院言啓曰,卽見都京禮部出來咨文二道,則一是皇上親政後,兩宮皇太后加上徽號議定事,奉上諭知照也,一是兩宮加上徽號進冊受賀吉日選擇知照事也,竝以謹爲承領之意,撰出回咨,付撥下送灣府,傳給鳳城,轉致北京之地,何如?傳曰,允。
又以奉常寺都提調·提調意啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
趙秉轍,以漢城府言啓曰,朝官年八十應資老人,每年歲首,依法典陞資事,定式矣。令各該部,搜訪報來後,加資人職姓名,別單書入,而輔國知事李宜翼,今年爲八十,旣已資窮,不得循例入錄之意,敢啓。傳曰,知道。
又以漢城府言啓曰,朝官年八十,士庶年九十,士族婦女年九十,應資老人,每年歲首,依法典陞資事,定式矣。令各該部,搜訪報來後,加資人職姓名,別單書入,而前令朴宗鎭,今年八十二,遺漏於昨年別單矣,詳考年歲,依已例追入之意,敢啓。傳曰,知道。
又以承文院言啓曰,卽見盛京禮部出來二道咨文,則一是秋季統巡會哨緣由事也,此當按例回咨,一是檄飭沿海,响馬賊船,剿滅餘孽,嗣後如有侵越,期圖盡殲事行知云矣,此則以承領之意,撰咨付撥,下送灣府,傳給鳳城,轉致盛京之地,何如?傳曰,允。
上在景福宮。停常參·經筵。
藥房提調兪致善,副提調朴齊寅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
趙秉轍啓曰,合辭許久闕啓,事甚未安。除在外差祭外,未肅拜·呈告人員,竝卽牌招,何如?傳曰,允。
趙秉式啓曰,左副承旨徐相敦,今日不爲仕進,卽爲牌招,何如?傳曰,允。
又啓曰,應敎朴定陽,別兼春秋進,副應敎金裕行,副校理李在淳在外,校理王性協,副校理李秀萬,副修撰李弼鎔差祭。修撰姜內閣進。玉堂上下番俱空,事甚未安。典翰洪萬植,校理洪健植,修撰趙宇熙,副修撰金德均,竝卽牌招,推移入直,何如?傳曰,允。
禮曹,來癸酉年正月初一日,行社稷祈穀大祭香祝,親傳取稟,還入奉數,攝儀改書下。
禮曹,來癸酉正月初四日,行宗廟·永寧殿春享大祭香祝,親傳取稟,還入奉敎,攝儀改書下。
趙秉轍啓曰,行大司憲李豊翼,持平金箕文·金玉均牌不進,執義張時杓差祭,掌令尹奭孝·姜鳳煥在外,監察茶時之意,敢啓。傳曰,知道。
以大司諫金昌秀,獻納洪時衡,正言李泰容·徐正淳,持平金箕文·金玉均牌不進罷職傳旨,傳于趙秉轍曰,只推。
以左副承旨徐相敦牌不進罷職傳旨,傳于趙秉轍曰,只推。
趙秉轍啓曰,筵說修正,何等審愼,而今二十六日回還使臣入侍筵說,多有錯誤,至於改書以下,事甚疎忽,萬萬駭然。今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于趙秉式曰,發遣吏郞,諸執事淸齋與否,摘奸以來。
趙秉式,以戶曹言啓曰,卽接禮曹啓下移文,則興陽府夫人房,四仲朔四名日·忌日祭物種,依前例令戶曹磨鍊事,入啓依允矣,依前例,加定分道,別單書入之意,敢啓。傳曰,知道。
又以禮曹言啓曰,來癸酉年正朝朝賀時,大王大妃殿·王大妃殿·〈大妃殿〉·中宮殿,百官陳賀儀註,直爲書入各殿之意,敢啓。傳曰,知道。
又以兵曹言啓曰,來正月初一日社稷祈穀大祭時,守門當爲塡差,而本曹郞廳·都摠府郞廳·五衛將,除入直與差祭呈辭受由在外未肅拜,排擬苟艱,依定式,軍門將官,代差以入之意,敢啓。傳曰,知道。
又以兵曹言啓曰,來癸酉年各處頒給信漢符別單,各宮房新定式頒給信漢符別單及文宰二品以上武臣蔭官,曾經摠管人員章標頒給,別單修整以入之意,敢啓。傳曰,知道。
又以訓鍊都監言啓曰,本局千摠李敏應,身病猝重,勢難察任,改差,何如?傳曰,允。
又以訓鍊都監言啓曰,今十〈二〉月二十九日三十日年終起火時,次知將官及別破陣等容貌年歲,大箭數爻,竝別單書入之意,敢啓。傳曰,知道。
知敦寧金炳德疏曰,伏以臣,罪盈惡積,卒與禍會,先文奄忽捐背,臣理宜自泯,苟延殘喘,禮制有限,巾裳復舊,俯仰穹壤,靡所逮及,迺者記簪之恩,及於蟄凷之餘,臣誠遇榮增慟,不覺聲淚之俱逬也。臣以終鮮之生,幼失所恃,惟依臣父爲命,臣父於臣,以父道而兼母慈,鞠育敎導,蚤夜靡已,殆五十年如一日,人孰無父母之恩,而未有如臣之偏被者矣。臣稟受至弱,常貽惟疾之憂,戒犯不幸,重添備官之懼,無一慰悅,有百虞慮,究乃獲戾于天,自速酷罰,復頑忍生全,而臣父遺志,臣不能遵守,臣父往蹟,臣不能昭述,凡於子職,報效蔑如,异日泉下,亦無以歸見,其爲不孝,未有如臣之甚者矣,旣無可資可移之道,則其將奚藉而立朝事君乎?噫,臣家世受國恩,至於臣身而極矣,寸草報暉,已矣無及,葵藿傾陽,自是秉彝,顧以積違之踪,彌切戀結之忱,豈不欲一肅天陛,粗伸義分,退塡溝壑,庶無悔恨,而臣之情私悲苦,實有萬倍於人者,滿心纏痛,無面可顯,止竟是家之忝生,聖世之棄物,今若憑恃寵靈,拚去廉恥,揚揚冒進,有同平常之爲,則臣雖不足自恤,人將羞與爲列,其玷累淸朝,爲何如也哉?惟有永謝榮塗,歸伏楸隴,晨夕依近,以畢餘生,少贖不孝之罪,是臣區區之願也。玆敢泣血陳章,仰瀆宸嚴,伏望聖慈,俯垂矜諒,亟遞臣所有之職,仍命選部,永刊仕籍,俾遂至懇,則是天地父母之賜也。臣無任云云。答曰,省疏具悉。卿其勿辭行公。
禮曹參判閔謙鎬疏曰,伏以臣於千萬夢想之外,伏奉特旨,以臣爲禮曹參判者,臣方以老母疾病沈篤,煼煎憂迫之中,承此非常之寵命,金貂車服之華,庶可以慰悅病情,臣固仰揣其聖意攸在,臣雙手擎誥,入告于老母,老母以若昏昏不省之中,聞命扶將,感誦懽喜之色,似動左右,天地洪大之恩,於是乎若有偏於臣家,尤不勝感戴萬萬矣。嘻,亞卿,雋秩也,小宗伯,淸貫也,如非聞望之浹于朝著,幹局之稱于職任者,判無以膺是秩居是貫,而臣之本末長短,曾淵鑑之悉燭無餘,則臣何敢恬然固有,不思所以量入之義也哉?臣若有一毫髣髴,則荷聖恩之如彼,値私情之若是,烏可崇飾賁讓,妄效古人循墻之規,而以臣看臣,不惟自知甚明,其於累聖簡而招衆譏何哉?此時恩寵,縱有倍於平常之時,萬廻思惟,臣之輇材劣識,實難承膺,且今臣之情勢,無以晷刻暫離於刀圭之側,玆敢披露衷曲,冒瀆崇聽。伏乞聖明,俯垂鑑諒,亟收臣新授爵秩,重公哭而安私分,千萬至祝。臣無任云云。答曰,省疏具悉。卿其勿辭行公。
上在景福宮。停常參·經筵。
趙秉轍啓曰,行大司憲李豊翼呈辭,持平金玉均未肅拜,金箕文·執義張時杓差祭,掌令尹奭孝·姜鳳煥在外,監察茶時之意,敢啓。傳曰,知道。
李會正啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知〈道〉。
趙秉式啓曰,明日正朝望闕禮,依例爲之之意,敢啓。傳曰,知道。
傳于趙秉式曰,禮房承旨,馳詣社稷·宗廟·永禧殿·景慕宮,奉審摘奸,仍詣受香諸處,奉審摘奸以來。
傳于趙秉式曰,藥院提調許遞,前望單子入之。
內醫提調前望單子入之,趙秉徽落點。
趙秉式啓曰,享祀所重,何等謹嚴,而今日社稷祈穀大祭奉審摘奸時,壇下執禮副司果丁若演,初不待令,原祭報府,今方改付標以入,當該執禮,所當重勘,而本院請推之外,無他可施之罰,何以爲之?而不審塡差之當該吏曹堂上,不可無警,從重推考,何如?傳曰,允。拿處。
傳于趙秉轍曰,明日出宮門路,以思政門爲之。
趙秉式,以宗親府言啓曰,明日卽天漢殿朔奉審日次,臣寅命進詣擧行之意,敢啓。傳曰,知道。
李會正,以議政府言啓曰,賀儀隔日,未付軍職,使之參班,何如?傳曰,允。
朴齊寅,以三軍府言啓曰,黃海道長淵府砲手四十名,庚午四月設置,十名今又加設,合五十名,豐川府砲手四十名,庚午四月設置,十一名今又加設,合五十一名,康翊縣砲軍二十名,辛未十月設置,五名今又加設,合二十五名,平安道咸從府砲手三十名,興武士二十名,辛〈未〉十一月設置,砲手十名今又加設,合六十名,設置報來,敢啓。傳曰,知道。
趙秉式,以禮曹言啓曰,慶尙道觀察使封進,來正月令宗廟薦新早藿,來初一日正朝祭兼薦,而景慕宮薦新早藿,則江原道,例爲封進矣。本道所封,未及上來,莫重薦獻,不可後時,依前例以宗廟薦新加封早藿,同日一體薦進,何如?傳曰,允。
朴齊寅,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
趙秉式,以弘文館言啓曰,下番副修撰臣金德均,以御營廳從事官,今日軍布上下時,晝仕出去,而每每草記,事涉煩瀆,此後則除草記往來之意,敢啓。傳曰,知道。
趙秉轍,以義禁府言啓曰,慶尙道監司金世鎬狀啓內,興海前郡守鄭泌罪狀,令有司稟處事,啓下矣。鄭泌,下去慶尙道善山地云,依例發遣府羅將拿來,何如?傳曰,待待命拿囚。
李長會,以成均館大司成意啓曰,每於歲末,圓點儒生準點別單書入事,曾有定式矣。依定式,當年條準圓點儒生,別單書入之意,敢啓。傳曰,知道。