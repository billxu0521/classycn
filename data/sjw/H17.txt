上在昌德宮。停常參·經筵。
魂宮朔祭親行還內後,大殿·王大妃殿·中宮殿·嘉順宮·世子宮,內閣·政院·百官奉慰單子問安。答曰,知道。藥房口傳問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上正朝單子問安。答曰,知道。
奉謨堂展拜還內後,內閣·政院·玉堂·藥房口傳問安。答曰,知道。
朴周壽啓曰,大司憲宋穉圭,掌令姜學濬,持平李相遠·金永範在外,執義金熙華未肅拜,掌令金啓淵呈辭,監察茶時之意,敢啓。傳曰,知道。
傳于徐春輔曰,奉謨堂展拜,今日爲之,侍衛入直磨鍊,雲寶劍置之。
傳于徐春輔曰,出宮門路,以協陽門爲之。傳于愼宜學曰,待衛軍兵毛具。
以修撰李羲準牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安,副應敎李墷,旣有只推之命,更爲牌招入直,何如?傳曰,允。
以副應敎李墷牌不進罷職傳旨,傳于徐春輔曰,只推。
愼宜學啓曰,兵曹郞廳來言,今日奉謨堂展拜時節目,當爲磨鍊以入,而判書李晩秀未肅拜,不得擧行云,何以爲之?敢稟。傳曰,次堂擧行。
傳于徐英輔曰,領府事李時秀,判府事徐邁修內外,奉朝賀李敬一內外,判府事金載瓚,左議政韓用龜,右議政金思穆,令該曹,歲饌外食物·衣資加送,仍令存問以來。故西春君熚妻卞氏,故安恩君妻尹氏,故廣陵君烻妻辛氏,竝依昨年例擧行。
傳于李存秀曰,上京守令及未下直守令,皆令明日辭朝。
徐春輔啓曰,左議政韓用龜,右議政金思穆,有稟達事,率禮堂來詣請對矣。傳曰,入侍。
徐春輔,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,太廟歲首展謁吉日,以何間推擇乎?敢稟。傳曰,以望間擇入。
又以禮曹言啓曰,景慕宮展謁,每於孟春·孟秋,取稟事,定式矣。今春展謁吉日,以何間推擇乎?敢稟。傳曰,以太廟展謁日,同爲擇入。
又以禮曹言啓曰,以太廟展謁取稟草記,傳曰,以望間擇入,以景慕宮展謁取稟草記,傳曰,以太廟展謁日,同爲擇入事,命下矣。展謁吉日,令日官池景泌推擇,則今正月初九日·十九日俱吉云,以何日定行乎?敢稟。傳曰,以初九日爲之。
又以禮曹言啓曰,王世子入學吉日,以二月晦間·三月初擇入事,命下矣。令日官池景泌推擇,則來二月二十八日·三月十一日俱吉云,以何日定行乎?敢稟。傳曰,以三月十一日爲之。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,今丁丑年正朝朝賀,諸道所封箋文中,慶尙左兵使金煐,以應封官,兼別軍職,故依例各爲封箋矣。一體看審捧入之意,敢啓。傳曰,知道。
魂宮朔祭兼正朝祭親行敎是時,亞獻官左議政韓用龜,終獻官永明尉洪顯周,贊禮禮曹判書趙德潤,典祀官奉常正林東鎭,宮闈令尙膳李元碩,執禮副司果趙民和,執尊副司果姜浚欽,大祝應敎李鶴秀,祝史副司果李光正,齋郞副司果趙冀永,盥洗位二直講尹師殷,典籍李命純,爵洗位二直講卓瑊,典籍權,亞終獻盥洗位典籍洪煥,贊者引儀金學羲·崔日運,謁者引儀沈能鎭,謁者兼引儀李敦源,贊引兼引儀安國煥,假引議金光素,祭監監察朴宗濂,祭監監察朴齊尙。
丁丑正月初一日子時,上御齋殿。朔祭親行入侍時,行都承旨李存秀,行左承旨徐英輔,行右承旨徐春輔,左副承旨朴周壽,右副承旨愼宜學,同副承旨李光憲,假注書朴宗範·李鳳純,別兼春秋鄭基善·金道喜,檢校直閣鄭元容,檢校待敎朴宗薰·李龍秀·李鶴秀侍立訖。時至,左通禮跪啓請行禮。上具淺淡服,出齋室,詣通和殿。贊禮前導入北夾門,陞自東階,詣板位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭·興·再拜·興·平身。上止哭·興·再拜·興·平身,在位者皆止哭·興·再拜·興·平身。執禮請行初獻禮。上詣尊所,北向立,執尊擧羃。存秀酌鬱鬯,春輔以爵受鬱鬯。上詣靈座前,北向立。贊禮跪啓請跪。上跪。存秀奉香,春輔奉爐跪進。贊禮跪啓請三上香。上三上香。春輔尊爐於案,存秀奉爵跪進。贊禮跪啓請執爵,上執爵,以授春輔,奠于靈座前。贊禮跪啓請俯伏·興·小退跪。上俯伏·興·少退跪。大祝進靈座之右,東向跪讀祝訖。上出戶降復位。亞獻官左議政韓用龜,終獻官永明尉洪顯周,以次獻爵如儀訖,降復位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭·興·再拜·興·平身。上止哭·興·再拜·興·平身,在位者皆止哭·興·再拜·興·平身。宮闈令納神主如儀,上詣望燎位,大祝燎於坎。贊禮跪啓請禮畢,仍導以行。上入齋殿,〈諸臣〉以次退出。
丁丑正月初一日辰時,上御熙政堂。大臣率禮堂請對入侍時,行右承旨徐春輔,假注書李鳳純,別兼春秋鄭基善·金道喜,左議政韓用龜,右議政金思穆,禮曹判書趙德潤,參判金履載,參議韓兢履,以次進伏訖。用龜曰,三元節屆,百福鼎新,區區贊祝,不任下忱。魂宮親祼,聖慕克伸,侵夜勞動之餘,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,各殿宮氣候一樣矣。用龜·思穆曰,今日卽履端正始之初,迓承休命之會也。泰運載屆,寶籙惟新,太平萬歲之祝,其在於今,而惟我王世子,睿質天成,德容日茂,實是宗社莫大之慶也。八域臣庶,無不歡欣蹈舞,延頸翹足,冀行入學之禮,願見環橋之盛,而臣等於昨夏登對,以此仰奏,伊時有待明春更奏之敎。臣等計日以待,今始復申前請,亟令儀曹,謹稽彝典,涓擇吉日,稟定節目,卽爲擧行,何如?上曰,二月晦間·三月初擇入,可也。出擧條上命退,用龜等退出。又命退,承史以次退出。
丁丑正月初一日辰時,上詣奉謨堂。展拜入侍時,行左承旨徐英輔,行右承旨徐春輔,左副承旨朴周壽,右副承旨愼宜學,同副承旨李光憲,假注書李鳳純,別兼春秋鄭基善,金道喜,檢校提學金祖淳,直提學李存秀·金履喬,檢校直閣李魯益·鄭元容,檢敎待敎朴宗薰·李龍秀,李鶴秀,以次侍立訖。通禮跪啓請外辦。上具翼善冠·衮龍袍,乘輿出協陽門,由建陽·銅龍·景和·靑陽門,入宜春門,降輿入幕次。少頃,通禮跪啓請外辦。上出幕次,就板位,行四拜禮。禮畢,乘輿出宜春門,由靑陽·景和·銅龍·建陽門,入協陽門還內,出標信解嚴。入幕次後,問安勿爲之事,榻前下敎。諸臣以次退出。
上在昌德宮。停常參·經筵。
愼宜學,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
愼宜學啓曰,大司憲宋穉圭,掌令姜學濬,持平金永範·李相遠在外,執義金熙華未肅拜,掌令金啓淵呈辭,監察茶時之意,敢啓。傳曰,知道。
徐英輔啓曰,左副承旨朴周壽,今日不爲仕進,卽爲牌招,何如?傳曰,允。
以左副承旨朴周壽牌不進罷職傳旨,傳于徐英輔曰,只推。
備忘記,義州府尹呂東植下直,長弓一張,長箭一部,片箭一部,筒兒一箇賜給。
徐春輔,以吏批言啓曰,侍從臣父年七十,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
徐春輔啓曰,吏曹郞廳來言,應資老人加資下批政事,取稟。傳曰,當日爲之。
徐春輔,以吏曹言啓曰,未下直守令及上京守令,皆令明日辭朝事,命下矣。自臣曹催促,則未下直守令義州府尹呂東植,驪州牧使申溆,豐德府使李彦煐,俱爲辭朝。上京守令中,平山府使李忠運,德源府使尹喜豊,熙川郡守洪雲錫,歙谷縣令韓淳,俱爲下去,白川郡守李秉奎,明日辭朝云,平海郡守申命源,茂長縣監鄭度采,俱以爲親病沈重,萬無離捨還任之望云。親病旣如是,則不可强令還任,竝改差,何如?傳曰,允。今日政差出。
有政。吏批,行判書金履陽進,參判尹序東病,參議鄭觀綏病,行右承旨徐春輔進。以趙雲從爲宗簿主簿,黃基文爲司錄,李晩秀爲軍器提調,軍資主簿李德秀,兼華寧殿令朴宗喜,開城府分敎官馬思齊,訓鍊都監提調李晩秀,禁衛營提調李晩秀,御營廳提調李晩秀,已上竝單付,嘉善孔源恒,前同知朴長潤,已上今加嘉義,前都正洪光一,前五衛將閔靖世,前念知鄭承毅,通政魚用升,前營將張東源,已上今加嘉善,司果李綱重,前令柳匡宇,前郡守金儀祥,前武兼金聲贊,前守衛官黃益輔,崇仁殿監鮮于愼,已上今加通政,已上朝官年八十,依定式加資事承傳,故直長趙文孝,贈吏議贈職事承傳,故僉知呂春永贈吏參例兼,義州府尹呂東植考。
再政,以李有暻爲平海郡守,任俊常爲茂長縣監。
兵批,兼判書李晩秀未肅拜,參判尹尙圭病,參議鄭景祚病,參知林景鎭入直進,同副承旨李光憲進。同知崔順泰·尹杓·李莫同·金彦柱·姜萬益·金太三·文奉奎·鄭元臣·林命得·金光澤·金大白·金仲三·張海弘·尹弘白·申得祚·金聖俱·韓得光·趙時贊·鄭復海·鄭祿暹·金翼龍·金世甲·金雲成·趙興才·金秋百·金仁豪·徐有成·趙廷屹·鄭耆瑞·方圓述·李明學·文萬國·林啓邦·尹世傑·金尙弼·朴起春,已上竝單付。
假注書朴宗範書啓,臣於本月初一日辰時量,敬奉聖敎,馳往明陵蜂峴,巡審摘奸是白乎,則防路之石築,久益堅緻,障谷之榛棘,漸就鬱密,牛馬通路,今非可論,而樵牧微逕,亦無可尋是白遣,樹木段,播植旣密,着根亦固,稚長雖或不齊,而鬱然有成林之美是白乎旀,峴上結幕處守直之節,亦皆着實擧行是白如乎,仍詣昭顯墓,則日已暮矣。宿于齋所,今日曉頭,局內諸處,亦爲看審是白乎,則階砌完固,而莎草段,間或有枯損處是白遣,古木成拱,新植成林,而守護之節,亦皆無弊之意,敢啓。傳曰,知道。
勸農綸音。王若曰,管書曰,人生在勤,勤則不匱。農者,民之所自力而自食者也,固何待人之勸之,而蓋不勤則不勤,不勤則不熟,不熟則民竭而國無以爲賴矣。農之關於人之國,若是其重且大,而其爲責,則在於長吏之勸不勸如何耳。夫天下之勞,莫甚於農,而糞壤之勞,疎漑之勞,以至饁嗿刈穫之勞,自春徂秋,恰爲百餘日之勞。勞者民也,勞之者吏也。上之人,豈欲驅吾民於南畝之中,霑體塗足,忍飢揮汗,以盡其力,而蓋以不如是,則冀壤雖沃,終歸汚萊,而末或不免於凍餒切身也。夫順天之時,因地之宜,用人之力,農家之先務也。三者勸焉,而尙曰農也不熟,耕也其餒云爾,則亦非予攸聞也。嗚呼,稼穡艱難,王者之所不可不知,而無逸之書,七月之篇,亦嘗聞瞽人之誦矣。每於歲首,必降十行之音者,卽予小子肯播肯穫之至誠苦心,而乃歲比饑饉,民口困瘁,若赤子之不保,是則予否德,民實何辜?昨歲嶺·湖以南幸少康,而關東之水,方秋爲災,兩西之民,瘡痍未蘇,要之嗣歲又熟,得有屢豐之瑞,然後始可以粒我烝黎,同我太平矣。苟能借之以犂種,助之以錢鏄,耕之必深,耨之必易,不奪其時,不撓其業,細察嚬呻之苦,懋修蕫飭之政,不失古所謂農師田畯之責,則三之日四之日,可興俶載之功,千斯倉萬斯倉,方期大有之占,咨爾方伯居留守宰之臣,欽哉念哉。毋曰常行應文,以副予不遑寧食之意,故玆頒示,咸須知悉。同副承旨臣李光憲製進,踏啓字。
徐春輔,以吏曹言啓曰,禮曹佐郞李鎭華呈狀內,矣身素患痰癖之症,當此換節之時,一倍添劇,旬月之內,萬無供職之望云。身病旣如是沈重,則有難强令察任,改差,何如?傳曰,允。
愼宜學,以義禁府言啓曰,卽接原州牧徒配罪人南麟耇戶奴呈狀,則其上典,以前綾州牧使時事,徒三年定配於原州牧,而今年爲七十,依法典許贖事,千萬顒祝矣。取考律文,則大明律犯罪時未老疾條云,六十九以下,徒役三年,役限未滿,年入七十,聽准老疾收贖。南麟耇,今年已滿七十,依律文許贖放送,何如?傳曰,允。
又以義禁府言啓曰,卽接月令醫員李德厚手本,則時囚罪人鄭周誠,素患痰癖之症,處冷復發,時時衝上,氣息奄奄,趙吉喆,屢日處冷之餘,重得毒感,晝夜叫痛,症形危重云。罪人病勢如此,則一邊保放,一邊草記,曾有定式矣。鄭周誠·趙吉喆,竝姑保放之意,敢啓。傳曰,知道。
上在昌德宮。停常參·經筵。
徐春輔啓曰,大司憲宋穉圭,掌令姜學濬,持平金永範·李相遠在外,執義金熙華未肅拜,掌令金啓淵呈辭,監察茶時之意,敢啓。傳曰,知道。
徐英輔啓曰,左副承旨朴周壽,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴宗琦落點。
徐英輔啓曰,假注書朴宗範,身病猝重,勢難察任,今姑改差,何如?傳曰,允。
朴宗範改差,代以柳幼獜爲假注書。
傳于徐英輔曰,捧納承旨推考。
李光憲啓曰,卽者副校理尹日逵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兵曹口傳政事,副護軍朴周壽·李憲琦,竝單付。
朴宗琦,以弘文館言啓曰,本館下番闕直,事甚未安。副應敎李墷,修撰李羲準,旣有只推之命,校理金學淳,由限已過,一體牌招,以爲推移入直之地,何如?傳曰,允。
以副應敎李墷,校理金學淳,修撰李羲準牌不進罷職傳旨,傳于朴宗琦曰,只推。
朴宗琦啓曰,行都承旨李存秀,今日不爲仕進,行左承旨徐英輔,左副承旨愼宜學,同副承旨李光憲,陳疏徑出,行右承旨徐春輔,須資出去,院中只有臣一人,伴直無人。右承旨徐春輔,所當牌招,而拘於廳規,不得請牌,何以爲之?敢稟。傳曰,牌招。
朴宗琦,以侍講院言啓曰,兼輔德李憲琦,時無職名,令該曹口傳付軍職,何如?傳曰,允。
以江華留守徐能輔狀啓,長寧殿正朝祭享,留守與經歷,俱以身病不得進參,惶恐待罪事,傳于朴宗琦曰,勿待罪事,回喩。
徐春輔,以義禁府言啓曰,卽接月令醫員李德厚手本,則時囚罪人金鐮,素患積病,處冷添劇,重得毒感,食飮專却,氣息奄奄,李惟秀,素患痰腫,當寒肆毒,轉側須人,症形不輕云。罪人病勢如此,則一邊保放,一邊草記,曾有定式矣。金鐮·李惟秀,竝姑保放之意,敢啓。傳曰,知道。
又以義禁府言啓曰,卽接月令醫員朴行均手本,則時囚罪人趙學春,素患癖積之症,添劇於冒寒上來之際,就囚之後,症形尤重,食飮全廢,不省四到,南秉寬,素患疝積,處冷闖發,有時昏窒,氣息奄奄云。罪人病勢如此,則一邊保放,一邊草記,曾有定式矣。趙學春·南秉寬,竝姑保放之意,敢啓。傳曰,知道。
又以義禁府言啓曰,保放罪人李石求·鄭周誠·趙吉喆等,還囚捧供以入,而諸囚病勢,一向未差,竝仍爲保放之意,敢啓。傳曰,知道。
禁府啓目,鳳山郡守李惟秀,遂安郡守金鐮,瑞興府使趙學春等原情云云。問目內辭緣,泛稱遲晩,所當請刑是白乎矣,曾經閫帥及侍從,勿爲請刑,載在大典通編,竝只議處爲白乎矣,趙學春段,問目內辭緣,泛稱遲晩,刑推得情,何如?判付啓,依允爲旀,趙學春段,除刑推議處爲良如敎。又啓目,黃澗縣監趙吉喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,務安縣監南秉寬原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓。〈啓〉目,平安前兵使鄭周誠原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,黃海前兵使李石求原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。
知事南公轍疏曰,伏以陽德方昭,百祿鼎臻,惟我東宮邸下,睿德天成,令聞日播,入學之禮,已有涓吉,國家文敎之興,於斯爲盛,帝王學問之本,自今伊始,太平萬歲,臣不勝歡欣祈祝之至。臣於病伏涔涔之中,伏見吏曹移牒,以臣差宗廟春享大祭獻官,而臣之已成癃痼,不可駿奔於淸廟之狀,卽通朝之所共知也。最是脚部之不仁,升降趨走,其勢末由,又得輪行感疾,兼患滯泄,達夜叫苦,食飮全却,階庭出入,尙難自力,顚仆失儀,不但一身之私,肅敬之地,事體悚然,當復如何?玆敢短章自列,仰瀆崇嚴之下。伏乞聖明,俯賜諒察,亟命變通,以重祀典,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭,許令該曹改付標。
知事朴宗來疏曰,伏以臣卽伏見吏曹名帖,以臣差宗廟春享大祭初獻官矣。祀典至重,分義甚嚴,臣固當蹶趨走之不暇,而第臣衰頹之質,重患輪行之疾,首尾數旬,尙未差復,轉輾床笫,不能動作矣。忽自昨日,怔忡之症,又復苦劇,頭痛眼眩,虛汗如流,肄儀在明,蠢動無路。況復肅敬之地,其何以駿奔將事乎?玆不得不疾聲呼龥,仰瀆崇嚴。伏乞聖慈,天地父母,特賜矜諒,亟令該曹,早賜變通,以重祀事,仍治臣瀆撓之罪,以嚴朝綱,千萬幸甚。臣無任云云。答曰,省疏具悉。疏辭,許令該曹改付標。
校理尹日逵疏曰,伏以臣之老母,素患痰喘,每値換節之時,如期而發。自臣就直之前,已見有漸,而逖違之餘,感激恩除,元朝問安,義分是急,遂乃不敢言私,隨牌肅命,仍爲持被,然其憫鬱憂煎之情則切矣。卽接家信,臣母病症,夜來添劇,委頓床席,轉動須人,食飮全却,藥餌無效,家僮踵至,促臣歸護。臣於是方寸驚越,按住不得,玆敢忙陳短章,徑出禁扄。伏乞聖慈,俯垂鑑諒,將臣職名,亟賜鐫免,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金蓍根,右副承旨朴宗琦啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
徐春輔啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
柳幼獜在外,代以尹正鎭爲假注書。
朴宗琦啓曰,校理趙經鎭,副校理李儒象,修撰李泰淳,副修撰姜世綸·林處鎭在外,副校理尹日逵受由,玉堂上下番俱空,事甚未安。副應敎李墷,校理金學淳,修撰李羲準,旣有只推之命,與應敎李鶴秀,竝卽牌招,以爲推移入直,何如?傳曰,允。
以應敎李鶴秀,副應敎李墷,校理金學淳,修撰李羲準牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,事甚未安。應敎李鶴秀,副應敎李墷,校理金學淳,修撰李羲準,旣有只推之命,竝更牌招,以爲推移入直,何如?傳曰,允。
徐春輔啓曰,大司憲宋穉圭,掌令姜學濬,持平金永範·李相遠在外,執義金熙華,掌令金啓淵牌不進,監察茶時之意,敢啓。傳曰,知道。
以大司諫金啓溫,司諫李游夏,獻納李魯新,正言朴齊一,執義金熙華,掌令金啓淵牌不進罷職傳旨,傳于徐春輔曰,只推。
朴宗琦,以內醫院提調意啓曰,副提調李存秀,今日問安,不爲仕進,卽爲牌招,何如?傳曰,允。
刑曹參判洪羲臣疏曰,伏以臣卽天地間一鮮民耳。罪盈惡極,獲戾神明,周歲之內,連失怙恃,禍荐而罰酷,世鮮倫比。至冤弸結,冥頑不滅,苫塊視息,穀燧屢易,居然之頃,外除已過,冠裳起居,無異平昔,俯仰穹壤,此何人斯?一縷雖延,萬念都灰,惟期未死餘生,永依邱壠之側,少慰風樹之感,而不意我聖明,特推帷蓋之舊,迺眷簪履之收,過禫之日,除旨遽下,以臣爲刑曹參判者,聞命若驚,告榮無所,摧咽抑塞,自不覺聲淚之俱發也。噫,臣旣頑如木石,未能從殉于泉塗,則自今至死之年,固當體未卒之先志,效移孝之微誠而已。伏況逖違軒陛,倏焉五載,戀結之心,長懸觚稜,叩謝之義,豈俟駕屨,而第臣至慟在心,有不能强抑者。臣之先臣,歷事三朝,致位崇顯,臣又幸際明時,繼登仕籍,滾到卿月之班,延英接武,人皆榮艶,萬石家訓,常勖孝謹,而緣臣不肖無狀,涉世而未能趾美,當官而莫效盡職,貽憂臣父母者居多,每一思惟,夢魂惟噩。今以孤露餘生,忍痛貪榮,便復揚揚於榮塗一步,則家庭之內,莫聞誡誨之言,班聯之間,徒切怵惕之思。朱夫子所謂彯纓嚲綬,重爲不孝之罪者,正謂臣今日情事也。且臣年迫六旬,蒲柳早衰,喪威震剝,疾病綿綴,重以風痺之症,奄成癃痼之樣,手臂不仁,脾肺受傷,漸至難醫之域,實無陳力之望,擎恩誥而有淚如瀉,披朝衣而欲起還仆,有臣如此,生不如死。至於見職,臣與本曹判書臣鄭尙愚,有娚妹應避之嫌,揆以公格,在所當遞,玆敢略暴衷懇,仰瀆崇嚴。伏乞天地父母,俯察悲苦之情,亟收新除之命,獲遂私分,俾存公格,不勝千萬幸甚。臣無任云云。答曰,省疏具悉。所請依施。
上在昌德宮。停常參·經筵。
朴宗琦,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐春輔啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來官,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,假注書尹正鎭,時無職名,令該曹依例付軍職,冠帶常仕,何如?傳曰,允。
以應敎李鶴秀,副應敎李墷,校理金學淳,修撰李羲準再牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,修撰李羲準,旣有只推之命,竝卽牌招,以爲推移入直,何如?傳曰,允。
大司諫金啓溫啓曰,臣言議風裁,本不合於淸朝耳目之任,而諫長除旨,遽下於杜門省愆之中,惶霣感激,罔知攸措。第臣之向來按藩時,辜負僨誤之罪,薄經勘罷,未蒙當被之律,至今追思,愧悚交切,豈敢以聖恩之曲貸,時月之稍久,晏然復爲隨行逐隊之計,而況臣於臺端一步,則自來情勢,便是鐵限。合啓之中,本有區區私義之不可聯參者,前後引避,輒蒙體諒,今於見職,尤不可一時蹲冒。請命遞斥臣職。答曰,依啓。
徐春輔啓曰,大司憲宋穉圭,掌令姜學濬,持平金永範·李相遠在外,執義金熙華,掌令金啓淵牌不進,監察茶時之意,敢啓。傳曰,知道。
以執義金熙華,掌令金啓淵,司諫李游夏,獻納李魯新,正言朴齊一牌不進罷職傳旨,傳于徐春輔曰,只推。
朴宗琦啓曰,卽者吏曹郞廳來言,咸安郡守曺允鵬,平海郡守李有暻,諫院則雖已署經,憲府則大司憲宋穉圭,掌令姜學濬,持平金永範·李相遠在外,執義金熙華未肅拜,只有掌令金啓淵一人,不得備員署經云。執義金熙華,卽爲牌招,以爲備員署經之地,何如?傳曰,允。
朴宗琦啓曰,守令署經事,命下矣。諫院則雖已署經,憲府則大司憲宋穉圭,掌令姜學濬,持平金永範·李相遠在外,執義金熙華牌不進,只有掌令金啓淵一人,無以備員署經,何以爲之?敢稟。傳曰,一司除署經。
傳于朴宗琦曰,發遣吏郞,諸執事淸齋與否,摘奸以來。
朴宗琦,以禮曹言啓曰,王世子入學吉日,已爲推擇,啓下矣。謹稽謄錄,春宮入學之前,先行廟謁之禮,而英廟朝辛巳年,則王世孫廟謁禮,在於入學冠禮之後,今番則何以爲之乎?敢稟。傳曰,依辛巳年例爲之。
又以禮曹言啓曰,今此王世子入學後翌日頒敎陳賀時,大殿·王大妃殿·中宮殿·嘉順宮,京外進箋之意知委,而箋文頭辭,則謹稽謄錄,不爲別撰,仍舊遵用矣。今亦依此擧行,何如?傳曰,允。
又以備邊司言啓曰,卽見忠淸監司洪奭周狀啓,則備陳本道綿農慘歉之狀,仍以爲場市之上,貿遷已絶,此時疋布之辦出,萬無其路,丙子條大同木,竝與免稅木而特許純錢代捧事,請令廟堂稟旨分付矣。湖西綿歉,年來荐仍,惟正常稅,輒許分數之,代以今經費,逐年許代,誠極可悶,而道臣以民情之遑汲,又有此不獲已之請,勢難全然靳持。大同木及免稅木,三分一許代,何如?傳曰,允。
上在昌德宮。停常參·經筵。
徐春輔啓曰,大司憲宋穉圭,掌令姜學濬,持平金永範·李相遠在外,執義金熙華傳旨未下,掌令金啓淵呈辭,監察茶時之意,敢啓。傳曰,知道。
傳于任厚常曰,傳香承旨馳詣社稷,奉審摘奸以來。
任厚常啓曰,事變假注書李升坤,身病猝重,勢難察任,今姑改差,何如?傳曰,允。
李升坤改差,代以安仁爲事變假注書。
以應敎李鶴秀,副應敎李墷,校理金學淳,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,修撰李羲準,旣有只推之命,副校理尹日逵,由限已過,一體牌招,以爲推移入直之地,何如?傳曰,允。
以執義金熙華牌不進罷職傳旨,傳于任厚常曰,只推。
任厚常啓曰,吏曹郞廳來言,臺諫有闕,政事,取稟。傳曰,前望單子入之。大司諫前望單子入之,權常愼落點。
任厚常,以都摠府言啓曰,今正月初九日宗廟·景慕宮展謁時,侍衛·寶劍·守宮,當爲備員,而都摠管李羲甲在外,副摠管金相休未肅拜,安橚·任聖說·金益彬·尹益烈,俱有身病,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。竝許遞。
任厚常啓曰,卽者兵曹郞廳來言,摠管口傳差出事允下,而本曹判書李晩秀,疏批未下,不得擧行云,何以爲之?敢稟。傳曰,前望單子入之。
摠管前望單子入之,都摠管金在昌,副摠管李文會·趙萬元·朴命爕·金相休·尹益烈·權烒落點。
任厚常啓曰,兵曹郞廳來言,今初九日宗廟·景慕宮春展謁動駕時,侍衛節目,當爲磨鍊以入,而本曹判書李晩秀,疏批未下,不得擧行云,何以爲之?敢稟。傳曰,令次堂擧行。
徐春輔啓曰,行都承旨李存秀不爲仕進,行左承旨徐英輔,左副承旨愼宜學,同副承旨李光憲疏批未下,右副承旨朴宗琦監祭進,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李存秀牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
傳于任厚常曰,發遣吏郞,諸執事淸齋與否,摘奸以來。
傳于徐春輔曰,承旨有闕之代,前望單子入之,待下批牌招察任。
承旨前望單子入之,任厚常·愼性眞·曺錫正落點。
傳于任厚常曰,見副護軍李愚在之疏,屢日思量,所謂柳七在·洪燦謨事,益覺驚怪痛惡,而又有被誣之人云,則不可置之䵝䵢。柳七在·洪燦謨,令秋曹嚴覈以聞。
傳于任厚常曰,刑曹參判·參議前望單子入之。
刑曹參判·參議前望單子入之,參判曺允遂,參議林景鎭落點。
傳于任厚常曰,新除授刑曹參判·參議,先進參後謝恩。
任厚常,以吏曹言啓曰,今此山川祭祭官中,時無職名人員,令該曹口傳付軍職,何如?傳曰,允。
又以禮曹言啓曰,謹稽謄錄,則王世子入學後陳賀時,例有方物膳封進之規矣。來三月十一日王世子入學後翌日陳賀方物物膳,大殿·王大妃殿·中宮殿·嘉順宮,一體封進事,知委京外,何如?傳曰,允。大殿物膳,置之,可也。
又以禮曹言啓曰,來三月十一日王世子入學後翌日陳賀時,各殿宮京外方物物膳封進事草記,傳曰,允,大殿物膳,置之可也事,命下矣。在前陳賀物膳置之之時,議政府·六曹物膳及京畿物膳,則例爲封進矣。今亦依前例知委封進之意,敢啓。傳曰,知道。
又以禮曹言啓曰,因江華府留守徐能輔上疏批旨內,有令該曹稟處之命矣。取見其疏本,則以爲,昔在肅廟丙子,故相臣忠文公李頤命,以本府留守,上疏請以翌年丁丑正月二十二日,賜祭于忠烈祠,及至英廟丙子,先有賜祭之命,而伊時留守故相臣金相福,繼又上書,請以翌年丁丑賜祭,如肅廟故事,竝蒙允可。蓋以變亂雖作於丙子,而立慬實在於丁丑,我聖上今春賜祭之命,前聖後聖,其揆一也。顧今天星載周,太歲將屆,一島士民,莫不睠遺䠱而興喟,至有慷慨涕洟者,則神理人情,本不相遠。竊想忠魂毅魄,亦必徘徊悽愴於城樓臺隍之間矣。請詢宗伯之臣,以其立慬之日,特祭于忠烈祠,以至殤祀及死事士民,設壇合祭,悉依舊典,一體擧行。忠愍公閔垶,卽景靖公仁伯之子,世篤忠孝,及當丙·丁之難,挈家入江都,與其三子,編屬義旅,把守城池。及虜渡江,事無可爲,則顧謂三子曰,已不聞行在消息如何,又不知疆域餘存幾何,吾豈苟活爲哉?遂與其子之釙·之釛·之釴及子婦李氏·金氏·柳氏及長女崔汝峻妻·次女處子三人及妾禹姓十二人,同日殉節於傳燈寺土宇下。又有庶姊一人後至,聞其闔門皆死,亦遂自決,蓋十三人也。事蹟不但昭著於江都誌·尊周錄而已,先正臣文正公宋時烈,又爲之立傳,文正公李縡,繼爲之贊。垶之精忠大節,已自炳著,前後褒崇之典,固已至矣,而先朝庚戌下敎若曰,一家竝時立慬,爲十二人,以此節義,豈止於旌贈而已哉?加贈正卿宣諡,仍施收錄之典。一隅海島,謂無忠烈祠則已矣,如有之,如垶之危忠卓節,安可不竝施配侑之典乎?乞令該曹,以其立慬之正月二十二日,亟行配食之禮云矣。丁丑江都之禍,尙忍言哉?盧騎渡江,全城隨陷,一時忠志之士,爭先就死,如赴樂地,至今尙論者,以爲從古殉義,莫盛於此時也。謹稽謄錄,則肅廟朝丁丑,因守臣之疏請,以城陷之日,遣近臣賜祭於忠烈祠,且於城外設壇,合祭國殤及士民之死於兵者。逮夫英廟朝丁丑亦如之,可見兩聖朝曠感愍惻之盛德至意,而今於舊甲之回,謹遵已行之禮,以是日遣近臣賜祭於忠烈祠,爰及於殤祀與死事士民,恐合事宜,而係干恩典,臣曹不敢擅便,伏惟上裁。忠愍公閔垶追配忠烈祠之請,曾於肅廟朝丙戌,故相臣文忠公閔鎭遠,爲留守時,已有所論啓,而竝擧李惇五·李惇敍·姜渭聘等諸臣,公議之所自來,蓋已久矣。其時因諸大臣獻議,姑施旌贈之典,而伊後李惇五等三臣,則或因子孫之陳聞,或因守臣之狀請,次第躋配,而尙不及於閔垶者,實係未遑之闕典。今此守臣之請,亶出於不泯之輿論,而祠院追配,事體不輕,問議大臣處之,何如?傳曰,允。依草記施行止。
又以兵曹言啓曰,今正月初九日大駕詣宗廟展謁,仍詣景慕宮展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍三哨爲先後廂,禁將率該營京鄕軍及騎士留陣,禁軍六番隨駕,餘軍留營,置之,可也。
又以兵曹言啓曰,今正月初八日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,排擬無路,依定式·軍門將官,代差以入之意,敢啓。傳曰,知道。
行左承旨徐英輔,左副承旨愼宜學,同副承旨李光憲聯名疏曰,伏以臣等伏見前正言李基承到院之疏,以其前銜之故,依昨秋下敎,卽爲退却矣。今者更爲來呈,而以臣等之不捧,有所侵斥,至謂之慨然。臣等豈敢以遵守勿捧之下敎,有所自恕而晏若無故乎?玆敢聯陳短章,徑出禁扃。伏乞聖慈,亟遞臣等之職,以安微分,不勝幸甚。臣等無任云云。答曰,省疏具悉。前銜疏不爲捧入,旣有禁令,捧納卿等,竝罷職。
上在昌德宮。停常參·經筵。
任厚常啓曰,大司憲宋穉圭,掌令姜學濬,持平金永範·李相遠在外,執義金熙華未肅拜,掌令金啓淵呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
傳于任厚常曰,傳香承旨馳詣宗廟永寧殿,奉審摘奸以來。
傳于任厚常曰,秋曹開坐,勿拘齋日,今日內爲之。
任厚常啓曰,新除授右副承旨愼性眞,時在慶尙道禮安地,斯速乘馹上來事,下諭,何如?傳曰,許遞,前望單子入之。
承旨前望單子入之,李憲琦落點。
任厚常啓曰,新除授左副承旨李憲琦,卽爲牌招,何如?傳曰,允。
又啓曰,事變假注書安仁,時無職名,令該曹依例付軍職,冠帶常仕,何如?傳曰,允。
又啓曰,假注書李鳳純,身病猝重,勢難察任,今姑改差,何如?傳曰,允。
李鳳純改差,代以徐憙淳爲假注書。
以同副承旨曺錫正牌不進罷職傳旨,傳于任厚常曰,只推。
以應敎李鶴秀,副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直之地,何如?傳曰,允。
以應敎李鶴秀,副應敎李墷,副校理尹日逵,修撰李羲準牌不進罷職傳旨,傳于任厚常曰,只推。
任厚常,以成均館大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,今日爲之,弘文提學牌招。
任厚常啓曰,弘文提學朴宗慶,旣已承牌,藝文提學金羲淳,卽爲牌招,以爲同參考試之地,何如?傳曰,允。
傳于任厚常曰,右承旨持此御題,與弘文提學偕往泮宮,試取以來。
任厚常啓曰,行都承旨李存秀,今日不爲仕進,行左承旨徐春輔式暇出去,臣厚常監祭進去,左副承旨李憲琦牌不進,右副承旨朴宗琦陳疏徑出,而原疏,以宗廟春享大祭齋戒,不得捧入矣。坐直無人,右副承旨朴宗琦,同副承旨曺錫正,竝卽牌招,何如?傳曰,允。
曺錫正啓曰,藝文提學金羲淳牌不進推考傳旨,今方捧入,而同參考試,自是法典,而如是違牌,事甚未安,更爲牌招,何如?傳曰,允。
任厚常啓曰,臣與弘文提學朴宗慶,偕往泮宮,人日製儒生試取,則收券爲一百三十三張矣,捧入之意,敢啓。傳曰,入侍。
傳于曺錫正曰,人日製賦居首三下一進士申羲朝,直赴會試,之次三下進士洪疇給二分,之次次上生員李鼎完等三人,竝令該曹考例施賞。
傳于曺錫正曰,入格儒生,明日延英門外施賞。
曺錫正啓曰,行都承旨李存秀,今日不爲仕進,行左承旨徐春輔式暇出去,右承旨任厚常監祭進,左副承旨李憲琦,右副承旨朴宗琦傳旨未下,院中只有臣一人,伴直無人,行都承旨李存秀,所當牌招,而拘於廳規,不得請牌,何以爲之?敢稟。傳曰,牌招。
傳于曺錫正曰,發遣吏郞,諸執事淸齋與否,摘奸以來。
傳于曺錫正曰,兵判未差之代,前望單子入之,待下批牌招察任。
兵曹判書前望單子入之,南公轍落點。
以左副承旨李憲琦牌不進罷職傳旨,傳于曺錫正曰,只推。
曺錫正,以都摠府言啓曰,今正月初九日宗廟·景慕宮展謁時,侍衛·寶劍·守宮,當爲備員,而都摠管金在昌,副摠管趙萬元在外,曺允遂與李文會,有親査相避,金相休·權烒未肅拜,朴命爕·尹益烈有身病,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,未肅拜·身病摠管牌招。
又以備邊司言啓曰,頃以舟橋事,令舟橋堂上戶工判,更爲爛商,從長稟處之意,筵稟,蒙允矣。諸臣意見,雖不無參差,而若其舟橋之不可遽議通變,船隻之不可不另施酬勞,則衆議所同,事理卽然。蓋執籌當罷之論,專由於船運愆期之弊,秋運爲甚,船漢則托以留泊,外邑則諉以晩裝,徒爲藉口之資。至於春運,則惟在幸行稟定之早晩,此則雖不敢自下豫料,而氷泊之患,在秋不在春。今若參互諸議,折衷事勢,初運則依前執籌,再運則永罷抽籤,其在通變酬勞之方,可謂兩得其宜矣。但兩運定例,行之已久,旣罷其半,則其所失利,亦不可不念。援用船艙船當年免稅之例,正船·夾船,竝永蠲均稅,以爲慰悅之政,恐合事宜,竝依此施行之意,分付,何如?傳曰,允。
兼兵曹判書李晩秀疏曰,伏以臣於千萬夢想之外,忽伏奉本兵新命,夜中驚起,惝怳震惑,不覺四體之投地。臣之身名汚衊,情踪窮蹙,自分永謝於明時,無望復廁於周行,不惟臣鐵劃已定,大自公卿大夫,小而閭巷婦孺,莫不視臣以畎畝農樵之一棄物久矣。只緣賤名尙寄朝籍,聖眷特記遺簪,屢辱踰格之恩除,徒犯慢命之嚴誅,每一思惟,涕汗交零。況玆中權重任,尤萬萬非僇廢賤臣所可一日玷冒者,年前特點,冒死積逋,竟蒙薄勘,獲全微諒。今臣咫尺之守,初無前後之殊,則去就辭受,何待兩言而決乎?噫,臣受恩兩朝,與天無極,莫效涓塵,自陷坑塪,杜門匿影,逖違文陛,居然五年于玆矣。雖窮獨癃病,死亡無日,寤寐一念,長懸象魏,惟有依近京輦,歌詠田廬,朝瞻蓬萊之雲氣,夕聞長樂之鍾聲,粗慰區區犬馬之忱而已。至若榮塗舊步,望若天上,一落千丈,不可復攀,苟使臣有黽勉轉動之勢,則何敢遊辭飾讓於殿下之前,上孤隆渥,下欺寸心也哉?顧今元正隔宵,聖慕冞新,親奠有命,百僚咸簉,節目之修啓,陪衛之整飭,皆臣之職,而漫無省察,天牌荐降,衷情益蹙,鈇鉞嶺海,泥首顒俟,玆敢略入文字,仰暴情實。伏乞聖慈,俯垂照燭,亟遞臣新授職名,仍命選部,勿復檢擬,俾臣得免爲淸朝四維之罪人,不勝大願。臣無任云云。答曰,省疏具悉。本事到今,別無可引之事,卿何逡巡如是?然宜欲一伸,今姑許遞。
丁丑正月初七日酉時,上御熙政堂。科次入侍時,同副承旨曺錫正,假注書尹正鎭,記注官曺錫鯤,記事官李湜,弘文提學朴宗慶,對讀官檢校直閣鄭元容,兼文學尹應大,兼司書李奎鉉,以次進伏訖。宗慶進前曰,日候不調,聖體,若何?上曰,一樣,各殿宮氣候亦一樣矣。上曰,科次爲之。宗慶科次訖,奏曰,當取幾人乎?上曰,取五人,可也。宗慶擢取訖,奏曰,五張已擢矣。上曰,書等,可也。宗慶曰,五張中幾張書三下乎?上曰,二張書三下,其外書次上,可也。宗慶書等訖,奏曰,諸券別無優劣,而五黃之作似稍優,當以此爲首乎?上可之。宗慶題首券訖。上曰,承旨坼奏封內,可也。錫正次第讀奏訖。上命諸臣先退。又命退,承史以次退出。
上在昌德宮。停常參·經筵。
李在秀,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
曺錫正啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
曺錫正啓曰,臣錫正,今日以入直禁軍戎器點考進去。下直之意,敢啓。傳曰,知道。
又啓曰,臣定式進詣仁政殿月臺,入直禁軍戎器點考,則皆無頉,仍以傳敎內辭意勞問,則竝皆好在云矣,敢啓。傳曰,知道。
傳于任厚常曰,禮房承旨馳詣受香諸處,奉審摘奸以來。
徐春輔啓曰,假注書徐憙淳,時無職名,令該曹依例付軍職,冠帶常仕,何如?傳曰,允。
以右副承旨朴宗琦牌不進罷職傳旨,傳于任厚常曰,只推。
以左副承旨李憲琦牌不進罷職傳旨,傳于任厚常曰,只推。
曺錫正啓曰,行都承旨李存秀牌不進,伴直無人。左副承旨李憲琦,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于任厚常曰,都承旨·左副承旨·右副承旨竝許遞,前望單子入之,待下批牌招察任。
承旨前望單子入之,朴宗薰·徐長輔·李在秀落點。
徐長輔啓曰,玉堂上下番俱空,已至多日,事甚未安。應敎李鶴秀,副應敎李墷,副校理尹日逵,修撰李羲準,旣有只推之命,竝卽牌招,以爲推移入直之地,何如?傳曰,允。
以應敎李鶴秀,副應敎李墷,副校理尹日逵,修撰李羲準牌不進罷職傳旨,傳于徐長輔曰,只推。
以校理金學淳牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,副校理尹日逵,修撰李羲準,旣有只推之命,竝更牌招,以爲推移入直之地,何如?傳曰,允。
任厚常,以吏曹言啓曰,卽接司僕寺牒報,則以爲,今初九日行宗廟·景慕宮擧動時,本寺正,例爲進輿差備矣,正有闕之代,卽爲變通云。司僕寺正有闕之代,口傳備擬以入之意,敢啓。傳曰,知道。
又啓曰,卽者吏曹郞郞廳來言,明日動駕,司僕正及假通禮,當爲差出,而判書金履陽有情勢,不得擧行云,何以爲之?敢稟。傳曰,次堂擧行。
又啓曰,吏曹郞廳來言,明日動駕時,司僕正及假通禮差出,有次堂擧行之命,而參判尹序東,亦有情勢,不得擧行云,何以爲之?敢稟。傳曰,參判許遞,前望單子入之,待下批牌招察任。
吏曹參判前望單子入之,趙弘鎭落點。
傳于任厚常曰,吏曹參判許遞,前望單子入之,待下批牌招察任。
吏曹參判前望單子入之,李存秀落點。
吏曹口傳政事,以李元默爲司僕正。
任厚常啓曰,兼兵曹判書南公轍牌不進推考傳旨,今方捧入,而命召傳授,一時爲急,如是違牌,不卽承膺,事甚未安,更爲牌招,何如?傳曰,允。
又啓曰,兼兵曹判書南公轍牌不進推考傳旨,今方捧入,而命召傳授,一時爲急,明日動駕時,別侍衛不可不備,別雲劍望及本曹守宮望,亦當擬入,而如是違牌,事甚未安,更爲牌招,何如?傳曰,允。
又啓曰,兼兵曹判書南公轍牌不進推考傳旨,今方捧入,而命召傳授,一時爲急,明日動駕,別侍衛不可不備,別雲劍及本曹守宮望,當爲擬入,如是違牌,事甚未安,更卽牌招,何如?傳曰,嚴飭牌招。
又啓曰,兼兵曹判書南公轍,疏批已下,卽爲牌招,何如?傳曰,允。
又啓曰,兼兵曹判書南公轍再牌不進推考傳旨,今方捧入,而命召傳授,一時爲急,明日動駕時,別侍衛不可不備,別雲劍及本曹守宮望,亦當擬入,而如是違牌,揆以事體,誠極未安。所當更請牌招,係是一日三牌,何以爲之?敢稟。傳曰,更爲嚴飭牌招,違牌勿爲呼望。
李在秀啓曰,副摠管金相休·權烒·朴命爕·尹益烈牌不進推考傳旨,今方捧入,而再明日動駕時,寶劍·守宮,當爲備員受點,而如是違牌,不卽承膺,事甚未安,竝更牌招,何如?傳曰,允。違牌勿爲呼望。
又以都摠府言啓曰,明日動駕時,侍衛·寶劍·守宮,當爲備員,而副摠管趙萬元在外,曺允遂與李文會,有親査相避,都摠管金在昌,副摠管權烒未肅拜,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,在外·相避·未肅拜,竝許遞,前望單子入之,待下批牌招察任。
摠管前望單子入之,都摠管李彦植,副摠管金益彬·李普漢·李龍秀落點。
李在秀啓曰,大司憲宋穉圭,掌令姜學濬,持平金永範·李相遠在外,執義金熙華,掌令金啓淵牌不進,監察茶時之意,敢啓。傳曰,知道。
以執義金熙華,掌令金啓淵,司諫李游夏,獻納李魯新,正言朴齊一牌不進罷職傳旨,傳于李在秀曰,只推。
任厚常啓曰,明日大駕詣宗廟入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
傳于任厚常曰,明日出宮內門路,以協陽門爲之。
任厚常,以侍講院言啓曰,兼輔德李憲琦,時無職名,令該曹口傳付軍職,何如?傳曰,允。
兵曹口傳政事,副護軍李憲琦。
兼兵曹判書南公轍疏曰,伏以纔添一齒,豈可謂之已成癃老,而纏身痼疾,逐歲增加,每有除命,輒煩疾聲之呼。雖聖朝寬大,不加罪罰,臣心惶隘,當復如何?歲首謁廟,鑾駕將戒,而臣於此際,忽叨本兵之任,在內而不俟屨,在外而不俟駕。臣雖不肖,亦嘗聞敬君命之禮矣。況節目擧行,晷刻是急,而召牌屢下,迷不知動,是誠頑可以比木石,冥可以比豚魚。臣雖病伏昏暗,全無省覺,自顧分義,寧不怵惕?臣於昨年春,得遞見職之後,竊意聖上,終必矜諒於微臣之事情,庶幾乎永遂誠願矣。曾未周歲,誤恩又降,臣之去就,旣無前後之異,朝廷擧措,徒有苟艱之歎,此臣所以寧犯逋慢之誅,而不欲壞咫尺之守,甘作四維之外人也。臣之病狀,宸聽之所屢達,而通朝之所共知也。積久沈淹之餘,漸覺落下,咳嗽則年久痼肓,氣息欲絶,形貌則日益柴削,知舊皆驚。食飮輒成嘔吐,藥餌終無見效,寒熱交攻,頭目眩顫,神識昏迷,如墮煙霧,加以脚部不仁,升降行步,萬無自力之望。享官之臨時變通,書筵經歲未參,是豈臣所樂爲也哉?縱使迫於嚴命,張皇出肅,明日陪扈之列,顚仆失儀,理所必至。勉而難强,行之不得,而上下相持,徒損事面,則四方瞻聆,將謂斯何?百爾思量,承膺無路,玆敢仰首呼籲於天地父母之前。伏乞殿下,俯察由中之懇,特推體下之仁,亟許遞改,俾微諒得遂,狗馬賤疾,亦隨而安意調治,則公私之幸,千萬至祝。臣無任云云。答曰,省疏具悉。卿其勿辭行公。
右副承旨朴宗琦疏曰,伏以臣伏見諸僚聯疏批旨下者,以前銜疏之捧入,至有罷職之典,臣滿心惶恧,不知攸措。臣於伊日,承牌入肅,在前銜疏退却之後,故果不聯參於諸僚徑出之章,而至於前銜疏捧入之時,則臣雖未及參見停當之際,而已入院中,備在僚席,則今於諸僚蒙勘之下,豈可獨自厭然倖逭同罪之律乎?玆敢不避猥越,略暴事實,徑出禁扄。伏乞聖明,亟降處分,俾安私分焉。臣無任云云。省疏具悉。爾職已許遞矣。
上在昌德宮。停常參·經筵。
夜一更二更,月暈。
大駕詣宗廟入齋室後,內閣·政院·藥房口傳問安。答曰,知道。
世子宮,遣宮官問安。答曰,知道。
王大妃殿·嘉順宮,遣承旨問安。答曰,知道。
展拜後,內閣·政院·藥房口傳問安。答曰,知道。仍詣景慕宮入齋室後,內閣·政院藥房口傳問安。答曰,知道。
展拜後,內閣·政院·藥房口傳問安。答曰,知道。
還內後,內閣·政院·藥房口傳問安。答曰,知道。
李在秀啓曰,司僕寺內寺來言,捲簾·毛帳,取稟。傳曰,捲三面,毛帳依例爲之。
傳于李在秀曰,侍衛軍兵毛具。
傳于徐長輔曰,貢市堂上率貢市人,還宮時待令。
曺錫正啓曰,臣以王大妃殿·嘉順宮問安進去,下直之意,敢啓。傳曰,知道。
徐長輔啓曰,各道道臣狀啓,例不得以都事替行,而忠淸監司洪奭周,謂以情地之危蹙,廢務俟勘,可興倉捧稅領運差員差定事狀啓,以都事替行,揆以事體,極爲未安。原狀啓,事係捧稅,雖不得不捧入,該道臣從重推考,何如?傳曰,允。
傳于李在秀曰,判義禁許遞,前望單子入之,待下批,先開坐後謝恩。
判義禁前望單子入之,朴崙壽落點。
以應敎李鶴秀,副應敎李墷,校理金學淳,副校理尹日逵,修撰李羲準再牌不進罷職傳旨,傳于曺錫正曰,只推。
曺錫正啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直之地,何如?傳曰,允。
曺錫正,以禮曹言啓曰,因江華府留守疏請,本府忠烈祠及國殤士民,一依兩聖朝丁丑致侑之例擧行事,纔已回啓蒙允,而取考謄錄,則英廟朝丁丑·翌年戊寅,因特敎,沁都行宮樹林間其時闕中人立節處,設壇致祭矣。此則出自特恩,故今番守臣之疏請也,雖不竝擧,旣遵已行之例,特爲賜祭於忠烈祠及國殤士民,則闕中人立節處,一體設行,恐合事宜,而係干恩典,自下不敢擅便,上裁,何如?傳曰,依草記施行。
李在秀,以兵曹言啓曰,別雲劍洪羲臣·尹序東,時無職名,口傳付軍職,何如?傳曰,允。
兵曹口傳政事,護軍洪羲臣·尹序東。
徐春輔,以義禁府言啓曰,刑曹罪人柳七在·洪燦謨捧招啓目判付內,觀此供辭,不過一怪鬼輩挾雜之計。而其所設施造謀,極爲凶悖,非誣人則欺人,而至於諸人之出於囚供者,亦不可不一番盤問,竝令該府拿問,捧口招以聞事,命下矣。取考刑曹啓目,則今此査事中,互相往來,終始參證,緊出於囚供之人,卽李希祖·李游誠也。竝卽拿囚後,捧口招之意,敢啓。傳曰,知道。
丁丑正月初九日卯時,大駕詣宗廟·景慕宮。春展謁擧動入侍時,行都承旨朴宗薰,行左承旨徐春輔,右承旨任厚常,左副承旨徐長輔,右副承旨李在秀,同副承旨曺錫正,假注書尹正鎭·徐憙淳,別兼春秋鄭基善·金道喜,檢校直閣李魯益,檢校待敎李龍秀,以次侍立。時至,通禮跪啓請外辦。上具翼善冠·衮龍袍,乘輿出宣化門,敎曰,還宮時,貢市堂上率貢市人,來待于闕門外事。出駕敎出協陽門,降輿乘輦。仍進發,出敦化門,至宗廟前路。通禮跪啓請降輦乘輿。上降輦乘輿,入廟大門,降輿御齋殿。少頃,改具冕服,就板位,行四拜禮,入殿內奉審。仍詣永寧殿,就板位,行四拜禮,入殿內奉審訖。右議政金思穆進前奏曰,侵早勞動,聖體,若何?上曰,一樣矣。思穆曰,此去齋殿稍間,暫御步輦,似好矣。上曰,不必然矣。還御齋殿,改具翼善冠·衮龍袍,乘輿出廟大門,降輿乘輦,至景慕宮門外,降輦乘輿,入宮大門,降輿御齋室。改具冕服,就板位,行再拜禮,入室奉審訖。上曰,望廟樓展拜置之。還御齋室,少頃,乘輿出宮大門,降輿乘輦,進發至敦化門前路。春輔進前奏曰,平市提調,率貢市人,待令於闕門外矣。上住輦,敎曰,該堂上率貢市人入侍。仍命詢瘼退出。上曰,還宮後,以所懷書入,可也。入敦化門·進善門·肅章門,由協陽門·宣化門還內。出標信解嚴,諸臣以次退出。
上在昌德宮。停常參·經筵。
藥房提調金蓍根,副提調朴宗薰啓曰,廟宮展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
大殿·王大妃殿·中宮殿·嘉順宮·世子宮口傳問安。答曰,知道。
朴周壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
曺錫正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
徐長輔啓曰,右副承旨李在秀,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴周壽落點。
以應敎李鶴秀,副應敎李墷,校理金學淳,副校理尹日逵,修撰李羲準牌不進罷職傳旨,傳于曺錫正曰,只推。
曺錫正啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直之地,何如?傳曰,允。
朴周壽啓曰,大司憲宋穉圭,掌令姜學濬,持平金永範·李相遠在外,執義金熙華,掌令金啓淵牌不進,監察茶時之意,敢啓。傳曰,知道。
以執義金熙華,掌令金啓淵,司諫李游夏,獻納李魯新,正言朴齊一牌不進罷職傳旨,傳于朴周壽曰,只推。
徐長輔,以禮曹言啓曰,忠愍公閔垶追配忠烈祠當否,問議大臣處之事,草記,蒙允矣。發遣郞廳,問議于大臣,則議政府右議政金思穆以爲,閔垶之危忠卓節,夐越今古,而闔門立殣,至於十三人之多,求之往牒,罕與倫比。江都之誌,文正之傳,塗人耳目,有足徵信,則尙未躋享於忠烈之祠,亦云欠典。況其追配之請,始自故相,而獨此未遑,則益可見公議之久而不泯。今當舊甲之重回,尤合遺忠之褒章,守臣疏論,實爲得宜,而祠院躋配,事體重大,伏惟上裁云。領中樞府事李時秀,行判中樞府事徐邁修,奉朝賀李敬一,行判中樞府事金載瓚,左議政韓用龜,俱病未獻議云,行判中樞府事徐龍輔在外,不得收議。大臣之議如此,上裁,何如?傳曰,依大臣議爲之。
曺錫正,以兵曹言啓曰,去冬等能麽兒考講時,訓鍊院判官金榮秀·具允鼎,主簿尹秀烈,武臣兼宣傳官沈煥永·韓明運·成快碩,二次不通,武臣兼宣傳官趙晉錫,部將元永丁,一次不通,依定式,竝從重推考,何如?傳曰,允。
又以扈衛廳大將意啓曰,別將權聖彦,身病猝重,勢難察任,改差,何如?傳曰,允。
朴周壽,以義禁府言啓曰,時囚罪人李希祖·李游誠口招草供判付內,秋曹兩囚,移送本府,以各人所招發問目,使之對質事,命下矣。誣人惡逆,關係甚大,而秋曹兩囚,旣是白徒,則非設鞫而自王府推問,本無其例,何以爲之?敢稟。傳曰,推鞫,今日爲之,委官,時原任大臣盡爲進參。
又啓曰,今日推鞫爲之事,命下矣。兩司當爲進參,除在外·未署經外,未肅拜·呈告人員,竝卽牌招,以爲進參之地,何如?傳曰,允。
朴周壽,以義禁府言啓曰,推鞫今日爲之事,命下矣。罪人李希祖·李游誠,具格移囚南間之意,敢啓。傳曰,知道。
又以義禁府言啓曰,今此推鞫時,假都事十員,令該曹口傳差出,以爲擧行之地,何如?傳曰,允。
又以義禁府言啓曰,保放罪人李石求·鄭周誠·趙吉喆·金鐮·李惟秀·趙學春·南秉寬等,還囚議處以入,而諸囚病勢,一向未差,竝姑保放之意,敢啓。傳曰,知道。
又以義禁府言啓曰,平安前監司李相璜狀啓內,三和前府使李敬熙罪狀,令攸司,稟處事,啓下矣。李敬熙,今方待命,拿囚之意,敢啓。傳曰,知道。
又以義禁府言啓曰,卽接月令醫員金相羲手本,則時囚罪人李勉心,猝得泄痢之症,度數頻數,晝宵苦痛之餘,又添毒感,食飮全却云。罪人病勢如此,則一邊保放,一邊草記,曾有定式矣。李勉心,姑爲保放之意,敢啓。傳曰,知道。
敦寧府都正申若樞疏曰,伏以臣卽一遐鄕賤品也。厚被聖世作成之化,備荷先朝包容之德,歸伏田野,歌詠聖澤,犬馬之齒,今焉八十有五矣。一縷奄奄,溝壑待盡之中,特蒙聖朝優老之澤,至被年前進資之恩,樞銜散秩,榮已極矣,瞻望雲天,感淚交零。迺者去七月十七日,伏奉有旨,以臣爲敦寧府都正者,恩誥載降,村閭動色。臣感激恩私,豈不欲重入脩門,粗伸叨謝之忱,而非但癃廢已久,蠢動無望,臣於見職,本無敦寧,揆以公格,自在當遞,參以私義,不可仍冒,玆敢不避猥越,縣道陳章,仰瀆崇嚴。伏乞聖明,亟令該曹,照例遞改,俾存公法,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
徐長輔啓曰,大司憲宋穉圭,掌令姜學濬,持平金永範·李相遠在外,掌令金啓淵推鞫進,執義金熙華牌不進,監察茶時之意,敢啓。傳曰,知道。
傳于曺錫正曰,傳香承旨馳詣元陵,奉審摘奸,局內諸陵,一體奉審以來。
傳于徐長輔曰,魂宮望祭,當親行,該房知悉。
傳于徐長輔曰,侍衛,入直磨鍊,雲寶劍置之,出宮門路,自內爲之矣。
朴周壽啓曰,臣周壽,今日推鞫進去,下直之意,敢啓。傳曰,知道。
曺錫正啓曰,今日推鞫時,禁府假都事,口傳差出事允下,而吏曹判書金履陽,謂有情勢,不爲擧行,事甚未安,推考警責,使之卽速差出,何如?傳曰,允。令次堂擧行。
禁府問事郞廳六,兪應煥·趙萬永·任存常·李潞·姜俊欽·尹秉烈。
徐長輔,以義禁府鞫廳大臣意啓曰,今此推鞫時,同義禁吳翰源,身病猝重,無以進參,今姑許遞,其代,令該曹口傳差出,待下批牌招,以爲備員參坐之地,何如?傳曰,允。前望單子入之,待下批,使之先進參後謝恩。
同義禁前望單子入之,柳畊落點。
以執義金熙華,司諫李游夏,正言朴齊一牌不進罷職傳旨,傳于徐長輔曰,只推。
以應敎李鶴秀,副應敎李墷,校理金學淳,副校理尹日逵,修撰李羲準牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,副校理尹日逵,修撰李羲準,旣有只推之命,竝更牌招,以爲推移入直,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今正月十一日,武臣賓廳武經講書日次,而國忌齋戒〈相値〉,不得爲之〈之〉意,敢啓。傳曰,知道。
又以備邊司言啓曰,諸道春操稟啓,今已齊到矣。詰戎,國之大事,春秋組練,自是應例,邇來停廢,已多年所,値玆少康,宜令設行,而第念積歲荐荒之餘,重困新舊之督,民力之瘵,譬如人纔經大病,猶未蘇完。此際遽責曠日徵赴之役,添以許多勞費之端,誠有所大可矜悶者。戎務雖係緊重,民情亦宜軫恤。今春八道四都水陸諸操·巡歷·巡點,竝姑停止,俾得紓力,專務東作。至於官鎭門聚點,如干尤甚邑外,自當依例爲之。此若克盡其式,則比之行操,不甚相遠,停操之時,尤當加意。其部伍號令之法,器械整備之節,另行董飭,毋或少忽,各樣都試,亦令設行。挽近以來,堤堰修築之政,漸不如舊,率多廢棄,依已未·庚申之例。三南各邑之有堤堰修築,不可不多用役丁,則聚點附近軍民,於役處除其坐作,專意役事,不害爲簡便之道。此外,諸道有堤堰役巨處,亦令依此擧行,而昔王守仁,里中役民,部署指麾,皆用陣制,事就而功倍。雖此等處,若能實用心而得其方,則亦可寓操習之意。近來聚點,皆有定期,而此則亦依已例,勿拘其期,從便爲之事,竝爲分付,何如?傳曰,允。
禁府啓目粘連,向前趙吉喆亦,稅木趁期上納,法意甚重,故該邑定吏領送,該營督尺考還,乃是定例。出給邸吏,以致莫重上納之偸弄逃躱者,已是法外,乙亥條四同零之尙未輸納,至有該曹之論列,不職之罪,在所難免,以此照律,何如?判付啓,依允。又啓目粘連,向前李惟秀·金鐮·趙學春等亦,檢驗法意,何等至重,而雖未知實故之如何,旣有道啓之請勘,則難免規避之科,竝只以此照律,何如?判付啓,依允。又啓目粘連,向前李石求亦,價布發送之狀,旣因邑報而修啓,則中間稽滯,罪雖在於列邑,其不能察飭之失,在所難免,以此照律,何如?啓,依允。又啓目粘連,向前鄭周誠亦,藩閫遞來時驛人馬入把,自有定例,則設或有自下加把之事,其不能察飭之失,在所難免,以此照律,何如?判付啓,依允。又啓目粘連,向前南秉寬亦,邑値荐歉,癸酉·甲戌兩年未捧條七千餘石,莅任未久,雖已準捧,己亥條田稅一千餘石,大同一千餘石,以舟橋船隻之晩到,或値氷泊,或有積置,以至論報巡營,往復舟司云,則揆以事勢,容或無怪是白乎矣,稅納法意,自有定限,愆期之責,在所難免,以此照律,何如?判付啓,依允。又啓目粘連,高敞縣監沈漢永原情云云。傳旨內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?啓,依允。又啓目,舒川前郡守李勉心原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
推鞫罪人柳七在原情,罪人洪燦謨原情,罪人李希祖原情,罪人李游誠原情,罪人柳七在·洪燦謨,與罪人李希祖·李游誠面質。
傳于徐長輔曰,推鞫姑罷,明日爲之。
上在昌德宮。停常參·經筵。
曺錫正啓曰,大司憲宋穉圭,掌令姜學濬,持平金永範·李相遠在外,執義金熙華未肅拜,掌令金啓淵推鞫進,監察茶時之意,敢啓。傳曰,知道。
以應敎李鶴秀,副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,副校理尹日逵,修撰李羲準,旣有只推之命,竝更牌招,以爲推移入直,何如?傳曰,允。
推鞫時罪人柳七在,更招後刑問一次,訊杖第三度停刑。罪人洪燦謨,更招後刑問一次,訊杖第三度停刑。罪人李游誠更招。
傳于曺錫正曰,推鞫姑罷,明日爲之。
上在昌德宮。停常參·經筵。
自辰時至午時,日暈。
朴周壽啓曰,合辭許久闕啓,事甚未安,除在外·未署經·推鞫進去外,未肅拜·呈告人員,竝卽牌招,何如?傳曰,允。
曺錫正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營軍兵,日次私習云矣,敢啓。傳曰,知道。
任厚常啓曰,臣厚常,依定式,進詣香室奉審,則香祝櫃·祝板·袱子,精潔之意,敢啓。傳曰,知道。
任厚常啓曰,代撰文字,何等審愼,而咸鏡道觀察使韓用鐸敎書中,乃昔年評理之所以下三句,知製敎只知其曾除評事,而未知其初不赴任,有此做錯,至於啓下之境,事甚未安。原敎書三句,付標以入,當該知製敎尹日逵,不可無警,從重推考,何如?傳曰,允。
曺錫正啓曰,今日推鞫,憲府無進參之員,除在外外,未肅拜·呈告人員,竝卽牌招,何如?傳曰,昨日進參臺諫嚴飭,使之進去。
以應敎李鶴秀,副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎李鶴秀,副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直之地,何如?傳曰,允。
曺錫正啓曰,大司憲宋穉圭,掌令姜學濬,持平金永範·李相遠在外,執義金熙華牌不進,掌令金啓淵推鞫進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于曺錫正曰,只推。
假注書尹正鎭書啓,臣於本月初十日酉時量,以東南北郊諸壇奉審摘奸事,敬奉聖敎,出崇禮門外,日暮止宿是白遣,平明馳詣風雲雷雨壇,壇上奉審是白乎,則階砌·莎草,俱爲無頉是白乎旀,紅箭門內四面莎草及曲墻,亦爲無頉是白遣,仍詣雩祀壇,壇上奉審是白乎,則階砌俱爲完固,而莎草間或頹落是白乎旀,紅箭門內四面莎草及東邊曲墻,亦或頹落是白遣,仍詣龍壇,壇上奉審是白乎,則階砌·莎草,俱爲無頉是白乎旀,紅箭門內四面莎草及曲墻,亦爲無頉是白遣,仍詣司寒壇,壇上奉審是白乎,則階砌俱爲完固,而莎草間或頹落是白乎旀,紅箭門內四面莎草及西邊曲墻,亦或頹落是白遣,仍詣馬祖壇,壇上奉審是白乎,則階砌·莎草,俱爲無頉是白乎旀,紅箭門內四面莎草及曲墻,亦爲無頉是白乎旀,日暮止宿是白遣,平明馳詣先農壇,壇上奉審是白乎,則階砌·莎草,俱爲無頉是白乎旀,紅箭門內四面莎草,亦爲無頉是白乎乃,西南兩邊曲墻,間或頹落是白遣,仍詣先蠶壇,壇上奉審是白乎,則階砌·莎草,俱爲無頉是白乎旀,紅箭門內四邊莎草及曲墻,亦爲無頉是白遣,仍詣祈雨壇,壇上奉審是白乎,則階砌間或垂圮,而莎草今方向茁是白乎旀,紅箭門內四邊莎草及曲墻,亦爲無頉是白遣,仍詣厲壇,壇上奉審是白乎,則階砌·莎草,俱爲無頉是白乎旀,紅箭門內四面曲墻,亦爲無頉是白乎乃,前面莎草,間或頹落是白乎所,仍爲復命之意,敢啓。傳曰,知道。
曺錫正,以兵曹言啓曰,文臣兼宣傳官兪應煥,以本曹正郞,職務相妨,文兼之任,呈狀乞遞,新除授慶尙右兵虞候李儒甲,與慶尙右兵使吳文常,有同姓四寸妹夫之嫌,法不當赴任,亦爲乞遞,竝改差,何如?傳曰,允。
又以兵曹言啓曰,副司果李義會,去月二十二日都目政事,備擬訓鍊院主簿,至蒙天點,而追後聞之,則二十一日遭父喪云,原望筒勿施,何如?傳曰,允。
任厚常以宣惠廳言啓曰,前牧使金復淳,本廳郞廳啓下矣。本廳多有擧行事,令該曹口傳付軍職,以爲冠帶常仕之地,何如?傳曰,允。
兵曹口傳政事,副司果單金復淳。
曺錫正,以義禁府言啓曰,黃海監司李勉昇狀啓內,甕津水使申綋,長淵前縣監任聖皐罪狀,令攸司,稟處事,啓下矣。任聖皐,今方待命拿囚,申綋,時在任所,發遣府都事交龜後拿來,何如?傳曰,待待命拿囚。
兵曹啓目粘連,觀此平安兵使元永胄狀啓,則阿耳僉使沈鍾奎,母年今爲七十歲,無他兄弟,在法當遞,令該曹參考,稟處爲白有臥乎所,邊將之親年七十無兄弟者,許遞其任,載在法典,改差,何如?判付啓,依允。
推鞫時罪人柳七在,更招後刑問一次,訊杖第十八度停刑。罪人洪燦謨,更招後刑問一次,訊杖第二十度停刑。罪人李希祖,更招後刑問一次,訊杖第七度停刑。罪人李游誠,更招後施威嚴問。
傳于曺錫正曰,推鞫姑罷,勿拘齋日,明日爲之。
慶尙監司金魯敬疏曰,伏以臣猥以無似,冒叨匪據,辭不獲命,黽勉赴任,夙宵懍惕,如集于木。臣上訖,謹與諸長吏,宣布明聖之至化,勞問窮蔀之疾苦,凡屬利病,使得畢陳。蓋自荐歉以來,顚連殘命,僅保什一,雖因昨秋之登稔,少得目前之解渴,然其瘡痍呻吟,猶是大病未祛,元精積敗,不可以草木之滋,遽責回生之效。最是兩稅之徵布,尤爲切急之大患,遑遑之憂,迫在朝夕。噫,綿歉之荐仍,蓋亦劫運攸關,而至於今日而極矣。諸路非不俱歉,而本道爲甚,連年非不告凶,而昨秋尤酷,不待更問於列邑,遍察於窮閭,固已通國之所共知,而臣纔過大嶺,時値深冬,而道路田里之間,絶無衣䋈之人,若非懸鶉百結之形,則太半是槀秸掩體之類耳,驚心駭目,有不忍言。若夫自初雨暘失宜,顆房莫收,村斷機杼之響,市絶絲縷之販,自來宜土之鄕,竟作無種之地,已自前道臣在任時,登聞非止一再,則臣不必疊床,而顧今頒降在卽,兩稅責納,行將次第事耳。昨春以前,猶不至如此之極,而代錢之特許,每出於常例,故恩渥之所被,甚於挾纊,垂絶之餘喘,得以續縷。今忽椎之剝之,剜肉於旣枯之骨,責津於已渴之源,則此所謂行不得之政也。凶年饑歲,毁柝其家舍,斥賣其器用,錢則猶可徵也,至若土地之所出,有非人力之可移。假使有錢如水,有穀如土,將何以懋遷有無,成出無麪之不托乎?徒使箠楚桁楊,流毒於全路,而畢竟則一縷無責出之望,衆民致渙散之境而已。臣受委一方,使殿下之赤子到此地頭而恬然不顧,厥罪何居?第念惟正之恒供,有國之經法也,代納之特例,一時之權宜也,固不可以權宜,加之於經法,而事勢或不獲已,則經權有時相通。臣謹按故事,英廟丙子,因道臣狀請,許令停退,先朝壬子,又因道臣疏請,至以請何後時爲敎,特許純錢。至於田稅,原疏之所未敢請,而亦令代納。以此觀之,道臣之控籲,非敢出於違道干譽,朝家之曲副,亦全在於視民如傷,上下相依,竝行不悖。至今嶺民之猶有孑遺,皆我兩朝懷保之賜,而況近例之逐年代納,亦出於我聖上軫恤災民之特恩者乎。前此一疋之直,不過四兩,今則已過五兩,而場市之賣買已絶,雖有其直,無地可得,遑汲之情,有加於昔,而通變之方,反靳於今,則是明知其必無,反責其烏有,推納於溝壑而後已,豈王政之所可忍哉?左右思量,未暇緩聲,玆敢冒死仰龥。伏乞聖慈,特推若恫之恩,田稅則折半代捧,大同則竝令純錢,使幾萬生靈,生死而肉骨,千萬幸甚。臣無任云云。答曰,省疏具悉。疏辭,令廟堂,稟處。
上在昌德宮。停常參·經筵。
自辰時至未時,日暈。夜自二更至五更,月暈。
曺錫正啓曰,大司憲宋穉圭,掌令姜學濬,持平金永範·李相遠在外,執義金熙華未肅拜,掌令金啓淵推鞫進,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于任厚常曰,禮房承旨馳詣宗廟·景慕宮,奉審摘奸以來。
傳于曺錫正曰,今日親祭齋戒,推鞫勿爲擧行。
朴宗薰啓曰,今日齋宿,承旨當爲備員,右承旨朴周壽,卽爲牌招,何如?傳曰,允。
以副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直,何如?傳曰,允。
任厚常,以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
任厚常,以承文院都提調意啓曰,會寧交易事,禮部咨文出來矣。回咨依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
曺錫正,以都摠府言啓曰,今日入直內三廳武兼·禁軍及軍兵等,當爲中日習射技放,而魂宮望祭親行齋戒相値,不得設行之意,敢啓。傳曰,知道。
曺錫正,以備邊司言啓曰,貢市人詢瘼所懷,有廟堂稟處之命矣。取見其所懷,則司僕寺草貢人等以爲,矣貢進排,不過馬草,而至於官卜馬百餘匹牽夫,則矣貢自中間受價雇立矣。挽近以來,科外責出,以牽夫而不知爲幾萬名,以軍役而又至爲幾千名,而且其官卜馬之病治與斃代,亦使矣貢專當,是豈殘貢支堪之事乎?此若自官擧行,如前之爲,則弊祛幾分,勢所必然。自今以矣貢所下四百石穀,五百兩錢,加立巨達,與官喂軍,同爲擧行,公私兩便事也。司僕寺乳牛契貢人等以爲,矣貢所立酪牛,例爲二十餘隻,而其爲受價,不過懸房角稅·畿內三處場稅及牛隻賣買時口文,而每年不滿千金,故專靠官貸,已患難支,而今則所收稅者,月減歲縮,便爲無價之貢,申飭本寺,亟令捄弊事也。牽夫·軍人之自草貢策應,年年所入,倍於所受,漸致元貢之難支者,自本寺非不詳悉,而尙未得矯捄,蓋緣於措處之未易也。然而弊則已極,所懷若此,與乳牛契陳瘼事,竝令本寺,從長量處。司圃署貢人等以爲,昨年貢米,以米貴之故,自本署每石代錢十五兩上下,比之市直,落下幾分,而今則以穀賤之故,還徵昨年代下之錢,勒以米邊上下,此已痛冤,且本署屬咸平導掌輩,失利退去,則以其文券定價一千二百兩出給,矣貢督納本價,尤無以保存,而至於員役侵責,亦一難支之端,申飭本署,一一矯捄事也。米貴之時,酌量時直,計給代捧之錢,顧其勢似然,而穀賤之後,還給本色,追徵已下之價,無怪乎稱冤。且貢人與導掌,不相關涉,則以導掌不願之文券,勒給貢人,折價責納,亦非事理之所宜然。昨歲代下之錢,毋得還徵,咸平導掌之役,勿責貢人事,分付本署,至於員役之操縱侵責者,不可不痛懲,移法司嚴覈科治。內需司奴婢貢人等以爲,矣貢一年所入軍丁,幾至八九千名,故出債雇立,不啻艱辛,而當等貢價,經年未受,將至難保之境,申飭該司,昨年未下者,卽令出給,而今後則亦遵定式,每歲當等,無滯上下事也。先進排而後受價者,又經年而不得受,則勢難堪當,情有可矜,未下貢劃卽出給,每歲當等,毋或踰越事,分付該司。布廛市民等以爲,矣廛荐値麻荒,賣買絶罕,將至廢市,沁都儲置布中腐傷者,依庚戌西北關布例,特爲發賣,戶惠廳儲置貢價布,亦依己未年例,一體預下,以爲一分矯捄事也。帑儲事體,與他自別,而若其陳久有朽棄之慮,則値此麻荒之時,許以發賣,滋益於都民,仍令改色,用新其蓄積,恐不害爲兩便之道,以此意關問沁府後,酌量稟處。戶惠廳貢價布之預下,果有餘地而可以推移,則量宜處之事,分付該曹該廳。菜蔬廛市民等以爲,西眞兩果,本是菜田所種,故果屬矣廛,而隅廛市民,每欲奪取,互相爭辯,而昨年詢瘼,因廟堂回啓,自平市決處未幾,旋卽見奪,實爲痛冤。至於生蔥·苦椒,自前收稅於散賣之人者,而近爲牟利輩之都賈,無以收稅,故呈于平市,得蒙明決,亦自備局立旨成給,俾無後弊事也。前春陳瘼時,以旣有本署決折,則毋論菜廛·隅廛,毋敢更事紛紜之意,覆啓,分付矣。今復以見奪稱冤者,必有中間訟端而然,更飭該署,依前回啓遵行,俾毋得互爭而迭籲。至於蔥·椒收稅,自本署許施足矣。似此微屑之事,至煩上徹,請出立旨,極涉猥越置之。床廛·衣廛·綿子廛·鞋廛·眞絲廛·匙召廛·雉雞廛·煙草廛·草物廛市民等以爲,一自通共以後,失業渙散,迫在朝夕,特復禁亂事也。通共發賣以後,諸廛之凋弊,非不爲念,而都民之資活,大有所關,所以行之多年,莫之移改者也。渠輩之輒事煩聒,徒積無嚴之罪,此後若復望倖而瀆籲者,當不免嚴繩事,自該署飭諭之意,分付,何如?傳曰,允。
又以義禁府言啓曰,保放罪人李惟秀·金鐮·趙學春·趙吉喆·李石求·鄭周誠·南秉寬,還囚照律,李勉心,還囚議處以入,而諸囚病勢,一向未差,仍爲保放之意,敢啓。傳曰,知道。
義禁府啓目粘連,黃澗縣監趙吉喆矣本府議啓內,稅木趁期上納,法意甚重,故該邑定吏領送,該營督尺考還,乃是定例。出給邸吏,以致莫重上納之偸弄逃禍者,已是法外,乙亥條四同零之尙未輸納,至有該曹之論列,不職之罪,在所難免。以此照律,罪笞五十收贖,解見任別敍,私罪,奉敎依允爲旀,功議各減一等。又照目粘連,平安前兵使鄭周誠矣本府議啓內,藩閫遞來時驛人馬入把,自有定例,則設或有自下加把之事,其不能察飭之失,在所難免。以此照律,罪笞五十收贖,解見任別敍,私罪,奉敎依允爲旀,功減一等。又照目粘連,鳳山郡守李惟秀,遂安郡守金鐮,瑞興府使趙學春等矣本府議啓內,檢驗法意,何等至重,而雖未知實故之如何,旣有道啓之請勘,則難免規避之科。竝只以此照律罪,各杖六十收贖,奪告身一等,竝只私罪,奉敎依允爲旀。李惟秀段,功減一等。金鐮·趙學春等段,功議各減一等。又啓目粘連,務安縣監南秉寬矣本府議啓內,邑値荐歉,癸酉·甲戌兩年未捧條七千餘石,莅任未久,雖已準捧,乙亥條田稅一千餘石,大同一千餘石,以舟橋船隻之晩到,或値中路氷泊,或有積置,以至論報巡營,往復舟司云,則揆以事勢,容或無怪是白乎矣,稅納法意,自有定限,愆期之責,在所難免。以此照律,罪笞五十收贖,解見任別敍,私罪,奉敎依允爲旀,功減一等。又照目粘連,黃海前兵使李石求矣本府議啓內,價布發送之狀,旣因邑報而修啓,則中間稽滯,罪雖在於列邑,其不能察飭之失,在所難免。以此照律,罪笞四十收贖,附過還職,私罪,奉敎依允爲旀,功議各減一等爲良如敎。又啓目,巨濟前府使具錫明原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,三和前府使李敬熙矣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,長淵前縣監任聖皐矣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目粘連,向前沈漢永亦,宮稅未納錢七百六十餘兩,訓局木十七疋,未卽趁限畢納,至有該曹之草記,則愆期之罪,不可以荐遭歉荒,有所參恕,以此照律,何如?判付啓,依允。又啓目粘連,向前李勉心亦,稅穀運納,自有定限,而雖緣執籌船之晩到,竟至氷泊之境者,揆以事勢,容或無怪,而愆期之罪,在所難免,以此照律,何如?判付啓,依允。
前正言李基承疏曰,伏以臣聖世之一散蹤耳。自忝從班之備數,未效明時一事之論,粗有彝性之不泯,獨抱古人六歎之憂,初心自負於願忠,餘生無望於圖報,耿然一念,惟在於遇有可言之會,進以一言耳。顧今民生之困瘁,國計之哀痛,人志之靡定,世道之不靖,何莫非可言,而臣以爲此不足言。惟是君綱臣紀,日就凌夷,天彝旣斁,人類將盡,此其可言,必如焚溺之拯救,不容少緩,雖至工瞽之卑賤,皆可自盡,臣安得不恤出位之嫌,瀝血飮泣,爲殿下一言之乎,嗚呼,今日之至於此者,皆群下之罪,而亦殿下有以啓之也。天討不可自私,而或有以恩而掩義,王言不可不信,而輒多旣發而旋寢,聖工旣欠於克篤,世敎漸趨於不誠。懲討朝廷之大義也,而擧措徒歸屑越,出處人臣之大節也,而廉防便視弁髦,浸浸然胥將爲無法之國不義之人,如是而欲免其亂亡,臣未之聞也。自有君臣以來,亂逆之生,史不絶書,而漢祿之逆,千萬古一而已。劓殄之律,不及於遺種,覬覦之志,敢肆於餘孽。君臣上下,討之爲大逆,勘之爲大案者,托名小豎之乳臭,敢欲大論之血爭,無少留難之意。作惡惟日不足,輒爲驚動之擧,冒法視歲爲常。彼陰主是者,亦豈不知其言之必無幸,其事之必不成,而猶復爲之而不已者,其心已無朝廷,其意欲抗國家。其情如此,夫人皆知,而所以致討,當下備例,扮如而起,過境便忘,眊然不省。爲君父討亂賊,若是其不誠,而謂可以此懼亂賊而尊君父,臣又未之聞也。鷹鸇之逐,無以必責於廷議,鯨鯢之誅,惟望獨運於聖斷。自昔聞知之敎,不啻斧鉞之甚嚴,而凶醜睯不知畏。從當嚴處之批,又如金石之不刊,則忠良頼而倚恃,而至今時月之屢更,卒無處分之明示,依舊忨愒,適重慢侮。淸塗凝鑾茇除,自有禮意,凶豎鳴金瀆擾,便成年例,終始臺論,應文無實,前後聖批,設行而已。以若干犯,有若懲討,書之史策,垂之後世,謂今日何如時也。臣於此太息流涕之不足,繼之以痛哭也。嚮來一悖儒所謂通文,搆捏秉軸之相臣,不少嚴畏,相箚臺疏,迭請窮覈,末後究竟,不過爲聯通儒生,辨脫而止,必出之端緖不問,深伏之根窩自在,只慱四方之傳笑而已,寧不痛哉?大臣處義,與庶僚不同,古人有被論於人而請覈其事,自按其獄者,爲其義重而嫌輕也。所謂通文之出,大臣以忘身體國之義,爲矯俗慮患之圖,進而請討爲先,退而自靖爲後可也,而蒼黃去朝,不恤自處之或輕,顚倒出城,若忘國體之有損,此已非所嘗期望於大臣者,而旣去朝而又出城矣。疏啓悉暴所懇,出處宜有其節,而造朝許副之敎,聖意雖急於敦迫,釋負呈身之請,私義當盡於進退,而畢竟所就,上下胥失。有言不踐,旣失九經之禮,承命復出,重乖四維之義,卒至有口傳下敎,斯速出仕四字,督責下僚,尙有禮貌之不輕,敦勉大臣,何其辭敎之太迫?此固大臣,不能自重其身,有以自取,而抑殿下,亦不能重其敬禮,使大臣至此也,臣焉得不爲今日君相惜此擧措也?嗚呼,王綱不尊,人紀幾泯,懲討便成戲劇,義理殆同迷藏,遂至有今番大政所謂疎通而極矣。賊裕,天下之大逆也,討裕,天下之大義也。一有近涉於此賊者,而不思明張於此義,則天下之人,皆將竝起而討之。臣未知,主是議而行是政者,不知兩人之爲裕賊之死卒,國家之蟊賊乎?使其果不知也,則臣請就其旣著之跡,斷以已勘之案,爲之一言可乎?金履秀之一毛一髮,離裕賊一步不得,國人所知,代寫賊疏,傳說狼藉,緊出逆招,鞫案昭在,乍竄旋宥,大關失刑。嚮來銓擬之冒擧,卽有廟議之駁正,卽此而可知大義之不可輒犯,公憤之不可終泯也。至若李象謙,則爲裕賊一心效死,與履秀二身同腸,而若其手勢之深着,口語之緊犯,又是履秀之所未有也。盤覈鞫囚之請,爲賊前矛,則必欲甘心者,果是何人?輯成冊子之說,卽渠斷案,則所欲湛滅者,無非國邊。凶疏曲堗之誣,兆已先倡,聖世黨碑之憯,禍將復起,如是而猶不厭於象謙之心,則今日廷臣,皆將相率爲象謙之魚肉,此其意豈但止於爲裕賊一時機括而已乎?網漏久菀輿情,枳停不過薄罰,而今乃無端拂拭,若將取次收用,與履秀一擧而兩進之,爲履秀索對則誠得矣,爲國家討賊則何忽也?兩人者之一郵丞,未必爲大關係,而所可惜者,凡今日北面於殿下之廷,所藉手而謂之大義理者,一政紙而毁劃他無復餘地也。朝廷之爲朝廷,廟堂也,銓地也,臺閣也。尋常官師之規,尙有可否之論,今於大義理嚴懲討之地,爲銓地者,若是其破乖陵夷,而廟堂·臺閣,裒耳而聽,緘口無言,今日朝廷,何至此也?嗚呼,臣可謂不知量者矣。一言而欲明旣晦之人紀,隻手而欲扶已頹之王綱,廟堂之所不言,臺閣之所不討,臣欲聲言而致討。惟此區區所望,固知落落難成,而橫肚之言,信口而發,自不覺披瀝至此者,只欲使今日廷臣,皆知臣之此言,今日之所不無,則亦未必爲無補之空言也,惟聖明垂察焉。此係莫嚴之義理,而喉院謂以禁令,不爲捧納,誠極慨然。臣無任云云。傳于曺錫正曰,前銜疏設禁之後,先此首犯前正言李基承,特施罷職之典。
上在昌德宮。停常參·經筵。
藥房提調金蓍根,副提調朴宗薰啓曰,親行望祭,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
朴周壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
曺錫正啓曰,備邊司郞廳來言,今日賓廳日次,而魂宮望祭親行相値,不得來會云矣,敢啓。傳曰,知道。
傳于朴周壽曰,推鞫爲之。
朴周壽啓曰,臣周壽今日推鞫,進去下直之意,敢啓。傳曰,知道。
以副應敎李墷,校理金學淳,副校理尹日逵,修撰李羲準牌不進罷職傳旨,傳于曺錫正曰,只推。
曺錫正啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直之地,何如?傳曰,允。
又啓曰,大司憲宋穉圭,掌令姜學濬,持平金永範·李相遠在外,執義金熙華牌不進,掌令金啓淵推鞫進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于曺錫正曰,只推。
曺錫正,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以備邊司言啓曰,慶尙監司金魯敬上疏批旨,有廟堂稟處之命矣。取見其疏本,則備陳綿農慘歉民情遑汲之狀,仍請田稅木折半,大同木純錢代納矣。昨年之嶺南綿荒,比兩湖尤甚,田稅大同,若盡以本色責納,便是龜背之索毛,前此兩年,連因道臣疏請,特許田稅折半,大同全數以錢代納,窮蔀之民,賴以安堵,鴻恩汪澤,覃洽嶺外。不幸今年之歉,有浮於已往,連歲無衣,杼軸俱空,民勢窮竭,已至弩末,道臣疏陳,誠非過語,今若不施以昨年已施之惠,則安得無嶺民之缺望乎?然而自下所請,不敢仰引於特旨許施之例,大同木許以三分二代錢,至於田稅,則事體自別,以本色捧納事,分付,何如?傳曰,允。
又以備邊司言啓曰,陽智縣監李鋗上疏批旨,有令廟堂稟處之命矣。取見其疏本,則以爲本邑吏民,逋穀五千五百餘石,自癸酉,限七年排捧,而三年之內,尙無所捧,此是絶戶之指徵無處者,苟無別般變通,則無以排年收殺,故自本邑,鳩聚千餘金本錢,以爲每年充補之資,而以此充補,應彼排捧,其勢末由,特依積城已施之例,自今年爲始,每歲以五百石,限十一年排捧爲請矣。七年爲限,已過三年,而尙無所捧,則不免爲虛設之期,十有一歲,雖似太遠,旣備本錢,逐年貿入,添益有恒數,則終可責其塡充之實效,退限排捧,依所請許施,何如?傳曰,允。
推鞫時罪人柳七在更招,罪人洪燦謨,更招後刑問一次·訊杖第六度停刑,仍與罪人柳七在面質。
傳于曺錫正曰,推鞫姑罷。
永明尉洪顯周疏曰,伏以臣家,世受國恩,浹肌鏤髓,天高地厚,圖報無階,而臣之伯兄臣奭周,遭際聖明,歷敭華膴,內叨卿班,外擁藩鉞。臣又以至愚無似,忝通禁臠之籍,資級驟躋,榮寵曠絶,崇顯之列,昆季竝居,隆爀之光,行路指點,如是而不招人怒而惹鬼猜,理之所必無也。是故臣每兄弟聚首,兢兢相戒,惟庶幾以謹畏二字,爲報聖恩而全身家之本,其奈涉世昧方,信道直前,祿位日盛,疑謗日積,暗昧之中,禍機潛伏,至於近者李游誠·柳七在輩所排布而湛滅之計,殆無不至矣。臣始聞其有綢繆謀議,而莫可測其端倪,及聞臣之族人洪燦謨知其事,然後始得叩聞其大略,則前承旨李希祖,與柳七在,往來計議,謂得逆賊漢祿孫上言之窩窟,將使李游誠治疏,其所謂窩窟,卽歸之前洗馬李度中,前校理洪秉喆,而游誠之言,又援引臣兄,以爲有所干預。又以爲臣兄裁疏,將飜覆義理,欲上未果,臣聞此言,心骨俱冷,及夫李游誠自來辯明,而其言,以援引臣兄之說,歸諸洪燦謨曰,燦謨之言,至有明春還朝,將飜漢祿逆案云云。蓋此兩人之言,臣固未敢知孰眞孰僞,而臣兄之慘被誣衊於怪鬼不逞之徒之口則審矣。噫嘻,亂臣賊子,從古何限,而未有如漢祿之窮凶絶悖者,凡今日在廷之臣,孰不思沬飮之討,而況以世受國恩如臣家,偏被洪造如臣兄者,又豈有以變幻此箇義理之意,萌諸心頭之理乎?此輩白地構誣之說,雖三尺童子,必不聽信,而若臣之私心,又何可諉之以無足辨而付諸一笑乎?臣自遭此事,膽掉骨顫,寢食俱廢,直欲溘然而無訛者,已屢日矣。夫以此一二怪鬼輩屋下之私言,遽登公車之奏,仰瀆紸纊之聰,臣亦極知其猥越,而第伏念閭巷匹庶,有一夫一婦之不獲,尙可以擊鼓鳴錚,號訴於仁覆之旻天,矧臣跡忝肺腑,恩偏頂踵,今於父兄之誣,隱之於心,不一仰首而鳴號,是傷倫也,辜恩也。玆敢披瀝肝血,冒萬死而一陳之。嗚呼。莫重者義理也,而驅之以背馳之科,莫嚴者逆案也,而加之以將飜之目,其所設計,不至於湛族則不已。噫嘻,亦已甚矣。此說之倡起於何處,播傳於何人,臣未敢知,而意必有甘心於臣家之人,譸張構捏,做出浮言,潛逞其蜮射之毒也。今其交亂之跡,雖已洩露,而閃忽之言,莫知所指,怨怒之積,必非一朝之故,駴機之發,或在事已之後,臣未知他日,又有何樣凶誣,集于臣家,當此之時,雖以我殿下父母之慈,欲曲爲之全保,而不可得也。玆臣所以及此禍色之未熾,不揆僭越,有此仰干也。竊伏念臣家規模,素尙忠厚,臣兄性度,尤近柔善,跡其平日行事,宜無怨惡於人,今玆禍胎之釀,專由盈盛之災,而亦緣臣濫冒崇班,積有咎尤,貽累臣兄,思之到此,寧欲無生。況臣兄弟,在朝旣無涓埃之補,徒致疑怒之至,不惟不能報殿下曲庇之恩,且將獲罪蹈禍,不免爲辜負國家之人,無寧永謝榮塗,歸還田野,以待臣兄之納節,兄弟相守,跧伏省愆,以避災咎,是不獨臣自爲謀然也。抑塵刹不報之報,惟在於此。伏乞聖慈,俯垂哀憐,使臣兄之誣,得以昭雪,仍許臣邱壑之願,俾得苟全軀命於聖明之世,不勝千萬泣祝。臣無任云云。答曰,省疏具悉卿懇。卿兄之爲怪鬼輩所誣,人孰不知,而鞫囚諸招,自服其誣,則於卿兄何有乎?卿之疏辨,不已太過乎?諒悉予意,而至於卿之深引,尤是千萬不當之言,予甚慨然矣。仍傳于曺錫正曰,此批答,遣史官傳諭于永明尉。
開城留守金銑疏曰,伏以臣之父母墳山,在於江原道原州地,而身縻職守,隔歲曠省,區區情私,已不勝霜露之感,而且於月前,慘遭至慼,將營嬴博之葬於先壠之下,今若非臣躬檢,無以克完卒事,情理到此,益切窮慼。竊惟居留任重,有難遠離官次,而第考已例,前後守臣,乞由蒙允,從便去來者,果非一二矣。以情則父子之臨壙相訣,如臣者切悲,在例則見職之得暇踰境,已行者果多,崩迫之至,不避煩猥,略入文字,敢陳至懇。伏乞俯垂矜諒,特賜旬日之暇,俾得以無憾幽明,千萬至祝。臣無任云云。答曰,省疏具悉。所請依施。
丁丑正月十五日子時。上詣魂宮,望祭親行入侍時。行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書尹正鎭·徐憙淳,別兼春秋鄭基善·金道喜,檢校直閣鄭元容,檢校待敎李鶴秀以次侍立訖。時至,左通禮跪啓請行禮,上具淺淡服,出齋室,詣通和殿。贊禮前導入北夾門,陞自東階,詣板位,贊禮跪啓請俯伏哭,上俯伏哭,在位者,皆俯伏哭。贊禮跪啓請止哭·興再拜興平身,上止哭·興再拜興平身,在位者皆止哭·興再拜興平身。執禮請行初獻禮,上詣尊所,北向立,執尊擧羃,宗薰酌鬱鬯,春輔以爵受鬱鬯,上詣靈座前,北向立,贊禮跪啓請跪,上跪,宗薰奉香,長輔奉爐跪進,贊禮跪啓請三上香,上三上香,長輔奠爐於案。宗薰奉爵跪進,贊禮跪啓請執爵,上執爵以授長輔,奠于靈座前,贊禮跪啓請俯伏興少退跪,上俯伏興小退跪,大祝進靈座之右,東向跪讀祝訖,上出戶降復位。亞獻官靑城尉沈能建,終獻官判敦寧李彦植,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭·興再拜興平身,上止哭·興再拜興平身,在位者皆止哭·興再拜興平身,宮闈令納神主如儀。上詣望燎位,大祝燎於坎,贊禮跪啓請禮畢。仍導以行,上入齋殿後,問安勿爲之事。出榻敎諸臣以次退出。
上在昌德宮。停常參·經筵。
曺錫正啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于曺錫正曰,推鞫爲之。
曺錫正啓曰,臣錫正今日推鞫,進去下直之意,敢啓。傳曰,知道。
傳于任厚常曰,左承旨·右承旨竝許遞,前望單子入之,待下批,牌招察任。
承旨前望單子入之,金相休·金啓溫落點。
兵曹口傳政事,副護軍朴周壽。
以副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直之地,何如?傳曰,允。
又啓曰,今正月二十二日江華忠烈祠,遣近侍致祭事,允下矣。何承旨進去乎?敢稟。傳曰,左副承旨進去。
以右副承旨金啓溫牌不進罷職傳旨,傳于任厚常曰,只推。
任厚常啓曰,大司憲宋穉圭,掌令姜學濬,持平金永範·李相遠在外,執義金熙華牌不進,掌令金啓淵推鞫進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于任厚常曰,只推。
左議政韓用龜疏曰,伏以臣豈容尙在此職者哉?以情則有必退之義,以病則有難强之勢,自秋徂春,何嘗一日忘退,而恩重丘山,報蔑塵刹,不忍便訣,遲徊盤礴,一任有識之譏議,寤寐默禱,惟在王言之必信,微願之獲遂,而今又星霜一換,犬馬之齒,居然踰七而望八矣。尸居餘喘,每視桑楡之蔭,無復陳就之望,而猶且扶曳病軀,蹩躄於班聯之間,自古聖王禮制防範,緣臣而擺壞無餘,言念鍾漏之戒,不覺顔騂而背汗。如臣無似,亦忝九卿之一,屢陳乞骸之章,而未蒙帷蓋之恩,區區去就,雖不足言,豈不有憾於天地成物之仁乎?伏乞聖明,憐臣情病之俱苦,察臣禮防之難越,亟許前請,以卒生成之澤,則臣謹當生隕死結,以圖不報之報矣。且臣伏聞前銜一疏,以臣向來處義之失當,盛加論斥,其所爲說,似扶似抑,隱映反覆,旨意歸着,雖未知其果出於顧惜臣身,而蓋其言則謂以勤攻,亦未爲不可也。臣固當受而爲咎,無足介意,第念臣身居匡弼之任,曾不能以一言一事,裨補聖德,今於辭受進退之際,不善裁量,致使規勉之言,仰及於莫嚴之地,卽此而臣罪益大,不但臣之自壞處義而已。臣誠滿心慙悚,益不省自措,而究其本,則蓋由於尙叨見職也。原疏全篇,縱未得見,以臣聾聵,亦聞其傳誦之一二句語,臣安得厭然自掩,一味蹲冒,厚招人譏侮也哉?亦願遄降威罰,以爲爲人臣不忠不職者之戒焉。臣無任云云。答曰,省疏具悉卿懇。顧今國事多艱,憂虞溢目,以予否德,誰與爲國,所恃者,惟老成之在廷,卿何爲復申前說,不念國體乃爾乎?至於前銜疏事,豈可以人言言之哉?卿之向來去就,苟有不愜於渠意,則許久之後,爲此疏擧,果何意哉?其爲後殿於悖通,而亦一喜事之徒,業已處分矣。卿之以此爲引,尤萬萬不可,諒悉予意,勿辭卽起視事。仍傳于任厚常曰,此批答,遣史官傳諭于左議政。
吏曹判書金履陽疏曰,伏以臣素以儱侗疎率之質,全欠沈細縝密之工,兼又齟齬世路,盲聾時事,冢宰重任,千萬不近似,而巽讓之辭,混歸修飾,夷險之地,迹涉趨避,强策駑駕,黽勉前進,早晩顚蹶,實所自分,而猛省加勉,臨事致愼,可幸無自作之大孽,奈之何艾質難化,圭玷自在,擇焉不精,智爲之昏,竟至有人言之自速者,撫躬踧踖,中自悼矣。彼疏旣命還給,原本雖未得見,而聞其要槪,則乃金履秀·李象謙照擬郵官事也。之二人之所以枳於世者,臣敢曰初不聞知,而履秀則在臣爲至親,固不能無隱惻之私,而中間銓擬,未聞有駁正,向後相奏,亦不至永枳,象謙則本與之分疎,而渠之被譴也,臣適處遠藩,其時事實,有未詳悉,而近見其軍銜享官人,不以爲拘,惟其歲月旣深,黜廢已久,常情易辟於哀矜,本意寧失於忠厚?愚竊以爲殘郵冷丞,非同於華貫,薄祿寸廩,猶濟其死命,而亦未暇意到於漸次拂拭,知臣者,諒臣之過,不知臣者,責臣之妄,今此秉直守經之論,無怪其云爾也。況夫明義理嚴隄防,卽臣平日所以藉手作家計者,而今彼言者之所憂,亦惟在於義理之或晦,隄防之或弛,今日在廷人人,皆有此實心,則國其庶幾矣。臣方爲朝廷喜,爲世道幸,則亦安敢不樂聞其言,而受以爲過乎?第念臣冒居匪據,于今半載,前後政注,瘡疣百出,至於此事,昏謬尤著,至招人言,則不稱之實,益無所逃,銓地一步,便成鐵限。伏乞聖明,察微諒之矢心自劃,念天職之不容暫曠,早賜斥退,以謝人言,毋使臣,重作四維之罪人焉。臣無任云云。答曰,省疏具悉。卿之擧擬此二人,必有斟量而然,人不諒之,而以前銜投疏,誠萬萬可駭,一有人言而輒遞其職,則銓家無人而後已,豈有是理?卿其勿辭行公。
靑城尉沈能建疏曰,伏以歲律載新,茀祿咸臻,世子宮睿姿岐嶷,入學涓吉,我東方億萬年無疆之休,自今伊始,臣民慶忭之忱,曷有其極?仍伏念臣才本空疎,年迫遲暮,而偏被聖恩,叨此提擧之任,于今一紀而有餘,病未察察,全不事事,至於今番本署貢人等號訴之事極矣。蓋本署財力不贍,調度甚繁,而自己巳以後,連値不稔,各邑收稅,比前大減,逐條應下,每患苟艱矣。當乙亥大無之歲,各邑與導掌處收稅所入,半減之又減,只有些少錢條,故及其四月判下米八十石上下之時,以每石十五兩,參酌市價計給,而昨年則收稅成樣,錢條尙患不足,穀包猶幸稍賖,應下米八十石,依前以米條上下,而應下貢價,則區處無據,故以乙亥年代錢米八十石,亦以本色還上下,以米代錢八十石價,亦以貢價錢計除之意,有所委諭於貢人等處,則此蓋出於不得已之故也。至於咸平導掌,則歲値歉荒,白地徵納,導掌輩勢難支保,來納導掌文券於本署,臣察其事情,勢所固然,而旣納文券,則不給本價,事甚無謂,故鳩聚本署錢一千二百兩,卽爲出給,受置文券,而使本署員役,代收昨春之稅,則別無所損,而仍置本署,或涉如何?出給其文券於貢人等處,使之收稅,而隨納分給,須甚便宜,且導掌,若非大歉,本是利臼,如是之故,臣署果以本價,責納於貢人等處,亦非非理之事也。至於員役之操縱侵責,臣未知果有是事,而本署擧行,逐朔排日,下隷之於貢人,自然相鬪者多,而輒以橫罹三弊等說,呼動天聽,有若角勝者然,此雖緣臣疲軟之罪,而民習之無嚴,事體之壞損,於斯極矣。自顧慙忸,不勝悚懍,且臣之病狀,已成癃痼,神精昏懵,氣息凜綴,凡於事務,莫能省察,玆敢據實仰陳。伏乞聖慈,俯垂鑑諒,亟治臣僨誤之罪,以爲不職者之戒焉。臣無任云云。答曰,省疏具悉卿懇。疏辭,令廟堂稟處,卿其勿辭行公。仍傳于任厚常曰,此批答,遣史官傳諭于靑城尉。
永明尉洪顯周疏曰,伏以臣頃因臣兄之遭誣,私情震迫,疾聲叫號,瀆冒之罪,惟嚴譴是俟,特蒙我殿下父母之慈,曲加矜恤,旣命究覈凶徒,打破姦窩,使臣兄慘誣,得以昭晰無餘,又於臣疏之批,宥其猥越之辜,賜以溫諄之音,至諭以鞫囚諸招,自服其誣,則於卿兄何有乎?首尾十行,開釋備至,擎讀未半,聲淚交發,臣未敢知自古爲人臣受恩於君上,又有如臣兄弟者乎?臣雖至愚且頑,安得不銘肝鏤肺,以圖生死之隕結,而臣兄屛息俟勘之中,逖聞恩命,其感戴惶隕,尤當如何哉?臣於往歲秋季,獲蒙恩暇,往覲病母而歸,今旣三易月而歲又改矣。臣母年老病痼,每當秋冬之交,殆無寧健之日,臣雖不敢數請由暇,以速瀆越之誅,而離違旣久,情私轉迫,無一日不引領而焦思,況自臣兄遭罹以後,直欲一鞭馳往,闔門聚首,上慰慈母之憂念,下敍兄弟之鬱陶,而疏批未降,不敢爲擅離之計,今於承批之際,又接馳遞之信,臣母臨行,宿病添加,寢啖俱損,進退兩難,臣聞此報,方寸煎灼,按抑不得,玆不得不陳章而忙發矣,聖恩之隆,曠絶若是,而旣不能一登文陛,少伸叩謝之忱,又將徑行遠離,冞不勝惶懼之至,惟當與臣兄相見之日,誦道鄭重之恩言,稱頌光明之聖斷,母子兄弟,攢手感祝,繼之以涕淚而已。至於擅行之罪,伏願速被當律,俾朝綱肅而臣分勵焉。臣無任云云。答曰,省疏具悉卿懇。卿其往護。仍傳于任厚常曰,此批答,遣史官傳諭于永明尉。
副護軍李愚在疏曰,伏以世道日下,人心日陷,訛嘵之言,至興於儒冠,交亂之漸,將及於朝著,至於今番柳七在·洪燦謨輩而極矣。所謂洪·柳,臣固不識其何狀,而臣與前承旨臣李希祖,素相親熟矣。希祖向臣言,逆祿孫上言指使之窩窟,有詳知而欲顯討者,患無職名,無以陳章云,故臣問其人,則曰前臺諫李游誠也。夫此凶豎之跳踉,尙不得盤覈其根因,卽一國之所共憤也。居侍從之列,欲伸明張之義,亦秉彝之所同得也。臣固以開言路明大義之意,送言於銓地矣。游誠果首擬蒙點於納言,而伊後幾日,寂然無聞,臣始疑訝,莫知其由,忽於日前,有柳七在·洪燦謨之往來酬酢,李游誠之說話記錄者,裒成一通文字,流布一世,無人不傳,臣亦得見,則其所爲說,閃忽陰憯,莫可端倪,其云窩窟者,歸之於前洗馬李度中,前校理洪秉喆,而謂得眞贓,明有可據,卽此聞之,已足驚駭,而尤可叵測者,忽復援及於身在外藩之宰臣洪奭周,至加以明春還朝將飜逆案之目。噫,人心之兇險,胡至此極?今此討逆之大論,卽天經地義,百世不可易者也。一或於此,敢懷背馳之意,是華而爲夷,人而爲鬼,凡今日北面於殿下之庭者,豈有是也?彼李度中·洪秉喆,臣素未深悉,而至於宰臣,則立朝數十年,本末俱著,襲家庭之忠藎,同國家之休戚,豈可以此萬萬不近似之言,橫加構誣乎?臣之所大憂者,如彼巧慝之輩,恣弄口舌,交構我搢紳,壞亂我朝廷,將不知至於何境也,此不過渠輩屋下私說,而爲計則至巧也,所關則至大也,衆口之傳已廣也,一世之惑難曉也。而臣名亦在於渠輩所錄之中,爲其所簸弄藉賣者,尤不勝私心之痛惋,只緣臣戇愚疎忽,不嫺世情,惟知聲討之爲急,而不免人言之輕信,且以聲氣之莫及,而不料譸張之至此,專由於臣之不敏,尙誰咎哉?然臣之以此至煩於紸纊之下者,豈爲臣一己事也?誠以許多諸人,橫被汚衊,若不開辨明之端,適成其疑亂之計,世道人心,轉至於莫可奈何?伏願聖明,下臣此章,詢于在廷,彼七在·燦謨兩人,嚴加處分,仍治臣出位瀆擾之罪,以肅朝綱,千萬幸甚。臣無任云云。省疏具悉。懲討自懲討,而自歸於誣人,爾疏之來,予已洞悉,諸人之被誣,不在多辨矣,於爾何有乎?
副司直李游誠疏曰,伏以臣卽伏聞副護軍臣李愚在,以洪燦謨·柳七在興訛構亂之罪,仰請處分,有所陳疏云,臣於此事,備詳其顚末,而臣亦不幸爲渠輩之所簸弄,心所憤惋者也。今何可徒懷嚴畏,泯默而已乎?玆敢不避煩瀆,歷陳其事實,惟聖明垂察焉。噫,漢祿之爲凶逆,卽神人之所共憤,而其孫聖吉之屢次鳴冤,誠一世道之無前變怪,苟或指使之有人,明有形跡之可執,則凡爲今日臣子者,孰不明目張膽,同聲致討乎?臣與柳七在,有數三面分,月前遭故而未及弔矣。七在,使人要臣來弔曰,非爲弔也,吾將有緊告事云云。如是者數次,臣始焉驚怪,終而自解曰,居憂之人,屢要人來弔者,必有委折,黽勉往弔,坐未少餉,有一朝士,自外入來,卽前承旨李希祖云,而臣所素昧者也,向臣敍寒暄纔畢,希祖問臣曰,吾聞主人所傳之言,則以懲討事,將欲治疏云,果然否,臣答曰,吾無是也。懲討指何事,希祖曰,聖吉上言時,李度中·洪秉喆,構草以給,今執其眞贓而將欲治疏云矣。臣愕然答曰,是何言也?吾與洪·李輩,素不識面,又無聲息,彼之構草與否,吾何以知之乎?因顧謂七在曰,汝果爲此言乎?是何等關係之事,而白地打謊,至此之極乎?希祖亦面責七在,不遺餘力,則七在曰,不如是,則兩朝官,豈肯來此合席乎?洪·李眞贓,今有卽地可執之道矣。因卽使人,招其友洪燦謨,燦謨入坐少頃,七在顧謂燦謨曰,汝之前日所言洪·李之爛熳情節,一一詳言于此座上,可也。燦謨少無難色曰,吾居龍山,隔墻過從四五年,而近雖相離,亦爲頻頻往來,討論情曲,無言不到,而其曲護聖吉之凶言,非一非再,決非臣子之所敢道者也。且云吾與洪秉喆,爲莫逆之間,聖吉之上言,相議草給云,語甚丁寧,今我若往,則彼必開懷無隱,吾將以詭術,取來其眞贓文跡矣。因謂希祖曰,令公明日午間,必爲訪我,持去眞贓,以給李臺,可也。臣謂燦謨曰,若得眞贓,則吾當治疏,而汝以執贓人,不可不名入疏中,汝與度中面質時,一或相左,則反坐之律,汝必不免矣。燦謨氣色,頗爲慘沮,良久乃答曰,旣聞情節,又有眞贓,則何必擧吾名於疏中,使之喧傳耶?臣正色而言曰,奏御文字,何等難愼,而爾所聞之情節,爾所得之眞贓,何可以自聞自得樣當之耶?爾但知告變,不知告變者對辨之例乎?燦謨强答曰,然則吾可以立證矣。如是說罷而還,其再明日,希祖果往燦謨家,問其眞贓之得來,則燦謨之言,忽異於前曰,日昨往度中家,則度中之待我頗冷落,故文跡未能得來,旣無文跡,則何可以過去說話,輕先疏擧乎?希祖怒叱曰,爾之事萬萬凶獰,前以何心,直告其許多情節,自請得來眞贓,要我到此,而今忽何心,如是變詐乎?燦謨曰,吾更思之,吾不必干涉於此事,若以吾言,爲證而治疏,則吾將以此由,通于李度中,又告于洪奭周家,希祖忽聞錦伯之說,喫了一警,更不交口而起,歸路見臣,備言其事,故臣亦聞而痛惋之矣。其日夕,燦謨來到臣家,問臣曰,以日前云云事,必欲上疏乎?臣答曰,身爲臺官,旣聞爲賊變爛熳情節,而烏得無言乎?燦謨曰,吾雖有數三傳說,旣無文跡,何可登諸疏章乎?臣切責曰,爾以隔墻親熟之間,明言其許多情節,又約執來其眞贓文跡,而今忽呑吐乎?燦謨曰,吾不必干涉於此等機關,且恐傷吾之右族,故有所不忍也。臣曰,爾之右族誰也。燦謨曰,今錦伯家也,錦伯若遞歸,則聖吉事,必爲飜案,何如是全昧於世情乎?臣大驚曰,此何言也?以李度中·洪秉喆事,旣發於稠坐之中,今忽拖及於千萬意外前日所不言之錦伯,錦伯之立朝本末,衆所共知,豈有如爾所言之理?且其淸名忠藎之家,今爲爾口角之所汚辱,豈不痛哉?如爾者,眞所謂鬼蜮情態,梟獍腸肚,少勿遲留,斯速退去,渠乃勃然而去矣。其翌日,臣因風傳得聞,則燦謨構誣諸人,作長書一通,置于錦伯本家云,故臣聞極驚駭,而躬往其家,索見其文字,則果如所聞,節節構捏,言言巧慝,讀之未半,心骨俱戰,所謂燦謨者,抑何心腸?與七在,綢繆謀議,臣及希祖,萬端要請於七在家,度中輩不道情節,爛熳告說於稠坐,自請眞贓之得來,而忽又變詐,作凶書以投,構誣我搢紳,壞亂我朝廷,而至於臣之所箚着者,則臣於渠家,初不投足,而謂之以李臺來言曰,而足之以錦伯事,有若臣往于渠家,自臣口發說者然,噫嘻痛矣。指無謂有,變白爲黑,從古何限,而豈有如此之無倫叵測者乎?渠以李度中切親之人,旣發其構草眞贓之說,而及聞臣使渠面質之言,反生疑怯,欲沮疏擧,而無辭可挽,則乃藉重其右族,以爲沮止之一助,又恐無累之右族,名出渠口,渠必見棄而不用,則乃爲此打謊文字,納于其家,以爲先發制人者,其心所在,誠巧且憯矣。臣非不知卽日陳疏,明覈事實,仰請癉惡之政,而臺職已遞,出位爲嫌,因仍至今矣。訛言孔將,疑眩一世,至有以此陳疏之人,到此地頭,臣不容一向含默,敢此煩陳焉。念臣行已無素,乃爲此怪鬼輩之所藉弄,俯仰跼高,寧欲無訛,伏願將臣此疏,下詢在廷,彼燦謨·七在者,面質得情後,嚴加處分焉。臣無任云云。
以李游誠上疏,傳于任厚常曰,怪鬼輩自相唱和,及其綻露之後,自爲拔足之計,爲此疏擧,萬萬無嚴,還給。
推鞫時罪人洪燦謨更招,罪人柳七在更招,罪人李希祖更招,罪人李游誠更招。
上在昌德宮。停常參·經筵。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經,推鞫進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,右副承旨金啓溫,今日不爲仕進,卽爲牌招,何如?傳曰,允。
任厚常啓曰,來二十一日輪對日次矣,敢稟。傳曰,當次人受點,後日次來待。
又啓曰,來二十一日朝參日次矣,敢稟。傳曰,停。
徐長輔啓曰,卽伏見南兵使李元植去秋冬等褒貶啓本,則邊將無一人居中居下,殊無嚴明殿最之意,推考,何如?傳曰,允。
朴宗薰啓曰,假注書尹正鎭,身病猝重,勢難察任,今姑改差,何如?傳曰,允。
以副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直,何如?傳曰,允。
以右副承旨金啓溫牌不進罷職傳旨,傳于朴宗薰曰,只推。
傳于任厚常曰,發遣吏郞,諸執事淸齋與否,摘奸以來。
徐長輔啓曰,大司憲宋穉圭,掌令姜學濬,持平金永範·李相遠在外,掌令金啓淵推鞫進,執義金熙華牌不進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于徐長輔曰,只推。
以副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
徐長輔,以義禁府言啓曰,保放罪人李勉心·沈漢永,還囚照律,任聖皐·具錫朋,還囚議處以入,而具錫朋病勢,一向未差,仍爲保放之意,敢啓。傳曰,知道。
禁府照目粘連,高敞縣監沈漢永矣本府議啓內,宮稅未納錢七百六十餘兩,訓局木五十七疋,未卽趁期畢納,至有該曹之草記,則愆期之罪,不可以荐遭歉荒,有所容恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
又照目粘連,舒川前郡守李勉心矣本府議啓內,稅穀運納,自有定限,而雖緣執籌船之晩到,竟至氷泊之境者,揆以事勢,容或無怪,而愆期之罪,在所難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
又啓目粘連,向前任聖皐亦,營倉軍器,旣在距邑治四十里外,而水營裨摘奸,始聞於過去之後,則擅開封鎖,罪在該裨,雖欲典守,勢無可及,該倅別無可罪之端,放送,何如?判付啓,依允。
又啓目粘連,向前李敬熙亦,觀此供辭,諸條所犯,俱係不法,而或歸襲謬,或稱不察,其所發明,皆涉苟且,諸般捧賂之數,至於八千餘金之多,道啓臚列,若是明的,贓汚之律,在所難逭,以此照律,何如?判付啓,依允。
又啓目粘連,向前具錫朋亦,下大夫以上在謫身故者,法無檢狀,雖不得檢,而只循謄錄,至有具格報營之擧,矇然之責,在所難免,以此照律,何如?判付啓,依允。
推鞫時罪人李度中原情,罪人洪燦謨更招後,與罪人李度中面質。
兼兵曹判書南公轍疏曰,伏以臣之向日冒出,是豈可强而爲之者哉?適緣事會之滾急,深夜受符,張皇出肅,而鞶帶之禠,必蒙早晩之體諒,姑不敢更事煩瀆,縮伏以竢,而一日在職,將有一日之狼狽矣。又於此際,伏見吏曹移牒,以臣差纛所祭獻官,臣之疾病實狀,不能自力於享役,前疏已悉,而咳喘之達夜叫苦,而精神眩昏,氣息則奄奄欲絶,而坐臥俱妨,少有動作,輒添一症,傴僂將仆之狀,見者皆悶,而最是脚部之不仁,當此解凍之節,一倍刺痛,尺地之行步,半級之升降,不扶則顚,以此貌樣,其何以拜跪進退於香祝罇俎之間,得免失儀之罪哉?玆敢短章呼籲於仁覆之天。伏乞聖慈,特垂矜憐,卽令變通,以重祀典,仍命攸司,重勘臣屢瀆之罪,以肅綱紀,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
自卯時至巳時,有霧氣。夜四更五更,月暈。
徐長輔啓曰,合辭許久闕啓,事甚未安。除在外·未署經,推鞫進去外,未肅拜·呈告人員,竝卽牌招,何如?傳曰,允。
朴宗薰啓曰,右副承旨金啓溫,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,李龍秀落點。
徐長輔啓曰,禁衛大將李海愚,御營大將李溏,以東南關王廟獻官,今方受香出去矣。所佩命召,竝來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,禁將訓將兼察,御將摠戎使兼察。
又啓曰,禁將訓將兼察,御將摠戎使兼察事,命下矣。兼察禁衛大將朴宗慶,兼察御營大將金基厚,竝卽牌招聽傳敎,何如?傳曰,允。
傳于任厚常曰,禮房承旨,馳詣受香諸處,奉審摘奸以來。
尹正鎭改差,代以李嘉愚爲假注書。
以副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝更牌招,以爲推移入直之地,何如?傳曰,允。
以左議政韓用龜廣州地加土呈辭,傳于任厚常曰,給由馬,澆奠床備給。
徐長輔啓曰,大司憲宋穉圭,掌令姜學濬,持平金永範·李相遠在外,掌令金啓淵推鞫進,執義金熙華牌不進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于徐長輔曰,只推。
任厚常,以禮曹言啓曰,皇壇壇上奉室及祭器等物,每年孟春,戶·禮曹堂上奉審事定式矣。今正月二十日,臣曹與戶曹堂上,同爲進去,奉審後稟處,何如?傳曰,允。
徐長輔,以兵曹言啓曰,內吹螺赤及龍虎營兼內吹等今春等習角賞格木,謹依判下別單,分等施賞之意,敢啓。傳曰,知道。
又以禁衛營·御營廳言啓曰,頃因戶曹判書朴宗慶所啓,兩營鄕軍每哨,各除二十七名,限二十年減番收布,其代加設京軍各六十名,以爲排比番巡不足之數事,命下矣。兩營守門軍及壯抄軍中抄擇六十名,權付牙兵色,依元軍例給衣料,來二月初一日爲始,限復番間,分排使役之意,敢啓。傳曰,知道。
又以訓鍊都監言啓曰,本局兼內吹十二名今春等習角賞格,依啓下單子,木綿各二疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依別單判下,李禧哲等十一名處,各木二疋施賞之意,敢啓。傳曰,知道。
又以義禁府言啓曰,保放罪人具錫朋,還囚照律以入之意,敢啓。傳曰,知道。
禁府照目粘連,巨濟前府使具錫朋矣本府議啓內,下大夫以上在謫身故,在法無檢狀,雖不行檢,而只循謄錄,至有具格報營之擧,矇然之責,在所難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,三和前府使李敬熙矣本府議啓內,觀此供辭,諸條所犯,俱係不法,而或歸襲謬,或稱不察,其所發明,皆涉苟且,諸般捧賂之數,至於八千餘金之多,道啓臚列,若是明的,贓汚之律,在所難逭,以此照律罪,從一科斷,杖一百流三千里定配,以其母年七十六收贖,告身盡行追奪,私罪,奉敎依允爲旀,功減一等爲良如敎。
推鞫時罪人沈宜度原情後,與罪人李度中面質,罪人洪燦謨更招。
上在昌德宮。停常參·經筵。
自酉時至人定,灑雨下雨,測雨器水深一分。自人定至二十日開東,灑雨下雨,測雨器水深六分。
徐長輔啓曰,合辭許久闕啓,事甚未安。除在外·未署經,推鞫進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以副應敎李墷,校理金學淳,副校理尹日逵,修撰李羲準牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直,何如?傳曰,允。
李嘉愚有頉,代以朴永元爲假注書。
徐長輔啓曰,大司憲宋穉圭,掌令姜學濬,持平金永範·李相遠在外,掌令金啓淵推鞫進,執義金熙華牌不進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于徐長輔曰,只推。
任厚常,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,今月晦間·來月初間擇入。
又以禮曹言啓曰,以永禧殿展謁取稟草記,傳曰,今月晦間·來月初間擇入事,命下矣。展謁吉日,令日官池景泌推擇,則今正月二十六日,來二月初四日初八日俱吉云,以何日定行乎?敢稟。傳曰,以二十六日爲之。
徐長輔,以御營廳言啓曰,東關王廟〈有頉〉先修改處,臣監董後別單書入,而中三門東西邊春舌柱礎傾側處,則該曹以爲,今日雖已開基,尙未解凍,勢難竣事,姑待日暖修改云矣。待畢役更爲修啓之意,敢啓。傳曰,知道。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
任厚常啓曰,合辭許久闕啓,事甚未安。除在外·未署經,推鞫進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,後日次爲之。
又啓曰,備邊司郞廳來言,今日賓廳日次,而推鞫相値,不得來會云矣,敢啓。傳曰,知道。
朴宗薰啓曰,行左承旨金相休,今日不爲仕進,卽爲牌招,何如?傳曰,許遞。前望單子入之,待下批,牌招察任。
承旨前望單子入之,申絢落點。
朴宗薰啓曰,新除授行右承旨申絢,時在廣州地,斯速乘馹上來事,下諭,何如?傳曰,允。
任厚常啓曰,假注書朴永元,時無職名,令該曹依例付軍職,冠帶常仕,何如?傳曰,允。
以副應敎李墷,校理金學淳,副校理尹日逵,修撰李羲準牌不進罷職傳旨,傳于李龍秀曰,只推。
李龍秀啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直,何如?傳曰,允。
任厚常啓曰,大司憲宋穉圭,掌令姜學濬,持平金永範·李相遠在外,執義金熙華牌不進,掌令金啓淵推鞫進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于任厚常曰,只推。
李龍秀,以奉常都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
任厚常,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
領中樞府事李時秀,判中樞府事金載瓚,右議政金思穆聯名箚曰,伏以臣等伏見夜下議啓判付,誠不勝萬萬慙悚之至,臣等所執者法,而聖敎若以臣等,爲失當於法者,臣等竊以爲不然也。聖吉發捕之請,聖敎旣以法外不許,臣等固不敢更煩仰請,而至於三條凶言,乃是絶悖不道之案也。諸囚頑狡,亦知其言之屬於絶悖不道,始則互相推諉,終乃泛歸之無根夫言之所自出,卽是言根,旣有傳者,寧無言者,此而不覈,其可曰有法乎?此臣等之所兢兢於經法之內,非敢求之於經法之外者也。今若混同勘過,無復分別,則不但王府典憲,不可墮壞,亦將何以大懲凶徒,夬洩輿憤乎?臣等愚淺之見,終不能自解於聖敎之下,輒敢秉燭治箚,待朝聯陳,伏望聖明,深加諒察,姑徐酌處之音,亟降更覈之命焉。取進止。答曰,省箚具悉卿等之懇,卿等以終不能自解於昨敎陳箚,予則曰予亦不能自解於卿等之言,三條凶言,果是絶悖不道之案,上言窩窟,祿賊反案,亦非不道之案乎?不道之案則無異,而囚供自服於誣人,均歸無根,卿等特以三條,看作兩段,予誠不得自解於此也。勿復更煩,卽爲酌處以入。仍傳于任厚常曰,此批答,遣史官傳諭于領府事·判府事·右議政。
行左承旨李龍秀,左副承旨任厚常啓曰,伏以臣等,卽伏見大僚聯名箚批下者,以不道之案則無異,而囚供自服於誣人,均歸無根爲敎,仍有勿復更煩卽爲酌處之命,臣等於此,誠不勝憂歎之至也。獄案囚供,臣等旣未之見,則雖未敢詳,而今以箚辭觀之,三條凶言,卽絶悖不道之案,則夫如此大案,設鞫究覈,而眞贓根窩,未及窮覈之前,輕先酌處,豈有是理乎?設令無根,無根之言,亦豈無聽而傳之者乎?旣聽而傳之,則亦必有始起之根,何可不覈而但已乎?嗚呼,莫嚴者義理也。隄防不可不謹,莫重者獄體也。盤詰不可不盡,大僚聯箚,實出於嚴隄防重獄體之義,而未蒙兪音,群情抑鬱,玆敢相率聯龥。伏乞聖明,亟允箚請,以爲明覈痛懲之地焉,惶恐敢啓。答曰,知道。已諭於箚批,勿煩。
上在昌德宮。停常參·經筵。
夜自四更至二十二日開東,灑雨下雨,測雨器水深四分。
任厚常啓曰,合辭許久闕啓,事甚未安。除在外·未署經,陳疏外,未肅拜·呈告人員,竝卽牌招,何如?傳曰,允。
又啓曰,來二十五日朝參日次矣,敢稟。傳曰,停。
李龍秀啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,竝卽牌招,以爲推移入直,何如?傳曰,允。
任厚常啓曰,大司憲宋穉圭,掌令姜學濬,持平金永範·李相遠在外,執義金熙華牌不進,掌令金啓淵疏批未下,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于任厚常曰,只推。
傳于任厚常曰,入直禁軍試射,今日待令,處所春塘臺爲之。
李龍秀,以禮曹言啓曰,臣德潤,與戶曹判書臣朴宗慶,進詣皇壇奉審,則饌卓巾二件,座面紙一件,幣篚蓋具二部,鼎羃二箇,籩羃四箇,籩五箇,木豆蓋具一箇,鍮東海一坐,案板一坐,俎床一坐,尊卓巾一件,雉尾箒二柄,奉室風遮草芚一浮,懸竹二箇,壇上黃花席二張,風遮草芚一浮,香大廳地衣二張,從享位紫的紬褥一件,彩花單席一張,御齋室風遮大草芚一浮,懸竹二箇,紅紬衣八件,皁紬衣十件,白紬中單十五件,白紬裙十九件,白紬帶七件,白布襪五部,金銅革帶四件,幞頭一部,价幘冠五件,進賢冠六件,皮弁冠五件,烏皮履七部,冠服所盛柳笥一部,鍾流蘇三層,磬雉尾羽三層,磬懸絲五把,鍾磬結紅索一艮衣,磬匣一件,角搥三柄,瑟絃五箇,琴絃二箇,瑟匣一件,麾一坐,干七箇,戚四箇,舞翟三層,風物所盛柳笥一部,壇上甲黃幕一浮內三幅,甲黃帳一浮內二幅,內簷甲黃帳二浮內二幅,甲黃帳二浮內各一幅,油遮日六浮內二浮,白布遮日一浮內一幅,內揮帳二浮內各一幅,前面黃帳一浮內一幅,黃綿絲小束乼二艮衣,大束乼·中束乼·小束乼各一艮衣,三甲所三艮衣,排設竹八箇,從享位白布遮日一浮內三幅,白布揮帳一浮內一幅,油遮日二浮內十張,中束乼·小束乼·三甲所各一艮衣,排設竹二箇,登軒架白布遮日二浮內各二幅,小束乼·三甲所各一艮衣,排設竹二箇,饌幕白布遮日一浮內一幅,油遮日二浮內十張,白布揮帳一浮內一幅,小束乼·三甲所各一艮衣,排設竹二箇,典祀廳油遮日一浮內十張,白布揮帳一浮內一幅,三甲所一艮衣,排設竹二箇,竝破傷,趁卽改備修補事,分付各該司,何如?傳曰,允。
任厚常,以兵曹言啓曰,今正月二十六日,大駕詣永禧殿展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍全數爲先後廂,禁軍三番,馬軍二哨爲之,御營廳鄕軍,禁將率領留陣,留營置之,可也。
判義禁朴崙壽,知義禁洪義浩,同義禁尹益烈,同義禁柳畊聯名疏曰,伏以臣等卽伏見時原任大臣箚批下者,相顧愕爾,竊不勝憂歎之至。今番鞫獄,至凶且憯,始聚怪鬼不逞之徒,終爲譸張誣人之計,造謀設施,靡所不有,而其中祿賊翻案之說,三條不道之言,直令人心膽俱顫,毛骨亦悚。噫嘻,龜·祿,是何等劇逆大憝,而此輩則私相倡說,認作尋常,至謂之翻案有日,凶言有人,密室綢繆,短札頻繁,是可忍也,孰不可忍也?畢竟端緖之自露,至煩鞫庭之按問,亂言謊說,掩諱不得,渠亦自服無根之說,甘伏誣人之罪,究厥情跡,吁亦痛矣。兩段凶言,縱歸之於無根,而言之者有之,聽之者有之,窮覈到底,豈無其根?苟無其根,則明是自其口做出,而兩囚之互相推諉,一直抵賴,尤極頑狡,此而不嚴加訊問,鉤得眞贓,明正典刑,快施當律,而只以誣人之罪,徑加決處,則其何以嚴隄防而懲亂萌乎?大僚箚陳,實出重獄之義,顒俟之餘,兪音終靳,臣等忝在按獄之列,益切抑鬱之至,玆敢相率聯籲,略暴執藝之忱。伏乞聖明,姑寢酌處之命,亟降盤覈之音,俾獄體伸而王法行焉,臣等不任云云。答曰,省疏具悉。已諭於箚批,勿煩。
掌令金啓淵,獻納李魯新聯名疏曰,伏以折獄之道,情與跡而已,經營某事而蘊於中者情也,設施事爲而著於外者跡也,而難見者情也,易知者跡也。臣等雖鹵,亦一今番參鞫之人,十日赴坐,六囚納供,備知情跡之咸屬於聖吉,而以夏后泣辜之聖,體虞皇欽恤之德,終靳聖吉發捕之命,遽下諸囚勘處之敎,三公惶懍,一座震悚,竊不勝欽仰,我聖上愛人好生之盛德至意,而徒見周先王之愼罰,不聞漢廷尉之是當,此可謂國有法而邦有憲乎,且不捕聖吉,則獄情之究覈無階,凶跡之盤問無地,涓滴而有滔天之憂,履霜而有堅氷之慮,參鞫諸臣,莫不相顧愕爾者此也。七在·燦謨之綢繆造謀者情也。而情屬於聖吉·希祖·游誠之經營布置者跡也。而跡歸於聖吉,至若度中·宜度之屢出賊招者,乍捕旋放,窩窟自如,根柢不覈,特以諸囚掉脫之計,闖發二字無根之說,終自服於誣人,治不及於誅魁,而遽爾折獄,則獄情之明正,已無論矣。凶跡之滋蔓,是所慮也。臣等慨王法之將弛,悶輿憤之未洩,聯陳短章,敢暴微悰。伏乞聖明,特加三思,俯納一得,亟寢酌處之命,誕降更覈之音,使得其情而究其跡焉,臣等無任云云。答曰,省疏具悉。已諭於院啓之批,勿煩。
副應敎李墷,校理金學淳,副校理尹日逵,修撰李羲準聯名疏曰,伏以臣等伏見大僚聯箚批旨下者,相顧愕眙,誠不勝憂歎之至。獄情嚴祕,囚供肯䋜,臣等旣未得聞知,則雖未敢詳言,而第其上言窩窟祿賊翻案等說,至凶且憯,旣係是獄之大案,則已是盤覈之不容不嚴者,而至於三條凶言,尤爲絶悖不道之大者,直令人心膽俱顫,毛骨亦竦,只緣諸囚之頑狡,始也互相推諉,末乃歸之無根,苟曰無根,則從何聞之,旣曰聞之,則必有其根,此而不到底窮覈,得其根因,則獄體之隳壞,已無可言,而輿情之憤鬱,當復如何?相臣所陳,實出於重鞫體嚴懲討之義,而乃殿下,不惟不賜允從,反有卽爲酌處之命。噫,此何事也?夫以如此大案,而不爲究覈其眞贓窩窟,遽加輕先決處,視若尋常罪囚之一番按問而止,則亂逆無所知懲,隄防從而不嚴,此豈非懍然而寒心者乎?臣等憂憤所激,按抑不得,玆敢相率聯籲,伏願聖明,淵然深思,惕然改悟,亟寢酌處之命,特允盤覈之請,俾獄體伸而王法行焉,臣等無任云云。答曰,省疏具悉。已諭於臺批,勿煩。
應敎李鶴秀疏曰,伏以王綱解紐,變怪層生,爲近日世道憂者,指不勝摟,而獍種尙貸,敢肆天聽之屢瀆,狐窟自在,以致民志之靡定,凡今日在廷臣僚,苟聞一言一事之毫分相干於祿賊者,莫不沬血飮泣,必欲窮覈而痛鋤者,卽彝性之所同然也。今此獄案,臣固未得其詳,而但其囚供三條凶言,流播外間,端緖若有指的,凶窩因此可破,昨伏見大僚聯箚批下者,有勿復更煩卽爲酌處之命,臣奉讀未半,自不覺愕然而失圖,未知殿下,何爲而有此敎也。旣曰不道之案,而歸諸無根之說,盤詰未竟,酌處先降,其可曰國有法而鞫有體乎?夫言出自口,必有其根,言而後聽之,聽而後傳之,則今有聽而傳之者,而獨無言者云者,其果近理乎?雖委巷街路尋常風傳之說,苟究其源,必有所泊,況王府鞫庭,顯出囚供之言,諉之無根,置而不問,則亦可曰事體之所當然乎?嗚呼,莫重者刑章也,莫嚴者天討也。刑章或失於旅明,則義理自致湮晦,天討或欠於乾剛,則凶逆無所懲畏,將見鋤莠未根,至於滋蔓,伏火復燃,莫救於僚原,可不懼哉,可不憂哉。雖以獄體言之,帝曰兪,皐陶曰殺,是乃按獄之常經,而相箚院議,一例靳允,有若上下之相持者,此豈所仰望於聖明也哉?伏願殿下,更令嚴覈,俾公法伸而輿憤洩焉。臣無任云云。答曰,省疏具悉。已諭於臺批,勿煩。
執義金熙華,司諫李游夏,正言朴齊一等聯名箚曰,伏以臣等卽伏見大僚聯名箚子批旨下者,有勿復更煩卽爲酌處之命,臣等愕爾失圖,誠不勝憂歎之至。獄情嚴祕,雖未知囚供之如何,而三條凶言,乃是絶悖不道之案,而端緖已露,則上言根窩,諸賊眞贓,庶幾鉤覈,而乃反有徑先酌處之命,古今天下,寧有如許獄體乎?在囚諸賊,始相推諉,末乃呑吐,終歸之於無根之言,欲爲漫漶之計,推此可知。設若無根,則渠輩因何處得聞,旣已得聞,則果可曰無根乎?盤覈之擧,不可不盡,鋤治之道,不容暫緩,而窩窟未拔,根柢自在,則一聽誣人之自服,不思巨魁之嚴懲,獄情之疎虞,已無可論,兇賊之滋蔓,何以防遏乎?思之及此,寧不凜然而寒心哉?伏乞聖明,特加三思,亟寢酌處之命,更下盤覈之音焉。取進止。答曰,省箚具悉。爾等不見諸大臣聯箚之批乎?今番獄事,蓋以兩囚挾雜欺人,而構誣搢紳,譸張謊說,出於秋曹供案而設也。鞫招亦以誣人造謀設施自服,終歸無根之言,則今有何更覈其端乎?苟有可覈之端,予於此事,嚴覈窮治,豈敢有歇後於廷臣而然也?獄事自有段落之異,爾等勿煩。
上在昌德宮。停常參·經筵。
任厚常啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,後日次爲之。
傳于任厚常曰,推鞫撤罷。
任厚常啓曰,卽伏見平安兵使元永胄去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
李龍秀啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,疏批已下,竝卽牌招,以爲推移入直,何如?傳曰,允。
以副應敎李墷,校理金學淳,副校理尹日逵,修撰李羲準牌不進罷職傳旨,傳于李龍秀曰,只推。
任厚常啓曰,大司憲宋穉圭,掌令姜學濬,持平金永範·李相遠在外,執義金熙華牌不進,掌令金啓淵推鞫進,監察茶時之意,敢啓。傳曰,知道。
以執義金熙華,司諫李游夏,正言朴齊一牌不進罷職傳旨,傳于任厚常曰,只推。
任厚常,以奎章閣言啓曰,原任提學徐榮輔喪卒哭日,依定式遣檢書官,勸肉以來之意,敢啓。傳曰,知道。
任厚常,以備邊司言啓曰,會寧開市,旣已完畢,令槐院撰出咨文,別定禁軍騎撥,下送于灣府,使之傳及鳳城將處,以爲轉致北京之地,何如?傳曰,允。
領中樞府事李時秀,判中樞府事金載瓚,右議政金思穆箚曰,伏以臣等卽伏見議啓判付下者,有推鞫諸囚減律處分,固知出於大聖人曰生之德,藹如春舒,臣等誠欽仰萬萬,而殿下旣以法者,天下平爲敎矣。當重而輕,當輕而重,其爲失平則一也。關石和勻,王府則有,此而低仰,後弊可勝言哉?柳七在·洪燦謨之造謀誣人,情節至憯,首犯同參,旣皆輸款,止誅之律,亦云輕矣。今乃減而至於島置,則其可曰罪當於律,而亦何以折奸萌而靖世道乎?李希祖·李游誠之只施遠竄,李度中之亦歸全釋,俱未免失刑,成命之下,有難奉承,聯控愚見,仰塵崇聽。伏乞亟收酌配之命,一以法從事,俾無失平之歎焉。取進止。答曰,省箚具悉卿等之懇,國之所以維持者,刑政一耳。失其平則無以維持,可不懼哉。凡按獄,究其心跡,而適輕適重而已,若或有未盡於此,而只擬以律,則其害至於折奸萌而不得,靖世道而不得,失刑之大,孰甚於此乎?以今番獄情言之,其跡則關係莫重,而其心則不過挾雜之計也。此所以予之斷以減律,豈無斟量而然?卿等亦必體予此意,則對揚之不暇矣。仍傳于任厚常曰,此批答,遣史官傳諭于領府事·判府事·右議政。
判義禁朴崙壽,知義禁洪義浩,同義禁尹益烈·柳畊聯名疏曰,伏以臣等卽伏見議啓判付,有諸罪人減律處分之命矣。雖知出於大聖人好生之德,而律以典憲,誠不勝憂歎之至。噫,誣人以逆,法係一律,首犯同參,元無差等,柳七在·洪燦謨之造謀設施,至爲兇憯,情節輸款,不啻昭著,此而傳於惟輕,其可曰國有法乎?李希祖·李游誠之奔走參涉,只施遠竄之典,李度中交結匪類,亦歸全釋之科,揆以獄體,失刑大矣。其何以杜亂萌而靖世道乎?成命之下,有難奉行,玆敢聯陳執藝之義,仰瀆崇嚴。伏乞聖明,亟收諸囚酌配之命,依律勘處,以伸王章,斷不可已也,臣等不任云云。答曰,省疏具悉。昨下處分,予亦有斟量,卿等勿復更煩,卽爲擧行。
校理趙經鎭疏曰,伏以臣於今月初三日,在坡州地,伏奉有旨,以臣爲弘文館校理者,繼以馹召有命,固當駕屨不俟,而適添寒疾,末由運動,遲待少歇,今纔舁還,義分都虧,惶隕冞增。仍伏念臣知識空疎,才具凡陋,雖閒司漫局,猶不足備數,而至於論思之職,決難堪任,況又年前僚員之疏斥,雖緣伊時傳聞之過實,滿紙張皇,遣辭深緊,至今追惟,尙覺悚恧,自此玉署一步,便成鐵限萬重,前後誤恩,不啻屢加,臣每聞命,踧踖靡所容措,寧犯逋慢之誅,實無冒膺之望者,臣豈樂爲?誠以放倒廉隅,猶屬一己之私憂,而玷汚名器,難免擧世之嗤點故也。伏乞聖慈,俯垂鑑諒,亟遞臣職,以重公器,以安私分,臣不勝大願,臣不以見職自居,而憂憤所激,義難泯默,敢此附陳焉。嗚呼,義理漸至湮晦,而隄防不嚴,亂賊無所懲畏,而變怪層生,至於今番鞫獄諸囚而極矣。本以怪鬼不逞之徒,陰懷凶譎挾雜之心,調吻習舌,所譸張者樂禍之言,連腸接肚,所營爲者構誣之計,漢祿卽載籍以來所未有之極逆大憝也。鐵案已成,丹書昭在,而肆然以逆案將飜窩窟可得之說,相與倡和,少無忌憚,究厥情節,已極窮凶,至如三條凶言,尤爲絶悖不道之案,而只緣頑狡之性,抵賴不服,互相推諉,專事呑吐,終至於綻露無餘,掩諱不得之境,則歸之於無根之言,欲以爲漫漶之計者,心跡叵測,吁亦痛矣。旣有聞之者,則必有言之者,言若無根,則從何得聞?其在重獄體伸王法之道,固宜到底窮覈,永拔亂本,而端緖已露,未盡鉤得,根因自在,徑先酌處,邦憲無所施矣,輿情無所洩矣。相臣聯箚,而終靳允可之音,三司爭執,而連下勿煩之批,臣於是愕然失圖,實不勝憂歎之至。臣竊瞷我殿下好生之盛德至仁,過於涵貸,殊欠奮發,凶醜無顧忌之心,餘孽肆覬覦之習,聖吉訟冤,是何等世變,而處分終未明正,根窩終未打破,馴致今日此輩之跳踉也。履霜而有堅氷之漸,芟草而貴除根之道,伏願聖明,淵然深思,廓揮乾斷,亟寢酌處之命,更下盤覈之音,以爲杜禍源絶亂萌之地焉。臣無任云云。省疏具悉。爾見大臣聯箚之批,勿辭察職。
獻納李魯新疏曰,伏以臣方赴鞫坐,伏見判付下者,有罪人七在·燦謨安置之敎,臣奉讀未半,不覺心膽俱寒,毛骨亦悚,非不仰認我聖上疑惟輕之盛德深仁,而在臣僚執法之義,實不敢奉承聖旨,使王章解紐,法綱漸紊矣。大抵此獄之根因,都是七在·燦謨,倡之和之,初以挾雜之計,參以構誣之謀,肆發反案二字,又出凶言三條,而及鞫庭盤問之日,更生掉脫之計,彼諉此此諉彼,互相呑吐,拈出無根之說,以爲遲延之方,渠雖曰無根,渠旣聽之,則豈無當初言之者乎?若無當初出言之人,則必是渠輩做出之言,而竟歸於無根之科,究厥心腸,至凶且憯,聖敎有姑從惟輕之典,特貸一律,以臣愚見,以爲七在·燦謨之罪,初無毫分可疑之端,旣無可疑之罪,而亦從惟輕之典,則亂逆將何以懲勵,王綱將何以大振乎?竊不勝憂歎慨恨之至。天道至大也,而春生秋肅,萬物方成,虞德至聖也,而鯀殛苗竄,四海治平。伏望聖上,體皇天成萬物之化,慕虞皇平四海之治,誕降肅殺之命,亟行竄殛之典焉。且天無獨運之機,必有四時之吏,五行之佐,然後成其化,我聖上亦一天耳。旣使委官,按此獄,而畢竟勘律,不待委官議定,特下判付,以爲酌處,臣不敢知聖敎中法者天下平者,果安在哉?伏乞聖明,特恢轉環之量,不拘銷刻之嫌,亟寢諸囚島配之命,更擧該府盤覈之典,俾王章振而亂逆懲焉。臣無任云云。省疏具悉。予之處分,誠無過當,勿煩。
任厚常,以義禁府言啓曰,鞫廳議啓判付內,法者天下之平,雖曰廷尉當,見此議啓,參以諸囚前後之招,誣人非不自服,情節輸款,歸之無根之言,言之聽之,互相推諉,首從終不分明,而所謂七在之首犯,燦謨之同參,不可曰十分無疑,則殺活之間,何不審愼乎?姑從惟輕之典,而特貸一律,柳七在楸子島安置,洪燦謨黑山島安置,李希祖·李游誠竝遠竄,李度中旣曰宜無可罪之案,而交結匪類,豈至勘罪?沈宜度別無可以爲罪,竝放送事,命下矣。李度中·沈宜度放送,柳七在全羅道靈嚴郡楸子島,洪燦謨羅州牧黑山島,竝安置,李希祖咸鏡道慶興府,李游誠穩城府,竝遠竄,而以議啓內辭意,俱罪目,依例發遣府書吏羅將,押送于各其配所,何如?傳曰,允。
上在昌德宮。停常參·經筵。
任厚常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李龍秀啓曰,玉堂上下番俱空,已至多日,事甚未安。副應敎李墷,校理金學淳,副校理尹日逵,修撰李羲準,旣有只推之命,校理趙經鎭,疏批已下,一體牌招,以爲推移入直,何如?傳曰,竝許遞,政官牌招開政。
任厚常啓曰,合辭許久闕啓,事甚未安。除在外·未署經·陳疏外,未肅拜·呈告人員,竝卽牌招,何如?傳曰,山林外竝許遞,今日政差出。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營軍兵,日次私習云矣,敢啓。傳曰,知道。
李龍秀啓曰,副校理李儒象,修撰李泰淳,副修撰姜世綸·林處鎭在外,副應敎·校理二員,副校理一員,修撰一員未差,玉堂上下番俱空,已至多日,事甚未安。應敎李鶴秀,卽爲牌招入直,何如?傳曰,允。
又啓曰,行吏曹判書金履陽,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判李存秀受由在外,判書更爲牌招,何如?傳曰,允。參議只推,一體牌招。
又啓曰,行吏曹判書金履陽,參議鄭觀綏再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,與判書,一體更爲牌招。
又啓曰,行吏曹判書金履陽三牌不進推考傳旨及參議鄭觀綏三牌不進,依定式禁推傳旨,今方捧入,而開政命下之後,連違召命,終不承膺,揆以事體,極爲未安。判書所當更請牌招,而係是一日四牌,何以爲之?敢稟。傳曰,參議分揀,與判書一體牌招。
任厚常啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
李龍秀,以禮曹言啓曰,大報壇祭享,每於三月上旬內擇日擧行事定式矣。吉日,令日官李持喆推擇,則來三月初三日爲吉云,以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
任厚常,以都摠府言啓曰,今正月二十六日永禧殿展謁時,侍衛寶劍守宮,當爲備員,而副摠管李普漢·朴命爕在外,都摠管李彦植享官入直,副摠管尹益烈有身病,二員未差,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,竝許遞,今日政差出。
又以兵曹言啓曰,今二十六日動駕時,本曹堂上侍衛及守宮,當爲備員,而參判尹尙圭,有身病,參知未差,無以備員進參,參知有闕之代,令該曹,以在京無故人口傳差出,待下批,牌招,以爲進參之地,何如?傳曰,允。
任厚常啓曰,兵曹參知口傳差出事命下,而吏曹判書金履陽,謂有情勢,不卽擧行,事甚未安。推考警責,使之卽速差出,何如?傳曰,允。
又以兵曹言啓曰,方山萬戶李仁弘,以三年窠邊將,兩次居中,其不職可知,依例罷黜,何如?傳曰,允。
又以訓鍊都監言啓曰,本局局別將吳致壽,身病甚重,勢難察任,改差,何如?傳曰,允。
又以刑曹言啓曰,西部龍山居李基載白活內,其同生弟仲伊,被刺於東幕居金一孫兄弟等處,仍爲致死云,故依例行檢矣。初覆檢狀中實因相左,不可遽然決折,依法典發遣本曹郞廳,三檢擧行之意,敢啓。傳曰,知道。
又以義禁府言啓曰,卽者黑山島安置罪人洪燦謨押去羅將姜應尙所告內,罪人燦謨,昨夜押去西小門外,病勢甚重,今日卯時量物故云,令漢城府,依例檢驗之意,敢啓。傳曰,知道。
掌令金啓淵疏曰,伏以臣連赴鞫坐,于今十許日,而伏見判付下者,有諸罪人酌處之命,臣於是,竊不勝憂歎,而繼之以訝惑也。今番諸囚,則所犯,何如?設施,何如?必也到底窮覈,然後可以打破根窩而鉤得獄情也。以上言窩窟三條凶言祿賊翻案等說,倡之和之,爛熳綢繆者,卽柳七在·洪燦謨,而李游誠·李希祖,往來酬酢,參證造謀,則嚴問明覈,斷不可已也。而又以無根之說,互相推諉,一直呑吐,渠雖曰無根,旣有聽之者傳之者,則烏可以無根二字,敢生掉脫之計乎?雖以兩囚之所已承款者言之,渠輩旣以誣人自服,則誣人卽一律也。此而輕先酌處,則刑政之失,尤當如何哉?若不夬正典刑,則不知何樣禍機,伏在何地,而王章無所施矣,輿憤無以洩矣。玆敢略控短章,仰瀆崇嚴。伏乞聖明,廓揮乾斷,亟寢成命焉。臣無任云云。省疏具悉。已諭於諸批,勿煩。
上在昌德宮。停常參·經筵。
曺錫正啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
傳于任厚常曰,左議政入侍。
備忘記,咸鏡監司韓用鐸下直,長弓一張·長箭一部,片箭一部,筒兒一介賜給。
傳于任厚常曰,今番動駕留陣,御營廳新番鄕軍三哨添入事,分付。
以應敎李鶴秀牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎李鶴秀,旣有只推之命,卽爲牌招入直,何如?傳曰,允。
以應敎李鶴秀牌不進罷職傳旨,傳于任厚常曰,只推。
任厚常啓曰,玉堂上下番俱空,已至多日,事甚未安。應敎李鶴秀,旣有只推之命,與今日政新除授玉堂,待下批竝卽牌招,以爲推移入直,何如?傳曰,允。
又啓曰,行吏曹判書金履陽,參議鄭觀綏四牌不進推考傳旨及禁推傳旨,今方捧入,而開政命下之後,連事違召,終不承膺,事體所在,極爲未安。判書所當更請牌招,而係是一日五牌,何以爲之?敢稟。傳曰,參議與判書,更爲牌招,違牌勿爲呼望。
曺錫正啓曰,行吏曹判書金履陽,開政命下,已至經宿,兵曹參知口傳差出,亦係緊急,而特敎申飭之下,謂有情勢,奉牌闕外,終不承膺,事體所在,誠極未安,推考,何如?傳曰,允。嚴飭入來。
以吏曹參議鄭觀綏四牌不進禁推傳旨,傳于任厚常曰,分揀。
有政。吏批,行判書金履陽陳疏,參判李存秀受由在外,參議鄭觀綏進,同副承旨曺錫正進。啓曰,行判書金履陽陳疏入啓,參判李存秀受由在外,小臣獨政未安,何以爲之?敢稟。傳曰,只出緊任,以金啓溫爲大司諫,金陽淳爲執義,權熀爲司諫,李允謙·金龍見爲掌令,鄭鴻慶·朴周爕爲持平,鄭時善爲獻納,朴宗休·朴晦壽爲正言,趙經鎭爲副應敎,李羲肇·姜浚欽爲校理,申綽爲副校理,李紀淵爲修撰,朴基成爲鳳山郡守,南奎采爲大同察訪,幼學申榦年七十,侍從臣前持平申慶會父,幼學柳之翔年七十,故持平柳春東父,以上今超通政加資事承傳。
兵批,兼判書南公轍病,參判尹尙圭呈辭,參議鄭景祚入直進,參知未差,左副承旨任厚常進。護軍趙弘鎭·權常愼·金相休·徐春輔·洪光一·閔靖世·鄭承毅·魚用升·張在源,以上竝單付。副護軍愼性眞·朴宗琦·金啓溫·李在秀·申若樞·李綱重·柳匡宇·金儀祥·金聲贊·黃益輔·鮮于愼,以上竝單付。副司直金熙華·李游夏·李墷·金啓淵·姜學濬·金學淳·趙經鎭·尹日逵·李相遠·金永範·李魯新,以上竝單付。副司果李羲準·朴齊一·鄭東逸,以上竝單付。副司正徐憙淳·安仁·朴永元,以上竝單付。赴戰嶺別將單金允弘,中嶺別將單趙命宇。
傳于任厚常曰,摠管未差之代,令該曹口傳差出。
右議政金思穆疏曰,伏以臣之尙居是職,是豈臣夢想之攸及哉?顧臣必退之懇,匪今斯今,癃疾之已至無奈,而臣不自居以生人,精力之莫可有爲,而人亦共憐其實狀,而年前十一哀籲之章,未蒙九重矜諒之恩,畢竟夤緣一出,居然輥到五載,黽勉遲徊,雖出於萬不獲已,神識運用,又不知幾層落下,泯泯而處,伈伈而度,黃扉爲養病之坊,素餐招竊位之誚,一味尸居,全不事事,淸朝之廉恥,緣臣而都喪,聖經之禮防,從此而盡壞,臣實放倒,人謂斯何,每一念至,自不覺顔騂而背汗。迺者前銜之疏出,而臣得聞其一二句語之流播者,則其論兩人者疎通事,至謂之義理懲討,破壞陵夷,而復以裒耳緘口等語,譏斥廟堂,殆無餘地,臣固不足備數於三事之責,而顧其任則廟堂之一也。亦安得不瞿然慙悚哉?噫,麟筆之討,必先於黨與,鸇逐之義,同得於秉彝,凡今日北面於殿下之廷者,夫孰不明張扶植於此箇義理,而臣雖老悖,區區所秉,亦自謂不後於人,今於白首垂死之年,冒居匪據之職,乃得此裒耳緘口之目於事關隄防之地,有相如此,將焉用彼。撫躬自悼,無面可顯,是尙可乞羞耐彈,厭然自掩,蹲仍具瞻之列,重犯無忌之誅哉。間値鞫事方張,不敢言私,淟涊度日,益增惶恧,今始略入文字,仰暴危懇。伏乞聖慈,亟削臣職,重勘臣罪,以謝人言,以靖私義,千萬幸甚。臣無任云云。答曰,省疏具悉卿懇。渺予小子,當此國勢之虞憂,民事之殿屎,宵旰一念,莫適所爲,而承佐之責,在於廟堂,此豈卿求退之時乎?況卿精力之强健,無減於曩時,爲國甚幸,至於前銜疏云云。不必强引,卿其勿辭,卽起視事。仍傳于曺錫正曰,此批答,遣史官傳諭于右議政。
行吏曹判書金履陽疏曰,伏以臣智慮,不能衛其身,信心妄行,自底僨敗,訟愆陳章,惟譴何是俟,何意賜以溫批,包函庇覆,一如癡子胡走,載顚載蹶者,提挈而扶豎之,臣誠感激,淸淚滿眶,愚未知聖明奚取於臣,而寬假之至於此極也。歷數近日秉銓之人,未聞有隨事露醜觸處生疣,如臣之爲者,臣一棄材耳。自棄者人亦棄之,人之所棄者,朝廷不棄,則其弊也。必至於壞國政而病世道,臣於是,竊不勝大惑而大懼也。伏見聖敎若曰,人有一言,而輒遞其職,則銓家無人而後已。竊仰天意亶出於重銓任靖世道之深憂遠慮,而區區以爲,人言亦有淺深,去就以之決焉。爲人臣而蒙破乖義理之目,猶且倖然自是,恬然自居曰,吾若去位,人誰居銓云爾,則是果何如人乎?枉尺而直尋,尙不可,況枉己而直世道者,臣未之聞焉。且今世道日趨于下,倡披放倒,無所顧畏,而獨有遭人言不安其位者,微近於廉恥一邊,便同成俗,壞越不得,故臣於年前,遭言之深緊,不至於此,而一番陳籲,卽蒙體諒,今若憑恃寵命,抗顔蹲冒,則不惟臣之前後兩截,亦恐上之所施者,不能無異同之差也。此臣所以寧被慢命之誅,不敢爲壞廉防之戒,首召牌屢降,坐犯違傲,飭敎繼下,無路承膺,玆敢進伏闕下,疾聲呼籲。伏乞天地父母,深諒臣情之窮蹙,早賜斥退,仍治逋慢之罪,以勵綱紀焉。臣無任云云。答曰,省疏具悉。冢宰之職,重任也。豈可以一時人言,若是深引乎?年前事,雖或體諒,而至於今日,有異於年前,體諒與不體諒,自有其時,卿其勿辭,卽爲行公。
知敦寧金在昌疏曰,伏以三陽泰來,百祿鼎至,廟宮祗謁,鑾蹕穩旋,春宮邸下入學之禮,已涓吉辰,岐嶷之德容天挺,溫文之睿姿日就,中外大小,普切慶忭。仍伏念臣曩叨金吾,以不飭羅卒事,大僚草記請罷,曾未幾何,敦銜特仍,聖恩縱感於收敍,私義決難於冒膺,來往松楸,逖違軒陛,稽謝之罪,恭俟威罰,魂宮享役,卽臣自效之地,而舊歲新年,心懸跡阻,飭敎之下,不敢爲晏然進身之計,伏地惶懍,靡所容措,玆敢略控微懇,仰瀆崇聽。伏乞聖明,俯垂鑑諒,亟遞臣所帶本兼之任,仍治臣積犯逋慢之辜,以肅朝綱,以安私分,不勝幸甚。臣無任云云。答曰,省疏具悉。卿其勿辭行公。
敎咸鏡監司韓用鐸書。王若曰,山川睠興龍之地,誕啓我四百年,塞垣重佩虎之行,其惟良二千石。咨爾南牙宰相,爲予北道主人。惟卿,八座金緋,百拙玄胄。身持繩墨,雍容法家之典刑,口無雌黃,宛轉名場之步趣。乃祖之樹立有卓,久聞楊太尉肖孫,先朝之嚮用未終,幸見張齊賢留輔。詞學贍敏,聯翩於玉署銀臺,才器周通,踐歷乎籌司銓部。海藩値桴鼓之警,處置得宜,沁府任管轄之權,保障有恃,蓋夷險不易所守,而外內歷試以功。睠彼咸吉一區,實我豐沛重地。瓜魚登廟,比國家之漆沮,蔘貂出山,卽禹貢之梁雍。金元帥之嵬勳,尙想鐵嶺有夷,尹侍中之舊蹟,可徵銅標不泐。肆列朝撫綏之盡道,何近日凋弊之多端,交倉之貲積皆虛,殆甚河東之壯雀鼠,互市之情僞難別,誰如穎川之問羊牛,水旱頻仍,幾煩移粟之政,風氣勁悍,易啓爭桑之虞。如欲使廿二州生靈,置之袵席,必也得一介臣威望,作之屛翰。剡薦旣同,簡心惟在。玆授卿以咸鏡道觀察使兼兵馬水軍節度使·都巡察使·咸興府尹。卿其專制方面,克殫乃心。外柔和而內實剛明,固知其綜理庶務,本恬雅而濟以威猛,何難乎彈壓一方。獷俗歸孚豚之仁,境無肆越,龍江絶牧馬之警,軍有一韓。錢穀甲兵,莫曰非儒者事,禮義干櫓,亦足張吾之軍。自餘稟裁,厥有常典。於戲,北門壯鎖鑰之任,吾復何憂,西蜀起絃誦之風,卿宜加勉。逖矣窮髮之地,往哉有脚之春。故玆敎示,想宜知悉。知製敎尹日逵製進。
丁丑正月二十四日午時,上御熙政堂。左議政入侍時,左副承旨任厚常,假注書朴永元,別兼春秋鄭基善·金道喜,左議政韓用龜以次進伏訖。用龜曰,日氣尙寒,聖體,若何?上曰,一樣矣。殿宮氣候亦一樣矣。上曰,今日當離發乎?用龜曰,退留一兩日,離發爲計矣。用龜曰,臣頃陳短章,猥承恩批,誠不勝感祝,而聖批中,有悖通後殿之敎,臣固知大明之下,無物不照,而臣則以爲此疏,與悖通不同矣。悖通則專以誣辱臣身爲事,此疏則盛論賤臣處義之失當,言非不可,而所可恨者,若論處義之失當,則只斥臣身,可也。而乃謂上累聖德,歸之於上下胥失,規勉之語,至及於不敢言之地,緣臣無狀,貽累至此,若論臣罪,萬戮猶輕。且其疏中,又謂重乖四維之義,夫四維者,卽禮義廉恥也。國而無禮義,國不得爲國,人而無廉恥,人不得爲人,雖微末庶官,若失此四字題目,則無以抗顔立朝,況忝在三事之列者,一聞此言,其可以靦然無愧,董率百僚乎?此旣臣宜去之一也。而非但臣情勢之如此,至若賤疾,近益癃痼,風痰昏眩,每有頃刻溘然之慮,筋力奔走,已無可望,而以若精神,其何以應接庶務乎?伏願特垂生成之澤,亟賜斥退,改卜賢德,是臣區區之望也。用龜曰,登筵屢瀆,極知猥屑,而臣之所帶嘗藥之任,殆近三年,以此情病,實無堪承之望,屢徹辭本,庶幾洞燭,而尙未蒙體諒,更願先自藥院之任,特賜鐫遞,俾安私分焉。上命退,用龜先退,基善曰,先朝御製外史庫奉安事,成命旣久於多年,擇單已徹於昨秋,而秪緣臣等之有故,至有承宣煩稟,退以明春之擧,揆以分義,萬萬悚懍矣。今已開春,謹當推擇吉日,卽速擧行,而奉安時儀節,不可不一徑稟裁後擧行,故敢此仰達矣。謹稽奉安謄錄,則實錄奉安,誌狀奉安,兩前例,實爲旁照援用之例,而年前外奎章閣奉安時,自內閣,已以誌狀奉安例奉往,今亦依此擧行,何如?上曰,依爲之。仍命退,承史以次退出。
上在昌德宮。停常參·經筵。
自卯時至人定,灑雨下雨,測雨器水深一寸四分。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
曺錫正啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而左議政韓用龜在外,右議政金思穆有身病,不得來會云矣,敢啓。傳曰,知道。
以應敎李鶴秀再牌不進罷職傳旨,傳于申絢曰,只推。
以副應敎趙經鎭,校理姜浚欽牌不進罷職傳旨,傳于申絢曰,只推。
以校理李羲肇牌不進罷職傳旨,傳于申絢曰,只推。
申絢啓曰,玉堂上下番俱空,已至多日,事甚未安。應敎李鶴秀,副應敎趙經鎭·姜浚欽,旣有只推之命,竝卽牌招,以爲推移入直之地,何如?傳曰,允。違牌勿爲呼望。
又啓曰,校理李羲肇,旣有只推之命,一體牌招,何如?傳曰,允。
傳于曺錫正曰,明日出宮內門路,以協陽門爲之。
曺錫正啓曰,大司憲宋穉圭,掌令李允謙,持平朴周爕在外,執義金陽淳,掌令金龍見,持平鄭鴻慶牌不進,監察茶時之意,敢啓。傳曰,知道。
以大司諫金啓溫,正言朴宗休·朴晦壽,執義金陽淳,掌令金龍見,持平鄭鴻慶牌不進罷職傳旨,傳于曺錫正曰,只推。
申絢啓曰,明日大駕詣永禧殿入齋室後,王大妃殿·嘉順宮問安,何承旨進去乎?敢稟。傳曰,左承旨進去。
朴宗薰啓曰,兵曹參知口傳差出命下,已至多日,明日動駕時,假通禮當爲差出,而吏曹判書金履陽,謂有情勢,尙不擧行,事體所在,誠極未安。推考警責,使之卽速差出,何如?傳曰,允。
申絢啓曰,兵曹參知口傳差出命下,已至多日,明日動駕時,假通禮差出,亦係時急,而吏曹判書金履陽,謂有情勢,連加催促,終不擧行,揆以事體,萬萬未安。從重推考,使之卽速差出,何如?傳曰,允。
又啓曰,兵曹參知口傳差出命下,已至多日,明日動駕時,假通禮差出,一時爲急,而行吏曹判書金履陽,謂有情勢,連加催促,終不擧行,揆以事體,尤萬萬未安。從重推考,使之卽速差出,何如?傳曰,允。次堂擧行。
又啓曰,玉堂上下番俱空,已至多日,特敎申飭,何等截嚴,而副應敎趙經鎭,校理姜浚欽,謂有情勢,奉牌闕外,無意承膺,揆以事體,萬萬未安。竝從重推考,何如?傳曰,允。
兵曹口傳政事,以李得濟爲都摠管,以吳翰源·朴宗京·宋祥濂·柳畊·安橚爲副摠管。
曺錫正啓曰,明日動駕時,兩司侍臣,當爲進參,除在外外,未肅拜人員,竝待開門牌招,何如?傳曰,允。
申絢,以禮曹言啓曰,二月令薦新冰,每年春分日開冰,翌日薦進矣。今年春分,在於來二月初四日,宗廟景慕宮魂宮薦新,則依例令東冰庫,臨時封進,而園所薦新,則以本園所藏之氷,來初五日薦進之意,分付於園所參奉處,何如?傳曰,允。
上在昌德宮。停常參·經筵。
上詣永禧殿·入齋室後,內閣·政院·藥房口傳問安。答曰,知道。展拜後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
曺錫正啓曰,大司憲宋穉圭,掌令李允謙,持平朴周燮在外,執義金陽淳,掌令金龍見,持平鄭鴻慶牌不進,監察茶時之意,敢啓。傳曰,知道。
傳于任厚常曰,侍衛軍兵毛具。
任厚常啓曰,司僕寺內乘,來言捲簾,毛帳,取稟。傳曰,捲三面,毛帳依例爲之。
李龍秀啓曰,臣以王大妃殿·嘉順宮問安,進去下直之意,敢啓。傳曰,知道。
曺錫正啓曰,卽者義禁府都事來言,今日還宮時,駕側鳴錚罪人李益輝,移送秋曹云矣,敢啓。傳曰,知道。
以執義金陽淳,掌令金龍見,持平鄭鴻慶,正言朴宗休·朴晦壽牌不進罷職傳旨,傳于曺錫正曰,只推。
申絢啓曰,玉堂空番,已至多日,特敎申飭,不啻截嚴,而副應敎趙經鎭,校理姜浚欽,謂有情勢,一向奉牌,無意承膺,事體道理,俱極未安。竝從重推考,何如?傳曰,許遞。
吏曹口傳政事,以閔德基爲兵曹參知。
曺錫正,以刑曹言啓曰,今日動駕時,忠淸道定山幼學李益輝,以其山訟事,擊錚於衛外,而處所旣在三處之外,依定式勿施之意,敢啓。傳曰,知道。
任厚常,以禁衛營言啓曰,來四月當六番中部左司屬京畿四哨軍兵,來三月二十五日,京中逢點,依例準二朔立番之意,本道監司處,預爲知委,何如?傳曰,允。
又以禁衛營言啓曰,來二月當六番中部前司屬京畿四哨軍兵逢點實數四百五名,已爲點閱整齊,來二月初一日,與銅龍門·建陽門·西營·新營入直將官軍兵等,依例替代,火藥庫南別營,則以京中哨軍替代後,舊軍放送之意,敢啓。傳曰,知道。
又以御營廳言啓曰,本廳來二月三月兩朔應立中部中司屬全羅右道二哨,忠淸右道二哨,合四哨軍兵四百九名,今已逢點整齊矣,二月初一日,與舊番左司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來四月五月兩朔應立中部右司屬忠淸右道四哨軍兵,三月二十五日,京中逢點,四月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
校理李羲肇疏曰,伏以臣於瀛館一步,鐵限千重,固不敢以職名自居,然義莫大於懲討,事有關於匡救,則芻蕘者,尙可以言,臣安得泯默而已乎?今番鞫獄撤罷之後,上自搢紳,下至輿儓,莫不以獄體之疎忽,獄情之疑晦,隱憂而竊歎曰,王綱自此不振矣,賊勢自此益張矣。臣心竊怪之,追問於參鞫之諸堂郞,略得其梗槪,則惟彼憂歎之言,信不妄矣。易曰,山上有火旅,君子以明愼用刑,惟明也故,照察焉無隱,惟愼也故,周詳焉不遺,獄成之後,有罪無罪,人皆見之,如山上有火之象也。今此獄則不然,詰囚不免於闊略,議讞終涉於苟且,殊有違於大易山火之義,臣請略擧其槪而言之。噫,彼一二怪鬼輩,敢以譸張之習,暗售交構之計,粧幻屋下之說,裒成紙上之錄,流布一世,疑亂人心,卽此獄之始也。其所謂錄,若謂是燦謨之所自錄,則何以有洪生所傳云云之題也。若謂非燦謨之所錄,則四囚之外,更無參聽之人,有誰錄之也。錄而傳于人者,亦何意也?世道壞敗,人心不測,若曰眞有白地誣人,如此錄者云爾,則亦安知不粧出此錄,冀爲掉脫之計者哉。此而不窮覈,則造謀設計之根委,終有所未著也,所未曉者一也。錄中之語,無非巧猾陰憯,而最其心骨俱驚者,卽逆祿反案,聖吉上言草之說也。燦謨·七在,旣以誣人自服,則其說似若自造,而至於自造,則兩囚皆不肯服,然則此說之造,必有其人矣。且人之誣人,必有所爲而爲,則今此誣人者,果爲何事也。若曰受人指使,則指使者,亦必有其人,指使而誣人者,其可以置而不問乎?況擧國之人,林林蔥蔥,苟欲加誣,何人之不可,而必所云云之人也。此而不窮覈,則自服誣人之情節,亦有所未明也,所未曉者二也。囚供中三條凶言,卽與右所云反案上言者,一串貫來,而燦謨·七在,互相推諉,終歸於無根之說何也,使燦謨而言之,則燦謨根也,使七在而言之,則七在根也。雖於燦謨·七在之中,亦必有分別而不可混者,若徒歸於無根而已。則是使爲其藉口之人,長在於然疑之中,玉石未分,人鬼未判,此而不窮覈,則朝家之所治者何獄,渠輩之所伏者何罪?此又未曉者三也。天下之事,不出於是與非眞與僞,此是則彼非,彼僞則此眞而己。未有似是似非似眞似僞之理,而今此獄情,不幸近此,臣所陳三未曉者,豈過慮也哉?書曰,天討有罪,五刑五用哉。有罪者倖逭,失刑也。無罪者枉罹,亦失刑也。刑之用一失,則人不得以安其生,國不得以協其治,故克明克審,必盡其情,使有罪者明伏典刑,無辜者不齎冤鬱,人安而國治,此古昔先王所以愼於庶獄,以弼五敎者也,可不念哉。噫,彼逆豎之課歲擊錚,設或由於日柱之所使,假息島中,曷探朝廷之動靜,是豈無奔走關通者而然乎?孤雛何知,敢犯蹕路之肅嚴,是豈無扶携指揮者而然乎?以是觀之,轂下伏莽,陰爲窩主者,孰敢曰無其人哉?然則鷺視而誰何者,爲賊邊乎?蜮射而潛伏者,爲國邊乎?其必有辨之者矣。今也端緖旣始,而盤覈未盡,盤覈未盡,而酌處遽下,忠志之士,豈不憤鬱,凶醜之徒,豈不揶揄,而在諸人辨誣之道,亦豈曰慊於心乎?燦謨雖已物故,應問諸囚,今皆自如,伏願聖明,淵然深思,穆然遠覽,特收酌處之命,仍令嚴覈,期於得情,千萬幸甚。今臣所言,斷斷非出於喜事之心,一則爲國家憂懲討之不嚴,而懼亂賊之潛滋也,一則爲廷臣悶情志之未孚,而痛讒說之殄行也。惟聖明垂察焉。臣無任云云。省疏具悉。事關懲討,則孰不明目張膽,誅之殛之,爾言誠然矣,至於今番獄事,爾以追問於參鞫諸堂郞,略得其梗槪云,獄案卽參鞫諸臣之按問而成也。爾未見其獄案,故無怪其言之如此,柳七在自作窩主,設施造謀之跡,綻露而不敢自隱,以誣人自服,洪燦謨亦以不露圭角,自服誣人,諸般凶言,在其設施造謀,則獄情有何疑晦,蔽一言曰,以其挾雜之計,欺人誣人,痛讒說之殄行,爾言亦是矣。
丁丑正月二十六日辰時,大駕詣永禧殿。展謁入侍時,行都承旨朴宗薰,行左承旨李龍秀,行右承旨申絢,左副承旨任厚常,右副承旨徐長輔,同副承旨曺錫正,假注書徐憙淳·朴永元,記注官曺錫鯤,別兼春秋鄭基善,檢校待敎李鶴秀以次侍立。時至,通禮跪啓請外辦,上具翼善冠·衮龍袍,乘輿由宣化門,出協陽門,降輿乘輦,由肅章·進善,出敦化門,至永禧殿紅箭門外,降輦乘輿,由殿大門,入齋殿。少頃啓外辦,上具冕服,詣板位行四拜禮,仍陞殿奉審,還詣齋殿。上改具翼善冠·衮龍袍,乘輿出殿大門,至紅箭門,降輿乘輦,仍由敦化門·進善門·肅章門,至協陽門外,降輦乘輿,仍由協陽門,入宣化門還內。出標信解嚴,諸臣以次退出。
上在昌德宮。停常參·經筵。
任厚常啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申絢啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
又啓曰,玉堂上下番俱空,已至多日,事甚未安。校理李羲肇,疏批已下,與應敎李鶴秀,竝卽牌招入直,何如?傳曰,允。
以應敎李鶴秀,校理李羲肇牌不進罷職傳旨,傳于申絢曰,只推。
申絢啓曰,假注書徐憙淳,身病猝重,勢難察任,今姑改差,何如?傳曰,允。
以平安監司李相璜狀啓,寧遠郡守咸正禧身死事,傳于申絢曰,令該曹口傳差出,催促下送。
申絢啓曰,應敎李鶴秀,校理李羲肇牌不進,副應敎·校理一員未差,副校理李儒象·申綽,修撰李泰淳·李紀淵,副修撰姜世綸·林處鎭在外,玉堂上下番俱空,已至多日,事甚未安。未差之代,政官牌招開政差出,待下批仍卽牌招入直,何如?傳曰,允。
任厚常啓曰,大司憲宋穉圭,掌令李允謙,持平朴周爕在外,執義金陽淳,掌令金龍見陳箚,持平鄭鴻慶未署經,監察茶時之意,敢啓。傳曰,知道。
申絢啓曰,寧遠郡守口傳差出事命下,而吏曹判書金履陽,謂有情勢,不爲擧行,事甚未安。推考警責,使之卽速差出,何如?傳曰,允。
又啓曰,守令差出事,命下之後,行吏曹判書金履陽,謂有情勢,連加催促,終不擧行,事體所在,誠甚未安。從重推考,使之卽速差出,何如?傳曰,允。
大司諫金啓溫,執義金陽淳,掌令金龍見聯名箚曰,伏以臣等伏見玉堂疏批旨下者,聖敎開曉,非不縷縷,而卽以批旨見之,此獄之不成體段,可以知矣。彼柳七在自作窩主,造爲凶言,則七在亦逆也,何惜乎七在,而至於與燦謨,減死同律乎?且以酌處時判付觀之,若曰,首從終不分明,又若曰,不可曰十分無疑,則自上亦已置之於疑信之間矣。獄者,聖王之所必愼也。克明克審克允而折之,猶懼其或失,今也折之於疑信之間,玉石黑白,人鬼忠讒,未盡剖判,而欲求人情之沕然,則人情愈必拂鬱矣,是豈四罪而天下咸服之義也,臣等於此獄,竊有區區可陳之見,蓋以外面驟看,則雖似洪·柳兩人自造誣人之計,細究事理,則誠有大不然者,渠輩之指謂爲聖吉草上言之人,自是馬牛不及,恩怨無干者,則許多人中,必拈出此人來,以爲話頭者,豈無所以也?此一款,未能窮覈到底,則此獄,安得爲究竟哉?惟彼聖吉,跳踉無忌之至此,而黃口乳臭,所不可自辦,則主張指使,扶護助成者,雖問於聖吉,亦必曰有其人矣。凡爲國邊之人,一聞有窩主潛伏之說,則無論虛實眞僞,傾耳而聽之,明目而察之,期於罪人之斯得,卽秉彝之所當然也。譬如人家,天雨墻壞,蓋藏疎虞,穿窬睥睨之憂,無時可已,其家之奴僕,常懷戒嚴,忽於半夜,聞隣家之警盜,而有跫音之可疑,則持杖出戶,掩而詰之,卽其職耳。盜則執之,非盜則舍之而已。就使非盜,詰之者何所尤,被詰者何所怒,若使爲奴僕者,聞跫音而不詰,非盜則幸矣。如其盜也而不能詰焉,蓋藏盡失之矣。其可謂盡奴僕之職乎?其被詰者,非盜則自無所愧,何怒於詰者,何累於被詰哉?然而被詰而起怒,反憎主人者,苟非有自盜之心,必是知盜之情者也。此事何以異是,顧今國勢之孤危,不啻於天雨墻壞,逆豎之跳踉,不啻於穿窬睥睨,草給上言之說,殆有甚於戶外之跫音,則爲國邊之人者,思欲察之,卽奴僕之持杖而詰之者也。察之而其人瞹昧,則卽隣人之妄警跫音之非盜也。察之者自可解疑,被疑者尙復何累,亦何所怒於聞警而思詰者乎?今也不然,乃因見疑之怒,要爲反噬之計,綢繆姦人,同粧凶錄,將以構捏傾陷之目,加諸爲國討賊之人,外則試眩亂之術,內則售漫漶之圖,遂使人主莫辨於忠讒,朝廷未分於邪正,究其用心之憯巧,抑亦有浮於憎主人者矣。吁可痛矣。臣等之所大懼者,此事若不能剖劈源頭,發露奸情,從此雖目見義理之翻覆,凶賊之陸梁,人將袖手噤口,而莫敢效捍衛之誠於殿下之廷矣。如是則苟使渠,眞箇不與於上言之事,開門而延盜,實自渠始,正所謂非其有自盜之心,必是知盜之情者也。若夫預構面質之供,請問聖吉之說,尤可見其段段粧撰,節節彌縫之計,以臣等愚見,此獄端緖之可覈,情節之可究,莫先於此者,而王府議讞之際,竟未盤問之及此,而至於徑放,誠亦未可曉也。伏願聖上,亟加三思,柳七在·李度中則更爲嚴鞫,其餘酌處之類,亦竝還囚窮覈,以辨其虛實而處之,使懷譎肆凶者,畢露情狀,而莫逃於典憲,無實見枉者,自得昭脫,而不在於䵝昧,折讒口交構之萌,蕩凶醜潛藏之藪,刑章不僭,義理益闡,千萬幸甚。取進止。答曰,省箚具悉。爾等之取以爲譬,誠切當,而究其獄情,則予之處分,亦有所據,爾等勿煩。
上在昌德宮。停常參·經筵。
曺錫正啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
徐憙淳改差,代以李憲球爲假注書。
任厚常啓曰,假注書李憲球,時無職名,令該曹依例付軍職,冠帶常仕,何如?傳曰,允。
申絢啓曰,玉堂上下番俱空,已至多日,事甚未安。應敎李鶴秀,校理李羲肇,旣有只推之命,竝更牌招,以爲入直,何如?傳曰,允。
又啓曰,新除授副校理申綽,時在廣州地,修撰李紀淵,時在黃海道新溪縣,經筵入番事緊,斯速乘馹上來事,下諭,何如?傳曰,允。
朴宗薰啓曰,行吏曹判書金履陽,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判李存秀受由在外,判書更爲牌招,何如?傳曰,允。參議只推,一體牌招。
又啓曰,守令口傳差出事命下,已至經宿,而吏曹判書金履陽,謂有情勢,連加催促,尙不擧行,事體所在,誠極未安。從重推考,使之卽速差出,何如?傳曰,允。
又啓曰,行吏曹判書金履陽,參議鄭觀綏牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書更爲牌招,何如?傳曰,嚴飭入來,違牌勿爲呼望。
以吏曹參議鄭觀綏牌不進罷職傳旨,傳于朴宗薰曰,只推。
朴宗薰啓曰,吏曹,鄭觀綏,旣有只推之命,一體牌招,何如?傳曰,允。
又啓曰,行吏曹判書金履陽,開政命下,已至經宿,守令口傳差出,亦有成命,而特敎申飭之下,謂有情勢,奉牌闕外,無意承膺,事體所在,誠極未安。從重推考,何如?傳曰,允。申飭入來。
大司諫金啓溫啓曰,臣於淸朝諫官之任,風采初不近似,情病又且兼苦,向來引避,略暴一二,而旬月之中,除旨再降,惶隕怵畏,雖不得不冒沒出肅,而第臣合啓中,不可聯參,前後處義,無異同矣。其何可晏然自居於臺次乎?請命遞斥臣職。答曰,依啓。
執義金陽淳啓曰,臣庸愚淟劣,淸朝言責,何嘗一毫髣髴,而亞憲新除,召牌荐降,臣怵畏義分,雖不得不章皇祗肅,第於合啓中,私義有不可聯參者,曾叨臺地,屢蒙恩諒,今臣處義,前後無異,請命遞斥臣職。答曰,依啓。
曺錫正啓曰,掌令金龍見,旣已承牌肅謝,不爲傳啓,直爲出去,事甚未安。推考,何如?傳曰,允。
以應敎李鶴秀,校理李羲肇牌不進罷職傳旨,傳于申絢曰,只推。
任厚常,以扈衛大將意啓曰,別將閔亨默,身病猝重,勢難察任,改差,何如?傳曰,允。
右議政金思穆疏曰,伏以日吉辰良,祗謁南殿,聖孝克伸於慕墻,群情胥欣於瞻旄,臣獨跡阻班聯,罪著闕禮,歡忭之餘,繼以惶隕,仍伏念臣以病則癃廢之極矣。以情則危蹙之至耳。冒上辭本,略暴血懇,批旨隆摯,慰勉鄭重,恩眷終靳於賜帷,微願莫遂於禠鞶,三事之職名自在,四方之嗤點交集,撫躬悼歎,如窮無歸,際又伏見堂疏臺箚之迭論鞫事,則滿紙臚列,莫不箚着於按獄之臣,而臣之耄荒溺職之罪,於是乎益無所逃矣。噫,莫嚴者獄體也,而詰囚則謂以闊略,莫重者獄情也,而議讞則歸諸苟且,臣看到未半,自不覺驚怖悚恧,靡所容措也。顧臣省覺精力,尙可責之以生人之事,而當此訊囚之重任哉。僚相有故,事會嚴急,不敢言私,擔舁參坐,而昏塞之見,憒劣之識,全不事事,自底僨誤,臣雖至愚,固已自料,則非斥之論,臣安敢辭也?大抵今番獄事,諸囚之造謀設施,狡惡凶譎,直是世道之一大變怪,而根窩未破,酌處遽下,竟使怪鬼之輩,生出獄門,此臣所以憂憤痛惋,以議以箚,屢瀆宸嚴而不知止者,誠爲鞫情之或致疎忽,而期欲窮覈乃已,則懲討之不嚴,亂賊潛滋,不獨爲言者之所憂,而實亦臣之所嘗憂者也。今於人言來,臣固樂聞,而第念名以委官,乃於治獄之際,不能明審,以致公議轉激,論斥備至,上以孤委毗之聖眷,下以負明張之初心,律以邦憲,合置何辟。伏乞聖慈,遄降威罰,以爲爲人臣按獄僨誤者之戒,亟允群請,應問諸囚,更加嚴鞫,夬正典刑,以洩輿憤焉。臣無任云云。答曰,省疏具悉卿懇。聖吉上言之必有指使窩窟,三尺皆知,如有近似於此者,則探其虛實而欲嚴討者,卽今日臣子之責,卿等之按獄,豈有一毫疎忽乎?至於請捕聖吉,則今番治獄之到底,於此可知矣,三司之臣,不見獄案故然也。在卿有何可引之端乎?勿辭卽起視事。仍傳于申絢曰,此批答,遣史官傳諭于右議政。
知事趙尙鎭疏曰,伏以南殿展禮,聖慕克伸,日吉辰良,玉體冞康,臣民歡忭,曷有其極?仍伏念臣於床笫病伏之中,伏奉吏曹名帖,以臣塡差來二月初三日景慕宮春享大祭初獻官,其在駿奔之義,固當蹶趨承,而第臣素患癖泄之症,自是數十年貞疾,近當換節峭寒之時,將攝失宜,癥癖衝亘,溏泄發作,登溷無度,肢體戰掉,神眩氣喘,食飮全却,藥餌罔效。加以腰脅頑痰,流注硬着,骨節酸疼,屈伸不得,房闥之間,轉側須人,諸般症形,雖不敢一一煩浼,而以此綿綴之氣力,醜穢之貌樣,進身於肅敬之地,自力於祼將之列,百爾思量,其勢末由,玆敢冒萬死據實疾籲於紸纊之下。伏乞聖慈,俯賜矜諒,亟許付標,以重享事,仍治臣瀆擾之罪,以安賤分,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
曺錫正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫正啓曰,大司憲宋穉圭,掌令李允謙,持平朴周爕在外,執義未差,掌令金龍見呈辭,持平鄭鴻慶未署經,監察茶時之意,敢啓。傳曰,知道。
傳于朴宗薰曰,藥房入侍。
朴宗薰啓曰,藥房提調·副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。應敎李鶴秀,校理李羲肇,旣有只推之命,竝卽牌招入直,何如?傳曰,允。
又啓曰,行吏曹判書金履陽,開政命下,已至多日,守令口傳差出,亦有成命,而特敎嚴飭之下,謂有情勢,奉牌闕外,終不承膺,揆以事體,誠極未安。從重推考,何如?傳曰,允。
又啓曰,行吏曹判書金履陽,政命已至多日,守令口傳差山,亦有成命,而特敎嚴飭之下,謂有情勢,一向奉牌,無意承膺,事體所在,萬萬未安。從重推考,何如?傳曰,允。
以吏曹參議鄭觀綏牌不進罷職傳旨,傳于朴宗薰曰,只推。
朴宗薰啓曰,吏曹參議鄭觀綏,旣有只推之命,更爲牌招,何如?傳曰,允。
以吏曹參議鄭觀綏再牌不進罷職傳旨,傳于朴宗薰曰,只推。
曺錫正啓曰,卽者義禁府都事來言,時囚無得過三日滯囚,曾有定式矣。時囚罪人任文白,當爲捧供,而判義禁朴崙壽在外,知義禁洪義浩,同義禁尹益烈·柳畊俱有身病,不得開坐云,知義禁洪義浩同義禁尹益烈·柳畊,竝卽牌招,以爲開坐之地,何如?傳曰,允。
又啓曰,知義禁洪義浩,同義禁尹益烈·柳畊牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
以應敎李鶴秀,校理李羲肇牌不進罷職傳旨,傳于朴宗薰曰,只推。
傳于曺錫正曰,發遣吏郞,諸執事淸齋與否,摘奸以來。
以慶尙左水使李觀植狀啓,機張縣掌松失火,惶恐待罪事,傳于曺錫正曰,勿待罪事,回諭。
曺錫正,以吏曹言啓曰,今此景慕宮春享大祭·魂宮朔祭祭宮中,時無職名人員,令該曹口傳付軍職,何如?傳曰,允。
又以禁衛營言啓曰,本營哨官趙鎭厚,以入直將領,事多顚錯,爲先汰去之意,敢啓。傳曰,知道。
又以御營廳言啓曰,本廳千摠柳得源,身病甚重,勢難察任,改差,何如?傳曰,允。
領府事李時秀箚曰,伏以歲籥載新,慶籙方開,春謁禮成,聖體冞康,春宮邸下入學盛禮,吉日已涓,區區下情,不勝忭祝之至。伏念臣病與齒添,奄奄床玆,不足比數於生人,而頃因推鞫有命,事會嚴急,扶曳病軀,屢次赴坐,迺者堂疏臺箚,相繼論列,以鞫覈之疎闊,議讞之苟且,大加非斥,辭意嚴峻,臣亦伊時參鞫之人也,顧何敢辭其責乎?噫,臣今形殼雖存,神情都竭,陳力就列,固非其時,況此受命訊囚,何等重任,而冒昧隨參,全未省察,僨誤至此,自速公議,滿心慙惶,歷日靡措,玆敢略具短籲,猥瀆崇聽。伏乞聖明,亟降威譴,以重獄體,以安私分焉。取進止。答曰,省箚具悉卿懇。已諭於昨日右相之批,卿無可引矣。仍傳于曺錫正曰,此批答,遣史官傳諭于李領府事。
判府事金載瓚箚曰,伏以三元方屆,百祿咸臻,廟殿展禮,鑾蹕穩旋,春邸就傅,吉日漸近,區區忭祝,曷有其已?仍伏念臣年已耆耋,病同蘧篨,卽一朝夕就盡之命,班聯彈束之列,竝不得自力進身,而至於日前推鞫,義急懲討,未敢言私,猥隨諸大臣後,强疾趨詣,而堂疏臺箚,果然迭出,乃以鞫覈疎闊,議讞苟且,規斥備至,辭意甚嚴,臣亦同是參座,同是按獄,則公議之來,其責惟均,臣於是滿心慙悚,靡所自措。噫,臣本以昏瞶,且兼癃病,明不能隨事剔奸,智不能到底覈情,致使三司共公之言,大加論列,折獄不察,臣亦無以辭其責矣。玆敢短章自列,仰瀆宸嚴,惟乞遄降威罰,使獄體重私分安,不勝幸甚。取進止。答曰,省箚具悉卿懇。卿見右相疏批,無可引之端矣。仍傳于曺錫正曰,此批答,遣史官傳諭于金判府事。
靑城尉沈能建疏曰,伏以臣百無一能,惟以筋力奔走,爲一分塵刹之報,而第伏念臣質本虛脆,素多貞疾,近年以來,衰朽轉深,痰癖之祟,已成蘧篨,眩暈之症,如坐舟車,小或勞動,輒致危劇,有時昏瞀,不省四到。當此換節之交,一倍添劇,氣息凜涰,胸腹牽痛,而坐臥俱妨,昨自直所,擔輿歸家,㱡㱡欲殊,此際卽接吏曹移帖,則以臣差魂宮獻官,享禮體重,義當蹶,而見今顚仆之形,固難强於駿奔之列,危惡之症,實不合於肅淸之地,玆敢冒死呼籲於崇嚴之下。伏乞聖慈,亟許體諒之恩,俾重祀典,因治臣瀆擾之罪,以肅朝綱。臣無任云云。答曰,省疏具悉卿懇。疏辭,許令該曹改付標。仍傳于曺錫正曰,此批答,遣史官傳諭于靑城尉。
行知中樞府事李集斗疏曰,伏以元煦惟新,寶齡無疆,臣民慶忭,曷有其極?仍伏念臣癃老賤疾,素患癬疥,近添寒感,晝宵咳喘,伏枕叫苦,食飮全却,動撣不得之際,以臣差景慕宮春享獻官,揆以義分,豈敢辭免?而目下病情,萬無自力駿奔之望,猥陳短章,冒死呼籲。伏乞聖明,天地父母,俯垂鑑諒,亟令該曹,卽爲變通,以安私分,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭,許令該曹改付標。
左參贊李好敏疏曰,伏以臣卽伏見吏曹名帖,以臣差魂宮朔祭終獻官矣。駿奔之役,烏敢言私?而第臣素患痰癖,近値餘寒之阧峭,以致宿症之猝添,衝亘胸膈,不能食飮,重以冷泄闖作,委頓床笫,以此病狀,不但參享之無路,亦爲淸齋之欠敬,不得不冒煩仰籲。伏乞聖慈,俯賜鑑諒,特許付標,以重享事,因治臣瀆擾之罪,以安私分,千萬幸甚。臣無任云云。答曰,省疏具悉。疏辭,許令該曹改付標。
知義禁洪義浩,同義禁尹益烈·柳畊疏曰,伏以臣等猥叨金吾之銜,獲備按獄之末,與聞鞫情,參覩議啓,而逆豎之窩窟未破,諸囚之情節未究,遽承酌處之命,再陳執藝之請,而未蒙允兪,竟歸奉承,抑鬱憂歎,秉彝同情,而臣等溺職僨事之罪,自知也明,果有堂疏臺章,鎭日峻發,謂以詰囚闊略,議讞苟且,臣等亦一參坐中人也。論斥之來,只當拜受之不暇,相顧慙惶,靡所容措而已。時囚捧供,召牌屢降,而情地危蹙,承膺無望,臣等見職之在所譴斥,不待臣等之縷陳,而聖明必有以俯諒矣。玆敢隨詣朝房,相率陳籲。伏乞天地父母,亟賜重勘,以謝公議,以安私分,不勝千萬至祝,臣等無任云云。答曰,省疏具悉。已諭於諸大臣之批,勿辭開坐。
持平鄭鴻慶疏曰,伏以臣草茅賤品,樗櫟散材,幸逢聖明,晩占科第,御筆恩賜,曠絶古今,及夫祗奉元寢,遽荷特陞之恩,待罪騎省,獲遂斗祿之養,臣與老父,感祝攢頌,惟願籍手義理,少酬涓埃而已。迺者栢府除旨,忽下於夢想之外,庚牌儼臨,閭里生輝,臣惝怳踧踖,莫省攸措,亦不敢屢犯違傲之罪,不得不章皇出肅,而第伏念淸朝耳目之任,地望不輕,補闕拾遺,繩愆糾謬,乃其職耳。苟非剛方正直之士,莫宜居之,臣學識魯莽,風裁巽軟,言責重任,自知不合,況臣以新進郞階,姑未署經,何可晏然以臺閣自處乎?顧今鞫事纔撤,疏啓方張,而徒靡虛銜,曠日持久,冞增惶懍。伏乞聖明,俯垂鑑諒,亟許鐫遞,不勝幸甚,臣於蘄免之章,不宜煩陳時事,而大關懲討,益激忠憤,不可以未署而緘默,略構短章,仰瀆崇嚴。伏惟恕其僭猥而少垂察焉。嗚呼,世道訛澆,而人心陷溺,義理漸晦,而變怪層生,至於今番鞫獄而極矣。第其鞫案嚴祕,臣未敢知何爲,而根窩未究,酌處太遽耶?噫,被柳七在·洪燦謨之醞釀設施,李游誠·李希祖之爛熳綢繆,謀議於袒括之中,而倫理斁絶,嘯聚於昏夜之間,而踪跡陰祕,至以聖吉窩窟,漢祿飜案之說,譸張誣人,吁亦凶且憯矣。噫嘻,凶如漢祿,逆如漢祿,鐵案已成,丹書昭在,凡今日北面於殿下之庭者,孰不欲沬血致討,窮覈痛鋤,而惟其凶孽未徐,大義愈晦,此一國臣民之所共憤也。渠輩乃敢藉此譸張,視作家計,肆然唱說,任加構誣,及至鞫庭盤問,自相推諉,終不直陳,只以誣人而自服,至於三條凶言,尤何等絶悖不道之案,而終始抵賴,專事呑吐,竟無指的,泛歸無根,究厥情跡,閃忽叵測,尤豈非痛惋者乎?大抵七在·燦謨,本是怪鬼不逞之徒,而其所造謀設計,是豈一二悖儒,所可獨辦者哉。逋逃之淵藪自在,擧世之耳目雖揜,則所謂姜浚欽是已。嗚呼,浚欽之前後罪惡,臣請歷數之,本以蛇蝎之性,兼之蜂螫之毒,平生伎倆,無非樂禍之心,晝宵經營,都是興訛之計,洪義運之結爲死黨,則泮疏參錄,少不爲嫌,是罔念父仇也。李基慶之托爲親査,則裕賊停啓,卽亦參涉,是背馳國是也,卽此數事。已是渠斁倫反常罔赦之斷案,而且其湖市揭榜,蓋出網打之術,海邑貪金,專爲資斧之用,延攬窮餓之類,慫慂無賴之徒,多年設施,百計跳踉,妖書悖通,無不主張,而長此不已,駸駸然下而戕害儕類,上而推及朝廷,金升淵之毆逐銓長,隣黨之和應莫掩,梁珪之㪣撼大臣,製通之指目有歸,因此而朝象不靖,擧世喧騰,渠是何人,乃敢如此。噫,其精神命脈,專在於貽禍廷紳,振起私黨,今於燦謨輩之所錄文字,始綻露無餘矣。徒以從前處分之不嚴,誅罰之倖逭,迷不知戢,其所肆惡,愈往愈甚,七在·燦謨之蒙騃沒覺者,吹噓爲奇傑,締結爲倀鬼,昨年以來,假托疏廳,七在之佩錢需用,皆其使喚,濁亂儒院,七在之嗾出妖書,卽其謀畫,此豈但賊夫人之子而已?雖以今番獄情言之,蔑視朝著,構捏搢紳,究其本則此實屛逐振起之一大機括也。其事則浚欽之夙昔所營,其人則浚欽之平日所使,渠雖百喙,安能免指嗾之目乎?所可痛者,堂堂淸朝,乃爲幺麽小醜挾雜壞亂,惹出無前之變,以售網打之計也哉。臣伏睹判付下者,若曰,不過一怪鬼輩挾雜之計,臣莊誦再三,益仰大聖人燭姦之明,有如精鑑所照,魑魅莫逃,而乃於卒徒之就鞫,渠魁之爲問郞,誠亦異哉。唁錄之割名,情札之推還,雖欲掩諱,而萬口皆傳,屛後之避坐,氣色之愁慘,可知顧惜,而十手所指,吁可笑也。向使鞫庭,究問振起之謀,則非但基慶之名,已出於秋供,浚欽之罪,亦將自著於鞫案,其奈情節未究,酌處輕遽,兩囚罪名,惟以誣人,而竟施減律,三條凶言,謂之無根,而終歸掩置,獄體由是而不重,亂賊由是而益肆,涓滴而滔天,伏火而燎原,必至之勢也。所以廟堂三司懲討之章,日積公車,而殿下尙蘄兪音,天地之仁,過加涵貸,而雷霆之威,殊欠奮發,凶醜無所懲畏,輿情莫不抑鬱。嗚呼,王法不可以終屈,公議不可以終遏,燦謨雖已鬼誅,而諸囚尙可盤詰。伏願殿下,廓揮乾斷,更爲嚴鞫,夬正典刑,而開國承家,小人勿用,其爲謀主罪魁,亦不容置而不論,前校理姜浚欽,亟施屛裔之典,以絶亂萌,以靖世道。臣無任云云。省疏具悉。今番獄事,悉諭於前後之批,而爾疏中姜浚欽事,爾果目見,而論人如是容易乎?所請不允,爾其勿辭察職。
丁丑正月二十九日辰時,上御大造殿。藥房入診入侍時,提調金蓍根,副提調朴宗薰,假注書朴永元,記注官安亨鎭,記事官李湜,檢校待敎李龍秀以次進伏,醫官吳千根·秦東秀以次進伏楹外訖,蓍根曰,日氣稍寒,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。蓍根曰,醫官診候,何如?上可之。千根·東秀以次診候訖,退伏奏曰,脈候左右三部調勻,而比常時稍高矣。上曰,退而議定湯劑,可也。蓍根曰,或有感候乎?上曰,感候則無之矣。進御淸肥散一貼煎入事。出榻敎上命退,諸臣以次退出。
上在昌德宮。停常參·經筵。
藥房提調金蓍根,副提調朴宗薰啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。玉大妃殿·中宮殿·嘉順宮·世子宮,口傳問安。答曰,知道。
曺錫正啓曰,大司憲宋穉圭,掌令李允謙,持平朴周燮在外,執義未差,掌令金龍見呈辭,持平鄭鴻慶未署經,監察茶時之意,敢啓。傳曰,知道。
任厚常啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于申絢曰,禮房承旨,馳詣宗廟·景慕宮,奉審摘奸,仍詣先農壇,奉審摘奸以來。
朴宗薰啓曰,藥房提調·副提調,持湯劑來待矣。傳曰,封入。
申絢啓曰,玉堂上下番俱空,已至多日,事甚未安。校理李羲肇,旣有只推之命,更爲牌招入直,何如?傳曰,允。
以校理李羲肇牌不進罷職傳旨,傳于申絢曰,只推。
申絢啓曰,玉堂上下番俱空,已至多日,事甚未安。校理李羲肇,旣有只推之命,更爲牌招入直,何如?傳曰,允。
又啓曰,行吏曹判書金履陽,政命已至多日,守令口傳差出,亦有成命,而特敎嚴飭之下,謂有情勢,一向奉牌,終不承膺,揆以事體,萬萬未安。從重推考,何如?傳曰,允。
朴宗薰啓曰,行吏曹判書金履陽,政命已至多日,守令口傳差出,亦係緊急,特敎申飭,不啻截嚴,而連加催促,謂有情勢,一向奉牌,無意承膺,事體道理,俱極未安。從重推考,何如?傳曰,允。
又啓曰,行吏曹判書金履陽,政命已至多日,守令口傳差出,成命亦已多日,特敎申飭,不啻截嚴,而連加催促,謂有情勢,奉牌闕外,終不承膺,事體道理,萬萬未安。從重推考,何如?傳曰,允。嚴飭入來。又啓曰,吏曹參議鄭觀綏,旣有只推之命,更爲牌招,何如?傳曰,允。
以吏曹參議鄭觀綏牌不進罷職傳旨,傳于朴宗薰曰,只推。
朴宗薰啓曰,吏曹參議鄭觀綏,旣有只推之命,更爲牌招,何如?傳曰,允。
曺錫正啓曰,工曹郞廳來言,明日各殿宮進上黃毛,當爲封進,而判書李羲甲在外,參判·參議未差,不得擧行云,何以爲之?敢稟。傳曰,參判·參議前望單子入之,待下批,牌招察任。
工曹參判·參議前望單子入之,參判朴命燮,參議林景鎭落點。
兵曹口傳政事,副司果趙經鎭·趙琮鎭,竝單付。
兵曹口傳政事,副司果單任㸁。
任厚常,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
曺錫正,以漢城府言啓曰,過期未婚之類,分付各部,搜訪報來矣。西部以無乎報來,故中東南北四部所報,別單書入之意,敢啓。傳曰,知道。
任厚常,以御營廳言啓曰,本廳待年軍金昌億,私獵於水踰峴近處,中虎一頭捉納,故謹此封進,而金昌億,待元軍有窠,依例陞實之意,敢啓。傳曰,知道。
靑城尉沈能建疏曰,伏以臣於日昨,以享官事,猥陳賤疾危劇之狀,幸蒙聖慈體諒之私,伏枕涕泣,感悚交切,卽接吏曹移帖,又以臣差魂宮春享大祭獻官矣。在臣蹶之義,苟有一分可强之道,何敢復事煩浼?而第臣病狀,已悉前疏,目下症形,比昨無減,且因日候之寒冷,重致頑痰之凝結,達宵咳嗽,呼吸喘喘,有時昏眩,氣息奄奄,肅敬之地,奔走將事,其勢末由,又不得不疾聲呼籲。伏乞天地父母,特垂哀憐之恩,亟下變通之命,仍治臣瀆擾之罪,以肅朝綱。臣無任云云。答曰,省疏具悉卿懇。疏辭,許令該曹改付標。仍傳于朴宗薰曰,此批答,遣史官傳諭于靑城尉。
忠淸監司洪奭周疏曰,伏以臣不忠無狀,遭罹兇誣,曾不能卽地刳腹,以自暴於天日之下,乃敢晏然食息,歷日浹旬,與平人無異,吁亦頑矣。噫,彼漢祿,是何等劇逆也,兇醜餘孽之肆然屢犯於蹕路,尤何等古今所未聞之大變怪也。爲今日北面之臣者,苟或一毫有忽於沬飮之義,則其爲辜,已合萬僇,而況於主張是扶護是,而甚至於欲售飜案之計者,尙可以晷刻容貸於覆載之間耶?臣以無似,受恩罔極,進不能章明大義,以少效臣子之責,退又不能使其區區之方寸,見孚於一世之人,乃令罔測之構捏,忽發於聲氣不相接之地,至騰章奏之間,上瀆崇嚴之聽,卽此罪狀,亦已萬殞而有餘矣。湛滅之禍,迫在呼吸,伏地血泣,唯鈇鉞是俟,不圖天地日月之明,不忍使一物之微,抱冤於覆盆之下,査事亟行,恩言洊降,坑坎衽席,生死肉骨,誠非臣闔門隕結,所可以圖報萬一,而乃若其危蹙崩迫之情,則愈久而愈不知所措,又何敢憑恃寵靈,厭然自諉以昭晰哉?恩造愈隆,辜戾冞彰,滓穢滿身,大質已隳,穹壤雖大,擧顔無所,拊躬自慟,生亦何爲,見今鞫事雖畢,言根未覈,唐突陳章,萬萬非義分之所敢出,而莫重符節,辱在身上,惶阨之情,一日如歲,玆敢援古人獄中上書之義,仰首鳴號於孔邇之天。伏乞聖明,下臣司敗,亟正刑章,以爲爲人臣不忠者之戒,亦令選部,卽差見職之代,俾藩務無曠,千萬幸甚。臣無任云云。答曰,省疏具悉。囚供以誣人自服,則於被誣之人何有,而强爲疏引如此乎?萬萬不當,卿其諒之,勿辭察任。
右副承旨徐長輔疏曰,伏以臣於近日,伏見堂疏臺箚,其見精而核,其慮深而切,其論確而正,竊意聖明覽此,必洽然而可,穆然而思,察獄體之多疎,悟奏讞之失當,卽命王府,更訊諸囚,得鬼蜮之眞贓,蕩幽陰之凶窩,使八方來世之人,咸知邪正之所在,忠讒之莫混矣。及伏見批旨下者,若曰,爾等之取以爲譬誠切當,又若曰,痛讒說之殄行,爾言亦是矣。則其凶譎之情狀,粧幻之事實,聖鑑皆已俯燭,而獨於設鞫更覈之請,靳而不許,豈或以旣撤之獄,旋復更始,爲鄭重難愼之端歟?誠如是,則臣竊歎日月之明,猶未照燭於人情之拂鬱也。此獄許多可疑之端,三司之章,亦不過擧其梗槪,然今姑勿論,請只就人情之所拂鬱而略言之矣。大凡治獄之法,訊詰皆有次序條理,使罪囚辭窮理屈,不敢復有呑吐漫漶之意,然後取服,取服而無他辭,然後議讞,故曰大小之獄,必以情也。噫,此獄之讞,果皆謂得其情也歟,雖以向日酌處時判付見之,聖敎若曰,終不分明,又若曰,不能十分無疑。夫不分明者,情實之未盡露也。詰囚而情實未露,則果可謂獄成乎?不能無疑者,觀聽之易滋惑也。斷罪而觀聽滋惑,則果可謂奏當乎?且於堂疏之批,若曰,獄案卽參鞫諸臣之按問而成也。臣所謂人情之拂鬱,人言之未已,政在按獄諸臣按問成案之如此也。往古來今,安有如七在·燦謨輩沒頭沒尾似譫似囈之所謂自服者乎?亦安有捧似此自服,而遽議究竟其鞫獄乎?今有殺人於此,無論其積年之怨與一時之忿,必於其人,有可殺之端,然後殺之,若全然無此而曰殺人乎?則雖百番自服,終不免其獄之爲疑獄,而其服之爲誣服矣?今七在之於所謂爲聖吉草上言者,素非識面,亦不接話,則何故自作窩主而誣之乎?卽不過因燦謨之所傳而聞之,因所聞而傳之於人耳,若全掩此端緖,而只以自服爲誣人,則自服者豈是實情,傳聞者安得無惑乎?且此獄之始,卽最初所謂洪生所傳與柳酬酢之錄也,錄中所言賊窩之說,洪·柳兩囚,旣云誣人,則造此言者,宜不出於兩囚之中,而至於造言一款,兩囚皆抵死而不輸款,觀於此則可知其造言者,在於兩囚之外,而爲是錄者,免不得自道而自造也。然則其錄中之許多凶險之說,亦可以類推矣。此實爲此獄之頭臚肯䋜,而一切掩而不問者何意也。夫纂凶錄而先投,則意在掉脫,而急爲此疑亂脅持之計,懼臺疏之將發,則援引他人者,安知非藉重沮遏之方乎?惟彼舞奸逞譎之態,如見肺肝,而按是獄者,反墮其術中,不能尋端核實,明白剖破,使奮然欲討之人,混被參證之律,漠焉遠坐之人,遂入䵝味之科,寧不痛哉?嗚呼,國之所愼,莫大於獄,而受命治獄,不能盡服,念審克之義,至使物議紛紜,國言諠騰,爲獄官者,安得免不職之罪乎?雖以言事之臣言之,目見人情之拂鬱,公議之迭發,而寥寥幾日,尙無以更覈之請發啓者,容默成習,不可但以壞損臺體言也。臣謂當該按獄之禁堂,與近日不言之臺臣,竝勘以重律,以警具僚,獄事之失平者,決不可因循不改,使王章歸於顚倒,群心轉益疑惑矣。臣適忝惟允之地,憂憤倍激,不容泯默,玆敢瀝血仰陳。伏乞聖上,亟從三司箚疏之請,更下諸囚嚴鞫之命焉。臣無任云云。省疏具悉。所請不允。
丁丑正月三十日辰時,上御大造殿。藥房入診入侍時,提調金蓍根,副提調朴宗薰,假注書朴永元,別兼春秋鄭基善·金道喜,檢校待敎李鶴秀以此進伏,醫官吳千根·秦東秀·卞之錞·劉賢基·李命運以次進伏楹外訖,蓍根曰,朝氣陰冷,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,昨日湯劑進御之後,諸節,若何?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。蓍根曰,醫官入診,何如?上可之。千根等以次診候訖,退伏奏曰,脈候左右三部調勻,浮大之候,比昨差減,而似微有餘氣矣。上曰,退而議定湯劑,可也。宗薰曰,俄者請診啓辭批答,以知道書出乎?上曰,依此爲之,進御淸肥散,依前方一貼煎入事。出榻敎上命退,諸臣以次退出。
上在昌德宮。停常參·經筵。
曺錫正啓曰,大司憲宋穉圭,掌令李允謙,持平朴周爕在外,執義未差,掌令金龍見呈辭,持平鄭鴻慶未署經,監察茶時之意,敢啓。傳曰,知道。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來初五日朝參日次矣,敢稟。傳曰,停。
傳于朴宗薰曰,藥房入侍。
朴宗薰啓曰,藥房提調·副提調,持金銀花茶來待矣。傳曰,封入。
申絢啓曰,校理李羲肇,旣入闕中,不爲肅謝,直爲出去,事甚未安。推考,何如?傳曰,允。
朴宗薰啓曰,行吏曹判書金履陽,開政命下,今旣多日,守令口傳成命,亦已屢日,特敎嚴飭之下,謂有情勢,連加催促,一向奉牌,無意變動,揆以事體,誠極未安。從重推考,何如?傳曰,允。
曺錫正啓曰,卽者義禁府都事來言,時囚捧供開坐事命下,而判義禁朴崙壽在外,知義禁洪義浩,同義禁尹益烈,柳畊有身病,不得開坐云,竝卽牌招,以爲開坐之地,何如?傳曰,允。
以吏曹參議鄭觀綏再牌不進罷職傳旨,傳于朴宗薰曰,推考傳旨捧入。
朴宗薰啓曰,吏曹參議鄭觀綏,旣有推考傳旨捧入之命,更爲牌招,何如?傳曰,允。
以吏曹參議鄭觀綏牌不進罷職傳旨,傳于朴宗薰曰,只推。
朴宗薰啓曰,吏曹參議鄭觀綏,旣有只推之命,更爲牌招,何如?傳曰,允。
以吏曹參議鄭觀綏再牌不進罷職傳旨,傳于朴宗薰曰,只推。
申絢啓曰,行吏曹判書金履陽,政命已至多日,守令口傳差出,亦係緊急,特敎申飭,何等截嚴,而謂有情勢,一向奉牌,無意變動,事體道理,俱極未安。從重推考,何如?傳曰,允。
任厚常啓曰,卽者中樞府錄事來言,領府事李時秀,判府事金載瓚,以爲公議峻發,情踪危蹙,走伏金吾門外,恭俟嚴勘云,係是大臣去就,敢啓。傳曰,安心還第事,遣史官傳諭。
曺錫正啓曰,卽者義禁府都事來言,領府事李時秀,判府事金載瓚,今方待命於金吾門外云,係是大臣去就,故敢啓。傳曰,知道。
又啓曰,卽者議政府錄事來言,右議政金思穆,以爲人言迭發,聲罪峻嚴,情踪危蹙,不敢偃處私次,逬出城外,恭俟金木之誅云,仍納命召,何以爲之?敢稟。傳曰,卿其安心入城事,遣史官傳諭,還傳命召。
事變假注書安仁書啓,臣於本月初一日申時量,敬奉聖諭,馳往傳諭于西部盤石坊議政府右議政金思穆所住處是白乎,則以爲臣罪著僨誤,誅殛猶輕,而聖度天大,曲加涵貸,史官遠臨,至以安心入城爲敎,驚惶震越,益無容措,臣雖罪犯未勘,席藁泥首,而獄體莫嚴,懲討爲急,謹當冒入文字,仰請處分云矣,敢啓。答曰,知道。
任厚常啓曰,右議政金思穆,又使錄事來言,雖伏承命召還傳之命,情踪一向危蹙,無以祗承,又爲還納云,仍納命召,何以爲之?敢稟。傳曰,還傳命召。
以校理李羲肇牌不進罷職傳旨,傳于申絢曰,只推。
以工曹參議林景鎭牌不進罷職傳旨,傳于朴宗薰曰,推考傳旨捧入。
傳于申絢曰,發遣吏郞,諸執事淸齋與否,摘奸以來。
申絢,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉草記事定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先農壇·雩祀壇·祈雨壇·馬祖壇·漢江壇·司寒壇·厲壇壇上及四面紅箭門墻垣階砌,俱爲無頉,而先蠶壇南邊紅箭門柱根塗灰剝落,卽爲修改事,分付該監,而此後看護等節,另加申飭之意,敢啓。傳曰,知道。
李龍秀,以戶曹言啓曰,香室藝文館,待開春改建事,前已草記允下矣。營建吉日,令日官池景泌推擇,則開基二月初八日卯時,定礎同月十九日辰時,立柱同月二十日卯時,上樑同月二十六日午時爲吉云,以此日時擧行,何如?傳曰,允。
任厚常,以御營廳言啓曰,本廳哨官禹弘檢,身病甚重,勢難察任,改差,何如?傳曰,允。
領府事李時秀,判府事金載瓚聯名疏曰,伏以臣等昏耋儱憒,按獄無狀,公議迭發,罪著溺職,數行短籲,未蒙恩譴,縮伏訟愆,歷日慙惶,及伏見右副承旨徐長輔疏本,剖析獄情之疑眩,論斥鞫體之疎漏,比之堂疏臺箚,尤極嚴峻,言言切當,臣等讀之未半,不覺震懍愧服,莫知措躬之所。噫,亂逆何限,而凶莫如祿賊,事關此賊,則今日臣子,孰不腐心痛骨,思有以窮探根因,劓殄無遺,而凶種指使之跡,逆案將翻之說,三條不道之凶言,或載於渠輩之私錄,或出於鞫庭之諸招,此臣等之涉旬設鞫,反復鉤詰,必欲得其眞贓而後已者也。只緣諸囚,狡黠獰頑,呑吐抵賴,端緖乍現而旋晦,情踪若綻而終匿,輸款則泛稱誣人,倡凶則混歸無根,鞫事未竟,酌處遽降,以啓以箚,爭之者屢,而天心未格,兪音尙靳,莫非臣等猥忝委官之列,全昧折獄之要,訊推初未嚴密,議讞或涉疎綾,當誅者不得用律,有犯者未免失刑,竟至君讐國賊之凶窩亂萌,不能到底打破,卽地掃蕩,承宣之言,輿人之言也。禁堂之罪,臣等之罪也。臣等方泥首金吾,恭俟鈇鉞之誅,而義莫嚴於討逆,事莫重於鞫獄,人情莫不拂鬱,國言轉益沸騰,不可以臣等之有罪,獄事之已撤,因仍置之,沁泄度日,使邦憲任其撓屈,凶徒潛自滋蔓,玆敢冒萬死聯陳愚見。伏乞聖明,淵然深思,穆然遠覽,亟依諸臣所請,更命設鞫嚴覈,快行誅討,重勘臣等當被之罪,以嚴王章,以尊國體,不勝幸甚,臣等無任云云。答曰,省疏具悉卿等之懇。已諭於前批,不必更煩,卿等之更引亦過矣,卿其安心。仍傳于朴宗薰曰,此批答,遣史官傳諭于領府事·判府事。
右議政金思穆疏曰,伏以臣冒按重獄,自底僨誤,人言迭發,聲罪峻嚴,臣於是衷情崩迫,踪地危蹙,蒼黃逬出,恭俟嚴誅,不自意近侍踵臨,諭以入城,負罪賤臣,何以得此?惝恍震越,益無容措。噫,臣雖至愚,亦具恒性,豈不知承命按獄之重,服念審克之義?而只緣臣形殼徒存,神精已亡,鬼蜮之情節叵測,而囚供則首尾未能領略,凶醜之根窩陰祕,而鞫案則前後無以照管,應問而未問,當覈而未覈,議讞不成體段,獄情未免疎漏,王章顚倒,國言喧騰,至有承宣論斷之章,而公議大可見矣。一則臣罪,二則臣罪,此而未蒙當被之律,則將何以重鞫體而塞輿論乎?嗚呼,亂賊之獄從古何限,而未有若今番鞫囚之極陰憯至狡譎者也。端緖之可疑,而旣未得逐條剖析,情實之可覈,而又未得到底劈破,凶如此獄,逆如此獄,而竟使幽陰之窟未蕩,神人之憤莫洩,則是可曰國有三尺乎?更鞫之請,群情莫遏,而窮覈之路,一兪尙靳,臣誠憂憤抑鬱,莫知其何以也。臣雖罪犯未勘,席藁泥首,而事關懲討,按住不得,敢效古人獄中上書之義,冒死申籲,仰瀆宸嚴。伏乞聖明,亟允群請,更命設鞫,嚴覈諸囚,夬行誅討,仍勘臣重辟,以存獄體,以嚴邦憲,不勝大願。臣無任云云。答曰,省疏具悉卿懇。俄遣史官,意謂幡然,今見來章,一向强引,予不勝憮然矣。卿之去就,宜無異同於兩大臣,而兩大臣今況還第,卿亦安心卽爲入來視事,所請已諭於兩大臣之批矣。仍傳于朴宗薰曰,此批答,遣史官傳諭于右議政。
永明尉洪顯周疏曰,伏以臣頃陳煎迫之懇,自犯擅行之罪,而聖度天大,譴何不加,恩批遠降,惶隕感泣,久益浹骨,臣旣往省病母,久離之餘,仍卽將還京第,得以隨宜扶護,而第臣於往來之路,蒙犯雨雪,觸傷風寒,入城有日,又添毒感,飮啖全却,貼席涔涔,殆乎不省四到,此際魂宮春享大祭初獻官之役,及於臣身矣。駿奔義重,受香在卽,臣如有一分强策之望,何惜乎賤軀?而顧今病狀,實無蠢動之勢,玆敢不避猥越,仰瀆崇嚴。伏乞聖明,俯垂鑑諒,亟命變通,以重享事,仍治臣瀆撓之罪,以安私分,不勝幸甚。臣無任云云。答曰,省疏具悉卿懇。疏辭,許令該曹改付標。仍傳于朴宗薰曰,此批答,遣史官傳諭于永明尉。
丁丑二月初一日辰時,上御大造殿。藥房入診入侍時,提調金蓍根,副提調朴宗薰,假注書李憲球,記事官曺錫鯤,別兼春秋鄭基善,檢校待校李龍秀以次進伏,醫官吳千根·秦東秀·卞之錞·李命運以次進伏楹外訖。蓍根曰,夜間聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,昨日湯劑進御後,諸節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。上命醫官入診,千根等以次診候訖,退伏奏曰,脈候左右三部調均矣。上曰,退而議定湯劑,可也。宗薰曰,注書朴心壽,向來陳疏承批後,聞其實病沈痼,時月之內,無望蠢動,勢難察任云,何以爲之乎?上曰,改差。宗薰曰,雖有改差之命,而廳規例爲還付矣。上曰,今姑置之,進御金銀花茶,牛黃淸心元一丸調入事。出榻敎仍命退,諸臣以次退出。
上在昌德宮。停常參·經筵。
曺錫正啓曰,大司憲宋穉圭,掌令李允謙,持平朴周燮在外,執義未差,掌令金龍見呈辭,持平鄭鴻慶未署經,監察茶時之意,敢啓。傳曰,知道。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申絢啓曰,右副承旨徐長輔,今日不爲仕進,卽爲牌招,何如?傳曰,允。
傳于申絢曰,禮房承旨,馳詣景慕宮,奉審摘奸,仍詣文廟,奉審摘奸以來。
申絢啓曰,玉堂上下番俱空,已至閱月,事甚未安。校理李羲肇,旣有只推之命,與應敎李鶴秀,一體牌招入直,何如?傳曰,允。
又啓曰,行吏曹判書金履陽,政命已至多日,守令口傳差出,亦係緊急,特敎申飭,不啻截嚴,而謂有情勢,屢加催促,一向奉牌,無意變動,事體道理,萬萬未安。從重推考,何如?傳曰,允。
曺錫正啓曰,知義禁洪義浩,同義禁尹益烈·柳畊牌不進推考傳旨,今方捧入,而開坐命下之後,如是違牌,事甚未安,竝更牌招,以爲開坐之地,何如?傳曰,允。
申絢啓曰,吏曹參議鄭觀綏,旣有只推之命,更爲牌招,何如?傳曰,允。
申絢以文廟初獻官意啓曰,臣奉香祝,來詣享所,塡祝時準祝,則大聖位祝文式陳明薦下,自以先師,至孟氏配三十二字見落,莫重祝文之若是誤漏,萬萬驚悚,原祝文,更令香室,改修正奉來,當該香室官員,令該府拿問處之。臣於香室準祝時,不能詳審,矇然不察之罪,恭俟重勘之意,敢啓。傳曰,知道。
申絢啓曰,文廟釋奠祭香祝,纔已奉傳矣。卽伏見獻官鄭晩錫草記,則大聖位祝文中,自以先師,至孟氏配三十二字見落云,莫重祝文之若是誤漏,萬萬驚悚,祝文則今方改書釐正,而臣之矇未覺察,惶恐待罪。準祝時不能照察之獻官,亦不可無警,從重推考,當該香室官員,所當重勘,而本院請推之外,無他可施之罰,何以爲之?敢稟。傳曰,允。卿則從重推考,獻官亦爲從重推考,香室官員,令該府拿問處之。
任厚常啓曰,右議政金思穆,又使錄事,來納命召,何以爲之?敢稟。傳曰,還傳命召。
事變假注書安仁書啓,臣於本月初一日戌時量,敬奉聖諭,馳往傳諭于西部盤石坊議改府右議政金思穆所住處是白乎,則以爲史官遠臨,批旨鄭重,諭之以入來視事,臣誠驚感震越,莫省攸措。顧臣罪著僨誤,自速人言,情益危蹙,若窮無歸,未蒙恩勘之前,無非泥首之日云矣,敢啓。答曰,昨批之後,望卿入來,見此史官書啓,失予所圖,不覺愧歎,卿試思之,今日民國之憂,何如?而左相方作省掃之行,卿又引去,豈有如許朝象乎?卿等使予孤立,而不有顧念之意乎?萬萬過矣,安心卽爲入來事,爾其更爲傳諭,仍與偕來。
申絢啓曰,行吏曹判書金履陽,開政命下,已至閱月,守令口傳差出,亦係緊急,特敎嚴飭,不啻屢次,而謂有情勢,一向奉牌,連爲催促,終無變動,事體道理,萬萬未安。從重推考,何如?傳曰,允。
傳于申絢曰,留院公事入之。
傳于申絢曰,發遣吏郞,諸執事淸齋與否,摘奸以來。
以右副承旨徐長輔牌不進罷職傳旨,傳于申絢曰,只推。
以吏曹參議鄭觀綏牌不進罷職傳旨,傳于申絢曰,只推。
以應敎李鶴秀,校理李羲肇牌不進罷職傳旨,傳于申絢曰,只推。
以全羅監司金敎根狀啓,茂州等邑民家失火事,傳于李龍秀曰,聞甚矜惻,元恤典外,別加顧助事,分付。
假注書朴永元書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山植木處看審是白乎,則松木鬱然,橡樹間之,未見斧斤之痕是白遣,由靑鶴亭,逶迤南北,所過處面面周審,則長松密匝,稚株叢茂,舊失火處所植木,今已蒼然茂盛是白遣,仍至典牲署後面冷井洞,則大松參差,擁蓋一山是白遣,下山詣南壇看審是乎,則繞墻累砌及紅箭門,竝無圮傷處,而主山及案山松樹,甚盛是白遣,踰文峴,至梨泰院後麓,到水閣峴是乎,則山脊犖确,木性不宜,略有穉松,姑未茁茂是白遣,前至馬石橋,松林蒙翳,而烙印舊痕,年久脫落,無以尋覓是白遣,到鴈峰伏兵峴植木處,則亦已薈蔚成林是白遣,迤東而至畫景谷,松橡相雜,周匝山谷是白遣,遵斗湖而歷審司寒壇墻砌及主山案山,竝無頉是白遣,至安靜寺,日暮止宿是白遣。初二日登無學峰,土性雖甚磽薄,樹木猶且茂盛是白乎旀,外山諸處,一一看審,竝無斫伐之痕是白齊。臣仍由光熙門,復路之意,敢啓。答曰,知道。
任厚常,以都摠府言啓曰,今日入直內三廳武兼禁軍及軍兵等,當爲中日習射技放,而魂宮春享大祭齋戒相値,不得設行之意,敢啓。傳曰,知道。
又以訓鍊都監言啓曰,行巡法意,何等嚴重,而去夜初更宮墻行巡時,宣仁門軍士,不給栍木,故問其委折,則當番軍,初不持栍出來,以致不給之境,栍木卽行巡憑考之信物,而初更闕栍,極爲驚駭。不能禁飭之兵曹堂郞,竝令該府,拿問處之。雖以行巡哨官言之,初更不受栍木而越巡者,萬萬可駭,爲先汰去,何如?傳曰,允。
又以訓鍊都監言啓曰,本局別將李勉植,身病甚重,勢難察任,改差,何如?傳曰,允。
又以摠戎廳言啓曰,本廳把摠趙湐,身爲入直將官,擧措駭妄,爲先汰去之意,敢啓。傳曰,知道。
判義禁朴崙壽疏曰,伏以臣獲蒙恩暇,歸省先壠,得以少伸情私,感極幽明,臣於鄕廬,得接邸報,則以向日獄情之不能到底窮覈,鎭日公車,論列備至,至於承宣請罪,獄官之章,辭理俱到,尤極嚴峻,參鞫諸臣,相繼自引,臣適在外之故,獨阻訟罪之列,震懍恧蹙,歷日靡措。噫,祿賊是何等極逆大憝,而事有關於此賊者,凡今日橫目之類,孰不沬血致討?劓殄無遺,而只緣諸囚之凶狡,逆豎之窩窟,凶言之根因,乍露旋晦,情節疑眩,究覈未盡,酌處遽下,執藝而復難之,加覈而取服之請,以啓以疏,俱未蒙兪,不免爲未具之案徑斷之獄,則懲討由是而不嚴,亂賊由是而潛滋,憂憤痛惋,秉彝同情。如臣無似,忝居獄官之列,旣不能參劾明愼,致使獄體疎略,輿論沸鬱,人言之來,拜受不暇,而溺職之罪,實無所逃,惶懍之極,玆從縣道,冒死仰籲。伏乞聖明,亟賜重勘,以謝公議,仍下盤覈之命,俾凶窩拔而王章伸焉。臣無任云云。答曰,省疏具悉。已諭於諸批,何有於按獄諸臣乎?勿辭行公。
知義禁洪義浩,同義禁尹益烈·柳畊等疏曰,伏以臣等官忝按獄,罪著溺職,人言迭發,情地危蹙,日昨聯籲,略暴自引之義,而嚴勘不加,恩批旋降,惶感恧縮,益無容措。迺者承宣之疏出,而獄情之疑晦,節節剖析,鞫體之疎忽,言言論斥,比諸堂疏臺箚,一倍嚴峻,此實輿人之口誦,臣等之頂鍼,於是乎臣等之罪,尤無所逃。噫,亘古亘今,寧有如漢祿之逆也哉?此是環東土日所照露所濡,秉彝同得之沬血聲討,期使根因必覈,逆種無遺者也。今此上言,指使逆案將翻,三條凶言,或在於暗室之私錄,或出於鞫庭之納招,互相推諉,呑吐抵賴,一望鉤詰,未得明的之眞贓,而酌處之命,未能終始爭執,竟歸伈泄奉承之科,今此承宣之憂,卽亦臣等之所共憂也。切中之論,固當受而爲罪而已。身爲獄官,而不能盡服,念審克之義,果有掩而不問,墮其術中者,則論厥辜負,合置何辟,大僚旣出城而胥命矣。臣等安敢以參聞末議,有所晏如乎?荐違召命,恭俟嚴誅,而事關懲討,亦不容泯默,玆以冒萬死聯陳愚衷。伏乞聖明,淵然深思,穆然遠覽,亟依諸臣之疏,請更命設鞫嚴覈,快行誅討,以伸王章,仍勘臣等當被之律,以謝公議,以安微分,千萬幸甚,臣等無任云云。答曰,省疏具悉。已諭於諸大臣之批,勿辭卽爲開坐。
上在昌德宮。停常參·經筵。
曺錫正啓曰,大司憲宋穉圭,掌令李允謙,持平朴周爕在外,執義未差,掌令金龍見呈辭,持平鄭鴻慶未署經,監察茶時之意,敢啓。傳曰,知道。
傳于申絢曰,禮房承旨,馳詣社稷,奉審摘奸,仍詣受香諸處,奉審摘奸以來。
曺錫正啓曰,行吏曹判書金履陽,政命已至閱月,守令口傳差出,亦係緊急,特敎申飭,何等截嚴,而一向奉牌,終無變動,事體道理,尤極未安。從重推考,何如?傳曰,允。
又啓曰,掌令金龍見,以其親病,投章徑行,原疏以社稷大祭齋戒,纔已退却矣。所當直捧禁推傳旨,而此與無端下鄕有異,從重推考,何如?傳曰,允。
又啓曰,知義禁洪義浩,同義禁尹益烈·柳畊牌不進推考傳旨,今方捧入,而開坐命下,已至經宿,連事違召,不卽擧行,事甚未安。陳疏到院,而原疏以景慕宮春享大祭齋戒,纔已退却矣。竝更牌招,以爲開坐之地,何如?傳曰,疏批已下,卽爲牌招。
傳于徐長輔曰,留院上疏入之。
安仁奉命在外,代以文慶愛爲事變假注書。
申絢,以禮曹言啓曰,卽接齊陵令所報,則今二月初一日酉時量,守僕房點火之時,火塊躍出,延及莎草,丁字閣左右前後莎草,盡爲燒燼,至及於陵上三階石云矣。莫重陵寢至近之地,有此莎草失火之患,萬萬驚悚。慰安祭,不卜日今初七日設行,依定式令開城府留守,進去奉審,而該留守,前已陳疏在外,本曹堂上郞廳,進去奉審。當該入直官員常時不能檢飭之罪,令該府拿問重勘,下屬等,令本府從輕重照法嚴治,何如?傳曰,允。
又以禮曹言啓曰,今二月初七日齊陵慰安祭時,兩官當爲備員將事,而令黃禧經,方在拿命中,爲先改差,其代卽令該曹,以在京無故人口傳差出,以爲備員擧行之地,何如?傳曰,允。
曺錫正啓曰,行吏曹判書金履陽,開政命下,已至閱月,守令口傳差出之命,亦已多日,屢次飭敎,何等截嚴,而謂有情勢,一向奉牌,尙無變動,齊陵令口傳差出,尤係時急,而成命之下,亦不擧行,萬萬未安。從重推考,使之卽速差出,何如?傳曰,允。陵官,令次堂差出。
事變假注書安仁書啓,臣於本月初二日午時量,敬奉聖諭,馳往傳諭于西部盤石坊議政府右議政金思穆所住處是白乎,則以爲臣於屛伏城外,泥首俟勘之中,近侍復臨,聖諭荐降,十行絲綸,鄭重嚴截,勉之以民國,諭之以朝象,責其引去,至命偕來,殆若敦迫於無端逬出者然,萬萬非負罪賤臣,所敢承當者,臣誠惶隕震剝,直欲鑽地而不可得也。顧臣自處之義,是豈可已而不已者哉?忝叨時任,終始按獄者,臣實其人,而耄憒無狀,僨誤至此,則有不容自比於原任之赴坐,而與同其去就也明矣。今於輿論之發,至請禁堂之重律,則論其負犯,無非臣罪,其何敢憑藉開釋之恩言,徒幸罪戾之倖逭,而晏若無故,重入脩門,莫念邦憲之嚴,不顧廉義之重哉?未蒙當被之律,虛紆曠絶之渥,情踪愈蹙,不敢久淹,蒼黃登途,轉尋鄕廬,臣罪到此,尤合萬殞,回首觚稜,有隕如瀉云矣。臣則旣承偕來之命,故仍爲隨往之意,敢啓。答曰,知道。今見史官書啓,卿又轉尋鄕廬,是豈所望於卿者乎?少無可引之義,而如是强引,爲卿慨然,按獄而赴坐,時原任何異,而今其去就不同,予實未曉卿意也。不須多誥,卽爲還朝事,爾其更爲傳諭,期於偕來。
任厚常啓曰,右議政金思穆,又使錄事,來納命召,何以爲之?敢稟。傳曰,還傳命召。
以忠淸都事鄭宗顯狀啓,可興倉捧稅差使員移差事,傳于曺錫正曰,日前疏批之後,又以都事替行,此道臣事,甚未安,怪鬼輩所爲,無論如此如彼,誣人則一也。今旣自服,而一例强引,果何故也?爲先從重推考,斯速察任事,回諭。
申絢,以侍講院言啓曰,王世子入學時,進講冊子,不可不預定,依例問議于傅賓客之意,敢啓。傳曰,知道。
又以禮曹言啓曰,卽接掌樂院所報,則今二月初四日宗廟·永寧殿·景慕宮春奉審時,提調當爲進參,而提調金履陽,奉牌闕外,提調李肇源,出疆無以進參云,令政院稟旨變通,何如?傳曰,竝許遞,前望單子入之。
掌樂提調前望單子入之,金羲淳·金蓍根落點。
曺錫正,以義禁府言啓曰,京畿監司李魯益狀啓內,齊陵守僕房點火之火塊躍出,延出於莎草,丁字閣左右前後莎草,俱爲延燒,莫重之地,有此意外之患,誠萬萬驚悚。當該入直陵官,令該府拿問嚴勘,地方官常時不能察飭之罪,在所難免,該府使李彦煐罪狀,亦令攸司稟處事,啓下矣。當該陵官黃禧經,今方入直,待替直拿囚,當該地方官豐德府使李彦煐,以兼營將守令,時在任所,依例發遣府書吏,差兼官後拿來,何如?傳曰,允。待待命拿囚。
慶尙監司金魯敬疏曰,伏以臣以道內綿荒,猥陳疏本,仰請田稅木之折半代錢,大同木之全數代錢,冀蒙朝家準許之恩,使彼幾萬生靈,回剜肉之痛,被挾纊之澤,如渴望飮。如縛求解,及伏見備局關辭,田稅則本色徵捧,只以大同三分之二,許令代納,臣誠愕眙失圖,罔知攸措。噫,惟正之賦,所重自別,窮民之望,易濫難從,臣亦嘗從大夫之後,與聞廟議之末,豈不知常供不可以妄議,恩澤不可以輒竭,而一朝居外,罔念任土之常法,只干違道之私譽,張皇煩請,上瀆崇嚴也哉?本道綿農之告歉,已悉於前疏,雖以廟啓中比兩湖尤甚之語觀之,不待臣言之再,已爲京外之所知,則固不必縷縷,而臣之赴任,已一朔矣。道內事情,雖未詳悉於纖毫,亦漸領略其大綱,顧今杼柚竭矣,賣買絶矣。弩末之勢,雖薄奚穿,竿頭之步,欲進何由,所謂一疋之價,日漸翔貴,前疏所陳五兩,今已六兩內外矣。亦非眞箇市上之賣買,特其虛擬臆料之論,而實則持價而往,竟無尺寸之所得,設或不待頒降,預先發令,固非旬日可捧,則捱過此月,虛價之高騰,又將倍蓰,本色之買取,更無奈何?況今頒降姑不下來,排捧尙未定期,今日如此,窮春可知,哀彼窮蔀孑遺之類,饑而死寒而死,猶不可諉之於歲也。今乃捨此通變之方,責其必無之物,犴獄以逼之,桁楊以毒之,將至於死而後已,則是人也非歲也。焉有聖明在上,而若恫之澤,無以下究,盡劉之慘,反在卽地者哉?況木之一疋,準米之七斗,則折以時價,殆過二石,此與立法本意,尤爲逕庭,而彼無告愚民,徒知辦納之難,必欲代錢,卽勢之所必然,而情之不可遏矣。苟使臣,徒知嚴畏,膠守常例,只督本色,則殘民之流亡渙散,姑捨無論,公納之過限愆期,尤靡所屆,畢竟國計徒歸於益絀,民勢更無以着手,思之及此,尤爲懍然。嗚呼,荐歉之後,溝壑之殘喘,疫癘之餘生,幸賴大聖人懷保之恩,得有今日,莫不攢手北望,以爲光明之燭,必照於大嶺之外,咸懷少須臾無死之願,而代錢一事,卽渠輩出死入生之大關,以今尤甚之慘歉,未蒙從前已施之例,則非但尺寸無可得之路,抑恐權輿有未終之歎,是皆殿下之赤子耳。始望父母之邇,竟憾天地之大,則竊恐大違於本固邦寧之義。噫,緣木求魚,勢之所必無也,人欲天從,理之所必有也。目見其疾病之極,而猶復緩聲而自阻,則臣罪尤當如何?情窮勢迫,言不知裁,復此冒昧而陳之。伏乞聖明,特推如傷之德,田稅則許令折半,大同則純錢代捧,俾嶺民,咸知大聖人好生之德,出尋常萬萬,千萬幸甚,臣方與一道吏民,瞻天望雲,日夕顒祝。臣無任云云。答曰,省疏具悉。所請,令廟堂稟處。
上在昌德宮。停常參·經筵。
巳時午時,日暈。
曺錫正啓曰,大司憲宋穉圭,掌令李允謙·金龍見,持平朴周爕在外,執義未差,持平鄭鴻慶未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,左副承旨任厚常,今日不爲仕進,卽爲牌招,何如?傳曰,允。
曺錫正啓曰,知義禁洪義浩,同義禁尹益烈·柳畊牌不進推考傳旨,今方捧入,而開坐命下,已至多日,如是違牌,事甚未安。竝更牌招,以爲開坐之地,何如?傳曰,允。
李龍秀啓曰,假注書朴永元,身病猝重,勢難察任,今姑改差,何如?傳曰,允。
傳于李龍秀曰,故提學李徽之夫人卒逝云,賻物依定式輸送事,分付該曹。
曺錫正啓曰,行吏曹判書金履陽,開政命下,已至閱月,守令口傳差出,亦係緊急,屢次嚴飭之下,謂有情勢,一向奉牌,尙無變動,事體道理,尤萬萬未安,從重推考,何如?傳曰,允。
李龍秀啓曰,明日傳香,禮房承旨當爲齋宿,而行右承旨申絢,纔已須資出去矣,卽爲牌招,何如?傳曰,允。
吏曹口傳政事,以李鍾稷爲齊陵令。
以左副承旨任厚常牌不進罷職傳旨,傳于申絢曰,只推。
曺錫正啓曰,今此丁丑年京外守令邊將薦擧單子三百七十一張,依例捧入,而其中應薦不薦人,令該曹察推,何如?傳曰,允。
申絢,以吏曹言啓曰,今此南壇祭終獻官,以前執義金陽淳塡差,而時無職名,令該曹口傳付軍職,何如?傳曰,允。
兵曹口傳政事,副司果單金陽淳。
申絢,以奎章閣言啓曰,景慕宮望廟樓,今春大奉審,臣元容,與本宮提調金羲淳,進詣展奉,奉審無頉之意,敢啓。傳曰,知道。
又以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,健陵·顯隆園·新園所親祭,華寧殿酌獻禮,當親行,該房知悉,日字今月望後·念後擇入。
又以侍講院言啓曰,王世子入學時進講冊子,問議于傅傳賓客事,命下矣。傅左議政韓用龜,時在京畿果川地,何以爲之?敢稟。傳曰,司書馳往問議。
曺錫正,以兵曹言啓曰,五衛將李寅協,除授在外,過限未上來,依法典改差,何如?傳曰,允。
事變假注書安仁狀啓,臣於本月初三日戌時量,祗受有旨內,更爲傳諭期於偕來亦爲白有等以,敬奉聖諭,傳諭於廣州彦州面良才村右議政金思穆所住處是白乎,則以爲臣罪戾未勘,眷渥冞隆,區區情踪,轉益危蹙,退伏鄕廬,惟俟重誅,近侍隨至,恩綸繼降,諭之以少無可引,責之以去就不同,慰藉臣敦勉臣,諄諄若慈父之詔迷子,無狀賤臣,何以得此?抑塞隕越,莫省攸措。顧臣處義之不敢不然,已悉於昨日附奏,則今不必更事煩陳,而以若負犯,未蒙當律,則邦憲由是而不嚴,輿論以之而愈鬱,將何以昭法紀而謝人言哉?聖恩縱感於拯拔,私義益蹙於倖逭,伏地震懍,惟願遄被嚴誅亦爲白有等以,臣旣承偕來之命,故臣姑爲仍留,緣由馳啓云云。答曰,前日之諭,已罄予意,安心卽爲還朝事,爾其更爲傳諭,期於偕入。
曺錫正啓曰,右議政金思穆,又使錄事,來納命召,何以爲之?敢稟。傳曰,還傳命召。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
任厚常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫正啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣竝在外,不得來會云矣,敢啓。傳曰,知道。
朴宗薰啓曰,右副承旨徐長輔,今日不爲仕進,卽爲牌招,何如?傳曰,允。
傳于申絢曰,禮房承旨,馳詣受香所,奉審摘奸以來。
任厚常啓曰,知義禁洪義浩,同義禁柳畊再牌不進,同義禁尹益烈牌不進推考傳旨,今方捧入,而開坐命下,已至多日,如是違牌,事甚未安。同義禁尹益烈,更爲牌招,知義禁洪義浩,同義禁柳畊,所當更請牌招,而係是一日三牌,何以爲之?敢稟。傳曰,與在外判義禁,竝許遞,前望單子入之。
金吾堂上前望單子入之,判義禁朴宗來,同義禁宋祥濂·李錫奎·洪遇燮落點。
任厚常啓曰,新除授判義禁朴宗來,同義禁宋祥濂·李錫奎·洪遇燮,竝卽牌招,以爲開坐之地,何如?傳曰,允。
朴永元改差,代以沈能恕爲假注書。
朴宗薰啓曰,行吏曹判書金履陽,開政命下,今旣許久,守令口傳,亦係緊急,而屢度嚴飭之下,謂有情勢,尙今奉牌,無意承膺,事體所在,萬萬未安。從重推考,何如?傳曰,允。
以右副承旨徐長輔牌不進罷職傳旨,傳于朴宗薰曰,只推。
任厚常,以都摠府言啓曰,副摠管金益彬,以御營中軍,軍兵等中日試射放事,南小營晝仕出去之意,敢啓。傳曰,知道。
申絢,以禮曹言啓曰,王世子入學節目,當爲磨鍊,而出還宮門路,謹稽各年入學時謄錄,顯廟己酉年,則出宮由宣仁門,還宮由敦化門,肅廟朝乙亥年及景廟朝壬寅年,英廟朝丁未年,則出宮由集春門,還宮由宣仁門,壬戌年則出還宮俱由集春門,辛巳年則出還宮俱由弘化門矣,今番則何以爲之乎?敢稟。傳曰,依辛巳年例爲之。
又以禮曹言啓曰,王世子入學翌日陳賀頒敎等節目,當爲磨鍊矣。冠禮前凡陳賀時,王世子殿庭行禮,依前例權停,自內只進表裏事,前已定奪,今亦依此擧行,而世子宮陳賀之節,謹稽各年入學時謄錄,多有權停例擧行之例。英廟朝壬戌年,則因特敎,坐堂親受,而有下堂迎之置之之命,今番則何以爲之乎?敢稟。傳曰,權停例爲之。
又以禮曹言啓曰,以陵幸取稟草記,傳曰,健陵·顯隆園·新園所親祭,華寧殿酌獻禮,當親行,該房知悉,日字今月望後·念後擇入事,命下矣。幸行吉日,令日官池景泌推擇,則今二月二十日,二十六日,二十八日,二十九日俱吉云,以何日定行乎?敢稟。傳曰,以二十六日爲之。
朴宗薰,以司饔院都提調·副提調意啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後行會于畿營之意,有所稟定矣。今此健陵幸行時,各邑進排,依例知委,監膳提調郞廳,先期進詣,何如?傳曰,除之。
任厚常,以兵曹言啓曰,在前經宿幸行時,侍衛例爲稟旨磨鍊,而庚午年健陵幸行時,依丁卯年例,兵曹都摠府堂上郞廳,五衛將各二員,武兼八員隨駕矣。今番則何以爲之乎?敢稟。傳曰,依庚午年例爲之。
又以兵曹言啓曰,今此幸行時,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍七哨爲先廂,五哨爲後廂,訓禁將率領,禁軍三番爲之,御將率三營馬步餘軍,留都馬軍七哨爲之,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣,今番則何以爲之乎?敢稟。傳曰,二百名,餘軍一百名爲之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前經宿幸行時,城外屛門把守,大駕行過後,入來留都營,回鑾時出去把守矣。今亦依此擧行,何如?傳曰,允。
又以兵曹言啓曰,在前健陵幸行時,龍驤鳳翥亭少駐,始興晝停所留駐時,先廂步軍一哨作門矣。今亦依此擧行,何如?傳曰,允。
又以兵曹言啓曰,在前幸行時,畿邑所管斥候伏兵傳語軍,華城·廣州府,各隨地方擧行矣。今亦依此擧行,何如?傳曰,允。
又以兵曹言啓曰,在前健陵幸行時,水原留守,率步軍五哨及別驍士二番,別軍官八十人,出待于遲遲臺,爲先廂,步軍則行宮墻外環衛,而仍用於陵所扈衛,還宮時,到遲遲臺,竝爲解送矣。今亦依此磨鍊,何如?傳曰,允。
又以兵曹言啓曰,在前健陵幸行時,華城·始興設布帳,連以墻垣之堅固,不爲磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,在前健陵幸行時,舟師軍物,以大小間稟旨排立,而近年連以小軍物擧行矣。今番則以何軍物排立乎?敢稟。傳曰,以小軍物排立。
又以舟橋司言啓曰,今此幸行時,舟橋排設,令日官池景泌推擇,則今月初八日卯時爲吉云,以此日始役之意,敢啓。傳曰,知道。
又以司僕寺一二提調意啓曰,今此健陵·顯隆園·新園所幸行時,補把驛馬,勿論遠近道,限八十匹分排,知委各驛,以爲入用之地,何如?傳曰,允。
又以司僕寺一二提調意啓曰,健陵·顯隆園·新園所幸行時,各差備入把馬磨鍊,別單書入,而其中驛馬,則令兵曹,依例知委各驛,使之直爲入把,何如?傳曰,允。
又以義禁府言啓曰,卽接月令醫員皮載豐手本,則時囚罪人鄭景祚,素患痰積,處冷添劇,達夜叫痛,轉側須人,任文白屢日處濕,疝氣猝發,又添毒感,咳喘滋甚,食飮全却,兩囚病勢,實爲危重云。罪人病勢如此,則一邊保放,一邊草記,曾有定式矣。鄭景祚·任文白,姑爲保放之意,敢啓。傳曰,知道。
兵曹,健陵·顯隆園·新園所幸行時軍令,二月二十六日出宮,龍驤鳳翥亭少駐,始興縣行宮晝停,自闕門二十三里,華城行宮宿所,自始興縣行宮晝停所四十里。二十七日健陵展謁親祭,自華城宿所二十里,以上八十三里。顯隆園展謁親祭,新園所展謁親祭,還詣華城·華寧殿親行酌獻禮,行宮宿所,二十八日始興縣行宮晝停,當日還宮。
靑城尉沈能建疏曰,伏以臣樗櫟賤品,病又癃廢,宛轉床席,鬼事祗隔,尋常奔走之役,不能自强,莫重享官,有差輒籲,伏枕㱡㱡,漫無省覺,有臣如此,生不如死。第伏念臣待罪圃署,今已十年,而一味尸素,百弊蝟起,民俗日下,凌替成習,至於今番本署貢人輩呼訴而極矣。臣之向來一疏,病伏之中,神精昏瞀,言辭拙訥,事實未免顚倒,而溫批遽降,至承稟處之命,感惶交至,愧懼冞切,但當縮伏俟勘之不暇,而今此員役之杖配,尤爲臣難安之端,不得不更事瀆撓,惟聖明少垂察焉。蓋本署元貢價,例自戶惠廳上下,別貢則隨時增減,分作錢米,自本署從便區劃,而本署旣非經費衙門,初無財力之可言,只以若干稅米,導掌所納,東塗西抹,殆不成樣,而別貢判下米,今爲八十石矣。適値乙亥大歉之歲,所謂稅米,甔石不入,別貢上下,拮据無路,貧殘貢人,幾至渙散,渠輩進排,若有價本,則辦備物種,不在於米穀之豐歉,故仰念上供之體重,曲諒渠輩之事情,稱貸鳩聚,以七百五十兩錢,權給貢人,姑爲一分救急之方,擬待年豐,稅入之依舊還給本色,而昨年稅米,倖得稍裕,故竝與乙亥未給條,而計數上下,代錢權給者,貢價錢條中使之計除,則在本署別無所損,在貢人足可紓力,而渠輩乃以一時權給之物,把作眞箇永下之樣,此豈成說乎?當初若以米代永下,則盍不依戶·惠廳六四兩定式,而直以從市價十五兩計給乎?渠輩亦非不知此箇事理,而乃反呼冤者,卽不過渠輩奸計,後値歉歲,則從市直上下,欲以爲例也。此路一開,後弊難言,到今善後之道,依前以米出給,還徵錢條,而至於咸平導掌,雖謂之利竇,未爲過語,願差者,非止一二,而有利無利,姑無論,導掌所收之米,皆爲渠輩貢價,則一付之渠輩,事甚便好,故給其文券,使之擔當,渠若不願,則呈訴本署,還納文券,無所不可,而謂之弊瘼,無難上徹者,已是猥屑之甚,杖笞侵責之說,尤不近理。貢人書員,俱是員役,私相鬪鬨,未知其或有,而至若杖之笞之,苟無官長之令,則書員輩,豈敢私加鞭扑乎?貢人輩含憾於官家,逞憤於員役,畢竟勘律,乃至於定配,若此不已,則貢人輩雖或有難赦之罪,不敢施杖囚之罰乎?此莫非緣臣儱侗不職之咎,以啓日後無窮之弊,而孽由自作,罪歸下吏,慙恧之甚,無地自容,不避煩瀆之嫌,冒死更籲於憫覆之天。伏乞聖慈,亟遞臣提擧之任,以安私分,仍治臣孤負之罪,以肅朝綱焉。臣無任云云。答曰,省疏具悉卿懇。疏辭,令廟堂稟處,卿其勿辭行公。仍傳于申絢曰,此批答,遣史官傳諭于靑城尉。
上在昌德宮。停常參·經筵。
巳時午時,日暈。
任厚常啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
朴宗薰啓曰,同副承旨曺錫正,今日不爲仕進,卽爲牌招,何如?傳曰,允。
傳于任厚常曰,今番幸行時,凡係民事,務從省約,出還宮時,植炬除之,屬於役民事,皆以儲置米會減,虎網子,依前勿爲擧行。
沈能恕有頉,代以李憲兢爲假注書。
任厚常啓曰,判義禁朴宗來,同義禁李錫奎·洪遇燮在外,同義禁宋祥濂牌不進,無以備員開坐,何以爲之?敢稟。傳曰,在外人竝許遞,前望單子入之,違牌人更爲牌招。
金吾堂上前望單子入之,判義禁金履陽,知義禁趙德潤,同義禁尹行直落點。
任厚常啓曰,新除授判義禁金履陽,知義禁趙德潤,同義禁尹行直,竝卽牌招,以爲開坐之地,何如?傳曰,允。
又啓曰,判義禁金履陽,知義禁趙德潤,同義禁宋祥濂·尹行直牌不進推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
朴宗薰啓曰,行吏曹判書金履陽,政命今旣閱月,守令口傳差出,亦有成命,前後飭敎,何等申嚴,而一向奉牌,尙不承膺,屢度催促,無意變動,事體所在,萬萬未安。從重推考,何如?傳曰,允。
以同副承旨曺錫正牌不進罷職傳旨,傳于朴宗薰曰,只推。
傳于申絢曰,發遣吏郞,諸執事淸齋與否,摘奸以來。
申絢,以侍講院言啓曰,王世子入學時進講冊子,問議于傅賓客處,則傅左議政韓用龜,病未獻議,左賓客李晩秀,以爲僇廢之蹤,不敢以賓僚自居,俯詢之下,無以仰對,惶恐俟譴云。右賓客南公轍,以爲人生八歲入小學,十有五年入大學,灑掃應對,是修齊治平之本,故敎之之術,自有先後次第之分矣。謹稽英廟朝入學時,以大學進講,時則寶齡已過入大學之歲,竊意伊時諸臣之獻議,固當如此,而今我東宮邸下,方在沖幼之時,謹依列聖朝曁先朝辛巳已行之例,入學日所講冊子,以小學題辭爲之,恐合事宜,而見識愚昧,不敢質言仰對矣。左副賓客金羲淳,以爲學有大小之分,工有先後之別,故八歲小學,以培其本,十五大學,以收其效,進德之型範,入學之階級也。謹稽列朝始講之書,十歲以上以大學,十歲以下以小學,意出倣古,事不一例,而今我世子宮睿齡,甫踰八歲,所講正在小學,是乃先朝辛巳始講時書也。循已例而旣多,援近事而可法,今於就傅,亦以小學,恐合事宜,愚淺之見,不敢妄論。右副賓客金履喬,以爲惟我世子宮,以夙就之天姿,承早諭之至敎,甫過入小學之年,卽行入大學之禮,則所進講者,宜不出乎小學·大學二書,而謹稽列聖朝故事,睿齡十歲以前入學,皆講小學,而以題辭,爲當日自止,今亦遵用,似合事宜,而臣實淺見,惟仰上裁云矣,敢啓。傳曰,以小學題辭爲之。
任厚常,以戶曹言啓曰,今此香室·藝文館營建時,各樣匠募等,勢將頻數出入於闕內矣。其在審愼之道,宜有憑信之標,自本朝,依例成給黃帖,以爲憑考出入之地事,分付兵曹,何如?傳曰,允。
申絢,以成均館大司成意啓曰,文廟守僕,依宗·社守僕例試才抄擇,別單啓下事,曾有定式矣。守僕洪翼龍·李時定·安種璨汰去,代以事知守僕,試才抄擇,備三望受點次,別單書入之意,敢啓。傳曰,知道。
任厚常,以兵曹言啓曰,今此幸行時,舟師大將,當爲差出,而訓鍊大將,禁衛大將隨駕,只有御營大將一人,無以擬望,若値如此之時,則有摠戎使竝擬之例,今亦依此擬望,何如?傳曰,允。
又以兵曹言啓曰,今此健陵·顯隆園·新園所幸行時,各差備所把驛馬,別草磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
又以兵曹言啓曰,卽接宗廟署入直部將具塤牒報,則宗廟大門西邊墻上古本一株腐壓,墻垣二間頹圮云,臣公轍,今方進詣看審,而爲先令繕工監,以杻把子堅實圍排,依例樹柵,而衛軍二名定立,限改築間嚴加守直,令該曹卽速修築,亦令巡邏營門,申飭校卒,各別巡察之意,分付,何如?傳曰,允。
事變假注書安仁狀啓,臣於本月初五日午時量,祗受有旨內,批旨一度,正書下送,爾其更爲傳諭,期於偕來亦爲白有等以,敬奉聖諭,傳諭於廣州彦州面良才村所住右議政金思穆處是白乎,則以爲臣附奏纔徹,寵諭旋降,一往一復,恩召冞勤,臣雖冥頑,寧不知感,而然猶抵死違逋,自甘抗命之誅者,誠以未究之獄,在所當覈,而旣未準更鞫之請,僨事之罪,終不可逭,而又未蒙當勘之律,則進無以破凶窩而正獄體,退無以謝輿論而靖私義也。其將何所據,而更論去就之節哉?開釋之眷渥雖隆,懍蹙之情踪愈危,跼高蹐厚,如窮無歸,震越之極,惟俟刑章,而王人之來守荒村,尤傷事體,貽弊民邑,亦乞收還亦爲白有等以,臣旣承偕來之命,故姑爲仍留,緣由馳啓云云。答曰,卿之棲屑鄕廬,今爲幾日,一則由予否德,二則由予否德,以卿平日體國之心,不思幡然,而一向浼浼者,又予之誠意不孚也。不覺自愧于中,而卿之所以如是强引,亦不能無慨然者矣。卿須安心還朝,以副予日夕之望事,爾其更爲傳諭,期於偕入。
任厚常啓曰,右議政金思穆,又使錄事,來納命召,何以爲之?敢稟。傳曰,還傳命召。
忠淸監司洪奭周疏曰,伏以臣情窮勢迫,冒死鳴號,伏地隕越,惟大何是竢,卽伏奉恩批下者,首尾三十有九言,誨諭開釋,字字鄭重,雙擎百讀,感淚被面,不自知滓穢辜負之賤臣,何以獲此於君父也?隆天重地,無以爲譬,生隕死結,未足言報,苟使臣目下情踪,或可以一刻抗顔於世間,則唯當拚棄廉防,不恤夷險,思所以仰酬涓埃而已。尙何敢以一己去就,屢瀆于崇嚴之聽哉?顧臣所被之誣,果何等至兇絶憯之說也,護逆者尙謂之逆,況以北面之臣,而乃以圖飜逆案爲目,則其爲罪,尤有浮於護逆萬萬矣。是誠王法之所不容,神人之所共誅,天下萬世之所共討也。爲人臣子,一罹此名,雖使言根盡覈,誣案夬雪,無一毫䵝昧未暴之端,亦當茹痛含恨,杜門屛跡,以爲沒齒自靖之計,矧今囚供,雖云自服,根因尙未洞劈,鞫案嚴祕,固無以得聞其詳,而只以禁堂三司覆難之疏見之,亦可知其互相推諉,未覈言根之狀矣。言根未覈,則誣案自在,誣案自在,則臣之滿身衊汚,將無可洗之日,生旣無用,死將不瞑,俯仰穹壤,此何人斯?今臣之區區至願,唯在於與造言者,一遭對質,然後退伏斧鉞,以少贖其不忠之辜,至於官職去就,非臣之所暇議到,而使五十四邑財賦訟獄之重,漫無管攝,閱月踰時,上稽公家之政令,下積生民之苦瘼,此亦臣之罪也。臣於治疏之際,獲接家信,則臣之老母,失攝於冒寒驅馳之餘,素患眩癖,比前添劇,而病裏思臣,尤倍恒時,臣方在負罪俟勘之中,實非敢言情私之時,而方寸煎熬,昧死附控,此又臣之罪也。伏乞聖明,憐臣危苦之懇,察臣窮蹙之情,亟勘臣前後罪犯,施以當被之律,毋令天職久瘝,王章久屈,千萬幸甚。臣無任云云。答曰,省疏具悉。今番獄事,累日究覈,囚供終始以挾雜之計,造謀設施,綻露無餘,而自服誣人,於卿有何對囚而後可辨者乎?前日疏批,已悉此意,且當春務方殷之時,豈可久曠民事?勿煩察任。
上在昌德宮。停常參·經筵。
自人定至二更,月暈。
曺錫正啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申絢啓曰,來十一日輪對日次矣,敢稟。傳曰,當次人受點,後日次待令。
曺錫正啓曰,來十一日朝參日次矣,敢稟。傳曰,停。
傳于申絢曰,禮房承旨,與左副承旨,分詣受香諸處,奉審摘奸以來。
曺錫正啓曰,假注書李憲兢,時無職名,令該曹依例付軍職,冠帶常仕,何如?傳曰,允。
申絢啓曰,新除授副校理李儒象,時在忠淸道天安地,經筵入番事緊,斯速乘馹上來事,下諭,何如?傳曰,允。
曺錫正啓曰,行吏曹判書金履陽,政命今旣閱月,守令口傳差出,亦係緊急,特敎申飭,何等截嚴,而謂有情勢,一向奉牌,屢加催促,無意變動,事體所在,萬萬未安。從重推考,何如?傳曰,允。嚴飭入來開政,守令卽爲口傳差出。
又啓曰,判義禁金履陽,知義禁趙德潤,同義禁尹行直牌不進推考傳旨,今方捧入,而開坐命下之後,連事違牌,尙不承膺,事體所在,誠甚未安。竝更牌招,以爲開坐之地,何如?傳曰,允。
又啓曰,判義禁金履陽,知義禁趙德潤,同義禁尹行直再牌不進推考傳旨,今方捧入,而開坐命下之後,連事違牌,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
兵曹,以金基厚爲舟師大將。
曺錫正,以兵曹言啓曰,今此幸行出還宮時,摠戎使金基厚,以舟師大將,前期出去,而入來間留陣軍兵,領率無人矣。在前如此之時,有中軍代令之例,今番則何以爲之乎?敢稟。傳曰,以中軍代領。
又以禁衛營言啓曰,本營騎士別將金守基,身病猝重,勢難察任,改差,何如?傳曰,允。
又以義禁府言啓曰,卽接月令醫員皮載豐手本,則時囚罪人黃鍾人·康國龍,屢日處冷之餘,重得毒感,身熱如火,咳喘苦劇,食飮專却,轉側須人,兩囚病勢,俱爲不輕云,罪人病勢如此,則一邊保放·一邊草記,曾有定式矣。黃鍾人·康國龍,姑爲保放之意,敢啓。傳曰,知道。
上在昌德宮。停常參·經筵。
夜二更,月暈。
任厚常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫正啓曰,大司憲宋穉圭,掌令李允謙·金龍見,持平朴周爕在外,執義未差,持平鄭鴻慶未署經,監察茶時之意,敢啓。傳曰,知道。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
行右承旨申絢書啓,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官·佾舞工人摘奸則無頉,仍詣木覓山,神位版奉審則無頉,祭物祭器祭井看審則精潔,諸執事進排官摘奸則無頉,仍詣漢江壇,壇上神位版奉審則無頉,祭物祭器看審則精潔,諸執事進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
申絢啓曰,兼春秋安亨鎭·李湜,漢江·白岳監祭分詣事,當待開門復命,而不卽入來,以致入稟之遲滯,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
任厚常啓曰,都監中軍朴基豐,以本營習陣事,明日沙阿里出去矣,兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
曺錫正啓曰,行吏曹判書金履陽,政命已至閱月,守令口傳差出,亦係緊急,今此飭敎,尤何等截嚴,而謂有情勢,一向奉牌,連加催促,終不承膺,事體道理,俱萬萬未安。從重推考,何如?傳曰,昨日飭敎之下,一向奉牌,無意開政,口傳望筒,亦不擧行,事甚未安,更爲嚴飭,使之今日內爲之。
又啓曰,判義禁金履陽,知義禁趙德潤,同義禁尹行直再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,判金吾許遞,前望單子入之,次堂亦爲牌招。
判義禁前望單子入之,李集斗落點。
曺錫正啓曰,新除授判義禁李集斗,卽爲牌招,以爲開坐之地,何如?傳曰,允。
又啓曰,判義禁李集斗,知義禁趙德潤,同義禁尹行直牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
申絢啓曰,行吏曹判書金履陽,開政命下,守令口傳差出之命,旣已閱月,昨今飭敎,尤何等截嚴,而謂有情勢,一向奉牌,終無變動,事體道理,誠萬萬未安。從重推考,何如?傳曰,允。更爲申飭,使之卽速開政差出。
以全羅監司金敎根狀啓,金堤郡守朴宗垈遭父喪事,傳于申絢曰,令該曹口傳差出,催促下送。
申絢,以戶曹言啓曰,香室藝文館營建日時,前已推擇啓下,而上樑日字,與幸行日字相値,故令日官池景泌,更爲推擇,則定礎二月十二日辰時,立柱同月十六日辰時,上樑同月十九日午時俱吉云,以此日時,進定擧行,何如?傳曰,允。
曺錫正啓曰,左議政韓用龜,使錄事來納命召,何以爲之?敢稟。傳曰,還傳命召。
左議政韓用龜疏曰,伏以臣猥徹由單,伏蒙恩暇,特賜奠具,俾伸至情,榮動松楸,感結幽明,第臣貞痼之疾,越添於行役之餘,目下諸症,罔非危厲,擔到江外弊廬,屢日調治。而一直凘綴,動嚲不得,尙未克反面軒陛,日夕惶蹙,如無所容。仍伏念臣之日前一疏,是豈臣飾辭告君者哉?語其年則禮當休致,以其情則身方遭罹,面前必退之義,遲一日不得,復申乞骸之願,冀蒙禠鞶之恩,誠薄辭拙,古人之一言格聽,雖不敢望,竊冀聽卑之天,庶垂體下之仁,及奉聖批,與臣之所祈祝,一相反焉。開誨臣敦勉臣者,極其隆摯,恩禮備至,而惟臣之一段衷情,終未入於覆盆之照,微諒未伸,虛銜尙縻,臣於是抑塞徊徨,拊躬自悼,益不知何以爲措也。噫,士大夫出處,卽古人所謂做人底樣子也。上而事君而藉手於是,出而當世而着脚於是,當出而出,當處而處,辭受進退,一於義而無失乎繩尺,乃可謂出處也。是以朱子曰,非獨爲一己之事,大關風俗之盛衰。管子曰,四維不張,國乃滅亡,蓋自古一命之士,尙於此爲準爲度,而今之官三事而宅百揆者,一或放倒,則其爲關盛衰興亡,又當如何也?迺者前銜疏之持臣而論臣者,卽在昨秋出處也。若使言出官箴,意在勤攻,則臣當自反,尙誰爲尤,而第其全篇下語,專是隱映簸弄,表襮各異,抑揚之間,自有無限伏線,要其意必欲去臣而乃已。苟使臣早卽決去於昨秋,則此言何爲而至也?濯纓濯足,卽滄浪之自取,而聖人所發歎,不在纓足,在於滄浪者,卽臣之今日境界,而初不欲與之多辨者也,雖然,人言若止於臣之出處一節,則臣固無足言,而至以上下胥失,歸之於衮闕,緣臣無似,累及聖德,臣罪於此,益無所逃矣。噫,從前之備禮乞退,今則便屬暇豫,而獲被威罰,卽邦憲之所不容已也。臣策名朝端,四十有餘年,恩造無極,年位已亢,而今忽爲忘廉冒恥棄禮無義之一鄙夫,適足以貽累君上,取嘲淸朝而止,殿下雖欲過加優容,亦將焉用也。臣方待誅江干,惟大何是俟,何敢以莫重命召,着在身邊,重犯無忌憚之罪哉?玆不得不冒死還納,尤憎死罪,至若臣之病重實狀,已盡於前席告退之日,而如水漸漬,如燈將熄,宛轉床笫,惟俟符到,雖非切苦之情,已斷陳就之望,以我殿下天地之仁父母之慈,豈不惻然於斯,而曲垂生成之澤乎?伏願亟降處分,俾得以安意就盡焉。臣無任云云。答曰,省疏具悉卿懇。卿之還朝,予日望之,今忽巽牘來至,仍納命召,此何故也?向日前銜疏事,予固絶憎其喜事之習而處分矣。卿何呶呶於一李基承,而爲此過中之擧,不念國體乃爾,誠非予意慮所及,而況卿欲省墓,而請由作行,則因此在外,乃有棄予之意,道理恐不當若是,豈不慨然乎?安心卽爲登途,入來視事。仍傳于曺錫正曰,此批答,遣吏官傳諭于左議政。
兼兵曹判書南公轍疏曰,伏以仙寢祗褐,吉日已涓,軍令頒下,鑾車將戒,瘖聾跛躄,擧皆欣欣,方有望羽旄之喜,臣以昔日受恩之蹤,忝隨駕扈之列,得伸象設之瞻,榮願所在,愴懷隨之,而今忽爲言病辭免之章,是誠何人哉?顧臣痼肓之疾,歲加月添,重任劇務之不可擔夯,非但臣所自知,抑亦通朝之所共憐,而獨不蒙體諒之恩於仁覆慈育之天,以至殘盡疲之形骸,長居睢盱之場,久當簿書之煩,幾無半年之暇間,一日之調息,謂此之爲榮,則臣可謂無恥,謂此之爲苦,則臣不能無憾。況於昨年春,臣待罪西銓時,大僚憫臣事情,亟行奏免,銓地一步,其不宜復出,不待兩言,而暫時出脚,實緣事會之適値,自顧初心,益慙去就之無當。幸行時諸般擧行,本曹實多主管,以臣墮在煙霧之精神,茫然前後之遺失,節目之應行,移關之時急,猶憑校吏之口,苟且句當,而最是脚部之不仁,咳喘之促急,症爲必危,百餘里之馳驟往來,下轎處之先詣侍衛,駑駘之策遠途,與僬僥之負千鈞,決是行不能强不得之事也。臣之此症,始謂痰核之適然壅滯,徐而驗之,久病之餘,氣耗血枯,脚筋漸縮,足心牽引,寸階之升降,尺地之移動,不堪疼痛,禁省出入之際,時或倩人扶將,而猶且喘汗欲絶,傍觀爲之代悶,莫重陪駕之班,以此蹣跚疲癃之狀,始旣不量,終又顚仆,以至擔舁徑還之境,則臣心之悚惶,猶屬細故,國體之虧損,人謂斯何?臣前後當官,未敢爲固辭厭避之計,諉以夷險之不擇,久貽笑罵之從他,十餘年來,淸要華膴,殆乎都萃臣身,而忍死自力,不恤委屬之譏議者,此是聖明之所俯察也。今於陵園展省之日,臣豈欲不隨法駕之後?自盡微誠,而二豎壓身,事不從心,有臣如此,生不如死,與其臨時變通,莫如先期仰籲,使擧行不窘,陪班無闕,玆敢短章呼訴於紸纊之聽。伏乞殿下,亟遞臣本兵之任,回授可堪之人,苟臣言出於一毫假飾,則金木之誅,伏地恭俟。臣無任云云。答曰,省疏具悉。其間調理,自可差復,勿辭行公。
上在昌德宮。停常參·經筵。
曺錫正啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
以司僕寺後苑調馬單子,傳于任厚常曰,今日爲之,處所映花堂爲之,以幸行調馬例爲之。
傳于任厚常曰,都承旨外不爲仕進承旨,竝許遞,前望單子入之,待下批,牌招察任。
承旨前望單子入之,徐春輔·李鼎秉落點。
任厚常啓曰,新除授右副承旨李鼎秉,時在慶尙道慶州地,斯速乘馹上來事,下諭,何如?傳曰,允。
徐春輔,以戶曹言啓曰,明光門·宣明門及行閣頹圮處,修改吉日,令日官池景泌推擇,則二月十二日辰時爲吉云,以此日時擧行,何如?傳曰,允。
曺錫正,以禮曹言啓曰,英陵·寧陵各祭享時,以程道之稍遠,陵官例爲前期受香矣。今二月十七日英陵忌辰祭·二十日寒食祭,受香兼受陪往,二十日寧陵寒食祭,二十四日忌辰祭,受香兼受陪往之意,分付,何如?傳曰,允。
又以禮曹言啓曰,今此幸行時,顯隆園·新園所展謁之禮,謹依補編受敎,以兼行哭拜,磨鍊節目以入之意,敢啓。傳曰,知道。
又以奉常寺都提調·提調意啓曰,祭享所用春等中脯,依定式今二月初九日,始造之意,敢啓。傳曰,知道。
又以成均館大司成意啓曰,文廟守僕,依宗·社守僕例試才抄擇,則單啓下事,曾有定式矣。守僕金秀三·金箕永汰去,代以事知曾經守僕,試才抄擇,備三望受點次,別單書入之意,敢啓。傳曰,知道。
又以義禁府言啓曰,卽接月令醫員皮載豐手本,則時囚罪人黃禧經,素患疝積,處冷添劇,有時衝上,氣息奄奄,症形危重云,罪人病勢如此,則一邊保放·一邊草記,曾有定式矣。黃禧經姑爲保放之意,敢啓。傳曰,知道。
平安監司徐有聞疏曰,伏以臣千萬不自意,今正月初九日在義州府,祗受敎旨,以臣爲平安道觀察使者,聖恩隆摯,寄以方面,非臣譾劣所可堪承,而職縻守土,有礙格例,不敢以區區懇迫之私,自達於崇聽,怵畏義分,雖不得不冒昧赴任,而叨據匪據,且惶且慙,歷旬月而莫省攸措。噫,臣本無似,誤蒙殊私,薄試湖臬,塵刹無報,濫躋卿班,兜攬逾涯,而旋守邊鑰,坐糜廩食,居然已歲再周矣。龍灣雖稱重地,而不過一州郡耳。邑務泯棼,而政令不越其境,使節旁午,而策應自有成例,苟使稍有才具者居之,是宜恢恢乎其有餘地,而臣注措迷方,牽補度日,初無一績之可紀,未免百疣之層生,誠恐不能仰副我聖上分憂之意,已於昨年春夏,丐免於廟堂者,凡爲三次,而辭不獲準,僶俛至今,蓋其夯擔之難卸,唯懼僨誤之不暇,顧安敢望更進一步,晏然承當於按節承流之地哉。況玆關西一路,最爲我東重藩,以言乎屛翰,則名都巨鎭,屹爲保障,以言乎形勝,則崇嶺大江,互相扞蔽,俗尙氣義,而緩急可恃,民喜貿遷,而財貨委輸,人物之繁,甲兵之富,實爲國家之所倚重,按是藩者,雖在昔盛際,猶難其人,而夫自搶攘以後,百弊繁興,郡縣太半凋殘,田野尙多荒廢,瘡痍未蘇,流徙不復,遂致公私匱竭,民生殿屎,使自古繁麗之地,無復往時太平之觀,而仰煩殿下西顧之憂者,今幾年矣。自臣待罪西邑,所目擊而耳剽者,如膏肓之疾,莫可救藥,此時此任,雖使謨猷足以幹事,威望足以負重者當之,猶將逡巡却顧,不知所以爲計,今乃以臣蔑裂之姿,拔之於字牧之列,畀之以按宣之重,臣未敢知日月之明,或有所遺燭而然歟?一邑民社之責,猶懼其不克,全省管轄之地,那望其收效,臣雖欲憑恃寵靈,因仍冒膺,其於才有所不逮,力有所不能何哉?且臣尤有所不敢自安者,以灣尹而陞爲本道道伯者,百年以來,其例絶罕,恩命一下,闔境震耀,臣之不才,最出群臣之下,而忽紆曠絶之私,猥荷簡畀之眷,自顧何人,敢當斯任,量力揣分,懍惕冞增,玆不得不俯竭衷懇,仰瀆崇嚴。伏乞天地父母,特垂鑑諒,亟賜鐫改,以重藩寄,以安臣分,不勝大願。臣無任云云。答曰,省疏具悉。卿其勿辭察任。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
曺錫正啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣竝在外,不得來會云矣,敢啓。傳曰,知道。
朴宗薰啓曰,忠淸監司洪奭周,以都事替行事飭敎有旨祗受狀啓,謂以情地一向危蹙,不敢循例封啓,又使都事,代爲馳啓矣。飭敎之下,又有此替行之擧者,揆以事體,尤萬萬未安,從重推考,何如?傳曰,此道臣旣昭晳之後,一向迷執,少無變動,前有飭敎,而又使都事替行,是可曰義分之所自出乎?萬萬可駭,爲先下義禁府,推考。
兵曹口傳政事,護軍單李龍秀。
徐春輔,以禮曹言啓曰,經宿動駕時,告廟之禮,前二日爲之事,載在禮文矣。今此行幸時告由祭,今二月二十三四日,宗廟·景慕宮依例遣大臣設行,而謹考謄錄,魂殿亦有告由之節,乙丑年則親行酌獻禮,丙寅年則因節享兼告,而竝於告廟日爲之,今亦依前例,同日魂宮,一體設行事,知委,何如?傳曰,允。
事變假注書文慶愛書啓。臣於本月初八日丑時量,敬奉聖諭,馳往傳諭于果川縣下北面上加次山里議政府左議政韓用龜所住處是白乎,則以爲,臣情踪危蹙,疾病侵尋,歸自松楸,不得反面,瀝血呼籲,恭俟嚴誅。不意史官,臨宣批旨,十行辭敎,反覆嚴重,至以國體之不念,道理之不當,誨責備至,臣擎讀未半,震懍靡措。噫,人臣辭職,各有其說,有難强之疾,則以病爲辭,有難冒之義,則以情爲辭,而若臣者,情病俱苦,不敢不以難强難冒之實,猥徹聽卑之天,冀垂體下之仁,言非假飾,義在必退,不得請則不可已矣。奄奄殘喘,如縷如線,鬼事已迫,更何論於陳力就列?而況今斷斷人言,爲茅爲殿,駭機迭發,如將不克,貽羞中書,自臣身伊始,人雖置臣於四維之外,一段彝性,亦自不泯,豈忍放倒冒被,不思所以自靖乎?寧被鈇鉞之誅,萬無轉動之望,伏地戰恐,不知所達云矣,敢啓。答曰,本事已諭於前後疏批矣,右相遠處鄕廬,卿又引去,廊廟一空,寡躬孤立,此何景色,此何貌樣?於古亦有是否,自不覺晝宵發歎,況今行幸定期,積年闕禮之餘,予方屈指戒駕,而時相無一人隨駕,則朝體事面,當如何?在卿等道理,豈可安於心乎?若不備位,予將以卿等還朝,進退日子,須悉此意,任卿等去就而已。爾其更爲傳諭,期於偕來。
徐長輔啓曰,左議政韓用龜,又使錄事,來納命召,何以爲之?敢稟。傳曰,還傳命召。
事變假注書安仁狀啓,臣於本月初六日亥時量,祗受有旨內,批旨一度,正書下送,爾其更爲傳諭,期於偕來亦爲白有等以,敬奉聖諭,傳諭於廣州彦州面良才村所住右議政金思穆處,則以爲,臣於再昨附奏,畢瀝危迫之衷,質言去就之義,庶冀聽卑之天,或察由中之懇,及承恩諭,首尾八十有餘言,諄複懇惻,有非負罪賤臣,所敢承當者。臣誠惶感悶蹙,竊自悼容光之遺照,而微諒之莫暴也。嗚呼,有國所愼,莫大於獄,而盤覈失當,國言喧騰,則不可曰旣撤之鞫已勘之案也。然且因仍不改,伈泄度日,終使凶窩無可覈之路,義理有漸晦之憂,則沸鬱之情,固輿憤之所同,而沬飮之討,在臣心而尤倍,所以進請終覈,退伏當律,實爲臣目下道理。而誠淺辭拙,莫回天聽,則惟當竄身窮谷,席藁泥首,以俟僨誤之罪而已。是豈徒欲自靖,而强引不當之義者哉?衷情震剝,言不知裁,臣尤死罪,伏地悸慄,惟願遄被重誅亦爲白有等以。臣旣承偕來之命,故姑爲仍留,緣由馳啓云云。答曰,予以卿之去就,前後敷諭,不啻丁寧,而一向相持,到此予亦辭窮意竭,更無可諭矣。卿若見左相附奏批旨,則豈不犂然於中乎?此意爾其更爲傳諭,仍與偕來。
又啓曰,右議政金思穆,又使錄事,來納命召,何以爲之?敢稟。傳曰,還傳命召。
江華留守徐能輔疏曰,伏以,陽和布澤,茀祿鼎臻,睿德日就,入學之盛禮將擧,聖體增康,謁陵之吉日載涓,薄海含生,擧切歡欣,仍伏念臣之父母墳山,在於廣州地,而臣職事所拘,久曠省掃,今當歲色已改,時物嬗變,松楸入望,雨露增感,計其往還,將不過一旬,而符節縻身,未敢擅便,玆敢略具短章,仰瀆崇嚴。伏乞聖慈,俯賜諒察,特許往來之暇,俾伸至情,不勝幸甚。臣無任云云。答曰,省疏具悉。卿其往省焉。
上在昌德宮。停常參·經筵。
任厚常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫正啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
徐春輔啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
文慶愛奉命在外,代以鄭遇炳爲事變假注書。
任厚常啓曰,事變假注書鄭遇炳,時無職名,令該曹依例付軍職,冠帶常仕,何如?傳曰,允。
曺錫正啓曰,卽伏見黃海兵使徐有鳳去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
任厚常,以兵曹言啓曰,因承政院啓辭,邊將應廌不薦人,令該曹察推事,允下矣。行吏曹判書金履陽,錦豐君朴崙壽,行知敦寧府事金在昌,行大護軍金羲淳·鄭晩錫·韓致應,鈴原君尹行直,工曹參判朴命燮,同知中樞府事吳泰賢,行護軍任希存·尹序東·宋祥濂·朴宗京·尹魯東,行承政院左承旨徐春輔,吏曹參議鄭觀綏,侍講院輔德徐鼎輔,俱爲應薦而不薦,依法典推考警責,何如?傳曰,允。
事變假注書安仁狀啓。臣於本月十一日卯時量,祗受有旨內,批旨一度,正書下送,爾其更爲傳諭,仍與偕來亦爲白有等以,敬奉聖諭,傳諭於廣州彦州面良才村右議政金思穆所住處,則以爲,臣伏承批旨,震剝罔措,進詣城外亦爲白有等以,臣旣承偕來之命,故仍爲隨往,緣由馳啓云云。答曰,昨敎云云,卽予之實情,而出於上下相孚之意也。予雖否德,豈不知九經之義而然哉?卿今到城外,以昨下辭敎,有難安之端,則待卿還第,當卽還收。此意,爾其更爲傳諭,與之偕入。
曺錫正啓曰,卽者議政府錄事來言,右議政金思穆,以爲,伏承批旨,辭敎截嚴,有非臣子所敢承聞者,萬萬震懍,他不暇顧,進伏城外,恭俟斧鉞之誅云,仍納命召,何以爲之?敢稟。傳曰,還傳命召。
上在昌德宮。停常參·經筵。
曺錫正啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
傳于曺錫正曰,魂宮望祭當親行,侍衛入直磨鍊,雲寶劍置之,出宮門路,自內爲之,該房知悉。
曺錫正,以禮曹言啓曰,卽接永禧殿令所報,則今十五日望焚香,殿官中一員,十四日當爲祗受,而參奉徐左輔,呈辭在外,令今方入直,無以擧行云。依定式假官,令吏曹,以成均館官員口傳啓下,以爲替直受香之地,何如?傳曰,允。
又以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則陵寢局內,近日虎患,白晝橫行,守僕之上直,山直之巡山,不得任意云矣。莫重之地,虎患若是狼藉,極爲驚心,卽令該軍門,發遣校卒,期於獵捉,何如?傳曰,允。
徐春輔,以賑恤廳言啓曰,中部中魚物廛一牌契任掌盧千得,今月十一日本洞路傍,得四歲遺棄男兒,同里居良女洪召史,欲爲收養,鄕校洞任掌李興伊,今月十一日本洞路傍,得二歲遺棄男兒,同里居良女朴召史,欲爲收養,東部宗廟洞任掌金喆伊,今月十一日本洞路傍,得二歲遺棄男兒,同里居良女千召史,欲爲收養,西部蓮池契任掌河士玉,今月十一日本洞路傍,得二歲遺棄男兒,同里居良女孫召史,欲爲收養,夜晝介契任掌韓龍得,今月十一日本洞路傍,得三歲遺棄男兒,同里居良女崔召史,欲爲收養,貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道。
曺錫正,以義禁府言啓曰,忠淸監司洪奭周,爲先推考事,傳旨啓下矣。洪奭周時在任所,依例發遣府都事,交龜後拿來,何如?傳曰,待待命拿囚。
事變假注書文慶愛狀啓。臣於本月初十日戌時量,敬奉聖諭,馳往傳諭于果川縣下北面上加次山里議政府左議政韓用龜所住處是白乎,則以爲,卽伏承附奏批旨,辭敎截嚴,有非臣子所敢承聞者,不敢偃處鄕廬,今方走伏縣獄之下,恭俟鈇鉞之誅云矣。臣旣承偕來之命,故仍爲隨往,緣由竝以馳啓云云。答曰,日昨予有敷心之諭,意謂卿必幡然改圖矣,今見史官附奏,又轉往縣獄,何如是征邁,而少無顧念寡躬之情事乎?卿雖過於此而爲過中之擧,一日二日,予則相持而已。然則上下體面,當復如何?且予展省之禮,亦將不知在於何日,卿若體予至意,則必回初心,而不竢駕屨,此豈予敦迫於卿,而不念敬大臣之禮乎?須悉予此時情事之意。爾其更爲傳諭,仍與偕來。
任厚常啓曰,左議改韓用龜,又使錄事,來納命召,何以爲之?敢稟。傳曰,還傳命召。
事變假注書安仁書啓。臣於本月十一日亥時量,祗受有旨內,批旨一度,正書下送,此意爾其更爲傳諭,與之偕入亦爲白有等以,敬奉聖諭,傳諭於西部盤石坊議政府右議政金思穆所住處是白乎,則以爲,臣於泥首俟勘之中,伏奉恩批,至有昨日辭敎還收之命,臣於是益不勝感激惶隕,不遑他顧,今方還第,臣則仍爲隨入之意,敢啓。答曰,知道。
傳于曺錫正曰,今還京第云,昨下批旨中卿等之等字,竝還收,安心視事之意,遣史官傳諭于右議政。
上在昌德宮。停常參·經筵。
夜自一更至五更,月暈。
任厚常啓曰,大司憲宋穉圭,掌令李允謙·金龍見,持平朴周燮在外,執義未差,持平鄭鴻慶未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐長輔啓曰,玉堂上下番俱空,已至閱月,事甚未安,應敎李鶴秀,校理李羲肇,旣有只推之命,竝更牌招入直,何如?傳曰,允。
徐春輔啓曰,假注書李憲兢,身病猝重,勢難察任,今姑改差,何如?傳曰,允。
李憲兢改差,代以金逸淵爲假注書。
傳于徐春輔曰,在外承旨許遞,前望單子入之,待下批,牌招察任。
承旨前望單子入之,朴周壽落點。
曺錫正啓曰,行吏曹判書金履陽,開政命下,今已閱月,守令口傳差出,連有成命,而屢次嚴飭之下,謂有情勢,一向奉牌,終不承膺,事體道理,尤萬萬未安,從重推考,何如?傳曰,允。更爲嚴飭。
任厚常啓曰,行吏曹判書金履陽,開政命下,已至閱月,守令口傳差出,亦係緊急,而屢度嚴飭,謂有情勢,一向奉牌,終無變動,事體所在,誠極未安,從重推考,何如?傳曰,屢度飭敎之下,終無變動,事甚未安,罷職。
又啓曰,判義禁李集斗,知義禁趙德潤,同義禁尹行直再牌不進推考傳旨,今方捧入,而開坐命下之後,連事違召,不卽承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李集斗,知義禁趙德潤,同義禁尹行直牌不進推考傳旨,今方捧入,而開坐命下之後,連事違牌,終不承膺,揆以事體,誠極未安,竝更牌招,何如?傳曰,允。
又啓曰,判義禁李集斗,知義禁趙德潤,同義禁尹行直再牌不進推考傳旨,今方捧入,而開坐命下,已至多日,連事違召,無意承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
以應敎李鶴秀,校理李羲肇牌不進罷職傳旨,傳于朴周壽曰,只推。
吏曹口傳政事,以洪羲敬爲金堤郡守,吳致勛爲寧遠郡守。
傳于朴周壽曰,求禮縣監洪樂佑,與寧遠郡守,相換。
吏曹,今此行幸時整理使單朴宗慶。
朴周壽,以吏曹言啓曰,新除授連原道察訪金履秀呈狀內,矣身素患痰癖之症,當此換節之時,一倍添劇,時月內萬無赴任之望云。身病旣如是,則有難强令往赴,改差,何如?傳曰,允。
又以吏曹言啓曰,長陵令趙永傑呈狀內,矣身素患痰癖之症,當此換節之時,一倍添劇,時月內萬無供職之望云,宗簿寺主簿趙雲從呈狀內,矣身素患痰癖之症,一倍添劇,萬無供職之望云,成均館典籍金周默呈狀內,矣身素患痰癖之症,一倍添劇,萬無供職之望云。身病俱如是沈重,則有難强令察任,竝改差,何如?傳曰,允。
又以吏曹言啓曰,兵曹佐郞朴齊明,除拜後過限未肅拜,依例改差,何如?傳曰,允。
朴周壽啓曰,吏曹參議鄭觀綏,旣有只推之命,更爲牌招,何如?傳曰,允。
〈以〉吏曹參議鄭觀綏〈再〉牌不進罷職傳旨,傳于朴周壽曰,只推。
朴周壽啓曰,吏曹參議鄭觀綏,旣有只推之命,更爲牌招,何如?傳曰,允。
以吏曹參議鄭觀綏再牌不進罷職傳旨,傳于朴周壽曰,只推。
朴周壽啓曰,吏曹參議鄭觀綏,旣有只推之命,更爲牌招,何如?傳曰,允。
傳于朴周壽曰,見窠皆令差出。
有政。吏批,判書未差,參判李存秀受由在外,參議鄭觀綏進,右承旨朴周壽進。以南公轍爲吏曹判書。
以吏曹判書望筒,傳于朴周壽曰,新除授判書牌招。
吏批啓曰,判書南公轍牌招不進,參判李存秀受由在外,小臣獨政未安,何以爲之?敢稟。傳曰,只出緊任。
又啓曰,平壤府庶尹,今當差出,而本府以營下劇邑,物象地大,素稱難治,不可不擇差,同道及他道有聲績未準朔守令,竝擬,何如?傳曰,允。
朴周壽,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人員,別單書入之意,敢啓。傳曰,知道。
以李相璜爲兵曹判書,李錫奎爲大司諫,洪大浩爲執義,趙民和爲副應敎,金熙華爲校理,申絢爲兵曹參判,朴孝成爲刑曹參議,朴廷儉·李敦夏爲兵曹佐郞,玄鎭商爲宗簿主簿,權常愼爲忠淸監司,兪秉柱爲平壤庶尹,申在獻爲連原察訪,李泰熙爲高山察訪,金喆修爲禮曹佐郞,南寅老爲敦寧都正,兪漢敏爲健元陵令,金永受爲司饔僉知,金民柱爲長陵令,禹錫簡爲典籍,李墷爲東學敎授,魚在璜爲懿陵參奉,鄭弼東爲甑山縣監,宋翼淵爲左通禮,李相璜爲軍器寺提調,訓鍊都監提調單李相璜,禁衛營提調單李相璜,御營廳提調單李相璜,副護軍朴宗羽今加嘉善,幼學金重玉今超通政,以上侍從臣父加資事承傳。
兵批,判書未差,參判未差,參議鄭景祚拿處,參知閔德基入直進,右副承旨徐長輔進,護軍申絢·尹尙圭·李惟秀,副護軍金啓溫·李鼎秉·李復淵·李謙會·李玉鉉,副司直姜浚欽,副司正李憲球·鄭遇炳,以上竝單付。千吉得爲甕津別將,壬海別將單白思儉。
朴周壽,以吏曹言啓曰,取考啓下臣曹守令薦擧單子,則京畿觀察使李魯益,又以檢校直閣薦擧矣,一人之兩薦,係是格外,不審之失,不可無警,推考警責,檢校直閣薦擧單子,勿施,何如?傳曰,允。
又以吏曹言啓曰,守令薦應薦不薦人員,令該曹察推事,命下矣。行知中樞府事朴宗來,錦豐君朴崙壽,行知敦寧府事金在昌,行大護軍金羲淳·鄭晩錫·韓致應·李益運·李得濟·李普天·尹得逵,豐安君柳相祚,鈴原君尹行直,工曹參判朴命燮,行護軍李庚運·李儒慶·任希存·權常愼·趙弘鎭·宋祥濂·趙萬元·朴宗京·李錫奎·尹魯東·權烒·金會淵·金熙周·洪遇燮·金在淳·李采·白師誾·朴宗柱,同知中樞府事崔光泰·吳泰賢·韓大裕·洪旭浩,侍講院輔德徐鼎輔,奉常寺正林東鎭,成均館司成洪羲弼,俱爲應薦不薦,竝推考警責,何如?傳曰,允。
任厚常,以御營廳言啓曰,東道七陵寢局內,近日虎患,白晝橫行,卽令該軍門發送校卒,期於捕捉事,自禮曹草記允下矣。本廳善放砲手五十名,定將校率領,今月十三日爲始,出送行獵之意,敢啓。傳曰,知道。
又以義禁府言啓曰,卽接月令醫員皮載豐手本,則時囚罪人安亨鎭,素患痰積,處濕添劇,昏倒叫痛,李湜,猝得毒感,身熱如火,食飮全却,轉側須人,兩囚病勢,實爲不輕云。罪人病勢如此,則一邊保放,一邊草記,曾有定式矣。安亨鎭·李湜,姑爲保放之意,敢啓。傳曰,知道。
兼兵曹判書南公轍疏曰,伏以,臣於日前,猥上辭本,乞解本兵重任,文不能達意,嚴不敢畢辭,而自以微誠所齎,上天必格,及承聖批,兪音尙靳,如非臣之苦情·至懇,初不關聽於聖聰,則抑以臣爲當官例讓,猶有可堪之勢也。此莫非臣忠誠未盡,言行不孚之致,臣罪臣自知之,而亦不能無憾於天地之大也。調理而可期差復者,此指一時之症,偶然之祟,藥餌鍼灸之所可收效者耳。今臣之病,年衰氣耗,有加無減,豈可以若干日調治,遂得良已?臣之七八年膏肓之疾,不但臣心之自危,同朝之士,無不憐憫,而形殼僅存,未能盡謝人事,職務所縻,末由長入不起,然其中則直一未冷之行屍耳。最是脚部之不仁,痰喘之促急,鞍馬奔馳,行步後先,決知其不可强焉。今番陵園展謁之命,乃在於積年未行之餘,跛躄皆起,將有瞻旄之喜。且臣自在先朝,每於觀華之行,輒廁隨蹕之列,路徑已熟,往事如夢,今以未死餘喘,獲瞻喬陵,退塡邱壑,分義所在,至情可伸,而一疏再疏,有此哀籲者,是豈可已而不已者哉?臣若迫於嚴命,不量冒出,以致臨時之入稟,中路之徑還,則臣心悚惶,已無可言,而莫重陪扈之班,事面之苟艱,當如何哉?顧今卿列濟濟,宿趼新通,不患無人,未知聖明,奚取於如臣之殘疾蔑效者,而一任其瘝曠狼狽也耶?目下悶迫之狀,未暇緩聲,玆敢略入文字,再瀆崇嚴之聽,支離煩屑,尤合萬死。伏願殿下,俯垂憐察,謂臣言之非出假飾,則亟賜允兪,如其不然,則早降威譴,以爲人臣言病不職者之戒焉。臣無任云云。答曰,省疏具悉。所請依施。
上在昌德宮。停常參·經筵。
曺錫正啓曰,大司憲宋穉圭,執義洪大浩,掌令李允謙·金龍見,持平朴周燮在外,鄭鴻慶未署經,監察茶時之意,敢啓。傳曰,知道。
任厚常啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴周壽曰,禮房承旨,馳詣弘陵,奉審摘奸,局內諸陵,一體奉審以來。
傳于徐長輔曰,右副承旨,馳詣宗廟·景慕宮,奉審摘奸以來。
以副應敎趙民和,校理金熙華牌不進罷職傳旨,傳于朴周壽曰,只推。
朴周壽啓曰,玉堂上下番俱空,已至閱月,事甚未安。副應敎趙民和,校理金熙華,旣有只推之命,一體牌招,何如?傳曰,允。
任厚常啓曰,新除授兵曹判書李相璜,卽爲牌招,命召傳授,何如?傳曰,允。
又啓曰,兵曹判書李相橫牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書李相璜再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書李相璜三牌不進推考傳旨,今方捧入,而命召傳授,一時爲急,連事違召,終不承膺,揆以事體,萬萬未安。陳疏到院,而原疏以親祭齋戒,纔已退却,所當更請牌招,而係是一日四牌,何以爲之?敢稟。傳曰,原疏捧入,更爲牌招。
曺錫正啓曰,判義禁李集斗,知義禁趙德潤,同義禁尹行直三牌不進推考傳旨,今方捧入,而開坐命下之後,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁李集斗,知義禁趙德潤,同義禁尹行直牌不進推考傳旨,今方捧入,而開坐命下,已至多日,連事違召,終不承膺,事體所在,極爲未安。竝更牌招,何如?傳曰,允。違牌勿爲呼望。
又啓曰,判義禁李集斗,知義禁趙德潤,同義禁尹行直奉牌闕外,判義禁李集斗陳疏到院,而原疏以親祭齋戒,纔已退却矣,飭敎之下,如是奉牌,無意承膺,揆以事體,極涉未安。推考,何如?傳曰,允。次堂嚴飭入來。
傳于曺錫正曰,判義禁上疏入之。
傳于朴宗薰曰,判義禁未差之代,前望單子入之。
判義禁前望單子入之,朴宗來落點。
曺錫正啓曰,新除授判義禁朴宗來,卽爲牌招,何如?傳曰,允。
金逸淵在外,代以徐英淳爲假注書。
徐英淳在外,代以尹正鎭爲假注書。
朴周壽,以禮曹言啓曰,來三月十一日王世子入學時,大提學當爲擧行,而時未差出,日期漸近,何以爲之乎?敢稟。傳曰,命招會圈。
朴周壽啓曰,大提學會圈事,命下矣。時原任大臣命招,前大提學·政府西壁·六卿·判尹,竝卽牌招,以爲會圈之地,何如?傳曰,允。
又啓曰,大提學會圈事,命下矣。政官牌招開政,何如?傳曰,允。
傳于朴宗薰曰,未下直守令·察訪,使之催促,當日下送。
朴宗薰啓曰,卽者吏曹郞廳來言,甑山縣令鄭弼東,求禮縣監吳致勛,兩司當爲署經,而憲府則大司憲宋穉圭,執義洪大浩,掌令李允謙·金龍見,持平朴周燮在外,鄭鴻慶未署經,諫院則大司諫李錫奎,司諫權熀,獻納鄭時善在外,正言朴宗休·朴晦壽未署經,不得署經云,何以爲之?敢稟。傳曰,山林外在外臺諫,竝許遞,前望單子入之,待下批,牌招署經。
臺諫前望單子入之,大司諫李文會,司諫金陽淳,獻納尹應大,執義李墷,掌令金初燮·趙經鎭,持平李應奎,落點。
事變假注書文慶愛狀啓,臣在於果川縣邑內里,本月十二日申時量,伏奉同副承旨臣曺錫正次知成貼有旨內,爾以左議政韓用龜附奏狀啓馳啓矣,批旨一度,正書下送,爾其更爲傳諭,仍與偕來事亦敎是白乎等以,敬奉聖諭,卽爲傳諭于議政府左議政韓用龜所住處是白乎則,以爲臣於日昨,伏奉批旨,十行辭敎,嚴如鈇鉞,凜若霜雪,五情失守,七尺靡措,驚惶震剝,歸身縣獄,泥首俟命,卽又近侍之臣,臨宣聖旨,慰勉而誨飭之者,如父詔子,如師牖蒙,煌煌一百有餘言,字字鄭重,句句懇惻,至於少無顧念之諭,此時情事之敎,奉讀未半,不覺惶汗浹背,繼而聲淚俱發。嗚呼,祗謁仙寢,乃是莫重之盛禮也。聖慕冞切於曠歲,鑾蹕將啓於吉日,擧國臣民,莫不欣欣相慶,翹首跂足,思見羽旄之美,而臣獨冥然頑然,屛伏郊坰之外,將闕陪扈之禮,是豈臣義分之所敢出哉?直以二豎所嬰,鬼事已迫,四維爲重,株守莫變,以致宸心貽惱,丙枕靡安,至以行幸進退,遽下非常之敎,臣罪至此,萬殞猶輕,特蒙包容之德,倖逭當勘之律,臣雖迷蠢,亦具彝性,安敢不竭蹶趨造,仰答殊眷。而第念臣亦嘗奉敎於君子矣。其爲言曰,士大夫寧可殺身報國,不可辱身報國,今臣前後所遭,不但辱其身,乃所以辱朝廷,若以悠悠之言,都付從他之罵,自同耐彈之綿,則維持一世之大防大範,其將由臣身而破壞無餘,臣豈忍爲此哉?死不敢奉承恩命,惟願遄伏常憲,以存國體,以靖私義而已。未蒙勘處之前,無非臣犴狴待誅之日,伏地戰慄,不知所達云矣。臣旣承偕來之命,故姑爲仍留,緣由竝以馳啓云云。踏啓字。
任厚常啓曰,左議政韓用龜,又使錄事,來納命召,何以爲之?敢稟。傳曰,還傳命召。
傳于朴周壽曰,前後敷諭,反覆丁寧,而此大臣終不回心,惟予寡昧,不能見孚而然,何可不克致敬禮,予將躬迎于郊,該房知悉。
朴周壽,以禮曹言啓曰,謹稽五禮儀,王世子入學時,本無告廟之節,取考本曹謄錄,則列聖朝入學,竝無告由之例,只有頒敎之文,而惟辛巳謄錄中傳敎若曰,王世孫入學冠禮,豈無告敎之道爲敎?故又考其時藝文館祭文謄錄及政院·春坊日記,則入學時,無告由之文與告由之事,只有冠禮告由之擧,則今此入學時告由一節,似當依前例勿爲磨鍊,而事關典禮,臣曹不敢擅便,上裁,何如?傳曰,告由勿爲磨鍊。
又以禮曹言啓曰,因王世子廟謁禮取稟草記批旨內,依辛巳年例爲之事,命下矣。謹稽各年謄錄,則東宮廟謁,先行於入學之前,乃是列聖朝已行之禮,而辛巳年則入學在於三月初十日,冠禮在於同月十八日,初有宗廟夏享親祭時隨詣行禮之命,追因攝享,有待下敎擧行之敎,至九月十六日,始行廟謁,蓋入學冠禮之間,日字甚近,所以廟謁之差退於冠禮之後者也。今番則與辛巳有異,一遵辛巳以前已行之例,入學之前,先行廟謁,恐合禮意,何以爲之乎?敢稟。傳曰,廟謁以三月初旬前擇入,親行展謁,世子亦爲一體展謁磨鍊。
任厚常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
曺錫正,以義禁府言啓曰,平安監司徐有聞狀啓內,平壤庶尹李鳴運,不得不罷黜,其前後罪狀,竝令攸司稟處事,啓下矣。李鳴運自任所,未及上來云。依例發遣府羅將,所到處拿來,何如?傳曰,待待命拿囚。
右議政金思穆疏曰,伏以,臣之情踪,尙何以重入城闉,而嚴批收還,恩諭荐降,且惶且感,不遑他恤,顚倒還次,歷日縮伏,反顧初心,此何人斯?噫,臣罪臣自知之,乃於八耋之年,忝叨匪據,居然十載之久,訖未知退,不揆耄荒之神識,曾不足以按獄,而冒當重任,臣之罪一也。及夫參坐,全不事事,鞫情之可疑而未能剖析,獄體之莫嚴而自致疎漏,根窩未破,義理將晦,臣之罪二也。大獄纔撤,公議峻發,而未準更覈之請,轉作尋鄕之擧,義雖決於去就,跡則涉於慢蹇,臣之罪三也。怵迫十行之敎,諉以義分,放倒四維之重,遽爾還入,區區之秉執莫伸,屑屑之往來徒煩,臣之罪四也。有一於此,已不容誅,況兼四者,而猶且仍蹲三事之列,罔念兩截之愧,則臣固無足言,而豈不有損於聖朝所以重廉義礪名節之化也哉?倘殿下念及於此,則斥退臣身,必不待臣言之畢矣。顧臣危蹙之情,進退無間,懲討之義,終始不渝,非直僨誤之餘,憂憤倍激,誠恐亂逆之徒,鋤治無期,冒罪申籲,必欲痛覈,臣情到此,吁亦苦矣。嗚呼,君讐國賊,從古何限,而凶莫如漢祿,逆莫如漢祿,事關此賊,孰不明目張膽,期於劓殄無遺,而鯨鯢之誅未施,梟獍之種尙存,狼心莫化,蜮射潛伏,幻出怪鬼,自干天誅,逆雛之指使,凶言之唱和,端緖乍現,情節幾露,此誠到底窮覈,掃蕩幽陰之一大機會。而不但諸囚之狡惡,互相推諉,實由治獄之無狀,終未究竟,當誅者未免失刑,有犯者遽得倖逭,揆以鞫體,蔽一言曰,未成之獄也,徑勘之案也,在朝家核實之政,豈可以臣罪之未勘鞫事之已撤,因仍不改,伈泄度日,使王章久屈,輿憤愈鬱哉?伏願殿下,穆然遠覽,淵然深思,亟從更鞫之請,以正獄體,重勘臣當被之律,以昭法紀,千萬血祝。臣無任云云。答曰,省疏具悉卿懇。所引萬萬不當矣,悉諭於前後之批,而事已妥帖,勿煩勿辭,安心視事。仍傳于朴宗薰曰,此批答,遣史官傳諭于右議政。
判義禁李集斗疏曰,伏以,臣癃老賤疾,奄奄如縷之中,金吾除職,天牌儼臨,屢違召命,悚惶交深,自來見識,有難冒據,究其所遭,實非一時相規,職是議讞,而不善擧行,竟値大僚相繼譴罷之境,則寔出公評,亦關私義,金吾一步,已成鐵限,其在違傲,罪當萬殞。以若情踪,實難忘廉抛恥,自同無故,晏然出膺,猥陳短章,冒死呼籲。伏乞聖明,天地父母,俯垂鑑諒,特遞臣所帶之職,俾存廉防,仍冶臣瀆擾之罪,以安私分,千萬幸甚。臣無任云云。答曰,省疏具悉。所請依施。
兵曹判書李相璜疏曰,伏以,臣弭節東還,不幾日耳,忽又伏奉除命,以臣爲資憲大夫兵曹判書者,臣誠惝怳震駭,莫省攸措,外而西鑰,內而中權,卽有國之重寄,而臣乃出入掌管,前後相仍,若謂之試可,則臣之疎迂儱憒,尺寸蔑效,殿下之所俯燭也。欲諉於承乏,則是職也,又非若閑司漫官之苟然可以充位也。六典分掌,何官不重,而至於臣之見叨,則乃所謂周官之司馬也,統戎政平邦國,是其任也,而進退韎韋,無讓冢宰之權,鉤校錢穀,或行度支之事,又非一官一事各專其司之比而已。是尙可以上而人人而濫授,下而人人而冒受哉?臣不過白面一書生耳,軍旅之事,非其所嫺,而重以年來宦遊,少內多外,時或入處城闉,而賦性拙朴,罕與交接,凡時人之材地優劣,踐歷先後,擧皆謏陋無聞,而雖循常應行之銓格,殆亦不知爲何事,然猶抗顔呈身,任組練之政,而主注選之事,則天下宜無是理。臣所以矢心藉手,仰事我殿下者,固在於燥濕不擇,夷險向前,而至若見可而進,知難而退,臣亦嘗奉敎於君子矣。鶢鶋之樂,饗本非宜,蚊蝱之山,力太不稱,而猶且貪榮冒祿,知進而不知退,上孤簡畀之恩,下招負乘之譏,則臣身狼狽,縱不足自恤,獨不念貽累於淸朝乎?況臣積年貞疾,祟在眩渴,而少有勞瘁,輒見增劇,凜然若不能自保,前後丐恩於公車者,非止一再,想亦記有於聖聰矣。如水漬紙,與歲益深,漸不能自齒於恒人,目下病狀,雖欲備尋常任使之末,猶懼不克,遑可擬議於擔夯繁務,早夜奔走乎?百爾思量,冒應無路,玆敢披瀝衷懇,干瀆威尊。伏乞聖慈,諒臣言之非出假飾,念公器之不可僥濫,將臣新除職名,亟行汰免,四授可堪之人,使重任無曠,私分獲安,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
自辰時至人定,灑雨下雨,測雨器水深八分。
魂宮望祭親行還內後,大殿·王大妃殿·中宮殿·嘉順宮·世子宮,內閣·政院·百官奉慰單子問安。答曰,知道。藥房口傳問安。答曰,知道。
藥房提調金蓍根,副提調朴宗薰啓曰,親行望祭,聖慕克伸,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
任厚常啓曰,大司憲宋穉圭在外,執義李墷,掌令金初燮·趙經鎭,持平李應圭牌不進,鄭鴻慶未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
朴宗薰啓曰,兵曹參判申絢,除拜後過三日不爲出肅,依定式推考警責,仍卽牌招察任,何如?傳曰,允。
任厚常啓曰,假注書尹正鎭,時無職名,令該曹,依例付軍職,冠帶常仕,何如?傳曰,允。
以執義李燁,掌令金初燮·趙經鎭,持平李應奎,司諫金陽淳,獻納尹應大牌不進罷職傳旨,傳于任厚常曰,只推。
朴宗薰啓曰,守令署經事,命下矣。執義李墷,掌令金初燮·趙經鎭,持平李應奎,司諫金陽淳,獻納尹應大,旣有只推之名,竝更牌招,以爲備員署經之地,何如?傳曰,允。
任厚常啓曰,兵曹判書李相璜,疏批已下,卽爲牌招,命召傳授,何如?傳曰,允。違牌勿爲呼望。
行都承旨朴宗薰,行左承旨徐春輔,右承旨朴周壽,左副承旨任厚常啓曰,伏以,臣等伏見夜下傳敎,以大臣之終不回心,至有躬迎之命,臣等固知我殿下,特以必欲致之意,有此不常有之擧,而獨不念及於事體之至重且大乎?夫老成去朝,鼎席久曠,敷諭頻繁,辭引益堅,此卽今日上下之所共憂歎,而若其挽回之道,在於誠禮,而不在督迫擧措之間,宜乎雍容,而不宜輕遽,何必移淸蹕於造次之頃,動玉趾於莽蒼之地,然後乃爲可致之道乎?伏況擧動自有其節,遊豫亦必爲度,今也辭敎過中,聽聞驚惑,非但國體之虧揁,將貽後世之譏議,以事則太近督迫,是擧也大欠雍容,誠非臣等所仰望於大聖人作爲也。且伏念大臣承聞此敎,必將震懍驚遑,不俟駕屨。若以此時,亟賜收還,則上而有光於轉環之德,下而益便於進身之路,豈不休哉?臣等愚忱耿耿,相率聯籲。伏願聖明,淵然三思,特寢成命焉,惶恐敢啓。答曰,卿等之言如此,昨下傳敎,特爲還收。
司諫金陽淳啓曰,臣於言職,萬不近似,而旬月之間,除旨荐下,怵畏義分,雖已黽勉出肅,合啓當避,已例可據,請命遞斥臣職。答曰,依啓。
掌令趙經鎭啓曰,臣於言責之任,本不近似,而掌憲特除,忽下於夢想之外,臣感恩怵義,雖不得不章皇出肅,而第臣於合啓中,有不可聯參者,以此引避,屢蒙恩諒,前後處義,宜無異同。以此情踪,其何可一刻晏然於臺次乎?請命遞斥臣職。答曰,依啓。。
以執義李墷,持平李應奎,獻納尹應大,再牌不進罷職傳旨,傳于朴周壽曰,推考傳旨捧入。
朴宗薰啓曰,守令署經事,命下矣。憲府則雖已署經,諫院則行大司諫李文會在外,司諫未差,獻納尹應大牌不進,正言朴宗休·朴晦壽未署經,無以署經,何以爲之?敢稟。傳曰,一司除署經。
任厚常啓曰,知義禁趙德潤,同義禁尹行直,飭敎之下,一向奉牌,事體·道理,萬萬未安,推考,何如?傳曰,允。更爲嚴飭入來。
又啓曰,知義禁趙德潤,同義禁尹行直,屢度飭敎之下,一向奉牌,無意承膺,揆以事體,萬萬未安,推考,何如?傳曰,許遞。前望單子入之。
金吾堂上前望單子入之,知義禁鄭晩錫,同義禁權烒,落點。
任厚常啓曰,新除授知義禁鄭晩錫,同義禁權烒,卽爲牌招,以爲開坐之地,何如?傳曰,允。
傳于任厚常曰,行幸時,諸道道臣境上出待,竝除之,春巡依例爲之。
朴宗薰啓曰,兼吏曹判書南公轍,參判李存秀,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
傳曰,時原任大臣更爲命招。
朴周壽啓曰,兼吏曹判書南公轍,行戶曹判書朴宗慶,左參贊李好敏,右參贊閔命爀,禮曹判書趙德潤,兵曹判書李相璜,刑曹判書鄭尙愚,工曹判書李羲甲,漢城判尹金蓍根牌不進推考傳旨,今方捧入,而大提學會圈命下之後,如是違牌,事甚未安,更爲牌招,何如?傳曰,允。
以副應敎趙民和,校理金熙華牌不進罷職傳旨,傳于朴周壽曰,只推。
朴周壽啓曰,玉堂上下番俱空,已至閱月,事甚未安,應敎李鶴秀,校理李羲肇,旣有只推之命,竝更牌招入直,何如?傳曰,允。
又啓曰,玉堂上下番俱空,已至閱月,事甚未安,副應敎趙民和,校理金熙華,旣有只推之命,一體牌招,以爲推移入直之地,何如?傳曰,允。
以副應敎趙民和,校理李羲肇·金熙華牌不進罷職傳旨,傳于朴周壽曰,推考傳旨捧入。
朴周壽,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,以王世子廟謁禮取稟草記,傳曰,廟謁以三月初旬前擇入,親行展謁,世子亦爲一體展謁磨鍊事,命下矣。太廟展謁,旣有成命,景慕宮展謁吉日,以何間推擇乎?敢稟。傳曰,待下敎爲之。
又以禮曹言啓曰,王世子廟謁,以三月初旬前擇入事,命下矣,令日官池景泌推擇,則自三月初一日,至初十日連値陵園墓忌辰齋戒正日及拘忌云,何以爲之乎?敢稟。傳曰,以今月念前擇入。
又以禮曹言啓曰,廟謁告日,以今月念前擇入事,命下矣。令日官池景泌推擇,則今二月二十日爲吉云,以此日定行乎?敢稟。傳曰,以此日爲之。
又以禮曹言啓曰,東宮展謁時,至宗廟大門外下輦,當爲步入,而自大門,距齋室稍遠,故各年已例,皆以大門外乘輿,至石橋前降輿磨鍊矣,今亦依此擧行乎?敢稟。傳曰,依此爲之。
又以禮曹言啓曰,謹稽各年謄錄,東宮廟謁時,有北向先後四拜之節,而近例則因特敎,先四拜北向爲之後,四拜西向爲之矣,今亦依此磨鍊乎?敢稟。傳曰,依此爲之。
又以禮曹言啓曰,謹稽各年謄錄,東宮廟謁,如在沖年,則拜位行禮,如儀磨鍊,而廟內奉審,不爲磨鍊矣,今亦依此擧行乎?敢稟。傳曰,依此爲之,
又以禮曹言啓曰,今此殿下·王世子太廟展謁出還宮時,闕門外及宗廟大門外,王世子當有祗迎之節,而謹稽近例,則因下敎,大殿出宮時,隨後以出,仁政門外乘輿,敦化門外乘輦,仍於衛內隨詣矣,今番則何以磨鍊乎?敢稟。傳曰,隨後,衛內隨詣。
又以內醫院提調意啓曰,自前行幸時,若是經宿之地,則陪從掌務官一員,例自司僕寺補把馬一匹許給矣,今番行幸時,依例許給之意,分付該寺,何如?傳曰,允。
又以奉常寺都提調意啓曰,祭享所用春等中脯三百四十六貼八條,今二月十三日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
任厚常,以兵曹言啓曰,今二月二十日大駕詣宗廟展謁時,何營軍兵隨駕,何營軍兵留陣,禁軍及馬·步軍,以幾番·幾哨磨鍊,而餘軍留營,何以爲之乎?敢稟。傳曰,依春展謁例爲之。
又以兵曹言啓曰,今二月二十日王世子詣宗廟展謁時,陪衛及隨輿軍兵,當爲磨鍊,而謹稽謄錄,則辛巳年,講書院衛從司全數,兵曹都摠府郞廳各一員,五衛將二員,武臣兼宣傳官四員,內禁衛二十人,挾輿軍二十名,前後牌軍二百名磨鍊,庚申年謁廟時,翊衛司全數,兵曹·都摠府堂上·郞廳各一員,五衛將二員,武臣兼宣傳官八員,挾輿軍二十名,禁軍依下敎置之,前後牌軍兵,以大駕前後廂軍兵仍用矣,今番則何以爲之乎?敢稟。傳曰,依庚申年例爲之。
又以御營廳言啓曰,因禮曹草記,東道七陵寢局內捉虎事,定將校率領砲手,今月十三日出送行獵矣。十四日申時量,康陵後山麓近處,大虎一頭捉得,故謹此封進,而仍爲行獵之意,敢啓。傳曰,知道。
任厚常啓曰,左議政韓用龜,又使錄事,來納命召,何以爲之?敢稟。傳曰,還傳命召。
死罪臣韓用龜疏曰,伏以,臣罪負如山,恩荷如天,尙逭金木之誅,偃息犴狴之下,忽於此際,伏見夜下傳敎,驚惶震懍,神魂遁禠。臣於是,本罪之上,又添覆載難容之罪,雖欲卽地溘然而不可得矣。顧臣去就,有不足恤,而王言一出,如綸如綍,以此非常之敎,遽及無似之賤,命令之屑越,聽聞之駭惑,尤當如何哉?噫,人臣處義,各有所守,不奪匹夫之志,卽聖人不枉性之德,而竊覸我殿下,如欲勉出相臣,則輒下二字之敎,使之顚倒趨承,不敢違越,豈不有歉於九經之義,而毋或近於束縛而馳驟之乎?今臣情地,俟勘猶緩,請寢爲急,而身伏陋獄,猥徹疾聲之章,實有所不敢出者,蒼皇扶舁,進到江外,冒萬死忙陳短章,惟以亟收前命,爲瞻天泣祝之至。伏乞卽下兪音,以爲光聖德愼辭令之地焉。噫,獄中上書,卽古人情迫勢急,死中籲天之意,而臣則比古人,尤萬萬窮且慼矣。遄被當勘之律,則實爲臣死日生年,寸衷崩裂,不知攸達。臣無任云云。答曰,省疏具悉卿懇,卿等不諒予情事,故日前批旨,予豈獲已也?卿反浼浼,而至於縣獄胥命之擧,予又安得不慨然於卿乎?昨下傳敎,亦不獲已也。今見卿疏,還覺瞿然于中,纔因承宣之言,已令還收,俾安卿心矣。右相今旣還第,卿亦諒予至意,卽爲入城。仍傳于任厚常曰,此批答,遣史官傳諭于左相。
丁丑二月十五日子時,上詣魂宮。望祭親行入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球·李憲兢,記注官曺錫鯤·李衡柱,直提學金履喬,檢校直閣鄭元容,以次侍立訖。時至,右通禮跪啓請行禮,上具淺淡服,出齋室,詣通和殿。贊禮前導入北夾門,陞自東階,詣版位,贊禮跪啓請俯伏哭,上俯伏哭,在位者皆俯伏哭。贊禮跪啓請止哭興·再拜興·平身,上止哭,在位者皆止哭興再拜興·平身。執禮請行初獻禮,上詣尊所,北向立,執尊者擧羃,長輔酌鬱鬯,宗薰以爵受鬱鬯,上詣靈座前,北向立。贊禮跪啓請跪,上跪。宗薰奉香,厚常奉香爐跪進。贊禮跪啓請三上香,厚常奠爐於案,宗薰奉爵跪進。贊禮跪啓請執爵,上執爵,以授厚常,奠于靈座前。贊禮跪啓請俯伏興少退跪,上俯伏興少退跪。大祝進靈座之右,東向跪讀祝訖,上出戶降復位,亞獻官領府事李時秀,終獻官永明尉洪顯周,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興·再拜興·平身,在位者皆止哭興·再拜興·平身。宮闈令納神主如儀,上詣望燎位,大祝燎坎,贊禮啓請禮畢,仍導以行,上入齋殿。王大妃殿進御調中君子湯,自今日五貼式日次製入事。出榻敎諸臣以次退出。
上在昌德宮。停常參·經筵。
曺錫正啓曰,大司憲宋穉圭在外,執義李墷,持平李應奎未肅拜,掌令金初燮呈辭,一員未差,持平鄭鴻慶未署經,監察茶時之意,敢啓。傳曰,知道。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐長輔啓曰,玉堂上下番俱空,已至閱月,事甚未安,副應敎趙民和,校理李羲肇·金熙華,旣有推考傳旨捧入之命,竝更牌招,以爲推移入直,何如?傳曰,允。
傳于徐長輔曰,太廟展謁日,景慕宮展謁,同日爲之。
傳于徐長輔曰,前大提學上來事,下諭。
朴宗薰啓曰,未下直守令,當日下送,旣有成命矣,甑山縣令鄭弼東,昨日署經之後,事當卽爲辭朝,而下直單子,今始來呈,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,求禮縣監吳致勛,昨已署經矣,守令當日下送,旣有成命,則署經之後,事當卽爲辭朝,而下直單子,今日廳座後,晩始來呈,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
曺錫正啓曰,知義禁鄭晩錫牌不進推考傳旨,今方捧入,而開坐命下之後,如是違牌,事甚未安,判義禁朴宗來,同義禁權烒,在外,知義禁鄭晩錫,更爲牌招,以爲開坐之地,何如?傳曰,允。
又啓曰,知義禁鄭晩錫再牌不進推考傳旨,今方捧入,而開坐命下之後,連事違牌,終不承膺,事體所在,極涉未安,陳疏到院,而原疏以國忌齋戒,纔已退却矣。所當更請牌招,而係是一日三牌,何以爲之?敢稟。傳曰,原疏捧入。
又啓曰,知義禁鄭晩錫牌不進推考傳旨,今方捧入,而開坐命下之後,連事違召,不卽承膺,極涉未安,更爲牌招,何如?傳曰,允。
徐春輔,以都摠府言啓曰,今二月二十日宗廟展謁時,侍衛寶劍·守宮及陪衛,當爲備員,而都摠管李得濟在外,副摠管宋祥濂呈辭,朴宗京·柳畊俱有身病未肅拜,一員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
徐春輔啓曰,因都摠府草記,今二十日宗廟展謁時,侍衛寶劍·守宮及陪衛,當爲備員,而都摠管李得濟在外,副摠管宋祥濂呈辭,朴宗京·柳畊俱有身病未肅拜,一員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以洪義浩爲都摠管,金履載·尹魯東·申在明·金在淳爲副摠管。
以吏曹參議鄭觀綏再牌不進罷職傳旨,傳于朴宗薰曰,只推。
以副應敎趙民和,校理李羲肇,金熙華牌不進罷職傳旨,傳于徐長輔曰,只推。
以慶尙監司金魯敬狀啓,密陽府民家失火事,傳于徐長輔曰,聞甚矜惻,原恤典外,別加顧助事,分付。
朴宗薰,以吏曹言啓曰,今此各陵宮園廟墓寒食祭祭官,當爲磨鍊,而除老病·公故外,實無推移排比之路,依近例刑官及司饔院官員,義禁府都事,年六十以上人員,通融塡差以入之意,敢啓。傳曰,知道。
又以吏曹言啓曰,今此寒食祭祭官中,時無職名人員,令該曹口傳付軍職,何如?傳曰,允。
徐長輔,以禮曹言啓曰,宗廟·永寧殿今春奉審,執頉修改,以今二月二十日卯時擧行事,前已推擇啓下,而在前展謁相値之時,則差晩吉時,退定旣有已例,故問于日官,則同日申時且吉云。今亦依前例,以此時,原啓本回啓中,改付標以入,而景慕宮外樽所楹內外地衣修改,亦以此時,一體擧行事,竝爲分付,何如?傳曰,允。
又以禮曹言啓曰,卽接惠陵參奉所報,則今二十日寒食節享,兩官當爲備員將事,而令有闕未差云矣。本陵令未差之代,卽令該曹,以在京無故人口傳差出,以爲備員擧行之地,何如?傳曰,允。
徐春輔以兵曹,言啓曰,今二月十七日武臣堂上朔試射日次,而國忌正日,不得爲之之意,敢啓。傳曰,知道。
又以司僕寺一二提調意啓曰,今番宗廟展謁,與寒食相値,各宮房祭去馬,無以分排,在前如此之時,自各該房宮,有貰用之例,今亦依此擧行之意,分付各該宮房,何如?傳曰,允。
又以司僕寺一二提調意啓曰,內寺恒立馬六十匹內,御乘馬十匹,走馬十匹,邊馬四十匹矣,邊馬四十匹中五匹,以世子宮坐馬陞立之意,敢啓。傳曰,知道。
又以禁衛營言啓曰,本營哨官李勉儒,以入直將領管下軍闕直,矇不覺察,爲先汰去之意,敢啓。傳曰,知道。
又以御營廳言啓曰,康陵後山麓近處,大虎一頭捉得,封進之後,連爲行獵,十五日辰時量,中虎一頭,又爲捉得於康陵局內中山麓近處,故謹此封進,而仍爲行獵之意,敢啓。傳曰,知道。
又以扈衛廳大將意啓曰,別將李遇,身病猝重,勢難察任,改差,何如?傳曰,允。
又以舟橋司言啓曰,舟橋排設,今日畢役之意,敢啓。傳曰,知道。
上在昌德宮。停常參·經筵。
曺錫正啓曰,大司憲宋穉圭在外,執義李墷,持平李應奎未肅拜,掌令金初燮呈辭,一員未差,持平鄭鴻慶未署經,監察茶時之意,敢啓。傳曰,知道。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日朝參日次矣,敢稟。傳曰,停。
徐長輔啓曰,來二十一日輪對日次矣,敢稟。傳曰,當次人受點,後日次待令。
傳于徐長輔曰,留院公事入之。
吏曹口傳政事,以李道明爲惠陵令。
徐長輔啓曰,玉堂上下番俱空,已至閱月,事甚未安,副應敎趙民和,校理李羲肇,金熙華,旣有只推之命,竝更牌招,以爲推移入直,何如?傳曰,允。
曺錫正啓曰,卽者義禁府都事來言,時囚捧供事命下,而判義禁朴宗來,同義禁權烒在外,知義禁未差,只有同義禁宋祥濂一人,不得備員開坐云,未差之代,政官牌招開政差出,待下批牌招,以爲開坐之地,何如?傳曰,允。
徐長輔啓曰,兼吏曹判書南公轍,參判李存秀,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
兵曹口傳政事,副司果李允謙·趙經鎭·金陽淳·魚在濂·閔永勳,任㸁,竝單付。
以副應敎趙民和,校理李羲肇·金熙華牌不進罷職傳旨,傳于徐長輔曰,只推。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令事,曾有定式矣,今亦依此擧行,何如?傳曰,允。
事變假注書文慶愛狀啓。臣於本月十六日卯時量,敬奉聖諭,卽爲傳諭于果川縣邑內里議政府左議政韓用龜所住處是白乎,則以爲,臣於昨日,聞命驚惶,無所因極,進伏江干,敢暴崩迫之情,退歸縣獄,恭俟誅殛之典。不意聖度包容,威罰不加,恩禮冞隆,十行溫批,輒勞近臣,罪累賤蹤,何以得此?至於非常之敎,已有收還之命,不惟臣之出死入生,復見天日之明,抑亦大聖人翕受轉圜之量,不勝欽仰攢祝之至。嗚呼,聖恩若是曠絶,臣雖頑如木石,豈不欲祗若明命,圖報萬一,而不敢以趨走爲事君之禮,以邱壑爲匹夫之諒,蓋不忍自壞所守,復蹈旣僨之轍,仰累聖朝勵世之政也。今臣之日夕所蘄祝,嶺海而已,鈇鉞而已。伏地嗚泣,不知所達云矣。臣旣承偕來之命,故爲仍留,緣由竝以馳啓云云。答曰,昨於史官書啓,知卿之復往縣獄,何若是固執,而一向爲此過中之擧乎?予方慨歎不已,今又見卿附奏,少無變動,與前無異,若欲挽回卿心,不如姑副卿心,特免相職,以便去就,卿其知悉,卽爲安心入城事。令偕來史官傳諭。
知義禁鄭晩錫疏曰,伏以,臣於前月冒叨見職也,因府隷之作挐,被大僚之請罷,臣本庸懶無似,未論緊漫事務,何莫非瘝廢,而至於此尤有甚焉?夫幺麽府隷,有甚難制,而旣不能先事操束,又不能臨時禁抑,終致蔑分壞綱之境,其溺職之罪,合置重勘,而顧乃暫罷旋敍,殆同無故,今又前望特點,有隕自天,臣誠感激惶霣,莫省所措,宜卽竭蹶,粗伸叩謝。而第念重愆終難自恕,薄罰未足爲贖,雖在他司,猶不敢冒膺,況此僨誤之地乎?夫四維,有國所重,而決不可造次放倒,今若包羞忍恥,淟涊趨走,則深恐其全沒忌憚,益增罪戾矣。且臣衰朽之質,値此換節,重嬰感疾,廢食貼席,昏眩不省,時月間實無供職之望,以情以病,俱難蠢動,召牌洊臨,冒犯違傲,臣罪至此,尤合萬死。玆敢不避煩猥,略控微懇。伏乞聖慈,天地父母,察臣微諒之不可變,賤疾之不可强,亟許鐫削臣新除之職,以肅朝綱,以安私分焉。臣無任云云。答曰,省疏具悉。所請依施。
上在昌德宮。停常參·經筵。
曺錫正啓曰,合辭許久闕啓,事甚未安,除在外·未署經·差祭外,未肅拜·呈告人員,竝卽牌招,何如?傳曰,山林外竝許遞,前望單子入之。
徐長輔啓曰,大提學會圈事,命下矣。政官牌招開政,何如?傳曰,允。
傳于徐長輔曰,前前大提學牌招。
又啓曰,前前大提學牌招事,命下矣。時原任大臣命招,政府西壁·六卿·判尹,一體牌招,以爲會圈之地,何如?傳曰,允。
朴宗薰啓曰,兼吏曹判書南公轍,參判李存秀,參議鄭觀綏再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠甚未妄,判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招,違牌勿爲呼望。
傳于朴宗薰曰,吏判疏批已下,卽爲牌招。
傳于徐長輔曰,時原任大臣,更爲命招。
徐長輔啓曰,前前大提學南公轍,兼吏曹判書南公轍,行戶曹判書朴宗慶,兵曹判書李相璜,刑曹判書鄭尙愚,漢城判尹金蓍根牌不進推考傳旨,今方捧入,而大提學會圈命下之後,如是違牌,事甚未安,旣有吏判卽爲牌招之命,前前大提學南公轍,行戶曹判書朴宗慶,兵曹判書李相璜,刑曹判書鄭尙愚,漢城判尹金蓍根,竝更一體牌招,何如?傳曰,允。
曺錫正啓曰,知義禁李羲甲牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
徐長輔啓曰,玉堂上下番俱空,已至閱月,事甚未安,副應敎趙民和,校理李羲肇,金熙華,旣有只推之命,竝更牌招,以爲推移入直,何如?傳曰,允。
以副應敎趙民和,校理李羲肇,金熙華牌不進罷職傳旨,傳于徐長輔曰,只推。
徐春輔啓曰,今此行幸時,何大臣留都乎?敢稟。傳曰,前左議政留都。
曺錫正啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司諫金履載,執義李鶴秀,司諫趙琮鎭,掌令任天常·李允謙,持平魚在濂·洪彦謨,獻納金學淳,正言李若愚·朴齊一,落點。
徐長輔,以侍講院言啓曰,再明日宗廟·景慕宮展謁時,宮官當爲備員,而兼弼善未差之代,令政院稟旨差出,待下批,牌招察任,何如?傳曰,允。
徐長輔啓曰,因侍講院草記,兼弼善未差之代,令政院稟旨差出事,允下矣。方有政命,今日政差出,何如?傳曰,允。
徐春輔,以兵曹言啓曰,今二十日宗廟展謁時,本曹堂上·郞廳·侍衛及守宮·陪衛各差備,當爲備員,而參議鄭景祚,佐郞黃鍾人,方在禁推中,無以備員,參議,令政院稟旨變通,佐郞一員改差,仍令該曹,以在京無故人,口傳差出,以爲備員進參之地,何如?傳曰,允。
徐春輔啓曰,因兵曹草記,今二十日宗廟展謁時,侍衛及守宮,當爲備員,而參議鄭景祚,方在禁推中,無以備員,令政院稟旨變通,仍令該曹,以在京無故人,口傳差出事,允下矣。合有變通之道,何以爲之?敢稟。傳曰,許遞,今日政差出。
徐春輔,以吏批言啓曰,左議政韓用龜,特免相職事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
徐春輔,以兵批言啓曰,左議政韓用龜許副,送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目加設判中樞下批之意,敢啓。傳曰,知道。
有政。吏批,兼判書南公轍未肅拜,參判李存秀進,參議鄭觀綏式暇,右副承旨徐長輔進,啓曰,兼判書南公轍陳疏入啓,參議鄭觀綏式暇,小臣獨政未安,何以爲之?敢稟。傳曰,仍爲之。以趙經鎭爲應敎,李惟命爲禮曹參判,李墷爲兼弼善,李羲甲爲知義禁,趙鍾永爲同經筵,盧尙熙爲校書判校,徐胤輔爲平市令,金進明·李埴爲典籍,李亨權爲掌苑別提,吳相範爲武烈祠參奉,尹魯東爲安東府使,李光錫爲慶源府使,故學生李箕齡贈童敎,孝行卓異贈職事承傳,以尹羽烈爲兵曹參議。
兵批,判書李相璜病,參判申絢病,參議未差,參知閔德基入直進,行左承旨徐春輔進,判中樞單韓用龜,護軍李錫奎·李文會·朴宗羽,副護軍申幹·柳之翔·金重玉,副司直李墷·洪大浩·權熀·金初燮·金龍見·朴周燮·尹應大·鄭時善,副司果朴晦壽,副司正尹正鎭,以上竝單付。
徐長輔啓曰,玉堂上下番俱空,已至閱月,事甚未安,副應敎趙民和,校理李羲肇·金熙華,旣有只推之命,與新除授應敎趙經鎭,一體牌招,以爲推移入直之地,何如?傳曰,允。
徐長輔,以侍講院言啓曰,卽接翊衛司所報,則再明日宗廟·景慕宮展謁時,佩劍侍衛,當爲備員,而翊衛一員未差云,其代令該曹口傳差出,以爲進參之地,何如?傳曰,允。
兵曹口傳政事,以李洛秀爲翊衛。
兵曹口傳政事,副司果單李應奎·鄭鴻慶·朴宗休。
以慶尙監司金魯敬狀啓,永川郡民家失火事,傳于任厚常曰,聞甚矜惻,元恤典外,別加顧助事,分付。
徐長輔,以禮曹言啓曰,今此王世子廟謁時,謹依前例,自宗廟大門外,乘輿以入,至石橋前降輿事,草記蒙允矣,景慕宮展謁時,亦依近例,以大門外乘輿,至齋空稍近處降輿,磨鍊儀註以入之意,敢啓。傳曰,知道。
又以禮曹言啓曰,卽接水原幼學韓五裕所志,則以爲,同姓三寸姪用雨,嫡妾俱無子,以其同姓二十寸兄用澈第二子正履,欲爲繼後,兩家諸族,相議完定,未及禮斜,而用雨夫妻,俱爲作故,拘於常規,不得循例禮斜,依定式草記稟處事,呈狀矣,凡係繼宗立後,兩邊與受,明有可據而不可登聞者,許令該曹,論理草記事,曾有筵奏定式,而門長韓五裕所訴旣如此,依定式韓用澈第二子正履,立爲韓用雨之後,何如?傳曰,允。
又以成均館大司成意啓曰,本館入直,久任郞廳外,凡郞無敢入直,若有代員替直之事,則草記代直事,曾有定式矣,司成洪羲弼在外未肅拜,直講李在璣,典籍李炫章,俱爲差祭,時無入直之員,以他郞官,姑爲代直,何如?傳曰,允。
徐春輔,以兵曹言啓曰,來三月十一日王世子文廟酌獻禮時,陪衛及隨輿軍兵,當爲磨鍊,而謹稽謄錄,則丁未年,侍講院翊衛司全數,兵曹都摠府堂上郞廳各一員,五衛將二員,武臣兼宣傳官八員,內禁衛三十人,挾輿軍四十名,前後牌軍四百名磨鍊,辛巳年,講書院衛從司全數,兵曹·都摠府郞廳各一員,五衛將二員,武臣兼宣傳官四員,內禁衛二十人,挾輿軍二十名,前後牌軍二百名磨鍊矣,今番則何以爲之乎?敢稟。傳曰,依丁未年例爲之。
又以兵曹言啓曰,兼司僕將鄭宅恒,景福宮衛將金亨喆,文臣兼宣傳官李羲肇,俱以身病,呈狀乞遞,輪番之任,侍衛之職,不可久曠,竝改差,何如?傳曰,允。
又以備邊司言啓曰,有司堂上金履載,方任廟務,職事相妨,兼帶摠管之任,今姑許遞,何如?傳曰,允。
曺錫正,以義禁府言啓曰,再明日擧動時,各差備都事及世子宮左右考喧都事,當爲備員,而都事金容善·韓永杓差祭於光陵,元錫範差祭於健陵,勢難入來於動駕之前,令該曹口傳相換,假都事二員,亦令該曹,口傳差出,以爲分排之地,何如?傳曰,允。
吏曹口傳政事,以金秀鍾爲兵曹佐郞,禁府都事韓永杓,工曹佐郞李氣浩相換,禁府都事金容善,掌苑奉事林頤鎭相換,禁府都事元錫範,內資奉事金祖淵相換。
曺錫正,以義禁府言啓曰,卽接月令醫員秦東說手本,則時囚罪人李彦煐,屢日處冷之餘,猝得挾食,轉成關格,又添毒感,食飮全却,達夜叫痛,症形危重云。罪人病勢如此,則一邊保放,一邊草記,曾有定式矣。李彦煐姑爲保放之意,敢啓。傳曰,知道。
事變假注書文慶愛狀啓。臣於本月十八日寅時量,敬奉聖諭,卽爲傳諭于果川縣邑內里議政府左議政韓用龜所住處是白乎,則以爲,臣泥首屛息,如窮無歸,八日于玆矣。卽者伏奉聖批,鈇鉞不加,慰撫鄭重,特免相職,曲副微願,上天成物之仁,藹然於十行之中,雙擎九頓,感涕無從,臣雖卽日溘然,更無一憾矣,曷敢不聞命卽進,仰答殊眷?而第臣癃痼之疾,陡劇於震剝奔逬之餘,神精昏眩,氣息綿綴,今方舁還鄕廬,少加調治,如或復尋生路,則謹當轉入城闉之內,少伸叩謝之忱云矣。臣旣承偕來之命,故仍爲隨往,緣由竝以馳啓云云。答曰,愼節奉慮,而調治入城云,予心豁然,行幸時,以卿留都,俟間卽爲入來之意,更爲傳諭,爾則先爲復命。
兼廣州留守沈象奎疏曰,伏以,陽和導祥,茀祿來同,銅邸入學,晠禮將擧,鑾駕謁陵,吉日漸屆,群情慶忭,胥切延頸之忱,擧懷瞻羽之喜,臣方叨守官次,祗勤境管,蹕路頓遞,亦幸猥與其事,日夕隕越于下。不意卽伏奉本月十六日頒下有旨,卿以前大提學,文衡會圈事緊,卿其斯速乘馹上來者,臣在廣州府祗受訖,仍伏念臣嘗再除此職,屢懇辭免,不無愚據,殿下亦嘗輒許所辭矣,于今已七八年所,而未曾差代,豈或由是,而謂以前大提學,使之隨參於會圈耶?臣之所謂愚據云者,已屢進文字,今無容更煩疊絮,臣於其時,名且必辭而不敢居,則到今況敢冒其事哉?其在朝廷核實之政,亦豈可以虛被之名,而卒責其無與之事,此無待臣之自言,而物議亦當較然也。玆敢略列難進之義,仰瀆崇嚴之聽。伏乞聖明,亟加覽察,斷置臣於備數之外,使召命無屑,圈事無誤,公私誠幸。臣無任云云。答曰,省疏具悉。所請依施。
兼吏曹判書南公轍疏曰,伏以,日吉辰良,天休鼎至,惟我春宮邸下,將隨法駕,太廟閟宮,肇行展謁之禮,此誠宗社億萬年無疆之慶。岐嶷之表,萬姓爭覩,蹈舞欣忭,中外惟均。仍念臣以病陳懇,纔解中權重任,感戴洪造,與天無極,曾未踰日,又承東銓之除,今又以文衡薦進事,召牌踵臨,有違常格,惝怳悚恧,誠不知措躬之所也。臣欲起而膺命乎,則微諒自在,疾且痼,如有牽之在後,不能自由,欲入而固辭乎,則又犯古人不俟駕之訓,殫竭之初心,無以自見。以此思量,氷炭交戰,而銓地一步,決難更冒之義,心所自誓,殆同鐵限,臣於東西兩銓,迭相兜攬,疎則歲課,數則月課,今至十年之久。臣之前疏所稱謂此之爲榮,則臣可謂無恥,謂此之爲苦,則臣不能無憾者,眞實際語也。癸酉之一年內再次體諒,覆載生成之洪恩殊渥,臣方結草爲期,而昨年春大臣筵奏,亦出於憐其事情而憫其支離,不欲置之四維之外也。匹夫有志,迷執難回。此臣之不可復出者一也。人臣辭官,以病爲言者,便成例套,雖以仁育閔覆之天,難望其一一孚格,而今臣之病,聖明之俯察,而通朝之所共知。最是精神昏迷,如墮煙霧,氣息萎薾,長臥床笫,淸濁激揚,固無論已,接人客而廣聞見,考政案而察履歷,亦無自力之望,如此而猶不知止,殊不念忘生貪榮,爲莫嚴之廉防,班行顚仆,又無異於遭罹,則士大夫名節,其將由臣而壞破無餘。此臣之不可復出者二也。顧今卿列濟濟,前望至於十人之多,可合通銓之人,彬鬱相望,如臣之殘疾蔑效者,乍遞旋授,久蹲不去,則其爲妨賢路而乖物情,當復如何哉?此臣之不可復出者三也。情有所難安,勢有所不可者,謂之情勢,內省之疚,有甚於外至之彈,臣言到此,吁亦憫且隘矣。君臣之間,雖以分義爲重,而亦不以從令爲恭,趨走爲禮,諉之以主恩之必欲一報,托之以臣身之不敢自有,一向不當出而出,則恩終不可報,而身終不可全,實未知其稅駕於何地也。以平日愛欲生之聖念,豈忍使之如此哉?且臣曾叨文衡,雖迫嚴命,不量冒出,至今追惟,尤悔多端,不敢以曾經自處,而今此牌召,益增難安之心。文苑故事,前文衡未曾出肅,不赴朝堂,則至有以疏薦代之時,傳硯之重,與他官自別,可知也。今忽越次出牌,其在事體,乖損非細,故事或有可遵者,或有不必遵者,而至於文苑,前輩名碩,兢兢焉如守金石之典,其意甚美。臣於銓任,則有不可長據之義,於薦事則有不宜替當之嫌。成命已下,末由進身,玆敢力疾構草,仰首鳴號。伏願殿下,亟允所請,俾重任無曠,兼存館閣古規,公私不勝幸甚。臣無任云云。答曰,省疏具悉。入學日子不遠,大提學差出,甚爲緊急,何必辭引?卽爲肅命。
京外儒生幼學金濟豐,進士沈能學·洪秉鼎,幼學尹可烈·徐耆輔·沈承謨·洪秉泰·李集重·尹致和·李光輔·柳瑞·許明·李儒重·兪景煥·趙遠永·兪致鳳·李鏽·申錫元·兪達煥·尹綱烈·閔亨奎·高敬霽·尹約烈·李羲俊·朴仁壽,進士申在翼,幼學洪秉履·兪景柱·趙鎭性·安必壽·鄭溆·徐有吾·沈能大·鄭宅祖·鄭志淳·趙在星,進士金濟民,幼學趙在景·趙在兢·朴殷壽·沈弘之·徐明輔,進士李象俊,幼學尹繼烈,進士尹致五,幼學沈能緖·李坤載·李希夏,進士金正喜,幼學朴基正·金元植·申錫吾·金趾淵·金顯箕·朴基慶·孟明淳,進士孟鳳淳,幼學韓用駿·鄭海容·金仁柱·具定默·李鳳柱,進士安光近,幼學安性溥,進士權定仁,幼學黃鍾元·權中晩,進士李樂重,幼學任衡百·朴永源·尹克善·任泰始·尹行善·申匡烈·尹在烈,進士黃·徐應淳,幼學尹致熙·尹致崇·朴宗絢·李時英,進士兪升煥,幼學辛命集·朴山壽·李心秀·柳榮九·李學培·柳榮七·崔克明·徐萬淳·朴宗準·金達淵·尹洙·李惇中·具鍾和·徐有喜,進士申在東·李河九·李觀九,幼學兪元煥,進士李哲秀,幼學李觀賢·權用石·任最常·魚用莘·任楚白,進士柳曮,幼學徐有鼎·朴康壽·趙樂永·朴應壽·趙達永·趙秉九,進士李永初,幼學洪秉敍,進士李羲朝·權用萬,幼學權奭仁·沈奎鎭·柳聖文·李儒喦·趙德勝·黃基完·申友善·尹奎烈·尹致蓂·金世元·朴履亨·朴觀亨·徐一輔·李有謙·李最謙·李鼎紹,進士李正植,幼學兪漢明·李櫟·申鳳休·李光應·李復元·李槼·申百休·兪驥煥·朴升元,進士元在敬·洪綏燮·金箕洵,幼學李明愚·洪鍾祜,進士金喆淵·尹致舜,幼學韓學新·金鍏,進士洪翼周·李泌源,幼學李鐄·金相夏,進士趙台淳·金象鉉,幼學朴基鎬·宋文慶,進士徐右輔·兪碩柱,幼學許駿老·朴景鎭,進士洪龍順·吳致勳,幼學金畬·許箕老,進士金相龍,幼學朴履儉·權在仁·兪龜煥·趙國煥等疏曰,伏以,臣等竊惟,天地間精明剛大之氣,鍾而爲人,見諸德行,則必其正直而魁偉,措諸事業,則必其光明而磊落,生而羽翼王朝,模楷士林,沒而遺風餘韻,爲後人所誦慕,若是者,固間見於斯世,而不數數有也。若故領議政文忠公金壽恒,左議政文忠公閔鼎重,眞所謂間世不常有之弘儒·碩弼,肆以臣等尊仰之誠,仰請朝家隆報之道,而卽百世不祧之典是已。是議之發也,實與縉紳章甫之有公議者,而遍謀則蓋有可不可之論焉。其不可者則曰,此誠大事也,不可已也。雖然,考諸國朝已例,則策名勳府,而是典行焉,從享廟廡,而是典行焉。凡外是而請者,有司者皆格而不行,則今之爲是二先生請者,亦必不得請,知其不可而請之瀆也。其可者則曰,二先生盛德·大業,固卓越前修,有百世之功焉。雖大於此不祧之典者,猶可以仰請,雖非策名勳府,從享廟廡,其德行也事業也,無愧於是典,則請而不許,有司者之過也,可以請而不請,爲士者之罪也,士不自盡其誠,而逆疑有司者之不許,不可。且聖上容有特恩,不可以無請,於是臣等,絀其不可者,而以可者爲善,肆敢冒昧以進,仰瀆宸聽,惟殿下垂察焉。今之爲是請者,必先極言其人道德·學問之實,事業·謨烈之盛,以明其合有是典。而若金壽恒與閔鼎重之賢,則國史記之,輿人誦之,以殿下之明聖,聞知亦已悉矣。臣等無容復贅,請擧其一二事可合於不祧之典者而仰陳之。兩大臣俱以剛方正大之資,濟以師友淵源之學,飭躬以禮,遇事英敢,孝悌淸白著于家,忠勤貞亮施於國,其本末始終,實與先正臣宋浚吉·宋時烈,協心交孚,與共進退,以一身而任吾道之平陂,係斯文之汚隆。至於肅廟庚申以後,相與進秉鼎軸,同心輔政,治獄則掃蕩凶逆,衛道則痛斥邪詖,使國勢有賴於當時,人紀不迷於後世。論其偉烈碩畫,豈直爲一時之事功而已哉?且若各擧其特節之爲後人慕仰者而言之。金壽恒則以三朝體國之臣,當肅廟嗣服之初,奸凶鐫·遠之徒,內售奰慝,語逼東朝,則慷慨一疏,勤勤耿耿,屹然若砥柱之峙洪流,昭然如禹鼎之象魑魅,固已風動一世。及夫涒灘更化之交,鞠躬盡瘁,會精聚神,以成元祐·小康之治,而學力則專尙乎朱書,友益則兼資乎二宋,蓍龜於國家,模範於士林,人到于今稱之。而閔鼎重則粵在孝廟初元,聖武天挺,慨然欲伸大義於天下,聿求同德,以贊鴻猷,方其密勿帷幄,發揮修攘,雖當時宿德·重望,罕有當聖心者,而獨鼎重,以妙然新進,特被眷遇,褒以氣節,委以心膂,從容引對,敷示聖志,至于肅廟之世,文正公宋時烈,疏陳聖朝志事,而引故相臣李敬輿至痛在心日暮道遠之疏批,又以賜對今判府事閔鼎重慷慨論事幾於涕下爲言。嗚呼,卽此數語,當日君臣之間,勵精圖治之意,有足以感激於千載之下,而至於論姜獄之冤枉,破佛像之惑衆,讜言直氣,聳動朝廷,而萊府白刃之變,不動聲色,應接有度,關北按節之日,講行禮敎,措置尤著,孝廟嘗褒以當國勢削弱,得閔鼎重差强人意者也。雖其居相位不久,未盡展其素蘊,其言議·事功,擧皆此類,是以士林之宗仰,久而不替,聖朝之崇報,殆無遺憾,節惠之典,俎豆之享,靡不克擧,而惟是祀版之不祧,尙未有成命,斯豈非昭代之闕典,而公議之有待者乎?伏見我殿下嗣服以來,惓惓於象賢報功之方,不祧恩典,亦多已施,而以若金壽恒·閔鼎重之德行·事功,宜受永世之報,而隆施未及,祠版已遷,世代寢遠,香火將替,臣等不勝抑鬱,冒瀆崇嚴,若於此時,特垂曠典,許以不祧,則其爲興勸世敎,增光士林,當復如何哉?伏乞亟降明命,勿替兩大臣百世之祀,上以光聖德,下以循公議之地。臣等無任云云。省疏具悉。疏辭,令廟堂稟處,爾等退修學業。
上在昌德宮。停常參·經筵。
徐春輔啓曰,大司憲宋穉圭,持平洪彦謨在外,執義李鶴秀未肅拜,掌令任天常·李允謙,持平魚在濂差祭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐長輔曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
朴宗薰啓曰,永寧殿修改告由祭,非節享兼行,而祝文中,以謹因節享措語,大是不審,原祭文今方改付標以入,使之改書奉詣,而當該知製敎,不可無警,從重推考,何如?傳曰,允。
以副應敎趙民和,校理李羲肇·金熙華再牌不進罷職傳旨,傳于徐長輔曰,只推。
以應敎趙經鎭牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至閱月,事甚未安,應敎趙經鎭,副應敎趙民和,校理李羲肇·金熙華,旣有只推之命,竝更牌招,以爲推移入直之地,何如?傳曰,允。
朴宗薰啓曰,兼吏曹判書南公轍,參判李存秀,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,兼吏曹判書南公轍,參判李存秀,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招,如有違牌,勿爲呼望。
傳于徐長輔曰,原任大臣,更爲命招。
徐長輔啓曰,前前大提學南公轍,兼吏曹判書南公轍,行戶曹判書朴宗慶,兵曹判書李相璜,刑曹判書鄭尙愚,漢城判尹金蓍根,再牌不進推考傳旨,今方捧入,而大提學會圈命下之後,連事違召,無意承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
朴宗薰以賓廳言啓曰,臣以大提學會圈事,來詣賓廳,而他大臣皆命招不進矣,從前文衡圈點時,曾無一大臣獨點之例,雖或獨點,如非曾經文衡,卽以首相擧行,則事例與今不同,左右相中,亦不無參圈之例,而終非所以重事體之道,待他大臣來會後擧行,何如?傳曰,仍爲會圈。
又以賓廳言啓曰,臣以大提學會圈事,來詣賓廳,而前前大提學南公轍牌不進,更卽牌招,以爲薦望之地,圈點時,九卿亦當備員,兼吏曹判書南公轍,兵曹判書李相璜,竝一體牌招,何如?傳曰,允。
又以賓廳言啓曰,前前大提學南公轍牌招不進矣,成命之下,尙未會圈,揆以事體,誠甚未安,更卽牌招,以爲擧行之地,何如?傳曰,允。
又以賓廳言啓曰,大提學圈點以入,而前前大提學南公轍,嫌不自書其名,依例添書圈點之意,敢啓。傳曰,知道。
大提學圈點八點,金祖淳·李晩秀·沈象奎·南公轍,以南公轍爲大提學。
以兼弼善李墷牌不進罷職傳旨,傳于徐長輔曰,只推。
徐長輔,以侍講院言啓曰,明日宗廟·景慕宮展謁,王世子隨駕時,宮官當爲備員,而新除授兼弼善李墷,身病猝重,無以進參,令政院稟旨變通,以在京無故人差出,待下批,牌招,以爲備員陪從之地,何如?傳曰,允。
徐長輔啓曰,因侍講院草記,明日宗廟·景慕宮展謁,王世子隨駕時,宮官當爲備員,而新除授兼弼善李墷,身病猝重,無以進參,令政院稟旨變通,以在京無故人差出,待下批,牌招事,允下矣。合有變通之道,何以爲之?敢稟。傳曰,許遞。
行大司諫金履載啓曰,臣以疲劣,猥叨見職,特點之下,雖不得不章皇出肅,第臣於合啓,有私義之不可冒參者,前此引避,輒蒙體諒,到今處義,宜無異同,請命遞斥臣職。答曰,依啓。
司諫趙琮鎭啓曰,臣於言責之職,初無堪承之望,而亞諫除旨,恩出特點,臣且惶且感,雖不得不章皇出肅,粗伸叩謝之忱,第臣於合啓中,有不可聯參者,在前引避,輒蒙恩遞,到今處義,宜無異同,以此情踪,其何可晏然於臺次乎?請命遞斥臣職。答曰,依啓。
徐春輔,以兵批言啓曰,陞資拜營將者,無論朔數多少,以不職遞罷,則還收資級,載在法典矣。尙州營將沈能完,未赴任前罷黜,所授加資,依例還收之意,敢啓。傳曰,知道。
又以兵批言啓曰,尙州營將,當以新資差出,而守令·兵虞候中,可擬之人乏少,依近例以曾經守令三品時帶京職者,通瀜備擬,何如?傳曰,允。
有政。吏批,兼判書南公轍式暇,參判李存秀進,參議鄭觀綏進,右副承旨徐長輔進。以沈宜慶爲工曹佐郞,陳錫周爲司藝,李集斗爲分內醫提調,承文博士單成始光·李旭馨,副正字朴民翰,兼弘文館大提學單南公轍,兼藝文館大提學單南公轍,知成均單南公轍,以洪羲臣爲大司諫,李泰淳爲司諫,洪敬謨爲兼弼善。再政。以尹日逵爲修撰,李光承爲掌樂主簿,李春熙爲坡州牧使,金啓河爲定原縣監,柳民儉爲興陽縣監,甕津府使單許溟。
兵批,判書李相璜進,參判申絢差祭,參議尹羽烈未肅拜,參知閔德基入直進,行左承旨徐春輔進。啓曰,閫帥多窠,今當差出,而擬望之人乏少,同道水使及他道守令,竝擬,何如?傳曰,允。以朴宗羽·洪光一爲同知,金羲淳·洪羲臣爲副摠管,李綱重·徐有階·尹昌离爲僉知,金翼基爲兼司僕將,趙翼鉉爲曹司衛將,鄭承毅爲五衛將,張翼爲忠翊將,李煥輔爲訓鍊僉正,李載亨爲御營把摠,朴兢淵爲左邊從事官,李彰愼爲中樞都事,李寅達爲訓鍊判官,魚在溟爲訓鍊主簿,李紀淵,李奎鉉爲文兼,安塾·柳昌根爲武兼,任泰淳爲備邊郞,柳和源爲全羅兵使·金守基爲慶尙左兵使,許溟爲黃海水使,趙恩錫爲全羅右水使,李應植爲尙州營將,李圭男爲阿耳僉使,李益緖爲高嶺僉使,安光質爲惠山僉使,白恒鎭爲慶尙兵虞候,吳尙根爲唐浦萬戶,李元奭爲蛇渡僉使,方一好爲越松萬戶,李寅郁爲魚游澗僉使,金性廉爲方山萬戶,護軍金履載,司直趙琮鎭,前尙州營將沈能完,今降禦侮。再政。以宋祥濂爲副摠管,任百觀爲宣傳官,李昇淵·李儒常爲都摠經歷,柳聖魯,安光烈爲訓鍊主簿,尹佑成爲部將,趙晉錫爲訓鍊判官。
徐長輔啓曰,明日大駕詣宗廟入齋室後,王大妃殿·嘉順宮問安,何承旨進去乎?敢稟。傳曰,左承旨進去。
又啓曰,明日動駕時,兩司侍臣,當爲進參,除在外·差祭外,未肅拜人員,竝待開門牌招,何如?傳曰,允。
傳于徐春輔曰,明日出宮內門路,以協陽門爲之。
以應敎趙經鎭,校理李羲肇牌不進罷職傳旨,傳于徐長輔曰,只推。
徐春輔,以備邊司言啓曰,本司有司堂上金履載,時無職名,令該曹口傳付軍職,何如?傳曰,允。
又以兵曹言啓曰,今二月二十日文臣朔試射日次,而動駕相値,不得爲之之意,敢啓。傳曰,知道。
又以義禁府言啓曰,慶尙監司金魯敬狀啓內,尙州營將沈能完罷黜,其罪狀,令攸司稟處事,啓下矣。沈能完以前任晉州兵虞候,時在任所云,依例發遣府書吏,交代後拿來,何如?傳曰,待待命拿囚。
事變假注書文慶愛狀啓。臣在於果川縣下北面上加次山里,本月十九日寅時量,伏奉右副承旨臣徐長輔次知成貼有旨內,爾以前左議政韓用龜附奏狀啓馳啓矣,批旨一度,正書下送,爾其更爲傳諭,爾則先爲復命事亦敎是乎等以,敬奉聖諭,卽爲傳諭于前左議政韓用龜所住處是白乎,則以爲,昨日許免之命,卽天地生成之澤,歸伏鄕廬,感祝聖恩,而宿祟新證,俱劇於震剝棲屑之餘,未克趨詣城闉,少伸叩謝之忱,滿心惶蹙,靡所容措,伏況明日廟謁之禮,乃是盛擧也,曠慶也。朝野延頸,跛躄皆起,而顧臣床笫之喘,獨阻陪班,益不覺衷情之激越。此際又伏奉留都之命,宜卽竭蹶,而夜來賤疾,苦無減勢,更加數日調治,如得少間,則謹當祗承明命,仰答殊眷云矣。臣旣承復命之命,故仍爲復命,緣由竝以馳啓云云。踏啓字。
上在昌德宮。停常參·經筵。
大駕詣宗廟入齋室後,內閣·政院·玉堂·藥房口傳問安。答曰,知道。世子宮入齋室後,內閣·政院·玉堂·藥房口傳問安。答曰,知道。王大妃殿·嘉順宮,遣承旨問安。答曰,知道。王大妃殿·中宮殿·嘉順宮,遣宮官問安。答曰,知道。展謁後,內閣·政院·玉堂·藥房口傳問安。答曰,知道。世子宮展謁後,內閣·政院·玉堂·藥房口傳問安·答曰,知道。仍詣景慕宮,入齋室後,內閣·政院·玉堂·藥房口傳問安。答曰,知道。世子宮入齋室後,內閣·政院·玉堂·藥房口傳問安。答曰,知道。展謁後,內閣·政院·玉堂·藥房口傳問安。答曰,知道。世子宮展謁後,內閣·政院·玉堂·藥房口傳問安。答曰,知道。還宮後,內閣·政院·玉堂·藥房口傳問安。答曰,知道。世子宮,內閣·政院·玉堂·藥房口傳問安。答曰,知道。
藥房提調金蓍根,副提調朴宗薰,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
曺錫正啓曰,大司憲宋穉圭,持平洪彦謨在外,執義李鶴秀牌不進,掌令李允謙·任天常,持平魚在濂,差祭,監察茶時之意,敢啓。傳曰,知道。
徐春輔啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺內乘來言,捲簾,取稟。傳曰,捲三面。
又啓曰,臣以王大妃殿·嘉順宮問安,進去下直之意,敢啓。傳曰,知道。
傳于徐長輔曰,太廟·永寧殿·景慕宮展謁時,廟司·殿司·宮司久任官及入直守門將陞敍,未陞敍者陞六,前導守僕及其餘前導守僕·入直把鄕軍,依庚申年例施賞。
傳于徐長輔曰,玉印馬次知書吏·理馬庫直·養馬牽夫等,令本寺依庚申年例施賞。
傳于朴宗薰曰,未下直閫帥·守令·邊將,皆令明日辭朝。
以校理金熙華牌不進罷職傳旨,傳于徐長輔曰,只推。
以執義李鶴秀,獻納金學淳,正言朴齊一牌不進罷職傳旨,傳于曺錫正曰,只推。
徐春輔,以備邊司言啓曰,本司堂上金羲淳,方帶有司之任,職務相妨,新除摠管,今姑許遞,何如?傳曰,允。
又以兵曹言啓曰,今此行幸時,侍衛禁軍,不可不點擇以行矣,各番禁軍中新受馬及病蹇不能致遠之類,依例推移入直之意,敢啓。傳曰,知道。
又以兵曹言啓曰,闕內入直訓鍊都監局別將·把摠·哨官及內三廳將·守門將禁衛營把摠·哨官等番單子,每中日入啓受點矣,今此行幸相値,勢難受點,依例今二月二十八日入直人員,二十三日入啓單子,竝爲受點,趁期替直,分所單子二十四日書入,巡將監軍今二十五日入啓單子,預爲排日受點,逐日受牌,大省記及別省記,自今月二十六日·二十八日,至二十五日,預爲書入,京中軍號,亦自今二十六日·二十八日,至二十五日,預爲啓下,留置政院,逐日頒布,行在所軍號,自行在所啓下頒布之意,敢啓。傳曰,知道。
丁丑二月二十日卯時,上與王世子,詣宗廟·景慕宮展謁擧動入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球·尹正鎭,記注官曺錫鯤·李衡柱,直提學金履喬,檢校直閣李魯益·鄭元容,輔德徐鼎輔,兼輔德李憲琦,弼善李鍾穆,兼弼善洪敬謨,文學金炳球,兼文學尹應大,司書金在元,兼司書李奎鉉,說書南履懋,以次侍立訖。時至,通禮跪啓外辦,上具翼善冠·衮龍袍,乘輿出宣化門,王世子具雙童髻·空頂幘·衮龍袍,從夾門出,至協陽門外,上降輿乘輦,王世子乘輿,由肅章門,至仁政門前,王世子降輿以過,復乘輿由進善門,王世子皆從東夾門出,至敦化門外,王世子降輿乘輦,侍臣上馬訖。通禮跪啓請進發,仍進發。上曰,入齋室後及展拜後,東宮勿爲問安。出駕敎宗薰進前奏曰,仁政門外世子宮降輿所,排設不善擧行,當該司鑰,令攸司科治,何如?上曰,事過後科治,可也。出擧條至宗廟大門外,上降輦乘輿,由東夾門入,王世子降輦乘輿,從西夾門入,王世子至石橋前降輿,上至齋殿外降輿入次,王世子入齋室。展謁時至,通禮跪啓外辦,上改具冕服以出,王世子仍具雙童髻·空頂幘,改具冕服以出,上至東神門外。通禮跪啓請執圭,宗薰跪進圭,上執圭,由正門入。通禮前導,王世子至東神門外,執圭,從東夾門入。相禮前導,上詣版位西向立,王世子詣版位北向立,上行四拜禮訖,王世子行四拜禮,更詣西向版位立,上行四拜禮,王世子同行四拜禮。上由東階陞,入殿內奉審訖,至西神門,上由正門出,釋圭,宗薰跪受圭,王世子從東夾門出,釋圭。仍詣永寧殿,至東神門外,上執圭,由正門入,王世子執圭,從東夾門入,上詣版位,行四拜禮,王世子詣版位,行四拜禮,竝如宗廟儀。上陞詣殿內奉審訖,出神門外釋圭,王世子從東夾門出,釋圭。領府事李時秀,判府事金載瓚,右議政金思穆,進前曰,日吉辰良,縟儀順成,下情不勝慶忭矣。侵早勞動,聖體,若何?上曰,一樣矣。時秀等曰,此去齋殿稍遠,暫御步輦,似好矣。上曰,置之也。時秀等仍進詣王世子前曰,早朝勞動,睿候,何如?令曰,無損矣。宗薰奏曰,廟庭行步席排設擧行,萬萬駭然,當該長興庫官員,所當重勘,而本院請推之外,無他可施之罰,何以爲之乎?上曰,拿處,可也。出擧條上還入齋殿,王世子還入齋室,詣景慕宮。時至,通禮跪啓外辦,上改具翼善冠·衮龍袍以出,王世子仍具雙童髻·空頂幘,改具衮龍袍以出。上乘輿,由東夾門出,降輿乘輦,王世子至石橋前乘輿,從西夾門出,降輿乘輦,仍進發至景慕宮大門外,上降輦乘輿,由東門入,王世子降輦乘輿,從西門入。王世子至石橋前降輿,上至齋殿外降輿入次,王世子入齋室。展謁時至,通禮跪啓外辦,上改具冕服以出,王世子仍具雙童髻·空頂幘,改具冕服以出。上至神門外,執圭,由東門入,王世子執圭,從西門入,上詣版位北向立,王世子,詣版位北向立,上行再拜禮訖,王世子行再拜禮。上又行再拜禮,王世子同行再拜禮。上陞詣殿內奉審訖,由東門出,釋圭,王世子從西門出,釋圭。上還入齋殿,王世子還入齋室。還宮時至,通禮跪啓外辦,上改具翼善冠·衮龍袍以出,王世子仍具雙童髻·空頂幘,改具衮龍袍以出。上乘輿由東門出,降輿乘輦,王世子至石橋前乘輿,從西門出,降輿乘輦。仍進發至宗廟前路,上降輦過前路乘輦,王世子亦如之。至敦化門外,王世子降輦乘輿,至仁政門前,降輿以過,如出宮時。至協陽門外,上降輦乘輿,由宣化門還內,王世子降輿,從夾門入。王大妃殿進御調中君子湯,前方中去黃連,加酸棗仁一錢,調竹瀝三匙·薑汁半匙,自今日五貼式日次製入事。出榻敎兵曹承敎放仗,諸臣以次退出。
上在昌德宮。停常參·經筵。
曺錫正啓曰,合辭方張之時,憲府無詣臺之員,事甚未安,除在外外,未肅拜人員,竝卽牌招,何如?傳曰,允。
徐春輔啓曰,來二十五日朝參日次矣,敢稟。傳曰,停。
備忘記,慶尙左兵使金守基,坡州牧使李春熙,慶源府使李光錫下直,各長弓一張·長箭一部·片箭一部·筒兒一箇,賜給。
備忘記,魚游澗僉使李寅郁下直,長弓一張·長箭一部·片箭一部·筒兒一箇,賜給。
徐春輔啓曰,黃海水使許溟肅拜單子,廳坐來呈,而不爲入來矣,該水使除拜之前,已在外未及上來,而通禮院徑自書呈云,事極可駭,當該通禮院官員,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,未下直閫帥·守令·邊將,皆令明日辭朝事,旣有成命,則事當於今日廳坐,來呈肅單,而惠山僉使安光質,晩始來呈,事極可駭,所當重勘,而本院請推之外,無他可施之罰,何以爲之?敢稟。傳曰,從重推考。
備忘記,惠山僉使安光質下直,長弓一張·長箭一部·片箭一部·筒兒一箇,賜給。
傳于朴宗薰曰,東宮隨駕內寺員役及扈輦隊玉轎陪等,竝令兵曹·本寺,依庚申年例施賞。
獻納金學淳啓曰,臣於淸朝耳目之任,本不近似,而納言新命,忽下於前望特點,感恩怵義,雖不得章皇出肅,而第臣私義之不可冒參於合啓,前此引避,屢蒙體諒,到今處義,宜無異同,以此情踪,何可晏然蹲冒於臺次乎?請命遞斥臣職。答曰,依啓。
朴宗薰啓曰,吏曹郞廳來言,臺諫有闕,政事,取稟。傳曰,前望單子入之。
曺錫正啓曰,大司憲宋穉圭,持平洪彦謨在外,執義李鶴秀,掌令李允謙·任天常,持平魚在濂牌不進,監察茶時之意,敢啓。傳曰,知道。
以執義李鶴秀,掌令李允謙·任天常,持平魚在濂牌不進罷職傳旨,傳于曺錫正曰,只推。
朴宗薰啓曰,吏曹郞廳來言,興陽縣監柳民儉,兩司俱未署經云,除在外外,未肅拜人員,竝卽牌招,何如?傳曰,允。
以執義李鶴秀,掌令任天常·李允謙,持平魚在濂,正言朴齊一牌不進罷職傳旨,傳于朴宗薰曰,只推。
獻納前望單子入之,朴台壽落點。
徐春輔啓曰,戶曹判書朴宗慶,以整理使,今方水原府出去矣,兼帶訓鍊大將命召,來請還納,何以爲之?而將兵之任,不可無一刻摠察之人,何以爲之?敢稟。傳曰,仍佩往來,該營都提調兼察從事官,發牌聽傳敎。
朴宗薰啓曰,今二月二十七日健陵·顯隆園·新園所親祭祭文及華寧殿親行酌獻禮祭文,當爲製進,大提學南公轍,待明朝牌招,何如?傳曰,允。
兵曹,以朴宗來爲留都大將。
以長興庫主簿徐珌修拿處傳旨,傳于曺錫正曰,分揀。
朴宗薰,以弘館言啓曰,本館下番闕直,事甚未安,應敎趙經鎭,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以應敎趙經鎭,校理李羲肇·金熙華牌不進罷職傳旨,傳于朴宗薰曰,只推。
徐春輔,以都摠府言啓曰,今此行幸時,侍衛·寶劍·守宮,當爲備員,而副摠管申在明以漢城府右尹隨駕進,宋祥濂以同知義禁府事隨駕進,金在淳有身病,一員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
徐春輔啓曰,因都摠府草記,今此行幸時,侍衛·寶劍·守宮,當爲備員,而副摠管申在明以漢城府右尹隨駕進,宋祥濂以同知義禁府事隨駕進,金在淳有身病,一員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
徐春輔,以備邊司言啓曰,慶尙監司金魯敬上疏批旨,有廟堂稟處之命矣,取見其疏本,則復陳綿荒民困之狀,以爲杼柚已竭,賣買遂絶,以今弩末之勢,萬無責納之路,田稅木折半,大同木純錢,特準前請,許令代捧爲辭矣,今此所請,卽甲·乙兩年前道臣疏陳,輒蒙恩許者也。昨年本道之綿荒,最甚於三南,而民力之窮竭,尤倍於已往,則道臣初疏之回啓也,所當卽爲許施,體朝家懷保之念,副南民顒望之情,而只因自下陳奏,不敢仰援於批旨特許之例,故以大同木三分二許代,稟旨行會矣。今復再疏,陳請愈懇,則民力之萬無奈何,可以想得。大同木則依前此兩年已例,特許全數代納,田稅木所重自別,以三分一代錢以納事,分付,何如?傳曰,允。
又以兵曹言啓曰,今此行幸時,侍衛不可不備,宣傳官未差之代,口傳差出,以爲備員侍衛之地,何如?傳曰,允。
兵曹口傳政事,以柳聖魯爲宣傳官。
徐春輔,以兵曹言啓曰,今此行幸時,領軍之將,當爲備員,而新除授兼司僕將金翼基,在外未上來,改差,其代口傳差出,何如?傳曰,允。
又以兵曹言啓曰,今二月二十一日武臣賓廳講書日次,而旗軍洗馬相値,不得爲之之意,敢啓。傳曰,知道。
又以司僕寺一二提調意啓曰,謹依下敎,王世子玉印次知書吏一人,理馬一名,庫直一名,養馬一名,牽夫二名等,依庚申年例,各木一疋施賞之意,敢啓。傳曰,知道。
又以訓鍊都監言啓曰,今此行幸時,隨駕武藝別監一百四十人饌價錢,每人每日各三錢,門旗手二十五名饌價錢,每名每日各一錢五分,依例分給之意,敢啓。傳曰,知道。
又以訓鍊都監言啓曰,今此行幸時,隨駕軍兵糧米一百九十三石零,所載步軍卜馬六十七匹,馬兵卜馬三十匹,守直軍六十名,今月二十二日,預先出送,輸置於各站後,卜馬軍卽爲回還,守直軍仍留各站之意,敢啓。傳曰,知道。
又以御營廳言啓曰,康陵局內,大虎一頭捉得,封進之後,連爲行獵,今月十九日酉時量,中虎一頭,又爲捉得於泰陵後山麓,故謹此封進,而更無虎跡,山行軍仍爲撤還,陵寢近處,一獵三捉,則該校論賞,曾有已例矣。捉虎將敎鍊官司果金鎭國,宜有論賞之擧,而臣不敢擅便,令該曹考例稟處,何如?傳曰,允。
曺錫正,以義禁府言啓曰,全羅監司金敎根啓本內,咸平縣監姜時煥,昨年夏穀未捧,爲一萬五千五百十八石零,揆以糴政,萬萬駭然,其罪狀,令攸司稟處事,啓下矣。姜時煥前因他罪,今已就囚,待開坐以啓本內辭意,添問目捧供之意,敢啓。傳曰,知道。
上在昌德宮。停常參·經筵。
辰時巳時,日暈。
曺錫正啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
徐春輔啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,出身吳致賢,勸武趙元錫,閑良朴敬鎭·吳鼎周,別軍職差下。
徐長輔啓曰,守令署經事,命下矣。執義李鶴秀,掌令任天常·李允謙,持平魚在濂,正言朴齊一,旣有只推之命,與新除授獻納朴台壽,一體牌招,以爲署經之地,何如?傳曰,允。
曺錫正啓曰,大司憲宋穉圭,持平洪彦謨在外,執義李鶴秀,掌令李允謙·任天常,持平魚在濂牌不進,監察茶時之意,敢啓。傳曰,知道。
以執義李鶴秀,掌令李允謙·任天常,持平魚在濂,獻納朴台壽,正言朴齊一,牌不進罷職傳旨,傳于曺錫正曰,只推。
徐長輔啓曰,大提學南公轍,疏批已下,卽爲牌招,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于曺錫正曰,只推。
徐長輔啓曰,守令署經事,命下矣。執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝更牌招,以爲備員署經之地,何如?傳曰,允。
徐長輔,以弘文館言啓曰,本館下番闕直,事甚未安,應敎趙經鎭,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以應敎趙經鎭,校理金熙華·李羲肇牌不進罷職傳旨,傳于徐長輔曰,只推。
兵曹口傳政事,以曺允遂爲都摠管,李惟命·柳畊·朴宗柱爲副摠管。
徐長輔,以吏曹言啓曰,卽接奉常寺牒報,則以爲,今二十七日健陵親祭時,典祀官本寺正,例爲進去,而正林東鎭,身病猝重,萬無及期進去之望,卽速變通云,奉常寺正林東鎭改差,其代口傳備擬以入之意,敢啓。傳曰,知道。
吏曹口傳政事,以洪大浩爲奉常正。
徐長輔,以吏曹言啓曰,今此園所親祭時典祀官,以前持平尹孝植塡差,而時無職名,令該曹口傳付軍職,何如?傳曰,允。
兵曹口傳政事,副司果單尹孝植。
兵曹口傳政事,以柳文儉爲兼司僕將。
兵曹口傳政事,部將加設四單,吳致賢·趙元錫·朴敬鎭·吳鼎周。
任厚常,以漢城府言啓曰,邪學有無,另加詗察,每月終修報之意,嚴飭各部矣。西部桃楮洞契居李哥女,暗持諺翻邪書十六卷·諺錄四紙及畫簇四件·紅縀小帳等物,乘夜來往,見捉於臣府禁隷處,而捉來之際,路逢朴哥女,相與接語,亦有和應之跡,故竝爲押來矣。繼接西部令鄭東勉所報,則部屬字內桃楮洞契中任金振玉來告內,邪學三女,隱伏本洞,故爲先捉來,其邪學諺書二卷,諺祿三紙,堅封上送之意報來,故定刑吏,竝捉來嚴囚,而邪學禁令,何等截嚴,今有此連續被捉者,萬萬驚駭,現捉五女及邪書·畫簇等物,竝移送秋曹,以爲嚴覈之地,何如?傳曰,允。
徐春輔以兵曹言啓曰,今二月二十八日大報壇祭肄儀時,禁衛中軍率鄕軍,拱北門外當爲排立,而該營中軍隨駕矣,以留都御營中軍,代領赴陣,禁營鄕軍,使之排立拱北門,開門及軍兵聚待與罷送,俱爲請出徽旨擧行,何如?傳曰,允。
又以兵曹言啓曰,傳曰,東宮隨駕內寺員役及扈輦隊玉轎陪等,竝令兵曹·本寺,依庚申例施賞事,命下矣。輦陪四十名,賞木各二疋,轎子陪十五名,各差備扈輦隊十四名,木各一疋式,頒給之意,敢啓。傳曰,知道。
又以司僕寺一二提調意啓曰,東宮隨駕內寺員役及扈輦隊玉橋陪,竝令兵曹·本寺,依庚申例施賞事,命下矣。內寺書吏三人,輦直二名,各木二疋,牽馬陪四名,巨達二名,各木一疋,施賞之意,敢啓。傳曰,知道。
又以禁衛營言啓曰,本營騎士別將徐鳳淳以前任全羅兵使,還現尙遠,領軍之任,自多擧行,難以遲待其上來,今姑改差,何如?傳曰,允。
又以摠戎廳言啓曰,本廳右司把摠柳興源,身病猝重,勢難察任,改差,何如?傳曰,允。
義禁府啓目,向前咸平縣監姜時煥亦,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,向前豐德府使李彦煐亦,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
又啓目,向前兵曹參議鄭景祚,佐郞黃鍾人等亦,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,向前兼春秋安亨鎭·李湜等亦,傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
又啓目,向前羅州牧使洪秉周,康津縣監任文白等亦,洪秉周段,傳旨內辭緣,泛稱遲晩,刑推得情爲白乎旀,任文白段,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允爲旀,洪秉周段,除刑推議處爲良如敎。
又啓目,向前平壤前庶尹李鳴運亦,問目內辭緣,泛稱遲晩,刑推得情,何如?判付啓,除刑推議處爲良如敎。
又啓目,向前香室官員康國龍亦,傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,向前齊陵令黃禧經亦,傳旨內辭緣,泛稱遲晩,刑推得情,何如?判付啓,除刑推議處爲良如敎。
曺錫正,以義禁府言啓曰,保放罪人任文白·鄭景祚·黃鍾人·康國龍·黃禧經·安亨鎭·李湜·李彦煐,還囚捧供以入,而諸囚病勢,一向未差,竝仍爲保放之意,敢啓。傳曰,知道。
又以義禁府言啓曰,通禮院官員李圭白拿處事,傳旨啓下,而假引儀則以雜岐例,自刑曹擧行事,曾有定式矣。李圭白移送秋曹之意,敢啓。傳曰,知道。
大提學南公轍疏曰,伏以,臣頃上辭本,乞解銓部重務,又以薦圈之不可冒當,附陳故事,伏承聖答,以入學不遠,大提學差出,甚爲緊急,不允所請,牌召隨而嚴促,惶恐隕越,未敢固守迷執,秪肅本職,謹已詣賓廳準圈訖。旋伏奉敎旨,以臣爲兩館大提學知成均館事者,臣曾暫叨座,迄無報稱,今近十年之久,朽鈍益甚,況此時此任,其重,何如?而猥及臣身,未敢知聖意之何所取也。惟天惟祖宗,啓佑無疆,王世子邸下,尺衣漸長,睿德將就,將以吉日,祗謁先聖,受書於博士,博士卽大提學也。禮曰,行一物而三善皆得者,其齒於學之謂也,古之聖王,重齒學也,而至於我朝,其禮甚縟,其事寢備,臣謹按五禮儀,王世子酌獻訖,使將命者,告博士曰,某願受業於先生,博士辭焉,如是者三,博士曰,某也辭不得命,敢不從命,於是王世子,跪奠篚再拜,博士答拜。君之於臣,稱先生何也?道之所存也。以吾君之子尊且貴,而奠篚行拜跪何也?將受業有束修之禮也。由是觀之,博士之選,可不愼哉?苟非宿德·名儒,負一世朝野之望者,不宜相其禮焉。如臣無似,最居人下,其敢擬議於萬一哉?大提學之職,其掌辭命,則古之內翰也,主科試則知貢擧之任也,諸公卿會薦,則皇朝大學士廷推之法也。而値入學之時,行博士之禮者,周之樂正·司業,漢之三老·五更也。顧其爲任如此,決非人人所可冒據,其在于今,尢宜遴簡,臣起自常調,本無學術,以其家世之屢掌絲綸,前旣承乏,而猶且玷辱詞苑,貽羞士林,今又名之曰,入學博士,而晏然承當,則甚非所以尊朝廷而示四方也。臣受恩兩朝,身不自有,每當匪分之來,輒皆不量而出,至於此職,地望尤別,只自恃區區忱誠,與覩盛事之爲榮而已,則其進爲非禮,臣豈可爲此?陵園祭文,撰進時急,而不得不坐犯違傲,齎誠陳懇,期於得準而止。伏願殿下,念重任之不宜虛拘,諒至懇之未可終咈,亟遞臣新授三館之任,毋使聽聞久駭,公私不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
曺錫正啓曰,大司憲宋穉圭,持平洪彦謨在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,黃海水使許溟,高嶺僉使李益緖下直,各長弓一張·長箭一部·片箭一部,筒兒一箇,賜給。
傳于徐長輔曰,禮房承旨,馳詣宗廟·景慕宮,奉審摘奸以來。
徐長輔啓曰,大提學南公轍牌不進推考傳旨,今方捧入,而親祭祭文製進命下之後,如是違牌,事甚未安,更爲牌招,何如?傳曰,允。
又啓曰,大提學南公轍牌不進推考傳旨,今方捧入,而親祭祭文,當爲製進,如是違牌,事甚未安,更爲牌招,何如?傳曰,允。
以執義李鶴秀,掌令任天常·李允謙,持平魚在濂,獻納朴台壽,正言朴齊一再牌不進罷職傳旨,傳于曺錫正曰,只推。
朴宗薰啓曰,守令署經事,命下矣。執義李鶴秀,掌令任天常·李允謙,持平魚在濂,獻納朴台壽,正言朴齊一,旣有只推之命,更卽牌招,何如?傳曰,允。
徐長輔,以弘文館言啓曰,本館下番闕直,事甚未安,應敎趙經鎭,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以應敎趙經鎭,校理金熙華·李羲肇牌不進罷職傳旨,傳于徐長輔曰,只推。
朴宗薰,以吏曹言啓曰,今此大報壇祭獻官,當以時原任大臣中塡差,而領府事李時秀,判府事韓用龜,俱有病,判府事徐邁修,判府事徐龍輔,俱在外,判府事金載瓚,右議政金思穆,健陵·顯隆園園所親祭時,亞·終獻官進參,大臣中無以推移塡差,何以爲之?敢稟。傳曰,重臣代差。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
行判中樞府事韓用龜箚曰,伏以,百祿無疆,一人有慶,見墻之聖慕克伸,重輪之睿儀孔夙,於昭陟降,悅豫於上,有衆臣庶,蹈舞於下,吾東方億萬年磐泰之運,自今伊始,臣獨病淹江干,未能躬覩盛儀,歡忭之中,益切耿結之忱。仍伏念臣之得有今日,卽我殿下再造之至恩·大德也。特軫守株之微諒,俾遂釋負之至願,義分粗伸,公私兩幸,臣雖卽日溘然,無復餘憾,而第臣目下,有萬萬惶悶者。臣之所帶藥院之任,久已三年,邇來衰病轉甚,無望供劇,日次承候,每多曠闕,自同占便,恒切悚蹙,伏况陵園行幸,今又隔日,蹕路勞動,將至三日,此時保護之節,非比他時,而臣旣承命留都,不得隨詣陪班,不但臣心之悚惕,揆以事體,虧損亦多,玆敢冒陳短箚。伏乞聖明,俯賜鑑諒,亟遞臣內局都提調之任,仍令院班備員,以重國體,以安臣分,千萬幸甚。取進止。答曰,省箚具悉卿懇。所請依施。仍傳于徐長輔曰,此批答,遣史官傳諭于韓判府事。
上在昌德宮。停常參·經筵。
曺錫正啓曰,大司憲宋穉圭,持平洪彦謨在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
備忘記,全羅右水使趙恩錫下直,長弓一張·長箭一部·片箭一部·筒兒一箇,賜給。
曺錫正啓曰,大提學南公轍再牌不進推考傳旨,今方捧入,而親祭祭文,當爲製進,如是違召,不卽承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,今此行幸時,本院印信,當爲齎去,禮曹印信一顯,留院時取用,何如?傳曰,允。
以執義李鶴秀,掌令任天常·李元謙,持平魚在濂,獻納朴台壽,正言朴齊一牌不進罷職傳旨,傳于曺錫正曰,只推。
曺錫正啓曰,守令署經事,命下矣。執義李鶴秀,掌令任天常·李允謙,持平魚在濂,獻納朴台壽,正言朴齊一,旣有只推之命,竝更牌招,行大司諫洪羲臣,自鄕上來云,一體牌招,以爲署經之地,何如?傳曰,允。
行大司諫洪羲臣啓曰,臣性本鹵莽,年又衰邁,言責重任,實無堪承之望,而頃蒙恩暇,省楸歸路。伏奉諫長除旨,召牌之下,且惶且感,雖不得不章皇出肅,粗伸叩謝之忱,而第於合啓中,有私義之不可聯參者,如臣情地,輒蒙體諒,顧臣處義,宜無異同。以此情踪,其何可晏然於臺次乎?請命遞斥臣職。答曰,依啓。。
曺錫正啓曰,興陽縣監柳民儉,諫院則雖已署經,憲府則大司憲宋穉圭,持平洪彦謨在外,執義李鶴秀,掌令任天常·李允謙,持平魚在濂牌不進,不得署經,何以爲之?敢稟。傳曰,一司除署經。
任厚常啓曰,卽者漢城府郞廳來言,再明日行幸時,本府堂上一員,當爲隨駕,而判尹金蓍根藥院進,右尹申在明導駕進,左尹未差,無隨駕之員云,未差之代,政官牌招開改差出,何如?傳曰,允。
有政。吏批,兼判書南公轍進,參判李存秀,參議鄭觀綏牌不進,同副承旨曺錫正進。以吳泰賢爲大司諫,金相休爲左尹,崔命顯爲監察,金思穆爲內醫都提調,金在浩爲慈仁縣盜,嚴著爲宗廟直長,金箕悳爲副奉事。
兵批,判書李相璜病,參判申絢病,參議尹羽烈入直進,參知閔德基病,左副承旨任厚常進。同知金煐·鄭承毅,僉知張翼,護軍洪羲臣,副護軍李民秀·李應植·沈鍾奎·李晉會·李近植,司直金學淳,司果李度謹·洪百泳,已上竝單付,尙州營將李應植,今加折衝加資事承傳。
以吏曹參議鄭觀綏牌不進罷職傳旨,傳于曺錫正曰,只推。
曺錫正,以弘文館言啓曰,本館下番闕直,事甚未安,應敎趙經鎭,校理金熙華·李羲肇,旣有只推之命,修撰尹日逵,自鄕上來云,竝卽牌招,以爲推移入直之地,何如?傳曰,允。
以應敎趙經鎭,校理金熙華·李羲肇,修撰尹日逵牌不進罷職傳旨,傳于曺錫正曰,只推。
以執義李鶴秀,掌令任天常·李允謙,持平魚在濂,正言朴齊一牌不進罷職傳旨,傳于曺錫正曰,只推。
以黃海監司李勉昇狀啓,載寧郡守洪善謨遭母喪事,傳于曺錫正曰,令該曹口傳差出,催促下送。
曺錫正,以兵曹言啓曰,今此行幸時,左邊捕盜大將朴基豐,以都監中軍隨駕矣,在前如此之時,有他邊大將兼察之例,回鑾間,右邊捕盜大將吳毅常,姑令兼察,何如?傳曰,允。
曺錫正啓曰,因兵曹草記,今此行幸時,左邊捕盜大將朴基豐,以都監中軍隨駕矣,在前如此之時,有他邊大將兼察之例,回鑾間,右邊捕盜大將吳毅常,姑令兼察事,允下矣。兼察左邊捕盜大將吳毅常,卽爲牌招聽傳敎,何如?傳曰,允。
曺錫正,以吏曹言啓曰,今此大報壇祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單林東鎭。
曺錫正,以兵曹言啓曰,今此行幸時,本曹郞廳侍衛及守宮各差備,當爲備員,而正郞洪遠謨在外,正郞兪應煥身病猝重,呈狀乞遞,無以備員,竝改差,其代仍令該曹,口傳差出,以爲備員之地,何如?傳曰,允。
吏曹口傳政事,以尹命圭·洪勝圭爲兵曹正郞。
任厚常,以戶曹言啓曰,本曹米邊不足數爻,爲三萬餘石,而貿置於湖沿各邑,定送船隻,成給勿侵帖文,使之罔夜運來,以爲及期需用矣。今聞各邑,執留船隻,而已載之穀物,恣意下陸,此非私貿,又有帖文,則外邑之如是侵責,萬萬可駭,當該守令礪山府使·大興郡守·唐津縣監·定山縣監·海美縣監,姑先從重推考,如是申飭之後,若有更爲執留之弊,則令該府,拿問定罪,下陸穀物,令各該邑,賃船刻期上送之意,一體星火知委,何如?傳曰,允。
曺錫正,以司僕寺一二提調意啓曰,今此健陵·顯隆園·新園所行幸時,內乘二員,當爲隨駕矣,假內乘一員,令該曹口傳差出,使之入直,回鑾後卽爲減下,何如?傳曰,允。
兵曹口傳政事,以朴蓍會爲假內乘。
曺錫正,以禁衛營言啓曰,今二月二十六日健陵·顯隆園·新園所行幸時,本營隨駕事,命下矣。新營則千摠趙雲祥,騎士將許鏛,哨官李守麟·金慶淵,敎鍊官趙擇柱,騎士二十五人,兼別破陣二名,鄕軍三十名,率領入直,南別營則哨官金處河,別騎衛二人,京中哨軍十三名,率領入直,火藥庫則哨官洪益壽,別破陣八名,兼別破陣六名,京中哨軍四名,率領守直之意,敢啓。傳曰,知道。
又以義禁府言啓曰,慶尙監司金魯敬狀啓內,慈仁縣監許珩,爲先罷黜,其罪狀,令攸司稟處事,啓下矣。許珩今方待命,拿囚之意,敢啓。傳曰,知道。
又以義禁府言啓曰,卽接月令醫員鄭烷手本,則時囚罪人洪秉周·姜時煥,素患風眩之症,在途闖發,就囚之後,一倍添劇,症形俱爲不輕,李鳴運素患風痰,重添於屢日處濕之餘,胸膈痞滯,神息昏眩,腰脅牽引,轉動不得,目今諸症,實有深慮云。罪人病勢如此,則一邊保放,一邊草記,曾有定式矣。洪秉周·姜時煥·李鳴運,竝姑保放之意,敢啓。傳曰,知道。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
曺錫正啓曰,合辭方張之時,諫院無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
以掌令任天常,持平魚在濂牌不進罷職傳旨,傳于曺錫正曰,只推。
以獻納朴台壽,正言朴齊一牌不進罷職傳旨,傳于曺錫正曰,只推。
朴宗薰啓曰,吏曹郞廳來言,明日行幸時,兩司當爲隨駕,而憲府無進參之員云,除在外·內閣進外,未肅拜人員,竝卽牌招,何如?傳曰,允。
傳于徐春輔曰,明日出宮內門路,以協陽門爲之。
吏曹口傳政事,以尹致猷爲載寧郡守。
徐長輔,以奎章閣言啓曰,守宮檢校提學南公轍,待開門牌招,何如?傳曰,允。
徐春輔,以兵曹言啓曰,今此行幸時,左邊捕盜大將,以右邊捕盜大將兼察事,草記蒙允矣,右邊捕盜大將吳毅常,以西班,陪從隨駕,左右邊捕盜大將,回鑾間,留都御營大將李溏,姑令兼察,何如?傳曰,允。
徐春輔啓曰,因兵曹草記,左右邊捕盜大將,回鑾間,留都御營大將李溏,姑令兼察事,允下矣。兼察左右邊捕盜大將李溏,卽爲牌招聽傳敎,何如?傳曰,允。
任厚常,以戶曹言啓曰,各道年終錢穀御覽會計,每於翌年二月二十五日,啓請修正,自是定式,而慶尙道·全羅道荐歉之餘,糴簿浩繁,自致遲延,及期上送,其勢末由之意,兩道道臣,旣有登聞,江原道會案,限內不爲上來,又無狀聞謄移之事,有違格例,當該道臣推考,都會官從重推考,御覽會計,待其會案齊到,修正以入,何如?傳曰,允。
徐長輔,以禮曹言啓曰,來三月十一日王世子入學時告由,朔祭兼行事,命下矣。宗廟·景慕宮·魂宮告由祭,來三月初一日朔祭兼行,永寧殿同日一體設行,祝文添入撰出等事,令藝文館擧行,獻官以一品塡差事,竝爲分付,何如?傳曰,允。
又以禮曹言啓曰,卽接南陽幼學崔時福所志,則以爲,同姓八寸弟樂允,嫡妾俱無子,以其同姓八寸兄昌洽第二子盛益,欲爲繼後,兩家相議完定,未及禮斜,而樂允夫妻俱沒,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長崔時福所訴旣如此,依定式崔昌洽第二子盛益,立爲崔樂允之後,何如?傳曰,允。
徐春輔,以兵曹言啓曰,今此行幸時,守宮從事官兪應煥,時無職名,口傳付軍職,何如?傳曰,允。
兵曹口傳政事,副司果單兪應煥。
徐春輔,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以扈衛廳留都大臣意啓曰,明日大駕擧動後,都城各門,初昏時閉門,啓東時開門事,及權閉敦義門·惠化門·昭義門,還宮日量宜預開,觀光士女弛禁事,已自兵曹啓下矣。城門旣已早閉晩開,則巡邏亦當早發晩罷,待南山擧烽火發巡,而趁啓東時撤還,此意,令漢城府知委各部,使閭巷人,俾各知悉,亦爲分付於留都營門及左右捕廳·左右巡廳,何如?傳曰,允。
禁府啓目粘連,向前安亨鎭·李湜等亦,監祭之行,趁不復命,以致入稟之遲滯,稽緩之罪,在所難免,竝只以此照律,何如?判付啓,依允。又啓目粘連,向前康國龍亦,香室書役,雖曰忠義之擧行,準祝之際,不能詳審,莫重祝文有此誤漏,誠極可駭,以此照律,何如?判付啓,依允。又啓目粘連,向前鄭景祚·黃鍾人等亦,頒栍雖自衛所,所管亦云各異是白乎乃,職在管轄之地,難免不飭之失,竝只以此照律,何如?判付啓,依允。又啓目粘連,向前李彦煐亦,地方官雖異於齋郞,陵寢至近之地,有此莎草之失火,常時不飭之罪,在所難免,以此照律,何如?判付啓,依允。又啓目粘連,向前黃禧經亦,陵寢不遠之地,至有莎草之失火,常時苟能察飭,豈有此意外之患乎?事極驚駭,以此照律,何如?判付啓,依允。又啓目粘連,向前李鳴運亦,觀此囚供,逐條發明是白乎矣,道啓若是臚列,則不可以其發明,有所容貸,以此照律,何如?判付啓,依允。又啓目粘連,向前洪秉周·任文白等亦,觀其所供,稅穀裝載,俱因執籌船隻之最後下去,羅州則寒節已迫,未及裝發,康津則裝送屢朔,纔已到江是如爲白乎乃,正供法意,本自嚴重,至有該廳之請勘,則不可以事勢之或然,恕其愆期之罪,依同罪已勘之例,竝只以此照律,何如?判付啓,依允。
曺錫正,以義禁府言啓曰,保放罪人洪秉周·任文白·鄭景祚·黃鍾人·康國龍·黃禧經·李彦煐·安亨鎭·李湜·李鳴運,還囚議處以入,而諸囚病勢,一向未差,竝仍爲保放之意,敢啓。傳曰,知道。
禮曹判書趙德潤疏曰,伏以,日吉辰良,天休鼎臻,鑾輅夙戒,鶴駕隨後,自廟徂宮,肇行王世子展謁之禮,我東方億萬年無疆之休,實基於此,瞻旄之喜,延頸之願,無小無大,擧皆同情。仍伏念臣忝叨宗伯,猥掌邦禮,觸事生疣,日夕隕越于中,而今此王世子入學時,宗廟告由一款,謹稽五禮儀及本曹謄錄,無列聖朝已行之例,故以此意,自臣曹草記啓下矣。更考宗廟署謄錄,則辛巳年王世孫入學,英廟朝傳敎若曰,世孫入學冠禮,旣有命而亦無前例,當自今創制,比諸世子入學冠禮,宜有差等,而國之世孫入學冠禮,豈無告敎之道?皆只行告廟頒敎,而無時設祭,常謂䙝瀆,今番則預爲學行日子,與朔望雖有遲速,入學告廟,則於朔祭兼行,冠禮告廟,望祭當兼行,而頒敎則皆行禮翌日,依例爲之事,載在謄錄,蓋傳敎內辭意,雖無前例,自今創制,則此乃我朝家禮,今日之所當遵奉。而今番世子入學節次,皆循辛巳年例爲之,則告由一節,亦當依辛巳年受敎擧行,實有合於典禮,而臣曹之只憑五禮儀·謄錄,徑先草記稟定者,有欠審愼。臣之昏謬不職,萬萬惶凜,祗俟譴罰之遄加,而不可以成命之已下,惶悚泯默,玆敢首實仰暴於紸纊之下。伏乞聖明,亟下兪音,世子入學時,告由一節,克遵創制之聖敎,俾成必告之盛禮,千萬幸甚。臣無任云云。答曰,省疏具悉。告由朔祭兼行,卿其勿待罪。
忠淸監司權常愼疏曰,伏以,臣卽天地間一窮人耳,一自孑然孤獨之後,身雖苟活於世間,而心已永陷於泉下,或時時强言笑隨人動作,而靦然若負罪之身,畏人十手之指者也。竊自計依近父母之墓,屛伏江海之隅,息影荒廬,絶念榮途,則不有過分之懼,而庶消方來之災,眷歸先祖之舊居,而迹貽京闕之遠阻者,于玆有年矣。只是愛君戀君之心,人性之所同得,臣雖萬念已死,而耿耿此心,未嘗死也,常陟前岡,遙瞻北宸,自傷明時之便訣,而且恨涓埃之莫報,每念國計之艱·民力之窮,有時不禁流涕於竹風松雪之中。迺者湖臬恩除之命,忽下於多病衆棄之餘,此豈臣意慮之所到也哉?渥洽簪履,榮耀衣錦,爭席之父老咸聳,忘機之魚鳥亦驚,臣雖骨粉身碎,報猶不足,臣死而臣魄如在,則結草之思,當菀於九地。第於感注攢祝之中,亦不能無惑於聖明之何所取於臣,而記臣名於積違,矜臣身之自捐,荐除臣於諫職之望,而至有今日重任之特畀也?顧今才智名彦,麻列霧集,磊落在廷,如臣素蔑才諝,只循常凡者,固不足備數於振用之列,而忽有此誤恩者,或謂臣世居湖西之鄕,當知民情之所隱,世按湖西之節,足藉棠陰之遺愛而有是命耶?審如是也,則尤爲臣恐懼踧踖,而益思循墻之走者也。若論湖西之民勢,則粵自己巳以來,饑饉荐臻,癘疫竝仍,民生之塡于溝壑者,十居三四,軍額多缺,補充無術,隣族遍徵,流散相續,匏籬棗屋,虛者過半,而況良田·美畓之無人耕作,而鞠爲茂草者,亦十之一二,災結分俵,不滿實數,責稅白地,哀彼赤子,苟欲專意於循摩,則征賦之入大縮,而國用無以支矣。苟欲專力於徵督,則流亡之患漸滋,而民情無以安矣。如其兩便於上下損益之術者,非臣之愚所能善圖也。此臣之一不堪也。若論湖西之民俗,則在昔賢士大夫,誦詩·書習禮儀,在家恭儉,事上謹畏,小民從風,自能遠罪,遵法趨令,不勞而治。今也則不然,民頑且奸,翫法凌犯,犴狴桁楊,刑不勝制,此未必不由於居鄕諸士夫之不能善率,若專以抑强爲政,則貴賤之名分易夷,若專以抑弱爲政,則鄕曲之武斷益盛,如其兩宜於左右扶抑之要者,亦非臣愚之所能善圖也。此臣之二不堪也。至若世居湖鄕,自多親戚·故舊,私事之擾惱,將倍於公務,如或循私,有害奉公,刀斷私情,始可做事,而臣能確守剛執,終不爲衆私之所擾奪,未敢自必也。如其兩適於公私利害之義者,亦非臣愚之所能善圖也。此臣之三不堪也。有此三不堪之實狀,而又無一可取之善能,則固當逡巡而丐免之不暇,況念臣祖與臣曾祖,治法政模,素著湖西,凡百士民,咸頌遺化,臣若只詑累世按節之榮於鄕里之間,而上不念國事,下不察民情,私好之徒循,讌樂之是縱,揚揚焉五十州而已,則非但爲辜負聖恩之罪人,卽是墜落家聲之忝孫。念臣昏劣,已多不肖,今雖飭勵,安能式似?思之及此,若隕淵谷,此最臣之所大懼,而不敢爲進身叩謝之計者也。言出肝膈,安敢修飾?伏願聖上,深察至誠之懇,回授可堪之人,以重公器,以安私分焉。臣無任云云。答曰,省疏具悉。卿其勿辭,往欽哉。
上在水原府行宮。停常參·經筵。
大駕詣龍驤鳳翥亭後,世子宮遣宮官問安。答曰,知道。
內閣·政院·玉堂·藥房口傳問安。答曰,知道。仍詣始興縣,入行宮後,世子宮,遣宮官問安。答曰,知道。
內閣·政院·玉堂·藥房口傳問安。答曰,知道。仍詣華城府,入行宮後,世子宮,遣宮官問安。答曰,知道。
內閣·政院·玉堂·藥房·朝廷二品以上·六曹堂上口傳問安。答曰,知道。
王大妃殿·嘉順宮,守宮承旨朝問安。答曰,知道。夕問安。答曰,知道。
曺錫正啓曰,大司憲宋穉圭在外,執義李鶴秀內閣進,掌令李允謙·任天常差祭,持平魚在濂未肅拜,一員未差,監察茶時之意,敢啓。傳曰,知道。
兵曹,大駕自龍驤鳳翥亭,詣始興行宮晝停所時,軍令,初吹辰正一刻,二吹辰正二刻,三吹辰正三刻。
兵曹,大駕自始興行宮,詣華城行宮宿所時,軍令,初吹午正一刻,二吹午正二刻,三吹午正三刻。
徐長輔啓曰,禮貌官來言,百官稟旨就次。傳曰,知道。
傳于徐長輔曰,禮房承旨,馳詣華寧殿,奉審以來。
傳于徐春輔曰,金判府事,以愼節,不得隨班云,所住處,遣史官問病以來。
傳于徐春輔曰,雨具從便爲之。
徐春輔,以兵曹言啓曰,華城城門放鑰,回鑾間,依都城門例,自臣曹擧行之意,敢啓。傳曰,知道。
兵曹,大駕自華城行宮,詣陵所時軍令,初吹卯正一刻,二吹卯正二刻,三吹卯正三刻。
丁丑二月二十六日卯時,大駕詣華城行宮擧動入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球·尹正鎭,記注官曺錫鯤,別兼春秋鄭基善,直提學李存秀·金履喬,檢校直閣徐俊輔·李光文·鄭元容,檢校待敎李龍秀·李鶴秀,以次侍立訖。時至,通禮跪啓外辦,上具軍服,乘馬出宣化門。藥房都提調金思穆進曰,侵早勞動,聖體,若何?上曰,一樣矣。由協陽門·肅章門·進善門,出敦化門。宣傳官跪啓請招搖旗三行分立訖,仍進發出崇禮門。宣傳官跪啓稟鳴金二下大吹打,大駕臨露梁舟橋,兵曹判書李相璜跪稟渡涉節次,宣傳官如法擧行訖,大駕渡橋,至龍驤鳳翥亭前。通禮跪啓請下馬,上下馬入幄次,諸臣以次侍立,三吹訖。通禮跪啓外辦,上仍具軍服,出幄次。通禮跪啓請乘馬,上乘馬,仍進發至始興縣行宮,上下馬入幄次,三吹訖。通禮跪啓外辦,上仍具軍服,出幄次乘馬,仍進發數里許,宗薰進前曰,風日如此,前站且遠,移御駕轎,若何?上曰,無所損矣。至遲遲臺,上下馬以過,至長安門外,宣傳官跪啓稟鳴金三下吹打止。仍由新豐樓·左翊門·中陽門,至行宮幄次前,上下馬入幄次,諸臣以次權退。
上在水原府行宮。停常參·經筵。
世子宮,遣宮官經宿問安。答曰,知道。
內閣·政院·玉堂·藥房·朝廷二品以上·六曹堂上經宿口傳問安。答曰,知道。
大駕詣健陵入齋室後,世子宮遣宮官問安。答曰,知道。
內閣·政院·玉堂·藥房口傳問安。答曰,知道。
親祭後,世子宮遣宮官問安。答曰,知道。仍詣顯隆園親祭後,世子宮遣宮官問安。答曰,知道。新園所親祭後,世子宮遣宮官問安。答曰,知道。
健陵·顯隆園·新園所親祭後,內閣·政院·玉堂·藥房·百官口傳問安。答曰,知道。
還詣健陵,入齋室後,內閣·政院·玉堂·藥房口傳問安。答曰,知道。仍詣華城府,入行宮後,世子宮遣宮官問安。答曰,知道。
內閣·政院·玉堂·藥房·朝廷二品以上·六曹堂上口傳問安。答曰,知道。
華寧殿酌獻禮後,世子宮遣宮官問安。答曰,知道。
王大妃殿·嘉順宮,守宮承旨朝問安。答曰,知道。夕問安。答曰,知道。
曺錫正啓曰,大司憲宋穉圭在外,執義李鶴秀內閣進,掌令李允謙·任天常差祭,持平魚在濂未肅拜,一員未差,監察茶時之意,敢啓。傳曰,知道。
徐長輔啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,禮貌官來言,百官稟旨就次。傳曰,知道。
傳于徐長輔曰,還宮後,本府儒武別設科場,留守試取以聞,父老各別抄集,令本府米斗題給,以示優恤之意,龍珠寺僧統帖加,僧校·僧軍·僧徒等,亦令本府,依庚午年例米布題給。
傳于徐長輔曰,守園官·侍園官以下員役等,別單書入。
兵曹,大駕自華城行宮,還詣始興晝停所時,軍令,初吹卯正一刻,二吹卯正二刻,三吹卯正三刻。
健陵親祭敎是時,亞獻官右議政金思穆,終獻官永明尉洪顯周,贊禮禮曹判書趙德潤,典祀官奉常正洪大浩,陵司令鄭謙容,執禮掌樂正李東煥,執尊應敎趙民和,大祝副司果金陽淳,祝史正言朴齊一,齋郞副司果李光正,贊者引儀崔日運,引儀金學羲,謁者兼引儀朴耆元,假引儀李復祜,贊引假引儀李圭白,假引儀閔文爀,祭監監察鄭郁東·林顯喆,顯隆園同祭亞獻官右議政金思穆,終獻官永明尉洪顯周,贊禮禮曹判書趙德潤,典祀官副司果鄭時善,園司令朴肯源,執禮掌令任天常,執尊副應敎趙民和,大祝獻納朴台壽,祝史正言朴齊一,齋郞副司果李光正,贊者引儀崔日運,引儀金學羲,謁者兼引儀朴耆元,假引儀李復祜,贊引假引儀李圭白,假引儀閔文爀,祭監監察鄭郁東·林顯喆,新園所同祭亞獻官右議政金思穆,終獻官永明尉洪顯周,贊禮禮曹判書趙德潤,典祀官副司果尹孝植,園司參奉李導重,執禮掌令李允謙,執尊副應敎趙民和,大祝副司果李墷,祝史正言朴齊一,齋郞副司果李光正,贊者引儀崔日運,引儀金學羲,謁者兼引儀朴耆元,假引儀李復祜,贊引假引儀李圭白,假引儀閔文爀,祭監監察鄭郁東·林顯喆,華寧殿酌獻禮親行敎是時,贊禮禮曹判書趙德潤,典祀官宗簿正崔時淳,殿司水原判官朴宗喜,執禮副司果趙琮鎭,執尊副應敎趙民和,大祝執義李鶴秀,盥洗位禮曹佐郞閔令儒,兵曹佐郞李敦夏,爵洗位兵曹佐郞金秀鍾,兵曹佐郞朴廷儉,贊者引儀崔日運,引儀金學羲,謁者兼引儀朴耆元,假引儀李復祜,贊引假引儀李圭白,假引儀閔文爀,祭監監察鄭郁東·林顯喆。
丁丑二月二十七日卯時,大駕詣健陵·顯隆園·新園所親祭擧動入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球·尹正鎭,記注官曺錫鯤,別兼春秋鄭基善,直提學李存秀·金履喬,檢校直閣李魯益·徐俊輔·李光文·鄭元容,檢校待敎李龍秀·李鶴秀,以次侍立訖。時至,通禮跪啓外辦,上具軍服,出幄次。通禮跪啓請乘馬,上乘馬。宗薰進曰,經宿勞動,聖體,若何?上曰,一樣矣。由中陽門·左翊門·新豐樓,至八達門外。宣傳官跪啓稟鳴金二下大吹打,至陵所洞口,宣傳官跪啓稟鳴金三下吹打止。至齋室門外,通禮跪啓請下馬,上下馬入齋室。少頃,通禮跪啓外辦,上改具翼善冠·黲袍·烏屛帶·黑皮靴,出齋室門外。通禮跪啓請乘輿,上乘輿。至紅箭門,通禮跪啓請降輿。上降輿,左右通禮前導,詣望陵禮版位,引儀唱四拜,上行四拜禮訖,詣陵上奉審一周,仍詣碑閣奉審訖,入小次。親祭時至,通禮跪啓請行禮,上出小次,贊禮前導,陞自東階,詣版位。贊禮啓請四拜,上行四拜禮。仍詣尊所前,長輔酌酒,宗薰以爵受酒,上入詣神位前。贊禮啓請跪,上北向跪。宗薰奉香盒,長輔奉香爐跪進。贊禮啓請三上香,上三上香。長輔奠爐于案,宗薰奉爵跪進。贊禮啓請執爵獻爵,上執爵獻爵,以授長輔,奠于神位前。贊禮啓請俯伏興少退跪,上俯伏興少退跪。大祝進神位右,東向跪讀祝訖。贊禮啓請俯伏興·平身,上俯伏興·平身。贊禮導上出戶,降復位。亞獻官·終獻官行禮如儀訖。贊禮啓請四拜,上行四拜禮。贊禮導上詣望燎位,北向立,大祝奉祝文燎於坎。贊禮跪啓禮畢,上詣辭陵禮版位,引儀唱四拜,上行四拜禮訖,出紅箭門。通禮跪啓請乘輿,上乘輿,仍詣顯隆園·新園所,至紅箭門,上降輿,詣望園禮版位。引儀唱俯伏哭,上俯伏哭。少頃,引儀唱止哭興·再拜,上止哭興·再拜訖。詣園上奉審一周,仍詣顯隆園碑閣及新園所碑閣奉審訖,入小次。顯隆園親祭時至,通禮跪啓請行禮,上出小次,詣版位,行再拜禮,仍詣尊所前。長輔酌酒,宗薰以爵受酒,上入詣神位前,北向跪。宗薰奉香,厚常奉爐,上三上香,執爵獻爵,以授厚常,奠于神位前,上俯伏興少退跪,大祝進神位右,讀祝訖,上降復位,亞獻·終獻官行禮如儀訖。上行再拜禮,仍詣望燎位燎訖,還入小次。新園所親祭時至,通禮跪啓請行禮,上出小次,詣版位行再拜禮,仍詣尊所前,長輔酌酒,宗薰以盞受酒,上入詣靈座前,北向跪。宗薰奉香,春輔奉爐,上三上香,執盞獻盞,以授春輔,奠于靈座前,上俯伏興少退跪,大祝進靈座右,讀祝訖,上降復位,亞獻·終獻官行禮如儀訖,上行再拜禮,仍詣望燎位,燎訖,還詣辭園禮版位,引儀唱俯伏哭,上俯伏哭。少頃,引儀唱止哭興·再拜,上止哭興·再拜訖。出紅箭門乘輿,命書傳敎曰,百官挿羽,上曰,京畿監司率各務差使員,華城行宮待令。出駕敎上曰,自陵洞口,至崇禮門捧上言。出駕敎至健陵齋室,降輿入幄次。少頃,通禮跪啓外辦,上改具軍服,出幄次,通禮跪啓請乘馬,上乘馬,出陵所洞口。宣傳官跪啓稟鳴金二下大吹打,仍進發至八達門外,宣傳官跪啓稟鳴金三下吹打止,大駕入八達門,由新豐樓·左翊門·中陽門,至行宮幄次前,下馬入幄次,諸臣以次權退。
丁丑二月二十七日未時,大駕詣華寧殿。行酌獻禮擧動入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球·尹正鎭,記注官曺錫鯤,別兼春秋鄭基善,直提學李存秀·金履喬,檢校直閣李魯益·徐俊輔·李光文·鄭元容,檢校待敎李龍秀·李鶴秀以次侍立訖。時至,通禮跜啓外辦,上具翼善冠·衮龍袍,出幄次,通禮跪啓請乘輿,上乘輿,出中陽門·左翊門·新豐樓,至華寧殿齋室外,降輿入幄次。上曰,入齋室後問安勿爲之。出榻敎少頃,通禮跪啓外辨,上出幄次,入詣版位,行四拜禮,陞自東階,入殿內奉審訖。還入齋室,酌獻禮時至,通禮跪啓請行禮,上出幄次,贊禮前導,入詣版位,贊禮啓請四拜,上行四拜禮,仍詣尊所,長輔酌酒,宗薰以爵受酒,贊禮導上,入詣神位前,北向立,贊禮啓請跪,上北向跪,宗薰奉香盒,春輔奉香爐跪進。贊禮啓請三上香,上三上香。春輔奠爐于案,宗薰奉爵跪進,贊禮啓請執爵獻爵,上執酌獻酌,以爵授春輔,奠于神位前。贊禮啓請俯伏興·少退跪,上俯伏興·少退跪。大祝進神位右,東向跪讀祝訖,贊禮啓請俯伏興·平身,上俯伏興·平身。贊禮導上出戶,降復位,贊禮啓請四拜,上行四拜禮。少頃,又啓請四拜,上行四拜禮。贊禮導上詣望瘞位,北向立,大祝奉祝文瘞於坎。贊禮啓禮畢,仍導以出,還入齋室。上曰,酌獻禮罷後,問安勿爲之。出榻敎少頃,通禮跪啓外辦,上仍具翼善冠·衮龍袍,出齋室門外乘輿。上曰,還詣行宮後,問安勿爲之。出駕敎由新豐樓·左翊門·中陽門,至行宮幄次前,降輿入幄次,諸臣以次權退。
上在昌德宮。停常參·經筵。
世子宮遣宮官經宿問安。答曰,知道。
內閣·政院·玉堂·藥房·朝廷二品以上·六曹堂上經宿口傳問安。答曰,知道。
大駕詣始興縣,入行宮後,世子宮遣宮官問安。答曰,知道。
內閣·政院·玉堂·藥房口傳問安。答曰,知道。仍詣龍驤鳳翥亭後,內閣·政院·玉堂·藥房口傳問安。答曰,知道。
還宮後,內閣·政院·玉堂·藥房·朝廷二品以上·六曹堂上口傳問安。答曰,知道。
王大妃殿·嘉順宮,守宮承旨朝問安。答曰,知道。
曺錫正啓曰,大司憲宋穉圭在外,執義李鶴秀內閣進,掌令任天常·李允謙,持平魚在濂未肅拜,一員未差,監察茶時之意,敢啓。傳曰,知道。
傳于朴宗薰曰,諸司預備。
兵曹,大駕自始興晝停所還宮時,軍令,初吹午正一刻,二吹午正二刻,三吹午正三刻。
傳于徐春輔曰,京畿監司,率各務差使員入侍。
朴宗薰啓曰,吏曹郞廳來言,臺諫有闕,政事,取稟。傳曰,前望單子入之,待下批,牌招察任。持平前望單子入之,金銓落點。
傳于朴宗薰曰,諸司預備。
傳于徐長輔曰,健陵陵官以下,顯隆園園官以下,華寧殿守門將以下別單書入。
徐長輔,以奎章閣言啓曰,大駕今已還宮,守宮檢校提學南公轍,依定式減下,何如?傳曰,允。
徐春輔,以兵曹言啓曰,依定式,水原知彀官二人,前排巡牢五十六名處,回糧米代錢各五錢,分給之意,敢啓。傳曰,知道。
又以舟橋司言啓曰,舟橋自今日撤排之意,敢啓。傳曰,知道。
曺錫正啓曰,卽者義禁府都事來言,今日還宮時,駕側鳴錚罪人楊彦馥等二十六人,移送秋曹云矣,敢啓。傳曰,知道。
丁丑二月二十八日卯時,大駕自華城行宮還宮擧動入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球,尹正鎭,記注官曺錫鯤,別兼春秋鄭基善,直提學李存秀·金履喬,檢校直閣李魯益,徐俊輔·李光文·鄭元容,檢校待敎李龍秀·李鶴秀以次侍立訖。時至,通禮跪啓外辦,上具軍服,出幄次。通禮跪啓請乘馬,上乘馬。藥房都提調金思穆進曰,連日勞動,聖體,若何?上曰,一樣矣。春輔進曰,本府儒武,有設科場試取之命矣。在前試取時,武之出身以上,亦爲參試,今番則何以爲之乎?上曰,一體許試,可也。上曰,本府儒武試取時,軍兵一體砲放。出駕敎由中陽門·左翊門·新豐樓,出長安門,宣傳官跪啓稟鳴金二下大吹打,仍進發至遲遲臺,上下馬以過,至肆覲坪行宮。上曰,詣肆覲坪行宮後,問安勿爲之。出駕敎至行宮幄次前,上下馬入幄次,少頃,通禮跪啓外辦,上仍具軍服,出幄次乘馬,仍進發至始興縣行宮,上下馬入幄次,三吹訖。通禮跪啓外辦,上仍具軍服,出幄次乘馬,仍進發至龍驤鳳翥亭前,上下馬入幄次。少頃,通禮跪啓外辦,上仍具軍服,出幄次乘馬,臨露梁舟橋,兵曹判書李相璜跪稟渡涉節次,宣傳官如法擧行訖,大駕渡橋,至崇禮門外。宣傳官跪啓稟鳴金三下吹打止,大駕入崇禮門,由敦化門·進善門·肅章門,至協陽門。兵曹判書李相璜啓請解嚴,大駕由宣化門還內,諸臣以次退出。
丁丑二月二十八日午時,上御始興縣行宮。京畿監司率各務差使員入侍時,行左承旨徐春輔,假注書尹正鎭,記注官曺錫鯤,別兼春秋鄭基善,京畿監司李魯益,以次進伏,各務差使員道路橋梁差員南陽府使李克豐,出宮時傳語差員麻田郡守申顯祿,還宮時傳語差員加平郡守尹致爀,待令馬差員平邱察訪李喜榮以上進伏階上訖。上曰,差使員各奏職·姓名也。克豐等次第仰奏,上下詢魯益曰,今番行幸,有何民弊之可言乎?魯益對曰,凡係民弊,皆以儲置米會減,故別無貽弊之端矣。上命退,魯益等先退。春輔奏曰,軍令啓下已久,而因兵曹郞廳之不卽待令,致此傳授之遲滯,事甚駭然,當該兵曹郞廳,不可無警,推考,何如?上曰,從重推考,可也。出擧條仍命退,承史以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂翌日口傳問安。答曰,知道。大殿,朝廷二品以上·六曹堂上翌日單子問安。答曰,知道。
藥房提調金蓍根,副提調朴宗薰啓曰,陵園展拜,聖慕克伸,回鑾萬安,群情胥悅,伏未審夜間,聖體若何,寢睡·水刺之節,何如?臣等率諸御醫,趁早入趁,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
徐春輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫正啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐長輔曰,禮房承旨,馳詣宗廟·永寧殿·景慕宮,奉審摘奸以來。
傳于徐長輔曰,魂宮朔祭當親行,侍衛入直磨鍊,雲寶劍置之,出宮門路,自內爲之矣,該房知悉。
以健陵陵官以下,顯隆園園官以下,華寧殿守門將以下,守園官·侍園官以下員役等別單,傳于徐長輔曰,健陵令鄭謙容,守令待窠調用,參奉鄭基弘陞六,守僕·員役等,考例從厚施賞,顯隆園令朴肯源陞敍,參奉李衡在陞六,守僕·員役等,考例從厚施賞,華寧殿守門將李達淵·兪致信,各上弦弓一張賜給,太廟事知守僕等,考例從厚施賞,本殿守僕·員役等,依陵所守僕例施賞,守園官南延君球,侍園官康壽甲,竝內下鹿皮一令賜給,參奉南駿應·李導重,忠義李時翼,竣事後竝陞敍,進止梁宗河·申應寬竝陞敍,典禮·飯監·守僕·員役等,依乙丑年例施賞。
朴宗薰啓曰,今此上言一百九十八張內,一百四十七張,以猥濫拔去,五十一張,分下各該司次,捧入之意,敢啓。傳曰,知道。
曺錫正啓曰,大司憲宋穉圭,持平金銓在外,執義李鶴秀,掌令李允謙,任天常,持平魚在濂牌不進,監察茶時之意,敢啓。傳曰,知道。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于曺錫正曰,只推。
傳于徐長輔曰,發遣吏郞,諸執事淸齋與否,摘奸以來。
朴宗薰,以吏曹言啓曰,新除授宗廟署副奉事金箕悳呈狀內,矣身素患痰癖之症,挾感添劇,時月之內,萬無起動供職之望云。身病旣如是沈重,則有難强令察任,改差,何如?傳曰,允。
吏曹口傳政事,以閔時顯爲宗廟副奉事。
吏曹口傳政事,宗廟副奉事閔時顯,典牲副奉事成禹圭相換。
徐春輔,以兵曹·都摠府言啓曰,臣等來詣中日閣,自宣傳官,至扈衛軍官應射矣,魂宮朔祭親行齋戒相値,停止之意,敢啓。傳曰,知道。
又以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,今番健陵·顯隆園·新園所行幸時,隨駕將校·軍兵各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番行幸時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕駕前別抄及將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,本廳糧餉色從事官李載亨,以都摠府經歷,移差本廳把摠矣,職務相妨,從事官之任,改差,何如?傳曰,允。
又以摠戎廳言啓曰,今番行幸時,隨駕將校·軍兵等處乾犒饋,依定式磨鍊分給之意,敢啓。傳曰,知道。
知事朴宗來疏曰,伏以,祗謁陵園,聖慕克伸,日吉辰良,淸蹕穩旋,臣民慶抃,大小同情。臣伏見吏曹名帖,見差先蠶祭初獻官矣。第臣自冬一疾,積月苦歇,或失將攝,輒致危劇,日昨宮享,重觸風寒,三日守宮,又復陡添,舁歸私次,達宵叫痛,寒熱交作,肢體不收,頑痰流注,動作俱妨,頭目眩暈,鞍馬不任。以若形症,其何以致身於郊坰之外,將事於嚴敬之地乎?噫,臣已耄矣,如日下山,雖欲爲國而效誠,自知無幾何矣。惟期筋力所到,不計燥濕,以圖餘生盡瘁之義,而心長力短,衰與病痼,凡百差遣,有時不免於呼籲,上煩酬應,下負素心,伏枕自悼,生不如死,玆陳短章,仰暴實狀。伏乞聖慈,天地父母,俯賜矜諒,特許變通,以重祀典,仍治臣罪,以肅朝綱,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵
曺錫正啓曰,大司憲宋穉圭,持平金銓,在外,執義李鶴秀呈辭,掌令李允謙·任天常,持平魚在濂,未肅拜,監察茶時之意,敢啓。傳曰,知道。
又啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
傳于徐長輔曰,禮房承旨馳詣先蠶壇,奉審摘奸以來。
曺錫正啓曰,卽者刑曹郞廳來言,擊錚罪人捧供,不得過三日,曾有定式矣,所當卽爲擧行,而連値齋日,不得用刑,待無故日擧行云矣,敢啓。傳曰,知道。
又啓曰,軍兵去就,何等愼重,而華城前排之退送,不卽提稟,以致連夜留宿,當該宣傳官擧行,萬萬可駭,所當重勘,而本院請推之外,無他可施之罰,何以爲之?敢稟。傳曰,拿處。
徐長輔啓曰,水原府儒生試券,今已入來矣,大提學南公轍,卽爲牌招,以爲考試之地,何如?傳曰,允。
傳于徐長輔曰,忠淸監司與未下直守令,皆令明日辭朝,上京守令,一體催促下送。
傳于徐長輔曰,發遣吏郞,諸執事淸齋與否,摘奸以來。
以統長黃大呂手本,武藝別監姜漢範,莫重入直,無端逃走之狀,萬萬驚駭,爲先除下,移法司重治事,傳于曺錫正曰,入直逃走,極爲無嚴,令訓將嚴棍後,移送秋曹,照律定配,以杜後弊。
徐長輔,以弘文館言啓曰,本館上番闕直,事甚未安,應敎趙經鎭,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以校理金熙華·李羲肇牌不進罷職傳旨,傳于徐長輔曰只推。
徐長輔,以弘文館言啓曰,本館上番姑陞入直,事甚未安,校理金熙華·李羲肇,旣有只推之命,與副應敎趙民和,一體牌招,以爲推移入直之地,何如?傳曰,允。
又以奎章閣言啓曰,卽接內需司牒報,則咸興·永興兩本宮四月別大祭時造燭封香吉日,今月二十一日卯時,衣襨·香燭·祭品奉詣吉日,同月二十二日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟摟,今朔奉審,無頉之意,敢啓。傳曰,知道。
守園官球書啓。臣等逐日園上奉審,安寧是白乎旀,園所三年內許多進排,必因參奉之牒報,自禮曹發關擧行,卽是例也。而昨春襄禮敎是以後應爲進排之物,一不進排,莫重祭享時,苟艱極甚,故問於員役輩,則渠輩以爲,見阻於禮曹是如是白乎等以,不勝訝惑,方此廉探之際,近聞自畿營,分定陶器皿雜物於各邑云。而此非參奉之所報,則必有中間幻弄之致是白如乎,使員役輩,直送畿營,前後禮關文蹟,盡爲搜來,則其中參奉,初不報而發關者爲五度,故招致諸員役,一一査問,則庫城上宋永默,別司饔朴道協,泡色金義植三漢,締結陵色書吏與畿營營吏輩,圖出禮關,徵捧於各邑,世豈有如許蔑法之漢乎?上項三漢,爲先除名是白乎矣,臣等自下勘罪,實爲惶悚是白乎乃,事係關重,玆以據實書啓爲白去乎,令該曹,照法嚴勘後,同物種,一一徵出,進排於本園之地,緣由惶恐敢啓。答曰,首犯朴道協定配,隨從宋永默·金義植等,治罪除名。
曺錫正,以兵曹言啓曰,因政院啓辭,華城前排之退送,不卽提稟,連夜留宿,宣傳官擧行,萬萬駭然事,傳曰,拿處事,命下矣。軍兵去就,卽該廳承傳擧行,而不卽提稟,致勤飭敎者,大關師律,事未前有,臣之矇然不察,誠不勝萬萬惶悚,而當該承傳宣傳官,不可以入直宣傳官之已爲拿處,置而不論,竝與不能察飭之行首宣傳官,一體令該府,拿問處之,何如?傳曰,行首宣傳官汰去,當該宣傳官,令本曹,決棍放送。
又以義禁府言啓曰,卽接月令醫員玄應喆手本,則時囚罪人許珩,屢日處濕之餘,猝得泄痢之症,度數頻數,眞元大脫,重得毒感,咳喘滋甚,食飮全却,症形危重云。罪人病勢如此,則一邊保放,一邊草記,曾有定式矣。許珩,姑爲保放之意,敢啓。傳曰,知道。
知事趙尙鎭疏曰,伏以,仙寢展禮,聖慕克伸,回鑾萬安,玉體冞康,臣民歡忭,曷有其極?仍伏念臣於病伏床笫,神息奄奄之中,伏見吏曹名帖,以臣塡差今初二日先蠶祭初獻官,受香在卽,在臣駿奔之義,固當竭蹶,而第臣,素患積泄,近當節換,挾食闖發,癥癖衝亘,肚腹攪痛,登溷無度,後重裏急,種種遺矢,四肢戰掉,頭目眩瞀,氣力澌綴,作一僵屍。加以腰脅骨節,頑痰硬着,晝宵酸疼,屈伸不得,房闥之內,轉側須人,似此醜穢之症,拘攣之狀,百爾思量,萬無蠢動趨赴之勢。玆敢冒萬死,據實疾籲於紸纊之下。伏乞聖慈,俯賜矜諒,亟許付標,以重享事,仍治臣瀆擾之罪,以安賤分,千萬幸甚。臣無任云云。答曰,省疏具悉。疏辭許令該曹,改付標。
丁丑三月初一日子時,上詣魂宮。朔祭親行入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球·尹正鎭,記注官曺錫鯤,別兼春秋鄭基善,直提學金履喬,檢校直閣鄭元容,以次侍立訖。時至,左通禮跪啓請行禮,上具淺淡服,出齋室詣通和殿,贊禮前導入北夾門,陞自東階詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興·再拜興·平身,上止哭興·再拜興·平身,在位者皆興·再拜興·平身。執禮請行初獻禮,上詣尊所北向立,執尊者擧羃,長輔酌鬱鬯,宗薰以爵受鬱鬯,上詣靈座前北向立。贊禮跪啓請跪,上跪。宗薰奉香,春輔奉罏跪進。贊禮跪啓請三上香,上三上香。春輔奠罏於案,宗薰奉爵跪進。贊禮跪啓請執爵,上執爵以授春輔,奠于靈座前。贊禮跪啓請俯伏興·少退跪,上俯伏興·少退跪。大祝進靈座之右,東向跪讀祝訖,上出戶降復位。亞獻官靑城尉沈能建,終獻官知事李集斗,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興·再拜興·平身,上止哭興·再拜興·平身,在位者皆止哭興·再拜興·平身。宮闈令,納神主如儀,上詣望燎位,大祝燎於坎。贊禮跪啓請禮畢,仍導以行,上入齋室,諸臣以次退出。
上在昌德宮。停常參·經筵。
自巳時至申時,日暈。
徐春輔啓曰,大司憲宋穉圭,持平金銓在外,執義李鶴秀呈辭,掌令李允謙·任天常,持平魚在濂未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐長輔啓曰,明日懿昭墓忌辰祭齋戒,再明日三明日,元陵忌辰祭齋戒正日相値,視事頉稟之意,敢啓。傳曰,知道。
備忘記,忠淸監司權常愼下直,長弓一張,長箭一部,賜給。
傳于徐長輔曰,禮房承旨進詣大報壇,奉審摘奸以來。
傳于徐長輔曰,科次入侍,忠淸監司同爲入侍,傳于徐長輔曰,水原府儒生試取賦,居首三下一進士金若水,直赴殿試,之次三下生員金元鎭,直赴會試,次上幼學李基亨給二分,幼學韓宓履給一分,幼學成近修·金學正·朴師稷·朴宗學·李應龍·趙漢錫以上,依甲子年例施賞。
以應敎趙經鎭牌不進罷職傳旨,傳于徐長輔曰,只推。
以副應敎趙民和牌不進罷職傳旨,傳于徐長輔曰,只推。
以校理金熙華·李羲肇再牌不進罷職傳旨,傳于徐長輔曰,只推。
吏曹,前同知李宗魯今加嘉義,武科回榜人,依定式加資。
任厚常,以吏曹言啓曰,忠淸監司與未下直守令,皆令明日辭朝,上京守令,一體催促下送事,命下矣。自臣曹催促,則忠淸監司權常愼,載寧郡守尹致猷,慈仁縣監金在浩,纔已辭朝,上京守令中成川府使徐俊輔,松禾縣監韓用鏶,俱爲下去云,黃州牧使金命淵,平山府使李忠運,靈光郡守申在植,俱以爲身病沈重,萬無還任之望云。未知其病勢之果如何,而特敎催促之下,不卽下去者,揆以事體,誠甚未安,竝罷黜,何如?傳曰,允。政官牌招開政。
徐春輔,以兵曹言啓曰,本曹草記,華城前排,不卽提稟,退送之當該承傳宣傳官與行首宣傳官,一體令該府拿問事批旨內,行首宣傳官汰去,當該宣傳官,自本曹決棍事,命下矣。謹依傳敎,承傳宣傳官李商一·尹義儉·尹膺烈,各決棍十度後,放送之意,敢啓。傳曰,知道。
又以訓鍊都監言啓曰,謹依統長黃大呂手本判付,武藝別監姜漢範,各別嚴棍二十度後,移送秋曹之意,敢啓。傳曰,知道。
又以義禁府言啓曰,京畿監司李魯益狀啓內,通津府使金宗淳,爲先罷黜,其罪狀,令攸司稟處事,啓下矣。金宗淳,時在任所,依例發遣府書吏,交代後拿來,何如?傳曰,待待命拿囚。
敎忠淸監司權常愼書。王若曰,與我共二千石,古稱惟良。屬子以五十州,今推雅望。暫撤貳班卿月,去作一路福星。惟卿,簪組名門,圭璋令譽。一心忠愨,宛是古家規模。七尺軒昂,菀乎長者風度。聽民謠於棠路,仁風已著於畿藩。得士望於芹宮,華聞久譟於師席。沈淹於書史之府,費歲月於蠧魚。淡泊於聲利之場,作江湖之鳧雁。眷彼百濟疆域,實是兩南要衝。列郡之碁布星羅,厥賦饒稻魚麻枲。一方之水深山健,其俗尙詩·禮絃歌。水旱饑饉之頻仍,久歎公私之俱瘁。豪右兼竝之盤據,未見民物之樂生。河東之粟耗虛,雀鼠誰禁?石壕之吏橫肆,鷄犬不寧。如欲盡矯捄之方,必也得剸理之手。玆授卿以忠淸道觀察使兼兵馬水軍節度使·巡察使·公州牧使,卿其祗服寵命,益殫令猷。若其祛弊而蘇殘,宜莫先於嚴明黜陟。行矣宣風而察俗,語其要則安集懷綏。兩世之遺化尙存,可挹桐鄕之芬馥。一區之仙庄實邇,宜稔榟里之風謠。自餘稟裁,厥有常憲。於戲,寬猛固宜交濟,卿且盡心。通練本自有餘,予何加勉?車下澄淸,可紓宵衣之念。道上光耀,堪詑晝錦之榮。故玆敎示,想宜知悉。知製敎姜世綸製進。
丁丑三月初二日辰時,上御熙政堂。科次入侍,忠淸監司同爲入侍時,右副承旨徐長輔,假注書尹正鎭,記注官曺錫鯤·李衡柱,大提學南公轍,對讀官檢校直閣鄭元容,修撰尹日逵,副修撰姜世綸,忠淸監司權常愼,以次進伏訖。公轍曰,仙寢展謁,回鑾萬安,區區下情,歷日欣忭,朝氣稍冷,聖體,若何?上曰,一樣矣。公轍曰,王大妃殿氣候,何如?上曰,各殿宮氣候一樣矣。上曰,試券取幾張乎?公轍曰,昨有十張選取之命,故取十張以入矣。上曰,科次爲之也。公轍科次訖,以四宙四暑二券仰奏曰,諸券別無佳作,而此二作稍優,當竝書三下乎?上可之。上曰,有賜第之例乎?長輔曰,或有直赴殿試之例,亦或有直赴會試之例矣。上曰,書等也。公轍以四宙試券奏曰,當書三下一於此券乎?上可之。公轍曰,三下兩券以下,當以呈券次第,書次上乎?上可之。公轍以次書等訖,上曰,承旨坼奏封內也。長輔以次讀奏,上曰,忠淸監司進前也。常愼進前,上命奏職姓名,常愼奏職姓名,上曰,下去着實爲之也。元容進曰,臣以御製事,有仰達者矣。御製自辛酉至丁卯秋合六卷,其時承下敎,繕寫內入矣,自丁卯至丙子十年之間,御製或有內下者,或有自本閣謄草者,各篇亦當滿三四卷矣,當爲繼寫於丁卯繕寫本,而內入件,今爲請出,然後可始繕寫之役,故敢此仰達矣。上曰,從當下敎矣。上命諸臣先退,公轍等以次先退,上曰,對讀官,誰也?長輔曰,入直閣臣鄭元容,入直玉堂尹日逵·姜世綸矣。長輔奏曰,經筵例停,已過其限,而今則春和,依例入稟,何如?上可之。仍命退,承史以次退出。
上在昌德宮。停常參·經筵。
自午時至酉時,灑雨下雨,測雨器水深六分。
徐長輔啓曰,大司憲宋穉圭,持平金銓在外,執義李鶴秀呈辭,掌令李允謙·任天常,持平魚在濂未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,方山萬戶金性濂下直,長弓一張,長箭一部,片箭一部,筒兒一箇,賜給。
傳于徐長輔曰,禮房承旨馳詣懿昭墓,奉審摘奸以來。
傳于任厚常曰,次對再明日來會。
徐長輔啓曰,兼吏曹判書南公轍,參判李存秀,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,兼判書南公轍進,參判李存秀,參議鄭觀綏牌不進,右副承旨徐長輔進。以金龍淳爲戶曹正郞,沈應奎爲司僕判官,崔鳳和爲典籍,李容奎爲義禁府都事,鄭東龜爲健陵參奉,金在星爲顯隆園參奉,徐弘秉爲典獄參奉,朴東奎爲愍懷墓守衛官,魚命采爲孝昌墓守衛官,李在秀爲黃州牧使,李榏爲平山府使,宋祥濂爲靈光郡守,具縉爲通津府使,柳信檢爲珍島郡守,金思運爲樂安郡守,金逵曾爲律學敎授,故學生洪命元贈戶參例兼,故生員洪錫泰贈左承旨,故通德郞洪頤行贈僕正,已上同知洪光一三代,故牧使金魯直贈兵參例兼,慶尙左兵使金守基考,故學生鄭贈戶參例兼,故學生鄭相綺贈左承旨,故學生鄭植贈僕正,已上同知鄭承毅三代,故通德朴壕贈童敎,孝行卓異贈職事承傳。再政。以李惟命爲同義禁,李魯榮爲獻陵參奉,朴宗聞爲中部都事,徐善輔爲北部都事。
兵批,判書李相璜病,參判申絢病,參議尹羽烈病,參知閔德基入直進,左副承旨任厚常進。以李達喜爲梨洞萬戶,副司果鄭基弘·李衡在竝單付。再政。副司果李鼎耇·洪翼弼竝單付。
徐長輔啓曰,事變假注書鄭遇炳,身病猝重,勢難察任,今姑改差,何如?傳曰,允。
鄭遇炳改差,代以金聖默爲事變假注書。
徐長輔,以弘文館言啓曰,本館上番姑陞入直,事甚未安,應敎趙經鎭,副應敎趙民和,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以應敎趙經鎭,副應敎趙民和,校理金熙華·李羲肇牌不進罷職傳旨,傳于徐長輔曰只推。
以吏曹參議鄭觀綏牌不進罷職傳旨,傳于徐長輔曰,只推。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
又以禁衛營言啓曰,謹依成冊啓下,御前前排牢子徐得寬等三十名,巡令手吳成仁等二十八名,挾馬旗手高翰福等十二名,各木一疋,信箭手朴龍順等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
上在昌德宮。停常參·經筵。
曺錫正啓曰,大司憲宋穉圭,持平金銓在外,執義李鶴秀呈辭,掌令李允謙·任天常,持平魚在濂未肅拜,監察茶時之意,敢啓。傳曰,知道。
傳于徐長輔曰,禮房承旨馳詣元陵,奉審摘奸,局內諸陵,一體奉審以來。
朴宗薰啓曰,卽者修撰尹日逵,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
徐長輔,以弘文館言啓曰,本館上番,姑陞入直,事甚未安,應敎趙經鎭,副應敎趙民和,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
傳于朴宗薰曰,新除授守令·邊將,皆令當日辭朝,傳于曺錫正曰,今初六日,瑞蔥臺爲之,處所以春塘臺爲之。
傳于徐長輔曰,輪對官近日受點人十人來待。
朴宗薰啓曰,正月二十一日輪對官承文院判校崔雲翰,二月十一日輪對官宗簿寺直長趙學濂,尙衣院直長李思默,奉常寺主簿韓發翼,軍資監奉事李䎘在,二月二十一日輪對官社稷署令沈能植,繕工監副正鄭冕綏,副奉事洪羲明,司宰監僉正趙雲會,掌樂院正李東煥來待矣。傳曰,入侍。
又啓曰,吏曹郞廳來言,樂安郡守金思運,兩司俱未署經云,除在外·未署經外,未肅拜·呈告人員,竝卽牌招,以爲署經之地,何如?傳曰,允。
傳于朴宗薰曰,右議政·戶曹判書來待。
朴宗薰啓曰,右議政金思穆,戶曹判書朴宗慶,依下敎來待矣。傳曰,入侍。
以應敎趙經鎭,副應敎趙民和,校理金熙華·李羲肇牌不進罷職傳旨,傳于徐長輔曰,只推。
徐長輔,以弘文館言啓曰,本館上番闕直,事甚未安,應敎趙經鎭,副應敎趙民和,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
曺錫正,以義禁府言啓曰,卽接月令醫員玄應喆手本,則時囚罪人任百觀,屢日處濕之餘,猝得泄痢之症,度數頻數,眞元大脫,重得毒感,咳喘滋甚,食飮全却,症形危重云。罪人病勢如此,則一邊保放,一邊草記,曾有定式矣。任百觀,姑爲保放之意,敢啓。傳曰,放送。
丁丑三月初四日未時,上御熙政堂。輪對官入侍時,行都承旨朴宗薰,假注書李憲球,記注官曺錫鯤,記注官李衡柱,輪對官承文院判校崔雲翰,宗簿寺直長趙學濂,尙衣院直長李思默,奉常寺主簿韓發翼,軍資監奉事李䎘在,社稷署令沈能植,繕工監副正鄭冕綏,繕工監奉事洪羲明,司宰監僉正趙雲會,掌樂院正李東煥,以次進伏訖。上命輪對官,以次進前,奏職·姓名·職掌·遺在·所懷,雲翰進前,奏職·姓名,職掌事大交隣,本朝咨文,遺在無,所懷無,仍退出。學濂進前奏職·姓名,職掌守寶閣,遺在無,所懷無,仍退出。思默進前,奏職·姓名,職掌衣襨色,遺在白正布四同三十疋,田正布十四同四十疋,紅花六百二十一斤,芝草一百三十一斤,梅實一萬二千二百斤,藜灰一百十三石,黃灰木五十七同,槐花七十二斤,三甫七十五同,所懷無,仍退出。發翼進前,奏職·姓名,職掌醬庫,遺在末醬三百二十七石五斗,鹽二百八十二石四斗四升,所懷無,仍退出。䎘在進前,奏職·姓名,職掌米麪色,遺在米三千三百六十二石,太一千七百四十一石,田米一百九石二斗,所懷無,仍退出。能植進前,奏職·姓名,職掌灑掃壇壝,遺在無,所懷無,仍退出。冕綏進前,奏職·姓名,職掌無,遺在無,所懷無,仍退出。羲明進前,奏職·姓名,職掌竹色,遺在大竹一千八百介,中竹無,小竹三千七百介,所懷無,仍退出。雲會進前,奏職·姓名,職掌無,遺在無,所懷無,仍退出。東煥進前,奏職·姓名,職掌樂生兼色,遺在六百三十六兩二錢,所懷無,仍退出。仍命退,承史以次退出。
丁丑三月初四日申時,上御熙政堂。右議政·戶曹判書入侍時,行都承旨朴宗薰,假注書尹正鎭,記注官曺錫鯤·李衡柱,右議政金思穆,行戶曹判書朴宗慶,以次進伏訖。思穆曰,雨餘日冷,聖體,若何?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,昨日戶判家,有人自言居延豐,來告變,戶判卽送捕廳,捧招以入矣,當爲仰納乎?上曰,唯。宗慶袖出一封,傳于宗薰以納,上覽訖,宗慶曰,其所云云,萬萬驚惋,且以告變人言之,察其動靜,雖曰告變,而極爲殊常,昨已拘囚於捕廳矣。更令合坐,嚴加究覈爲宜,而出招人若發捕,則事涉煩擾,隨現發直爲祕關於該道,使之捕捉上送,似好矣。上可之。宗慶曰,臣以鑄錢事,有所仰達矣。丙子所鑄新錢三十萬兩,以銀代銅,未及上來,不得準數鑄出,勢將姑爲權撤,而先鑄二十萬兩,移送戶曹,至於餘數十萬兩,待銅鐵上來,更爲繼鑄矣。銅鐵運致,無論水陸,果難如意,而該句管,若能惕念擧行,則豈至絶火權撤之境乎?所當嚴棍懲治,而遠外事勢,恐合商量,令該府,爲先査問報來,而銀代銅及貿銅,一竝督令上送之意,一體申飭該府,何如?上曰,依爲之。出擧條仍命退,諸臣以次退出。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
曺錫正啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
徐春輔啓曰,備邊司郞廳來言,今日次對來會事命下,而領議政·左議政未差,右議政金思穆有身病,不得來會云矣,敢啓。傳曰,知道。
朴宗薰啓曰,玉堂備員間,視事頉稟之意,敢啓。傳曰,知道。
朴宗薰啓曰,同義禁李惟命,除拜後過三日不爲出肅,依定式推考警責,仍卽牌招察任,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于曺錫正曰,只推。
朴宗薰啓曰,守令署經事,命下矣,執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝更牌招,以爲署經之地,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于朴宗薰曰,只推。
朴宗薰啓曰,守令署經事,命下矣。執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝更牌招,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一再牌不進罷職傳旨,傳于朴宗薰曰,只推。
傳于朴宗薰曰,輪對官受點人十五人來待。
朴宗薰啓曰,輪對官丙子十月初一日漢城府庶尹徐洛修,二十一日奉常寺僉正裵相仁,司宰監直長金錫海,十一月十一日社稷署令李顯膺,典設司別提朴挺幹,二十一日養賢庫直長李文欽,十二月初一日敦寧府判官李魯應,義禁府都事李秉遠,十一日軍器寺副正申,內資寺主簿徐命鐸,吏曹正郞蔡弘韻,二十一日刑曹正郞閔琓。丁丑正月二十一日漢城府判官鄭淵始,成均館典籍李炫章,尙瑞院副直長閔元鏞來待矣。傳曰,入侍。
以應敎趙經鎭,副應敎趙民和,校理金熙華再牌不進罷職傳旨,傳于朴宗薰曰,只推。
以校理李羲肇牌不進罷職傳旨,傳于朴宗薰曰,只推。
傳于徐春輔曰,明日出宮門路,以協陽門爲之。
朴宗薰,以吏曹言啓曰,新除授黃州牧使李在秀戶奴呈狀內,矣上典素患痰癖之症,當此換節之時,一倍添劇,萬無赴任之望云,身病旣如是,則有難强令赴任,罷黜,何如?傳曰,允。
徐春輔,以兵曹言啓曰,摠理營衛內待令原應試人試射時,精抄軍等砲放入格別單,以兵曹木布判下矣,木二同三十二匹,布四十一匹,分付摠理使,使之輸去頒給,何如?傳曰,允。
丁丑三月初五日申時,上御熙政堂。輪對官入侍時,同副承旨曺錫正,假注書李憲球,記注官曺錫鯤,記注官李衡柱,輪對官漢城府庶尹徐洛修,奉常寺僉正裵相仁,司宰監直長金錫海,社稷署令李顯膺,典設署別提朴挺幹,養賢庫直長李文欽,敦寧府判官李魯應,禁府都事李秉遠,軍器寺副正申,內資寺主簿徐命鐸,吏曹正郞蔡弘䪨,刑曹正郞閔琓,漢城府判官鄭淵始,成均館典籍李炫章,尙瑞院副直長閔元鏞,以次進伏訖。上命輪對官,以次進前奏職·姓名·職掌·遺在·所懷,武臣兼奏履歷。洛修進前奏職·姓名,職掌無,遺在無,所懷無,仍退出。相仁進前奏職·姓名,職掌酒庫,遺在酒中米一千四十六石十四斗四升,中脯六千十二貼五條,淸蜜二百六十三石一斗八升,黃栗七十三石九斗一升,所懷無,仍退出。錫海進前奏職·姓名,職掌魚色,遺在石首魚二千三百三十五束,民魚一千四百二十二尾,靑魚八千二冬音,眞魚三千一百三十束,所懷無,仍退出。顯膺進前奏職·姓名,職掌灑掃壇壝,遺在無,所懷無,仍退出。挺幹進前奏職·姓名,職掌遮日揮帳,遺在無,所懷無,仍退出。文欽進前奏職·姓名,職掌供士之米,遺在二百八石十斗八升,所懷無,仍退出。魯應進前奏職·姓名,職掌無,遺在無,所懷無,仍退出。秉遠進前奏職·姓名,職掌奉敎推鞫,遺在無,所懷無,仍退出。進前奏職·姓名,職掌罏冶色,遺在三升鐵甲衣二百部三升,鐵冑三百二十頂,豆錫環刀三百柄,銀入絲環刀一百九十柄,偃月刀二十柄,長劍二柄,履歷甲辰榜,乙卯部將,丁巳陞六,守門將,辛酉訓鍊院主簿,甲子訓鍊院判官,乙丑訓鍊院僉正,丙子軍器寺副正,所懷無,仍退出。命鐸進前奏職·姓名,職掌醬色,遺在末醬三千六石一斗七升六合二夕,鹽六百八十七石十斗一升八合三夕,所懷無,仍退出。弘䪨進前奏職·姓名,職掌文官功過·勤慢給暇·假官差出事,遺在無,所懷無,仍退出。琓進前奏職·姓名,職掌無,遺在無,所懷無,履歷禁衛哨官,出六,訓鍊院主簿,訓鍊院判官,義禁府都事,刑曹正郞,仍退出。淵始進前奏職·姓名,職掌無,遺在無,所懷無,仍退出。炫章進前奏職·姓名,職掌司儒之任,遺在無,所懷無,仍退出。元鏞進前奏職·姓名,職掌壐寶·節鉞·巡牌·馬牌,遺在無,所懷無,仍退出。仍命退,承史以次退出。
上在昌德宮。停常參·經筵。
自人定至初七日開東,灑雨下雨,測雨器水深三分。
瑞蔥臺還內後,內閣·政院·玉堂·藥房口傳問安。答曰,知道。
曺錫正啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂牌招啓辭未下,監察茶時之意,敢啓。傳曰,知道。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐長輔曰,輪對官受點人十人來待。徐長輔啓曰,輪對官丙子七月二十一日養賢庫奉事李得英,瓦署別提金昌壽,八月十一日內贍寺直長羅啓南,九月初一日禮賓寺參奉南棅正,濟用監判官李命峻,十一日宗親府典簿尹景儀,吏曹佐郞朴長輿,戶曹正郞李德彬,十月初一日刑曹正郞宋基鼎,工曹正郞李衡柱來待矣。傳曰,入侍。
又以成均館知館事同知館事大司成意啓曰,王世子文廟酌獻禮及入學初度習儀,今日當爲擧行,而諸執事,尙未差出,故屢度催促於兩掌議,終不擧行,事體所在,萬萬駭然,臣等不能檢飭之罪,不勝惶悚,而當該東齋掌議申淳,西齋掌議洪穉圭,爲先停擧,更爲差出,使之斯速擧行之意,敢啓。傳曰,知道。
徐長輔啓曰,王世子文廟酌獻禮及入學初度習儀,在於今日,而卽伏見成均館草記,則以諸執事之尙未差出爲辭矣,莫重習儀,尙不擧行,今於日晩之後,始呈草記者,極涉稽緩,不能檢飭之大司成,不可無警,從重推考,何如?傳曰,允。
傳于徐長輔曰,諸執事之未差,莫重習儀,尙不擧行云,大司成推考,習儀則雨勢如此,待晴擧行。
朴宗薰啓曰,守令署經事,命下矣。執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝更牌招,以爲署經之地,何如?傳曰,允。
徐長輔,以弘文館言啓曰,本館上番闕直,事甚未安,應敎趙經鎭,副應敎趙民和,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以應敎趙經鎭,副應敎趙民和,校理金熙華·李羲肇牌不進罷職傳旨,傳于徐長輔曰,只推。
曺錫正啓曰,刑曹郞廳來言,擊錚罪人捧供,當爲擧行,而判書鄭尙愚呈辭受由,次堂例不得擧行云,何以爲之?敢稟。傳曰,次堂擧行。
兵曹口傳政事,以鄭周誠爲宣傳官。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而親臨瑞蔥臺相値,不得設行之意,敢啓。傳曰,知道。
曺錫正,以刑曹言啓曰,因守園官書啓,圖出禮關,徵捧各邑之首犯朴道協定配,隨從宋永默·金義植等,治罪除名事,命下矣。朴道協,平安道順安縣,定配所押送,宋永默·金義植,嚴杖一百,放送之意,敢啓。傳曰,知道。
又以刑曹言啓曰,統長黃大呂手本,武藝別監姜漢範,莫重入直,無端逃走,爲先除下後,移法司重治事,傳曰,入直逃走,極爲無嚴,令訓將嚴棍後,移送秋曹,照律定配,以杜後弊事,命下矣。姜漢範,依傳敎,忠淸道韓山郡定配所,卽爲押送之意,敢啓。傳曰,知道。
丁丑三月初六日卯時,上詣春塘臺。瑞蔥臺入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,假注書李憲球·尹正鎭,記注官曺錫鯤,別兼春秋鄭基善,直提學李存秀,檢校直閣鄭元容,以次侍立訖。時至,通禮跪啓外辦,上具軍服乘座馬,出宣化門,藥房提調金蓍根等進曰,夜間聖體,若何?上曰,一樣矣。兵曹判書李相璜進曰,今日殿座,行首宣傳官,不可不備,未差之代,口傳擬入,何如?上可之。仍由協陽門·建陽門·銅龍門·景化門·集禮門·光德門,至明光門外,宣傳官跪啓稟鳴金二下大吹打,至靑陽門外,宣傳官跪啓稟鳴金三下吹打止,至春塘臺,上降座馬陞御榻,小開門節次,宣傳官如例訖。訓鍊大將朴宗慶,禁衛大將李海愚,訓鍊文從事官李敎源,禁衛文從事官李應奎,以次參現。宗薰進曰,宣傳官李商一,稟事之際,錯誤非細,殊極可駭,所當重勘,而本院請推之外,無他可施之罰,何以爲之乎?上曰,事過後拿處,可也。出擧條訓鍊大將朴宗慶進曰,近來宣傳官擧行,全不成樣,而至於今日迎接時,節次先後顚錯,事極駭然,當該宣傳官,令該府拿問處之,何如?上曰,依爲之。出擧條相璜進曰,應試人員甚多,前或有分三所開場,而試官,則只以別軍職宣傳官進去之例矣,今亦依此爲之乎?上可之。仍命還內後試取,降御榻乘座馬,由靑陽門·明光門·光德門·集禮門·景化門·銅龍門·建陽門·協陽門還內,諸臣以次退出。
丁丑三月初六日申時,上御熙政堂。輪對官入侍時,左副承旨任厚常,假注書尹正鎭,記注官曺錫鯤,別兼春秋鄭基善,輪對官養賢奉事李得英,瓦署別提金昌壽,內贍直長羅啓南,禮賓參奉南棅正,濟用判官李命峻,宗親典簿尹景儀,吏曹佐郞朴長輿,戶曹正郞李德彬,刑曹正郞宋基鼎,工曹正郞李衡柱,以次進伏訖。上命輪對官,以次進前,奏職·姓名·職掌·遺在·所懷,武臣兼奏履歷。得英進前,奏職·姓名,職掌供士之米,遺在二百八石十斗八升,所懷無,仍退出。昌壽進前,奏職·姓名,職掌土火爐,遺在一百三十三箇,履歷甲戌訓鍊參軍,丙子待罪見職,所懷無。啓南進前,奏職·姓名,職掌米麪色,遺在赤豆三百十一石四斗,小豆二十五石十斗,小麥二千一百二十五石五斗,糙米二十四石十斗,所懷無。棅正進前,奏職·姓名,職掌南別宮,遺在無,所懷無。命峻進前,奏職·姓名,職掌無,遺在無,所懷無。景儀進前,奏職·姓名,職掌無,遺在無,所懷無。長輿進前,奏職·姓名,職掌考勳司,遺在無,所懷無。德彬進前,奏職·姓名,職掌版籍司,遺在錢文三十七萬二千三百兩,木綿二百八同,布子二百三十五同,所懷無。基鼎進前,奏職·姓名,職掌考律司一房,遺在無,所懷無。衡柱進前,奏職·姓名,職掌營造司,遺在無,所懷無。仍以次退出,上曰,輪對官餘人幾何?厚常曰,當爲五六十人矣。上曰,昨年以前受點人置之,而猶復如是乎?厚常曰,昨·今年受點人,合爲八十餘人,而今番三次入侍後,餘者亦不下五十餘人矣。基善曰,臣於日前,自茂朱府赤裳山城還,今適登筵,以赤裳事,有所仰達者矣。赤裳史庫,與他處不同,齋室旣甚狹窄,移安廳亦無別設,故每當曝曬修改之時,實錄移安,史官住接,皆於安國寺爲之,而近年以來,寺業凋殘,僧徒漸散,遂至於頹院破廊,上雨旁風,駸駸有數年內全傾之慮,故臣之在山城時,問於該倅,則以爲,以若凋弊之僧力,實無以擬議於修改云。本寺名雖佛刹,實則公廨,且況金城控禦之地。石室守護之所,其所重尤宜自別。若不及今措劃,拖至數年,則勢將至於莫可收拾之境,令廟堂,關問營邑,以爲趁今修葺之方。凡屬寺中省弊之道,僧徒奠接之策,亦爲另加商確,別般措處之地似好,故敢此仰達矣。上曰,依爲之。出擧條仍命退,承史以次退出。
上在昌德宮。停常參·經筵。
自巳時至申時,灑雨下雨,測雨器水深一分。
曺錫正啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
徐長輔啓曰,來十一日,輪對日次矣,敢稟。傳曰,當次人受點,後日次來待。
傳于徐長輔曰,輪對官受點人明日來待。
以宣傳官廳蛟龍旗差備望單子,傳于曺錫正曰,今日本廳當次射會,以講代行,熙政堂待令,試官行首別軍職宣傳官爲之。
徐長輔,以弘文館言啓曰,本館上番闕直,事甚未安,應敎趙經鎭,副應敎趙民和,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以應敎趙經鎭,副應敎趙民和,校理金熙華·李羲肇牌不進罷職傳旨,傳于徐長輔曰,只推。
徐長輔,以弘文館言啓曰,本館上番闕直,事甚未安,應敎趙經鎭,副應敎趙民和,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于徐長輔曰,只推。
徐長輔啓曰,守令署經事命下,已至多日,尙未擧行,事甚未安,執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝更牌招,以爲署經之地,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于曺錫正曰,只推。
徐長輔啓曰,守令署經事命下,已至多日,尙未擧行,事甚未安,執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝卽牌招,以爲署經之地,何如?傳曰,允。
又啓曰,王世子入學翌日陳賀頒敎文,當爲製進,大提學南公轍,待明朝牌招,何如?傳曰,允。
以李商一·趙建洙·李吉求囚單子,傳于曺錫正曰,分揀放送。
徐長輔,以禮曹言啓曰,王世子文廟酌獻禮後,入學初度習儀,待晴擧行事,命下矣。莫重習儀,不可不擇吉擧行,故問于日官,則自今初七日,至初九日,連値拘忌與齋日云。初十日,卽二度習儀,而初二度之同日兼行,曾有已例,今番則何以爲之乎?敢稟。傳曰,依此爲之。
又以禮曹言啓曰,今三月十一日王世子入學翌日頒敎陳賀時,王大妃殿·中宮殿·嘉順宮,百官進致詞箋文表裏行禮儀註,直爲書入各殿宮之意,敢啓。傳曰,知道。
曺錫正,以禁衛營言啓曰,瑞蔥臺試射放時,柳葉箭邊一中敎鍊官朴在敏,長弓一張,片箭邊一中敎鍊官李廷春,帿弓一張,鳥銃貫一中邊二中帳幕軍安光元,木二疋布一疋,貫一中邊一中崔仁世等三名,邊二中金孝哲等五名,各木一疋布一疋,貫一中全德寬等三名,邊一中梁龍成等十三名,各木一疋,謹依單子判下,以軍器寺弓子及本營木布,施賞之意,敢啓。傳曰,知道。
又以御營廳言啓曰,瑞蔥臺試射放時,柳葉箭入格駕前別抄林遇春邊三中,筒箇一部,李潤培等四人邊二中,各弓箭一部,朴履馨貫一中,帿弓一張,姜碩俒等十六人邊一中,敎鍊官崔致峻邊一中,各長弓一張,片箭入格駕前別抄林純榮貫一中,弓箭一部,姜碩俒等四人邊一中,敎鍊官崔致峻邊一中,各帿弓一張,鳥銃入格帳幕軍李大孫貫一中邊二中,李世國邊三中,各木二疋布一疋,李枝秀等七名邊二中,各木一疋布一疋,崔漢柱等三名貫一中,玉仁哲等二十名邊一中,各木一疋,謹依別單判下,以軍器寺筒箇弓箭及本廳木布,施賞之意,敢啓。傳曰,知道。
上在昌德宮。停常參·經筵。
任厚常啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐長輔曰,禮房承旨,馳詣昭寧園,奉審摘奸,綏吉園,一體奉審以來。
傳于任厚常曰,頒敎文中赦句添入。
任厚常啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。大提學南公轍,旣在闕中,使之赦句添入,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一再牌不進罷職傳旨,傳于任厚常曰,只推。
任厚常啓曰,守令署經事命下,已至多日,尙未擧行,事甚未安。執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝卽牌招,以爲署經之地,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于任厚常曰,只推。
任厚常啓曰,守令署經事命下,已至多日,尙未擧行,事甚未安。執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝更牌招,以爲署經之地,何如?傳曰,允。
任厚常啓曰,輪對官,甲戌四月初一日兵曹正郞閔秉勳,九月十一日軍資監主簿李德秀,乙亥三月二十一日濟用監主簿張斗敬,四月初一日禮曹正郞弼聖賚,十一日都摠府經歷兪範柱,六月二十一日西學訓導金永鎭,南學訓導禹夏哲,七月初一日廣興倉主簿尹行運,十一日瓦署別提白時昌,二十一日司僕寺僉正洪羲宅,九月二十一日尙衣院僉正徐有昌,軍資監直長金履鋼,十月二十一日校書館校理成老鎭,中學訓導鄭光默,十一月十一日廣興倉令朴宗大,二十一日東氷庫別檢李種遠,十二月初一日造紙署別提池景興,十一日軍器寺判官金履萬,丙子正月二十一日禮賓寺直長韓用圭,二月二十一日通禮院相禮權傛,三月二十一日尙衣院別提李,軍資監判官林秉遠,繕工監監役兪漢芝,四月初一日典設司別提崔得觀,十一日廣興倉守兪漢純,長興庫奉事李周喆,西氷庫別提王德九,二十一日司圃署別提金廷九,造紙署別提蘇輝國,五月初一日司䆃寺僉正李進奎,六月初一日軍器寺正徐致輔,內資寺直長柳諫,禮賓寺主簿李命鉉,忠勳府都事李在奎,十一日吏曹正郞朴時源,戶曹正郞曺錫鯤,禮曹正郞韓相殷,二十一日刑曹佐郞金履迪,工曹正郞金鏴,閏六月初一日承文院校檢李齊學,通禮院引儀沈能鎭,司饔院主簿徐瑾修,十一日繕工監監役鄭東時,二十一日宗廟署令申常顯,社稷署令崔廷鎭,典設司別檢蔡臣永,七月十一日長興庫主簿徐珌修,西氷庫別檢趙澋,二十一日司圃署別提金文禹,十一月二十一日長興庫主簿張燮元來待矣。傳曰,入侍。
以應敎趙經鎭,副應敎趙民和,校理金熙華·李羲肇再牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安。應敎趙經鎭,副應敎趙民和,校理金熙華·李羲肇,旣有只推之命,竝卽牌招,以爲推移入直之地,何如?傳曰,允。
任厚常啓曰,都監中軍朴基豐,以習陣事,明日鷺梁出去矣。兼帶左邊捕盜大將所佩命召及大將牌傳令牌,何以爲之?敢稟。傳曰,仍佩往來。
任厚常,以備邊司言啓曰,卽見江原監司南履翼狀啓,則以爲,道內還穀,自來不敷,當分之數,排巡無路,窮春民情,轉益苟簡,留庫穀二萬石,特許加分事,請令廟堂稟處矣。分留有數,法意非不嚴重,排巡不給,已例亦多加許,今亦依狀請施行,俾無方農絶巡之患,何如?傳曰,允。
又以兵曹言啓曰,瑞蔥臺試射放入格內乘別軍職宣傳官·中官·駕後禁軍·交龍旗馬上奉持·步下奉持別監·弓人·矢人·武藝別監·門旗手,謹依判下別單,筒箇弓矢木布,分等施賞,而筒箇弓矢,以軍器寺所在者,取來頒給之意,敢啓。傳曰,知道。
又以訓鍊都監言啓曰,今番瑞蔥臺試射放時本局將官·將校·軍兵等射砲藝入格之類,謹依判下單子,以軍器寺筒箇弓箭及戶曹木布,施賞之意,敢啓。傳曰,知道。
禁府照目粘連,平壤前庶尹李鳴運矣本府議啓內,觀此囚供,逐條發明是白乎矣,道啓若是臚列,則不可以其發明,有所容貸,以此照律,罪杖六十收贖,奪告身一等私罪,奉敎依允爲旀,功減一等。又照目粘連,兵曹前參議鄭景祚,兵曹佐郞黃鍾人等矣本府議啓內,頒栍雖自衛所,所管亦云各異是白乎乃,職在管轄之地,難免不飭之失,竝只以此照律,罪各笞四十收贖,附過還職,竝只私罪,奉敎依允爲旀,鄭景祚段,功議各減一等,黃鍾人段,功減一等。又照目粘連,羅州牧使洪秉周,康津縣監任文白等矣本府議啓內,觀此所供,稅穀裝載,俱因執籌船隻之最後下去,羅州則寒節已迫,未及裝發,康津則裝送屢朔,纔已到江是如爲白乎乃,正供法意,本自嚴重,至有該廳之請勘,則不可以事勢之或然,恕其愆期之罪,竝只以此照律,罪各笞五十收贖,解見任別敍,竝只私罪,奉敎依允爲旀,竝只功減一等。又照目粘連,兼春秋安亨鎭·李湜等矣本府議啓內,監祭之行,趁不復命,以致入稟之遲滯,稽緩之罪,在所難免,竝只以此照律,罪各笞四十收贖,附過還職,竝只私罪,奉敎依允。又照目粘連,豐德府使李彦煐矣本府議啓內,地方官雖異於齋郞,陵寢至近之地,有此莎草之失火,常時不飭之罪,在所難免,以此照律,罪笞四十收贖,附過還職私罪,奉敎依允爲旀,議減一等。又照目粘連,齊陵前令黃禧經矣本府議啓內,陵寢不遠之地,至有莎草之失火,常時苟能察飭,豈有此意外之患乎?事極驚駭,以此照律,罪杖八十徒二年公罪收贖,奉敎依允爲旀,功減一等。又照目粘連,香室官員康國龍矣本府議啓內,香室書役,雖曰忠義之擧行,準祝之際,不能詳審,莫重祝文,有此誤漏,誠極可駭,以此照律,罪笞四十收贖,附過還職私罪,奉敎依允爲旀,功減一等爲良如敎。又啓目,慈仁前縣監許珩原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目粘連,向前姜時煥亦,還穀之以未捧磨勘,法禁至嚴,難逭重勘是白乎矣,觀其所供,昨冬旣已陳疏承批,而廟堂未及回啓,遲待之際,不得不據實報營者,事勢容或無怪,今難以未捧磨勘爲罪經勘是白遣,至於稅穀事段,旣已收捧,而因籌船之不來,有此愆期,正供至重,致有該廳之草記,則不可無罪,依同罪已勘之例,以此照律,何如?判付啓,依允。
任厚常,以義禁府言啓曰,保放罪人鄭景祚·黃鍾人·任文白·康國龍·黃禧經·安亨鎭·李湜·李彦煐·洪秉周·李鳴運,還囚照律,姜時煥,還囚議處,許珩,還囚捧供以入,而姜時煥·許珩,病勢一向未差,竝仍爲保放之意,敢啓。傳曰,知道。
又以刑曹言啓曰,今二月二十八日幸行時,沔川劉召史,以其夫都卜實殺獄稱冤事,擊錚於衛外,因卽逃躱,捉得無路,且其諺書原情,極其胡亂,依定式勿施之意,敢啓。傳曰,知道。
刑曹啓目粘連,忠淸道忠州良人洪順才上言內,橫被洪班之侵虐,稱以奴子,勒欲壓良爲賤,明査公決云矣。壓良爲賤,法禁至嚴,而憑藉班名,蔑視愚氓,有此橫侵,萬萬痛惡,令本道,詳覈狀聞後,稟處,何如?判付啓,依允。又啓目粘連,忠淸道忠州良人方者斤大上言內,橫被洪班之侵虐,勒欲壓良爲賤,明査公決云矣。令道臣,考其帳籍,覈其事狀,狀聞後稟處,何如?判付啓,依允。又啓目粘連,忠淸道忠州良人韓時太上言內,橫被洪班之侵虐,私施刑杖,勒欲壓良爲賤,明査公決云矣。三度上言,俱是壓良爲賤之稱冤,而所謂壓良者,卽一洪班也。其武斷侵虐之狀,於此可見,令道臣,嚴訊究覈,狀聞後稟處,何如?判付啓,依允。又啓目粘連,京畿監司李魯益啓本,靑松李召史擊錚原情內,其夫李杰孫橫被殺獄,詳査本末,俾伸橫罹之冤云矣。本獄姑未登聞,令本道,詳覈啓聞後稟處,何如?判付啓,依允。又啓目粘連,京畿監司李魯益啓本,忠州吳高城擊錚原情內,鎭川前縣監李集魯在任時,葬其子婦於其矣祖父冢䐉後五步之地,特令依法典決處云矣。係是山訟,令漢城府稟處,何如?判付啓,依允。又啓目粘連,京畿監司李魯益啓本,北部安在成擊錚原情內,其父馨得之姨母,爲顯隆園奉保夫人,得差軍資監庫直,適得重病,以其矣兄琦成代差,其後馨得病愈,琦成身死,乞令其矣父馨得,付之薄料云矣。敢以干恩之事,瀆擾蹕路之側者,萬萬無嚴,勿施,何如?判付啓,依允。
丁丑三月初八日辰時,上御熙政堂。輪對官入侍時,左副承旨任厚常,假注書尹正鎭,記注官李衡柱,別兼春秋鄭基善,輪對官,兵曹正郞閔秉勳,軍資主簿李德秀,濟用主簿張斗敬,禮曹正郞弼聖賚,都摠經歷兪範柱,西學訓導金永鎭,南學訓導禹夏哲,廣興主簿尹行運,瓦署別提白時昌,司僕僉正洪羲宅,尙衣僉正徐有昌,軍資直長金履鋼,校書校理成老鎭,中學訓導鄭光默,廣興令朴宗大,東氷庫別檢李種遠,造紙別提池景興,軍器判官金履萬,禮賓直長韓用圭,通禮院相禮權傛,尙衣別提李,軍資判官林秉遠,繕工監役兪漢芝,典設別提崔得觀,廣興守兪漢純,長興奉事李周喆,西氷庫別提王德九,司圃別提金廷九,造紙別提蘇輝國,司䆃僉正李進奎,軍器正徐致輔,內資直長柳諫,禮賓主簿李命鉉,忠勳都事李在奎,吏曹正郞朴時源,戶曹正郞曺錫鯤,禮曹正郞韓相殷,刑曹佐郞金履迪,工曹正郞金鏴,承文校檢李齊學,通禮院引儀沈能鎭,司饔主簿徐瑾修,繕工監役鄭東時,宗廟令申常顯,社稷令崔廷鎭,典設別檢蔡臣永,長興主簿徐珌修,西氷庫別檢趙澋,司圃別提金文禹,長興主簿張燮元,以次進伏訖。上曰,輪對官,幾人?厚常對曰,五十人矣。仍命以次進前,奏職·姓名·職掌·遺在·所懷,武臣兼奏履歷。秉勳進前奏職姓名,職掌無,遺在無,所懷無,仍退出。德秀進前奏職姓名,職掌米麪色,遺在米三千三百六十二石,太一千七百四十一石,田米一百九石,所懷無,仍退出。斗敬進前奏職姓名,職掌布色,遺在正布二百二十同三疋三十一尺,苧布六十七同五疋十二尺,黑麻布一同,入染布一同十七疋十八尺,所懷無,履歷乙丑武科,壬申守門將,甲戌待罪見職,仍退出。聖賚進前奏職姓名,職掌祭祀·宴享·牲豆·飮膳·醫藥,遺在無,所懷無,仍退出。範柱進前奏職姓名,職掌侍衛監軍晝察夜巡,遺在無,所懷無,履歷甲辰武科,壬子參下武兼,癸丑在任在喪,己巳參下武兼復職,壬申參上守門將,癸酉訓鍊主簿,乙亥都摠都事,丙子待罪見職,仍退出。永鎭進前奏職姓名,職掌訓導儒生,遺在無,所懷無,仍退出。夏哲進前奏職姓名,職掌訓導儒生,遺在無,所懷無,仍退出。行運進前奏職姓名,職掌米麪色,遺在米一千七百四十四石一斗,太八百二十石五斗,所懷無,仍退出。時昌進前奏職姓名,職掌瓦甎,遺在常瓦六百二訥五百三十二張,大方甎一百九十六張,所懷無,仍退出。羲宅進前奏職姓名,職掌馬籍色,遺在銀二十二兩,封不動錢二萬五千兩,行用錢一萬八千八百兩,木一同,布二同,所懷無,仍退出。有昌進前奏職姓名,職掌轎子色,遺在全漆二十六斗八升,每漆十九斗五升,魚膠八百七十五斤,正筋一千五百二十斤,正鐵一百九斤,鄕絲一千六百三十斤,高佐木二千九百七十箇,弓槊木一千四百三十箇,雉羽七千同,松脂一百五十五斤,强礪石四十塊,所懷無,仍退出。履鋼進前奏職姓名,職掌米麪色,遺在米三千三百六十二石,太一千七百四十一石,田米一百九石,所懷無,仍退出。老鎭進前奏職姓名,職掌經籍,遺在卷冊紙一萬四千二百四十五卷二張半及半半張,三折二貼冊紙五千五百六十九卷十九張半及半半張,時政記紙一千三百七貼,所懷無,仍退出。光默進前奏職姓名,職掌訓導儒生,遺在無,所懷無,仍退出。宗大進前奏職姓名,職掌米麪色,遺在米一千七百四十四石一斗,太八百二十石五斗,所懷無,仍退出。種遠進前奏職姓名,職掌祭享氷丁,遺在氷一萬二百三十五丁,所懷無,仍退出。景興進前奏職姓名,職掌咨文紙,遺在紙九百四十九張,所懷無,仍退出。履萬進前奏職姓名,職掌弓箭色,遺在黑角弓一千一百六十張,不粧弓一千六百五十張,長箭二萬三千三百九十部,片箭二萬六千二百二十部,筒兒五十箇,箭竹五千七百箇,六兩箭竹一萬二百箇,樺皮一千二百張,五色小布各一件,靑邊小布二件,大帿布一件,中帿布一件,畫龍大鼓十部,畫龍小鼓三部,大鼓五十部,中鼓七十部,小鼓一百部,所懷無,履歷己巳武科,庚午禁衛營哨官,辛未在喪,癸酉本營重來,甲戌訓鍊主簿,同年陞判官,乙亥待罪本職,仍退出。用圭進前奏職姓名,職掌造果色,遺在小麥一千八百二十石十斗八升,眞油七石十三斗七升,淸蜜五十七石十二斗五升,大麥六十八石三斗三升,御賜花七十二朶,所懷無,仍退出。傛進前奏職姓名,職掌贊請前導,遺在無,所懷無,仍退出。進前奏職姓名,職掌織造色,遺在無,所懷無,仍退出。秉遠進前奏職姓名,職掌米麪色,遺在米三千三百六十二石,太一千七百四十一石,田米一百九石,所懷無,仍退出。漢芝進前奏職姓名,職掌鴨島色,遺在薍簾五十浮,大蘆簟一百立,小蘆簟七十立,所懷無,仍退出。得觀進前奏職姓名,職掌遮日揮帳,遺在無,所懷無,仍退出。漢純進前奏職姓名,職掌米麪色,遺在米一千七百四十四石一斗,太八百二十石五斗,所懷無,仍退出。周喆進前奏職姓名,職掌紙色,遺在供上草注紙三百一卷十五張,草常注紙三千一百二十八卷五張,下品搗鍊草紙一百八卷九張,六油芚一千六百四十番五張,厚白紙一千一百三十五卷十九張,草注紙二千八百九十五卷八張,楮常注紙二千一百九十二卷一張,下品搗鍊紙八百五十二卷一張,上品搗鍊紙九卷二張,搗鍊楮注紙六百六十九卷二張,所懷無,仍退出。德九進前奏職姓名,職掌供上氷丁,遺在氷六萬四千八百八十八丁,所懷無,仍退出。廷九進前奏職姓名,職掌供上菜蔬,遺在無,所懷無,履歷丙辰權知訓鍊院參奉,庚子陞參軍,辛未軍器參奉,壬申陞副奉事,甲戌陞奉事,乙亥陞直長,丙子出六,待罪本職,仍退出。輝國進前奏職姓名,職掌表紙,遺在紙八百五十張,所懷無,仍退出。厚常奏曰,造紙別提蘇輝國,遺在奏對之際,擧措顚錯,事甚未安,推考,何如?上曰,依爲之。出擧條進奎進前奏職姓名,職掌無,遺在無,所懷無,仍退出。致輔進前奏職姓名,職掌無,遺在無,所懷無,履歷戊午武科,甲子備邊司郞廳,乙丑訓鍊主簿·中樞都事,戊辰宣傳官訓鍊僉正,己巳康津縣監,辛未軍器正,壬申在任在喪,丙子復職,仍退出。諫進前奏職姓名,職掌米麪色,遺在粘米一千一百九十六石七斗一升,赤豆一百七十七石八斗九升,菉豆一百六十三石十一斗二升,白荏子二十八石八斗一升,造米三百七十二石八升,小麥一千五百五十八石一斗一升,黃豆二十五石四斗七升,木麥米十七石十三斗三升,所懷無,仍退出。命鉉進前奏職姓名,職掌雜物色,遺在末醬三千一百三十七石七斗八升,川椒五十七斤十一兩二錢五分,鹽一千六百九十五石十四斗三升,甘醬七百二十一石十二斗八升,艮醬一百三十五石十三斗三升,所懷無,仍退出。在奎進前奏職姓名,職掌賜與田畓,遺在無,所懷無,仍退出。時源進前奏職姓名,職掌宗親文武雜職·贈職·除授·告身·祿牌·文科·生員,進士·賜牌差定·取才·改名·贓汚敗常人祿案·空名·計仕·解由等事,遺在無,所懷無,仍退出。錫鯤進前奏職姓名,職掌無,遺在無,所懷無,仍退出。相殷進前奏職姓名,職掌使臣倭人迎接,外方朝貢,宴設賜與,遺在無,所懷無,仍退出。履迪進前奏職姓名,職掌禁司二房,遺在無,所懷無,仍退出。鏴進前奏職姓名,職掌攻冶司,遺在無,所懷無,仍退出。齊學進前奏職姓名,職掌本朝咨文,事大交隣文書,遺在無,所懷無,仍退出。能鎭進前奏職姓名,職掌差祭引接,遺在無,所懷無,仍退出。瑾修進前奏職姓名,職掌無,遺在無,所懷無,仍退出。東時進前奏職姓名,職掌紫門監,遺在眞長木一千九百八十箇半,雜長木二千六百九十二箇,正鐵一千九百三十九斤三兩七錢,炭一百六石十一斗,所懷無,仍退出。常顯進前奏職姓名,職掌逐日修掃,五日奉審,遺在無,所懷無,仍退出。廷鎭進前奏職姓名,職掌灑掃壇壝,遺在無,所懷無,仍退出。臣永進前奏職姓名,職掌遮日揮帳,遺在無,所懷無,仍退出。珌修進前奏職姓名,職掌席子色,遺在別文席六千三百七十四張,白文席八千七百七十四張,草席四千一百五十六張,所懷無,仍退出。澋進前奏職姓名,職掌供上氷丁,遺在氷六萬四千八百八十八丁,所懷無,仍退出。文禹進前奏職姓名,職掌供上菜蔬,遺在無,所懷無,仍退出。燮元進前奏職姓名,職掌米麪色,遺在米二百八十二石十四斗,太一百五十三石十三斗,田米三十三石六斗,所懷無,仍退出。上命退。承史以次退出。
上在昌德宮。停常參·經筵。
徐長輔啓曰,明日常參·經筵,取稟。傳曰,停。
徐春輔啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,守令署經事命下,已至多日,尙未擧行,事甚未安,執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝卽牌招,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于徐春輔曰,只推。
朴宗薰啓曰,守令署經事命下,已至多日,尙未擧行,事甚未安,執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,竝更牌招,行大司諫吳泰賢,自鄕上來云,一體牌招,以爲署經之地,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一再牌不進罷職傳旨,傳于徐春輔曰,只推。
以應敎趙經鎭,副應敎趙民和,校理金熙華牌不進罷職傳旨,傳于徐長輔曰,只推。
以校理李羲肇牌不進罷職傳旨,傳于徐長輔曰,只推。
徐長輔,以弘文館言啓曰,本館上番闕直,事甚未安。應敎趙經鎭,副應敎趙民和,校理金熙華,旣有只推之命,副修撰林處鎭,自鄕上來云,竝卽牌招,以爲推移入直之地,何如?傳曰,允。
傳于徐長輔曰,在外玉堂竝許遞,前望單子入之,待下批,牌招察任。
玉堂前望單子入之,副校理趙琮鎭·金學淳,修撰趙萬永落點。
以洪奭周囚單子,傳于徐春輔曰,分揀放送。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而昭寧園忌辰祭正日相値,不得設行之意,敢啓。傳曰,知道。
徐長輔,以禮曹言啓曰,卽接鐵原府使所報,則咸鏡監司封進各殿宮陳賀物膳,今三月初一日,到本府豐田驛矣。同日亥時,猝地失火,獰風大作,勢未及盡爲奉出,其中乾黃魚一種,入於灰燼中云矣。莫重進獻,中路失火,萬萬驚悚,分付該道,灰燼物種,則雖未及正日,使之罔夜封進,其外諸種,令該院,依例捧入,而沿路雖無護送之例,地方官不可無警,從重推考,領來陪吏等,令本道照法勘處事,竝爲分付,何如?傳曰,允。黃魚置之。
刑曹啓目,猥濫擊錚人東部朴大壽,爲其父繼僞寶獄稱冤,而屢經審理,鐵案已成,利川鄭冕東,爲其父陟定配請放,而罪關邪獄,律至流竄,楊根李氏,爲其媤父時偉伸理事,而臺啓方張,隄防莫嚴,倂勿施,長湍楊彦馥,以上黨伯起之子孫,軍役稱冤,順天李廷喆,以璿派子孫,軍役稱冤事也。猥越之罪勘處,倂令道臣,詳査頉給。渭原李守日,還穀田稅族徵等稱冤,而侵逼守令,指斥狼藉,吉州高善載,城津鎭復設防營事也。防營設罷,有非小民所可與知,倂勿施重勘。水原李璣五,以璿派子孫,軍役稱冤事也,猥屑之罪勘處,令該府,詳査頉給。南部沈氏,爲其媤祖濟恭伸理事也。事雖四件,關係至重,勿施。鳳山李景世,爲其兄景仁被囚請放事也。幻弄公貨,至被囚禁,而有此瀆撓,民習可痛,勿施重勘,何如?判付啓,依允。又啓目,金化金召史擊錚原情內,其子申漢辰,橫被冤獄,六載滯囚,乞令放釋云矣。所供如此,上裁何如?啓,令道臣,詳査以聞爲良如敎。又啓目,載寧林成一擊錚原情內,其父昕,橫罹殺獄元犯,滯囚十九年,乞令生出獄門云矣。所供如此,上裁何如?啓,令道臣,詳査以聞爲良如敎。又啓目,靑松徐致南擊錚原情內,其父石中,橫罹冤獄,殘縷將盡,乞令分揀云矣。所供如此,上裁何如?啓,令道臣,詳査以聞爲良如敎。又啓目,黃州李召史擊錚原情內,其夫盧得龍,橫罹殺獄,十載抱冤,乞令更得生路云矣。所供如此,上裁何如?啓,令道臣,詳査以聞爲良如敎。又啓目,平壤崔召史擊錚原情內,其夫金鳳煥,橫被殺獄,將至庾斃,乞令分揀云矣。所供如此,上裁何如?啓,令道臣,詳査以聞爲良如敎。又啓目,安北金召史擊錚原情內,其夫盧弼國,冤罹殺獄,事不分明,乞令明査決處云矣。所供如此,上裁何如?啓,令道臣,詳査以聞爲良如敎。又啓目,安岳金召史擊錚原情內,其夫鄭履九,橫罹殺獄,而兩檢毫無傷痕,乞令生出獄門云矣。所供如此,上裁何如?啓,令道臣,詳査論理以聞爲良如敎。又啓目,平壤朴召史擊錚原情內,其夫許二龍,橫罹殺獄,經年同推,乞令分揀云矣。所供如此,上裁何如?啓,令道臣,詳査以聞爲良如敎。又啓目,平壤金召史擊錚原情內,其夫林中化,橫罹殺獄,將至瘐死,乞令明査放釋云矣。所供如此,上裁何如?啓,令道臣,各別嚴査,論理以聞爲良如敎。又啓目,洪川金昌得擊錚原情內,其父尙孫,被打於鄭奎和處身死,乞令復讐云矣。所供如此,上裁何如?啓,鄭奎和之許多不法,罔有紀極,令道臣,嚴査以聞爲良如敎。又啓目,洪州李羽擊錚原情內,李禮昌,偸葬其母與兄於渠父塚階砌下,反爲掘移其父之塚,乞令禁斷云矣。所供如此,上裁何如?啓,偸葬於他山,而反爲掘移者,豈有如許冤枉之事乎?令道臣,各別査實,從公決給爲艮如敎。又啓目,西部金重祿擊錚原情內,其母柳女德伊,橫被邪學之名,流配和順,乞令放釋云矣。所供如此,上裁何如?啓,卿曹詳査文案,論理稟處爲良如敎。又啓目,瑞山李辛得擊錚原情內,其母久病身故,而官屬輩,勒謂其父命先打殺,竟至成獄,乞令分揀云矣。所供如此,上裁何如?啓,初無原告之事,而官吏輩,構誣成獄,大關風化,令道臣,嚴査以聞爲良如敎。又啓目,定山李益輝擊錚原情內,其先山,李馨重廣占橫禁,一掘三塚,乞令禁斷嚴勘云矣。所供如此,上裁何如?啓,橫禁係是法外兺除良,一掘三塚,尤萬萬駭惡,李馨重刑配,以懲後弊爲良如敎。又啓目,忠州池弘濂擊錚原情內,其母李召史,橫罹邪獄,徒配金堤,限滿未放,乞令生還故土云矣。所供如此,上裁何如?啓,令本道,詳査文案,論理以聞爲良如敎。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
任厚常啓曰,明日常參·經筵,取稟。傳曰,停。
曺錫正啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
徐春輔啓曰,備邊司郞廳來言,今日賓廳日次,而領議政·左議政未差,右議政金思穆有身病,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
朴周壽,以弘文館言啓曰,新除授副校理趙琮鎭,時在忠淸道林川地,經筵入番事緊,請斯速乘馹上來事,下諭。傳曰,依啓。
又以弘文館言啓曰,本館上番姑陞入直,事甚未安。應敎趙經鎭,副應敎趙民和,校理金熙華·李羲肇,副校理金學淳,修撰趙萬永,旣有只推之命,竝卽牌招,以爲推移入直之地,何如?傳曰,允。
以應敎趙經鎭,副應敎趙民和,校理金熙華,副校理金學淳,修撰趙萬永牌不進罷職傳旨,傳于朴周壽曰,只推。
朴周壽,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于曺錫正曰,只推。
朴宗薰啓曰,守令署經事命下,已至多日,尙未擧行,事甚未安。執義,李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,與行大司諫吳泰賢,竝更牌招,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一再牌不進罷職傳旨,傳于曺錫正曰,只推。
徐春輔,以兵曹言啓曰,別雲劍鄭尙愚,時無職名,口傳付軍職,何如?傳曰,允。
兵曹口傳政事,大護軍單鄭尙愚。
徐春輔,以備邊司言啓曰,陳賀隔日,卿宰及侍從罷散人竝敍用,令該曹,口傳付軍職,使之參班,何如?傳曰,允。
兵曹口傳政事,上護軍金履陽,護軍徐英輔·李石求,副護軍李光憲·愼宜學·李在秀·金·申在植,副司果李基承·朴升用,以上竝單付。
徐春輔,以兵曹言啓曰,今三月十一日,王世子詣文廟酌獻禮時,屛門把守,旣無可據之前例,故節目中,雖不磨鍊,而若無檢飭之節,則易致觀光紛遝之弊,分付禁御兩營,把守將卒,量宜定送,何如?傳曰,允。
又以兵曹言啓曰,關西式年抄上鐵箭遠射人平壤居前僉使玉載爀,出身李宗琥,甑山居出身桂應華,安北居出身車信弘等,各其院長領率,今已齊到,故今三月初十日,臣進詣慕華館,更試之意,敢啓。傳曰,知道。
又以兵曹言啓曰,臣進詣慕華館,關西鐵箭遠射人試取,則抄上四人平壤出身李宗琥未入格,平壤前僉使玉載爀,甑山出身桂應華,安北出身車信弘,雖未準本道試取之步數,皆優過一百五十步,別單書入之意,敢啓。傳曰,知道。
又以兵曹言啓曰,宣傳官李商一,內禁衛將尹相重·鄭學莘,俱以身病猝重,時月之內,無望供職,呈狀乞遞。侍衛之職,領軍之任,不可久曠,竝改差,何如?傳曰,允。
丁丑三月初十日辰時,上御熙政堂。藥房入診入侍時,提調金蓍根,副提調朴宗薰,假注書尹正鎭,記事官李湜,別兼春秋鄭基善,檢校直閣鄭元容以次進伏。醫官吳千根·秦東秀·崔遂燁·卞之錞·李彦厚·李命運,以次進伏楹外訖。蓍根等曰,日候不調,聖體,若何?上曰,一樣矣。蓍根等曰,寢睡·水刺之節,何如?上曰,一樣矣。蓍根等曰,王大妃殿氣候,何如?上曰,各殿宮氣候一樣矣。仍命醫官入診。千根·東秀,以次診候。上曰,遂燁等置之,命運入診也。命運診候訖。千根·東秀·命運,以次奏曰,脈候左右三部調均矣。蓍根奏曰,王世子入學時,藥房提調,例爲率醫官進待矣。明日入學時,臣當進去,故敢此仰達矣。上曰,唯。蓍根又奏曰,王世子入學時,當自臣府淸道,而雖無可據之例,係是當行之事,明日入學時,淸道令次堂擧行似好矣。上可之。進御加味拱辰湯,自今日一貼式煎入事。出榻敎王大妃殿進御調中君子湯,自今日停止事。出榻敎仍命退。諸臣以次退出。
上在昌德宮。停常參·經筵。
自人定至十二日開東,灑雨下雨,測雨器水深六分。
徐春輔啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂牌招啓辭未下,監察茶時之意,敢啓。傳曰,知道。
徐長輔啓曰,明日陳賀相値,視事頉稟之意,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于徐春輔曰,昨日習儀時,節次多有錯亂,大司成從重推考。
傳于徐長輔曰,王世子入學時,博士·大司成·諸執事守僕以下春桂坊官員及下人等書啓捧入。
傳于徐春輔曰,明日出宮門路,以協陽門爲之。
以應敎趙經鎭,校理金熙華,副校理金學淳,修撰趙萬永牌不進罷職傳旨,傳于徐長輔曰,只推。
以校理李羲肇牌不進罷職傳旨,傳于徐長輔曰,只推。
朴宗薰啓曰,守令署經事命下,已至多日,尙未擧行,事甚未安。執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,與行大司諫吳泰賢,竝更牌招,何如?傳曰,允。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于徐春輔曰,只推。
朴宗薰啓曰,守令署經事命下,已至多日,尙未擧行,事甚未安,執義李鶴秀,掌令李允謙·任天常,持平魚在濂,獻納朴台壽,正言朴齊一,旣有只推之命,與行大司諫吳泰賢,竝更牌招,何如?傳曰,允。
以江原監司南履翼狀啓,平康縣民家失火事,傳于任厚常曰,聞甚矜惻,元恤典外,別加顧助事,分付。
徐長輔,以侍講院言啓曰,今日王世子入學時,衛外喧聒,不能禁止,當該兵曹郞廳,所當重勘,而本院請推之外,無他可施之罰,何以爲之?敢稟。傳曰,入學旣已順成,置之。
又以侍講院言啓曰,今日王世子入學時,典設司遮日,不善排設,當該官員,所當重勘,而本院請推之外,無他可施之罰,何以爲之?敢稟。傳曰,入學旣已順成,置之。
又以侍講院言啓曰,今日王世子入學時,參班儒生,終未整齊,至有喧聒雜遝之弊,事體所在,誠極未安。不飭之大司成,不可無警,施以從重推考之典,當該守僕,令攸司科治,何如?傳曰,入學旣已順成,竝置之。
上在昌德宮。停常參·經筵。
親臨仁政殿入學陳賀,還內後,內閣·政院·玉堂·藥房口傳問安。答曰,知道。
徐長輔啓曰,明日常參·經筵,取稟。傳曰,停。
曺錫正啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂傳旨未下,監察茶時之意,敢啓。傳曰,知道。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
曺錫正啓曰,掌令李允謙·任天常,持平魚在濂,旣入闕中,不爲肅謝,直爲出去,事甚未安。竝推考,何如?傳曰,允。
注書朴心壽病,代以鄭佺始爲假注書。
以執義李鶴秀,掌令李允謙·任天常,持平魚在濂,獻納朴台壽,正言朴齊一再牌不進罷職傳旨,傳于曺錫正曰,只推。
徐長輔啓曰,樂安郡守金思運,諫院則旣已署經矣。憲府則大司憲宋穉圭,持平金銓在外,執義李鶴秀,掌令任天常·李允謙,持平魚在濂,旣有只推之命,竝卽牌招,以爲備員署經之地,何如?傳曰,一司除署經。
以王世子入學時博士·大司成·諸執事守僕以下春桂坊官員及下人等書啓,傳于徐長輔曰,大提學南公轍,熟馬一匹賜給,大司成洪羲俊,內下虎皮一令賜給,廟司直講李在璣,典祀官奉常寺奉事文慶愛,各上弦弓一張賜給,將命生員金弘根,論語一件賜給,贊笏生員李胤愚·金箕協,執篚生員李憲瑋,執尊生員李宅鉉·趙,脩案生員洪鍾遠·吳致愚,挾冊生員洪耆燮·李憲溥,置案生員李羲書,設席生員金景善,各紙五卷筆五柄墨五丁賜給,奉香生員李寅在,奉爐幼學洪明燮,各大學一件賜給,守僕金慶徹帖加,朴喜儉等五人及冊色書吏鄭象元,軟頭巾典僕李景,令該曹,米布題給,左賓客李晩秀,右賓客南公轍,左副賓客金羲淳,右副賓客金履喬,各內下虎皮一令賜給,贊善宋穉圭,輔德徐鼎輔,兼輔德李憲琦竝加資,弼善李鍾穆,兒馬一匹賜給,兼弼善洪敬謨,文學金炳球,兼文學尹應大,司書金在元,兼司書李奎鉉,說書南履懋,各上弦弓一張賜給,書吏·使令等,各地木三匹,自戶曹賜給,房直等,各米二斗,亦自戶曹賜給,翊衛李章顯·李洛秀,司禦兪殷柱·吳慶元,翊贊鄭東晏·李達模,衛率吳敏常·李憲承,副率韓成履·宋啓柏,侍直鄭錫敎·趙濟晩,洗馬鄭久容·李羲碩,各不粧弓一張賜給,書吏等,各地木三疋,自戶曹賜給,廳直等,各米二斗,亦自戶曹賜給。
以世子宮入學擧動時隨駕長番內官及出入番內官書啓,傳于徐長輔曰,玉印差備李奇遠,挾侍申英遠,竝熟馬一匹賜給,挾侍金承業,擔筒箇差備吳鶴昌竝加資,隨駕趙文遠等四人,竝內下長弓一張賜給,薛里都在豐等十二人,各上弦弓一張賜給。
傳于徐長輔曰,今番賞典中,一人雖兼數事,無得疊受。
以忠淸監司權常愼狀啓,連山縣監洪徹榮,謂以嫌避,不呈公狀,依例罷黜,牙山縣監洪稷謨,娚妹相避,令該曹稟處事,傳于徐長輔曰,竝他道守令相換。
徐春輔,以兵曹言啓曰,宣傳官李宜植·白殷鎭呈狀內,今月初六日瑞蔥臺試射時,得蒙直赴殿試之恩典,所帶之職,依例啓遞云矣。李宜植·白殷鎭所帶之職,係是南行窠,不可仍帶,竝改差,何如?傳曰,允。
徐長輔啓曰,吏曹郞廳來言,百官加下批政事,取稟。傳曰,當日爲之。
有政。吏批,判書南公轍病,參判李存秀進,參議鄭觀綏病,右副承旨徐長輔進。啓曰,判書南公轍,參議鄭觀綏,俱以病不來,小臣獨政未安,何以爲之?敢稟。傳曰,仍爲之。又啓曰,黃州牧使,今當差出,而本州以營下劇邑,物衆地大,素稱難治,不可不擇差,他道有聲蹟未準朔守令,竝擬,何如?傳曰,允。又啓曰,春坊闕員,今當差出,而擬望之人乏少,外任竝擬,何如?傳曰,允。以鄭晩錫爲刑曹判書,李義根爲軍器判官,李度謹爲監察,尹聲大爲黃州牧使,牙山縣監洪稷謨,龍宮縣監宋啓洙相換,連山縣監洪徹榮,和順縣監韓譼相換,嘉義高興哲今加資憲,嘉善尹星東今加嘉義,加資事承傳。再政。以權丕應爲輔德,鄭元容爲兼輔德,朴致榮爲古阜郡守,贊善宋穉圭今加嘉義,輔德徐鼎輔,兼輔德李憲琦今加嘉善,加資事承傳。
兵批,判書李相璜進,參判申絢病,參議尹羽烈病,參知閔德基病,左承旨徐春輔進。以閔靖世爲同知,李載延·安任權爲僉知,吳致壽爲宣傳官,李甲會·柳相圭爲內禁將,李興聃·崔宗崙爲景福將,李秉吉爲都摠經歷,申義和爲都事,李道純·李雨元爲訓鍊主簿,李儒甲爲右捕從,張鶴耇·具載默爲武兼,趙羲民·申從鎬·李煥奎爲宣傳官,洪枸爲外怪萬戶,李松秀爲長山別將,護軍洪奭周,副護軍鄭景祚,副司果李紀淵·李顯䕫竝單付。再政。以李用錫爲訓鍊僉正,張興道·金鎰爲武兼,金龍雲爲守門將,護軍徐鼎輔·李憲琦,副護軍尹敏東·李商一竝單付。
傳于徐長輔曰,發遣吏郞,諸執事淸齋與否,摘奸以來。
以平安監司徐有聞狀啓,平壤府民家失火事,傳于任厚常曰,聞甚矜惻,元恤典外,別加顧助事,分付。
徐長輔,以吏曹言啓曰,在前頒赦時,有別歲抄書入之例矣。今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入乎?敢稟。傳曰,書入。
徐長輔啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
徐長輔,以吏曹言啓曰,奉常寺正洪大浩呈狀內,矣身素患痰癖之症,當此換節之時,一倍添劇,時月內,萬無供職之望云。身病旣如是,則有難强令察任,改差,何如?傳曰,允。
又以禮曹言啓曰,王世子入學,旣已行禮,此係一國莫大之慶,陳賀頒赦之後,設科取人,乃是應行之事,今番慶科,以何科設行,而以何間擇吉乎?敢稟。傳曰,依辛巳年例爲之。
又以禮曹言啓曰,今此王世子入學翌日頒赦陳賀諸道所封箋文中,慶尙左兵使金煐,以應封官,兼別軍職,故各爲封箋矣。一體看審捧入之意,敢啓。傳曰,知道。
又以侍講院言啓曰,王世子陳賀時,致詞前導鼓吹,例爲待令,而今日陳賀時,不爲擧行,當該典樂,爲先令攸司科治,不飭之掌樂院官員,所當重勘,而本院請推之外,無他可施之罰,何以爲之?敢稟。傳曰,允。拿處。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而親臨陳賀相値,不得設行之意,敢啓。傳曰,知道。
又以都摠府言啓曰,副摠管曺允遂,以刑曹參判,本曹坐起,晝仕出去之意,敢啓。傳曰,知道。
曺錫正,以義禁府言啓曰,京畿監司李魯益狀啓內,坡州牧餉穀未捧前牧使趙義鎭·李尙謙·朴友淵等罪狀,令攸司稟處事,啓下矣。趙義鎭·李尙謙,今方待命,拿囚,朴友淵,下去江原道原州地云。依例發遣府書吏,拿來,何如?傳曰,待待命拿囚。
敎中外大小臣僚·耆老·軍民·閑良人等書。王若曰,离邸主鬯,八域切延頸之誠,泮宮橫經,吉日行讓齒之禮。肆颺渙汗之誥,庸答臣庶之心。念我列祖之攸行,尤重儲嗣之入學。是乃三善皆得者,君臣父子長幼之倫,始自八歲而敎之,禮樂射御書數之藝。顧惟貳極之德,早播重輪之謠。英睿挺天縱之姿,學語先知堯·舜,溫文有日就之美,講讀不煩賓師。矧玆器度之夙成,益喜衣尺之漸長。孝友仁厚,自有不言而形,行動儀容,儼若成德之表。頃廟宮隨行展謁,伊簪紳聳觀折旋。修牲幣而拜先師,已有學孔之願,屈鶴駕而就博士,又見服儒之儀。雖燕居常勉於義方,而晉業必待於師受。修齊治平之本,在玆小學一書,緝熙光明之工,肇自今日盛擧。規矩合進退之際,討論盡性命之原。啓佑無疆,益頌周家之錫胤,觀聽皆喜,尙傳漢雍之說經。可見衆情之歡欣,奚但予心之嘉悅?天地之化均被,施惠布恩,雷雨之澤旁流,滌瑕蕩垢。自本月十二日昧爽以前,除謀叛·大逆謀叛,子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚强竊盜外,雜犯死罪徒流以下付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,追三代之長久,早諭爲先,偕萬姓而太平,諸福竝湊。故玆敎示,想宜知悉。大提學南公轍製進。
丁丑三月十二日卯時,上御仁政殿。王世子入學翌日陳賀入侍時,行都承旨朴宗薰,行左承旨徐春輔,右承旨朴周壽,左副承旨任厚常,右副承旨徐長輔,同副承旨曺錫正,記事官朴心壽,假注書尹正鎭,別兼春秋鄭基善·金道喜,直提學李存秀·金履喬,檢校直閣鄭元容,檢校待敎李龍秀,以次侍立訖。時至,通禮跪啓外辦。上具遠遊冠·絳紗袍,乘輿出宣化門。藥房提調金蓍根等進前曰,侵早勞動,聖體,若何?上曰,一樣矣。由協陽門·肅章門·仁政門,左右通禮前導至殿內。通禮跪啓請降輿。上降輿。通禮跪啓請執圭。宗薰跪進圭。上執圭陞座。諸臣分左右進伏訖。贊儀唱四拜。宗親文武百官行四拜。代致詞官,陞自西階,進當座前,跪致詞訖。宗親文武百官行四拜。宣敎官李鶴秀,陞自東階就位。長輔進當座前,跪啓傳敎。鶴秀立階,上宣敎訖。宗親文武百官行四拜。贊儀唱跪搢笏三叩頭。宗親文武百官,搢笏叩頭。贊儀唱山呼。宗親文武百官,入侍侍衛諸臣,拱手加額曰千歲,唱山呼曰千歲,唱再山呼曰千千歲。贊儀唱出笏四拜。宗親文武百官,出笏行四拜。宣箋目官,陞自西階,進當座前跪宣訖。宣箋官趙經鎭,陞自西階,進當座前跪宣訖。通禮陞自西階,進當座前,跪啓禮畢。領府事李時秀,奉朝賀李敬一,判府事金載瓚,判府事韓用龜進前曰,入學之睿儀順成,呼嵩之庭賀誕擧,慶溢宗祊,歡騰區宇,好雨知時,而朝氣陰濕,臨殿勞動,聖體,若何?上曰,一樣矣。時秀曰,王大妃殿氣候,何如?上曰,殿宮氣候一樣矣。時秀曰,世子宮昨日勞動,初有之擧也。夜來睿候,何如?上曰,無損矣。時秀曰,臣等有區區所懷,敢此仰達矣。元良齒學之禮,卽古聖王修齊治平之本,而至于我朝,列聖相承,遂成家法,惟我春宮邸下,以吉日良辰,薦酌先聖,橫經講席,揖讓進退,禮儀粲然,環橋多士,夾途群黎,莫不延頸攢手,歡欣蹈舞,吾東方萬年磐泰之基,亶在於是。禮所謂行一物而三善備,敎之始也。如或一日行禮,徒爲觀美而止,則非三代敎冑之本意也。顧今睿質,儼若成德,寶齡已過就傅,知思漸開,如日方升,養正作聖之功,時敏日新之學,此政其時,而竊伏聞冑筵開講,時有作輟,賓僚進見,或多間闊,兩坊諸臣,遞易頻數,輔導之方,未免疎泛,其何以薰陶德性,將就睿學乎?始自今妙選端方文學之士,久其任而責其效,趁此春晷漸長之際,日開講筵,毋或間斷,或値書筵停輟之日,簡其禮數,頻許召接,要使一日之內,對方策接宮僚,常多於燕居游息之時,稽古之學,莫如林下讀書之人,在外儒臣,益加敦召,俾得出入雷肆,左右輔翼,至若遇物而誨,先事而導,一言一動,隨處監法,惟在殿下之身敎。今日悠悠萬事,莫有大於此,深留聖意,臣等區區之望也。上曰,所陳切實,當留念矣。出擧條仍降座。通禮跪啓請釋圭。上釋圭。宗薰跪受圭。通禮跪啓請乘輿。上乘輿,由仁政門·肅章門·協陽門,入宣化門還內。諸臣以次退出。
上在昌德宮。停常參·經筵。
夜自二更至十四日開東,灑雨下雨,測雨器水深一寸三分。
徐長輔啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于徐長輔曰,禮房承旨,馳詣宣武祠,奉審摘奸以來。
徐長輔啓曰,藥房提調,持湯劑來待矣。傳曰,封入。
傳于徐長輔曰,魂宮望祭當親行,侍衛入直磨鍊,雲寶劍置之,出宮門路,自內爲之矣,該房知悉。
徐長輔啓曰,假注書尹正鎭,身病猝重,勢難察任,今姑改差,何如?傳曰,允。
尹正鎭改差,代以朴永元爲假注書。
徐長輔啓曰,行都承旨朴宗薰,行左承旨徐春輔,右承旨朴周壽,今日不爲仕進,左副承旨任厚常,同副承旨曺錫正式暇,院中只有臣一人,伴直無人,右承旨朴周壽,所當牌招,而拘於廳規,不得請牌,何以爲之?敢稟。傳曰,都承旨外,不爲仕進承旨與有故承旨,竝許遞,前望單子入之,待下批,牌招察任。
承旨前望單子入之,韓兢履·李箕淵·趙台榮·申緯落點。
兵曹口傳政事,副護軍單朴周壽。
徐長輔啓曰,大司憲宋穉圭,持平金銓在外,執義李鶴秀,掌令李允謙·任天常,持平魚在濂牌不進,監察茶時之意,敢啓。傳曰,知道。
以執義李鶴秀,掌令李允謙·任天常,持平魚在濂,獻納朴台壽,正言朴齊一牌不進罷職傳旨,傳于徐長輔曰,只推。
以掌樂正李東煥拿處傳旨,傳于徐長輔曰,分揀。
以黃海監司李勉昇狀啓,薦新生石首魚,節序差早,限內不得封進,惶恐待罪事,傳于徐長輔曰,勿待罪事,回諭。
徐長輔,以吏曹言啓曰,卽接奉常寺牒報,則以爲,今此魂宮望祭親行時典祀官,本寺正例爲塡差,而正未差,無以擧行云。奉常正未差之代,口傳備擬以入之意,敢啓。傳曰,知道。
吏曹口傳政事,以李墷爲奉常正。
徐長輔,以宗簿寺提調意啓曰,王世子入學,實國家莫大之盛禮,例當紀載於譜略,今番則何以爲之乎?敢稟。傳曰,依例添入。
又以禮曹言啓曰,以王世子入學慶科取稟草記,傳曰,依辛巳年例爲之事,命下矣。謹稽辛巳謄錄,則以有初試庭試,設行於九月,而初試分三所,取八百人。今亦依此擧行,而第伊時,則因己卯年新定式,初試後殿試前,有講經之擧,而追因特敎,自丙戌年,大小科規,復舊擧行,試講一款,勿爲磨鍊,何如?傳曰,允。
又以漢城府言啓曰,每式年成籍後,五部帳籍江都件,例於翌年春,臣府郞官,持往江都,舊籍曝曬,竝與新籍藏置矣。丙子式帳籍,發遣本府郞廳,藏置曝曬等事,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
刑曹啓目粘連,謹依判付,詳査文案,則柳女之當初所坐,卽是與邪徒,比隣居生,貸以錢米而已。初無囚供之援引,眞贓之現捉,跡殊染邪,情有可原,今當大霈,施以疎放之典,不至失刑,柳女德伊,參酌放送,何如?判付啓,依允。
上在昌德宮。停常參·經筵。
自開東至申時,灑雨下雨,測雨器水深一寸五分。
徐長輔啓曰,明日常參·經筵,取稟。傳曰,停。
趙台榮啓曰,大司憲宋穉圭,持平金銓在外,執義李鶴秀呈辭,掌令李允謙·任天常,持平魚在濂未肅拜,監察茶時之意,敢啓。傳曰,知道。
朴宗薰啓曰,假注書朴永元,時無職名,令該曹,依例付軍職,冠帶常仕,何如?傳曰,允。
又啓曰,刑曹判書鄭晩錫,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,藥房副提調,持湯劑來待矣。傳曰,封入。
傳于徐長輔曰,禮房承旨,馳詣宗廟·景慕宮,奉審摘奸以來。
以左承旨韓兢履,右副承旨申緯牌不進罷職傳旨,傳于朴宗薰曰,只推。
朴宗薰啓曰,今日齋宿,承旨當爲備員,左承旨韓兢履,右副承旨申緯,旣有只推之命,竝卽牌招,何如?傳曰,允。
以左承旨韓兢履牌不進罷職傳旨,傳于朴宗薰曰,只推。
徐長輔啓曰,卽者,校理金學淳,以其親病,陳疏徑出,原疏以魂宮親祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以應敎趙經鎭,校理金熙華,李羲肇,修撰趙萬永牌不進罷職傳旨,傳于徐長輔曰,只推。
徐長輔,以弘文館言啓曰,應敎趙經鎭,校理金熙華·李羲肇,修撰趙萬永,旣有只推之命,竝卽牌招察任,何如?傳曰,允。
又以禮曹言啓曰,王世子入學慶科庭試文武科吉日,令日官池景泌推擇,則初試來九月十一日,殿試同月二十一日,放榜同月二十八日辰時爲吉云。以此日時,知委擧行,何如?傳曰,允。
又以禮曹言啓曰,昨年閏六月,因全羅道暗行御史趙萬永別單,備邊司覆啓內,羅州人贈承旨梁山璹易名事,令該曹稟處事,允下矣。取考其原別單,則以爲,梁山璹,卽世所稱晉州三壯士之一也。受業於先正臣成渾之門,首倡義旅,躬謁行在,我宣廟卽爲召見,特除工郞,且付敎書,歸諭湖嶺,及晉陽城陷,與金千鎰·高從厚,北向再拜,赴南江而死,故相臣李恒福,亦稱其從容就義,不失所操。惟金千鎰·梁山璹二人,其後腏享于晉州·羅州等邑,當時節死之人,擧皆易名,山璹之精忠大節,合蒙一體之典云矣。梁山璹,以賢師之高弟,臨亂倡義,竟以身殉,危忠姱節,至今炳烺,朝家崇報,宜無餘憾。至於易名之典,同時死事諸臣,俱已蒙恩,恐合一視之政,而時贈爵秩,未準諡法,揆以格例,不可遽議,正二品加贈一款,令吏曹稟處,何如?傳曰,允。
李箕淵,以戶曹言啓曰,本曹經用米邊,雖在豐歲,每患不足,而近年以來,京外穀渴,在在皆然,他無拮据之道,惟有貿穀一事,而昨冬以後所貿之數,不過爲目下補縮,繼此所需,不可不預爲措處,而在前如此之時,惠廳所下元貢米,筵稟或草記,從便移納,以爲取用矣。今亦依此例,自本曹從便移納,而不必儲留於該廳,隨其大同船隻之來泊,依成冊數爻,直爲劃給於江倉,以爲捧留取用,則事甚便好,故與該廳堂上,已有所商確,依此施行,何如?傳曰,允。
上在昌德宮。停常參·經筵。
魂宮親行望祭罷後,大殿·王大妃殿·中宮殿·嘉順宮·世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。
藥房提調金蓍根,副提調朴宗薰啓曰,親行望祭,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
朴宗薰啓曰,玉堂備員間,視事頉稟之意,敢啓。傳曰,知道。
趙台榮啓曰,備邊司郞廳來言,今日賓廳日次,而魂宮望祭親行相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,取啓,傳曰,知道。
朴宗薰啓曰,藥房提調·副提調,持湯劑來待矣。傳曰,封入。
申緯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,山林外竝許遞,前望單子入之,待下批,牌招察任。
又啓曰,大司憲宋稚圭在外,執義·掌令二員,持平二員未差,監察茶時之意,敢啓。傳曰,知道。
傳于朴宗薰曰,翰圈爲之。
吏曹口傳政事,別兼春秋單朴齊聞。
兵曹口傳政事,副司果單李鶴秀。
申緯啓曰,右議政金思穆,有稟達事,來詣請對矣。傳曰,入侍。
傳于申緯曰,罪人令王府發捕,推鞫爲之。
申緯啓曰,推鞫爲之事,命下矣。兩司諸臺,竝卽牌招,以爲進參之地,何如?傳曰,允。先進參,後謝恩。
傳于申緯曰,今番推鞫,時原任大臣盡爲進參。
傳于申緯曰,判義禁許遞,前望單子入之,待下批牌招,使之先進參,後謝恩。
判義禁前望單子入之,朴宗慶落點。
臺諫前望單子入之,大司諫洪羲臣,司諫姜浚欽,獻納洪敬謨,正言任鼎常·金永範,執義崔時淳,掌令韓啓玉·鄭日泰,持平孔胤恒·朴光錫落點。
李箕淵,以侍講院言啓曰,新除授輔德權丕應,除拜屢日,尙不出肅,卽爲牌招察任,何如?傳曰,允。
以輔德權丕應牌不進罷職傳旨,傳于李箕淵曰,只推。
以別兼春秋朴齊聞牌不進罷職傳旨,傳于李箕淵曰,只推。
以應敎趙經鎭,校理金熙華·李羲肇,修撰趙萬永牌不進罷職傳旨,傳于李箕淵曰,只推,
李箕淵,以弘文館言啓曰,本館上番闕直,事甚未安。應敎趙經鎭,校理金熙華·李羲肇,修撰趙萬永,旣有只推之命,竝卽牌招,以爲推移入直之地,何如?傳曰,允。
朴宗薰,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以宗簿寺提調意啓曰,王世子入學年紀之紀載譜略,依例添入事,命下矣。在前有設廳,或自本寺擧行之例,今番則何以爲之乎?敢稟。傳曰,自本寺擧行。
又以成均館同知館事大司成意啓曰,今三月初三日,儒生課試,當爲設行,而大提學南公轍身病,限內不得爲之之意,敢啓。傳曰,明日爲之,大提學牌招。
又以禮曹言啓曰,齊陵陵上三階石外莎草被燒處,待土脈快解修改事,前已書啓啓下矣。卽接本陵官員所報,則莎芽漸茁,比前尤有靑色云。此與曲墻內有間,恐不必修改,而事係陵役,臣曹不敢擅便,何以爲之乎?敢稟。傳曰,置之。
又以禮曹言啓曰,卽接永禧殿官員所報,則今三月十六日三日製試取時,兩官俱爲觀光云。莫重之地,不可曠直,假官依定式,令吏曹,以成均館官員,口傳啓下,以爲代直之地,何如?傳曰,允。
又以禮曹言啓曰,卽接居昌幼學姜國煥所志,則以爲,同姓七寸叔利文,嫡妾俱無子,以其同姓六寸弟一文第二子師煥,欲爲繼後,兩家相議完定,而未及禮斜之前,利文夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,而門長姜國煥所訴旣如此,依定式,姜一文第二子師煥,立爲姜利文之後,何如?傳曰,允。
又以禮曹言啓曰,卽接忠州幼學金亨簡所志,則以爲,族姪熙,嫡妾俱無子,以其同姓十八寸兄始聲第三子有煥,欲爲立後,兩家同議完定,未及禮斜,而始聲夫妻俱歿,到今拘於常規,不得循例禮斜,依定式,草記稟處事,呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,而門長金亨簡所訴旣如此,依定式,金始聲第三子有煥,立爲金熙之後,何如?傳曰,允。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而魂宮望祭親祭正日相値,不得設行之意,敢啓。傳曰,知道。
又以兵曹言啓曰,王世子入學慶科庭試文武科初試,來九月十一日設行事,自禮曹推擇啓下,而依辛巳年例爲之事,命下矣。謹考辛巳謄錄,則取人之數,爲八百人,今亦依此擧行之意,敢啓。傳曰,知道。
又以兵曹言啓曰,內弓房弓人宋德煥來告內,渠以戊午年入屬,至今年二十年服役,造納弓子,已滿千數云。依定式,取考知弓品堂上啓下單子及本曹錄置成冊,則自戊午夏等,至今春等,二十年服役,造納弓子,合爲一千一百四十七張的實矣。服役年條,造納弓子數爻,旣已準限,弓人宋德煥,依定式帖加成給,何如?傳曰,允。
修撰尹日逵疏曰,伏以臣之本生母,今年七十二矣。氣質本自脆薄,艱苦亦旣備嘗,病成勞瘁,日向衰鑠,雖在强壯之年,已如癃老之狀,所以扶持而全安之者,惟在於調將之不失其宜,而臣家本淸寒,計又疎迂,菽水之供,尙患未繼,藥餌之節,尤難如意,爲人子而尋常口體之養,猶不能如人,臣竊以此爲恨。幸於年前,得蒙嶺邑之除,俾遂便養之願,廩肉以扶元,苓朮以調病,臣母之得有今日,莫非聖恩攸曁,母子相對,尙切感祝,顧今耆耋之齒漸加,而榮衛益衰,貞痼之症轉深,而筋力愈下,重以比年之來,荐哭逆理,暮境疚懷,傷損倍甚,長時委席,氣息凜綴,若臣情私,非比他人,間在深嚴之地,而屢徹救護之章,實出於不得已也,而其爲惶蹙則切矣。第念草心雖長,而桑暉莫駐,烏哺方急,而牲養爲貴,臣若嚴畏囁嚅,不以此時,一暴至懇,是自阻於孝理之下,而不能盡爲子之職也。玆敢不避猥越,仰瀆崇嚴。伏乞天地父母,俯賜鑑諒,特加矜憐,許令選部,畀臣小縣,俾爲安養病親,得延餘年之地,千萬至祝,而目下母病,又因失攝,症形添劇,轉動須人,臣方左右扶將,實無時日離捨之勢,臣所帶職名,亟賜鐫免,俾便救護焉。臣無任云云。省疏具悉。疏辭下該曹稟處,爾其勿辭救護。
丁丑三月十五日子時,上詣魂宮。望祭親行入侍時,行都承旨朴宗薰,右承旨徐長輔,左副承旨趙台榮,右副承旨申緯,同副承旨李箕淵,假注書鄭佺始·朴永元,別兼春秋鄭基善·金道喜,直提學金履喬,檢校直閣鄭元容,以次侍立訖。時至,左通禮跪啓請行禮。上具淺淡服,出齋室詣通和殿。贊禮前導入北夾門,陞自東階詣板位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身。上止哭興再拜興平身,在位者皆止哭興再拜興平身。執禮請行初獻禮。上詣尊所北向立,執尊擧羃。宗薰酌鬰鬯。緯以爵受鬰鬯。上詣靈座前北向立。贊禮跪啓請跪。上跪。宗薰奉香。長輔奉爐跪進。贊禮跪啓請三上香。上三上香。長輔奠爐於案。宗薰奉爵跪進。贊禮跪啓請執爵。上執爵以授長輔,奠于靈座前。贊禮跪啓請俯伏興少退跪。上俯伏興少退跪。大祝進靈座之右,東向跪讀祝訖。上出戶降復位。亞獻官永明尉洪顯周,終獻官知敦寧金在昌,以次獻爵如儀訖,降復位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身。上止哭興再拜興平身,在位者皆止哭興再拜興平身。宮闈令,納神主如儀。上詣望燎位。大祝燎於坎。贊禮跪啓請禮畢,仍導以行。上入齋殿。諸臣以次退出。
丁丑三月十五日辰時,上御熙政堂。藥房入診入侍時,提調金蓍根,副提調朴宗薰,假注書鄭佺始,別兼春秋鄭基善·金道喜,檢校直閣鄭元容,以次進伏。醫官吳千根·秦東秀·朴器成·李命運,以次進伏楹外訖。蓍根曰,雨後日氣淸和,聖體,若何?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。仍命醫官入診。千根等以次診候訖,退伏奏曰,脈候左右三部調均矣。蓍根問於諸醫官,仍奏曰,湯劑當依前繼進矣。上曰,唯。宗薰曰,湯劑連爲順下乎?上曰,善下矣。基善曰,翰圈爲之事命下,而別兼春秋只有臣等二人,無以備員擧行。在前如此之時,有從下位付職,以爲備三員之例。今亦依此例,從下位口傳單付,以爲牌招會圈之地,何如?上曰,依爲之。出擧條上曰,入侍注書,誰也?賤臣起伏奏曰,假注書臣鄭佺始矣。上命退。諸臣以次退出。
丁丑三月十五日午時,上御映花堂。扈衛軍官試射入侍時,左副承旨趙台榮,假注書朴永元,別兼春秋鄭基善·金道喜,以次進伏訖。上命宣傳官,擧行試射節次。上命宣傳官禁喧譁。上曰,發射,使之連續擧行。試射畢,上命退承史。承史以次退出。
丁丑三月十五日戌時,上御熙政堂。右議政請對入侍時,右副承旨申緯,假注書朴永元,記注官曺錫鯤·安亨鎭,右議政金思穆,以次進伏訖。思穆曰,好雨新睛,日氣甚佳,聖體,若何?上曰,一樣矣。思穆曰,寢睡·水刺之節,何如?上曰,一樣矣。殿宮氣候皆一樣矣。思穆曰,今日晩後,兩捕將來見臣,得聞合坐時所捧之招,則誠有萬萬驚心痛骨者矣。出於囚供之一罪人,卽在輦轂之下,而有班名者云。其名旣出之後,不容一刻玩愒,而此等罪人,不可令捕廳發捕,事當自王府設鞫,拿來究覈,而不可不徑稟後擧行,故敢此仰達矣。上曰,筵退後,當有下敎矣。思穆曰,旣承聖敎,臣則謹當姑留闕中,以待處分矣。上曰,依此爲之。上曰,罪人姓名,誰也?思穆曰,李亨坤矣。上曰,有職名者乎?思穆曰,非有職名者也。上命退。大臣先退。承史以次退出。
上在昌德宮。停常參·經筵。
夜自三更至五更,月暈。
申緯啓曰,大司憲宋穉圭,掌令韓啓玉·鄭日泰,持平孔胤恒·朴光錫在外,執義崔時淳推鞫進,監察茶時之意,敢啓。傳曰,知道。
朴宗薰啓曰,左承旨韓兢履,今日不爲仕進,卽爲牌招,何如?傳曰,允。
備忘記,全羅兵使柳和源下直,長弓一張,長箭一部,片箭一部,筒兒一箇賜給。
朴宗薰啓曰,藥房提調·副提調,持湯劑來待矣。傳曰,封入。
申緯啓曰,臣緯今日推鞫進去,下直之意,敢啓。傳曰,知道。
李箕淵啓曰,文學金炳球,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
朴宗薰啓曰,翰圈爲之事,命下矣。別兼春秋朴齊聞,旣有只推之命,更爲牌招,以爲會圈之地,何如?傳曰,允。
又啓曰,大提學南公轍牌不進推考傳旨,今方捧入,而三日製命下之後,如是違牌,事甚未安。更爲牌招,何如?傳曰,允。
又啓曰,大提學南公轍再牌不進推考傳旨,今方捧入,而三日製命下之後,連事違召,不卽承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大提學南公轍,旣已承牌,弘文提學朴宗慶,藝文提學金羲淳,竝卽牌招,以爲同參考試之地,何如?傳曰,允。
又啓曰,弘文提學朴宗慶,藝文提學金羲淳牌不進推考傳旨,今方捧入,而同參考試,自是法典,而如是違牌,事甚未安。竝更牌招,何如?傳曰,允。
傳于朴宗薰曰,都承旨持此御題,與大提學,偕往泮宮,試取以來。
朴宗薰啓曰,臣與大提學南公轍,偕往泮宮,三日製儒生試取,則收券爲三百三十七張矣。捧入之意,敢啓。傳曰,入侍。
傳于李箕淵曰,三日製賦居首三下一進士鄭德和,直赴會試,之次三下二進士趙鍾淳給二分,之次三下進士南勉中給一分,之次次上生員李時在等四人,令該曹,考例施賞。
傳于李箕淵曰,入格儒生,明日待令。
以別兼春秋朴齊聞牌不進罷職傳旨,傳于李箕淵曰,只推。
以執義崔時淳,司諫姜浚欽,獻納洪敬謨牌不進罷職傳旨,傳于李箕淵曰,只推。
以司諫姜浚欽,獻納洪敬謨牌不進罷職傳旨,傳于李箕淵曰,只推。
李箕淵,以侍講院言啓曰,文學金炳球入直矣,以其親病,陳疏徑出矣。上番闕直,事甚未安,輔德權丕應,兼輔德鄭元容,弼善李鍾穆,兼弼善洪敬謨,兼文學尹應大,竝卽牌招,以爲推移入直之地,何如?傳曰,允。
禁府問事郞廳六員,趙民和·金陽淳·李墷·姜世綸·洪羲瑾·任天常。
李箕淵,以義禁府鞫廳大臣意啓曰,別問事郞廳任天常,時無職名,令該曹,口傳付軍職,何如?傳曰,允。
兵曹口傳政事,副司果單任天常。
李箕淵,以義禁府言啓曰,今此推鞫時,假都事十員,令該曹,口傳差出,以爲擧行之地,何如?傳曰,允。
朴宗薰啓曰,時原任大臣,有稟達事,率金吾諸堂,來詣請對矣。傳曰,入侍。
推鞫時,罪人朴忠俊原情,罪人安有謙原情後,與罪人蔡守榮不喩,壽永面質,罪人蔡壽永原情。
傳于李箕淵曰,推鞫姑罷,明日爲之。
李箕淵,以刑曹言啓曰,依下敎,宮人甲順,平安道寧邊府,蔡弘範,咸鏡道吉州牧,遠地定配所,竝卽押送之意,敢啓。傳曰,知道。
護軍李憲琦疏曰,伏以邦籙無疆,惟我世子邸下,薦酌以拜聖,執幣以就傅,周旋揖讓,睿容合矩,講頌問難,英音中律,圜橋靑衿,無不動色而觀,帀域黎庶,擧切延頸之頌,賀儀載擧於大庭,太平肇基於萬歲,蹈舞慶忭,曷有其已?臣於是際,伏蒙恩賞,乃以蔑勞之蹤,遽承晉秩之命,驚惶感激,五內震悚,莫知措躬之所也。顧臣憃愚鈍滯,文質無當,而濫廁雷肆,出入冑筵,涓塵蔑效於成就,愧懼徒深於尸素,屬當齒學之盛擧,幸遂躬覩之至願,分已足矣。榮有與焉,何嘗有分毫可記之微勞,而敢當此曠絶無名之殊渥乎?賞罰者人主之權衡也,辭受者臣下之廉義也。不當賞而賞,是謂僭賞,賞僭則權衡失矣。不當受而受,是謂冒受,受冒則廉義壞矣。權衡失則倖門啓,廉義壞則賢路塞,上僭下冒,何以爲國?如臣不肖,最居人下,通籍一紀之內,遽玷大夫之列,論其才器,猶謂濫竽,況此卿月峻秩,豈容一朝妄叨?雨露之澤,雖感於偏霑,日月之明,竊歎於遺燭,滿盈之災,負乘之懼,固不足恤,爵祿之輕,名器之玷,亦將如何?臣雖鹵下,誠不敢以一身之榮耀,遂招四方之譏笑也。歷日思量,冒膺無路。玆敢披瀝肝膈,仰瀆崇嚴。伏乞諒臣言之非飾,念爵位之攸關,亟命收還臣新授資級,俾公器無褻,私分獲安焉。臣無任云云。答曰,省疏具悉。卿其勿辭行公。
文學金炳球疏曰,伏以臣之偏母,夙嬰風痺,年迫七旬,症益沈痼,殆無少愈之時,每多添劇之日,顧臣孑孑單身,未嘗須臾遠離,一自通籍以後,苟非有至切至懇,一不敢言私,而雖尋常仕直,若經一宵,則母不禁倚閭之望,子亦切陟屺之思。今伏聞家人所傳之語,則宿疴復發,益之以蛔積痰滯,達宵叫痛,促臣來視。臣自聞此報,情急救護。玆敢不避猥越,忙陳短章,徑出禁扄。伏乞聖明,俯賜矜諒,特遞臣所帶之職,仍治臣擅離之罪,以肅朝綱,以安私分,千萬幸甚。臣無任云云。省疏具悉。爾其勿辭救護。
丁丑三月十六日午時,上御映花堂。扈衛軍官試射入侍時,左副承旨趙台榮,假注書朴永元,記注官曺錫鯤·安亨鎭,以次進伏訖。上命宣傳官,擧行試射節次。試射畢,上命試官以下及侍衛先退。仍命退承史。承史以次退出。
丁丑三月十六日申時,上御熙政堂。科次入侍時,行都承旨朴宗薰,假注書鄭佺始,記注官曺錫鯤·李衡柱,大提學南公轍,對讀官檢校待敎李鶴秀,副修撰林處鎭,兼司書李奎鉉,以次進伏訖。上曰,收券爲幾張乎?宗薰曰,爲三百三十七張矣。上曰,科次爲之。公轍編次訖。奏曰,當取幾人乎?上曰,取七人,可也。公轍擢取訖。奏曰,七張已擢,而其中稍優者三張,當書三下乎?上可之。公轍曰,其餘四張,則當書次上矣。上曰,唯。公轍書等訖。奏曰,五黃之作最勝,當以此爲首乎?上曰,唯。公轍題首券訖。上曰,承旨坼封讀奏,可也。宗薰以次讀奏訖。上曰,賞格則榜目修正以入後,當下敎矣。宗薰曰,王世子入學時儒生執事賞賜冊子,當自內閣頒賜乎?上曰,依此爲之。仍命退。諸臣以次退出。又命退。承史以次退出。
丁丑三月十六日酉時,上御熙政堂。時原任大臣,率金吾堂上,請對入侍時,行都承旨朴宗薰,假注書鄭佺始,記注官曺錫鯤·李衡柱,領府事李時秀,判府事金載瓚·韓用龜,右議政金思穆,判義禁朴宗慶,知義禁李羲甲,同義禁權烒·李惟命,以次進伏訖。時秀曰,雨後日氣淸和,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。嘉順宮氣候,何如?上曰,一樣矣。時秀曰,臣等承命齊進鞫坐,罪人蔡壽永,盤詰之初,肆發至凶絶悖不敢道不忍聞之說,此實窮天地亘萬古所無之劇逆大憝也。臣等聞來,骨顝膽掉,直欲手磔口臠而不可得,其時景狀,何以盡達?如此凶賊,不可晷刻容貸於覆載之間,今已日暮矣,夜未明之前,例不得用法,待明朝直捧結案,仍爲正法,斷不可已矣。載瓚曰,凶肚逆腸,旣已綻露無餘於渠之招辭,則不待更加盤問,直爲正法宜矣。用龜曰,如此劇賊,不須更問矣。思穆曰,凶逆眞贓,已盡輸款,則直用肆市之律宜矣。宗慶等曰,諸大臣已盡奏達,而如此凶逆,決不可一刻假息,直爲正刑宜矣。上曰,依所奏爲之。以下三十三行刀割上曰,唯。仍命退。大臣·諸臣,以次退出。又命退。承史以次退出。
上在昌德宮。停常參·經筵。
趙台榮啓曰,大司憲宋穉圭,掌令韓啓玉·鄭日泰,持平孔胤恒·朴光錫在外,執義崔時淳推鞫進,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
李箕淵啓曰,來二十一日,輪對日次矣,敢稟。傳曰,當次人受點,後日次待令。
朴宗薰啓曰,左承旨韓兢履,右承旨徐長輔,今日不爲仕進,竝卽牌招,何如?傳曰,允。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于趙台榮曰,入格儒生入侍。
李箕淵啓曰,翰圈爲之事,命下矣。別兼春秋朴齊聞,旣有只推之命,更爲牌招,以爲會圈之地,何如?傳曰,允。
以左承旨韓兢履,右承旨徐長輔牌不進罷職傳旨,傳于朴宗薰曰,只推。
李箕淵,以弘文館言啓曰,本館上番闕直,事甚未安。應敎趙經鎭,校理金熙華·李羲肇,修撰趙萬永旣有只推之命,與副應敎趙民和,副修撰姜世綸,一體牌招,以爲推移入直之地,何如?傳曰,允。
以應敎趙經鎭,副應敎趙民和,校理金熙華·李羲肇,修撰趙萬永,副修撰姜世綸牌不進罷職傳旨,傳于李箕淵曰,只推。
以輔德權丕應,兼輔德鄭元容,弼善李鍾穆,兼弼善洪敬謨,兼文學尹應大牌不進罷職傳旨,傳于李箕淵曰,只推。
李箕淵,以侍講院言啓曰,上番連日闕直,事甚未安。輔德權丕應,兼輔德鄭元容,弼善李鍾穆,兼弼善洪敬謨,兼文學尹應大,旣有只推之命,竝更牌招,以爲推移入直之地,何如?傳曰,允。
李箕淵,以奎章閣言啓曰,賞賜冊子安寶次,奎章之寶請出之意,敢啓。傳曰,知道。
又以宗簿寺提調意啓曰,御牒書寫官校正官各一員,例以宗班差出,而昨年因宗親乏人,特敎以判敦寧府事李彦植兼差矣。今番則何以爲之乎?敢稟。傳曰,今亦依此爲之。又以宗簿寺提調意啓曰,今此璿源譜略修正時,本寺郞廳,不可不備員,而正未差之代,令該曹,口傳差出,使之董役,何如?傳曰,允。
推鞫時,罪人申汝獻名盛文原情,罪人李寅夏原情後,仍與罪人壽永面質,罪人金孟億原情後,仍與罪人壽永面質,罪人安有謙更招後,刑問一次,訊杖第十一度,捧遲晩停刑。
推鞫時,罪人壽永直捧結案。
禁府罪人壽永,年四十矣。結案白等,矣身根脚段,父弘書,父矣父亨錫,母張召史,母矣父孝東,竝只故白良乎,父母以胎生於全羅道泰仁縣,入籍居生於長水縣長溪里是白乎旀,行兇節次段,矣身本以蟣蝨之賤,潛蓄梟獍之心,稱以賣藥,交結盜賊之黨,托於行商,傳播騷屑之言,乃與金啓浩·安有謙·朴忠俊·申盛文等五六兇漢,聚會於金孟億家,海舶來泊,景·著生存之說,募兵犯京,馬島請援之謀,爛漫酬酢,欲爲譸張謊說,煽動人心之計,已爲綻露於徒黨忠俊之發告,及至鞫庭納招之際,以下八字刀割尤萬萬兇獰,而其中不敢道不敢聞窮兇絶悖兩條兇言,一則無辭自服,一則肆然發口,矣身罪犯,萬剮猶輕,謀叛大逆的實,遲晩的只罪,不待時凌遲處死事。
傳于趙台榮曰,推鞫姑罷。
刑曹啓目粘連,罪人丁聖喆·朴萬綏,嚴加訊覈,則聖喆,罔念啓字之莫重,無難摸畫而雕刻,其所僞造啓字,假作標紙等節次,箇箇遲晩,依例結案取招後稟處,萬綏,僞造一款,雖無干犯,締結圖復,亦極駭痛,考律勘處,何如?判付啓,依允。
丁丑三月十七日辰時,上御熙政堂。入格儒生入侍時,左副承旨趙台榮,假注書朴永元,記注官李衡柱,記事官李湜,以次進伏。儒生進士鄭德和·趙鍾淳·南勉中,生員李時在,進士兪碩柱,生員趙秉常·金瑞根,以次列立庭下訖。上曰,儒生以次奏姓名,可也。德和等,以次陞殿,奏職姓名訖。上曰,頒賞行禮。引儀唱四拜賞格。儒生行拜禮訖,與諸儒生竝退。上命退承史。承史以次退出。
上在昌德宮。停常參·經筵。
趙台榮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙台榮啓曰,大司憲宋穉圭,掌令韓啓玉,持平孔胤恒·朴光錫在外,執義崔時淳箚批未下,掌令鄭日泰未肅拜,監察茶時之意,敢啓。傳曰,知道。
又啓曰,右副承旨申緯,今日不爲仕進,卽爲牌招,何如?傳曰,允。
李箕淵啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,當日遣承旨奉審。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李箕淵啓曰,藥房提調,持湯劑來待矣。傳曰,封入。
又啓曰,卽者,副修撰林處鎭,謂以未承箚批,有違館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于李箕淵曰,未下直守令,皆令明日辭朝。
吏曹口傳政事,別兼春秋單李紀淵。
李箕淵啓曰,翰圈爲之事,命下矣。別兼春秋李紀淵,卽爲牌招,以爲會圈之地,何如?傳曰,允。
吏曹口傳政事,以李墷爲宗簿寺正。
以右副承旨申緯牌不進罷職傳旨,傳于趙台榮曰,只推。
以輔德權丕應,兼輔德鄭元容,弼善李鍾穆,兼弼善洪敬謨,兼文學尹應大牌不進罷職傳旨,傳于李箕淵曰,只推。
李箕淵,以侍講院言啓曰,上番闕直,已至多日,事甚未安。輔德權丕應,兼輔德鄭元容,弼善李鍾穆,兼弼善洪敬謨,兼文學尹應大,旣有只推之命,竝更牌招,以爲推移入直之地,何如?傳曰,竝許遞,前望單子入之,待下批,牌招入直。
春坊前望單子入之,輔德朴周壽,兼輔德鄭觀綏,弼善李允謙,兼弼善金陽淳,兼文學李鶴秀落點。
十三行刀割
李箕淵,以宗簿寺提調意啓曰,璿源譜略修正事,命下矣。今方始役,而本寺郞廳三員,別工作監役官一員,逐日仕進,纂修監董矣。依已例勿爲差祭,凡公會勿參,出草校讐編次之際,本寺忠義衛一人,勢難獨當,依例加出忠義衛一人,付軍職冠帶常仕,與本寺忠義衛,眼同擧行,何如?傳曰,允。
又以宗簿寺提調意啓曰,王世子入學,載錄於譜略,事體重大,跋文,文衡當爲製進,令政院稟旨擧行,使之趁期入刊,何如?傳曰,允。
又以宗簿寺提調意啓曰,璿源譜略進上進獻,以幾件封進,而五處璿源閣奉安件,亦以全帙印出乎?敢啓。傳曰,進上進獻件數,依前例爲之,各處奉安件,以全帙印出。
趙台榮,以義禁府言啓曰,謀反大逆罪人壽永,旣已承服正刑,其父母妻妾子女祖孫兄弟姊妹,子之妻妾,伯叔父兄弟之子,年歲姓名,存沒居住,令漢城府,考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産,破家瀦澤,降邑號罷守令等事,令各該司,奉承傳擧行,何如?傳曰,允。
又以刑曹言啓曰,因義禁府啓辭,謀反大逆罪人壽永,籍沒家産事,命下矣。罪人壽永奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
吏曹啓目粘連,觀此弘文館修撰尹日逵上疏,則以爲,臣之本生母,今年七十二矣。氣質本自脆薄,艱苦亦旣備嘗,病成勞悴,日向衰鑠,雖在强壯之年,已如癃老之狀,所以扶持而全安者,惟在於調將之不失其宜,而臣家本淸寒,計又疎迂,菽水之供,尙患未繼,藥餌之節,尤難如意,爲人子而尋常口體之養,猶不能如人,臣竊以此爲恨。伏乞天地父母,俯賜鑑諒,特加矜憐,許令選部,畀臣小縣,俾爲安養病親,得延餘年之地亦爲白有臥乎所,尹日逵之家貧親老,菽水難繼之狀,卽通朝之所共知,許畀一縣,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
兵曹,來九月十一日王世子入學慶科庭試武科初試時規矩,鐵箭三矢一百步,片箭三矢一百三十步一巡一中,貫革五矢一百步一巡二中,柳葉箭五矢一百二十步一巡二中,講書粗以上除吳子,取三技落點。
以下百四十六行刀割
護軍徐鼎輔疏曰,伏以天休滋至,邦籙靈長,惟我世子邸下,禮薦先聖,學就外傅,德儀天成,折旋合規,執經問難,睿音中律,歡欣慶忭,曷有其極?賀儀載擧,恩典普施,至以臣忝在宮官,超擢爲亞卿之秩,臣是何人,叨此濫恩?噫,臣本賦性疎慵,處世單寒,滋蘭蕪艾,一付屬於造化,乘鳬隻雁,無損益於江湖而已。特蒙我殿下抆拭之恩,夐出常格,獲忝离筵侍講之列,仰瞻睿儀岐嶷之盛,課日趨進,涓埃蔑效,閱月依近,榮寵踰涯,此在臣,已是爲不世之造,匪分之據,又何嘗念到於鶢鶋之鍾鼎,猿狙之冠裳也哉?只緣慶禮在卽,蹶爲重,陪往鶴駕,左右將事,辟雍行禮,百神湊喜,橋門環瞻,萬目俱聳,宗社無疆之慶,綋綖延頸之願,自伊日始,比前世隆,臣躬睹盛儀,舞蹈隨後,榮已極矣,分亦足矣。今若以一時陪從之勞,猥蒙竊吹之賞,則是梁鵜軒鶴,徒取譏笑於千古也。且況不論人器之如何,才識之如何,而上而授下,下而承上,命德之器,隨之而輕,則亦非聖世愼名器簡賢良之政也。區區微尙,淺有所守,玆敢仰瀆於崇嚴。伏乞天地父母,俯諒臣志之非出飾讓,亟收臣超資之命,以嚴公簡,以安私義焉。臣無任云云。答曰,省疏具悉。卿其勿辭行公。
司諫姜浚欽疏曰,伏以臣,狷狹之性,與世齟齬,孤畸之跡,被人齮齕,十年之間,再罹罔極之誣,迺者,鄭鴻慶之疏出,而便一急書,比之年前李萬榮,可謂愈出愈憯,而我聖上包容曲庇之德,愈往愈摯,不待申辨,嚴賜斥絶,曾未幾何,恩除又降,苟非天地之仁,日月之明,臣安得保有今日,而緣臣無狀,自速駭機,每貽殿下拯拔之勞,莫非臣罪,莫非臣罪。臣於鴻慶,有童歲鉛槧之舊,無近日睚眦之憾,論以常情,豈欲相害,而遣辭之慘毒?見者寒心,聞者吐舌,是豈出於鴻慶之心哉?彼旣誣臣以指使兩囚,則當言指使之眞贓,而滿紙臚列,無一近似於臣身,亦無近似於獄情,則言之無倫,固無足多辨,而彼旣張皇架鑿,極口誣衊,臣安得默然已乎?忘嫌云云。儒疏聯名,例多冒錄,而洪羲運之子,追後聞之,卽爲來辨,則本不足爲嫌也。停啓云云。臣於丁卯疏,已辨其誣矣。湖市揭榜之說,榜是何榜,市是何市?言之虛妄,胡至此極?海邑貪金之說,其廉其貪,自有民口,有非鴻慶之所能汚也。至於屛逐振起之說,乃其疏一篇肯䋜,請因鴻慶之言,以證鴻慶之心,可乎?所謂屛逐,卽指李益運也。故其曰戕害儕類者,儕類卽益運也。其曰貽禍廷紳者,廷紳卽益運也。樂禍網打之說,益運之所常言也。金升淵·梁珪之通,益運之所最怨也,疏廳儒院,亦係益運事也。然則鴻慶之不避猥屑,一一枚陳者,是果孰使然哉?珪與升淵,俱臣異趣,況又素昧,有非影響夢想之所及者,則其言之如此如彼,非臣所知。況其逐銓長撼大臣,毫無所益於斥邪之人乎?特以其言則斥邪也。故益運輩,做出飛語,公然捏合於從前斥邪之人,一以憑藉構陷,一以汚衊正論,一以箝制一世,然其所爲,擧世皆知,前後聲討之出於臺出於泮出於京出於鄕者,是豈一二人之所能勸沮乎?儒院之通,乃是自中爲師辨誣之意,則孰有異議?疏廳之稱,乃是益運連年設施之事,則干臣甚事,柳七在之朝投儒院,暮入疏廳,卽其飜覆變幻之伎倆,而洪燦謨,亦是迷騃喜事之類也。私宣酬酢之錄,雖有屛逐之說,而鞫庭吐實之招,始露科宦之語,則此不過渠輩一身計耳。何嘗爲他人地乎?若非假托之語,卽不過誘引之辭,而鴻慶,勒謂臣指使,則指使之時,誰果見之,指使之狀,誰果知之,指使之言,誰果聽之,指使之跡,雖果執之?無一於此,而謂之謀主罪魁,果指何事,果出何心?況彼兩囚所供,一切相反,互爲讐剋,甚於水火氷炭,則以此兩囚之事,謂出一人之指使者,雖使遮道而問,孰信其然哉?若以相識謂之罪,則臣與鴻慶,幼則問字於七在之祖,亦嘗友善於燦謨之父,語其親熟則一也,何獨以臣爲罪也?昔者邵·之獄,亦誣人之獄也。鴻慶之祖稑,以邵爲姪壻,爲妹壻,而同時被逮,身斃杖下,父竄海外,而當時之與稑相識者,未嘗爲罪,則今何可以相識爲罪也哉?蓋其全篇構勒,無一眞的,故復以唁錄情札等說,欲實其誣,有若旣弔而還割,有札而還推者然,唁錄有無,初無關係,則寧有割名之理,無論兩囚,初無情札,則寧有推還之事?情札一款,比諸唁錄,尤極巧險,札中之語何語,所抵之處何處,而不欲爲之明白指陳耶?鞫坐之例,問郞之繕寫者在屛側,捧招者在廳前,而臣則手病艱書,多在廳前,堂郞之所共見,而尙謂之避坐,則況其氣色之舒慘,只在幾微間者,渠果目擊而心猜耶?且況判付中一怪鬼三字,渠安知聖意之攸指,而妄以己意,鉤引牽合,以爲誣人之資斧耶?莫重聖敎,猶復恣意簸弄,則其變亂黑白,顚倒是非,在渠特薄物細故,從古誣人何限,而未有若是之放恣無忌憚者。然臣之所以致此,不在今日,而在於辛亥斥邪之初,臣與益運,素無恩怨,而益運自知其罪,無端疑怒於斥邪之人,次第剪伐,餘者無幾,而臣猶寄跡朝行,故視以眼釘,必欲中傷,每因公私之事會,輒造疑眩之飛謗,播諸一世,作爲機穽,果然萬榮·鴻慶,相繼迭出於圈套之中,如其不然,何其誣臣者,非其切戚,則乃其狎客耶?彼方爪牙旣張,銛鋒在手,加膝投石,惟意所欲,如臣弱植,死無足惜,而顧今邪學潛熾,處處現捉之時,媚邪者日衆,守正者日孤,已非一人一家之憂,而卽此日孤之中,危檣敗桅,莫不神魄遁於風波震撼之餘,相視不敢操篙而出港,則其爲世道生民之憂,寧不凜然而心寒哉?臣之官職去就,非所可論,而臣父臣母,俱登大耋,雖在康强之日,常有凜綴之憂,近因將攝失宜,宿症復發,又以臣之被誣,冤憤憂悸,內鑠外攻,飮啖全減於平日,症形隨之以添加,宛轉床笫,轉側須人,臣之不孝,到此益著。伏願殿下,亟削臣職名,俾便救護,而有冤未暴,死難瞑目,因下臣司敗,與七在·鴻慶對質,臣若有犯,則請伏當律,臣若無罪,則反坐當有所歸。伏乞聖慈,垂察而矜諒焉。臣無任云云。省疏具悉。鄭鴻慶疏批,爾不見之乎?非目睹而驅人於罔測之科,予所痛惡,有何對質乎?爾其勿辭救護。
別兼春秋朴齊聞疏曰,伏以翰圈有命,而僚員不備,以臣爲別兼春秋,召牌繼降,臣固當蹶趨膺,以隨諸僚之後,奉承成命,而第念翰苑故事,會圈而未完,則是謂敗圈,一敗之後,不復冒當,已例則然。臣於年前,曾叨是職,備數於圈坐,因僚議之不齊,未得準事,伊時諸臣,擧皆引義,臣亦陳籲,竟蒙恩諒,蓋重館規而存廉防也。至今追惟,惶愧交中,今者復除,寔出意外,僨誤之地,鐵限自在,召命之下,株守難改,日事違逋,悚蹙靡措。玆敢援例陳章,仰瀆崇聽。伏乞聖明,俯賜鑑諒,亟遞臣所叨之職,回授無故之人,以完圈事,以存館規,千萬幸甚。臣無任云云。省疏具悉。所請依施。
上在昌德宮。停常參·經筵。
申緯啓曰,合辭許久闕啓,事甚未安。除在外受由外,未肅拜人員,竝卽牌招,何如?傳曰,允。
朴宗薰啓曰,左承旨韓兢履,右承旨徐長輔,今日不爲仕進,竝卽牌招,何如?傳曰,允。
傳于趙台榮曰,左副承旨,與禮曹堂上·戶曹郞廳,依定式馳詣宣武祠,奉審摘奸以來。
朴宗薰啓曰,藥房副提調,持湯劑來待矣。傳曰,封人。
徐長輔啓曰,玉堂上下番俱空,事甚未安。副修撰林處鎭陳疏徑出,應敎趙經鎭,副應敎趙民和,校理金熙華·李羲肇,副校理金學淳,修撰尹日逵·趙萬永,副修撰姜世綸疏批已下,竝卽牌招,以爲推移入直之地,何如?傳曰,允。
又啓曰,別兼春秋李紀淵,時在黃海道新溪縣,翰圈事緊,斯速乘馹上來事,下諭,何如?傳曰,允。
以下十五行刀割
朴宗薰啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,申緯落點。
申緯啓曰,卽者,義禁府都事,以鞫廳大臣意來言,罪人中,有捧結案罪人,而已有推鞫姑罷之命,不得開坐云,何以爲之?敢稟。傳曰,推鞫爲之。
又啓曰,臣緯,今日推鞫進去,下直之意,敢啓。傳曰,知道。
以執義崔時淳牌不進罷職傳旨,傳于趙台榮曰,只推。
以應敎趙經鎭,副應敎趙民和,校理金熙華·李羲肇,副校理金學淳,修撰尹日逵·趙萬永,副修撰姜世綸·林處鎭牌不進罷職傳旨,傳于徐長輔曰,只推。
以兼輔德鄭觀綏,兼文學李鶴秀牌不進罷職傳旨,傳于徐長輔曰,只推。
韓兢履,以戶曹言啓曰,宗廟西邊外墻頹圮處改築吉日,令日官池景泌推擇,則今三月二十一日卯時爲吉云。以此日時擧行之意,敢啓。傳曰,知道。
徐長輔,以禮曹言啓曰,各陵園墓今春植木播橡已畢役,株數斗數,區別報來,依定式別單書入,而孝昌墓局內,樹木茂密,今無播植處云矣,敢啓。傳曰,知道。
又以禮曹言啓曰,卽接忠州幼學鄭在順所志,則以爲,同姓五寸姪禹鉉,嫡妾俱無子,以其同姓六寸弟益鉉第二子再應,欲爲繼後,兩家同議完定,未及禮斜,而禹鉉夫妻俱歿,拘於常規,不得循例禮斜,依定式草記稟處事呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,而門長鄭在順所訴旣如此,依定式,鄭益鉉第二子再應,立爲鄭禹鉉之後,何如?傳曰,允。
趙台榮,以都摠府言啓曰,副摠管曺允遂,以刑曹參判,本曹坐起,晝仕出去之意,敢啓。傳曰,知道。
又以訓鍊都監言啓曰,本局局別將李儒燁,身病甚重,勢難察任,改差,何如?傳曰,允。
又以義禁府鞫廳大臣意啓曰,別問事郞廳宗簿正李墷都監進,兼弼善金陽淳春坊進,竝改差,其代以副校理金學淳,前弼善李鍾穆差下,以爲擧行之地,何如?傳曰,允。
傳于趙台榮曰,推鞫姑罷。
趙台榮,以義禁府言啓曰,卽接月令醫員趙行均手本,則時囚罪人金宗淳·趙義鎭·李尙謙,屢日處濕之餘,重得毒感,達夜叫痛,食飮全却,又添泄痢之症,眞元大脫,目下症形危重云。罪人病勢如此,則一邊保放,一邊草記,曾有定式矣。金宗淳·趙義鎭·李尙謙,竝姑保放之意,敢啓。傳曰,知道。
上在昌德宮。停常參·經筵。
自辰時至未時,日暈。
藥房都提調金思穆,提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
申緯啓曰,大司憲宋穉圭,掌令韓啓玉,持平孔胤恒·朴光錫在外,執義崔時淳未肅拜,掌令鄭日泰呈辭,監察茶時之意,敢啓。傳曰,知道。
趙台榮啓曰,備邊司郞廳來言,今日賓廳日次,而領議政·左議政未差,右議政金思穆有身病,不得來會云矣,敢啓。傳曰,知道。
朴宗薰啓曰,左承旨韓兢履,今日不爲仕進,卽爲牌招,何如?傳曰,允。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房三提調,持湯劑來待矣。傳曰,封入。
李箕淵啓曰,玉堂上下番俱空,已至經宿,事甚未安。應敎趙經鎭,副應敎趙民和,校理金熙華·李羲肇,副校理金學淳,修撰尹日逵·趙萬永,副修撰姜世綸·林處鎭,旣有只推之命,竝卽牌招,以爲推移入直之地,何如?傳曰,允。
傳于申緯曰,輪對官來待。
申緯啓曰,輪對官,丁丑三月十一日,廣興倉主簿尹行運,東氷庫別提趙翊相,三月二十一日,西氷庫別檢趙澋,掌苑署奉事金容善,司圃署別提金文禹,典牲署判官尹景壽來待矣。傳曰,入侍。
以校理李羲肇,修撰趙萬永牌不進罷職傳旨,傳于李箕淵曰,只推。
李箕淵啓曰,玉堂上下番俱空,事甚未安。應敎趙經鎭,副應敎趙民和,校理金熙華,副校理金學淳,修撰尹日逵,副修撰姜世綸·林處鎭疏批已下,校理李羲肇,修撰趙萬永,旣有只推之命,竝卽牌招,推移入直,何如?傳曰,允。
以左承旨韓兢履牌不進罷職傳旨,傳于朴宗薰曰,只推。
李箕淵,以禮曹言啓曰,去己巳年,因恭陵令韓喆濟,上疏,恭陵·順陵表石,依溫陵豎碑時例擧行事,草記蒙允,而同年秋,因戶曹判書李晩秀所啓,待年豐擧行事,筵達蒙允矣。見今穡事,數年稍登,日煦漸長,豎碑建閣等事,令度支及道臣,預先經紀後,擇日擧行,何如?傳曰,允。
以下三十行刀割
左副承旨趙台榮疏曰,伏以臣,卽庸陋湔劣之一賤品耳。幸際明時,濫竊倖第,乃自釋褐之初,特蒙先大王作成之恩,周旋邇密,十有餘年,幈幪拂拭,迥出尋常,臣之頂踵毛髮,無非造化,欲報之德,昊天罔極,而逮至我聖上陶甄之日,雨露之澤,若偏臣身,歷敭華顯,節次推遷,居然至下大夫之列,忝叨銀臺,昵侍文陛,榮耀極矣,涯分溢矣。臣雖至愚,亦有彝性,耿耿一念,在於奔走殫竭,少效涓埃之報,更有何區區餘望,而第臣情私,至切且急,按住不得,玆敢疾聲呼籲,仰瀆崇嚴,惟殿下,哀矜而恕察焉。噫,臣賦命險釁,早失所怙,只有偏母,相依爲生,而臣母今年,爲八十有一,素以虛脆之質,絶罕康寧之時,而年齡漸高,氣血益涸,疾病侵尋,精力凜綴,長在床褥,奄奄有朝夕之憂,苟非滋補之益,難責調將之效,而臣家旣貧窶,計又疎拙,契活反貽於母憂,甘旨莫稱於子職,菽水之供,尙患難繼,薑桂之劑,尤何可論?寸草之心未展,崦嵫之景已迫,臣每誦古人事親日短之語,未嘗不掩抑而太息也。今我殿下,孝理爲治,深軫優老之典,克推錫類之仁,凡於廷臣之爲親陳情者,擧皆曲成其願,無物不遂,則臣何敢抱玆至切之懇,而自阻仁覆之下哉?不避僭越,冒昧陳章。伏乞天地父母,特令選部,畀臣近道一小縣,得以常廩之餘,俾爲便養之資,則從今臣母之餘年,皆殿下賜耳。臣雖闔門感激,隕首結草,猶未足以少酬萬一也。臣無任云云。省疏具悉。疏辭許令該曹稟處。
以下二十九行刀割
掌令鄭日泰疏曰,伏以臣,屛伏鄕廬,忽承除命,且驚且惶,罔知攸措,及聞亂逆層生,鞫事方張,蒼皇登道,偶遭落馬之厄,擔舁入城,便成跛躄之人,特以義急懲討,不得不章皇出肅,而第伏見獄事雖未了勘,賊情幾露無餘,大小諸臣,日徹於紸纊者,卽天經地義之所當然,國論王章之所共歸,而一日二日,尙靳兪音,區區賤臣,實不勝繞壁之憂徨也。臣聞禍亂之作,必有其漸,其始也甚微,而終至於滔天燎原而不可遏。噫嘻,痛矣。壽賊之變,何爲而出也?其所由來者漸矣。向者鍾賊。以下十一行刀割不知其幾箇鍾·壽接踵而起,思之及此,豈不凜然而寒心者哉?伏望淵然深思,廓揮乾斷,亟正邦刑,以爲拔亂本洩輿憤之地,千萬幸甚。臣無任云云。省疏具悉。已諭於日前諸批,不允。
丁丑三月二十日申時,上御熙政堂。輪對官入侍時,右副承旨申緯,假注書朴永元,記注官曺錫鯤·李衡柱,以次進伏。輪對官廣興倉主簿尹行運,東氷庫別提趙翊相,西氷庫別檢趙澋,掌苑署奉事金容善,司圃署別提金文禹,典牲署判官尹景壽,以次進伏楹外訖。上命輪對官,以次進前,奏職姓名·職掌·遺在·所懷。行運進前奏職姓名,職掌米麪色,遺在米一千七百九十三石五斗,太八百十七石七斗,所懷無。翊相進前奏職姓名,職掌祭享氷丁,遺在氷一萬二百十丁,所懷無。澋進前奏職姓名,職掌供上氷丁,遺在氷六萬四千七百二十丁,所懷無。容善進前奏職姓名,職掌乾果色,遺在胡桃一百十四石一斗一升,大棗四十九石十一斗四升,黃栗十四石八斗,榛子一百四十五石一斗,柏子四十六石一斗八升,所懷無。文禹進前奏職姓名,職掌供上菜蔬,遺在無,所懷無。景壽進前奏職姓名,職掌牛色,遺在黃牛五首,黑牛三十首,所懷無。行運等以次退出。上命退承史。承史以次退出。
上在昌德宮。停常參·經筵。
申緯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申緯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李箕淵啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
趙台榮啓曰,御營廳將官來言,今日本廳軍兵,日次私習云矣,敢啓。傳曰,知道。
趙台榮啓曰,藥房提調,持湯劑來待矣。傳曰,封入。
以校理李羲肇,修撰趙萬永再牌不進罷職傳旨,傳于李箕淵曰,只推。
李箕淵啓曰,玉堂上下番俱空,已至多日,事甚未安。應敎趙經鎭,副應敎趙民和,校理金熙華·李羲肇,副校理金學淳,修撰尹日逵·趙萬永,副修撰姜世綸·林處鎭,旣有只推之命,竝卽牌招,推移入直,何如?傳曰,允。
以應敎趙經鎭,副應敎趙民和,校理金熙華,副校理金學淳,修撰尹日逵,副修撰姜世綸·林處鎭牌不進罷職傳旨,傳于李箕淵曰,只推。
申緯啓曰,大司憲宋穉圭,掌令韓啓玉,持平孔胤恒·朴光錫在外,執義崔時淳,掌令鄭日泰陳箚,監察茶時之意,敢啓。傳曰,知道。
以司諫姜浚欽牌不進罷職傳旨,傳于申緯曰,只推。
李箕淵,以奎章閣言啓曰,咸興·永興兩本宮衣襨香燭封裹時,執事官,例以閣屬官擧行,而檢書官,俱爲有頉在外,兼檢書官成海應減下,前檢書官李功懋·金履疇,兼檢書官差下,使之擧行,何如?傳曰,允。
李箕淵,以奎章閣言啓曰,前檢書官李功懋·金履疇,兼檢書官差下事,允下矣。時無職名,令該曹,口傳付軍職,使之冠帶常仕,何如?傳曰,允。
兵曹口傳政事,副司果單李功懋·金履疇。
又以都摠府言啓曰,副摠管曺允遂,以刑曹參判,本曹坐起,晝仕出去之意,敢啓。傳曰,知道。
趙台榮,以兵曹言啓曰,今三月二十一日甲子卯正三刻二分,立夏,四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
吏曹粘連啓目,觀此承政院左副承旨趙台榮上疏,則以爲,臣母,今年爲八十有一,素以虛脆之質,絶罕康寧之時,而年齡漸高,氣血益涸,疾病侵尋,精力凜綴,長在床褥,奄奄有朝夕之憂,苟非滋補之益,難責調將之效,而臣家旣貧窶,計又疎拙,契活反貽於母憂,甘旨莫稱於子職,菽水之供,尙患難繼,薑桂之劑,尤何可論?伏乞天地父母,特令選部,畀臣近道一小縣,得以常廩之餘,俾爲便養之資亦爲白有臥乎所,趙台榮之家貧親老,菽水難繼之狀,卽通朝之所共知,許畀一縣,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。四十四行刀割
司諫姜浚欽疏曰,伏以臣之有今日,是誰賜也?當辛亥乙卯之餘,邪徒鴟張,百計中傷,而惟先王,防患於未然,扶植而全安之,逮丁卯曁今年,邪論鵲起,再肆毒螫,而惟我殿下,堲䜛於旣著,拯拔而庇覆之。日前尺疏,略暴危懇,而恩批誕降,昭晢備至,首尾三十有九言,字字鄭重,言言剖拆,至於予所痛惡之敎,有何對質之諭,尤是出尋常萬萬,聖敎一播,不啻禹鼎之昭奸,臣抱玆恩言,雖卽地溘然,已無餘恨,而況臣父母,病中聞此,便有起色,手擎口誦,感涕無從,瞻望雲天,百拜攢祝,此生此世,何以報答?臣旣不以見職自居,固何敢隨衆論事,而義在懲討,不忍泯默,玆又仰陳,惟聖明,垂察焉。嗚呼,亂逆之生,從古何限,而豈有如今番諸賊之窮凶絶悖者乎?募兵犯京,越海請援,凶謀逆節,不啻蛇盤而蚓結,猖獗之勢,雖異於白蓮之盜弄,呼吸之危,殆甚於綠林之嘯聚,而八行刀割臣於十數日來,重患無名之疾,委身床笫,轉側須人,而今幸病氣少退,餘症尙多,眞元澌敗,藥餌無力,扶杖而起,輒復昏倒。蓋臣之自來情勢,官職去就,姑無可論,而目今病情,尤無轉動之望。伏乞天地父母,俯垂鑑諒,亟削臣職名,俾得避遠駭機,以保餘生,歸身田畝,歌詠聖澤,以圖不報之報,千萬泣祝。臣無任云云。省疏具悉。已諭於大臣之批,不允。爾其勿辭察職。
上在昌德宮。停常參·經筵。
午時,日暈。
自人定至二十三日開東,灑雨下雨,測雨器水深九分。
李箕淵啓曰,明日再明日,英陵忌辰祭齋戒正日,二十五日二十六日,明陵忌辰祭齋戒正日相値,視事頉稟之意,敢啓。傳曰,知道。
朴宗薰啓曰,左承旨韓兢履,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
又啓曰,假注書朴永元,身病猝重,勢難察任,今姑改差,何如?傳曰,允。
以下二十一行刀割
以左承旨韓兢履牌不進罷職傳旨,傳于李箕淵曰,只推。
以應敎趙經鎭,副應敎趙民和,校理金熙華·李羲肇,副校理金學淳,修撰尹日逵·趙萬永,副修撰姜世綸·林處鎭牌不進罷職傳旨,傳于李箕淵曰,只推。
李箕淵,以戶曹言啓曰,宗廟西邊外墻頹圮處,今已完築,依定式,刻識年條後,改築間數及監董郞廳·看役計士姓名書入,而工匠等姓名,依例載之謄錄,以爲後考之意,敢啓。傳曰,知道。
趙台榮,以兵曹言啓曰,宗廟大門西邊墻垣二間頹圮處,今已畢築矣。守直衛軍,解送之意,敢啓。傳曰,知道。
又以兵曹言啓曰,去丙子重試對擧庭試武科殿試時,直赴會試人全羅監營選武軍官宋得仁,慶尙右兵營馬兵沈尙鑑,濟州武士趙東福等三人不赴委折,査問該道後稟處事,草記蒙允後,關問於各該道帥臣矣。卽接全羅監司金敎根,慶尙右兵使吳文常,濟州牧使尹久東回牒,則俱以病不赴試云。直赴會試人宋得仁·沈尙鑑·趙東福,竝依例勿施,所授帖文,收取爻周,何如?傳曰,允。
申緯,以漢城府言啓曰,邪學有無,另加詗察,每月終修報之意,嚴飭各部矣。北部司宰監上牌契居趙塾,與其妻權召史,聚會黃海道安岳居金麗兌及同郡居高召史,一室居住,邪學狼藉之狀,綻露於隣里衆人,乃至被捉於臣府禁隷處,故搜得其所持眞諺邪書與書札·雜錄等件。邪學禁令,何等截嚴,而今此見捉,前後相續,誠萬萬驚駭,現捉男女四人,竝其邪書等物,移送秋曹,以爲嚴覈之地,何如?傳曰,允。
以下七十九行刀割
上在昌德宮。停常參·經筵。
趙台榮啓曰,藥房提調,持湯劑來待矣。傳曰,封入。
朴永元改差,代以金逸淵爲假注書。
傳于李箕淵曰,吏兵批歲抄點下者,依例捧傳旨。
以下百四十二行刀割
上在昌德宮。停常參·經筵。
朴宗薰啓曰,左承旨韓兢履,今日不爲仕進,卽爲牌招,何如?傳曰,允。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
以下十二行刀割
以左承旨韓兢履牌不進罷職傳旨,傳于朴宗薰曰,只推。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
自午時至申時,日暈。
藥房都提調金思穆,提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
趙台榮啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴宗薰啓曰,左承旨韓兢履,今日不爲仕進,卽爲牌招,何如?傳曰,允。
傳于徐長輔曰,禮房承旨,馳諸明陵,奉審摘奸,局內諸陵,一體奉審以來。
朴宗薰啓曰,藥房三提調,持湯劑來待矣。傳曰,封入。
徐長輔啓曰,卽者,說書南履懋,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以下十二行刀割
朴宗薰啓曰,假注書鄭佺始,身病猝重,勢難察任,今姑改差,何如?傳曰,允。
鄭佺始改差,代以李冕植爲假注書。
傳于申緯曰,推鞫爲之。
申緯啓曰,臣緯,今日推鞫進去,下直之意,敢啓。傳曰,知道。
傳于趙台榮曰,山林外,在外臺諫許遞,前望單子入之,待下批,牌招,先參鞫後謝恩。
臺諫前望單子入之,掌令洪聖肇,持平尹景鎭·李宗烈,獻納林東鎭,正言李紀淵·沈能稷落點。
李箕淵,以侍講院言啓曰,說書南履懋入直矣。以其親病,陳疏徑出矣。下番闕直,事甚未安,兼司書未差,司書金在元,兼司書李奎鉉,竝卽牌招,以爲推移入直之地,何如?傳曰,許遞,政官牌招開政。
朴宗薰啓曰,兼吏曹判書南公轍,參議鄭觀綏牌不進推考傳旨及罷職傳旨,今方捧入,而開政命下之後,如是違牌,事甚未安。參判李存秀在外,判書更爲牌招,何如?傳曰,允。參議只推,更爲牌招。
又啓曰,兼吏曹判書南公轍,參議鄭觀綏再牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏到院,而原疏,以國忌齋戒,纔已退却矣。判書所當更請牌招,而係是一日三牌,何以爲之?敢稟。傳曰,原疏捧入。
以左承旨韓兢履牌不進罷職傳旨,傳于朴宗薰曰,只推。
李箕淵,以宗簿寺提調意啓曰,國朝御牒,璿源譜略中草,今已修正,御覽還下後,譜略當爲付板入刊,國朝御牒,亦當正書矣。御覽日子,令日官推擇,則今三月二十七日卯時爲吉云。以此日時,本寺堂上郞廳校正官,具儀仗鼓吹,陪進仁政殿,與承旨,請承傳色捧入之意,敢啓。傳曰,知道。
又以弘文館言啓曰,本館上番副應敎臣趙民和,下番副修撰臣姜世綸,以問事郞廳,今日推鞫時,晝仕出去之意,敢啓。傳曰,知道。
趙台榮,以都摠府言啓曰,副摠管金益彬,以騎兵點考事,外兵曹晝仕出去之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以義禁府鞫廳大臣意啓曰,問事郞廳金學淳,身病猝重,改差,其代前文學李光正差下,李鍾穆時無職名,與李光正,令該曹口傳付軍職,何如?傳曰,允。
兵曹口傳政事,副司果單李鍾穆·李光正。
推鞫時,罪人朴忠俊更招。
傳于趙台榮曰,推鞫姑罷。
禁府赦單子放秩,申綋·沈能完·朴友淵·姜時煥·許珩·金宗淳·趙義鎭·李尙謙·姜彙鈺。
以下二百二行刀割
丁丑三月二十五日辰時,上御熙政堂。藥房入診入侍時,都提調金思穆,提調金蓍根,副提調朴宗薰,假注書鄭佺始,別兼春秋鄭基善·金道喜,以次進伏。醫官吳千根·秦東秀·李彦厚·劉賢基·李命運,以次進伏楹外訖。思穆曰,數日間日候過熱,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。仍命醫官入診。千根等以次診候訖,退伏奏曰,脈候左右三部調均矣。蓍根問於諸醫官,仍奏曰,湯劑當依前繼進矣。上曰,唯。思穆曰,卽聞以恭陵·順陵豎碑建閣事,自禮曹草記蒙允矣。此有成命已久,而適値荐歉,待年豐擧行之意,判敦寧李晩秀,在度支時,覆啓退行,今則年事稍登,事體所在,營建之役,宜不容少緩,而兩陵之建閣豎碑,事力甚巨,運材浮石之際,當專用民力,見今農務方殷,非時工作,不可不念,竝令待秋成擧行之意,分付該曹該道,何如?上曰,依爲之。出擧條以下二十行刀割思穆曰,臣年迫八耋,耄荒昏憒,形殼徒存,神識已亡,發言則前忘後失,應事則左顚右錯,雖在平居無事,只是備員充位,所以必退一念,如縛求解者,豈直爲自占便宜之圖而然哉?向者之承命鞫囚,適因僚相有故,事會嚴急,雖不得不扶曳參坐,而憒劣昏塞,如墮烟霧,囚供則首尾不能領略,鞫案則前後無以照管,以致議讞不成體段,獄情未免疎漏,而酌處遽降,終莫究竟。苟使臣之精神筋力,若有一分陽界之意,則豈可使事關祿賊之獄,終歸未了之案哉?然猶倖逭當被之律,仍竊匪據之職,則上無以振頹綱,下無以勵廉義,一身去就之節,縱不足言,而三司職任之重,其將奈何?顧今廊廟殆空,事務委積,而顧臣耄憒之實,如右所陳,則區區乞免之情,斷斷非出於一己之私。惟願亟勘臣罪,俾靖私義,改卜賢德,以幸國事,誠不勝血祝之至矣。上曰,向日推鞫,豈有誤爲?且以卿之强健如是,所奏,又豈不萬萬過乎?出擧條上曰,今日當爲推鞫乎?思穆曰,金啓浩,發捕屢日,尙未現捉,實有獄久生奸之慮矣。所謂告者朴忠俊,亦不無爛漫同參之端,則宜知啓浩之本末,而托以不知,終是隱諱者,誠萬萬痛惡矣。昨日於江上,捉一殊常人,則姓名卽金啓浩云,而問于罪人金孟億,則渠所不知者云。極可訝異,而朴忠俊,則必無不知之理矣。此等事鉤覈,莫如捕廳,且捕廳,有數三罪人中,更加盤詰者,忠俊還爲移送捕廳,以爲到底窮覈之地好矣。上曰,依此爲之。思穆曰,若無文蹟,則不得移送,推鞫傳敎頒下後,可以擧行矣。上曰,退出後當有下敎矣。進御加味拱辰湯前方中,去人蔘,自明日一貼式煎入事。出榻敎仍命退。大臣·諸臣,以次退出。
上在昌德宮。停常參·經筵。
巳時午時,日暈,自人定至二十七日開東,灑雨下雨,測雨器水深九分。
李箕淵啓曰,明日常參·經筵,取稟。傳曰,停。
又啓曰,藥房提調,持湯劑來待矣。傳曰,封入。
傳于趙台榮曰,推鞫爲之。
傳于李箕淵曰,山林外,在外臺諫竝許遞,今日政差出。
以下二十二行刀割
以吏曹參議鄭觀綏再牌不進罷職傳旨,傳于李箕淵曰,只推。
李箕淵啓曰,開政命下,已至經宿,〈尙未擧行〉,事甚未安。吏曹判書南公轍疏批未下,參議鄭觀綏,旣有只推之命,參議卽爲牌招,何如?傳曰,允。
以吏曹參議鄭觀綏牌不進罷職傳旨,傳于李箕淵曰,只推,更爲牌招。
以吏曹參議鄭觀綏再牌不進罷職傳旨,傳于李箕淵曰,只推。
李箕淵啓曰,開政命下,已至經宿,尙未擧行,事甚未安。吏曹判書南公轍受由,參議鄭觀綏,旣有只推之命,更爲牌招,何如?傳曰,允。
又啓曰,吏曹參議鄭觀綏三牌不進,依定式,禁推傳旨捧入之意,敢啓。傳曰,知道。更爲牌招。
以吏曹參議鄭觀綏三牌不進禁推傳旨,傳于李箕淵曰,分揀。
李箕淵,以吏曹言啓曰,今此宗廟夏享大祭祭官中,時無職名人,令該曹,口傳付軍職,何如?傳曰,允。
又以侍講院言啓曰,下番闕直,事甚未安。輔德朴周壽,兼輔德鄭觀綏,兼弼善金陽淳,文學金炳球,竝卽牌招,以爲推移姑降入直之地,何如?傳曰,允。
以兼輔德鄭觀綏,文學金炳球牌不進罷職傳旨,傳于李箕淵曰,只推。
趙台榮,以備邊司言啓曰,判敦寧李彦植上疏批旨,有廟堂稟處之命矣。取見其疏本,則備陳內贍凋弊之狀,仍以爲望遠亭魚船,延坪島漁基,一依昔年判付,還屬本江本島,而以此兩處收稅,成節目劃給本寺,俾補供需爲辭矣。有國之政,於民則欲其便,於商則欲其通,蓋一有拘滯,則其流之害,必至於民不得安其業也。顧今諸路商舶之載魚鮮米穀,輻輳京江者,歲以萬計,其往來住泊,固當任其便宜,而特因其所謂各處主人者,有口文之利,故轉相賣買,視同世業,商船一有他適則爭訟,繼而紛然,爲法司者,亦爲之聽理,遂成文券,任其專利,於是而有拘執侵責之患,有操縱刁蹬之弊,商利之漸失,物價之益踊,專由於此,此已萬萬可駭,則況自公家,又規其利而管其稅,其害之及於民者,尤當如何哉?內贍之凋弊難支,誠如重臣之疏,而如欲矯捄,則當往復廟堂,商議停當,而今乃以微細之事,一疏再疏,煩瀆不已者,揆以事體,已極未安。疏下廟堂,不待覆奏,徑先收稅,聽聞騷擾,雖以該郞言之,乘船監販,杖囚江民,事未前有,亦關後弊,令該府,拿問重勘,不能察飭之提調,施以罷職之典,而論其疏辭,則望遠亭及延坪島收稅者,卽不過江民浦戶與商賈輩賣買間口文,則以是而補用於莫重供御之需者,事涉屑越,決難許施,竝置之。內贍寺捄弊之道,旣有年前該寺貢價,自惠廳限十年從貴上下,以之補用矯弊之定式者,而乍行旋寢,未凖年限,今令惠廳,遵此定式,計其未準年數,從貴上下,以爲自本寺從長措處,永爲矯捄之策,而繼自今,毋論京外各司,欲爲捄弊之道,別求生財之方,以開牟利輩依藉之逕者,切勿許施,沿江居民之稱以買得主人,魚船米舶,强執專利者,亦一切禁斷,法司若復曲爲之聽理,成給文券者,隨現論勘事,竝爲定式,使遠近商船,往來住泊,一從便宜,毋復牽礙,俾得安業而資生之意,令該府,布諭於沿江船商處,何如?傳曰,允。
又以禁衛營言啓曰,來四月當六番中部左司屬京畿四哨軍兵逢點實數四百五名,已爲點閱整齊,來四月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來六月當七番中部中司屬京畿三百二十六名及江原道七十九名合四哨軍兵,來五月二十五日,京中逢點,依例準二朔立番之意,兩道監司處,預爲知委,何如?傳曰,允。
又以御營廳言啓曰,本廳來四月五月兩朔應立中部右司屬忠淸右道四哨軍兵四百九名,今已逢點整齊矣。四月初一日,與舊番中司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來六月七月兩朔應立中部後司屬忠淸右道四哨軍兵,五月二十五日,京中逢點,六月初一日,與右司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
趙台榮,以刑曹言啓曰,本曹赦單子判付內,丁聖喆·朴萬綏段,竝只減死定配,徐慶淳·丁允祥段,竝只定配事,判下矣。丁聖喆,咸鏡道富寧府減死定配,徐慶淳,全羅道興陽縣,丁允祥,平安道熙川郡定配所,竝卽押送,朴萬綏,前以考律勘處之意,覆啓蒙允,已爲酌處,置之,何如?傳曰,允。
推鞫時,罪人金孟億更招後,與罪人安有謙面質,又與罪人朴忠俊面質,又與罪人申盛文·朴忠俊面質。
傳于趙台榮曰,推鞫姑罷。
刑曹啓目,因漢城府啓辭,邪學罪人等,嚴刑究覈,則李女阿只,作術尙疎,未到酷信之境,畏法自匿,不見傳染之跡,韓女小禮,咸女阿只,張女阿只,所習不過十誡,所捉只是數卷,今此諸囚,推庭口供,爛稱歸正,其在人其人之道,宜有參恕之端,竝考律勘處,朴女阿只連,邪術傳授,未有執跡,參酌放送,現捉邪書妖像,一倂燒火,何如?判付啓,依允。
兼吏曹判書南公轍疏曰,伏以臣於銓任,始之欲固辭者,終至於冒出,蓋緣大禮當前,事會稠疊,繼而有文苑除名,牌召嚴督,臣身臣不得自由,矢心而負心,質言而食言,猖披放倒,貽羞淸朝,每一循省,尤悔多端,設官分職,將以量才而授能,非欲榮一人之謂也。銓部當用政事之材,以責其淸吏,選愼考課,至於三館,則宜得草創潤色學問博雅之儒,掌詞命弼文敎,厲學官端敎條,以賁右文之鴻化,在昔名碩,兼有文學政事之才者,猶且逡巡而不居,以臣文質,度臣所處,則固知其萬不似兩無當,而忽地兜攬,龍斷罔利,上不察名與實而謬授之,下不量才不能而濫受之,將使四方聽聞,議朝廷之擧措,其爲累聖簡而玷名器,當復如何哉?負乘致寇,羲易著戒,彼其不稱,詩人所譏,每書長銜,怵焉驚心,自知眇福,災必及身,似此危蹙之狀,非臣自達,誰復憐臣而憫臣者,臣於前後辭銓之疏,以權要之不可長據,賢路之不宜久妨,視同鐵限,欲效株守,聖鑑業已俯燭,今不敢更事煩瀆,而最是狗馬疾病,至危且苦,日而不知所加,而月有所加,月亦不知益痼,而歲有所痼,方未六十,自視如癃老,實無任重處劇之望。蓋其受稟,本自虛弱,眞元旣耗,一瘁不復,有非醫藥之所可收效者也。六曹之中,吏爲最重,使鍊達强力之人居之,尙患注擬之做錯,物情之難平,臣本愚昧,纏此貞疾,加以杜門守拙,罕與人接,山巨源之題目鑑別,呂蒙正之夾帒收錄,固無論已,京外之課績履歷,茫然不記,人之姓名,朝聞而夕遺,臨政排比,按簿摸索,且其病症,惡煩尤甚,酬酢稍繁,精神如醉,人客刺謁,一例謝却,萬武塡門,互相造謗,惟恐其去之或遲,此專由於屢試朽鈍者之爲可厭,而思得賢吏部,冀幸其萬一之丕變也。此亦物議所在,臣豈敢强拂而冒據也耶?人臣所願,不欲其爵祿以維之,而以得其所安之爲樂,自世之降,分義之居先,而趨走之爲恭,未聞一有遂志之人,雖使群工率職,四方從令,此君道所以日亢,而士節所以日頹,其失之有甚於所得者多矣。病至難强,而忘生貪榮者,謂之無廉,愚不勝任,而淟涊冒居者,謂之無恥,無廉無恥,則所謂情勢,孰有大於此者乎?若必坐待人言之來,身名汚辱,然後下可以始言去就,上可以始許一伸,則身之旣敗,國何由報,以臣綿才,以臣孱疾,十年柄地,屢經大政,黔驢殫技,池鳳招譏,而猶復貪戀蹲仍,知進不已,則是不識世間有羞恥事者也。淸議之見棄,而鄙夫之同歸,臣雖無狀,必不敢爲此,斷斷此心,鬼知神臨,天地父母,寧不鑑諒?臣之晝夜所祈祝者,惟在解此職而調此病,若於未死之前,得釋蚊負,則晷刻殘喘,亦可輕安,咸戴恩造,豈有涯量?政命已下,萬無承膺之望,玆敢齋沐治疏,仰瀆宸嚴。伏願殿下,恕其罪而諒其情,亟將臣銓職文任,竝許遞改,毋使重務虛縻,臣亦免瀆擾違慢之罪,不勝幸甚。臣無任云云。答曰,省疏具悉。卿其勿辭,調理行公。
以下三十餘行刀割
上在昌德宮。停常參·經筵。
徐長輔啓曰,明日常參·經筵,取稟。傳曰,停。
又啓曰,來初一日,輪對日次,而救食齋戒相値,頉稟之意,敢啓。傳曰,知道。
朴宗薰啓曰,左承旨韓兢履,右副承旨申緯,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
以右副承旨申緯牌不進罷職傳旨,傳于朴宗薰曰,只推。
以下十四行刀割朴宗薰啓曰,吏曹參議鄭觀綏四牌不進,依定式,禁推傳旨捧入之意,敢啓。傳曰,知道。更爲牌招。
以吏曹參議鄭觀綏四牌不進禁推傳旨,傳于朴宗薰曰,分揀。
以吏曹參議鄭觀綏牌不進罷職傳旨,傳于朴宗薰曰,只推。
朴宗薰啓曰,開政命下,已至多日,尙未擧行,事甚未安。吏曹判書南公轍受由,參判李存秀在外,參議鄭觀綏,旣有只推之命,更爲牌招,何如?傳曰,允。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊言啓曰,卽見廣州留守沈象奎所報,則以爲,本營所管關西·湖西所在米,乃是取耗需用,排比一年者,而近因該道之停蕩,耗條減縮,元穀漸割,關西米所縮,爲一千四百六十三石零,湖西米所縮,爲六百二十六石零,昨年兩道耗不足條,爲四百六石零,此若不趁今區劃,年例支放,未免虧闕,元穀如難準劃,耗條先爲變通爲辭矣。荐荒以來,穀簿多缺,取耗不當於支用,元穀漸歸於割盡者,在在有之,非獨該府是穀之爲然也。隨缺隨劃,勢難支當,不可不一竝査括,以爲推移充補之地,則今此報請中,兩道元穀之見縮者,亦當從後料理,方便區處,而昨年耗不足條四百六石,旣係目前之支放,不可不及今給代,爲先以湖西丙子加分耗中,準此數劃給之意,分付,何如?傳曰,允。
吏曹參議鄭觀綏疏曰,伏以臣於是職,本不近似,而猥蒙隆眷,屢叨匪據,觸處生疣,無往非愆,果然過福之災,忽出不虞之地,日昨陳疏歸路,偶致落馬,擔舁到家,因以委頓,纔經數宵,驚魂少定,則始覺片時受傷,百體俱病,胸腹牽痛,脚足浮酸,運動不得,成一籧篨,不惟政牌之下,承膺末由,抑恐時月之間,痊可無期。玆不得不疾聲號籲,仰暴實狀。伏乞天地父母,特賜諒察,亟遞臣本兼職名,以便公私,千萬幸甚。臣無任云云。省疏具悉。所請依施。
以下百三十三行刀割
上在昌德宮。停常參·經筵。
徐長輔啓曰,明日再明日,光陵忌辰祭齋戒正日,初一日,救食齋戒,初二日,宗廟夏享大祭齋戒相値,親事頉稟之意,敢啓。傳曰,知道。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入,
又啓曰,開政命下,已至多日,而吏曹判書南公轍受由,參判李存秀在外,參議未差,不得開政,何以爲之?敢稟。傳曰,參議未差之代,前望單子入之,待下批,牌招察任。
傳于徐長輔曰,回還使臣留待。
傳于徐長輔曰,回還使臣入侍。
以下三十六行刀割以平安道放未放成冊,傳于申緯曰,金銖·朴宗林,以上放。
以黃海道放未放成冊,傳于申緯曰,尹禹鉉放。
朴宗薰,以吏曹言啓曰,今此宗廟·景慕宮·魂宮·園所朔祭祭官中,時無職名人員,令該曹,口傳付軍職,何如?傳曰,允
兵曹口傳政事,副護軍單曺錫正,副司果單李若愚。
兵曹口傳政事,副司果單李紀淵。
韓兢履,以戶曹言啓曰,時御所內各司,依定式發遣本曹正郞臣李德彬,與兵曹參知臣閔德基,佐郞臣李敦夏,東所衛將臣韓宗顯,西所衛將臣姜鎭華,南所衛將臣李尙根,北所衛將臣朴師悌,眼同看審後,有頉處別單書入,而修改則擇日擧行,何如?傳曰,允。
又以戶曹言啓曰,臣宗慶,與正郞臣李德彬,進詣慶熙宮,差備內及內各司,依節目眼同看審後,有頉處別單書入,而修改則擇日擧行,何如?傳曰,允。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣,雨漏二庫,蠶壇碑閣,雨漏一庫,追慕洞碑閣,雨漏三庫,樑上塗灰,間間剝落,淨業院,懸板一坐紗籠破傷,流霞亭,雨漏五庫,千慕堂,雨漏四庫,萬懷堂,雨漏三庫,養正齋,雨漏一庫,分付各該司,使之卽速修改之意,敢啓。傳曰,知道。
徐長輔,以禮曹言啓曰,卽接永興幼學劉厚良所志,則以爲,族姪宗燮,嫡妾俱無子,以其同姓二十二寸弟鍾燮第二子致祥,欲爲立後,諸族相議完定,而宗燮夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長劉厚良所訴旣如此,依定式,劉鍾燮第二子致祥,立爲劉宗燮之後,何如?傳曰,允。
趙台榮,以都摠府言啓曰,副摠管曺允遂,以刑曹參判,本曹坐起,晝仕出去之意,敢啓。傳曰,知道。
又以御營廳言啓曰,本廳中軍金益彬,把摠李煥益,俱有身病,勢難察任,竝改差,何如?傳曰,允。
行知中樞府事朴宗來疏曰,伏以臣,伏見吏曹名帖,見差雩祀壇祭初獻官矣。在臣分義,固宜竭蹶,而第臣自經春初大病以來,諸症尙未蘇惺,眞元虛憊,氣息不接,身尙不離於床笫,而最是眩暈之症,已成貞疾,頭目眩轉,身不自持,方其劇時,有時昏倒,苦歇無常,行坐俱艱,自顧病形,蠢動無路,其何以身任鞍馬之勞,禮將奠祼之節哉?淸齋在明,無以自力,玆敢不避猥越,冒陳短章。伏乞聖慈,天地父母,俯賜矜諒,亟許變通,以重祀典,仍治臣瀆撓之罪,以肅朝綱,千萬幸甚。臣無任云云。答曰,省疏具悉。疏辭許令該曹改付標。
丁丑三月二十八日未時,上御熙政堂。回還使臣入侍時,右承旨徐長輔,假注書李冕植,記注官曺錫鯤,記注官李衡柱,上使李肇源,副使李志淵,以次進伏訖。上曰,使臣進前。肇源·志淵進前。上曰,無事往還乎?肇源等起伏奏曰,王靈攸曁,善爲往返矣。上曰,彼中或有何事否?肇源等曰,屢年入豐,人心和平,別無他事矣。上曰,書狀何時入來乎?肇源等曰,似於明間入來矣。上命退。肇源等退出。又命退。承史以次退出。
上在昌德宮。停常參·經筵。
朴宗薰啓曰,藥房副提調,持湯劑來待矣。傳曰,封入。
申緯啓曰,三司諸臣,屢日連籲,未蒙兪音,衷情所激,來詣閤外請對矣。傳曰,已諭於前批,退去。
又啓曰,三司諸臣,雖伏承退去之命,衷情轉激,冒萬死更爲求對矣。傳曰,已諭於前批,斯速退去。
又啓曰,三司諸臣,雖伏承斯速退去之敎,而國賊未討,憂憤益激,更爲冒萬死求對矣。傳曰,勿煩退去。
又啓曰,三司諸臣以爲,退去之敎,雖極悚惶,懲討之義,不容伈泄,未蒙召接之前,無非泥首閤外之日,更爲冒死求對矣。傳曰,勿煩退去。
朴宗薰啓曰,開政命下,今已多日,尙未擧行,事甚未安。吏曹判書南公轍由限已過,卽爲牌招,何如?傳曰,允。
又啓曰,兼吏曹判書南公轍牌不進推考傳旨,今方捧入,而政命多日,如是違牌,事甚未安。參判李存秀在外,參議未差,判書更爲牌招,何如?傳曰,允。
又啓曰,兼吏曹判書南公轍再牌不進推考傳旨,今方捧入,而政命旣久,連事違傲,無意承膺,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹參判李存秀,自鄕上來云。一體牌招,何如?傳曰,允。
又啓曰,兼吏曹判書南公轍三牌不進,參判李存秀牌不進推考傳旨,今方捧入,而政命已久,如是違牌,事甚未安。參判更爲牌招,判書所當更請牌招,而係是一日四牌,何以爲之?敢稟。傳曰,更爲牌招。
兵曹口傳政事,副司果朴台壽·任百禧竝單付。
傳于徐長輔曰,發遣吏郞,諸執事淸齋與否,摘奸以來。
以慶尙監司金魯敬狀啓,居昌府民家失火事,傳于韓兢履曰,聞甚矜惻,原恤典外,別加顧助事,分付。
韓兢履,以戶曹言啓曰,臣宗慶,與正郞李德彬,工曹判書李羲甲,佐郞韓永杓,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,觀豐閣·貫革庫改建及九帿庫修改吉日,令日官池景泌推擇,則來四月初一日辰時爲吉云。以此日時擧行,何如?傳曰,允。
朴宗薰,以宗簿寺提調意啓曰,國朝御牒,今當正書,而書寫官李彦植,方在罷散中,無以擧行,何以爲之?敢稟。傳曰,敍用。
趙台榮,以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
申緯,以義禁府言啓曰,平安道放未放修啓冊子中,本府所管定配罪人仍秩楚山金銖,渭原朴宗林名下,放字書下矣。金銖·朴宗林放送事,分付該道道臣之意,敢啓。傳曰,知道。
又以義禁府言啓曰,黃海道放未放修啓冊子中,本府所管徒配罪人稟秩鳳山尹禹鉉名下,放字書下矣。尹禹鉉放送事,分付該道道臣,鳳山金持泰,罪名旣是徒配,道啓亦置稟秩,合有疎放之道,而臣府不敢擅便,上裁,何如?傳曰,放送。
知中樞府事李集斗疏曰,伏以臣,癃老賤疾,素患癬疥,近添毒感,頑痰凝結於腰脅,咳喘苦劇於晝宵,伏枕叫痛,食飮全却,動撣不得之際,以臣差雩祀壇初獻官,揆以義分,豈敢言病,而目下症情,萬無自力駿奔之望,猥陳短章,冒死呼籲。伏乞聖明,天地父母,俯垂鑑諒,特令該曹,卽爲變通,仍治臣瀆擾之罪,以肅朝綱,以安私分,千萬幸甚。臣無任云云。答曰,省疏具悉。疏辭許令該曹改付標。
上在昌德宮。停常參·經筵。
夜自一更至四月初一日開東,灑雨下雨,測雨器水深三分。
藥房都提調金思穆,提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
趙台榮啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于徐長輔曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
朴宗薰啓曰,藥房三提調,持湯劑來待矣。傳曰,封入。
傳于徐長輔曰,魂宮朔祭當親行,侍衛入直磨鍊,雲寶劍置之,出宮門路,自內爲之矣。該房知悉。
申緯啓曰,三司諸臣,憂憤之極,不避瀆擾之罪,退去之敎,實無奉承之路,玆敢冒萬死更爲求對矣。傳曰,卽爲退去。
又啓曰,三司諸臣,昨日求對,未蒙召接,達宵抑鬰,轉益弸中,雖伏承退去之敎,冒萬死更爲請對矣。傳曰,已諭於前批,卽爲退去。
又啓曰,三司諸臣,兩日求對,未借方寸之地,一天共戴,倍切憤鬰之忱,未蒙召接之前,實無退去之望,冒萬死更爲請對矣。傳曰,屢次求對,事甚未安,竝遞差,前望單子入之。
行都承旨朴宗薰,左承旨韓兢履,右承旨徐長輔,左副承旨趙台榮,右副承旨申緯,同副承旨李箕淵啓曰,伏以臣等,卽伏見傳敎下者,有三司諸臣竝遞差之命,遂使伏閤求對之臣,未免噤口屛息而退。嗚呼,此何擧措也?三司所請,卽擧世同聲之論也。大臣已屢言之,搢紳章甫,又迭言之,三司特因群言,而達之於殿下也。乃殿下遞斥之,不少留難,顯示厭薄之意,是殿下,擧一國臣庶,而拒之以訑訑也。嗚呼,此何擧措也?顧今人彝斁絶,民志淪陷,凶言悖謀,肆發於鄕曲蟣蝨之類,卽史牒所未有以下三行刀割至有此箝制迫勒之擧,姑以爲彌縫究竟之方,獨不念後世無窮之弊,四方聽聞之惑乎?夫人君,挾雷霆而臨億兆,其勢誠巍然,其威誠赫然,其所欲者,臣下莫敢爭,其所不欲者,臣下莫敢强焉,則非不快矣。然今日之快,卽他日大不快之本也,寧不懼哉?扣閤請對之擧,由古之臺閣視之,亦可謂雍容,而殿下待之尙如此,幸而有面折廷爭之臣,懷白簡而立丹陛,事事而牽裾,日日而折檻焉,則未知殿下,將何以處之也?抑臣等常竊有所憂嘆者,伏覩邇來,臺諫則太半在鄕,而未嘗有來汝之命,玉堂則經歲空署,而未嘗有提飭之敎,設使朝政有得失,衮躬有闕遺,則其將孰從而聞之乎?若曰,政令無可言之事,臺閣非必備之官云爾,則亦非臣等攸聞也。卽此已非治朝氣象,而今於大義所關,大論所發,輒復厭苦,摧折之不暇,此臣等所以重爲之慨然太息,至於仰屋而流涕也。日月之更,帝王盛節,不遠而復,聖人攸訓,臣等誠切匡救,言不知裁,伏願,聖明,亟收三司遞差之命,亟允三司所陳之請,俾聖德有光。以下五字刀割惶恐敢啓。答曰,已諭於前日之批矣。勿煩。
朴宗薰啓曰,兼吏曹判書南公轍四牌不進,參判李存秀再牌不進推考傳旨,今方捧入,而政命已至屢日,如是違牌,終不承膺,事體所在,誠甚未安。判書·參判,所當更請牌招,而判書係是一日五牌,參判係是一日三牌,何以爲之?敢稟。傳曰,更爲牌招。
朴宗薰,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,兼判書南公轍牌不進,參判李存秀進,參議未差,右副承旨申緯進。啓曰,兼判書南公轍牌招不進,參議未差,小臣獨政未安,何以爲之?敢稟。傳曰,仍爲之。以李寅溥爲司書,權丕應爲兼輔德,趙萬永爲兼文學,申綽爲兼司書,朴周壽爲禮曹參議,徐鼎輔爲兼知春秋,李相璜爲內贍提調,李肯道爲繕工主簿,金仁澤爲大靜縣監,成均館博士單康國龍,判敦寧單李彦植依法典還付,兼執義朴綺壽冬至使書狀減下,前郡守柳成逵今加嘉善加資事承傳,學生金景復贈童敎,孝行卓異贈職事承傳,故學生黃好彦,故生員崔道觀·崔迪觀贈童敎,孝行卓異贈職事承傳,同春秋單徐鼎輔。
兵批,判書李相璜進,參判申絢病,參議尹羽烈入直,參知閔德基病,左副承旨趙台榮進。以韓致應爲都摠管,金鎰爲宣傳官,李禎植爲備邊郞,金星翼爲大邱營將,同中樞單李興聃,僉中樞四單柳烇·李秉文·李潤俊·申綋,護軍吳泰賢·徐春輔·崔鎭一,副護軍任厚常·鄭觀綏·權丕應·趙義鎭·李寅植·朴友淵·柳相默·洪秀晩·洪冕燮·李敬熙·柳相弼·李儒燁·李忠運·李基鼎·具絎·李一愚·趙台錫·徐有健·申純·朴明勳·尹載鐸·金植·柳基常·金憲柱·尹鼎烈·洪允復·柳成逵·李碩遠·孫泰永·李晢·安光質·鄭夢良,副司直李泰淳·韓啓玉·洪聖肇·金銓·孔胤恒·朴光錫·魚在濂·洪敬謨·李宗烈·申綽,副司果朴齊一·任鼎常·金永範·金在元,副司勇李圭敏竝單付。
吏曹參議前望單子入之,朴宗琦落點。
朴宗薰,以吏曹言啓曰,今此魂宮朔祭親行時,執尊以司諫院正言沈能稷塡差矣,纔已遞職,時無職名,令該曹,口傳付軍職,何如?傳曰,允。
兵曹口傳政事,副司果單沈能稷。
朴宗薰,以吏曹言啓曰,卽接奉常寺牒報,則以爲,今此魂宮朔祭親行時,典祀官,例以本寺正塡差,而正未差,無以擧行云。奉常寺正未差之代,口傳備擬以入之意,敢啓。傳曰,知道。
吏曹口傳政事,以李鍾運爲奉常正。
韓兢履,以戶曹言啓曰,慈慶殿行閣椽木修改吉日,令日官池景泌推擇,則四月初四日卯時爲吉云。以此日時擧行,何如?傳曰,允。
朴宗薰,以承文院都提調意啓曰,冬至兼謝恩使回便齎來咨文中,有賜物事,使臣參宴事,太靑島漂民出送事,以前頭使行伸悃之意,撰出咨文及從人病故,給發綢棺事,以承領之意,撰出回咨,一體正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,今春等能麽兒考講時,部將張忠汲,中樞府經歷南成老,一次不通,都摠府都事趙存中,武臣兼宣傳官蔡光臣,部將元永丁·孔鐵,守門將方禹準,二次不通,竝依定式,從重推考,何如?傳曰,允。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
以下三十餘行刀割
上在昌德宮。停常參·經筵。
自申時酉時,日有食之。
魂宮朔祭親行後,大殿·王大妃殿·中宮殿·嘉順宮·世子宮,內閣·政院·百官,奉慰單子問安。答曰,知道。藥房口傳問安。答曰,知道。
申緯啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
趙台榮啓曰,來初五日,朝參日次矣,敢稟。傳曰,停。
徐長輔啓曰,藥房提調,持湯劑來待矣。傳曰,封入。
又啓曰,應敎·副應敎·校理一員,副校理一員,修撰一員,副修撰二員未差,校理趙宗鎭在外,玉堂上下番俱空,事甚未安,校理李羲肇,修撰趙萬永,牌招入直,何如?傳曰,允。
傳于徐長輔曰,發遣吏郞,諸執事淸齋與否,摘奸以來。
兵曹口傳政事,副司果單趙經鎭,以張鉉宅爲御營中軍。
徐長輔,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以侍講院言啓曰,新除授兼司書申綽,時在京畿廣州地,書筵入番事緊,斯速乘馹上來事,下諭,何如?傳曰,允。
徐長輔,以吏曹言啓曰,今此宗廟夏享大祭,堂上執禮,以前應敎趙經鎭塡差,而時無職名,令該曹,口傳付軍職,何如?傳曰,允。
趙台榮,以備邊司言啓曰,本司武郞廳徐羲輔·閔哲金善一,奔走勤仕,已滿十五朔,竝依例六品遷轉事,奉承傳施行,何如?傳曰,允。
又以兵曹言啓曰,今四月初三日,宗廟夏享大祭時,守門當爲塡差,而本曹郞廳,都摠府郞廳,排擬無路,依定式軍門將官,代差以入之意,敢啓。傳曰,知道。
又以兵曹言啓曰,五衛將文燦圭,慶熙宮衛將池得龜,翊贊金達謨,俱以身病猝重,時月之內,無望供職,呈狀乞遞,五衛將鄭承毅,除授在外,過限未上來,竝改差,何如?傳曰,允。
又以訓鍊都監言啓曰,本局從事官李敎源,身病甚重,勢難察任,改差,何如?傳曰,允。
亞獻官右議政金思穆,終獻官永明尉洪顯周,贊禮禮曹判書趙德潤,典祀官奉常寺正李鍾運,宮闈令尙膳安裕福,執禮副司果李羲準,執尊副司果沈能稷,大祝副司果李應奎,祝史副司果洪赫,齋郞正言李寅溥,盥洗位禮曹正郞徐志輔·禮曹佐郞閔令儒,爵洗位禮曹佐郞金喆修·兵曹佐郞朴廷儉,亞終獻盥洗位校檢李齊學贊者引議崔日運·金學羲,謁者兼引儀李致源·李孝述,贊引兼引儀李正幹,引儀沈能鎭,祭監監察李賢默·朴宗濂六十三行刀割
丁丑四月初一日子時,上詣魂宮。朔祭親行入侍時,行都承旨朴宗薰,左承旨韓兢履,右承旨徐長輔,左副承旨趙台榮,右副承旨申緯,同副承旨李箕淵,假注書金逸淵·李冕植,別兼春秋鄭基善·金道喜,直提學李存秀·金履喬,檢校直閣鄭元容以次進伏訖。時至,左通禮,跪啓請行禮。上具淺淡服,出齋室,詣通和殿。贊禮,前導入北夾門,陞自東階,詣版位。贊禮,跪啓請俯伏哭。上俯伏哭,在位者皆俯伏哭。贊禮,跪啓請止哭興再拜興平身。上止哭興再拜興平身,在位者,皆興再拜興平身。執禮請行初獻禮。上詣尊所東向立。執尊者擧羃。長輔酌鬱鬯。宗薰以爵受鬱鬯。上詣靈座前北向立。贊禮,跪啓請跪。上跪。宗薰奉香。長輔奉爐跪進。贊禮跪啓請三上香。上三上香。長輔奠爐於案。宗薰,奉爵跪進。贊禮,跪啓請執爵。上執爵以授長輔,奠于靈座前。贊禮,跪啓請興少退跪。上興少退跪。大祝,進靈座之右,東向跪讀祝訖。上出戶降復位。亞獻官右議政金思穆,終獻官永明尉洪顯周,以次獻爵如儀訖,降復位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身。上止哭興再拜興平身,在位者,皆止哭興再拜興平身。宮闈令,納神主如儀訖。上詣望燎位,大祝燎於坎。贊禮跪啓請禮畢,仍導以行。上入齋室。諸臣以次退出。
上在昌德宮。停常參·經筵。
趙台榮啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
徐長輔啓曰,玉堂備員間,視事頉稟之意,敢啓。傳曰,知道。
徐長輔啓曰,左承旨韓兢履,右副承旨申緯,今日不爲仕進,竝卽牌招,何如?傳曰,允。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,三品官之無得過三日循例請牌,曾有定式矣。禮曹參議朴周壽,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
傳于徐長輔曰,禮房承旨,馳詣宗廟,奉審摘奸以來。
朴宗薰啓曰,藥房副提調,持湯劑來待矣。傳曰,封入。
徐長輔啓曰,玉堂上下番俱空,事甚未安。校理李羲肇,修撰趙萬永,疏批已下,竝卽牌招入直,何如?傳曰,允。
又啓曰,文臣製述,以何日爲之乎?敢稟。傳曰,明日仁政殿爲之。
傳于趙台榮曰,明日出宮門路,以協陽門爲之。
以左承旨韓兢履,右副承旨申緯牌不進罷職傳旨,傳于朴宗薰曰,只推。
以校理李羲肇,修撰趙萬永牌不進罷職傳旨,傳于徐長輔曰,只推。
以慶尙監司金魯敬狀啓,薦新生竹笋,節候尙早,限內不得封進,惶恐待罪事,傳于李箕淵曰,勿待罪事,回諭。
朴宗薰,以侍講院言啓曰,新除授兼文學趙萬永,除拜屢日,尙不出肅,卽爲牌招察任,何如?傳曰,允。
李箕淵,以宗簿寺提調意啓曰,璿源譜略進上進獻件,今已印出粧䌙矣。進上日子,令日官推擇,則今月初四日卯時爲吉云。以此日時,本寺堂上郞廳校正官,具儀仗鼓吹,陪進仁政殿,大殿·王大妃殿·中宮殿進上件,嘉順宮進獻件,與承旨,請承傳色承言色,奉入,世子宮進獻件,與侍講院官員,請承言色奉入,而奉謨堂奉安國朝御牒,改張書本及璿源譜略內在件,內閣件,改張印本,一體陪進,自內閣,依例稟旨改張,而五處璿源閣奉安件,自本寺,次第擧行,頒賜件,亦爲收聚改張還給之意,敢啓。傳曰,知道。
又以承文院都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
又以戶曹言啓曰,慶熙宮差備內有頉處,修改吉日,令日官池景泌推擇,則四月初四日卯時爲吉云。以此日時擧行,何如?傳曰,允。
又以戶曹言啓曰,時御所內各司雨漏修改吉日,令日官池景泌推擇,則四月初四日卯時爲吉云。以此日時擧行,何如?傳曰,允。
宣傳官成永豐書啓,臣於本月初一日未時量,伏奉聖敎,馳往明陵靑龍上邊,築石諸處及蜂峴禁路,與守直處所,一一看審是白乎則,築石非但築立之深固,且賴莎草之交縈,擧皆無頉是白遣,禁路則年年防禁,旣嚴且截,樹木連柯,人馬屛跡是白遣,守直段,結幕於峯巓,陵軍輪回替直是白乎旀,仍詣昭顯墓內外諸山,次第詳審是白乎則,每年所植松樹雜木,簇立羅列,漸有長鬱之望是白乎乃,地旣瘠薄,又多沙石,凡木之長養,似可遲緩是白齊。傳曰,知道。
宣傳官許棨書啓,臣於本月初一日未時量,以東南蠶室摘奸事,敬奉聖敎,馳詣東蠶室是白乎則,大小桑木,合爲七千八百二株是白遣,今年新植爲五十株,而一區桑田,有成行之處,或有散列之處,疎密雖曰不同,旣無翦敗之弊,且多漸茂之望是白乎旀,次詣南蠶室摘奸是白乎則,大小桑木,合爲七千五百九十株是白遣,今年新植爲一百株,而田之平鋪,樹之簇立,無異於東蠶室所見是白如乎,兩處監考等處,益加禁養之意,申明嚴飭是白齊。傳曰,知道。
九行八字刀割
上在昌德宮。停常參·經筵。
還內後,內閣·政院·藥房口傳問安。答曰,知道。
申緯啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,今日殿座時,承旨當爲備員,而左承旨韓兢履,不爲仕進,卽爲牌招,何如?傳曰,允。
備忘記,夞怪萬戶洪枃下直,長弓一張,長箭一部,片箭一部,筒兒一箇賜給。
朴宗薰啓曰,藥房提調·副提調,持湯劑來待矣。傳曰,封入。
徐長輔啓曰,卽者,兼弼善金陽淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,已至多日,事甚未安。校理李羲肇,修撰趙萬永,旣有只推之命,竝卽牌招入直,何如?傳曰,允。
傳于徐長輔曰,科次入侍。
傳于徐長輔曰,文臣製述入格人,依例捧傳旨。
傳于申緯曰,推鞫爲之。
申緯啓曰,臣緯,今日推鞫進去,下直之意,敢啓。傳曰,知道。
傳于朴宗薰曰,山林外,在外臺諫許遞,前望單子入之。
臺諫前望單子入之,正言尹秉烈,持平洪學淵落點。
申緯啓曰,今日推鞫,兩司當爲進參,新除授臺諫,竝卽牌招,何如?傳曰,允。先參鞫後謝恩。
獻納前望單子入之,尹愭落點。
傳于申緯曰,新除授獻納牌招,先參鞫後謝恩。
司諫前望單子入之,權熀落點。
傳于申緯曰,新除授司諫牌招,先參鞫後謝恩。
吏曹口傳政事,別兼春秋單,洪敬謨。
以左副承旨韓兢履牌不進罷職傳旨,傳于朴宗薰曰,只推。
以校理李羲肇,修撰趙萬永牌不進罷職傳旨,傳于徐長輔曰,只推。
以忠淸道放未放成冊,傳于申緯曰,兪碩柱·李羲玄·李集麟·閔宗爀·李元學·沈文永·李仁泳·李馥秀·李鍾英,以上放。
朴宗薰,以吏曹言啓曰,卽接通禮院牒報,則今日親臨文臣製述時,左右通禮,不可不備員,而左通禮宋翼淵,身病猝重,萬無進參之路,卽速變通云。左通禮宋翼淵改差,其代,口傳備擬以入之意,敢啓。傳曰,知道。
吏曹口傳政事,以兪應煥爲左通禮。
徐長輔,以奎章閣言啓曰,璿源譜略改張件,明日自宗簿寺陪來云。奉謨堂宙合樓所奉件,當進詣改張,內上件,亦當進詣仁政殿月臺,請出修正,而曾有改張印本,直爲內入之例矣。今番則何以爲之乎?敢稟。傳曰,允。內上件,改張印本,直爲內入。
又以奎章閣言啓曰,原任待敎李敎信卒哭日,依定式,遣檢書官,勸肉以來之意,敢啓。傳曰,知道。
又以侍講院言啓曰,兼弼善金陽淳,以其親病,陳疏徑出,上番闕直,事甚未安。輔德未差,文學金炳球,呈辭受由,兼輔德權丕應,弼善李允謙,兼文學趙萬永,竝卽牌招,以爲推移入直之地,何如?傳曰,允。
以兼文學趙萬永牌不進罷職傳旨,傳于徐長輔曰,只推。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,新除授阿耳僉使李圭男,與本道兵使元永胄,有姑母夫應避之嫌,呈狀乞遞。相避之法,在下當遞,阿耳僉使李圭男,依法典改差,何如?傳曰,允。
推鞫時,罪人權塤原情,罪人張應人原情,傳于趙台榮曰,推鞫姑罷。
判敦寧李彦植疏曰,伏以臣,百不肖似,素蔑才識,四無墻壁之依附,徒仰天地之覆庇,驟躋崇班,出入起居之列,居常惶懼,若隕淵谷,及叨內贍寺提擧之任,本寺凋弊,莫可收拾,斷斷一心,惟思絲毫之報效,而臣年近七旬,重以昏瞶,神情不周,施措昧方,畢竟狼貝,臣所自知,迺者,大僚回啓,論責備至,臣於是,滿心慙恧,莫省攸措,罪大溺職罰止薄罷,曾未幾何,恩敍遽降,臣是何人,乃能得此?益不勝惶隕感泣之至,揆以義分,有不敢追提往事,仰瀆崇嚴,而蓋其事實,則亦不敢不一暴。夫內贍一寺,本以供上衙門,寺力轉益凋殘,萬無支吾之道,莫重供需,有難言之憂,此非獨臣一人之言,凡百有司之臣所共聞見,而爲之悶歎者也。臣以此事狀,輒煩疏籲,屢蒙廟堂稟處之恩批,而迄玆幾朔,廟堂尙無區劃之方,本寺則日益遑急,塗抹牽補,亦無其路。適於此際,望遠·合井兩里民人等,敬奉列聖朝受敎文券,願屬本寺,納稅作貢,前後判下辭敎,臣已詳於前疏,今不敢更陳,而本寺弩末之勢,日甚一日,將至闕供之境,臣晝宵焦遑,計無所措。遂於昨秋,據此民願,以永屬本寺,支補目前之計,仰請處分,而雖在回啓之前,本事,旣係登徹,寺勢,今方渴急,不得不姑先收稅之意,往復籌堂,則籌堂之見,亦不以爲不可。故臣仍許其隨行,于今五六朔,別無爲弊之端矣。不料城外奸猾之民,欲私自牟利,招誘無賴,成群作黨,多般造語,變幻事實,百方經營,飾詐訴訐,致有大僚論勘之擧。若其不待覆奏,徑先處事,固臣之罪也,而此豈臣樂爲之事乎?亶由於他無變通之方,而事勢之萬分急切故也。況此郞官,不過因臣之言而禁其雜亂而已。至於乘船監販等語,亦是頑民之誣而非其實也。今郞官之罪,罪實在臣,臣何敢諉之於郞官,而揚揚抗顔於周行乎?玆敢短疏自列,冒控衷懇。伏願聖上,亟許鐫削,以爲當官不職者之戒,不勝幸甚。臣無任云云。答曰,省疏具悉。別無可引之端,卿其勿辭行公。
兼弼善金陽淳疏曰,伏以臣父,年迫八耋,癃疾愈痼,委帖床笫,積有年矣。臣嘗左右扶將,藥餌爲命,離側供職,實非如臣情理之所敢出,而惟以出入胄筵,仰瞻睿儀,抑情就直,而私心煎迫,殆不能一日自安。卽接家信,則臣父素患風眩之症,近因日候之不適,重以將攝之失宜,神精昏瞀,氣息綿綴,臣雖在家之時,未嘗少須臾弛慮,況今數日持被,方寸焦熬,忙陳短章,徑出禁扃。伏乞聖慈,俯垂鑑察,亟遞臣職,仍治臣擅離之罪,以肅朝綱焉。臣無任云云。省疏具悉。爾其勿辭,救護。
別兼春秋李紀淵疏曰,伏以臣於昨冬以後,來在臣父任所,憂病事故,勢難暫捨,蹤跡遂遠於輦轂,魂夢徒懸於觚稜,間者,實兼諸職,除旨聯翩,而坐屈恩命,未克趨膺。況又慶禮順成,庭賀載擧,而亦未得隨詣班行,少伸歡忭之忱,都蔑義分,合被譴罰,惶隕恧蹙,迄今靡措。卽又伏見承政院成貼有旨,以臣爲別兼春秋,促令乘馹上來,進參翰圈,臣且惶且感,不宜重犯逋慢,而第伏念臣於年前會圈也,以僚議不一,未能準事,引章自列,特蒙恩遞。夫一番敗圈之後,不得復參圈事,卽翰苑故規也。伏聞前別兼臣朴齊聞,以此陳懇,已荷體諒,至如臣者,雖以曾經座次,有此循例付職,而僨誤之地,鐵限自在,寮寀之間,株守無異。伏想聖明之所照燭,必不待臣言之畢也。臣自承恩召,擬卽進身公車,以爲丐免之計,故不恤曠側,纔已登途,臣母添病之報,踵行而至,揆以情理,萬無離捨前進之望。玆不得已,蹲伏旅次,冒陳實狀。伏乞聖慈,諒館規之莫改,察臣情之切迫,亟許鐫削,收還馹召,俾公而圈事無滯,私而救護及時,仍治臣前後違傲之罪,以勵臣分,以肅朝綱,千萬幸甚。臣無任云云。省疏具悉。所請依施。
丁丑四月初三日辰時,上詣仁政殿。文臣製述試取入侍時,行都承旨朴宗薰,右承旨徐長輔,左副承旨趙台榮,右副承旨申緯,同副承旨李箕淵,假注書金逸淵·李冕植,別兼春秋鄭基善·金道喜,檢校直閣鄭元容,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金蓍根,副提調朴宗薰,進前奏曰,早朝勞動,聖體,若何?上曰,一樣矣。仍由協陽門·肅章門,入仁政門,至仁政殿。通禮跪啓請降輿。上降輿陞殿。宗薰曰,左通禮首望郞兪應煥,而以兪理煥誤書入啓,至於受點矣。原單子,今方改付標以入,而不察之當該吏曹堂上,推考,何如?上曰,依爲之。出擧條仍命試官行禮。讀券官行戶曹判書朴宗慶,行護軍金履喬,兵曹參判申絢,對讀券行副護軍鄭元容·宋冕載·曺錫正·李止淵,率應試文臣,行四拜禮訖,以次陞殿。宗慶進前奏曰,早朝勞動,聖體,若何?上曰,一樣矣。宗慶曰,寢睡·水刺之節,何如?上曰,一樣矣。宗慶曰,王大妃殿氣候,何如?上曰,一樣矣。宗慶曰,嘉順宮氣候,何如?上曰,一樣矣。宗慶曰,昨日有火賊三漢,自忠淸兵營,捉上於捕廳,故自捕廳,合坐取招,則其端緖相連於今番諸囚,而其中二漢,尤有爛漫知情之跡,其凶謀情節,不可不急急鞫問。且其供招中,亦有絶悖至凶之說,不可以語近誕妄,置之不覈,而罪人移送,必待鞫坐,然後始爲擧行,故敢此仰達矣。上命書題綠竹猗猗賦,限申時。通禮,跪啓請禮畢。上降座乘輿,出仁政門,由肅章門·協陽門,入宣化門,出標信解嚴。還內,諸臣以次退出。
丁丑四月初三日申時,上御熙政堂。科次入侍時,右承旨徐長輔,假注書李冕植,別兼春秋鄭基善·金道喜,讀券官行戶曹判書朴宗慶,行護軍金履喬,兵曹參判申絢,對讀官行副護軍鄭元容·宋冕載·曺錫正·李止淵,以次進伏訖。上曰,科次爲之。宗慶等,考券訖。宗慶曰,今番則選幾人乎?上曰,取五人,可也。仍命出榜。三中一副正字鄭知容,三下副司果李敎源,新及第李憲兢,草三下副司果李奎鉉,說書南履懋,長輔曰,今番入格人施賞,何以爲之乎?上曰,出去,原謄錄書入,可也。仍命退。宗慶等退出。承史以次退出。
上在昌德宮。停常參·經筵。
趙台榮啓曰,右副承旨申緯,今日不爲仕進,卽爲牌招,何如?傳曰,允。
朴宗薰啓曰,藥房副提調,持湯劑來待矣。傳曰,封入。
趙台榮啓曰,持平洪學淵,有稟達事,來詣閤外請對矣。傳曰,退去臺廳,以啓辭書入。
又啓曰,持平洪學淵,雖伏承退去臺廳,啓辭書入之敎,而亂本未拔,憂憤所激,更爲求對矣。傳曰,遞差。
以右副承旨申緯牌不進罷職傳旨,傳于趙台榮曰,只推。
以兼文學趙萬永牌不進罷職傳旨,傳于李箕淵曰,只推。
以校理李羲肇,修撰趙萬永牌不進罷職傳旨,傳于李箕淵曰,只推。
李箕淵啓曰,玉堂上下番俱空,已至多日,事甚未安。校理李羲肇,修撰趙萬永,旣有只推之命,竝卽牌招入直,何如?傳曰,允。
又啓曰,翰圈爲之事,命下矣。新除授別兼春秋洪敬謨,卽爲牌招,以爲會圈之地,何如?傳曰,允。
以別兼春秋洪敬謨牌不進罷職傳旨,傳于李箕淵曰,只推。
李箕淵啓曰,吏曹郞廳來言,臺諫有闕,政事,取稟。傳曰,前望單子入之。
李箕淵,以奎章閣言啓曰,臣等,進詣奉謨堂所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以禮曹言啓曰,卽接恭陵直長所報,則今初七日,本陵忌辰祭享,兩官當爲備員將事,而參奉有闕未差云矣。莫重祭享,兩官不可不備,參奉未差之代,卽令該曹,以在京無故人,口傳差出,以爲備員擧行之地,何如?傳曰,允。
趙台榮,以義禁府鞫廳大臣意啓曰,問事郞廳任天常,身病猝重,改差,以副司果尹應大差下,趙民和·姜世綸,時無職名,令該曹口傳付軍職,何如?傳曰,允。
兵曹口傳政事,副司果趙民和·姜世綸,竝單付。
趙台榮,以義禁府言啓曰,忠淸道放未放修啓冊子中,本府所管定配罪人放秩,忠州兪碩柱,新昌李羲玄,堤川李集麟,忠州閔宗爀,禮山李元學,林川沈文永,泰安李仁泳,德山李馥秀,大興李鍾英,以上放事,命下矣。右罪人竝放送,未放秩,靑山洪卓然,依啓聞施行事,分付該道道臣,他餘罪人,令刑曹稟處,何如?傳曰,允。
禁府啓目,內贍寺直長羅啓南原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
宣傳官金魯哲書啓,臣於本月初一日申時量,以內外南山松木摘奸事,敬奉聖敎,遍審內外南山各牌字內,一一摘奸是白乎則,一牌各處,松橡雜木,最爲茂密是白遣,二牌段,左右山麓,俱皆陡絶,大小松木,雖有稀疎之處是白乎乃,兒松穉橡,方有茁茂之望是白遣,三牌段,地實底肥,俱有鬱蒼是白乎旀,至於外南山合四牌各字內段,遠近諸處,松橡檜柏,一望茂盛,無一斧斫之痕,而或有一二蟲損處是白乎旀,字內各處諸壇,壇上壇下階砌莎草及紅箭門,俱爲無頉是白齊。傳曰,知道。
上在昌德宮。停常參·經筵。
午時,日暈。
藥房都提調金思穆,提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
趙台榮啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于趙台榮曰,大臣·備局堂上引見。
朴宗薰啓曰,左承旨韓兢履,右承旨徐長輔,右副承旨申緯,今日不爲仕進,竝卽牌招,何如?傳曰,允。
又啓曰,藥房三提調,持湯劑來待矣。傳曰,封入。
趙台榮啓曰,副校理趙琮鎭,有稟達事,來詣閤外請對矣。傳曰,退去本館,以箚子書入。
又啓曰,副校理趙琮鎭,雖伏承退去本館,以箚子書入之敎,而亂本未拔,忠憤自激,更爲求對矣。傳曰,退去。
又啓曰,副校理趙琮鎭,雖伏承退去之敎,而亂本自在,忠憤轉激,更爲求對矣。傳曰,退去。
又啓曰,副校理趙琮鎭,連伏承退去之敎,雖極悚惶,亂逆自在,懲討爲急,冒死更爲求對矣。傳曰,斯速退去。
李箕淵啓曰,玉堂上下番俱空,已至多日,事甚未安。校理李羲肇,修撰趙萬永,旣有只推之命,竝卽牌招入直,何如?傳曰,允。
以校理李羲肇,修撰趙萬永牌不進罷職傳旨,傳于李箕淵曰,只推。
李箕淵啓曰,翰圈爲之事命下,已至多日,事甚未安。別兼春秋洪敬謨,旣有只推之命,卽爲牌招會圈,何如?傳曰,允。
又啓曰,景慕宮都提調以下,奉審後來待矣。傳曰,入侍。
以左承旨韓兢履,右承旨徐長輔,右副承旨申緯牌不進罷職傳旨,傳于朴宗薰曰,只推。
趙台榮啓曰,明日傳香,禮房承旨,當爲齋宿,右承旨徐長輔,所當牌招,而拘於廳規,不得請牌,何以爲之?敢稟。傳曰,牌招。
以右承旨徐長輔再牌不進罷職傳旨,傳于朴宗薰曰,只推。
有政。吏批,兼判書南公轍陳疏,參判李存秀進,參議朴宗琦在外未肅拜,同副承旨李箕淵進。啓曰,判書南公轍陳疏入啓,參議朴宗琦在外未肅拜,小臣獨政未安,何以爲之?敢稟。傳曰,仍爲之。以鄭元容爲輔德,南周憲爲文學,李龍秀爲同經筵,韓光璧爲律學敎授,徐能輔爲黃海監司,會寧府使張鉉宅,仍任事承傳,前牧使南麟耇,今加通政,侍從臣文學南周獻父,加資事承傳,書題單尹得運,以李應奎爲兵曹正郞,鄭煥宗爲鐵原府事。
兵批,判書李相璜病,參判申絢病,參議尹羽烈入直進,參知閔德基病,同副承旨李箕淵進。啓曰,兵批,無緊窠,吏批無送西之人,無政事之意,敢啓。傳曰,知道。
趙台榮,以兵曹言啓曰,忠翊衛將張持大,景福宮衛將李興聃,文臣兼宣傳官李奎鉉,俱以身病猝重,勢難供職,呈狀乞遞,竝改差,何如?傳曰,允。
又以兵曹言啓曰,本曹正郞尹命圭,身病猝重,屢度呈狀乞遞。宿衛重地,不可久曠,今姑改差,何如?傳曰,允。
又以兵曹言啓曰,前黃海監司李勉昇,自吏曹送西矣。瓜滿監司,例爲樞銜下批,而時無見窠,僉知中樞府事尹昌离,除授在外,過限未上來,依法典改差,其代,李勉昇,僉中樞下批,何如?傳曰,允。
兵批,判書李相璜進,參判申絢病,參議尹羽烈病,參知閔德基病,同副承旨李箕淵進。
兵批啓曰,慶尙右兵使,忠淸水使,今當差出,而擬望之人乏少,他道水使守令,竝擬,何如?傳曰,允。
吏批啓曰,鐵原防禦使,今當差出,而擬望之人乏少,他道已準限守令,竝擬,何如?傳曰,允。以安敬國·洪秉義·方孝德爲五衛將,金儀祥爲忠壯將,金道喆爲景福將,金鏺爲慶熙將,韓復衍爲翊贊,金瑩綬爲都摠經歷,李世茂·沈說泰爲武兼,權逴爲慶尙右兵使,趙在昇爲忠淸水使,金鎭元爲甫下僉使,金學基爲天摩僉使,沈豐祖爲阿耳僉使,劉道亨爲梨津萬戶,同知單申絅·崔宗崙,護軍洪羲臣·柳成逵,副護軍權晙副司直崔時淳·姜浚欽·鄭日泰·尹景鎭·洪學淵·林東鎭·尹愭·金學淳·金熙華·金炳球,副司果尹日逵·林處鎭·沈能稷·尹秉烈,僉知李勉昇,竝單付,以安宅仁爲忠翊將,范潤祥爲景福將,趙民和爲文兼,申彦模爲訓鍊判官,柳成逵爲廣州中軍,黃海道兵馬水軍節度使單徐能輔。
吏曹口傳政事,以洪穉圭爲泰陵參奉。
吏曹口傳政事,別兼春秋單金陽淳。
傳于李箕淵曰,閣圈爲之。
李箕淵,以奎章閣言啓曰,閣圈爲之事,命下矣。檢校提學金祖淳,直提學李存秀·金履喬,檢校直閣李魯益,檢校待敎朴宗薰·李鶴秀,卽爲牌招,以爲會圈之地,何如?傳曰,允。
又以弘文館言啓曰,本館下番闕直,事甚未安。校理李羲肇,修撰趙萬永,旣有只推之命,竝卽牌招,以爲推移入直之地,何如?傳曰,允。
朴宗薰,以司饔院監膳提調意啓曰,漁夫契貢人等呼訴內,近以風勢不調,又値秀魚卵育之時,魚族深入海底,設網屢日,終未捉得,明日日下生鮮,將至闕供之境,限捉得間,願以活鷄全數代封云。在前如此之時,曾有稟處變通之事,而莫重御供,自下不敢擅便,惶恐敢啓。傳曰,折半代封。
兼吏曹判書南公轍疏曰,伏以臣,每有一番政命,輒有一番瀆擾,仰貽酬應之繁,而頑然若不知懼者,是豈可已而不已哉?一則柄要之地,睢盱之場,不欲長據而久蹲者,人情無怪如此也。一則才彦濟濟之時,妨賢不去,爲嫌甚大也。加以七八年貞疾,去益沈痼,激揚鑑別,非所可議,雖以日前口傳望言之,做錯非細,此莫非病昏不察之致。如是而冒當重任,其勢末由,由前由後,臣之欲自劃於銓職者,非直一己之私也,每承批旨,天聽邈然,微誠無以自見,又以調理行公爲敎,此指一時之症,偶然之祟,可以時日內差復者耳。今臣之病,何以期此?臣於本症之外,又因近來日候之乖宜,重得毒感,寒熱交攻,頑痰凝塞,上嘔下泄,元氣落下,多般藥治,終無差減,比之日昨所陳,十倍加劇,政牌已下,實無束帶承膺之望,惶隕抑塞,如添一症,臣旣以矢心負心,質言食言,仰陳於君父之前矣。同朝之士,亦皆以已遞知之,臣雖欲出而行政,有靦面目,人謂斯何?此箇事狀,宜殿下深加體諒,鞶帶之禠,不俟終日,而如其不然,嶺海斧鉞之誅,惟願速被,毋致上下之相持而已。玆敢力疾構疏,仰首申籲於宸嚴之下。伏乞聖明,特垂仁惻,使一物之賤,得全微諒,復尋生路,公私不勝幸甚。臣無任云云。答曰,省疏具悉。吏判之任許遞。
別兼春秋洪敬謨疏曰,伏以臣於年前,職忝兼史,猥當圈會,自速僨事,公格莫嚴於館規,私義難壞於廉防,以此陳章,幸蒙體諒,至今追惟,尙切愧悚。昨伏承恩除,復以臣爲別兼春秋,使之會圈,而成命旣久於閱月,召牌荐降於繼日,臣聞命瞠若,不知措躬之所也。雖尋常有司之職,固不敢冒當於僨誤之地,況本館故規,畫若金石,圈席一步,截成鐵限,雖欲違越而不可得者乎?前後諸僚之相繼疏籲,亦以此也,而擧蒙恩遞,獲伸微諒,今臣處義,與兩僚少無異同,召命之下,承膺無路。玆敢隨詣朝房,據實仰暴。伏乞聖明,俯賜鑑諒,亟許遞改,回授無故之人,俾圈事克完焉。臣無任云云。省疏具悉。所請依施。
別兼春秋金道喜疏曰,伏以臣,猥以無似,久叨匪分,出入簪筆,今已三年于玆,常切妨賢之嫌,只有須代之願矣。幸承翰圈之成命,而閱月未行,惟俟僚席之備員,而刻日準事,第臣老母,素患胸腹之病,忽當換節之交,如期闖發,藥餌竟無其效,食飮未免全却,臣方左右扶將,日夜焦煎,離側供職,誠末如之何。且臣於右僚,有衆所共知難安之義,旣無以周旋於同館,尤何可會議於共席乎?以情以勢,趨膺無路,玆敢忙綴短籲,猥控私義。伏乞聖明,俯賜鑑諒,亟許遞改,回授無故之人,俾圈事無滯,而微諒獲伸焉。臣無任云云。省疏具悉。爾其勿辭救護。
丁丑四月初五日卯時,上御熙政堂。藥房入診,大臣·備局堂上,引見入侍時,都提調金思穆,提調金蓍根,副提調朴宗薰,假注書金逸淵,記注官安亨鎭,別兼春秋鄭基善,檢校直閣鄭元容,左副承旨趙台榮,假注書李冕植,事變假注書金聖默,右議政金思穆,行戶曹判書朴宗慶,判中樞府事李肇源,行大護軍金羲淳,左參贊李好敏,行大護軍鄭尙愚,兵曹判書李相璜,禮曹判書趙德潤,漢城判尹金蓍根,訓鍊院都正李溏,韓陵君李海愚,同知敦寧府事金基厚,戶曹參判趙鍾永,行護軍金履載,以次進伏。醫官吳千根·秦東秀·卞之錞·李彦厚,朴器成·李命運,進伏楹外訖。思穆曰,日候不調,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。仍命醫官入診。千根·東秀·之錞·彦厚·命運等,以次診候訖,退伏奏曰,脈候左右三部調均矣。思穆曰,湯劑中,去人蔘進御,今已屢貼,諸節,若何?上曰,一樣矣。命藥房先退。元容·逸淵退出。千根等,亦退出。上曰,次對爲之。仍敎曰,都承旨,以次對承旨擧行,軍士房承旨,先退,可也。台榮退出。二十七行十八字刀割且今三司前望,屢日不下,今日賓對,尤異於他時,而無一人進參,政院雖欲請牌,亦無可招之人,豈有如此國體乎?亟令備員,益切區區之望也。思穆曰,頃因北關御史別單,所陳諸條,覆啓關問矣。卽見咸鏡前監司李羲甲狀啓,則其一,端川·甲山·鏡城所在七鎭堡,存革間,雖無關係,而究其設施之意,有難一時竝罷。梨洞則仍舊以置,而雙靑·黃土,則合設於古城舊址,森森坡,與寶化合設,溫,與吾村合設,而間烽間撥,依前施行,梨洞及雙·黃兩堡合設者,仍作南兵營自辟窠,寶化堡合設者及原劃給慶興造山堡,仍作北兵營自辟窠。其一,安邊永豐社,以形以弊,俱合設邑,而但該邑策應,全資於此,旣難移屬他鎭,該社民人,聚散無常,不可遽然設鎭。其一,端川貢銀,每年爲伍百兩,而近店三社,以採銀之故,民皆蠲役給復,則較其利害,得不補失,而爲弊多端,徒爲民瘼,自今貢銀,永爲革罷,銀礦則任其私商之採取,依他例收稅以納事,請令廟堂稟處,而前南兵使徐春輔,亦以鎭堡合說及永豐設鎭事,有所論啓,而與道臣,別無異見,北兵使趙岐,以鎭堡沿革,事係難愼爲辭矣。甲茂兩邑,已成北邊之屛蔽,則東西七鎭,不關內地之防守,其在汰冗官去冗兵之義,道啓合設之請,不害爲方便之策,而北兵使之以鎭堡沿革,事係難愼爲辭者,亦不爲無據,合設一事,今姑置之。永豐設鎭之議,其來已久,民願亦然,而該邑自以孔路弊局,公私資賴,專在永豐,則設此不急之鎭,以凋一邑之力,已涉無當,民則朝聚而暮散,土亦少闢而多荒,草創鎭堡,難保成樣,則反有除弊生弊之慮,此亦姑置,以存難愼之意,端川貢銀事,設礦年久,爲弊日滋,民情稱苦,道啓請罷,以朝家軫恤遠民之念,不可不亟思變通,而第念各道銀店,無不凋廢,昔之以貢稅爲名者,殆無一處見存,至於地部所需,則銀條應下,其數亦多,今若罷貢作稅,還錄復結,則貢納所減之充代,經費所補之實數,所當消詳酌量,以盡俱便之策,更爲關問道臣後,稟處,何如?上曰,依爲之。出擧條思穆曰,卽見京畿監司李魯益狀啓,則枚擧延曙·重林兩驛察訪牒呈以爲,昨年潦水,延曙站·碧蹄站及重林之盤乳站·慶信站,位土成川,畓之永爲災頉者,不可不變通給代,而驛位田之永災不耕者,以廢寺田及屬公田充給,載在通編,以糧餉均役廳屬公屯土之傍近於各站者,依法給代爲辭矣。驛站凋弊,畿內最甚,今此狀請,固知出於蘇捄之意,而以廢寺田屬公田,充給位田,雖載於通編,然而糧餉廳及宣惠廳屯田,則旣非屬公之物,又非廢寺之田,不但名色各異,且其軍餉與經費,所重有在,初非可論於代給驛位者,置之,何如?上曰,依爲之。出擧條思穆曰,會寧府使張鉉宅,移拜御營中軍矣,關北之昨年秋事,未免失稔,此時撫恤之責,難付生手,且是邊邑,不可數遞,以貽迎送之弊,仍任,何如?上曰,依爲之。出擧條思穆曰,臣不憚煩猥,冒陳至懇,竊冀聽卑之天,庶察由中之情,聖批靳允,旣未蒙體諒之恩,則臣之抑鬱悶蹙,歷日靡措,如臣無似,冒竊匪據,而鼎席不備,仰成無所,廟務委積,公事一埤,而一自年前乞休以來,臣固自居以已退,世亦共諒其難强,凡諸訏謨應酬之節,茫如隔生,莫省頭緖,不但癃痼之疾,昏塞之見,萬無擔夯之望而然也,則在今急先之務,宜莫先於僚相之具備,而至若瀛選,國之大政,積薪悶鬱之歎,又莫如今時,而臣於此事,自有鐵限之情勢,未敢隨卽建請,則此亦緣臣獨忝相職之故也。此已如此,則外此積滯之務,又何可毛擧乎?伏乞亟降枚卜之命,以幸國事,不勝至祝。上曰,終當下敎矣。出擧條上曰,諸宰奏事。羲淳曰,璿源譜略中,先朝別號,添刊以入事,旣承成命,今方改張,而至於總敍,則今番工役,旣經載錄,且今別號奉載,卽從便追補也,總敍不必添錄,故敢達矣。羲淳曰,譜略,所當還爲奉出改張,而每當似此添刊時,只以添刊之張,進詣殿庭,請出奉安件及進上件,校正改張,亦多其例,今番亦以此爲之似好,故敢達矣。上曰,依此爲之。羲淳曰,以景慕宮修改事,有奏達事,而都相旣不登筵,故臣敢此仰達矣,本宮正殿後面,棟楹朽縮壁破,祔宮之前,不可不修改,而秋後則工役不如此時,都提調以下,進詣奉審後,稟旨擧行,何如?上曰,依此爲之。仍命退。諸臣退出。宗薰曰,今秋武科時規矩中貫革,以一百步受點矣。貫革步數,法典則一百五十步,而亦多以一百三十步施行,至於百步,則旣無其例,且違試規,故敢此提奏矣。上曰,原單子入之,可也。仍命退。承史以次退出。
丁丑四月初五日申時,上御熙政堂。景慕宮奉審後,都提調以下入侍時,同副承旨李箕淵,假注書李冕植,記注官安亨鎭·曺錫鯤,都提調金載瓚,行戶曹判書朴宗慶,景慕宮提調金羲淳,禮曹判書趙德潤,以次進伏訖。載瓚曰,數日日氣淸和,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。嘉順宮氣候,何如?上曰,一樣矣。載瓚曰,臣謹承下敎,與本宮提調及戶禮堂,正堂有頉處,進詣奉審,則西南角連壁柱木一箇退,柱木一箇下端接礎處,朽傷蹲縮,壁土間有罅隙,及今修改,不容少緩,令該曹,卽爲擇日擧行,何如?上曰,依爲之。出擧條載瓚曰,臣今日適得方寸之時,敢此仰達矣。沁賊處分,一向靳允,此無他,以殿下之私恩,欲掩擧國之公法,臣於此竊不勝悚蹙,伏願亟加三思,以副臣民之望焉。上命退。載瓚等退出。承史以次退出。
上在昌德宮。停常參·經筵。
趙台榮啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,左承旨韓兢履,右承旨徐長輔,右副承旨申緯,今日不爲仕進,竝卽牌招,何如?傳曰,允。
又啓曰,藥房提調副提調,持湯劑來待矣。傳曰,封入。
趙台榮啓曰,副校理趙琮鎭,雖伏承斯速退去之敎,而願借方寸之地,以效沫飮之義,冒死更爲求對矣。傳曰,退去。
又啓曰,副校理趙琮鎭,雖伏承退去之敎,而亂逆懲討,係宗社安危,不得請則不敢止,冒死更爲求對矣。傳曰,退去。
又啓曰,司諫權熀,有稟達事,來詣閤外請對矣。傳曰,退去。
又啓曰,司諫權熀,副校理趙琮鎭,荐承退去之敎,益切抑鬱之忱,未蒙召接之前,實無退去之望,冒萬死更爲求對矣。傳曰,退去。
又啓曰,司諫權熀,副校理趙琮鎭,屢次求對,未蒙召接,忠憤益激,不揆瀆擾,冒萬死更爲請對矣。傳曰,斯速退去。
又啓曰,司諫權熀,雖伏承退去之敎,而亂本自在,忠憤轉激,更爲求對矣。傳曰,退去。
又啓曰,司諫權熀,副校理趙琮鎭以爲,討逆衷情,實是環八域所同,請對事例,元來退一步不得,屢煩瀆擾,雖萬萬悚惶,冒萬死更爲求對矣。傳曰,竝遞差。
朴宗薰啓曰,假注書金逸淵,身病猝重,勢難察任,今姑改差,何如?傳曰,允。
金逸淵改差,代以鄭知容爲假注書。
李箕淵啓曰,翰圈爲之事,命下矣。新除授別兼春秋金陽淳,卽爲牌招,以爲會圈之地,何如?傳曰,允。
趙台榮啓曰,臣台榮,依定式進詣香室奉審,則香祝·樻祝·板袱子,精潔之意,敢啓。傳曰,知道。
以修撰趙萬永再牌不進罷職傳旨,傳于李箕淵曰,只推。
朴宗薰啓曰,吏曹郞廳來言,本曹判書有闕,政事,取稟。傳曰,當日爲之。
備邊司薦望,以徐春輔爲統制使,以尹益烈爲開城留守,以金相休爲江華留守。
朴宗薰,以吏曹言啓曰,軍資監正李翊會呈狀內,矣身素患痰癖之症,近尤添劇,時月之內,萬無起動供職之望云。其身病旣如是,則有難强令察任,改差,何如?傳曰,允。
有政。吏批,判書未差,參判李存秀進,參議朴宗琦在外未肅拜,同副承旨李箕淵進。以朴崙壽爲吏曹判書。又啓曰,新判書命招,同參政事,何如?傳曰,允。又啓曰,判書朴崙壽牌不進,參議朴宗琦在外未肅拜,小臣獨政未安,何以爲之?敢稟。傳曰,仍爲之。
以金熙華爲軍資正,開城留守單尹益烈,江華留守單金相休。
兵批,判書李相璜病,參判申絢病,參議尹羽烈病,參知閔德基入直進。同副承旨李箕淵進。同知單金鏺,僉知三單安敬國·洪秉義·金儀祥,護軍金銑·申鴻周·吳文常·康漢健,副護軍李載弘·李圭男,統制使單徐春輔。
趙台榮,以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
兵曹,以金煐爲御營中軍。
以左承旨韓兢履,右承旨徐長輔,右副承旨申緯牌不進罷職傳旨,傳于朴宗薰曰,只推。
以校理李羲肇牌不進罷職傳旨,傳于李箕淵曰,只推。
以別兼春秋金陽淳牌不進罷職傳旨,傳于李箕淵曰,只推。
朴宗薰,以吏曹言啓曰,贈諡正憲公許伯琦延諡,今月十三日,定行於京畿陽智地云矣,敢啓。傳曰,知道。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局局別將李檍,身病甚重,勢難察任,改差,何如?傳曰,允。
領敦寧金祖淳箚曰,伏以閣圈有命,以臣有檢校提學之銜,牙牌臨召矣。在臣不俟駕屨之義,固宜卽地趨承,奉行之不暇,而臣自春初以來,長嬰疾病,劇歇無常,勞苦倦極,世念灰冷,呻吟沈痼,生意都索,以是之故,陪扈之班,廷賀之儀,俱不克隨諸臣後,而旬朔起居之曠,將至百日之久,此豈臣所樂爲而然哉?疾病之中,固又有不得不然者耳。伏惟聖明,或已垂照於此矣。牙牌體重,例不敢違傲,而目下病狀,近又添苦,宛轉床笫,蠢動無路,由前由後,臣分都虧,有臣如此,生不如死,玆敢忙陳短箚,仰瀆崇嚴。伏乞聖明,亟治臣違逋之罪,以存舊規,仍遞臣檢校之任,俾圈事無滯,千萬幸甚。取進止。答曰,省疏具悉卿懇。愼節奉慮,卿其勿辭,安心調理,俟病差入來完圈。仍傳于李箕淵曰,此批答,遣史官,傳諭于領敦寧,四十九行十字刀割
上在昌德宮。停常參·經筵。
趙台榮啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,右副承旨申緯,今日不爲仕進,卽爲牌招,何如?傳曰,允。
又啓曰,來十一日,朝參日次矣,敢稟。傳曰,停。
李箕淵啓曰,來十一日,輪對日次矣,敢稟。傳曰,當次人受點,後日次來待。
趙台榮啓曰,藥房提調,持湯劑來待矣。傳曰,封入。
又啓曰,假注書李冕植,身病猝重,勢難察任,今姑改差,何如?傳曰,允。
李箕淵啓曰,翰圈爲之事命下,已至多日,尙未擧行,事甚未安,別兼春秋金陽淳,旣有只推之命,更爲牌招,以爲會圈,何如?傳曰,允。
以別兼春秋金陽淳牌不進罷職傳旨,傳于李箕淵曰,只推。
以校理李羲肇,修撰趙萬永牌不進罷職傳旨,傳于李箕淵曰,只推。
李箕淵,以弘文館言啓曰,本館下番闕直,事甚未安。校理李羲肇,修撰趙萬永,旣有只推之命,竝卽牌招,以爲推移入直之地,何如?傳曰,允。
以右副承旨申緯牌不進罷職傳旨,傳于趙台榮曰,只推。
以京畿監司李魯益狀啓,楊州牧使李勉求,身病沈重,萬無還任之望,不得已罷黜事,傳于李箕淵曰,令該曹,口傳差出,催促下送。
上在昌德宮。停常參·經筵。
趙台榮啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,左承旨韓兢履,右承旨徐長輔,右副承旨申緯,今日不爲仕進,卽爲牌招,何如?傳曰,允。
又啓曰,藥藥副提調,持湯劑來待矣。傳曰,封入。
傳于朴宗薰曰,明日春到記爲之,處所,以仁政殿爲之。
傳于朴宗薰曰,都承旨,馳詣泮宮,今日朝食堂,收收取以來。
李冕植改差,代以申萬休爲假注書。
申萬休在外,代以林翰鎭爲假注書。
朴宗薰啓曰,假注書林翰鎭,時無職名,令該曹,依例付軍職,官帶常仕,何如?傳曰,允。
傳于趙台榮曰,明日出宮門路,以協陽門爲之。
朴宗薰啓曰,翰圈爲之事命下,已至多日,尙未擧行,事甚未安。別兼春秋金陽淳,旣有只推之命,更爲牌招,以爲會圈,何如?傳曰,允。
以校理李義肇,修撰趙萬永牌不進罷職傳旨,傳于李箕淵曰,只推。
李箕淵啓曰,玉堂上下番俱空,事甚未安。校理李羲肇,修撰趙萬永,旣有只推之命,竝卽牌招入直,何如?傳曰,允。
以左承旨韓兢履,右承旨徐長輔,右副承旨申緯牌不進罷職傳旨,傳于朴宗薰曰,只推。
吏曹口傳政事,別兼春秋單朴綺壽。
吏曹口傳政事,以金煐爲楊州牧使。
兵曹,以李馨秀,爲御營中軍。
趙台榮,以訓鍊都監言啓曰,本局軍校等,奉足上下在卽,而從事官李翊會,軍資正,今已遞改,時無職名,令該曹,口傳付軍職,何如?傳曰,允。
兵曹口傳政事,副司果單李翊會。
李箕淵,以宗簿寺提調意啓曰,先朝御牒中,添書張,今已刊印矣。進上進獻件陪進日時,令日官推擇,則今月初九日午時爲吉云。以此日時,臣等依前具儀仗鼓吹,陪進殿廷,與承旨請出,改張以入,而奉謨堂奉安國朝御牒及璿源譜略改張本,一體陪進,自內閣稟旨擧行,其餘件,自本寺次第改張之意,敢啓。傳曰,知道。
又以奎章閣言啓曰,璿源譜略改張件,明日自宗簿寺陪來云。奉謨堂·宙合樓所奉件,當進詣改張,內上件,亦當進詣仁政殿月臺,請出修正,而曾有改張印本直爲內入之例矣。今番則何以爲之乎?敢稟。傳曰,允。內上件,改張印本直爲內入,可也。
又以禮曹言啓曰,卽接永禧殿官員所報,則今四月初九日,春到記試取時,兩官俱爲觀光云。莫重之地,不可曠直,假官,依定式,令吏曹,以成均館官員,口傳啓下,以爲代直後赴試之地,何如?傳曰,允。
趙台榮,以兵曹言啓曰,新除授天摩僉使金學基,素抱風痺之症,猝然添劇,時月之內,萬無登途赴任之望,呈狀乞遞。實病旣如此,則不可强令赴任,罷黜,何如?傳曰,允。
又以禁衛營言啓曰,本營騎士將金啓默,身病猝重,勢難察任,改差,何如?傳曰,允。
又以義禁府言啓曰,明日親臨仁政殿,春到記儒生試取時,本府都事七員赴擧,一員奉命在外,只有二員,本府入直都事,當直入直都事,公事回公都事,仁政門·光範門·崇範門禁亂都事,無以推移,假都事四員,令該曹,口傳差出,以爲分排之地,何如?傳曰,允。
開城留守尹益烈疏曰,伏以臣,桑楡頹景,樗櫟散材,四無扳援,百不肖似,而濫蒙洪造,躐躋卿列,恩重邱山,報蔑絲毫,居常愧懼,若墜淵谷,迺於千萬匪意,分司除命,有隕自天,臣誠驚感惝怳,莫省攸措。念玆松京一府,地介畿海,境狹人衆,民趨末利,俗嚚訟繁,保釐之任,從古難愼,而又自年來,府庫枵然,財用匱竭,百弊繁興,着手無地,雖使材猷幹局,足以有爲者當之,尙有嘻其奈何之歎,況以臣衰朽之質,迂鈍之識,精力旣無以剸煩,才具又乏於蘇瘼,前後忝竊,內外歷敭,了無涓埃之裨益,而今乃猝然委之以管理舊都之責,則是何異於强僬僥以萬勻,策駑駘以千里也哉?臣若徒恃寵靈,不揆愚賤,冒昧承當,恬若固有,則畢竟僨誤,可立而俟,臣身狼狽,固不足恤,而其於仰累則哲之明何哉?嗚呼,臣之頂踵毛髮,罔非恩造,欲報之德,河海莫量,夷險燥濕,死生以之,雖使肝䐉塗地,庶幾其萬一圖酬,卽臣之素所蓄積,而顧臣庸愚之實,臣固自知,其何敢不量而入,自致辜恩之誅哉?揣分度力,冒膺無路,玆敢不避煩猥,仰瀆崇嚴。伏乞聖慈,俯垂鑑諒,念重任之不可濫授,察臣言之非出飾讓,亟命鐫臣所叨之職,回授可堪之人,以幸公私,不勝大願。臣無任云云。答曰,省疏具悉。卿其勿辭察任。
江華留守金相休疏曰,伏以江都,天險之國也。摩尼爲鎭,穴口爲蔽,環以重溟,隱以疊城,又加之汨泥沮壤,浦土坎陷,斷港曲壍,水道幽晦,雖有銕騎萬隊,敵無所聘其勇,雖有艨衝千艘,賊無處泊其碇,粵昔麗王之都此地也,遼元脅之誘之,必欲其降陸者,蓋畏其阻而無以制其命也。夫以其險之如此,而往在丙丁之亂,虜兵不過數千,而弘夷一震,滿城魄奪,未及交鋒而土崩瓦解,長驅而進,如入無人,此其故何哉?備不預具,而帥不得人也。所謂固國,不以山谿之險者,是豈非明驗歟?自是以來,深軫衣袽之戒,漸修陰雨之備,場草芝以牧軍馬,堰船頭以贍民田,歲糴一十七萬石米,以儲糧餉,時鍊一萬七千兵,以充部伍,經以鎭堡,緯以島嶼,廣築墩臺,增置烽燧,凡諸弓矢鎗劍砲石形名等,禦敵之具,無不備豫,而又選其賢能,以任保障之責,故地利人和,相輔以固,屹然中峙,爲國咽喉,遂無西顧之憂,昇平日久,人心日玩,戎政漸弛,武備轉墮,城不增修,夷而爲道,池不加濬,汚而爲萊,弓蠹而角崩,伐敗而蔑苑,金鼓之聲,讙而不亮,鳥章之文,暗而不章,凡所以備不虞者,一切蕩然無復其舊,此已寒心,而最是可恃而無懼者,專係於足食足兵,而餉穀不滿千石,支計沒策,軍伍太半逃故,簽括無人,此非臣隱度之語,卽擧世所共誦言而憂歎者也。其勢之遑汲若是,則雖有金城湯池,其將何恃而爲固,雖有智士能臣,亦將却顧而反走,而況如臣者,少無技能,老益昏憒,眞所謂幸天下無事者,而忽膺聖簡,濫叨重寄,受命憂悸,夜不成寐,反復思量,報效無路,與其不揣事勢之罔措,而自致僨誤,毋寧早列闇劣之實狀,而免速罪戾,苟非然者,保釐之職,卽成王所以命畢公者,而今迺被之於衰朽無似之賤身,則其爲榮寵何如,恩顧何如,而漫飾浮辭,自托例讓,以仰孤歷試之隆眷,下負直前之素心,臣雖無狀,寧有是理?所以如此者,蓋必有不容不爾之故。伏乞聖明,俯鑑微誠,將臣新授江華留守之命,亟許還收,特簡賢能才智之臣而任之,以蘇弊局,以鞏關防,千萬幸甚。臣無任云云。答曰,省疏具悉。卿其勿辭察任。
別兼春秋金陽淳疏曰,伏以翰圈有命,兼銜例付,踵而召牌降矣。在臣義分,趨膺是急,而抑臣有不可冒進者。臣於年前,職叨檢閱,隨參圈坐,因僚議之携貳,致圈事之不諧,遂有大僚論勘,至今追惟,悚惶在心,自是以後,不可復齒圈席,館規甚嚴,一二僚寀,疏引蒙解,職由於此,今臣去就,宜亦無異,抗顔進赴,其勢無路,冒違恩召,輒敢陳暴。伏乞聖慈,俯賜諒察,遞臣所帶,俾存館規,公私幸甚。臣無任云云。省疏具悉。所請依施。
上在昌德宮。停常參·經筵。
寅時卯時,有霧氣。
趙台榮啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,今日殿座,承旨當爲備員,而左承旨韓兢履,右承旨徐長輔,右副承旨申緯,不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
趙台榮啓曰,卽者兵曹郞廳來言,今日殿座,別侍衛當爲進參,而判書李相璜有身病,不得進參云,卽爲牌招,何如?傳曰,允。
朴宗薰啓曰,翰圈爲之事,命下矣。別兼春秋朴綺壽,卽爲牌招,以爲會圈,何如?傳曰,允。
又啓曰,翰圈爲之事,命下矣。新除授別兼春秋朴綺壽,時在京畿龍仁地,斯速乘馹上來事,下諭,何如?傳曰,允。
又啓曰,玉堂上下番俱空,已至多日,事甚未安,校理李羲肇,修撰趙萬永,旣有只推之命,竝更牌招入直,何如?傳曰,允。
傳于朴宗薰曰,科次入侍。
傳于朴宗薰曰,春到記儒生講居首,通幼學李鳳柱,製述賦居首三下一進士鄭德和,竝直赴殿試,講之次通幼學鄭海龍,製述之次三下二生員徐騏輔,竝直赴會試,講之次通幼學張時用,製述之次三下生員吳羽常,竝給二分,講之次略幼學李垿等三人,製述之次次上進士金鏴等四人,竝令該曹,考例施賞。
以左承旨韓兢履,右承旨徐長輔,右副承旨申緯牌不進罷職傳旨,傳于朴宗薰曰,只推。
以校理李羲肇,修撰趙萬永牌不進罷職傳旨,傳于朴宗薰曰,只推。
兵曹,以徐英輔爲摠戎中軍。
以江原道放未放成冊,傳于趙台榮曰,徐有永·金載益·方禹鼎,以上放。
朴宗薰,以奎章閣言啓曰,臣等進詣奉謨堂,所奉璿源普略,宙合樓所奉璿源譜略,竝改張後,還爲奉安之意,敢啓。傳曰,知道。
又以奎意閣言啓曰,閣圈命下,已至多日矣。檢校提學金祖淳,由限已過,何以爲之乎?敢稟。傳曰,牌招。
又以奎章閣言啓曰,檢校待敎李龍秀,自鄕上來云,卽爲牌招,以爲同參會圈之地,何如?傳曰,允。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以訓鍊都監言啓曰,去夜初更量,幼學尙健容,本局邏卒處,犯夜被捉,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜初更量,犯夜幼學尙健容,移送秋曹事,命下矣。尙健容,依更數,決笞三十度放送之意,敢啓。傳曰,知道。
又以義禁府言啓曰,忠淸監司權常愼狀啓內,雙樹中軍兪漢宗,爲先罷黜,其罪狀,令攸司稟處事,啓下矣。兪漢宗,時在任所,依例發遣府書吏,交代後,拿來,何如?傳曰,待待命拿囚。
領敦寧府事金祖淳箚曰,伏以臣於日前,遽奉召命,而疾病在身,未便趨走,不免冒昧陳懇,深夜瀆擾,庶幾亟被逋慢之罪,仍䣃檢校之銜,及乎批旨之下,反承調理之敎,感惶之餘,實不勝倀然失圖也。由限已滿,牙牌復臨,在臣分義,苟可以一分强起,寧敢又生偃處之心,而顧臣狗馬之恙,非但目下之不可以風而已,雖復經涉時月,徐加調治,猝難望其彈冠束帶,出入脩門,日月之明,雖靡不燭,而伏想猶有所遺照於微賤之狀也。牙牌體重,而緣臣而再至於屑越,成命多日,而緣臣而將歸於擔閣,自知罪負,金木猶輕,然其不可强者,非臣之得已也,跧伏床笫,隕越而已。伏乞聖慈,憫然垂諒,亟許遞臣檢校提學之任,俾便公私,仍治臣逋慢之罪,以勵臣分焉。取進止。答曰,省箚具悉卿懇。日前箚中,有不得不然之語,而予未及思之矣,今又見來箚,非但有愼節,必以向來怪鬼錄說爲難安,此豈成說乎?彼錄所爲云云,無倫無脊,做出無根之說,欲爲疑辭誣逼之凶計者,其心所在,人孰不知?在他人,尙不足介懷,而況卿乎?予於平日所望於卿者,果何如,而予有不逮,則開釋寡昧,庶幾寡過,惟卿之責,卿反以似此不屑之事,區區强引,豈非千萬不當乎?卿須體予至意,俟病間,入來承候,仍行會圈。仍傳于李箕淵曰,此批答,遣史官,傳諭于領敦寧。
丁丑四月初九日卯時,上詣仁政殿。春到記儒生分製講,試取入侍時,行都承旨朴宗薰,左副承旨趙台榮,同副承旨李箕淵,記事官朴心壽,假注書林翰鎭,別兼春秋鄭基善·金道喜,提學南公轍,直提學李存秀·金履喬,檢校直閣鄭元容,以次侍立。時至,通禮,跪啓請外辦。上具翼善冠·衮龍袍,出宣化門。藥房提調金蓍根,副提調朴宗薰,進駕前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿,上降輿陞座。引儀,唱試官及儒生,行四拜禮。禮訖,公轍等,進前奏曰,今日朝氣陰曀,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。嘉順宮氣候,何如?上曰,一樣矣。宗薰啓曰,兵曹判書李相璜,旣以別侍衛入來,而讀券官蒙點之後,謂有情勢,不爲進參,事甚未安,從重推考,申飭進參,何如?上曰,依爲之。出擧條又啓曰,讀券官南公轍,講製命官,兼爲之事命下,而旣無文蹟,何以爲之?上曰,書出,可也。出榻敎讀券官行知中樞府事南公轍,吏曹參判李存秀,行護軍金履喬,對讀官侍講院輔德鄭元容,副護軍金啓溫,副司直李羲準,副司果尹豐烈,考官漢城判尹金蓍根,兵曹參判申絢,參考官行副護軍洪冕燮·金魯應,侍講院弼善李允謙,副司直洪學淵,以次就座進伏。上命書題。公轍·存秀書題曰,爲人君止於仁賦。限申時,羲準·豐烈,奉御題懸之。上命儒生,呼名開講,講至第三員,上命禮畢,因命姑俟此儒講畢。通禮,跪啓講降座乘輿。上降座乘輿。上曰,讀券官李相璜代,金履喬爲之。駕前下敎出仁政門,由肅章門·協陽門,入宣化門,命出標信解嚴,還內。諸臣以次退出。
丁丑四月初九日申時,上御熙政堂。科次入侍時,行都承旨朴宗薰,假注書林翰鎭,別兼春秋鄭基善·金道喜,讀券官行知中樞府事南公轍,吏曹參判李存秀,行護軍金履喬,對讀官侍講院輔德鄭元容,副護軍金啓溫,副司直李羲準,副司果尹豐烈,以次進伏訖。宗薰,持考取試券七張進前。上曰,科次爲之。元容,進讀二張訖。宗薰曰,對讀官,輪次讀奏,何如?上曰,唯。元容退伏。啓溫,進前讀二張訖,退伏。羲準,進前讀一張訖,退伏。豐烈,進前讀二張訖。上曰,書等,可也。公轍曰,自外編次旣如此,以此書等乎?上曰,唯。公轍,仍爲書等,三下三張,次上四張訖。宗薰,持居首試券,跪傳內侍,內侍奉置榻前。上命內侍坼封,還下。宗薰,讀奏祕封,仍以次第坼封,讀奏訖。宗薰曰,居首,以直赴何試爲之乎?上曰,直赴殿試。宗薰曰,製述之次,三下二人,次上四人,講居首外,又有通二人,略三人,此則何以爲之乎?上曰,第二則直赴會試,第三則給二分,其餘則出外考例爲之。命書傳敎曰,入格儒生,明日待令。仍命退,公轍等,以次退出。又命退,承史以次退出。
上在昌德宮。停常參·經筵。
藥房提調金蓍根,副提調朴宗薰啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
趙台榮啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
朴宗薰啓曰,左承旨韓兢履,右承旨徐長輔,右副承旨申緯,今日不爲仕進,竝卽牌招,何如?傳曰,允。
趙台榮啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于朴宗薰曰,入格儒生入侍。
趙台榮啓曰,臣台榮,入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍等戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李箕淵啓曰,玉堂上下番俱空,已至多日,事甚未安,校理李羲肇,修撰趙萬永,旣有只推之命,竝更牌招入直,何如?傳曰,允。
以校理李羲肇,修撰趙萬永牌不進罷職傳旨,傳于李箕淵曰,只推。
傳于趙台榮曰,推鞫爲之。
趙台榮啓曰,臣台榮,今日推鞫進去,下直之意,敢啓。傳曰,知道。
臺諫前望單子入之,獻納權傛,掌令兪應煥,落點。
傳于李箕淵曰,新除授臺諫,先參鞫後謝恩。
以左承旨韓兢履,右承旨徐長輔,右副承旨申緯牌不進罷職傳旨,傳于朴宗薰曰,竝許遞,前望單子入之,待下批,牌招察任。
承旨前望單子入之,尹之鉉·李敬參·韓翼鎭,落點。
以左承旨尹之鉉牌不進罷職傳旨,傳于朴宗薰曰,只推。
傳于朴宗薰曰,新除授留守·閫帥·守令及上京守令,皆令催促,當日下送。
備忘記,開城留守尹益烈下直,長弓一張·長箭一部賜給。
備忘記,江華留守金相休下直,長弓一張·長箭一部賜給。
備忘記,統制使徐春輔下直,長弓一張·長箭一部·片箭一部·筒兒一箇賜給。
備忘記,慶尙右兵使權逴下直,長弓一張·長箭一部·片箭一部·筒兒一箇賜給。
備忘記,鐵原都護府使鄭煥宗下直,長弓一張·長箭一部·片箭一部·筒兒一箇賜給。
傳于韓翼鎭曰,推鞫姑罷。
趙台榮,以都摠府言啓曰,副摠管曺允遂,以刑曹參判,本曹坐起,晝仕出去之意,敢啓。傳曰,知道。
又以兵曹言啓曰,禁軍別將白東薳,身病猝重,時月之內,無望供職,呈狀乞遞,實病旣如此,則領軍之任,不可暫曠,改差,何如?傳曰,允。
兵曹,以李石求爲禁軍別將。
朴宗薰,以司饔院監膳提調意啓曰,因特敎,供上生鮮,以折半代封,如例擇封之意,各別嚴飭於漁夫契貢人,貢人數日供上,僅僅進排矣。卽者貢人等所告內,近日風勢不調,又値卵育之時,四處求貿,終不捉得,故明日供上,萬無封進之勢云。莫重供上,不善措備,特敎之下,又若是煩告,貢人擧行,萬萬痛駭,今方令攸司科治,臣之不能檢飭,惶懍待罪,而到今事勢,實無如例封進,姑許以活鷄,全數代封,何如?傳曰,允,卿卽勿待罪。
韓翼鎭,以義禁府鞫廳大臣意啓曰,問事郞廳趙民和,身病猝重,改差,其代,以副司果金在元,差下,何如?傳曰,允。
又以義禁府言啓曰,江原道放未放修啓冊子中,本府所管徒配罪人徐有永·金載孟·方禹鼎,以上放事,命下矣,洪川徐有永,橫城金載孟,鐵原方禹鼎,竝放送事,分付該道道臣之意,敢啓。傳曰,知道。
禁府啓目粘連,向前羅啓南亦,魚船口文之欲付本寺,特出於爲捄凋弊之意,疏辭未稟處之前,乘船監販,杖囚江民,揆以事面,實涉乖當,以此照律,何如?判付啓,依允。
推鞫時罪人申七龍原情,罪人朴忠俊更招後,刑問一次,訊杖第九度停刑,罪人申在奎原情,罪人申盛文更招後,仍與罪人朴忠俊面質。
敎開城留守尹益烈書。王若曰,周家任藩翰之功,畢公保釐東土,宋朝托鎖鑰之重,寇準出守北門,玆撤金鞓之華班,庸畀旄鉞之重寄,眷彼崧陽一部,卽我漢京分司,襟碧瀾之渡而帶靑石之城,關防壯金湯之勢,抱白嶽之岑而控黃海之界,都鄙居舟車之衝,香祝絳繙,壽昌宮之體貌甚重,朱門畫戟,管理營之制置匪輕,金帛埒箕城之饒,稱萬家膏腴之邑,樓櫓比沁都之制,寔一路咽喉之要,惟此地懷保之當先,嗟,近日凋弊之益甚,民俗射錐刀之利,商市之爭訟多端,驛路織冠蓋之行,使華之供億難繼,奢麗之習未祛,蓋緣商俗之猶存,凌犯之患亦多,誰知漢法之可畏?顧此任不可輕矣,當是時屬之誰乎?惟卿簪組故家,圭璋令質,詞華素著,周旋乎銀臺之席玉署之班,材器有偉,歷試於鷄林之符龍灣之節,外溫內確,居官絶干托之私,識該理明,莅事析微密之妙,惟內外踐履之際,無適不宜,故前後委畀之衷,有事則任,玆授卿以開城府留守兼管理使,卿其秪服寵命,克勉弘猷,繭絲保障之咸勤,奚但治規之畢擧,錢穀甲兵之豫備,抑亦武事之增修,倡一境絃誦之風,花潭之閭必式,樹百代節義之重,竹橋之碑可觀,若軍國緩急之務,何妨便宜之從事?惟兵民懷綏之策,亦宜稟裁而施行,於戲,往汝其歛,與我共理,氷蘗勵操,豈徒趙參政之淸名,裘帶乘閑,將見晉都督之雅望。故玆敎示,想宜知悉。知製敎姜世綸製進。
敎江華留守金相休書。王若曰,繄玆晉陽保障,實吾股肱,美哉魏國山河,托汝心膂,爰畀鎖鑰之寄,用敷綸綍之音,惟卿琅然圭璋之譽,煥乎簪組之緖,乃家自成規範,忠孝以傳,厥世積有淵源,詩禮相襲,早齡則志於爲己,費歲月於典墳,中身則出而事君,任啓沃於經席,所以十年間超擢不次,於焉重宸之倚毗斯隆,進寘銀臺,允矣喉舌之納,往鎭鐵甕,曩爲滻浿之關防,眷彼沁都形勝之區,寔我海門要衝之地,控王畿而作屛翰,臺隍枕水陸之交,畀民社而兼甲兵,國家軫桑土之備,桐府松京之迭相拱扼,若吳之西陵建平,摩山·甲津之最稱險要,在楚則方城漢水,是以衙門則兼籌司之任,地望則右藩臣之尊,職是保釐,蓋倣周東都舊制,秩重留守,寔循宋西京遺規,邇來饑饉之連仍,戎儲則徒擁虛簿,遂致流亡之殆盡,軍籍則曷以代編,安得寇節度來,以寄北鎖之重?倘任張刺史去,可紓西顧之憂,而廟剡僉以卿聞,在都留宜若予采。玆授卿以江華府留守兼鎭撫使,卿其祗服寵命,亟恢遠猷,弊局之委任斯勤,克壯襟帶之勢,十二字刀割瞻依眞殿之風雲,恒懋警衛之道,密襯外閣之奎璧,益殫典守之方,自餘稟裁,厥有常憲。於戲,邊憂溢目,倘體乙夜之紆思,往事傷心,忍見丁年之復屆,列鎭之雉堞式繕,無忘在莒之羞,環海之鯨波雖安,每存不虞之警。故玆敎示,想宜知悉。知製敎姜世綸製進。
敎統制使徐春輔書。王若曰,選一代爪牙之才,聽鼙思切,按三路咽喉之地,授鉞寵隆,玆宣綸綍之音,庸托笠轂之重,言念統制使爲號,粵自忠武公開營,兼兩使而體貌甚尊,擁水陸之兵甲,較諸路而關防最重,據湖·嶺之要衝,屹營壁於海門,金湯控千里之險,接波濤於日域,颿風有一踔之憂,惟朝家緩急之是須,顧近日凋弊之轉甚,魚鹽錢穀之耗縮,軍儲已歸於尾閭,舟楫樓櫓之朽傷,戎政或至於廢閣,苟欲綢繆戶牖之有備,莫如折衝樽俎之得人,惟卿以文淸孫,爲武夫特,敦詩如晉郤穀,在當世,是爲全才,投筆若漢班超,自早齡已負奇氣,先朝寵遇,選入蓮府之中,早年聲譽,擢置銀臺之上,關西有變,尙說寧邊守先登,嶠南告災,已許慰諭使得體,歷試州閫之任,無適不宜,若論干城之才,非卿莫可,玆授卿以三道統制使兼慶尙右道水軍節度使,卿其祗服寵命,懋恢良圖,萬斛龍驤,見元戎之器量,百尺龜艦,想前人之籌謨,毋曰百年昇平,益懋一心守禦,胸中萬甲,常如臨陣對敵之時,手下千兵,俾知親君死長之義,城池甲兵之修繕,宜有如馬使船之稱,恩威刑賞之嚴明,毋失若虎在山之譽,自餘臨機區劃之道,亦係隨時弛張之宜。於戲,李光弼之視師河陽,旌旗變彩,馬伏波之楊武交趾,銅柱記功,今於丈人之元吉,無使古將之專美。故玆敎示,想宜知悉。知製敎姜世綸製進。
丁丑四月初十日辰時,上御熙政堂。入格儒生入侍時,行都承旨朴宗薰,假注書林翰鎭,記注官安亨鎭,別兼春秋金道喜,以次進伏。幼學李鳳柱·鄭海龍·張時周·李垿·具定默·李鼎敍,進士鄭德和,生員徐騏輔·吳羽常,進士金鏴·李文馨,生員徐一輔,進士徐恩淳,以次列立庭下訖。上曰,儒生,以次陞殿,奏職姓名,可也。鳳柱等,各奏姓名。上曰,及第與直赴會試給分人,出送,其餘儒生,使之頒賞行禮,可也。上曰,承旨出見,使之整齊頒賞,可也。引儀唱四拜施賞,儒生行拜禮訖。上命諸儒生退,宗薰進伏。又命退,承史以次退出。
上在昌德宮。停常參·經筵。
自人定至十二日開東,灑雨下雨,測雨器水深八分。
韓翼鎭啓曰,合辭方張之時,諫院無詣臺之員,事甚未安,未肅拜人員,卽爲牌招,何如?傳曰,允。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于李敬參曰,魂宮望祭,當親行,該房知悉。
傳于李敬參曰,濬源譜略修改時,提調以下,別單書入。
注書朴心壽病,代以李鳳純爲假注書。
李敬參啓曰,玉堂上下番俱空,已至多日,事甚未安,校理李羲肇,修撰趙萬永,旣有只推之命,竝更牌招入直,何如?傳曰,允。
以校理李羲肇,修撰趙萬永牌不進罷職傳旨,傳于李敬參曰,只推。
韓翼鎭啓曰,獻納權傛,有稟達事,來詣閤外請對矣。傳曰,遞差。
又啓曰,掌令兪應煥,有稟達事,來詣閤外請對矣。傳曰,遞差。
兵曹口傳政事,副司果單洪大浩·趙琮鎭。
以平安監司徐有聞狀啓,寧邊府民家失火事,傳于韓翼鎭曰,聞甚矜惻,元恤典外,別加顧助事,分付。
李敬參,以吏曹言啓曰,今此宗廟·景慕宮·魂宮·園所望祭祭官中,時無職名人員,令該曹,口傳付軍職,何如?傳曰,允。
又以吏曹言啓曰,新除授留守·閫帥·守令及上京守令,催促當日下送事,命下矣。自臣曹催促,則開城府留守尹益烈,江華府留守金相休,楊州牧使金煐,鐵原府使鄭煥宗,俱爲辭朝,上京守令長城府使洪集圭,白川郡守李秉奎,纔已下去之意,敢啓。傳曰,知道。
趙台榮,以兵曹言啓曰,今四月十一日,武臣賓廳武經講書時,部長金邦孝,三略不通,依定式推考警責,何如?傳曰,允。
上在昌德宮。停常參·經筵。
韓翼鎭啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
尹之鉉啓曰,藥房提調持湯劑來待矣。傳曰,封入。
李鳳純有頉,代以嚴燾爲假注書。
嚴燾在外,代以金逸淵爲假注書。
韓翼鎭啓曰,明日傳香,禮房承旨,當爲齋宿,而右副承旨李敬參,須資出去,卽爲牌招,何如?傳曰,允。
韓翼鎭啓曰,玉堂上下番俱空,已至多日,事甚未安,校理李羲肇,修撰趙萬永,旣有只推之命,竝更牌招入直,何如?傳曰,允。
以校理李羲肇,修撰趙萬永牌不進罷職傳旨,傳于韓翼鎭曰,只推。
以宗簿寺別單書啓,傳于韓翼鎭曰,提調行大護軍金羲淳加資,璿源譜略跋文製述官大提學南公轍加資,資窮,熟馬一匹面給,國朝御牒書寫官兼纂修監印校正官判敦寧府事李彦植,熟馬一匹賜給,纂修監印正李墷加資,主簿玄鎭商,直長趙學濂,以上陞敍,別工作繕工監假監役趙重日陞六,國朝御牒·璿源譜略初草書寫忠義衛金光涑,加出忠義衛李圭敏,以上相當職調用,正書寫字官朴履信·劉亨基,各木二疋,中草寫字官趙命錫·林行麟,各木一疋,唱準·畫員·日官·計士等,各布一疋,其餘捕校·錄事·員役·工匠·下人等,米布分等施賞。
韓翼鎭,以禮曹言啓曰,卽接積城幼學柳泰基所志,則以爲,族孫鏞,嫡妾俱無子,以其同姓八寸弟錠第二子玉成,欲爲繼後,兩家諸族,同議完定,而錠夫妻俱爲作故,拘於常規,不得循例立案,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長柳泰基所訴旣如此,依定式,柳錠第二子玉成,立爲柳鏞之後,何如?傳曰,允。
趙台榮,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,同知中樞府事洪光一,除授在外,過限未上來,依法典改差,何如?傳曰,允。
又以訓鍊都監言啓曰,去夜初更量,幼學尹悌永,本局邏卒處,犯夜被捉,依例移送秋曹之意,敢啓。傳曰,知道。
韓翼鎭,以刑曹言啓曰,因訓鍊都監啓辭,去夜初更量,犯夜幼學尹悌永,移送秋曹事,命下矣。尹悌永,依更數,決笞三十度放送之意,敢啓。傳曰,知道。
義禁府照目粘連,內贍寺直長羅啓南矣,本府議啓內,漁船口文,之欲付本寺,雖出於捄凋弊之意,疏辭未稟處之前,乘船監販,杖囚江民,揆以事面,實涉乖當,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。三十六行十三字刀割
上在昌德宮。停常參·經筵。
韓翼鎭啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
尹之鉉啓曰,藥房提調,持湯劑來待矣。傳曰,封入。
傳于趙台榮曰,輪對官來待。
趙台榮啓曰,輪對官,四月十一日造紙署別提蘇輝國,瓦署別提金昌壽,中樞府都事南慶老,敦寧府參奉李憲猷,內贍寺主簿李文馨來待矣。傳曰,入侍。
金逸淵有頉,代以鄭光默爲假注書。
韓翼鎭啓曰,玉堂上下番俱空,已至多日,事甚未安,校理李羲肇,修撰趙萬永,旣有只推之命,竝更牌招入直,何如?傳曰,允。
以校理李羲肇,修撰趙萬永牌不進罷職傳旨,傳于韓翼鎭曰,只推。
以右副承旨李敬參牌不進罷職傳旨,傳于尹之鉉曰,只推。
傳于韓翼鎭曰,大司憲宋穉圭疏批,令地方官傳諭。
以全羅道放未放成冊,傳于韓翼鎭曰,尹明儉·吳興謙·朴馨源放。
韓翼鎭啓曰,密符親納,自是例也,而前江華留守徐能輔,謂有身病,使其褊裨替納,事甚未安,推考警責,何如?傳曰,允。
臺諫前望單子入之,大司諫洪奭周,執義李泰淳,司諫洪大浩,持平李㬖·姜學濬,正言吳洪錫·李同淳,落點。
韓翼鎭,以奉常寺都提調·提調意啓曰,東籍親耕田潰覆處,築筒拓沙之役,自畿營擧行矣。役鉅事繁,未及了畢,而稻粱黍稷,唐黍豆太,竟致失農,莫重進上,勢不得如例封進,誠不勝萬萬惶悚之意,敢啓。傳曰,知道。
趙台榮,以兵曹言啓曰,卽接廣智營入直哨官許坰手本,則集春門北邊舊築墻垣一間許頹圮云,爲先令紫門監,以杻杷子堅實衛排,依例樹柵,卽速修築,而把守軍兵,令廣智營入直砲手八名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,集春門北邊宮墻舊築一間許頹圮處,廣智營軍八名除出,將校一人率領,限改築間,嚴加守直之意,敢啓。傳曰,知道。
二十三行十字刀割
兵曹判書李相璜疏曰,伏以臣才膺新命,忝管內贍,而內贍卽供上六司之一也,郞吏之參剌於臣者,視其色,皆遑遑若有所遭値,見臣不暇作他語,輒曰常供將闕,公使不給,將奈此何?詰其故則曰,坐無本寺留貨,上無以辦進獻之需,下無以繼支給之用耳。臣始聞而疑之,夫設此衙門,責以供上,則事面之重,顧何如也,豈朝家無所區劃,一委之於寺中吏胥而致此乎?意當初寺中生財,元有此數,故畢竟寺中用財,亦爲此數耳,然則何爲昔之相値,而今且不足也,得無有冗濫,使費之當汰而未汰者,參於其間乎?旣又考閱文簿,左右採察,則宜其昔之相値者,今且不足,而郞吏之旅進群訴,非出於恐動希覬,其勢自不能不如此也。蓋本寺供上,卽牛毛醋兩種,而歲受於度支者,醋價米爲五十八石,牛毛價錢爲九十一兩,以五十八石米,辦二十三石上供醋,以若米辦若醋,律之以閭巷私釀,宜若綽有餘裕,然公納,異於私用,人情雜費之附於其間,固也。旣如是,則其勢又不得不年增歲加,今則進排常供之外,醋名色之上下使用者,又至於一百十石許之多,然則竝計常供,當爲一百三十石零,彼五十八石米者,計不能當所入之半,況可擬議於擧其全而責之乎?以九十一兩錢,辦一百五十斤上供牛毛,以若錢,辦若牛毛較看時直,其有餘而無不足,猶米之於醋,然各項雜費之出於其外者,又未嘗不同於醋供,則畢竟相懸而過半不相値,亦勢也,然而牽架存保,姑成寺樣者,非寺有餘力,得以濟此,特因朝家軫念,屢煩措劃,捱至於今,而今則勢轉不支,惠亦難繼,一敗塗地,無可着手,設或有一二分捄急之道,點雪之沃,無補於已焦之釜矣。前後議寺弊變通者,一則曰,均廳錢之限年貸下也,一則曰,惠廳元貢受價之從貴上下也,一則曰,牛毛醋價之自給貢衙門加數磨鍊也,一則曰,罷本寺而合屬於他司也,臣於此數條,亦未嘗不往來商度,而右所云均廳貸錢,是已試而未見成效者,此固勿論已,貢價從貴,則不但中間乍作旋撤,未準年限而已。臣意則竊以爲,雖自惠廳,曲加相念,如籌關知委之爲徒損事面,未見便益上供之重,而責辦於貢價,餘利名色,已乖正當,又就餘利而除留作本,取殖濟用者,又豈不苟且甚矣乎?況且取貢剩而作債本,則受債者,當在於寺屬之貢民,然則一年二年,寺屬諸貢,竟當殘敗不成貢而後已,此亦豈細故哉?上妨下掣,俱無是處,今之所可擬議者,惟在於加數磨鍊,而如欲加數磨鍊,則面勢雖似得正,將於經用中,不免歲捐出千有餘兩,蓋兩供不足,其數雖止於五百,而旣有衙門矣。且有官有胥,則官中一年常用不可闕之六百餘兩,亦不可不及今竝爲之所也,未知今日經用衙門,力能可以辦此否,是不敢必,則惟有歸重於罷寺合屬而已。粵在先朝,以此事詢問於諸臣,而僉議如臣今所言者,伊時聖批,雖以諸議似然爲敎,然特以存革不可遽,變通尙有他,故鄭重留難,而今則事勢尤異於昔日,欲任置則顚仆在卽,欲醫捄則旋容無方,爲今之計,無寧罷寺移屬之爲無後弊而減冗費也,至於堂郞之省員,移屬之當合何司,已悉於昔日諸臣奏議,臣不敢更煩,而顧臣受任無狀,不能出一長策,矯此積弊,智短力詘,妄議變通於獻御之重官方之大,唐突僭猥,無所逃罪。伏乞聖慈,下臣此疏於廟堂,劃卽稟處,俾供御有恃,仍治臣罪,以爲爲人臣不職者之戒焉,臣無任云云。答曰,省疏具悉。疏辭,令廟堂稟處,卿其勿辭行公。
草莽宋穉圭疏曰,伏以春宮入學,縟儀已擧,而溫文夙就,令聞益彰,宗社之慶幸莫大,臣民之頌祝冞切。仍伏念,臣於前冬,祗承疏批,臺職纔遞,而曾未數旬,旋叨除命,館銜宮僚,兼帶如前,臣是何人,榮寵此極,臣卽復控訴,期蒙鐫改然後,聖恩不至久誤,微分可以粗安,而狗馬賤疾,積月沈淹,喘眩之苦,逢春轉劇,無以抖擻精神,構成文字,只自泯默縮伏,恭竢譴罰,前月二十一日,忽伏奉吏曹降到告身一度奉傳旨加臣一資者,臣慙惶驚惑,益無所容措。噫,憲府之糾察,講院之輔翼,俱係重任,而非淸朝之所,可一日曠闕,至於師儒之責,又豈是畀之非人者,而臣以至庸極陋之資,許久僥冒於樵牧之社,旣不敢冒昧而趨膺,又未能號籲而乞免,據實論罪,斧鑕猶輕,聖度天大,尙加優容,臣衷情感激,糜粉曷報?顧其受人嗤點,貽累綜核,已不勝言,而況草野逋慢之蹤,乃與在朝奔奏諸臣,同被頒慶恩例,是豈臣夢寐之所到哉?臣實愚昧,反覆以求,而不得其說,則罔功之賞,不惟賤臣之所不當得,抑亦聖朝之所不當施者也,玆敢冒死自臚,仰瀆宸嚴。伏乞聖明,俯垂洞察,亟降指揮,還收臣加資之命,仍削所帶本兼諸職,而治其違傲之罪焉,臣無任云云。答贊善宋稚圭疏曰,省疏具悉卿懇。是年卽吾家吉慶之會也,儲宮入學,禮行齒讓,延頸之忱,八域同然,予心欣悅,曷云其極?第於此時,不得致卿於左右,予懷翹想,當復何如?卿以胄筵舊僚,遠在山樊,未覩盛擧,必不禁耿結之戀也,至於晉秩之命,卽廣慶飾喜之意,而一二宮僚,循例陞遷,則卿之膺是命,庸可已乎?顧今雷肆之講筵日開,胄子之知思漸長,此政宿德宏儒,涵養薰陶,輔翼將就之時也,望卿更勿辭巽,趁卽造朝,毋負予延佇之至意。同副承旨韓翼鎭製進。
別兼春秋朴綺壽疏曰,伏以臣,槎行復命,繼蒙恩由,歸覲偏母,感頌洪私,際伏承有旨,以臣爲別兼春秋,翰圈事緊,斯速乘馹上來者,夫翰圈成命,爲日已久,緣於不得備員,迄未完薦,朝體事面,俱極未安,臣承命之日,義當竭蹶趨膺,而第臣原隰馳驅之餘,重襲風寒,素患痔病,大段肆毒,晝夜叫苦,動撣不得,臣曾於年前襮直摛院之日,此病發作,至於擔羿出來,委頓數朔,不能赴公,臣之此病,卽是僚寀之所共知,抑或聖明之所俯燭,少失將攝,闖發無常,目下醜穢之狀,有不敢一一仰陳,而此旣異於他病,雖欲强作,其勢末由,且非時日可差之症,莫重圈事,緣臣稽滯,揆以事體,寧有是耶?伏地惶懍,實爲臣添病之端,玆敢縣道封章,疾聲呼籲于天地父母之前。伏乞聖慈,俯垂矜察,亟遞臣別兼之任,以他無故人差下,俾圈事卽完,仍治臣逋慢之罪,以肅朝綱,以安私分焉,臣無任云云。省疏具悉。所請依施。
丁丑四月十三日午時,上御熙政堂。輪對官入侍時,右承旨趙台榮,假注書林翰鎭,記注官曺錫鯤·安亨鎭,輪對官造紙別提蘇輝國,瓦署別提金昌壽,中樞都事南慶老,敦寧參奉李憲猷,內贍主簿李文馨,以次進伏訖。上曰,輪對官,以次進前,奏職姓名職掌遺在所懷。輝國,進前奏職姓名職掌表紙色遺在八百七十張,所懷無,仍退出。昌壽,進前奏職姓名職掌土爐色遺在一百三十三介,所懷無,仍退出。慶老,進前奏職姓名,職掌無,所懷無,仍退出。憲猷,進前奏職姓名,職掌無,所懷無,仍退出。文馨,進前奏職姓名職掌油淸色,遺在眞油二十一石,淸蜜九石六斗,川椒一百二十六斤,白淸七斗,所懷無,仍退出。上命退,承史以次退出。
上在昌德宮。停常參·經筵。
韓翼鎭啓曰,大司憲宋穉圭,執義李泰淳,持平李㬖·姜學濬在外,掌令二員未差,監察茶時之意,敢啓。傳曰,知道。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,今日齋宿,承旨當爲備員,而右副承旨李敬參,不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于李敬參曰,傳香承旨,馳詣宗廟·景慕宮,奉審摘奸以來。
傳于趙台榮曰,魂宮親祭時,出宮門路,以協陽門爲之。
傳于李敬參曰,明日景慕宮移安時,展拜後,仍爲祗迎,該房知悉,門路,以弘化門·逌瞻門磨鍊。
傳于趙台榮曰,出宮內門路,賓陽門爲之,還宮內門路,協陽門爲之。
李敬參啓曰,玉堂上下番俱空,已至多日,事甚未安,校理李羲肇,修撰趙萬永,旣有只推之命,竝更牌招入直,何如?傳曰,允。
玉堂前望單子入之,應敎朴綺壽,副應敎李鶴秀,校理姜世白,副校理高廷鳳·趙景鎭,修撰洪益聞,副修撰朴台壽·李基栽,落點。
李敬參啓曰,玉堂上下番俱空,已至許久,事甚未安,新除授應敎朴綺壽,副應敎李鶴秀,校理姜世白,副校理高廷鳳·趙璟鎭,修撰洪益聞,副修撰朴台壽·李基栽,竝卽牌招,以爲推移入直之地,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于李敬參曰,只推。
吏曹口傳政事,別兼春秋單趙琮鎭。
李敬參啓曰,翰圈爲之事,命下矣。新除授別兼春秋趙琮鎭,卽爲牌招會圈,何如?傳曰,允。
朴宗薰啓曰,前望修正,所當審愼,正言前望中,李同淳遭故云,而不爲付籤於名下,以至蒙點,事甚疎忽,原望筒,今方改修正以入,而當該吏曹堂上,不可無警,推考,何如?傳曰,允。
正言前望單子入之,李光正落點。
韓翼鎭啓曰,正言李光正,有稟達事,來詣閤外請對矣。傳曰,退去。
又啓曰,正言李光正以爲,雖伏承退去之命,懲討義重,又不得不冒萬死求對矣。傳曰,遞差。
朴宗薰,以吏曹言啓曰,卽接通禮院牒報,則明日魂宮望祭親行時,左右通禮,不可不備,而左通禮未差,卽速變通云。通禮院左通禮未差之代,口傳備擬以入之意,敢啓。傳曰,知道。
吏曹口傳政事,以南吉寬爲左通禮。
朴宗薰,以吏曹言啓曰,卽接尙瑞院牒報,則以爲,今此景慕宮展拜時,本院官員,以寶差備,當爲備員進參,而直長一員未差,擧行無路云。尙瑞院直長未差之代,口傳備擬以入之意,敢啓。傳曰,知道。
吏曹口傳政事,以閔元鏞爲尙瑞直長,以洪羲明爲尙瑞副直長。
趙台榮,以兵曹言啓曰,明日景慕宮展拜時,本曹堂上,守宮及侍衛,當爲備員,而參判申絢,參知閔德基,俱爲差祭,無以備員,參判·參知,令政院稟旨變通,竝令該曹,以在京無故人,口傳差出,待下批牌招,以爲備員之地,何如?傳曰,允。
趙台榮啓曰,因兵曹草記,明日景慕宮展拜時,本曹堂上守宮及侍衛,當爲備員,而參判申絢,參知閔德基,俱爲差祭,無以備員,令政院,稟旨變通,竝令該曹,以在京無故人,口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以李憲琦爲兵曹參判,以李光憲爲參知。
兵曹口傳政事,副司果單兪應煥。
李敬參,以奎章閣言啓曰,明日卽書香閣夏孟朔大奉審日次,時原任閣臣,依節目,進詣擧行之意,敢啓。傳曰,知道。
又以奎章閣言啓曰,明日卽書香閣夏孟朔大奉審日次,而動駕相値,不得擧行,今朔內,更爲擇日擧行之意,敢啓。傳曰,知道。
趙台榮,以兵曹言啓曰,明日景慕宮展拜時,弘化門外排立軍兵,當爲磨鍊,而取考謄錄,則由逌瞻門展拜時,訓將率旗鼓前排,都領外,各處入直軍排立矣,今亦依此擧行,何如?傳曰,允。訓將,以戶判,修改進去,以禁將代領。
韓翼鎭,以義禁府言啓曰,全羅道放未放修啓冊子中,本府所管定配罪人仍秩,長興李寬基,康津丁若鏞,智島李晦祥,楸子島洪在敏,古今島張錫胤,楸子島徐瀅修,益山李宗國,珍島李永純,薪智島王道恒,蛇島李進說,金甲島趙得永,楸子島柳七在仍,靈巖尹明儉,古群山吳興謙,龍安朴馨源放事,命下矣。李寬基·丁若鏞·李晦祥·洪在敏·張錫胤·徐瀅修·李宗國·李永純·王道恒·李進說·趙得永·柳七在,竝仍,尹明儉·吳興謙·朴馨源,竝放送事,分付該道道臣,他餘罪人,令刑曹稟處,何如?傳曰,允。
上在昌德宮。停常參·經筵。
午時未時,日暈。
還內後,內閣·政院·藥房口傳問安。答曰,知道。
入齋室後,內閣·政院·藥房口傳問安。答曰,知道。
展拜後,內閣·政院·藥房口傳問安。答曰,知道。
還內後,內閣·政院·藥房口傳問安。答曰,知道。
藥房提調金蓍根,副提調朴宗薰啓曰,親行望祭,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
趙台榮啓曰,大司憲宋穉圭,執義李泰淳,持平李㬖·姜學濬在外,掌令二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
備忘記,楊州牧使金煐下直,長弓一張·長箭一部·片箭一部·筒兒一箇賜給。
朴宗薰啓曰,假注書林翰鎭,身病猝重,勢難察任,今姑改差,何如?傳曰,允。
趙台榮啓曰,副應敎李鶴秀,有稟達事,來詣閤外請對矣。傳曰,退去。
又啓曰,副應敎李鶴秀,雖伏承退去之命,而懲討時急,更爲冒死求對矣。傳曰,遞差。
又啓曰,卽伏見全羅監司金敎根,還餉未準捧守令論勘事狀啓,則咸平縣監姜時煥之時字,誤以始字書之,奏御文字,如是疎忽,事甚未安,原狀啓,事係緊重,雖不得不捧入,而當該道臣,不可無警,推考,何如?傳曰,允。
李敬參啓曰,玉堂上下番俱空,已至許久,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝卽牌招入直,何如?傳曰,允。
以校理李羲肇,修撰趙萬永牌不進罷職傳旨,傳于李敬參曰,只推。
以別兼春秋趙琮鎭牌不進罷職傳旨,傳于李敬參曰,只推。
李敬參,以奎章閣言啓曰,景慕宮望廟樓,今望奉審無頉之意,敢啓。傳曰,知道。
李敬參,以弘文館言啓曰,新除授應敎朴綺壽,時在京畿龍仁地,校理姜世白,時在慶尙道尙州地,副校理高廷鳳,時在全羅道光州地,修撰洪益聞,時在忠淸道牙山地,經筵入番事緊,請竝斯速乘馹上來事,下諭。傳曰,依啓。
十六行六字刀割
丁丑四月十五日子時,上詣魂宮。望祭親行入侍時,行都承旨朴宗薰,左承旨尹之鉉,右承旨趙台榮,左副承旨李箕淵,右副承旨李敬參,同副承旨韓翼鎭,假注書林翰鎭·鄭光默,別兼春秋鄭基善·金道喜,直提學李存秀,檢校直閣鄭元容,以次侍立訖。上具翼善冠·衮龍袍,乘輿出協陽門,由建陽門·銅龍門·景化門·集禮門,至延喜門。通禮,跪啓請降輿,上降輿入齋室後,問安勿爲之事。榻前下敎仍具淺淡服,詣通和殿。贊禮,前導入北夾門,陞自東階,詣版位,跪啓請俯伏哭,上俯伏哭,在位者,皆俯伏哭。贊禮,跪啓請止哭興再拜興平身,上止哭興再拜興平身,在位者,皆止哭興再拜興平身。執禮,請行禮,上詣尊所北向立。執尊者擧羃。翼鎭酌鬱鬯。宗薰以瓚受酌鬯。上詣靈座前,北向立。贊禮,跪啓請跪,上跪。宗薰奉香。翼鎭奉香爐跪進。贊禮,跪啓請三上香,上三上香。翼鎭奠爐於案。宗薰奉爵跪進。贊禮,跪啓請執爵,上執爵以授宗薰,奠于靈座前。贊禮,跪啓請俯伏興少退跪,上俯伏興少退跪。大祝,進靈座之右,東向跪讀祝訖。上出戶降復位。亞獻官永明尉洪顯周,終獻官判敦寧李彦植,以次獻爵如儀訖,降復位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興再拜興平身,上止哭興再拜興平身,在位者,皆止哭興再拜興平身。宮闈令,納神主如儀。贊禮,導上詣望燎位。大祝燎坎。贊禮,跪啓禮畢。仍導以行入齋室,親祭後,問安勿爲之事。榻前下敎上改具翼善冠,出延喜門。通禮,跪啓請乘輿。上乘輿,由建陽門入協陽門還內,出標信解嚴。諸臣以次退出。
丁丑四月十五日卯時,上詣景慕宮。移安展拜入侍時,行都承旨朴宗薰,左承旨尹之鉉,右承旨趙台榮,左副承旨李箕淵,右副承旨李敬參,同副承旨韓翼鎭,假注書林翰鎭·鄭光默,別兼春秋鄭基善·金道喜,直提學金履喬,檢校直閣鄭元容,檢校待敎李龍秀·李鶴秀,以次侍立訖。上具翼善冠·衮龍袍,乘輿出賓陽門,由弘化門·逌瞻門,詣景慕宮,至降輿所。左通禮,跪啓請降輿,上降輿入大次。展拜時至,左通禮,跪啓請外辦。上具冕服以出。左右通禮,導上詣版位,北向立。左通禮,跪啓請鞠躬再拜興平身,上鞠躬再拜興平身。左右通禮,導上詣廟內,奉審訖。左右通禮,導上入幕次。景慕宮都提調金載瓚,進帳外奏曰,有所稟事矣。上曰,帳外奏之,可也。載瓚曰,今此修改時,雖從已例,不設都監而功役甚大,事體至重,有異於春秋修改之節,戶禮工三曹堂上,兼監董堂上,擧行郞廳,亦不必別爲差下,以三曹郞官及別工作本宮宮司,使之擧行,何如?上曰,依爲之。出擧條載瓚又奏曰,神輿移奉時,由階上從北回旋,則可以無礙奉往,不必就階下路矣。上曰,唯。移奉時至,左通禮,跪啓請外辦。左右通禮,導上復詣版位,北向立,祗迎訖。左右通禮,導上還入大次。釋冕服,改具翼善冠·衮龍袍以出。左通禮,跪啓請乘輿。上乘輿,由逌瞻門·弘化門·協陽門還內,出標信解嚴。諸臣以次退出。
上在昌德宮。停常參·經筵。
趙台榮啓曰,大司憲宋穉圭,執義李泰淳,持平李㬖·姜學濬在外,掌令二員未差,監察茶時之意,敢啓。傳曰,知道。
李敬參啓曰,藥房提調,持湯劑來待矣。傳曰,封入。
備忘記,乶下僉使金鎭元下直,長弓一張·長箭一部·片箭一部·筒兒一箇,賜給。
傳于李敬參曰,政官牌招開政。
林翰鎭改差,代以李憲球爲假注書。
李憲球有頉,代以朴鳴載爲假注書。
李敬參啓曰,玉堂上下番俱空,已至多日,事甚未安,校理李羲肇,修撰趙萬永,旣有只推之命,副校理趙璟鎭,副修撰朴台壽·李基栽,疏批已下,竝卽牌招,以爲推移入直,何如?傳曰,允。
又啓曰,翰圈命下,已至許久,尙未擧行,事甚未安,別兼春秋趙琮鎭,旣有只推之命,卽爲牌招會圈,何如?傳曰,允。
又啓曰,行吏曹判書朴崙壽,參判李存秀,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
以江原監司南履翼狀啓,狼川縣民家失火事,傳于李箕淵曰,聞甚矜惻,元恤典外,別加顧助事,分付。
景慕宮修改時,監董堂上三單,朴宗慶·趙德潤·李羲甲,郞廳三單,李德彬·金喆修·申縉。
兵曹口傳政事,副司果單李鶴秀。
李敬參,以工曹言啓曰,今此端午日,大殿·王大妃殿·中宮殿·嘉順宮進上艾花,當爲封進,而去正月人日,王大妃殿·嘉順宮,進上艾花置之事,旣伏承下敎矣,今番則王大妃殿·嘉順宮進上艾花,何以爲之?敢稟。傳曰,今番置之。
趙台榮,以兵曹言啓曰,今四月十七日,武臣堂上朔試射日次,而景慕宮修改相値,不得爲之之意,敢啓。傳曰,知道。
又以禁衛營言啓曰,木營軍色從事官李應奎,身病甚重,勢難察任,今姑改差,何如?傳曰,允。
又以義禁府言啓曰,卽接長水縣監宋明圭牒呈,則謀叛大逆罪人壽永,應坐諸人,査出以來矣。其妾者斤惡只,平安道碧潼郡,女分香年九,慶尙道巨濟府,女汗伊年七,咸鏡道北靑府,女今年生年一,平安道昌城府,竝緣坐爲婢,而今方捉囚本縣獄云。令刑曹,押送于各其配所,何如?傳曰,允。
又以刑曹言啓曰,義禁府啓辭內,卽接長水縣監宋明圭牒呈,則謀叛大逆罪人壽永,應坐罪人,査出以來矣。其妾者斤惡只,平安道碧潼郡,女分香年九,慶尙道巨濟府,女汗伊年七,咸鏡道北靑府,女今年生年一,平安道昌城府,竝緣坐爲婢,而今方捉囚本縣獄云。令刑曹,押送各其配所,何如?傳曰允事,命下矣。罪人等,方囚長水縣獄,令本道,押送各其配所官之意,敢啓。傳曰,知道。
黃海監司徐能輔疏曰,伏以臣,猥應沁府居留之命,冒沒行政,今將周歲于玆矣。任重而才短,心勞而手拙,徒煩朝家措劃之勞,未有絲毫整頓之效,日夕愧懼,惟大何是俟,千萬不自意,海藩新命,有隕自天,臣誠驚惶震越,莫省所以。噫,一遇沁島,雖稱保障重地,顧其土壤人戶,不過一縣之大耳,夫以一縣之惟懼不堪,而一路之謂將澄淸,臣亦求其說而不可得也。惟彼海臬一區,素稱西顧難治,俗尙硬剛,而獄訟繁興,土多斥鹵,而民生貧窶,直路之使蓋絡繹,沿海之漁舶出沒,此已諸路所無之憂,而況自挽近以來,年穀屢歉,流戶未集,逋負多門,蓄積未完,雖使威望足以彈壓一方,才猷足以綜理庶務者當之,尙且却顧而逡巡,況可使如臣疎迂,苟然冒據,以之僨國事而辱聖簡乎?左右思量,承膺無路,玆敢略具短章,仰瀆崇嚴。伏乞聖明,俯賜鑑諒,亟遞臣黃海道觀察使之任,回授可堪人,不勝幸甚,臣無任云云。答曰,省疏具悉。卿其勿辭,往欽哉。
別兼春秋趙琮鎭疏曰,伏以臣,日前伏見吏曹口傳政事,以臣姓名,單付別兼春秋,臣不惟惶恧,亦極悶隘,晉臣所謂非次之榮,何心安之云者,臣實近之,大抵翰苑之規,每當會圈之際,若無時任之員,則溯付曾經之人,以備三員爲準,就中當參之人,若或在外,則待其上來,若或有病,則待其差可,以備圈坐,未見因其在外與言病,而屬之於越次之人也。今番翰圈有命之後,前別兼諸人,果或有情勢者,其疏引乞遞,容或然矣,而至若前別兼臣朴綺壽,則以當次應參之人,非有右人之情勢,只有无妄之疾恙,而一例陳疏蒙遞,遂至誤恩之及於臣身,臣雖欲饕恩貪榮,冒沒承膺,其於越次替當之無義,何哉?稽諸館規,則無可援之例,揆以私義,則有冒進之嫌,召牌之下,雖極感惶,廉隅所拘,無路承當,敢陳短章,猥瀆崇嚴。伏乞聖明,俯垂鑑諒,亟遞臣所帶之職,回授當次應參之人,俾圈事無滯,微諒獲伸焉,臣無任云云。答曰,省疏具悉。所請依施。
上在昌德宮。停常參·經筵。
韓翼鎭啓曰,大司憲宋穉圭,執義李泰淳,持平李㬖·姜學濬在外,掌令二員未差,監察茶時之意,敢啓。傳曰,知道。
趙台榮啓曰,來二十一日,朝參日次矣,敢稟。傳曰,停。
李敬參啓曰,來二十一日,輪對日次矣,敢稟。傳曰,當次人受點,後日次待令。
趙台榮啓曰,禁衛營將官來言,本營軍兵,日次私習云矣,敢啓。傳曰,知道。
又啓曰,御營廳將官來言,本廳軍兵,日次私習云矣,敢啓。傳曰,知道。
朴宗薰啓曰,左承旨尹之鉉,今日不爲仕進,卽爲牌招,何如?傳曰,允。
備忘記,阿耳僉使沈豐祖下直,長弓一張·長箭一部·片箭一部·筒兒一箇賜給。
朴宗薰啓曰,藥房副提調,持湯劑來待矣。傳曰,封入。
傳于李敬參曰,再明日景慕宮還安時,展拜後,仍爲祗迎,該房知悉,門路,弘化門·逌瞻門磨鍊。
傳于李敬參曰,景慕宮修改時,都提調以下,書啓書入。
趙台榮啓曰,假注書朴鳴載,時無職名,令該曹,依例付軍職,冠帶常仕,何如?傳曰,允。
李敬參啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直之地,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于李敬參曰,只推。
以左承旨尹之鉉牌不進罷職傳旨,傳于朴宗薰曰,只推。
朴宗薰啓曰,行吏曹判書朴崙壽牌不進推考傳旨,今方捧入,而開政命下,已至經宿,尙未擧行,事甚未安,更卽牌招,參判李存秀,參議朴宗琦,竝一體牌招,何如?傳曰,允。
又啓曰,行吏曹判書朴崙壽再牌不進,參判李存秀,參議朴宗琦牌不進推考傳旨及罷職傳旨,今方捧入,而政命有日,連事違傲,不卽承膺,事甚未安,判書所當更請牌招,而係是一日三牌,何以爲之,而參判更爲牌招,何如?傳曰,允。參議只推,與判書,一體牌招。
以吏曹參議朴宗琦再牌不進罷職傳旨,傳于朴宗薰曰,只推。
以永明尉洪顯周掃墳呈辭,傳于李箕淵曰,給由馬,澆奠床備給。
朴宗薰,以吏曹言啓曰,本曹正郞朴時源呈狀內,矣身素患痰癖之症,一倍添劇,時月內,萬無供職之望云。佐郞朴長輿呈狀內,矣身素患痰癖之症,一倍添劇,時月內,實無起動供職之望,卽速入啓遞改云。身病俱如是沈篤,則有難强令察任,竝改差,何如?傳曰,允。
李箕淵,以景慕宮修改堂上意啓曰,本宮正堂後,南邊柱木二箇中,神門東挾柱木一箇,竝爲換排,月臺石動退三處,一體修改,今已畢役之意,敢啓。傳曰,知道。
又以戶曹言啓曰,卽見德積僉使牒報,則本曹貿米一千一百八十石所載船一隻,今月十二日致敗,水沈於本島前洋,而乾䣃之米,爲一百九十石,䣃下沈米爲九百九十石云矣。此是經用所需,而亦公穀也,事體與他自別,而有此不謹臭載,萬萬驚駭,所拯穀物之分俵改色,依稅穀例,發遣計事,眼同該僉使,摘奸後,沈米,卽令改量分俵於附近居民,待秋成,代錢與本色間,從便捧納,劣米則該船船主沙工處徵捧,乾䣃米一百九十石,使之賃般上送,而敗船情節,嚴査狀聞之意,一體分付,何如?傳曰,允。
趙台榮,以備邊司言啓曰,內贍提調李相璜上疏批旨,有廟堂稟處之命矣。取見其疏本,則備陳該寺凋弊之狀,歷擧前後矯捄之策,仍以爲,方今之計,無寧罷寺移屬之爲無後弊,而減冗費爲辭矣。內贍事勢之難支,其來已久矣,弊到極處,欲求通變之方,則固莫踰於罷寺移屬,而移屬之議,亦非創自今日,越自庚申春,已有收議歸一者,而特以難愼之意,更求方便之道,乃有本寺元貢價,令惠廳,限十年,從貴上下之定式,而定式之後,或遵或廢,通計不過數年而止,則漸復凋弊,將至供上之有闕,故日前草記,以依定式從貴上下,爲目前矯捄之方矣。蓋自庚申至今,內贍之僅能支給,寔賴數年遵式之效,而旣未準十年之限,則如治病用藥而未及盡劑,豈可遽謂難治,別求他方哉?疏中所請內贍寺移屬事,今姑置之,且以惠廳言之,近來經用,雖曰不敷,念及供上之所重,惟宜悉力而相資,更爲申飭,內贍,元貢價每歲三千石,竝從貴上下,自今爲始,無有間斷,以充定式之年限,俾爲矯捄之地,而該提調原疏中,作醋數爻失檢錯誤,奏御文字之不能審愼,殊涉未安,推考,何如?傳曰,允。
又以備邊司言啓曰,頃於貢市人詢瘼時,因司圃署貢人所懷,乙亥貢米之以錢代下者,勿令還徵,咸平導掌退去之券,亦勿勒給於貢人,侵害貢人之員役,移法司覈治之意,覆啓分付矣。該提調靑城尉沈能建上疏以爲,乙亥貢米之以錢代下,蓋緣年歉而稅縮,不得不有此權宜之政,而擬待年豐稅裕,還給本色矣。昨年則稅米稍裕,故竝與乙亥條而計數上下,代錢權給者,錢邊中使之計除,渠輩,乃以一時權給,把作眞箇永下,至於咸平導掌所收之米,卽貢價上下者,則付之渠輩,事甚便好,故使之給券擔當矣,謂以弊瘼,無難上徹,已是猥越,而員役之侵害云云。此乃含憾於官家,而逞憤於下屬者,若此不已,貢人雖或有罪,無以施罰爲辭,再疏,卽復申前說,而前後批旨,有廟堂稟處之命矣。貢米代錢之勿還徵,導掌文券之勿勒給,已經稟處,今不可銷刻,至於該貢人,則以署屬貢人,設有些少冤端,不訴於本署,無難上徹,果涉猥越,亦關後弊,而提擧疏辭,又如此,該貢人頭目,移法司重治,以懲其無嚴之習,何如?傳曰,允。
又以御營廳言啓曰,本廳哨官朴義鎭,身病甚重,勢難察任,改差,何如?傳曰,允。
韓翼鎭,以刑曹言啓曰,備邊司啓辭內,頃於貢市人詢瘼時,因司圃署貢人所懷,乙亥貢米之以錢代下者,勿令還徵,咸平導掌退去之券,亦勿勒給於貢人,侵害貢人之員役,移法司覈治之意,覆啓分付矣。該提調靑城尉沈能建上疏以爲,乙亥貢米之以錢代下,蓋緣年歉而稅縮,不得不有此權宜之政,而擬待年豐稅裕,還給本色矣。昨年則稅米稍裕,故竝與乙亥條而計數上下,代錢權給者,錢邊中使之計除,渠輩,乃以一時權給,把作眞箇永下,至於咸平導掌所收之米,卽貢價上下者,則付之渠輩,事甚便好,故使之給券擔當矣,謂以弊瘼,無難上徹,已是猥越,而員役之侵害云云。此乃含憾於官家,而逞憤於下屬者,若此不已,貢人雖或有罪,無以施罰爲辭,再疏,卽復申前說,而前後批旨,有廟堂稟處之命矣。貢米代錢之勿還徵,導掌文券之勿勒給,已經稟處,今不可銷刻,至於該貢人,則以署屬貢人,設有些少冤端,不訴於本署,無難上徹,果涉猥越,亦關後弊,而提擧疏辭又如此,該貢人頭目,移法司重治,以徵其無嚴之習,何如?傳曰,允事,命下矣。謹按律文,則大明律越訴條有曰,事係微細,可呈該司,而冒濫上徹者,杖一百,司圃署當該頭目貢人李枝茂,依此律,決杖一百後放送之意,敢啓。傳曰,知道。
領敦寧府事金祖淳疏曰,伏以臣,抱悄悄之殷憂,纏采薪之微疾,重犯慢命之辜,再煩呼天之擧,惟鈇鉞飾威是俟,乃殿下,不惟不加之譴何,半夜史官,臨宣聖批,首尾一百六十有三言,言言鄭重,字字曠絶,燭宵人之情狀,則不啻象物之鼎也,察微諒之紆結,則不啻容光之照也,矧惟責勉之敎,迥出尋常,尤非糞土賤臣,所可擬議而堪承者,歷數今古,爲臣子而得此於君父者,凡有幾人,使臣卽地塡邱壑,夫安有毫末所憾,使臣摩頂而放踵,亦豈能報答此隆恩至愛之萬一也哉?百回擎誦,只有淸血之被面,雖然臣之微諒,卽臣之所不欲明言,而殿下旣忖度而明敎之,臣請亦因是而明陳微諒之,必欲自靖者焉。噫,臣本倥倥無足爲人,而迺自弱冠之年,過蒙我先大王知遇之恩,拔之韋布之中,置諸帷幄之列,敎之誨之,恩斯勤斯,謂其愚直無隱,尙可以不自欺而欺君,平昔華衮之褒,發於筵席絲綸之間,逮夫末年,屢勤心腹之諭,遂忝肺腑之親,欲語則眼先泫,欲思則心先摧,此皆殿下之所親承而洞悉也。臣之事殿下,今又十七八年之久,雖復跡異曩昔,責非官守,無涓埃圖報之可言,惟是盡瘁之義,願忠之心,不敢有改於愚直之性,苟或有非幾之貢,彦聖之違,干紀而慢天,亦必莫逃於淵鑑之昭矣。臣之本末長短,不過如是,然頭臚已判,桑楡已迫,介日下之世級,涉難盡之險塗,賴天之靈,幸而臥斃於牖下,則上之可以不辱先王拔簡之恩,中之可以不累殿下平明之治,下之可以全其所賦之理,歸之於天,苦心至願,庶幾神祗鑑臨,而其奈處世昧方,自信旣篤,見機不早,寘擿愈甚,一朝乃爲怪鬼不逞輩所簸弄,潛售惎間,則借臣身爲孤注,暗藏機括,則視臣友以楔楦,狂瀾起於平地,疑雲翳於白日,凶錄流播,而哲愚同迷,獄情糢糊,而輿人皆惑,諠騰睢盱,式至今未已。大凡人之於人,知之者常寡,不知者常衆,臣之旣不能門到戶說,以明其不然,則疑人惡行也,誣人大罪也,近而搢紳之言,遠而八方之聽,知臣者尙可以諒,不知臣者將謂臣斯何?臣於是,伏而思之,一則臣行己之無素也,二則臣不幸而在世也,忠信篤敬,聖訓可徵,而臣未能焉,有身大患,至人所歎,而臣實蹈之,臣之得此於梁楚者,吁亦無異矣。臣又伏而思之,夫人之心,固亦有疑人誣人之心,故臆人之蓄此心人之事,固亦有疑人誣人之事,故謂人之辨此事,臣之畏人,亦猶人之加臣,又豈敢安於心哉?臣心臣自知之,聖明臨之在上,固可以不疚而無恐,然投杼倘起於屢至,鉗市或緣於不去,臣何足言。朝廷斯辱矣,一自獄事收殺之後,反覆思量,究所以處其身者,則惟有杜門息影,沒齒自靖而已,此豈臣甘自阻於殿下者哉?其心未白,其事不明,則眞無面目自見於殿下耳,夫以身之察察,受物之汶汶,卽古人之所不能也,離毁辱之謗,隳先王之名,又古人之所大懼也,臣雖不肖,亦嘗粗聞於斯義,其敢自負其初心,而不終於自勉乎?臣之蘊此,日月亦旣多矣,嚴畏慙痛,囁嚅而不敢言,今始冒死而歷陳之,嗚呼,臣之所處,旣異於人,或當朝家緩急之際,固可有自效之義,若復包羞冒恥,束帶趨走,如平常無事之人,非臣之所敢出也,知臣罪臣,實在於此,惟殿下,哀矜而垂諒焉,至若閣圈之命,臣之出與不出,元不係於圈事,亦非非臣莫可者,則成命之待臣遲延,亦甚苟艱。伏乞另飭他寮而亟行焉,臣無任云云。答曰,省疏具悉卿懇。前日之批,敷予之衷,而庶幾見諒於卿矣,又何爲而如是强引乎?萬萬過矣,凡事無出於分數上,今卿所言,果切當於分數乎?旣知其怪鬼輩惎間之機括,而如卿所處者,看作處義,則區區憂慮,非但適中其願而已,卿何不念及於此,而去就之容易乃爾耶?竊爲卿不能無慨,卿須體予此意,卽爲承候,圈事,雖不得强迫,待卿入來下敎矣。仍傳于李箕淵曰,此批答,遣史官,傳諭于領敦寧。
吏曹參議朴宗琦疏曰,伏以臣,於請暇下鄕之際,伏奉前月三十日除旨,以臣爲吏曹參議者,臣手擎華誥,惝怳感激,繼以震越無所容措,噫,朝廷官爵,孰非難愼,而天官參佐,最號淸峻,於周爲宰夫,於晉唐爲郞中,於宋爲審官吏部,逮我聖朝,尤重是任,儲望春曹,以爲之階,代斲政席,以承其乏,以下大夫之秩,有時乎注擬庶官,惟是職耳,雖使鑑識,足以甄別,望實足以厭服者當之,猶且却顧退讓,則今此之命,何爲而及於臣身也?臣本空疎庸陋,最居人下,無足備數於百執事之末,而僥倖一第,適在於我聖上初元之會,簪筆橫經,邇列居多,觸處生疎,而惟殿下詔牖之,到底瘡疣,而惟殿下庇覆之,居然十數年之間,節次推遷,滾濟緋玉之列矣。恩山渥海,若偏臣身,涯分已溢,報答無階,更何有一分榮進之念,而今忽以萬不當之職名,被之於百無肖之賤品,過福之災,負乘之懼,臣不暇自恤,而所可惜者,淸朝名器,由臣益輕,而備官惟人之意,於是而壞耳,臣家世寒素,見聞謏寡,尋常格例,猶且懵昧,或於對人酬酢之際,語到官方,則殆若聾瞽者之辨聲色,每不免見笑於儕友,況於可否選注之地,承佐激揚之政,不亦左乎?量分揣義,決難僥冒,庚牌荐臨,進身無路,玆不得不略入文字,仰瀆崇嚴,言出肝膈,一毫非飾。伏乞天地父母,曲垂鑑察,亟賜鐫改,俾公器重而私分安焉,臣無任云云。省疏具悉。爾其勿辭察職。
上在昌德宮。停常參·經筵。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓翼鎭啓曰,大司憲宋穉圭,執義李泰淳,持平李㬖·姜學濬在外,掌令二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李敬參曰,禮房承旨,馳詣景慕宮,奉審摘奸以來。
李箕淵啓曰,藥房提調,持湯劑來待矣。傳曰,封入。
備忘記,忠淸水使趙在昇下直,長弓一張·長箭一部·片箭一部·筒兒一箇賜給。
備忘記,大邱營將金星翼下直,長弓一張·長箭一部·片箭一部·筒兒一箇賜給。
傳于李箕淵曰,領敦寧入來承候事,遣史官傳諭。
傳于韓翼鎭曰,明日出宮內門路,以協陽門爲之。
李箕淵啓曰,玉堂上下番俱空,已至許久,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,推移入直,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于李箕淵曰,只推。
韓翼鎭,以兵曹言啓曰,今四月十九日,景慕宮展拜時,侍衛以下軍兵及弘化門外排立軍,一依十五日動駕時例,擧行,何如?傳曰,允。
大司諫洪奭周疏曰,伏以臣,爲臣不忠,幾陷大僇,辜恩方命,死有餘負,而天日之照,不遺覆盆,造化之功,殆偏甄鎔,拔之於坑坎之中,脫之於鋒鏑之下,欲活其軀命也,則屢降昭晣之恩言,欲全其去就也,則特施匪怒之薄罰,至於乍囚旋放,尤係格外殊私,雖慈母之於乳兒,其所以曲爲之地者,殆不過此,每一承命,首頓手攢,瞻望雲天,感涕自逬,竊自擬從今以往,退伏田野,歌詠惠澤,永矢自靖,避遠駴機,毋或更貽聖朝拯濟之勞,以是爲塵刹不報之報而已,今此諫長特除,又何爲而及於臣也?顧臣情踪之不可復廁於簪紳之列,不獨臣自知之,擧世之人,莫不知之,竊想孔邇之天,亦必俯燭無餘,而乃者誤恩之虛辱,忽出於千萬夢外,臣誠惝怳踧踖,莫省所由,殿下豈或謂鞫囚之招,旣服其誣,則被誣之人,自歸昭脫,可以拂拭湔滌而無礙耶?夫所謂被誣,亦有許多般,譬如閨閤女子,一朝被桑中河間之醜名,雖使舅姑之家,隣里之人,皆知其萬萬虛妄,爲是女者,唯當毁服垢面,杜門自處以廢人如或諉以昭脫,而傅脂粉,侈綺羅,揚揚然巧笑佩玉於衆會之中,則是其廉恥之壞喪,眞可以無所不爲矣。若臣之向來遭罹,卽是爲人臣子所不忍聞之題目,又不但如女子之蒙被淫名,則其所以腐心痛骨而沒齒自劃於榮塗者,固無間於昭脫與否,況其捏造之根,尙未洞劈,推諉之案,終沒究竟,他人傍觀之論,尙或歸臣於䵝昧之科,則況在臣身親當之者,又安敢徒恃聖鑑之照燭,而晏然自同於無故之人乎?朝端一步,鐵限千重,見職進退,非所暇議,當此鞫事未畢大論方張之時,虛縻臺銜,低徊江干,曾不獲隨諸臣後,少效一日之責,臣罪至此,尤合萬殞。伏乞聖慈,俯垂諒察,亟降譴罰,以安賤分,仍命選部,永刊臣名於朝籍,俾得蒙終始生成之澤,千萬至祝。今臣情地,旣不容比數於恒人,不唯不敢以言職自居而已,則開口論事,尤非義分之所敢出,而目下懲討,事關宗社,韋布韎韐,亦皆齊聲,臣亦動植中一物也,安得獨自阻於擧國沫飮之忱乎?臣方在屛蹙跧伏之中,雖無以與聞於近日鞫情之詳,只以其謄傳於朝紙章疏者見之,亦可知其爲至憯絶悖之排布,振古所未有之兇言逆節,而乃六行刀削唯殿下,夬允群請,廓揮乾斷,則此誠帀域臣民之大願也,臣無任云云。答曰,省疏具悉。向來事,何足復提?其時囚供中,有卿以子號事抵書京中,故欲構陷而然云,則卿疏所謂捏造之根,豈曰尙未洞劈,而諸囚之推諉,何關於本事乎?傍觀之論,亦必不知囚供之如此也,非予曲爲卿費辭,而卿則自在昭脫,勿辭行公。懲討事,不允。
上在昌德宮。停常參·經筵。
入齋室後,內閣·政院·藥房口傳問安。答曰,知道。展拜後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
韓翼鎭啓曰,大司憲宋穉圭,執義李泰淳,持平姜學濬在外,掌令二員未差,持平李㬖疏批未下,監察茶時之意,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
趙台榮啓曰,都監中軍朴基豐,以本營習陣事,明日露梁出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
又啓曰,持平李㬖,有稟達事,來詣閤外請對矣。傳曰,退去。
又啓曰,正言吳洪錫,有稟達事,來詣閤外請對矣。傳曰,斯速退去。
又啓曰,正言吳洪錫,雖伏承斯速退去之命,而懲討時急,更爲冒死求對矣。傳曰,退去。
又啓曰,持平李㬖,正言吳洪錫,雖伏承退去之命,國賊未討,憂憤轉激,冒萬死更爲求對矣。傳曰,退去。
朴宗薰啓曰,行吏曹判書朴崙壽三牌不進,參判李存秀再牌不進推考傳旨,今方捧入,而開政命下之後,連事違召,終不承膺,事體所在,誠極未安,判書陳疏,參判所當更請牌招,而係是一日三牌,何以爲之,而參議朴宗琦,疏批已下,卽爲牌招,何如?傳曰,允。參判更爲牌招。
有政。吏批,行判書朴崙壽未肅拜,參判李存秀,參議朴宗琦進,左副承旨李箕淵進。以沈能稷·李奎鎭爲掌令,柳訸爲獻納,尹豐烈爲正言,李紀淵爲副應敎,尹庠圭爲文學,洪敬謨爲兼文學,徐鼎輔爲左尹,權傛爲宗簿正,李朝鉉爲相禮,高時臣爲監察,申絢爲同經筵,李周喆爲平市直長,安廷瓚爲宗簿直長,李海存爲繕工副奉事,李鶴秀爲東學敎授,邊相岱爲兼引儀,李儒燁爲咸平縣監,徐有稙爲雲峰縣監,柳榮五爲吏曹正郞,洪周命爲吏曹佐郞,元錫範爲內贍直長,大護軍金羲淳,今加崇政,宗簿正李墷,今加通政,加資事承傳。再政。行戶曹判書朴宗慶,今加輔國,禮曹判書趙德潤,工曹判書李羲甲,今加正憲,加資事承傳,兼戶曹判書單朴宗慶,左尹單申在明,右尹單徐鼎輔。
兵批,判書李相璜病,參判李憲琦入直進,參議尹羽烈病,參知李光憲病,左副承旨李箕淵進,同知單范潤佑,僉知二單金儀祥·金道哲,上護軍金羲淳,護軍申絢,副護軍韓兢履·徐長輔·申緯·閔德基·李徵五·李徵九·李墷,副司直權熀·權傛,副司果李光正·南周獻·趙學濂·趙重日,副司正朴鳴載竝單付。再政。知事作闕單李集斗,知事單朴宗慶,副司果鄭在誠。
以校理李羲肇,副校理趙璟鎭,修撰趙萬永,副修撰李基栽牌不進罷職傳旨,傳于朴宗薰曰,只推。
以副修撰朴台壽牌不進罷職傳旨,傳于朴宗薰曰,只推。
以景慕宮修改時書啓,傳于朴宗薰曰,都提調行判中樞府事金載瓚,廐馬一匹面給,提調行大護軍金羲淳,加資屬耳,熟馬一匹賜給,宮司令金履禛·宋啓根·金箕書,各陞敍,監董堂上行戶曹判書朴宗慶,禮曹判書趙德潤,工曹判書李羲甲,竝加資,監董郞廳戶曹正郞李德彬,禮曹佐郞金喆修,工曹佐郞申縉,竝陞敍,繕工監役鄭在誠陞六,別看役前五衛將李興潤,相當職除授,擇日官·奏時官·計士等,高品付料,領役牌將呂鉉長·池景隣加資,金在明,御營廳別武士還屬,移還安時奉輿忠贊衛,植木牌將等,考例施賞,行首守僕帖加,其餘考例施賞,員役·工匠·下人等,考例施賞。
朴宗薰,以吏曹言啓曰,行戶曹判書朴宗慶,今陞輔國矣。本曹,時無相當窠,依例送西後,兼判書下批之意,敢啓。傳曰,知道。
趙台榮,以兵曹言啓曰,戶曹判書朴宗慶,自吏曹送西矣,資級係是輔國,當爲知中樞下批,而時無見窠,依例作闕下批之意,敢啓。傳曰,知道。
黃海監使徐能輔疏曰,伏以臣,猥膺藩維之命,行將辭陛矣,臣之父母墳山,在於廣州地,而臣於春間,蒙由往省,恩光所被,松楸動色,幽明俱榮,顧何敢更有瀆擾,而第今山下諸事,尙多未了,臣之歸期早晩,又未可料,今當遠離,益不禁雨露之感,情私所迫,不得不仰控聽卑之下。伏乞聖明,俯垂察諒,特許臣數日之暇,俾伸至情,千萬幸甚,臣無任云云。答曰,省疏具悉。卿其往省焉。
持平李㬖疏曰,伏以有國之刑政,莫大於誅亂賊,臣子之分義,莫急於討君讐,十四行刀割仍伏念臣,本以無似,猥忝侍從,出入臺閣,垂二十年,而材力綿薄,愧蔑涓埃之報,踪跡單寒,仍成樗櫟之散,優游田野,甘爲聖世之一閑氓,不意栢府除旨,忽下於因事上京之際,而況是前望特點,恩出格外,臣中路聞命,惝怳感激,不啻若坯蟲之聞雷,來伏旅次,觚稜入望,豈不欲卽地竭蹶,仰效叩謝之義,俯伸積違之忱,而第臣於言責之地,自來情勢,便同鐵限,且臣於年前待罪南邑,而奉職無狀,至登繡啓之論勘,薄竄旋宥,無往非恩,而追訟愆尤,悚恧尙切,區區私義,有不敢以歲月之已久,視作無故,晏然出膺,而況今鞫事未了,懲討方急,臺閣之重,實倍平時,尤豈如臣人器之不稱,情地之難强者,所可冒據也哉?左右思惟,趨承無路,玆不得不冒控短章,仰暴微懇。伏乞聖慈,俯垂諒察,亟命鐫斥,因治臣瀆擾之罪,以肅朝綱,以安微分焉,臣無任云云。省疏具悉。所陳不允,爾其勿辭察職。
丁丑四月十九日卯時,上詣景慕宮。還安展拜入侍時,行都承旨朴宗薰,左承旨尹之鉉,右承旨趙台榮,左副承旨李箕淵,右副承旨李敬參,同副承旨韓翼鎭,假注書鄭光默·朴鳴載,別兼春秋鄭基善·金道喜,直提學李存秀·金履喬,檢校直閣李魯益·鄭元容,檢校待敎李龍秀·李鶴秀,以次侍立訖。上具翼善冠·衮龍袍,乘輿出協陽門,由建陽門·弘化門·逌瞻門,詣景慕宮,至降輿所。左通禮,跪啓請降輿,上降輿入大次。左通禮,跪啓請外辦,上具冕服以出。左右通禮,導上至廟庭,入幕次。左通禮,跪啓請外辦,左右通禮,導上詣移安所,左通禮,跪啓請鞠躬再拜興平身,上鞠躬再拜興平身。左右通禮,導上詣版位北向立,祗迎。宗薰奏曰,親爲奉審乎?上曰,爲之矣。還安訖,左右通禮,導上詣廟內,奉審後仍還入大次。左右通禮,跪啓請外辦。上釋冕服,改具翼善冠·衮龍袍以出。左通禮,跪啓請乘輿。上乘輿出。宗薰奏曰,還內時鼓吹,當自日瞻門外振作,而徑先動樂,事極未安,當該掌樂院官員,所當重勘,而本院請推之外,無他可施之罰,何以爲之,而不飭之提調,推考,何如?上曰,依爲之。掌樂院官員,事過後拿處,可也。出擧條由日瞻門·逌瞻門·弘化門·協陽門還內,出標信解嚴。諸臣以次退出。
上在昌德宮。停常參·經筵。
自辰時至申時,日暈。
藥房提調金蓍根,副提調朴宗薰啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御加味六君子湯,自今日五貼式,日次製入事,榻前下敎。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,右副承旨李敬參,今日不爲仕進,卽爲牌招,何如?傳曰,允。
趙台榮啓曰,備邊司郞廳來言,今日賓廳日次,而領議政·左議政未差,右議政金思穆有身病,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,與新除授副應敎李紀淵,一體牌招,以爲推移入直,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于朴宗薰曰,只推。
以右副承旨李敬參牌不進罷職傳旨,傳于韓翼鎭曰,只推。
韓翼鎭啓曰,持平李㬖,正言吳洪錫,昨日屢次求對,未蒙召接,衷情益鬱,達宵叫閤,退去無路,更爲冒萬死請對矣。傳曰,斯速退去。
又啓曰,正言尹豐烈,有稟達事,來詣閤外請對矣。傳曰,斯速退去。
又啓曰,掌令沈能稷有稟達事,來詣閤外請對矣。傳曰,斯速退去。
又啓曰,兩司諸臣以爲,退去之敎,雖極悚惶,懲討之義,不容伈泄,未蒙召接之前,無非泥首閤外之日,更爲冒萬死求對矣。傳曰,連日求對,事甚煩瀆,退去。
又啓曰,兩司諸臣以爲,伏承連日求對,事甚煩瀆,退去之敎,不勝萬萬震凜,而亂本未拔之前,實無退去之望,冒萬死更爲求對矣。傳曰,俄批已諭,更勿煩瀆,卽爲退去。
又啓曰,兩司諸臣以爲,連伏承煩瀆退去之敎,誠不勝惶隕抑鬱之至,懲討政急,衷情倍激,冒萬死更爲求對矣。傳曰,遞差。
以水原留守林漢浩狀啓,龍珠寺都摠攝僧會淨瓜遞事,傳于趙台榮曰,摠攝仍任事,分付。
朴宗薰,以侍講院言啓曰,新除授兼文學洪敬謨,時在忠淸道天安地,書筵入番事緊,斯速乘馹上來事,下諭,何如?傳曰,允。
趙台榮,以都摠府言啓曰,副摠管曺允遂,以刑曹參判,本曹坐起晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以兵曹言啓曰,北兵營親騎衛加設之後,造山萬戶一窠,劃作自辟窠,一依南兵營梨洞例施行事,甲戌定式,而南兵營則親騎衛都試啓本中,入格出身之加資與邊將從願,懸錄狀聞,自本曹區別回啓,至於自辟,備三望受點,卽是法例,而北兵營丙子秋等都試入格出身李仁培,所願狀聞中,初不懸錄,致蒙加資之典,造山萬戶瓜滿代,又以仁培,單望修啓,仁培已蒙加資之典,則法不當降除萬戶,且李仁培所願,旣在邊將,有此修啓,則當初都試啓本中,不爲區別,事甚怪訝,使之査報之意,昨冬有所發關矣。將至五朔,尙無皁白,其在事體,極爲駭然,當該兵使趙岐,從重推考,該鎭將之昨臘瓜滿者,經年虛縻,極涉未安,不可遲待其査報,李仁培所受加資勿施,自辟望,今番則依狀請單付啓下,使之催促赴任之意,分付,何如?傳曰,允。
又以備邊司言啓曰,卽見水原留守林漢浩狀啓,則以爲,本府還餉,自來鮮少,且多仍停,元摠減縮,當此農節,巡分難繼,本府留庫中租米太合二千八十八石,屬邑安山·始興·果川餉租一千九百八十三石,特許加分事,請令廟堂,稟旨分付矣。本府年來還摠減少,誠如狀辭,今値農節,窮民耕耘之資,專仰官糴,而若患穀少,排巡不繼,則無以紓民力而勸農務,事情如此,不可無闊狹,本府及屬邑還餉,竝依狀請數爻,許令加分,何如?傳曰,允。
又以御營廳言啓曰,謹依景慕宮修改時別單判付,金在明,本廳別武士還屬之意,敢啓。傳曰,知道。
判中樞府事金載瓚箚曰,伏以臣,昨伏見景慕宮修改時賞典下者,以臣忝在提擧之任,至有錫馬之命矣。正堂改棟,事體至重,而役處幸不浩大,纔過二日,功已告成,況又監董之勞,卽諸有司存焉,臣不過一再奉審而止,此固職耳,功於何可紀,而乃有此上賞耶?惶愧之極,祗承無路,是不但爲臣辭受之私義也,賞齎太濫,有非聖朝美事。伏乞亟收成命,以重賞典,以安微分,不勝幸甚。取進止。答曰,省箚具悉卿懇。卿其勿辭,安心領受。仍傳于朴宗薰曰,此批答,遣史官,傳諭于金判府事。
行吏曹判書朴崙壽疏曰,伏以臣,二豎嬰身,一息如綫,蒲質已萎,藥餌罔效,跧伏江干,閉戶呻頓,亦有月矣,不意銓吏及門,授以政紙,天官恩點,復玷於臣名,臣誠惝怳憾祝,不覺涕淚無從,繼之以神魄失守,心識俱迷,殆如悸者之聞雷,醉人之發騂,意慮之萬萬到不得處,將何以措其躬而置其顔耶?噫,臣以百無似之賤,策名立朝,居然三十有餘年矣,兩朝恩渥,泰華溟渤之彌高彌深,一身報答,涓埃絲髮之愈往愈蔑,而乃反名位徒極,罪戾徒積,年前冒叨是職,適會承乏,淟涊盤礴,逮身之災,理必無幸,政眼一播,疵謗四至,觸處生疣,無往非罪,果然自速之人言,非比尋常之彈劾,臚列之備至,遣辭之危險,尙今追惟,夢魂猶噩,雖使臣鏟跡朝端,矢心永靖,猶不足少贖其辜負之罪,以聖上日月之明,寧或不諒,而向來西銓之除,蓋欲不忍於終棄,踪地之危蹙而曲費拂拭,進退之卽當則屢加責勉,竟失虞人之死守,反作傀儡之出場,式至今抗顔周行,厭然自掩者,一出造化,秋毫皆賜,欲報之德,昊天罔極,斷斷一念,惟生死以之,而顧今所叨,卽臣僨誤之地,萬重鐵限,不可比論於折柳之圃摧輪之路而已,則去就一款,非所可論,嗚呼,古人以辭官不獲,有三羞之說,而此則惟屬一己之私也。至於管子四維之論,所重專在有國之大防,以是分義處義,有時輕重,寧被逋慢之誅,不敢以趨走爲恭,今臣情勢,不但通朝之共諒,抑亦淵鑑之所俯燭,此生此官,艮限在前,則他餘情病,未暇覼縷,庚牌荐臨於荒僻,衷情益切於震剝,歷日屢違,略控情實。伏乞聖慈,俯垂諒察,亟削臣吏曹判書之任,以靖私義,仍治臣瀆擾之罪,以肅朝綱,千萬懇禱之至云云。答曰,省疏具悉。近來政官之遭言者,無不强爲情勢,輒皆引去,不念體國之義,予甚慨歎,況卿其時一遞,足爲一伸,勿辭行公。
應敎朴綺壽疏曰,十一行刀割仍伏念臣,向縻別兼之任,賊疾適苦,無以承膺,陳章丐免,幸蒙恩許,窮蔀病蟄之中,只自感祝無地,今又特侈館銜新除,馹召旋降,當此大論方張之時,義當卽日趨命,少效碎首天陛之忱,而病情迄未差減蠢動無路,偃息自如,一事逋慢,臣罪至此,合被何辟,玆敢略控短章,仰瀆崇嚴。伏乞聖明,俯垂鑑諒,亟遞臣所帶之職,仍治臣違傲之罪,以昭法紀,以安賤分焉,臣無任云云。省疏具悉。所陳不允,爾其勿辭,上來察職。
上在昌德宮。停常參·經筵。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓翼鎭啓曰,大司憲宋穉圭,執義李泰淳,掌令李奎鎭,持平姜學濬在外,掌令一員,持平一員未差,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
李敬參啓曰,漢城右尹徐鼎輔,除拜後,過三日不爲出肅,依定式推考警責,仍卽牌招察任,何如?傳曰,允。
朴宗薰啓曰,藥房副提調,持湯劑來待矣。傳曰,封入。
傳于韓翼鎭曰,明日西北別付料試射爲之,處所,以春塘臺爲之。
李敬參啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,推移入直,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于李敬參曰,只推。
以慶尙監司金魯敬狀啓,松羅察訪金秉淵,以驛民事,與淸河縣監李章漢酬酢之際,以一時私憤,擅送印信馬匹於本縣,擧措不可但以妄悖言,爲先罷黜,其罪狀,令攸司稟處,以淸河縣監言之,同是官長,宜盡相敬之道,而互相乖激,竟至受侮,不可仍置,一體罷黜事,傳于李敬參曰,令該曹口傳差出,催促下送。
韓翼鎭,以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,兼司僕將柳文儉,景福宮衛將范潤佑,俱以身病猝重,勢難供職,呈狀乞遞,文臣兼宣傳官李紀淵,除授在外,過限未上來,竝改差,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深八分。
韓翼鎭啓曰,大司憲宋穉圭,執義李泰淳,掌令李奎鎭,持平姜學濬在外,掌令一員,持平一員未差,監察茶時之意,敢啓。傳曰,知道。
尹之鉉啓曰,藥房提調,持湯劑來待矣。傳曰,封入。
傳于趙台榮曰,雨勢如此,西北別付料試射,待下敎爲之。
李敬參啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直之地,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于李敬參曰,只推。
以平安監司徐有聞狀啓,咸從府使趙德永,賣任捧賂,事係贓汚,今此所犯,極爲狼藉,爲先罷黜,其罪狀,令攸司稟處事,傳于李敬參曰,令該曹,口傳差出,催促下送。
吏曹口傳政事,以李海慶爲淸河縣監,以李命鉉爲松羅察訪。
李敬參,以侍講院言啓曰,王世子進講小學第四卷,今已畢講,第五卷繼講之意,敢啓。傳曰,知道。
義禁府啓目,掌樂正李東煥原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
韓翼鎭,以義禁府言啓曰,卽接月令醫員金俊男手本,則時囚罪人李東煥,素患疝積之症,處濕添劇,晝宵叫痛,食飮全却,氣息奄奄,實爲危重云。罪人病勢如此,則一邊保放,一邊草記,曾有定式矣,李東煥姑爲保放之意,敢啓。傳曰,知道。
又以義禁府言啓曰,慶尙監司金魯敬狀啓內,松羅察訪金秉淵,爲先罷黜,其罪狀,令攸司稟處事,啓下矣。金秉淵,自任所未及上來,依例發遣府羅將,拿來,何如?傳曰,待待命拿囚。
兼戶曹判書朴宗慶疏曰,伏以臣於日昨,伏見景慕宮修改賞典,判下者,以臣有監董之勞,特加輔國崇秩,臣聞命惝怳,繼以憂懼,莫省措躬之所也。噫,臣於庚申春,待罪本宮令時,仰覩先朝,每當奉審,以正堂之有頉,而事係重大,姑未修改,屢發聖敎,歷歷如昨日事矣。今至十八年之久,而終難囚循,涓吉易棟,首尾數日,工役告訖,此皆僚堂與諸郞官之協心蕫事之力耳,臣不過逐隊隨行,一無猷爲,有何功之可紀乎?今臣以度支之任,與於此役,敦匠之事,撫念昔日,秪不覺愴淚之泫然而已。仍伏念臣,人微才短,百不猶人,而前後踐歷,罔非過濫,況且數年以來,資階歲超,遽到亢極,臨淵之戒,集木之憂,猶屬臣一己之私,而其於惜名器愛嚬笑之義,果何如哉?玆敢陳章露肝,仰瀆崇嚴。伏乞亟收成命,以安微分,千萬幸甚,臣無任云云。答曰,省疏具悉。卿其勿辭行公。
上護軍金羲淳疏曰,伏以臣,生幸値國家綿籙之會,獲覩我春邸齒學之禮,仰縟儀之倣古,頌睿質之合度,凡濟濟環橋之士曁于于夾塗之人,相告胥欣,載謳載歌,而眇末賤臣,猥玷宗正,爰稽故事,虔載璿牒,身非太史,縱不得濡彤管而颺洪休,若其輝潤之曲,升恒之什,流出中,情有不能自已矣。不料玆者,恩命下宣,功賞旁推,謂臣句管是役,加臣崇政之階,臣且榮且懼,不省所云,夫今日之大慶,卽我列祖之所垂範,聖上之所貽翼,師敎之所權輿,哲命之所根基,於玆之會,有玆之恩,可謂榮矣,而載譜一事,事體雖重,工役甚微,一再奔奏,非臣之爲勞,僥冒恩渥,豈臣之所安也?且臣自釋褐以來,竊有遇巷之榮,無尺寸稱報之能,而偏被誤恩,有節次推遷之濫,而輒皆謬膺,迷不知返,進不知退,古聖滿盈之懼,至人倚仗之戒,蓋爲是設,而臣之向來疐跋,良亦由玆耳,到今追惟,尙足自悼,古人所謂乘獨後之馬,處不爭之塗者,正爲臣今日安身立命之所,息黥補劓之方,而若復尋前轍之冥升,升而不已,躡舊駕之倖進,進而不止,則升之高者易顚,進之驟者必蹶,前旣不懲,後復貽悔,不亦不智之甚哉?怛然危懼,食息靡安,玆不得不披瀝仰干於崇嚴之下。伏乞聖慈,俯垂矜諒,將臣加資之命,卽速收還,以安私分,以伸微志,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
韓翼鎭啓曰,大司憲宋穉圭,執義李泰淳,掌令李奎鎭,持平姜學濬在外,掌令一員,持平一員未差,監察茶時之意,敢啓。傳曰,知道。
趙台榮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,校理李義肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于朴宗薰曰,只推。
朴宗薰曰,副應敎李紀淵,時在黃海道新溪縣,經筵入番事緊,斯速乘馹上來事,下諭,何如?傳曰,允。
傳于韓翼鎭曰,推鞫爲之。
臺諫前望單子入之,掌令金商雨,持平李,正言金景煥·李棋峻,落點。
傳于韓翼鎭曰,新除授臺諫,先進去後謝恩。
韓翼鎭啓曰,臣翼鎭,今日推鞫進去,下直之意,敢啓。傳曰,知道。
傳于韓翼鎭曰,推鞫姑罷。
趙台榮啓曰,摠戎使金基厚,時無職名,令該曹,口傳付軍職,何如?傳曰,允。
兵曹口傳政事,護軍單金基厚。
吏曹口傳政事,以尹膺烈爲咸從府使。
以軍器寺陳賀方物進上筒箇,造成別單,傳于趙台榮曰,監董提調領敦寧金祖淳,內下豹皮一令賜給,監造官僉正金履協,相當職陞敍,員役·工匠等,竝令該寺,考例施賞。
以軍器寺進上筒箇造成別單,傳于趙台榮曰,監董提調領敦寧金祖淳,內下豹皮一令賜給,監造官僉正金履協,內下筒箇一部賜給,員役·工匠等,竝令該寺,考例施賞。
朴宗薰,以吏曹言啓曰,成均館司成洪羲弼呈狀內,矣身素患痰癖之症,當此換節之時,一倍添劇,萬無供職之望云。典籍李炫章呈狀內,矣身素患痰癖之症,近益添劇,供職無望云。其身病俱如是,則有難强令察任,竝改差,何如?傳曰,允。
趙台榮,以鞫廳大臣言啓曰,問事郞廳尹應大,身病猝重,改差,其代,副司果李潞差下,何如?傳曰,允。
又以義禁府言啓曰,保放罪人李東煥,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前李東煥亦,觀其所供,只憑春曹謄錄,由逌瞻門展拜回鑾時,自上乘輿後,鼓吹振作,載在儀註是如是白乎矣,前導鼓吹之始自日瞻門外,乃是應行之事,則其爲不審之失,在所難免,以此照律,何如?判付啓,依允。
推鞫時,罪人梁致成原情,罪人安有謙更招後,仍與罪人朴忠俊面質,又與罪人金孟億面質,罪人金孟億更招,罪人申盛文更招後,捧遲晩,罪人金啓浩,與罪人申盛文·朴忠俊·安有謙面質,罪人張應人,更招後捧遲晩,罪人權塤更招後捧遲晩,罪人申在奎,更招後捧遲晩。
丁丑四月二十三日卯時,上詣春塘臺。西北別付料試射入侍時,右承旨趙台榮,假注書朴鳴載,記注官曺錫鯤·李衡柱,以次侍立訖。上具戎服,乘馬出宣化門,由協陽門·建陽門·銅龍門·光德門,至明光門,宣傳官,跪啓稟鳴金小吹打,入靑陽門,啓稟鳴金吹打止,至作門外,放砲開作門。上下馬陞座,吹打作止,叩頭聚官軍號令。依例擧行後,兵曹判書李相璜,進前奏曰,別付料則十巡矣,未付料軍官則一巡矣,今番則何以爲之乎?上曰,今番亦依前擧行,可也。試射一巡訖。上曰,自二巡,還宮後射之,可也。仍降座乘馬,出靑陽門,由光德門·銅龍門·建陽門,至協陽門,入宣化門還內。承史以次退出。
上在昌德宮。停常參·經筵。
自未時至西時,灑雨下雨,測雨器水深七分。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭方張之時,憲府無詣臺之員,事甚未安,除在外未肅拜人員,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗珩啓曰,藥房提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于朴宗珩曰,只推。
正言金景煥啓曰,臣本以無似,猥叨耳目之任,不敢逡巡,冒沒出肅者,誠以亂本未拔,懲討時急,恭詣閤外,已久而承宣,互相推諉,聊無動念,人雖卑微,待臺官之道,豈有若是之慢忽哉?臺體之壞損,一自臣身而極矣,以此情踪,其何敢一刻晏然於臺次乎?請命遞斥臣職。答曰,勿辭,亦勿退待。
又啓曰,持平李,有稟達事,來詣閤外請對矣。傳曰,遞差,前望單子入之。
持平前望單子入之,韓啓玉落點。
李箕淵啓曰,行都承旨朴宗薰,不爲仕進,左承旨尹之鉉,右承旨趙台榮,陳疏徑出,右副承旨李敬參式暇,同副承旨韓翼鎭禁府坐起出去,院中只有臣一人,伴直無人,同副承旨韓翼鎭,卽爲牌招,何如?傳曰,允。
韓翼鎭啓曰,行都承旨朴宗薰,不爲仕進,左承旨尹之鉉,右承旨趙台榮疏批未下,左副承旨李箕淵,纔已徑出,右副承旨李敬參式暇,院中只有臣一人,伴直無人,行都承旨朴宗薰,所當牌招,而拘於廳規,不得請牌,何以爲之?敢稟。傳曰,與坐直承旨,竝許遞,前望單子入之,待下批,牌招察任。
承旨前望單子入之,洪奭周·申綋·李止淵·鄭觀綏·權丕應·朴宗珩落點。
兵曹口傳政事,護軍單朴宗薰。
以咸鏡道放未放成冊,傳于申綋曰,柳相斗放。
申綋,以兵曹言啓曰,西北別付料軍官及未付料軍官,試射入格人,謹依判下,別單施賞,而筒箇弓矢上弦弓長弓弓箭箭竹,以軍器寺所在者,取來頒給之意,敢啓。傳曰,知道。
又以備邊司言啓曰,頃以內贍寺捄弊事,該寺貢價,準年限從貴上下之意,草記蒙允矣。卽見惠廳所報,則以爲,該寺貢米之以代錢從貴上下者,其數殆近二萬兩,而本廳元貢,每患闕等,則今此二萬兩之年年劃出,非所可論,且取貢人所受之餘利而散貸取殖,添補正供,事甚苟簡,弊當如前,量減該寺冗雜之需,而每年不足八百五十兩,自均廳,永爲作等區劃,成節目施行,則事面便當,永久無弊爲辭矣,貢價之從貴上下,旣有庚申定式,而猶未準年限,故日前草記,據此爲捄弊之方矣。今則惠廳事力,比前不逮,而近二萬之一時上下,果患於艱窘,內贍冗費,旣得裁約,而八百餘之每年添補,足可以支給,且以惟正之常賦,用資莫重之供上,在事面,亦無苟簡之歎,其所劃送,雖無名色之可言,若是釐革,猶可永遵而無弊,依所請,成節目施行之意,分付該廳·該寺,何如?傳曰,允。
又以訓鍊都監·禁衛營·御營廳言啓曰,訓鍊都監宇內集春門北邊宮墻舊築一間許頹圮處,今四月二十五日爲始,三營合力改築之意,敢啓。傳曰,知道。
又以義禁府言啓曰,平安監司徐有聞狀啓內,咸從府使趙德永,爲先罷黜,其罪狀,令攸司稟處事,啓下矣。趙德永,下去忠淸道忠州地云,依例發遣府羅將,拿來,何如?傳曰,待待命拿囚。
又以義禁府言啓曰,慶尙道放未放修啓冊子中,本府所管定配罪人未放秩,固城申與權,金海李學逵,加德金宇光,機張魯鼎·洪時濟,奉化沈厚鎭,以上仍事,判下矣。右罪人等,依判下,竝仍事,分付該道道臣,而他餘罪人等,令刑曹,稟處,何如?傳曰,允。
又以義禁府言啓曰,鞫廳議啓內,罪人金啓浩,鞫庭對質,皆曰不知爲誰云。旣知其橫罹,則不可無端滯囚放送事,判付內,依允啓下矣。罪人金啓浩,放送之意,敢啓。傳曰,知道。
領敦寧府事金祖淳疏曰,伏以臣,頃將咫尺之守,猥陳披瀝之懇,及伏承批旨,縷縷開釋之敎,旣勤且至,至以分數之不當爲勉,臣誠惶霣感激,繼不能不慙懼而抑菀也。凡人之事,鮮得其中,故聖人有過猶不及之歎,今臣之所云,旣非金秤秤來之義,則聖鑑之燭以過分,非不至當,而臣愚妄度,竊恐日月之明,其於照臣之本心,猶有所未盡也。嗚呼,臣之迷不知變,豈專以怪鬼不逞輩,所簸弄,悻悻然若效人較挈之爲哉?竊自傷持身無狀,涉世昧方,橫逆之來,爲可羞而惡也,殿下試思,夫此言奚爲而至臣哉?使臣而誠信有可以感孚於人者,則此言至乎必不至也,使臣而威重有可以鎭服當世者,則此言至乎必不至也,使臣而削跡斂影人不知其存亡,則此言至乎必不至也,於斯三者,臣不能有一,而徒沐恩澤,久涉險艱,進則乏納約之誠,退則無明哲之識,難化者氣質,而疎戇愈甚,可畏者物理,而滿盈未已,畢竟使爲鬼爲蜮之類,售其揶揄之態,而試其竊發之機,其視古所謂德勝妖智遠害者,爲何如也?動心而忍性,反己而自責,皆聖人之至訓,而所以啓憤悱之心,擴羞惡之端者也。臣於此,聞惡聲,如風過耳,見濁水,謂可濯足,油油然不自失,而揚揚然若無所事,則其有壞於名敎姑舍,曾謂天壤間,有此靦面目昧知覺之人乎?大抵人情之用,喜怒哀樂,猶可以强作,亦可以强制,惟羞惡之端,有眞而無僞,不容人安排,作與制,皆不可以强爲,蓋其本出於義,故無回互委曲之意,而一發於端,便形于色者也。今以臣之所値,使號於衆曰,此人此値,可羞而惡乎,不羞而惡乎?如曰不羞而惡,非臣之所敢知也,苟曰可羞而惡,人之情,亦與臣同矣,又號於衆曰,此人此擧,出於羞惡乎,不出於羞惡乎?如曰不出於羞惡,亦非臣之所敢知也,苟曰出於羞惡,臣之心,亦未嘗遠於人矣,然則臣之遭非理而思自靖,固不可謂全欠於分數,而屢承恩敎,不敢遽改者,亦不可謂大悖於義矣。泰山之重而或輕於鴻毛,謂其宜也,匹夫之志而可奪於三軍,謂其守也,雖昌披擿埴,狠狽如此,然顧其身則斯文之徒也,喬木忠貞之餘也,兩朝使令之舊物也,於其出處之間,其敢不晝宵商度,窺得一二分道理,而輒敢質言於君上之前,有若嘗試而邀寵者哉?汙不至此,天必厭之矣。噫,臣之自靖與否,苟有關於國家之治忽,世敎之汙隆,冒沒彈冠,復入脩門,尙可諉也,問其人則不過椒房之私親也,問其事則不過起居之小節也,騈指,曷補於全體,飛鳧,何與於江湖?以此去就,仰煩酬應,正恐使高眼人觀之,尙不滿一哂,況可有始而無終,已發而還止,重取八方來世之所取笑哉?伏乞聖明,察臣自守之心,非干人事,諒臣自暴之言,斷出血忱,勿復以敦勉之誤恩,俯加於臣,城闕田野之間,許其任便居住,使得歌詠聖德,優游卒歲,則雖死之日,猶生之年也,王人之臨召也,旣以迷見之難回,病情之莫强,略有所附奏,故玆不得不收召精神,更申如右,然方命之懼,屢瀆之罪,尤無所自逃,亦伏願遄被當被之律,以昭法紀,千萬顒俟,無任云云。答曰,省疏具悉卿懇。此於卿,果是橫逆之來,橫逆之來,聖亦不免,寧或有一毫未盡而致之,未聞又以此有自守自靖者,卿疏云云,豈不萬萬過當乎?前後之批,已悉予意,望卿亟思幡然改圖,卽爲入來。仍傳于申綋曰,此批答,遣史官,傳諭于領敦寧。
左承旨尹之鉉,右承旨趙台榮,左副承旨李箕淵等疏曰,伏以臣等,卽伏見正言金景煥避嫌啓辭,以其詣閤時,臣等未及上去,備加侵斥,至以互相推諉爲辭,臣等誠不勝驚愕慙悚之至,臺臣求對,旣出於莫嚴之懲討,則在臣等同聲沫飮之義,何敢虛徐於進詣之節,而適値該房爲鞫事出去,臣等未及周旋,俄頃之間,已聞臺臣下來詣臺,至有引義陳啓,稽緩之責,臣等勢所難免,慙恧之極,無地自容,玆敢聯陳短章,徑出脩門。伏乞聖慈,俯垂諒察,亟遞臣等之職,仍賜譴何,以爲不職者戒焉,臣等無任云云。省疏具悉。爾等已許遞矣。
上在昌德宮。停常參·經筵。
自午時至人定,灑雨下雨,測雨器水深二分,自人定至二十六日開東,灑雨下雨,測雨器水深八分。
藥房都提調金思穆,提調金蓍根,副提調申綋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
大司憲宋穉圭,執義李泰淳,掌令金商雨·李奎鎭,持平韓啓玉·姜學濬在外,監察茶時之意,敢啓。傳曰,知道。
藥房三提調,持湯劑來待矣。傳曰,封入。
傳于朴宗珩曰,大臣·備局堂上,引見。
傳于朴宗珩曰,原任大臣·金吾堂上,次對同爲入侍。
申綋啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
朴宗珩啓曰,臣宗珩,今日推鞫進去,下直之意,敢啓。傳曰,知道。
以左承旨權丕應,右承旨鄭觀綏,同副承旨李止淵牌不進罷職傳旨,傳于申綋曰,只推。
申綋啓曰,新除授行都承旨洪奭周,時在京畿廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,尹序東落點。
申綋啓曰,新除授行都承旨尹序東,年限已過,何以爲之?敢稟。傳曰,許遞,前望單子入之。
承旨前望單子入之,李存秀落點。
申綋啓曰,吏曹郞廳來言,臺諫有闕,政事,取稟。傳曰,前望單子入之,待下批,先參鞫後謝恩。
大司諫前望單子入之,任厚常落點。
朴宗珩啓曰,今日推鞫,憲府當爲進參,大司憲宋穉圭,執義李泰淳,掌令金商雨·李奎鎭,持平韓啓玉·姜學濬在外,無進參之員,何以爲之?敢稟。傳曰,山林外,竝許遞,前望單子入之,待下批,牌招,使之先參鞫後謝恩。
臺諫前望單子入之,持平鄭基善落點。
申綋啓曰,行都承旨李存秀未肅拜,左承旨權丕應,右承旨鄭觀綏,同副承旨李止淵,不爲仕進,左副承旨朴宗珩,推鞫進,院中只有一人,伴直無人,同副承旨李止淵,卽爲牌招,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于申綋曰,只推。
申綋啓曰,同副承旨李止淵牌不進,院中只有臣一人,伴直無人,右承旨鄭觀綏,所當牌招,而拘於廳規,不得請牌,何以爲之?敢稟。傳曰,牌招。
以同副承旨李止淵牌不進罷職傳旨,傳于申綋曰,只推。
申綋啓曰,右承旨鄭觀綏牌不進,院中只有臣一人,伴直無人,同副承旨李止淵,旣有只推之命,更爲牌招,何如?傳曰,允。
傳于申綋曰,推鞫撤罷。
申綋,以禮曹言啓曰,來五月初八日,嘉順宮誕辰陳賀,國忌相値,依定式當爲退行,而初九日·初十日,連値齋日,以十二日擧行,磨鍊節目以入之意,敢啓。傳曰,知道。
綏嬪邸下誕辰陳賀,以十二日退行時,應行節目,參考前例,磨鍊擧行,何如?判付啓,旣承慈令,權停爲良如敎。
申綋,以吏曹言啓曰,新除授通禮院左通禮南吉寬呈狀內,矣身素患痰癖之症,當此換節之時,一倍添劇,萬無供職之望云。其身病旣如是,則有難强令察任,改差,何如?傳曰,允。
又以吏曹言啓曰,新除授咸平縣監李儒燁,戶奴呈狀內,矣上典,素抱積病,忽然復發,屢日調治,尙無減勢,實無起動作行之望云。淸河縣監李海慶呈狀內,矣身老母,年今七十九歲,近千里遠程,萬無離捨赴任之望云。李儒燁段,實病旣如是,則有難强令赴任,罷黜,李海慶段,親年七十歲以上者,勿差三百里外守令,載在法典矣。淸河縣道里,旣近千里,則亦不可强令遠赴,改差,何如?傳曰,允。
又以義禁府言啓曰,保放罪人李東煥,還囚照律以入之意,敢啓。傳曰,知道。
禁府照目粘連,掌樂正李東煥矣,本府議啓內,觀其所供,只憑春曹謄錄,由逌瞻門展拜回鑾時,自上乘輿後,鼓吹振作,載在儀註是如是白乎矣,前導鼓吹之始自日瞻門外,乃是應行之事,則其爲不審之失,在所難免,以此照律,罪笞四十收贖,附過還職,私罪奉敎依允爲旀,功議各減一等爲良如敎。
申綋,以義禁府言啓曰,咸鏡道放未放修啓冊子中,本府所管定配罪人未放秩,茂山柳相斗放,茂山趙東暹,洪原尹致謙,穩城李游誠,慶興李希祖,穩城徐良輔,慶興金錫衡,茂山李晦植,以上仍事,判下矣。柳相斗放,趙東暹·尹致謙·李游誠·李希祖·徐良輔·金錫衡·李晦植,竝仍事,分付該道道臣,而他與罪人,令刑曹擧行,何如?傳曰,允。
又以義禁府言啓曰,鞫廳議啓內,罪人李寅夏·申七龍·梁致成竝放,罪人朴忠俊,依筵奏,姑爲減死遠地定配事,判付內,依允啓下矣。李寅夏·申七龍·梁致成,竝放,朴忠俊,咸鏡道富寧府,減死遠地定配,仍囚該府獄,而依例發遣府羅將,押送配所,何如?傳曰,允。
行吏曹判書朴崙壽疏曰,伏以臣,甘犯逋慢之罪,敢暴危苦之懇,情則切於必察,跡反涉於罔赦,蹙伏江干,瞻望宸極,竊自謂未蒙鞶帶之遞,則當被鈇鉞之誅矣。及伏奉批旨,聖度天大,不惟不加之罪,其所以勉責而誨釋之者,迥出常格,有非負罪賤臣之所敢承當,臣非木石,寧不知感,然臣必辭之義,有不敢以是而自異於前後也。臣誠昏迷昧死,請有以仰復焉。聖批若曰,近來政官之遭言者,無不强爲情勢,輒皆引去,夫居銓地而速官謗者,從古何限,而輕重淺深,亦各不同,則若臣遭罹,非比尋常,聲罪之狼藉,身名之僇辱,固無可論,而至如循私負國,忘公壞法之目,卽人臣之極罪也,有一於此,萬殞猶輕,如使古節俠當之必將刎頸刳腹,以自暴於白日之下,臣旣不能,則惟當矢心永靖,沒齒訟愆,顧安敢自同於諸臣,而擬議於强與不强者哉?聖批又曰,其時一遞,足爲一伸,殿下之已施於前者,固聖上禮使之政也,臣之欲全於後者,亦匹夫咫尺之守也,上下所孚,前後宜均,今若以向來一遞,謂之已伸,廉防,爲今日進身之階,揚揚復入於政事之堂,則此眞小人無忌憚之甚者,臣豈忍爲此哉,臣豈忍爲此哉?至若不念體國之義,予甚慨歎之敎,臣雖愚昧,豈不知罪?第念人臣辭受之義,有關國家之大防,上不至强迫,下不敢壞越,是以駕屨不俟,雖禮也,而逋慢有時乎爲恭,君臣相須,固義也,而情私未嘗不見諒,噫,臣雖萬萬不肖,萬萬無狀,亦具秉彝,則寧或昧慢命之有關紀綱,屢瀆之致煩酬應也哉?鐵限自在,株守莫變,寧就於辜恩方命之誅,不敢萌一毫復進之計者也。孔子之告魯君曰,君使臣以禮,臣事君以忠,忠者實心之謂也。朱子釋其義曰,臣之事君,易得苟且,故所以說忠,今臣所懇,寔是實心之所發,而區區平日所自矢者,惟在於一段廉恥之不全至於放到矣。如使臣,負素心而蔑公議,毁四維之重而處六官之首,冒沒苟且,無以自列於人數,則本質虧矣,更何以事君,以聖上曲遂之仁,亦豈不有歉於終始生成之政也哉?且臣病與年深,衰亦日異,形殼僅存,精爽俱遁,生意索然,世念灰冷,加之以半生癱瘓之漸,轉成風痺之症,體肢不仁,脫着倩人,近因痰祟一倍添劇,床笫委命,凜若不保,情勢之外,目下病狀,雖冗司漫務,實無彈束驅策之望,疾痛之極,言不知裁,玆敢冒死申籲。伏乞天地父母,俯垂憐察,亟削臣職名,無曠重任,仍治臣煩瀆之罪,以礪臣分,千萬幸甚,臣無任云云。答曰,省疏具悉。卿其勿辭,調理行公。
正言金景煥疏曰,伏以聖人之事,莫大於春秋,春秋之義,莫嚴於誅亂逆,誠以此箇義理,不明於天下,則人不得爲人,國不得爲國,是故雖以趙盾之不越境,許止之不嘗藥,而加之以誅意之法,被之以弑逆之罪,而不得辭焉。九行半刀割仍伏念臣,以遐土微蹤,百無肖似,而適値懲討方急之日,猥忝淸朝耳目之任,憂憤所激,冒沒出膺,隨參於鞫坐之末,目見兇醜爛漫之狀,直欲手磔而口臠,唐突求對,汲汲詣閤,而緣臣闒茸,虧損臺體,不得不引避而退,致有喉院請推之擧,臣之不稱於見職,於是乎益著,滿心惶恧,措躬無所,賓對有命,進身末由,玆敢略陳情實,仰瀆崇嚴。伏乞聖明,天地父母,特垂諒察,亟命選部,刊去臣名於臺籍,以肅朝綱,以安賤分,千萬幸甚,臣無任云云。省疏具悉。已諭於前批,不允,爾其勿辭察職。
推鞫時罪人金孟億,更招後捧遲晩,罪人梁致成,更招後,刑問一次,訊杖第七度,停刑,推鞫時罪人有謙捧結案,罪人盛文捧結案,罪人塤捧結案,罪人在奎捧結案,罪人應人捧結案,罪人孟億捧結案,義禁府罪人有謙,年三十七白等,矣身根脚段,父相臣,父矣父就學,母崔召史,母矣父鳳垕,竝只故白良乎,父母,以胎生於慶尙道慶州府,入籍居生於忠淸道忠州牧是白乎旀,行兇節次段,矣身,本以綠林劫財之賊,敢懷潢池弄兵之計,孟喆家聚會之時,謀逆凶圖,爛熳和應,六字刀割可與林川鄭哥圖事之說,先奪全州監營,而得壯軍潛入京城之謀,與壽永·啓浩輩,綢繆設施兺不喩,希著·景來之生存群山馬島之潛入云云。無非煽動人心,窮凶絶悖之志,至於上將軍安有謙六字之自書門柱之後,諸般情狀,尤爲綻露,斷案已成,萬剮猶輕,謀逆同參的實,遲晩的只罪,不待時凌遲處死事。罪人盛文,年三十三白等,矣身根脚段,父同龍,父矣父名不知,母崔召史,母矣父名不知,竝只故白良乎,父母,以胎生於忠淸道槐山郡,入籍居生於延豐縣是白乎旀,行兇節次段,矣身,本以浮浪無賴之賊,敢蓄悖逆不道之心,始與忠俊,往南原而劫財,更隨有謙,會全州而參謀完營之劫奪,馬島之請援,錦營之轉向等,諸般凶謀逆節,與壽永諸賊,爛熳酬酢,而六字刀割率武士入城云云。是何等窮凶至憯之說,而綢繆設施,狼藉謀議,究厥情狀,與壽永·有謙輩,一而二,二而一者,謀逆同參的實,遲晩的只罪,不待時凌遲處死事。罪人孟億,年三十七白等,矣身根脚段,父鳳孫,父矣父處江,竝只故,母李召史生存,母矣父君淑故白良乎,父母,以胎生於全羅道全州府,隨父母長養,仍爲入籍居生是白乎旀,行凶節次段,矣身,本以營屬退物,狡黠凶頑,卽其素性,稱以賣酒,多結賊漢壽永,與諸賊,聚會於矣兄孟喆之家,凶謀悖說,無不同參兺不喩,劫奪監營之說,實出於矣身之口,誇劍記名,約以不忘,四月初八日,同參擧事之謀,與諸賊面對相諾,窮凶情節,萬剮猶輕,謀逆同參的實,遲晩的只罪,不待時凌遲處死事。罪人應人,年三十九白等,矣身根脚段,父受陳,父矣父義淳,母尹召史,母矣父會成,竝只故白良乎,父母,以胎生於忠淸道淸安縣,隨父母長養,仍爲入籍居生是白乎旀,行凶節次段,矣身,卽鄕曲一頑民,不守業農之常分,只蓄作賊之凶心,及與壽永·有謙等諸賊,南原劫財之路,罔測之說,不道之謀,爛熳參聞,視若尋常,究厥罪狀,萬死無惜,知情不告的實,遲晩的只罪,不待時斬事。罪人在奎,年二十二白等,矣身根脚段,父熙文,父矣父光宙,竝只故,母李召史生存,母矣父名不知故白良乎,父母,以胎生於忠淸道槐山郡,隨父母長養,仍爲入籍居生是白乎旀,行凶節次段,矣身,以盛文之至親,與有謙而爲隣,常蓄梟獍之心,難化虺螫之性,隨往於作賊之行,參聞於謀逆之事,諸般悖說,聽若尋常之狀,萬死無惜,知情不告的實,遲晩的只罪,不待時斬事。罪人塤,年三十五白等,矣身根脚段,父思允,父矣父琚,母柳召史,母矣父益齊,竝只故白良乎,父母,以胎生於忠淸道忠州牧,入籍居生於槐山郡是白乎旀,行凶節次段,矣身,本以無賴之漢,賊黨凶徒,無不締結,南原劫財之路,全州投店之時,壽永·有謙等凶謀悖說,無不參聞,而頑蠢之極,恬不驚動,甘作隨從之罪,萬死無惜,知情不告的實,遲晩的只罪,不待時斬事。
丁丑四月二十五日卯時,上御熙政堂。藥房入診,大臣·備局堂上引見,原任大臣·金吾堂上,同爲入侍時,都提調金思穆,提調金蓍根,副提調申綋,假注書鄭光默,記注官安亨鎭,別兼春秋鄭基善,檢校直閣鄭元容,左副承旨朴宗珩,假注書朴鳴載,事變假注書金聖默,領府事李時秀,判府事金載瓚·韓用龜,判義禁朴宗慶,行護軍朴宗薰,訓鍊都正李溏,韓陵君李海愚,戶曹參判趙鐘永,知義禁李羲甲,同義禁權烒·李惟命,以次進伏。醫官吳千根·秦東秀·李彦厚·劉賢基·李命運,進伏楹外訖。時秀曰,時雨好矣,而朝氣陰濕,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。時秀曰,嘉順宮氣候,何如?上曰,一樣矣。仍命醫官入診。千根·東秀·彦厚,以次入診訖,退伏奏脈度曰,左右三部調均矣。思穆曰,聞醫官言,進御湯劑,若至晦間,則已過二劑矣,後日日次,許接諸醫,詳細診候然後,停止當否,可以議定,故預爲仰達矣。上曰,所進爲幾貼乎?思穆曰,四十六貼矣。時秀曰,臣等之今日齊進,以鞫獄之將請酌處矣,諸囚分等,一律當爲六名,全釋當爲二人,而梁致成,則加刑更問後,亦當酌放,至於朴忠俊,則當初爛議凶謀之事,末梢呑吐納供之狀,極爲痛惡,合置極律,而名是發告,則與他罪囚,少有間焉。且金·愼兩賊,尙未就捕,若勘以當律,則來後質問之階絶矣,姑從減死之律,邊遠定配,而兩賊未捕前,亦不可少忽防守之道,令發配邑,牢囚府獄,以謹守飭,似好矣。上曰,依此爲之。時秀·載瓚·用龜·思穆等,齊聲奏曰,今番諸鞫囚譸張之凶言,排布之凶謀,逆腸悖口,綻露無餘,金·愼兩賊,雖未及斯得,其餘諸囚,旣皆輸款,今將置辟,鞫事幾至究竟,而五行半刀割,爲諸囚之分等決處,一行刀割伏乞聖上,淵然深思,亟降明命,夬伸王章,臣等之望也。上曰,已諭於前批,勿煩。出擧條十三行刀割上曰,次對爲之。思穆曰,卽見京幾監司李魯益狀啓,則以爲,坡州逋穀二千三百七十六石零,依他邑例,特許限十年除耗收捧,而元穀乃是摠廳支放之需,耗條給代,自該廳從長措處事,請令廟堂稟處矣。流來舊逋,若是夥多,將士支放,積年未充,是豈設營設料之意哉?今此排捧之請,雖出了逋之計,而若許限年,則無以取耗,旣無取耗,則該牧支放,從何給代?雖以摠戎廳言之,因此欠逋,添給餉耗,事涉無義,亦關後弊,另飭準捧之意,分付,何如?上曰,依爲之。出擧條思穆曰,卽見慶尙左水使李觀植狀啓,則以爲,蔚山大雲封山·機張長安封山,失火,大小松木,多被燒燼,失火根因,更加譏詗,期於査得,而松田失火守令勿罷,載在新頒事目,罷黜一款,請令廟堂稟處矣。松田失火,勿罷地方官,旣是事目,當該守令,姑先從重推考,失火根因,詳覈更報之意,分付,何如?上曰,依爲之。出擧條思穆曰,京畿水使趙華錫,身病沈重,曠廢公務,屢呈辭狀,不可强令察任,改差,何如?上曰,依爲之。出擧條思穆曰,卽見正言金景煥避辭,則詣閤已久,承旨推諉不來,至有避嫌之境,雖在無事之日,待臺閣之道,固當自別,況是懲討之時乎?不可無警責,昨日在院承旨,竝罷職,何如?上曰,依爲之。出擧條思穆曰,鞫獄諸罪囚,今幾究竟,金吾捕廳之發捕而未及就拿者,姑爲撤捕,令諸道鎭營,各別譏捕,何如?上曰,依爲之。出擧條思穆曰,頃因繡單與民訴,莞島還屬便否,關問道臣矣,卽見全羅監司金敎根狀啓,則以爲,莞島,處在靈岩·康津·海南之間,以其封山,分屬三邑,而間因貢物貿取之爲弊島民,革罷分屬,專屬康津,而各該邑貢物物種,各自擔當,故康津則給價貿用,海南則移懲陸民,陸民替納之弊,反甚於島民,自今依前分屬於三邑,島産物種,一依康津例,量依蠲減,給價貿用,而如或濫懲,該倅論勘事,請令廟堂稟旨定式矣。甲子通變,蓋出矯革島弊之意,而纔過十年,弊又層生,海南一邑,偏受其害,以初不管領之島産,責其貢納,延及陸民難支之弊,比前更倍,至有此依前分屬之請,事或近於銷刻,意實在於便民,依狀請施行,嗣後防弊之道,令道臣嚴立科條,以爲民邑俱便之策,而旣已分屬於三邑,則事面與前無異,鎭將差遣等事,竝仍舊貫施行,何如?上曰,依爲之。出擧條用龜曰,臣屢荷恩造,偏被生成,何敢以私懇,更塵於天聽,而第臣賤疾,近益癃痼,有非尋常藥餌,所可調治,故欲就江郊,以爲將攝之計,而去就之煩稟,極爲猥屑,且有李領府·金判府許施之例,臣亦不煩仰稟,從便往來之意,敢此仰奏矣。上曰,唯。思穆曰,屢屢陳達,極涉惶悚,而第臣精神筋力,萬無重任擔夯之望矣,向以鼎席請備,登筵提奏,祗承從當下敎之批矣,今已屢日,尙未承敎,不勝悶鬱,又此仰達矣。上曰,大臣就座。宗慶曰,昨秋稅穀再運船致敗之沙格·監色,依英廟朝己丑已行之例,出付軍門,回視後決棍五十度,移送秋曹,絶島爲奴之意,自臣曹回啓矣。通津府海美縣致敗船沙工,以金光日修啓,而日前押送臣曹者,非金光日,卽朱啓煥,姓名相左,故卽爲還下送,使之査報矣。今見其所報,則金光日,卽沙工,而朱啓煥,乃船主也,啓煥,中路忽逐光日,代佩光日之號佩,出於專食其利之意,而及其臭載也,刑囚者,卽朱啓煥,據其號佩之現納,以金光日姓名,載錄於狀啓者,地方官,難免不察之失,而旣知換姓名,則自臣曹,移送該軍門時,當以朱啓煥草記擧行,敢此先爲仰達矣。上曰,依此爲之。時秀曰,諸囚今日當酌處,而日勢若晩,則易致苟艱,推鞫下敎,稍早書下,好矣。上命書傳敎曰,推鞫爲之。上曰,兩司無請推之人乎?宗珩曰,憲府諸臺則竝在外,而諫院則正言金景煥,牌招啓辭,姑未下故,無請推之員矣。基善曰,前別兼春秋趙琮鎭,援引館規,陳疏蒙遞矣,圈事之不得無故越次,館規卽然,而成命許久,六僚迭遞,閱月而不得備席者,亦設圈以後所未有之事也,揆以事體,萬萬悚然,今則事當從下還付,以爲備員之地,而循序應付之人,俱以情勢,已蒙體諒,則到今更付,不惟事面之不誠,敗圈而不得復參,亦館規中一事耳。至於前前別兼春秋朴綺壽,當初辭免,只緣身病,則與有情勢難冒之人,抑有間焉,恐不可一例不付,以致圈事之稽滯,而此亦有異於循次例付,臣等不敢擅便,故敢此仰達矣。上曰,朴綺壽,還付別兼,可也。出擧條基善曰,別兼春秋朴綺壽,旣有還付之命矣,朴綺壽見方受由在外,令政院下諭,申飭上來,何如?上曰,依爲之。出擧條上命大臣以下先退,時秀等退出。又命退,承史以次退出。
上在昌德宮。停常參·經筵。
申綋啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
又啓曰,藥房副提調,持湯劑來待矣。傳曰,封入。
朴宗珩啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
申綋啓曰,大司諫任厚常,持平鄭基善,正言金景煥,有稟達事,來詣閤外請對矣。傳曰,退去。
朴宗珩啓曰,吏曹郞廳來言,咸從府使尹膺烈,諫院則雖已署經,憲府則大司憲宋穉圭在外,執義·掌令二員·持平一員未差,只有持平鄭基善一人,不得備員署經云,何以爲之?敢稟。傳曰,一司除署經。
申綋啓曰,兩司諸臺,雖伏承退去之命,亂本自在,衷情益激,冒萬死更爲請對矣。傳曰,退去。
以右承旨鄭觀綏牌不進罷職傳旨,傳于申綋曰,只推。
以同副承旨李止淵再牌不進罷職傳旨,傳于申綋曰,只推。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于朴宗珩曰,只推。
吏曹口傳政事,別兼春秋單朴綺壽。
兵曹口傳政事,上護軍李集斗,副司果任百禧,竝單付。
以京幾監司李魯益狀啓,通津境稅船致敗,沙工換名,行査之時,不善察飭,惶恐待罪事,傳于申綋曰,勿待罪事,回諭。
申綋啓曰,兩司諸臣以爲,連伏承退去之敎,屢次瀆擾,極知猥越,而懲討不容稽緩,憂憤終難按住,泥首閤外,更爲求對矣。傳曰,竝遞差。
朴宗珩,以吏曹言啓曰,今此景慕宮·魂宮夏享大祭,祭官中時無職名人員,令該曹,口傳付軍職,何如?傳曰,允。
又以戶曹言啓曰,頃以恩津等四邑稅船致敗,監官·色吏·沙工,依己丑已例,出付軍門,回視決棍後,絶島爲奴事,覆啓蒙允矣。恩津監官池宅悌,色吏徐孝必,沙工崔益鎭,石城監官李有信,色吏姜德福,沙工田文顯,韓山色吏朴文爀,海美監官南德仲,色吏高大寬,沙工朱啓瑍,今已捉來,謹依判付,竝爲移送訓鍊都監之意,敢啓。傳曰,御營廳擧行。
申綋,以兵曹言啓曰,羽林衛將韓根馨,受點於今日,番次當爲替直,而因體例間事,以該廳下屬之棍治,忽稱身病,屢飭不入,落點番次之惟意稱頉,萬萬可駭,而況禁旅交番,因此稽滯,大關紀律,事未前有,有不可尋常處之,該番將韓根馨,爲先汰去,令該府,拿問嚴勘,何如?傳曰,允。
又以義禁府言啓曰,謀逆同參罪人有謙·盛文·孟億,旣已承服正刑,其父母妻妾子女祖孫兄弟姊妹,子之妻妾伯叔父兄弟之子,年歲·姓名·存沒·居住,令漢城府,考出帳籍,亦爲分付五部及各該道,應坐諸人,一一査出,成冊牒報,依律擧行,而籍沒家産,破家瀦澤,降邑號·罷守令等事,令各該司,奉承傳擧行,何如?傳曰,允。
上在昌德宮。停常參·經筵。
鄭觀綏,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭觀綏啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
李存秀啓曰,來初一日,輪對日次,而景慕宮夏享大祭齋戒相値,頉稟之意,敢啓。傳曰,知道。
又啓曰,左承旨權丕應,同副承旨李止淵,今日不爲仕進,竝卽牌招,何如?傳曰,允。
申綋啓曰,藥房提調·副提調,持湯劑來待矣。傳曰,封入。
傳于李存秀曰,魂宮夏享大祭,當親行,侍衛入直磨鍊,雲寶劍置之,出宮門路,自內爲之,該房知悉。
李存秀啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
以左承旨權丕應,同副承旨李止淵牌不進罷職傳旨,傳于申綋曰,只推。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于申綋曰,只推。
兵曹口傳政事,副司果鄭基善·韓用錡,竝單付。
鄭觀綏,以備邊司言啓曰,頃因北道御史別單,茂山等六邑虛留還穀,令道臣,待年豐除耗收捧之意,覆啓分付矣。卽見前咸鏡監司李羲甲狀啓,則以爲,六邑中,穩城未捧穀七千八百三十三石零,昨冬旣已準捧,富寧·茂山·鍾城·慶興未捧折米,六萬四千八百七十七石零,固當待豐除耗收捧,而此皆流來反臥,民多流絶,雖値大有之歲,實難一時竝督,許令限五年,每年一萬二千九百七十餘石式,分排收捧,而如非新還停退之年,則依數督捧,未及限不捧之穀,勿令添耗,當限應捧之穀,依停退穀還捧例,竝耗捧上,實合事宜,長津邑治,今旣移設於別害,則別害餉穀,亦當移屬於長津,而就中折米八百三石,卽是在鎭時流來未捧,指徵無處者,依三水罷五鎭餉穀例,特許蠲減事,竝請令廟堂,稟旨分付矣。排年而定限捧時之竝耗,其所論列,俱有意見,竝依狀請施行,別害餉穀事,旣云無處可捧,且有已例可據,未捧米八百餘石,特許蠲減,修啓時,以五邑未捧成冊修上爲辭,而成冊中,只擧四邑,追以五邑實數,更修正以上者,不無當初不審之失,該道臣推考,何如?傳曰,允。
又以備邊司言啓曰,卽見咸鏡監司韓用鐸狀啓,則以爲,本道穀簿,自來不敷,排巡分給,每患不足,各邑所在元還餉及交濟久置應留條中折米限二萬石,特許加分事,令廟堂稟旨分付矣。農節還分,如不得排巡,民無以紓力,不可無闊狹之道,交濟穀外,依狀請數爻,許令加分,何如?傳曰,允。
又以備邊司言啓曰,頃因黃海監司李勉昇狀啓,延安府停退還餉中,流沒戶蕩減時存戶排捧之意,覆啓行會矣。卽見該監司所報,則以爲,今番蕩減與排捧者,或爲邑吏之中間乾沒,故蕩減之不卽減給者,已捧之自下犯逋者,竝皆從實釐正,而其中排捧各穀二千五百八十石零,邑吏輩移錄流沒,冒入蕩減,而混同收捧,作爲私物,揆以法意,萬萬駭痛,該吏則依律勘處,而至於冒錄蕩減者,移錄排捧條,更爲修上成冊爲辭矣。近來還弊,無邑不然,而延安最甚,生民困瘁,流亡相續,朝家特施曠絶之恩,乃有蕩排之政,而爲彼奸吏輩所壞弄,當捧者則減數,當蕩者則添錄,中間偸竊之數,多至二千五百餘石,使公穀無端見縮,德意不得下究,寧不痛惋?年前砥平吏方福恒,以營下籌摘之吏,恣弄各邑穀簿,其所乾沒,至於萬包,故以戢奸警衆之意,施以梟首之典,仍以嗣後犯逋之滿千石者,當用此律,行關諸道,爲先甲之令矣。今此延安吏犯逋之數,雖未滿萬,究厥情狀,與福恒無所異同,而第道臣報辭中,泛稱吏輩,初不區別,其一吏逋之爲幾石,難以分輕重勘律,分付道臣,更爲消詳報來,犯逋吏中,如有過千石者,則依年前定式,亟施梟首之律,未滿千石者,施以次律,不能照察之當該府使,令該府,拿問勘處,雖以道臣言之,難免不飭之失,從重推考,蕩排數爻,依今來成冊施行,何如?傳曰,允。
又以御營廳言啓曰,稅船致敗恩津監官池宅悌,色吏徐孝必,沙工崔益鎭,石城監官李有信,色吏姜德福,沙工田文顯,韓山色吏朴文爀,海美監官南德中,色吏高大寬,沙工朱啓瑍等,大會軍兵及江民於沙場,回示三帀,各決棍五十度後,絶島爲奴次,移送秋曹之意,敢啓。傳曰,知道。
又以義禁府言啓曰,京畿監司李魯益狀啓,通津前府使金宗淳罪狀,令攸司稟處事,啓下矣。金宗淳,下去京畿始興地云,依例發遣府書吏,拿來,何如?傳曰,待待命拿囚。
又以刑曹言啓曰,因義禁府啓辭,謀逆同參罪人,有謙·盛文·孟億等,籍沒家産事,命下矣。罪人有謙·盛文·孟億,奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
二十四行十二字刀割
上在昌德宮。停常參·經筵。
鄭觀綏啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
又啓曰,同副承旨李止淵,今日不爲仕進,卽爲牌招,何如?傳曰,允。
申綋啓曰,藥房副提調,持湯劑來待矣。傳曰,封入。
朴宗珩啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
傳于朴宗珩曰,政官牌招開政,守令有闕之代,各別擇差。
朴宗珩啓曰,行吏曹判書朴崙壽,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。
以吏曹參議朴宗琦牌不進罷職傳旨,傳于朴宗珩曰,只推。
朴宗珩啓曰,吏曹參議朴宗琦,旣有只推之命,一體更爲牌招,何如?傳曰,允。
又啓曰,行吏曹判書朴崙壽,參議朴宗琦再牌不進推考傳旨及罷職傳旨,今方捧入,而開政命下之後,連事違召,無意承膺,事甚未安,判書所當更請牌招,而係是一日三牌,何以爲之?敢稟。傳曰,參議只推,與判書一體牌招。
傳于鄭觀綏曰,判義禁許遞,今日政差出。
禮曹來五月十五日中宮殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
以魂宮朔祭受押單子,傳于朴宗珩曰,魂宮朔祭,當親行,侍衛入直磨鍊,出宮門路,協陽門爲之矣,該房知悉。
朴宗珩啓曰,端午帖製述人,旣已抄啓矣。大提學南公轍,待開門牌招,以爲出韻科次之地,何如?傳曰,允。
以同副承旨李止淵牌不進罷職傳旨,傳于朴宗珩曰,只推。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于朴宗珩曰,只推。
朴宗珩,以奎章閣言啓曰,書香閣夏孟朔大奉審,今朔內擇日擧行事,草記蒙允矣。令日官推擇,則今二十九日爲吉云,以此日擧行之意,敢啓。傳曰,知道。
又以吏曹言啓曰,今此魂宮朔祭祭官中時無職名人員,令該曹,口傳付軍職,何如?傳曰,允。
兵曹口傳政事,副司果單沈能稷。
朴宗珩,以吏曹言啓曰,因義禁府草記,謀反罪人壽永,謀逆同參罪人有謙·盛文·孟億,旣已承服正刑,降邑號罷守令等事,令各該司,捧承傳擧行事,允下矣。問于義禁府,則謀反大逆罪人壽永,居生於長水縣,謀逆同參罪人有謙,居生於忠州牧,盛文,居生於延豐縣,孟億,居生於全州府云,而全州則例不得降號,守令則勿罷事,曾有定奪矣。忠州牧使,降爲縣監,延豐縣監·長水縣監,俱無可降之號,依例付諸諸縣之末,以示貶降之意,何如?傳曰,允。
又以禮曹言啓曰,郊壇四孟朔,遣禮郞看審,有無頉草記事定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則先農壇·雩祀壇·祈雨壇·馬祖壇·漢江壇·厲壇壇上及四面紅箭門墻垣階砌,俱爲無頉,而南壇四面紅箭門柱根塗灰剝落,先蠶壇南邊紅箭門柱根塗灰剝落,司寒壇北邊紅箭門橫木中折,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,卽接羅州幼學梁達行所志,則以爲,族祖華南,嫡妾俱無子,以其同姓六寸弟武憲第二子萬載,欲爲繼後,兩家同議完定,而未及禮斜之前,兩邊父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長梁達行所訴旣如此,依定式,梁武憲第二子萬載,立爲梁華南之後,何如?傳曰,允。
鄭觀綏,以禁衛營言啓曰,本營哨官趙麟祥,身病猝重,勢難察任,改差,何如?傳曰,允。
又以義禁府言啓曰,延安前府使尹光心,令該府拿問勘處事,傳旨啓下矣。尹光心,今方待命,拿囚之意,敢啓。傳曰,知道。
又以刑曹言啓曰,戶曹啓辭內,頃以恩津等四邑,稅船致敗,監官·色吏·沙工,依己丑已例,出付軍門,回示決棍後,絶島爲奴事,覆啓蒙允矣。恩津監官池宅悌,色吏徐孝必,沙工崔益鎭,石城監官李有信,色吏姜德福,沙工田文顯,韓山色吏朴文爀,海美監官南德中,色吏高大寬,沙工朱啓瑍,今已捉來,謹依判付,竝爲移送訓鍊都監之意,敢啓。傳曰,御營廳擧行事,命下矣。恩津監官池宅悌,全羅道康津縣古今島色吏徐孝必,羅州牧智島沙工崔益鎭,慶尙道南海縣石城監官李有信,全羅道庚津縣薪智島色吏姜德福,靈光郡荏子島沙工田文顯,慶尙道巨濟府韓山色吏朴文爀,全羅道興陽縣鹿島海美監官南德中,蛇渡色吏高大寬,順天府防踏沙工朱啓瑍,珍島郡南桃浦,竝絶島爲奴,定配所押送之意,敢啓。傳曰,知道。
上在昌德宮。停常參·經筵。
鄭觀綏啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨李止淵,今日不爲仕進,卽爲牌招,何如?傳曰,允。
申綋啓曰,藥房提調·副提調,持湯劑來待矣。傳曰,封入。
朴宗珩啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
又啓曰,行吏曹判書朴崙壽三牌不進推考傳旨,及參議朴宗琦三牌不進依定式禁推傳旨,今方捧入,而開政命下之後,連事違召,終不承膺,揆以事體,誠極未安,判書所當更請牌招,而係是一日四牌,何以爲之?敢稟。傳曰,參議分揀,與判書,更爲牌招。
又啓曰,行吏曹判書朴崙壽,參議朴宗琦牌不進推考傳旨及罷職傳旨,今方捧入,而開政命下,已至經宿,如是違牌,無意承膺,事體所在,誠甚未安,判書更爲牌招,何如?傳曰,允。參議只推,一體牌招。
又啓曰,行吏曹判書朴崙壽,參議朴宗琦再牌不進推考傳旨及罷職傳旨,今方捧入,而開政命下之後,連事違召,終不承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,違牌勿爲呼望,更爲嚴飭牌招。
以吏曹參議朴宗琦再牌不進罷職傳旨,傳于朴宗珩曰,只推。
朴宗珩啓曰,吏曹參議朴宗琦,旣有只推之命,一體更爲牌招,何如?傳曰,允。
又啓曰,吏曹參議朴宗琦三牌不進,依定式禁推傳旨,捧入之意,敢啓。傳曰,知道。
以吏曹參議朴宗琦三牌不進禁推傳旨,傳于朴宗珩曰,分揀。
朴宗珩啓曰,行吏曹判書朴崙壽,政命已至經宿,飭敎不啻截嚴,而謂有情勢,奉牌闕外,無意承膺,事甚未安,推考,何如?傳曰,允,嚴飭入來。
以同副承旨李止淵牌不進罷職傳旨,傳于朴宗珩曰,只推。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于朴宗珩曰,只推。
朴宗珩,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
鄭觀綏,以摠戎廳言啓曰,本廳中軍徐英輔,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調金思穆,提調金蓍根,副提調申綋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
申綋啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而魂宮親祭齋戒相値,不得來會云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭觀綏曰,禮房承旨,馳詣宗廟·景慕宮,奉審摘奸以來。
備忘記,雲峯營將徐有稙下直,長弓一張·長箭一部·片箭一部·筒兒一箇賜給。
申綋啓曰,藥房三提調,持湯劑來待矣。傳曰,封入。
傳于申綋曰,朴宗林·柳相斗·金銖,依大臣筵奏,仍配。
傳于申綋曰,黃海監司,勿拘齋日,明日辭朝。
鄭觀綏啓曰,玉堂上下番俱空,已至多日,事甚未安。校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
鄭觀綏啓曰,行吏曹判書朴崙壽,政命已至屢日,飭敎連爲截嚴,而謂有情勢,一向奉牌,終無變動,事體所在,誠極未安,從重推考,何如?傳曰,政命之下,已至多日,如是奉牌,豈不未安?申飭開政。
又啓曰,行吏曹判書朴崙壽,開政命下,已至多日,特敎申飭,不啻截嚴,而謂有情勢,一直奉牌,陳疏到院,原疏,以親祭齋戒,纔已退却,連爲催促,終無變動,揆以事體,萬萬未安,從重推考,何如?傳曰,允。
傳于鄭觀綏曰,吏曹判書上疏入之。
傳于鄭觀綏曰,吏判疏批已下,卽爲牌招,違牌,勿爲呼望。
鄭觀綏啓曰,行吏曹判書朴崙壽,前後飭敎,極爲嚴截,而謂有情勢,奉牌闕外,屢度催促,終不入來,事體道理,萬萬未安,從重推考,何如?傳曰,允。鎭日飭敎,與疏批,不啻屢再,而如是奉牌,萬萬未安,令政院,招致啓板前,問啓以入。
傳于鄭觀綏曰,當該承旨推考。
傳于鄭觀綏曰,問啓置之,肅單捧入。
鄭觀綏啓曰,行吏曹判書朴崙壽,問啓置之,肅單捧入,命下之後,謂有情勢,不爲肅命,直爲出去,分義道理,萬萬未安,從重推考,何如?傳曰,屢次飭敎之下,如是奉牌,事甚未安,罷職。
又啓曰,吏曹參議朴宗琦,旣有分揀之命,牌招,何如?傳曰,允。
以吏曹參議朴宗琦牌不進罷職傳旨,傳于鄭觀綏曰,只推。
鄭觀綏啓曰,吏曹參議朴宗琦,旣有只推之命,更爲牌招,何如?傳曰,允。
以吏曹參議朴宗琦再牌不進罷職傳旨,傳于鄭觀綏曰,只推。
鄭觀綏啓曰,吏曹參議朴宗琦,旣有只推之命,更爲牌招,何如?傳曰,允。
又啓曰,今日齋宿,承旨當爲備員,而左承旨權丕應,同副承旨李止淵,不爲仕進,同副承旨李止淵,卽爲牌招,左承旨權丕應,所當牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,金啓溫·李憲琦落點。
鄭觀綏啓曰,今日齋宿,承旨當爲備員,而行左承旨李憲琦牌不進,左副承旨金啓溫傳旨未下,右副承旨朴宗珩,須資出去,無以備員,右副承旨朴宗珩,卽爲牌招,行左承旨李憲琦,所當更請牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,鄭元容·李惟命·李敬參落點。
傳于鄭觀綏曰,兵·刑換房。
傳于鄭觀綏曰,發遣吏郞,諸執事淸齋與否,摘奸以來。
兵曹口傳政事,以趙華錫爲摠戎中軍。
以左副承旨金啓溫牌不進罷職傳旨,傳于鄭觀綏曰,只推。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于鄭觀綏曰,只推。
申綋啓曰,卽者前禁漏官朴命浩,冒入闕中,打破漏水時竹,撞碎日影儀器,直到閤門之外,至打傳漏之鼓,前所未有,萬萬驚駭。摠府·兵曹之不能察飭,致有此無前變怪,事極駭然,摠府·兵曹入直堂郞,所當一竝重勘,而本院請推之外,無他可施之罰,何以爲之,而雖以觀象監提調,與兵曹判書言之,常時不能檢飭之失,在所難免,竝從重推考,何如?傳曰,允。拿處。
又以都摠府言啓曰,卽者禁漏官朴命浩,忽入闕中,日影時竹,肆然破碎,仍爲越去建陽以西云,萬萬驚駭。其罪狀,卽令攸司,從重嚴處,何如?傳曰,允。
又以兵曹言啓曰,今日酉時量,禁漏官朴命浩,不有法意,肆然擊傳漏鼓,究厥所爲,萬萬驚駭。依定式,爲先嚴棍二十度後,拘留本曹之意,敢啓。傳曰,知道。令秋曹嚴勘。
鄭觀綏,以吏曹言啓曰,因右議政金思穆所啓,未下直守令及上京守令,當日下送事,允下矣。自臣曹催促,則未下直守令咸從府使尹膺烈,當日辭朝,上京守令瑞興府使趙學春,明日下去云,全州判官鄭性愚,泰川縣監趙庭和,俱以身病猝重,不得下去云。雖未知其身病之如何,而催促之下,謂有身病,不卽下去,事甚未安,竝罷黜,何如?傳曰,允。有故守令竝改差,令該曹,口傳差出,催促下送。
吏曹口傳政事,以李一榮爲全州判官,趙冀永爲泰川縣監。
鄭觀綏,以吏曹言啓曰,卽接通禮院牒報,則以爲,今此魂宮朔祭親行時,左右通禮,不可不備員,而左通禮未差之代,卽爲變通,以爲及時擧行之地云。通禮院左通禮未差之代,口傳備擬以入之意,敢啓。傳曰,知道。
吏曹口傳政事,以任㸁爲左通禮。
鄭觀綏,以內醫院都提調意啓曰,內醫李亨基,御醫陞差,何如?傳曰,允。
又以內醫院都提調·提調意啓曰,前議藥同參李宜春,待其上來,移屬鍼醫之意,敢啓。傳曰,知道。
申綋,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親行齋戒相値,不得設行之意,敢啓。傳曰,知道。
又以備邊司言啓曰,卽見黃海監司李勉昇狀啓,則以爲,本道還穀,只以應分條,末由排巡,而窮夏農糧,惟恃還穀,道內會付各穀留庫條中,限一萬三千六百四十八石,特許加分事,請令廟堂,稟旨分付矣。貧民農糧,專仰官糶,若未排巡,無以紓力,留庫穀中,依狀請數爻,許令加分,何如?傳曰,允。
又以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,集春門北邊舊築墻垣一間許頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,集春門北邊宮墻舊築一間許頹圮處,今已畢築,把守軍兵,還入直所,將校解送之意,敢啓。傳曰,知道。
又以御營廳言啓曰,本廳騎士將元在誠,身病甚重,勢難察任,改差,何如?傳曰,允。
鄭元容,以義禁府言啓曰,卽接月令醫員金興愼手本,則時囚罪人尹光心,素患痰積之症,挾感復發,晝宵叫痛,食飮全却,轉側須人,氣息奄奄云。罪人病勢如此,則一邊保放,一邊草記,曾有定式矣。尹光心,姑爲保放之意,敢啓。傳曰,知道。
行吏曹判書朴崙壽疏曰,伏以臣,再陳情病之實,冀蒙體諒之恩,菲誠未格於宸聽,株守徒歸於飾讓,臣誠徊徨抑塞,如窮無歸,念臣黥劓之質,息補無路,滓穢之蹤,薰沐莫施,前後陳籲,鳴暴殆盡。伏想聖明,亦已悉燭,雖不敢每每張皇,猥溷聰聽,而亦不敢以事陳歲宿,厭然自恕,情旣鐵限,則病奚暇言,而適値狗馬之疾,床笫爲命,緣臣去就,政命屢宿,以此以彼,不得不竝陳其情與病難强之狀矣。伏奉批旨,恩由特下,職名自如,重任之虛縻將閱月,君召之違傲殆鎭日,跼蹐高厚,此何人斯?噫,苟使臣,拚棄廉隅從他笑罵,冒沒出膺,臣非別人,職是前銜,則政亦行已行之政而已,一失尙不免戟手而眇視,再誤將必至張拳而弩目,臣身之爲薤爲粉,固不足恤,國政之愈僨愈誤,豈細故也哉?臣雖無似,亦具彝性,全昧識知,不至如蟲豸之微,則豈不知方命之誅,虧分之罪,嶺海在前?斧鉞在後,而頑然冥然,木石不若者,是豈臣樂爲而然哉?職緣本質已虧,大防難越,枯荄壞木,無以承雨露之施,臣情到此,吁亦慼矣。臣之復叨是職也,不獨臣之自期以必遞,親戚朋友之來見臣者,亦莫不待之以已遞,初不問去就之如何,至於隷儓走卒之賤,亦皆竊竊然相謂曰,此銓長,決不可行公云。親戚朋友,豈盡私於臣,而隷儓走卒,亦豈有知識而然哉?此可見大同之論,出於至公之人心也。且伏念,前後銓臣之如臣情勢者,擧皆獲蒙體諒之恩,得全溝瀆之諒,天地生成之澤,無物不遂,臣亦造化中一物耳。屢控血籲,獨未蒙鞶遞之恩,迫隘罔措,進退維谷,在上天陶勻之化,豈不有歉於一視之仁耶?飭敎荐下,泥首禁門之外,情窮勢迫,冒萬死疾聲更籲於天地父母之前。伏乞聖慈,哀之憐之,遞臣之職,勘臣之罪,使國體無損,重務無曠。臣無任云云。答曰,省疏具悉。前疏之批,予豈虛言?雖上十疏,決不許施,而入來開政,則豈無從後體諒之道乎?卿其勿辭,卽爲行公。
丁丑四月三十日辰時,上御熙政堂。藥房入診入侍時,都提調金思穆,提調金蓍根,副提調申綋,假注書鄭光默,別兼春秋鄭基善·金道喜,檢校直閣鄭元容,以次進伏。醫官吳千根·秦東秀,以次進伏楹外訖。思穆曰,日氣甚好,聖體,若何?上曰,一樣矣。各殿宮氣候亦一樣矣。仍命醫官入診。千根·東秀,以次入診訖,退伏奏曰,脈候左右三部調均矣。思穆曰,進御湯劑,已至五十一貼,停止當否,更令醫官,議定,何如?上曰,唯。千根·東秀奏曰,日候漸熱,湯劑已過二劑,停止,似好矣。上曰,自明日停止,可也。思穆曰,今番赦宥,實是稀有之會,曠蕩之典,環域含生,孰不欽仰其聖德之普洽,而至於金銖,則濫殺人命,非止一再,朴宗林·柳相斗,則贓汚不法,極其狼藉,若使如此負犯,亦蒙咸宥之澤,則國家法綱,蕩無所施矣。請寢三罪人放釋之命,何如?上曰,筵退後,當更爲下敎矣。思穆曰,當此農務方殷之時,不可許久曠官,未下直守令及上京守令,竝令當日下送,何如?上曰,依爲之。出擧條思穆曰,前議藥醫官李宜春,今方在外,待其上來,移屬鍼醫,而內醫李亨基,爲人愼密,術業且精,御醫差下,何如?上曰,唯。仍命大臣先退,思穆退。又命退,諸臣以次退出。
上在昌德宮。停常參·經筵。
入齋室後,內閣·政院·藥房口傳問安。答曰,知道。朔祭罷後,內閣·政院·百官奉慰單子問安。答曰,知道。藥房口傳問安。答曰,知道。還內後,內閣·政院·藥房口傳問安。答曰,知道。
鄭元容啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
申綋啓曰,來初五日,朝參日次矣,敢稟。傳曰,停。
備忘記,黃海監司徐能輔下直,長弓一張·長箭一部賜給。
申綋啓曰,藥房副提調,持湯劑來待矣。傳曰,封入。
傳于鄭觀綏曰,禮房承旨馳詣景慕宮,奉審摘奸以來。
鄭觀綏啓曰,今日齋宿,承旨當爲備員,而行左承旨李惟命不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,已至多日,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直之地,何如?傳曰,允。
傳于申綋曰,出宮門路,以協陽門爲之。
鄭觀綏啓曰,吏曹參議朴宗琦三牌不進,依定式禁推傳旨捧入之意,敢啓。傳曰,知道。
以吏曹參議朴宗琦三牌不進禁推傳旨,傳于鄭觀綏曰,分揀。
鄭觀綏啓曰,吏曹參議朴宗琦,旣有分揀之命,卽爲牌招,何如?傳曰,允。
鄭觀綏,以吏批言啓曰,卽接通禮院牒報,則今此魂宮夏享大祭親祭時,左右通禮,不可不備員,而新除授左通禮任㸁在外,無以擧行云。通禮院左通禮任㸁改差,其代,今日政擬入之意,敢啓。傳曰,知道。
又以吏曹言啓曰,今此端午祭祭官,當爲分排,而除老病公頉,實無推移排比之路,依近例,刑官·司饔院官員年六十以上人,通融塡差以入,而其中時無職名人員,令該曹,口傳付軍職,何如?傳曰,知道。
有政。吏批,判書·參判俱未差,參議朴宗琦進,同副承旨李敬參進。啓曰,判書·參判俱未差,小臣獨政未安,何以爲之?敢稟。傳曰,只出緊任。以金啓溫爲大司諫,金敎喜爲持平,韓用琦爲正言,金魯應爲輔德,趙貞喆爲兼輔德,李錫奎爲禮曹參判,趙弘鎭爲兵曹參判,金在昌爲判義禁,任天常爲左通禮,金相種爲東部令,朴駿煥爲淸河縣監,金鎭鼎爲咸平縣監,宗簿直長安廷瓚,義盈直長宋欽人相換,忠原縣監單忠州牧使金思稙,降邑號事承傳,慶尙右兵使權逴今加嘉善,前察訪韓守儉,前郡守趙濟民,前縣監朴慶悳,已上今加通政加資事,兵曹覆啓判下,學生徐有能贈吏參例兼,學生徐悅修贈吏議,學生徐命寬贈僕正,已上右尹徐鼎輔三代追贈。
兵批,判書李相璜病,參判未差,參議尹羽烈拿處,參知李光憲入直進,右副承旨申綋進。以李重根爲南陽監牧官,徐瑾修爲晉州監牧官,造山萬戶李仁培,僉知方孝德,護軍洪奭周·尹序東·李憲琦·洪光一·趙華錫,副護軍權丕應·李止淵·金啓溫·朴宗珩·韓翼鎭·任厚常·兪逈源,副司直李泰淳·金商雨·李奎鎭·李㬖·李·韓啓玉·姜學濬,副司果吳洪錫·尹豐烈·金景煥竝單付。
以校理李羲肇,副校理趙璟鎭,副修撰朴台壽·李基栽牌不進罷職傳旨,傳于鄭觀綏曰,只推。
傳于鄭觀綏曰,新除授守令,竝令當日下送。
以京畿監司李魯益狀啓,振威縣令黃基翼身死事,傳于鄭觀綏曰,令該曹,口傳差出,催促下送。
鄭觀綏,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
黃海監司徐能輔敎書。王若曰,耀卿月於沁府,咸推保障之才,移福星於海堧,復授翰屛之責,亶爲方面之難其任,故玆簡心而屬之卿,惟我東,制倣唐家之十三州,畫野而置八路按察,秩視漢廷之二千石,建官則逌貳卿班行,三考而黜陟幽明,專覈邑守之臧否,一失於柔剛茹吐,斯係邦本之亨屯,是之謂宣化而承流,所以愼揀賢而委寄。惟卿,名門趾美,早歲蜚英,基忠孝於藥峰雲仍,世股肱于公室,毓慶福於沙麓門闌,托肺腑於王家,持斧於淸浿之關,克著按廉之績,草檄於碧油之幕,實贊平賊之籌,九年間恒處論思,乃啓乃沃,一歲中節次超擢,維緋維金,內而喉舌出納之惟宜,是以眷毗也日摯,外則頭目捍衛之可恃,又欲歷試於旬宣,惟薄海數十州封疆,卽近畿四百年屛臬,跨連水陸,素稱鹽魚之富饒,左右松箕,互埒弓馬之精銳,遼薊控千里之路,每歲漢槎燕軺,登萊隔一帶之波,不時風帆浪舶,向因干戈之遙警,兼値饑饉之告災,倉庫閭閻之俱空,無奈延黃諸邑,錐刀玉帛之是務,有誰廉白者流,官俸無間豐歉,不揀乎靑山白地,公貨多歸乾沒,移病於紅女蒼生,身布戶徭,那堪一肩而十負?鄕鬨邑瘼,可謂百孔而千瘡,軍旅之編籍斯急,而誰有任之,勅需之係關尤重,而聞無儲者,苟論祛弊蘇殘之道,須得憂國忘家之人,玆授卿以黃海道觀察使兼兵馬水軍節度使·巡察使·海州牧使,卿其克殫乃誠,祗若予命,必也效范孟博攬轡,貪汚者澄淸,無曰愧韋蘇州俸錢,流亡則安集,勿謂俗弊之沈痼,徒事因循,莫慮廟議之參差,先自沮格,而稟裁自有典憲,在便宜詎無弛張,於戲,公明卿所有餘,彰癉予又加勉,寔爲焚溺之拯救,其往欽哉,蓋此江海之迭遷,豈欲外也?蓉堂依斗,應切望君之遐思,棠舍停車,可挹賢叔之遺化。故玆敎示,想宜知悉。知製敎臣姜世綸製進。踏啓字。
丁丑五月初一日子時,上詣魂宮。朔祭親行入侍時,行都承旨李存秀,右承旨鄭觀綏,左副承旨鄭元容,右副承旨申綋,同副承旨李敬參,假注書鄭光默·朴鳴載,別兼春秋鄭基善·金道喜,檢校待敎李鶴秀,以次侍立。通禮跪啓請外辦,上具翼善冠·衮龍袍,乘輿出宣化門,由協陽門·建陽門·銅龍門·景化門·集禮門·光德門,至延喜門,上降輿入齋室。時至,右通禮跪啓請行禮,上具淺淡服以出,詣通和殿。贊禮前導入北夾門,陞自東階詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行初獻禮,上詣尊所北向立。執尊者擧羃。存秀酌鬱鬯,觀綏以爵受鬱鬯。上詣靈座前北向立。贊禮跪啓請跪,上跪。存秀奉香,敬參奉香爐跪進。贊禮跪啓請三上香,上三上香。敬參奠爐於案,觀綏奉爵跪進。贊禮跪啓請執爵,上執爵以授敬參,奠于靈座前。贊禮跪啓請俯伏興少退跪,上俯伏興少退跪。大祝進靈座之右,東向跪讀祝訖。上出戶降復位。亞獻官右議政金思穆,終獻官知敦寧金在昌,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令,納神主如儀。上詣望燎位。大祝燎於坎。贊禮跪啓請禮畢,仍導以行。上入齋室,改具翼善冠·衮龍袍,出延喜門,乘輿由光德門·集禮門·景化門·銅龍門·建陽門·協陽門·宣化門還內,出標信解嚴。諸臣以次退出。
上在昌德宮。停常參·經筵。
還內後,內閣·政院·藥房口傳問安。答曰,知道。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房副提調,持湯劑來待矣。傳曰,封入。
以修撰趙萬永牌不進罷職傳旨,傳于李敬參曰,只推。
李敬參啓曰,玉堂上下番俱空,已至閱月,事甚未安,校理李羲肇,副校理趙璟鎭,副修撰朴台壽·李基栽,旣有只推之命,竝更牌招,以爲推移入直之地,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于李敬參曰,只推。
鄭元容啓曰,大司諫金啓溫,持平金敎喜有稟達事,來詣閤外請對矣。傳曰,退去。
又啓曰,大司諫金啓溫,持平金敎喜等,雖伏承退去之命,懲討是急,憂憤轉激,冒萬死更爲求對矣。傳曰,退去。
又啓曰,正言韓用錡有稟達事,來詣閤外請對矣。傳曰,退去。
又啓曰,兩司諸臣以爲,連伏承退去之命,而亂本未拔,衷情轉鬱,未蒙召接之前,萬無退去之路,更爲冒萬死求對矣。傳曰,遞差。
吏曹口傳政事,以吳致奎爲景慕宮令,宋啓根爲振威縣令。
兵曹口傳政事,副司果單崔秀俊。
李敬參啓曰,吏曹判書更爲薦望事,命下矣。政官牌招開政,何如?傳曰,允。
有政。吏批,參議朴宗琦進,同副承旨李敬參進。啓曰,新判書命招,同參政事,何如?傳曰,允。又啓曰,判書李好敏牌招不進,參判未差,小臣獨政未安,何以爲之?敢稟。傳曰,只出緊任。以李好敏爲吏曹判書,金龍淳爲光州牧使。
兵批,判書李相璜病,參判趙弘鎭未肅拜,參議尹羽烈拿處,參知李光憲入直進,右副承旨申綋進。啓曰,兵批無緊窠,吏批無送西之人,無政事之意,敢啓。傳曰,知道。
申綋,以備邊司言啓曰,卽見平安監司徐有聞狀啓,則以爲,道內還摠,到底枵然,無以排比於應加分之數,城餉留庫中折米一千九百石,特許加分事,請令廟堂稟處矣。城餉所重,雖與他穀有異,本道事情,不可無此數之加分,依狀請許施,何如?傳曰,允。
又以備邊司言啓曰,軍餉居末拿問,居二決杖,居三推考,還上居末決杖,居二推考,居三勿論,旣有元事目,還上未準捧居末拿問,而若邊地守令,則依前決杖,載在大典通編矣。卽見全羅監司金敎根狀啓,則還上未捧居末咸平縣監姜時煥,雲峰縣監李在淵,未捧之數,旣過萬包,爲先罷黜,居二長城府使洪集圭,全州判官鄭性愚,昌平前縣令朴榮壽,金提前郡守朴宗岱,靈光前郡守申在植,羅州牧使洪秉周,居三務安縣監南秉寬,古阜前郡守尹聲大,龍安縣監趙亨鎭,扶安縣監李沆,井邑縣監金昊淳,益山前郡守洪百淳,南固山城別將金養誠,寶城郡守李濟完,綾州牧使朴宗民,沃溝縣監朴鳴和,高敞縣監沈漢永,咸悅縣監金溶,長興前府使朴升煥,興德前縣監具命德罪狀,竝令廟堂稟處,而本營所在各庫支放穀中,流來未捧各穀折米,亦爲九千七十四石,而此是取耗排用者,依蠲停時充代例,以某樣穀,特爲移劃事,亦令廟堂,稟旨分付爲辭矣。未捧居末之兩邑倅,旣已勘罷,居二之六邑倅,居三之十三邑倅,一鎭別將,竝依元事目施行,營穀移劃事,本穀之欠缺,若是夥然,耗殖之支用,元有定數,則其勢不免於逐年割縮,及今措捄,似是不可已者,而旣云流來未捧,則前後道臣,何無一言,而到今始請劃補乎?其稱已例,卽指己巳蠲停後耗條之充給者,而己巳蠲停,乃是因朝令蠲停,則與今之未捧虛留,事體不同,所謂虛留者,只當自本營,及時收殺,以充元摠而已,不當遽以是至請朝家之措劃,置之,何如?傳曰,允。
又以備邊司言啓曰,卽見前統制使申鴻周狀啓,則以爲,本營句管三南新還餉,今已準勘,而至於湖南高敞會外租當捧中三百四石零,以饑癘後反逋未捧報來,屢度嚴飭,更無所捧,此是連年準勘之穀,虛勘之各年守令,當自該道請勘,而時任守令之初不嚴督,事極駭然,該縣監沈漢永罪狀,請令廟堂稟處矣。餉穀未捧,自有其律,該縣監沈漢永,令該府,拿問勘處,何如?傳曰,允。
又以摠戎廳言啓曰,本廳左司把摠元永道,擧措駭妄,爲先汰去之意,敢啓。傳曰,知道。
鄭元容,以義禁府言啓曰,朴宗林·柳相斗·金銖,依大臣筵奏,仍配事,承傳啓下矣。平安道渭原郡流配罪人朴宗林,楚山府流配罪人金銖,咸鏡道茂山府遠竄罪人柳相斗,前因傳敎,卽爲放送事,發關分付於各該道臣,而姑未上來,依例發遣府書吏·羅將,所到處執捉,仍令押送於各其配所之意,敢啓。傳曰,知道。
工曹參判朴命燮疏曰,伏以臣,年今七十有五矣,一縷堇存,百體不收,日夕奄奄之中,偶得毒痁,寒熱交劇,嘔吐竝作,今已十餘日,症情危惡,氣息凜綴,飮啖全却,傍觀莫不危之,卽伏見吏曹移帖,則以臣塡差於永陵端午祭獻官矣。目今病狀,擁衾交戰,房闥轉動,亦難自强,則其於二日程致身將事,非所可望,臣雖衰耄,駿奔之役,固是分內,從前差帖,未敢言私,而近年以來,病與心違,屢懇危悃,固知死罪,而宿症新痾,實無登程之勢,玆不得不疾聲呼籲於紸纊之下。伏乞天地父母,哀之憐之,亟賜變通,俾重祀典,仍治臣瀆擾之罪,以昭法綱,千萬懇祝,臣無任云云。答曰,省疏具悉。疏辭,許令該曹改付標,魂宮夏享大祭親行敎是時,亞獻官判府事韓用龜,終獻官靑城尉沈能建,贊禮禮曹判書趙德潤,典祀官奉常正李鍾運,宮闈令尙膳林宜馥,執禮副司果趙琮鎭,執尊副司果李鍾穆,大祝副司果李鶴秀,祝史副司果韓用錡,齋郞副司果南周獻,盥洗位直講尹師殷·卓瑊,爵洗位典籍洪煥·李命純,亞終獻盥洗位典籍鄭載慶,贊者引儀崔日運·金學羲,謁者兼引儀韓守一·李正幹,贊引兼引儀朴耆元·李尙遵,祭監監察李賢默·李度謹。
丁丑五月初二日子時,上詣魂宮。夏享大祭親行入侍時,行都承旨李存秀,行左承旨李惟命,左副承旨鄭元容,右副承旨申綋,同副承旨李敬參,假注書鄭光默·朴鳴載,記注官李衡柱,別兼春秋金道喜,直提學金履喬,以次侍立訖。時至,通禮跪啓請外辦。上具翼善冠·衮龍袍,乘輿出宣化門,由協陽門·建陽門·銅龍門·景化門·集禮門·光德門,至延喜門,降輿入齋室。命書榻敎曰,入齋室後,問安勿爲之事。通禮跪啓請行禮,上具淺淡服,出齋室詣通和殿。贊禮前導入北夾門,陞自東階詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行奠幣禮。上詣尊所西向立。執尊者擧羃。存秀酌鬱鬯,惟命以瓚受鬱鬯。上詣靈座前北向立。贊禮跪啓請跪,上跪。存秀奉香。惟命奉香爐跪進。贊禮跪啓請三上香,上三上香。惟命奠爐於案。存秀奉瓚跪進。贊禮跪啓請執瓚灌地,上執瓚灌地訖。存秀受瓚,還置於尊所。惟命奉幣篚跪進。贊禮跪啓請執幣獻幣,上以幣授敬參,奠于靈座前訖。上出戶降復位。執禮請行初獻禮,上詣尊所西向立。執尊者擧羃。存秀酌醴齊,惟命以爵受醴。上詣靈座前北向立。贊禮跪啓請跪,上跪,在位者皆跪。惟命以爵跪進。贊禮跪啓請執爵獻爵,上以爵授惟命,奠于靈座前訖。贊禮跪啓請俯伏興少退跪,上俯伏興少退跪。大祝李鶴秀,進靈座之左,西向跪讀祝文訖。上出戶降復位。亞獻官行判府事韓用龜,終獻官靑城尉沈能建,以次獻爵如儀訖,降復位。贊禮跪啓請俯伏哭。上俯伏哭。在位者皆俯哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令,納神主如儀。上詣望燎位。大祝奉幣燎於坎。贊禮跪啓請禮畢,仍導以行。上入齋室,命書榻敎曰,親祭罷後,問安勿爲之事。上改具翼善冠·衮龍袍,出齋室,至延喜門,乘輿由光德門·集禮門·景化門·銅龍門·建陽門·協陽門,入宣化門,出標信解嚴。還內後,諸臣以次退出。
上在昌德宮。停常參·經筵。
申綋啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭觀綏啓曰,判義禁金在昌,兵曹參判趙弘鎭,除拜後過三日不爲出肅,竝依定式推考警責,仍卽牌招察任,何如?傳曰,允。
申綋啓曰,藥房提調·副提調,持湯劑來待矣。傳曰,封入。
鄭觀綏啓曰,玉堂上下番俱空,已至閱月,事甚未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
又啓曰,假注書鄭光默,身病猝重,勢難察任,今姑改差,何如?傳曰,允。
鄭光默改差,代以尹正鎭爲假注書。
傳于鄭觀綏曰,魂宮端午祭當親行,侍衛入直磨鍊,雲寶劍置之,出宮門路,協陽門爲之矣,該房知悉。
鄭觀綏啓曰,行都承旨李存秀,行左承旨李惟命不爲仕進,左副承旨鄭元容內閣進,右副承旨申綋,同副承旨李敬參式暇出去,院中只有臣一人,伴直無人,行左承旨李惟命,所當牌招,而拘於廳規,不得請牌,何以爲之?敢稟。傳曰,牌招。
以副校理趙璟鎭,修撰趙萬永,副修撰朴台壽牌不進罷職傳旨,傳于鄭觀綏曰,只推。
以京畿監司李魯益狀啓,竹山府居民姜海益,父喪未葬,家內失火,延及殯室,抱棺而死事,傳于李惟命曰,觀此狀辭,抱棺燒死之事,矜惻矜惻,而其所卓絶之孝,尤極可尙,此不可無表異之擧,竹山姜海益,特旌其閭,元恤典外,拔例優厚題給,掩埋等事,亦使自官顧助,如有生前身還布蕩減事,一體分付。
兵曹口傳政事,副護軍金啓溫,副司果兪應煥·金敎喜·尹孝植·李敎源·朴時源·洪祜燮·朴長輿·任百禧·鄭度采竝單付。
鄭觀綏,以侍講院言啓曰,新除授兼輔德趙貞喆,除拜屢日,尙不出肅,卽爲牌招察任,何如?傳曰,允。
又以吏曹言啓曰,新除授淸河縣監朴駿煥呈狀內,矣身老母,今年八十二,素患貞疾,近又添苦,萬無離捨遠赴之望,卽速入啓遞改云。親年七十歲以上者,勿差三百里外遠邑守令,載在法典,淸河縣監朴駿煥,依法典改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李惟命,以漢城府言啓曰,丙子式年京中及八道帳冊,已爲畢磨勘,元戶與人口摠數,依例抄啓,而濟州三邑帳冊,亦爲上來,故以本道元戶中,一體書入之意,敢啓。傳曰,知道。
鄭觀綏,以義禁府言啓曰,高敞縣監沈漢永拿問勘處事,傳旨啓下矣。沈漢永,時在任所云。依例發遣府羅將拿來,何如?傳曰,待待命拿囚。
又以義禁府言啓曰,保放罪人尹光心,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員金俊男手本,則時囚罪人曺允遂,素患疝積,有時衝上,達夜叫痛,李明奎,猝得瘧疾,昏倒不省,食飮全却,尹羽烈,猝得泄痢之症,度數頻數,眞元大脫,諸囚病勢,俱爲危重云。罪人病勢如此,則一邊保放,一邊草記,曾有定式矣。曺允遂·李明奎·尹羽烈,竝姑保放之意,敢啓。傳曰,知道。
禁府啓目,延安前府使尹光心原情云云。傳旨內辭緣,泛稱遲晩,刑推得情,何如?判府啓,除刑推議處爲良如敎。又啓目,都摠府都摠管李明奎,副摠管曺允遂,經歷元策·李儒象,兵曹參議尹羽烈,佐郞李敦夏等原情云云。李明奎·曺允遂·元策·李儒象·尹羽烈等段,傳旨內辭緣,泛稱遲晩,所當請刑是白乎矣,曾經侍從·閫帥·都摠經歷,勿爲請刑,載在大典通編,竝只議處爲白乎旀,李敦夏段,傳旨內辭緣,泛稱遲晩,刑推得情,何如?判付啓,依允爲旀,李敦夏段,除刑推議處爲良如敎。又啓目,羽林衛將韓根馨原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,通津前府使金宗淳原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,咸從前府使趙德永原情云云。其所納供,專事粧撰,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
上在昌德宮。停常參·經筵。
鄭元容啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
傳于鄭觀綏曰,禮房承旨與左承旨,分詣宗廟·永禧殿·景慕宮,受香諸處,奉審摘奸以來。
傳于李存秀曰,明日各殿宮衣襨次進上,一提調入來封進事,遣史官傳諭于領敦寧。
申綋啓曰,藥房副提調,持湯劑來待矣。傳曰,封入。
尹正鎭有頉,代以沈能恕爲假注書。
鄭觀綏啓曰,玉堂上下番俱空,已至閱月,事甚未安,修撰趙萬永,旣有只推之命,更爲牌招入直,何如?傳曰,允。
以修撰趙萬永牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安,副校理趙璟鎭,修撰趙萬永,副修撰朴台壽,旣有只推之命,竝更牌招,以爲推移入直之地,何如?傳曰,允。
申綋啓曰,假注書沈能恕,時無職名,令該曹,依例付軍職,冠帶常仕,何如?傳曰,允。
上在昌德宮。停常參·經筵。
魂宮端午祭親行還內後,內閣·政院·藥房口傳問安。答曰,知道。
藥房提調金蓍根,副提調申綋啓曰,親臨節享,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
申綋啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而魂宮端午祭親行相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
又啓曰,兼戶曹判書朴宗慶,以點檢事,今日出往西江矣。兼帶訓鍊大將命召,何以爲之?敢稟。傳曰,仍佩往來。
事變假注書金聖默書啓,臣敬奉聖批,馳往于中部大寺洞一牌契領敦寧府事金祖淳所住處,則以爲,臣之病情,萬無起動之望,至有昨夜箚懇之擧矣。卽下恩批,旣極鄭重,王人又此來迫,此皆臣誠淺辭拙,未能孚格之致,而抑亦臣命卒之秋也,各殿宮進獻之緣臣遲滯,非不知厥罪罔赦,而目下難强之狀,跬步之地,實亦奈何不得,進退維谷,罔知攸措,伏地悚泣,惟俟金木之誅云矣,臣旣承偕來之命,故姑爲仍留之意,敢啓。答曰,知道。愼節旣如此,則調理入來,節日進上,使副提調代行事傳諭,爾則還入。
以校理李羲肇,副校理趙璟鎭,副修撰朴台壽·李基栽牌不進罷職傳旨,傳于鄭觀綏曰,只推。
以修撰趙萬永再牌不進罷職傳旨,傳于鄭觀綏曰,只推。
李敬參,以戶曹言啓曰,各道年終錢穀御覽會計,待慶尙道·全羅道·江原道會案上來,修正以入事,前已啓下矣。三道會案,今纔來到,御覽會計受出修正之意,敢啓。傳曰,知道。
申綋,以兵曹言啓曰,今月初八日,一兼禁軍番次矣。該審將未差之代,依承傳,口傳擬入之意,敢啓。傳曰,知道。
兵曹口傳政事,以李圭男爲兼司僕將。
申綋,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
又以兵曹言啓曰,五衛將方孝德,慶熙宮衛將金鏺,俱以身病猝重,時月之內,無望供職,呈狀乞遞,竝改差,何如?傳曰,允。
領敦寧金祖淳箚曰,伏以臣,情病之實,前者屢次箚疏,已悉陳暴,今無可疊牀,而卽伏聞下政院之敎,有明日尙方進上,一提調入來呈進之命,進上之呈進,本院提調之職也,雖微下敎,臣若無故,則固將擧行,而近日賤恙,又添寒熱之證,經歷之苦,殆同朝之所共知也。目下凘頓沈痼之樣,戶庭之間,亦不得窺涉,故纔已送言於二副僚堂,以爲推移呈進之地,不意遽奉此敎,悚悶已自萬萬,而仍伏念,旬月之內,旣無起動之望,明日以外,連有誕辰進上相値,則其何以每期僚堂之推移乎?且無論緊漫,官職不宜瘝曠,而況此本院提調,有緊而非漫者哉?與其常常推移之苟艱,無寧陳懇獲解之爲當,据實治箚之際,史官忽又來宣聖旨,顧此循例之擧行,院吏廳承傳足矣,政院之知委足矣,而至於史官之傳諭,此誠罕有之異數,惶霣感激,靡所容措,然疾病之來,有非蒙被異數而可以自爲加損者,㱡㱡之中,孤恩慢命,徒切生不如死之歎而已。伏乞聖慈,俯賜矜諒,亟遞臣所帶尙衣提調之任,俾便公私,不勝幸甚。取進止。答曰,省箚具悉卿懇。與卿阻隔,今幾月也,而是豈情理之可爲者乎?卿無可引之情,予已知之,至於美疴之添損,非不奉慮,暫時可强,亦似不難,卽爲入來。仍傳于鄭觀綏曰,此批答,遣史官傳諭于領敦寧,期於偕來。
魂宮端午祭親行敎是時,亞獻官領府事李時秀,終獻官知敦寧金在昌,贊禮禮曹判書趙德潤,典祀官奉常正李鍾運,執禮副司果尹應大,執尊副司果兪應煥,大祝副司果李奎鉉,祝史副司果洪赫,齋郞副司果朴海壽,祭監監察李賢默·朴宗濂。
丁丑五月初五日子時,上詣魂宮。端午祭親行入侍時,行都承旨李存秀,行左承旨李惟命,右承旨鄭觀綏,左副承旨鄭元容,右副承旨申綋,同副承旨李敬參,假注書朴鳴載·沈能恕,別兼春秋鄭基善·金道喜,直提學金履喬,檢校待敎李鶴秀侍立訖。時至,左通禮跪啓請外辦。上具翼善冠·衮龍袍,乘輿出宣化門,由協陽門·建陽門·銅龍門·景化門·集禮門·光德門,至延喜門外,降輿入齋室。命書榻敎曰,問安勿爲之事。通禮跪啓請行禮。上具淺淡服·烏犀帶,出齋室詣通和殿。贊禮前導入北夾門,陞自東階詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行初獻禮。上詣尊所北向立。執尊者擧羃。存秀酌鬱鬯,觀綏以酌受鬱鬯。上詣靈座前北向立。贊禮跪啓請跪,上跪。存秀奉香,敬參奉香爐跪進。贊禮跪啓請三上香,上三上香。敬參奠爐於案。存秀奉爵跪進。贊禮跪啓請執爵,上執爵以授觀綏,奠于靈座前。贊禮跪啓請俯伏興少退跪,上俯伏興少退跪。大祝進靈座前,東向跪讀祝訖。上出戶降復位。亞獻官領中樞府事李時秀,終獻官行知敦寧金在昌,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令,納神主如儀。上詣望燎位。大祝燎於坎。贊禮啓禮畢,仍導以行。上入齋殿,命書榻敎曰,親祭罷後,問安勿爲之事。上改具翼善冠·衮龍袍,出齋室,至延喜門,乘輿由光德門·集禮門·景化門·銅龍門·建陽門·協陽門,入宣化門,出標信解嚴。還內後,諸臣以次退出。
上在昌德宮。停常參·經筵。
自午時至申時,日暈。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭元容啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房副提調持湯劑來待矣。傳曰,封入。
鄭觀綏啓曰,玉堂上下番俱空,已至閱月,事極未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事極未安,校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,推移入直,何如?傳曰,允。
又啓曰,假注書朴鳴載,身病猝重,勢難察任,今姑改差,何如?傳曰,允。
傳于鄭觀綏曰,判敦寧李彦植,享官差下。
傳于鄭觀綏曰,輪對官受點人,明日來待。
傳于鄭觀綏曰,政官牌招開政。
鄭觀綏啓曰,吏曹判書李好敏,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。參議只推,一體牌招。
又啓曰,吏曹判書李好敏,參議朴宗琦再牌不進推考傳旨及罷職傳旨,今方捧入,而開政命下之後,連事違召,不卽承膺,事甚未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
又啓曰,吏曹參議朴宗琦三牌不進,依定式,禁推傳旨捧入之意,敢啓。傳曰,知道。
以吏曹參議朴宗琦三牌不進禁推傳旨,傳于鄭觀綏曰,分揀,更爲牌招。
鄭觀綏啓曰,吏曹判書李好敏疏批已下,卽爲牌招,何如?傳曰,允。
又啓曰,吏曹判書李好敏牌不進推考傳旨及參議朴宗琦四牌不進,依定式,禁推傳旨,今方捧入,而開政命下之後,連事違召,終不承膺,事甚未安,判書更爲牌招,何如?傳曰,允。參議分揀,一體牌招。
又啓曰,吏曹郞廳來言,振威縣令宋啓根,兩司當爲署經,而憲府則大司憲宋穉圭在外,執義·掌令二員·持平二員未差,諫院則司諫洪大浩,獻納柳訸,正言李麒峻在外,大司諫·正言一員未差,不得署經云,何以爲之?敢稟。傳曰,前望單子入之。
臺諫前望單子入之,大司諫尹鼎烈,執義李鶴秀,掌令金鍾文·李羲準,持平具宜默·洪周命,正言李友秀落點。
鄭觀綏啓曰,守令署經事,命下矣。新除授臺諫,竝卽牌招,以爲備員署經之地,何如?傳曰,允。
鄭元容啓曰,大司諫尹鼎烈,持平洪周命有稟達事,來詣閤外請對矣。傳曰,退去。
又啓曰,兩司諸臣,雖伏承退去之命。四字刀削衷情益激,冒萬死更爲求對矣。傳曰,退去。
又啓曰,振威縣令宋啓根,憲府則雖已署經,諫院則司諫洪大浩,獻納柳訸,正言李麒峻·李友秀在外,只有大司諫尹鼎烈一人,不得備員署經,何以爲之?敢稟。傳曰,一司除署經。
傳于鄭觀綏曰,發遣吏郞,諸執事淸齋與否,摘㚥以來。
申綋,以備邊司言啓曰,卽見江華留守金相休所報,則以爲,本府廣城堡之按海樓,處在海路之要衝,實爲江都之咽喉,創建年久,棟宇傾頹,內城之北門樓,亦以占勢之高危,偏受風雨之漂搖,覆壓之患,迫在朝夕,外此各處公廨,皆有需用之所,而久廢修繕,間多傾圮,至於花島水門,大係民田之利害,而爲水衝囓,漸致崩潰,此皆今日之急務,其所修完,不容忨愒者,而容入物力,末由營辦,本府年例劃來嶺完營貿米六百五十石,特許代錢取用,以爲及時營役之地爲辭矣,三處樓門,俱係緊要,而若是傾圮,如復因循,任其毁壞,則將不免役愈鉅而費又倍矣,所請嶺完營劃來貿米中五百石,特許代錢取用,以爲及時修繕之地,何如?傳曰,允。
又以備邊司言啓曰,卽見黃海水使許溟所報,則以爲,本營府需用浩多,以其歲入,每患不足,而自甲戌至于今四年之間,六等徑遞貸用公錢,爲四千八百八十八兩零,還米爲三百七石零,故各庫加下,已至屢千兩,會案中留布錢,爲七百十五兩,而此亦紙上空文,逋至多年,尙未收殺,各庫由是蕩竭,公下無以塗抹,從他劃得,不敢煩請,而行營有歲貿銀價錢之自營庫上下者,爲六百八十五兩,而銀子則留儲旣優,新貿不急,以此歲貿銀錢,自丙子至乙酉限十年,姑令停貿,則在各庫,實爲紓力,可以救急爲辭矣。各庫蕩然,至於公下之不給,則勢將姑停歲貿之銀,爲權宜方便之道,依所請施行,而至於所謂貸下者,雖因徑遞,不得不有暫時推移,年久不報,一向虛留,揆以法意,萬萬可駭,此則令本營,各別嚴督,隨所捧旋卽貿銀,以充停貿之代,每於歲末,勘報本司事,竝爲分付,何如?傳曰,允。
鄭元容,以義禁府言啓曰,咸鏡監司韓用鐸狀啓內,安邊府使宋應圭,爲先罷黜,其罪狀,令攸司稟處事,啓下矣。宋應圭,時在任所云,依例發遣府羅將拿來,何如?傳曰,待待命拿囚。
吏曹判書李好敏疏曰,伏以臣於日昨,伏奉敎旨,以臣爲吏曹判書者,臣於聞命之初,驚惶震越,若隕淵谷,莫省其措躬之所,繼又歷日思惟,則冢宰之不得其人,大有關於國家治忽之機,臣於是,爲聖明惜此擧,而顧其一己之僥濫,猶屬餘事耳。夫冢宰之職,殿下以爲何如也,有國之政,莫先於用人,用人之權,專委於冢宰,而名以銓衡者,欲其稱物量器,而無偏係之私也,責以激揚者,欲其礪世陶俗,而無淆雜之失也,是任之重且大,何時不然,而況今世道日下,國勢日綴,人心日訛,俗習日非,外而民生之困瘁,塗炭在卽,內而百隷之怠官,瘝曠爲常,于斯時也,如欲彌綸振作,則亦惟曰政注間用舍之得宜而已,居是職而苟非精識峻望,足以鑑別群品,彈壓一世者,則其不爲誤國憤身者,幾希矣,而今以是命,遽加於儱侗憒劣百無一可之如臣也哉?臣愚妄意竊以爲,殿下以臣曾經銓曹之亞三堂,而循資歷級,有若尋常官方者乎?此有大不然者,夫參佐之任,尙可以隨後仰成,而至若長席,則專掌權衡,責任自別,與亞三堂,逈有異焉,決非人人之所宜可居,此臣所以兢惶戰悸,萬倍前日,而直欲循墻而走也。噫,臣本以無似,濫被眷遇,歷揚華膴,致位至此,山恩海渥,未足以喩其高且深矣,生死隕結,無以酬答,而第臣斷斷寸腔,恒以不擇夷險,信心向前,粗效一分涓埃之報。今於見職,萬萬不稱,以昏短之識,而按叢積之班簿,則眩於取舍,無異盲人之摸象,以朽鈍之材,而犯睢盱之物情,則浩無涯岸,殆同一葦之抗河,畢竟上累殿下則哲之明,下貽朝著無人之歎,負乘致寇,理宜必至,朱子所謂,大則大狼狽,小則小狼狽者,殆爲臣今日道也,參倚前衡,進身無路,召牌屢臨,坐犯違傲,玆不得不略暴情實,仰瀆崇嚴。伏乞聖慈,俯察重任之不可虛縻,臣情之不出飾讓,亟命鐫遞,回授時彦,以嚴公器,以安微分,不勝至願,臣無任云云。答曰,省疏具悉。卿其勿辭行公。
上在昌德宮。停常參·經筵。
申綋啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
鄭觀綏啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
傳于鄭觀綏曰,禮房承旨馳詣受香諸處,奉審摘奸以來。
申綋啓曰,藥房副提調,持湯劑來待矣。傳曰,封入。
鄭觀綏啓曰,輪對官四月二十一日義禁府都事吳泰昌,司僕寺僉正洪羲宅,軍器寺判官金履萬,內資寺直長柳諫來待矣。傳曰,入侍。
傳于申綋曰,前黃海監司入侍。
假注書朴鳴載改差,代以鄭知容爲假注書。
以校理李羲肇,副校理趙璟鎭,修撰趙萬永,副修撰朴台壽·李基栽再牌不進罷職傳旨,傳于鄭觀綏曰,只推。
鄭觀綏啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
以掌令李羲準牌不進罷職傳旨,傳于鄭元容曰,只推。
鄭元容啓曰,兩司諸臣,以爲連伏承退去之命,屢次煩瀆,極涉猥越,而懲討不容少緩,憂憤實難自抑,泥首閤外,更爲冒萬死請對矣。傳曰,退去。
又啓曰,兩司諸臣,以爲達宵叫閤,未蒙召接,亂逆懲討,不容伈泄,衷情憤菀,益難按住,雖有退去之命,實無奉承之望,玆敢冒死,更此求對矣。傳曰,退去。
又啓曰,執義李鶴秀,有稟達事,來詣閤外請對矣。傳曰,退去。
又啓曰,掌令李羲準,有稟達事,來詣閤外請對矣。傳曰,退去。
又啓曰,持平具宜默,有稟達事,來詣閤外請對矣。傳曰,退去。
又啓曰,兩司諸臣,以爲連日求對,尙靳召接,亂本未拔之前,無非泥首之日,不避煩猥,冒萬死更爲請對矣。傳曰,竝遞差。
又啓曰,執義李鶴秀,雖伏承退去之命,亂本未拔,衷情益激,更爲冒死求對矣。傳曰,遞差。
兵曹口傳政事,副司果單李鶴秀。
鄭觀綏啓曰,吏曹判書李好敏再牌不進推考傳旨及參議朴宗琦五牌不進,依定式禁推傳旨,今方捧入,而開政命下之後,如是違牌,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議分揀,與判書一體牌招。
又啓曰,吏曹判書李好敏,參議朴宗琦牌不進推考傳旨及罷職傳旨,今方捧入,而開政命下,已至經宿,連事違牌,終不承膺,事體所在,誠甚未安,判書更爲牌招,何如?傳曰,允。參議只推,一體嚴飭牌招。
鄭觀綏,以吏批言啓曰,司僕寺正李元默呈狀內,矣身素患痰癖之症,當暑添劇,萬無供職之望云。身病旣如是沈篤,則有難强令察任,改差,何如?傳曰,允。
申綋,以兵批言啓曰,忠州牧使,改以忠原縣監事,自吏曹啓下矣。忠州營將,改以忠原營將,忠州鎭兵馬僉節制使,改以忠原鎭兵馬節制都尉,鎭管守令,改以忠原鎭管啓下之意,敢啓。傳曰,知道。
有政。吏批,判書李好敏進,參判未差,參議朴宗琦進,右承旨鄭觀綏進。以洪羲臣爲吏曹參判,李肇源爲左參贊,朴宗羽爲同敦寧,姜世綸爲司成,徐興輔爲戶曹正郞,姜斗煥爲吏曹佐郞,李羲午爲軍器判官,張斗敬爲主簿,白時昌爲禮賓主簿,李肇源爲弘文提學,韓用琦爲典籍,洪耆周爲內資奉事,李玄五爲廣興奉事,趙鍾淳爲長興奉事,李寅升爲義盈奉事,趙瀞爲假監役,趙濟明爲假監役,李墷爲安邊府使,李秉遠爲淸河縣監,金錫喜爲刑曹佐郞,宋冕載爲大司諫,趙民和爲執義,尹日逵爲掌令,朴聲漢爲持平,韓益相爲持平,麗王陵參奉單王師羲,故同知嚴思健贈吏參例兼,前兵曹參判嚴耆考。
再政,以李光承爲禁府都事,安在默爲齊陵參奉,金尙義爲健元陵參奉,洪錫謨爲童蒙敎官。
兵批,判書李相璜病,參判趙弘鎭病,參議尹羽烈拿處,參知李光憲入直進,同副承旨李敬參進。忠原營將單洪羲書,副護軍尹鼎烈·朴慶悳·趙濟民·韓守澰,副司直李羲準·具宜默·洪周命,副司果韓用錡,副司正沈能恕竝單付。
鄭元容啓曰,持平朴聲漢有稟達事,來詣閤外請對矣。傳曰,退去。
又啓曰,持平朴聲漢,雖伏承退去之敎,未蒙召接,憂憤轉益弸中,冒萬死更爲求對矣。傳曰,退去。
以全羅監司金敎根狀啓,高山縣民家漂頹事,傳于李惟命曰,聞甚矜惻,元恤典外,別加顧助事,分付。
鄭觀綏,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以成均館知館事意啓曰,本館入直,久任郞廳外,凡郞無敢入直,若有代員替直之事,則草記代直,曾已定式矣。司成·典籍,俱爲未差,直講李在璣差祭,時無入直之員,以他郞官,姑爲代直,何如?傳曰,允。
申綋,以備邊司言啓曰,卽見京畿監司李魯益狀啓,則以爲,本道穀簿,自來不敷,農糧艱乏,排巡不足,留庫穀中限二千石,特許加分事,請令廟堂稟處矣。農節分還,如不能排巡,則不可無闊狹,留庫穀中,依狀請數爻,許令加分,何如?傳曰,允。
又以扈衛廳大將意啓曰,別將尹勉鎭,身病猝重,勢難察任,改差,何如?傳曰,允。
丁丑五月初七日午時,上御熙政堂。輪對官入侍,前黃海監司同爲入侍時,右承旨鄭觀綏,假注書沈能恕,記注官曺錫鯤·李衡柱,輪對官禁府都事吳泰昌,司僕僉正洪羲宅,軍器寺判官金履萬,內資寺直長柳諫,前黃海監司李勉昇,以次進伏訖。上曰,前黃海監司進前。勉昇進伏訖。上曰,有何弊瘼乎?勉昇曰,辛壬荐歉以後,許多弊瘼,難以歷陳,兔山田結,極甚紊亂,有可陳達者矣。臣於兔山縣量田事,有不得不仰請處分者。蓋本縣僻在山谷,人民鮮少,民戶爲一千二百餘戶,田摠爲一千七百餘結,而元摠中除各樣雜頉,自前應稅者,爲八百餘結而已,素無田案,姦僞滋生,八百餘結之中,又多虛卜之白徵者,又有內司·戶曹應納之加火田稅,而火田不給,每每加稅於原田,故人不聊生,怨聲嗷嗷,改量之議,其來已久,而終未遽然行之,前縣監李興愚,銳意請量,躬行田疇,親執牙籌,準摠成案,業已修啓矣。其後邑報民訴,皆以爲反不如不改量之時,民邑俱病云,蓋其說有二焉。一則曰改量以後結卜,倍加於量田以前,一則曰如干火田,盡入於原摠之中,陳荒尤多,流散相續。大抵本邑定稅,未知在於何年,而東北則地小卜多,西南則地大卜少,今番改量時,驗其饒瘠而定等,量其大小而執稅,皆用常法。故自有減此增彼之政。假令前日三十卜應稅者,今爲十五卜,前日十五卜應稅者,今爲三十卜,此則自然之勢也。其結卜倍加之說,卽前日地大卜少者之稱冤,不足採聽,至於火田皆入原摠云者,果有此弊。前縣監改量時,期欲準摠,不諒後弊,山腰磽确之地,皆入尺量之中,田加一百二結九十一卜,畓加二十一結三十七卜五束,均廳免稅田,前所停稅而今日還起者,二百三十五結六十四卜九束,合加起爲三百五十九結九十三卜四束。蓋菑畬之法,本無定所,今年起東而明年廢,明年起西而又明年廢,陳起互換,隨起收稅,卽八道同然之例也。朝家之不禁山田,付之量外者,所以勸民墾荒,地無遺利之意也。故本邑之內司·戶曹上納,亦出於山田,而隨起收稅者,其來久矣。今若以暫起旋廢之土,仍作永久應稅之地,則田雖陳廢,而結卜自在,白地收稅,而徵隣徵族,流散之弊,可立而待。且京司應納之稅,亦無可收之地,勢將依前加卜於原田,烏在其改量均賦之意哉?非謂所査得之三百五十九結,盡是山田,自山田而入其摠者蓋多矣。弊源於山火,害及於原田,地日益荒,民日益散,不出多年,將至莫可收拾之境。臣旣未釐正於改量之初,終又瀆擾於旣啓之後,溺職之罪,不勝惶恐。伏乞分付廟堂,關問道臣,査得實狀,後更就度支元結,或就均廳免稅,參量減摠,本縣山田之入於元帳付者,降屬火田,使之隨起執稅,以救目前之弊,元田加卜一款,嚴加禁斷,俾有實效焉。上曰,依爲之。出擧條仍命退,勉昇退出。上曰,輪對官以次進前,各奏職·姓名。禁府都事吳泰昌,進伏奏職·姓名。上命奏職掌,泰昌曰,無所掌矣。上曰,有所懷乎?泰昌曰,無矣。司僕寺僉正洪羲宅,進伏奏職·姓名。上命奏職掌,羲宅曰,馬籍色也。上命奏遺在,羲宅曰,封不動錢二萬五千兩,行用錢五千兩,木一同·布二同。上曰,有所懷乎?羲宅曰,無矣。軍器寺判官金履萬,進伏奏職·姓名。上命奏職掌,履萬曰,弓箭色也。上命奏遺在,履萬曰,黑角弓一千一百六十張,不粧弓一千六百五十張,長箭二萬三千三百九十部,片箭二萬六千二百二十部,筒兒五十介,箭竹五千七百介,六兩箭竹一萬二百介,樺皮一千二百張,五色小布各一件,靑邊小布二件,大帿布一件,中帿布一件,畫龍大鼓十部,畫龍小鼓三部,大鼓五十部,中鼓七十部,小鼓一百部。上曰,奏履歷。履萬曰,己巳庭試榜,庚午九月禁衛哨官,辛未五月落仕,癸西十月本營哨官重來,甲戌正月都政,訓鍊院主簿,同年六月都政,陞判官,乙亥正月政,軍器寺判官除授,今五月初一日瓜滿矣。上曰,有所懷乎?履萬曰,無矣。內資寺直長柳諫,進伏奏職·姓名。上命奏職掌,諫曰,米麪色也。上命奏遺在,諫曰,粘米一千一百九十六石三斗一升,赤豆一百七十七石八斗九升,菉豆一百六十三石十一斗二升,白荏子二十八石八斗一升,造米五百七十二石八升,小麥一千五百五十八石一斗一升,黃豆二十五石四斗七升,木麥米十七石十三斗三升矣。上曰,有所懷乎?諫曰,無矣。上仍命輪對官先退,泰昌等退出。仍命退,承史以次退出。
上在昌德宮。停常參·經筵。
嘉順宮誕日,大殿·王大妃殿·中宮殿·世子宮,內閣·政院·朝廷二品以上·六曹堂上·大司諫·奉朝賀口傳問安。答曰,知道。
嘉順宮,內閣·政院·朝廷二品以上·六曹堂上·大司諫·奉朝賀單子問安。答曰,知道。
鄭觀綏啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,當日遣承旨奉審。
申綋啓曰,藥房三提調,持湯劑來待矣。傳曰,封入。
李存秀啓曰,假注書沈能恕,身病猝重,勢難察任,今姑改差,何如?傳曰,允。
鄭元容啓曰,大司諫宋冕載,執義趙民和,持平韓益相有稟達事,來詣閤外請對矣。傳曰,退去。
又啓曰,持平朴聲漢,雖伏承退去之敎,憂憤所激,未蒙召接之前,實無退去之望,冒萬死更爲請對矣。傳曰,退去。
又啓曰,持平朴聲漢,屢次求對,未借方寸之地,憂憤所激,不得請則不敢退,冒萬死更爲請對矣。傳曰,退去。
又啓曰,兩司諸臣,以爲雖伏承退去之敎,憂憤轉激,按住不得,不避瀆撓之誅,昌萬死更爲請對矣。傳曰,遞差。
又啓曰,掌令尹日逵有稟達事,來詣閣外請對矣。傳曰,退去。
又啓曰,掌令尹日逵,雖伏承退去之命,而懲討義重,憂憤轉激,泥首閤外,更爲冒萬死求對矣。傳曰,退去。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于鄭觀綏曰,只推。
掌樂提調金羲淳·金蓍根等疏曰,伏以臣等之待罪樂院,行且數月矣。本院事例,臣等愚昧,有未及詳悉者,而於近日一二事,竊不能無惑,輒敢仰暴,惟聖明垂察焉。迺者庭賀日春坊之啓,宮行時承宣之奏,是皆請罪本院者,而一則曰當爲而不爲也,一則曰不當爲而爲也。臣等於此,誠不勝瞿然慙悚之極,而故例則有不然者。謹稽五禮儀朝賀儀,大殿有軒懸,春闈未有軒懸,儀注所載,節文可據,今番擧行,卽亦以此春坊之啓,豈未諳此例而然歟?又稽禮曹謄錄,宮行由日瞻門,還宮時鼓吹振作,在於乘輿以後宮門以內,粵自先朝己亥,儀註如是,每度輒然,則今於樂作之節,初非創行可知,承宣之奏,豈未及考稽而然歟?凡此二事,一以儀註爲準,其來已多年所,則夫豈本院所敢自行而自止者哉?然事係禮樂之大節,不講則不明,如或循人見之不齊,致作輟之無常,則臨事生眩,必易錯誤,此甚可憂。玆敢歷擧事實,仰俟處分。伏乞聖明,俯垂裁量,特宣明旨,使得以永久遵奉,無惑於來後,千萬幸甚。臣無任云云。答曰,省疏具悉。所陳令該曹稟處。
上在昌德宮。停常參·經筵。
鄭觀綏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,吏曹參判洪羲臣,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,推移入直,何如?傳曰,允。
傳于鄭觀綏曰,明日皇壇,當奉室行禮矣,該房知悉,齋宿處所,以便殿爲之。
鄭觀綏啓曰,明日奉室行禮時,九卿當爲進參,而左參贊李肇源,右參贊閔命爀,吏曹判書李好敏,禮曹判書趙德潤,俱以病不進,竝卽牌招,以爲淸齋之地,何如?傳曰,允。
鄭觀綏,以都摠府言啓曰,今五月初十日,大駕詣奉室行禮時,侍衛寶劍,當爲備員,而副摠管朴宗柱在外,曺允遂拿處,都摠管韓致應未肅拜,副摠管安橚·吳翰源·柳畊有身病,二員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
鄭觀綏啓曰,因都摠府草記,明日大駕詣奉室行禮時,侍衛寶劍,當爲備員,而副摠管朴宗柱在外,曺允遂拿處,都摠管韓致應未肅拜,副摠管安橚·吳翰源·柳畊有身病,二員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管尹得逵·韓致應,副摠管趙弘鎭·李錫奎·申絢·趙鍾永·李志淵·徐英輔落點。
鄭觀綏啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫李文會,執義宋翼淵,持平金裕憲·沈能岳落點。
鄭觀綏啓曰,明日奉室行禮時,兩司長官,當爲進參,而大司憲宋穉圭在外,大司諫李文會,卽爲牌招,以爲淸齋之地,何如?傳曰,允。
傳于鄭觀綏曰,玉華堂修改時,戶曹堂郞以下,別單書入。
傳于鄭觀綏曰,出宮門路,以協陽門爲之。
鄭觀綏啓曰,行都承旨李存秀,左承旨李惟命不爲仕進,左副承旨鄭元容內閣進,右副承旨申綋,同副承旨李敬參式暇,院中只有臣一人,伴直無人。行左承旨李惟命,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李存秀不爲仕進,行左承旨李惟命牌不進,左副承旨鄭元容內閣進,右副承旨申綋,同副承旨李敬參式暇,院中只有臣一人,伴直無人。行左承旨李惟命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李存秀不爲仕進,行左承旨李惟命再牌不進,左副承旨鄭元容內閣直,右副承旨申綋,同副承旨李敬參式暇,院中只有臣一人,伴直無人。行左承旨李惟命,所當更請牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,朴宗薰·申絅·愼宜學·朴宗琦·洪冕燮落點。
沈能恕改差,代以徐憙淳爲假注書。
徐憙淳在外,代以李憲球爲假注書。
兵曹口傳政事,護軍李存秀,副護軍鄭元容竝單付。
朴宗琦,以兵曹言啓曰,明日奉室行禮時,本曹堂上侍衛,當爲備員,而參判趙弘鎭有身病,參議尹羽烈方在拿處中,無以備員。參判·參議,令政院稟旨變通,竝令該曹,以在京無故人,口傳差出,待下批牌招,以爲進參之地,何如?傳曰,允。
朴宗琦啓曰,因兵曹草記,明日奉室行禮時,本曹堂上侍衛,當爲備員,而參判趙弘鎭有身病,參議尹羽烈拿處,無以備員,參判·參議,令政院稟旨變通,竝令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于朴宗薰曰,只推。
以慶尙監司金魯敬狀啓,興海郡守鄭弘相遭父喪事,傳于朴宗薰曰,令該曹口傳差出,催促下送。
吏曹口傳政事,以趙參爲興海郡守。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍,訓將都領環衛之例矣,今番則何以爲之乎?敢稟。傳曰,外各營入直軍,都領環衛。
上在昌德宮。停常參·經筵。
還內後,內閣·政院·藥房口傳問安。答曰,知道。
藥房提調金蓍根,行左承旨申絅啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
朴宗琦啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
申絅啓曰,藥房提調,持湯劑來待矣。傳曰,封入。
傳于申絅曰,傳香承旨馳詣孝昌墓,奉審摘奸以來。
朴宗琦啓曰,掌令尹日逵,以爲憂憤之極,不避瀆擾之罪,退去之敎,實無奉承之望,玆又冒萬死求對矣。傳曰,遞差。
朴宗薰啓曰,判義禁金在昌,旣入闕中,不爲肅謝,事甚未安,推考,何如?傳曰,允。
愼宜學啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
又啓曰,吏曹郞廳來言,淸河縣監李秉遠,兩司當爲署經,憲府雖已署經,諫院則司諫洪大浩,獻納柳訸,正言李麒峻·李友秀在外,只有大司諫李文會一人,無以備員署經云,何以爲之?敢稟。傳曰,一司除署經。
以玉華堂修改別單,傳于申絅曰,兼戶曹判書朴宗慶,鞍具馬一匹面給,正郞金龍淳·李德彬以上,準職陞敍,紫門監監役鄭東時出六,別看役前五衛將李興潤·秦泂以上,弓矢各一部賜給,計士許完等四人以上,高品付料,其餘畫員員役·工匠等以上,分等施賞。
申絅啓曰,新除授同副承旨洪冕燮,時在黃海道兎山地,斯速乘馹上來事,下諭,何如?傳曰,許遞,前望單子入之。
承旨前望單子入之,金啓溫落點。
李憲球有頉,代以朴永元爲假注書。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于愼宜學曰,只推。
吏曹口傳政事,以李存秀爲兵曹參判,李勉昇爲兵曹參議。
朴宗琦,以都摠府言啓曰,今日奉室行禮時,侍衛寶劍,當爲備員,而新除授都摠管尹得逵,副摠管申絢在外,都摠管韓致應,副摠管趙弘鎭·李錫奎·趙鍾永·李志淵,俱有身病,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞,前望單子入之。
摠管前望單子入之。都摠管洪義浩·閔命爀,副摠管白師誾·李石求·朴宗柱·李元植·安橚落點。
愼宜學,以內醫院都提調·提調意啓曰,外醫盧允熙,術業精明,議藥同參差下,令該曹口傳付軍職,冠帶常仕,何如?傳曰,允。
朴宗琦,以禁衛營言啓曰,去夜初更量,別監呂快範,被捉於本營巡邏,何以爲之之意,敢啓。傳曰,令攸司科治。二十二行十八字刀割
丁丑五月初十日卯時,上詣皇壇。奉室行禮入侍時,行都承旨朴宗薰,右承旨鄭觀綏,右副承旨朴宗琦,假注書沈能恕·鄭知容,別兼春秋鄭基善·金道喜,直提學金履喬,檢校直閣鄭元容,檢校待敎李龍秀·李鶴秀,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金蓍根,進輿前奏曰,侵早勞動,聖體,若何?上曰,一樣矣。由協陽門·肅章門·進善門,至齋殿門外。通禮跪啓請降輿。上降輿入齋殿,敎曰,入齋殿後,問安勿爲之。出榻敎上改具翼善冠·黑圓領袍,出齋殿,至朝宗門外,降輿詣奉室立版位。贊禮跪啓請四拜興平身。上行四拜禮,因入室奉審,又詣大報壇,敬奉閣一體奉審,命皇朝人子孫及忠臣子孫中參班儒武轎前待令。仍乘輿詣齋殿,敎曰,奉審行禮後,問安勿爲之事。出榻敎通禮跪啓請外辦。上改具翼善冠·衮龍袍,乘輿出齋殿,命書傳敎曰,右副承旨與禮曹堂上·戶曹郞廳,馳詣宣武祠,奉審以來。上曰,皇朝人子孫及參班儒武,後日待令。由進善門·肅章門·協陽門,入宣化門還內,敎曰,王大妃殿進御加味六君子湯前方中,加牛膝·檳榔各一錢,自今日五貼式,日次製入事。出榻敎諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深一分。
夜自一更至十二日開東,灑雨下雨,測雨器水深九分。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
愼宜學啓曰,藥房副提調,持湯劑來待矣。傳曰,封入。
朴永元有頉,代以朴長復爲假注書。
愼宜學啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直之地,何如?傳曰,允。
傳于愼宜學曰,公主爲明溫公主。
傳于申絅曰,公主旣已封爵,供上等節,依前例爲之。
傳于朴宗薰曰,政官牌招開政。
朴宗薰啓曰,吏曹判書李好敏,參判洪羲臣牌不進推考傳旨,今方捧入,而開政命下之後,如是違牌,事甚未安,參議未差,判書·參判,竝更牌招,何如?傳曰,允。
朴宗薰,以吏曹言啓曰,新除授通禮院左通禮任天常呈狀內,矣身素患痰癖之症,當此換節之時,一倍添劇,時日之內,萬無起動供職之望云。身病旣如是沈篤,則有難强令察任,改差,何如?傳曰,允。
又以吏曹言啓曰,忠州牧,今旣降號,忠淸道,改以公淸道,何如?傳曰,允。
朴宗琦,以備邊司言啓曰,南兵使李元植,移除副摠管矣,北路近甚凋弊,莅任亦復不久,此時迎送之弊,不可不念,今姑仍任,何如?傳曰,允。
有政。吏批,判書李好敏進,參判洪羲臣牌不進,參議未差,行左承旨申絅進。以金逌根爲吏曹參議,閔哲儒爲掌令,洪赫爲司僕正,朴齊尙爲掌樂主簿,鄭基直爲濟用主簿,金基中爲監役,金熙華爲左通禮,明溫公主單公主封爵事,承傳。公淸監司單權常愼,都事單鄭宗顯,已上改道號事,承傳。
兵批,判書李相璜病,參判李存秀病,參議李勉昇入直進,參知李光憲病,同副承旨朴宗琦進。僉知單申綋,南兵使李元植仍任事,承傳。護軍趙弘鎭,副護軍宋冕載·李敬參·洪冕燮·南宮玾·李得鉉,副司直趙民和·尹日逵·韓益相·朴聲漢,副司果鄭東時,已上竝單付。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于愼宜學曰,只推。
申絅,以戶曹言啓曰,明溫公主供上,依前例爲之事,命下矣。供上各種及乳保母以下宣飯衣纏,依定例別單書入,依此進排之意,分付各司,何如?傳曰,允。
朴宗琦,以訓鍊都監言啓曰,本局哨官崔命遠,身病甚重,勢難察任,改差,何如?傳曰,允。七十六行七字刀割
上在昌德宮。停常參·經筵。
自人定至五更,月暈。
愼宜學啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直之地,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,假注書鄭知容,身病猝重,勢難察任,今姑改差,何如?傳曰,允。
鄭知容改差,代以徐憙淳爲假注書。
徐憙淳在外,代以趙錫龜爲假注書。
愼宜學啓曰,吏曹郞廳來言,興海郡守趙㠁,兩司當爲署經,而憲府則雖已署經,諫院則司諫洪大浩,獻納柳訸,正言李麒峻·李友秀在外,只有行大司諫李文會一人,無以備員署經云,何以爲之?敢稟。傳曰,一司除署經。
以校理李羲肇,副校理趙璟鎭,修撰趙萬永,副修撰朴台壽·李基栽牌不進罷職傳旨,傳于愼宜學曰,只推。
以忠淸監司權常愼狀啓,結城縣監李基華遭父喪事,傳于愼宜學曰,令該曹口傳差出,催促下送。
吏曹口傳政事,以崔時淳爲結城縣監。
愼宜學,以承文院都提調意啓曰,新來揀擇坐起,出令於今日,而因提調之不得備員,以至罷坐,其在事體,極爲未安。老病及實故外,令政院,捧現告推考,何如?傳曰,允。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
鄭觀綏,以義禁府言啓曰,卽接月令醫員高在暐手本,則時囚罪人韓根馨,猝得泄痢,度數頻數,金宗淳,重患關格,食飮全却,李敦夏,素患疝積,有時衝上,金秉淵,猝發暑感,上吐下瀉,寒熱交作,諸囚多日處濕之餘,病勢俱有難保之慮云。罪人病勢如此,則一邊保放,一邊草記,曾有定式矣。韓根馨·金宗淳·李敦夏·金秉淵,竝姑保放之意,敢啓。傳曰,知道。
刑曹啓目粘連,恒儉卽是邪徒中極妖巨慝也,而渠乃受其利誘,學其邪書,至於流三千里定配,則不可遽議疎釋之典,罪人孫道弘,仍配,何如?判付啓,依允。又啓目粘連,獄事旣久,文案無懲,而配文曰,借邪書講習,因夫禁廢棄云,則所犯情節,似不至深重,罪人李召史,參酌放送,何如?判付啓,依允。又啓目粘連,大凡獄事,無論大小,因判付令本道査實者,道臣必定査官,會査應問人原文案抄附,自是不易之格例,而今此李才完獄事之修啓,初無各人之取招,原案之謄附,有違格例,該道臣推考,更令具格修啓後稟處,何如?判付啓,依允。
兵曹判書李相璜疏曰,伏以臣,忝長本兵,本兵之事,孰非綦重,而若其尤大而尤不敢或忽者,卽申門禁而肅宮衛耳。迺者閑雜之類,攔入深嚴之地,敢肆無前駭悖之習,致煩本曹入直草記,臣之不職,於是乎著。苟使臣,威令素行,糾飭素嚴,夫皆知禁防之不可越,則寧有是也?常時失檢,罪實在臣,罰止問備,職名自如,而僚員則以此對吏,而竟禠職矣,臣安敢厭然歸罪,倖於得逭,不思所以自列乎?享夜戒衛懸頉,則分實不敢,齋日著令陳懇,則例有所拘,相仍巧値,黽勉循默,以迄於今,而臣心愧恥,益無所容。玆敢冒昧呼籲。伏乞聖慈,將臣所帶本兵,亟許鐫改,俾公法伸而私分安焉。臣無任云云。答曰,省疏具悉。卿其勿辭行公。
文學洪敬謨,說書南履懋等疏曰,伏以臣等,昨伏見掌樂院提調聯名疏本,其敷陳二條中,其一卽謂向日入學陳賀時本院草記事也。臣等久叨宮銜,頻見賀儀,而每於致詞之陪進也,鼓吹前導,至貳極門而止,伊日則不然。故臣等心竊訝之,謂以當爲而不爲,則責在樂院,所以有草記之擧也,而所論在於致詞之鼓吹,未嘗及於庭班之軒懸,則今此疏辭之以軒懸爲言者,似或未詳事狀而然矣。軒縣之有無,臣等固不敢議到,而陪進鼓吹,雖係禮樂之末節,亦儀文中一耳。前日之陪導是也,則伊日之不設非也,伊日之不設是也,則前日之陪導非也,提擧疏中,循人見之不齊,致作撤之無常者,誠實際語也。始緣愚見之如右,不無疑惑,今因事實之相左,難容泯默。玆敢聯陳短章,重犯瀆擾。伏乞聖明,垂察而賜裁,仍治臣等僭妄之罪。臣等無任云云。省疏具悉。不必深彈之事,勿辭察職。六十行五字刀割
上在昌德宮。停常參·經筵。
自人定至夜五更,灑雨下雨,測雨器水深四分。
朴宗薰啓曰,右承旨鄭觀綏,今日不爲仕進,卽爲牌招,何如?傳曰,允。
又啓曰,三品官之無得過三日循例請牌,曾有定式矣。吏曹參議金逌根,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
愼宜學啓曰,藥房副提調,持湯劑來待矣。傳曰,封入。
趙錫龜在外,代以尹正鎭爲假注書,
尹正鎭有頉,代以鄭佺始爲假注書。
傳于朴宗薰曰,未下直守令,皆令明日辭朝。
愼宜學啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰朴台壽·李基栽,旣有只推之命,竝更牌招,以爲推移入直,何如?傳曰,允。
朴宗琦啓曰,卽者義禁府都事來言,時囚無得過三日滯囚,曾有定式矣。時囚罪人元策等,保放罪人曺允遂等,當爲議處,金秉淵當爲捧供,而判義禁金在昌未肅拜,知義禁未差,同義禁李惟命有身病,只有同義禁權烒一人,不得備員開坐云。判義禁金在昌,同義禁李惟命,竝卽牌招開坐,何如?傳曰,允。
又啓曰,判義禁金在昌,同義禁李惟命牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,判義禁金在昌,同義禁李惟命再牌不進推考傳旨,今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。十五行半刀割
行都承旨朴宗薰,行左承旨申絅,左副承旨愼宜學,右副承旨金啓溫,同副承旨朴宗琦啓曰,伏以臺臣之求對守閤,今已四日,而爲六晝夜矣。天聽漠然,尙未承一字之批,臣等聚首悶惑,不但以天討之未能亟行,爲抑鬱而已,竊恐大有歉於聖朝待臺閣之道也。嗚呼,今日臺臣之所欲登對得請者,卽天經地彝不可泯之大義也,輿人走卒所同聲之公論也。鎭日力請,非不知其煩瀆猥屑,而猶且相率守閽而不知止者,誠以沐浴義重,不得請則不可已也。雖微臺閣,固當優容假借,俾盡其所欲言,況臺臣求對,事體何如,而非但兪音之尙靳,竝與批旨而不下,天門咫尺,上下阻隔,景色愁沮,聽聞駭惑,誠往牒之所未聞,故事之所未有,實非平日所仰望於聖明者也。臣等竊覸殿下,每於臺閣,有輕視之意,故自頃以來,過擧相續,厭其爭執,則譴遞輒下,看作區處之方,欲其姑息,則前望留中,以爲挨遣之圖,遂使臺閣日卑,言路不張,而今則求對之請,守閤之啓,一例任置,初不賜批,不恤國體之損傷,不念公議之沸鬱,是不但一時訑訑之聲色而已。臣等忝在近密,竊不勝憂愛之耿耿。玆敢冒萬死,仰陳愚衷。伏願穆然深思,亟降恩批,以示重臺閣之意,仍許召接,快允所請,千萬顒祝,惶恐敢啓。答曰,已諭於臺批矣,不允。
以右承旨鄭觀綏牌不進罷職傳旨,傳于朴宗薰曰,只推。
以吏曹參議金逌根牌不進罷職傳旨,傳于朴宗薰曰,只推。
以校理李羲肇,副校理趙璟鎭,修撰趙萬永,副修撰李基栽牌不進罷職傳旨,傳于愼宜學曰,只推。
以黃海監司徐能輔狀啓,白川郡守李秉奎遭母喪事,傳于朴宗薰曰,令該曹口傳差出,催促下送。
吏曹口傳政事,以徐有聲爲白川郡守。
以白川郡守望單子,傳于朴宗薰曰,鴻山縣監未差之代,令該曹口傳差出,催促下送。
朴宗薰,以吏曹言啓曰,今此景慕宮望祭大祝,以前修撰李瀅夏塡差,而時無職名,令該曹口傳付軍職,何如?傳曰,允。
兵曹口傳政事,副司果單李瀅夏。
朴宗琦,以兵曹言啓曰,今五月十七日,二番羽林衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以安光貞爲羽林衛將。
朴宗琦,以兵曹言啓曰,五衛將洪秉義·韓宗顯,景福宮衛將崔宗崙,慶熙宮衛將韓宗獻,守門將崔弘德,俱以身病猝重,時月之內,無望供職,呈狀乞遞,竝改差,何如?傳曰,允。
上在昌德宮。停常參·經筵。
自卯時至酉時,灑雨下雨,測雨器水深四分。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
愼宜學啓曰,藥房提調·副提調,持湯劑來待矣。傳曰,封入。
傳于愼宜學曰,魂宮望祭當親行,侍衛入直磨鍊,雲寶劍置之,出宮門路,自內爲之矣,該房知悉。
傳于愼宜學曰,禮房承旨馳詣宗廟·景慕宮,奉審摘奸以來。
鄭佺始在外,代以金逸淵爲假注書。
愼宜學啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰李基栽,旣有只推之命,竝更牌招,以爲推移入直,何如?傳曰,允。
以校理李羲肇,副校理趙璟鎭,修撰趙萬永,副修撰李基栽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。校理李羲肇,副校理趙璟鎭,修撰趙萬永,副修撰李基栽,旣有只推之命,竝更牌招,以爲推移入直,何如?傳曰,竝許遞,前望單子入之,待下批,牌招察任。
鄭觀綏啓曰,判義禁金在昌,同義禁李惟命三牌不進推考傳旨,今方捧入,而開坐命下之後,如是違牌,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁金在昌,同義禁李惟命牌不進推考傳旨今方捧入,而開坐命下,已至經宿,連事違召,終不承膺,事甚未安,竝更牌招開坐,何如?傳曰,允。
又啓曰,判義禁金在昌,同義禁李惟命再牌不進推考傳旨,今方捧入,而開坐命下,已至經宿,連事違召,終不承膺,事體所在,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌,同義禁李惟命三牌不進推考傳旨,今方捧入,而開坐命下,已至經宿,如是違牌,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,竝許遞,政官牌招開政。
朴宗薰啓曰,今日齋宿,承旨當爲備員,同副承旨朴宗琦,卽爲牌招,何如?傳曰,允。二十二行三字刀割
吏曹口傳政事,以李翼在爲鴻山縣監。
愼宜學,以內醫院都提調·提調意啓曰,首醫孫醫官加差下,待窠陞實事,命下矣。首醫秦泳孫,前典醫監僉正秦慶煥,依下敎,內醫加差下之意,敢啓。傳曰,知道。
大護軍李益運疏曰,伏以臣,自昨冬以來,宿疾沈劇,纊息如綫,欲絶未絶,視聽都閉,人容俱阻,不知戶外有何樣事,久矣,近自十數日,一線稍甦,略有省覺,偶與家人酬酢之際,始聞有向來姜浚欽之疏,傅會抑勒,罔有紀極。浚欽之於臣,必欲甘心,非今斯今,便不新奇,而所可自悼者,以今待盡之命,又聞惡聲之入耳,有乖於古聖人吾今免夫之訓,此何人斯?嗚呼,臣卽天地間一窮人也,前後十七年,出入於鋒鏑之中,身非木石,理宜無全,而獨賴聖明在上,無冤不燭,每一坑坎,輒蒙拯拔之恩,至若昨秋梁珪悖通後判付,尤是臣生死肉骨之至仁大德,而伸臣白臣之一大節拍也。首尾三百餘言,昭晳備至,若曰欲以重臣爲阱,若曰自初構勒重臣,若曰可知其誣,若曰旣燭其冤,至於痛人心之陷溺,斥人言之凶慘,句句剖析,字字鄭重,臣抱此恩言,百回莊誦,竊庶幾從今以往,讒言胡得,亂階遄沮,不意浚欽之疏又出,臣之旣雪之誣,如往而復,而從前曲費之造化,辜負至此矣,噫嘻,此乃臣命卒之秋也。夫其疏,乃與鄭鴻慶對辨者,則攙及於床笫沈淹,千萬不干之臣身,已是色市之甚者,而滿紙論臣,全是構虛,不翅十倍於梁珪之慘毒,人之無憚,胡至此極?臣自昨秋以後,凡諸冤苦,一切以無辨爲義,而此則疏辭,旣無倫脊,臣名公然狼藉,臣亦安得終默也?浚欽蓋自近年以來,跳踉綢繆,無非機括,今番洪·柳事後,物情又復喧然,竟至被斥於臺論,則不勝羞憤,遂乃移鋒於平生所欲殺之臣身,勒加指使之目,專以生呑活剝,汚辱臣身,爲一篇肯綮,拖出題外,別成機軸,此其意不難知也。渠之從前眞贓,一一破綻,彌縫不得,則欲借無所顧藉之臣身,要爲回互遷就之計者,不亦疎乎?假如其計,魚肉於臣,孤注於臣,臣自臣渠自渠,顧何足爲渠半分脫空之證耶?魯酒薄而邯鄲圍,於理無當,良可笑也。試以洪·柳獄事言之,七在輩之爲渠卵育,擧世所知,七在輩之欲害臣身,供辭丁寧,則雖非鴻慶之口,孰不曰浚欽殺臣之計,而果於對辨之章,手勢首及於臣身,有若憤其計之不成而爲七在後曹者然,無乃迷藏周遮之際,自不覺其露出本相耶?且其疏中構臣誣臣者,非止一二,而此皆臣丁卯辭疏之所悉陳痛辨者,今何必更事疊床,與之爭辨乎?至於以渠爲眼釘云云,臣直欲羞死也。臣雖無狀,今老白首矣,險阻艱難,備嘗之矣,如渠者流,何至如隱然一敵,不敢顯言,而必欲陰中而後已乎?身世到此,寧欲無言。嗚呼,臣之所當辨者,聖明已辨之,臣之所欲言者,聖明已言之,臣雖千函萬牘,豈有加於昨秋三百恩言哉?今臣此疏,自知剩語,而十數年來,緣臣不肖,積貽酬應之勞,拯濟如彼,生成如彼,而不能保有終始,致使旣昭之冤,復蒙於旣白之身,此臣所以重加痛悼,如不欲生者也。臣奄奄垂死之人也,本不欲與渠呶呶,而渠旣躬擐手犯,非復如前崎嶇隱匿之爲,則臣亦不得不直陳之,過此以往,惟當任渠所爲而已。噫,臣今頑然一命,寄在於羿彀之中。數年以來,百變層生,事在於天涯地角,而一則曰臣言出於楊三李四,而二則曰臣爲臣身者,不亦難乎,一言以蔽之曰無臣身,則都無事矣。臣方一病三年,朝夕垂盡,幾何不溘然,而第有區區隱痛,未暴本心者在焉,卽致仕一事,是也。再昨夏疏辨時,略陳本末,伏想聖聰,亦或記有矣。質之於先王之前,筵席酬酢,怳如昨日,而命途窮畸,事故多端,始因枳廢多年,無路冒陳,間又受命在外,不敢言私,因仍蹲冒,滾到于今,是豈臣之本心也哉?且使臣早知緣臣至眇之身,而轉成無限之機,爲世道乖激之階,則一身之計,姑舍無論,逡巡奉退,豈俟終日,而但推己心,全昧物情,狼狽至此,臣實自取,亦將誰怨而誰咎乎?今則臣幸躋恩齡,得忝耆臣,以爵以齒,斯亦足矣,禮經致仕,實維是年,昨猶知非,今豈再誤?況殿下之於臣,前後庇保,如父慈子,則豈容於將死哀鳴之際,獨靳三字之銜,不賜終始之澤乎?此不待臣言之畢,而伏想殿下,必有以許臣矣。噫,臣不過以身事君之臣,而閱歷震盪之餘,臣之七尺,已龍鍾鵠立矣,外驚鋒鏑,內困沈綿,陳力就列,已矣無望,而誠恐餘生顚沛,又不免重爲吾君之憂,與其磐礴而負心,曷若桑楡之息補,與其無情而招猜,曷若退步之安樂?惜輪顧緌,古有其語,而臣之方寸,灰冷已久,譬如枯木之不華而無施雨露,蒲柳之自零而不怨秋霜,殿下亦豈可徒以不忍棄捐之謬眷,而不垂隨物曲成之實惠哉?玆暴由中之懇,仰干從欲之天。伏乞聖慈,諒臣本心,矜臣實狀,特許恩休,以卒生成,則從玆以後,臣當鳧雁江湖,歌詠聖恩,擺餘戀於當世,送飮啄於殘生,正所謂雖死之日,猶生之年也。情與勢急,不暇擇音,瞻望脩門,只有涕零。臣無任云云。答曰,省疏具悉。不必深引,勿辭行公。
副修撰朴台壽疏曰,伏以誅討亂賊,擧國同情,而因臺閣之不許召接,其將逡巡退縮,莫之敢言耶,至嚴者懲討,難遏者公議,則殿下之遞斥諫官,拒塞言路,只爲累聖德損國體而已,臣安敢含默而不言乎?十七行刀割噫,大義未伸,奚暇及他,而事在目下,亦係變怪,敢此附陳焉。近來紀綱,雖曰掃地,豈有若向日禁漏官朴命浩之事哉?渠以幺麽一賤品,闖入禁扃,撞破儀器,亂打更鼓,〈於〉閤門咫尺之地,究厥所犯,合置何辟,雖在閭巷匹庶之家,尙云驚駭,況於肅肅淸禁,作此振古所無之變者乎?若或置以從輕之典,則其何以振頹綱而懲頑習乎?臣謂斷以極律,恐不可已也。臣於玉署一步,自有鐵限之情勢,不敢以見職自處,積犯違傲,雖不得進參於諸臣之後,少伸同聲之討,而憂愛之極,終難泯默,不避拚棄之嫌,冒控衷悃,自顧惶恧,尤無容措。伏乞聖慈,俯垂諒察,亟降郵罰,刊臣職名,仍治臣逋慢之罪,以安私分,以肅朝綱,不勝幸甚。臣無任云云。省疏具悉。懲討事,不允。末端事,已物故,置之,爾其勿辭察職。
上在昌德宮。停常參·經筵。
中宮殿誕日,大殿·王大妃殿·嘉順宮·世子宮,內閣·政院·朝廷二品以上·六曹堂上口傳問安。答曰,知道。中宮殿,內閣·政院·朝廷二品以上·六曹堂上單子問安。答曰,知道。
進御加味拱辰湯,自明日停止事。榻前下敎。
朴宗琦啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
愼宜學啓曰,藥房三提調,持湯劑來待矣。傳曰,封入。
玉堂前望單子入之。校理洪敬謨,副校理趙經鎭,修撰李奎鉉,副修撰洪羲弼落點。
愼宜學啓曰,玉堂上下番俱空,已至閱月,事甚未安。副修撰朴台壽疏批已下,卽爲牌招入直,何如?傳曰,允。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰。只推。
愼宜學啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
鄭觀綏啓曰,假注書朴長復,閤門咫尺,擧措劻勷,言辭乖悖,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
朴宗薰啓曰,吏曹判書李好敏,參判洪羲臣,參議金逌根牌不進推考傳旨及罷職傳旨,今方捧入,而開政命下,已至經宿,如是違牌,不卽承膺,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李好敏,參判洪羲臣,參議金逌根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體牌招。
又啓曰,吏曹判書李好敏,參判洪羲臣,參議金逌根再牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書李好敏,參判洪羲臣三牌不進推考傳旨,今方捧入,而開政命下之後,連事違召,不卽承膺,事體所在,極爲未安。參判洪羲臣,參議金逌根陳疏,判書所當更請牌招,而係是一日四牌,何以爲之?敢稟。傳曰,更爲牌招,參判·參議疏批已下,卽爲牌招。
二十四行半刀割
傳于金啓溫曰,捧納承旨推考,都摠管洪義浩,副摠管安橚竝推考,上疏還給。
愼宜學,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
又以兵曹言啓曰,儲窠之月,虛司果例不得循例區處,而在前積滯之時,有勿拘儲窠,以虛司果擬入之例矣。今亦依此擧行,以爲次次疏滯之地,何如?傳曰,允。
又以兵曹言啓曰,每都政,新資五窠,例爲差出,而營將·中軍·虞候未準二十朔,則啓稟後始爲內遷,曾有定式矣。今番未準朔營將·中軍·虞候,依例推移內遷,何如?傳曰,允。
鄭觀綏,以義禁府言啓曰,卽接時囚罪人趙德永奴名呈狀,則其上典父鎭祿,在於忠原縣,以宿病今月十二日身死云矣。罪人之遭親喪者,給暇歸葬,過葬後還囚勘處,載在法典。趙德永,依法典給暇,過葬後還囚之意,敢啓。傳曰,知道。
都摠管洪義浩疏曰,伏以臣於日昨,持被摠府,今當直次交替之日,副摠管安橚,爲入番當次,昨已往復停當。故退自候班,將欲出去之際,橚忽稱病潛出,使臣蹲仍於周廬,依近禁省,在臣爲幸,而第伏念朝廷之所以維持者,卽堂陛綱紀也。臣雖無似,誠不料如橚者之凌慢侮蔑,至此之極也。近來武弁之驕蹇,日甚一日,摠管厭直,看作能事,臣之所嘗痛歎者,而此人於月前,已有此等駭擧之及聞矣,今又無難故犯,事雖屬於微細,而有關朝綱,誠不勝凜然而心寒。此莫非臣之衰頹疲劣,見侮於靺韋之致,晏然在直,寧不靦面。玆不得不據實仰暴。伏乞聖明,俯垂鑑察,先治臣罷軟貽羞之罪,以警具僚,以肅頹綱,不勝幸甚云云。
吏曹參判洪羲臣疏曰,伏以臣,於本月初七日,忽伏奉除旨,以臣爲吏曹參判者,臣誠歷日震凜,靡所措躬,不知誤恩,又何爲而及於臣身也。噫,臣之從前見叨是職,不止一再,而必遞爲期,迷不知變,自歸逋慢之科者,誠以難洗之僇辱,不可以稍久而磨泐,莫越之大防,不可以冒膺而毁劃也。向年一肅,是豈臣可爲而爲乎哉?瀝血陳懇,而誠意未格,奉牌俟勘,而敦勉備至,時値夜漏已徹,嚴敎荐降,竿步則地頭已迫,藩觸則進退維谷,情窮勢蹙,雖不得不抗顔膺命,兩遭行政,而自顧初心,若顙有泚,至今追惟,無面可顯。今若以歲月之屢改,得以自安,又可以宿趼之復叨,得以自恕,則笑罵之譏,猶屬臣身,廉防之壞,貽累淸朝,此非細故也,臣豈忍爲此哉?惟有復申衷懇,獲準前請,以圖一半分息補之地而已。竊伏念君臣相與之際,名分雖極截嚴,恩義實寓其中,體下以寬,不强其所不可,君之仁也,守義自伸,不苟於從其令,臣之貞也。二者各盡其道,而上下交泰焉,此豈非所謂禮之善物也耶?伏想日月之明,不待臣言之畢,而有所俯燭也。天牌屢臨,進身無路,玆敢略控危衷,仰瀆崇嚴。伏乞聖慈,俯垂鑑察,特許鐫免,勿復擧擬於見職,俾遂匹夫之諒,仍治臣違傲之罪,以肅朝綱,千萬幸甚。臣無任云云。答曰,省疏具悉。卿其勿辭行公。
吏曹參議金逌根疏曰,伏以臣,蚤竊科第,驟躐緋玉,回思歷揚,無非濫叨。藉曰不至於苟得,寧免貽譏於有識,臣常惕然驚懼,若靡所措,不意此三銓新命,又下於千萬夢想之外,進臣以至榮之塗,責臣以銓衡之佐也。噫,國之治亂,亶在於人才之得失,人才之得失,亶在於銓地之臧否,方以類聚,物以群分,用舍之間,安危所係,此銓官之職耳。佐貳之官,雖殊於長僚,代斲或有其時而自專,注擬通塞,素稱主管,而多用其議,顧其爲任,關係甚大,上不可以不愼而妄授,下不可以不量而冒據,明矣。由是世俗所謂淸貫峻望,無出此右,雖使才學名實,爲一世所推重者當之,猶將逡巡却顧,莫或晏然,今臣蒙騃庸碌,文質無當,其何敢得得然可否進退夫一世士大夫哉?揆分量力,決無是理,則雖欲含恩怵義,一肅恩命,而名義至重,跬步難越,廉防爲先,造次莫忘,臣雖至愚,知足以知此所不敢爲也。若復揚揚以爲樂,奔走以爲恭,無補於激揚之政,而胥溺於苟且之中者,臣亦恥之,又何忍爲此也。抑又思之,凡物之理,貴少賤多,而至於官職,尤甚較然。官以選爲名,而循資逐行,人皆可爲,則烏在其重其選之義也?然則得之者,未必爲榮,不得者,徒有不平,此必至之勢也。與其冒虛名而無實效,曷若自立於空閑之地,不用其所拙哉?顧今群彦林立,久切積薪之歎,何必以如臣不肖者,先擬於不當擬之職,以爲玷聖簡而招身災之歸哉?且伏念自古如臣處地者,其經綸才智,足以有爲當世,輒皆於銓地退避,不敢擔當,自上亦爲之曲加成就,不令强迫者,誠以睢盱之場,萬一蹉跌,則上下之間,俱有所傷損故也。況今世道之可憂,人心之可畏,旣非古昔盛時之所比,而臣之駑下,尤萬萬不及古人,畢竟僨敗,可立而俟,于斯時也,殿下雖欲哀憐而拯拔之,亦不可得,而爲盛世之累,當何如也。左右思量,究說不得,玆敢疾聲仰籲於黈纊之下。伏乞殿下,察臣言之非出飾讓,念公器之不可濫授,亟遞臣新授職名,以便公私,不勝幸甚。臣無任云云。省疏具悉。爾其勿辭察職。
丁丑五月十五日子時,上詣魂宮。望祭親行入侍時,行都承旨朴宗薰,行左承旨申絅,左副承旨愼宜學,右副承旨金啓溫,同副承旨朴宗琦,假注書金逸淵,別兼春秋鄭基善·金道喜,檢校直閣鄭元容,以次侍立。時至,通禮跪啓請行禮。上具淺淡服,出齋室詣通和殿。贊禮前導入北夾門,陞自東階詣板位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身。上止哭興再拜興平身,在位者皆止哭興再拜興平身。執禮請行初獻禮。上詣尊所北向立,執尊擧羃,宗薰酌鬱鬯,啓溫以爵受鬱鬯,上詣靈座前北向立。贊禮跪啓請跪,上跪。宗薰奉香,宗琦奉爐跪進。贊禮跪啓請三上香。上三上香,宗琦奠爐於案,宗薰奉爵跪進。贊禮跪啓請執爵。上執爵以授宗琦,奠于靈座前。贊禮跪啓請俯伏興少退跪。大祝進靈座之右,東向跪讀祝訖。上出戶降復位。亞獻官右議政金思穆,終獻官永明尉洪顯周,以次獻爵如儀訖,降復位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身。上止哭興再拜興平身,在位者皆止哭興再拜興平身。宮闈令,納神主如儀。上詣望燎位,大祝燎於坎。贊禮跪啓請禮畢,仍導以行。上入齋室,命書榻敎曰,親祭罷後,問安勿爲之。諸臣以次退出。
上在昌德宮。停常參·經筵。
愼宜學啓曰,吏曹判書李好敏四牌不進,參判洪羲臣,參議金逌根牌不進推考傳旨及罷職傳旨,今方捧入,而開政命下之後,連事違召,極爲未安。判書所當更請牌招,而係是一日五牌,何以爲之,而參判,更爲牌招,何如?傳曰,允。參議只推,與判書一體更爲牌招。八行刀割
愼宜學啓曰,吏曹郞廳來言,鴻山縣監李翼在,兩司當爲署經,而憲府則雖已署經,諫院則司諫洪大浩,獻納柳訸,正言李友秀·李麒峻在外,只有行大司諫李文會一人,無以備員署經,何以爲之?敢稟。傳曰,一司除署經。
朴長復拿處,代以鄭煥義爲假注書。
以校理洪敬謨,修撰李奎鉉,副修撰朴台壽再牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安,校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
又啓曰,新除授副校理趙經鎭,時在江原道鐵原地,副修撰洪羲弼,時在公淸道天安地,經筵入番事緊,斯速乘馹上來事,下諭,何如?傳曰,允。
又啓曰,吏曹判書李好敏,參判洪羲臣,參議金逌根牌不進推考傳旨及罷職傳旨,今方捧入,而開政命下,已至多日,連事違召,終不承膺,事甚未安。判書·參判,竝更牌招,何如?傳曰,參議只推,與判書·參判,一體牌招。
又啓曰,吏曹判書李好敏,參判洪羲臣,參議金逌根再牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
朴宗琦,以訓鍊都監言啓曰,本局保米與兼料米儲數爻,殆近數萬包,而以本庫狹窄,置在各處,事勢之難便,不一其端,不可不變通。故竝移峙東別營,則所儲軍器·軍餉看守等節,實有疎虞之慮,餉色入直將校軍兵,亦爲移直於東別營,與元入直將卒,一體守直,北營所在帳幕·器械·服色庫舍,亦多不足,竝移峙於前軍餉色,將校一人率帳幕軍五名,與元守直攔後哨軍,使之守直,事甚便好,以此擧行,何如?傳曰,允。
鄭觀綏,以義禁府言啓曰,卽接忠原兼任連原察訪申在獻牒呈及成冊,則謀逆同參罪人有謙應坐諸人,査出以報矣。有謙母崔女年七十,依律文免坐,子崇伊年十一,以年未滿免絞,咸鏡道北靑府,緣坐爲奴,女杏愛,平安道楚山府,女小壬,慶尙道慶州府,女小郞,全羅道海南縣,竝緣坐爲婢,兄有禧,咸鏡道甲山府,緣坐爲奴,姪廷樞,平安道渭原郡,姪廷元,咸鏡道穩城府,姪兆甲,慶尙道機張縣,姪允甲,全羅道珍島郡,竝緣坐安置,而右罪人等,方囚縣獄及捕廳云,依例令刑曹擧行,何如?傳曰,允。
又以義禁府言啓曰,卽接槐山郡守吳鼎秀牒呈及成冊,則謀逆同參罪人盛文應坐諸人,査出以報,而盛文,丙寅年娶本郡良人崔卜金之女撐烈,始生一女,因其疎薄,乙亥年改適忠州李春甲,故撐烈及其女慶愛,竝爲捉囚郡獄云矣。撐烈,前已改適,勿論,其女慶愛,全羅道求禮縣,緣坐爲婢,而依例令刑曹擧行,何如?傳曰,允。
又以刑曹言啓曰,義禁府啓辭內,卽接槐山郡守吳鼎秀牒呈及成冊,則謀逆同參罪人盛文應坐諸人,査出以報,而盛文,丙寅年娶本郡良人崔卜金之女撐烈,始生一女,因其疎薄,乙亥年改適忠州李春甲,故撐烈及其女慶愛,竝爲捉囚郡獄云矣。撐烈前已改適,勿論,其女慶愛,全羅道求禮縣,緣坐爲婢,而依例令刑曹擧行,何如?傳曰,允事,命下矣。罪人方囚槐山郡獄,令本道,卽爲押送配所之意,敢啓。傳曰,知道。
上在昌德宮。停常參·經筵。
自戌時至人定,灑雨下雨,測雨器水深八分。自人定至十八日開東,灑雨下雨,測雨器水深一寸二分。
朴宗琦啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
愼宜學啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
朴宗琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,吏曹判書李好敏,參判洪羲臣,參議金逌根三牌不進推考傳旨及禁推傳旨,今方捧入,而開政命下,已至多日,連事違召,終不承膺,事體所在,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
兩司伏閤再啓曰,臣等畢陳已斷案之逆狀,冀降不待日之處分,而乃殿下,雍容整暇。六字刀割臣等旣悶且惑,誠求其說而不得也。殿下將以爲向自振一以來,國家危而復安,逆變固不足慮云耶?是僥倖也。與其姑息而幸望。八字刀割抑以爲今番壽永之獄,諸賊略皆鋤治,一豎復何能爲云耶?是枝葉也。二行十八字刀割而不念擧國之同聲,必欲後日之遲待,此何理也?況今擒捕賊徒,姑無定期,而掃蕩禍源,不容小緩,臣等雖甚愚迷,未得請之前,豈有退次一步之地,恬坐一日之間之理乎?情旣急矣,聲不緩矣。惟願殿下,亟降處分焉。答曰,已諭於昨日之批,勿煩。
申絅啓曰,時原任大臣,有稟達事,來詣請對矣。傳曰,入侍。
又啓曰,伏閤兩司,有稟達事,冒萬死更爲求對矣。傳曰,入侍。
朴宗薰啓曰,吏曹判書李好敏,參判洪羲臣,參議金逌根牌不進推考傳旨及罷職傳旨,今方捧入,而政命今旣多日,連事違召,不卽承膺,事體所在,誠甚未安。判書·參判,竝更牌招,何如?傳曰,允。參議只推,一體更爲牌招。
以校理洪敬謨,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。校理洪敬謨,副修撰朴台壽,旣有只推之命,竝更牌招入直,何如?傳曰,允。
又啓曰,修撰李奎鉉疏批已下,卽爲牌招入直,何如?傳曰,允。六十五行刀割
朴宗琦,以兵曹言啓曰,宣傳官鄭周誠,兼司僕將李圭男,內禁將李普榮,俱以身病猝重,時月之內,無望供職,呈狀乞遞。實病旣如此,則不可强令察任,竝改差,何如?傳曰,允。
又以兵曹言啓曰,卽者鍾閣守直官車信復來告內,今日開東時,明川居朴潤大,越墻打鍾,謂以鳴冤,萬萬驚駭,捉留以告云。故捉來査問,則非但本事猥屑,渠以遐方賤氓,偸入守直之所,撞打懸鍾,蔑法肆頑者,事未前有,不可尋常處之,移法司照法嚴繩,不善守直之當該習讀官,爲先汰去,其罪狀,令攸司從重勘處,何如?傳曰,允。
又以訓練都監言啓曰,本局千摠李東憲,身病甚重,勢難察任,改差,何如?傳曰,允。
鄭觀綏,以刑曹言啓曰,義禁府啓辭內,卽接忠原兼任連原察訪申在獻牒呈及成冊,則謀逆同參罪人有謙應坐諸人,査出以報矣。有謙母崔女年七十,依律文免坐,子崇伊年十一,以年未滿免絞,咸鏡道北靑府,緣坐爲奴,女杏愛,平安道楚山府,女小壬,慶尙道慶州府,女小郞,全羅道海南縣,竝緣坐爲婢,兄有禧,咸鏡道甲山府,緣坐爲奴,姪廷樞,平安道渭原郡,姪廷元,咸鏡道穩城府,姪兆甲,慶尙道機張縣,姪允甲,全羅道珍島郡,竝緣坐安置,而右罪人等,方囚縣獄及捕廳云,依例令刑曹擧行,何如?傳曰,允事,命下矣。罪人有謙子崇伊,女杏愛·小壬·小郞,姪廷樞·廷元·兆甲·允甲,方囚忠原縣獄,令本道,押送各其配所,兄有禧,方囚捕廳,自臣曹,卽爲押送配所之意,敢啓。傳曰,知道。
校理姜世白疏曰,伏以臣,於本月二十七日,祗奉承政院成貼,以臣爲弘文館校理者,繼而有斯速上來之命。旬日之間,弟遞兄叨,華誥遠降於嶠嶺,馹騎棼集於蓬蓽,色動里閭,榮極闔門,誠不知遐外老朽之物,何以得此於聖明之朝也。仍伏念臣於館職,前後除拜,已不知幾次,而一未爲趨膺之計者,豈欲自阻淸明之化,故犯逋慢之誅而然哉?亶以學蔑聞謏,不足備數於顧問論思之列也,年衰病痼,不能自强於筋力奔走之義也。耿戀之忱,徒懸於京闕,喙息之分,自甘於邱壑,而狗馬賤齒,居然滿七旬,蒲柳孱質,若不保一日,律之禮防,已屆謝事之期,則爵秩尊卑,未必異同,病又侵尋,實無致身之望,則官職去就,初非擬議,嶺途千里,隔以日邊,金華一路,邈若天上。噫,橫經前席,昵近耿光,豈非人臣之至榮,而此生此世,恐無遂願之日,則瞻雲霄而神精飛越,攀恩命而涕泗如傾而已。玆不得不披瀝呼籲,遠瀆崇嚴。伏乞天地父母,俯諒臣實狀,亟許鐫遞臣職名,俾講官毋曠,賤分獲安,不勝大願。臣旣老蟄窮廬,百念都灰,則顧何與於一切世間事,而二十四行十刀割國家幸甚,臣民幸甚。臣無任云云。省疏具悉。懲討事,不允。爾其勿辭,從速上來察職。
修撰李奎鉉疏曰,伏以臣,未敢知我殿下,以今日群下之情,謂可已而不已耶,謂可力屈而得已之耶?知其終不可已,而猶且掩護周遮,故作姑息之方耶?苟使今日之事,上不關宗國之安危,下不係彝倫之斁敍,而晷刻可遲,呼吸不急,則群下亦何苦心,浹月號籲,如不欲生,殿下之所厭聞而屢言之不已,殿下之所力拒而迭陳之不已,徒知其不得請則不敢已哉?十七行刀割仍伏念,臣於玉署一步,自有鐵限千重,恩除屢降而不敢冒進,徒積逋慢之懼,懲討方張而未能隨衆,粗效叫閽之誠,臣罪至此,尤難自贖,亦願聖明,亟賜鐫改,以安私分焉。臣無任云云。省疏具悉。懲討事,已諭於諸批,勿煩,爾其勿辭察職。
丁丑五月十七日辰時,上御熙政堂。時原任大臣,伏閤兩司請對入侍時,行左承旨申絅,假注書鄭煥義,記注官曺錫鯤·李衡柱,領府事李時秀,判府事韓用龜,右議政金思穆,行大司諫李文會,執義宋翼淵,掌令閔哲儒,持平金裕憲·沈能岳,以次進伏訖。時秀曰,近日雨後,日候陰濕,聖體,若何?湯劑停止後,略有差勝之效乎?上曰,如前一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候,一樣矣。時秀曰,臣等今日之請對,無他故也。四十五行十一字臣等今日登對之時,內外諸臣,皆望其得蒙兪音,若大旱之望雨,臣等固當冒死力諍,得請乃已,而暑炎方午,玉食尙未進御,日勢漸晩,黽勉退出,各會賓臺兩廳,將以啓達矣。上曰,唯。仍命退,諸臣以次退出。
上在昌德宮。停常參·經筵。
金啓溫啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
愼宜學啓曰,同副承旨朴宗琦,今日不爲仕進,卽爲牌招,何如?傳曰,允。
又啓曰,吏曹判書李好敏,參判洪羲臣,參議金逌根再牌不進推考傳旨及罷職傳旨,今方捧入,而開政命下,已至多日,連事違召,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲嚴飭牌招,違牌勿爲呼望。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
兵曹口傳政事,護軍單李存秀。
以同副承旨朴宗琦牌不進罷職傳旨,傳于愼宜學曰,只推。
金啓溫啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·沈能岳箚批未下,監察茶時之意,敢啓。傳曰,知道。
有政。吏批,判書李好敏進,參判洪羲臣式暇,參議金逌根未肅拜,左副承旨愼宜學進。以權丕應爲輔德,柳訸爲兼文學,李肇源爲判義禁,李志淵爲知義禁,吳泰賢爲同義禁,權熀爲軍資正,尹致民爲司䆃僉正,朴齋顯爲儀賓都事,鄭基直爲監察,趙學儉爲假監役,閔玩爲延日縣監。
金啓溫,以兵批言啓曰,忠淸道,改以公淸道,自吏曹改下矣。本道兵馬水軍節度使·兵馬節度使·水軍節度使·監營中軍·兵馬虞候·水軍虞候,竝以公淸道啓下之意,敢啓。傳曰,知道。
兵批,判書李相璜進,參判未差,參議李勉昇病,參知李光憲入直,右副承旨金啓溫進。啓曰,京畿水使,今當差出,而當品中,可擬之人乏少,曾經堂品兵使竝擬,何如?傳曰,允。又啓曰,全羅左水使,今當差出,而擬望之人乏少,他道守令竝擬,何如?傳曰,允。以徐鼎輔爲副摠管,孔源仁·申晤爲同知,安祫·申秉權·朱萬离爲僉知,李惟秀爲宣傳官,柳基恒爲內禁將,李得鉉·閔時榮爲兼司僕將,趙濟民·卞永植·安栢·金衡遠爲五衛將,李徽道·金慶祿爲景福將,柳萬均·劉道寬爲慶熙將,柳彝均爲宣傳官,洪箕錫爲訓鍊主簿,林顔喆爲文兼,姜九成爲武兼,河始明爲守門將,尹郁烈爲京畿水使,李鼎會爲全羅水使,姜鎭華爲公淸中軍,金正律爲天摩僉使,僉知單安光貞,護軍鄭周誠,副護軍金魯應·洪聖禧·白有繪·呂鉉長,副司直李羲肇·趙璟鎭,副司果趙萬永·李基栽·秦景煥,前營將沈敬祖今加折衝加資事,覆啓判下,公淸兵使單柳相燁,水使單趙在昇,兵虞候單金時弼,水虞候單洪達三,以上改道號事,承傳。
吏批,再政,以徐鼎輔爲兵曹參判,李玄升爲刑曹正郞,韓用大爲南部令,李鼎秉爲豐川府使,同義禁單李志淵,喬桐府使單尹郁烈。
兵批,再政,以具信喜·金鉉弼爲五衛將,趙在中爲訓鍊僉正,鄭日復爲武兼,金厚淵爲守門將。
金啓溫,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以刑曹言啓曰,兵曹啓辭內,卽者鍾閣守直官車信復來告內,今日開東時,明川居朴潤大,越墻打鍾,謂以鳴冤,萬萬驚駭,捉留以告云。故捉來査問,則非但本事猥屑,渠以遐方賤氓,偸入守直之所,撞打懸鍾,蔑法肆頑者,事未前有,不可尋常處之,移法司照法嚴繩,不善守直之當該習讀官,爲先汰去,其罪狀,令攸司從重勘處,何如?傳曰,允事,命下矣。罪人朴潤大,捉來嚴問,渠以非理之訟,落空於本邑之後,敢生逞憾之計,潛入鍾閣,打鍾節次,箇箇遲晩矣。謹按律文,則大典通編訴冤條,有曰吏民誣告觀察使·守令者,杖一百流三千里,朴潤大,依此律決杖一百後,全羅道靈巖郡,流三千里定配所,卽爲押送之意,敢啓。傳曰,知道。
又以刑曹言啓曰,因兵曹啓辭,朴潤大越墻打鍾時,不善守直之習讀官車信復,令攸司從重勘處事,命下矣。車信復,係是出身,依例令義禁府擧行,何如?傳曰,允。
行大司諫李文會,執義宋翼淵,掌令閔哲儒,持平金裕憲·沈能岳等箚曰,伏以臣等於昨日,退自筵席,忠憤未已,更陳沬飮之苦忱,仰請處分之遄降矣,伏讀賓啓批旨,首尾百四十有餘言,丁寧懇惻,明白剖析,至以刑政之予所審愼。四行十三字刀割若使今日而曰未及究覈,明日而曰未及得情,一日二日,漸至稽緩,則誠恐克審之刑政,竟歸於姑息,暫貸之首領,終至於倖逭,思之及此,寧不悶鬱。然則今日懲討之第一肯綮,究竟之第一要領,專在於急捕賊浩,急覈賊浩而已。伏願殿下,亟命有司之臣,刻日跟捕,無得少延,如或愆期,明示威罰。十六字刀割取進止。答曰,省箚具悉。昨批悉諭矣,失捕之賊魁,已令各道詗察,期於捕捉,又爲另飭之意,分付廟堂。
行護軍金履載疏曰,伏以臣,自昨年十月,始膺籌司有司之任,訏謨裁斷,雖皆仰成於大臣諸堂,而文牒之奉行,簿籍之句檢,實臣攸職,由是而粗有所領略揣模者。大抵無事不弊,無弊不極,駸駸有莫可收拾之形,臣顧識淺力弱,無計釐刷,惟隱憂長歎,明發不寐而已。今其千百孔瘡之疊見層出,固不可一時歷擧,而最是不可不及今措救者,卽還儲事也。臣於近日,見江都餉摠之爲十六萬石者,蕩盡於一朝,關西餉穀之爲四十餘萬石者,罄竭於十數年之內,究其所以致此,則不但以各處之移劃與近年之停減也,專由於取耗以資用。用日增而耗不給,則只從見在而取用,不察本穀之贏縮,遂致年年割減,畢竟無一餘存,然後始乃不得不請益也。所以昨冬兩處之區劃也,百倍艱難,牽東補西,僅乃得完,譬如病者之眞元已竭,雖欲醫治,而難於着手矣,觀於此而其他,可以類推。故諸路穀簿,試加點檢,而得其槪略,則各穀元摠,逐處漸耗,昔之有餘者,今而僅支,昔之僅支者,今乃割縮,如嶺南之射軍木代米自均廳年例作錢,爲四百石,而丙子勘摠,本穀之見在,不過爲百餘石,自今年無此穀矣。關東之月課穀年例作錢,爲義僧給代及軍器價本者,折米爲四百餘石,而本穀之丙子勘摠,爲五百餘石,明年之內,無此穀矣。關西之管理營米自該營年例作錢,爲二千石,而本穀之丙子勘摠,爲七千一百石,盡分耗之不足,而割取元穀者,已爲一千二百九十石,四年之後,無此穀矣。關東之監營米用下於支放者,每歲爲五百七十餘石,而本穀之丙子勘摠,爲二千五百餘石,半分耗之不足,而割取元穀者,已爲四百五十石,五年之後,無此穀矣。帖別備穀之給代於詳定不足者,歲不下折米三千餘石,而元穀之丙子勘摠,爲一萬六千餘石,半分耗之不足,而割取元穀者,已爲二千三百餘石,六年之後,無此穀矣。關西之監營儲留米用下於各鎭火稅之給代與江界之蔘價補給者,每歲爲八百四十石,而元穀之丙子勘摠,爲四千餘石,盡分耗之不足,而割取元穀者,已爲四百石,七年之內,無此穀矣。當峩城穀之用下於城牒修補·城屬放下與訓局年例作錢者,折米爲一千二百十八石,而本穀之丙子勘摠,爲一萬四百六石,應留外耗之不足,而割取元穀者,已爲四百七十餘石,九年之後,無此穀矣。換銀米之年例作錢而貿天銀一千兩,上納內帑庫者,爲一千石,而本穀之丙子勘摠,爲九千二百八十石,盡分耗之不足,而割取元穀者,已爲七千餘石。嶺南之右兵營別餉米自該營劃得作錢者,每年爲八百石,而元穀之丙子勘摠,爲六千五百七十石,盡分耗之不足,而割取元穀者,已爲一百四十餘石。湖南之巡營米每年用下於支放者,爲一萬一千二百餘石,而元穀之丙子勘摠,爲十萬三千石,盡分耗之不足,而割取元穀者,已爲九百餘石,自換銀米以下三穀,以其本穀,較其所割,雖未必盡於十年之內,而漸次耗縮,畢竟至於無此穀而後已矣。且廣州所管穀之在關西·湖西者,本爲一萬一千餘石,而己巳以後,連値停減,耗條減縮,割用本穀者,爲二千八十九石,由是而耗不足之丙子給代,爲四百六石矣。華城所管穀之在兩西·兩南者,本爲三萬一千餘石,而各年停未捧及壬申兩南穀之以倭學貿蔘價給代而割出,缺縮爲一萬九千二百石,耗不足爲一千九百餘石,雖除年前劃給之湖南加分耗五百石,其餘給代者,猶爲一千四百餘石矣。此兩穀給代之一千八百石,爲其目下之用,隨報隨劃,故姑免元穀之復割,其實則遂年辦給,將見他穀之由此割盡矣。此外似此缺縮,不可不隨處苴補者,指不勝摟。且又戶曹之元會與元會通用之穀,賑廳之常賑與常賑通用之穀,其分留取耗,各遵其式,而次次添錄,爲每年見在之實數,各道所用,溯以十年,分以多中少三等而折衷之,爲每年用下之大率,則京畿之元會與別會見在實數中,除加下三千四百五十餘石,則爲一萬一千三百餘石,而用下,大率爲一千四百餘石,則割取元穀,已爲七百餘石矣。常賑見在實數中,除加下五千七十餘石,則爲一萬七千八百三十餘石,而用下,大率爲三千餘石,則七年之內,元穀盡矣。湖西之元會與別會諸穀見在實數,爲一萬一千三百餘石,而用下,大率爲一千九百餘石,則九年之內,元穀盡矣。常賑見在實數,爲一萬五千一百七十餘石,而用下,大率爲九千六百餘石,則明年之內,元穀盡矣。湖南之元會見在實數,爲四千石,用下,大率爲一千八百餘石,而加下爲二萬七百餘石,則元穀之盡已久矣。常賑見在實數,爲十萬五千九百八十餘石,而用下,大率爲一萬五千餘石,則九年之內,元穀盡矣。嶺南之元會見在實數,爲六萬四千七百餘石,而用下,大率爲六千六百餘石,則十年之內,元穀盡矣。常賑見在實數,爲八萬七千一百餘石,而用下,大率爲一萬二千七百餘石,則八年之內,元穀盡矣。海西之元會與軍餉見在實數中,除加下二千六百餘石,則爲二千四百餘石,而用下,大率爲一千餘石,則明年之後,元穀盡矣。常賑見在實數中,除加下一千五百三十石,則爲一萬二千八百二十餘石,而用下,大率爲二千一百餘石,則七年之內,元穀盡矣。關東之元會與別會見在實數,爲二萬三千二百餘石,而用下,大率爲一千七百餘石,則割犯元穀,已爲七百餘石矣。常賑見在實數,爲三千七十餘石,而用下,大率爲二千六百餘石,則明年之內,元穀盡矣。至於關西·關北兩道之元會常賑見在,與用下固不相當,而有收稅米之年年會錄與昨年冬各穀之區劃添補而通同用下者,故僅得目前之支給。然或有不恒之用,亦難免割縮之患矣。以上諸穀,何莫非經用之不可已者,而至於元會常賑,乃是社稷山川祀享之需及賞格·恤典·支供·廩料之資,此而闕焉,則國無以爲國矣。此蓋以今年勘摠而言也,若過今年,其所減縮,又將有懸異者。到今事勢,雖欲因循姑息,亦不可得矣。就以元常以外諸穀而計之,如欲補其元摠,足其耗數,無割盡之患,而除給代之弊,則須有折米九萬石,方可排比,而從前所謂措處者,不過曰會錄之移劃也,留庫條之加分也,以留庫條言,則各營邑之爲救弊爲給代,每年應加分已成定例者,爲十八萬餘石。故還分之後,除山城留餉,則各邑倉庾,幾乎盡空,儲庤已不免疎虞,何可復擬於加分乎?以會錄穀言,則各衙門耗條,擧皆始雖會錄,而終歸用下,其眞實添摠者,數不夥多,而散在各處,零瑣拘牽,難於移動,見今關西餉穀之添補未了者,尙未盡區處,則折米九萬石,顧何處容手而辦劃,卽此而已,萬萬艱窘,況可論於元會常賑之許多不足者乎?在前元會常賑,或相移補,如俱不足,則以餉穀劃添,今焉無穀,不縮,無望其互資,則須自所管之該司,別有經劃之良策,而旣無由量留漕穀,又不得盡停耗作,則惟隨其匱乏,旋辦旋支,苟爲目下之挨過,而沃焦捧漏,其費無限。如欲稍立根基,爲永久之圖,則計兩穀每年之用,須辦元穀不足之折米三十餘萬石,盡分取耗,方可相當,而料今國計,實無以及此,左右形格,回旋路窮,勢不得不溯其所以致之源而尋其可以救之方。國家之設置還穀,本爲備豫於兵荒,還穀之斂散有耗,不過欲補其耗縮。故創始以來,有滋而無減,一自大農,經費漸廣,歲輸不能給,則始乃取資於還耗,馴至于今日中外支用,一切倚辦於是,耗之不足,而又用元穀,則皮之亡,而毛無傅矣,還之旣盡,而又截餉儲,則甁之罄,而罍亦恥矣。始視外府於江都,而江都匱,次焉取辦於兩西,而兩西朽,今又轉及於三南,而三南已不可支矣。由是之故,向來荐荒,沿海赤地,死亡之戶,積逋如山,而營邑請蠲,褎如充耳,比年稍登,穀賤錢貴,窮蔀抽徭,折屋破産,而京外加作,刮盡到骨,是豈不知民勢之切矜,邦本之可畏而然哉?良以經用爲急,不遑顧其他也。恭惟我國家値百年之昇平,亦惟我聖明,篤一念之恭儉,外無師旅餽餫之費,內無土木興作之役,而恤恤焉憂經費之不給,常若朝不能謀夕者,寧不痛哉?今夫閭巷匹庶之家,有十斛之收者,一歲之食,不及十斛若干,則其若干之羨,終致藏積之不貲,又有千金之産者,一歲之用,常過千金幾何,則其幾何之虧,必至蕩析而無倖,消息之幾,判於造次,此國家中葉以前,所以日滋而有餘,近年以來,所以日趨乎不足也。以至今日中外儲積,一時盡耗,遑急之形,如上所列,而計一年之經用,猶不能量入而爲出,按例而舊用無減,隨事而新費層生,人皆知憂而莫之裁制,傳所云無政事則財用不足者,正謂是也。故聖人之爲政,不過曰節用而愛民而已,智者之謀國,亦不過曰用之有度,取之有制而已。爲今之道,惟先從經費而裁減,然後哀痛之國計,猶可以少紓,孑遺之餘民,亦可以得保。不如是,誠恐民與國,不知稅駕之所也。顧今經費之司曰度支·惠局也,其次兵曹與軍門也。凡一歲之用度,何贏何絀,何緊何漫,何存何減,惟度支·惠局,可以籌量,如使不拘不泥,如治家務,則就中劑量,豈無可以革謬而祛濫者乎?至於供御所重,有非該司敢議者,亦宜明降諭旨,示以節約之意,則今之大臣,卽古太宰之職,得以九式而均節之,誠自今始,大臣與戶惠諸臣,會同講究,念念孜孜,朝而理會一件得了,夕而停當一事得定,事冗則寢,費冗則裁,官冗則汰,兵冗則去,期於今年內釐革就緖,內而京司,外而營閫,凡不急之務,無節之用,一切以省減爲歸,則三年而餘一年之蓄,尙矣無論,要使一年之入,幾足値一年之用,不復取辦於還儲,然後無論還穀與餉穀,元穀與耗條,各歸其所,皆有餘地,如元會常賑者,始可推移相補而資目前之用,庤留生殖,而爲來後之繼,兩穀以外之穀,亦可以次第下手,逐一整頓,苟不先救其大,而切切焉其小之務,則雖盡心力而爲之區劃,將見隨傾而支傾益甚,隨壞而補壞益多,竟至莫可支莫可補而後已矣。嗚呼,自古國家,治安日久,浸弊而浸替,卒不得復振者,何嘗不由於因循姑息之爲之患哉?藉使數十年前而欲有措劃,宜不至如今日之窮竭也。前日之失,豈可復蹈於今日,今日之悔,豈容復貽於來後?臣恐今而復失,其失不可救矣,後而欲悔,其悔亦無及矣。臣以一有司之任,始陳職事之小務,攙及國家之大政,極知僭越無所逃罪,而天下之事,捨本而治末,則雖勞而無功,今日之勢,少緩而不亟,則雖言而無補。玆不得不縷縷陳瀆,言不知裁。伏願殿下,下臣此章,詢于在廷,如以謂過言,則罪臣之妄,儻其不然,亦安得以人而廢言,伏惟聖明,裁處焉。臣無任云云。答曰,省疏具悉。疏辭令廟堂稟處。
上在昌德宮。停常參·經筵。
王大妃殿進御二錢重人蔘粟米飮,自明日一貼式,限二貼煎入事。榻前下敎
鄭觀綏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
申絅啓曰,同副承旨朴宗琦,今日不爲仕進,卽爲牌招,何如?傳曰,允。
傳于金啓溫曰,檢校待敎李鶴秀馳詣顯隆園,奉審摘奸,仍詣健陵·華寧殿,一體奉審以來。
鄭觀綏啓曰,新除授金吾堂上,竝卽牌招,以爲備員開坐之地,何如?傳曰,允。
以校理洪敬謨,修撰李奎鉉,副修撰朴台壽牌不進罷職傳旨,傳于金啓溫曰,只推。
金啓溫啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝卽牌招,推移入直,何如?傳曰,允。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·沈能岳牌不進,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲·沈能岳牌不進罷職傳旨,傳于鄭觀綏曰,只推。
以同副承旨朴宗琦牌不進罷職傳旨,傳于申絅曰,只推。
鄭觀綏,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,禁軍別將李石求,身病猝重,時月之內,無望供職,呈狀乞遞。實病旣如此,則不可强令察任,改差,何如?傳曰,允。
又以兵曹言啓曰,忠壯衛將李潤俊,身病猝重,勢難供職,呈狀乞遞,五衛將具信喜前任安東營將,金鉉弼前任南虞候,俱在任所,上來間番次苟艱云,竝改差,何如?傳曰,允。
又以義禁府言啓曰,保放罪人韓根馨·金宗淳·尹光心·李明奎·曺允遂·尹羽烈·李敦夏,還囚議處,金秉淵,還囚捧供以入,而尹光心·曺允遂·尹羽烈·李明奎,病勢一向未差,竝仍爲保放之意,敢啓。傳曰,知道。
又以義禁府言啓曰,刑曹啓辭內,習讀官車信復,係是出身,依例令義禁府擧行事,允下矣。車信復,今方待命,拿囚之意,敢啓。傳曰,知道。
義禁府啓目粘連,向前金宗淳亦,敗船査事,何等愼重,而沙工姓名之變幻納招,初未覺察,矇然報營,至登啓聞是白如可,及至用法之時,始乃綻露者,揆以事體,萬萬可駭。以此照律,何如?判付啓,依允。又啓目粘連,向前韓根馨亦,疾病雖曰難强,莫重落點之番次,旣到闕下,稱頉不入,當直不直之罪,在所難免。以此照律,何如?判付啓,依允。又照目粘連,向前尹光心亦,流亡戶當納之蕩減排年,何等曠絶之澤,而身爲守宰,一任奸吏之幻弄,使莫重公穀,無端欠縮。朝家德意,不得下究者,萬萬痛駭,不可以病未照察,有所寬恕。以此照律,何如?判付啓,依允。又照目粘連,向前曺允遂·元策·李儒常·尹羽烈·李敦夏等段,禁漏官之作此無前之變怪,雖非意慮之所到處是白乎乃,身在禁直,常時不能察禁之罪,在所難免,竝只以此照律爲白乎旀,李明奎段,雖有不飭之失,八十以上雜犯,笞杖竝不科罪,載在法律,勿論,何如?判付啓,依允。又啓目,承政院假注書朴長復原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,松羅前察訪金秉淵原情云云。問目內辭緣,泛稱遲晩,刑推得情,何如?判付啓,除刑推議處。又啓目,習讀官車信復原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
吏曹參議金逌根疏曰,伏以臣,竊揣微分,猥暴苦心,或冀聽卑之天,特垂體下之恩,誠淺辭拙,非徒未蒙覽揆,繼又召牌連降,臣誠不勝抑鬱惶阨之至也。臣於銓職,旣無衆所共知之情勢,殿下之所以俯燭於臣者,同朝之所以待臣者,將以爲其出也,未必有害於義,其不出也。太近乖激,臣亦自知其不出而速慢蹇之罪,不若出膺而自歸於順且無事之科,而此有大不然者。凡於官職出處,人皆量而後入,未有入而後量者,臣於此,自量亦已熟矣。噫,臣之通藉,不過七八年間,而臺銜館職,旣不及他人之陳善補闕,裨益治理,則以言乎踐歷,而全無所試矣,性又疎拙,罕與人接,實不知某也爲賢,某也爲愚,則以言乎鑑別,而殆同聾瞽矣。至於官方,素不留意,雖尋常政目之間,不解爲如何是黜陟,如何是檢擧,則以言乎銓法,而都昧向方矣。凡此三者,臣皆兼之,曾謂堂堂淸朝,有此可笑之銓官也哉?然此特其小事耳。臣旣冒忝戚屬,處地自異,只當杜門屛迹,以沒其身,爲萬一不報之報而已,何心與當世之俊彦,頡頏於淸顯要膴之地哉?今臣所言,雖使過當,苟究心迹,人將許之,況仰祈實由中之至懇,而俯從爲曲成之德意者乎?今若迫於嚴命,喪其所守,一朝出於不當出之地,則擧世之嗤笑臣姑舍,臣獨不內愧於心乎?此臣所以寧被違命之誅,不敢自負其心,以爲進身之計也。且天地之德,無物不遂,父母之心,止慈爲先,今殿下,天地於臣也,父母於臣也。使臣獨漏於遂物之中,自阻於止慈之下,倀倀然如窮人無所歸,則豈不有累於好生之澤,顧復之恩也哉?玆又不避猥屑,悉陳所蘊。伏乞天地父母,俯賜矜諒,卽許遞改,以全終始之澤,千萬顒祝。臣無任云云。省疏具悉。所請依施。
京外儒生幼學李魯任·洪孝燮·尹行麟·宋如圭·李垿·李道根·李度身·金胤根·洪明燮·李羲華·金在善·尹慶集·金有喜·金淵根·李學在·閔泰鏞·金蓍淳·徐有偉·尹洙·李炳謙·黃鍾憲·權五應·洪永燮·宋一德·宋一祥·金尙義·金光濂·權處仁·宋星箕·韓應龜·趙秉訥·金匡烈·尹景烈·李甲秀·徐浩善·宋乃鼎·宋眞圭·金相一·閔邦爀·李錫萬·宋一淸·鄭在豐·李秉緖·奇象恒·鄭址·李勉述·閔致孝·鄭在明·宋煥春·宋欽時·鄭奎漢·申益顯·金在衡·金鍾箕·趙秉淵·權錫履·鄭萬采·李·陳東寔·宋奎熙·金民秀·李祖賢·兪成柱·趙允和·沈樂成·鄭坊·趙雲縉·兪漢斗·趙邦和·柳鎭一·成浩源·趙克淵·李春躋·趙浹·李亨默·柳商雨·趙㶅·尹珏·李炯·尹行裕·趙潤·尹玾·趙時彦·朴履範·柳寅雨·趙雲泰·成錫箕·趙雲積·金旿·康德和·朴平壽·權壽仁·趙陽和·李聃年·李相德·申德欽·柳礎·尹紀遠·朴仁煥·崔載泰·黃相義·黃·尹弼履·趙顯煜·李秉勳·李河一·尹昌義·宋文欽·白東攝·崔彦錫·安廷運·安景道·李守訥·宋翼升·權益履·李宗秀·李常信·宋喆寅·李粹敬·權澤履·李審鑑·李膺信·李粹文·金宗淳·李廣運·李彦信·朴孝源·權思源·徐致中·盧允述·朴承淳·李廣欽·柳垂芳·李麟逵·盧永祉·李一程·盧文球·趙鎭秀·兪暹煥·李魯憲·安復震·閔光五·趙輝文·李鎭亨·朴宗說·兪統柱·蘇洙性·黃大鈗·李德老·金宗興·林義信·任夏常·李度白·李日敎·蘇輝極·尹履陽·李周彬·尹景祜·任漢常·蘇洙矩·尹觀國·宋煥曾·李煥純·金南紀·李亨基·金潤泰·鄭樞煥·金潤恒·朴宗爀·金坤·金潤邦·金壤·李顔愚·朴基新·金載權·金始良·洪在欽·金箕魯·金癸澤·李相愚·閔定勳·金相五·金相喜·李墅·李天容·尹昇烈·閔序鏞·鄭喜友·韓英敎·吳致琦·金炳奎·柳·吳致翼·趙在昶·黃仁欽·金在悳·金弘淳·沈宜寓·李承憲·黃鍾任·兪邁煥·徐有象·崔克念·徐念淳·申命淳·權奭仁·兪永煥·徐晩淳·徐鉉輔·金德喜·李熙殷·尹致明·柳譱·南久淳·李鼎會·洪祐順·金·徐榮淳·金近喜·洪在果·李泰冕·沈復奎·李根祖·金炳洙·金敦淳·李培秀·金鉐·金箕煜·鄭世哲·李鎤·金錫淳·朴鎬壽·李寅岱·李寅秀·金東獻·李魯宰·尹致逵·洪大集·白弘洙·洪鍾茂·魚命夔·申日顯·洪耇燮·朴齊賓·沈定之·辛溆·金鏽,進士沈能弘·尹仁植·柳曮·許明·魚在璜·徐冕輔·趙弼鑑·金學淵·金能淳·金默淵,生員洪應謨·徐膺淳·南宮晢·李頌等疏曰,伏以百世不遷之文,始見於大傳,而皇朝名儒邱氏儀節,有有功德永爲不遷之說,國朝五禮儀,有始功臣代盡不遷之制,列聖朝,又推而廣之,道學之儀表士林者,節義之扶植人紀者,亦施以不祧之典。有若文正公臣趙光祖,文成公臣李珥,以道學而不遷,文正公臣金尙憲,文正公臣尹煌,以節義而不祧,蓋以爲道學節義之爲壯人國家,功不在於紀旂繪像之下也。今有道學而有牖世之功,節義而有扶倫之功,獨未蒙百世不祧之典者,曰惟先正文忠公臣兪棨是已。嗚呼,今年何年?,眷彼南城志士之,激昂倍切,追惟舊甲遺民之於悒難禁。臣等讀兪棨請斬主和大臣之疏,相與三復咏歎,一字一涕,敢以誦聞於我殿下聽卑之下,伏願聖明,試垂察焉。噫嘻,丙丁之事,尙忍言哉?狂虜外狺,倖臣內訌,和金之論肆行,而保莒之勢隨絀,終至於天地震盪,日月晦冥而後已,若不有一種淸議,碩果乎積陰之中,則環東上數千里之人,胥將服左袵而言侏㒧矣。于時,棨以藐然一新進,旣陳自强之策於虜未深入之前,繼進死守之義於城猶可保之際,洎乎事益急而和已成,慨然抗章,一紙千言,有曰請斬此輩,以正誤國之罪,又曰焚虜書,以諭必死之義。又曰臣寧爲陳東之死,不欲與此輩共立於天壤之間,卽此一言,而凜凜忠義之氣,日星乎長夜,砥柱乎頹波,求之古,魯連不足賢,胡銓不獨忠也。逮夫孝廟在宥,奮發大有爲之志,圖興不出世之功,廣招儒賢,密勿訏謨,棨亦起廢擢用,入講經席,出綰籌司,裒財練賦,動合機宜,駸駸乎大勳之可集,而宿恥之可雪,不幸弓劍之遽遺,而遂成千古之恨。嗚呼,嚮使棨言,見用於丁丑以前,則皮幣之事,或可以毋爲矣,得行於丁丑之後,則鐵杖之志,尙可以少遂矣,豈不誠當世之義人而聖朝之忠臣也哉?然其危言讜論,貞忠偉烈,非若一節之士慷慨取辦於一朝一夕者也。棨自弱冠,劬經篤志,期以致遠,師事而往來質問者,文元公臣金長生,文敬公臣金集也,同德而切偲琢磨者,文正公臣宋時烈,文正公臣宋浚吉也。博聞明辨,深造醇儒之域,偉材宏器,儼成王佐之具,是以登庸于朝,則兩賢宗社之請,對揚乎崇儒重道之化,尼院先罷之論,闡明乎斥邪闢異之義,蠲逋革弊,而免魚喁之患,搜才薦賢,而朝有鴻漸之美,疏救直言之士,而忠犯人主之威,啓斥巧讒之徒,而力紓士類之禍。是以宋時烈以爲,當世人才,無出於棨,宋浚吉以爲英發該博,臣不如棨,此其功烈之顯於國家者也。遯處于野,則山泉之揭扁書齋,而蒙士有造,經籍之印行絶塞,而荒俗丕變,家禮源流,祖述乎朱文公儀禮經傳,而敷衍發明,有繼往開來之功,江居問答,憲章乎李文成東湖問答,而經綸許施,有合古通今之要,以至麗史提綱之編,採勝國之遺乘,飮射冠婚之錄,纂公朝之秩文,此其事業之著於儒林者也。總而論之,棨之平生事業,無非學力之所推,而最其斥和之疏,匡復之計,雖不得食效於當時,而至今薦紳士夫之皆思復讐雪恥,街巷婦孺之亦知含寃忍痛,不害爲春秋空言之補,則雖謂之有辭於天下後世,可也。肆以冢宰之特贈也,聖敎有曰學文節義,爲世所推。歷事三朝,待以儒賢,貳相之加贈也,又以斥和尊周,特書誥牒,至於列朝之賜祭侑院,非一非再,則崇道闡義之擧,亦可謂無餘憾,而獨其世屬浸遠,祠板將埋,此豈非昭代之欠典而後學之缺歎也哉?且況曠感之聖念,遇此時而冞切,追報之盛典,在諸賢而徧擧。昨年文忠公臣曹漢英事,亦其一也。今棨之道學節義,匹美於諸賢,而獨未與於不祧之典者,特以臣等之跡在疎遠,不以此早聞於吾君故也。玆以竊忘固陋,興慕遺風,裹足緘辭,仰叫於纊旒之下。伏願殿下,察臣等所言之非誣,稽國家祀典之所載,明詔有司,特許不祧,使棨道德經世之業,忠貞扶綱之烈,褒揚之靡遺,振耀於方來,則是亦三代聖王彰善樹風之盛事也,其爲聳動士林之方,激礪頹俗之道,不勝幸甚。臣等無任云云。省疏具悉。疏辭令廟堂稟處,爾等退修學業。
上在昌德宮。停常參·經筵。
自寅時至酉時,灑雨下雨,測雨器水深二寸八分。夜自四更至二十一日開東,灑雨下雨,測雨器水深三寸三分。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
朴宗琦啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·沈能岳呈辭,監察茶時之意,敢啓。傳曰,知道。
兵曹口傳政事,副護軍單金逌根。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
兵曹,以申鴻周爲禁軍別將。
愼宜學,以侍講院言啓曰,新除授輔德權丕應,除拜屢日,尙不出肅,卽爲牌招察任,兼文學柳訸,時在京畿楊州地,書筵入番事緊,斯速乘馹上來事,下諭,何如?傳曰,允。
上在昌德宮。停常參·經筵。
鄭觀綏啓曰,大司憲宋穉圭,掌令金種文在外,執義宋翼淵,掌令閔哲儒,持平金裕憲·沈能岳呈辭,監察茶時之意,敢啓。傳曰,知道。
朴宗琦啓曰,來二十五日,朝參日次矣,敢稟。傳曰,停。
朴宗薰啓曰,右副承旨金啓溫,今日不爲仕進,卽爲牌招,何如?傳曰,允。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
以右副承旨金啓溫牌不進罷職傳旨,傳于鄭觀綏曰,只推。
以輔德權丕應牌不進罷職傳旨,傳于愼宜學曰,只推。
朴宗琦啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣。依定式,除標信開閉之意,敢啓。傳曰,知道。
又啓曰,因兵曹啓目,忠淸監司·兵使·水使,改以公淸監司·兵使·水使,忠州牧使·營將,改以忠原縣監·營將,所佩兵符,令本院改造下送事,允下矣。兵符旣已新造,監司·兵使·水使·縣監·營將所佩兵符右一隻,縣監·營將各左二隻,監營及兵營分上事,定禁軍下送,舊兵符收聚上送,以爲燒火事,公淸監司處,下諭,何如?傳曰,允。
傳于朴宗琦曰,留院上疏入之。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
愼宜學,以魂宮享官意啓曰,今日朝上食敎是時,入直忠義李博鉉,奉審殿內,則正殿外簷西楹上,今番驟雨,有雨漏處,而大段沾濕,有淋漓之痕,事係殿內,敢啓。傳曰,知道。擇日修改。
朴宗琦,以都摠府言啓曰,卽者光德門內西邊內宮墻一間許,因雨勢頹圮之意,敢啓。傳曰,知道。
又以兵曹言啓曰,卽接北所衛將李秉文牒報,則光德門西邊內宮墻一間許頹圮云,爲先令紫門監,以杻杷子及長木,堅實圍排,而係是局出身直所近處,把守則限修築間,令局出身,輪回晝察夜巡之意,分付,何如?傳曰,允。
又以訓鍊都監言啓曰,因兵曹草記,光德門西邊內宮墻一間許頹圮處,崇智門局出身五人除出,限修築間,輪回晝察夜巡之意,敢啓。傳曰,知道。
持平沈能岳疏曰,伏以臣,姿性巽懦,學識鹵莽,淸朝諫諍,本非其任,況又年紀漸衰,疾病交攻,風火之祟,注於阿睹,半歲辛苦,藥餌罔效,赤腫眵膜,咫尺不能辨物,迺者柏府之除十一字刀割粗效輿疾之義,以致同聲之討,相率叫閤,幾至旬日之久,許接登筵,亦借方寸之地,而誠淺辭拙,未承兪音之快下,計窮力竭,不免逡巡而屛退,憂悶積中,前症越添,舁歸私次,叫苦不省。合啓未參,雖有應避之嫌,詣臺一步,亦無自致之望。丐遞路阻,苟然虛縻,在聖明而貽瘝曠之憂,處臺地而招噤默之羞,罪因是而日增,病緣此而愈劇。玆不得不疾聲哀鳴,仰瀆崇嚴。伏乞聖明,特垂矜憐,卽賜遞改,以卒生成之澤焉。臣於乞免之章,不宜贅及他事,而目見物情之不愜,公議之久激,略此尾陳焉。夫朝廷之所重者,名器也。一或濫屑,朝廷爲之不尊,況冢宰之職,是何等重任,而見今前望,不爲不多,雖有加薦之命,固宜鄭重簡約,仰副難愼之聖念,而今乃一紙新剡,四人竝擧,自有是薦以來,何嘗有濫屑之至此乎?臣竊爲朝廷惜此擧措也。事已遂成,雖旣往之莫追,義不泯默,庶來後之知戒焉。臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深一寸四分。自人定至二十三日開東,灑雨下雨,測雨器水深八分。
鄭觀綏啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
申絅啓曰,右副承旨金啓溫,今日不爲仕進,卽爲牌招,何如?傳曰,允。
愼宜學啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
愼宜學啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·沈能岳牌不進,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲·沈能岳牌不進罷職傳旨,傳于愼宜學曰,只推。
以右副承旨金啓溫牌不進罷職傳旨,傳于愼宜學曰,只推。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學,以義禁府言啓曰,保放罪人曺允遂·尹光心·尹羽烈還囚,照律以入之意,敢啓。傳曰,知道。
禁府照目粘連,都摠府副摠管曺允遂,經歷元策·李儒常,兵曹參議尹羽烈,佐郞李敦夏等矣本府議啓內,禁漏官之作此無前變怪,雖非意慮之所到是白乎乃,身在禁直,常時不能察禁之罪,在所難免。竝只以此照律罪,各笞四十收贖,附過還職,私罪,奉敎依允爲旀,竝只功減一等爲良如敎。又照目粘連,延安前府使尹光心矣本府議啓內,流亡戶當納之蕩減排年,何等曠絶之澤,而身爲守宰,一任奸吏之幻弄,使莫重公穀,無端欠縮,朝家德意,不得下究者,萬萬痛駭,不可以病未照察,有所寬恕。以此照律罪,杖一百收贖,告身盡行追奪,私罪,奉敎依允爲旀,功議各減一等爲良如敎。又照目粘連,羽林將韓根馨矣本府議啓內,疾病雖曰難强,莫重落點之番次,旣到闕下,稱頉不入,當直不直之罪,在所難免。以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,通津前府使金宗淳矣本府議啓內,敗船査事,何等愼重,而沙工姓名之變幻納招,初未覺察,矇然報營,至登啓聞是白如可,及至用法之時,始乃綻露者,揆以事體,萬萬可駭。以此照律罪,杖六十收贖,奪告身一等私罪,奉敎依允爲旀,功減一等爲良如敎。又啓目粘連,向前朴長復亦,鍮硯催還,雖稱書役之時急,閤門咫尺,自歸擧措之乖常,事極可駭。以此照律,何如?判付啓,依允。又啓目粘連,向前車信復亦,身爲守直官,人有越墻偸入,肆然打鍾之擧,而不能覺察禁斷,不職之罪,在所難免。以此照律,何如?判付啓依允?又啓目粘連,向前金秉淵亦,觀此所供,印信馬匹之擅送,雖歸之於本官之構誣報營是白乎乃,道啓論列,若是丁寧,不可以囚供之發明,有所參恕。以此照律,何如?判付啓,依允。
刑曹啓目粘連,瑞山郡殿牌作變罪人韓慶裕,殿牌作變節次,旣已承款,依例考覆,結案取招,令該曹差定敬差官發遣,按覈後稟處,何如?判付啓,依允。
上在昌德宮。停常參·經筵。
自開東至人定,灑雨下雨,測雨器水深三寸一分。自人定至二十四日開東,灑雨下雨,測雨器水深二寸六分。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·沈能岳呈辭,監察茶時之意,敢啓。傳曰,知道。
朴宗薰啓曰,右副承旨金啓溫,同副承旨朴宗琦,今日不爲仕進,竝卽牌招,何如?傳曰,允。
傳于愼宜學曰,禮房承旨馳詣健元陵,奉審摘奸,局內諸陵,一體奉審以來。
愼宜學啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
以右副承旨金啓溫,同副承旨朴宗琦牌不進罷職傳旨,傳于朴宗薰曰,只推。
鄭觀綏,以御營廳言啓曰,本廳軍色從事官金蘭淳,身病甚重,勢難察任,改差,何如?傳曰,允。
又以義禁府言啓曰,卽伏見公淸監司權常愼啓本啓下者,以爲新舊還餉未捧條,令都會官査出後,溯考來歷,窮覈委折,則新還上段,黃澗縣未捧,爲一千三百四十六石零,而該縣監趙吉喆,以上納愆期,臘月初十日,就理發行,永同縣監元錫玄,爲兼官而封倉之期,例以歲末爲限,三朔捧糴之本官未能了殺,則數旬代察之兼任,不得準捧,其勢固然,未捧居末,罪在本官,魯城縣未捧,爲一千八百二十七石零,而該縣前縣監李宜春在任時,新舊還餉當捧條,皆以畢捧報勘矣,時縣監沈魯崇赴任之後,査發其捧未捧實數,更爲報來,而未捧反作,始自甲戌,當該縣監李在紹,已爲身故,其後乙亥丙子,連爲虛勘,前縣監李宜春,當爲居二,而未捧虛勘之罪,亦不可容貸。軍餉段,新昌縣當捧米三百四十七石零,全數未捧,該縣監沈存之爲居末,而前縣監李宗億,自癸酉連爲反作,至於乙亥歲末,甲戌停退條,畢捧於民間,而移充磨勘於吏逋者,時縣監覈出釐正,甲戌停退條,則以畢捧還錄,故吏逋自歸於新還之未捧,細究其實,則掩逋虛勘,罪在前縣監。沔川郡未捧,爲七百九十八石零,該郡守韓百衍爲居二,而同未捧條,前郡守洪醇浩,乙亥在任時,吏逋之掩匿虛勘者,時郡守按簿査出,而未及了殺,則掩逋虛勘,罪在前郡守。魯城縣段,未捧爲一百石零,前縣監李宜春爲居三。舊軍餉段,魯城縣當捧米一百七十石零,全數未捧,該縣前縣監李宜春爲末。上項黃澗縣監趙吉喆,魯城前縣監李宜春,新昌前縣監李宗億,沔川前郡守洪醇浩等罪狀,竝令攸司稟處,新昌時縣監沈存之,沔川時郡守韓百衍,雖爲未捧之居末居二,俱是流來吏逋之從前虛勘者,則參量事勢,與其新還之未捧,頗有間焉,亦令攸司稟處爲辭矣。趙吉喆·李宜春·李宗億·洪醇浩,糶糴法意,何等嚴重,而或未捧居末,或掩逋虛勘,罪固難恕,竝拿問處之。沈存之·韓百衍,其所未捧,俱是隱逋之査發者,與新還未捧,煞有間焉,則未及準捧,勢或無怪,而揆以糴法,不可無警,竝從重推考,何如?傳曰,允。
又以義禁府言啓曰,卽接全州兼任金溝縣令趙濟仁牒呈及成冊,則謀逆同參罪人孟億應坐諸人,査出以來矣。孟億母者斤德,年六十三,前已改適,依律文免坐,子文伊,年十六,捉囚全州府獄,發遣府都事,與地方官,眼同處絞,妻惡只,平安道碧潼郡,女文燁,慶尙道長鬐縣,女㪲去非,咸鏡道利原縣,竝緣坐爲婢,兄孟哲,慶尙道鎭海縣,緣坐爲奴,而右罪人等,方囚捕廳及全州府獄,依例令刑曹擧行,何如?傳曰,允。
上在昌德宮。停常參·經筵。
自開東至戌時,灑雨下雨,測雨器水深五分。
朴宗琦啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·沈能岳呈辭,監察茶時之意,敢啓。傳曰,知道。
愼宜學啓曰,右副承旨金啓溫,今日不爲仕進,卽爲牌招,何如?傳曰,允。
愼宜學啓曰,玉堂上下番俱空,已至閱月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,卽見平安監司徐有聞狀啓,則沾濕狼藉,狀啓封裹,何等審愼,而如是疎忽,事甚未安。所當還下送,而係是雨澤,故雖不得不捧入,該道臣不可無警,推考,何如?傳曰,允。
以義州府尹呂東植狀啓,開市回移遲滯,惶恐待罪事,傳于金啓溫曰,勿待罪事,回諭。
以漢城府民家頹壓別單,傳于金啓溫曰,恤典令該廳,卽爲分給事,分付。
以漢城府民家頹壓別單,傳于金啓溫曰,恤典令該廳,卽爲題給事,分付。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
愼宜學,以奎章閣言啓曰,若値大雨,在直閣臣,不待備員,稟旨奉審事,載在閣志矣。雨勢連日大霔,臣進詣奉審于奉謨堂·書香閣及閣內諸處之意,敢啓。傳曰,知道。
又以奎章閣言啓曰,臣進詣奉謨堂·書香閣奉審,則奉謨堂四面春舌及三門內外簷下,書香閣南北簷,俱爲滲漏,閣內諸處,亦多有間間滲漏處,待快晴修改之意,分付該曹,何如?傳曰,允。
朴宗琦,以兵曹言啓曰,卽接慶熙宮入直衛將金昌浩牒報,則崇義門北邊墻垣二間許頹圮云。爲先令繕工監,以杻杷子,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接廣智營入直哨官李時權手本,則訓局字內集春門北邊宮墻內大松一株,因雨顚拔,橫倚墻上,瓦子脫落,枝葉下垂云。卽爲斫去之意,分付該營,何如?傳曰,允。
又以兵曹言啓曰,卽接北所衛將朴師悌牒報,則光德門西邊內宮墻一間許,又爲頹圮云。爲先令紫門監,以杻杷子及長木,堅實圍排,而此是日前圍排連接處,仍令局出身,一體晝察夜巡之意,分付,何如?傳曰,允。
又以訓鍊都監言啓曰,因兵曹草記,光德門西邊內宮墻一間許頹圮處連接一間許,又爲頹圮,仍令前巡察局出身,一體晝察夜巡之意,敢啓。傳曰,知道。
又以御營廳言啓曰,新營入直哨官成達榮,軍號受來之際,中間遲滯,以致頒布之差晩,萬萬可駭,決棍汰去之意,敢啓。傳曰,知道。
又以義禁府言啓曰,本府啓辭內,黃澗縣監趙吉喆,魯城前縣監李宜春,新昌前縣監李宗億,沔川前郡守洪醇浩,竝拿問處之事,允下矣。李宗億,今方待命,拿囚,趙吉喆,時在任所,李宜春,下去公淸道魯城地,洪醇浩,下去江原道原州地云,依例發遣府羅將,竝拿來,何如?傳曰,待待命拿囚。
上在昌德宮。停常參·經筵。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
朴宗琦啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
愼宜學啓曰,應敎朴綺壽,副應敎李紀淵,校理姜世白,副校理趙經鎭·高廷鳳,修撰洪益聞,副修撰洪羲弼在外,玉堂上下番俱空,已過多月,事體所在,萬萬未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
以校理洪敬謨,修撰李奎鉉,副修撰朴台壽牌不進罷職傳旨,傳于愼宜學曰,只推。
朴宗琦啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·沈能岳牌不進,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲·沈能岳牌不進罷職傳旨,傳于朴宗琦曰,只推。
以漢城府西部民家頹壓別單,傳于金啓〈溫〉曰,恤典令該廳,卽爲分給事,分付。
以漢城府民家頹壓別單,傳于金啓溫曰,恤典令該廳,卽爲分給事,分付。
朴宗琦,以刑曹言啓曰,義禁府啓辭內,卽接全州兼任金溝縣令趙濟仁牒呈及成冊,則謀逆同參罪人孟億應坐諸人,査出以來矣。孟億母者斤德,年六十三,前已改適,依律文免坐,子文伊,年十六,捉囚全州府獄,發遣府都事,與地方官,眼同處絞,妻惡只,平安道碧潼郡,女文燁,慶尙道長鬐縣,女㪲去非,咸鏡道利原縣,竝緣坐爲婢,兄孟哲,慶尙道鎭海縣,緣坐爲奴,而右罪人等,方囚捕廳及全州府獄,依例令刑曹擧行,何如?傳曰,允事,命下矣。罪人妻惡只,女文燁·㪲去非,方囚全州府獄,令本道,押送各其配所,兄孟哲段,方囚捕廳,待獄事究竟,自臣曹卽爲押送配所之意,敢啓。傳曰,知道。
禁府照目粘連,習讀官車信復矣本府議啓內,身爲守直之官,人有越墻偸入,肆然打鍾之擧,而不能覺察禁斷,不職之罪,在所難免。以此照律罪,杖八十收贖,奪告身三等,私罪,奉敎依允。又照目粘連,松羅前察訪金秉淵矣本府議啓內,觀此所供,印信馬匹之擅送,雖歸之於本官之構誣報營是乎乃,道啓論列,若是丁寧,不可以囚供之發明,有所參恕。以此照律罪,杖六十收贖,奪告身一等,私罪,奉敎依允爲旀,功減一等爲良如敎。又照目粘連,承政院假注書朴長復矣本府議啓內,鍮硯催還,雖稱書役之時急,閤門咫尺,自歸擧措之乖常,事極可駭。以此照律,罪笞五十收贖,解見任別敍,私罪,奉敎依允爲旀,功減一等爲良如敎。
右議政金思穆疏曰,伏以臣,朝暮視蔭之喘耳,是尙可以叨竊匪據,因仍蹲冒,而間値事會,莫遂初心,以若耄荒之神識,獨當勻軸之重任,信心冥行,觸事憒憒,早晏狼狽,固已自料,果然持憲之疏出,而臣之不職之失,於是乎著矣。身居以人事君之地,因一銓堂通擬之事,而致此公議之久激,至惜朝廷之擧措,撫躬慙歎,良欲無言。噫,名器之重,何時不然,而愼簡之論,在今尤切,無論其言之如何,惟當受而爲過,而然其未可曉者則有之。夫所謂濫屑云者,謂其人之不合於是職也。自古銓衡之選,資歷居先,廟薦之規,多寡無定,凡於取捨之際,惟人是視,如其可合也,多未始爲濫,如其不合也,少未始爲簡,只當論其合不合,不須較其多不多也。顧今當品之中,可合是選者,亦多其人,而臣之必以是四人首擧,自有所斟量於資歷公格之間,而今乃以一紙之竝擧,把作創見之異事,直斷以自有是薦以來未嘗有者,果何謂也。一剡四薦,匪今斯今,前後已例,斑斑可按,而臺臣新進,或未之聞耶?臣雖老昏,尙記伊時。未有以四人之多,便加之濫屑之目如今云云,則豈其難愼之意,比前日而益嚴,薦中之人,俱不愜於物情而然耶?是未可知也。雖然臣是議薦之人也。言出臺閣,譏刺備至,至謂以旣往之莫追,來後之知戒,則又安敢自是己見,不思所以自靖之義哉?臣之宜去也,久矣。固不待所遭之淺深而有所加損,則殿下亦安可一向羈縶,不爲之早卽區處,置臣於四維之外乎?玆敢冒控短章,仰瀆崇嚴。伏乞聖慈,俯垂諒察,亟賜譴勘,以靖私義,以謝人言,不勝幸甚。臣無任云云。答曰,省疏具悉卿懇。日前臺疏,予甚非之,今見卿疏,益知其言之不出於公心也。一薦四人之在前已例,其果不知乎?況此資歷之循次通擬者,苟多其人,則何拘其數而存減於應薦乎?卿言誠切當矣。卿以老成之人,深引於無倫脊之言而辭巽者,萬萬過當。勿辭卽起視事。仍傳于金啓溫曰,此批答,遣史官傳諭于右議政。
上在昌德宮。停常參·經筵。
自寅時至人定,灑雨下雨,測雨器水深一寸三分。
鄭觀綏啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
愼宜學啓曰,玉堂上下番俱空,已至多月,事甚未安。校理洪敬謨,修撰李奎鉉,副修撰朴台壽,旣有只推之命,竝更牌招,以爲推移入直,何如?傳曰,允。
又啓曰,園所丁字閣雨漏處修改告由,朔祭兼行事,旣已磨鍊,而今日香室受押單子中,告由一節,不爲擧論,以至入啓,臣之矇然捧入,不勝惶悚。原單子今方改修正以入,而當該香室官員,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,卽見去四月朔日記啓下者,差漏甚多,而至於初五日次對日記,則出擧條外,筵說諸條,一不載錄矣。筵話事體,何等謹嚴,況其時奏對,極多關重,且有啓下筵本,則唯意刪却,事未前有,萬萬驚駭。日記今方使之改修正,當該注書,所當各別嚴勘,以爲勵他懲後之道,而本院請推之外,無他可施之罰,何以爲之?敢稟。傳曰,拿處。
以執義宋翼淵,掌令閔哲儒,持平金裕憲牌不進罷職傳旨,傳于鄭觀綏曰,只推。
以修撰李奎鉉,副修撰朴台壽牌不進罷職傳旨,傳于愼宜學曰,只推。
持平沈能岳啓曰,臣以迂疎拙直,偶居臺地,有懷無隱,臣分當然,向因鐫免之懇,略論銓通之失,昨伏見大臣疏批下者,不勝慄然而悚,瞿然而慙,臣之妄言之罪,固無所逃。然於大臣疏中,有不諒臣本志不得不辨明者。臣疏中,只說廟薦之體段而已,不及其人之當否,而大臣疏辭,則專言其人之合與不合,臣疏中,只說目下之事情而已,不論已例之有無,而大臣疏辭,則乃謂已例之匪今斯今,卽此兩段說,皆拈出臣思議之所不到,誠非臣愚淺所敢揆度者也。以其人言之,則諸人之踐歷俱優,名位已顯,苟使一番二番,漸次推薦,則旣合愼簡之道,終兼不遺之美,而今乃以四人,竝薦於一時,其果有莫先莫後之事,難彼難此之端歟?臣未敢知也。以已例言之,則前人一二之例,蓋非無端而然者,事與時異,各有攸宜,則今此一時四薦,亦果有至停至當之義,不得不爾之故歟?臣亦未敢知也。夫官爵者,朝廷之名器也。名器不重,則朝廷不尊,故凡淸要之職,掄選之際,少惟爲貴,多則反輕。況天官冢宰,地望之華,責任之大,又非庶官之比者乎?自有是職是薦以來,至今爲幾年矣。如今薦之數者,亦幾番矣,是可歷數而知之,則大臣亦必知今薦之多乎云而不爲少也。夫多則爲濫,濫則爲屑,由是言之,則今日之薦,藉曰皆合,不免於濫屑矣,藉曰有例,終歸於濫屑矣。卽臣疏中濫屑之云,是豈不揆物情,不量公議,敢爲無義之臆說者哉?臣之斷斷愚衷,只在於爲朝廷惜名器,粗效盡言之誠,竊附勤攻之意,今乃辭不達意,情未見孚,聖敎責之以不公,大臣謂之以難曉,臣以何顔面,淟涊於臺次乎?且臣合啓中,有不可隨參之私義,前此忝叨臺地,以此引避,輒蒙恩遞,則今臣處義,前後無異,以此以彼,尤何可暫時蹲仍乎?請命遞斥臣職。答曰,依啓。
傳于朴宗薰曰,政官牌招開政。
朴宗薰啓曰,吏曹判書李好敏,參判洪羲臣牌不進推考傳旨,今方捧入,而開政命下之後,如是違牌,事甚未安,參議未差,判書·參判,更爲牌招,何如?傳曰,允。
金啓溫,以賑恤廳言啓曰,謹依漢城府民家頹壓別單判付,北部字內全家頹壓一戶錢二兩,壓死三人,每人各錢二兩·布一疋,依例題給之意,敢啓。傳曰,知道。
朴宗琦,以禁衛營言啓曰,來六月當七番中部中司屬京畿三百二十六名及江原道七十九名合四哨軍兵逢點實數四百五名,已爲點閱整齊,來六月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來八月當七番中部右司屬江原道四哨軍兵,來七月二十五日,京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳來六日七月兩朔應立中部後司屬公淸右道四哨軍兵四百九名,今已逢點整齊矣。六月初一日,與舊番右司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立右部前司屬公淸右道四哨軍兵,七月二十五日,京中逢點,八月初一日,與中部後司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
上在昌德宮。停常參·經筵。
愼宜學,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨朴宗琦,今日不爲仕進,卽爲牌招,何如?傳曰,允。
又啓曰,應敎朴綺壽,副應敎李紀淵,校理姜世白,副校理趙經鎭·高廷鳳,修撰洪益聞,副修撰洪羲弼在外,校理洪敬謨受由,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝更牌招,以爲入直,何如?傳曰,允。
又啓曰,吏曹判書李好敏,參判洪羲臣再牌不進推考傳旨,今方捧入,而開政命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書李好敏,參判洪羲臣牌不進推考傳旨,今方捧入,而開政命下,已至經宿,如是違牌,不卽承膺,事體所在,誠極未安,竝更牌招,何如?傳曰,允。
又啓曰,吏曹判書李好敏,參判洪羲臣再牌不進推考傳旨,今方捧入,而開政命下,已至經宿,連事違召,不卽承膺,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲牌不進,持平一員未差,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲牌不進罷職傳旨,傳于愼宜學曰,只推。
愼宜學啓曰,吏曹判書李好敏,參判洪羲臣三牌不進推考傳旨,今方捧入,而開政命下,已至經宿,如是違牌,終不承膺,事體所在,誠極未安。判書陳疏,參判所當更請牌招,而係是一日四牌,何以爲之?敢稟。傳曰,更爲牌招。
以修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝更牌招入直,何如?傳曰,允。
又啓曰,行都承旨朴宗薰,右承旨鄭觀綏不爲仕進,行左承旨申絅受由在外,右副承旨金啓溫式暇出去,同副承旨朴宗琦傳旨未下,院中只有臣一人,伴直無人。右承旨鄭觀綏,所當牌招,而拘於廳規,不得請牌,何以爲之?敢稟。傳曰,牌招。
以同副承旨朴宗琦牌不進罷職傳旨,傳于愼宜學曰,只推。
愼宜學啓曰,卽者兼弼善金陽淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又以侍講院言啓曰,兼弼善金陽淳,以其親病,陳疏徑出矣,上番闕直,事甚未安。兼文學柳訸在外,輔德權丕應,兼輔德趙貞喆,弼善李允謙,文學尹庠圭,竝卽牌招,以爲推移入直之地,何如?傳曰,允。
以輔德權丕應,兼輔德趙貞喆,弼善李允謙,文學尹庠圭牌不進罷職傳旨,傳于愼宜學曰,只推。
以漢城府民家頹壓別單,傳于愼宜學曰,恤典令該廳,卽爲分給事,分付。
以漢城府民家頹壓別單,傳于愼宜學曰,恤典令該廳,卽爲分給事,分付。
以漢城府民家頹壓別單,傳于愼宜學曰,恤典令該廳,卽爲分給事,分付。
愼宜學,以吏曹言啓曰,今此園所朔祭兼修改告由祭典祀官兼大祝,以前持平李塡差,而時無職名,令該曹口傳付軍職,何如?傳曰,允。
鄭觀綏,以兵曹言啓曰,卽接西道參軍金宗浩牒報,則訓鍊都監所授白嶽山東邊第三城廊近處體城五間許及第四城廊近處體城六間許頹圮云。爲先令繕工監,把子圍排,分受軍門,急速修築,而兩處把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言啓曰,卽接東道參軍南允東牒報,則興仁門南邊第一城廊近處體城四間許頹圮云。令繕工監,爲先把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城白岳山東邊第三城廊近處體城五間許,第四城廊近處體城六間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手各二十名,將各一人率領,限改築間,竝嚴加守直之意,敢啓。傳曰,知道。
又以御營廳言啓曰,本廳字內興仁門南邊第一城廊近處體城四間許頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
愼宜學,以賑恤廳言啓曰,謹依漢城府民家頹壓別單判付,中部字內全家頹壓四戶各錢二兩,完少頹多七戶各布一疋,東部字內全家頹壓二十五戶各錢二兩,完少頹多十一戶各布一疋,西部字內全家頹壓九戶各錢二兩,完少頹多二十戶各布一疋,二三間中完多頹少三戶各布一疋,南部字內全家頹壓一戶錢二兩,完少頹多一戶布一疋,北部字內全家頹壓十三戶各錢二兩,完少頹多十五戶各布一疋,二三間中完多頹少六戶各布一疋,依例分給之意,敢啓。傳曰,知道。
鄭觀綏,以義禁府言啓曰,務安縣監南秉寬拿來,與全羅監司金敎根狀啓,戶曹粘目憑閱處之事,傳旨啓下矣。南秉寬,時在任所云,依例發遣府羅將,拿來,何如?傳曰,待待命拿囚。
又以刑曹言啓曰,依下敎,內醫女點玉,嚴刑一次後,押送本鄕,使之永屬官婢之意,敢啓。傳曰,知道。
義禁府啓目,香室官員康國龍原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,新昌前縣監李宗億原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,承政院假注書李冕植原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
吏曹判書李好敏疏曰,伏以臣,爲人庸碌,百無攸當,而誤被聖簡,授以重任,揣分量力,決知其不堪承當,猥控辭懇,如縛求解,而誠未格天,辭不感尊,未蒙聖批之允許,繼有天牌之屢促,臣於是,銜恩怵義,回旋不得,粗伸叩謝之微悃,退俟駁正之物論,果然有持平沈能岳之疏與避辭連出,而備論銓薦之濫屑,臣實被薦中一人耳,其所謂濫屑二字,自臣身言之,最爲着題。夫人欲自道而未能者,自他人發之,爰獲我心,於是乎頭臚已定,歇泊有所,負山之蚊,可以釋其重矣,乘軒之鶴,可以還其棲矣,中心爽豁,不啻如渴者之得飮。第念如臣之最不稱似,而首被除命者,固宜指斥爲言,而今乃一筆滾說,如秤無星,其意則雖近於忠厚,其言則恐欠於綜核,不能不爲憲臣惜之,而若臣之慙恧難安,則顧何敢以其言之混而無別,有所自恕也哉?嗚呼,名器者,人主所以馭世出治之具,而濫屑云者,卽不能愼惜之謂也。況此天官之職,尤是名器之重且大者,而如臣者流,猥忝是薦,致使濫屑之譏,出於司直之地,上辱聖簡,下累廟剡,銓地一步,鐵限千重,而政命經宿,重犯逋慢之科,臣罪至此,合置何辟。今於官職去就,初非可議,玆敢疾聲呼籲於天地父母之前。伏乞聖慈,特垂諒察,永刊臣名於銓望,以謝公議,因治臣辜恩慢命之罪,以爲爲臣無狀者之戒焉。臣無任云云。答曰,省疏具悉。右相疏批,已盡諭矣,臺臣之以疏以啓,亦云太甚,而於卿無足多辨,勿辭入來開政。
兼弼善金陽淳疏曰,伏以臣於月前,猥陳至懇,獲蒙恩暇,私心感惶,久益靡措。第臣父宿病,已成癃痼,以時隨添,與歲俱深,精神眩瞀,氣度綿綴,在臣情理,豈忍暫捨?祇緣諸僚有故,侍講難曠,黽勉就直,而將護無傍倩之人,診藥有失時之慮,禁廬經宿,待朝伻人,卽接家信,則本症夜來越添,促臣歸視,臣自聞此報,方寸煎熬,按住不得。非不知屢瀆之萬萬悚懍,而仰恃孝理之天,敢控疾聲之呼,倉皇徑出。伏乞天地父母,特諒切至之懇,亟遞臣職,仍治瀆撓之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
鄭觀綏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
備忘記,天摩僉使金正律下直,長弓一張,長箭一部,片箭一部,筒兒一箇賜給。
愼宜學啓曰,吏曹參判洪羲臣四牌不進推考傳旨,今方捧入,而開政命下,已至經宿,連事違召,無意承膺,事體所在,誠極未安。判書牌招啓辭未下,參判所當更請牌招,而係是一日五牌,何以爲之?敢稟。傳曰,更爲牌招。
又啓曰,吏曹判書李好敏疏批已下,卽爲牌招,何如?傳曰,允。
又啓曰,吏曹判書李好敏,參判洪羲臣牌不進推考傳旨,今方捧入,而開政命下,已至多日,連事違召,無意承膺,事體所在,誠極未安,竝更牌招,何如?傳曰,允。
又啓曰,吏曹判書李好敏,參判洪羲臣再牌不進推考傳旨,今方捧入,而開政命下,已至多日,連事違召,終不承膺,事體所在,極爲未安。所當更請牌招,而係是一日三牌,何以爲之?敢稟。傳曰,更爲牌招。
以修撰李奎鉉,副修撰朴台壽再牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝卽牌招入直,何如?傳曰,允。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲牌不進,持平一員未差,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲牌不進罷職傳旨,傳于鄭觀綏曰,只推。
以漢城府民家頹壓別單,傳于朴宗琦曰,恤典令該廳,卽爲分給事,分付。
愼宜學,以侍講院言啓曰,上番連日闕直,事甚未安,輔德權丕應,兼輔德趙貞喆,弼善李允謙,文學尹庠圭,旣有只推之命,竝更牌招,以爲推移入直之地,何如?傳曰,允。
禁府啓目粘連,向前李冕植亦,莫重筵說,漏落不書於日記者,雖緣生疎之致,有乖愼重之義。以此照律,何如?判付啓,依允。又啓目粘連,向前康國龍亦,難稱守僕之不示文跡,莫重單子,告由一節,不爲擧論,不審之罪,在所難逭。以此照律,何如?判付啓,分揀放送爲良如敎。又啓目粘連,向前李宗億亦,癸酉條反作,甲戌條移充,其所發明,容有可據是白乎乃,毋論新還與吏逋,雖値歉歲,旣不能準捧,則揆以糴法,不可無罪。以此照律,何如?判付啓,公罪勘放爲良如敎。
鄭觀綏,以義禁府言啓曰,時囚罪人李宗億議處公事判付內,公罪勘放事,命下矣。李宗億,以不應爲事理重律,杖八十公罪收贖,放送之意,敢啓。傳曰,知道。
獻納柳訸疏曰,伏以臣,於月前,伏奉除旨,以臣爲司諫院獻納者。臣逖違天陛,三載于玆,仰感簪履之收,寧容駕屨之竢,而蟄伏墓廬,曠延旬朔,有若全昧義分之重者,誠以喪威餘生,無意榮塗,疚病纏身,仍廢人事,雖値大論方張,國人同聲,而亦未能自力於沐浴之列,有臣如此,將焉用哉?然此猶臣之情病然耳,至若臺閣之任,素稱耳目,蓋自百工藝事之諫廢,而補闕拾遺,專責一官,雖後世推遷,若循節次,而其實則至重任也,至難人也,豈臣謭愞所宜冒居?故臣之前後屢叨,一未敢爲趨膺者,此也。一向偃蹇,分所不敢,今雖力疾入城,而召牌之下,末由進身,臣罪至此,尤增惶恐。伏乞聖明,將臣所帶職名,亟行鐫改,以安微分焉。臣旣不以言官自居,而事係衮闕,義不敢黙,故略此附陳焉。臣伏見日昨大臣疏批旨下者,寘臺臣於不公無倫脊之科,臣竊爲殿下惜之。夫言路壅閼,莫近日若,尋常官箴,一切無聞,司直之地,苟有昌言,則固當採納之不暇,如其不槪聖意,亦宜優賜包容,以來言者,而乃反催抑太過,不少假借,則儻不有欠於聖朝待臺閣之禮乎?今者臺臣所陳,雖不免潦率,亦出於爲朝廷惜名器,則其心豈有他矣,而殿下責之而不公,其言非無當矣,而殿下斷之以無倫,大聖人辭敎,不宜若是之過中也。雖不爲臺臣地,其爲聖德之累,當如何哉?臣妄揣聖意,出於慰勉大臣,而臺閣之體,亦甚綦重。伏願殿下,亟收前旨,以光聖德,繼自今凡於辭敎之間,亦加致愼焉。臣無任云云。省疏具悉。右相疏批,予豈無商量而然乎?爾其勿辭察職。
上在昌德宮。停常參·經筵。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御加味六君子湯,自今日停止事,榻前下敎。
鄭觀綏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
朴宗琦啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴宗薰啓曰,右副承旨金啓溫,今日不爲仕進,卽爲牌招,何如?傳曰,允。
傳于愼宜學曰,禮房承旨馳詣宗廟·景慕宮,奉審摘奸以來。
朴宗薰啓曰,吏曹判書李好敏,參判洪羲臣三牌不進推考傳旨,今方捧入,而開政命下,已至多日,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
以魂宮朔祭兼修改告由祭獻官單子,傳于愼宜學曰,魂宮朔祭兼告由祭當親行,出宮自內爲之矣,該房知悉。
朴宗薰啓曰,今日齋宿,承旨當爲備員,而行左承旨申絅受由在外,右副承旨金啓溫傳旨未下,何以爲之?敢稟。傳曰,牌招。
以右副承旨金啓溫牌不進罷職傳旨,傳于朴宗薰曰,只推。
朴宗薰啓曰,卽者吏曹郞廳來言,延日縣監閔琓,憲府則雖已署經,諫院則不得署經云。除在外外,未肅拜·呈告人員,竝卽牌招,何如?傳曰,一司除署經。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲牌不進,一員未差,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲,獻納柳訸牌不進罷職傳旨,傳于鄭觀綏曰,只推。
朴宗薰啓曰,吏曹判書李好敏,參判洪羲臣牌不進推考傳旨,今方捧入,而政命已至多日,連事違召,尙不承膺,事體所在,誠甚未安,竝更牌招,何如?傳曰,允。
又啓曰,吏曹判書李好敏,參判洪羲臣再牌不進推考傳旨,今方捧入,而開政命下,已爲多日,一向違傲,尙不承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,吏曹判書李好敏,參判洪羲臣三牌不進推考傳旨,今方捧入,而開政命下,已至多日,連事違召,終不承膺,事體所在,萬萬未安。所當更請牌招,而係是一日四牌,何以爲之?敢稟。傳曰,更爲牌招。
以修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝卽牌招入直,何如?傳曰,允。
以修撰李奎鉉,副修撰朴台壽牌不進罷職傳旨,傳于愼宜學曰,只推。
以輔德權丕應,兼輔德趙貞喆,弼善李允謙,文學尹庠圭牌不進罷職傳旨,傳于愼宜學曰,只推。
愼宜學,以侍講院言啓曰,上番連日闕直,事甚未安。輔德權丕應,兼輔德趙貞喆,弼善李允謙,文學尹庠圭,旣有只推之命,竝更牌招,兼文學柳訸,自鄕上來云,一體牌招,以爲推移入直之地,何如?傳曰,允。
以輔德權丕應,兼輔德趙貞喆,弼善李允謙,文學尹庠圭,兼文學柳訸牌不進罷職傳旨,傳于愼宜學曰,只推。
以漢城府南部民家頹壓別單,傳于金啓溫曰,恤典令該廳,卽爲分給事,分付。
以漢城府民家頹壓單子,傳于金啓溫曰,恤典令該廳,卽爲分給事,分付。
以慶尙監司金魯敬狀啓,順興府致死人賊漢朴用,以不必成獄,擅斷報來,該府使洪百儀,爲先罷黜,其罪狀,令攸司稟處事,傳于朴宗薰曰,令該曹口傳各別擇差,催促下送。
以公淸監司權常愼狀啓,黃磵縣監趙吉喆,性本柔善,心且疎曠,成效無望,邑事可悶,不得已罷黜事,傳于朴宗薰曰,令該曹口傳各別擇差,催促下送。
愼宜學,以敦寧府言啓曰,王世子入學後譜冊修正次,草記蒙允,依例修正,今旣畢役之意,敢啓。傳曰,知道。
金啓溫,以賑恤廳言啓曰,謹依漢城府民家頹壓別單判付,東部字內全家頹壓三十一戶各錢二兩,完少頹多十二戶各布一疋,西部字內全家頹壓二十戶各錢二兩,完少頹多十九戶各布一疋,南部字內全家頹壓七戶各錢二兩,完少頹多一戶布一疋,北部字內全家頹壓二十九戶各錢二兩,完少頹多二十九戶各布一疋,二三間中完多頹少十一戶各布一疋,依例分給之意,敢啓。傳曰,知道。
朴宗琦,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,馬兵等所着甲胄三百四十四領,筒兒一千箇造成時,監官知彀官嘉義池得龜,出身劉兌得,早夜殫誠,今已造納矣。其在激勸之道,宜有論賞之擧,而事係恩典,不敢擅便,令該曹考例稟處,何如?傳曰,允。
上在昌德宮。停常參·經筵。
自開東至午時,灑雨下雨,測雨器水深三分。
魂宮朔祭親行後,大殿·王大妃殿·中宮殿·嘉順宮·世子宮,內閣·政院·百官奉慰單子問安。答曰,知道。藥房口傳問安。答曰,知道。
禮曹,今六月十八日,大殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
朴宗琦啓曰,來初五日,朝參日次矣,敢稟。傳曰,停。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
金啓溫啓曰,吏曹判書李好敏,參判洪羲臣四牌不進推考傳旨,今方捧入,而政命已至多日,一向違召,無意承膺,揆以事體,誠極未安。所當更請牌招,而係是一日五牌,何以爲之?敢稟。傳曰,更爲牌招。
傳于金啓溫曰,吏兵批歲抄點下者,依例捧傳旨。
金啓溫啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝更牌招入直,何如?傳曰,允。
以修撰李奎鉉,副修撰朴台壽牌不進罷職傳旨,傳于金啓溫曰,只推。
朴宗琦啓曰,吏曹判書李好敏,參判洪羲臣牌不進推考傳旨,今方捧入,而開政命下,已至多日,連事違召,終不承膺,事體所在,萬萬未安,竝更爲牌招,何如?傳曰,允。
朴宗琦啓曰,順興府使,黃磵縣監,口傳差出事命下,而吏曹判書李好敏,謂有情勢,不爲擧行,事甚未安,推考警責,使之卽速差出,何如?傳曰,允。申飭差出。
又啓曰,吏曹判書李好敏,參判洪羲臣再牌不進推考傳旨,今方捧入矣,開政命下,爲日已久,而尙不承膺,守令口傳,飭敎荐降,而亦不擧行,事體道理,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲牌不進,持平一員未差,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲,獻納柳訸牌不進罷職傳旨,傳于朴宗琦曰,只推。
金啓溫,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以侍講院言啓曰,上番闕直,已至多日,事甚未安。輔德權丕應,兼輔德趙貞喆,弼善李允謙,文學尹庠圭,兼文學柳訸,旣有只推之命,竝卽牌招,兼弼善金陽淳,由限已過,一體牌招,以爲推移入直之地,何如?傳曰,允。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親祭正日相値,不得設行之意,敢啓。傳曰,知道。
又以兵曹言啓曰,卽接東道參軍南允東牒報,則御營廳所授興仁門南邊第一城廊近處,前日頹圮把守連接處,體城一間許,又爲頹圮云。爲先令繕工監,把子圍排,分授軍門,急速修築,而把守軍兵,旣是連接處,則不必如例定送,令該軍門,量宜加定,與前把守軍,限改築間,合力守直之意,分付,何如?傳曰,允。
又以訓鍊都監言啓曰,本局把摠金鎭億,身病甚重,勢難察任,改差,何如?傳曰,允。
又以義禁府言啓曰,慶尙監司金魯敬狀啓內,順興府使洪百儀,爲先罷黜,其罪狀,令攸司稟處事,啓下矣。洪百儀,時在任所云,依例發遣府羅將,拿來,何如?傳曰,待待命拿囚。
魂宮朔祭親行敎是時,亞獻官永明尉洪顯周,終獻官行知敦寧金在昌,贊禮禮曹判書趙德潤,典祀官奉常正李鍾運,宮闈令尙膳安裕福,執禮副司果金學淳,執尊司成姜世綸,大祝副司果李鶴秀,祝史司僕正洪赫,齋郞副司果朴齊聞,盥洗位典籍權,禮曹佐郞閔令儒,爵洗位兵曹佐郞李敦夏,典籍尹永魯,亞終獻盥洗位典籍禹錫簡,贊者引儀金學羲·崔日運,謁者假引儀金光素,謁者兼引儀韓守一,贊引兼引儀李正幹·朴耆元,祭監監察鄭郁東·李度謹。
丁丑六月初一日子時,上詣魂宮。朔祭親行入侍時,行都承旨朴宗薰,右承旨鄭觀綏,左副承旨愼宜學,右副承旨金啓溫,同副承旨朴宗琦,假注書金逸淵·鄭煥義,別兼春秋鄭基善·金道喜,直提學金履喬,檢校直閣鄭元容,檢校待敎李鶴秀,以次侍立。時至,通禮跪啓請行禮。上具淺淡服,出齋室詣通和殿贊禮前導入北夾門,陞自東階,詣板位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身。上止哭興再拜興平身,在位者皆止哭興再拜興平身。執禮請行初獻禮。上詣尊所,北向立,執尊擧羃,宗薰酌鬱鬯,觀綏以爵受鬱鬯。上詣靈座前,北向立。贊禮跪啓請跪。上跪,宗薰奉香,宗琦奉爐跪進。贊禮跪啓請三上香。上三上香,宗琦奠爐於案,宗薰奉爵跪進。贊禮跪啓請執爵。上執爵以授宗琦,奠于靈座前。贊禮跪啓請俯伏興,少退跪。大祝進靈座之右,東向跪祝訖,上出戶降復位。亞獻官永明尉洪顯周,終獻官知敦寧金在昌,以次獻爵如儀訖,降復位。贊禮跪啓請俯伏哭。上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者,皆止哭興再拜興平身。宮闈令納神主如儀。上詣望燎位,大祝燎於坎。贊禮跪啓請禮畢,仍導以行。上入齋室,諸臣以次退出。
上在昌德宮。停常參·經筵。
自卯時至申時,灑雨下雨,測雨器水深三分。自五更至初三日開東,灑雨下雨,測雨器水深一寸二分
王大妃殿進御加味正氣散,調蘇合元三丸,一貼煎入事。榻前下敎
王大妃殿進御加味正氣散,依前方一貼,更爲煎入事。榻前下敎
鄭觀綏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
備忘記,京畿水使尹郁烈下直,長弓一張,長箭一部,片箭一部,筒兒一個賜給。
愼宜學啓曰,吏曹判書李好敏,參判洪羲臣三牌不進推考傳旨,今方捧入,而開政命下,已至多日,守令口傳,亦係緊急,一向屢違,無意承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,吏曹判書李好敏,參判洪羲臣牌不進推考傳旨,今方捧入,而開政命下,已至多日,守令口傳,亦係緊急,而一向違傲,無意承膺,事體所在,誠極未安,竝更牌招,何如?傳曰,允。連日違召,事甚未安,嚴飭入來開政。
又啓曰,吏曹判書李好敏,參判洪羲臣再牌不進推考傳旨,今方捧入,而開政命下,已至多日,守令口傳,亦係緊急,前後飭敎,不啻嚴截,而一向違傲,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書李好敏,參判洪羲臣三牌不進推考傳旨,今方捧入,而開政命下,已至多日,守令口傳,亦係緊急,前後飭敎,不啻申嚴,而一向違召,終不承膺,事體所在,萬萬未安。所當更請牌招,而係是一日四牌,何以爲之?敢稟。傳曰,更爲牌招。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲牌不進,持平一員未差,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲,獻納柳訸牌不進罷職傳旨,傳于鄭觀綏曰,只推。
愼宜學啓曰,玉堂上下番俱空,已至多月,事極未安。修撰李奎鉉,副修撰朴台壽,旣有只推之命,竝更牌招入直,何如?傳曰,允。
以修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝更牌招入直,何如?傳曰,允。
以京畿監司李魯益狀啓,富平府使金芝淳,身病猝重,萬無還任之望,不得已罷黜事,傳于愼宜學曰,令該曹口傳差出,催促下送。
以輔德權丕應,兼輔德趙貞喆,弼善李允謙,文學尹庠圭,兼文學柳訸,兼弼善金陽淳牌不進罷職傳旨,傳于愼宜學曰,只推。
愼宜學,以侍講院言啓曰,上番闕直,已至多日,事甚未安。輔德權丕應,兼輔德趙貞喆,弼善李允謙,兼弼善金陽淳,文學尹庠圭,兼文學柳訸,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,魂宮正殿外簷西楹上滲漏處修改,今六月初一日朔祭,兼告事由,初三日辰時,擧行事,啓下矣。見今雨意,尙未開霽,土瓦沾濕。莫重之役,有難堅緻,待快晴,更爲擇日擧行,何如?傳曰,允。
又以司饔院監膳提調意啓曰,漁夫契貢人等呼訴內,雨水頻仍,江水漲溢,設網屢日,終未捉得,明日日下生鮮,將至闕供之境,限捉得間,以活鷄全數代封云。在前如此之時,曾有稟旨變通之例,而莫重御供,不敢自下擅便,惶恐敢啓。傳曰,折半代封。
朴宗琦,以兵曹言啓曰,內禁衛將李甲會,羽林衛將安光貞,宣傳官吳致壽,景福宮衛將金慶祿,俱以身病猝重,時月之內,無望供職,呈狀乞遞。侍衛輪番之任,不可久曠,竝改差,何如?傳曰,允。
又以御營廳言啓曰,本廳字內,興仁門南邊第一城廓近處,前日頹圮連接處,體城一間許,又爲頹圮云。令繕工監,把子圍排,分授軍門,急速修築,而把守軍兵,量宜加定,與前把守軍,合力守直事,自兵曹草記矣。修築則與前頹圮處,一體擧行,而旣是連接處,則依例以前把守軍,另加嚴飭守直之意,敢啓。傳曰,知道。
禁府照目粘連,承政院假注書李冕植矣,本府議啓內,莫重筵說,漏落不書於日記者,雖緣生疎之致,有乖愼重之義。以此照律罪,杖七十收贖,奪告身二等,私罪,奉敎依允爲旀,功議各減一等爲良如敎。
敎京畿水使尹郁烈書。王若曰,掄一代之干城,當屬之子,統三道之樓櫓,惟簡在予,推轂之辰,陞秩以畀。眷彼戴雲雄鎭,寔我跨海大防。畿輔一面之要衝,形連鎭撫營城堡,水路三軍之管轄,位傡統制使衙門。以元戎而芻牧是兼,厥有保障之責,較諸閫而關扼是重,必須盤錯之才。第升平餘數百年,而蠱瘼難一二計。錢穀甲兵之耗縮,撤土之戒全疎,舳艫臺隍之朽頹,袵金之義安在。嗟凋弊之孔劇,久切聽鼓鼙之思,蓋愼擇之惟難,誰膺壯鎖鑰之任。惟卿,以喬木世家之緖,有大樹將軍之譽。擅妙技於穿楊,肯數養由基神手,騁奇氣而投筆,夙著班定遠壯圖。曩者有警於關河,嘉乃效勞於行陣。狄太尉之銅面可畏,魄禠滻水之醜徒,田宗人之城穴尤奇,計贊定原之殊績。酬勳奬伐,縱未擧帶礪之盟,授鉞分符,聊以替旂常之典,屬當高林之缺帥,政急制閫之得人。玆授卿以京畿水軍節度使·兼三道統禦使喬桐府使,卿其克懋遠猷,庸答寵命。恢籌策於玉帳,作一邦爪牙之材,壯壁壘於海門,控千里咽喉之地。敗楫摧櫓之亟繕,莫忽備豫之謨,軍籍餉簿之明査,宜思釐革之道。惟在隨事而措劃,亦或臨機而稟裁。於戲,王濬下益州之船,賊膽可破,尹鐸寬晉陽之稅,民心益堅。漁戶島甿,無若凋瘵之近日,節財紓力,最爲懷保之良方。故玆敎示,想宜知悉。知製敎姜世綸製進。
上在昌德宮。停常參·經筵。
自開東至酉時,灑雨下雨,測雨器水深二寸八分。夜自一更至初四日開東,灑雨下雨,測雨器水深二分。
藥房都提調金思穆,提調金蓍根,副提調愼宜學啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜。臣等不任區區伏慮,敢來問安,竝此仰稟。答曰,知道。症候比昨少有差勝之效,湯劑依承候官所傳議入,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御加味順氣散,一貼煎入事。榻前下敎
王大妃殿進御加味六和湯,一貼煎入事。榻前下敎
鄭觀綏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
朴宗薰啓曰,吏曹判書李好敏,參判洪羲臣四牌不進推考傳旨,今方捧入,而開政命下,已至多日,守令口傳,亦係緊急,前後飭敎,不啻截嚴,連事違召,無意變動,事體所在,誠極未安。所當更請牌招,而係是一日五牌,何以爲之?敢稟。傳曰,更爲牌招,違牌,勿爲呼望。
以修撰李奎鉉,副修撰朴台壽再牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至許久,事甚未安。修撰李奎鉉,副修撰朴台壽,旣有只推之命,竝卽牌招入直,何如?傳曰,允。
朴宗薰啓曰,開政命下,已至多日,守令口傳,亦有成命,而吏曹判書李好敏,謂有情勢,奉牌闕外,飭敎連下,終不承膺,事體所在,誠極未安。參判洪羲臣,亦爲奉牌,竝推考,何如?傳曰,允。
愼宜學啓曰,吏曹判書李好敏,飭敎之下,謂有情勢,一向奉牌,終無變動,事體道理,具極未安,從重推考,何如?傳曰,飭敎,何如,而如是奉牌,事甚未安,更爲申飭,入來開政。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲牌不進,持平一員未差,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲,獻納柳訸牌不進罷職傳旨,傳于鄭觀綏曰,只推。
愼宜學啓曰,吏曹判書李好敏,前後飭敎,何等嚴截,而謂有情勢,一向奉牌,終不承膺,事體道理,萬萬未安,從重推考,何如?傳曰,罷職。
以輔德權丕應,兼輔德趙貞喆,弼善李允謙,兼弼善金陽淳,文學尹庠圭,兼文學柳訸牌不進罷職傳旨,傳于愼宜學曰,只推。
愼宜學,以侍講院言啓曰,上番闕直,已至多日,事甚未安。輔德權丕應,兼輔德趙貞喆,弼善李允謙,兼弼善金陽淳,文學尹庠圭,兼文學柳訸,旣有只推之命,竝卽牌招,以爲推移入直之地,何如?傳曰,允。
又以司饔院監膳提調意啓曰,昨因特敎,供上生鮮,以折半代封之意,各別嚴飭於漁夫契貢人矣,朝者貢人等,又爲呼訴內,霖雨連仍,江水大漲,設網無路,四處求得,擧皆空還,今日供上,已至闕供之境。莫重御供,不善措備,特敎之下,又若是煩訴,貢人擧行,尤萬萬痛駭,今方令攸司科治,臣之不能檢飭,惶懍待罪,而到今事勢,實無如例封進,限捉得間,姑許以活鷄全敎代封,何如?傳曰,允。魂宮供上,依例封進,卿則勿待罪。
朴宗琦,以御營廳言啓曰,本廳哨官李鼎棋,以宮城別巡邏當次,不卽來待,以致他哨官代送之境,事甚可駭,爲先決棍汰去之意,敢啓。傳曰,知道。
上在昌德宮。停常參·經筵。
自開東至未時,灑雨下雨,測雨器水深五分。夜自五更至五日開東,灑雨下雨,測雨器水深一分。
藥房都提調金思穆,提調金蓍根,副提調愼宜學啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜。臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出來,議定湯劑,不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御加味六和湯,前方中,加乾葛一錢,一貼煎入事。榻前下敎
鄭觀綏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
傳于朴宗薰曰,吏曹判書前望單子入之。
吏曹口傳政事,以徐洛修爲富平府使,金熙華爲順興府使,尹成圭爲黃磵縣監。
以修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至屢朔,事甚未安。修撰李奎鉉,副修撰朴台壽,旣有只推之命,竝卽牌招入直,何如?傳曰,允。
以修撰李奎鉉,副修撰朴台壽牌不進罷職傳旨,傳于愼宜學曰,只推。
鄭觀綏啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲牌不進,持平一員未差,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲,獻納柳訸牌不進罷職傳旨,傳于鄭觀綏曰,只推。
朴宗琦啓曰,兵曹參判·參知未差,參議李勉昇在外,宿衛重地,不可曠直,判書李相璜,牌招入直,何如?傳曰,允。
有政。吏批,判書未差,參判洪羲臣進,參議未差,行都承旨朴宗薰進。啓曰,判書·參議俱未差,小臣獨政未安,何以爲之?敢稟。傳曰,仍爲之。以李憲祚爲持平,尹行直爲右尹,李綱重爲敦寧都正,金逌根爲兵曹參知,金啓淵爲左通禮,徐有昌爲漢城庶尹,沈能鎭爲濟用主簿,承文副正字二單張鳳周·朴龍祜,錦豐君單朴崙壽,敍用事,承傳。兼春秋單崔時淳。
兵批,判書李相璜進,參判未差,參議李勉昇受由在外,參知未差,同副承旨朴宗琦進。以金熙周爲同知,李憲琦爲副摠管,沈澤之爲內禁將,沈能壽爲羽林將,柳基常爲宣傳官,尹載奎·李邦翊爲五衛將,呂喆永爲忠壯將,宋英默爲景福將,李儒龍爲武兼,丁若鎭爲守門將,朴廷弼爲荏子島僉使,李廷春爲鷺梁別將,同知單劉道寬,僉知三單卞永植·趙濟民·金衡遠,訓鍊僉正單李鍾英,副護軍單尹之鉉·李箕淵·趙台榮·李光憲·南寅老·李勉求·徐有階·李綱重·李儒秀·南麟耇·李仁泳·金宗淳·尹禹鉉·李儒燁·閔宗爀·李在淵·方禹鼎·沈能祖,副司直單洪敬謨·沈能岳。
吏批,再政,以林處鎭爲校理,尹尙圭爲兵曹參判,李相璜爲知經筵,朴崙壽爲觀象監提調。
兵批,再政。以尹秀烈爲都摠都事。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,與新除授校理林處鎭,竝卽牌招,以爲推移入直之地,何如?傳曰,允。
以輔德權丕應,兼輔德趙貞喆,兼弼善金陽淳,文學尹庠圭,兼文學柳訸牌不進罷職傳旨,傳于愼宜學曰,只推。
吏曹判書前望單子入之,南公轍落點。
愼宜學,以禮曹言啓曰,卽接景慕宮官員所報,則本宮正殿西面內墻二間許,今日雨後頹圮云矣。莫重正殿至近之地,有此頹圮之患,不可無慰安之擧。慰安祭,不卜日今初六日設行,改築之節,待快晴擇日擧行,何如?傳曰,允。
朴宗琦,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接西所衛將安栢牒報,則永肅門北邊內宮墻二間許頹圮云。爲先令紫門監,以杻杷子及長木,堅實圍排,而係是局出身,直所把守,則限修改間,令局出身,輪回晝察夜巡之意,分付,何如?傳曰,允。
又以兵曹言啓曰,卽接西所衛將安栢牒報,則永肅門南邊中松三株,因雨顚仆云。令該所,依例斫去之意,敢啓。傳曰,知道。
又以兵曹言啓曰,卽接訓鍊都監旗牌官金大淵手本,則逌瞻門南邊含春苑墻垣三間許頹圮云。爲先令繕工監,堅實圍排,依例樹柵,卽速修築,而衛軍二名定立,限改築間守直,亦令巡邏營門,申飭校卒,各別巡察之意,分付,何如?傳曰,允。
又以訓鍊都監言啓曰,因兵曹草記,永肅門北邊內宮墻二間許頹圮處,永肅門局出身五人除出,限修築間,輪回晝察夜巡之意,敢啓。傳曰,知道。
鄭觀綏,以刑曹言啓曰,依下敎,毆打掖隷之院隷等及行首使令,一竝捉致,或訊覈或杖問,到底査實,則行首使令金昌文所供內,以爲渠以入番,得聞院隷輩毆打掖隷之說,方欲探知之際,因傳敎,蒼黃來待于秋曹,而出來時,始聞前仕院隷崔是衡作頭,倡率毆打掖隷之說,常時不能檢飭之罪,遲晩云。崔時衡所供內,以爲渠於日前,與掖隷因事爭鬨後,不勝憤心,今日朝倡率時仕院隷方應昌·金景潤,同往齋洞,毆打一掖隷,轉往泥洞,又打一掖隷,而旋聞掖隷輩,作黨毆打院隷,破碎院隷之家舍什物之說,益不勝憤心,與時仕院隷高尙謙·崔致禎·秋郁臣·黃基崙·金鼎郁·朴仁大·黃道正,前仕院隷李基元·張聖祿·韓景得·朴昌基·李漢式·金千孫·金致榮等,破碎掖隷家舍,次尋往三四處,則什物移置,家內空虛,不得逞憤而空還,毆打掖隷,作黨惹鬧,渠實作頭云,方應昌·金景潤所供內,以爲渠因崔是衡之慫慂,隨往是衡,助勢毆打云。高尙謙·崔致禎·秋郁臣·黃基崙·金鼎郁·朴仁大·黃道正·李基元·張聖祿·韓景得·朴昌基·李漢式·金千孫·金致榮等所供內,以爲得聞掖隷輩毆打院隷,破碎其家舍之說,不勝憤恨,相率作黨,尋往掖隷家四處,則家舍空虛,什物移置,故仍爲空還云矣。渠輩微事起鬧,毆打掖隷,已是重罪,而末又成群作黨,隳突閭里,打破家舍,究厥情節,誠極痛惋。分輕重照律重繩,在所不已,而旣有査實以入之命,上裁,何如?傳曰,前後飭敎,何如,而如是犯科,事極痛惡。首犯三漢,令捕廳各別重棍放送,其餘竝自卿曹,分等刑放,而此後更勿敢如是之意,嚴飭院隷,可也。
又以刑曹言啓曰,毆打掖隷之院隷輩,査實草記批旨內,前後飭敎,何如,而如是犯科,事極痛惡。首犯三漢,令捕廳各別重棍放送,其餘竝自卿曹,分等刑放,而此後更勿敢如是之意,嚴飭院隷,可也事,命下矣。首犯崔是衡·方應昌·金景潤,重棍次,移送捕廳,高尙謙·李基元·張聖祿·韓景得·朴昌基·李漢式,所犯稍重,故嚴刑懲礪,崔致禎·秋郁臣·黃基崙·金鼎郁·朴仁大·黃道正·金千孫·金致榮,一竝嚴杖,而竝與行首使令金昌文,後無敢橫挐犯科之意,嚴飭放送之意,敢啓。傳曰,知道。
又以左右捕盜廳言啓曰,謹依傳敎內辭意,毆打掖隷之院隷首倡者崔是衡·方應昌·金景潤等,各重棍二十度後,嚴飭放送之意,敢啓。傳曰,知道。首犯三漢,待掖隷差病入番間期限,各別嚴囚。
右議政金思穆疏曰,伏以臣於日前,猥控自引之章,申暴必退之懇,及承批旨,慰勉備至,曲加容貰,終靳鞶禠,臣誠惶蹙抑鬱,罔知攸爲,繼又伏見憲臣之避〈辭〉,則以臣前疏中句語,謂之拈出其思議之所不到,審如是也,臣果昏憒,未免誤看而然耶?雖尋常語言之,微不能領會人意,而有所錯應,則尙云儱侗,況名以大官,誤看臺言,而拈出其思議之所不到,登諸章奏者,其人之謬妄,尤當如何?聖鑑在上,今不必復煩提說,而然其已例以下數三轉語,旨意愈晦,又莫曉其所指,甚矣臣之耄聵疎闇也。第臣之所慙悚者,緣臣一着,惹起事端,聖批過中,而辭敎或欠於待臺,銓官引遞,而政命遂至於曠日,上貽淸朝之累,下致公議之激,罔非臣白首遲徊,宜去不去之罪也。滄浪之至,尙誰尤哉?嗚呼,人臣事君,義分雖嚴,士夫立身,廉愧亦重。以臣目下難安之情,豈有束帶赴公之望,而適因慈候欠和,上下焦遑,職在保護,義難偃處,他不暇顧,冒參起居之班,去就顚倒,人謂斯何?俄者政官,來問冢宰薦望,而今臣所遭,旣由是薦,則僨敗之地,不容再誤,循例擬薦,亦未得擧行,有相如此,將焉用彼?抑臣有一語,可以仰聞者。臣雖無狀,顧其職則百僚之首也,殿下於吏判,知其不可勉出,則已遞之矣,吏判尙然,而況相職乎?伏乞聖明,俯賜諒察,亟命鐫削臣本兼之職,使重任毋至虛縻,私分得以少安,千萬幸甚。臣無任云云。答曰,省疏具悉卿懇。前批已盡諭矣,今何必以前望事,更爲過引乎?吏判罷職事,屢日飭敎,終不承膺之故,卿其安心勿辭。仍傳于朴宗琦曰,此批答,遣史官傳諭于右議政。
兵曹參判徐鼎輔疏曰,伏以臣,老母年近八耋,居常凜綴,臣無他兄弟,獨自扶將,雖於少安之時,實無暫離之望,或當因公經宿之時,則情私每難自按,前後請急,屢干孝理,伏想聖明,亦有以諒臣之情矣。臣濫蒙恩秩,猥貳騎省,感榮怵義,黽勉出肅,適値僚員有故之時,一持直被,淹滯旬月,離闈已久,戀結轉深,每接家書,心先驚慮。卽聞臣母,重添暑滯,昏眩煩懣,氣息奄奄,刀圭調治,待臣躬檢,伻信繼至,促臣歸視,方寸煎灼,歸護是急,而宿衛重地,義不敢擅離,左右思量,惟有遞免。玆不得不忙陳短章,仰暴私懇。伏乞聖慈,俯垂鑑諒,亟遞臣所帶職名,俾便救護,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房提調金蓍根,副提調愼宜學啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進當否爲宜。臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御加味六和湯,依前方一貼煎入事。榻前下敎
朴宗琦啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
愼宜學啓曰,右副承旨金啓溫,今日不爲仕進,卽爲牌招,何如?傳曰,許遞。前望單子入之,待下批,牌招察任。
傳于愼宜學曰,禮房承旨馳詣景慕宮,奉審摘奸以來。
朴宗琦,以兵曹言啓曰,本曹新除授參判臣尹尙圭,參知臣金逌根有身病,參議臣李勉昇呈辭在外,只有臣相璜,今方入直,而替直無人,參判·參議·參知,令政院稟旨變通,仍令該曹,以在京無故人,口傳差出,待下批牌招,以爲推移入直之地,何如?傳曰,允。
又啓曰,因兵曹草記,新除授參判尹尙圭,參知金逌根,有身病,參議李勉昇在外,只有判書李相璜,今方入直,而替直無人,參判·參議·參知,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞。前望單子入之。
承旨前望單子入之,金逌根落點。
兵曹堂上前望單子入之。參判李惟命,參議朴孝成,參知曺錫正落點。
朴宗琦啓曰,大司憲宋穉圭,掌令金鍾文在外,執義宋翼淵,掌令閔哲儒,持平金裕憲·李憲祚牌不進,監察茶時之意,敢啓。傳曰,知道。
以執義宋翼淵,掌令閔哲儒,持平金裕憲·李憲祚,獻納柳訸牌不進罷職傳旨,傳于朴宗琦曰,只推。
以修撰李奎鉉,副修撰朴台壽再牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝卽牌招入直,何如?傳曰,允。
以同副承旨金逌根牌不進罷職傳旨,傳于愼宜學曰,只推。
愼宜學,以禮曹言啓曰,卽接禧陵參奉所報,則今番雨後,本陵陵上曲墻內面,辛方廣十尺,壬方廣九尺,癸方廣四尺,巽方廣三尺,今日寅時量,頹下云矣。莫重陵上曲墻,有此頹下之患,不可無慰安之擧。慰安祭不卜日今初七日設行,修改之節,臣曹堂上·郞廳,進去奉審後,稟處,何如?傳曰,允。
朴宗琦,以兵曹言啓曰,今六月初九日,羽林衛番次,而該番將沈能壽,以前任統虞候,時在任所,改差,口傳差出,何如?傳曰,允。
又以兵曹言啓曰,卽接西道參軍金宗浩牒報,則訓鍊都監所授敦義門北邊第四城廊近處,體城五間許,頹圮云。爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言啓曰,卽接南道參軍李惟聃牒報,則禁衛營所授九嶷峯東邊第二城廊近處,體城八間許頹圮云。爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城敦義門北邊第四城廊近處,體城五間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將〈校〉一人率領,限改築間,嚴加守直之意,敢啓。傳曰,知道。
又以禁衛營言啓曰,本營字內九嶷峯東邊體城八間許頹圮處,把守軍兵,令該軍門,量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
又以左右邊捕盜廳言啓曰,謹依草記批旨,毆打掖隷之首犯院隷崔是衡·方應昌·金景潤等三漢,各別嚴囚本廳之意,敢啓。傳曰,知道。
上在昌德宮。停常參·經筵。
藥房提調金蓍根,副提調愼宜學啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進當否爲宜。臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮口傳問安。答曰,知道。
王大妃殿進御加味六和湯,依前方,自今日一貼式,限二貼煎入事,榻前下敎。
鄭觀綏啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,山林外竝許遞,前望單子入之,待下批,牌招察任。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨金逌根,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李止淵落點。
愼宜學啓曰,漢城府左尹尹行直,除拜後過三日不爲出肅,依定式,推考警責,仍卽牌招察任,何如?傳曰,允。
又啓曰,新除授校理林處鎭,時在公淸道石城地,經筵入番事緊,斯速乘馹上來事,下諭,何如?傳曰,允。
鄭觀綏啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
臺諫前望單子入之。大司諫趙萬元,執義李鍾穆,司諫權熀,掌令李允謙,兪應煥,獻納任百禧,持平趙萬永·任存常,正言尹豐烈·洪赫落點。
以掌令李允謙,兪應煥,持平任存常,獻納任百禧,正言尹豐烈·洪赫牌不進罷職傳旨,傳于鄭觀綏曰,只推。
以同副承旨李止淵牌不進罷職傳旨,傳于鄭觀綏曰,只推。
以兵曹參知曺錫正牌不進罷職傳旨,傳于鄭觀綏曰,只推。
持平趙萬永啓曰,臣識淺才拙,本不合於臺閣之任,而今此持憲特點,庚牌繼降,臣含恩怵義,冒沒出肅,而第臣合啓中,有不可聯參者。曾於言地,輒蒙體諒之恩,今臣處義,與前無異,以此情蹤,其何可一刻晏然於臺次乎?請命遞斥臣職。答曰,依啓。
以修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝卽牌招入直,何如?傳曰,允。
以修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,卽者弼善李允謙,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
鄭觀綏啓曰,事變假注書金聖默,身病猝重,勢難察任,今姑改差,何如?傳曰,允。
兵曹口傳政事,以張翼爲羽林將。
金聖默改差,代以金輦爲事變假注書。
愼宜學,以禮曹言啓曰,卽接禧陵參奉所報,則今初七日行本陵曲墻有頉處慰安祭時,兩官當爲備員將事,而直長鄭在絅,身病猝重,萬無進參之望云矣。莫重祭享,兩官不可不備,直長鄭在絅,今姑改差,其代卽令該曹,以在京無故人,口傳差出,以爲備員擧行之地,何如?傳曰,允。
又以侍講院言啓曰,兼文學柳訸,時無職名,令該曹口傳付軍職,何如?傳曰,允。
吏曹口傳政事,以李鏵爲禧陵直長。
兵曹口傳政事,副護軍金逌根,副司果柳訸竝單付。
愼宜學,以侍講院言啓曰,弼善李允謙,以其親病,陳疏徑出矣,上番闕直,事甚未安。輔德權丕應,兼輔德趙貞喆,兼弼善金陽淳,文學尹庠圭,兼文學柳訸,竝卽牌招,以爲推移入直之地,何如?傳曰,允。
又以禮曹言啓曰,魂宮外簷滲漏處修改,待快晴更爲擇日擧行事,啓下矣。吉日時,令日官池宅鵬推擇,則今六月初七日卯時爲吉云,以此日時擧行,何如?傳曰,允。
又以奉常寺都提調·提調意啓曰,東耤親耕田所種大麥打作,則所出爲六石,小麥打作,則所出爲十三斗之意,敢啓。傳曰,知道。
鄭觀綏,以訓鍊都監言啓曰,本局局別將趙台錫,身病甚重,勢難察任,改差,何如?傳曰,允。
弼善李允謙疏曰,伏以臣之八耋老母,素抱貞疾,奄奄床笫,氣息凜綴,雖在小安之時,臣之一念憧憧,無以暫弛于中矣。臣無他兄弟,獨自扶將,揆以情理,豈有離捨就直之望,而書筵入番,事係緊重,多日違召,尤切悚惕。故日前入直,而僚員有故,替出無路,永日直廬,情事悶鬱。卽接家信,臣母夜因將攝之失宜,本症之外,泄痢交劇,神息昏瞀,症形危綴,家僮踵至,促臣歸視,臣自聞此報,心神飛越,按住不得,忙陳短章,徑出禁扃。伏乞聖慈,俯垂矜諒,亟遞臣職名,俾得專意救護,仍治臣瀆撓之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房提調金蓍根,副提調愼宜學啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進當否爲宜。臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
鄭觀綏啓曰,來十一日,朝參日次矣,敢稟。傳曰,停。
愼宜學啓曰,明日乃是初伏,自明日處暑間,視事,頉稟之意,敢啓。傳曰,知道。
又啓曰,來十一日,輪對日次矣,敢稟。傳曰,當次人受點,後日次待令。
鄭觀綏啓曰,大司憲宋穉圭在外,執義李鍾穆差祭,掌令李允謙·兪應煥,持平任存常未肅拜,一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,右副承旨朴宗琦,同副承旨李止淵,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
又啓曰,吏曹郞廳來言,臺諫有闕,政事,取稟。傳曰,前望單子入之。
傳于愼宜學曰,禮房承旨馳詣明陵,奉審摘奸,局內諸陵,一體奉審以來。
承旨前望單子入之,徐英輔·申綋落點。
傳于朴宗薰曰,戶·刑換房。
以修撰李奎鉉,副修撰朴台壽牌不進罷職傳旨,傳于朴宗薰曰,只推。
朴宗薰啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝卽牌招入直,何如?傳曰,允。
以輔德權丕應,兼輔德趙貞喆,兼弼善金陽淳,文學尹庠圭,兼文學柳訸牌不進罷職傳旨,傳于朴宗薰曰,只推。
朴宗薰,以侍講院言啓曰,上番連日闕直,事甚未安。弼善未差,輔德權丕應,兼輔德趙貞喆,兼弼善金陽淳,文學尹庠圭,兼文學柳訸,旣有只推之命,竝卽牌招,以爲推移入直之地,何如?傳曰,允。
鄭觀綏,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
自戌時至人定,灑雨下雨,測雨器水深九分。
藥房提調金蓍根,副提調愼宜學啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入待,詳承症候,議定繼進當否爲宜。臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御香薷君子湯,自今日一貼式,限二貼煎入事。榻前下敎
申綋啓曰,行大司憲宋穉圭在外,執義李鍾穆,掌令李允謙·兪應煥,持平任存常未肅拜,持平一員未差,監察茶時之意,敢啓。傳曰,知道。
以修撰李奎鉉,副修撰朴台壽牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝更牌招入直,何如?傳曰,允。
持平前望單子入之,李敎源落點。
以輔德權丕應,兼輔德趙貞喆,兼弼善金陽淳,文學尹庠圭牌不進罷職傳旨,傳于愼宜學曰,只推。
以漢城府民家頹壓別單,傳于愼宜學曰,恤典,令該廳卽爲分給事,分付。
申綋,以都摠府言啓曰,副摠管白師誾·朴宗柱·申光軾在外,都摠管洪義浩呈辭,閔命爀,副摠管李憲琦未肅拜,安橚·金益彬有身病,一員未差,只有臣石求一人,伴直無人,令政院稟旨呈辭,未肅拜·身病人員,竝卽牌招,以爲推移入直之地,何如?傳曰,允。
又以兵曹言啓曰,今六月初八日寅正三刻七分,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以禁衛營言啓曰,謹依定式,臣海愚進詣南壇,奉審摘奸,則壇上與階砌·紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
上在昌德宮。停常參·經筵。
夜自五更至初十日開東,灑雨下雨,測雨器水深六分。
徐英輔啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
鄭觀綏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于申綋曰,政官牌招開政。
鄭觀綏啓曰,兼吏曹判書南公轍,參判洪羲臣牌不進推考傳旨,今方捧入,而開政命下之後,如是違牌,事甚未安,參議未差,判書·參判,更爲牌招,何如?傳曰,允。
又以禮曹言啓曰,卽接貞陵官員所報,則今六月初八日驟雨後,當日卯時量,陵上卯丁方莎草,自來枯損處,長爲五尺,廣爲八尺許,猝然蹲縮云矣。莫重陵上莎草,有此蹲縮之患,不可無慰安之擧。慰安祭不卜日今十一日設行,修改之節,依前例政府以下,進去奉審後,稟處,何如?傳曰,允。
又啓曰,卽者議政府錄事來言,貞陵陵上,莎草蹲縮處,政府以下當爲進去奉審,而領議政·左議政未差,右議政金思穆有身病,不得進去云,何以爲之?敢稟。傳曰,原任進去。
以修撰李奎鉉,副修撰朴台壽牌不進罷職傳旨,傳于申綋曰,只推。
申綋啓曰,玉堂上下番俱空,已至閱月,事甚未安。修撰李奎鉉,副修撰朴台壽,旣有只推之命,竝更牌招入直,何如?傳曰,允。
鄭觀綏啓曰,訓鍊大將朴宗慶,以繕工監提調,貞陵奉審事出去矣。所佩命召,何以爲之?敢稟。傳曰,仍佩往來。
又啓曰,兼吏曹判書南公轍,參判洪羲臣再牌不進推考傳旨,今方捧入,而開政命下之後,連事違召,終不承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
執義李鍾穆啓曰,臣言議風采,本不合於淸朝耳目之任,而亞憲除旨,忽下於意慮之外,臣且惶且感,雖不得不章皇出肅,而臣於合啓中,有私義之不可聯參者。在前引避,輒蒙恩遞,今臣處義,與前無異,以此情踪,其何可晏然於臺次乎?請命遞斥臣職。答曰,依啓。
正言尹豐烈啓曰,臣姿本庸愚,職且空疎,淸朝耳目,初不近似,而薇垣特點,召牌荐降,臣感恩怵義,冒沒出肅,粗伸叨謝之忱,而第臣於合啓中,區區私義,有難聯參。在前如臣情地者,擧皆引避,輒蒙體諒,今臣處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
以掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐英輔曰,只推。
鄭觀綏啓曰,訓鍊大將朴宗慶,貞陵奉審進去時,仍佩往來事,命下矣。往返間,旣已留宿,則將兵之任,不可一刻無摠察之人,何以爲之?敢稟。傳曰,摠戎使兼察。
又啓曰,訓鍊大將,摠戎使兼察事,命下矣。兼察訓鍊大將金基厚,牌招聽傳敎,何如?傳曰,允。
申綋,以景慕宮都提調意啓曰,太常所進林檎,今方薦新於本宮,而宮苑林檎,初無結實,莫重薦新,無以擧行,不勝惶恐之意,敢啓。傳曰,知道。
鄭觀綏,以兵曹言啓曰,內禁衛將柳基恒,五衛將李秉文·金衡遠,慶熙宮衛將劉道寬,俱以病難供職,呈狀乞遞,僉知中樞府事安任權,除授在外,過限未上來,五衛將李邦翊,前任江原監營中軍,尹載奎前任北虞候,忠壯衛將呂喆永前任三陟營將,俱在任所,上來無期,竝改差,何如?傳曰,允。
又以御營廳言啓曰,本廳字內,興仁門南邊第一城廊近處,體城五間許頹圮處,今方改築,而所入石子,依例浮取於蘆原地之意,敢啓。傳曰,知道。
又以賑恤廳言啓曰,謹依漢城府民家頹壓別單判付,南部字內全家頹壓十五戶,全家漂失六戶,各錢二兩,完少頹多六戶,各布一疋,依例分給之意,敢啓。傳曰,知道。
行右承旨申絅疏曰,伏以臣,與新除授左承旨臣徐英輔,有翁壻應避之嫌,相避之法,在下當遞,玆敢援例陳章。伏乞聖慈,俯垂鑑察,亟遞臣所帶之職,以存公格,以安私分,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
自開東至人定,灑雨下雨,測雨器水深一寸。自人定至夜四更,灑雨下雨,測雨器水深四分。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?王大妃殿調攝中氣候,何如?臣等率諸御醫,趁早入侍,詳承諸節,議定繼進湯劑爲宜,臣等不任區區伏慮,敢來問安,竝此仰稟。答曰,知道。慈殿氣候,與昨差勝,卿等不必入侍,議定湯劑宜矣。王大妃殿·中宮殿·嘉順宮·世子宮,藥房口傳問安。答曰,知道。
徐英輔啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
鄭觀綏啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
申綋啓曰,兼吏曹判書南公轍,參判洪羲臣三牌不進,推考傳旨,今方捧入,而開政命下之後,連事違召,終不承膺,事甚未安,所當更請牌招,而係是一日四牌,何以爲之?敢稟。傳曰,更爲牌招。
以修撰李奎鉉,副修撰朴台壽,牌不進罷職傳旨,傳于申綋曰,只推。
申綋啓曰,玉堂上下番俱空,已至閱月,事甚未安,修撰李奎鉉,副修撰朴台壽,旣有只推之命,竝更牌招入直,何如?傳曰,允。
傳于鄭觀綏曰,奉審大臣以下入侍。
申綋啓曰,兼吏曹判書南公轍,參判洪羲臣牌不進推考傳旨,今方捧入,而開政命下,已至經宿,如是違牌,事甚未安,竝更牌招,何如?傳曰,允。
徐英輔啓曰,大司憲宋穉圭在外,掌令李允謙·兪應煥,持平李敎源·任存常牌不進,執義未差,監察茶時之意,敢啓。傳曰,知道。
以掌令李允謙·兪應煥,持平李敎源·任存常,司諫權熀,獻納任百禧,正言洪赫,牌不進罷職傳旨,傳于徐英輔曰,推考傳旨捧入。
以公淸監司權常愼狀啓,平澤縣監李俊模,身病沈重,連呈辭狀,不得已罷黜事,傳于申綋曰,令該曹,口傳差出,催促下送。
吏曹口傳政事,以李命運爲平澤縣監。
申綋啓曰,兼吏曹判書南公轍,參判洪羲臣再牌不進推考傳旨,今方捧入,而開政命下,已至經宿,連事違召,無意承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
以公淸監司權常愼狀啓,公州牧民家漂頹人物渰死事,傳于申綋曰,許多民戶漂頹,若是夥多,且有人命致死,聞甚矜惻,元恤典外,別加顧助,如有生前身還布,竝蕩減事,分付。
鄭觀綏,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
右議政金思穆疏曰,伏以臣以必退之蹤,處已遞之職,以情以病,萬無蹲冒之理,而一日二日,徒積瘝曠之罪,國體臣分,寧有是也?臣竊稽黃閣故事,一拜相職,十年仍帶,國朝以來,曾所罕有,假使臣,年力尙强,才德俱優,足以擔夯重務,坐鎭雅俗,久據至此,誠非始料,矧今世道日下,憂虞溢目,而以若癃痼之疾,昏耄之識,鍾漏已盡,冥擿不止,自信狷滯之見,專昧時措之宜,小則小狼狽,大則大狼狽,此其勢之所必至也。殿下之委任賤臣,非徒爲榮耀臣身,將所以弘濟時艱,而臣實憒憒,不能事事,動招譏議,非止一再,歷數前後,無往非罪,聖度天大,雖荷曲庇,臣心危蹙,若隕淵谷。嗚呼,臣本家世受恩,與天無極,蹈赴湯火,素所蓄積,適値鼎席之空,獨當勻軸之重,耿耿一念,苟有可以圖報萬一之道,則凡於死生禍福,初不敢較計趨避,況一時詆斥之言,何足介念,以爲決去之計,而第念輔相之職,以人事君,而循資格按已例之銓剡一事,尙惹人言,以臣之故,延及薦中,此而猶然,他復何說?然則名以大臣,將何所着而出一言發一慮哉?臣固量己之分而處以必退,人亦諒臣之情而待之已遞,今若憑恃寵靈,貪戀利祿,不顧情地之益蹙,獨自淟涊於觸事憤敗之地,則少無裨益於國事,只自喪失其廉恥,終至於辱身負國而止,臣雖老悖,豈忍爲此?左右思量,情窮勢迫,惟有早卽引退,自靖私義,是爲臣不報之報也。且臣衰朽之質,重添暑濕之祟,泄痢交作,眞元澌脫,委頓床簀,奄奄垂絶,雖無難冒之情,已斷復起之望,玆敢披瀝寸腔,冒瀆崇嚴。伏乞聖明,俯賜諒察,亟削臣職,仍勘臣罪,以幸國事,以安微分,不勝大願,臣無任云云。答曰,省疏具悉卿懇。卿之疏引,又若此,此何故也?卿試思之,今日世道朝象,果何貌樣,而如卿老成,在董率之地,强引不當之事,適中言者之願,則豈有如許國體乎?且廟務積滯,只有卿一人,而又引入,則予誰與爲國,銓衡薦望,雖非循資,按例,廟剡,但當盡其以人事君之責而已,於卿何有?以此爲引,不無自損之嫌,又豈可副卿所懇乎?以此以彼,予則決不捨卿,諒悉此意,勿復更引,卽起視事,以便予渴望之心。仍傳于申綋曰,此批答,遣史官,傳諭于右議政。
應敎朴綺壽疏曰,伏以臣於向日疏陳。八字刀割未蒙兪音,抑塞徊徨,將復冒入文字,申暴沐浴之義,際伏見賓啓批旨下者,處分之姑未快降,亶由賊浩之尙稽就捕,獄情未盡究覈,刑政務歸審克而已,聖心本非有偏係之私,而然天海之大,固非管蠡之所窺測,臣誠欽歎之極,繼之以慙愧也。十三字刀割固不待今番事之究竟與否,而聖敎旣如是丁寧諄複,必以賊浩捕得之日,爲王法可行之期,則賊浩之督捕,尤不容一刻少緩,而一日二日,伈泄以過,此何獄體,此何國綱?臣謂有司之臣,若不劃卽詗捕,狃以爲常如前之爲,則嚴加勘處,斷不可已也。仍伏念臣之初除別兼,以病陳懇,幸蒙恩遞,前別兼臣趙琮鎭,以當次差下,以其右位之故,援引館規,旋則遞去,而又復以臣差下矣。夫琮鎭之不欲替當下僚之事,以其館規也,而居臣下位者,亦多其人,臣豈獨不顧館規而冒膺乎?藉曰是皆敗圈之人,揆以館規,不可承當云,而此則不然,捨下僚四人之多而居其右者,替當其任,亦豈有館規之可據乎?若不以替當爲嫌,則居臣右者,不害其出膺,若斷斷不可替當,則臣與琮鎭,其所處之地一也。琮鎭之所不欲當,臣豈欲當之乎?向來別兼臣鄭基善,筵奏終始,又以館規爲言,而獨論居臣右者之不可替行臣事,不論臣之不可替行下僚四人者之事,臣竊惑焉,豈以敗圈之事重,替當之嫌輕,有所分別取捨而然歟?替當之嫌旣輕,則請仍琮鎭,可也。又何必捨琮鎭,而獨擧先已因病蒙遞之臣身,有若非此莫可者乎?敗圈者,不可冒當,居右者不可替當,論以館規,實無間焉,臣於圈事,其不可出膺亦決矣。臣於初疏丐免時,病情適苦,秪效疾痛之號,而館規一款,有未暇拖及,到今以疏以奏,竝歸重於館規,則臣亦安得不以館規爲言乎?不寧惟是臣之跧伏窮鄕,與樵牧爲隣,已有年所,一切世間事,無聞無覩,成一聾瞽,圈事體重,是豈如臣者,所可豫聞者哉?伏惟聖明,亦必有以俯燭,而曲諒之矣。然而會圈之命下,今幾月矣,秪緣不得備員,尙此遷延,過境姑毋論,目下因一賤臣去就,迄未完圈,臣罪至此,合置何辟。跡涉蹇慢,事關紀綱,必從如臣者,以法重繩,然後頹綱可振,國體可嚴,嶺海鈇鉞,在所甘心。且臣所帶實銜,僚寀之間,旣以嫌避呈免,則臣亦已遞之職,玆敢因縣道封章,悉暴情實。伏乞聖慈,俯垂鑑諒,將臣實兼職名,竝亟賜鐫遞,仍治臣逋慢之罪,以昭法紀,以安私分焉,臣無任云云。省疏具悉。翰圈命下,已爲多日,卽爲上來會圈,金啓浩發捕事,已飭敎於廟堂,勿辭察職。
丁丑六月初十日午時,上御熙政堂。奉審大臣以下入侍時,左副承旨鄭觀綏,假注書鄭煥義,記注官曺錫鯤·李衡柱,判府事韓用龜,繕工監提調朴宗慶,觀象監提調朴崙壽,禮曹判書趙德潤,以次進伏訖。用龜曰,日氣陰濕,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿患候,不日平復,歡忭之忱,何可盡達乎?氣候諸節,更,何如?上曰,各殿宮氣候一樣矣。上曰,陵上奉審,果,何如?用龜曰,俄者以書啓奏達矣。卯丁方莎草,自來枯損,而今番蹲縮處,廣八尺,長五尺許,修改之節,不容少緩,而六七月則雨水頻數,難可始役,以待八月,令該曹依例擧行似好,故敢此仰達矣。上曰,依此爲之。宗慶曰,來頭役事,非但在於蹲縮處而已,陵上莎草,擧皆枯損,不可不一體修改矣。上命大臣先退,用龜等,以次退出。觀綏曰,臣於日昨都摠府草記事,竊有所慨歎者,摠管入直,與他自別,而旣非公故,徑離職次,不爲面替,以至闕直者,已是無前之擧,且以在直摠管言之,伴直人之徑先出去,初無一言挽止,行公員之無故在家,不患替直無人,而忽作無例之草記,敢請稟旨而牌招,似此擧措,不可但以猥屑論,其爲無嚴,孰甚於此?至於諸摠管之行公輪番者,乃以身病,無難煩徹,待牌始入,揆以事面,尤萬萬顚錯,不可以事屬旣往,置而不論,當該入直摠管及不爲面看之摠管,身病懸頉之摠管,竝當從重論勘,而本院請推之外,無他可施之罰,何以爲之乎?上曰,從重推考,可也。出擧條王大妃殿進御香薷君子湯前方中,加藿香一錢,自今日一貼式,限二貼煎入事。榻前下敎命退,承史以次退出。
上在昌德宮。停常參·經筵。
自辰時至酉時,灑雨下雨,測雨器水深四分。
申綋啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
又啓曰,玉堂上下番俱空,已至閱月,事甚未安,修撰李奎鉉,副修撰朴台壽,旣有只推之命,竝更牌招入直,何如?傳曰,允
有政。吏批,兼判書南公轍陳疏入啓,參判洪羲臣進,參議未差,右副承旨愼宜學進。啓曰,判書南公轍陳疏入啓,參議未差,小臣獨政未安,何以爲之?敢稟。傳曰,仍爲之。以朴周壽爲承旨,白慶楷爲軍資正,朴宗琦爲刑曹參議,金履陽爲判義禁,沈能穆爲弼善,李鍾運爲司僕正,鄭度采爲執義,安光直爲正言,金鑢爲濟用主簿,鄭尙愚爲左參贊,韓兢履爲禮曹參議,宋翼淵爲奉常正,金裕憲爲瑞山郡敬差官,黃仁紀爲尙衣僉正,廣興直長單李玄五。
兵批,判書李相璜病,參判李惟命病,參議朴孝成病,參知曺錫正入直進,同副承旨申綋進。同知二單申絅·李徽道,僉知單安栢,護軍李文會·尹尙圭·徐鼎輔·柳相亮·閔靖世,副護軍朴宗琦·金啓溫·李止淵·尹羽烈·李勉昇,副司直宋翼淵·李鍾穆·洪大浩·金裕憲·李鍾文·閔哲儒·趙萬永·李憲祚,副司果李麒峻·李友秀·尹豐烈,以上竝單付。
愼宜學啓曰,新除授右承旨朴周壽,卽爲牌招,何如?傳曰,允。
申綋啓曰,新除授執義鄭度采,正言安光直,一體牌招,何如?傳曰,允。
以修撰李奎鉉,副修撰朴台壽牌不進罷職傳旨,傳于申綋曰,只推。
申綋啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于申綋曰,只推。
傳于申綋曰,吏判未差之代,前望單子入之。
吏曹判書前望單子入之,李肇源落點。
申綋,以禁衛營言啓曰,本營字內九嶷峯東邊體城頹圮處,改築時所入石子,今六月十二日爲始,東郊蘆原近處,浮出取用之意,敢啓。傳曰,知道。
兼吏曹判書南公轍疏曰,伏以臣奄奄床笫上一物耳。年至尙遠,乞骸之請,遲徊未決,老去追思,負心之事,慙悔多端,宜去不去,欲止未止,便作籧篨,只餘一死,苟使聖朝有勵廉之政,臣當先被斥罰,而今玆銓部除命,又奚爲而復及於臣哉。臣於此職,疎則歲課,數則以六臘爲課,今至十年之久,猶且謂之支離淟涊,而至於今年,則或一日之內,以西換東,數朔之中,旣遞旋授,殆同以臣而代臣,擧措苟艱,聽聞疑惑,豈今日銓地,非臣則莫可耶?抑殿下,知臣貪榮戀寵,無復廉恥,爲諸臣最故,惟意驅策,不少假借,臨時副急,此爲易易而然耶?病至垂盡而冠帶强走者,謂之無廉,心所難安而鍾漏冥行者,謂之無恥,無廉無恥,爲莫嚴之情勢,臣之視同鐵限,作爲株守者,專在於此。癸酉之再有體諒,實出天地生成之澤,而今春之暫肅恩命,雖緣事會之滾急,大禮旣成之後,屢疏屢違,至以心所自誓,質言於君父之前,得蒙遞解,今若於數朔之內,又復出脚,則卽當顚錯,判爲兩截之人,臣雖不足言,堂堂淸朝,冢宰重任,豈可使壞四維之人,苟充備數,主黜陟之權,任激揚之政哉?近世之人,見職甚下,彈駁遭罹之外,辭官二字,當者囁嚅,聞者瞠然,而臣則嘗奉敎於古之君子者如此,自以有死無易,謂臣言之不可,則將見廉恥日喪,而世道無復可爲,尙何所望?臣於頃疏,以嶺海鈇鉞,在所不辭爲言,今雖百牘自陳,豈有加於此者乎?上下相持,徒傷事體,〈惟願〉亟賜處分,以昭法紀焉。臣於此,有區區寸誠之可以附陳者,殿下每於朝臣去就,毋論其可出不可出,以違牌之勿爲呼望,爲究竟之法,或不免顚倒而趨命,甚則泥首闕外,進退不得,有乖聖朝忠厚禮使之道,臣若以事關自己,遂默不言,則甚非有懷無隱之義。玆於丐免之餘,妄效匡救之忱,尤增死罪,不知所云,臣無任云云。答曰,省疏具悉。所請依施。
別兼春秋鄭基善疏曰,伏以翰圈有命,僚席不備,閱幾月而未得奉行,臣用是祗懼,向於筵席,猥有所稟旨矣。昨伏見別兼春秋臣朴綺壽疏本,則以臣奏語,始以爲惑焉,繼以謂有所取舍而然歟?臣滿心慙恧,靡所自容,自有成命以後,別兼之乍付旋遞者,凡六人,朴齊聞·李紀淵·洪敬謨·金陽淳,以情勢遞,朴綺壽以身病遞,趙琮鎭以館規遞,至此而圈席遂不可圓矣,苟使仍因緘默,不思備員之道則已,今欲就無故之人,擧以奏之,則由下而所引者情勢也,由右而所言者館規也,其勢不得不擧議於只言身病之朴綺壽矣。今乃以獨論不論,捨彼擧此爲言者,誠莫曉何謂也。大抵館規之不宜替當云者,卽無故越次之謂也,今若除却有情勢者四人,則只有琮鎭與綺壽,而琮鎭以下,有無故之綺壽,綺壽以下,更未有無故之僚員,律以館規,亦豈無商度於其間耶?且況提奏之本意,雖出於警欬職名之還付,初異於直請,則責之以分別取舍者,亦其不諒之甚矣。然僚疏緣臣而爲引,圈會因此而久稽,莫非臣不善周旋之致也。愧惶之至,義難泯默,玆敢略綴短章,據實仰暴。伏乞聖明,察臣難安之義,亟遞臣職,治臣僭妄之罪,以安微分焉,臣無任云云。省疏具悉。爾其勿辭察職。
上在昌德宮。停常參·經筵。
自辰時至未時,灑雨下雨,測雨器水深一寸五分。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?王大妃殿調攝中氣候,何如?臣等率諸御醫,趁早入侍,詳承諸節,議定繼進湯劑爲宜,臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出來,議定湯劑,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
申綋啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于申綋曰,輪對官來待。
申綋啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于申綋曰,只推。
申綋啓曰,輪對官六月初一日禮賓寺主簿白時昌,濟用監判官李命峻,忠勳府都事李豐奎,宗親府典簿尹景儀,議政府司錄黃基文,六月十一日儀賓府都事朴齊顯,吏曹正郞柳榮五,戶曹正郞李德彬,禮曹佐郞閔令儒,兵曹正郞洪勝圭,來待矣。傳曰,入侍。
又啓曰,玉堂上下番俱空,已至閱月,事甚未安,修撰李奎鉉,副修撰朴台壽,旣有只推之命,竝更牌招入直,何如?傳曰,竝許遞,前望單子入之。
玉堂前望單子入之,修撰尹永輝,副修撰李友秀落點。
申綋,以兵曹言啓曰,卽接東道參軍南允東牒報,則御營廳所授興仁門北邊第二城廊近處,體城五間許頹圮云,爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內興仁門北邊第二城廊近處,體城五間許頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則待晴擧行,而出番鄕軍二十名,將官領率,限改築間,輪回嚴加把守之意,敢啓。傳曰,知道。
丁丑六月十二日申時,上御熙政堂。輪對官入侍時,同副承旨申綋,假注書鄭煥義,記注官曺錫鯤,記事官李湜,輪對官禮賓寺主簿白時昌,濟用監判官李命峻,忠勳府都事李豐奎,宗親府典簿尹景儀,議政府司錄黃基文,儀賓府都事朴齊顯,吏曹正郞柳榮五,戶曹正郞李德彬,禮曹佐郞閔令儒,兵曹正郞洪勝圭,以次進伏訖。上曰,輪對官,以次進前,奏職·姓名·職掌·遺在·所懷。時昌,進前奏職姓名,職掌雜物色,遺在末醬三千一百六十七石七斗,鹽一千七百七石十二斗,甘醬六百九十六石七斗,良醬一百三十五石十三斗,川椒五十七斤十一兩,所懷無,仍退出。命峻,進前奏職姓名,職掌無,遺在無,所懷無,仍退出。豐奎,進前奏職姓名,職掌賜與田畓次知看檢,所懷無,仍退出。景儀,進前奏職姓名,職掌宗親接待,遺在無,所懷無,仍退出。基文,進前奏職姓名,職掌謄錄官,所懷無,仍退出。齊顯,奏職姓名,職掌無,所懷無,仍退出。榮五,進前奏職姓名,職掌文選宗親文武雜職,贈職除授,告身祿牌,文科生員進士賜牌差定,取才改名及贓汚敗常人錄案,空名計仕解由等事,所懷無,仍退出。德彬,進前奏職姓名,職掌版籍司,遺在錢文五十八萬四千二百五十兩,木綿五百九十四同,布子二百四十七同,所懷無,仍退出。令儒,進前奏職姓名,職掌使臣倭人迎接,外方朝貢宴設賜與,遺在無,所懷無,仍退出。勝圭,進前奏職姓名,職掌一軍色,遺在木六同四十一疋,布二十四同二十疋,錢六千四百五十八兩,所懷無,仍退出。王大妃殿進御香薷君子湯前方中,去黃連,自今日一貼式,限三貼煎入。出榻敎仍命退,承史以次退出。
上在昌德宮。停常參·經筵。
愼宜學,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
愼宜學啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,左副承旨鄭觀綏,今日不爲仕進,卽爲牌招,何如?傳曰,許遞,政官牌招開政。
又啓曰,〈左〉參贊官鄭尙愚,除拜後,過三日不爲出肅,依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。禮曹參議韓兢履,刑曹參議朴宗琦,除拜後,過三日不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,玉堂上下番俱空,已至閱月,事甚未安,修撰尹永輝,副修撰李友秀,竝卽牌招入直,何如?傳曰,允。
愼宜學啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
朴周壽啓曰,行吏曹判書李肇源,參判洪羲臣牌不進推考傳旨,今方捧入,而開政命下之後,如是違牌,事甚未安,參議未差,判書·參判,竝更牌招,何如?傳曰,允。
又以侍講院言啓曰,方當書筵日開之時,進講冊子,不可不豫備,而四書·三經,年前內下者,只有大全,而諺解竝無,經書諺解板本所在處,及今知委印出,無至臨時窘束之地,何如?傳曰,當內下矣。
傳于朴周壽曰,魂宮望祭,當親行,侍衛入直磨鍊,雲寶劍置之,出宮門路,自內爲之矣,該房知悉。
朴周壽啓曰,行吏曹判書李肇源,參判洪羲臣再牌不進,推考傳旨,今方捧入,而開政命下之後,連事違召,不卽承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
以修撰尹永輝牌不進罷職傳旨,傳于朴周壽曰,只推。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于愼宜學曰,只推。
以禮曹參議韓兢履牌不進罷職傳旨,傳于朴周壽曰,只推。
以平安監司徐有聞狀啓,价川等邑民家漂頹,人物渰死事,傳于愼宜學曰,民戶漂頹與水沈,如是夥多,聞甚矜惻,元恤典外,別加顧助,漂渰死人,如有生前身還布,竝蕩減事,分付。
朴周壽,以吏曹言啓曰,今此魂宮望祭大祝,前修撰朴台壽塡差,而時無職名,令該曹,口傳付軍職,何如?傳曰,允。
兵曹,口傳政事,副司果單朴台壽。
永明尉洪顯周疏曰,伏以臣,素抱濕痰之症,當此潦炎無前之時,一倍添劇,委頓床笫,兼以暑滯,溏泄交作,一日之內,登溷無度,際伏承吏曹名帖,以臣爲魂宮親行望祭亞獻官矣,以此病狀,萬無蠢動之望,玆敢冒死仰瀆崇嚴。伏乞聖慈,亟命付標,以重享事,仍治臣逋慢之罪,以肅朝綱焉,臣無任云云。答曰,省疏具悉卿懇。疏辭,許令該曹改付標。仍傳于愼宜學曰,此批答,遣史官,傳諭于永明尉。
上在昌德宮。停常參·經筵。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?王大妃殿調攝中氣候,何如?臣等率諸御醫,趁早入侍,詳承諸節,議定繼進湯劑爲宜,臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出來,議定湯劑,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
徐英輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
朴宗薰啓曰,本院今春夏等褒貶,當爲磨勘,而注書朴心壽,受由在外,一員未差,不得磨勘之意,敢啓。傳曰,知道。
傳于朴周壽曰,禮房承旨,馳詣宗廟·景慕宮,奉審摘奸以來。
朴宗薰啓曰,行吏曹判書李肇源,參判洪羲臣三牌不進,推考傳旨,今方捧入,而開政命下之後,連事違召,無意承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招,違牌勿爲呼望。
朴周壽啓曰,玉堂上下番俱空,已至閱月,事甚未安,修撰尹永輝,旣有只推之命,更爲牌招入直,何如?傳曰,竝許遞,今日改差出。
傳于朴周壽曰,出宮門路,以協陽門爲之。
朴宗薰啓曰,行吏曹判書李肇源,特敎申飭之下,奉牌朝房,屢度催促,終不承膺,而陳疏到院,而原疏,以親祭齋戒,纔已退却矣。揆以事體,萬萬未安,參判洪羲臣,亦爲奉牌,竝推考,何如?傳曰,允。原疏還給,招致啓板前,問啓以入。
傳于朴宗薰曰,吏判問啓置之,肅單捧入。
朴宗薰啓曰,行吏曹判書李肇源,旣已肅謝,不爲行政,直爲出去,事體道理,俱萬萬未安,從重推考,與參判洪羲臣,竝更牌招,何如?傳曰,允。吏判,問啓次來待。
傳于朴宗薰曰,必欲角勝,何故角勝之意,令政院,招致啓板前問啓。
朴宗薰啓曰,問啓事,命下矣。問于行吏曹判書李肇源處,則以爲臣積逋恩召,迷不知變,國體有隳,分義徒蔑,此豈臣樂爲者哉?賢路之妨,昔人之攸戒,勵廉之風,淸朝之美事,臣嘗奉敎於君子矣,豈或失咫尺之守,而自歸無恥之科乎?且一病沈痼,無望起動於時月之內,情病如此,不敢爲冒膺之計矣。疏籲路阻,問啓命下,扶擁入來,旋有問啓置之,肅單捧入之敎,而至下必欲角勝之嚴旨,臣於是,惶隕震越,不得不顚倒出肅,而第念爲人臣子,而角勝君父,厥罪何居,臣雖無狀,顧其官則大冢宰也。以此不敢聞不敢承之二字,驅迫催督,使之悚懍窘束,俾不得進退前却,緣臣而累聖朝禮使臣工之盛德,臣罪至此,益無所逃,惟願遄伏嚴誅云矣,敢啓。
以吏曹判書李肇源問啓,傳于朴宗薰曰,如此則眞爲角勝,卽爲開政,則角勝二字,當還收矣。
傳于朴宗薰曰,望筒欲不爲入之,去就任意爲之。
朴周壽啓曰,行吏曹判書李肇源,問啓批下之後,嚴敎荐降,而不爲開政,直爲退出,其在事體,誠萬萬未安,從重推考,與參判洪羲臣,竝卽牌招,何如?傳曰,允。連有飭敎,不知變動,豈有如許國體臣分乎?終日相持,酬應則多,角勝二字還收,開政前,去就任自爲之。
傳于朴周壽曰,當該承旨從重推考。
徐英輔啓曰,兵曹郞廳來言,明日魂宮望祭親行時,別侍衛,當爲進參,而判書李相璜,有身病,不得進參云,卽爲牌招,何如?傳曰,允。
又啓曰,兵曹判書李相璜牌不進推考傳旨,今方捧入而別侍衛,當爲進參,如是違牌,事甚未安,更爲牌招,何如?傳曰,允。
又啓曰,兵曹判書李相璜再牌不進推考傳旨,今方捧入,而別侍衛,當爲進參,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,別侍衛,令次堂擧行。
徐英輔,以都摠府言啓曰,今六月十五日魂宮望祭親行時,侍衛寶劍,當爲備員,而副摠管白師誾·安橚·朴宗柱·申光軾在外,都摠管閔命爀,未肅拜,二員未差,無以備員,令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,今六月十五日,魂宮望祭親行時,侍衛寶劍,當爲備員,而副摠管白師誾·安橚·朴宗柱·申光軾在外,都摠管閔命爀未肅拜,二員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以鄭晩錫·李明奎爲都摠管,李儒慶·金銑·朴宗羽·白東薳·申絅,爲副摠管。
朴宗薰啓曰,吏曹郞廳來言,平澤縣監李命運,兩司俱未署經云,除在外外,未肅拜人員,竝卽牌招,以爲備員署經之地,何如?傳曰,允。
又啓曰,守令署經事,命下矣。諫院則雖已署經,憲府則執義鄭度采,掌令李允謙·兪應煥,持平李敎源·任存常牌不進,大司憲宋穉圭在外,無以備員署經,何以爲之?敢稟。傳曰,一司除署經。
朴周壽啓曰,卽見黃海監司徐能輔方物進上啓本,則霑濕之㾗,如是狼藉,狀啓封裹,何等愼審,而不能堅緻,有此水沈之境,事甚疎忽,事係進獻,原啓本雖不得不捧入,而當該道臣,不可無警,推考,何如?傳曰,允。
朴宗薰,以吏曹言啓曰,今此魂宮望祭祝史前正〈言〉李元默,時無職名,令該曹,口傳付軍職,何如?傳曰,允。
兵曹口傳政事,副司果單李元默。
上在昌德宮。停常參·經筵。
上詣魂宮,入齋室後,內閣·政院·藥房口傳問安。答曰,知道。
還內後,內閣·政院·藥房口傳問安。答曰,知道。
藥房提調金蓍根,副提調愼宜學啓曰,親行望祭,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?王大妃殿,調攝中氣候,何如?臣等率諸御醫,趁早入侍,詳承諸節,議定繼進湯劑爲宜,臣等不任區區伏慮,敢來問安,竝此仰稟。答曰,知道。慈殿氣候,與昨差勝,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
徐英輔啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常,傳旨未下,監察茶時之意,敢啓。傳曰,知道。
傳于朴周壽曰,知敦寧金在昌,差園所別茶禮獻官,仍爲奉審,健陵·華寧殿,一體奉審以來。
傳于朴周壽曰,吏兵房承旨,持褒貶啓本入侍。
以執義鄭度采,掌令李允謙·兪應煥,持平李敎源·任存常,正言洪赫牌不進罷職傳旨,傳于徐英輔曰,只推。
朴周壽啓曰,凡狀啓啓本之必存餘紙,所以踏啓字書判付,而卽見平安監司徐有聞,方物進上啓本,則年月末帖,初無尾紙,殊涉疎忽,事甚未安。推考警責,何如?傳曰,允。
以平安監司徐有聞狀啓,壬海別將,以舊別將金學秀,誤塡姓名,惶恐待罪事,傳于徐英輔曰,勿待罪事,回諭。
徐英輔,以兵曹言啓曰,今六月十八日,三番內禁衛番次矣,該番將未差之代,依承傳,口傳擬入之意,敢啓。傳曰,知道。
兵曹口傳政事,以尹載鐸爲內禁衛將。
朴周壽,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,今丁丑年春夏等褒貶,當爲磨勘,而提學二員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
徐英輔,以都摠府言啓曰,本部郞廳及部將等,今丁丑年春夏等褒貶,當爲磨勘,而時無首堂上,限內不得設行之意,敢啓。傳曰,知道。
朴周壽,以吏曹言啓曰,今春夏等褒貶,當爲等第,而因本曹堂上有故,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今丁丑春夏等褒貶,依前例磨鍊以入,而軍資監·司宰監·內資寺·司䆃寺·內贍寺·長興庫,因都提調·提調有故,不得磨勘,去秋冬等褒貶時,軍資監·司宰監·內資寺·長興庫,因都提調·提調有故,限內不得磨勘矣。今則其時官員,已多遷轉,難以考績,依近例,蕩滌,何如?傳曰,允。
又以戶曹言啓曰,今丁丑春夏等所屬各司褒貶啓本中,東部令金相鍾,與判書臣朴宗慶,爲友壻相避,而參判臣趙鍾永,病不進,參議臣宋知濂,獨爲磨勘之意,敢啓。傳曰,知道。
又以禮曹言啓曰,各陵·殿·園·墓,本曹郞廳,四學童蒙敎官,通禮院·典牲署·掌樂院·禮賓寺·東西氷庫·惠民署·圖畫署官員等,今丁丑年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·東西活人署·觀象監·內醫院·司譯院·典醫監·東南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又以兵曹言啓曰,本曹今丁丑年春夏等褒貶,等第磨鍊以入,而曹所屬軍器寺·司僕寺·訓鍊院官員,部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丁丑年春夏等褒貶啓本中,刀擦一處之意,敢啓。傳曰,知道。
又以刑曹言啓曰,今春夏等褒貶,當爲磨勘,而判書鄭晩錫,身病猝重,限內不得磨勘以入之意,敢啓。傳曰,知道。
又以工曹言啓曰,本曹郞廳等矣今丁丑年春夏等褒貶及屬司繕工監·掌苑署·瓦署·典涓司官員等褒貶,合五度磨勘以入,而屬司中,尙衣院·造紙署官員等矣今丁丑年春夏等褒貶,因各該司提調有故,限內不得磨勘,而尙衣院·造紙署·瓦署去丙子年秋冬等褒貶,亦因各該司提調有故,不得磨勘。其時官員,多有遷轉者,依近例蕩滌之意,敢啓。傳曰,知道。
徐英輔,以訓鍊都監都提調意啓曰,本局從事官禁松參軍及諸將官等,今丁丑年春夏等褒貶,當爲等第,而都提調臣李時秀,以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今春夏等褒貶,當爲等第,而臣載瓚,有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今丁丑年春夏等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
朴周壽,以議政府右議政意啓曰,今丁丑年春夏等褒貶,當爲等題,而臣以身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等,今丁丑年春夏等褒貶,當爲等第,而領中樞府事臣李時秀,有身病,判中樞府事臣徐龍輔,臣徐邁修俱在外,判中樞府事臣金載瓚,臣韓用龜,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今丁丑年春夏等褒貶,限內不得磨勘之意,敢啓。傳曰,知道。
又以忠勳府言啓曰,本府今丁丑年春夏等褒貶,當爲磨勘,而有司堂上,鰲恩君臣李敬一,有身病,豐安君臣柳相祚在外,無以備員,限內不得爲之之意,敢啓。傳曰,知道。
又以敦寧府言啓曰,本府郞廳等,今春夏等褒貶等第,當爲磨勘,而以領事身病,不得爲之之意,敢啓。傳曰,知道。
又以儀賓府言啓曰,府郞廳矣今丁丑年春夏等褒貶等第,當爲磨勘,而本府,以單郞廳衙門,除拜日淺,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等,今丁丑春夏等褒貶,當爲等第,而臣有病故,限內不得磨勘之意,敢啓。傳曰,知道。
又以義禁府言啓曰,今春夏等本府郞廳褒貶等第,當爲磨鍊以入,而判義禁金履陽在外,限內不得擧行之意,敢啓。傳曰,知道。
又以漢城府言啓曰,臣蓍根,與東部都事金炳元,有叔姪應避之嫌,褒貶等第,次堂代行之意,敢啓。傳曰,知道。
徐英輔,以禁衛營言啓曰,日前本營哨官差出時,金錥之錥字,誤以鋗字,擬望受點矣。莫重入啓望單,有此誤書之擧,臣之蒙不覺察,不勝惶恐,而原單子,以錥字,使之改付標以入,何如?傳曰,允。
又以濬川司都提調意啓曰,本司都廳及郞廳,今丁丑年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
魂宮望祭親行敎是時,亞獻官靑城尉沈能建,終獻官行知敦寧金在昌,贊禮禮曹判書趙德潤,典祀官奉常正宋翼淵,宮闈令尙膳安裕福,執禮副司果趙民和,執尊獻納任百禧,大祝副司果朴台壽,祝史副司果李元默,齋郞副司果洪學淵,盥洗位禮曹正郞徐志輔,典籍李命純,爵洗位禮曹佐郞金喆修,典籍金進明,亞終獻盥洗位,典籍尹永魯,贊者引儀金學羲·崔日運,謁者兼引儀李敦源·韓守一,贊引兼引儀朴耆元,贊引假引儀李尙遵,祭監監察鄭郁東·李度謹。
丁丑六月十五日子時,上詣魂宮。望祭親行入侍時,行都承旨朴宗薰,行左承旨徐英輔,右承旨朴周壽,右副承旨愼宜學,同副承旨申綋,假注書金逸淵·鄭煥義,記事官李湜,別兼春秋金道喜,檢校直閣鄭元容,檢校待敎李鶴秀,以次侍立。時至,通禮,跪啓請外辦,上具翼善冠·衮龍袍,乘輿出宣化門。藥房提調金蓍根曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門。通禮,跪啓請降輿,上降輿入齋室,仍具淺淡服,詣通和殿。贊禮,前導入北夾門,陞自東階詣板位,跪啓請俯伏哭,上俯伏哭,在位者皆俯伏哭。贊禮,跪啓請止哭興再拜興平身,上止哭興再拜興平身,在位者,皆止哭興再拜興平身。執禮請行禮,上詣尊所,北向立,執尊者擧羃,英輔酌鬱鬯,宗薰以瓚受鬱鬯,上詣靈座前,北向立。贊禮,跪啓請跪,上跪,宗薰奉香,綋奉爐,跪進。贊禮,跪啓請三上香,上三上香,綋奠爐於案,宗薰奉爵跪進。贊禮,跪啓請執爵,上執爵以授綋,奠于靈座前。贊禮,跪啓請俯伏興少退跪,上俯伏興少退跪,大祝,進靈座之右,東向跪讀祝訖。上出戶,降復位。亞獻官,靑城尉沈能建,終獻官行知敦寧金在昌,以次獻爵如儀訖,降復位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興再拜興平身,上止哭興再拜興平身,在位者,皆止哭興再拜興平身,宮闈令,納神主如儀。贊禮,導上詣望燎位,大祝,燎坎,贊禮跪啓禮畢,仍導以行入齋室,親祭罷後,問安勿爲之。出榻敎上改具翼善冠·衮龍袍,出延喜門。通禮,跪啓請乘輿,上乘輿,由建陽門·協陽門還內,出標信解嚴,諸臣以次退出。
丁丑六月十五日辰時,上御熙政堂。吏兵房承旨,持褒貶啓本入侍時,行左承旨徐英輔,右承旨朴周壽,右副承旨愼宜學,假注書金逸淵·鄭煥義,記注官曺錫鯤,別兼春秋金道喜,檢校直閣鄭元容,以次進伏訖。上曰,殿最,開坼讀奏,可也。周壽·英輔讀奏訖,周壽曰,卽伏見諸道今春夏等褒貶啓本,則江原監司南履翼,全羅監司金敎根,咸鏡監司韓用鐸,守令無一人居下,殊無嚴明殿最之意,竝推考警責,何如?上曰,依爲之。出擧條周壽曰,凡褒貶啓本,限內不得磨勘,則修上頉啓,自是例也,而宗親府,則堂上不在,弘文館則諸員未差,不得擧行,而頉稟草記,亦未捧上,故敢此仰達矣。英輔曰,卽伏見諸道今春夏等褒貶啓本,則江華留守金相休,慶尙監司金魯敬,慶尙左水使李觀植,平安監司徐有聞,南兵使李元植,邊將無一人居中居下,全羅左水使李儒秀,邊將無一人居下,殊無嚴明殿最之意,竝推考,何如?上曰,依爲之。出擧條英輔曰,凡褒貶啓本,限內不得磨勘,則修上頉狀啓,自是例也,而統制使徐春輔頉狀啓,尙未封上,推考,何如?上曰,依爲之。出擧條英輔曰,卽伏見平安監司徐有聞狀啓,則褒貶啓本中,壬海別將姓名,以前別將金學秀誤書馳啓,惶恐待罪事爲辭矣。殿最法意,何等審愼,而有此不察,事甚疎忽,不可無警,推考,何如?上曰,依爲之。出擧條元容曰,臣向以御製丁卯內入件,以下繼謄事,有所提奏,而伏承從當下敎之敎矣,繼謄正書,當待下敎,而丁卯年御製繕寫時,正書一件及草本,竝爲內入,尙未下故,本閣見無奉安件矣。丁卯以後御製,當爲編類續寫於舊本之下,前入草本內下似好,故敢達矣。上曰,從當下敎矣。元容曰,宜春門庫,藏置新印諸書,而在前自本閣,頻數曝曬矣,年前開金內入之後,本閣無以主管,每經暑濕,蠹朽甚多,聞甚悶惜。自今開金,下置本閣,依舊例定吏曝曬似好,故敢達矣。上曰,依此爲之。元容曰,本閣有差備待令筆試抄兩名色,春秋兩等,各以錢四十兩,每爲束置,而閣中行用諸筆,亦在其中矣。待令筆枝,已過三千餘柄,而年久蠹傷,多有全棄者矣。見數中,限千柄擇置待令,其餘全棄者外,姑爲移作行用件,計數限年分排以置,自秋等,勿爲束筆,筆價錢四十兩,每等除出,儲置於紙色,俾爲隨時支用之地,似便宜,故敢達矣。上曰,依此爲之。王大妃殿進御補中君子湯,自今日一貼式,限二貼煎入〈事〉。出榻敎仍命退,諸臣以次退出。
上在昌德宮。停常參·經筵。
徐英輔,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申綋啓曰,行吏曹判書李肇源牌不進,參判洪羲臣三牌不進,推考傳旨,今方捧入,而開政命下,已至經宿,前後飭敎,何等嚴截,而一向違召,無意承膺,事體道理,俱極未安,判書更爲牌招,參判所當更請牌招,而係是一日四牌,何以爲之?敢稟。傳曰,判書疏批已下,與參判,更爲牌招。
又啓曰,行吏曹判書李肇源,屢次飭敎之下,終不承膺,陳疏尋鄕,事體道理,俱極未安,從重推考,何如?傳曰,允。
又啓曰,吏曹參判洪羲臣牌不進推考傳旨,今方捧入,而開政命下,已至多日,如是違牌,事甚未安,判書陳疏,參判更爲牌招,何如?傳曰,允。
以吏曹判書李肇源上疏,傳于申綋曰,此重臣事,可謂左右無當,而徒損國體,施以譴削之典。
傳于申綋曰,吏曹判書未差之代,前望單子入之。
申綋啓曰,吏曹參判洪羲臣再牌不進推考傳旨,今方捧入,而開政命下,已至多日,連事違召,無意承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,玉堂上下番俱空,已至閱月,事甚未安,今日政新除授玉堂,竝待下批,牌招,以爲推移入直,何如?傳曰,允。
徐英輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐英輔曰,推考傳旨捧入。
有政。吏批,判書未差,參判洪羲臣進,參議未差,同副承旨申綋進。啓曰,判書參議,俱未差,小臣獨政未安,何以爲之?敢稟。傳曰,仍爲之。以朴蓍壽爲承旨,金學淳爲應敎,趙經鎭爲校理,趙秀仁爲副校理,李鍾穆爲修撰,沈鈁爲副修撰,李尙迪爲司饔主簿,尹師殷爲靑巖察訪,兼持平單李裕憲,故通德吳相殷贈童敎,孝行卓異贈職事承傳,學正單白思坤。
兵批,判書李相璜病,參判李惟命未肅拜,參議朴孝成入直進,參知曺錫正病,左副承旨愼宜學進。同知單宋英默,副護軍鄭觀綏,副司直朴綺壽·李紀淵·林處鎭·姜世白·趙經鎭·高廷鳳,副司果洪益聞·尹永輝·李奎鉉·洪羲弼·李友秀,以上竝單付。
徐英輔,以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以御營廳言啓曰,本廳把摠具載恒,居在鄕外,刺現無期,改差,何如?傳曰,允。
又以摠戎廳言啓曰,本廳哨官韓寔履,受由過限,爲先汰去之意,敢啓。傳曰,知道。
行吏曹判書李肇源疏曰,伏以臣自奉新命,四日于玆,抑塞徊徨,不敢遽煩呼籲,而以病則難强,以情則難冒,擬待庚牌,仰暴實狀,以冀仁天之垂憐,至於昨日,事乃大謬,雨露之澤不降,風霆之威遽加,數行短疏,不許呈徹,再次招致,促令問啓,及其蒼皇進詣,則旋命置之,使不得開口一言,仍下人臣不敢聞之敎,又不得回旋其身,心神震剝,容儀喪失,顚倒出入,不成模樣,臣雖無狀,亦嘗備數於禮使之末,而束縛驅策,乃至於此,辭敎無和平之意,擧措失寬大之體,景色忙迫,瞻聆驚惑,臣何足言?獨不念貽累於聖德乎?假使臣無必辭之情與病,冢宰重任也。一疏退讓,卽其常理,今乃竝與一疏而無俾生意,數三違召,便下勿呼望之命,繼有此萬萬過中之處分,已非九經體下之政,又若謂臣抗命,有乖趨走之恭,則嶺海斧鉞,何施不可,而遽爲此非常之擧也?嗚呼,此皆臣之罪也。從前情與病,且置無論,卽此罪負,合置何辟?雖聖上姑示寬假,不加之誅,以何顔面,揚揚冒赴,據銓席而對政吏乎?達宵耿耿,慙懍欲死,敢效獄中上書之義,席藁私次,冒控哀籲。伏乞聖明,亟命有司,嚴勘臣罪,使邦憲肅而國體尊焉,衷情崩迫,言不知裁,尤增死罪,臣無任云云。答曰,省疏具悉。卿疏之來,不覺瞿然,再昨日事,予不得已也。卿無必辭之情勢,而無端自引者,抑何意也?予則只有昨日之言而已,勿復更煩。
行吏曹判書李肇源再疏曰,伏以臣屢犯難赦之罪,猥控冒死之懇,歷宵震惕,鈇鉞是俟,卽伏奉批旨下者,慰勉之敎,嚴於責飭,奉讀屢回,轉益慙惶,竊自恨辭未感尊,誠未格上,區區本情,猶未蒙日月之照燭也。噫,臣之力抗嚴命,一直違傲者,是豈臣可已而不已者哉?只欲守匹夫之志,非或忘無所逃之分義,而緣臣無狀,致有聖上無前過中之辭敎,大爲玷累於扶植廉恥,禮使群工之聖德,此臣莫大之罪也。然而一日二日,尙逭當被之律,頑然冥然,益增蹇慢之誅,國體公法,掃地無餘,此又非細故也。嗚呼,爵祿爲王者勵磨之具,而人臣辭受,每有出處之節,較量輕重之義,是故先正臣文正公宋時烈辭疏,有曰,世道旣下,古義漸晦,使臣只以束縛馳驟爲義,事君只以奔走唯諾爲恭,上下相徇,甚可寒心,臣每誦此言,粗勉自守之道,而亦願明主之無忽於斯義也。今若出而膺命,則廉防不可弁髦也,欲復申籲,則更安有未畢之蘊,尙冀分外之恩許乎?莫嚴之召命,屢臨而虛辱,臣罪至此,尤無以自贖,惟有屛跡窮山之中,泥首縮伏,恭俟嚴譴,庶可以少安微分,玆敢冒陳短章,仍尋鄕路。伏乞聖明,亟加嚴誅,以爲人臣慢命擅行者之戒焉,臣無任云云。
上在昌德宮。停常參·經筵。
王大妃殿,進御補中君子湯,前方中,加檳榔一錢,自今日一貼式,限三貼煎入事。榻前下敎
徐英輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常,未肅拜,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
朴周壽啓曰,來二十日輪對日次矣,敢稟。傳曰,當次人受點,後日次來待。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于朴周壽曰,只推。
朴周壽啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝卽牌招,以爲推移入直,何如?傳曰,允。
吏曹判書前望單子入之,李羲甲落點。
朴蓍壽啓曰,卽伏見公淸水使趙在昇,今春夏等褒貶啓本,則邊將,無一人居中居下,殊無嚴明殿最之意,推考,何如?傳曰,允。
又以禁衛營言啓曰,去夜初更量,幼學魚錫浩,被捉於本營巡邏,而係是士子,依例移送秋曹之意,敢啓。傳曰,知道。
上在昌德宮。停常參·經筵。
大殿誕日,王大妃殿·中宮殿·嘉順宮·世子宮,內閣·政院·朝廷二品以上·六曹堂上·奉朝賀口傳問安。答曰,知道。
大殿,內閣·政院·朝廷二品以上·六曹堂上·奉朝賀單子問安。答曰,知道。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
傳于愼宜學曰,政官牌招開政。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于愼宜學曰,只推。
愼宜學啓曰,吏曹判書李羲甲,參判洪羲臣牌不進推考傳旨,今方捧入,而開政命下之後,如是違牌,事甚未安,參議未差,判書·參判,竝卽更爲牌招,何如?傳曰,允。
又啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝更牌招,推移入直,何如?傳曰,允。
又以禮曹言啓曰,今六月十八日,大殿誕日,諸道所封賀箋中,慶尙左兵使金守基,以應封官,兼別軍職,故依例各爲封箋矣,一體看審捧入之意,敢啓。傳曰,知道。
朴蓍壽,以刑曹言啓曰,因禁衛營啓辭,去夜初更量,犯夜幼學魚錫浩,移送秋曹事,命下矣。魚錫浩,依更數,決笞三十度,放送之意,敢啓。傳曰,知道。
上在昌德宮。停常參·經筵。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
朴宗薰啓曰,右承旨朴周壽,今日不爲仕進,卽爲牌招,何如?傳曰,允。
又啓曰,吏曹判書李羲甲,參判洪羲臣再牌不進,推考傳旨,今方捧入,而開政命下之後,如是違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
以右承旨朴周壽牌不進罷職傳旨,傳于朴宗薰曰,只推。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。應敎金學淳,校理趙經鎭,副校理趙秀仁,修撰李鍾穆,旣有只推之命,竝更牌招,以爲推移入直,何如?傳曰,允。
朴宗薰啓曰,吏曹判書李羲甲,參判洪羲臣牌不進推考傳旨,今方捧入,而政命今已經宿,如是違牌,不卽承膺,事甚未安,竝更牌招,何如?傳曰,允。
又啓曰,吏曹判書李羲甲,參判洪羲臣再牌不進推考傳旨,今方捧入,而政命經宿,如是屢違,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書洪羲臣,三牌不進,推考傳旨,今方捧入,而開政命下,已至經宿,連事違召,事甚未安。判書陳疏,參判所當更請牌招,而係是一日四牌,何以爲之?敢稟。傳曰,更爲牌招。
傳于愼宜學曰,吏判批下牌招。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于愼宜學曰,只推。
徐英輔,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
右議政金思穆疏曰,伏以臣情危病苦,披瀝陳懇,庶幾憫覆之天,或垂體諒之恩,十行聖批,鄭重懇惻,責之以强引,勉之以國體,諄諄若耳提而面命,臣誠惶感抑塞,不知置身之所也。噫,人臣之仕止進退,各有其義,其貪戀祿位,全沒廉恥,鄙夫之患得失者,固不足言,而或未忍明時之便訣,或不敢嚴命之屢違,黽勉遲徊,因仍苟冒者,亦多有之,若此類,其意雖未必專在於貪戀,而不揆己分,蹲據高位,鍾鳴漏盡,夜行不休,其終也,重則自陷於大戾,輕則見斥於公議,及其罪著而名敗,辱身而負國,則與彼貪戀之鄙夫,抑有何分毫之差等哉?顧臣區區必退之義,固不待人言之有無,而有所加損,則隆旨開釋之下,今不必每事自引,以溷黈纊之聽,而惟其賤疾危惡之狀,臣於前疏,猥屑是懼,未敢一一煩陳,而最是痰火伏積之祟,卽臣平生貞痼之疾,近因跨朔霖暑,將攝失宜,外感蒸濕之氣,內傷食物之滯,重患泄痢,眞元澌脫,乘虛痰壅,胸膈痞結,痃癖衝亘,呼吸牽掣,飮啖全却,暈眩忒甚,篤老危疾,理必無幸,以若情病,下不可以冒沒仍據,上不可以循例敦迫,而一籲再籲,天聽愈邈,此殆臣命卒之秋也。矧今鼎席未備,機務委積,而臣又奄奄垂絶,昏無省覺,雖尋常簿書之微,裁斷無所,一任抛置,民國之憂,茫無涯畔,緣臣一人,重誤國事,臣罪至此,合置何辟?昨於慶辰,誠切起居,而委身床席,莫伸常分,情禮都缺,惶隕冞深。伏乞聖慈,遄降威罰,削臣虛縻之職,勘臣屢瀆之罪,俾得安意就盡,不勝大願,臣無任云云。答曰,省疏具悉卿懇。日昨之批,悉予敷心之諭矣。又見來章,愼節奉慮奉慮,一時美痾,自可差復,而見今廟謨積滯,次對久未爲之,俟少間,卽爲來會,弘濟國事,以副予如渴之望。仍傳于朴蓍壽曰,此批答,遣史官,傳諭于右議政。
吏曹判書李羲甲疏曰,伏以臣碌碌瑣瑣,無足備數於執事之末,而徒荷兩聖朝殊遇,推遷至此,自揆涯分,踰濫已極,竊嘗自矢於心曰,曾無尺寸之能,錙銖之才,可以裨補我治理,弘益我大猷,無寧辭尊居卑,辭富居貧,上不至玷汚朝著,下不至僇敗身名,庶可爲萬分一追先報今之道,斷斷此心,彼蒼可質,迺於日昨,忽叨誤恩,以臣爲吏曹判書,繼以開政有命,召牌荐臨,臣愕貽失圖,神識遁爽,不知措躬之所也。嗚呼,臣本世祿之裔,凡於官職,自無必辭之義,而況臣家之前後受恩,與天無極,燥濕不擇,夷險向前,卽臣平日之區區志願,則今於恩命之下,何敢爲逡巡退托之計,而第念見授之職,是何等重任也?銓衡庶品,淬礪一世,姑置勿論,卽其崇顯華要,自非凡百有位所可較議,今若榮寵是戀,分義是懼,顚倒承膺,有如閑司漫職之爲,則是自負其自矢之心也。其心不能自守,而謂可以事君者,臣未之聞也。抑臣亦四薦中一人耳,向來司直之言,亶出於爲朝廷愼惜名器之至意,如臣無似,而亦與是剡,則不可不謂之濫矣,如臣濫與而是剡遂多,則不可不謂之屑矣,若論濫屑之由,臣合爲首,此尤臣難冒之一端也。由前則素守不可以變改,由後則微諒不能無却顧,去就一款,實非可議於今日者,玆敢冒入文字,昻瀆崇嚴。伏乞聖慈,俯賜鑑諒,將臣新授職名,亟行鐫改,仍治臣瀆擾之罪,以肅朝綱,不勝大願,臣無任云云。答曰,省疏具悉。臺言,於卿別無所當,且大政迫頭,卽爲肅命。
上在昌德宮。停常參·經筵。
自辰時至未時,日暈。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
朴蓍壽啓曰,備邊司郞廳來言,今日賓廳日次,而大臣有身病不得來會云矣,敢啓。傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
愼宜學啓曰,藥房提調·副提調,持湯劑來待矣。傳曰,封入。
又啓曰,吏曹判書李羲甲牌不進,參判洪羲臣四牌不進推考傳旨,今方捧入,而開政命下,已至經宿,如是違牌,終不承膺,事體所在,誠極未安,判書更爲牌招,參判所當更請牌招,而係是一日五牌,何以爲之?敢稟。傳曰,更爲牌招。
又啓曰,玉堂上下番俱空,已至閱月,事甚未安。應敎金學淳,校理趙經鎭,副校理趙秀仁,修撰李鍾穆,旣有只推之命,竝更牌招,以爲推移入直,何如?傳曰,允。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于朴蓍壽曰,只推。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于愼宜學曰,只推。
愼宜學啓曰,吏曹判書李羲甲,參判洪羲臣牌不進推考傳旨,今方捧入,而開政命下,今已屢日,連事違召,終不承膺,事體所在,萬萬未安,竝更牌招,何如?傳曰,允。
又啓曰,吏曹判書李羲甲,參判洪羲臣再牌不進推考傳旨,今方捧入,而開政命下,已至多日,連事違召,終不承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
愼宜學,以內醫院都提調·提調意啓曰,外醫金殷相,議藥同參差下事,命下矣。依下敎,外醫金殷相,議藥同參差下,令該曹,口傳付軍職,冠帶常仕之意,敢啓。傳曰,知道。
吏曹口傳政事,平澤縣監李命運,抱川縣監尹大東相換。
兵曹口傳政事,副司勇單金殷相。
以全羅監司金敎根狀啓,全州府民家頹壓事,傳于申綋曰,聞甚矜惻,原恤典外,別加顧助事,分付。
以江原監司南履翼,狀啓,原州牧民家漂頹事,傳于申綋曰,聞甚矜惻,原恤典外,別加顧助事,分付。
愼宜學,以禮曹言啓曰,貞陵陵上莎草蹲縮處修改,待八月節候,擇日擧行事,前已啓下矣。修改吉日,令日官池景泌推擇,則來八月初三日辰時爲吉云,以此日時擧行,而謹稽謄錄,則陵上莎草修改時,有設都監擧行之例,有因特敎,勿設都監,政府以下,進去監董之例,今番則,何以爲之乎?敢稟。傳曰,政府以下進去。
朴蓍壽,以兵曹言啓曰,柝見諸道褒貶啓本,則開城留守尹益烈啓本中,白峙僉使姜洙昌,以束濕奚忽爲目,全羅右水使趙恩錫啓本中,古群山僉使金復淳,以苟恤軍民,宜勉廉謹爲目,慶尙左水使李觀植啓本中,西平浦萬戶李敏喆,以柔懦差欠爲目,則竝宜置中考,而置諸上考,北兵使趙岐啓本中,阿吾地萬戶康思儉,以烽卒把守,胡不勤察爲目,古豐山萬戶朴尙炫,奚論施措,盍察操束爲目,則竝宜置下考,而置諸中考,殊無嚴明殿最之意,各該守臣·帥臣,竝推考警責,白峙僉使姜洙昌,古群山僉使金復淳,西平浦萬戶李敏喆,竝中考施行,阿吾地萬戶康思儉,古豐山萬戶朴尙炫,竝下考施行,何如?傳曰,允。
又以兵曹言啓曰,黔毛浦萬戶趙德演,廢茂山萬戶康思學,以三年窠邊將,褒貶連二等居中,一中雖遇赦蕩滌,其不職可知,依例罷黜,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人,別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,慶尙監司金魯敬狀啓,道內別試武士入格人等,起送事纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士,更爲試取事,草記啓下矣,各以本道入格技藝試取,則興海閑良金益孫,片箭入格,永川閑良洪殷燮,寧海閑良朴宗永,講書入格,大丘閑良徐宅禹,片箭邊二中,徐斗榦司馬法略,仁同出身張東七,三略略,其所矢數講栍,比諸本道入格,皆未中式,慶州閑良崔善義,片箭不,慶山閑良石繼崇,鐵箭不,未入格者,竝依例給糧下送,而在前抄上武士試取時,武技之中式者,閑良直赴殿試,出身初仕調用,前銜復職承傳,能講與擧沙者,或直赴會試,或軍門調用,依判下擧行矣。今此金益孫·洪殷燮·朴宗永,旣已入格,則有不可混同下送,故別單書入之意,敢啓。傳曰,知道。
禁府啓目,順興前府使洪百儀原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,高敞縣監沈漢永原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,魯城前縣監李宜春,沔川前郡守洪醇浩等原情云云。問目內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,雙樹前中軍兪漢宗原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
丁丑六月二十日卯時,上御大造殿。藥房入診入侍時,提調金蓍根,副提調愼宜學,假注書金逸淵,別兼春秋鄭基善·金道喜,檢校待敎李龍秀,以次進伏,醫官吳千根·秦東秀·卞之錞·白時昌·權以中·李命運,以次進伏楹外訖。蓍根曰,庚炎轉甚,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿平服後,諸節一向平順乎?上曰,一樣矣。蓍根曰,嘉順宮氣候,何如?上曰,一樣矣。仍命入診,千根·東秀·之錞·以中·命運,以次診候退伏訖。千根曰,脈候左右三部調均,而左三部微有浮意,似或有外氣矣。東秀曰,脈候左右三部調均,而左三部稍高,似有微感,兼有暑滯之候矣。之錞曰,脈候左右三部調均,而左脈候,微有浮意,似有暑感之候矣。以中曰,脈候左右三部調均,而左三部稍有高闊,似或有微感之候矣。命運曰,脈候左右三部調均,而左三部微有浮意矣。上曰,別無感候,又無滯候矣,仍命醫官先退。千根等退出。蓍根曰,待令醫官李命運,除拜平澤縣監矣,待令醫官之爲遠道守令者,畿邑相換,多有已例,今亦依此爲之之意,分付銓曹,使之口傳擧行何如?上曰,依爲之。出擧條龍秀曰,御製會抄,自今日當爲始役,而御製中,在內未及下者,竝蒙頒下,然後可以擧行,故敢此仰達矣。上曰,從當下敎矣,進御香薷正氣散,自今日一貼式,限二貼煎入事。出榻敎王大妃殿進御補中君子湯,依前方自今日,五貼式,日次製入事。出榻敎上命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深五寸六分。夜自二更至二十二日開東,灑雨下雨,測雨器水深三分。
徐英輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
又啓曰,右承旨朴周壽,今日不爲仕進,卽爲牌招,何如?傳曰,許遞,前望單子入之。
愼宜學啓曰,吏曹判書李羲甲,參判洪羲臣三牌不進推考傳旨,今方捧入,而開政命下,已至多日,連事違召,無意變動,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,藥房提調·副提調,持湯劑來待矣。傳曰,封入。
傳于愼宜學曰,日前疏批後,右相想必幡然,而其間所患,亦已快復,次對當於數日內進定矣,此意遣史官傳諭,明日入來,議定湯劑事,亦爲一體傳諭。
承旨前望單子入之,李勉昇落點。
徐英輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐英輔曰,只推。
愼宜學啓曰,玉堂上下番俱空,已至閱月,事甚未安。應敎金學淳,校理趙經鎭,副校理趙秀仁,修撰李鍾穆,旣有只推之命,竝更牌招,以爲推移入直,何如?傳曰,允。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于愼宜學曰,只推。
徐英輔啓曰,新除授右承旨李勉昇,時在公淸道忠原地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,金履載落點。
事變假注書金輦書啓,臣於本月二十一日申時量,敬奉聖諭,馳往傳諭于中部壽進坊間洞契議政府右議政金思穆所住處,則以爲伏承史官,來宣聖諭,辭敎鄭重,至以次對之進定,湯劑之議定,勉臣入來,敦迫之旨,逈出常格,嘗藥之義,尤有所重,在臣道理,苟有可以一分進身之路,則曷敢不冒沒趨膺,而第念人臣事君之道,分義廉隅,有時乎迭相輕重,顧臣必退之情,已斷復冒之理,而加以篤老重疾,日阽危域,有非時月之間,所可差完,以若奄奄垂絶之喘,萬無束帶趨簉之望,恩召之下,罪犯慢蹇,伏地戰慄,不知所達云矣,敢啓。答曰,知道。數日以來,有滯感之症,連服正氣散,姑無差效,此時都相,無端强引,而不入來,事體豈無未安乎?湯劑待卿入來議定事,分付,爾其更爲傳諭。
以京畿監司李魯益狀啓,麻田郡守申顯祿,身病沈重,萬無察任之望,不得已罷黜事,傳于愼宜學曰,令該曹,口傳差出,催促下送。
兵曹口傳政事,副護軍單朴周壽。
徐英輔,以兵曹言啓曰,今六月十七日,武臣堂上祿試射,以後日退行事,草記蒙允矣,今二十二日設行,而試官望,備擬以入之意,敢啓。傳曰,知道。
又以兵曹言啓曰,今六月二十一日,武臣賓廳講書時,宣傳官尹喜謙,通鑑第一卷不通,依定式,推考警責,何如?傳曰,允。
禁府啓目粘連,向前李宜春·洪醇浩等亦,飢歲之未準捧還,自是列邑之通患,未捧不敢據實懸錄,亦非欺蔽之本意,而律以經法,終難免襲謬不職之失,竝只以此照律,何如?判付啓,依允。
又啓目粘連,向前洪百儀亦,殺獄事體,在所審克,亂民擅殺,大關後弊,原其事情,設有意見,其在重獄體之道,固當具格報營,益致審愼,而不此之爲,乘快擅決,終難免疎率之失,以此照律,何如?判付啓,依允。又啓目粘連,向前兪漢宗亦,餉穀法意,本自嚴重,而照察不明,奸竇未塞,道査論列,不啻丁寧,囚供自明,不足取信,以此照律,何如?判付啓,依允。又啓目粘連,向前沈漢永亦,流來反逋,旣未準捧,律以糴法,豈曰無罪,而統計所捧,不爲不多,廟堂覆奏,亦已經勘,今不可以一事再論,分揀放送,何如?判付啓,依允。又啓目粘連,濟州牧放未放修啓冊子中,本府所管定配罪人未放秩李致薰,依啓聞施行爲白乎旀,他餘罪人,令刑曹,稟處,何如?判付啓,依允。
上在昌德宮。停常參·經筵。
自巳時至人定,灑雨下雨,測雨器水深四寸一分。自人定至夜四更,灑雨下雨,測雨器水深六分。
藥房提調金蓍根,副提調愼宜學啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐英輔啓曰,右承旨金履載,今日不爲仕進,卽爲牌招,何如?傳曰,允。
又啓曰,吏曹判書李羲甲,參判洪羲臣牌不進推考傳旨,今方捧入,而開政命下,今已屢日,而連事違召,終不承膺,事體所在,萬萬未安,竝更牌招,何如?傳曰,允。此吏判之如是屢違何也?向來臺言,以其數多,謂之濫屑,則不過不知已例而然也,被薦諸人,有何可引之義乎?誠無所當,卽爲入來肅命。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝更牌招,以爲推移入直之地,何如?傳曰,允。
事變假注書金輦書啓,臣於本月二十二日寅時量,敬奉聖諭,馳往傳諭于中部壽進坊間洞契議政府右議政金思穆所住處,則以爲史官又臨,聖諭冞勤,奉讀惶隕,五內失守,到此地頭,他何可暇顧,而目下病狀,轉益危苦,實無蠢動之望,分義掃地,罪合萬殞,伏地戰灼,惟願遄彼嚴誅云矣,敢啓。答曰,知道。見此附奏,大臣病患中,何以强其勞動乎?俟間入來,議定湯劑事,更爲傳諭。
愼宜學啓曰,卽者義禁都事來言,右議政金思穆,今方胥命於金吾門外,係是大臣去就,敢啓。傳曰,知道。
又啓曰,卽者議政府錄事來言,右議政金思穆,以爲伏奉批旨,有非臣子所敢承聞者,萬萬震剝,求死不得,走伏金吾,恭俟斧鉞之誅云,仍納命召,何以爲之?敢稟。傳曰,卽爲還第事,遣史官傳諭,仍傳命召。
又啓曰,藥房提調·副提調,持湯劑來待矣。傳曰,封入。
又啓曰,右議政金思穆,又使錄事來言,雖伏承還第之命,衷情轉益震隕,泥首金吾,恭俟嚴誅云,仍納命召,何以爲之?敢稟。傳曰,安心還第事,遣史官傳諭,仍傳命召。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于金履載曰,只推。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝更牌招,以爲推移入直之地,何如?傳曰,允。
又啓曰,吏曹判書李羲甲,參判洪羲臣牌不進推考傳旨,今方捧入,而開政命下,已至多日,連事違召,終不承膺,事體所在,誠極未安,竝更牌招,何如?傳曰,允。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于朴蓍壽曰,只推。
傳于愼宜學曰,此大臣,無可引之義,而終不入來,故俄有附奏之批矣,因此胥命〈尤是〉過中之擧,卽爲安心還第,待明朝入來承候,議定湯劑事,爾其更爲傳諭。
吏曹口傳政事,以趙湕爲麻田郡守。
以麻田郡守望單子,傳于金履載曰,始興縣令未差之代,令該曹,口傳差出,催促下送。
吏曹口傳政事,以任禹常爲始興縣令。
以慶尙左水使李觀植狀啓,蔚山·機張,封山失火根因,終未査得,惶恐待罪事,傳于愼宜學曰,勿待罪事,回諭。
愼宜學,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
禁府照目粘連,順興前府使洪百儀矣,本府議啓內,殺獄事體,在所審克,亂民擅殺,大關後弊,原其事情,設有意見,其在重獄體之道,固當具格報營,益致審愼,而不此之爲,乘快擅決,終難免疎率之失,以此照律罪,杖六十收贖,奪告身一等,私罪,奉敎依允爲旀,功減一等爲良如敎。又照目粘連,魯城前縣監李宜春,沔川前郡守洪醇浩等矣,本府議啓內,飢歲之未準捧還,自是列邑之通患,未捧之不能據實懸錄,亦非欺蔽之本意,而律以經法,難免襲謬,不職之失,竝只以此照律罪,各杖八十收贖,奪告身三等,竝只私罪,奉敎依允爲旀,洪醇浩段,功減一等爲良如敎。又照目粘連,雙樹前中軍兪漢宗矣,本府議啓內,餉穀法意,本自嚴重,而照察不明,奸竇未塞,道査論列,不啻丁寧,囚供自明,不足取信,以此照律罪,杖八十收贖,奪告身三等,私罪,奉敎依允爲旀,功議各減一等爲良如敎。
丁丑六月二十二日辰時,上御大造殿。藥房入診入侍時,提調金蓍根,副提調愼宜學,假注書金逸淵,記注官曺錫鯤·李衡柱,檢校待敎李龍秀,以次進伏。醫官吳千根·秦東秀·卞之錞·李彦厚·權以中·金命運·朴器成·金殷相,以次進伏楹外訖。蓍根曰,庚炎轉甚,聖體,若何?上曰,一樣,而各殿宮氣候皆一樣矣。仍命入診。蓍根曰,新差醫官金殷相,亦爲待令矣。上曰,一體入診,可也。千根等,以次診候訖,退伏奏曰,脈候左右三部調均矣。蓍根,問于諸醫官曰,湯劑可以議定乎?千根等曰,退出可以議定矣。上命醫官先退,千根等退出。蓍根曰,湯劑待都提調入來後,有議定之命,而以身病,不得入來云矣,湯劑議入,不容少緩,故敢此仰達矣。上曰,出去待都提調入來,議定,可也。進御香薷蔘蘇飮,一貼煎入事。出榻敎上命退,諸臣以次退出。
上在昌德宮。停常參·經筵。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
金履載啓曰,吏曹判書李羲甲,參判洪羲臣再牌不進推考傳旨,今方捧入,而開政命下,已至多日,如是違牌,終不承膺,事體所在。極爲未安,判書陳疏,參判所當更請牌招,而係是一日三牌,何以爲之?敢稟。傳曰,判書疏批已下,與參判更爲牌招。
事變假注書金輦書啓臣於本月二十三日丑時量,敬奉聖諭,馳往傳諭于中部壽進坊間洞契議政府右議政金思穆所住處,則以爲史官又臨,恩諭冞勤,無狀賤臣,何以得此?奉讀未半,感淚如瀉,謹當忍死扶曳,趨簉藥院,仰伸起居之忱云矣,敢啓。傳曰,知道。
傳于愼宜學曰,藥房入侍。
愼宜學啓曰,藥房三提調,持湯劑來待矣。傳曰,封入。
以應敎金學淳,校理趙經鎭,副校理趙秀仁,修撰李鍾穆再牌不進,罷職傳旨,傳于金履載曰,只推。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝卽牌招,推移入直,何如?傳曰,允。
又啓曰,吏曹判書李羲甲,參判洪羲臣牌不進推考傳旨,今方捧入,而政命已至多日,一向違牌,無意承膺,事體所在,誠甚未安,竝更牌招,何如?傳曰,允。
傳于愼宜學曰,藥房入侍。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于朴蓍壽曰,只推。
以江原監司南履翼狀啓,襄陽府民家漂頹事,傳于徐英輔曰,聞甚矜惻,原恤典外,別加顧助事,分付。
金履載,以禮曹言啓曰,卽接宗廟署所報,則去夜雨後,待平明奉審,則永寧殿第六室龕內東邊斑子一井穿破,土塊墜落於神榻前云矣。莫重殿內,有此土塊墜落之患,萬萬驚悚,不可無慰安之擧,永寧殿慰安祭,不卜日今二十五日設行,修改之節,臣曹與本署提調,眼同奉審後,稟處,何如?傳曰,允。
又以禮曹言啓曰,卽接社稷署所報,則今番雨後,本署神室內南邊第五椽第七椽間滲漏,神室外簷二處,大段滲漏云矣,莫重神室,若是滲漏,移安修改,不容少緩,而見今霖雨,猶未快霽,姑待快晴,擇日擧行,何如?傳曰,允。
愼宜學,以御營廳言啓曰,本廳千摠閔亨默,身病甚重,勢難察任,改差,何如?傳曰,允。
吏曹判書李羲甲疏曰,伏以臣承必不敢當之命,有必不敢出之情,猥將咫尺之守,冒干九重之聽,固知誠淺辭拙,有不足以上格宸聰,而竊庶幾上天至仁,無物不遂,鞶帶之禠,齋沐以俟,及奉聖旨,乃復以卽爲肅命爲敎,臣徊徨抑塞,因極無所,蹙伏戰懼,莫省攸措,繼又伏奉今日傳敎下者,首尾五十有四言,開釋慰勉,鄭重諄複,臺臣疏語之本意,臣等逡巡之私情,俯燭無餘,臣雙擎九頓,竊不勝欽仰感激之至。顧臣一身,非臣之有,磨放赴蹈,義不敢辭。苟有一分承膺之望,則今於恩言之下,其何敢更事違逋,迷不知變,甘自陷於力抗朝命之科哉?區區自來之所守,目下之微諒,已陳於日昨辭本,今不敢復爲加疊,重犯瀆撓,而臣之叨是職。以來,竊聽道路之輿誦,則咸曰前人旣蒙體諒之恩,此人亦是已遞之官,萬口沕然,不詢而同。凡人之出處行止,如其面之不同,官職去就,何嘗無或同或異,而輿誦之視臣去就,作爲鐵限者,蓋以其所遇之地,無同異之可言故耳。前人旣力辭之矣,聖明旣曲諒之矣,而今於臣,則不惟不賜曲諒,乃使不敢力辭,臺言一也,或見諒而或不見諒,辭懇一也,或得伸而或不得伸,臣愚死罪,是誠獨置臣於四維之外,而不欲施以一視之澤也。卽臣之抑鬱惶隘,固不足恤,而雖尋常同朝之士,其將曰是夫也,忱誠未孚於上,故朝家不復以四維責之,堂堂淸朝,安有如許銓長云爾?臣於此,雖欲貪榮冒寵,强顔出脚,其勢亦末由也已。左右思惟,蠢動無望,而積犯違傲,義分全虧。伏願聖明,亟降威罰,以爲爲人臣孤恩慢命者之戒,不勝至祝,臣無任云云。答曰,省疏具悉。前人事,予之處分,以其行公之人,强爲奉牌故也,何嘗體諒其情乎?所遇之地,果如卿言,卿若出肅,則無論前人與他人,豈有永劃之理,所引萬萬過當,卽爲入來肅命。
丁丑六月二十三日辰時,上御大造殿。藥房入侍時,都提調金思穆,提調金蓍根,副提調愼宜學,假注書金逸淵,記注官李衡柱,記事官李湜,檢校待敎李鶴秀,以次進伏,醫官吳千根·秦東秀·李命運,以次進伏楹外訖。思穆曰,夜間,聖體,若何?上曰,一樣矣。寢睡·水刺之節,何如?上曰,與昨一樣矣。仍命入診,千根等,以次診候訖。千根曰,脈候左右三部調均,而尙有浮數之氣矣。東秀曰,脈候左右三部調均,而比昨日稍有浮大矣。命運曰,脈候左右三部調均,而左三部,微有浮數矣。思穆,問于諸醫官曰,湯劑可以議定乎?千根等曰,退去當議定矣。上命醫官先退,千根等退出。思穆曰,近日日候陰濕,蒸熱太甚,今入殿內,益覺薰熱,而殿下亦知之乎?詳承諸節然後,湯劑可以議定矣。上曰,知之矣。思穆曰,暑感調攝,尤爲極難,雖進湯劑,差勝之道,專在於調理之得宜矣。思穆曰,臣之情勢,殿下亦洞燭矣,今日又有入來湯劑議定之命,故蒼黃承命,繼登前席,竊有所區區私懇,而靜攝中,煩瀆極爲惶悚,故不敢仰奏矣。上曰,出去議定湯劑,可也。進御香薷蔘蘇飮,依前方一貼煎入事。出榻敎上命退,諸臣以次退出。
丁丑六月二十三日申時,上御大造殿。藥房入侍時,都提調金思穆,提調金蓍根,副提調愼宜學,假注書鄭煥義,記注官李衡柱,記事官李湜,檢校待敎朴宗薰,以次進伏。醫官吳千根·秦東秀·李命運,以次進伏楹外訖。思穆曰,午間調攝中諸節若何?上曰,一樣矣。思穆曰,寒熱往來之症,何如?上曰,一樣矣。仍命醫官入診,千根等,以次診候訖。千根曰,脈候左右三部調均,而浮數之氣,比朝差勝矣。東秀曰,脈候左右三部調均,而浮大之氣,比朝差勝矣。命運曰,脈候左右三部調均,而左脈浮數之氣,比朝差勝矣。思穆曰,水刺之節,何如?上曰,一樣矣。思穆曰,汗候,何如?上曰,一樣矣。仍命醫官先退,千根等,以次退出。上曰,今日則湯劑不爲更服乎?思穆曰,待明朝入診,詳探諸節後,更爲議定矣。上曰,唯。仍命退,諸臣以次退出。
上在昌德宮。停常參·經筵。
夜五更,灑雨下雨,測雨器水深一分。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
愼宜學啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金履載曰,禮房承旨,馳詣永寧殿,奉審摘奸以來。
傳于愼宜學曰,藥房入侍。
愼宜學啓曰,藥房三提調,持湯劑來待矣。傳曰,封入。
朴宗薰啓曰,吏曹判書李羲甲,參判洪羲臣再牌不進,推考傳旨,今方捧入,而開政命下,已至多日,一向違召,誠極未安,所當更請牌招,而係是一日三牌,何以爲之?敢稟。傳曰,更爲牌招。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于金履載曰,只推。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝卽牌招,推移入直,何如?傳曰,允。
朴宗薰啓曰,吏曹判書李羲甲,參判洪羲臣牌不進推考傳旨,今方捧入,而政命旣至屢日,連事違召,無意承膺,揆以事體,誠極未安,更卽牌招,何如?傳曰,允。
傳于愼宜學曰,藥房入侍。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于朴蓍壽曰,只推。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于金履載曰,只推。
朴宗薰啓曰,吏曹判書李羲甲,參判洪羲臣再牌不進,推考傳旨,今方捧入,而政命已經多日,一向違召,終不承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
金履載,以禮曹言啓曰,卽接健陵參奉所報,則去夜雨後,陵上莎草,自申方至辰方,營造尺長,或爲一二尺,廣爲四十五尺蹲縮云,萬萬驚悚,慰安祭,不卜日今二十七日,當爲設行,而忌辰祭,只隔一日,連日設行,反涉瀆䙝,今二十八日忌辰祭,兼行,祝文中,措辭添入,修改之節,政府以下,進詣奉審後,稟處,何如?傳曰,允。
金履載啓曰,卽者議政府錄事來言,健陵陵上莎草蹲縮處奉審,政府以下,當爲進去,而領議政·左議政未差,右議政金思穆,以藥院提調,方在朝夕承候中,何以爲之?敢稟。傳曰,原任大臣進去。
金履載,以禮曹言啓曰,傳曰,健陵陵上莎草,蹲縮後,慰安祭不卜日今二十七日,設行事,命下矣。祝文,令藝文館撰出事,分付,何如?傳曰,允。
又以禮曹言啓曰,臣德潤,與本署提調臣南公轍,進詣永寧殿奉審,則第六室龕內,仰土年久,剝落於斑子上,致有此穿破墜落之境,修改之節,似當待晴卽爲擧行,而此與滲漏有間,姑待秋奉審,執頉修改,恐合事宜,何以爲之乎?敢稟。傳曰,依此爲之。
以漢城府頹壓別單,傳于徐英輔曰,恤典,令該廳,卽爲分給事,分付。
以平安監司徐有聞狀啓,寧遠郡民家漂頹,人物壓死事,傳于徐英輔曰,聞甚矜惻,原恤典外,別加顧助,壓死人處,如有生前身還布,竝蕩減事,分付。
丁丑六月二十四日辰時,上御大造殿。藥房入侍時,都提調金思穆,提調金蓍根,副提調愼宜學,假注書金逸淵,別兼春秋鄭基善·金道喜,檢校待敎朴宗薰,以次進伏,醫官吳千根·秦東秀·權以中·李命運,以次進伏楹外訖。思穆曰,夜間諸節若何?上曰,一樣矣。思穆曰,昨日湯劑進御之後,諸節益有差勝乎?上曰,一樣矣。思穆曰,寢睡之節,何如?上曰,一樣矣。仍命醫官入診,千根等,以次診候訖。千根等曰,脈候左右三部調均,而左脈候,比昨日夕承候時,稍有差勝,浮數之氣,尙微有矣。思穆曰,俄者閤外聞禮曹草記入啓允下者,健陵陵上莎草蹲縮後,慰安祭兼行於忌辰大祭云矣。慰安祭,例爲不卜日設行,遲却一日,以待忌辰日兼行,恐爲未安,故敢此仰達矣。上命書傳敎曰,健陵陵上莎草蹲縮後,慰安祭,不卜日以二十七日設行。蓍根曰,齋日不遠,各殿宮二錢重人蔘·粟米飮,依例煎入之意,敢達矣。上曰,唯,進御加味不換金散,一貼煎入。出榻敎上命醫官先退,千根等退出。又命退,諸臣以次退出。
丁丑六月二十四日申時,上御大造殿。藥房入侍時,都提調金思穆,提調金蓍根,副提調愼宜學,假注書金逸淵,記注官曺錫鯤,別兼春秋金道喜,直提學金履喬,以次進伏,醫官吳千根·秦東秀·卞之錞·權以中·李命運·金殷相,以次進伏楹外訖。思穆曰,午間諸節若何?上曰,一樣矣。思穆曰,湯劑進御之後,諸節有顯勝之效乎?上曰,別無顯勝矣。思穆曰,醫官診候似好矣。上曰,唯。千根等,以次診候訖。千根曰,脈候左右三部調均,而晩後,則比朝稍有浮數矣。東秀曰,脈候左右三部調均,而左脈候,稍數矣。之錞曰,脈候左右三部調均,而尙有浮數矣。以中曰,脈候左右三部調均,而數意,比朝無減矣。命運曰,脈候左右三部調均,而浮數之氣,比朝稍高矣。殷相曰,脈候左右三部調均,而比日前入診時,稍有差勝矣。思穆曰,伏聞有寒熱往來之候云,寒熱候往來之時,其間遲速,何如?上曰,不甚大段矣。思穆曰,今日何水刺進御乎?上曰,如前進飯矣。思穆曰,口味無損節乎?上曰,如常矣。蓍根曰,有汗候乎?上曰,別無汗候矣。思穆曰,湯劑,待明日入診,詳承夜間諸節,然後議定似好矣。上曰,唯。仍命醫官先退,千根等退出。又命退,諸臣以次退出。
上在昌德宮。停常參·經筵。
自開東至巳時,灑雨下雨,測雨器水深四寸三分。
藥房都提調金思穆,提調金蓍根,副提調愼宜學啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
愼宜學啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
金履載啓曰,健陵慰安祭傳香時刻已過,而獻官申絢,以其身病,陳疏到院,故原疏纔已退却矣,雖未知病勢之如何,而晩始陳疏,以致受香之過時,事體萬萬未安,從重推考,該曹之不善塡差,亦不可無警,當該堂上推考,而受香萬萬時急,原單子,使之改付標以入,何如?傳曰,允。
傳于金履載曰,直提學李存秀,馳詣健陵,奉審摘奸,顯隆園·華寧殿,一體奉審以來。
金履載啓曰,吏曹判書李羲甲,政命已至屢日,而謂有情勢,奉牌闕外,無意承膺,事體所在,極爲未安,參判洪羲臣,亦爲奉牌,竝推考,何如?傳曰,嚴飭入來。
愼宜學啓曰,藥房三提調,持湯劑來待矣。傳曰,封入。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝卽牌招,推移入直,何如?傳曰,允。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于金履載曰,只推。
傳于愼宜學曰,藥房入侍。
愼宜學啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣,依定式,除標信開閉之意,敢啓。傳曰,知道。
金履載,以禮曹言啓曰,各陵園墓,六朔焚香,受香兩官中,一員當爲陪往,而光陵令有闕未差,參奉今方入直,受香無人,本陵令未差之代,卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以盧命鼎爲光陵令。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于朴蓍壽曰,只推。
愼宜學啓曰,卽伏見刑曹坐不坐單子,則以詞訟劇地,連三日不坐,委屬可悶,應頉外當該堂上,推考警責,何如?傳曰,允。
以漢城府民家頹壓別單,傳于徐英輔曰,恤典,令該廳,卽爲分給事,分付。
金履載,以禮曹言啓曰,卽接宗廟署所報,則今日大雨後,宗廟南神門西邊內墻外面一間頹圮,永寧殿南神門西邊內墻一間全然頹圮云矣。莫重之地,有此頹圮之患,殊極驚悚。宗廟內墻頹圮處,則乃是外面,例無慰安之節,永寧殿內墻頹圮處,則當有慰安之擧,而再昨日因殿內斑子有頉,今日已行慰安祭矣。在前如此之時,三日之內,則不設再擧,已有前例,慰安祭不爲磨鍊,修改等節,待潦雨之快晴,擇日擧行,何如?傳曰,允。
愼宜學,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
丁丑六月二十五日辰時,上御大造殿。藥房入診入侍時,都提調金思穆,提調金蓍根,副提調愼宜學,假注書金逸淵,記注官李衡柱,別兼春秋鄭基善,檢校待敎朴宗薰,以次進伏。醫官吳千根·秦東秀·權以中·李命運·金殷相,以次進伏楹外訖。思穆曰,夜間諸節若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。仍命醫官入診,千根等,以次診候訖。千根曰,脈候左右三部調均,而數意如昨朝一樣矣。東秀曰,脈候左右三部調均,而左三部浮數之意,稍減矣。以中曰,脈候左右三部調均,而數意,比昨日夕承候時,稍減矣。命運曰,脈候左右三部調均,而浮數之意,比昨稍減矣。殷相曰,脈候左右三部調均,而數意快減矣。上命醫官先退,千根等退出。思穆曰,今日又當夕承候,詳承午間諸節,似好矣。上曰,唯。進御加味不換金散,前方中加前胡七分,一貼煎入。出榻敎王大妃殿進御二錢重人蔘粟米飮,自今日一貼式,限四貼煎入。出榻敎嘉順宮進服二錢重人蔘粟米飮,自今日,一貼式,限四貼煎入。出榻敎上命退,諸臣以次退出。
丁丑六月二十五日申時,上御大造殿。藥房入侍時,都提調金思穆,提調金蓍根,副提調愼宜學,假注書鄭煥義,記注官曺錫鯤,別兼春秋鄭基善,檢校直閣鄭元容,以次進伏。醫官吳千根·秦東秀·卞之錞·權以中·李命運·李彦厚·金殷相,以次進伏楹外訖。上曰,大臣何以奉審乎?思穆曰,朝値大雨,似可遲滯矣。思穆曰,晩後諸節若何?上曰,一樣矣。思穆曰,診候,何如?上曰,唯。千根等,以次診候訖。千根曰,脈候左右三部調均矣。東秀曰,脈候左右三部調均矣。之錞曰,脈候左右三部調均矣。以中曰,脈候左右三部調均矣。命運曰,脈候左右三部調均矣。彦厚曰,脈候左右三部調均,而比昨日申後,顯有差勝之效矣。殷相曰,脈候左右三部調均矣。上命醫官先退,千根等以次退出。思穆曰,水刺之節,何如?上曰,如前一樣矣。上曰,大臣今日不能得達乎?思穆曰,明日午間,似可入來矣。上仍命退,諸臣以次退出。
上在昌德宮。停常參·經筵。
自辰時至未時,日暈兩珥。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
金履載啓曰,吏曹判書李羲甲,參判洪羲臣,特敎嚴飭之下,一向奉牌,無意變動,事體所在,極爲未安,竝從重推考,何如?傳曰,允。
傳于愼宜學曰,藥房入侍。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝卽牌招,推移入直,何如?傳曰,允。
又啓曰,吏曹郞廳來言,始興縣令任禹常,諫院則旣以署經,而憲府尙未署經云,除在外外,未肅拜人員,竝卽牌招,以爲備員署經之地,何如?傳曰,一司除署經。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于金履載曰,只推。
傳于愼宜學曰,藥房入侍。
金履載啓曰,吏曹判書李羲甲,特敎嚴飭之下,謂有情勢,一直奉牌,終無變動,事體道理,俱極未安,從重推考,何如?傳曰,允。
朴蓍壽啓曰,卽伏見統制使徐春輔今春夏等褒貶啓本,則邊將,無一人居中居下,殊無嚴明殿最之意,推考警責,何如?傳曰,允。
以漢城府民家頹壓別單,傳于徐英輔曰,恤典,令該廳,卽爲分給事,分付。
以漢城府民家頹壓別單,傳于徐英輔曰,恤典,令該廳,卽爲分給事,分付。
金履載,以禮曹言啓曰,今此宗廟永寧殿,秋享大祭祭官中,時無職名人員,令該曹,口傳付軍職,何如?傳曰,允。
愼宜學,以兵曹言啓曰,今六月二十六日戊戌辰正一刻七分,立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
摘奸宣傳官趙台和書啓。臣於本月二十五日午時量,以頹壓摘奸事,敬奉聖敎,仍往東部門內,遍行坊曲,逐戶看審後,轉向門外,亦爲逐戶詳察是白遣,全壓頹壓水沈等民戶,一一區別,開錄于左是白乎旀,人命段,別無致傷是白齊。答曰,恤典,令該廳,卽爲分給事,分付。
摘奸宣傳官金鎰書啓,臣於本月二十五日午時量,以頹壓摘奸事,敬奉聖敎,馳往中部字內,遍行坊曲,逐戶詳察是白乎,則全壓爲一處,半壓爲七處是乎等以,竝爲開錄于左是白乎旀,頹壓之際,人物段,別無致傷是白齊。答曰,恤典令該廳卽爲分給事,分付。
摘奸宣傳官李溟游書啓,臣於本月二十五日午時量,以頹壓摘奸事,敬奉聖敎,馳往北部門內,遍行坊曲,逐戶看審後,轉向門外,亦爲逐戶詳察是白遣,全壓頹壓水沈等民戶,一一區別,開錄于左是白乎旀,人命段,別無致傷是白齊。答曰,恤典,令該廳,卽爲分給事,分付。
靑城尉沈能建疏曰,伏以臣,卽伏見吏曹名帖,以臣見差宗廟秋享大祭初獻官預差矣。誓戒在卽,而第臣狗馬賤疾,當此潦濕之際,添以泄痢之症,晝宵登溷,殆不知數,精神有時昏瞀,行步無路强作,駿奔禮重,義當竭蹶,而實病如右,顚仆是懼,況此病形穢惡,肅肅淸廟,自力無望,忙陳短章,仰瀆崇嚴,亟令該曹,趁卽變通,俾無窘急之弊,仍治臣瀆擾之罪,以肅朝綱,千萬幸甚,臣無任云云。答曰,省疏具悉卿懇。疏辭,許令該曹,改付標。仍傳于金履載曰,此批答,遣史官,傳諭于靑城尉。
工曹參判金命燮疏曰,伏以臣於病伏之中,卽伏見吏曹名帖,則以臣塡差於懿陵忌辰大祭獻官矣。臣竊自念餘生無多,竭力於駿奔之地,亦且幾時,一縷未盡之前,耿耿寸忱,以是爲塵剎之效矣。其柰氣與年衰,病與心違,雖於稍安之時,猶難自力,而當此潦濕之交候,暑霍吐瀉,不時發作,度數無常,藥飮莫通,以至風熱上升,兩眼浮高,咫尺不辨,有時昏塞,轉側隨人,于今三日矣。以此朝夕難支之狀,萬無時日蠢動之望,一日淸齋,半夜將事,初非可論,陳章煩懇,極知猥越,而疾痛必呼,彝性則然,玆敢倩人構草,疾聲仰籲於紸纊之下。伏乞天地父母,哀之憐之,亟賜變通,以重祀典,仍治臣瀆擾之罪,以肅朝綱焉,臣無任云云。答曰,省疏具悉。疏辭許令該曹改付標。
丁丑六月二十六日卯時,上御大造殿。藥房入侍時,都提調金思穆,提調金蓍根,副提調愼宜學,假注書金逸淵,記事官李湜,別兼春秋金道喜,檢校直閣鄭元容,以次進伏。醫官吳千根·秦東秀·李命運·金殷相,以次進伏楹外訖。思穆曰,今日雨餘日候過涼矣,夜間諸節若何?上曰,一樣矣。寢睡之節,何如?上曰,一樣矣。仍命入診,千根等,以次診候訖。千根曰,脈候左右三部調均,而數意頓勝矣。東秀曰,脈候左右三部調均,而浮數之氣,比昨快差矣。命運曰,脈候左右三部調均,而數意快勝矣。殷相曰,脈候左右三部調均,而數意,今日則差勝矣。思穆曰,診候後,繼爲察色似好,使諸醫官,仰瞻天顔,何如?上可之。千根等,以次仰瞻訖。上命醫官先退,千根等退出。思穆曰,本院醫書,多有散秩,令板本所在邑,印出上送之意,知委,何如?上曰,依此爲之。仍命退,諸臣,以次退出。
丁丑六月二十六日申時,上御大造殿。藥房入侍時,都提調金思穆,提調金蓍根,副提調愼宜學,假注書鄭煥義,記事官李湜,別兼春秋金道喜,檢校直閣鄭元容,以次進伏。醫官吳千根·秦東秀·李命運·金殷相,以次進伏楹外訖。思穆曰,晩後諸節若何?上曰,一樣矣。思穆曰,醫官旣已待令矣,入診,何如?上曰,唯。千根等,以次診候訖。千根曰,脈候左右三部調均矣。東秀曰,脈候左右三部調均矣。命運曰,脈候左右三部調均矣。殷相曰,脈候左右三部調均矣。上命醫官先退,千根等,以次退出。思穆曰,今日則如前開門,其或差晩乎?上曰,入侍時始開之矣。思穆曰,差勝後,調攝尤難,當其衣帶脫着之時,勿爲少忽焉。上曰,今日則湯劑,不復進御乎?思穆曰,問于諸醫官,則以和解之劑,進御則貼數甚多,以補益之劑進御,則似爲太急云矣,故今姑停止,以俟動靜矣。上曰,然則明朝承候時,詳議以入,可也。仍命退,諸臣以次退出。
上在昌德宮。停常參·經筵。
金履載啓曰,來初一日,輪對日次矣,敢稟。傳曰,當次人受點,後日次待令。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常,未肅拜,監察茶時之意,敢啓。傳曰,知道。
金履載啓曰,吏曹判書李羲甲,特敎嚴飭,已有日矣,而一向奉牌,終不承膺,事體道理,萬萬未安,從重推考,何如?傳曰,允。
傳于愼宜學曰,藥房入侍。
愼宜學啓曰,藥房三提調,持人蔘·粟米飮來待矣。傳曰,封入。
傳于朴蓍壽曰,奉審大臣以下留待。
傳于朴蓍壽曰,奉審大臣以下,入侍。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝卽牌招,推移入直,何如?傳曰,允。
以應敎金學淳,校理趙經鎭,副校理趙秀仁,修撰李鍾穆牌不進罷職傳旨,傳于金履載曰,只推。
金履載啓曰,吏曹判書李羲甲,開政有命,今旣浹旬,特敎嚴飭,亦至多日,而一直奉牌,終無變動,事體道理,誠極未安,從重推考,何如?傳曰,允。
愼宜學啓曰,卽伏見黃海兵使徐有鳳今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
又啓曰,卽伏見黃海水使許溟,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以漢城府民家頹壓別單,傳于朴蓍壽曰,恤典,令該廳,卽爲分給事,分付。
以漢城府民家頹壓別單,傳于朴蓍壽曰,恤典,令該廳,卽爲分給事,分付。
以漢城府民家頹壓別單,傳于朴蓍壽曰,恤典,令該廳卽爲分給事,分付。
金履載,以吏曹言啓曰,今此園所朔祭典祀官兼大祝,以前縣監許珩塡差,而時無職名,令該曹,口傳付軍職,何如?傳曰,允。
兵曹口傳政事,大護軍單鄭尙愚,副司果單許珩。
朴蓍壽,以戶曹言啓曰,卽接聖堂倉差使員所報,則以爲本倉漕船中暑字船,到通津地境,爲潦水所傷,船板拆裂,水入船中,犯及穀物,故卽欲發民缷下,則浦民輩,視若尋常,無意奔捄,畢竟所浸,幾至半船,所浸穀物,從便改色於當該沙格,亦多已例,故方欲依此擧行,而地方官,以爲水浸之穀,便是拯米,不可不分給地方民人,半日相持,竟歸於民分之境,乾米,亦以本船載納,無所不可,而地方官,亦以爲濕米,旣以拯劣例分給,則乾米,當自地方官上納云,不得已竝乾濕米太,付之本官云矣。漕船水沈,旣在於掌內地方,而不卽發民救護,至於畢竟浸濕者,已極駭然,濕米之改色上納,乾米之還載本船,俱是領運差員,主張從便擧行,自是已例,而地方官之從中阻當,半日相持,必以拯劣例,分俵於民人,竝與乾米而無端執留,使不得載納,事未前有,萬萬駭怪,當該地方官,通津府使具縉,爲先罷黜,令該府,拿問定罪,乾浸穀物,竝卽還給於領運差員,使之依例上納,且以領運差員言之,地方官之勒執,係是違格,而始雖據理爭執,終不免遽然出付者,亦甚駭然,當該差使員金鎔,姑先從重推考,何如?傳曰,允。
摘奸宣傳官元永貞書啓。臣於本月二十五日午時量,以頹壓摘奸事,敬奉聖敎,馳往于南部字內,遍行坊曲,逐戶看審是白遣,全壓·頹壓·水沈等民戶,一一區別,開錄于左是白乎旀,人命段,別無致傷是白齊。答曰,恤典,令該廳,卽爲分給事,分付。
摘奸宣傳官禹孟河書啓。臣於本月二十五日午時量,以頹壓摘奸事,敬奉聖敎,馳往西部字內坊曲,詳細摘奸是白乎,則民戶多有頹壓,與全壓是白遣,沿江處,今値水漲,亦多漂流是白乎等以,一一區別後錄是白遣,人物段,幸無渰傷之患是白齊。答曰,恤典令該廳,卽爲分給事,分付。
丁丑六月二十七日卯時,上御大造殿。藥房入侍時,都提調金思穆,提調金蓍根,副提調愼宜學,假注書金逸淵,記注官曺錫鯤,別兼春秋鄭基善,檢校直閣鄭元容,以次進伏。醫官吳千根·秦東秀·金殷相,以次進伏楹外訖。思穆曰,夜間諸節若何?上曰,一樣矣。仍命醫官入診,千根等,以次診候訖。退伏奏曰,脈候左右三部調均,而如平時脈候矣。思穆曰,問于諸醫官,則湯劑,今日亦爲停止似好云,更待明日朝承候,詳承夜間諸節,然後議定恐好矣。上曰,唯。仍命醫官先退,千根等退出。上曰,今日則奉審大臣,可以復命耶?思穆曰,今日則幾乎午前入來矣,進御二錢重人蔘粟米飮,自今日,一貼式限二貼煎入。出榻敎中宮殿進御二錢重人蔘粟米飮,自今日一貼式,限二貼煎入。出榻敎上命退,諸臣以次退出。
丁丑六月二十七日午時,上御熙政堂。奉審大臣以下入侍時,右副承旨朴蓍壽,假注書鄭煥義,記注官曺錫鯤,記事官李湜,領府事李時秀,觀象監提調南公轍,繕工監提調金在昌,禮曹判書趙德潤,以次進伏訖。時秀曰,入來後,卽伏聞感候夬復,湯劑停止,而寒熱往來之症,亦爲差復,臣等區區慶忭之忱,何以盡達乎?時秀曰,王大妃殿氣候,何如?上曰,一樣矣。時秀曰,嘉順宮氣候,何如?上曰,一樣矣。上曰,陵上奉審後,何如?時秀曰,昨已狀啓奏達矣。臣與諸臣,奉審陵上,則別無大段有頉處,而累日霖陰之餘,自然水遵其道,莎草浮動,有若蹲縮之狀。大抵所聞,過於所見,不至大段蹲縮,故油芚爲先覆蓋,以待快晴然後撤去之意,分付陵官矣。若役事過爲張大,則其在愼重之道,猶爲惶悚,姑俟雨霽涼生,略略修改似好,故敢此仰達矣。德潤曰,健陵修改日字,今當稟定,而潦水猶未快晴,勢將待秋始役,以八月內擇日擧行,何如?上曰,依爲之。出擧條上曰,閣臣,其或中路相逢,而何時入來乎?時秀曰,臣等路由果川,而閣臣路由始興,故不得相逢,然大雨之後,川渠漲溢,復命之行,似不趁期矣。時秀曰,感候差復後,水刺之節,何如?上曰,如前一樣矣。上曰,更有稟達事乎?時秀曰,別無所達矣。上命大臣先退,時秀等,以次退出。又命退,承史以次退出。
上在昌德宮。停常參·經筵。
自人定至二十九日開東,灑雨下雨,測雨器水深五分。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
傳于金履載曰,禮房承旨,馳詣懿陵,奉審摘奸以來。
愼宜學啓曰,藥房三提調,持人蔘粟米飮來待矣。傳曰,封入。
傳于愼宜學曰,藥房入侍。
金履載啓曰,玉堂上下番俱空,已至閱月,事甚未安,應敎金學淳,校理趙經鎭,副校理趙秀仁,修撰李鍾穆,旣有只推之命,竝卽牌招,推移入直,何如?傳曰,竝許遞,前望單子入之。
玉堂前望單子入之,應敎金陽淳,校理李羲準,副校理洪羲瑾,修撰李瀅夏落點。
傳于金履載曰,奉審閣臣入侍。
以魂宮朔祭受押單子,傳于金履載曰,魂宮朔祭,以親行爲之,出宮門路,以協陽門爲之。
朴宗薰啓曰,吏曹判書李羲甲,飭敎之下已久,問備之警亦屢,而一向奉牌,無意變動,事體道理,俱極未安,從重推考,何如?傳曰,允。前後飭敎,不啻屢再,而如是奉牌,今將幾日,事體國綱,俱爲寒心,令知申,更加申飭,使之入來開政,都政,亦使之勿諭今月內事,亦爲申飭,
又啓曰,前此飭諭,已是諄複,俄下辭敎,何等截嚴,而吏曹判書李羲甲,一向奉牌,無意變動,連加催促,終不入來,事體道理,誠萬萬未安,更爲從重推考,何如?傳曰,允。俄者飭敎,何如,而一向逡巡,此何道理?上下相持,有損國體,更以此意,另加嚴飭。
金履載啓曰,吏曹判書李羲甲,連承飭敎,猶無變動,屢加催促,終不入來,事體道理,萬萬未安,更爲從重推考,何如?傳曰,俄者再次飭敎之下,如是奉牌,杳無變動,事體所在,尤爲未安,更加嚴飭,使之日暮前開政。
愼宜學,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,軍門諸將官,凡於公故,不敢無端懸頉,而本局都提調臣李時秀,健陵奉審回還之時,千摠趙雲衢,局別將徐有建·洪栒,把摠金相順·田遇聖,初不受由,謂有身病,不爲出去,已關紀律,而事體所在,亦甚駭然,竝汰去之意,敢啓。傳曰,知道。
丁丑六月二十八日辰時,上御熙政堂。藥房入侍時,都提調金思穆,提調金蓍根,副提調愼宜學,假注書金逸淵,記注官李衡柱,別兼春秋鄭基善,檢校直閣鄭元容,以次進伏。醫官吳千根·秦東秀·李命運·金殷相,以次進伏楹外訖。思穆曰,夜來聖體,若何?上曰,一樣矣。思穆曰,玆當今日,聖慕益復如新矣,寢睡之節,何如?上曰,一樣矣。仍命醫官入診,千根等,以次診候訖。退伏奏曰,脈候左右三部調均矣。上命醫官先退,千根等退出。思穆曰,問于諸醫官,則湯劑,數日停止似好云,更於再明日,日次入診時,詳承諸節,然後議定,何如?上曰,唯。思穆曰,俄者閤外,伏見傳敎下者,有魂宮朔祭親行之命矣,聖候今雖快復,靜攝之餘,有此勞動之擧,則恐有損於調理之方,伏願亟收成命焉。上曰,姑看一二日動靜,諸節若不益勝,則更當下敎矣。思穆曰,臣屢登筵席,積抱私懇,而時値靜攝,一未陳暴,今則聖候康復,湯劑旣停,猥以區區私懇,敢此仰達矣。臣罪積如山,而未蒙當被之律,衰病日劇,而莫遂宜去之願,拖至今日,自同無故,朝體臣分,掃地無餘,夫分義廉防,隨處輕重,在於藥院,則分義居先,在於相職,則廉防爲大,不可以夤緣暫出於嘗藥之任,謂臣冒進之階也。且目下賤疾,去益癃廢,精力撕盡,神思昏瞀,雖尋常酬接,殆不成樣,何可論廟謨之擔夯乎?情勢旣如臣,病狀又如臣,而一日蹲冒,其勢末由,見帶相職,自是已退之地,固非可論,而雖藥院之務,相職未遞之前,實無以如前冒進,伏願亟賜體諒,特許鐫免,則國事幸甚,臣亦退塡溝壑,以卒餘年,莫非殿下之賜也。臣於此,又有所仰陳者,鼎席不備,今已許久,廟謨積滯,國體虧損,臣亦前此縷縷仰請,而況今臣身,便爲已遞之人,中書遂作空虛之地,言念國事,豈不悶然,亦望亟降枚卜之命,俾久滯之籌務,得以修擧,斥退之臣身,得以安心焉。上曰,欲以擧條書入乎?思穆曰,此是筵席間敷陳之私懇,不必以擧條更煩,而惟願亟許體諒焉。上曰,大臣先退,思穆退出。又命退,承史閣臣,以次退出。
丁丑六月二十八日酉時,上御熙政堂。奉審閣臣入侍時,行右承旨金履載,假注書金逸淵,記注官曺錫鯤·李衡柱,直提學李存秀,以次進伏訖。上曰,奉審後所見如何?存秀曰,健陵陵上奉審,則莎草微縮處,與大臣狀啓略同,而此外別無他頉,丁字閣碑閣奉審則無頉,祭物·祭器·祭井看審,則竝精潔,仍詣顯隆園,園上奉審,則無頉,丁字閣碑閣奉審則無頉,而新園所丁字閣,向者新修改仰帳,有滲漏之痕,而似因暴雨而偶爾者,更觀日後,則可知,姑不可以有頉言矣。上曰,潦水太過,陵上有頉處,更爲詳奏,可也。存秀曰,初非大段蹲縮耳,莎草着根之後,隨土堅脆,莎草自然微有高低之痕,此則理勢之固然,旣無縫罅露土之處,則不必張大爲修改之役,凡似此頉處,不於其微細時修補,則水易滲入,終至大段,故先朝時,有微頉處,令陵官從便修改之定式矣。上曰,仍留監祭乎?存秀曰,監祭矣。上命閣臣先退,存秀退出。又命退,承史以次退出。
上在昌德宮。停常參·經筵。
自申時至人定,灑雨下雨,測雨器水深二寸四分。自人定至夜五更,灑雨下雨,測雨器水深五分。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
金履載啓曰,玉堂上下番俱空,已至閱月,事甚未安,新除授應敎金陽淳,校理李羲準,副校理洪羲瑾,修撰李瀅夏,竝卽牌招,以爲推移入直之地,何如?傳曰,允。
又啓曰,前後所下飭敎,何等諄複,何等嚴截,況日暮前開政,旣有成命,而吏曹判書李羲甲,屢度催促,無意變動,門鑰將下,終不入來,事體道理,尤萬萬未安,更爲從重推考,何如?傳曰,允。更加嚴飭,使之卽爲入來開政。
以應敎金陽淳,校理李羲準,副校理洪羲瑾牌不進罷職傳旨,傳于金履載曰,只推。
兵曹口傳政事,副司果趙經鎭·趙秀仁·任天常。
金履載啓曰,吏曹判書李羲甲,連日飭敎,何等嚴截,而一向奉牌,無意變動,屢加催督,終不入來,事體道理,誠萬萬未安,更爲從重推考,何如?傳曰,允。屢次飭敎之下,奉牌違傲,今將幾日?以此意,更加嚴飭,卽爲開政。
以全羅監司金敎根狀啓,全州等十二邑,民家漂頹,人物致死事,傳于徐英輔曰,聞甚矜惻,元恤典外,別加顧助,渰死人如有生前身還布,竝蕩減事,分付。
以慶尙左水使李觀植狀啓,釜山僉使李朋錫身死事,傳于朴蓍壽曰,令該曹,口傳差出,催促下送。
徐英輔,以戶曹言啓曰,時御所內,各司依定式,發遣本曹正郞臣李德彬,與兵曹參議臣朴孝成,佐郞臣金秀鍾,東所衛將臣卞永植,西所衛將臣金志煥,南所衛將臣吳仲權,北所衛將臣安敬國,眼同看審後,有頉處,別單書入,而修改則擇日擧行,何如?傳曰,允。
又以賑恤廳言啓曰,謹依各部民家頹壓摘奸宣傳官書啓及漢城府別單判付中部字內,全家頹壓三戶,各錢二兩,完少頹多十二戶,各布一疋。東部字內全家頹壓六十三戶,各錢二兩,完少頹多十八戶,各布一疋二三間中,完多頹少二戶,各布一疋。西部字內全家頹壓七十戶,各錢二兩,完少頹多一百四戶,各布一疋,二三間中完多頹少二戶,各布一疋。南部字內全家頹壓三十二戶,各錢二兩,完少頹多十八戶,各布一疋。北部字內全家頹壓三十三戶,各錢二兩,完少頹多三十戶,各布一疋,二三間中,完多頹少五戶,各布一疋,依例分給之意,敢啓。傳曰,知道。
朴蓍壽,以義禁府言啓曰,通津府使具縉,拿問定罪事,傳旨啓下矣。具縉,時在任所,依例發遣府書吏,交代後拿來,何如?傳曰,待待命拿囚。
判敦寧府事李彦植疏曰,伏以臣,見差宗廟秋享獻官,而第臣素患癖積之祟,當暑益肆,食飮全却,忽自昨日,又添暴泄,竟晝通宵,登溷頻數,氣力漸至澌惙,神精如墮煙霧,委頓床笫,轉側須人,目下症情萬無時日內蠢動之望,則以若病狀,何可駿奔於肅敬之地乎?肄儀隔夜,强策無路,玆陳短章,仰瀆崇嚴。伏乞聖慈,亟命改差,仍治臣瀆擾之罪,不勝幸甚,臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
夜自四更至七月初一日開東,灑雨下雨,測雨器水深二分。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
愼宜學啓曰,備邊司郞廳來言,今日賓廳日次,而魂宮親祭齋戒相値,不得來會云矣,敢啓。傳曰,知道。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常,未肅拜,監察茶時之意,敢啓。傳曰,知道。
愼宜學啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履載啓曰,吏曹判書李羲甲,荐承飭敎,屢加催督,而一向奉牌,尙不入來,開政之命,今至幾日,而了無承膺之意,國綱所在,極爲未安,從重推考,何如?傳曰,更爲嚴飭入來。
傳于金履載曰,禮房承旨,馳詣宗廟·景慕宮,奉審摘奸以來。
傳于朴蓍壽曰,輪對官來待。
朴蓍壽啓曰,六月二十一日日次輪對官刑曹佐郞金錫喜,工曹佐郞權中履,漢城府主簿李度憲,都摠府經歷兪範柱,成均館司成姜世綸來待矣。傳曰,入侍。
金履載啓曰,玉堂上下番俱空,已至閱月,事甚未安,應敎金陽淳,校理李羲準,副校理洪羲瑾,旣有只推之命,竝卽牌招,推移入直,何如?傳曰,允。
以應敎金陽淳,校理李羲準牌不進罷職傳旨,傳于金履載曰,只推。
金履載啓曰,玉堂上下番俱空,已至閱月,事甚未安,應敎金陽淳,校理李羲準,旣有只推之命,竝更牌招,以爲入直之地,何如?傳曰,允。
朴宗薰啓曰,吏曹判書李羲甲,奉牌朝房,今已七日,前後飭敎,不啻申嚴,而惟事逡巡,迄無變動,其在事體,萬萬未安,從重推考,何如?傳曰,允。更爲嚴飭,入來開政。
兵曹口傳政事,以安光贊爲釜山僉使。
金履載,以禮曹言啓曰,健陵陵上莎草有頉處,修改吉日時,令日官池景泌推擇,則來八月初三日辰時,初七日辰時,十一日卯時俱吉云,而初三日則貞陵陵上,莎草有頉處修改,已爲推擇啓下矣,以何日定行,而本陵陵上莎草修改時,甲子年則設都監擧行,乙丑·丁卯年,則勿設都監,政府以下,進去監董矣,今番則何以爲之乎?敢稟。傳曰,十一日爲之,今番,依乙丑·丁卯年例爲之。
愼宜學,以兵曹言啓曰,今夏等能麽兒講考講時,都摠府都事李秉吉,一次不通,武臣兼宣傳官蔡光臣·金儞根·金樂賢,二次不通,竝依定式從重推考,何如?傳曰,允。
又以兵曹言啓曰,各廳堂上武臣朔試射,庚暑勿爲設行事,曾有定式矣,今六月朔試射,依定式停止之意,敢啓。傳曰,知道。
丁丑六月三十日卯時,上御熙政堂。藥房入診入侍時,提調金蓍根,副提調愼宜學,假注書金逸淵,記注官曺錫鯤,別兼春秋金道喜,檢校待敎朴宗薰,以次進伏。醫官吳千根·秦東秀·卞之錞·李彦厚·朴器成·權以中·李命運·金殷相,以次進伏楹外訖。蓍根曰,昨日風雨甚矣,聖體,若何?上曰,一樣矣。蓍根曰,寢睡·水刺之節,靜攝之餘,益有差勝之度乎?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。仍命醫官入診,千根·東秀·之錞·彦厚·以中·命運·殷相,以次診候訖,退伏奏曰,脈候左右三部調均矣。上命醫官先退,千根等退出。蓍根曰,晩炎如此,夜氣甚熱,靜攝之餘,魂宮朔祭,親行有命,下情誠不勝萬萬悶迫,故敢此仰達矣。上曰,從當下敎矣。仍命退,諸臣以次退出。
丁丑六月三十日辰時,上御熙政堂。輪對官入侍時,右副承旨朴蓍壽,假注書鄭煥義,記注官曺錫鯤,記事官李湜,以次進伏。輪對官刑曹正郞金錫喜,工曹正郞權中履,漢城主簿李度憲,都摠經歷兪範柱,成均館司成姜世綸,以次進伏訖。上曰,輪對官,各奏〈職〉姓名·職掌·遺在·所懷,可也。錫喜,進奏曰,職掌掌隷司二房,所懷無,遺在無矣。中履進奏曰,職掌山澤司,所懷無矣。度憲進奏曰,禮房揀擇事,山訟事,兵房座更事,禁火事,春秋宮城都城巡審事,遺在無,所懷無矣。範柱進奏曰,職掌侍衛監軍晝察夜巡,遺在無,所懷無矣。世綸進奏曰,職雖士儒之長,以其亞官之故,別無所掌矣,遺在無,所懷無矣。仍命退,錫喜等,以次退出。又命退,承史以次退出。
上在昌德宮。停常參·經筵。
魂宮朔祭罷還內後,內閣·政院·藥房口傳問安。答曰,知道。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,行右承旨金履載,左副承旨愼宜學,今日不爲仕進,竝卽牌招,何如?傳曰,允。
朴蓍壽啓曰,吏曹判書李羲甲,鎭日飭敎,何等諄複,而許久奉牌,無意承膺,事體道理,俱極未安,更爲從重推考,何如?傳曰,允。連日飭敎已盡諭,奉牌違傲,又爲閱月,此何事體?以此意更加申飭。
申綋,以禮曹言啓曰,太廟展謁,每以春秋定式取稟矣,今秋展謁吉日,以何間推擇乎?敢稟。傳曰,以旬間擇入。
又以禮曹言啓曰,景慕宮展謁,每以孟春孟秋,定式取稟矣,今秋展謁吉日,以何間推擇乎?敢稟。傳曰,以太廟展謁日同爲擇入。
以左副承旨愼宜學牌不進罷職傳旨,傳于朴蓍壽曰,只推。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于朴蓍壽曰,只推。
傳于朴蓍壽曰,入直禁軍試射,暎花堂爲之。
申綋啓曰,吏曹判書李羲甲飭敎屢下,連加催督,而奉牌今已閱月,了無變動,事體道理,豈容如此?誠萬萬未安,更爲從重推考,何如?傳曰,允。鎭日奉牌,此何貌樣?政月已過,如是逡巡,將拖屢日,事體所在,極爲未安,連加申飭,使之入來開政。
以應敎金陽淳再牌不進,罷職傳旨,傳于申綋曰,只推。
以校理李羲準,副校理洪羲瑾牌不進罷職傳旨,傳于申綋曰,只推。
申綋啓曰,玉堂上下番俱空,已至閱月,事甚未安,應敎金陽淳,校理李羲準,副校理洪羲瑾,旣有只推之命,竝卽牌招,推移入直,何如?傳曰,允。
假注書金逸淵書啓,臣於本月初一日卯時量,敬奉聖敎,馳往明陵蜂峴,巡審摘奸是白乎,則防路之石築,久愈堅固,障谷之榛棘,漸就叢密,牛馬通路,今非可論,樵牧微逕,亦無可尋是白遣,樹木段,松樹雜木,雖有穉長之參差,而鬰然有成林之美是白乎旀,峴上結幕處守直之節,亦以着實擧行之意,申飭於守直軍處是白齊。答曰,知道。
申綋,以禮曹言啓曰,卽接東氷庫所報,則今七月初四日行宗廟·永寧殿秋享大祭祭物熟設時,本庫提調,例爲進參,而提調有闕未差云,令政院稟旨差出,以爲進參之地,何如?傳曰,前望單子入之。
氷庫提調前望單子入之,洪顯周落點。
申綋,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,御製繕寫事,命下矣。繕寫吉日,令日官池景泌推擇,則今月初十日卯時,十三日卯時俱吉云,以何日時擧行乎?敢稟。傳曰,以初十日卯時爲之。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親祭正日相値,不得設行之意,敢啓。傳曰,知道。
又以兵曹言啓曰,同知中樞府事孔源仁,僉知中樞府事申秉權,景福宮衛將李徽道除授在外,過限未上來,慶熙宮衛將柳萬均,身病猝重,無望供職,呈狀乞遞,竝改差,何如?傳曰,允。
又以兵曹言啓曰,所已萬戶高慶赫,長壽別將趙顯牧,以三年窠,邊將褒貶,兩次居中,一中雖遇赦蕩滌,其不職可知,依例罷黜,何如?傳曰,允。
又以義禁府言啓曰,卽接月令醫員金相羲手本,則時囚罪人李石求,素患風痰,近益添劇,又得毒痁,轉側須人,李憲琦,猝得暑藿,上吐下瀉,手足厥冷,勺水不飮,兩囚病勢,俱爲不輕云,罪人病勢如此,則一邊保放,一邊草記,曾有定式矣。李石求·李憲琦,竝姑保放之意,敢啓。傳曰,知道。
右議政金思穆疏曰,伏以臣於日昨筵席,悉暴必退之懇,伏惟聖明,庶燭難强之狀,而拙訥之辭,未能感尊,憫覆之仁,終靳矜許,臣之情地,誠亦窮且蹙矣。噫,臣雖老悖,亦具廉義,夫豈有不量己力,尙縻重任之理,而瀝血呼籲,反歸飾讓之例套,泥首俟勘,徒辱敦迫之謬恩,到此地頭,惶阨罔措,不敢以區區去就,重煩酬應於靜攝之中,强曳病軀,冒參診筵,而若其釋負之願,如縛求解,雖在憂遑之際,不能暫忘。今幸翌瘳有慶,玉候復常,臣心歡祝,尤倍他人,而倘或以夤緣暫出於保護之列,謂可以因仍苟據於尸素之地,則臣固無狀,寧忍爲此?嗚呼,臣是朝暮垂死之喘耳。事我殿下,餘年無幾,況今政府時任,惟臣一人,苟使精力才具,足可擔着機務,則臣何敢連章累牘,甘犯蔑分之誅,孤恩負國,自作便身之圖哉?以臣耄荒癃廢之質,縷命之至今尙延,已是怪事,而入夏以來,重傷霖濕,百病交侵,萬念都灰,外雖具人形,內實迫鬼事,神識消亡,語言迷錯,倥倥倀倀,直一虛殼,而近因晨夕起居之禮,冒炎强策,尤失將攝,篤老危証。又不知落下幾層,賴天之靈,幸免顚仆,退伏床簀,晝宵呻痛,四肢百骸,收拾不得,暈眩昏瞀,漫無省覺,奄奄有頃刻難保之慮,而猶且抵死蹲冒於必遞之職,許久瘝曠,重誤國事,則是眞決性命循利祿,沒廉恥患得失之鄙夫也,臣身僇辱,固不足言,其爲累聖朝而羞當世,尤何如哉?今臣苦懇,非比循例辭免,應文備數而已,咫尺香案,丁寧質言,其將不得請則不可止也。伏乞聖明,特加諒察,將臣議政之職及藥院都提擧之任,竝許鐫免,以幸公私,不勝大願,臣無任云云。答曰,省疏具悉卿懇。向日之疏批已盡諭,想必諒予至意,到今豈爲復提前說,不思上下相孚之義乎?卿雖十上辭疏,徒煩酬應,勿復辭巽,安心卽起視事。仍傳于申綋曰,此批答,遣史官,傳諭于右議政。
魂宮朔祭親行敎是時,亞獻官永明尉洪顯周,終獻官行上護軍金羲淳,贊禮禮曹判書趙德潤,典祀官奉常正宋翼淵,宮闈令尙膳安裕福,執禮副司果趙琮鎭,執尊副司果林處鎭,大祝副司果李鶴秀,祝史副司果尹豐烈,齋郞副司果李光正,盥洗位典籍李命純·禹錫簡,爵洗位典籍崔仁簡·權,亞終獻盥洗位兵曹佐郞李相龍,贊者引儀崔日運·金學羲,謁者兼引儀李敦源·朴蓍元,贊引兼引儀白相行,假引儀金光素,祭監監察鄭郁東·朴宗濂。
丁丑七月初一日子時,上詣魂宮。朔祭親行入侍時,行都承旨朴宗薰,行左承旨徐英輔,行右承旨金履載,左副承旨愼宜學,右副承旨朴蓍壽,同副承旨申綋,假注書金逸淵·鄭煥義,記注官曺錫鯤,別兼春秋鄭基善,直提學李存秀,檢校直閣鄭元容,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金蓍根曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門,通禮跪啓請降輿,上降輿入齋室後,問安勿爲之。出榻敎仍具淺淡服,詣通化殿,贊禮前導入北夾門,陞自東階詣版位。跪啓請俯伏哭,上俯伏哭,在位者皆俯伏哭。贊禮跪啓請止哭興·再拜興·平身,上止哭興·再拜興·平身,在位者皆止哭興·再拜興·平身。執禮請行禮,上詣尊所北向立,執尊者擧羃,英輔酌鬰鬯,上詣靈座前北向立。贊禮跪啓請跪,上跪,宗薰奉香,綋奉爐跪進。贊禮跪啓請三上香,上三上香,綋奠爐於案,宗薰奉爵跪進。贊禮跪啓請執爵,上執爵以授綋,奠于靈座前。贊禮跪啓請俯伏興少退跪,上俯伏興少退跪,大祝進靈座之右,東向跪讀祝訖。上出戶降復位,亞獻官永明尉洪顯周,終獻官行上護軍金羲淳,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興·再拜興·平身,上止哭興·再拜興·平身,在位者皆止哭興·再拜興·平身。宮闈令,納神主如儀。贊禮導上詣望燎位,大祝燎坎,贊禮跪啓禮畢,仍導以行入齋室,親祭罷後,問安勿爲之。出榻敎上改具翼善冠·衮龍袍,出延喜門。通禮跪啓請乘輿,上乘輿。宜學曰,今日出宮時,寶劍及摠管侍衛,趁未待令,至於不備之境,事甚駭然,當該摠管,所當重勘,而本院請推之外,無他可施之罰,何以爲之乎?上曰,拿處,可也。出擧條仍由集禮門·建陽門·協陽門·宣化門還內,出標信解嚴,諸臣以次退出。
上在昌德宮。停常參·經筵。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
朴宗薰啓曰,行右承旨金履載,左副承旨愼宜學,今日不爲仕進,竝卽牌招,何如?傳曰,允。
又啓曰,吏曹判書李羲甲,開政成命,今旣閱月,特敎嚴飭,且幾一旬,而許久奉牌,終無變動,事體道理,俱極未安,更爲從重推考,何如?傳曰,允。更爲嚴飭入來開政。
又以禮曹言啓曰,以太廟展謁取稟草記傳曰,以旬間擇入,以景慕宮展謁取稟草記傳曰,以太廟展謁日同爲擇入事,命下矣。展謁吉日,令日官池景泌推擇,則今七月旬間,連値拘忌與齋戒,只有十三日·十六日爲吉云,何以爲之乎?敢稟。傳曰,太廟展謁,以十三日爲之,景慕宮展謁,以十六日爲之。
以應敎金陽淳牌不進罷職傳旨,傳于朴宗薰曰,只推。
以校理李羲準,副校理洪羲瑾再牌不進罷職傳旨,傳于朴宗薰曰,只推。
朴宗薰啓曰,玉堂上下番俱空,今已許久,事甚未安,應敎金陽淳,校理李羲準,副校理洪羲瑾,旣有只推之命,竝卽牌招,推移入直,何如?傳曰,允。
以左副承旨愼宜學牌不進罷職傳旨,傳于朴宗薰曰,只推。
朴宗薰啓曰,明日傳香,禮房承旨當爲齋宿,行右承旨金履載,更卽牌招,何如?傳曰,允。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任在常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任在常,司諫權熀,獻納任百禧,正言洪赫牌不進罷職傳旨,傳于朴蓍壽曰,只推。
傳于朴宗薰曰,發遣吏郞,諸執事淸齋與否,摘奸以來。
申綋啓曰,飭敎嚴截,前後荐下,吏曹判書李羲甲,奉牌則今已跨月而浹旬,問備則便成鎭日而課程,無意變動,有損事體,更爲從重推考,何如?傳曰,允。前後飭敎之下,一味逡巡,無意承膺,烏在其對揚朝命之義乎?事甚未安,另加嚴飭,卽爲開政。
兼春秋李湜書啓,臣於本月初一日卯時量,敬奉聖敎,馳往昭顯墓,局內諸處,一一看審是白乎,則階砌如前完固,而莎草段,經霖之餘,衣舊茂盛是白遣,內外山麓段,松樹雜木,雖有參差,而鬰然有成林之美是白乎旀,守護等節,亦皆無弊之意,敢啓。答曰,知道。
朴蓍壽,以兵曹言啓曰,今七月初四日宗廟·永寧殿秋享大祭時,守門當爲塡差,而本曹郞廳·都摠府郞廳五衛將,排擬無路,依定式軍門將官,代差以入之意,敢啓。傳曰,知道。
又以兵曹言啓曰,考見諸道今春官鎭門聚點狀啓,則摠戎使金基厚狀啓中,本廳屬束伍軍兵聚點時,朔寧等三邑,器械間多不備,隊伍亦簽弱云。黃海兵使徐有鳳狀啓中,道內團束軍兵聚點時,長連等三邑鎭,戰馬瘦駑,服色麤劣,軍器什物,不無執頉云。全羅前兵使徐鳳淳狀啓中,道內束伍軍兵聚點時,咸悅等二邑,器械或有破傷,服色間多渝弊云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑鎭守令·邊將,竝推考警責,何如?傳曰,允。
朴宗薰,以內醫院都提調·提調意啓曰,卽者醫官等來告,鍼醫金宇敬,人旣駭妄,事又乖悖,以椒島僉使及其前道臣遞歸,語不擇發,少無顧忌,至登於公牒之中,如此不畏愼之類,不可置之於醫官之列,卽令除案云,故取見該道臣罷黜宇敬之狀本,則果有見其移文,語無顧忌等說,此等之事,何可但以駭妄言?壞綱蔑分,莫此爲甚,爲先除汰於醫籍,令該府拿問,從重嚴勘,何如?傳曰,允。
吏曹參判洪羲臣疏曰,伏以臣於見職,以情則有難冒之勢,以病則有難强之實,屢違嚴召而未蒙勘,歷陳情懇而不獲命,怵畏義分,終至於黽勉冒膺,今已月餘,間因長僚之屢遞,至行數次之代斲,自愧初心,人謂斯何?行將更控危苦之懇,仰冀體諒之恩。又以判堂之引義,隨以奉牌,泥首朝房,九日于玆,公格雖緣於勉出,私心冞切於惶隘,惟俟處分之亟加,未敢爲言私之計矣。第臣素抱痰濕之病,仍成風痺之証,震剝於喪威之餘,沈痼於衰謝之時,少失將攝,如期輒劇,今當暑潦之節,久處湫濕之地,惶隕之情,內鑠于心,蒸熱之氣,外襲於身,手臂麻木,胸腹痞滿,兼以感冒深中,溏泄交下,神精昏瞀,食飮全廢,奄奄席藳之中,不省四到,以此病狀,時月之內,萬無出而供仕之望,祗奉庚牌,進退維谷,伏枕惶悶,如添一証,苟不及時醫治,積費調息,則非但目下証情,實有難醫之慮,抑亦漸成癃廢,更無陳力之道,父母至慈,有疾痛則必號,上天至仁,無一物之不遂,臣何可自阻於仁覆之下,而不爲之仰懇乎?蹙伏俟勘之際,輒冒唐突,疾聲呼籲。伏乞聖慈,俯賜矜諒,亟遞臣所帶之職,俾保殘喘,仍治臣猥越之罪,以肅朝綱焉,臣無任云云。答曰,省疏具悉。卿其勿辭,調理行公。
上在昌德宮。停常參·經筵。
朴蓍壽啓曰,大司憲宋穉圭在外,執義鄭度采,常令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
徐英輔啓曰,行右承旨金履載,左副承旨愼宜學,今日不爲仕進,竝卽牌招,何如?傳曰,允,
朴蓍壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申綋啓曰,吏曹判書李羲甲,飭敎連下,一味奉牌,屢加催促,終不承膺,事體道理,誠萬萬未安,更爲從重推考,何如?傳曰,允。更加嚴飭入來開政。
傳于徐英輔曰,傳香承旨馳詣宗廟·永寧殿,奉審摘奸以來。
以應敎金陽淳,校理李羲準,副校理洪羲瑾牌不進罷職傳旨,傳于申綋曰,只推。
以左副承旨愼宜學牌不進罷職傳旨,傳于徐英輔曰,只推。
申綋啓曰,玉堂上下番俱空,已至閱月,事甚未安,應敎金陽淳,校理李羲準,副校理洪羲瑾,旣有只推之命,修撰李瀅夏,自鄕上來云,竝卽牌招,推移入直,何如?傳曰,允。
傳于朴蓍壽曰,日熱如此,輕囚放釋。
申綋啓曰,吏曹判書李羲甲,連日飭敎之下,一向奉牌,尙無變動,事體所在,萬萬未安,更爲從重推考,何如?傳曰,多日奉牌,萬萬未安,令政院問啓以入。
傳于申綋曰,吏曹判書問啓置之,肅單捧入。
申綋啓曰,吏曹判書李羲甲問啓置之,肅單捧入事,命下之後,謂有情勢,不爲肅命,直爲出去,分義道理,萬萬未安,從重推考,何如?傳曰,允。分義道理,萬萬未安,施以罷職之典。
朴蓍壽啓曰,臣蓍壽敬奉聖敎,馳往義禁府,取考囚徒案,則時囚罪人李憲琦·李石求,以摠管侍衛,趁不待令罪,係是輕囚,故依傳敎放送,仍爲馳往典獄署,取閱囚徒案,則結案罪人三名,殺獄罪人二十一名,御寶僞造罪人四名,囑付凶榜罪人一名,捕廳移文罪人一名,印信僞造罪人一名,俱係重囚,故竝仍囚,而大將牌偸竊罪人奴斗㙮,與他重囚有異,故放送。其餘各司雜犯他錢不報·酗酒作挐,督逋囚家僮·毆打人物,潛屠發賣等罪人奴孝老味·喆伊·景郁·鄭三奇·李在弼·金仁福·金仁喆·李中彬·全卜得·李東柱·崔今金·奴得卜·金昌植·金福萬·金召史·張時豐·宋鳳仁·金龍福·金景輔·全弘哲·李儀·金億泰·張致明·金亨源·柳明輝·李光翼·金順得·梁都也之·金好孫·朴仁甲·鄭守民·奴在順·趙永仁·朴聖云·朴儉祥·高仁常·金守仁·安致祖·洪鍾仁·林得賢·全致寬四十一名,罪名旣係輕囚,故竝依傳敎放送。白晝拔劍,凌辱妻上典罪人金順得,不可以輕囚論,故姑爲仍囚之意,敢啓。傳曰,知道。
以公淸監司權常愼狀啓,恩津等邑民家漂頹,人命渰壓死事,傳于申綋曰,聞甚矜惻,元恤典外,別加顧助,壓死渰死人,如有生前身還布,竝蕩減事,分付。
摘奸宣傳官尹義儉書啓,臣於本月初一日巳時量,敬奉聖敎,馳往昭顯墓,局內諸處,一一看審是白乎,則主峯段,長松雜木,簇立蔥茂是白遣,白虎段,緣於土品之瘠薄,逐年所植,尙未茁長是白乎旀,轉往明陵,局內諸處,一一看審是白乎,則靑龍築石,完固無頉是白遣,蜂峴防路段,防禁截嚴,人馬不敢通行,故樹木已至稠密是白遣,守直段,結幕於峰嶺,着實守護是白遣,鶯峰一體看審是白乎,則築石補土,依舊完全,長松穉柯,茂蒼森密是白乎旀,仍爲復路,轉往內南山,自崇禮門東邊,至光熙門西邊,大小麓一一看審是白乎,則一牌之蠶頭以下倉洞·會賢·瑚珀洞·在山樓·南山洞等後麓,二牌之彭木洞·挹柏堂·守禦廳洞·南別營左右等後麓,三牌之琵琶亭·雙柏堂·南小門洞·七松亭·南小營左右等後麓段,毋論山腰上下,大中小松橡,擧皆茂密是白遣,烽燧守直等節,亦無見頉是白遣,樵童潛之跡,木根新斫之痕,無一見捉是白齊。答曰,知道。
摘奸宣傳官任百觀書啓,臣於本月初一日巳時量,敬奉聖敎,馳渡西氷庫,先詣南蠶室是白乎,則大中稚桑七千三百二十餘株內,去月二十九日夜良,爲風所傷,元株折仆者爲六株,枝葉披裂者爲四十餘株是如乎,或慮諉以風損,私自犯斫,詳察被折之痕,則果無斧斤之跡是如,雖有些少傷損是白乎乃,大體則善爲茁長是如乎,該庫直處,更加培養之意,嚴明申飭是白遣,轉向東蠶室,亦爲看審是白乎,則大中穉桑七千八百五十餘株內,去月二十九日之風,亦有傷損,元株折仆者,爲十一株,枝葉傷損,亦爲四株是白乎乃,沃若茂盛之狀,逐年加植之節,與南蠶室,別無異同是白乎所,以其培養之意,亦爲申飭於庫直處是白遣,江水之漲,尙未盡退,渡涉之節,自致遲滯,日已薄昏,因爲留宿於箭串村家是白遣,初二日因發向外南山四牌字內,自舞鶴峯西轉,歷往十里·安靜寺諸麓,詳細看審是白乎,則大軆山南,地本瘠确,松木癕瘇,殊無蒼鬰之意是白乎乃,山北之松木,茂密茁長,菀然成林是白遣,自豆毛浦大古介三牌字內看審是白乎,則浮蛾峙·讀書堂峴·水鐵里·化景峴諸麓之大中小松,鬰然簇立,大有勝於四牌字內,而至於鷹峯一麓,乃是沙石之地,右邊只有稚松,而見甚稀疎,左邊新植稚松,雖已着根,不甚茁長是白遣,轉向二牌字內是白乎,則德音巖·磨滋川諸麓段,大中松之蒼鬰,兒稚松之茂密,觀瞻之美,尤倍於三牌是白乎旀,因轉到一牌,則日已昏暮,故翌曉詳細看審是白乎,則冷井洞·九景巖及南壇左右麓,牛首峴諸處大中小松之森束蒼密,不啻二牌之所見是白乎所,大抵東自四牌,西至一牌,登崗越谷,一一遍審,則旣無萎枯之木,且無斧斫之根,可知禁護之申嚴是白乎乃,所經四牌之內,今番風落大松一株,中松二十餘株,橡木亦二十餘株是白乎旀,字內諸壇,一體看審,俱爲無頉是白乎乃,司寒壇南邊紅箭門,爲風雨所頹仆,故趁卽修建之意,申飭該壇直處是白齊。答曰,知道。
申綋,以侍講院言啓曰,王世子進講小學,今將垂畢矣,繼講冊子,依例問議于賓客,何如?傳曰,允。
又以內醫院都提調·提調意啓曰,院鍼醫金宇敬汰去代,外醫趙鉉玉差下,令該曹口傳付軍職,冠帶常仕,何如?傳曰,允。
兵曹口傳政事,副司勇單趙鉉玉。
朴蓍壽,以兵曹言啓曰,今七月十三日宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍五哨爲先後廂,禁將率該營京鄕軍各一哨,騎士一番留陣,禁軍與入直三番隨駕,留營置之,可也。
申綋,以奉常寺都提調·提調意啓曰,本寺各祭享物種監封等節,判官專管擧行,久任然後,始可責效,判官申在陽,瓜限已滿,今姑仍任,何如?傳曰,允。
朴蓍壽,以訓鍊都監言啓曰,本局千摠李惟秀,身病甚重,勢難察任,改差,何如?傳曰,允。
又以義禁府言啓曰,椒島僉使金宇敬,令該府拿問,從重嚴勘事,傳旨啓下矣。金宇敬,時在任所云,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
朴蓍壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履載啓曰,左副承旨愼宜學,今日不爲仕進,卽爲牌招,何如?傳曰,允。
又啓曰,開政命下,已至多日矣。吏曹判書李羲甲罷職傳旨,今方捧入,而參議未差,參判洪羲臣受由,不得請牌,何以爲之?敢稟。傳曰,參議未差之代,前望單子入之,待下批,牌招開政。
備忘記,釜山僉使安光贊下直,長弓一張,長箭一部,片箭一部,筒兒一箇賜給。
以應敎金陽淳,校理李羲準,副校理洪羲瑾,修撰李瀅夏牌不進罷職傳旨,傳于金履載曰,只推。
以左副承旨愼宜學牌不進罷職傳旨,傳于金履載曰,只推。
傳于金履載曰,吏曹判書前望單子入之。
吏曹判書前望單子入之,李好敏落點。
傳于金履載曰,吏曹判書李好敏敍用。
金履載啓曰,新除授吏曹判書李好敏,卽爲牌招開政,何如?傳曰,允。
又啓曰,玉堂上下番俱空,已至閱月,事甚未安,應敎金陽淳,校理李羲準,副校理洪羲瑾,修撰李瀅夏,旣有只推之命,竝卽牌招,推移入直,何如?傳曰,允。
朴蓍壽啓曰,大司憲宋稚圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于朴蓍壽曰,只推。
傳于金履載曰,沈能烈第二子宜寬,靑城尉沈能建定養,禮斜卽爲成給事,分付。
以江原監司南履翼狀啓,寧越府民家漂頹,人物渰死事,傳于申綋曰,聞甚矜惻,原恤典外,別加顧助,渰死人如有生前身還布,蕩減事,分付。
金履載,以侍講院言啓曰,王世子繼講冊子,問議于賓客,則左賓客李晩秀病未獻議,右賓客南公轍,以爲謹稽列聖朝進講次第,則小學畢讀後,或繼講大學,或講通鑑·史略,而有兼講之時,二者俱是急務,今若於書筵,以大學進,召對以通鑑進,實合主經翼史之義,然於沖年兼講兩書,有妨專一,則莫如先經而後史,繼講冊子,以大學爲定甚好,而愚淺之見,有難質言仰對矣。左副賓客金羲淳,以爲將就睿學,宜莫如經史之竝進,而竊稽列朝已例,小學畢講後,繼以通鑑·大學,先後或有參差,蓋以進工之有時緩急故也。以史則考治亂得失之要,以經則明誠正齊治之學,由體而達用,沿流而溯源,實合於竝講,不可以偏廢,晝講召對,分排肄習,恐爲今日之急務,而一日竝擧,容有相礙,以經以史之間,或先或後,無所不可,以臣謏昧,未敢强對,博採僉議,務歸至當,不勝顒祝。右副賓客金履喬,以爲謹稽列聖朝進講故事,小學畢講後繼講,或以通鑑,或以大學矣。竊伏念小學之後,繼以大學,固是爲學之次第,而至於歷代人物古今治亂之跡,年歲未長之時,習熟貫穿,亦爲急務,迨此睿學將進,慥慥下工之幾,正須主經翼史,以盡體用兼進之功,愚淺之意,書筵則進大學,召對則進通鑑,恐合事宜,伏惟上裁云矣,敢啓。傳曰,繼講冊子,以大學爲定。
又以禮曹言啓曰,傳曰,沈能烈第二子宜寬,靑城尉沈能建定養,禮斜卽爲成給事,分付事,命下矣。依聖敎,立案成給之意,敢啓。傳曰,知道。
申綋,以司僕寺言一二提調意啓曰,本寺經用,專靠於各牧場稅納,而自己巳以後,不但元摠之年減歲縮,所謂各該牧官,托以歉荒,一以減摠瞞報,視作利竇,仍成年例者,已不勝萬萬痛駭,而至於珍島前監牧官李台升,水原前監牧官李沃,私自犯用於元上納成陳省之後者,合爲千餘兩之多,故或別關督捧,或囚家僮責納,已至多年,無意備納,仍爲隱避不現,前後情狀,切切駭惋,揆以法綱,斷不可置而不論,況在本寺,若使此路一開,難言之弊,益無可言。向前李台升·李沃,令該府拿問,從重勘律,此後則各牧官之報摠居末,上納最後者,一依原事目,一一草記論罪,何如?傳曰,允。
朴蓍壽,以訓鍊都監言啓曰,謹依統長黃大呂奉承聖敎,巫女誤捉之禁隷,自臣營嚴治次捉來,則二漢前已在逃,故分付京兆府,使之卽刻捉送矣。多發府屬,四處搜索,尙未捉得,而今聞被捉之女,飮恨自處云,事甚慘惻,禁隷所犯,自有當律,禁隷中已捕兩漢,爲先嚴棍二十度後,移送秋曹,在逃兩漢,嚴飭該府,使之不日捉納,一體施行之意,敢啓。傳曰,知道。不飭之當該堂上罷職。
永明尉洪顯周疏曰,伏以臣,伏奉除命,以臣兼氷庫提調者,前望特點,恩眷曠絶,踧踖兢懼,歷日靡措。竊伏念臣,前後受恩,天高地厚,早叨崇顯,出入邇昵,而蒙騃蔑識,曾不能效塵剎涓埃之報,秪辱寵眷之稠疊,自貽瞻聆之聳駭,以公而有累聖簡,以私而滿必招損,臣於平居之時,常戰戰慄慄,若臨淵谷,矧何敢冒此誤恩,左兜右攬,而不知懼哉?況近來儀賓之兼綰提擧,率不過一殘司,臣之所叨長興司䆃二衙門,俱號豐饒,已是近例之所絶罕,而至於三衙之兼,卽文臣卿宰之出入銓衡館閣者所厪厪有也,臣是何人,敢辱此無前之曠典耶?聖恩旣如是隆摯,官銜又不甚淸要,苟使臣有毫分承當之望,顧何敢不揆猥越,冒瀆至此哉?百回思量,寢食靡甘,退自享班,披瀝陳籲。伏乞聖明,察臣至懇,還收臣氷庫提調特畀之命,俾臣獲免於過福之災,不勝幸甚,臣無任云云。答曰,省疏具悉卿懇。卿其勿辭行公。仍傳于申綋曰,此批答,遣史官,傳諭于永明尉。
上在昌德宮。停常參·經筵。
自辰時至申時,灑雨下雨,測雨器水深三分。
自五更至初六日開東,灑雨下雨,測雨器水深五分。
藥房提調金蓍根,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢此問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
愼宜學啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
申綋啓曰,吏曹判書李好敏牌不進推考傳旨,今方捧入,而開政命下之後,如是違牌,事甚未安,參判洪羲臣受由,參議未差,判書更爲牌招,何如?傳曰,允。
又啓曰,吏曹參判洪羲臣由限已過,一體牌招,何如?傳曰,允。
又啓曰,吏曹判書李好敏,參判洪羲臣牌不進推考傳旨,今方捧入,而開政命下之後,如是違牌,事甚未安,竝更牌招,何如?傳曰,允。
以應敎金陽淳,校理李羲準,副校理洪羲瑾,修撰李瀅夏牌不進罷職傳旨,傳于申綋曰,只推。
申綋啓曰,玉堂上下番俱空,已至閱月,事甚未安,應敎金陽淳,校理李羲準,副校理洪羲瑾,修撰李瀅夏,旣有只推之命,竝卽牌招,推移入直,何如?傳曰,允。
朴蓍壽啓曰,大司憲宋稚圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于朴蓍壽曰,只推。
刑曹啓目粘連,公淸道推考敬差官金裕憲啓本,瑞山殿牌作變罪人韓慶裕,殿牌作變節次結案按覈,依例移義禁府,發遣都事拿來後稟處,敬差官復路之意,分付,何如?判付啓,依允。
丁丑七月初五日卯時,上御熙政堂。藥房入診入侍時,提調金蓍根,副提調愼宜學,假注書金逸淵,別兼春秋鄭基善·金道喜,檢校直閣鄭元容,以次進伏。醫官吳千根·卞之錞·權以中·李命運·李彦厚·金殷相·劉賢基,以次進伏楹外訖。蓍根曰,晩炎轉甚,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。仍命醫官入診。千根·之錞·以中·命運·彦厚·殷相等,以次診候訖。退伏奏曰,脈候左右三部調均矣。上命醫官先退,千根等退出。蓍根曰,今番別製丸藥所入麝香七百五部,令戶曹,別貿推用之意,敢達矣。上曰,依此爲之。仍命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深六分。
自人定至夜四更,灑雨下雨,測雨器水深四分。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
申綋啓曰,吏曹判書李好敏,參判洪羲臣再牌不進,推考傳旨,今方捧入,而開政命下之後,連事違召,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,戶曹判書朴宗慶,漕船點檢事,今方出去矣,兼帶訓鍊大將所佩命召,何以爲之?敢稟。傳曰,仍佩往來。
以右議政金思穆初度呈辭,傳于申綋曰,遣史官封還。
以應敎金陽淳,校理李羲準,副校理洪羲瑾,修撰李瀅夏牌不進罷職傳旨,傳于申綋曰,只推。
申綋啓曰,玉堂上下番俱空,已至閱月,事甚未安,應敎金陽淳,校理李羲準,副校理洪羲瑾,修撰李瀅夏,旣有只推之命,竝卽牌招,推移入直,何如?傳曰,允。
又啓曰,吏曹判書李好敏,參判洪羲臣牌不進推考傳旨,今方捧入,而開政命下,今已多日,連事違召,不卽承膺,事體所在,誠極未安,判書陳疏到院,原疏以停朝市,纔已退却矣。判書·參判,竝更牌招,何如?傳曰,允。
又以戶曹言啓曰,臣宗慶,今日以慶尙道右漕倉·後漕倉點檢事,出來江上矣。全羅道聖堂倉所屬南原等八邑丙子條田稅大同合米九千五十九石零,太二千六百十八石零,本倉元漕船十二隻分載,到通津境,一隻致敗,一隻浸水,改色未及上來,其後十隻,追後來泊于西江前洋,故一體點檢之意,敢啓。傳曰,知道。
又以禮曹言啓曰,卽接遂安幼學李道說所志,則以爲同姓六寸兄萬彬,嫡妾俱無子,以其同生弟命彬第二子之桷,欲爲立後,諸族同議完定,而兩家父母,俱爲作故,拘於常規,不得循例禮斜,依定式草記,稟處事呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長李道說所訴旣如此,依定式,李命彬第二子之桷,立爲李萬彬之後,何如?傳曰,允。
愼宜學,以兵曹言啓曰,今七月十六日大駕詣景慕宮展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍三哨爲先後廂,禁衛營京鄕軍各一哨,騎士一番,禁將率領留陣,禁軍三番隨駕,留營置之,可也。
又以訓鍊都監言啓曰,巫女誤捉之在逃禁隷兩漢,自該府,今已捉納矣,各嚴棍二十度後,移送秋曹之意,敢啓。傳曰,知道。
又以御營廳言啓曰,本廳哨官史重鎭,身病甚重,勢難察任,改差,何如?傳曰,允。
朴蓍壽,以義禁府言啓曰,珍島前監牧官李台升,水原前監牧官李沃,竝令該府拿問,從重勘律事,傳旨啓下矣。李台升,下去慶尙道大丘,李沃,下去京畿果川地云,依例發遣府羅將拿來,何如?傳曰,待待命拿囚。
上在昌德宮。停常參·經筵。
自午時至酉時,灑雨下雨,測雨器水深二分。
夜自二更至初八日開東,灑雨下雨,測雨器水深五分。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
金履載啓曰,來十一日,輪對日次矣,敢稟。傳曰,當次人受點,後日次待令。
申綋啓曰,來十一日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,左副承旨愼宜學,今日不爲仕進,卽爲牌招,何如?傳曰,允。
傳于金履載曰,自見逝單,不勝愴衋,靑城尉家禮葬,依例擧行,致弔致祭,亦爲擧行,祿俸限三年輸送,其子待闋服調用。
金履載啓曰,吏曹判書李好敏,參判洪羲臣再牌不進推考傳旨,今方捧入,而開政命下,已至許久,連違召牌,事體所在,極涉未安,所當更請牌招,而係是一日三牌,何以爲之?敢稟。傳曰,判書批下,參判更爲牌招。
傳于金履載曰,吏判批下,卽爲牌招開政。
以應敎金陽淳,校理李羲準,副校理洪羲瑾,修撰李瀅夏牌不進罷職傳旨,傳于金履載曰,只推。
金履載啓曰,玉堂上下番俱空,已至閱月,事甚未安,應敎金陽淳,校理李羲準,副校理洪羲瑾,修撰李瀅夏,旣有只推之命,竝卽牌招,推移入直,何如?傳曰,竝許遞,今日政差出。
申綋啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于申綋曰,只推。
以左副承旨愼宜學牌不進罷職傳旨,傳于徐英輔曰,只推。
金履載,以成均館同知館事意啓曰,今七月初七日,儒生上旬輪次,當爲設行,而大提學南公轍身病,限內不得爲之之意,敢啓。傳曰,明日爲之,大提學待明朝牌招。
又以禮曹言啓曰,卽接永禧殿官員所報,則今七月初八日七夕製試取時,兩官俱爲觀光云矣。莫重之地,不可一時曠直,假官依定式,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接慶州幼學金成杰所志,則以爲同姓四寸弟龍琪,嫡妾俱無子,以其同姓四寸兄守杰第二子志浩,欲爲立後,諸族相議完定,而未及禮斜之前,龍琪夫妻,俱爲作故,不得循例禮斜,依定式草記,稟處事呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長金成杰所訴旣如此,依定式,金守杰第二子志浩,立爲金龍琪之後,何如?傳曰,允。
申綋,以刑曹言啓曰,引訓鍊都監啓辭,誤捉巫女之京兆禁隷,移送秋曹事,命下矣。禁吏楊祉榮,禁隷洪德基·金重哲·崔鳳哲·宋貴得等,一倂押來,其誤捉威逼等情節,嚴加究覈,則德基·重哲·鳳哲等三漢,逢着致死女,誤認巫女,德基當先犯手,執捉危逼,重哲·鳳哲,在後助勢橫拿之狀,箇箇遲晩,祉榮·貴得,從他路搜察,誤捉時雖不同往,而以元牌吏隷,縱其隨率,閭里橫拿之罪,亦爲遲晩矣。渠輩以法府禁隷,憑依橫拿,遽致人命之自處,究厥罪犯,實係罔赦,謹按律文,則大明律威逼人致死條,有曰,因事用强毆打,威逼人致死者,雖有自盡實跡,發邊衛充軍,共犯罪分首從條,有曰,隨從者減一等,大典通編禁制條,有曰,禁吏憑依橫拿者杖一百,洪德基,依右律咸鏡道富寧府,邊衛充軍,金重哲·崔鳳哲,邊衛充軍罪減一等,決杖一百後,金重哲,江原道江陵府,崔鳳哲,黃海道長淵縣,徒三年定配所,卽爲押送。楊祉榮·宋貴得,依右律決杖一百,懲勵放送之意,敢啓。傳曰,知道。
又以義禁府言啓曰,因瑞山郡推考敬差官金裕憲啓本,刑曹回啓內,瑞山郡殿牌作變罪人韓慶裕,依例移義禁府,發遣都事拿來後稟處事,允下矣。罪人韓慶裕,方囚公州營獄,依例發遣府都事拿來,何如?傳曰,令本道擧行。
判尹金蓍根疏曰,伏以臣,待罪京兆,居然歲且周矣。詞訟繁務,固非衰朽之可堪,黽勉强策,寔緣職守之難曠,及叨內局兼管,奔奏之暇,赴坐絶罕,素餐之懼,瘝官之譏,有不能免,每一循省,常切恧縮,迺者僚堂,因禁隷事,至於譴罷,臣於此,惶霣凜惕,莫省攸措。蓋本府三堂,各理所聽之詞,出禁斷訟,俱不相關,雖云府例卽然,而臣旣忝居首堂,則何敢以非臣所管,獨自晏然乎?玆敢冒陳短章,仰瀆崇嚴。伏乞聖明,俯賜諒察,亟命鐫遞臣職名,以安私分,不勝幸甚,臣無任云云。答曰,省疏具悉。卿不必深引,勿辭行公。
吏曹判書李好敏疏曰,伏以殿下,又何爲而有此非常之命於臣也哉?臣聞聖明之世,上不失擧措之宜,下不失進退之節,臣愚區區竊以爲,殿下此擧,與是道相反,而臣於此,罪上添罪耳。噫,臣之向來辭引,豈是臣可已而不已者哉?欲進則鐵限難越,欲退則天牌莫違,索路於維谷之中,請命於孔邇之下,嶺海斧鉞,臣實甘心,而迺蒙止慈之聖念,特施匪怒之薄勘,始也方命之懼,終成釋負之喜,如脫瀧濤之險,而復就袵席之安,銘肝鏤骨,猶不足以形喩感戴之私,而竊自謂從玆以往,投閑處散,歌詠聖澤,永絶蹤跡於世所稱睢盱之場矣。以殿下日月之明,天地之仁,宜無所不照,亦無物不遂,則今此殿下之所以處臣者,豈或有前後之異哉?此殆臣有罪而未勘於前者,又將重犯而莫逭於後也,驚惶震懍,五情失守,久而靡定,嗚呼,臣卽奔走事君者耳。顧何敢與古人去就,比論其一二,而忝備禮使之末,粗聞四維之義,殿下若以臣之向來所遭,謂無關於四維,則是置臣於四維之外也,卽何所取於臣身,而復授以不可堪之重任乎?如其不然,則今日之情勢,猶復前日之情勢也。前日之難冒者,奚獨於今日而可居哉?況今政月已過,而天官久曠,民邑之受弊,已矣無論,而國體之虧損,殆無餘地,苟求其故,則職由於如臣庸陋,猥忝匪據,致有葛藤,轉輾至此耳。在臣私義,固安敢以已經薄罷,有所自恕,而殿下亦不可以置之無故,奪其微諒,今若怵畏義分,擔却廉隅,抗顔復入於政事之堂,則臣雖自輕,人謂斯何?寧被慢命之誅,不敢爲進身之計,玆敢冒死號籲,縮伏俟勘。伏乞天地父母,惻然垂念,淵然深思,將臣職名,回授可堪之人,仍治臣前後逋慢之罪,以警具僚,不勝千萬血祝,臣無任云云。答曰,省疏具悉。此豈深引之事乎?一伸足矣。且今大政逾月,國體不可不念,卽爲肅命。
上在昌德宮。停常參·經筵。
自卯時至午時,灑雨下雨,測雨器水深三分。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐英輔啓曰,行右承旨金履載,左副承旨愼宜學,今日不爲仕進,竝卽牌招,何如?傳曰,允。
申綋啓曰,吏曹判書李好敏,參判洪羲臣牌不進推考傳旨,今方捧入,而開政命下,已至多日,連事違召,無意承膺,事體所在,極爲未安,竝更牌招,何如?傳曰,允。
又啓曰,吏曹判書李好敏,參判洪羲臣牌不進推考傳旨今方捧入,而開政命下,已至多日,連事違召,無意承膺,事體所在,極爲未安,竝更牌招,何如?傳曰,昨日疏批之後,如是違牌,不卽承膺,事甚未安,更爲嚴飭,與參判牌招。
又啓曰,大提學南公轍牌不進推考傳旨,今方捧入,而七夕製命下之後,如是違牌,事甚未安,更爲牌招,何如?傳曰,允。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于朴蓍壽曰,只推。
以左副承旨愼宜學牌不進罷職傳旨,傳于朴蓍壽曰,只推。
申綋啓曰,吏曹判書李好敏,參判洪羲臣再牌不進推考傳旨,今方捧入,而特敎申飭,不趐諄複,而一向違傲,終不承膺,事體所在,極爲未安,所當更請牌招,而係是一日三牌,何以爲之?敢稟。傳曰,更爲嚴飭牌招。
申綋啓曰,大提學南公轍,旣已承牌,藝文提學金羲淳,卽爲牌招,以爲同參考試之地,何如?傳曰,允。
傳于徐英輔曰,左承旨持此御題,與大提學,偕往泮宮,試取以來。
徐英輔啓曰,臣與大提學南公轍,偕往泮宮,七夕製儒生試取,則收券爲二百三十三張矣,敢啓。傳曰,知道。
傳于徐英輔曰,科次入侍。
申綋,以侍講院言啓曰,兼弼善金陽淳,時無職名,令該曹,口傳付軍職,何如?傳曰,允。
兵曹口傳政事,副司果單金陽淳。
申綋,以戶曹言啓曰,卒靑城尉家禮葬,有依例擧行之命矣,禮葬旣已擧行,則致賻無疊行之例,前此啓下別致賻物種,置之之意,敢啓。傳曰,知道。
又以戶曹言啓曰,頃以務安縣稅船致敗監官·色吏·沙工,出付軍門,回示決棍後,絶島爲奴事,覆啓蒙允矣,務安監官朴啓尙,色吏曺有甲,沙工金順得,今已捉來,移送訓鍊都監之意,敢啓。傳曰,御營廳擧行。
又以漢城府言啓曰,拯活人十五名以上者,抄啓事曾有定式矣。卽接南部都事金箕明所報,則豆毛坊箭串一契尊位中任等所告內,去六月十二日夜,江水大漲,一洞中數百餘戶,擧皆墊溺於大水中,許多人命漂渰之患,迫在頃刻,號哭罔措之際,本洞居禁軍李基榮,閑良梁仁國,閑良延四福等三人,各持船隻,涉險冒危,盡力收載,至於自出糧米而供饋,屢百人口,賴此生活云,故自臣府更加査實,則該洞民人等口招,一辭同然,李基榮等之拯救實績,果如該部所報矣,其在激勸之道,宜有褒賞之擧,臣府不敢擅便,令該曹,考例稟處,何如?傳曰,允。
丁丑七月初八日申時,上御熙政堂。科次入侍時,行左承旨徐英輔,假注書鄭煥義,記注官曺錫鯤,記事官李湜,大提學南公轍,讀券官檢校待敎李鶴秀,文學尹庠圭,說書南履懋,以次進伏訖。公轍曰,近來潦水支離,晩炎猶甚,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。嘉順宮氣候,何如?上曰,一樣矣。仍命曰,科次爲之,而讀券官自下先入,履懋·庠圭·鶴秀等,以次進前讀奏訖。公轍曰,旣承五張取選之下敎,故取五張以入矣。上曰,書等,可也。公轍以五地試券奏曰,當書三下一於此券乎?上可之。公轍曰,三下兩券以下,當書次上乎?上可之。公轍以次書等訖。上曰,承旨坼奏封內,可也。英輔以次讀奏訖。上命書傳敎曰,七夕製賦居道三下一進士宋一洪直赴會試,之次三下進士洪起燮給二分,之次次上進士金啓永等三人,竝令該曹,考例施賞。又命書傳敎曰,入格儒生,明日待令。仍命退,公轍等先退。又命退,承史以次退出。
上在昌德宮。停常參·經筵。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
徐英輔啓曰,行右承旨金履載,左副承旨愼宜學,今日不爲仕進,竝卽牌招,何如?傳曰,允。
申綋啓曰,吏曹判書李好敏,參判洪羲臣三牌不進,推考傳旨,今方捧入,而連日飭敎之下,惟事違召,尙無變動,事體道理,俱極未安,所當更請牌招,而係是一日四牌,何以爲之?敢稟。傳曰,更爲嚴飭牌招,使之卽爲入來開政。
傳于申綋曰,輪對官來待。
傳于徐英輔曰,入格儒生入侍。
以左副承旨愼宜學牌不進罷職傳旨,傳于徐英輔曰,只推。
申綋啓曰,吏曹判書李好敏,參判洪羲臣牌不進推考傳旨,今方捧入,而連日飭敎,何等諄複,惟事違傲,終不承膺,事體所在,萬萬未安,竝更牌招,何如?傳曰,允。連日飭敎之下,一事違牌,此何道理?況開政之命,今至幾日,念事體之不如此,思一遞之足可伸,卽爲肅命事,令政院申飭。
又啓曰,吏曹判書李好敏,參判洪羲臣再牌不進,推考傳旨,今方捧入,而俄下飭敎,何等嚴截,一向違傲,終無變動,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招,俄者飭敎之後,一向違傲,此豈臣分之所當然?開政之命,許久抛置,事體之如是壞損,俱爲未安,仍以此意嚴飭。
申綋啓曰,七月初一日輪對官尙瑞院副直長洪羲明,承文院博士成始光,通禮院贊儀許㬘,司饔院奉事李應淵,宗簿寺正權傛來待矣,敢稟。傳曰,入侍。
朴蓍壽啓曰,卽伏見京畿水使尹郁烈今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
申綋,以禮曹言啓曰,社稷神室滲漏處移還安修改,以今七月初十日擧行事,前已啓下矣。見今潦雨以時淋漓,土石終至沾濕,恐欠堅完,姑待快晴,更爲擇吉擧行,何如?傳曰,允。
朴蓍壽,以禁衛營言啓曰,本營騎士將李勉植,身病猝重,勢難察任,改差,何如?傳曰,允。
又以鑄錢所言啓曰,今番鑄錢時,新錢間或交雜於各處上納錢中,聞甚驚駭,査實其委折,則鑄錢邊首金致郁·金應甲·高德順·李聖恒·柳興瑞·全弼權·吳擎老·洪錫祚等八漢,偸出新錢,締結京居林得雨·姜桂心·曺雲白·金夏鼎等四漢,舊錢無難相換者,究厥情節,萬萬痛惡,故移送捕廳,竝爲輸款,而所偸新錢,雖已還推,就考鑄錢事目,則匠手輩貪於小利,破錢不爲更鑄,偸出隱置,有所現發,則施以私鑄律事定式矣。上項諸漢之犯科偸弄之罪,斷不可饒貸,當依私鑄律勘處,出付該曹,照法施行,何如?傳曰,新錢旣已還推,今番則訓局習陣日次,回示嚴棍,此後如有更犯,直爲依律施行。
又以御營廳言啓曰,務安縣稅船致敗監官朴啓尙,色吏曺有甲,沙工金順得等,大會軍兵及江民於沙場,回示三匝,決棍五十度後,絶島爲奴次,移送秋曹之意,敢啓。傳曰,知道。
丁丑七月初九日辰時,上御熙政堂。入格儒生入侍時,行左承旨徐英輔,假注書鄭煥義,記注官曺錫鯤,記事官李湜,以次進伏。儒生進士宋一洪·洪耆燮·金啓永,生員鄭錫猷·睦安中,以次列立堂下訖。上命儒生以次入侍,一洪進前奏職姓名,上問爾年幾何?一洪起伏對曰,四十九歲矣。仍命退,耆燮等以次進前,各奏職姓名訖。上曰,直赴會試與給分人出送,其餘儒生,使之頒賞行禮,可也。引儀唱四拜施賞,儒生行拜禮訖。上命諸儒生先退,啓永等退出。又命退,承史以次退出。
丁丑七月初九日午時,上御熙政堂。輪對官入侍時,右副承旨朴蓍壽,假注書鄭煥義,記注官曺錫鯤,記事官李湜,輪對官尙瑞院副直長洪羲明,承文院博士成始光,通禮院贊儀許㬘,司饔院奉事李應淵,宗簿寺正權傛,以次進伏訖。上曰,輪對官以次進前,奏職姓名·職掌·遺在所懷。羲明進前奏職姓名·職掌·璽寶·巡牌·節鉞·馬牌·遺在無·所懷無,仍退出。始光進前奏職姓名,職掌無,遺在無,所懷無,仍退出。㬘進前奏職姓名,職掌贊笏,遺在無,所懷無,仍退出。應淵進前奏職姓名,職掌無,遺在無,所懷無,仍退出。傛進前奏職姓名,職掌守護寶閣,遺在無,所懷無,仍退出。上命退,承史以次退出。
上在昌德宮。停常參·經筵。
藥房提調金蓍根,行左承旨徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
朴蓍壽啓曰,備邊司郞廳來言,今日賓廳日次,而以國忌正日,不得來會云矣,敢啓。傳曰,知道。
又啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,行右承旨金履載,左副承旨愼宜學,今日不爲仕進,竝卽牌招,何如?傳曰,允。
申綋啓曰,吏曹判書李好敏,參判洪羲臣三牌不進推考傳旨,今方捧入,而飭敎荐下,連加催督,又復違召,了無變動,事體道理,誠萬萬未安,所當更請牌招,而係是一日四牌,何以爲之?敢稟。傳曰,更爲牌招,昨日飭敎,何如?又爲違召,事體所在,寧不寒心?大政之踰月,誠爲悶然,連日之違召,亦甚未安,卽爲入來開政,參判一體牌招。
以左副承旨愼宜學牌不進罷職傳旨,傳于徐英輔曰,只推。
徐英輔,以內醫院提調意啓曰,副提調愼宜學,今日問安,不爲仕進,卽爲牌招,何如?傳曰,允。
以內醫院副提調愼宜學牌不進罷職傳旨,傳于徐英輔曰,只推。
朴蓍壽,以都摠府言啓曰,今七月十三日宗廟展謁時,侍衛寶劍守宮,當爲備員,而副摠管申絅,以別軍職進,李憲琦呈辭受由,都摠管鄭晩錫,副摠管金銑·朴宗羽未肅拜,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。竝許遞。
兵曹口傳政事,以李得濟爲都摠管,徐鼎輔·朴命燮·趙華錫·安橚爲副摠管。
申綋啓曰,吏曹判書李好敏,參判洪羲臣牌不進推考傳旨,今方捧入,而飭敎轉益嚴截,催督不趐屢矣。一向違傲,終不入來,事體道理,俱極未安,判書陳疏到院,而原疏以國忌正日,纔已退却矣,判書·參判,竝更牌招,何如?傳曰,判書原疏捧入。
傳于申綋曰,吏判批下,與參判更爲牌招,違牌勿爲呼望。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
徐英輔,以戶曹言啓曰,卽接京畿監司移文,則通津府分俵聖堂倉暑字船浸米太,督捧還給差員之意,嚴飭該府矣。一自分俵之後,民人等慮其時刻腐傷,惟以速食爲主,數日內食盡無餘,而今以乾淨米太,嚴督備納,當此窮節,辦出末由,愁歎騷擾,勢所必至,姑待秋成,依拯米太法典,區別收捧之外,更無他道云矣。當初不從差員之言,勒執分俵,至有啓聞之境者,專由於地方官僨誤之罪,而到今民情事勢,果若是難便,則不可無闊狹之政。今番分俵米太,待秋成收捧,而勿令代錢,必以本色捧納,劣米太,則一依拯劣米例,自穀主官,收納乾卸米,卽令賃船上納,監色·沙格等穀物水浸之罪,究覈狀聞之意,分付,何如?傳曰,允。
右議政金思穆疏曰,伏以臣之冒控長單,是豈臣全昧義分,惟事卸免而然哉?篤老危疾,望絶復起,疏籲筵懇,凡幾遭矣?伏惟聖明,旣不加煩猥之誅,則亦必察哀矜之狀,而徒辱鄭重之批,終靳鞶帶之禠,臣於是,進退維谷,氷炭交中,冒死呈告,恭俟處分,而封還之命,又出格外,罔非臣平日誠悃,不能見孚於君上之致,撫躬慙悚,尙誰尤哉?噫,臣是朝夕垂盡之喘耳,癃殘與年俱加,氣息隨日益下,形殼雖存,神精已亡,觸事昏謬,動輒得咎,閑司漫務,猶難承當,況玆三事之重,百責攸萃,一日尸居,則有一日之害,二日尸居,則有二日之害,以若荒耋之質,憒劣之識,不自量力,苟然蹲據,漫無猷爲,徒費廩祿,則是眞不識人間羞恥事者,臣雖萬萬無狀,豈忍於白首臨死之日,全喪其區區廉義,而重自陷於辱身病國之科乎?臣之去就,卽此已決,而至於目下病情之難以時月痊可,列症煩屑,亦涉惶猥,雖不敢更陳,而數昨以來,又復越添,似瘧非瘧,一倍危劇,委頓床席,凜凜有頃刻難支之慮,倘於一息未絶之前,獲蒙體諒之恩,則庶可以安意就木,以圖他日結草之報。伏乞天地父母,哀臣難强之情,察臣必退之懇,鐫免臣本兼之職,因治臣屢瀆之罪,以幸國事,以遂微願,不勝幸甚,臣無任云云。答曰,省疏具悉卿懇。辭單封還,而辭疏又至,卿何浼浼於予,若是乎前後批諭,反復丁寧,而尙不見諒者,由予誠意之淺薄,今方反躬之不暇,而以卿老成宿德,亦不改圖,豈無慨歎之心乎?愼節非不奉慮之至,一時美痾,不日見瘳,俟少間安心卽起視事,以副予至意。仍傳于申綋曰,此批答,遣史官,傳諭于右議政。
吏曹判書李好敏疏曰,伏以臣之今日情地,可謂窮且隘矣,批旨鄭重,而一事違傲,飭敎截嚴,而迷不知變者,是豈臣樂爲也哉?一己之私,雖不敢顧,而四維爲重,慢命之誅,豈其所欲,而嶺海爲榮,甘自歸於壞國綱蔑臣分之科,一則孤負,一則故犯,固不待今日之辭敎,而臣罪臣自知之,雖亟被誅竄,猶不足以少贖其萬一,而第伏念人臣事君,惟此一身,立身之道,莫先於審去就之分而全進退之節,雖微官庶僚,莫不淬礪自好,率由於如砥之道,致謹於樊圃之戒,或恐玷汚身名,貽累淸朝,而況臣所叨之職,卽所以權衡是進退是者,則其身之不能自持,而能勝其任者,臣未之聞也。然則假使臣,拚棄廉防,出而膺命,適足以貽羞於當世,取譏於識者,莫效報答之初心,而終亦僨誤而已,則其爲負聖恩而辱朝廷,尤當如何?此臣所以反復思量於分數輕重之間,而不敢以趨走爲恭,惟以獲罪爲期者也。此時瀆擾,極知罪戾之增深,而席藁私次,惶懍罔措,不得不瀝盡肝血,冒萬死申籲,而昨暮治疏,門限已迫,明發不寐,若隕淵谷,際又伏承嚴敎,轉益危蹙,若窮無歸,臣罪至此,尤合萬殞。倘蒙聖慈亟賜處分,遞臣所帶之職,議臣當被之律,以尊朝體,以昭法紀,則匪微臣之幸,而實世道國家之幸也,臣無任云云。答曰,省疏具悉。前後飭敎,不啻一再,卿何爲徒守己見,不顧事體之未安乎?卽爲入來肅命。
丁丑七月初十日卯時,上御熙政堂。藥房入診入侍時,提調金蓍根,行左承旨徐英輔,假注書金逸淵,別兼春秋鄭基善·金道喜,檢校待敎李鶴秀,以次進伏。醫官吳千根·秦東秀·權以中,以次進伏楹外訖。蓍根曰,潦炎轉甚,聖體,若何?上曰,一樣矣。蓍根曰,寢睡·水刺之節,何如?上曰,一樣,而各殿宮氣候皆一樣矣。仍命醫官入診,千根等以次診候訖,退伏奏曰,脈候左右三部調均矣。上命醫官先退,千根等退出。上曰,出去,議定湯劑,可也。鶴秀曰,御製正書始役,自今日卯時爲之矣。上曰,唯。仍命退,諸臣以次退出。
上在昌德宮。停常參·經筵。
進御加味六君子湯,自今日一貼式煎入事。出榻敎
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐英輔啓曰,行右承旨金履載,左副承旨愼宜學,今日不爲仕進,竝卽牌招,何如?傳曰,允。
申綋啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
徐英輔啓曰,藥房提調持湯劑來待矣。傳曰,封入。
以右議政金思穆再度呈辭,傳于申綋曰,遣史官封還。
以魂宮望祭單子,傳于申綋曰,魂宮望祭當親行,侍衛入直磨鍊,出宮自內爲之矣,該房知悉。
申綋啓曰,吏曹判書李好敏,開政命下,已至多日,特敎申飭,前後何如,而謂有情勢,奉牌闕外,終不承膺,事體所在,極爲未安,參判洪羲臣,亦爲奉牌,竝推考何如?傳曰,允。昨日批下之後,如是奉牌,事甚未安,以此意嚴飭。
傳于朴蓍壽曰,吏曹參判前望單子入之。
吏曹參判前望單子入之,吳淵常落點。
朴蓍壽啓曰,新除授吏曹參判吳淵常,卽爲牌招,何如?傳曰,允。
又啓曰,吏曹參判吳淵常牌不進推考傳旨,今方捧入,而開政命下之後,如是違牌,事甚未安,更爲牌招,何如?傳曰,許遞,前望單子入之。
申綋啓曰,吏曹判書李好敏,前後飭敎,何等嚴截,而至於奉牌,今且經宿,連加催督,尙無變動,事體道理,誠萬萬未安,更爲從重推考,何如?傳曰,前後飭敎何如,而如是逡巡,事體徒歸於屑越,國綱由是而掃地,事甚未安,從重推考,嚴飭入來開政。
朴蓍壽啓曰,吏曹判書李好敏,屢勤嚴敎,一向奉牌,連加申飭,終不肅命,事體道理,萬萬未安,更爲從重推考,何如?傳曰,允。前後飭敎,備盡無餘,吏判之一向奉牌,豈非煩瀆之甚乎?勿復如是,卽爲開政事,各別申飭。
徐英輔啓曰,卽伏見江原監司南履翼狼川縣稅大同船發送啓本,則大米之米字漏落矣,奏御文字,何等審愼,而如是疎忽,事甚未安,原啓本係是稅貢,故雖不得不捧入,而該道臣,不可無警,推考,何如?傳曰,允。
朴蓍壽啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于朴蓍壽曰,只推。
以左副承旨愼宜學牌不進罷職傳旨,傳于徐英輔曰,只推。
朴蓍壽,以兵曹言啓曰,今十三日宗廟擧動時,本曹堂上守宮及侍衛,當爲備員,而參判未差,參知曺錫正呈辭在外,無以備員,參知令政院稟旨變通,與參判未差之代,仍令該曹,以在京無故人口傳差出,待下批,牌招,以爲備員之地,何如?傳曰,允。
又啓曰,因兵曹草記,今十三日宗廟擧動時,本曹堂上守宮及侍衛,當爲備員,而參判未差,參知曺錫正在外,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以朴命燮爲兵曹參判,韓義運爲參知。
朴蓍壽,以都摠府言啓曰,今七月十三日宗廟展謁時,侍衛寶劍守宮,當爲備員,而都摠管李得濟,副摠管安橚在外,李石求與都摠管李得濟,有應避之嫌,副摠管朴命燮·徐鼎輔未肅拜,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允,竝許遞。
兵曹口傳政事,以洪義浩爲都摠管,李志淵·權烒·柳相亮·任聖說爲副摠管。
朴蓍壽,以吏曹言啓曰,今此宗廟望祭大祝,以前修撰李鍾穆塡差,而時無職名,令該曹,口傳付軍職,何如?傳曰,允。
兵曹口傳政事,副司果單李鍾穆。
朴蓍壽,以御營廳言啓曰,本廳中軍李馨秀,身病甚重,勢難察任,改差,何如?傳曰,允。
又以刑曹言啓曰,戶曹啓辭內,頃以務安縣稅船致敗監官·色吏·沙工,出付軍門,回示決棍後,絶島爲奴事,覆啓蒙允矣。務安監官朴啓尙,色吏曺有甲,沙工金順得,今已捉來,移送訓鍊都監之意,敢啓。傳曰,御營廳擧行事,命下,而罪人等,自該營回示決棍後,移送臣曹矣。監官朴啓尙,全羅道萬頃縣古群山,色吏曺有甲,康津縣加里浦,沙工金順得,珍島郡金甲島,竝爲奴定配所,卽爲押送之意,敢啓。傳曰,知道。
吏曹參判洪羲臣疏曰,伏以臣於日前,冒控疾痛之呼,顒俟體諒之恩,及奉批旨,伏蒙調理之命,臣於是,感激恩暇,舁還私次,多試藥餌,安意調治,而源委之疾,猝難差完,衰朽之氣,漸至落下,貼席叫楚,一味涔涔,於焉由限已過,召牌又降矣。重犯違傲,自速慢命,伏枕惶霣,若添一病,迺者飭敎連下,至有勿呼望之敎,臣聞命震懍,誠不知措躬之所也。噫,今臣病狀,苟或一分可强,則豈敢以區區賤疾,每煩黈纊之下,自歸猥屑之科,而目下諸症,轉輾沈頓,向之臂脚之麻木者,今焉拘攣,向之溏泄之頻作者,今焉成痢,症形日以危苦,痛勢隨以越添,間經暑癨,吐瀉兼發,寒熱交湊,舊症新祟,一時斗劇,比諸日昨陳籲之時,又不啻更加幾層矣。奄奄床笫,漫無省識,時日之內,萬無束帶供職之望,而庚牌儼臨,承膺無路,玆敢力疾,舁到朝房,倩人具疏,疾聲哀籲。伏乞聖慈,特垂矜諒,亟遞臣所帶職名,俾得調息,仍治臣瀆擾之罪,以昭法紀焉,臣無任云云。答曰,省疏具悉。所請依施。
上在昌德宮。停常參·經筵。
申綋啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,左副承旨愼宜學,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,明日大駕詣宗廟入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
金履載啓曰,明日動駕,侍臣當爲進參,兩司諸臺,除在外外,未肅拜·呈告人員,竝待開門牌招,何如?傳曰,允。
傳于申綋曰,明日出宮內門路,以協陽門爲之。
吏曹參判前望單子入之,趙弘鎭落點。
徐英輔啓曰,新除授吏曹參判趙弘鎭,卽爲牌招,何如?傳曰,允。
申綋啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于申綋曰,只推。
朴蓍壽啓曰,吏曹判書李好敏,屢下飭敎,何等嚴截,而尙此奉牌,了不變動,事體道理,不可但以未安言,爲先從重推考,何如?傳曰,允。前後飭敎,何如,而一向奉牌,終不承膺,事體所在,萬萬未安,連加催促,入來開政。
金履載啓曰,吏曹判書李好敏,前後飭敎,不啻截嚴,而一向奉牌,無意變動,政命之不得擧行,已至許久,事體所在,萬萬未安,更爲從重推考,何如?傳曰,允。前後飭敎,已爲盡喩,目今大政,逾朔過旬,國體由是損傷,事面自此壞頹,吏判之一向違傲,不念事體,何爲至此之甚?更以此意,另加嚴飭。
又啓曰,吏曹判書李好敏,屢下飭敎,何等諄複截嚴,而鎭日奉牌,了無變動,政命跨朔,尙未擧行,事體道理,誠萬萬未安,更爲從重推考,何如?傳曰,允。
傳于徐英輔曰,吏曹判書入侍。
以承傳色口傳下敎曰,日熱如此,吏判入侍姑置之,旣已肅謝,政望卽爲書入。
徐英輔啓曰,明日動駕時,承旨當爲備員,而左副承旨未差,何以爲之乎?敢稟。傳曰,前望單子入之,待下批,牌招察任。
承旨前望單子入之,金啓溫落點。
以左副承旨金啓溫牌不進罷職傳旨,傳于徐英輔曰,只推。
金履載啓曰,玉堂上下番俱空,已至閱月,事甚未安。今日政新除授玉堂,竝待下批,牌招,推移入直,何如?傳曰,允。
有政。吏批,判書李好敏進,參判趙弘鎭未肅拜,參議未差,行右承旨金履載進。以尹應大爲應敎,趙琮鎭爲校理,李羲肇爲副校理,朴台壽爲修撰,李貞坤爲通津府使,李玄升爲价川縣監,李昇淵爲嘉山縣監。兵曹參議單韓義運,參知單朴孝成,奉常判官申在陽仍任事承傳。
兵批,判書李相璜進,參判朴命燮未肅拜,參議朴孝成病,參知韓義運入直,右副承旨朴蓍壽進。以金魯甲·金魯巖·李潤度爲五衛將,陳環爲忠壯將,李儀祚·文德天爲慶熙將,李義生爲景福將,李碩觀爲碧團僉使,朴明勳爲管城將,高致晃爲靑石僉使,張燮元爲楊州監牧官,金魯赫爲水原監牧官,同知單柳萬均,僉知三單白東臣·朴師悌·洪禹祚,訓鍊副正單李鍾英,大護軍閔命爀,護軍洪羲臣·吳淵常,副護軍李冕昇·愼宜學·洪羲俊·韓兢履·曺錫正·金鍾殷,司直洪羲瑾,司果李瀅夏。
傳于徐英輔曰,吏曹參議有闕之代,今日政差出。
吏批,再政。以朴宗琦爲吏曹參議,金蓍根爲左參贊,趙德潤爲右參贊,朴宗來爲工曹判書,尹序東爲參判,洪羲臣爲右尹,南公轍爲禮曹判書,鄭尙愚爲判尹,任厚常爲刑曹參議,洪遇燮爲司圃提調,李存秀爲瓦署提調。左尹單洪羲臣,右尹單尹行直。
兵批,再政。以洪光一爲同知,韓應浩爲五衛將,金星白爲忠壯將,趙晉錫爲都摠經歷。
傳于申綋曰,明日差早開門。
以全羅監司金敎根狀啓,淳昌等二十一邑民家漂頹,人物渰壓死事,傳于朴蓍壽曰,聞甚矜惻,原恤典外,別加顧助,渰死·壓死人,如有生前身還布,竝蕩減事,分付。
兵曹,以吳文常爲御營中軍。
申綋,以御營廳言啓曰,本廳把摠申命源,身病甚重,勢難察任,改差,何如?傳曰,允。
行都承旨朴宗薰疏曰,伏以臣,待罪喉舌,亦云久矣。如非甚病,未敢自便,第臣老母,年逾七耋,疾病常纏,每當寒暑之劇,節候之交,沈綿時多,寧日恒少。迺者月初,重患脚氣,氣壅而升,沈劇如刺,寢食全廢,坐臥不得,古方謂之水濕,醫言兼以暑祟,溏泄添作,眞元大脫,外內受損,補瀉俱難。臣方寸煼灼,晝宵煎熬,尋醫問藥,扶將調護,亦以何暇,束帶供夙夜之職乎?且今廟謁晠禮,隔以一宵,凡在儀衛班聯之末,無不奔走效職。況臣名忝邇密,職非漫冗,固不敢因私而曠次,又不可抑情而離側,悶迫之極,未敢緩聲,玆敢略具文字,冒瀆崇嚴。伏乞聖慈,特垂諒察,亟遞臣承宣之任,俾便救護,仍治臣瀆撓之罪,以振朝綱,千萬幸甚,臣無任云云。答曰,省疏具悉。卿其勿辭救護。
左副承旨愼宜學疏曰,伏以臣,待罪喉院,月已三易,而日且六十有餘矣。如臣疎逖之蹤,依近日月之光,兼察起居之班,少伸螻蟻之忱,榮感極矣。豈或有一毫言私之意,而第伏念疾痛而呼,人之常情。若病至於難强,而有妨於公私,則亦安敢終黙,以自阻於仁覆之下哉?臣本有滯瘧之症,夏秋之交,如期發作,自四五日前,又復如前,寒熱往來,而有似乎瘧漸,滯泄交作,而加之以頭疼。時日之內,萬無蠢動之望,徒事違傲,罰止問備者,亦殆近十餘遭矣。日昨候班,未能進參,罪固難恕,明日動駕,又無以陳力陪扈,則將至於罪上添罪矣。僚員之代勞,猶屬細故,國體之苟艱,不宜若是,玆敢據實仰籲。伏乞聖慈,亟遞臣所帶承宣之職,以便公私,千萬幸甚,臣無任云云。省疏具悉。所請依施。
上在昌德宮。停常參·經筵。
自開東至申時,灑雨下雨,測雨器水深二寸五分。
夜自一更至十四日開東,灑雨下雨,測雨器水深三寸。
大駕詣宗廟展拜罷後,內閣·政院·藥房口傳問安。答曰,知道。
世子宮,遣宮官問安。答曰,知道。
王大妃殿·嘉順宮,遣承旨問安。答曰,知道。
還內後,內閣·政院·藥房口傳問安。答曰,知道。
申綋啓曰,司僕寺內乘來言,捲簾,取稟。傳曰,捲三面。
傳于申綋曰,侍衛軍兵雨具。
申綋啓曰,臣以王大妃殿·嘉順宮問安進去,下直之意,敢啓。傳曰,知道。
朴蓍壽啓曰,藥房提調·副提調,持湯劑來待矣。傳曰,封入。
以應敎尹應大,校理趙琮鎭,副校理李羲肇,修撰朴台壽牌不進罷職傳旨,傳于金履載曰,只推。
金履載啓曰,玉堂上下番俱空,已至閱月,事甚未安。應敎尹應大,校理趙琮鎭,副校理李羲肇,修撰朴台壽,旣有只推之命,竝更牌招,推移入直,何如?傳曰,允。
傳于金履載曰,不善擇日之日官,令攸司從重科治。
以掌令李允謙·兪應煥,持平李敎源,獻納任百禧,正言洪赫·安光直牌不進罷職傳旨,傳于申綋曰,只推。
傳于金啓溫曰,明日出宮門路,以協陽門爲之。
以黃海監司徐能輔狀啓,薦新蓮實,限內不得封進,惶恐待罪事,傳于金履載曰,勿待罪事,回諭。
申綋,以兵曹言啓曰,卽接廣智營入直哨官李時權牒報,則大報壇東北水門鐵箭,爲雨水所激,全數拔落云。令紫門監,堅實樹柵,卽速修改,而把守軍兵,廣智營入直砲手八名除出,限修改間,嚴加守直之意,分付,何如?傳曰,允。
又以訓鍊都監言啓曰,因兵曹草記,大報壇東北水門鐵箭全數拔落處,廣智營軍八名除出,將校一人率領,限修改間,嚴加守直之意,敢啓。傳曰,知道。
又以義禁府言啓曰,平安監司徐有聞狀啓內,价川縣監具應和,爲先罷黜,其罪狀,令攸司稟處事,啓下矣。具應和,時在任所云,依例發遣府羅將拿來,何如?傳曰,待待命拿囚。
又以刑曹言啓曰,不善擇日之日官,令攸司從重科治事,命下矣。當該擇日官池景泌,曾經正職,依例令義禁府擧行,何如?傳曰,允。
丁丑七月十三日卯時,大駕詣宗廟。秋展謁入侍時,行左承旨徐英輔,行右承旨金履載,左副承旨金啓溫,右副承旨朴蓍壽,同副承旨申綋,假注書金逸淵·鄭煥義,別兼春秋鄭基善·金道喜,直提學金履喬,檢校待敎李鶴秀,以次詣閤。時至,通禮跪啓請外辦。上具翼善冠·衮龍袍,乘輿出宣化門。藥房提調金蓍根,副提調朴蓍壽進前奏曰,早朝勞動,聖體,若何?上曰,一樣矣。至協陽門外降輿所,通禮跪啓請降輿乘輦,上降輿乘輦,由肅章門·進善門·敦化門,至宗廟洞口。通禮跪啓請降輦乘輿,上降輦乘輿,由廟大門至齋殿門外。通禮跪啓請降輿,上降輿入齋殿後,問安勿爲之。出榻敎上改具冕服,贊禮導詣板位,行四拜禮,仍詣殿內奉審訖。通禮導上至永寧殿門外,贊禮導詣板位,行四拜禮,仍詣殿內奉審訖,還詣齋殿,少頃,通禮跪啓請外辦。上改具翼善冠·衮龍袍,乘輿出廟大門,至降輿所。通禮跪啓請降輿乘輦,上降輿乘輦,到把子橋,入敦化門·進善門·肅章門,至協陽門,降輦所,通禮跪啓請降輦乘輿,上降輦乘輿,由宣化門還內,諸臣,以次退出。
上在昌德宮。停常參·經筵。
自開東至未時,灑雨下雨,測雨器水深二分。
朴蓍壽啓曰,大司憲宋穉圭在外,執義鄭度采,持平任存常呈辭,掌令李允謙,持平李敎源未肅拜,掌令兪應煥差祭,監察茶時之意,敢啓。傳曰,知道。
徐英輔啓曰,同副承旨申綋,今日不爲仕進,卽爲牌招,何如?傳曰,許遞,前望單子入之,待下批,牌招察任。
又啓曰,兼禮曹判書南公轍,右參贊趙德潤,左尹洪羲臣,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議朴宗琦,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴蓍壽啓曰,藥房副提調,持湯劑來待矣。傳曰,封入。
傳于金履載曰,禮房承旨馳詣宗廟·景慕宮,奉審摘奸以來。
以應敎尹應大,校理趙琮鎭,副校理李羲肇,修撰朴台壽牌不進罷職傳旨,傳于金履載曰,只推。
承旨前望單子入之,金逌根落點。
徐英輔啓曰,今日齋宿,承旨當爲備員,而都承旨朴宗薰受由,左副承旨金啓溫須資出去,右副承旨金逌根傳旨未下,無以備員。左副承旨金啓溫,卽爲牌招,右副承旨金逌根傳旨未下,何以爲之?敢稟。傳曰,知申外竝許遞,前望單子入之,待下批,牌招察任。
承旨前望單子入之,申絅·鄭元容落點。
徐英輔啓曰,今日齋宿,承旨當爲備員,而行都承旨朴宗薰受由,行右承旨申絅以應避,陳疏到院矣。原疏以親祭齋戒,不得捧入,而將無以備員齋宿,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,徐長輔落點。
金履載啓曰,玉堂上下番俱空,已至閱月,事甚未安。應敎尹應大,校理趙琮鎭,副校理李羲肇,修撰朴台壽,旣有只推之命,竝卽牌招,推移入直,何如?傳曰,允。
兵曹口傳政事,護軍單朴宗薰。
以右副承旨金逌根牌不進罷職傳旨,傳于徐英輔曰,只推。
以吏曹參議朴宗琦牌不進罷職傳旨,傳于徐英輔曰,只推。
金履載,以奎章閣言啓曰,明日卽書香閣秋孟朔大奉審日次,時原任·閣臣,依節目進詣擧行之意,敢啓。傳曰,知道。
朴蓍壽,以義禁府言啓曰,刑曹啓辭內,擇日官池景泌,令義禁府擧行事,允下矣。池景泌今方待命,拿囚之意,敢啓。傳曰,以公罪勘放。
又以義禁府言啓曰,日官池景泌拿囚草記批旨內,以公罪勘放事,命下矣。時囚罪人池景泌,以欽天監官,失於占候,杖六十公罪收贖,放送之意,敢啓。傳曰,知道。
上在昌德宮。停常參·經筵。
自卯時至午時,灑雨下雨,測雨器水深一寸三分。
上詣魂宮入齋室後,內閣·政院·藥房口傳問安。答曰,知道。
還內後,內閣·政院·藥房口傳問安。答曰,知道。
藥房提調金蓍根,副提調朴蓍壽啓曰,親行望祭,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
朴蓍壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而魂宮望祭親行相値,不得來會云矣,敢啓。傳曰,知道。
徐英輔啓曰,行右承旨金履載,今日不爲仕進,卽爲牌招,何如?傳曰,允。
朴蓍壽啓曰,藥房提調·副提調,持湯劑來待矣。傳曰,封入。
傳于徐英輔曰,都承旨前望單子入之。
都承旨前望單子入之,金履喬落點。
徐英輔啓曰,明日動駕時,承旨當爲備員,而右承旨未差,何以爲之?敢稟。傳曰,前望單子入之。
承旨前望單子入之,申在明落點。
朴蓍壽啓曰,新除授承旨申在明,方在罷散中,何以爲之?敢稟。傳曰,敍用。
以右副承旨徐長輔牌不進罷職傳旨,傳于徐英輔曰,只推。
以應敎尹應大,校理趙琮鎭,副校理李羲肇,修撰朴台壽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至許久,事甚未安。應敎尹應大,校理趙琮鎭,副校理李羲肇,修撰朴台壽,旣有只推之命,竝卽牌招,推移入直,何如?傳曰,允。
又啓曰,大司憲宋稚圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于朴蓍壽曰,只推。
傳于朴蓍壽曰,明日出宮內門路,以協陽門爲之。
藥房口傳啓曰,閟宮展謁,已有成命,而跨朔之澇,尙未收霽,目下雨勢,若是滂沱,明朝之快晴,未可必矣。此時移蹕,大有違於節宣之方,更卜吉日,於禮少無所妨,且多已例。臣等不任區區憂慮,敢此仰籲。伏乞亟寢明日動駕之命,千萬顒祝,惶恐敢啓。答曰,雨勢今則快晴,明日動駕,依例爲之。
徐英輔啓曰,明日大駕詣景慕宮,入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
朴蓍壽啓曰,明日動駕,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
傳于徐英輔曰,世子宮小學畢秩後賞格,草注紙七卷,白綿紙十卷,黃蜜七斤,黃筆三十柄,眞墨三十丁,白木十疋,木十三疋入之。
傳于徐英輔曰,世子宮兼長番中官八員,各紬一疋,出入番中官十二員,各木一疋,司籲二人,各木一疋,冊色書吏書寫六人處,各木二疋,布一疋賜給。
兵曹口傳政事,副護軍單金逌根。
朴蓍壽,以侍講院言啓曰,王世子繼講冊子,以大學爲定事,命下矣。取考列聖朝春邸時進講冊錄,則大學進講時,或有竝註進講之時,或有除註,只序及大文進講之時,今番則何以爲之乎?敢稟。傳曰,除註,序及大文進講。
又以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以奎章閣言啓曰,今日卽書香閣秋孟朔大奉審日次,而日氣陰濕,不得擧行,依節目,當朔內擇日擧行之意,敢啓。傳曰,知道。
又以兵曹言啓曰,五衛將趙濟民,病難供職,呈狀乞遞。五衛將金魯巖前任晉州營將,金魯甲前任慶州營將,韓應浩前任羅州營將,俱在任所,上來無期。景福宮衛將宋榮默除授在外,過限未上來,竝改差,何如?傳曰,允。
又以兵曹言啓曰,新除授碧團僉使李碩觀,素抱風痺之症,猝然添劇,時月之內,萬無登途赴任之望,呈狀乞遞。實病旣如此,則勢難强令赴任,依例罷黜,何如?傳曰,允。
又以訓鍊都監言啓曰,本局局別將申絅,承旨受點矣。今已遞改,別將之任,仍任,何如?傳曰,允。
行右承旨金履載疏曰,伏以臣,叨縻見職,已數旬餘矣。素抱羸疾,不勘驅策,而動駕隔日,不敢言私,方擬趁漏趨班,粗伸陪扈之忱。卽者臣兄臣履喬,以前望受點,爲都承旨,在在法相避,在下當遞,玆敢援例陳章,仰瀆崇嚴。伏願聖明,亟遞臣承宣之任,以存公格,以安私分,千萬幸甚,臣無任云云。答曰,省疏具悉。所請依施。
左尹洪羲臣疏曰,伏以臣於日前,猥以狗馬之疾,屢瀆崇嚴之聽,伏蒙我聖上俯軫矜憫之私,特垂體諒之恩,不加郵罰,許解銓職。臣於是,惶隕感激,竊自幸安意將攝,纔踰日,又伏奉京兆除旨,庚牌儼臨,臣固當聞命叩謝,而非但病情尙苦,無以自力。且與判尹臣鄭尙愚,有娚妹應避之嫌,揆以公法,在所當遞,玆敢略陳短章,仰煩崇嚴。伏乞聖明,爰命選部,將臣所帶之職,照例遞改,以存公格,以安私分焉,臣無任云云。答曰,省疏具悉。所請依施。
魂宮望祭親行敎是時,亞獻官判府事韓用龜,終獻官永明尉洪顯周,贊禮判尹鄭尙愚,典祀官奉常寺正宋翼淵,宮闈令尙膳安裕福,執禮副司果洪敬謨,執尊掌令兪應煥,大祝副司果李鶴秀,祝史副司果趙萬永,齋郞副司果李奎鉉,盥洗位典籍鄭載慶,司藝張振一,爵洗位禮曹佐郞金喆修,典籍禹錫簡,亞終獻盥洗位典籍崔仁簡,贊者引儀崔日逵·金學羲,謁者兼引儀李正幹·韓守一,贊引兼引義邊相岱,引儀金光素,祭監監察鄭郁東·柳會根。
丁丑七月十五日子時,上詣魂宮。望祭親行入侍時,行左承旨徐英輔,行右承旨金履載,左副承旨鄭元容,同副承旨朴蓍壽,假注書金逸淵·鄭煥義,記注官曺錫鯤,別兼春秋鄭基善,檢校待敎李龍秀,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金蓍根曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門。通禮跪啓請降輿,上降輿入齋室,仍具淺淡服,詣通和殿。贊禮前導入北夾門,陞自東階詣板位,跪啓請俯伏哭,上俯伏哭,在位者皆俯伏哭。贊禮跪啓請止哭,興再拜興平身,上止哭興再拜興平身,在位者皆止哭興再拜興平身。執禮請行禮,上詣尊所北向立,執尊者擧羃,履載酌鬰鬯,英輔以瓚受鬱鬯。上詣靈座前北向立。贊禮跪啓請跪,上跪,英輔奉香,蓍壽奉爐跪進,贊禮跪啓請三上香,上三上香,蓍壽奠爐於案,英輔奉爵跪進。贊禮跪啓請執爵,上執爵以授蓍壽,奠于靈座前,贊禮跪啓請俯伏興,少退跪,上俯伏興少退跪。大祝進靈座之右,東向跪讀祝訖。上出戶降復位,亞獻官判府事韓用龜,終獻官永明尉洪顯周,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令,納神主如儀,贊禮導上詣望燎位,大祝燎坎,贊禮跪啓禮畢,仍導以行入齋室,親祭罷後,問安勿爲之。出榻敎王大妃殿進御補中君子湯,自今日停止事。出榻敎上改具翼善冠·衮龍袍,出延喜門,通禮跪啓請乘輿,上乘輿由建陽門·協陽門還內,出標信解嚴。諸臣,以次退出。
上在昌德宮。停常參·經筵。
大駕詣景慕宮,入齋室後,世子宮遣宮官問安。答曰,知道。
展拜罷後,內閣·政院·藥房口傳問安。答曰,知道。
王大妃殿·嘉順宮,遣承旨問安。答曰,知道。
還內後,內閣·政院·藥房口傳問安。答曰,知道。
鄭元容啓曰,司僕寺內乘來言,捲簾,取稟。傳曰,捲三面。
朴蓍壽啓曰,臣以王大妃殿·嘉順宮問安進去,下直之意,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
以應敎尹應大,校理趙琮鎭,副校理李羲肇,修撰朴台壽牌不進罷職傳旨,傳于金履喬曰,只推。
金履喬啓曰,玉堂上下番俱空,已至閱月,事甚未安。應敎尹應大,校理趙琮鎭,副校理李羲肇,修撰朴台壽,旣有只推之命,竝卽牌招,推移入直,何如?傳曰,允。
兵曹口傳政事,護軍單金履載。
以執義鄭度采,掌令李允謙·兪煥,持平李敎源,司諫權熀,正言洪赫·安光直牌不進罷職傳旨,傳于徐長輔曰,只推。
徐長輔啓曰,卽者義禁府都事來言,今日動駕時,駕側鳴錚罪人金宅興,移送秋曹云矣,敢啓。傳曰,知道。
徐英輔,以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
徐長輔,以義禁府言啓曰,卽伏見公淸監司權常愼啓本啓下者,則殿牌作變罪人慶裕,今七月十一日,承服正刑矣。其父母·妻妾·子女·祖孫·兄弟·姊妹,子之妻妾·伯叔父·兄弟之子,年歲姓名存沒居住,令漢城府,考出帳籍。亦爲分付五部及各該道,應坐諸人,一一査出,成冊牒報後,依律文擧行籍沒家産·破家瀦澤等事,令各該司奉承傳擧行,而降邑號·罷守令一款,依法典勿爲擧論,何如?傳曰,允。
又以刑曹言啓曰,今日動駕時,茂山幼學金宅興,以其兄洛興殺獄稱冤事,擊錚於衛外,而凡城內擊錚,把子橋·通雲橋·惠政橋三處外,一竝勿施事,曾有定式矣。今此金宅興擊錚處所,旣在三處之外,依定式勿施,嚴飭放送之意,敢啓。傳曰,知道。
右議政金思穆疏曰,伏以廟宮展謁,聖慕克伸,連日勞動,玉體冞康,區區慶幸,曷有其極?仍伏念臣,情危病劇,不復以生人自居,曠廢職事,飾巾待終,今幾月矣。雖其病伏昏涔,心神迷罔,而上憂機務之委滯,下畏公議之難容,惶悶罔措,連事號籲,而日月之明,猶有容光之遺照,天地之仁,或靳物性之各遂。一日二日,依舊蹲仍,跼高蹐厚,如窮無歸,若欲情懇之更陳,則辭意已竭,仍欲泯點而不言,則廉愧都喪。不顧分義之嚴,冒犯瀆擾之誅,再尋長單,重溷聰聽,臣罪至此,尤合萬殞,而聖度天大,過加曲貰,威罰不施,輒命封還。臣未敢知愛欲生之聖德,猶未燭必無幸之賤疾,終始優容,徒侈出常之異數,上下相持,不念國體之有損耶?凡今辭職之人,輒以衰老疾病爲言,雖竭叫號,人之視之,有若常套,必待一朝溘然,然後始可自明其曾不飾詐,興惟及此,尙復何言?雖然輔相之職,責任至大,而一或虛縻,任他瘝曠,則庶事叢脞,害及民國,寵祿之地,廉節亦重,而終身廩食,期以殞斃,則畢竟顚沛,累貽淸朝。今臣之所大懼者,正在於是,從前血籲之至再至三而不知自止者,是豈臣可已而不可已者哉?至於前後陪班,一未趨參,罪戾層積,惶懍冞深。伏乞聖明,亟賜譴勘,以幸國事,以安私分,不勝大願,臣無任云云。答曰,省疏具悉卿懇。顧今國事多艱,廟務積滯,以卿體國元老,何不思此,而前後辭引,一向固執,卿必深體此意,卽日視事,以答予眷眷之望。至於北伯薦望,一時緊急,亦卽擬薦。仍傳于朴蓍壽曰,此批答,遣史官傳諭于右議政。
吏曹判書李好敏疏曰,伏以臣,受恩愈隆,而負罪愈深,欲號呼而不已,則義有所不敢,若嚴畏而自阻,則情有所不堪。二者均之爲罪,而疾痛而呼父母,人子之常情,蓋痛切於中,聲發於外。若其失敬於尊嚴之天,貽惱於顧復之地者,有未可顧焉耳。噫,臣之日昨膺命,是豈臣有一分可出之義而然哉?席藁朝房,荐承不敢聞之嚴敎,而頑然不知變動,惟斧鉞是俟,不意此際,遽下入侍之命。纔到喉院,又下肅謝後詣閤之敎,擧措嚴急,天威震動。臣於是,惟以一借方寸,爲得請之地,而他不暇恤,冒沒肅命。及其詣閤也,入侍之命旋寢,開政之敎又促,臣欲進而路阻前席,欲退而恐損國體,又不得不暫赴政席,粗效分義。退而自省,不覺愧汗沾背,而人之視臣,又將爲何如人也?臣若因此,而謂以已出,遂爾蹲冒,則是眞貪戀恩寵,放倒廉隅之一鄙夫耳。臣雖無狀,豈敢爲此?深夜退歸,愚衷,數行草疏,擬卽鳴號,而震懍之餘,瀆擾是懼,徊徨數日,始敢申暴。伏乞聖慈,天地於臣,父母於臣,雨露霜雪,無往非敎,諒臣情之不可以終强,察臣罪之不可以終貸。亟命重勘,以勵臣分,不勝至願,臣無任云云。答曰,省疏具悉。卿之疏何爲陳矣,揆以國綱,豈有如此之時乎?萬萬未安,更勿辭引行公,都政數日內爲之。
丁丑七月十六日卯時,大駕詣景慕宮。秋展謁擧動入侍時,行都承旨金履喬,行左承旨徐英輔,行右承旨申在明,左副承旨鄭元容,右副承旨徐長輔,同副承旨朴蓍壽,假注書金逸淵·鄭煥義,記注官曺錫鯤,別兼春秋鄭基善,檢校待敎李龍秀,以次詣閤。時至,通禮跪啓請外辦。上具翼善冠·衮龍袍,乘輿出宣化門。藥房提調金蓍根,副提調朴蓍壽進輿前奏曰,侵早勞動,聖體,若何?上曰,一樣矣。至協陽門外降輿所。通禮跪啓請降輿乘輦,上降輿乘輦,仍由肅章門·進善門·敦化門,至宗廟前路降輦所。通禮跪啓請降輦,上降輦步過,通禮跪啓請乘輦,上乘輦至宮大門外,通禮跪啓請降輦乘輿,上降輦乘輿入齋室。仍敎曰,入齋室後,問安勿爲之。出榻敎少頃,改具冕服,詣板位行再拜禮,入齋室奉審訖。上曰,望廟樓展拜,置之,可也。仍詣齋室,改具翼善冠·衮龍袍,乘輿出宮大門。通禮跪啓請降輿乘輦,上降輿乘輦,至宗廟前路。通禮跪啓請降輦,上降輦步過。通禮跪啓請乘輦,上乘輦至把子橋,由敦化門·進善門·肅章門〈至〉協陽門。通禮跪啓請降輦乘輿,上降輦乘輿,入宣化門,命出標信解嚴。諸臣,以次退出。
上在昌德宮。停常參·經筵。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日,輪對日次矣,敢稟。傳曰,當次人受點,後日次來待。
鄭元容啓曰,來二十一日,朝參日次矣,敢稟。傳曰,停。
朴蓍壽啓曰,藥房副提調,持湯劑來待矣。傳曰,封入。
以應敎尹應大,校理趙琮鎭,副校理李羲肇,修撰朴台壽牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至閱月,事甚未安。應敎尹應大,校理趙琮鎭,副校理李羲肇,修撰朴台壽,旣有只推之命,竝更牌招,推移入直,何如?傳曰,允。
又啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于徐長輔曰,只推。
徐長輔啓曰,都政數日內爲之,旣有成命,而吏曹判書李好敏,陳疏尋鄕,原疏雖不得不捧入,飭敎之下,行公銓官之如是擅行,事體道理,萬萬未安,從重推考,何如?傳曰,前後飭敎,非一非再,而都政不爲取稟,又復尋鄕,此何臣分?國綱所在,不可置而不論,吏曹判書李好敏,施以竄配之典。
又以刑曹言啓曰,因義禁府啓辭,殿牌作變罪人慶裕,籍沒家産事,命下矣。罪人慶裕奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
又以武臣堂上朔試射試官意啓曰,嘉善李鳳麟,折衝李仁成·盧元奕·金龍孫,竝無緣不參,依承傳罷職,何如?傳曰,允。
右議政金思穆箚曰,伏以臣,癃疾日痼,理斷蹲據,冒犯屢瀆之罪,未蒙矜諒之恩,而又有此北伯擬薦之命。臣誠惶阨抑塞,靡所容措,念此邊防之重,又是喪故之代,事係時急,不容少緩,而顧臣之向來人言,旣由薦事,則雖曰藩任,均是薦人,區區私義,決難冒當。此箇事情,人所共諒,緣臣虛縻,似此循例之擬,亦無擧行之路,久曠藩寄,至煩飭敎,國體全虧,臣罪彌大,有相如此,將焉用彼?此尤臣速去之一端。伏乞聖明,亟降威罰,削臣匪據之職,勘臣方命之誅,以幸國事,以安賤分焉。取進止。答曰,省箚具悉卿懇。昨日疏批已盡諭,卿何爲固守前見,不諒予至意?顧今國事艱難,廟務積滯,其所弘濟擔負之責,有非一日曠闕,而卿反浼浼,抛置國事,豈非慨然之甚,而亦有異於鼎席俱備之時者乎?卿須體予斯意,卽起視事,北伯薦望,亦卽擬入,無使藩任,致多日曠官之地。仍傳于徐長輔曰,此批答,遣史官傳諭于右議政。
吏曹判書李好敏疏曰,伏以臣,入而一肅於蒼黃震迫之際,出而申暴於徊徨抑鬰之中,論其跡則非不自知其顚倒,究其義則實欲各當於輕重。竊庶幾上而無損國體,下而獲全微諒,其奈天聽愈邈,兪音終靳,諭之以國綱,豈有如此之時?飭之以都政,數日內爲之,伏讀未半,不覺汗淚交逬,心膽俱墜,天地雖大,寸軀靡措。臣雖頑如木石,迷如豚魚,猶不至於全沒省覺,都喪天彝,則前後飭敎,今日批旨之下,豈敢爲此,亦豈忍爲此?自抵刑辟,如赤子之匍匐入井哉?噫,濫屑之譏,旣出於臺章,則臣之情勢,決不可以薄罷於前而謂之已伸,又不可以暫肅於後而晏然仍冒。四維之重,爲限如鐵,三尺之律,其甘如飴,惟有退伏窮鄕,泥首請譴,庶或以少贖臣孤負之罪,玆不得不忙陳短章,仍尋鄕路。伏乞聖慈,亟命有司,勘以當律,以爲爲人臣不忠無狀者之戒焉,臣無任云云。答曰,省疏具悉。已處分矣。
行右承旨申在明疏曰,伏以閟宮秋謁,聖慕克伸,潦收天淸,鑾蹕穩旋,臣猥廁邇列,慶祝倍品。仍伏念臣,性本疎闇,才且朽鈍,不足備數於聖朝器使之末,而向叨京兆佐貳之官,觸事昏聵,益慙尸素。其於幺麽府屬,亦不能明察嚴束,致使按例詰姦之法,反歸出禁厲民之科,事雖出於不虞,責自有其所歸,而迺蒙恩勘,止於薄罷。臣方以罪爲榮,縮伏訟愆,曾未幾日,喉司之新除忽侈,收敍之寵命繼降,臣誠惝怳感泣,不知何以得此於聖明也。動駕隔宵,義重陪扈,造化生成,身不自有,雖未免章皇叩謝,冒沒參班,而在臣自處之道,顧安敢諉之以事端之旣往,職名之各異,而晏然蹲冒,自同無故乎?玆敢披瀝衷懇,仰瀆崇嚴。伏乞聖慈,特垂鑑諒,亟賜鐫斥,俾安私分,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
卯時,有霧氣。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申在明啓曰,同副承旨朴蓍壽,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
備忘記,全羅左水使李鼎會下直,長弓一張,長箭一部,片箭一部,筒兒一箇賜給。
以應敎尹應大,校理趙琮鎭,副校理李羲肇,修撰朴台壽牌不進罷職傳旨,傳于申在明曰,只推。
以同副承旨朴蓍壽牌不進罷職傳旨,傳于申在明曰,只推。
鄭元容啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于鄭元容曰,只推。
申在明啓曰,玉堂上下番俱空,已至閱月,事甚未安。應敎尹應大,校理趙琮鎭,副校理李羲肇,修撰朴台壽,旣有只推之命,竝卽牌招,推移入直,何如?傳曰,竝許遞,前望單子入之,待下批,牌招入直。
玉堂前望單子入之,應敎李鶴秀,副應敎金陽淳,校理洪敬謨·李鍾穆,副校理趙經鎭·姜浚欽,修撰李泰淳·趙民和,副修撰洪大浩落點。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于申在明曰,只推。
傳于鄭元容曰,二十日次對,進定於明日。
鄭元容啓曰,右議政金思穆,使錄事來納命召,何以爲之?敢稟。傳曰,還傳命召。
又以義禁府言啓曰,吏曹判書李好敏,施以竄配之典事,承傳啓下矣。李好敏,平安道順安縣竄配,而下去京畿廣州地云。依例發遣府都事,自廣州地執捉,押送配所,何如?傳曰,飭已施矣。分揀,仍任前職,牌招開政。
申在明啓曰,吏曹參判趙弘鎭,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安。判書李好敏在外,參判更爲牌招,何如?傳曰,允。參議只推,一體牌招。
又啓曰,新除授吏曹判書李好敏,時在廣州地,斯速乘馹上來事,下諭,何如?傳曰,允。
鄭元容,以義禁府言啓曰,江華留守金相休狀啓內,月串僉使金光義,爲先罷黜,其罪狀,令該府勘處事,啓下矣。金光義,時在任所,依例發遣府書吏,交代後拿來,何如?傳曰,待待命拿囚。
右議政金思穆疏曰,伏以莫重者國綱也,莫嚴者臣分也。苟非狂惑喪心之人,孰敢孤負隆恩,力抗威命,壞綱蔑分,冒犯擅行之罪,而莫之自恤哉?是固人情事理之外,而猶且頑如木石,迷不知止,則其必有甚不得已者存於其間,豈非所謂所惡有甚於死者乎?噫,臣之危疾苦懇,已悉於前後辭本,而如縳求解,必遞乃已者,誠以民國之重務,不容緣臣而曠廢,淸朝之四維,不可自臣而放倒也。豈忍爲區區自便之圖而然哉?伏惟日月之明,宜無遺照之理,而陳章則反侈優批,尋單則輒辱異數,上下相持,徒損國體,俯仰跼蹐,罔非罪戾。臣雖鬼事已迫,神精遁爽,一端廉愧,猶未全沒,披肝瀝血,質言去就於君父之前,而旋又迫於敦勉,諉以怵畏,因仍盤礡,喪失所守,則是進退辭受之節,可變於俄忽之頃也。其將置前言於何地,而中間屢瀆,不幾於飾詐要寵乎?似此伎倆,藉手事君,則聖明何所取,而置之於百僚之首,臣亦將何顔,而自齒於簪紳之列哉?左右思量,情窮勢蹙,萬無一日淟涊之望,而迄今幾朔,尙靳處分,上以誤國事,下以妨賢路,百度解紐,將至於末可奈何之境,古今天下,寧有是也?傳曰,有官守者,不得其職則去,與其閱月虛縻,自速不職之罪,無寧竄身荒谷,遄伏逋命之誅。玆敢冒控短章,徑尋鄕路,所佩命召,不敢齎去,謹付錄事,替納喉院,此而任他行止,不卽勘處,則其何以振國綱而礪臣分乎?伏乞聖慈,亟降威罰,削臣本兼之職,治臣擅行之罪,以爲爲人臣壞綱蔑分者之戒焉,臣無任云云。答曰,省疏具悉卿懇。卿之尋鄕,此何擧也?不覺失圖,屢日之中,予之望卿視事,不啻如渴,而卿之以疏以單,末乃有張大之事,豈不違於輔相體國之意乎?卿試思之,以今日國勢民務,卿豈可伈泄悠悠,不念弘濟之責乎?卿須深念予至意,卽日入城,以副予延佇之望。仍傳于鄭元容曰,此批答,遣史官傳諭于右議政。
行護軍金履載疏曰,伏以近因大臣之久不視務,諸道狀報之不得回啓者,不免委積。其中如湖南·湖西之留穀加分,湖西·畿內之常賑請劃,其陳請便同年例,修簿自有期限,故勢不得不往復大僚。先以關牒知委,使之擧行,而至於各道營閫秋操之啓,事體緊重,必須經稟取旨,然後乃可行會者,蓋水陸組練,有國之大政也。每歲春秋之按例設行,卽飭戎之常典,視年豐歉,而或令權停,亦弛民之實惠,二者固不可偏廢,而師期一定,則有難違易。故必令先期而狀聞,劃卽有判下,使其行其停,皆得預知,然後行焉而有令申整飭簡閱操束之方,而見詰戎之實效,停焉而無追呼徵發往來騷擾之弊,而爲弛民之實惠。是以諸道狀聞,限以七月旬前,違則有罰,朝家處分,亦隨啓卽下,未嘗淹滯多日,遡考已例,或因廟奏,或因特旨,蓋未有過望至念未能行會之時矣。今則諸道狀本,齊到已久,而因廟堂之廢務,尙未得稟裁行關者,事未前有,實爲切悶,此係目下廟務之最急,而不可緩者,故敢冒猥越,有此煩陳。伏願聖明,飭令廟堂,卽速稟處,使營閫不眩於奉行,軍民竝蒙於惠澤,不勝大幸,臣無任云云。答曰,省疏具悉。秋操及諸般稟處,待右相視務爲之。
上在昌德宮。停常參·經筵
自人定至夜五更,灑雨下雨,測雨器水深二寸九分。
進御加味君子湯,自明日停止事。出榻敎
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申在明啓曰,同副承旨朴蓍壽,今日不爲仕進,卽爲牌招,何如?傳曰,允。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申在明啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,當日遣承旨奉審。
又啓曰,藥房提調,持湯劑來待矣。傳曰,封入。
鄭元容啓曰,臣元容,今日戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則無頉,仍以傳敎內辭意勞問,則亦皆好在云矣,敢啓。傳曰,知道。
以同副承旨朴蓍壽牌不進罷職傳旨,傳于申在明曰,只推。
申在明啓曰,卽者禮曹郞廳來言,今七月二十日景慕宮內墻修改時,本曹堂上一員,當爲進參,而判書南公轍受由,參判李錫奎禧陵曲墻修改進去,參議未差,無進參之員云,何以爲之?敢稟。傳曰,參議未差之代,前望單子入之,待下批,牌招進去。
禮曹參議前望單子入之,洪秀晩落點。
申在明啓曰,明日景慕宮內墻修改時,禮曹堂上一員,當爲進參,而判書南公轍受由,參判李錫奎禧陵曲墻修改進去,參議洪秀晩傳旨未下,何以爲之?敢稟。傳曰,牌招。
以禮曹參議洪秀晩牌不進罷職傳旨,傳于申在明曰,只推。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進。監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于徐長輔曰,只推。
以公淸監司權常愼狀啓,監浦縣監金厚淳,身病猝重,累呈辭狀,不得已罷黜事,傳于申在明曰,令該曹,口傳差出,催促下送。
吏曹口傳政事,以李相遠爲藍浦縣監。
申在明啓曰,玉堂上下番俱空,已至閱月,事極未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以副校理金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于申在明曰,只推。
申在明啓曰,吏曹參判趙弘鎭,參議朴宗琦再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
有政。吏批,判書李好敏在外,參判趙弘鎭進,參議朴宗琦牌不進,行右承旨申在明進。啓曰,判書李好敏在外,參議朴宗琦牌不進,小臣獨政未安,何以爲之?敢稟。傳曰,仍爲之。以吳淵常爲左尹,朴崙壽爲判義禁,李好敏爲知經筵,李好敏爲同春秋,鄭基直爲刑曹正郞,李齊學爲直講,李承道爲長興主簿。吏曹判書李好敏仍任前職事承傳。承文著作單朴民翰,知春秋單李好敏。
兵批,判書李相璜病,參判朴命燮未肅拜,參議韓義運入直進,參知朴孝成差祭,右副承旨徐長輔進。同知申絅·李儀祚,僉知申綋,護軍洪羲臣,副護軍金啓溫,副司直尹應大·趙宗鎭·李羲肇,副司果朴台壽,以上竝單付。
以吏曹參議朴宗琦牌不進罷職傳旨,傳于申在明曰,只推。
上在昌德宮。停常參·經筵
藥房提調金蓍根,行右承旨申在明啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
進御加味正氣散一貼煎入事。出榻敎
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,備邊司郞廳來言,今日賓廳日次,而領議政·左議政未差,右議政金思穆在外,不得來會云矣,敢啓。傳曰,知道。
申在明啓曰,同副承旨朴蓍壽,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于徐長輔曰,只推。
以同副承旨朴蓍壽牌不進罷職傳旨,傳于申在明曰,只推。
申在明啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于申在明曰,只推。
申在明,以內醫院提調意啓曰,副提調朴蓍壽,今日問安,不爲仕進,卽爲牌招,何如?傳曰,允。
以內醫副提調朴蓍壽牌不進罷職傳旨,傳于申在明曰,只推。
以慶尙監司金魯敬狀啓,昌原等三十七邑民家頹漂,人物渰壓致死事,傳于徐長輔曰,聞甚務惻,原恤典外,別加顧助,壓死·渰死人處,如有生前身還布,竝蕩減事,分付。
鄭元容,以都摠府言啓曰,副摠管趙華錫,以摠戎中軍,本營諸將官射會監試事,南別營晝仕出去之意,敢啓。傳曰,知道。
禮曹參議洪秀晩疏曰,伏以臣,情病俱苦,神精都鑠,跧伏荒郊,念絶陽界,千萬不自意,本月十九日,恩除忽降,以臣爲禮曹參議者,前望特點,召牌繼臨,臣雙擎九頓,且感且惶,誠不自知其措躬之所也。仍伏念臣,卽我先大王曁我殿下陶鑄中一物耳。久沐作成之化,服膺名敎之訓,所講習者,禮義廉恥也,所期勉者,先公後私也。策名朝紳,殆三十年,其區區微願,惟有進而竭力職事,勿欺素心,退而粗守賤分,毋忝淸化。卽爲其寤寐之耿耿,而奈臣才具空疎,見識狷滯,歷試屢遭,曾蔑絲毫之報效,邊邑四載,終登繡啓之論列,狼狽僇辱,無復餘地。所自悼者,臣行己無素,處事失當,上而貽累於聖世之敦化,下而爲羞於同朝之士夫,罔非臣罪,何敢尤人?臣雖頑鈍無恥,尙今苟活,而息補黥劓,惟在於斂跡朝端,沒齒田間,以之爲避遠榮塗,歌詠聖澤而已。今玆春曹新除,實出於夢想之外,伏況閟宮修改,敦匠隔宵,在臣微分,豈敢不仰戴簪履復收之恩,俯念駕屨不竢之義,而第臣自來情勢,如右所陳。目下賤疾,無望自力,再違召命,自犯逋傲,伏地隕越,惟竢勘何?伏乞聖慈,特垂鑑諒,亟遞臣所帶之職,回授無故之人,俾得趁期進參,仍治臣慢命之罪,以肅朝綱焉,臣無任云云。省疏具悉。爾其勿辭察職。
上在昌德宮。停常參·經筵。
進御加味正氣散,前方中去葛乾,一貼煎入事。出榻敎
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
金履喬啓曰,同副承旨朴蓍壽,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于申在明曰,禮房承旨,馳詣社稷,奉審摘奸以來。
傳于鄭元容曰,左副承旨與禮曹堂上·戶曹郞廳,依定式馳詣宣武祠,奉審摘奸以來。
以同副承旨朴蓍壽牌不進罷職傳旨,傳于金履喬曰,只推。
申在明,以禮曹言啓曰,潦雨跨朔,乍曝旋注,處暑已過,終未開霽,稼穡受損,誠極悶慮,祈晴之擧,恐不容少緩。四門禜祭,不卜日今二十三日設行,三日而止事,知委,何如?傳曰,允。
傳于申在明曰,發遣吏郞,諸執事淸齋與否,摘奸以來。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于徐長輔曰,只推。
申在明啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于申在明曰,只推。
以公淸監司權常愼狀啓,公州等邑民家漂頹,人命渰壓致死事,傳于徐長輔曰,聞甚矜惻,元恤典外,別加顧助,壓死·渰死人,如有生前身還布,竝蕩減事,分付。
以江原監司南履翼狀啓,襄陽等邑民家漂頹事,傳于徐長輔曰,聞甚矜惻,元恤典外,別加顧助事,分付。
鄭元容,以兵曹言啓曰,宣傳官李惟秀,羽林衛將鄭益行,慶熙宮衛將文德天,俱以身病猝重,時月之內,無望供職,呈狀乞遞。實病旣如此,則不可强令察任,竝改差,何如?傳曰,允。
又以禁衛營言啓曰,本營中軍任聖說,身病甚重,勢難察任,今姑改差,何如?傳曰,允。
上在昌德宮。停常參·經筵。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申在明啓曰,同副承旨朴蓍壽,今日不爲仕進,卽爲牌招,何如?傳曰,允。
傳于申在明曰,禮房承旨·左副承旨分詣受香諸處,奉審摘奸以來。
鄭元容啓曰,藥房提調,持湯劑來待矣。傳曰,封入。
徐長輔啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于徐長輔曰,只推。
傳于鄭元容曰,藥房入侍。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于徐長輔曰,只推。
鄭元容啓曰,右議政金思穆,又使錄事來言,恩批雖極感惶,情地轉益窮隘云。仍納命召,何以爲之?敢稟。傳曰,前後批旨已悉諭,卿何爲一味辭巽,不念體國之義乎?況予在靜攝中,湯劑議定,卿入來藥院,備員爲之,尤豈不得當乎?卿其卽爲入城,仍赴藥院事,遣史官傳諭,還傳命召。
以同副承旨朴蓍壽牌不進罷職傳旨,傳于鄭元容曰,只推。
兵曹,以柳相亮爲禁衛中軍。
鄭元容,以都摠府言啓曰,今日入直內三廳武兼禁軍及軍兵等,當爲中日習射技放,而禜祭相値,不得設行之意,敢啓。傳曰,知道。
徐長輔,以禮曹言啓曰,恭陵·順陵豎碑,待秋成擧行事,命下矣。秋序已屆,臣曹堂上·郞廳,率相地官,今七月二十六日,進詣陵所,碑閣基址,看審擇定後,擇吉擧行之意,敢啓。傳曰,知道。
鄭元容,以兵曹言啓曰,卽伏見京畿監司李魯益狀啓,則本道進上封進時。敦義門,明日爲始,開閉一節,令兵曹稟旨分付爲辭矣。敦義門,依前例令政院,臨時請出標信開閉,何如?傳曰,允。
丁丑七月二十二日申時,上御大造殿。藥房入侍時,提調金蓍根,左副承旨鄭元容,假注書鄭煥義,記注官曺錫鯤·李衡柱,檢校待敎李鶴秀,以次進伏。醫官吳千根·秦東秀·權以中,以次進伏楹外訖。蓍根曰,湯劑連日進御,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,醫官今已待令矣。上曰,入診,可也。千根等以次入診訖,千根曰,脈候左右三部調均,而微數之氣,與朝一樣矣。東秀曰,脈候左右三部調均,而左脈微數之氣,與昨同矣。以中曰,脈候左右三部調均,而比朝別無差勝之效矣。上曰,待明朝承候,議定湯劑以入,可也。進御加味養胃湯一貼煎入事。出榻敎仍命退,諸臣,以次退出。
上在昌德宮。停常參·經筵。
進御加味養胃湯前方中,蒼朮減五分,加豆䜴一錢五分,山桅五分,一貼煎入事。榻前下敎
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申在明啓曰,同副承旨朴蓍壽,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,玉堂上下番俱空,已至閱月,事極未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫·安光直牌不進罷職傳旨,傳于徐長輔曰,只推。
以同副承旨朴蓍壽牌不進罷職傳旨,傳于申在明曰,只推。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于申在明曰,只推。
申在明啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,曺錫正落點。
傳于申在明曰,吏曹判書前望單子入之。
徐長輔啓曰,卽者正言安光直,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
徐長輔,以義禁府言啓曰,因公淸監司權常愼啓本,宣惠廳粘目內,以穀主官海南縣監言之,不有法意,數外濫載,如是夥然,亦係違法。其罪狀,令該府捧現告,拿問處之事,允下矣。該縣監張守初,方在任所云,依例發遣府羅將拿來,何如?傳曰,待待命拿囚。
又以義禁府言啓曰,卽伏見諸承旨聯名上疏,則以爲瑞山郡殿牌作變罪人慶裕稟處事,因義禁府草記,有令本道擧行之命,本道照律以啓,而政院則認以已爲用律,頒諸邸報,禁府則遽以孥籍草記,循例啓下矣。罪囚生在營獄,而文蹟之頒布,收司之擧行,錯誤至此,事未前有,今旣覺察,敢不據實煩聽乎?卽令道臣,更爲稟處,明正典憲,恐爲得當事批旨內,所請依施事,命下矣。罪人慶裕用律,謹依批旨內辭意,斯速稟處事,更爲分付該道道臣之意,敢啓。傳曰,知道。
行都承旨金履喬,行右承旨申在明,左副承旨鄭元容,右副承旨徐長輔,同副承旨朴蓍壽等聯名疏曰,伏以瑞山郡殿牌作變罪人慶裕稟處事,因義禁府草記,有令本道擧行之命。本道照律以啓,而政院則認以已爲用律,頒諸邸報,禁府則遽以孥籍草記,循例啓下矣。凡外道重辟罪人,例自本道,照律馳啓,則自禁府覆奏行關,然後自本道用法,卽是應行之典。則罪囚生在營獄,而文蹟之頒布,收司之擧行,錯誤至此,事未前有,今旣覺察,則豈敢不據實煩聽乎?臣蓍壽矇然擧行,不勝悚惶,而該府草記,亟令勿施,該堂不察之失,不可無警。且此事做錯,雖由於本院·該府,而雖以本道事言之,當初擧行之命,卽因稟處之請,則本道之所擧行者,先在於詳論稟處,而遽以照律擧行者,亦不無不審之失。禁府堂上及該道道臣,竝施重推之典宜矣。蓋死囚決折,最當欽恤,故執跡原心,無一可疑,然後乃置之辟,而猶且之覆議再三,服念五六,以寓其詳愼之義。今此獄囚,手犯偸出,固合罔赦,身負自現,反涉可疑,況敬差官跋辭中,雖異傷汙等語,亦不可謂無一可疑者乎?該曹照法之議,該府稟處之請,可見審克之意於按例擧行之中,而今番本道擧行,尤係特敎,不當因仍淹滯,卽令道臣,更爲稟處,明正典憲,恐爲得當矣,臣等無任云云。答曰,省疏具悉。所請依施,卿等推考,當該承旨遞差。
吏曹判書李好敏疏曰,伏以臣負三大罪矣。殿下之於臣,眷遇之隆,庇覆之深,天地無極,河海莫量,至以冢宰重任,擧而畀之,而臣不念絲毫報答,前後辜負,非一非再,臣之罪一也。臣子之陳懇於君父者,貴在務積誠意,一言感悟,而臣則旣蔑素孚之悃,又乏達意之辭,冒瀆尊嚴,强聒不止,貽惱於酬應,致煩於辭敎,臣之罪二也。至於方命擅行,尤是人臣之極罪,而伏況大政踰月,聖心憂悶,至有數日內爲之之批敎,而臣不思奉承,徑出都門,國綱臣分,至此而掃地無餘,臣之罪三也。凡是三罪者,皆非眚災,實係怙縱,國而無法則已。不然則如臣所犯,死猶難贖,席藁窮閻,惟願遄伏嚴誅。迺者聖度如天,只施薄竄之典,臣北望雲天,雙擎九頓,訟自作之孼,則邱山猶輕,感好生之德,則嶺海爲樂。恭俟配所傳旨之下,而將以不日就途,忽於此際,邸報來到,伏見傳敎下者,以臣仍任前職,牌招開政,繼而馹召有命,促臣上來。臣且驚且疑,如夢如醒,不覺雙淚注下,五情飛越,至使傍觀者,失色相顧,莫省其由。臣徐又抖擻神精,自語於心曰,爲臣無狀,莫賤臣若,而蒙被非常之特恩,又莫若賤臣,是殆日月之明,不能無遺照,而平日糜粉之願,不足以少報也。第伏念刑政者,有國之所重,而人主所以操化柄而出治道者,惟在於是,刑一人而一國懲,賞一人而一國勸者無他,得其宜而已。臣之負犯,自干常憲,無一可赦,以殿下赫臨之威,蕫正之治,固宜亟命有司,首置重典,以之警具僚而振頹綱。薄施行遣,旣未免失之太寬,而今乃竄配之命纔下,還收之敎踵降,有若微眚薄罰之乍施旋宥,曲費造化,雖切感戴之私心,而致損刑政,夫豈聖朝之美事哉?臣進旣不能少補我殿下休明之治,退又倖逭當律,重被誤恩,則竊恐朝家關和之典,緣臣而壞了。卽此罪負,又添一案,則重入翛門,斷無其望,有臣如此,生不如死,若其區區情勢,到今猶屬餘事,何敢更事架疊哉?臣於屛伏惶蹙之中,冒入文字,尤涉猥越,而所被恩命,逈出尋常,飭敎開政,係是嚴急,偃處泯默,實非義分,故玆敢畢瀝肝血,仰首鳴號,從縣道封進。伏乞天地父母,特垂終始生成之仁,亟收成命,俾緊急職任,毋曠一日,因治臣前後罪犯,以昭法紀,以安賤分焉,臣無任云云。答曰,省疏具悉。到今卿之情勢,已伸無餘,何必如是?卿施以削職之典。
江原監司南履翼疏曰,伏以臣,待罪東藩,居然三載于玆,而識淺才疎,無所猷爲,上不能承流宣化,仰答東顧之聖念,下不能察隱恤窮,庸慰一方之群情,每自循省,悚蹙靡措。本道所管爲二十六郡,而分處嶺海之間,荐經壬癸年歉荒,又被昨今歲旱澇,列邑災傷之報,逐日相續,生民顚連之狀,隨處入聞。其餘切骨之瘼,燃眉之急,今不可一一殫擧,而最是襄陽府蔘政一款,卽是一邑難支之端,而一道尤甚之弊也。蓋本邑貢蔘一年應納之數,爲二十四兩五錢零,而當初分定之時,山採頗饒,土貢不難,故每兩價,爲白米二十斗,而民猶不病矣。近年以來,山民之散採本土者,幾至絶種,蔘商之求貿京市者,歲益增價,乾蔘一兩價,至爲一百八十餘兩,而詳定上下,則每兩只爲八十兩。元價外一百兩不足之數,則每每徵斂於民間,逐年應貢,而以元定之數,摠以計之,其所添價,合爲二千四百餘兩之多。本邑處在絶峽窮海之間,土地磽瘠,居民鮮少,應其烟役者,僅爲千餘戶。今此蔘價之白地徵出,比他邑倍蓰,如是而民安得不困瘁,邑安得不凋瘵乎?嶺東蔘弊,卽諸邑之通患,而杆城則因邑民之上言,自上特施蠲減之政。江陵則因本官之陳疏,亦蒙折作京貢之惠,至於襄陽,則間於兩邑,事會難得,登聞無階,未沾一例之澤,只有偏苦之歎矣。去己巳年分,該府使臣李英埴,適値綸音詢瘼之會,疏陳蔘弊。聖批若曰,蔘政之弊,已有所洞燭,至於爾之所請,則旣有江陵·杆城等之已例,令廟堂稟處,以爲除民弊而有實效之地事爲敎。廟堂覆啓以爲,關東蔘弊,歲加年增,可謂竿頭之勢,更無移步之道,蓋江·襄之莫可支存,尤甚於他邑,不可不及今釐改云云。伊時批旨,旣如是丁寧,則無異成命之判下,廟啓又若是勤懇,則認出德意之奉承,而于今八九年間,實惠之終不得下究者,抑何故也?宿弊轉益難防,民情更無呼訴,一邑生靈,將底於朝夕難保之境,此豈非大可悶切可矜者哉?襄陽之與江·杆,均是民隱,而不無此薄彼厚之嫌,朝家命令,至重且大,而竟歸有始無終之歎。襄民之抑鬱,庸有其極?臣於行部之時,襄邑之老少婦孺,莫不遮道而泣訴,冀延須臾之命,願霑拯濟之澤。此非但所見之慘憐,昨秋今夏,偏被水潦之災,民皆荷擔,莫可聊生,如不趁今痛革,使之安堵,則襄陽一府,其將無民而後已。在聖朝一視生成之德,果何如也?正供事體,至爲嚴重,到今有不敢容易議到,若於其中,折半許作京貢,餘數使之如前邑封,則此實襄民再生之秋,亦係盛世曠蕩之典。謹採一路之弊源,細量兩年之澇災,敢陳實狀,仰干崇嚴。伏乞聖慈,俯垂鑑諒,渙發明命,宣布德意,俾此海隅蒼生,咸被聖澤,擧有安業樂生之歡,不勝千萬至祝,臣無任云云。答曰,省疏具悉。該邑蔘弊,誠爲襄民抑鬱之端,限折半作貢,特示朝家軫念之意。
正言安光直疏曰,伏以臣父,今年爲八十三歲,而居在京畿楊州之地,宿疾沈淹,長在床席,而年已癃老,病漸危劇,臣左右扶將,不敢爲離捨之計。不意薇垣除旨,忽下於闋制之餘,虛縻日久,惶悶罔措,歸伏私次,恭俟嚴譴,逖違之蹤,誠雖切於叩謝,苫堊之餘情,實深於悲苦,屢犯違傲,只切悚懍。此際得聞臣父,自數日以來,病情添劇,素患眩暈之症,受傷於暑濕之祟,滯泄頻作,昏倒不省,食飮全却,元氣凜綴,家僮上來,促臣歸視。臣自聞此報,方寸煎灼,按住不得,玆敢不避猥越,拜章徑行。伏乞聖明,亟命選部,鐫改臣所帶之職,以安私分,仍治臣擅離之罪,以肅朝綱,不勝幸甚,臣無任云云。省疏具悉。爾其勿辭往護。
上在昌德宮。停常參·經筵。
巳時午時,灑雨下雨,測雨器水深六分。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申在明啓曰,新除授同副承旨曺錫正,時在京畿驪州地,斯速乘馹上來事,下諭,何如?傳曰,允。
傳于申在明曰,府院君承候入來事,遣史官傳諭。
金履喬啓曰,藥房提調·副提調,持湯劑來待矣。傳曰,封入。
吏曹判書前望單子入之,鄭尙愚添書落點。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和再牌不進罷職傳旨,傳于申在明曰,只推。
申在明啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
藥房口傳啓曰,臣等連陳口啓,未蒙召接,只因醫官診察後所傳,議定湯劑,區區下情,已不勝抑鬱焦迫,而事體道理,尤有所萬萬未安,又此冒陳。伏乞特許臣等率醫官入侍,以爲詳承晩後諸節之地,千萬顒祝,惶恐敢啓。答曰,知道。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐長輔曰,只推。
事變假注書金輦書啓,臣於本月二十二日未時量,敬奉聖諭,馳往傳諭于廣州府彦州面良才村議政府右議政金思穆所住處,則以爲臣情窮勢蹙,罪犯擅行,律以典憲,死有餘辜。竄伏窮山,日夕竢勘,而濱危宿疾,一倍添劇於震剝奔逬之餘,奄奄床簀,飭巾待符,千萬不自意,近侍遠辱,隆旨誕宣,驚隕惝怳,措躬無地。噫,臣之情實,已悉於前後章奏,今雖畢瀝肝血,竭聲叫號,諒亦無出於前者之外,而以情以病,如其有萬分一可强之理,則初何可甘犯不測之誅,自陷逋命之科哉?然猶曲貰嚴譴,反侈誤恩,是則國家威福之柄,緣臣無狀,而益乖其當,罪上添罪,無以自贖。矧當靜攝之時,身帶保護之任,而偃處鄕外,迷不知變,致使莫重湯劑,無以備員議定,罪戾層積,萬殞猶輕。恩命之下,趨膺無路,誠虧分缺,此何人斯?席藁私次,惟願遄伏常刑云矣,敢啓。答曰,知道。卿之所懇如此,相職姑爲許副,卿其卽日入來,議定湯劑事,遣史官傳諭。
傳于申在明曰,政官牌招開政。
申在明啓曰,吏曹判書鄭尙愚,參判趙弘鎭,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,與判書·參判,一體更爲牌招。
傳于申在明曰,北伯久曠,一時爲急,原任大臣薦望爲之。
備邊司薦望,以朴宗來爲咸鏡監司。
以公淸監司權常愼狀啓,庇仁縣監成元柱遭父喪事,傳于申在明曰,令該曹,口傳差出,催促下送。
吏曹口傳政事,以金啓淵爲庇仁縣監。
以江華留守金相休狀啓,全羅道法聖倉漕船致敗,穀物千餘石,全數未拯,惶恐待罪事,傳于徐長輔曰,勿待罪事,回諭。
領中樞府事李時秀箚曰,伏以臣於病伏昏涔之際,忽伏奉傳敎下者,有北伯之代,原任大臣薦望之命,以臣西樞座次,猥居其右,籌郞來請受薦。臣於是,惶愧悶蹙,不知所措。夫北門鎖鑰,爲任綦重,告闕數旬,尙未差代,國體之虧損,營邑之曠弊,誠非細故。臣之職任,若在當薦之地,則成命之下,何敢費辭瀆撓於靜攝之中,而顧臣乞休以後,姓名雖寄朝籍,心身已同謝事,掩門窮巷,閉觀塞兌,一切世務廟論,都成聾瞽,久矣。今乃乘此鼎席暫空之時,替行藩任薦剡之事,則臣雖老悖,豈不昌披無恥之甚,而越俎代斲,何以解四方之譏責乎?況臣年日益耄,病日益痼,今夏溽暑,中傷尤甚,眩瞀無常,嘔泄交作,昏昏床席,藥餌爲命。以此神精,雖家常細務,茫不能照管,將何能辨別能否,擧似方岳之重任乎?左右揣量,承當末由,略控短箚,仰煩崇聽。伏乞聖明,亟治臣慢命之罪,以警具僚,以安私分焉。取進止。答曰,省箚具悉卿懇。廟薦之原任大臣擬入,於事別無所礙,勿辭卽爲薦望擬入。仍傳于申在明曰,此批答,遣史官傳諭于領府事。
丁丑七月二十四日未時,上御大造殿。藥房入侍時,提調金蓍根,副提調金履喬,假注書金逸淵,記注官安亨鎭,記事官李湜,檢校待敎李龍秀,以次進伏。醫官吳千根·秦東秀·權以中,以次進伏楹外訖。蓍根曰,午後諸節,若何?上曰,一樣矣。蓍根曰,水刺之節,何如?上曰,一樣矣。仍命醫官入診。千根等以次診候訖,退伏奏曰,脈候左右三部調均,而闊數之氣,與朝一樣矣。上命醫官先退,千根等退出。蓍根曰,當議定繼進湯劑矣。上曰,待明朝承候,詳察諸節後議定,可也。進御加味養胃湯,依前方一貼煎入事。出榻敎仍命退,諸臣,以次退出。
上在昌德宮。停常參·經筵。
藥房提調金蓍根,副提調金履喬啓曰,伏未審夜間,聖體調攝中氣候若何,寢睡·水刺之節,何如?昨日湯劑進御之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政·右議政未差,不得來會云矣,敢啓。傳曰,知道。
傳于金履喬曰,卜相爲之。
金履喬啓曰,卜相事,命下矣。三公未差,原任大臣,當爲命招,而判府事徐龍輔·徐邁修,前右議政金思穆在外,領府事李時秀,判府事金載瓚·韓用龜,卽爲命招,何如?傳曰,允。
傳于金履喬曰,兼禮曹判書南公轍,拜右議政。
傳于金履喬曰,雖拜右相,卜相依前成命爲之。
傳于金履喬曰,原任大臣,更爲命招。
傳于金履喬曰,未下直監司·守令,使之卽日下送。
金履喬啓曰,吏曹判書鄭尙愚,參判趙弘鎭,參議朴宗琦再牌不進推考傳旨及罷職傳旨,今方捧入,而開政命下之後,連事違召,不卽承膺,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招。
事變假注書金輦書啓,臣於本月二十四日辰時量,敬奉聖諭,馳往傳諭于廣州府彦州面良才村前右議政金思穆所住處,則以爲,臣幸蒙聖恩,得解相職,生成之澤,與天無極,臣雖卽日入地,更何餘憾?聞命感惶,有淚被面,臣旣獲遂微願,則又何敢偃處鄕郊,坐孤隆眷,而矧當玉候靜攝之中,屢承湯劑議定之命。在臣分義,尤宜趨簉之不暇,自來癃病,又添毒感,轉側須人,蠢動無路,而此時嘗藥之任,有不可暫曠,謹當少加調息,擔舁前進云矣,敢啓。傳曰,知道。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐長輔曰,只推。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于金履喬曰,只推。
金履喬啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
又啓曰,吏曹判書鄭尙愚,參判趙弘鎭,參議朴宗琦牌不進推考傳旨及罷職傳旨,今方捧入,而開政命下,已至經宿,連事違召,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書鄭尙愚,參判趙弘鎭,參議朴宗琦再牌不進推考傳旨及罷職傳旨,今方捧入,而開政命下,已至經宿,大臣置處,北伯下批,俱係時急,而如是違召,終不承膺,事體道理,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹參議朴宗琦三牌不進,依定式禁推傳旨捧入之意,敢啓。傳曰,知道。
又以吏曹言啓曰,右議政金思穆許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
徐長輔,以兵曹言啓曰,右議政金思穆,許副送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目加設判中樞,下批之意,敢啓。傳曰,知道。
有政。吏批,判書鄭尙愚陳疏入啓,參判趙弘鎭進,參議朴宗琦未肅拜,行都承旨金履喬進。啓曰,判書鄭尙愚陳疏入啓,參議朴宗琦未肅拜,小臣獨政未安,何以爲之?敢稟。傳曰,仍爲之。以金羲淳爲禮曹判書,閔命爀爲刑曹判書,金在昌爲工曹判書,李普天爲判尹,李志淵爲戶曹參判,金魯應爲輔德,閔哲儒爲左通禮,李亨權爲刑曹正郞,安國衡爲禮賓主簿,池景興爲瓦署別提,咸鏡監司單朴宗來,右議政單南公轍,承文都提調單南公轍。
兵批,判書李相璜病,參判朴命燮病,參議韓義運病,參知朴孝成入直進,右副承旨徐長輔進。判中樞府事單金思穆,同知單文德天,大護軍鄭晩錫,護軍趙鍾永·李惟秀,副護軍朴蓍壽·權丕應·李綱重·金鎭喆竝單付。
以吏曹參議朴宗琦三牌不進禁推傳旨,傳于金履喬曰,分揀。
金履喬,以中樞府言啓曰,新除授判府事金思穆,時在廣州地,帶行醫員·錄事·書吏各一,依例給馬,何如?傳曰,允。
又以禮曹言啓曰,郊壇四孟朔遣禮郞,看審有無頉,自該曹草記事,曾有定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇。次第看審,則南壇·先蠶壇·雩祀壇·祈雨壇·馬祖壇·漢江壇·司寒壇·厲壇壇上及四面紅箭門,墻垣階砌,俱爲無頉,而先農壇,西北邊紅箭門橫木·箭木朽折,卽爲修改事,分付該監,而此後看護等節,另加申飭之意,敢啓。傳曰,知道。
徐長輔,以訓鍊都監言啓曰,本局中軍朴基豐,身病甚重,勢難察任,改差,何如?傳曰,允。
又以訓鍊都監言啓曰,本局把摠朴升煥,身病甚重,勢難察任,改差,何如?傳曰,允。
吏曹判書鄭尙愚疏曰,伏以臣家之向來遭罹,臣身之多年竄逐,跡其所以,銓任爲之災耳。今雖荷天地河海之澤,家全身保,時移事往,而中夜思惟,寢夢猶噩。嗚呼,臣家本寒素,性又狷滯,文質無當,才識空疎,不足備數於百執事之末,而偏蒙我先大王不世之恩,自釋褐之初,節次推遷,十年之間,滾到宰列。鬼猜人怒,勢所必至,而越在己未春,忝叨三銓之任,數旬行政,厚招人言,辭意慘刻,至請刊削之典。聖明曲加體諒,銓任自此永謝,而其奈疑怒日甚於蜮弩,性命長遊於舁彀,不數年而駭機迭出,構誣罔極,闔門幾乎顚覆,百口難免虀粉。幸賴我聖上庇覆之仁,拯拔之私,覆盆回照,枯荄復榮,特收簪履之舊,仍試內外之職。臣感戴恩造,區區所自勉者,惟在於謹避權要,優遊散班,以筋力殫竭,爲一分報答之道而已,今此出常之恩命,奚爲而至於臣身哉?臣誠驚惶震懍,五內失守,以公則彈墨旣在,以私則覆轍難蹈,銓地已成鐵限,去就初非可論,而臣於聞命惶霣之中,亦不能無爲殿下惜此擧措,別有所區區仰勉者。惟我聖明,臨御以後,禮使群工,恩澤不及於私昵,愼惜名器,揀掄一付於公議,以至凡百注措,動遵經法,不越常格。杜僥倖之門,而息奔競之路,群下之所欽仰攢歎,亶在於斯,今忽以如臣無似,中批於冢宰之任。噫,官人爵人,人主之大柄,一笑一嚬,聖王之所惜,雖微末庶僚,猶不可輕易特授,況天官之長,是何等重任,而添書前望,不少留難。除旨一下,瞻聆瞠惑,當之者莫省所由,見之者將謂斯何?臣之事我殿下,于今十七八年矣。臣之本末長短,固莫逃於淵鑑之下,而品秩雖躋於崇顯,才具未試於緊要,則是任之能否,物議之僉同,未審日月之明,何以照燭,而有此不恒之擧耶?從前聖簡之至愼,聖德之無私,今乃緣臣而貽累,臣之平日所仰望者,反不勝憂愛之至。臣雖無狀,顧其職則卿列也,苟或非常之寵,謬及於他人,猶當匡救之不暇,況身當不敢當之誤恩,不思所以仰勉,而揚揚冒膺於匪分之職哉?由前由後,臣之自劃,不待兩言而決矣。召牌荐降,承當無路,玆敢披瀝陳章,仰瀆崇嚴。伏乞聖明,俯垂鑑諒,亟收新命,以重公器,仍治臣罪,以昭法紀焉。臣無任云云。答曰,省疏具悉。卿何必復提年久之事?況大政過限?卿其勿辭,卽爲肅命。
公淸監司權常愼疏曰,伏以臣之叨是職也,揆分量能,本不稱似,而以若弊局,酷被水災,不待滌場,年形半非,憂虞澒洞,若隕烟海,知拙心痗,中夜屢興。顧今日國勢民情,凜如綴旒,夫豈有良籌奇策之可以議到於造次者哉?只宜勿擾之如烹鮮,去害者如養馬,姑息彌縫,苟幸無事而已,則殊無補於實效,而反有切於民瘼者,卽水陸軍聚操事是已。夫詰戎,有國之大政也,雖在昇平,罔忽肄習,陸而束伍,水而能櫓,歲一組練,自有成制,而若値災荒,輒許停止者,非不念講武之或疎,而寔出恤民之至意也。見今一路之民,自經癸甲之荐歉,流離纔返,疲癃未蘇,又値災傷,群情倍騷。若於此時,强策赴操,則一夫糇糧之齎,動費半年之食,念到于此,切爲矜悶。苟能繕飾器械,明整隊伍,使水陸之師,咸知團束之制,則官門聚點,亦足爲講習之一道。然則戎政不至於全弛,民力稍紓於省費。竊伏聞有司之臣,已有疏擧,議下廟堂,覆稟行會,知在早晩,而操期已定,簡閱方始,及今變通,然後可爲蠲弊之實惠。臣忝居方臬,職在修擧,權意陳請,極知猥越,而事關民隱,不容泯默。伏乞聖慈,俯垂財察,本道水陸操,特下停免之命焉。臣無任云云。答曰,省疏具悉。所請依施,各道一體停止事,分付廟堂。
丁丑七月二十五日辰時,上御大造殿。藥房入診入侍時,提調金蓍根,副提調金履喬,假注書金逸淵,記注官安亨鎭,別兼春秋鄭基善,檢校直閣鄭元容,以次進伏,醫官吳千根·秦東秀·權以中·李命運,以次進伏楹外訖。蓍根曰,夜間諸節,若何?上曰,一樣矣。蓍根曰,寢睡·水刺之節,何如?上曰,一樣矣。仍命醫官入診,千根等以次診候訖,千根曰,脈候左右三部調均,而數候比昨,稍有緩意矣。東秀曰,脈候左右三部調均,而數候比昨,益有差勝矣。以中曰,脈候左右三部調均,而數候幾乎快差矣。上命醫官先退,千根等退出。上曰,湯劑退去後,議定,可也。仍命退,諸臣以次退出。
上在昌德宮。停常參·經筵。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,咸鏡監司朴宗來下直,長弓一張,長箭一部,片箭一部,筒兒一箇賜給。
傳于金履喬曰,原任大臣,更爲命招。
傳于金履喬曰,判府事金載瓚拜左議政。
傳于金履喬曰,卿文淸之子,先朝之舊臣也。今日金甌之卜,意豈徒爾?予擧卿於廷紳之中,授之以三事之重者,非予知卿而然也。昔我寧考,知卿文學,而侈以內閣之銜,知卿才諝,而置之籌司之任,則吾之相,於是乎定矣。況卿容儀愷悌,可以矜式百僚,志操恬雅,可以砥礪頹俗,朝士輿人之宿望,亦必蔚然,予自爰立之日,誠喜而不寐。顧今鼎席久曠,機務多滯,昕夕側席,不啻如渴,未暇多誥,先此敷心,須體此意,卽起肅命,弘濟時艱事。遣史官,傳諭于右議政。
以副應敎金陽淳,校理洪敬模·李鍾穆,副校理趙經鎭·姜浚欽,修撰趙民和牌不進罷職傳旨,傳于金履喬曰,只推。
金履喬啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
藥房口傳啓曰,臣等於昨夕,仰請入侍承候,未蒙允兪,區區下情,達宵悶鬱之至,伏未審夜間,調攝中諸節,益有差勝之喜乎?臣等率諸御醫,趁早入診,詳察聖候,議定繼進湯劑,千萬顒祝,惶恐敢啓。答曰,知道。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐長輔曰,只推。
金履喬啓曰,吏曹判書鄭尙愚,參判趙弘鎭,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體更爲牌招。
又啓曰,吏曹判書鄭尙愚,參判趙弘鎭,參議朴宗琦再牌不進推考傳旨及罷職傳旨,今方捧入,而開政命下之後,如是違召,無意承膺,事極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書鄭尙愚,參判趙弘鎭,參議朴宗琦三牌不進推考傳旨及禁推傳旨,今方捧入,而開政命下之後,一向違召,終不承膺,事體道理,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于金履喬曰,只推。
兵曹,以申絅爲都監中軍。
鄭元容,以禁衛營言啓曰,來八月當七番中部右司屬江原道四哨軍兵逢點實數四百五名,已爲點閱整齊。來八月初一日,與銅龍門·建陽門·西營·新營入直將官軍兵及都城頹圮處把守軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十月當八番中部後司屬江原道四哨軍兵,來九月二十五日,京中逢點,依例準二朔立番之意,本道監司處,預爲知委,何如?傳曰,允。
又以御營廳言啓曰,本廳來八月九月兩朔應立右部前司屬公淸右道四哨軍兵四百九名,今已逢點整齊矣。八月初一日,與舊番中部後司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來十月十一月兩朔應立右部左司屬公淸左道四哨軍兵,九月二十五日,京中逢點。十月初一日,與前司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
領中樞府事李時秀箚曰,伏以臣於昨者,辭不獲命,冒薦北藩,歷日惶愧,繼又卜相有命,天牌屢降,命相體重,固非如臣昏耄屛散之蹤所可與聞。況原任卜相,卽數百年來所未有之事,久遠之例,雖未敢煩陳,而謹稽先朝壬子,領府事臣洪樂性箚言,卜相非時任大臣,不敢擧行。曾於癸卯,以此事至下傳敎,命載枚卜錄。聖批若曰,相府格例則然,勢難强迫,仍以特旨,拜故相臣金履素,中書之故事昭在,昔年之聖敎炳若。臣雖奊詬,何敢擺例越分,替當枚卜之擧乎?況今端揆新卜,行將出膺,臣之格外參聞,尤非可論,屢犯違逋,冞增悶蹙,玆敢短箚仰聞。伏乞聖明,亟收召命,以嚴舊典,以安私分,不勝幸甚。取進止。答曰,省箚具悉卿懇。古例旣如此,亦不可强,卿諒之。仍傳于金履喬曰,此批答遣史官,傳諭于領府事。
敎咸鏡監司朴宗來書。王若曰,豐沛爲漢室之根本,古稱興龍之基,幽竝是唐家之塞防,爰擇仗虎之任,煩卿八座崇秩,寄予一邦雄藩。永惟東國之翰屛,最重北路之筦轄,山川記陶漁之跡,肇王業踰四百年,亭墩枕夷夏之交,拓地方餘數千里。習俗皆尙弓馬,黌舍少絃誦之聲,土地素乏稻魚,邊疆競貂蔘之利,第其道塗之踔遠,是以惠化之難覃,關防寢疎,互市交倉之痼瘼非一。民生漸瘁,屯田戌樓之荒廢居多,纖葛軟茸,重困掊克之苛政,淸氷苦蘖,須得按廉之良材,南國之甘棠新凋,況玆艱虞之溢目,北門之重藩久曠,誰膺聖簡之在心?惟卿,羽儀明廷,趾美華閥,優優乎文學政事,自先朝而眷遇斯隆,休休焉老成訏謨,逮中年而歷揚殆遍。崇鏞寶黻,宜飾晠世之鴻猷,皓髮丹顔,可喜風儀之鶴立,籌司銓部,克殫協贊對揚之方,方面居留,已著旬宣保釐之績。屬當臬臣之有缺,其將捨卿而伊誰?玆授卿以咸鏡道觀察使兼兵馬水軍節度使·都巡察使·咸興府尹。卿其懋恢遠圖,祗答寵命,惟忠信可以孚異俗,惟廉明可以服衆心,繭絲乎保障乎,終始其悉乃力,文治也武備也,緩急各適以時。六鎭·四郡之犯越無常,戒邊吏之生事,兩宮八陵之虔奉有儼,宜禮儀之罔愆,自餘稟裁,厥有典憲。於戲,登彼鐵嶺,須勉范滂攬轡之思,出自崇班,豈無長孺戀闕之意?暫屈西樓卿月,夫豈欲其殫勞?去作北維福星,庶寬憂於宵旰。故玆敎示,想宜知悉。知製敎姜世綸製進。
丁丑七月二十六日辰時,上御大造殿。藥房入侍時,提調金蓍根,副提調金履喬,假注書金逸淵,記注官曺錫鯤,別兼春秋鄭基善,檢校直閣鄭元容,以次進伏。醫官吳千根·秦東秀·權以中,以次進伏楹外訖。蓍根曰,夜間調攝中諸節,若何?上曰,一樣矣。蓍根曰,寢睡·水刺之節,何如?上曰,一樣矣。仍命醫官入診,千根等以次診候訖,千根曰,脈候左右三部調均,而闊數之氣,今日則快差矣。東秀曰,脈候左右三部調均矣。以中曰,脈候左右三部調均矣。上曰,退去議定湯劑,可也。仍命醫官先退。千根等退出。履喬曰,卜相事旣有成命矣,政官牌招開政,何如?上曰,依爲之。出擧條上曰,原任大臣入來云耶?元容曰,原任大臣,昨日再招不進故八稟,而姑無更招之命,故不得出牌矣。上命退,諸臣,以次退出。
上在昌德宮。停常參·經筵。
自開東至未時,灑雨下雨,測雨器水深一寸六分。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申在明啓曰,來初一日,輪對日次矣,敢稟。傳曰,當次人受點,後日次待令。
鄭元容啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
申在明啓曰,吏曹判書鄭尙愚,參判趙弘鎭,參議朴宗琦四牌不進推考傳旨及禁推傳旨,今方捧入,而開政命下之後,屢事違傲,無意承膺,揆以事體,萬萬未安。判書·參判,所當更諸牌招,而係是一日五牌,何以爲之?敢稟。傳曰,參議分揀,與判書·參判,一體更爲牌招。
又啓曰,行禮曹判書金羲淳,刑曹判書閔命爀,戶曹參判李志淵,除拜後過三日不爲出肅,竝依定式推考警責,仍卽牌招察任,何如?傳曰,允。
藥房口傳啓曰,臣等昨於診筵,仰認聖候,益臻差復,區區下情,不勝慶忭之忱,第夜來諸節,更爲詳承,然後繼進湯劑,可以議定。伏乞亟許臣等率醫官入侍,千萬顒祝,惶恐敢啓。答曰,知道。
申在明啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于申在明曰,只推
申在明啓曰,玉堂上下番俱空,已至閱月,事甚未安。校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
鄭元容啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于鄭元容曰,只推。
申在明啓曰,吏曹判書鄭尙愚,參判趙弘鎭,參議朴宗琦牌不進推考傳旨及罷職傳旨,今方捧入,而開政命下,已至經宿,屢違召命,終不承膺,揆以事體,誠甚未安。判書·參判,更爲牌招,何如?傳曰,允。參議只推,一體更爲牌招。
又啓曰,吏曹判書鄭尙愚,參判趙弘鎭,參議朴宗琦再牌不進推考傳旨及罷職傳旨,今方捧入,而開政命下,已至經宿,連事違傲,無意承膺,事體道理,俱極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書鄭尙愚,參判趙弘鎭,參議朴宗琦三牌不進推考傳旨及禁推傳旨,今方捧入,而開政命下,已至經宿,屢違召命,終不承膺,事體道理,俱極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
以江原監司南履翼狀啓,蔚珍等邑民家漂頹,人命渰死事,傳于鄭元容曰,聞甚矜惻,元恤典外,別加顧助,渰死人如有生前身還布,竝蕩減事,分付。
申在明,以奎章閣言啓曰,書香閣秋孟朔大奉審,今朔內擇日擧行事,草記蒙允矣。令日官推擇,則二十八日爲吉云,以此日擧行之意,敢啓。傳曰,知道。
又以禮曹言啓曰,慶基殿秋夕祭享香祝,本殿官員中一員,當爲前期陪往,而參奉兪鳳柱,今方入直,令有闕未差。本殿令未差之代,卽令該曹,以在京無故人,口傳差出,以爲受香之地,何如?傳曰,允。
又以侍講院言啓曰,新除授輔德金魯應,除拜後過三日不爲出肅,卽爲牌招察任,何如?傳曰,允。
丁丑七月二十七日辰時,上御大造殿。藥房入侍時,提調金蓍根,副提調金履喬,假注書金逸淵,記注官李衡柱,記事官李湜,檢校直閣鄭元容,以次進伏。醫官吳千根·秦東秀·權以中·李命運,以次進伏楹外訖。蓍根曰,夜間聖體,若何?上曰,一樣矣。蓍根曰,寢睡·水刺之節,何如?上曰,一樣矣。仍命醫官入診。千根等以次診候訖,退伏奏曰,脈候左右三部調均矣。上命醫官先退,千根等退出。蓍根曰,今則聖候益臻差復,臣等不勝慶忭之忱,而近日日候甚陰濕,此時調攝之節,十分審愼,是臣區區之望也。上曰,退去議定湯劑,可也。仍命退,諸臣,以次退出。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
申在明啓曰,吏曹判書鄭尙愚,參判趙弘鎭,參議朴宗琦四牌不進推考傳旨及禁推傳旨,今方捧入,而開政命下,已爲經宿,屢度違召,終不承膺,事體道理,誠甚未安。判書·參判,所當更請牌招,而係是一日五牌,何以爲之?敢稟。傳曰,參議分揀,與判書·參判,更爲牌招,違牌勿爲呼望。
以校理洪敬謨·李鍾穆,副校理趙經鎭·姜浚欽,修撰趙民和再牌不進罷職傳旨,傳于申在明曰,只推。
申在明啓曰,玉堂上下番俱空,已至閱月,事極未安。校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于申在明曰,只推。
吏曹口傳政事,以金鑢爲慶基殿令。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐長輔曰,只推。
傳于申在明曰,吏判疏批已下,卽爲牌招。
有政。吏批,判書鄭尙愚進,參判·參議未差,行右承旨申在明進。以趙萬元爲吏曹參判,宋冕載爲吏曹參議,金履陽爲知敦寧,鄭觀綏爲敦寧都正,左議政金載瓚爲世子傅,金履陽爲掌苑提調,趙弘鎭爲惠民提調。左議政單金載瓚,承文都提調單金載瓚。
兵批,判書李相璜病,參判朴命燮受由,參議韓義運入直進,參知朴孝成病,右副承旨徐長輔進。同知單李義生,僉知單金星白,護軍單趙弘鎭·李惟秀,副護軍單朴宗琦·金鎭喆。
申在明,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
徐長輔,以戶曹言啓曰,漕轉之法,自有定限湖南則三月十五日以前發船,四月初十日內上納。嶺南則三月二十五日以前發船,五月十五日內上納。通編所載事目頒降,旣嚴且重,而湖南法聖倉及嶺南左漕倉漕船,八月將屆,尙不到泊,漕運之若是稽緩,前所未有,揆以法意,萬萬駭然。當該領運差使員法聖僉使成範鎭,龜山僉使丁載忠,待稅穀畢納,令該府拿問重勘,何如?傳曰,允。
義禁府啓目,黃磵縣監趙吉喆矣原情云云。問目內辭緣,泛稱遲晩,刑推得情,何如?判付啓。除刑推議處。又啓目,水原前監牧官李沃矣原情云云。傳旨內辭緣,泛稱遲晩,刑推得情,何如?判付啓。除刑推議處。又啓目,椒島僉使金宇敬矣原情云云。傳旨內辭緣,泛稱遲晩,刑推得情,何如?判付啓。除刑推議處。又啓目,安邊前府使宋應奎矣原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,价川前縣監具應和矣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,通津府使具縉矣原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
徐長輔,以義禁府言啓曰,卽接月令醫員鄭烷手本,則時囚罪人趙吉喆,素患複積,處濕添劇,食飮全却,轉側須人。宋應圭,屢日處濕之餘,猝得泄痢,度數頻數,勺水不下,症形危重云。罪人病勢如此,則一邊保放,一邊草記,曾有定式矣。趙吉喆·宋應圭,竝姑保放之意,敢啓。傳曰,知道。
又以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑馬二十匹,合八十八匹內。二匹到中路故失,八匹到中路病留,二匹到津頭逃逸,五匹到本寺病留除,實納馬七十一匹,禾毛色,別單書入之意,敢啓。傳曰,知道。
吏曹判書鄭尙愚疏曰,伏以臣,情有至苦,義決難冒,進退跼蹐,靡所因極。蓋嘗一籲於聽卑之天,而及伏奉批旨下者,不惟不賜兪可,迺反開釋慰藉,促臣進身,數日之間,召牌凡幾降矣。臣雖至愚,亦具省識,非不知仰感俯怵,以效古人不俟駕之義,而猶且迷不知動,積犯逋傲,至於今日者,是豈臣樂爲而然哉?無論臣才具望實之不合是任,與臣之年前遭罹之倫脊有無,臣家之幾至傾覆,臣身之間經顚沛,卽不過一銓地爲其祟耳。苟非天地之仁,日月之明,回照覆盆,畢燭幽冤,則臣豈能保有此身家哉?閱劫餘生,如驚噩夢,有時思惟,心魂猶悸。臣所以自語於心,與兄弟家人,所以聚首交勉於臣者,恩山德海,無可補報,湯火糜粉,身於何有,而惟是銓任一步,覆轍在是,不容再蹈。夫如是者,亦豈專爲臣趨避之私而然哉?臣本儱侗疎闇,百不猶人。若又以冥之行,處睢盱之地,則畢竟狼狽,決知無幸,臣以何顔,更將罪累之身,重望拯拔之恩哉?下乖報答之微誠,上孤生成之大德而已。不忠之罪,安所自贖?一念耿耿,到老如結,而未諧必從之願,復入旣敗之地,殆亦臣命卒之秋也。始焉陳辭祈哀,而未蒙體諒,繼又方命俟譴,而不加勘處,輾轉至於違牌路阻,欲進則矢心有素,欲退則虧分是懼,左右迫塞,氷炭交中。臣竊又思之,人臣常分,固以趨走爲恭,而匹夫之諒,有時乎獲全,則亦聖世之美政也。今臣當退而不當進者,公私義禘,截然有據,而然猶憑依寵靈,以進爲榮,則不惟咫尺守無以自伸,是不能終始我殿下愛之欲生之至仁洪造也。臣雖無狀,何敢爲此?況中批曠數也,政曺重任也。雖使臣踐歷遍而才識備,優可以幹當此事,猶不敢於公薦之外,謬蒙恩私,揚揚自以爲榮,顧臣陋劣,初何嘗依俙近似於激揚甄別之地乎?此又臣決不可冒膺之大防也。玆敢披瀝腔血,冒死申籲,伏惟殿下,天地於臣,父母於臣,曲遂鑑諒,亟命鐫改,無使重務虛曠,大政愆滯。仍令有司,議臣積逋屢瀆之罪,以肅王綱,以勵臣分焉,臣無任云云。答曰,省疏具悉。卿無可引之情勢,而今又此疏,萬萬不當矣。都政過限數朔,尙今杳然,言念民事,誠爲悶然,且靜攝時,徒煩酬應,卿何不諒?勿復如是,卽日入來肅命,大政亦以來月旬前爲之。
吏曹參判趙弘鎭疏曰,伏以臣於昨年,猥叨見職,半載虛縻,旣蔑絲毫之報,屢牘陳籲,幸蒙矜諒之恩,優遊散秩,自甘癃廢矣。今此收簪之眷,忽及於伏枕呻囈之日,適値事會之緊急,不得不力疾出肅,遂行代斲,而顧臣年益衰而病益痼。昃日之景,殆同下山,視蔭之狀,長在負席,披閱班簿,老眼益瞀,酬接人客,朽精都脫,回想年前,又不知落下幾層。委席涔涔,四到不省,政命繼下,牌召屢臨,至有勿呼望之敎,臣尤驚惶震懍,不知措躬之所也。今臣狗馬賤疾,乘機添劇於數日勞動之餘,二豎交侵,百骸如碎,兼以感冒深中,貼身床玆,內則頑痰痞滯,外則虛汗流注。終日所食,未滿龠匙,房闥之間,欲起而旋仆,似此病狀,時日之內,斷無蠢動之望,召命之下,趨承末由,伏地戰悸,惶隕悶阨。玆敢倩人呼寫,疾聲呼籲於仁覆之下。伏乞聖慈,俯垂鑑諒,矜臣癃病之狀,亟遞臣所帶之職,俾延殘喘,以安私分,千萬至祝,臣無任云云。答曰,省疏具悉。所請依施。
吏曹參議朴宗琦疏曰,伏以臣之虛縻銓銜,今又數旬于玆矣。積犯違慢,辜負恩命,實非義分之所敢出,而亦豈臣樂爲也哉?第念臣,蔑劣之姿,孤弱之植,初何嘗一毫髣髴於是職,而向來特點,恩出格外,臣感激洪造,辭不獲請,則黽勉一肅,亮非初心,一再代斲,醜拙畢露,血指之媿,至今汗顔。千萬不自意,今玆之命,又及於臣身,驚駴震懍,抑又甚於曩者之始叨也。噫,天官佐貳,是何等極淸極要,則以臣至庸至陋之品,一者之濫授,猶足爲玷汚名器,謬辱聖簡,而況匝月之間,乍移旋仍,殆若以臣代臣,非此莫可者然。顧今群彦磊落,曾經未經,不患無人。臣雖欲饕寵貪榮,揚揚復冒,其奈國體之苟艱,物議之嗤點何哉?反覆揣量,斷無是理,且臣老母,年踰七耋,居常凜綴,自經今夏之潦濕,添以暑泄,浹月沈頓,證形轉以危劇,眞元一倍落下。臣方左右扶將,晝宵煎灼,跬步之間,勢難暫離,其何望束帶趨朝乎?天牌荐臨,歷日惶隘,玆敢疾聲呼籲,冒瀆崇嚴。伏乞天地父母,曲垂諒察,特許鐫免,以安私分,俾便救護焉,臣無任云云。省疏具悉。所請依施。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
鄭元容啓曰,備邊司郞廳來言,今日賓廳日次,而左議政金載瓚,右議政南公轍俱未肅拜,不得來會云矣,敢啓。傳曰,知道。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申在明啓曰,議政府錄事來言,貞陵陵上莎草蹲縮處修改時,政府以下,當爲進去,而領議政未差,左議政金載瓚,右議政南公轍俱未肅拜,無以進去云,何以爲之?敢稟。傳曰,韓判府事進去。
傳于申在明曰,禮房承旨馳詣宗廟·景慕宮,奉審摘奸以來。
申在明啓曰,玉堂上下番俱空,已至閱朔,事極未安。校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
又啓曰,中樞府錄事來言,判府事韓用龜,貞陵陵上莎草蹲縮處,修改時進去事命下,而有身病,不得進去云,何以爲之?敢稟。傳曰,金判府事進去。
徐長輔啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以執義鄭度采,掌令李允謙·兪應煥,持平李敎源·任存常,司諫權熀,獻納任百禧,正言洪赫牌不進罷職傳旨,傳于徐長輔曰,只推。
以校理洪敬謨,副校理趙經鎭·姜浚欽,修撰趙民和牌不進罷職傳旨,傳于申在明曰,只推。
申在明啓曰,吏曹郞廳來言,政事當日爲之事命下,而判書鄭尙愚病不來,參判趙萬元在外,參議宋冕載未肅拜,不得開政云,判書·參議,竝卽牌招,何如?傳曰,允。
又啓曰,吏曹判書鄭尙愚,參議宋冕載牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,允。參議只推,一體牌招。
有政。吏批,判書鄭尙愚進,參判趙萬元在外未肅拜,參議宋冕載疏批未下,行右承旨申在明進。以李止淵爲大司諫,李鶴秀爲兼弼善,李晩秀爲知經筵,李憲琦爲知春秋,柳會根爲長寧殿令,許㬘爲監察,李完璧爲孝昌墓守衛官。吏批,再政。同春秋單李憲琦。
兵批,判書李相璜病,參判朴命燮未肅拜,參議韓義運病,參知朴孝成入直進,右副承旨徐長輔進。啓曰,兵批無緊窠,吏批無送西之人,無政事之意,敢啓。傳曰,知道。
以公淸監司權常愼狀啓,進上早紅柿子,姑未向黃,限內不得封進,惶恐待罪事,傳于申在明曰,勿待罪事,回喩。
申在明,以禮曹言啓曰,恭陵·順陵表石前後面草圖書,當爲書入,書寫官,令吏曹差出,何如?傳曰,允。
又以禮曹言啓曰,恭陵·順陵表石前後面草圖書式,依英廟朝戊寅年啓下式,書入之意,敢啓。傳曰,知道。
徐長輔,以兵曹言啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
右議政南公轍疏曰,伏以聖帝明王,圖理國家,必先擇相,蓋相臣者,人主之下一人而已。若其得人,則格心正事,大人之責在焉,如其不肖也,則上雖有勵精求治之心,其識量才具,不足以承佐對掦,遇天下治安之日,已得中書伴食之譏。或有事故出耳目智慮之外,則旣不能斷其疑,又不能定其變,身與國俱受其敗,易所謂覆公餗是也。豈不大可難愼者哉?近日廊廟久曠,機務多滯,朝野顒企,皆以爲聖簡,必得當世之眞宰相第一流,以畀論道經邦之責。其或不然,而僅得救時之相,猶可牽補架漏,彌綸得宜,而及其新除之出,卽如臣之無才無德,作一籧篨之人也。於是乎又皆失望而譏笑,其將曰今雖置相,與不置相等耳。臣雖杜門病淹,全無聞知,以己度人,寧無揣量?繼又十行恩諭,辭敎鄭重,旣提臣先故,又以受知寧考,奬許過當,臣雙擎九頓,榮極愴隨,不覺涕淚之汍瀾也。臣未敢知殿下,以今日爲何如時也。天心未豫,而三朔之雨澇極備,君道淵默,而上下之情志阻隔,民生之困瘁,拯濟無策,國計之哀痛,關節俱礙。以至世道也,朝象也,名檢也,習俗也,無一可恃,有百受病,雖使蕭·曺之畫一勿失,房·杜之善謀善斷而佐之。固知棼絲之難理壞屋,漏舟之不可支拄,而今殿下,不待金甌之卜,不詢廟堂之議,猝然以非常之命,加之於下品無似之身。譬如强僬僥以萬匀之重,策駑駘以千里之驟,摧壓顚踣,可立而待,臣固不足言,其於國體之虧傷,物情之驚惑何哉?臣立朝年久,文質長短,底蘊畢露,而人之所知,猶不如自知之明,有時省檢,只有愛君憂時之一段忱誠,耿然不滅而已。其餘則空空無一之可取,輔相與他自別,德量雖優,而材器未逮則不可爲也,績庸雖著,而學識不明則莫宜居也。祗自恃區區寸誠,出而冒當,則其心雖可尙,畢竟於國事僨誤,於其身狼狽而止,端揆之職,雖皆仰成於首相,而燮理贊治之責,三公一也。況臣七八年貞痼之病,閒司漫職,猶不能奔走自效,聖鑑業已俯燭,通朝無不矜憐。臣不敢更事覼縷,而最是精神昏眩,文簿看閱,首尾遺失,行步蹇澁,殿陛升降,極其艱辛。以此奄奄貌樣,擔夯重任,決是行不得之事,不才而不能稱職,與有疾而未堪供仕者,皆在所當辭也。臣受兩朝不世之恩,華要幾皆躐取,糜粉嘗所自誓,苟有絲毫之可以裨益治化者,則其何敢固辭牢讓,以效古人辭樞密故事,而然念臣之所叨,則量力揣分,萬無承膺之望。聞命以來,百憂交中,幾乎夜不能寐,而側聽屢日,尙無駁正之論,豈欲使臣自處,而姑且遲待耶?臣不得不冒死呼籲於天地父母之前。伏乞聖明,俯察血懇,亟收臣議政之除,改卜賢德,弘濟時艱,公私不勝幸甚,臣無任云云。答曰,省疏具悉卿懇。才聞史官回奏,今見來疏,卿則欲修中書古規,有若備例辭巽,雍容暇豫者然,是豈予所望於卿也?先朝嘗以古人審於去就,而新卜後,或有一疏出膺者爲敎。卿亦必有所承聆,正謂如今卿之所處者,而試見今日國事之多艱,廟務之叢脞,果爲何許貌樣乎?其在輔相之任者,豈不思體國之義,而予所倚毗之至意,已悉於前諭,卿須卽爲肅命,以答予眷眷之意。仍傳于徐長輔曰,此批答,遣史官傳諭于右議政。
丁丑七月二十九日辰時,上御大造殿。藥房入診入侍時,提調金蓍根,副提調金履喬,假注書金逸淵,記注官曺錫鯤,別兼春秋鄭基善,檢校直閣鄭元容,以次進伏。醫官吳千根·秦東秀·李命運,以次進伏楹外訖。蓍根曰,近日日氣過涼,聖體,若何?上曰,一樣矣。蓍根曰,寢睡·水刺之節,何如?上曰,一樣矣。仍命醫官診候。千根等以次診候訖,退伏奏曰,脈候左右三部調均矣。上曰,退去議定湯劑,可也。仍命醫官先退。千根等退出。又命退,諸臣,以次退出。
上在昌德宮。停常參·經筵。
禮曹,今八月初九日王世子生辰,宗親·文武百官,以黑團領,熙政堂權停例行禮事,知委擧行,何如?判付啓。權停爲良如敎。
徐長輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,三品官之無得過三日循例請牌,曾有定式矣。敦寧都正鄭觀綏,除拜後過三日不爲出肅,事體所在,誠極未安,依定式從重推考,仍卽牌招察任,何如?傳曰,允。
傳于金履喬曰,予小子御極十有八年,枚卜金甌,凡爲六七大臣,卿亦一耳,而卿居上相之任,予所倚而爲重者也。惟予否德,國家多艱,諸道荐饑,生民塗炭,則所以竭力拯濟者,非卿伊誰?西陲告警,小醜豕突,而所以殫誠措處者,非卿伊誰?朝廷之上,所憚壓者,非卿伊誰?閭巷之間,所負望者,非卿伊誰?且予寡躬之有不逮,而雍容前席,隨時陳勉,有若納君無過者,亦非卿伊誰爲乎?自卿就閒西樞之日,至于今予曷可不跬步思卿乎?特旨重卜,誠有所以也。以卿平日向國之心,不待予之敷諭,而必卽起肅命,端揆特拜,允叶輿情,紆謨廊廟,共濟國事,又豈非萬萬欣幸乎?卿須不日簉朝,副予此時延佇之望。仍傳曰,遣史官傳諭于左議政。
傳于金履喬曰,吏曹參判許遞,前望單子入之,參議前望,亦爲入之。
金履喬啓曰,中樞府錄事來言,貞陵陵上莎草蹲縮處修改時,判府事金思穆進去事命下,而有身病,不得進去云,何以爲之?敢稟。傳曰,李領府事進去。
又啓曰,玉堂上下番俱空,已至閱月,事甚未安。校理洪敬謨,副校理趙經鎭·姜浚欽,修撰趙民和,旣有只推之命,與副應敎金陽淳,一體牌招,推移入直,何如?傳曰,允。
以副應敎金陽淳,校理洪敬謨,副校理趙經鎭·姜浚欽,修撰趙民和牌不進罷職傳旨,傳于金履喬曰,只推。
以校理李鍾穆牌不進罷職傳旨,傳于金履喬曰,只推。
金履喬啓曰,玉堂上下番俱空,已至閱月,事甚未安。副應敎金錫淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
徐長輔啓曰,大司憲宋稚圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以大司諫李止淵,司諫權熀,獻納任百禧,正言洪赫,執義鄭度采,掌令李允謙·兪應煥,持平李敎源·任存常牌不進罷職傳旨,傳于徐長輔曰,只推。
以敦寧都正鄭觀綏牌不進罷職傳旨,傳于金履喬曰,只推。
傳于金履喬曰,發遣吏郞,諸執事淸齋與否,摘奸以來。
金履喬,以吏曹言啓曰,景慕宮秋享大祭初獻官,前知敦寧金履陽,改付標以入,而時無職名,令該曹口傳付軍職,何如?傳曰,允。
兵曹口傳政事,上護軍單金履陽。
金履喬,以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
又以景慕宮都提調意啓曰,太常所進生梨,今方薦新於本宮,而宮苑生梨,初無結實,莫重薦新,無以擧行,不勝惶恐之意,敢啓。傳曰,知道。
又以禮曹言啓曰,今此貞陵陵上莎草修改時,雖不設都監,工役緊重,不可無別看役之人。前縣監權抑,前武兼李濟元差下,使之擧行,何如?傳曰,允。
知敦寧金履陽疏曰,伏以臣伏奉除旨,以臣爲知敦寧府事者,臣聞命兢惶,感激恩數,固宜蹶趨肅,粗伸叩謝之忱,而第臣本無敦寧,揆以公格,自在當遞,敢陳短章,仰瀆崇嚴。伏乞聖明,亟令該曹,照例遞改,俾存公法,以安私分,千萬幸甚,臣無任云云。答曰,省疏具悉。所請依施。
右參贊趙德潤疏曰,伏以臣今年爲七十一,釋褐四十三歲矣。曲荷先大王·我聖上兩朝拂拭庇覆之恩造,致位至此,區區寸忱,惟是不憚燥濕,蹶奔奏,以爲一半分報答之道,一未嘗以病陳疏,頉免享役矣。卽見吏曹名帖,以臣差南壇祭初獻官,臣固當如期赴齋,而顧臣五月,重經大病,諸症尙今未已,近又暴泄忽作,登溷無數,以此汚穢之身,末由駿奔之望。玆敢冒陳短章,仰暴實狀。伏乞天地父母,俯垂諒察,卽許變通,以完享事,仍治臣瀆撓之罪,以昭法紀焉,臣無任云云。答曰,省疏具悉疏辭。許令該曹改付標。
吏曹參議宋冕載疏曰,伏以臣於見職,夫豈有一分堪承之望,而特蒙謬恩,猥玷華選,前後忝叨,非一再止,上而感激殊私,下而怵畏私分。有除輒膺,全昧負乘之戒,屢據睢盱之地,果於年前,隨參臺通之政,至被堂疏之斥,有時追惟,惶愧交中。蓋其遣辭,雖不箚着於臣身,適忝是職,與聞末議,則臣何敢獨自晏然,不思所以自靖之義乎?今雖歲月寢久,本事已冷,揚揚出膺,復入政席,揆以廉防,斷無是理。新除旣是宿趼,逖違亦多年所,在臣義分,固當蹶,而區區私義,株守難改,召牌之下,承膺無路,玆敢略控短章,仰瀆崇嚴。伏乞聖慈,俯垂矜諒,亟遞臣職,以安微分,千萬幸甚,臣無任云云。省疏具悉。所請依施。
上在昌德宮。停常參·經筵。
自午時至申時,日暈。
徐長輔啓曰,大司憲宋穉圭在外,執義鄭度采,持平任存常呈辭,掌令李允謙·兪應煥,持平李敎源未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭元容曰,傳香承旨,馳詣景慕宮,奉審摘奸以來。
事變假注書金輦書啓,臣於本月初一日卯時量,敬奉聖諭,馳往傳諭于西部盤石坊藥田契議政府左議政金載瓚所住處,則以爲臣四朔淹病,轉就危劇,惟符到是俟。日昨新命,忽下於千萬夢想之外,震越抑塞,五內失守,歷屢日而不知所以自措,卽又史官來臨,別諭誕宣。奬詡隆重,慰勉諄摯,反覆恩言,殆若面命,奉讀未半,感極涕零,而然臣之自來情實,猶有所不賜監諒者,臣於是只願溘然就盡而不可得也。噫,昨年曲副之恩,卽殿下始許以成就臣身也。臣亦得以成就臣至願至懇,而初筵成就之敎,到此而昭乎如日星高懸,始知一言之重,果如四時之信。未死餘生,方可爲聖世成就之身,雖使卽日入地,更無所餘憾,而至於一歲纔周,誤恩復加,實非臣所仰望於聖明者也。今若迫於嚴命,移易一步,則是一生兩截,永爲得罪倫彝之人,臣豈忍爲是哉?生無以復叨前職,死不敢祗承明命,卽臣永言自矢之心也。伏地待誅,更無所仰達,臣方病思慌迷,不能悉暴衷情,謹當收召神精,更以臣斷斷自劃之苦心血懇,猥上文字,仰請處分云矣,敢啓。答曰,知道。
傳于曺錫正曰,昨下疏批,而予之企佇之心,日而益切,一疏出膺之敎,爲卿誦之者,卿亦必知予心矣。且今秋事不遠,民事不可暫緩,而此時卿等之出肅遲速,關係甚大也。左相以老成宿德,重入甌卜,爲國家世道之幸,而念其平日體國之誠,當不日簉朝,卿亦卽爲肅命,共濟時艱,副予申誥之至意事。遣史官傳諭于右議政。
徐長輔啓曰,訓鍊大將朴宗慶,以繕工提調,貞陵陵上莎草修改事,今方出去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將兼察。
又啓曰,訓鍊大將,御將兼察事,命下矣。兼察訓鍊大將李溏,卽爲牌招聽傳敎,何如?傳曰,允。
事變假注書金輦書啓,臣於本月初二日午時量,敬奉聖諭,馳往傳諭于東部蓮花坊蓮池洞契右議政南公轍所住處,則以爲臣以千萬無似之賤,叨千萬不當之任,驚惶震懍,神精遁失。日前恩諭之下,不敢循例敷奏,冒入辭本,仰請誤恩之收還,不惟不賜允許,辭敎隆渥,勉勵備至,有非糞土賤臣之所堪當者,伏地惶感,自不覺涕泗之被面。又於此際,近密之臣,臨宣聖旨,首尾一百有九言,先之以一疏出膺之義,又以民事之不可暫緩,諄椱申諭,臣於是直欲鑽地循墻而不可得矣。臣之至庸極陋,最居人下,聖明之所俯燭,而朝野之所共知,輔相重任,實關有國之安危。上不察名與實而任之,下未量才不能而居之,其將招有識之譏,速冒昧之罪,一己狼狽,縱不足恤,累聖簡而僨國事,可知其必無幸矣。此所以寧被慢命之誅,不得爲進身之計者也。斷斷衷悃,彼蒼可質,而疏籲便歸於例讓,微諒未孚於聖心,恩數愈隆,罪戾冞積,跼天蹐地,此何人斯?固知屢煩文字之萬萬悚懼,而疾痛之極,不暇擇聲,將不得不更暴前懇,仰請威罰,戰灼惶霣,不知所達云矣,敢啓。傳曰,知道。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和再牌不進罷職傳旨,傳于曺錫正曰,只推。
曺錫正啓曰,玉堂上下番俱空,已至閱月,事甚未安。副應敎金錫淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
吏曹參判·參議前望單子入之,參判洪羲臣,參議權丕應落點。
曺錫正,以吏曹言啓曰,本曹褒貶,當爲磨勘,而參判洪羲臣,參議權丕應,俱爲未肅拜,不得備員擧行。參判洪羲臣,參議權丕應,令政院牌招,以爲備員開坐之地,何如?傳曰,允。
又啓曰,吏曹參判洪羲臣,參議權丕應牌不進推考傳旨及罷職傳旨,今方捧入,而褒貶磨勘,當爲備員,如是違牌,事甚未安。參判更爲牌招,何如?傳曰,允。參議只推,一體更爲牌招。
傳于曺錫正曰,發遣吏郞,諸執事淸齋與否,摘奸以來。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮秋享大祭齋戒相値,不得設行之意,敢啓。傳曰,知道。
曺錫正,以禮曹言啓曰,卽接泰陵官員所報,則本陵陵上主龍及內主峯內·靑龍內·白虎內案山,流來微汰處,昨今兩年,無前潦雨,漸致汰落,至於石轉樹仆,所見極爲悚悶云矣。雖與新頉有異,頉處若是緊重,不可不趁卽奉審後稟旨補築,臣曺堂郞,進去奉審,何如?傳曰,允。
又以吏曹言啓曰,本曹佐郞姜斗煥呈狀內,矣身素患痰癖之症,當此換節之時,一倍添劇,時月之內,萬無供職之望云。身病旣如是,則有難强令察任,改差,何如?傳曰,允。
又以內醫院都提調·提調意啓曰,年例燕貿唐藥材,依例磨鍊別單書入之意,敢啓。傳曰,知道。
上在昌德宮。停常參·經筵。
曺錫正啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于曺錫正曰,傳香承旨,馳詣受香諸處,奉審摘奸以來。
曺錫正啓曰,行都承旨金履喬,左副承旨鄭元容內閣進,行左承旨徐英輔受由在外,行右承旨申在明不爲仕進,右副承旨徐長輔式暇出去,臣錫正南壇監祭進去,坐直無人。行右承旨·左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于鄭元容曰,大臣以下入侍。
鄭元容啓曰,行大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以大司諫李止淵,司諫權熀,獻納任百禧,正言洪赫,執義鄭度采,掌令李允謙·兪應煥,持平李敎源·任存常牌不進罷職傳旨,傳于鄭元容曰,只推。
以副應敎金陽淳,校理洪敬謨·李鍾穆,副校理趙經鎭,修撰趙民和牌不進罷職傳旨,傳于鄭元容曰,只推。
以副校理姜浚欽牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭,修撰趙民和牌不進罷職傳旨,傳于鄭元容曰,只推。
以副校理姜浚欽再牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至閱月,事極未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
鄭元容啓曰,吏曹參判洪羲臣,參議權丕應再牌不進推考傳旨及罷職傳旨,今方捧入,而褒貶磨勘,事係時急,如是違牌,誠極未安。參判所當更請牌招,而係是一日三牌,何以爲之?敢稟。傳曰,參議只推,更爲牌招。
傳于鄭元容曰,吏曹參判,前望單子入之。
鄭元容啓曰,行都承旨金履喬內閣入直,行左承旨徐英輔受由在外,行右承旨申在明牌不進,右副承旨徐長輔式暇,同副承旨曺錫正監祭進去,院中只有臣一人,伴直無人。行右承旨申在明,所當更請牌招,而拘於廳規,不得請牌,何以爲之?敢稟。傳曰,在外承旨許遞,前望單子入之,待下批,牌招察任。
傳于鄭元容曰,昨見附奏,意謂巽牘必至矣。今忽聞卿尋鄕云,此何擧也?人臣去就,孰非審愼,而況大官乎?君臣之間,貴在知心,卿則每以不當引之義,必欲自引,有若浼浼於予者,是固未可知也。自古人君,非輔相則無以獨運於上,今日國事之憂虞,不可勝言,而危乎否乎?此時彌綸之責,予豈不企望於卿,而卿何忍越視乃爾乎?不在多誥,卿須亟回初心,卽爲登途上來事。遣史官傳諭于左議政。
承旨前望單子入之,趙鐘永落點。
鄭元容啓曰,行都承旨金履喬內閣直,行左承旨申在明牌不進,行右承旨趙鐘永在外,右副承旨徐長輔式暇,同副承旨曺錫正監祭進去,院中只有一人,伴直無人。行左承旨申在明,所當更請牌招,而拘於廳規,不得請牌,何以爲之?敢稟。傳曰,違牌及在外承旨,竝許遞,前望單子入之,待下批,牌招察任。
承旨前望單子入之,申絅·李錫奎落點。
同副承旨曺錫正書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官·佾舞工人摘奸則無頉。仍詣白嶽,神位版奉審則無頉,祭物·祭器·祭井看審則精潔,諸執事進排官摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉。仍詣漢江壇上,神位版奉審則無頉,祭物·祭器看審則精潔,諸執事進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
鄭元容,以侍講院言啓曰,王世子進講大學,當於不日內畢講矣。繼講冊子,依例問議于傅賓客,何如?傳曰,允。
又以侍講院言啓曰,王世子繼講冊子,依例問議于傅賓客事,命下矣。傅左議政金載瓚,時在京畿高陽地,何以爲之乎?敢稟。傳曰,只賓客問議,可也。
吏曹參判洪羲臣疏曰,伏以臣於昨日,伏奉亞銓除命,召牌繼臨,臣聞命感惶,固當趨膺,粗伸叩謝之忱,而第臣與本曹判書臣鄭尙愚,有娚妹應避之嫌。揆以公格,在下當遞,敢陳短章,仰瀆崇嚴。伏乞聖慈,爰命照例遞改,俾存公法,以安私分,千萬幸甚,臣無任云云。答曰,省疏具悉。所請依施。
丁丑八月初三日未時,上御大造殿。大臣以下入侍時,左副承旨鄭元容,假注書鄭煥義,記注官安亨鎭,記事官李湜,領府事李時秀,繕工監提調朴宗慶,觀象監提調朴崙壽,行禮曹判書金羲淳以次進伏訖。時秀曰,數日以來,朝夕則顯有涼氣,靜攝中諸節,若何?上曰,姑未夬復矣。時秀曰,未御巾櫛,尙有感候餘氣而然乎?上曰,感氣餘症,尙有之矣。時秀曰,寢睡·水刺之節,何如?上曰,一樣矣。王大妃殿氣候,何如?上曰,各殿宮氣候一樣矣。上曰,貞陵莎草修改則,何如?時秀曰,詳細奉審,則非但蹲縮處而已,封築年久,雨水渟滀,擧多枯損,舊莎之猶存者,皆不着根,或多朽傷,故以新舊土均鋪堅築後,新莎一體修改,今則所見一新矣。宗慶曰,碑閣蓋板椽木一介滲漏,而修改時,見其年久多傷朽,故隨其傷朽,一竝使之修改,而姑未訖役矣。宗慶曰,臣以本營事,有所仰達者矣。動駕時御前所立大旗幟,新造與修補,自戶曹別例房擧行矣,此後則使糧餉廳擧行,似好矣。上曰,依此爲之。上曰,大臣早出休息也。時秀等以次退出。上曰,今日承旨坐直誰也?元容曰,小臣承牌入直,而俄於伴直請牌之啓,有在外承旨許遞,前望單子入之之敎,故前望入之,而尙未點下矣。上曰,今日內閣,誰爲入直乎?元容曰,直提學臣金履喬入直矣。上曰,御製正書,今爲幾何?工役尙遠乎?元容曰,檢校待敎李龍秀·李鶴秀,承命校正,而御製內入件·宙合樓奉安件·本閣奉安件,合三件,而一件已爲正書,二件則書役又過半,旬間則當訖工矣。仍命退,承史,以次退出。
上在昌德宮。停常參·經筵。
申絅啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申絅啓曰,卽者義禁府都事來言,時囚無得過三日滯囚,曾有定式矣。時囚罪人李沃·具縉·具應和·金宇敬,保放罪人宋應圭·趙吉喆,當爲議處,而判義禁朴崙壽呈辭受由,同義禁吳泰賢在外。只有同義禁李志淵·權烒,而次堂例不得擧行云,何以爲之?敢稟。傳曰,判義禁許遞,前望單子入之,待下批,牌招議處。
金輦奉命在外,代以吳甲良爲事變假注書。
判義禁前望單子入之,金在昌落點。
以副應敎金陽淳,校理洪敬謨·李鍾穆,副校理趙經鎭,修撰趙民和再牌不進罷職傳旨,傳于曺錫正曰,只推。
曺錫正啓曰,副校理姜浚欽三牌不進,依定式禁推傳旨捧入之意,敢啓。傳曰,知道。
以副校理姜浚欽三牌不進禁推傳旨,傳于曺錫正曰,分揀。
申絅啓曰,判義禁金在昌牌不進推考傳旨,今方捧入,而時囚議處命下之後,如是違牌,事甚未安,更爲牌招,何如?傳曰,允。
又啓曰,卽者義禁府都事來言,時內罪人及保放罪人議處事命下,而新除授判義禁金在昌,差祭齋宿,次堂例不得擧行云,何以爲之?敢稟。傳曰,許遞,前望單子入之,待下批,牌招察任。
又啓曰,大司憲宋穉圭在外,執義鄭度采,掌令李允謙·兪應煥,持平李敎源·任存常牌不進,監察茶時之意,敢啓。傳曰,知道。
以大司諫李止淵,司諫權熀,獻納任百禧,正言洪赫,執義鄭度采,掌令李允謙·兪應煥,持平李敎源·任存常牌不進罷職傳旨,傳于申絅曰,只推。
判義禁前望單子入之,金履陽落點。
申絅啓曰,判義禁金履陽牌不進推考傳旨,今方捧入,而時囚議處事命下之後,如是違牌,事甚未安,更爲牌招,何如?傳曰,允。
曺錫正啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭,修撰趙民和,旣有只推之命,副校理姜浚欽,有分揀之命,竝卽牌招,推移入直,何如?傳曰,允。
鄭元容啓曰,事變假注書吳甲良,時無職名,令該曹付軍職,冠帶常仕,何如?傳曰,允。
曺錫正以侍講院言啓曰,王世子繼講冊子,問議于賓客,則左賓客李晩秀病未獻議,右賓客未差,左副賓客金羲淳,以爲竊稽列朝故事,春闈沖歲,每以大學·通鑑,相繼進講。蓋欲經史之互資,本末之交進,而今旣訖工於大學,繼當着力於通鑑。是書也,衍於史略,而政敎之汙隆可觀,約於綱目,而編載之歸趣易尋。此政爲今日當講之書,莫要之務,而謏寡之見,未敢妄對,俯採他論,酌宜施行,千萬顒祝。右副賓客金履喬,以爲成就睿學,莫如經史竝進,而大學今旣畢讀,則繼講宜在乎史。謹稽列聖朝書筵故事,史略·通鑑,俱在沖年講冊秩,而今我春宮邸下,史略則前已講首卷。且通鑑,視史略差爲詳備,歷代治亂之故,亦足以就此領略,庶有助於睿工之將進。大學畢讀後,以通鑑進講,似合事宜,臣實淺見,伏惟上裁云矣,敢啓。傳曰,以通鑑繼講。
又以吏曹言啓曰,今日本曹開坼坐起時,考見諸道褒貶啓本,則星州牧使李象鼎,以衰實妨務爲目。中和府使金相宇,以宿謗奚論爲目。樂安郡守金思運,以益勉振勵爲目。陰竹縣監洪羲謙,以固知難强爲目。機張縣監權必度,以奈此惽惽爲目。迎曙道察訪金性魯,以荒憒宜警爲目。兼黃山道察訪閔養世,以病奈妨務爲目。碧沙道察訪金達衡,以可能懋實爲目,則俱宜置下考,而置諸中考。碧潼郡守吳慶德,以益勉察奸爲目。孟山縣監鄭宅亨,以姑恕生疎爲目,則俱宜置中考,而置諸上考,殊無嚴明殿最之意。四道道臣,推考警責,上項七邑守令·三驛察訪,竝罷黜,何如?傳曰,允。
又以吏曹言啓曰,曹所屬司饔院官員等,矣今春夏等褒貶,當爲等第,而因都提調身病,不得磨勘之意,敢啓。傳曰,知道。
又以吏曹言啓曰,南海縣令尹範興,以三年窠守令,兩次居中,其不治可知,依例罷黜,何如?傳曰,允。
鄭元容,以兵曹言啓曰,宣傳官尹義儉,內禁衛將尹載鐸,五衛將安敬國·吳仲權,忠壯衛將陳環,慶熙宮衛將李儀祚,景福宮衛將李義生,俱以身病猝重,勢難供職,呈狀乞遞。實病旣如此,則不可强令察任,竝改差,何如?傳曰,允。
又以司僕寺一二提調意啓曰,濟州出來後運歲貢馬二百匹內,九匹到中路故失,十四匹到中路病留,五匹到津頭逃逸,八匹到本寺病留。四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十二匹,禾毛色別單書入之意,敢啓。傳曰,知道。
吏曹啓目,行副護軍尹載奎名字,與知情不告罪人在奎,音相似,以載鍵改名。洪陽營將李儒謙名字,與謀逆同參罪人有謙,音相似,以恒謙改名事爲等如告狀,依法典令藝文館給帖,何如?判付啓。依允。
上在昌德宮。停常參·經筵。
藥房都提調金思穆,提調金蓍根,副提調金履喬啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭元容啓曰,備邊司郞廳來言,今日賓廳日次,而領議政未差,左議政金載瓚,右議政南公轍未肅拜,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,行左承旨李錫奎,今日不爲仕進,卽爲牌招,何如?傳曰,允。
申絅啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,山林外竝許遞,前望單子入之。
傳于徐長輔曰,禮房承旨,馳詣文廟,奉審摘奸以來。
申絅啓曰,判義禁金履陽再牌不進推考傳旨,今方捧入,而時囚議處事命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至閱月,事甚未安。副應敎金陽淳,校理洪敬謨·李種穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
兵曹,以趙文彦爲都監中軍。
傳于徐長輔曰,發遣吏郞,諸執事淸齋與否,摘奸以來。
以慶尙監司金魯敬狀啓,大丘等邑民家漂頹人物渰壓死事,傳于李錫奎曰,聞甚矜惻,元恤典外,別加顧助,渰壓死人處,如有生前身還布,竝蕩減事,分付。
徐長輔,以禮曹言啓曰,卽接宗廟署所報,則今初七日秋奉審時,本署提調一員,當爲進參,而都提調左議政金載瓚在外,提調右議政南公轍本職未肅拜,不得進參云,令政院稟旨擧行,何如?傳曰,提調許副,政官牌招開政。
又以侍講院言啓曰,王世子繼講冊子,以通鑑繼講事,命下矣。以校書館所在鑄字新印,進講之意,敢啓。傳曰,繼講冊子,當內下矣。
李錫奎,以戶曹言啓曰,時御所內各司雨漏處修改吉日,令日官池景泌推擇,則八月初六日卯時爲吉云,以此日時擧行,何如?傳曰,允。
鄭元容,以禁衛營言啓曰,建陽門牌將直所,多有傾頹處,今八月初六日始役修改之意,敢啓。傳曰,知道。
丁丑八月初五日卯時,上御大造殿。藥房入診入侍時,都提調金思穆,提調金蓍根,副提調金履喬,假注書金逸淵,記注官李衡柱,別兼春秋鄭基善,檢校直閣鄭元容以次進伏。醫官吳千根·秦東秀,卞之錞·李命運·李彦厚·安昌禧·金殷相以次進伏楹外訖。思穆曰,今則涼意頓生,日氣甚佳矣,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,向來欠和之節,卽爲康復,臣等益不勝慶幸,而伊後諸節,快復常度乎?上曰,差勝矣。上曰,醫官入診,可也。千根·東秀·之錞·命運·彦厚,殷相等,以次診候訖,退伏奏曰,脈候左右三部調均矣。上命醫官先退。千根等退出。思穆曰,秋夜漸長,寢睡以何更爲之乎?上曰,每於二三更間爲之矣。思穆曰,口味快勝,水刺進御,亦如常乎?上曰,如常矣。思穆曰,臣罪負如山,竄伏窮鄕,日俟嚴譴,特蒙河海之聖恩,不加譴罰,許免重任,罪反媒榮,感隕無極。何敢以區區私懇,更煩宸聽,而第臣癃痼之狀,日以益甚,精神昏眊,筋力澌盡,殆無以自力。今日將有湯劑議定,故擔舁赴公,猥登筵席,而以臣病狀,萬無趨走供職之望。伏乞特解藥院之任,是臣區區之望。上曰,出去議定湯劑也。思穆曰,未蒙兪音,退去後當以文字仰塵矣。履喬曰,俄者臺諫牌招啓辭,有竝許遞之敎,山林亦當一體捧傳旨乎?上曰,原傳敎,以山林外三字,添書出,可也。元容曰,檢書官近有御製準役,且番次苟艱,時帶外任人李度衎·洪羲人·李文哲·李耆秀,竝減下。前檢書官柳本藝還差,朴宗山兼檢書官差下,使之察任,何如?上曰,依此爲之,可也。元容曰,儒疏自有禁令,而近日京外儒生,抱疏伏閤,今至屢朔,疏本則自政院每爲退却,而儒生則終不退去,疏頭儒生,招致政院,曉諭退送似好,故敢達矣。上曰,依此爲之,可也。王大妃殿進御加味六君子湯,五貼式日次製入事。出榻敎上命退,諸臣,以次退出。
上在昌德宮。停常參·經筵。
進御補中君子湯,自今日一貼式煎入事。榻前下敎
申絅啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
徐長輔啓曰,今八月初十日,都目政事,爲之之意,敢啓。傳曰,知道。
金履喬啓曰,藥房提調·副提調,持湯劑來待矣。傳曰,封入。
傳于徐長輔曰,禮房承旨,馳詣社稷,奉審摘奸以來。
徐長輔啓曰,卽者議政府錄事來言,今十一日健陵陵上莎草有頉處修改時,政府以下,當爲進參,而領議政未差,左議政金載瓚在外,右議政南公轍未肅拜,無以進參云,何以爲之?敢稟。傳曰,領府事進去。
申絅啓曰,訓鍊大將朴宗慶,以戶曹判書點檢事,西江出去矣。所佩命召,何以爲之?敢稟。傳曰,仍佩往來。
徐長輔啓曰,中樞府錄事來言,健陵陵上莎草有頉處修改時,領府事進去事命下,而領府事李時秀,有身病,不得進去云,何以爲之?敢稟。傳曰,金判府事進去。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于徐長輔曰,只推。
徐長輔啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝卽牌招,推移入直,何如?傳曰,允。
事變假注書金輦狀啓,臣於本月初三日戌時量,敬奉聖諭,馳往傳諭于高陽郡下道面德隱里議政府左議政金載瓚所住處,則以爲臣自拜職之日,已分方命之誅,人臣方命,罪當何居?不敢偃處京闉,仍卽退伏窮鄕,鈇鉞之加,朝夕以俟,不意十行恩諭,遠臨荒野,不惟不罪,開誨則如詔迷,責勉則如提耳。怳若躬登前席,親承天語。此蓋以十載任使之餘,不欲遽施盛罰,乃以溫言殊禮,若是其雍容假貸也。帷蓋尙且及物,葵藿亦知傾陽,臣雖迷如木石,豈不激感恩遇,隕結是圖,而第臣生無以傷倫於聖世,死不忍食言於幽明。只願以我殿下所成就之身,歸見臣父於九原之下,上以全再造之恩,下以贖十年之痛。若以此一段自矢之心,到今或改,則將不容於聖人敦倫立敎之世也。此所以金木可就,而迷諒更不可移易矣。然而今伏奉不當引三字之敎,天日不照覆盆,雨露不及幽谷,直欲叩膺長噑,籲天而無從也。臣固當一疏披瀝,而病添於驚遑奔逬之中,見方奄奄濱死,構成文字,實無其望,未免歷日泯伏,致勤王人再臨,聖敎屢頒,尤增罪死,不知攸達云矣。臣旣承傳諭之命,故仍爲復路,緣由馳啓云云。踏啓字。
以左議政金載瓚傳諭史官書啓,傳于徐長輔曰,史官之回,見卿附奏,不意卿言之乃至於此也。今日國事之罔涯,愚夫愚婦之所憂歎,而豈無古人之痛哭流涕乎?然則若使先卿,有知於九原之下,痛哭流涕,不獨古人而已。卿以先卿之心爲心,而處於此時,其何忍以微諒二字爲說乎?君父一體而事父事君,忠孝而已。卿之平日所盡分,必不出此,予則曰今卿去就,於斯定矣。豈容煩誥?卽爲上來肅命事,遣史官,傳諭。
吳甲良奉命在外,代以文慶愛爲事變假注書。
徐長輔啓曰,吏曹判書鄭尙愚,參議權丕應牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
有政。吏批,判書鄭尙愚牌不進,參判未差,參議權丕應進,右副承旨徐長輔進。啓曰,判書鄭尙愚牌不進,參判未差,小臣獨政未安,何以爲之?敢稟。傳曰,只出緊任。以李文會爲禮曹參判,申絢爲兵曹參判,金履陽爲宗廟提調,具明源爲吏曹佐郞。
兵批,判書李相璜病,參判未差,參議韓義運病,參知朴孝成入直進,行右承旨申絅進。護軍申在明·趙鍾永·徐英輔·洪羲臣·趙萬元·朴命燮,副護軍宋冕載·李止淵。副司直權熀·鄭度采·任存常·李敎源·李允謙·兪應煥·任百禧。副司果洪赫·安光直,副司正吳甲良,竝單付。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于徐長輔曰,只推。
徐長輔,以侍講院言啓曰,取考列聖朝春邸時謄錄,則繼講通鑑懸吐時,稟達後宮官齊會,取前件之懸吐者移懸,而今番則本院無前件之懸吐者。奎章閣·弘文館,亦無懸吐之件,當就正於傅賓客而懸吐乎?宮官齊會,相議而懸吐乎?敢稟。傳曰,宮官齊會,相議懸吐。
又以奎章閣言啓曰,檢書官柳本藝,兼檢書官朴宗山,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單柳本藝·朴宗山。
禁府啓目粘連,向前具應和亦,頑鄕之角勝官長,構捏越訴,至於女人之奔走營邑,作挐官府者,大見鄕俗之不淑。固是官政之可惡,況其笞罰數爻,旣在自斷之內,放後致命,又在旬日之外,囚供發明,若有可原之端,而其不報擅刑,罪難容貸。道啓所論,不可但以駭妄言云者,誠爲直勘,以此照律,何如?判付啓依允。又啓目粘連,向前金宇敬亦,渠以卑微之蹤,肆其忿戾之氣,登諸文牒,侵逼道臣,大關紀綱,罪難容貸,以此照律,何如?判付啓依允。又啓目粘連,向前趙吉喆亦,歉餘流逋,雖難準勘,小邑未捧,多至千石,律以糴法,難免不職,以此照律,何如?判府啓依允。又啓目粘連,向前李沃亦,公納掛欠,罪屬不輕,藉使躬無所犯,奸歸該吏,一如渠供所云。督納幾年,辨別不明,今始推諉,欲爲自免者,事甚可駭,罪難曲恕,以此照律,何如?判付啓依允。又啓目粘連,向前具縉亦,濕穀之分俵民人,乾米之賃船上納,雖曰前例卽然,而旣失從便之方,又致稽滯之患。由前由後,兩失事宜,至於旣泊之船,遇風致傷,亦難免不飭之責,以此照律,何如?判付啓依允。又啓目粘連,向前宋應圭亦,觀此囚供,其所掘移,自掘而非官掘,則宜若無可罪之端,而道啓旣有質言,囚供有難歸重,以此照律,何如?判付啓依允。
申絅,以義禁府言啓曰,保放罪人宋應圭·趙吉喆,還囚議處以入,而兩囚病勢,一向未差,仍爲保放之意,敢啓。傳曰,知道。
徐長輔以奉常寺都提調·提調意啓曰,祭享所用秋等中脯,依定式今八月初六日始造之意,敢啓。傳曰,知道。
申絅以司僕寺一二提調意啓曰,大靜前縣監牟達謙遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
判府事金思穆箚曰,伏以臣幸蒙聖恩,許解相職,苟非從欲之天,特垂成物之澤,無狀賤臣,何以得此?感激隕越,有淚被面。恩命之下,不敢久淹鄕廬,扶舁病軀,重入脩門,咫尺前席,仰瞻日表,銜恩戀德,惝怳難狀,雖卽塡壑,更何餘憾?臣今獲遂微願,旣釋重負,顧安敢更煩私懇,別有僥求,而第臣所帶藥院之任,職在保護,所關莫重。有非如臣癃癈之賤,所可虛縻,而頃當屢日靜攝之時,連承備員議藥之命,而俟罪窮山,蠢動無路。竟未能蹶趨召,一參診筵,義分全虧,罪戾冞積,若令國家,少有紀綱,其伏逋慢之誅,宜不竢終日,追思悚漂,無地自容。臣何敢每恃聖明曲貸之恩,不念首罪自劾之義乎?且臣病狀,復增於奔逬憂惶之餘,日夕昏痛,視息垂絶,似此形骸,雖閒秩散班,亦難冒居。況此內院之重,爲任何如,而敢爲仍據哉?玆將筵席未畢之衷,仰瀆崇聽。伏乞聖慈,憫臣耄昏,憐臣孱疾,將臣內局都提調之職,劃卽遞改,仍治臣罪,以肅朝綱焉。取進止。答曰,省箚具悉卿懇。卿之筋力康旺,何必辭巽至此?卿其安心。仍傳于徐長輔曰,此批答,遣史官,傳諭于金判府事。
上在昌德宮。停常參·經筵。
自人定至四更,灑雨下雨,測雨器水深二分。
申絅啓曰,大司憲宋穉圭在外,執義一員,掌令二員,持平二員未差,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
徐長輔啓曰,來十一日輪對日次矣,敢稟。傳曰,當次人受點,後日次待令。
申絅啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調,持湯劑來待矣。傳曰,封入。
徐長輔啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于徐長輔曰,只推。
徐長輔,以侍講院言啓曰,王世子繼講通鑑,宮官齊會相議懸吐事,命下矣。兼弼善李鶴秀,以內閣校準之役,職務相妨,兼司書申綽在外,司書未差,文學尹庠圭,有身病,無以齊會。令政院稟旨變通,待下批,牌招察任,而兼輔德趙貞喆,自鄕上來云,卽爲牌招,何如?傳曰,允。
又啓曰,因侍講院草記,王世子繼講通鑑,宮官齊會相議懸吐事,命下矣。兼弼善李鶴秀,以內閣校準之役,職務相妨,兼司書申綽在外,司書未差,文學尹庠圭有身病,無以齊會。令政院稟旨變通,待下批,牌招事,允下矣。合有變通之道,何以爲之?敢稟。傳曰,竝許遞,政官牌招開政。
有政。吏批,判書鄭尙愚進,參判未差,參議權丕應牌不進,右副承旨徐長輔進。以金學淳爲兼弼善,朴齊聞爲文學,李光正爲司書,尹應大爲兼司書,李集斗爲知敦寧,李勉求爲大司成,吳淵常爲同經筵,金致均爲思陵令,金秉始爲假引儀,康命祿爲武烈詞參奉,韓用大爲昌陵令。
兵批,判書李相璜病,參判申絢未肅拜,參儀韓義運病,參知朴孝成入直進,同副承旨曺錫正進。副護軍單洪秀晩,司直單尹庠圭,副司果單李寅溥。
以吏曹參議權丕應牌不進罷職傳旨,傳于徐長輔曰,只推。
徐長輔,以奎章閣言啓曰,景慕宮·望廟樓今秋大奉審,臣元容,與本宮提調金羲淳,進詣展奉,奉審無頉之意,敢啓。傳曰,知道。
又以奎章閣言啓曰,臣進詣書香閣奉審,則書香閣西南邊春舌,爲風落松所傷,瓦子脫落。西庫南邊春舌椽木及西成門南墻,亦爲摧傷,卽爲修改之意,分付該曹,何如?傳曰,允。
申絅,以都摠府言啓曰,副摠管李志淵,以戶曹參判,景慕宮秋奉審進參事,晝仕出去之意,敢啓。傳曰,知道。
又以兵曹言啓曰,今八月初十日,一番羽林衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以張東源爲羽林衛將。
右議政南公轍疏曰,伏以臣頃上辭本,仰請誤恩之收還,文不能達意,嚴不敢畢辭,而自以微誠所齎,上天必格,乃承批諭,不惟不賜允許,辭旨隆渥,勉勵備至,有非賤分之所敢承當者。臣雖疾病昏暗,全無省覺,誦此王言,寧不知感?臣自叨是職,公憂私懼,氷炭交中,幾乎晝而忘餐,夜而失寐,而聖上所以必取於臣者,則臣之惑又滋甚。三代盛際,尙矣無論,以至漢唐以後,明哲之君,亦莫不致謹於擇相,學術可以格君正事則任之,德量可以容物鎭俗則畀之。風裁器宇,可以儀刑百僚則進之,下此則才猷强幹,曉暢事務,通鍊物情者,謂之救時之相而擧焉。今殿下之取臣者,有一於此乎?臣學不通方,才非需世,少以文墨小技,備員禁近,人之假借而稱譽之者,或以爲安分謹愼,僅有可取。未始以高位重任,期臣待臣,而十數年來,猥荷洪造,淸要華膴,節次推遷,樗櫟之材,任非其宜,膏肓之疾,力不從心。憤誤瘝曠,不勝其多,而上恃聖明之庇覆,下賴同朝之忠厚,姑且全保,不陷大戾,此所謂天下之倖人也。至若輔相之職,爲人主之股肱,正百官而摠庶務,國家之安危,生民之休戚係焉。以臣人器,顧視官名,何嘗一分近似,而乃殿下,不以夢卜,只循資歷,忽得一最下最劣之身,使之當至艱至難之會。聖意豈以鼎席不可久曠,姑假其銜,充位備數,而不論其他耶?伊尹論任官之道曰,其難其愼,雖閒司微末之官,一職不得人,則一職受其病,一事不得人,則一事受其弊。大官是何等職任,而上不難愼而授之,下不難愼而居之,其將累則哲之明,招有識之譏,覆餗僨轅,理所必至,豈不大可懼哉?臣之前後所歷,何莫非國之重任,而猶是有司之職也。殿下之委而畀臣者,或出於姑試,或以其宿趼,而臣猶不能堪承,則在聖朝綜核之政,惟當斥棄之不暇,而乃反進而置之巖廊之上。雖殿下求治甚切,急賢如渴,觀於置相,而決知其治效之終不徯志也。臣竊憂之,頃於史官之回,附陳草草之語,歷日徊徨,如窮無歸,似此悶隘之情,不以謁之於天地父母之前,而將何訴耶?玆又不避煩瀆之誅,猥將文字,妄干崇嚴。伏乞殿下,俯垂鑑諒,亟改臣新授相職,以重國事,臣亦得以還他本分,公私之幸也,臣無任云云。答曰,省疏具悉卿懇。予於卿,特授相職,已悉於前諭,予豈不知卿者?顧今廊廟久曠,事務委積,此非卿備例辭巽,多日持久之時,勿辭卽爲肅命,以副予如渴之望。仍傳于曺錫正曰,此批答,遣史官傳諭于右議政。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申絅啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
曺錫正啓曰,藥房提調,持湯劑來待矣。傳曰,封入。
又啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于曺錫正曰,只推。
以文學朴齊聞牌不進罷職傳旨,傳于曺錫正曰,只推。
以慶尙監司金魯敬狀啓,龍宮縣監洪稷謨,以省掃事請由,而不待回題,經先發行。非但違例,且關後弊,不得已爲先罷黜,其罪狀,令攸司稟處事,傳于曺錫正曰,令該曹口傳差出,催促下送。
曺錫正,以禮曹言啓曰,泰陵局內沙汰處補築之役,趁秋成前,擇吉擧行事,啓下矣。始役吉日時,令日官池景泌推擇,則今八月二十二日辰時爲吉云。以此日時擧行,先告事由祭,同月十五日秋夕節享兼行,祝文中措辭添入,而謹稽謄錄,則丁卯年顯陵外山沙汰處及乙亥年英陵·寧陵局內沙汰處補築時,勿設都監。令道臣句管事役,以地方官,差下補土堂上,本陵官員,兼監役眼同監董,役軍物力,亦令補土堂上,預先區劃矣。今亦依此例擧行,恐合事宜,而事係莫重,臣曹不敢擅便,何以爲之乎?敢稟。傳曰,依草記爲之。
又以禮曹言啓曰,今此健陵陵上莎草修改時別看役,依下敎以前同知李興潤差下,使之擧行之意,敢啓。傳曰,知道。
又以吏曹言啓曰,各道文蔭官履歷成冊中,多有錯誤,奏御文字,何等敬謹,而有此不審,誠甚未安。事當還下送,使之改修整以入,而到今日子已迫,不可遲待,故不得不捧入,而各該道臣,不可無警。公淸監司權常愼,慶尙監司金魯敬,全羅監司金敎根,黃海監司徐能輔,江原監司南履翼,平安監司徐有聞,竝推考,何如?傳曰,允。
鄭元容,以訓鍊都監言啓曰,本局中軍趙文彦,局別將南錫九,把摠洪章煥,俱有身病,勢難察任,竝改差,何如?傳曰,允。
申絅,以義禁府言啓曰,保放罪人宋應圭·趙吉喆,還囚照律以入之意,敢啓。傳曰,知道。
禁府照目粘連,黃磵前縣監趙吉喆矣本府議啓內,歉餘流逋,雖難準捧,小邑未捧,多至千石,律以糴法,難免不職。以此照律罪,杖八十收贖,奪告身三等,私罪,奉敎依允爲旀,功議各減一等。又照目粘連,安邊前府使宋應圭矣本府議啓內,觀此囚供,其所掘移,自掘而非官掘,則宜若無可罪之端,而道啓旣有質言,囚供有難歸重。以此照律,罪笞五十收贖,解見任別敍私罪,奉敎依允。又照目粘連,通津前府使具縉矣本府議啓內,濕穀之分俵民人,乾米之賃船上納,雖曰前例卽然,而旣失從便之方,又致稽滯之患,由前由後,兩失事宜。至於旣泊之船,遇風致傷,亦難免不飭之責。以此照律,罪笞五十收贖,解見任別敍私罪,奉敎依允爲旀,功議各減一等。又照目粘連,椒島前僉使金宇敬矣本府議啓內,渠以卑微之蹤,肆其忿戾之氣,登諸文牒,侵逼道臣,大關紀律,罪難容貸。以此照律罪,杖一百奴贖,告身盡行追奪私罪,奉敎依允。又照目粘連,价川前縣監具應和矣本府議啓內,頑鄕之角勝官長,構捏越訴,至於女人之奔走營邑,作挐官府者,大見鄕俗之不淑,固是官政之可惡。況其笞罰數爻,旣在自斷之內,放後致命,又在旬日之外,囚供發明,若有可原之端,而其不報擅刑,罪難容貸,道啓所論不可但以駭妄言云者,誠爲直勘。以此照律罪,杖一百收贖,告身盡行追奪,私罪,奉敎依允爲旀,功議各減一等。又照目粘連,水原前監牧官李沃矣本府議啓內,公納掛欠,罪屬不輕,藉使躬無所犯,奸歸該吏,一如渠供所云,督納幾年,辨別不明,今始推諉,欲爲自免者,事甚可駭,罪難曲恕。以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。又啓目,務安縣監南秉寬原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓。依允。
吏曹,恭陵·順陵表石前面篆字書寫官朴崙壽,預差金羲淳。後面楷字書寫官金履陽,預差李相璜。
上在昌德宮。停常參·經筵。
世子宮生辰,大殿·王大妃殿·中宮殿·嘉順宮,內閣·政院·朝廷二品以上·六曹堂上口傳問安。答曰,知道。世子宮,單子問安。答曰,知道。
申絅啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
金履喬啓曰,三品官之無得過三日循例請牌,曾有定式矣。大司成李勉求,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房提調·副提調,持湯劑來待矣。傳曰,封入。
徐長輔啓曰,玉堂上下番俱空,已至閱月,事甚未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
以副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和牌不進罷職傳旨,傳于徐長輔曰,只推。
吏曹口傳政事,以宋基鼎爲龍宮縣監。
兵曹,以白東薳爲都監中軍。
李錫奎,以戶曹言啓曰,明政殿·文政殿以下雨漏諸處奉審後,修改吉日,令日官池景泌推擇,則八月二十一日辰時爲吉云,以此日時擧行,何如?傳曰,允。
鄭元容,以禁衛營言啓曰,本營千摠柳相默,身病猝重,勢難察任,改差,何如?傳曰,允。
李錫奎,以義禁府言啓曰,慶尙監司金魯敬狀啓內,龍宮縣監洪稷謨,爲先罷黜,其罪狀,令攸司稟處事,啓下矣。洪稷謨今方待命,拿囚之意,敢啓。傳曰,知道。
上在昌德宮。停常參·經筵。
藥房提調金蓍根,副提調金履喬啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御加味六君子湯,前方中調竹瀝三匙,薑汁半匙,五貼式日次製入事。榻前下敎。
申絅啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而都目政事相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房提調·副提調,持湯劑來待矣。傳曰,封入。
申絅啓曰,同副承旨曺錫正,今日不爲仕進,卽爲牌招,何如?傳曰,允。
又啓曰,玉堂上下番俱空,已至閱月,事極未安。副應敎金陽淳,校理洪敬謨·李鍾穆,副校理趙經鎭·姜浚欽,修撰趙民和,旣有只推之命,竝更牌招,推移入直,何如?傳曰,允。
傳于申絅曰,同副承旨許遞,今日政差出。
傳于申絅曰,玉堂竝許遞,今日政差出。
以兩司前望單子,傳于申絅曰,今日政差出。
申絅啓曰,合辭許久闕啓,事甚未安,今日政新除授臺諫,竝待下批,牌招,何如?傳曰,允。
又啓曰,玉堂上下番俱空,已至閱月,事甚未安,今日政新除授玉堂,竝待下批,牌招,以爲推移入直,何如?傳曰,允。
傳于申絅曰,吏曹參判未差之代,今日政差出。
傳于申絅曰,生民休戚,專係於守令,守令之治不治,亦係於初仕之擇不擇,每當大政,歸於例飭而已。今番則勿以文具,誠心對揚,俾有實效,忠臣·淸白吏子孫,西·北·松都人,亦爲各別收用事,分付兩銓。
文慶愛奉命在外,代以安仁爲事變假注書。
都政。吏批,判書鄭尙愚進,參判未差,參議權丕應進,行右承旨申絅進。啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員。五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍將及營將·邊將·虞侯·中軍·都事·守令·察訪,竝擬,何如?傳曰,允。
又啓曰,臺諫及玉堂多窠,今當差出,而擬望之人乏少,外任竝擬,何如?傳曰,允。
又啓曰,會寧府使,今當差出,而當品中可擬之人乏少,堂上曾經兵使,竝擬,何如?傳曰,允。
又啓曰,大丘都護府判官,今當差出,而本府以營下劇邑,物衆地大,素稱難治,不可不擇差。他道及同道有聲績未準朔已準限守令,竝擬,何如?傳曰,允。
又啓曰,星州牧使,今當差出,而本州物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,宣川防禦使,今當差出,而擬望之人乏少,同道已準限邊地守令,竝擬,何如?傳曰,允。
以高厚臣爲造紙別提,李時佐·韓用圭爲引儀,尹爔爲懿陵令,洪集圭爲星州牧使,金錫海爲義盈主簿,李兢德爲掌苑別提,柳諫爲敦寧主簿,沈宜慶爲南部令,李海魯爲瑞興府使,李義聲爲順陵直長,李祖榮爲獻陵直長,金祖淵爲禮賓直長,張瀚爲靑松府使,李勉沖爲江西縣令。軍資直長單李䎘在。以林頤鎭爲司宰直長,李敎明爲泰陵直長,柳弘根爲內資直長,尹致赫爲長城府使,柳相穆爲宣川縣監,李存秀爲吏曹參判,鄭世翼爲司饔主簿,權中任爲司饔奉事,柳持恭爲濟用奉事,沈宜慶爲松禾縣監,宋友淵爲靑山縣監,朴宗浩·韓光善·徐左輔爲禁府都事,鄭是容爲大丘判官,徐有儞爲杆城郡守,閔元鏞爲濟用主簿,南棅正爲司䆃奉事,金啓永爲司饔奉事,申錫耇爲加平郡守,魏尹喆爲陽智縣監,任厚常爲大司諫,姜世綸爲執義,具康爲司諫,任天常·任百禧爲掌令,李敬參爲同副承旨,洪羲明爲尙瑞直長,李元緖爲中和府使,宋文圭爲陰竹縣監,金鍾謙爲固城縣令,金履協爲孟山縣監。
申絅啓曰,新除授同副承旨李敬參,卽爲牌招,何如?傳曰,允。
又啓曰,行都承旨金履喬須資出去,行左承旨李錫奎式暇,左副承旨鄭元容內閣直,右副承旨徐長輔受由,同副承旨李敬參傳旨未下,院中只有臣一人,伴直無人。行都承旨金履喬,所當牌招,而拘於廳規,不得請牌,何以爲之?敢稟。傳曰,都承旨及在院承旨外,竝許遞,今日政差出。
吏批,再政。以任鼎常·姜必魯爲持平,南吉寬爲獻納,韓兢裕·申冕周爲正言,李鍾遠爲活人別提,吳玹爲尙瑞副直長,呂東根爲刑曹正郞,金鎔爲文義縣令,李德秀爲三登縣令,李勉植爲會寧府使,許溶爲慶興府使,李栻爲朔州府使,具信喜爲碧潼郡守,韓根馨爲龜城府使,鄭允容爲引儀,兪鳳柱爲濟用副奉事,趙雲龜爲氷庫別檢,徐秉淳爲軍威縣監,許㬘爲長水察訪,柳會根爲漣川縣監,李㝢中爲迎曙察訪,李齊學爲慶安察訪,高時臣爲金泉察訪,崔鳳和爲金郊察訪,申縉爲新寧縣監,李晉保爲昆陽郡守,柳基恒爲渭原郡守,鄭海柱爲萬頃縣令,李行謹爲南海縣令,李載亨爲河東府使,申㫻爲樂安郡守,沈能植爲咸悅縣監,李煥爲博川郡守,朴大榮爲㓒原縣監,金學淳爲應敎,洪大浩爲校理,李沆爲副校理,兪應煥爲修撰,洪益聞爲副修撰。會寧府使李勉植,今加嘉善加資事承傳。校檢單李文欽,奉常主簿單金祖欽,典籍二單成始光·李旭馨,已上四館去官。以鄭久容爲工曹佐郞,李時佐爲禁府都事,金最根爲敬陵令,李命純爲寧陵令,尹永魯爲監察,洪煥爲厚陵令,具廷鉉爲戶曹佐郞,李升淵爲南部令,趙翊相爲北部令,李孝述爲贊儀,鄭觀綏爲禮曹參議,鄭文始爲刑曹參議,尹日逵爲司成,洪學淵爲扶安縣監,成建鎭爲機張縣監。生員鄭錫休贈童敎,孝行卓異贈職事承傳。以權爲禮曹正郞,林顯喆爲社稷令,洪獻謨爲長寧殿令,洪翼弼爲氷庫別提,李鼎耇爲引儀,李鍾遠爲刑曹佐郞,李升坤·金永鎭·趙萬協爲典籍,李爲黃山察訪。順陵直長李義聲,司宰直長林頤鎭相換。以李在秀爲驪州牧使,洪羲俊爲永興府使,權烒爲江界府使,趙台榮爲洪陽縣監,李勉大爲草溪郡守,李文會爲左承旨,李勉昇爲左副承旨,朴蓍壽爲右副承旨,趙貞喆爲同副承旨,朴宗濂爲永禧殿令,禹錫簡爲直講,金濟運爲引儀,柳曮爲竹山府使,張彦極爲海美縣監。故學生張光表贈戶參例兼,故學生張錫疇贈左承旨,故通德張暠贈司僕正,已上同知張東源三代。以洪翼弼爲漢城主簿,鄭世翼爲監察,鄭晩錫爲冬至兼謝恩正使,趙萬元爲副使,洪羲瑾爲書狀官,南獜耇爲敦寧都正,閔元鏞爲工曹佐郞,韓鍾運·禹夏哲爲典籍,全致常爲碧沙察訪,李鼎耇爲監察,鄭錫敎爲氷庫別提,趙濟晩爲平市主簿,李憲琦爲同義禁,柳幼獜爲省峴察訪,趙弘鎭爲禮曹參判,李相璜爲左賓客,安國煥爲造紙別提,高厚臣爲監察,李敦源爲司饔主簿,金錫海爲監察,李叶求,爲軍器僉正,金光素爲兼引儀,李宷爲活人別提,李尙遵爲兼引儀,林福常爲造紙別提,尹喜謙·蔡光臣爲引儀,元永丁爲義盈主簿。右賓客單金羲淳,左副賓客單李相璜。以文虎雲爲引儀,姜周成爲濟用主簿,韓通裕爲顯陵令,洪梡爲司饔主簿,洪敬謨爲兼文學,南永周爲童蒙敎官,趙濟和爲元陵參奉,南履綏爲思陵參奉,鄭基植爲永禧殿參奉,申淳爲敬陵參奉,徐稷修爲康陵參奉,洪逸淵爲慶基殿參奉,李彙寧爲寧陵參奉,李啓鼎爲禮賓參奉,李勉休爲典獄參奉,趙基恒爲西部都事,柳煥民·李希聃爲假引儀,柳致睦爲昭寧園守奉官。奉常直長單朴民翰,兼養賢直長單金聖默。
兵批,判書李相璜進,參判申絢差祭,參議韓義運進,參知朴孝成病,左副承旨鄭元容進。啓曰,今日都目政事,堂上不可不備,而參知朴孝成病不來,令政院牌招,同參政事,何如?傳曰,允。
又啓曰,各道營將·虞侯,今當差出,而擬望之人乏少,已準朔守令及未準朔禁軍將·虞侯,竝擬,何如?傳曰,允。以朴崙壽爲知事,李載弘爲宣傳官,李厚重爲忠壯將,金獜鐘·韓吉謩爲五衛將。同知單金昌浩,僉知單白東臣·朴師悌·洪禹祚。以愼宜學·鄭良翰爲僉中樞府事,李近植爲內禁將,鄭景祚爲曹司衛將,李大亨爲訓鍊判官,訓鍊判官李羲午,主簿金尙孝·李得源·朴宗樞,以上減下,副護軍鄭觀綏。以南獜耇·李元臣·金宗珣爲五衛將,金昌輝爲景福將,金相鎬爲慶熙將,副司果吳慶常。以尹崇烈·尹之文爲僉知中樞府事,柳相弼爲宣傳官,崔華男·柳孝臣爲武兼,副司果李遠振。以李鍾英爲京畿中軍,鄭文永爲晉州營將,洪格爲安東營將,白恒鎭爲慶州營將,尹懿成爲南虞侯,玄在德爲五衛將,金錫九爲景福將,洪夏奎爲慶熙將,柳基常爲大興中軍,張翼爲羅州營將,僉中樞單金獜鍾。
又以兵批言啓曰,五衛將韓吉謩,前任全羅監管中軍,時在任所。忠翊衛將金星白,除授在外,過限未上來。五衛將金獜鍾,景福宮衛將金昌輝·金錫九,慶熙宮衛將洪夏奎·金相鎬,俱以身病猝重,勢難供職,呈狀乞遞,竝改差,何如?傳曰,允。
兵批,再政。以成夏鎭爲三涉營將,南宮玾爲江原中軍,韓景禹爲全羅中軍,金憲柱爲統虞侯,鄭來鴻爲北虞侯。同知單金相鎬,僉知三單南獜耇,李元臣·金宗珣。以李叶求爲訓鍊判官,金慶淵·金最直爲主簿,金翼基爲法聖僉使,柳煥寅爲安興僉使。同知單金昌輝,副司果李鶴秀·金陽淳·洪敬謨·李鍾穆·姜浚欽·趙經鎭·趙民和·李敬淳·洪大浩·沈鈁。以林漢祐爲〈防〉踏僉使,卞志讓爲古群山僉使,張福漢爲蝟島僉使,李東翰爲彌助僉使,李興孫爲廣梁僉使。同知單張東源,慶州營將白恒鎭,晉州營將鄭日永,安東營將洪格,京畿中軍李鍾英,南虞侯尹懿成,以上今加折衝加資事承傳。以黃彝厚爲椒島僉使,李萬柱爲文城僉使,鄭殷柱爲月串僉使,李德恒爲昌洲僉使,申大範爲碧團僉使。副護軍白恒鎭·鄭日永·洪格。以趙彝錫爲慶尙右兵虞侯,金來聞爲委曲僉使,康鵬來爲潼關僉使,李宜白爲美錢僉使,李大玄爲平南萬戶。同知單金錫九,僉知單玄在德。以韓致應爲知中樞,南錫九爲宣傳官,南允豐爲羽林將,孫綏遠爲訓鍊主簿,元策爲羅暖萬戶,李基誾爲天城萬戶,金嶸爲蛇梁萬戶,車景一爲加背梁萬戶,趙明胤爲薺浦萬戶,金龜瑞爲黔毛浦萬戶。同知單洪夏奎。以康浚英爲知世浦萬戶,金千載爲木浦萬戶,金宗郁爲薪智島萬戶,李廉培爲所已萬戶,尹宗謙爲龍津萬戶。副護軍曺錫正·李運植·尹義儉·沈禹相。以崔述祖爲伐登萬戶,金明信爲坊垣萬戶,李秉浩爲廢茂山萬戶,李元景爲古豐山萬戶,朴時允爲阿吾地萬戶,鄭仁得爲包伊萬戶,李益弘爲格浦別將,金基協爲九月別將,李雲淵爲長壽別將,韓昌默爲晴川別將,李馨萬爲訓鍊僉正,李儒常爲禁衛把摠,柳聖魯爲訓鍊判官,朴永源·崔逵漸爲武兼,李壽豐·李達性爲五衛將,高漢祚爲忠翊將,李景淵爲慶熙將,金善一爲宣傳官。副護軍南志復·沈能俊·權應祜。以張敬維爲景福將,鄭善毅爲都摠經歷,金鎰爲都摠都事,黃獜景爲訓鍊主簿,崔命遠爲武兼,副護軍韓吉謩,金百鍊爲景福將,李雲綱爲慶熙將,具載默·元榘爲訓鍊副正,許澮爲都摠經歷。同知單李景淵,大護軍韓宅祚,副護軍李義權。以李柱爲忠翊將,趙存中爲御營把摠,金善一爲都摠都事,徐有近爲中樞都事,李秉逵爲訓鍊判官,同知單李達性。以韓明運爲訓鍊判官,南錫奎爲宣傳官,同知單張敬維。以趙晉錫爲宣傳官,尹秀烈爲訓鍊僉正,鄭日復·成永豐·柳昌根爲訓鍊主簿。同知單金百鍊,護軍李錫奎,副護軍徐長輔·鄭元容·李敬參。以李寅達爲都摠經歷,金魯哲爲都事,同知單李雲綱。以閔晳爲宣傳官,李儒遠爲訓鍊判官,徐羲輔爲訓鍊主簿,尹敬烈爲武兼,柳訸爲北評事。護軍單朴宗正,副護軍單趙徽鑑·韓永逵。以沈煥永·孔鐵·簡德佾爲武兼,李元榮爲守門將,洪羲喆·趙寅永爲侍直,尹善用爲洗馬,許槃·鄭壽基·權·李喜星爲宣傳官。曺鵬,林基洛爲武兼,金鎔·盧潤鎭·朴鳳善·黃潤九,金孝基爲部將。朴顯國·尹義奎爲守門將,權管秩同仁權管諸安國,三千權管李惟一,栗浦朴思廉,楸仇非桂應和,大吉號里胡宅祖,梁永萬洞石東球,副司果李亨默·鄭錫祚·申漢升·許揖。
申絅啓曰,伴直無人,新除授同副承旨趙貞喆,卽爲牌招,何如?傳曰,允。
又啓曰,同副承旨趙貞喆牌不進,伴直無人,右副承旨朴蓍壽,卽爲牌招,何如?傳曰,允。
以同副承旨趙貞喆牌不進罷職傳旨,傳于申絅曰,只推,更爲牌招。
以大司諫任厚常,獻納南吉寬,正言韓兢裕,執義姜世綸,掌令任天常,任百禧牌不進罷職傳旨,傳于申絅曰,只推。
傳于申絅曰,當該承旨推考。
以同副承旨李敬參牌不進罷職傳旨,傳于申絅曰,只推。
以兵曹參知朴孝成牌不進罷職傳旨,傳于申絅曰,只推。
申絅,以訓鍊都監言啓曰,謹依去七月初九日,戶曹草記批旨,新錢偸弄罪人金致郁·金應甲·高德順·李聖恒·柳興瑞·全弼權·吳擎老·洪錫祚·林得雨·姜桂心·曺雲白·金夏鼎等,今日習陣時,回示三帀,嚴棍二十度後,竝放送之意,敢啓。傳曰,知道。
又以義禁府言啓曰,順天府使洪起燮拿來,與全羅監司金敎根狀啓,戶曹粘目憑閱處之事,傳旨啓下矣。洪起燮時在任所云,依例發遣府書吏,拿來,何如?傳曰,待待命拿囚。
又以摠戎廳言啓曰,本廳中軍趙華錫,身病猝重,勢難察任,改差,何如?傳曰,允。
義禁府啓目,龍宮前縣監洪稷謨矣原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目粘連,向前南秉寬亦,稅船脫裝,前已經勘,今不必一事再論,而至於添載一款,俱是他衙門公納。初無一包穀私物云爾者,道査囚供,雖有援據,所載之數,旣越經法,以此照律,何如?判付啓依允。
左議政金載瓚疏曰,伏以臣事君不誠,至情未格於聰聽,爲子不肖,一言未副於存沒,今以十年遂初之願,將作一朝打乖之人。情迫到十分,勢窮到十分,前後附奏,實出於斷斷血腔,不容有一毫飾辭。竊自附於必孚之誠,而恩諭荐降,責勉冞摯,苦忱便屬於例讓,迷執自歸於强引。臣恃殿下,如天如父母,而至於一片心地,猶有所未盡照燭,此臣所以俯仰此世,直欲無吪者也。噫,臣十稔在職,居未嘗一日忘痛,進未嘗一日忘退,而只以初筵成就之敎,信如金石,奉爲準的。庶可以收之桑楡,得免爲判成兩截之人,鉻骨鏤心,計日如年,惟竢聖上成終之恩矣。及至昨年夏體諒,卽所以成就臣身,而當日之敎,於是始申矣。臣之所成者至願,所就者至情,而使臣身保有今日,所成就者,是殿下必信如綸之言,不奪匹夫之情,竟許一遞,曲加再造之至德盛恩也。噫,臣於年前,雖不能固守初心,獲遂至懇,而今旣成就得初心至懇,則中間閱歲之遲速少多,固未必較論,而一則成就之恩也,二則成就之恩也。臣藉此入地,歸報先臣,方可以有辭於泉塗,無負於幽明也。今若於成就之後,旋又破壞,則前則尙有期於復申,今則更無路於自新,仍作終此生得罪名敎之人,瀉萬斛之水而不可更滌也,轉百劫之生而不可復完也。此臣難進之義,比諸年前初拜,不啻加幾重鐵限也。嗚呼,與人爲言,尙不可背也,況子之於父也,又況設言於已沒之親乎?此生未滅之前,此痛自在,而若諉以時移事遠,都付忘域,恬若無故,則三千之律,罪在先誅,臣亦化育中秉彝之一物,尙可忍爲是哉?流放誅殛,惟命是俟,而去就一節,已無可言,殿下天只,何不惻然垂恤,劃賜一兪耶?臣積負死罪,何敢以文字仰煩,而臣若不自鳴而自暴,一腔沸血,更無以上達于天日之明,玆敢大聲疾呼於孔邇之下。伏乞聖慈,少垂察焉,臣無任云云。答曰,省疏具悉卿懇。日前見卿附奏,今又見疏,前後以成就爲言,予於是不能無惑於卿。噫,資父事君,卽移孝爲忠也,先卿若在今時,見國勢之岌嶪,民生之倒懸,則豈不相念於寡躬,而到此卿之去就,非卿所有也。傳曰,未有仁而遺其親者,未有義而後其君者,此所以彝倫攸敍,而成就之工,亦不在此乎?然昨夏一時體諒,非爲踐予初筵之敎,則日後成就,可謂非今斯今,豈敢忘諸?卿若以予此言,知有得伸至懇之日,則想必幡然改圖,更勿煩辭,卽爲登途上來,肅命視事。仍傳于申絅曰,此批答,遣史官,傳諭于左議政。
右副承旨徐長輔疏曰,伏以臣鎖直之中,得接家信,則臣之老父,素患痰癖之症,近因換節之交,將攝失宜,一倍添劇,外感闖肆,咳喘甚促,胸膈痞滯,溏泄頻瀉,此時調護,不容暫緩。臣自聞此報,方寸如灼,按住不得,玆敢忙陳短章,徑出禁扄。伏乞聖慈,特垂矜諒,亟遞臣職,俾便救護,仍治臣擅離之罪,以肅朝綱,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
申絅啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申絅啓曰,肅謝法意,何等審愼,而會寧府使李勉植,旣呈肅單,不爲入來,事甚駭然,原單子勿施,從重推考,何如?傳曰,允。
金履喬啓曰,藥房副提調,持湯劑來待矣。傳曰,封入。
申絅啓曰,右副承旨朴蓍壽,同副承旨趙貞喆傳旨未下,左副承旨李勉昇在外,伴直無人。行左承旨李文會,所當牌招,而拘於廳規,不得請牌,何以爲之?敢稟。傳曰,牌招。
傳于申絅曰,守令·邊將,初仕人留待。
傳于申絅曰,守令·邊將,初仕人入侍。
傳于申絅曰,秋務方殷,守令·邊將·察訪,皆令今日辭朝。
申絅啓曰,假注書金逸淵,身病猝重,勢難察任,今姑改差,何如?傳曰,允。
備忘記,江界府使權烒,阿吾地萬戶朴時允下直,各長弓一張·長箭一部·片箭一部·筒兒一箇賜給。
備忘記,慶興府使許溶,海美縣監張彦極,碧團僉使申大範,廣梁僉使李興孫,潼關僉使康鵬來,美錢僉使李宜白,委曲僉使金來聞,古豐山萬戶李元景,廢茂山萬戶李秉浩,伐登萬戶崔述祖,坊垣萬戶金明信下直,各長弓一張·長箭一部·片箭一部·筒兒一箇賜給。
申絅啓曰,大司憲宋穉圭在外,執義姜世綸,掌令任天常·任百禧牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常·任百禧牌不進罷職傳旨,傳于申絅曰,只推。
申絅啓曰,新除授左副承旨李勉昇,時在公淸道忠原地,斯速乘馹上來事,下諭,何如?傳曰,許遞,前望單子入之。
承旨前望單子入之,金啓溫落點。
申絅啓曰,新除授左副承旨金啓溫,卽爲牌招,何如?傳曰,允。
又啓曰,新除授左副承旨金啓溫,時在京畿漣川地,斯速乘馹上來事,下諭,何如?傳曰,允。
以右副承旨朴蓍壽牌不進罷職傳旨,傳于申絅曰,只推。
以同副承旨趙貞喆牌不進罷職傳旨,傳于申絅曰,只推。
申絅啓曰,行都承旨金履喬須資出去,行左承旨李文會牌不進,左副承旨金啓溫在外,右副承旨朴蓍壽,同副承旨趙貞喆俱未肅拜。院中只有臣一人,伴直無人,同副承旨趙貞喆,卽爲牌招,何如?傳曰,允。
金逸淵改差,代以鄭在絅爲假注書。
以應敎金學淳牌不進罷職傳旨,傳于申絅曰,只推。
申絅啓曰,玉堂上下番俱空,已至閱月,事極未安,應敎金學淳,旣有只推之命,更爲牌招入直,何如?傳曰,允。
以應敎金學淳牌不進罷職傳旨,傳于申絅曰,只推。
傳于申絅曰,發遣吏郞,諸執事淸齋與否,摘奸以來。
申絅啓曰,同副承旨趙貞喆牌不進,伴直無人,右副承旨朴蓍壽,卽爲牌招,何如?傳曰,允。
以同副承旨趙貞喆再牌不進罷職傳旨,傳于朴蓍壽曰,只推。
以慶尙監司金魯敬狀啓,進上藥材,限內不得封進,惶恐待罪事,傳于朴蓍壽曰,勿待罪事,回諭。
朴蓍壽,以奎章閣言啓曰,御製進上吉日,令日官池景泌推擇,則今八月十五日辰時爲吉云,以此日時擧行之意,敢啓。傳曰,知道。
又以禮曹言啓曰,卽接寧陵令所報,則今八月十五日秋夕祭享,兩官當爲備員將事,而新除授參奉李彙寧,時在慶尙道禮安地,未及上來云。今姑改差,其代卽令該曹,以在京無故人口傳差出,以爲備員擧行之地,何如?傳曰,允。
又以吏曹言啓曰,今此宗廟各陵·殿·宮·園·墓秋夕祭祭官,當爲磨鍊,而老病公故外,實無推移排比之路。依近例刑官及司饔院官員年六十以上,通融塡差以入,而其中時無職名人員,令該曹口傳付軍職,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而健陵陵上莎草修改相値,不得設行之意,敢啓。傳曰,知道。
又以司饔院都提調·提調意啓曰,本院主簿金濟運,時帶燔造之任,而今日都政,通禮院引儀遷轉矣。燔事方張,不可付之生手,本院主簿中依例相換,以爲竣事之地,而時在燔所,使之除朝辭察任,何如?傳曰,允。
又以司僕寺一二提調意啓曰,兼內乘元榘,昨日都政,移拜訓鍊院副正矣。其代令該曹,卽爲口傳差出,何如?傳曰,允。
又以摠戎廳言啓曰,本廳中軍,今當差出,而擬望之人乏少,未赴任守令,竝擬,何如?傳曰,允。
朴蓍壽,以義禁府言啓曰,卽接月令醫員崔進基手本,則時囚罪人洪稷謨,屢日處濕之餘,半身麻木,又添泄痢之症,度數頻數,食飮全却,轉側須人云。罪人病勢如此,則一邊保放·一邊草記,曾有定式矣。洪稷謨姑爲保放之意,敢啓。傳曰,知道。
左尹吳淵常疏曰,伏以臣生以不祿,早孤伶仃,惟與偏母,相依爲命,殃咎在躬,獲戾神天,奄纏風樹之痛,甫訖祥禫之制,頑縷未泯,冠裳復吉,俯仰穹壤,此何人斯?臣以不肖,濫竊科祿,逮臣母在世之日,荷聖朝錫類之仁,歷揚外內,獲遂榮養,感結幽明,圖報無地,而第臣母平日所勉戒于臣者,殫竭誠力,謹勤奉公而已。每値赴公,早起授餐,手自攬衣而衣之曰,公門百事,皆有期會,毋自逸也。及退,倚閭望之,欣然有喜色,以臣無似,苟充百執事之末,倖免大何者,寔母訓是賴,追惟及此,怳若隔晨,而人事之變,奄成千古矣。迺者選部京兆,除旨聯翩,繼而有經筵之命,恩造雖極,誰與告之,官爵雖貴,誰與榮之?抱華誥而徊徨,如窮人之無歸,舊哀新悲,有淚無從,其何忍彈冠結綬,復進榮塗,以爲一身之光寵也哉?且臣稟受虛薄,幼少善病,蒲柳之質,未老先衰,自罹草土,重嬰風痺之祟。頭目眩冒,視物不明,肢脚拘攣,動輒顚躓,眞元銷耗,形肉脫落,種種醜惡之症,有非刀圭可以療治,人之見之者,莫不凜然,而臣亦自知其甚危矣。臣雖欲聞命蹶,重入脩門於逖違之餘,以伸耿結之微忱,而顧此病狀,轉成膠痼,時日之間,恐無陳力就列之望。仰首瞻天,不勝隕越,玆敢略綴短章,仰暴情實。伏乞聖明,俯垂諒察,將臣本兼諸任,亟賜鐫免,俾職事無曠,私分粗安,千萬幸甚,臣無任云云。答曰,省疏具悉。卿其勿辭行公。
丁丑八月十一日辰時,上御熙政堂。守令·邊將,初仕人入侍時,行右承旨申絅,假注書鄭煥義,記注官安亨鎭,記事官李湜,江界府使權烒,永興府使洪羲俊,驪州牧使李在秀,洪陽縣監趙台榮,慶興府使許溶,朔州府使李栻,龜城府使李根馨,竹山府使柳曮,海美縣監張彦極,渭原郡守柳基恒,漆原縣監朴大榮,長城府使尹致赫,中和府使李元緖,河東府使李載亨,樂安郡守申㫻,博川郡守李煥,草溪郡守李勉大,昆陽郡守李晉保,固城縣令金鍾謙,南海縣令李行謹,萬頃縣令鄭海柱,陽智縣監魏尹喆,咸悅縣監沈能植,扶安縣監洪學淵,陰竹縣監宋文圭,靑山縣監宋友淵,機張縣監成建鎭,三登縣令李德秀以次進伏。法聖僉使金翼基,防踏僉使林德佑,古群山僉使卞志讓,蝟島僉使張福漢,彌助項僉使李東翰,廣梁僉使李興孫,椒島僉使黃彝厚,文城僉使李萬柱,月串僉使鄭殷柱,委曲僉使金來聞,潼關僉使康鵬來,美錢僉使李宜白,碧團僉使申大範,平南萬戶李大亨,羅暖萬戶元策,天城萬戶李基誾,蛇梁萬戶金嶸,薺浦萬戶趙明胤,加背梁萬戶車景一,知世浦萬戶康俊英,包伊萬戶鄭仁得,黔毛浦萬戶金龜瑞,木浦萬戶金千載,薪智島萬戶金宗郁,所已萬戶李廉培,龍津萬戶尹宗謙,伐登萬戶崔述祖,防垣萬戶金明信,廢茂山萬戶李秉浩,古豐山萬戶李元景,阿吾地萬戶朴時元,晴川別將韓昌默,格浦別將李益弘,九月別將金基協,長壽別將李雲淵,同仁權管諸安國,三千里權管李惟一,粟浦權管朴思廉,楸仇非權管桂應和,大吉號里權管胡宅祖,梁永萬洞權管石東球,侍直洪羲喆·趙寅永,洗馬尹善用,宣傳官許槃·鄭得壽·權球·李喜星,武兼曺鵬·林基洛,部將金鎔·盧潤鎭·朴鳳秀·黃潤九·金孝基,守門將朴顯國·尹義圭以次列立階下訖。上曰,守令進前,各奏職姓名,可也。烒等竝皆俯伏仰奏訖。上曰,邊將初仕人,則宣傳官自下傳奏職姓名,可也。翼基等竝皆傳奏訖。上命先退,烒等,以次退出。又命退,承史,以次退出。
上在昌德宮。停常參·經筵。
夜四更月暈。
朴蓍壽啓曰,大司憲宋穉圭,持平任鼎常·姜必魯在外,執義姜世綸,掌令任天常·任百禧未肅拜,監察茶時之意,敢啓。傳曰,知道。
又啓曰,同副承旨趙貞喆,今日不爲仕進,卽爲牌招,何如?傳曰,允。
又啓曰,禮曹參判趙弘鎭,同義禁李憲琦除拜後過三日不爲出肅,竝依定式推考,仍卽牌招察任,何如?傳曰,允。
又啓曰,藥房提調,持湯劑來待矣。傳曰,封入。
傳于朴蓍壽曰,傳香承旨,馳詣受香諸處,奉審摘奸以來。
朴蓍壽啓曰,玉堂上下番俱空,已至閱月,事甚未安。應敎金學淳,旣有只推之命,更爲牌招入直,何如?傳曰,允。
以應敎金學淳牌不進罷職傳旨,傳于朴蓍壽曰,只推。
傳于朴蓍壽曰,大臣以下留待。
傳于朴蓍壽曰,大臣以下入侍。
朴蓍壽啓曰,行都承旨金履喬,行左承旨李文會不爲仕進,行右承旨申絅式暇出去,左副承旨金啓溫在外,同副承旨趙貞喆牌不進,院中只有臣一人,伴直無人。左承旨李文會,所當牌招,而拘於廳規,不得請牌,何以爲之?敢稟。傳曰,都承旨·在院承旨外,竝許遞,前望單子入之,待下批,牌招察任。
承旨前望單子入之,徐英輔·吳泰賢·鄭元容·韓耆裕落點。
朴蓍壽啓曰,行左承旨吳泰賢,時在京畿龍仁地,行右承旨徐英輔,時在抱川地,竝斯速乘馹上來事,下諭,何如?傳曰,竝許遞,前望單子入之,待下批,牌招察任。
鄭元容啓曰,吏曹郞廳來言,河東府使李載亨,中和府使李元緖,昆陽郡守李晉保,草溪郡守李勉大,博川郡守李煥,固城縣令金鍾謙,南海縣令李行謹,三登縣令李德秀,陰竹縣監宋文圭,萬頃縣令鄭海柱,靑山縣監宋友淵,軍威縣監徐秉淳,新寧縣監申縉,松禾縣監沈宜慶,孟山縣監金履協,機張縣監成建鎭,兩司俱未署經云。除在外外,未肅拜人員,竝卽牌招,以爲備員署經之地,何如?傳曰,允。
以大司諫任厚常,獻納南吉寬,正言韓兢裕,執義姜世綸,掌令任天常·任百禧牌不進罷職傳旨,傳于鄭元容曰,只推。
鄭元容啓曰,守令署經事,命下矣。大司諫任厚常,獻納南吉寬,正言韓兢裕,執義姜世綸,掌令任天常·任百禧,旣有只推之命,竝更牌招,以爲備員署經之地,何如?傳曰,允。
以同副承旨趙貞喆牌不進罷職傳旨,傳于朴蓍壽曰,只推。
吏曹口傳政事,以韓致逈爲寧陵參奉。
兵曹,以李勉植爲摠戎中軍。
兵曹口傳政事,以任泰淳爲內乘。
鄭元容,以侍講院言啓曰,兼輔德趙貞喆,時無職名,令該曹口傳付軍職,何如?傳曰,允。
兵曹口傳政事,副護軍單趙貞喆。
鄭元容以奉常寺都提調·提調意啓曰,祭享所用秋等中脯三百四十八貼,今八月十二日畢造,而所入牛隻,爲三十五首矣。進上看品中脯二貼,依定式進封之意,敢啓。傳曰,知道。
韓耆裕,以兵曹言啓曰,卽接西所衛將金志煥牒報,則永肅門北邊內宮墻二間許頹圮處,今已修築云。局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,永肅門北邊內宮墻二間許頹圮處,今已修改,晝察夜巡局出身,依例停止之意,敢啓。傳曰,知道。
禁府照目,務安縣監南秉寬矣本府議啓內,稅船晩裝,前已經勘,今不必一事再論,而至於添載一款,俱是他衙門公納,初無一包穀私納云爾者,道査囚供,雖有援據,所載之數,旣越經法。以此照律,罪笞五十收贖,解見任別敍,私罪奉敎依允爲旀,功減一等爲良如敎。又啓目,向前洪稷謨亦呈由徑發,情雖急於私憂,不待回題,事有違於公法,以此照律,何如?判付啓,依允。又啓目粘連,觀此公淸監司權常愼啓本,則以爲罪人韓慶裕,積怨於切姻之間,作變於莫嚴之地,論其所犯,萬萬驚惋,而前後事端,渠自輸款,則其間情節,毫無更疑,至於隨從參犯,屢度嚴査,終無可執之跡是白乎旀,紙裹背負,初無傷汚之事,遠來自現,可見蚩蠢之狀,則其跡稍異於破傷,其情亦近於失性是白乎乃,手犯之罪,旣當律之無逭,原情之論,非在下之敢擅是白乎所,前已六次遲晩,再捧結案,到今照律處斷,恐不可已是白乎矣,更爲稟處,伏承批旨,略陳迷見,玆以馳啓爲白去乎,令該府覆啓稟處亦爲有置,此事之中外胥失,轉輾倒錯,致使重辟,尙稽當律者,誠萬萬駭悚,而至於罪人負犯段,旣已六次遲晩,再捧結案,則到今更無可容議於輕重之間者是白加乎,道啓所謂負背自現,情近失性云者,非曰非實,而臣府之所守者,經法而已,今不敢以事乖常情,近於失性,遽擬原情之倫是白如乎,事係重辟,下詢大臣處之,何如?判付啓,依允。
右議政南公轍疏曰,伏以上天邈矣,盡其誠則必格,人君則之,有其願者皆遂,昔聞斯語,謂其理之必然,今驗於臣,若一物之不獲。且任賢之方,要其有材,陳力之義,止於不能,高而無輔,負乘致寇,明哲垂戒,不但炯然,曾侍先朝,屢承聖訓,常若提耳,銘在中心。臣於日前,連伏奉批諭,每以廟務久曠,民事之不可暫緩,丁寧諄複,如慈詔迷。顧今艱虞溢目,至尊獨憂於上,臣若有一分才猷,可以對揚休命,協贊維持,則生死向前,圖報涓埃,是臣大願,亦臣至榮,豈敢故爲退托,甘自歸於慢命之科哉?誠以國之治忽,民之休戚,專係相職之得人與否,徒恃寵靈,不量而出,及至僨敗,雖悔曷追?仍念臣受稟虛弱,居常善病,前時彊壯,猶不如人,飮食起居,不能放縱,風雨寒暑,不敢觸冒,僅能支持,得延于今,而近年以來,症形益痼,肥肉消脫,頑痰壅滯,少用思慮,唾血如期,暫時奔走,咳喘欲絶,歲有所痼,月有所加,藥餌旣無其路,醫人幾欲却走,形殼雖存,譬如朽中之木,其仆可立而待,而最是精神之昏昧,行步之蹇澁,實無以理繁供劇。方思乞得長暇,專意調攝,得以餘日,歌詠太平,而今此除命,忽降於千萬夢想之外,論道之責,尙矣無論,臣雖欲筋力事君,其可得乎?此是聖明之所俯燭。臣於前疏,未暇拖長,而疾痛之極,不得緩聲,猥將醜穢之狀,又此煩瀆,此豈臣之所樂爲也?殿下不知臣之不堪,有此繆擧,而不遠而復,又是大聖人盛德。然則公器之一時玷辱,其失也小,國事之畢竟無誤,其幸也大,參互兩端,輕重何如哉?以虞人之賤,不敢往非其招之招,臣雖無似,亦一化育中物也,徒懷嚴畏,不暴衷悃,則是自欺而欺君也。玆敢刳瀝肝血,更干聰聽。伏願殿下,諒臣至懇,察臣苦情,亟收臣新除官資,回授賢德,仍勘臣慢拒之罪,以肅法綱焉。臣無任云云。答曰,省疏具悉卿懇。卿之出膺,予日望之,三疏辭巽,又何爲而至哉?噫,今日國事之汲汲,如救焚拯溺,而以卿體國之心,奚暇備例爲哉?國之治忽,民之休戚,專係相職,誠如卿言,而自卿甌卜之後,予曰得人焉,對揚維持之責,卿何不自居於此時乎?勿辭卽爲肅命。仍傳于朴蓍壽曰,此批答,遣史官傳諭于右議政。
丁丑八月十二日午時,上御熙政堂。大臣以下入侍時,右承旨朴蓍壽,假注書鄭在絅,記注官曺錫鯤·安亨鎭,判府事金思穆,觀象監提調朴崙壽,繕工監提調金在昌,行禮曹判書金羲淳以次進伏訖。思穆曰,數日日熱,無異盛暑,聖體,若何?上曰,一樣矣。思穆曰,近日湯劑進御之後,連爲順下乎?上曰,順下矣。思穆曰,今番健陵陵上修改時,詳爲奉審,則積雨已收,濕氣稍乾,莎草之爲潦澇浮動者,盡爲着土安根,而辰方有頉處,則纔已修補,莎草缺落諸處,則方圓長短,或尺或寸,而亦爲一體補莎矣。大抵今番之役,初不至大段,雖使陵官,從便修改,亦非不可,而始役不日,旋卽告完矣。上曰,今則莎草更無損縮之慮否?思穆曰,今已如前修改,似無後慮矣。思穆曰,水刺之節,比前不至有滯乎?上曰,不滯矣。命大臣以下先退。上曰,注書爲誰也?蓍壽曰,鄭在絅矣。上曰,丙子新榜乎?賤臣對曰,丙子式年科矣。仍命退,諸臣以次退出。
上在昌德宮。停常參·經筵。
鄭元容啓曰,大司憲宋穉圭,持平任鼎常·姜必魯在外,執義姜世綸差祭,掌令任天常·任百禧傳旨未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭元容曰,禮房承旨,馳詣明陵,奉審摘奸,局內諸陵,一體奉審以來。
備忘記,晉州營將鄭日永,安東營將洪格下直,各長弓一張,長箭一部,片箭一部,筒兒一箇賜給。
金履喬啓曰,藥房副提調,持湯劑來待矣。傳曰,封入。
又啓曰,假注書鄭煥義,身病猝重,勢難察任,今姑改差,何如?傳曰,允。
承旨前望單子入之,申絢·李憲琦落點。
鄭煥義改差,代以洪龜燮爲假注書。
金履喬啓曰,假注書洪龜燮,時無職名,令該曹依例付軍職,冠帶常仕,何如?傳曰,允。
傳于韓耆裕曰,日昨疏批後,意謂卿幡然上來,迄今無變動,一日二日,望卿如渴之心,何以形喩?玆遣史官,與卿偕來,卽爲登途事,遣史官傳諭于左議政。
以大司諫任厚常,獻納南吉寬,正言韓兢裕,執義姜世綸,掌令任天常·任百禧再牌不進罷職傳旨,傳于金履喬曰,只推。
金履喬啓曰,守令署經事,命下矣。大司諫任厚常,獻納南吉寬,正言韓兢裕,掌令任天常·任百禧,旣有只推之命,竝卽牌招,以爲備員署經之地,何如?傳曰,允。違牌勿爲呼望。
李憲琦啓曰,玉堂上下番俱空,已至閱月,事甚未安。應敎金學淳,旣有只推之命,更爲牌招入直,何如?傳曰,允。
以應敎金學淳牌不進罷職傳旨,傳于李憲琦曰,只推。
韓耆裕啓曰,應敎金學淳牌不進,校理洪大浩,副校理李沆,修撰兪應煥,副修撰洪益聞在外,副應敎·校理一員,副校理一員,修撰一員,副修撰一員未差,玉堂上下番俱空,已至許久,事極未安。未差之代,政官牌招,開政差出,待下批,牌招入直,何如?傳曰,允。
以吏曹參議權丕應牌不進罷職傳旨,傳于金履喬曰,仍以前牌催促。
有政。吏批,判書鄭尙愚受由,參判李存秀在外,參議權丕應進,同副承旨韓耆裕進。啓曰,判書鄭尙愚受由,參判李存秀在外未肅拜,小臣獨政未安,何以爲之?敢稟。傳曰,只出緊任。又啓曰,玉堂闕員,今當差出,而擬望之人乏少,外任竝擬,何如?傳曰,允。
以李鶴秀爲副應敎,韓用儀爲校理,金鐮爲副校理,李東永爲修撰,趙璟鎭爲副修撰,趙萬元爲兵曹參判,吳又常爲會寧府使,引儀金濟運,司饔主簿李敦源相換,故通德李宬贈吏參例兼,檢閱李德運贈吏議,已上同知李秀發兩代追贈。傳于韓耆裕曰,見窠皆令差出。吏批,再政。以李寅升爲軍資奉事,李吉會爲遂安郡守,李寅溥爲殷山縣監,金炳球爲龍岡縣監。
兵批,判書李相璜受由,參判未差,參議韓義運病,參知朴孝成入直進,行右承旨李憲琦進。護軍李文會·吳泰賢·徐英輔·申絢,副護軍李勉昇·金啓溫,副司正洪龜燮,以上竝單付。
韓耆裕啓曰,玉堂上下番俱空,已至閱月,事甚未安。應敎金學淳,旣有只推之命,更爲牌招入直,何如?傳曰,允。
以應敎金學淳再牌不進罷職傳旨,傳于韓耆裕曰,只推。
以副應敎李鶴秀牌不進罷職傳旨,傳于韓耆裕曰,只推。
傳于韓耆裕曰,機張縣監成健鎭,近邑守令相換。
兵曹,以申絅爲御營中軍。
兵曹口傳政事,護軍單李勉植。
以全羅監司金敎根狀啓,珍山郡守朴民淳身死事,傳于韓耆裕曰,令該曹口傳差出,催促下送。
以慶尙監司金魯敬狀啓,蔚山等邑民家漂頹,人物渰壓事,傳于韓耆裕曰,聞甚矜惻。元恤典外,別加顧助,渰壓死人處,如有生前身還布,竝蕩減事,分付。
李憲琦啓曰,渭原郡守柳相穆,移拜宣川防禦使,有除朝辭赴任之命矣。密符則仍以前防禦使李運植所佩仍佩,諭書則安寶,使院吏齎傳,何如?傳曰,允。
韓耆裕,以禮曹言啓曰,卽接貞陵令所報,則陵上莎草修改後,逐日奉審,則夜露沾潤,庶有着根之望云矣,敢啓。傳曰,知道。
又以禮曹言啓曰,卽接昭寧園守奉官所報,則今十五日秋夕祭享,兩官當爲備員將事,而新除授守奉官柳致睦,時在慶尙道安東地,未及上來云。今姑改差,其代令該曹,以在京無故人,口傳差出,以爲備員擧行之地,何如?傳曰,允。
鄭元容,以禁衛營言啓曰,建陽門牌將直所傾頹處修改,今已畢役之意,敢啓。傳曰,知道。
上在昌德宮。停常參·經筵。
鄭元容啓曰,大司憲宋穉圭,持平任鼎常·姜必魯在外,執義姜世綸差祭,掌令任天常·任百禧呈辭,監察茶時之意,敢啓。傳曰,知道。
李憲琦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓耆裕啓曰,懿昭廟獻官閔德基,傳香時刻已過,尙不入來,事之駭然,莫此爲甚,所當重勘,而本院請推之外,無他可施之罰,何以爲之?而原單子卽爲改付標以入,當該差祭吏曹堂上,推考,何如?傳曰,允。推考。
傳于韓耆裕曰,禮房承旨,馳詣宗廟·永禧殿·景慕宮受香諸處,奉審摘奸以來。
備忘記,會寧府使吳文常,羅州營將張,三陟營將成夏鎭下直,各長弓一張,長箭一部,片箭一部,筒兒一箇賜給。
韓耆裕啓曰,藥房提調,持湯劑來待矣。傳曰,封入。
吏曹口傳政事,以張鳳周爲昭寧園守奉官。
韓耆裕啓曰,玉堂上下番俱空,已至閱月,事甚未安。應敎金學淳,副應敎李鶴秀,旣有只推之命,竝卽牌招入直,何如?傳曰,允。
以應敎金學淳,副應敎李鶴秀牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,已至閱月,事甚未安。應敎金學淳,副應敎李鶴秀,旣有只推之命,竝更牌招入直,何如?傳曰,允。
吏曹口傳政事,以李亨會爲珍山郡守。
安仁奉命在外,代以金輦爲事變假注書。
韓耆裕啓曰,魂宮望祭謁者假引儀李希聃,不卽入來,門鑰已下,時刻將至,尙未待令,事極駭然。所當重勘,而本院請推之外,無他可施之罰,何以爲之?而原單子改付標以入,何如?傳曰,允。拿處。
以京畿監司李魯益狀啓,麻田郡守趙健,親病猝重,萬無還任之望,不得已罷黜事,傳于韓耆裕曰,令該曹口傳差出,催促下送。
吏曹口傳政事,以金民柱爲麻田郡守。
李憲琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
韓耆裕,以成均館大司成意啓曰,本館入直,久任郞廳外,他郞官不得入直,若有代員替直之事,則草記代直事,曾有定式矣。司成尹日逵,直講李在璣,俱爲差祭,典籍韓用錡,以身病呈旬,時無入直之員,以他郞官姑爲代直,何如?傳曰,允。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
李憲琦啓曰,備邊司郞廳來言,今日賓廳日次,而領議政未差,左議政金載瓚,右議政南公轍未肅拜,不得來會云矣,敢啓。傳曰,知道。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金履喬啓曰,藥房提調·副提調,持湯劑來待矣。傳曰,封入。
韓耆裕啓曰,新除授校理洪大浩,時在江原道原川地,韓用儀時在京畿驪州地,修撰兪應煥,時在高陽地,副校理李沆,時在全羅道扶安縣任所,金鐮時在黃海道遂安郡任所,修撰李東永,時在平安道殷山縣任所,副修撰洪益聞,時在公淸道牙山地,經筵入番事緊,竝斯速乘馹上來事,下諭,何如?傳曰,允。
鄭元容啓曰,大司憲宋穉圭,持平任鼎常·姜必魯在外,執義姜世綸,掌令任天常·任百禧牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常·任百禧牌不進罷職傳旨,傳于鄭元容曰,只推。
以應敎金學淳,副應敎李鶴秀再牌不進罷職傳旨,傳于韓耆裕曰,只推。
以副修撰趙璟鎭牌不進罷職傳旨,傳于韓耆裕曰,只推。
韓耆裕啓曰,玉堂上下番俱空,已至閱月,事甚未安。應敎金學淳,副應敎李鶴秀,副修撰趙璟鎭,旣有只推之命,竝更牌招,推移入直,何如?傳曰,允。
傳于韓耆裕曰,御製校正閣臣李龍秀,內下大豹皮一令賜給,李鶴秀加資,校準檢書官李功懋·元有鎭·徐有殷·柳本藝·金履疇,各紙三卷,繕寫寫字官白弘奎等二十人,各木三疋,草本割付唱準金澤麗等四人,各木二疋,御製色書吏朴允默等四人,各木三疋,草本繕寫書吏池德龜等十人,書寫羅文箕等四人,綸綍書吏羅膺紳,各木二疋,大廳直以下,依丙寅年例施賞。
韓耆裕,以侍講院言啓曰,王世子繼講通鑑懸吐之役,見今方張,宮官所當齊會爲之,而輔德金魯應,兼文學洪敬謨有身病,弼善沈能稷受由在外,無以備員,令政院稟旨,以在京無故人差出,待下批,牌招察任,而兼弼善金學淳,本職未肅拜,卽爲牌招,何如?傳曰,允。
又啓曰,因侍講院草記,王世子繼講通鑑懸吐之役,見今方張,宮官當齊會爲之,而輔德金魯應,兼文學洪敬謨有身病,弼善沈能稷受由在外,無以備員,令政院稟旨,以在京無故人差出,待下批,牌招察任事,允下矣。合有變通之道,何以爲之?敢稟。傳曰,竝許遞。
又啓曰,春坊有闕之代,政官牌招,開政差出,何如?傳曰,允。
有政。吏批,判書鄭尙愚受由,參判李存秀未肅拜,參議權丕應進,同副承旨韓耆裕進。啓曰,判書鄭尙愚受由,參判李存秀在外未肅拜,小臣獨政未安,何以爲之?敢稟。傳曰,只出緊任。以朴宗琦爲輔德,以沈能岳爲弼善,以趙民和爲兼文學,機張縣監成健鎭,長連縣監洪奭弼相換,副應敎李鶴秀通訓今加通政,御製校正閣臣加資事承傳。
兵批,判書李相璜受由,參判趙萬元未肅拜,參議韓羲運病,參知朴孝成入直進,右副承旨朴蓍壽進。副護軍單金魯應·李鶴秀,副司直單沈能稷。
偕來史官安仁狀啓,臣於本月十三日酉時量,敬奉聖諭,下往于高陽郡下道面德隱里議政府左議政金載瓚所住處,傳諭是白乎,則以爲臣日昨一疏,斷斷出痛極必呼之情,而竊冀至仁者天,誠則必格,及伏奉批旨,丁寧反復,開導臣誨責臣者,靡不用其極,雨露之恩,藹若春噓,鈇鉞之威,嚴如霜肅,臣激感懍,汗淚交下,實不知死所,而今又敦召繼降,偕來有命,今以臣區區去就,致煩宵旰之念,乃至於如此,臣於本罪之上,又添幾層死罪矣。苟可以一分變動,則曷敢不祗承明命?而噫,臣之所守私義,卽出於天理人情之極,而大關乎民彝世敎之重,在臣身雖是私義,語其本實係治化,此所以拚死必守,不忍自壞者也。況念十年供職,進而伸臣分,八耋垂死,退而全子道,則去就不悖於恩義,忱情兩伸於君親,庶免負君欺親之罪,而始得以藉手爲人矣。如臣今日境界,必爲仁人君子之所恕諒,而以聖上至明至慈,豈不惻然垂憐,俾遂一夫之至願哉?臣情到此,但有嗚泣,惟乞亟被當勘之典而已亦爲白有等以,臣則旣承偕來之命,故姑爲仍留,緣由馳啓云云。傳曰,予聞父子而有君臣,君臣而亦有父子,此所以民彝世敎之爲治化之本。今見附奏,卿言是矣,卿言是矣。然親莫如父子,義莫如君臣,而不盡分,則豈可曰天理人情乎?前後敷諭,以卿先卿,質之於予之今日期望於卿者,出於天理人情之不得不然,卿若不負其君,則斷當出膺而已,卿若不欺其親,則斷當出膺而已,況予爲卿成就之心,不在早晩,而今日則予亦斷當致卿而後已,亟諒予此意,幡然改圖,卽爲入來事,爾其更爲傳諭,與之偕來。
韓耆裕,以奎章閣言啓曰,景慕宮望廟樓,今望奉審無頉之意,敢啓。傳曰,知道。
鄭元容,以兵曹言啓曰,新除授北評事柳訸呈狀內,素患痰癖之症,入秋添劇,萬無登途赴任之望云。實病旣如此,則不可强令赴任。羅暖萬戶元策呈狀內,與主鎭官三水府使李誾彬,有外三寸叔姪相避之嫌云。相避之法,在下當遞,竝改差,何如?傳曰,允。
又以義禁府言啓曰,假引儀李希聃拿處事,傳旨啓下矣。假引儀之令刑曹擧行,雖有定式,而李希聃,曾經兼引儀正職矣。自臣府拿囚擧行之意,敢啓。傳曰,知道。
上在昌德宮。停常參·經筵。
鄭元容啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓耆裕啓曰,藥房提調,持湯劑來待矣。傳曰,封入。
以應敎金學淳,副應敎李鶴秀,副修撰趙璟鎭牌不進罷職傳旨,傳于韓耆裕曰,只推。
鄭元容啓曰,大司憲宋穉圭,持平任鼎常·姜必魯在外,執義姜世綸,掌令任天常·任百禧牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常·任百禧牌不進罷職傳旨,傳于鄭元容曰,只推。
韓耆裕啓曰,校理洪大浩·韓用儀,副校理李沆·金鐮,修撰李東永·兪應煥,副修撰洪益聞在外,副應敎未差,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于韓耆裕曰,只推。
以兼弼善金學淳牌不進罷職傳旨,傳于韓耆裕曰,只推。
以京畿監司李魯益狀啓,仁川縣浦民渰死事,傳于朴蓍壽曰,聞甚矜惻,元恤典外別加顧助事,分付。
鄭元容,以兵曹言啓曰,今八月十七日武臣堂上朔試射日次,而以國忌齋戒相値,不得爲之之意,敢啓。傳曰,知道。
又以訓鍊都監言啓曰,本局別將趙華錫·鄭來升,俱有身病,勢難察任,竝改差,何如?傳曰,允。
朴蓍壽,以鑄錢所言啓曰,起火不遠,而含錫,燕貿時銀貨不足,不可不及今推移變通,平安監營所在銀儲,本所所劃銀中五千兩,更以本色取用,價錢則還爲收送,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深二寸。
韓耆裕啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
又啓曰,大司憲宋穉圭,持平任鼎常·姜必魯在外,執義姜世綸未肅拜,掌令任天常·任百禧呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調,持湯劑來待矣。傳曰,封入。
韓耆裕啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝卽牌招,推移入直,何如?傳曰,允。
以應敎金學淳,副修撰趙璟鎭牌不進罷職傳旨,傳于韓耆裕曰,只推。
傳于韓耆裕曰,右議政肅拜日,當行次對,爲先知入。
傳于韓耆裕曰,日昨疏批後,想必卽爲出肅,今過屢日,尙無動靜,當此百務叢脞之時,而況今秋成,民事之不可一刻暫緩乎?卿等豈或不念於此,而許久相持?左相以宿趼而猶復辭巽,極爲悶然。予方懋積誠意,必致乃已,卿則先卽簉朝事,遣史官傳諭于右議政。
事變假注書金輦書啓。臣於本月十七日未時,敬奉聖諭,馳往傳諭于東部蓮花坊蓮池洞契議政府右議政南公轍所住處,則以爲日前史官之回,附陳草草之語,三上辭本,申暴衷情,臣非敢以大官自處,誠以不如此,區區誠懇,無以自達於九重之邃耳。誠淺辭拙,尙未能感回天心,近密之臣,臨宣諭旨,又以民事之不可一刻暫緩,所以誨勉之者,極其丁寧,威罰不加,恩數冞隆,臣雖至愚,亦具秉彝,奉此恩敎,不覺感涕之自零也。臣聞人臣大節,專在於去就辭受,此不但爲其身也,誠以治道之汚隆,朝廷之輕重,於是焉占之,古人以不進爲恭者,誠有見於此,而分義或有時較重,坐要恩禮,徒近於不誠。到此地頭,區區私義,不暇顧恤,而狗馬賤疾,近益添劇,委身床席,蠢動無望,當俟今明間調治,冒登前席,畢暴衷懇云矣,敢啓。答曰,知道。
傳于韓耆裕曰,未下直守令,皆令明日辭朝。
吏曹,泰陵補土堂上單,楊州牧使金煐。
韓耆裕,以禮曹言啓曰,恭陵·順陵表石前後面草圖書,正書以入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
朴蓍壽啓曰,大司憲宋穉圭,持平任鼎常·姜必魯在外,執義姜世綸未肅拜,掌令任天常·任百禧呈辭,監察茶時之意,敢啓。傳曰,知道。
申絢啓曰,假注書鄭在絅,時無職名,令該曹付軍職,冠帶常仕,何如?傳曰,允。
金履喬啓曰,藥房提調,持湯劑來待矣。傳曰,封入。
朴蓍壽啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于朴蓍壽曰,只推。
傳于朴蓍壽曰,二十日次對,右議政肅拜日進定。
傳于朴蓍壽曰,右承旨許遞,前望單子入之,待下批,牌招察任。
承旨前望單子入之,李光憲落點。
朴蓍壽啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
朴蓍壽,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,敬陵·明陵·弘陵展謁親祭,以九月旬前擇入。
又以禮曹言啓曰,以陵幸取稟草記傳曰,明陵·弘陵展謁親祭,以九月旬前擇入事,命下矣。幸行吉日,令日官池景泌推擇,則來九月初二日·初十日俱吉云。以何日定行乎?敢稟。傳曰,以初二日爲之。
朴蓍壽啓曰,兵曹郞廳來言,今此幸行時軍令,當爲書啓,而本曹判書李相璜,方在受由中,不得擧行云,卽爲牌招,何如?傳曰,允。
兵曹,以李石求爲摠戎中軍。
朴蓍壽,以御營廳言啓曰,本廳字內興仁門南邊第一城廊近處體城五間許頹圮處,今八月十九日爲始改築之意,敢啓。傳曰,知道。
又以摠戎廳言啓曰,卽接北漢管城將朴明勳所報,則以爲今夏潦雨後,本城訓鍊都監字內女城一間半八堞一隅,禁衛營字內女城四間二十八隅,頹圮云矣。趁卽修改之意,分付各該字內營門,何如?傳曰,允。
上在昌德宮。停常參·經筵。
朴蓍壽啓曰,大司憲宋穉圭,持平任鼎常·姜必魯在外,執義姜世綸,掌令任天常牌不進,任百禧陳疏,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴蓍壽曰,大臣·備局堂上引見。
金履喬啓曰,藥房提調·副提調,持湯劑來待矣。傳曰,封入。
傳于韓耆裕曰,今番幸行時,凡繫民事,務從省約,依京擧動例爲之,京外植炬置之,事繫民事,以儲置米會減事,亦爲分付。
金履喬啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于金履喬曰,只推。
以執義姜世綸,掌令任天常,獻納南吉寬,正言韓兢裕牌不進罷職傳旨,傳于朴蓍壽曰,只推。
偕來史官安仁狀啓。臣於本月十五日亥時量,敬奉聖諭,傳諭于議政府左議政金載瓚是白乎,則以爲伏見別下恩諭,辭敎萬萬嚴重,震越罔措,不敢爲備例附奏之意,席藁私次,恭竢金木之誅云亦爲白有等以,臣則旣承偕來之命,故姑爲仍留,緣由馳啓云云。踏啓字。
傳于金履喬曰,惟予否德,猥承艱大之投,忱誠不能上格于天,惠澤不能下究于民,于今十有八年,一無攸爲,撫躬怵惕,如無容措,所可恃者,惟在朝老成之對揚承佐,維持彌綸,而若言其人,則卿是耳。卿十年居相,事予以忠,不違其道,蔽一言曰予之感歎於卿者,豈有他哉?然則顧今國事之罔涯者,不一其端,此政君臣上下不遑寧食之時,予豈不勉卿一出,而弘濟此艱乎?私次席藁之擧,過矣過矣。今日右相出肅,仍行賓對,余甚喜幸,而以卿簉朝之尙遲,心如有失,寢食靡甘。予知卿愛君體國之誠,必不終始浼浼,亟回初心,望卿安心,卽爲上來事,遣承旨傳諭于左議政,仍與偕來。
傳于金履喬曰,偕來承旨,同副承旨進去。
金履喬啓曰,左議政金載瓚偕來承旨,同副承旨進去事,命下矣。同副承旨李光憲,不爲仕進,卽爲牌招,何如?傳曰,允。
以同副承旨李光憲牌不進罷職傳旨,傳于金履喬曰,只推。
朴蓍壽,以都摠府言啓曰,副摠管李志淵,以戶曹參判,景慕宮修改進參事,晝仕出去之意,敢啓。傳曰,知道。
又以兵曹言啓曰,今此幸行時隨駕營門,依定式以春幸時隨駕營磨鍊,而今春健陵幸行時,訓局步軍七哨,訓將率領爲先廂,訓局步軍五哨,禁將率領爲後廂,三營馬步餘軍,御將率領留都矣。今番則何以擧行,而禁軍及馬步軍,以幾番幾哨磨鍊乎?敢稟。傳曰,依今春例爲之,禁軍馬軍,亦以今春例爲之,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨年明陵幸行時,以三百名·餘軍一百名磨鍊矣。今番則何以爲之乎?敢稟。傳曰,以三百名·餘軍二百名爲之。
又以兵曹言啓曰,在前幸行當日回鑾時,侍衛全數磨鍊,而或有兵曹都摠府堂上郞廳·五衛將各二員·武兼十員隨駕之例,近年連以全數磨鍊,昨年明陵幸行時,亦爲全數磨鍊矣。今亦依近例擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門,十里外斥候伏兵及傳語軍,摠戎廳廣州府各隨地方,以所屬束伍步軍排立矣。今亦依此擧行之意,分付,何如?傳曰,允。
又以兵曹言啓曰,幸行回鑾後隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,今此明陵·弘陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
又以兵曹言啓曰,羽林衛將張東源,身病猝重,時月之內,無望供職,呈狀乞遞。實病旣如此,則不可强令察任,改差,何如?傳曰,允。
右議政南公轍箚曰,伏以臣今旣冒膺新命矣,所帶兩館之任,人望之不堪,物情之不愜,其不可一日濫居者,而頃値入學慶禮,與覩爲榮,未敢固辭,因仍蹲冒,而拜相後仍帶,不但其例之絶罕,私心一倍憂懼,國之重任,莫先於廊廟館閣,而以臣之無才無文,左右兜攬,若固有之,則過福招災,理必無幸,以平日愛欲全保之聖德,其可不曲垂仁惻,別加體諒,以施終始之澤乎?且於考試應製,相妨多端,玆敢略入文字,仰暴衷懇。伏願殿下,先將臣文衡之任,亟許鐫免,使公器重而微分安,前兼觀象監提調之任,令該曹亦爲照例稟處,千萬幸甚。取進止。答曰,省箚具悉卿懇。兩館大提學仍兼,觀象監提調許副,卿其勿辭。仍傳于韓耆裕曰,此批答,遣史官傳諭于右議政。
兵曹參判趙萬元疏曰,伏以臣素患奇疾,近復發作,委身床席,呻囈爲事者,于今夏而秋矣。其間累蒙誤恩,臺省銓地,除旨聯翩,在臣分義,固當卽地登道,趨簉肅命,以伸戀結之忱,而病實難强,欲起還仆,蹙伏鄕廬,鈇鉞是竢,不惟逋慢之不誅,反侈體諒之洪私,從欲之天,若偏臣身,北望宸極,徒切隕結。此際副使騎堂之除,又繼降矣,榮光所及,隣廬咸聳,臣非木石,寧不知感?第臣以人則極疎陋,專對異國,固非其任,以病則絶難動,觸冒原隰,實無其望。況於伴价之中,竊有區區私義之不可與同周旋者,馳驅聯轡,有所難安,玆敢不避猥越,從縣道冒入文字。伏乞聖慈,俯垂鑑諒,將臣副使之任,劃卽遞改,俾使事無滯,宿衛重任,亦不可病伏虛縻,竝令鐫遞,以便公私,千萬幸甚。臣無任云云。答曰,省疏具悉。所請依施。
公淸監司權常愼疏曰,伏以臣於本月初七日,纔發省部之行,伊日獰風驀起,沙石俱飛,村屋震拔,百穀靡軋,髫白駭號,若遭焚溺,卽目光景,令人凜怖。臣竊慮風之所蕩,稼必卒痒,而猶不料沿海之地,偏被是災,及到瑞山·泰安之境,野哭徹地,顚倒擁馬,人各手一束枯禾,鴉集蛙叫,十步一遮,執臣拘拘,乞指生路。臣親自摩秸,不覺氣短,乃問其乾萎之由,則風激海波,鹹沫如雨,霏灑所及,便若淹菹,在在全坪,一望皆然,而泰安之內安興一區,三面帶海,受害尤酷,臣爲察災形,深入鎭界,滿目慘怛,有不忍見。此若一例泛言,救之不急,則如干鎭民,不死則逃,海路要衝,誰捍關防?思之及此,懍然心寒。矧今鎭將瓜代,迎送在卽,不但勞費之弊,有歸鎭民,抑亦拯濟之術,難責新手,且見民情,爭願借寇,則輿誦宜副,鎭瘼當念,臣又巡視城壕,點閱軍器,堞繖新補,幟張鮮彩,廨宇樓櫓,繕葺居半,薄鎭自備,誠力可嘉。況於乙亥調賑,實惠旣多,民誦尙蔚,當此酷災,惜去尤切,蓋其懷保之策,宜付諳鍊之人。以臣愚見,安興僉使沈禹相,限麥秋仍任,責之以接濟鎭民之道,則在朝家爲奬能委任之方,於本鎭有除弊救災之望,百爾思量,不可以已遞而置之。荒政所急,亦難循例修啓,玆敢在道封章,忙陳實狀,猥越之誅,臣固甘心,惟願聖慈,特許鎭將仍留之請,還集海防將散之民,千萬幸甚。臣無任云云。答曰,省疏具悉,所請依施。
掌令任百禧疏曰,伏以臣卽伏見朝紙,大僚始登筵席,次對特命進定,此實同朝想望風采之日,況臣適忝臺閣之後,敢不趨承召命?而臣之偏母,年踰七十,癃痼轉甚,適添感冒,症勢危劇,臣方左右扶將,煎迫罔措,晷刻離側,萬無其望,玆不得不略陳短章。伏乞聖明,俯垂矜諒,亟遞臣職,俾便救護,仍治臣罪,以肅朝綱,千萬幸甚。臣無任云云。省疏具悉,所請依施。
兵曹,敬陵·明陵·弘陵幸行時軍令,九月初二日出宮,黔巖碑閣所晝停所,自闕門二十六里,敬陵展謁親祭,自晝停所十里,以上三十六里,明陵展謁親祭,弘陵展謁親祭,還詣黔巖碑閣所晝停,當日還宮。
丁丑八月十九日卯時,上御熙政堂。大臣·備局堂上引見入侍時,左副承旨朴蓍壽,假注書洪龜燮,事變假注書金輦,別兼春秋鄭基善·金道喜,右議政南公轍,兵曹判書李相璜,訓鍊都正李溏·韓陵君李海愚,行護軍金基厚·金履載,大司諫任厚常以次進伏訖。公轍曰,近日日氣快涼,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,比者湯劑,連爲進御,靜攝中聖候,快爲復常乎?上曰,快復矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。上曰,次對爲之。公轍曰,臣三上辭本,猥請新命之收還,而誠淺辭拙,未蒙允許,前後批諭,極其隆摯,臣不敢終始固辭,今者冒出,亦出於一謝恩命之意,而不審殿下,何取於臣而有此誤恩耶?置相之難愼,何時不然?而在今日尤當掄揀,以言乎風俗則澆漓渝薄,古君子忠厚之風,無一存者,以言乎紀綱則百隷怠慢,一事不集,以言乎民生則顚連流亡,拯濟沒策,以言乎國計則屢經大歉,京外之庫儲蕩然,以言乎言路則上自衮闕,下至官箴,一切以忌諱不言,爲身計,以言乎士節則名檢掃地,奔競成風,大小擾攘,不知廉恥爲何物,憂虞之端,不可勝言,而此特其大者耳。此時輔相之任,雖使古名碩當之,其將曰戞戞乎難哉,臣有何德量,可以鎭壓?有何才猷,可以辦理?況臣貞疾,已成廢棄之物,筋力奔走,猶難自效。今殿下,忽擧於人望之外,使之當艱虞之會,上雖有求治之誠,置相如此,安有實效?冒登前席,復此申籲。伏願殿下,念重任之不宜謬授,諒至懇之未可終咈,亟命收還,改卜賢德,千萬顒祝。公轍曰,臣旣不以大官自處,初筵陳戒,亦所不敢,而旣登前席,愚衷耿耿,敢此仰達矣。惟我殿下,以堯·舜聰睿之姿,承祖宗艱大之業,臨御圖治,將垂二紀,而治效不立,紀綱頹墮,一毛一髦,無不受病,而了無振刷維持之望,此固臣下之罪,而究其本,則由於殿下,不能奮發聖志而然耳。自古人君之盛節,莫過於勤政,而殿下求治之志,漸不如初,深居九重,罕接臣僚,月六之對,日三之筵,幾乎廢却不擧,有識之憂歎,厥惟久矣。雖以今日登筵之諸臣言之,此其人上可以畀重任屬大事,下亦皆有百執事之責,而奏對可否之際,別無反覆辨難之實,筵退之後,下情無不悵缺,絲綸提飭,或時有之,而不過文具末節,未或及於實地大處,此已萬萬憂悶,而竊覸聖志,不但不能奮發而已,民憂國計,一委之廟堂,凡百事爲,初不以己分內事,留心擔着,一年二年,習熟已久,此其憂,反有甚於罕接臣僚,此皆聖學,未臻高明,誠實做去之工夫,不能勝宴安而然也。臣不敢知殿下,以爲此時非極否之運,斯民無可憂之端,自可因循悠泛,不動聲色,而自致淸平之治歟?惟我先大王盛德大業,史不勝書,而一念孜孜,克勤于邦,大禹之惜寸陰,文王之日昃不遑,未必專美於古昔,此皆殿下之所仰覩者也。臣等之日夜所顒望於殿下者,亶在於奮發大志,誠實做去,使岌嶪之國勢,得以奠安而已。惟願殿下,不以人廢言焉。上曰,所陳好矣,當留念矣。出擧條公轍曰,臣猥以宮賓,出入冑筵,伏覩王世子睿質天成,學業日就,令聞遠播,此誠宗社億萬年無疆之慶也。雖有堯·舜生知之姿,不以學問而將之,則無以成就德性,成就之方,又莫如殿下之身敎,殿下於燕閒之中,所以以身敎之者,必當靡不用極,而試以典學一事觀之,則殿下身敎之方,已失其大者要者矣。三晝進講之停廢,今幾年矣,雖或進講,只以應文,草草了當而罷,全無身心收效之實,事之不誠,莫過於此,學問卽爲治之大本,殿下之示法於世子者如此,此今日之大憂也。賈誼之言曰,太子之善,在於選左右,左右正則太子正,以是論之,輔導之責,專在於宮僚之得人。桂坊雖是陪衛之職,而今則挾冊登筵,時奏文義,此亦不可不擇,以今人物之眇然,劉向之淳雅,晏殊之謹厚,豈易得來?而文學端方,爲一時之優者,必多有之,惟願殿下,繼自今孜孜勤御,實心求益,以資出治之道,以爲身敎之第一先務。又以宮僚之必愼必擇,常常申飭於銓曹,以盡輔導之方,是臣區區之望,而抑又有一得之愚焉。大學畢講後繼講冊子,以通鑑爲定云,主經翼史,博約兩宜,而臣聞欲法堯·舜,當法祖宗,列聖朝故事,於沖年最宜預知,寶鑑誌狀所載中治法政謨,孰非可師?而卷帙浩汗,亦其中有先後難易之別,使春坊諸僚,就其中以至切至要者,抄爲一書,召對之餘,雖不如例進講,時以數三條,從容陳達,則經史之外,裨益必多矣。朱子之論治道,以輔導儲嗣,爲急先務,而必皆本之人主之一心,今日悠悠萬事,豈有大於此者乎?伏願留心採用焉。上曰,所陳好矣,當留念矣。出擧條公轍曰,顧今民生倒懸,愁怨勞苦者,皆由於守令之不得其人,臣非謂今之守令,皆不得其人,紀綱日壞,昔之畏法者,今不畏法,名節日頹,前之自好者,今不自好,循吏廉聲,近久無聞,專事利己者,比比有之,甚則染指於莫重之國穀,舞弄於惟正之公納,外此鄙瑣之事,百道誅求,蟊食龜刮,使彼無告之民,顚連四散,京外儲蓄之枵然一空,亦由於此。守令爲朝廷之命吏,職在牧民,而今則反是,解符歸家之後,田宅加增,則人皆艶羡,甔石屢空者,目之以無才無能,習俗如此,寧不寒心?自古懲貪之法,無異治逆,皇朝之法,四十貫以上,斷以一律,我朝則子孫勿許淸顯,贓法之嚴,於此可見矣。守令之擇不擇,在於銓曹,無良之黜去,在於監司,按法而照律,在於有司,而拘於資格,拔例奬用,寥寥無聞,殿最之法,有名無實,時或塞責於殘蔭冷武,而彊禦者畏之,大吏則憚之,法者天下平,而議讞多歸從輕,贓案之已露,而不置當律者,近多有之,如此則貪風何以止息,民命何以支保?目下懋實之政,莫先於擇守令懲貪汚,將臣此奏,申飭於掌銓按道之臣,金吾議律,亦無得低仰,罪關贓汚者,直請刑訊,窮覈取服後亟用本律之意,竝爲分付,何如?上曰,依爲之。出擧條公轍曰,今之時弊,欲盡言則封事萬言,猶且不足,欲不言則有非有懷無隱之義,就其大者,先以數三條件,有此仰陳,此非臣臆說也,卽古名臣告君之言,而臣又誦而奏之者也。若蒙實心採用,收其成效,則裨益治化,亦不淺尠,又奚用多爲哉?聽言非難,行之惟難,惟殿下懋哉懋哉。上曰,所陳切實,當留意矣。出擧條公轍曰,左相重卜,允協輿情,而遽爾尋鄕,尙未出肅,顧今廟堂久曠,秋事方殷之時,臣雖冒昧出脚,首相未肅之前,亦不敢代斲,言念國事,誠爲悶然矣。自上若誠心虛佇,則元老大臣平日體國之心,當幡然改圖,惟願更下敦諭,別加恩禮,懋盡招致之方焉。上曰,當益加敦勉矣。出擧條公轍曰,此補土堂上楊州牧使金煐狀啓也。以爲泰陵局內沙汰諸處,補築之役,極其浩大,依各年已例,役軍則竝皆雇立,錢財則以五千兩劃下,從略需用,有餘則還納,不足則加請,木物則畿營進排,鐵·器械·雜物·空石,則三軍門·畿營·戶曹·摠戎廳,依例分定進排,相地官·奏時官,令該司定送事,請令廟堂稟旨分付矣。物種依各年已例進排,錢財則禁衛營·兵曹各一千兩,御營廳一千五百兩,分排劃送,使之從略取用,相地官·奏時官,亦爲定送之意,分付,何如?上曰,依爲之。出擧條公轍曰,此義州府尹呂東植狀啓也。以爲鳳凰城佐領,持盛京將軍·刑部侍郞等箚諭一度及鳳城將馳通,領率犯越罪人徐鏡來到,故査問則所供內,渠以茂山居民,十年前,自茂山紅湍江,越去彼界,行獵於靑峰山,爲大國人所執捉以去,十年留住於彼地,歸心雖緊,潛還末由,故爲見捉於吉林將軍,押送出來云,而犯越深入,十年留住,極爲可痛,具枷嚴囚,以待朝家處分,而箚諭回覆,亦待廟堂指揮擧行計料爲辭矣。犯越罪人之用一律,載在法典,而情節之一番究覈,甚合欽恤之意,令該道道臣,更爲究覈,具格狀聞後稟處,咨文,令槐院依例撰出,定禁軍下送灣府,以爲轉致之地。其時道帥臣及地方官之革職勘罪,亦是法典,而或有以越俸施行之例,且繫年久,今亦依此捧現告,施以越俸三等之典,何如?上曰,依爲之。出擧條公轍曰,此禮曹粘目,而枚擧東萊府使曺鳳振狀啓,以爲對馬島主還島告知差倭,關白孫身死弔慰譯官,及島主承襲與還島慰問譯官,請來裁判差倭,例當接待,所贈宴禮單雜物,各爲磨鍊,而渡海譯官差出,雖有各年已例,事繫邊情,請令廟堂稟處矣。島主承襲還島慰問,本有約條,而告慶嗣孫之有故慰問,亦有年前已例,以雙渡海磨鍊,渡海譯官,令該院差出,書契禮單與盤纏,分付該曹·該道,使之照例擧行。船隻新造,不但日子之促迫,且今松政,有難如例區劃,年前通信使騎船及新造戰船,如有可合者,則使之取用,甚爲便好。以此意先爲關問於統營及左水營後,施行,何如?上曰,依爲之。出擧條上曰,諸宰奏事。相璜曰,今番都政兵批陞六中,有南行副將二人,而陞六之後,自本曹無區處之窠,故竝皆移送於吏批矣。以一廳兩末仕之無例,只受元仕元永丁而加設之。許楫則終始往復見阻,然則竟將歸於無故落仕之科,渠之積仕作散,已屬矜惻,且此是許沆之子,爲念立慬之忠,始有錄故之擧,而畢竟無所歸屬,竝失前仕,則殊非當初朝家加設特付之意,此亦依元永丁例,移送吏批,付之末仕虛司果中,以爲從便區處之地似好,故敢此仰達矣。上曰,依爲之。出擧條蓍壽曰,今日賓對,憲府諸臺,無進參之員,事甚未安,行公諸臺,竝推考,何如?上曰,依爲之。出擧條厚常曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞠得情,夬正王法。上曰,不允。出擧條厚常曰,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自隕斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡繫祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。上曰,不允。出擧條厚常曰,德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切。何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也,今當新化休明之日,不可使凶孽逆種,晷刻偃息於覆載之間。請亟下三啓傳旨,令攸司卽速擧行焉。上曰,不允。出擧條厚常曰,逆鏔罔赦之罪,已悉於前啓,今不必更事臚列,而幸賴我慈聖殿下,廓揮明斷,特施正法之典。擧國弸塞之冤憤,可以少泄,而今旣決案正法,則孥戮之法,便是應行之典,請正法罪人鏔,亟施孥戮之典。上曰,不允。出擧條厚常曰,噫嘻痛矣。今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其狂誘,受其指使,脅驅村丁,自作前矛,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑。上曰,不允。出擧條厚常曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。上曰,不允。出擧條厚常曰,噫嘻痛矣。洪時濟之罪,可勝誅哉?本以凶譎之性,濟以陰祕之謀,平生伎倆,只是死黨之心,晝宵營爲,不出護逆之計,東西跳踉,則如鬼如蜮,中外盤結,則爲蛇爲蚓,忽地挺身,投呈一疏,則乃是極惡大憝之濟恭事也,謂以冤枉,敢稱伸辨,不顧公義之嚴,不恤王法之重,負犯之臚列,國人所誦,而佯若不知,關繫之甚大,臺章自在,而專事掩置,混稱諸條之架鑿,都無片言之指陳,一串之腸,急於營護,而三尺之喙,無所容措,是豈北面於殿下者,所可忍爲乎?其欲變幻於旣定之國論,掉脫於已成之斷案,甘爲凶逆之血黨者,究厥心腸,直與濟恭,一而二二而一者也。如此凶悖無嚴之類,若視以尋常妄言之人,而止於屛裔之律,則履霜堅氷,無所不至,而將見王綱之日頹,義理之日晦矣。請機張縣屛裔罪人洪時濟,加施絶島安置之典。上曰,不允。出擧條厚常曰,新除授司諫具康,時在慶尙道固城縣任所,正言申冕周,時在義城地,司憲府大司憲宋穉圭,時在公淸道懷德地,持平任鼎常,時在水原地,持平姜必魯,時在慶尙道安東地。請竝斯速乘馹上來事,下諭。上曰,依啓。出擧條厚常曰,近來紀綱掃地,百度解弛,至於今番閔德基事而極矣。享祀,國之重典也,享官名帖一出,則有實故者,雖或往復銓曹,往往改付標,而未有如德基之無端不入來,以致受香之過時。事之駭然,莫此爲甚。此而不懲,後弊難言。臣謂副護軍閔德基,施以罷職之典宜矣。上曰,依爲之。出擧條厚常曰,臣於今番吏判事,竊有所慨然者。聖上中批特授,恩數曠絶,則其在對揚之道,固當精白一心,而政目纔出,疵纇畢露,背公循私之跡,計較毫釐之習,十目難掩,萬口喧傳。臣不欲歷指其某人某官,以傷忠厚之風,而若使此銓長,仰體聖念,克循公義,則豈得此標謗也哉?其在官師之道,不可無警。臣謂吏曹判書鄭尙愚,施以譴罷之典宜矣。上曰,依爲之。出擧條仍命退,諸臣以次退出。院啓中李東萬物故,停啓。
丁丑八月十九日辰時,上御暎花堂。兵曹判書持軍令入侍時,左副承旨朴蓍壽,假注書鄭在絅,別兼春秋鄭基善·金道喜以次進伏訖。上曰,兵曹判書速爲入來。兵曹判書李相璜,持軍令跪進。蓍壽讀軍令,進於上前。上命踏啓字以下,以軍令授相璜,相璜持軍令先退。仍命退,承史以次退出。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁朝入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
朴蓍壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴蓍壽啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,昌洲僉使李德恒下直,長弓一張,長箭一部,片箭一部,筒兒一箇賜給。
金履喬啓曰,藥房提調·副提調,持湯劑來待矣。傳曰,封入。
鄭元容啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于鄭元容曰,只推。
朴蓍壽啓曰,大司憲宋穉圭,持平任鼎常·姜必魯在外,掌令一員未差,執義姜世綸,掌令任天常牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于朴蓍壽曰,只推。
鄭元容啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,金鍾文落點。
以公淸監司權常愼狀啓,舒川郡人物渰死事,傳于朴蓍壽曰,聞甚矜惻,元恤典外別加顧助,如有生前身還布,竝蕩減事,分付。
鄭元容,以承文院都提調意啓曰,院製述官李寀陞六代,吏文學官尹義寬陞付,吏文學官有闕代,幼學南石耇差下,使之付軍職,冠帶常仕,何如?傳曰,允。
朴蓍壽,以兵曹言啓曰,今八月二十一日武臣賓廳講書日次,而國忌齋戒,不得爲之之意,敢啓。傳曰,知道。
又以司僕寺一二提調意啓曰,今此明陵·弘陵幸行時,各差備入把馬,磨鍊別單書入,而其中驛馬,則令兵曹,依例知委各驛,使之直爲入把,何如?傳曰,允。
又以司僕寺一二提調意啓曰,今此明陵·弘陵幸行時補把驛馬,從近道限三十匹分排,知委各驛,以爲入用之地,何如?傳曰,允。
又以義禁府言啓曰,保放罪人洪稷謨,還囚照律以入之意,敢啓。傳曰,知道。
禁府照目粘連,龍宮前縣監洪稷謨矣本府議啓內,呈由徑發,情雖急於私憂,不待回題,事有違於公法,以此照律,罪笞五十收贖,解見任別敍,私罪奉敎依允爲旀,功減一等爲良如敎。又啓目,謁者假引儀李希聃原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,珍島前監牧官李台升原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
夜自五更至二十二日開東,灑雨下雨,測雨器水深一分。
朴蓍壽啓曰,大司憲宋穉圭,掌令金鍾文,持平任鼎常·姜必魯在外,執義姜世綸未肅拜,掌令任天常呈辭,監察茶時之意,敢啓。傳曰,知道。
又啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
韓耆裕啓曰,今此幸行時,何大臣留都乎?敢稟。傳曰,領府事留都。
申絢啓曰,藥房提調,持湯劑來待矣。傳曰,封入。
韓耆裕啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于韓耆裕曰,只推。
韓耆裕,以吏曹言啓曰,今此懿陵忌辰祭典祀官兼大祝,前掌令任百禧塡差,而時無職名,令該曹口傳付軍職,何如?傳曰,允。
兵曹口傳政事,副司果單任百禧。
朴蓍壽,以兵曹言啓曰,內吹螺赤及龍虎營兼內吹螺赤等,今秋等習角賞格木,謹依判下別單,分等施賞之意,敢啓。傳曰,知道。
又以禁衛營言啓曰,本營字內九嶷峰東邊體城八間許頹圮處,今八月二十二日始役改築之意,敢啓。傳曰,知道。
同副承旨李光憲狀啓。臣於本月十九日午時量,敬奉聖諭,馳往傳諭于高陽郡下道面德隱里議政府左議政金載瓚所住處,則以爲臣雖不忠無狀,惟是愛君憂國之誠,得於良知,斷斷靡他,自期以生死以是,造次以是,五十年如一日,而今於垂死之時,忽爲奉身之計者,此豈彝情常理之所忍爲哉?伏況十行敷心之敎,一字一涕,有可以泣神明孚木石,而猶若睯不知感,頑無知變,實由在心之隱痛苦忱,銷滅他不得,擺棄他不得者在故耳。以其情則白水在彼,以其言則赤心無他,寧犯必誅之罪,冀蒙一伸之恩,豈臣所樂爲?而亶出於萬萬不獲已者也。惟願亟伏當律,以爲爲人臣不忠者之戒而已,伏地震隕,罔知攸達亦爲白有等以,臣伏承偕來之命,故姑爲仍留,緣由馳啓云云。踏啓字。
上在昌德宮。停常參·經筵。
朴蓍壽啓曰,大司憲宋穉圭,掌令金鍾文,持平任鼎常·姜必魯在外,執義姜世綸未肅拜,掌令任天常呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于金履喬曰,只推。
傳于韓耆裕曰,上副使未差之代,政官牌招開政。
傳于韓耆裕曰,前吏曹判書李肇源·李羲甲·李好敏·鄭尙愚,竝敍用。
韓耆裕,以吏批言啓曰,本曹正郞柳榮五呈狀內,矣身素患痰癖之症,當此換節之時,一倍添劇,萬無起動供職之望云,身病旣如是,則有難强令察任,改差,何如?傳曰,允。
有政。吏批,判書未差,參判李存秀未肅拜,參議權丕應進,右副承旨韓耆裕進。啓曰,判書未差,參判李存秀在外未肅拜,小臣獨政未安,何以爲之?敢稟。傳曰,只出緊任。以李紀淵爲副應敎,金秀鍾爲吏曹正郞,崔光泰爲兵曹參判,朴崙壽爲冬至使,申在明爲副使,兼掌令單洪羲瑾,故判書南有容贈領議政,右議政南公轍考。
兵批,判書李相璜進,參判未差,參議韓義運入直,參知朴孝成病,左副承旨朴蓍壽進。以李勉植爲副摠管,元永獜爲羽林將,林處鎭爲北評事,尹佑成爲羅暖萬戶,上護軍單李肇源,大護軍單李好敏·李羲甲·鄭尙愚,護軍單趙萬元·李憲琦,副司正單鄭在絅,副司果單南石耇,安興僉使沈禹相仍任事承傳。
韓耆裕啓曰,卽見吏曹草記,洪陽營將李儒謙名字,以儒恒改名,而日前誤以恒謙啓下矣。奏御文字,何等審愼,而如是做錯,事甚疎忽。當該堂上,不可無警,推考,何如?傳曰,允。
又以吏曹言啓曰,洪陽營將李儒謙名字,與謀逆同參罪人有謙,音相似,以儒恒改名事告狀,而本曹誤以恒謙,日前啓下矣。矇不覺察之失,臣不勝惶恐,而李儒謙之名字,以儒恒施行,何如?傳曰,允。
朴蓍壽,以兵曹言啓曰,留都營狀啓,例爲付撥,而或有時急之事,則京畿驛馬待令事,曾有定式矣。今亦依此擧行,何如?傳曰,允。
又以兵曹言啓曰,逌瞻門南邊含春苑墻垣三間許頹圮處,今已畢築矣。守直衛軍解送之意,敢啓。傳曰,知道。
又以禁衛營言啓曰,本營把摠金魯益,身病猝重,勢難察任,改差,何如?傳曰,允。
又以御營廳言啓曰,本廳千摠李商一·尹益儉,俱有身病,勢難察任,竝改差,何如?傳曰,允。
又以訓鍊都監言啓曰,本局兼內吹十二名今秋等習角賞格,依啓下單子,木綿各二疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依別單判下,李禧哲等十一名處,各木二疋施賞之意,敢啓。傳曰,知道。
大護軍鄭晩錫疏曰,伏以臣適値承乏之時,猥充專對之任,事繫往役,義當蹶,豈敢爲一毫辭避計哉?第臣之父母墳山,各在抱川·大興地,而夏潦頹圮,情私崩迫,不可不亟營加土之役,故日者猥請由暇,獲蒙恩許,先往抱川,浹旬觸冒,賤疾闖發,擔舁還次,委頓床笫,食飮專廢,刀圭無效,大興省掃,姑不知何日更發。顧此衰朽之質,一宿行役,尙且不堪,況四千里遼薊,將何以遠涉也?臣之一身顚仆,固不足恤,而使事狼狽,良非細故。且副价,旣引嫌蒙遞,則其在廉防,亦豈得晏然而已乎?玆敢不避煩猥,冒瀆崇嚴。伏乞聖慈,俯賜鑑諒,特與遞改,俾得安息調治,獲遂省墳之至情,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
自人定至夜五更,灑雨下雨,測雨器水深一分。
朴蓍壽啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調,持湯劑來待矣。傳曰,封入。
以李好敏,爲吏曹判書。
鄭元容啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于鄭元容曰,只推。
朴蓍壽啓曰,大司憲宋穉圭,掌令金鍾文,持平任鼎常·姜必魯在外,執義姜世綸,掌令任天常牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于朴蓍壽曰,只推。
鄭元容啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,與新除授副應敎李紀淵,一體牌招,推移入直,何如?傳曰,允。
以京畿監司李魯益狀啓,仁川縣人物渰死事,傳于申絢曰,聞甚矜惻,原恤典外,別加顧助,如有生前身還布,竝蕩減事,分付。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而親臨內調馬相値,不得設行之意,敢啓。傳曰,知道。
鄭元容,以禮曹言啓曰,卽接貞陵參奉所報,則陵上莎草修改後,逐日奉審,則雨露沾潤,庶有着根之望云矣,敢啓。傳曰,知道。
朴蓍壽,以摠戎廳言啓曰,本廳哨官金鍾宇,厭避番次,擧措駭妄,爲先決棍汰去之意,敢啓。傳曰,知道。
又以兵曹言啓曰,今此冬至兼謝恩使一行赴燕時,所把驛馬,預先分定後,可無窘急之患,今亦依前例知委,而應把驛馬四十五匹內,公淸道八匹,全羅道十匹,慶尙道二十匹,來九月二十五日,京中逢點,江原道四匹,咸鏡道三匹,直送安北,來十月初二日逢點事,各道監司處行移,何如?傳曰,允。
又以兵曹言啓曰,僉知中樞府事鄭良翰,內禁衛將沈擇之,兼司僕將閔時榮,忠翊衛將高漢祚,景福宮衛將張敬維,慶熙宮衛將李景淵,俱以病難供職,呈狀乞遞,今姑改差,而幸行在近,領軍之將,不可不備。內禁衛將沈擇之,兼司僕將閔時榮代,口傳差出,以爲領軍之地,何如?傳曰,允。
禁府啓目粘連,向前李台升亦,公納近千兩之歸宿不明,終至乾沒,事未前聞,罪難容貸,放債錢之二百兩除留,月俸錢之六百兩區處,雖曰吏實舞弄,躬無所犯,而該吏旣故,究覈無處,公貨那移,在所難免,以此照律,何如?判付啓,依允。又啓目粘連,向前李希聃亦,莫重祭享,身未趁待,雖云宿病之猝劇,稽緩之罪,在所難免,以此照律,何如?判付啓,依允。
朴蓍壽,以義禁府言啓曰,卽接月令醫員鄭桓榮手本,則時囚罪人李台升,素患痰癖之症,猝發於處冷之餘,又添泄痢,度數頻數,腹部浮脹,症形危重云。罪人病勢如此,則一邊保放,一邊草記,曾有定式矣。李台升姑爲保放之意,敢啓。傳曰,知道。
上在昌德宮。停常參·經筵。
朴蓍壽啓曰,大司憲宋穉圭,掌令金鍾文,持平任鼎常·姜必魯在外,執義姜世綸未肅拜,掌令任天常呈辭,監察茶時之意,敢啓。傳曰,知道。
鄭元容啓曰,兵曹參判崔光泰,除拜後過三日不爲出肅,依定式推考警責,仍卽牌招察任,何如?傳曰,允。
傳于鄭元容曰,禮房承旨,馳詣懿陵,奉審摘奸以來。
申絢啓曰,藥房提調,持湯劑來待矣。傳曰,封入。
傳于鄭元容曰,前後敷諭,意已渴矣,辭已盡矣,予於卿,惟有不致則不已之心而已,上下相持,今幾日矣。一往一復,徒損事體,後之視今者,果謂何如也?卿若諒予此心,則豈無幡然之意?卽爲上來肅命事,爾其更爲傳諭于左議政,與之偕來。
以應敎金學淳,副修撰趙璟鎭再牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝卽牌招入直,何如?傳曰,允。
兵曹口傳政事,以李儒秀爲內禁將,李忠運爲兼司僕將。
韓耆裕,以吏曹言啓曰,新除授慶興府使許溶戶奴呈狀內,矣上典素患痰癖之症,當此換節之時,一倍添劇,萬無赴任之望,卽速入啓遞改云。身病旣如是,則有難等待其差歇,罷黜,何如?傳曰,允。
傳于韓耆裕曰,守令有闕之代,令該曹口傳差出。
朴蓍壽,以訓鍊都監言啓曰,本局哨官安弘燁,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調金思穆,提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
朴蓍壽啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,大司憲宋穉圭,掌令金鍾文,持平任鼎常·姜必魯在外,執義姜世綸未肅拜,掌令任天常呈辭,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房三提調,持湯劑來待矣。傳曰,封入。
以應敎金學淳,副修撰趙璟鎭牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于鄭元容曰,只推。
吏曹口傳政事,以李集斗爲分內醫提調。
兵曹,以趙尙鎭爲留都大將。
傳于鄭元容曰,明日秋到記爲之,處所仁政殿爲之,挾輦軍槍劍軍,以入直軍出用。
傳于朴蓍壽曰,左副承旨,馳詣泮宮,今日夕食堂收取以來。
傳于韓耆裕曰,明日出宮門路,以協陽門爲之。
吏曹口傳政事,以閔時榮爲慶興府使。
鄭元容,以禮曹言啓曰,卽接永禧殿官員所報,則今二十六日秋到記時,兩官俱爲觀光云矣。莫重之地,不可曠直,假官依定式以成均館官員,口傳啓下,以爲代直之地,何如?傳曰,允。
韓耆裕,以戶曹言啓曰,壽靜殿西翼閣椽木有頉處,修改吉日,令日官池景泌推擇,則八月二十七日辰時爲吉云。以此日時擧行,何如?傳曰,允。
朴蓍壽,以兵曹言啓曰,闕內入直訓鍊都監·局別將·把摠哨官及內三廳將·守門將·禁衛營把摠哨官等番單子,每中日入啓受點矣。今此幸行相値,勢難入啓受點,依例回鑾翼日,入啓受點,分所單子,待受點卽爲書入,巡將監軍,以今九月初一日受點人員,初二日至,使之仍察之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及病蹇不能致遠之類,依例推移替直之意,敢啓。傳曰,知道。
又以義禁府言啓曰,明日親臨仁政殿秋到記儒生試取時,本府都事六員赴擧,本府入直當直入直公事,回公都事,仁政門·光範門·崇範門禁亂都事,當以六員分差,而只有四員,假都事二員,令該曹口傳差出,以爲分排之地,何如?傳曰,允。
注薦,權敦仁·李寅泰·趙錫龜·柳致睦·李憲球·徐憙淳·朴容壽·林翰鎭·尹正鎭·李憲兢。
丁丑八月二十五日辰時,上御熙政堂。藥房入診入侍時,都提調金思穆,副提調金履喬,假注書鄭在絅,記注官李衡柱,別兼春秋金道喜,檢校直閣鄭元容以次進伏,醫官吳千根·秦東秀·李命運進伏楹外訖。思穆曰,近日涼氣過寒,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。仍命醫官入診。以次診候訖,退伏奏曰,脈候左右三部調均矣。思穆顧醫官曰,湯劑別無加減議定者乎?醫官曰,連以前方煎入,爲好矣。思穆曰,近日湯劑,內下蔘已爲盡用,以羅蔘代用,何如?上曰,唯。思穆曰,在前動駕時,自本院,江心水例爲進供,而或有姑置之時,今番則何以爲之乎?上曰,置之。思穆曰,臣衰病轉甚,今番幸行時,誠難以鞍馬隨駕矣。上曰,從便爲之。履喬曰,記注之任,有難久曠,注書朴心壽受由下鄕,病勢實無上來供職之望云,堂后擧行,自多苟艱,且當此幸行之時,實官尤宜備員,合有變通之道,敢此仰達矣。上曰,陞六,可也。出擧條履喬曰,上下注書,今俱有闕,而無前薦當付之人,注薦爲之之意,分付,何如?上曰,依爲之。出擧條元容曰,敬陵·明陵·弘陵親祭祭文,當爲製進矣。兼大提學南公轍,卽爲命招,以爲製進之地,何如?上曰,依爲之。出擧條王大妃殿進御加味六君子湯,前方中去白朮,加牛膝·威靈仙各一錢,獨活七分,五貼式日次製入事。出榻敎仍命退,諸臣以次退出。
上在昌德宮。停常參·經筵。
親臨仁政殿,秋到記儒生分製講試取罷,還內後,內閣·政院·藥房口傳問安。答曰,知道。
朴蓍壽啓曰,大司憲宋穉圭,掌令金鍾文,持平任鼎常·姜必魯在外,執義姜世綸未肅拜,掌令任天常呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房提調·副提調,持湯劑來待矣。傳曰,封入。
鄭元容啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以應敎金學淳,副修撰趙璟鎭牌不進罷職傳旨,傳于鄭元容曰,只推。
同副承旨李光憲狀啓,臣在於高陽郡下道面德隱里,本月二十四日未時量,伏奉右副承旨臣韓耆裕次知成貼有旨內,左議政金載瓚處敦諭一度,正書下送,爾其更爲傳諭,與之偕來事亦敎白乎等以,敬奉聖諭,卽爲傳諭于議政府左議政金載瓚是白乎,則以爲臣積犯死罪,力抗恩召,以窮墅泥首之地,爲此生畢命之所者,豈臣全昧義分而然哉?蓋其咫尺之守,已決方寸之內,公法雖合萬殞,私義不忍兩截,前後諄複之敎,實無以祗承,國體臣禮,由臣身而日益壞了,苟定臣罪,鈇鉞猶輕,亟賜處分,席藁泣祝亦爲白有等以,臣伏承偕來之命,故姑爲仍留,緣由馳啓云云。踏啓字。
傳于鄭元容曰,予之期望於卿者,自謂有知於卿矣,又見附奏,一向浼浼,有若小不相念者然,此何故也?卿必以予謂不足有爲,而越視乃爾耶?若曰不足有爲,則卿是世祿之臣,輔予導予,當靡不用極,使之致之有爲之域,而今乃不然,其責在予乎,在卿乎?予未可知也。予聞爲人臣者,殺其身有益於君則爲之,況于其身而善其君乎?記之所載之義,卿必講究於平日,然則今卿處事,有何所據,而視之於記之言,果何如也?隱痛私義云者,必是向來所謂誓墓之說,而本非先卿之遺意,則今日去就,何傷乎父子之親,而有乖於君臣之義乎?噫,卿不思年前予之勉出之擧乎?予姑不欲敦迫者,盡誠盡禮,亦靡不用極,以冀卿回心改圖,而若或終有所不得於卿,則又豈無所爲之道理耶?何必多誥?卿須深諒,卿須深諒,卽爲肅命事,爾其更爲傳諭于左議政,期於偕來。
傳于申絢曰,科次入侍。
傳于申絢曰,秋到記殿講居首幼學具定默,製述賦居首三下一進士李憲瑋,竝直赴殿試,講之次幼學鄭駿容·金人柱,製述之次三下生員趙基復,竝直赴會試,講之次幼學鄭顯璞,製述之次三下進士鄭元和,各給二分,講略粗以下幼學金生受等十八人,製述次上生員邊鍾裕等四人,竝令該曹,考例施賞。
金履喬啓曰,注書有闕之代,被薦人權敦仁·李寅泰·趙錫龜薦狀,依例成送吏曹之意,敢啓。傳曰,知道。
兵曹,以李集斗爲留都大將。
鄭元容,以侍講院言啓曰,明日賓客相見禮時,宮官當爲備員,而輔德朴宗琦有身病,兼輔德趙貞喆呈辭受由,無以備員,令政院稟旨變通,以爲進參之地,何如?傳曰,允。
鄭元容啓曰,因侍講院草記,明日賓客相見禮時,宮官當爲備員,而輔德朴宗琦有身病,兼輔德趙貞喆呈辭,無以備員,令政院稟旨變通事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,輔德金魯應,兼輔德鄭元容落點。
朴蓍壽,以摠戎廳言啓曰,本廳中軍李石求,呈辭在外,上來尙遠,今此幸行時,留陣擧行,勢難曠任,今姑改差,何如?傳曰,允。
兵曹,以李馨秀爲摠戎中軍。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
丁丑八月二十六日卯時,上詣仁政殿。秋到記儒生分製講試取入侍時,行都承旨金履喬,行左承旨申絢,右承旨鄭元容,左副承旨朴蓍壽,右副承旨韓耆裕,假注書鄭在絅·洪龜燮,別兼春秋鄭基善·金道喜,檢校待敎朴宗薰·李鶴秀以次侍立。時至,通禮跪啓請外辦。上具翼善冠·衮龍袍,乘輿出宣化門·協陽門,由肅章門,入仁政門,詣仁政殿。上降輿陞座。引儀唱試官及儒生行四拜禮。禮訖,公轍進前奏曰,侵早勞動,聖體,若何?上曰,一樣矣。公轍曰,王大妃殿氣候,何如?上曰,殿宮氣候一樣矣。讀券官右議政南公轍,左參贊金蓍根,行護軍朴宗薰,對讀官行副護軍朴周壽,副司果李奎鉉·趙萬永·鄭基善,考官右議政南公轍,行都承旨金履喬,行左承旨申絢,參考官行護軍李鶴秀,副司果洪敬謨·李羲準,文學朴齊聞以次就座訖。上命書題。宗薰書題曰,八月雈葦賦,限申時。萬永·基善奉御題懸之。上命儒生呼名開講,講至一員,上命禮畢。通禮跪啓請降座陞輿。上降座陞輿,出仁政門,由肅章門·協陽門,入宣化門,命出標信解嚴。還內,諸臣以次退出。
丁丑八月二十六日申時,上御熙政堂。科次入侍〈時〉,右副承旨韓耆裕,假注書洪龜燮,記注官李衡柱,記事官李湜,讀券官右議政南公轍,左參贊金蓍根,行護軍朴宗薰,對讀官行副護軍朴周壽,副司果李奎鉉·趙萬永·鄭基善以次進伏訖。公轍曰,依春到記例,取七張矣。上曰,唯。耆裕持考取試券七張進前。上曰,科次爲之。基善進前讀二張訖,退伏。萬永進前讀,上曰,高聲奏讀。萬永讀二張訖,退伏。奎鉉進前讀二張訖,退伏,周壽進前讀一張訖,退伏。上曰,書等,可也。公轍書等三下三張,次上四張訖。耆裕持居首試券,跪傳內侍,內侍奉置榻前。上命內侍坼封還下。耆裕讀奏祕封,仍以次第坼封讀奏訖。上曰,居首直赴殿試,其餘則出外考例爲之。命書傳敎曰,入格儒生,明日待令。進御補中君子湯,自明日停止。出榻敎仍命退,公轍等以次退出。又命退,承史以次退出。
上在昌德宮。停常參·經筵。
朴蓍壽啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
韓耆裕啓曰,來初一日輪對日次,而親祭齋戒相値,頉稟之意,敢啓。傳曰,知道。
備忘記,慶興府使閔時榮下直,長弓一張,長箭一部,片箭一部,筒兒一箇賜給。
傳于申絢曰,入格儒生入侍。
傳于申絢曰,右承旨許遞,前望單子入之,待下批,牌招察任。
申絢啓曰,假注書鄭在絅,身病猝重,勢難察任,今姑改差,何如?傳曰,允。
承旨前望單子入之,朴周壽落點。
傳于韓耆裕曰,魂宮朔祭當親行,侍衛入直磨鍊,門路協陽門爲之,該房知悉。
傳于韓耆裕曰,世子宮朔膳方物物膳,冬至爲始,依例磨鍊事,分付。
鄭在絅改差,代以徐憙淳爲假注書。
朴蓍壽啓曰,大司憲宋穉圭,掌令金鍾文,持平任鼎常·姜必魯在外,執義姜世綸,掌令任天常牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于朴蓍壽曰,只推。
朴蓍壽,以都摠府言啓曰,今此幸行時,侍衛寶劍守宮,當爲備員,而副摠管金益彬在外,李志淵以同義禁隨駕進,白東薳以訓鍊都監中軍陣上進,柳相亮以禁衛中軍陣上進,李勉植以訓鍊都監左別將陣上進,任聖說有身病,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,今此幸行時,侍衛·寶劍·守宮,當爲備員,而副摠管金益彬在外,李志淵以同義禁隨駕進,白東薳以訓鍊都監中軍陣上進,柳相亮以禁衛中軍陣上進,李勉植以訓鍊都監左別將陣上進,任聖說有身病,一員未差,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以韓致應爲都摠管,申在明·尹行直·申光軾·徐英輔·李石求·李馨秀爲副摠管。
韓耆裕啓曰,玉堂上下番俱空,已至閱月,事甚未安。應敎金學淳,副修撰趙璟鎭,旣有只推之命,竝更牌招入直,何如?傳曰,允。
以副修撰趙璟鎭牌不進罷職傳旨,傳于韓耆裕曰,只推。
韓耆裕,以弘文館言啓曰,本館下番闕直,事甚未安。副修撰趙璟鎭,旣有只推之命,卽爲牌招入直,何如?傳曰,允。
事變假注書吳甲良狀啓。臣於本月初六日未時量,敬奉聖諭,馳往傳諭于高陽郡下道面德隱里議政府左議政金載瓚所住處,則以爲臣七日之內,再承別諭,再上附奏,瀝血之懇,披露靡蘊,守株之情,移易無路,天人理本無遠,感應冀在不日,今伏見繼下恩綸,辭旨轉益惻怛,誨戒轉益諄複,念國事之罔涯,則宸憂冞切,乃以古人之痛哭流涕,喩及今日,至以臣先故,反復爲敎,臣聲淚交逬,五內如割,不知所以爲對也。第臣十年在職,有僨無補,聖鑑之所悉燭,而今此復畀而責成者,已有違於則哲之明,而況又人所以爲人,彝倫是已,資於父而以之事君,移是孝而以之爲忠,自生民以來,曷嘗有不盡分於事父,而能忠於君者耶?臣若纔得成就,旋卽擺乖,遂爲與亡父食言之人,則天地之不容也,狗彘之不食也,更何藉而補於國而忠於君乎?聖人爲政,彝倫攸敍,今自輔相,已使之不保其天賦之倫,則將何以解八方之惑,答百代之譏?而在國事,却有何所補哉?此臣所以雖被萬殞,今無以復受新命,惟有伏地呼號而已亦爲白有等以,臣仍爲復路,緣由馳啓云云。踏啓字。
同副承旨李光憲狀啓。臣在於高陽郡下道面德隱里,本月二十六日亥時量,伏奉左副承旨臣朴蓍壽次知成貼有旨內,左議政金載瓚處敦諭一度,正書下送,爾其更爲傳諭,與之偕來事亦敎是白乎等以,敬奉聖諭,卽爲傳諭于議政府左議政金載瓚是乎,則以爲傳諭之下,神魂遁失,崩迫罔措,有不容晷刻偃息於覆載之間,走伏邑獄,席藁泥首,惟願亟蒙當被之律亦爲白有旀,大臣今方胥命邑獄,故臣旣承偕來之命,仍爲隨往,緣由馳啓云云。踏啓字。
傳于朴蓍壽曰,予之昨諭,是乎非乎?謂之非也,則卿當匡救之不暇,不然,亟改初心,幡然上來,不失義分之所在者,豈非千萬得當底道理乎?至於邑獄之擧,尤是意慮之外,雖一日,致卿然後,今日君綱,庶幾不墜,今日國體,庶幾無壞,卿其諒之事,爾其更爲傳諭于左議政,與之偕來。
傳于朴蓍壽曰,京兆堂上,在外·未肅拜,竝許遞,政官牌招開政。
兵曹口傳政事,副護軍單鄭元容。
徐憙淳有頉,代以李憲球爲假注書。
申絢,以都摠府言啓曰,副摠管李勉植,以訓鍊都監左別將,馬兵點考事,訓鍊院晝仕出去之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百五十人饌價錢,每人各三錢,門旗手二十六名饌價錢,每名各一錢五分,依例分給之意,敢啓。傳曰,知道。
又以訓鍊都監言啓曰,本局分授都城白岳山東邊第三城廊近處體城五間許,第四城廊近處體城六間許頹圮處,今八月二十八日爲始,改築之意,敢啓。傳曰,知道。
又以義禁府言啓曰,保放罪人李台升,還囚照律以入之意,敢啓。傳曰,知道。
禁府照目粘連,假引儀李希聃矣本府議啓內,莫重祭享,身未趁侍,雖云宿病之猝劇,稽緩之罪,在所難免。以此照律,罪笞四十收贖,附過還職,私罪奉敎依允。又照目粘連,珍島前監牧官李台升矣本府議啓內,公納近千兩之歸宿不明,終至乾沒,事未前聞,罪難容貸。放債錢之二百兩除留,月俸錢之六百兩區處,雖曰吏實舞弄,躬無所犯,而該吏旣故,究覈無處,公貨那移,在所難免。以此照律罪,杖七十收贖,告身盡行追奪,徒一年半定配,私罪奉敎依允爲旀,功議各減一等爲良如敎。又啓目,南海縣監張守初原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,月串前僉使金光義原情云云。問目內辭緣,泛稱遲晩,所當請刑是白乎矣,年八十以上及十五以下,若犯盜傷人收贖,雜犯笞杖,皆不坐罪,載在大明律是白如乎,此囚年過八十,所坐不過雜犯笞杖之罪,依律文勿論,何如?判付啓,依允。
丁丑八月二十七日辰時,上御熙政堂。入格儒生入侍時,行左承旨申絢,假注書洪龜燮,記注官安亨鎭,記事官李湜以次進伏,進士李憲瑋,幼學具定默,生員趙基復,進士鄭元和,幼學鄭駿容·金人柱·鄭顯璞,生員邊鍾裕·洪鍾薰,進士金炳朝·李東獻,幼學金生受·金學周·金顯箕·曺蓍明·申在愚·韓相五·李秉龜·孟明淳·李鼎敍,進士趙顯休,生員李箕樂,幼學孔漢鼎,幼學李遇益,幼學李光應,生員尹奎培,幼學李垿·柳夏永·許傛以次列立庭下訖。上曰,儒生以次陞殿,奏職姓名,可也。憲瑋·定默等各奏姓名訖。上曰,及第與直赴會試給分人出送,其餘儒生,使之頒賞行禮,可也。承旨出見,催促頒賞。引儀唱四拜施賞,儒生行拜禮訖。上命諸儒生退。申絢曰,奏御文字,何等審愼,而昨日秋到記殿講榜目中,生員李箕樂,誤以幼學書入,事甚駭然。當該注書,所當重勘,而本院請推之外,無他可施之罰,何以爲之乎?上曰,推考,可也。出擧條仍命退,承〈史〉以次退出。
上在昌德宮。停常參·經筵。
申絢啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
韓耆裕啓曰,明日經筵,取稟。傳曰,停。
申絢啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓耆裕啓曰,吏曹判書李好敏牌不進推考傳旨,今方捧入,而開政命下,已至經宿,如是違牌,事甚未安。參判李存秀在外,參議權丕應傳旨未下,判書更爲牌招,何如?傳曰,允。參議只推,一體更爲牌招。
申絢啓曰,大司憲宋穉圭,掌令金鍾文,持平任鼎常·姜必魯在外,執義姜世綸,掌令任天常牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于申絢曰,只推。
李憲球有頉,代以尹正鎭爲假注書。
韓耆裕啓曰,假注書洪龜燮,身病猝重,勢難察任,今姑改差,何如?傳曰,允。
以副修撰趙璟鎭牌不進罷職傳旨,傳于韓耆裕曰,只推。
尹正鎭有頉,代以宋能圭爲假注書。
洪龜燮改差,代以李嘉愚爲假注書。
韓耆裕啓曰,假注書宋能圭·李嘉愚,時無職名,令該曹依例付軍職,冠帶常仕,何如?傳曰,允。
又以弘文館言啓曰,副修撰趙璟鎭,旣有只推之命,卽爲牌招察任,何如?傳曰,允。
以吏曹參議權丕應牌不進罷職傳旨,傳于韓耆裕曰,只推。
傳于韓耆裕曰,吏判疏批已下,卽爲牌招。
韓耆裕啓曰,吏曹參議權丕應,旣有只推之命,一體更爲牌招,何如?傳曰,允。
兵曹,留都從事官單尹景鎭。
韓耆裕,以禮曹言啓曰,傳曰,王世子朔膳方物物膳,冬至爲始,依例磨鍊事,分付事,命下矣。依壬申年磨鍊別單,世子宮封進方物物膳朔膳,冬至爲始,依例封進事,分付京外,而世子宮進上中京畿所封朔望雉鮮,誕日物膳·臘日進上,公淸道所封誕日及冬至物膳,咸鏡道所封誕日物膳,一體磨鍊別單書入之意,敢啓。傳曰,知道。
申絢,以都摠府言啓曰,今此幸行時,侍衛·寶劍·守宮,當爲備員,而副摠管徐英輔·李石求在外,尹行直以漢城府右尹隨駕進,申在明有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,竝許遞,前望單子入之,待下批,牌招察任。
又以義禁府言啓曰,時囚罪人李台升,杖七十收贖,告身盡行追奪,徒一年半定配照律公事,判付內依允,功議各減一等事,命下矣。李台升功議各減一等,減徒加杖,杖一百收贖,告身盡行追奪,放送之意,敢啓。傳曰,知道。
禁府啓目粘連,向前張守初,亦添載二百餘石中,宮納營納,俱有名色,非同私穀,囚供分疏,不無依據,而船旣致敗,事違經法,以此照律,何如?判付啓,依允。
吏曹判書李好敏疏曰,伏以臣卽聖朝之一逋臣也。受恩則溟渤猶淺,而報答罔階,積罪則泰·華猶小,而偃息自如,我殿下前後處分,重則行遣,輕則罷削,一出於造化之天,曲費陶甄,春溫秋肅,匪怒伊敎,而視臣所犯,則不翅寬縱,隕結之忱,非不銘到於肝肺,而跼蹐之情,益覺難容於高厚,然而旣不能歸身司敗,請命於有司,則因遂屛處江干,游泳聖澤,朝飮暮啄,粗愜微分,而追惟孤負,汗必沾背。迺於日昨,恩敍遽降,繼以伏奉誥紙,乃臣之向來屢叨屢辭,獲罪乃已之銓職也,臣愚不審我殿下,又何爲而有此擧措也?夫人子之事其親也,其或情有所難强,罪有所難逃,不敢曲從父母之命,而號呼於前,請受其罰,則爲父母者,旣得其罪而罪之,又必諒其情而不使强從其命,然後慈嚴兩盡,恩義竝行。我殿下,慈母於臣,嚴父於臣,而於臣之罪,則勘之以太輕,未免有愛克厥威之歎,於臣之情,則抑之以難强,不恤其放倒廉防之戒,是固臣之不肖無狀,不能見孚於止慈之天,而亦豈平日所以仰望於孔邇之地哉?嗚呼,臣叨是職,而四朔之內,猥徹辭本,凡幾遭矣。辭已竭於陳懇,意已罄於請譴,肝血盡瀝,衷腸畢露,雖使累牘連章,亦不過復申前說,而今雖事境已過,時日稍久,以臣迷滯之見愚頑之性,百爾思量,終未見其前後有異,則慢命之罪,終屬一己,喪廉之恥,有關治化,曷敢不以向來所被之恩譴,復乞於今日耶?臣於病伏悚蹙之中,忽又拜命於千萬夢想之外,驚惶戰悸,茫如墜坑而墮霧,收召遁情,文不成理,而天牌遠辱,坐犯違傲,徊徨懍惕,益無容措,玆不得不疾聲鳴號於天地父母之前,倘蒙聖慈,曲賜照察,亟收誤恩,因降威罰,俾得以全微諒而安賤分,則實終始生成之至仁大德也。臣無任云云。答曰,省疏具悉。向來事,轉生葛藤,卿等之所引太過,故其時處分,不得不然,而今無更引之端,勿辭,卽爲入來開政。
上在昌德宮。停常參·經筵。
朴蓍壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
韓耆裕啓曰,明日魂宮朔祭親祭齋戒,再明日敬陵·明陵·弘陵親祭齋戒,三明日動駕相値,視事頉稟之意,敢啓。傳曰,知道。
朴蓍壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓耆裕啓曰,吏曹判書李好敏牌不進推考傳旨,今方捧入,而開政命下之後,如是違牌,事甚未安。參議權丕應傳旨未下,判書更爲牌招,何如?傳曰,允。
以吏曹參議權丕應牌不進罷職傳旨,傳于韓耆裕曰,只推。
韓耆裕啓曰,吏曹參議權丕應,旣有只推之命,一體牌招,何如?傳曰,允。
又啓曰,吏曹判書李好敏再牌不進,參議權丕應牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠甚未安。判書所當更請牌招,而係是一日三牌,何以爲之?敢稟。傳曰,參議只推,與判書,一體更爲牌招。
又啓曰,吏曹判書李好敏三牌不進,參議權丕應再牌不進推考傳旨及罷職傳旨,今方捧入,而開政有命,飭敎連下,而終無變動,不卽承膺,事體所在,誠甚未安。判書所當更請牌招,而係是一日四牌,何以爲之?敢稟。傳曰,參議只推,與判書,一體更爲牌招。
朴蓍壽啓曰,持平任鼎常,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前持平任鼎常禁推傳旨,傳于朴蓍壽曰,分揀。
朴蓍壽啓曰,大司憲宋穉圭,掌令金鍾文,持平姜必魯在外,持平一員未差,執義姜世綸,掌令任天常牌不進,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于朴蓍壽曰,只推。
以副修撰趙璟鎭牌不進罷職傳旨,傳于韓耆裕曰,只推。
韓耆裕,以弘文館言啓曰,副修撰趙璟鎭,旣有只推之命,卽爲牌招察任,何如?傳曰,允。
同副承旨李光憲狀啓。臣在於高陽郡邑內里,本月二十八日巳時量,伏奉左副承旨臣朴蓍壽次知成貼有旨內,左議政金載瓚處敦諭一度,正書下送,爾其更爲傳諭,與之偕來事亦敎是白乎等以,敬奉聖諭,卽爲傳諭于議政府左議政金載瓚是白乎,則以爲臣昨伏承人臣所不敢晷刻承聞之敎,經日經夜,依舊視息,尙今生在地上,已是臣本罪之上,又爲萬殞難贖矣,今則惟有遄就王章而已,震剝飛越,罔知攸達亦爲白有等以,臣旣承偕來之命,故姑爲仍留,緣由馳啓云云。踏啓字。
以左議政偕來承旨狀啓,傳于韓耆裕曰,卿有何必可去之義,而一向相持,少無變動,此豈常情常理之所可爲乎?終欲棄予,而遐心莫回,一則予自反之處,二則予自反之處,撫躬慙愧,實無對卿顔面,何心復言卿之去就?此意,爾其傳諭。
以慶尙監司金魯敬狀啓,金海等邑民家頹壓事,傳于朴蓍壽曰,聞甚矜惻,元恤典外,別加顧助,壓死人如有生前身還布,竝蕩減事,分付。
朴蓍壽,以漢城府言啓曰,依定式無主未葬處,分付各部,搜訪報來,故別單書入,而至於有主未葬之類,亦令一一知委,斯速過葬事,申飭各部之意,敢啓。傳曰,知道。
又以兵曹言啓曰,大報壇東北水門鐵箭,今已修改矣。把守軍兵,本處還爲入直之意,敢啓。傳曰,知道。
又以兵曹言啓曰,龍虎營所上軍物器械,年久破傷,不得不修改新備,故別定將校折衝全取淳·姜彝中,使之監董矣。許多軍物器械,數月之內,卽爲告訖,其殫誠竣功,極爲嘉尙。取考前例,則各軍門軍器監造,若過千數,則監董人,皆蒙加資之典矣。今此全取淳·姜彝中,監董俱過千數,別單書入,而論賞一款,依他營例施行,何如?傳曰,允。
又以訓鍊都監言啓曰,因兵曹草記,大報壇東北水門鐵箭拔落處,今已修改,把守廣智營軍,還入直所,將校解送之意,敢啓。傳曰,知道。
又以義禁府言啓曰,全羅監司金敎根狀啓內,水原中軍兼判官柳聖台罪狀,令攸司稟處事,啓下矣。柳聖台時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,咸從前府使趙德永,前已就囚捧供後,遭其父喪,歸葬給暇矣,今旣過葬來現,拿囚之意,敢啓。傳曰,知道。
禁府照目粘連,海南縣監張守初矣本府議啓內,添載二百餘石中,宮納營納,俱有名色,非同私穀,囚供分疏,不無依據,而船旣致敗,事違經法,以此照律,罪笞五十收贖,解見任別敍,私罪奉敎依允爲旀,功減一等爲良如敎。又啓目粘連,向前趙德永,亦觀此供辭,千里關外,病報急到,臨時蒼黃,率爾泛應是如爲白乎乃,道啓旣有臚列,亦爲成給,則無論不審與故犯,終難免賣鄕之科,以此照律,何如?判付啓,依允。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝〈此〉仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
朴周壽啓曰,大司憲宋穉圭,掌令金鍾文,持平姜必魯在外,執義姜世綸未肅拜,掌令任天常呈辭,持平一員未差,監察茶時之意,敢啓。傳曰,知道。
申絢啓曰,備邊司郞廳來言,今日賓廳日次,而魂宮親祭齋戒相値,不得來會云矣,敢啓。傳曰,知道。
傳于韓耆裕曰,禮房承旨,馳詣宗廟·景慕宮,奉審摘奸以來。
以副修撰趙璟鎭牌不進罷職傳旨,傳于韓耆裕曰,只推。
韓耆裕,以弘文館言啓曰,副修撰趙璟鎭,旣有只推之命,卽爲牌招察任,何如?傳曰,允。
金履喬啓曰,吏曹判書李好敏四牌不進,參議權丕應三牌不進推考傳旨及依定式禁推傳旨,今方捧入,而開政命下,已至多日,連事違召,無意承膺,事體所在,誠極未安。判書所當更請牌招,而係是一日五牌,何以爲之?敢稟。傳曰,更爲牌招,參議分揀,一體牌招。
傳于韓耆裕曰,魂宮朔祭,以攝行磨鍊。
以左議政偕來承旨狀啓,傳于金履喬曰,予之所以致卿乃爾,爲寡躬也,爲國事也,豈爲尋常?而以卿之一向如彼,予心不寧,寢食靡甘者,今幾日矣。靜以思之,則以予不足有爲,而卿必如彼也,然則卿之入來之前,予當知之如此而已,於卿有何難安之端乎?今則在予道理,惟有躬臨迎來之擧,一番勞動,予固不憚,然後卿之去就,自有出場之日,諒之諒之。此意,爾其又爲傳諭。
以吏曹參議權丕應牌不進罷職傳旨,傳于金履喬曰,只推。
傳于金履喬曰,吏判疏批已下,嚴飭牌招。
金履喬啓曰,吏曹參議權丕應,旣有只推之命,一體牌招,何如?傳曰,允。
摠管前望單子入之,都摠管閔命爀,副摠管白師誾·安橚·李勉植落點。
傳于申絢曰,在外及有實故摠管,竝許遞,令該曹口傳差出,待下批,牌招察任。
韓耆裕,以魂宮初獻官意啓曰,執禮沈能稷,來待闕外,未及入來,門鑰已下,莫重享事,執禮闕員,萬萬悚悶,而今無變通之道,何以爲之?敢稟。傳曰,若未及外位之時,以入直上番玉堂代差。
又啓曰,魂宮朔祭執禮沈能稷,不卽入來,門鑰已下,莫重享事,尙未待令,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
金履喬啓曰,吏曹判書李好敏牌不進,參議權丕應再牌不進推考傳旨及罷職傳旨,今方捧入,而開政命下,已至多日,屢度飭敎,何等嚴截,而連事違召,終不承膺,事體所在,誠極未安。判書更爲牌招,何如?傳曰,允。參議只推,一體更爲牌招,如有違牌,勿爲呼望。
有政。吏批,判書李好敏進,參判李存秀在外未肅拜,參議權丕應式暇,右副承旨韓耆裕進。以李若愚爲持平,金履陽爲判尹,洪羲臣爲左尹,李錫奎爲同義禁,閔令儒爲兵曹佐郞,林秉遠爲掌樂僉正,洪獻謨爲長陵令,權敦仁爲注書,尹正圭爲引儀,朴宗慶爲社稷提調,金銑爲觀象監提調,李肇源爲典醫監提調,李相璜爲同成均。
兵批,判書李相璜病,參判崔光泰病,參議韓義運入直進,參知朴孝成病,右承旨朴周壽進。同知元永獜,大護軍閔命爀·李普天,護軍吳淵常,副護軍朴宗琦·鄭良翰,副司直任鼎常,副司果朴心壽,副司正李嘉愚·閔恒錫·李敎彬,竝單付,洪陽營將李儒恒改名事啓下。
申絢,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以禁衛營言啓曰,來九月初二日敬陵·明陵·弘陵幸行時,本營隨駕事,命下矣。新營則千摠趙台錫,騎士將許鏛,哨官李枝郁·李命集,敎鍊官李景潤,騎士二十五人,兼別破陣二名,鄕軍三十名,率領入直,南別營則哨官李雲英,別騎衛一人,京中哨軍十三名,率領入直,火藥庫則哨官李守獜,別破陣八名,兼別破陣六名,京中哨軍四名,率領入直,都城把守處則別騎衛李鎭文,鄕軍二十名,率領守直之意,敢啓。傳曰,知道。
同副承旨李光憲狀啓。臣在於高陽郡邑內里,本月二十九日未時量,伏奉右副承旨臣韓耆裕次知成貼有旨內,左議政金載瓚處敦諭一度,正書下送,爾其傳諭事亦敎白乎等以,敬奉聖諭,卽爲傳諭于議政府左議政金載瓚是白乎,則以爲臣方震越崩隕,求死不得,何敢爲晏然附奏之意,而惟是二十六日所下敦諭中,至承四字不敢聞之敎,爲人臣而承此敎,將何以一日自容於天地之間?而三尺尙貸,一罪不加,是可曰國有法而臣有分乎?未蒙當律之前,只有伏地俟誅而已,跼高履厚,不知所措亦爲白有等以,臣旣承偕來之命,故姑爲仍留,緣由馳啓云云。踏啓字。
吏曹判書李好敏疏曰,伏以臣自三數朔以來,一箇方寸,都是惶隕懍蹙而已,恒若嶺海之在前而金木之嬰身,然猶不知懲畏,更犯瀆撓之罪,論其情則雖云慼矣,誅其跡則可謂頑矣。伏地戰灼,斧鉞是俟,及伏承批旨下者,首尾四十有餘言,鄭重懇惻,旣諭以向來事之轉生葛藤,又敎以其時處分之不得不然,其所以開釋而慰勉者,昭乎如日星,藹然若陽春,負罪如臣,不肖如臣,何以得此於君父也?手擎首頓,涕淚交橫。夫恩則知感,人情之常也,臣雖迷如䐁魚,亦具天彝,豈不知聖恩之不可孤,君命之不可抗?而逋慢如前,不思變動者,自非甚不得已,豈敢如是?亦豈忍如是哉?臣之區區情勢,其說已陳,日昨辭本,亦不敢覼縷,則今於聖批之下,又何敢拖引爲說,而惟其葛藤之轉生,固臣之罪也,處分之不得不然,亦臣之罪也。罪之所在,情亦隨之,則今無更引之敎,竊恐我殿下,猶有所未盡照燭也。今若謂其情之已伸,倖其罪之屢逭,貪恩冒榮,趨走爲恭,則不惟臣之一身去就,顚倒失宜,而抑恐有識之論,爲聖明惜此擧措也。召命荐降,飭敎截嚴,而微執難改,蠢動無望,玆敢不避嚴誅,冒死申籲。伏乞天地父母,惻然垂念,淵然遠思,遞臣之職,治臣之罪,以之昭法綱而勵臣分焉。臣無任云云。答曰,省疏具悉。昨批已盡諭矣。本非必辭之事,而如是自引,豈爲卿一身之地乎?萬萬不當,卽爲肅命開政。
上在昌德宮。停常參·經筵。
朴周壽啓曰,大司憲宋穉圭,掌令金鍾文,持平姜必魯在外,執義姜世綸,持平李若愚未肅拜,掌令任天常呈辭,監察茶時之意,敢啓。傳曰,知道。
申絢啓曰,來初五日,朝參日次矣,敢稟。傳曰,停。
傳于申絢曰,明日出宮內門路,以協陽門爲之。
兵曹口傳政事,以曺允遂爲都摠管,徐鼎輔·吳翰源·申絅爲副摠管。
韓耆裕啓曰,明日大駕詣敬陵入齋室後,王大妃殿·嘉順宮問安,何承旨進去乎?敢稟。傳曰,右副承旨進去。
金履喬啓曰,吏曹郞廳來言,明日幸行時,兩司當爲隨駕,而憲府無進參之員云。除在外外,未肅拜·呈告人員,竝卽牌招,何如?傳曰,允。
又啓曰,新除授注書權敦仁,卽爲牌招,何如?傳曰,允。
又啓曰,新除授注書權敦仁,時在公淸道淸風地,斯速乘馹上來事,下諭,何如?傳曰,允。
以副修撰趙璟鎭牌不進罷職傳旨,傳于韓耆裕曰,只推。
韓耆裕,以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十六日辰時,衣襨香燭祭品奉詣吉日,同月十七日卯時俱吉云。以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
金履喬,以司饔院監膳提調意啓曰,各殿宮日下生雉,全數代捧矣,今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
又以吏曹言啓曰,都政時守令·察訪,有當日辭朝之命,而新除授黃山察訪李,已過一望,尙不肅謝者,事極可駭,亦不可一任其瘝曠,改差,何如?傳曰,允。
申絢,以兵曹言啓曰,今此幸行時,左邊捕盜大將朴基豐,以西班,陪從隨駕矣。在前如此之時,有他邊大將兼察之例,回鑾間右邊捕盜大將吳毅常,姑令兼察,何如?傳曰,允。
又啓曰,因兵曹草記,今此幸行時,左邊捕盜大將朴基豐,以西班,陪從隨駕矣。在前如此之時,有他邊大將特降明旨,亟令嚴覈,妖腰亂領次第就戮,庶幾根柢拔去,窩窟掃蕩,而噫,彼丁若銓·若鏞兄弟,自以逆鍾之同氣,暗受承薰之妖書,日夜沈惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而遽然傅生,不過定配而止。至如吳錫忠,尤亦凶且慘矣。本以凶醜之遺種,渠家之漸染,邪學無辭,自服已是,渠罔赦之斷案,而潛懷陰圖,交通凶孼,暗地綢繆之狀,家煥之證招丁寧,屢次來往之跡,渠供之輸款昭然,敢生漫漶之計,或曰不無其力,或言無以形容,終始呑吐,一向抵賴,究厥情節,萬戮猶輕,豈可以次律勘斷乎?雖以李基讓事言之,子有沈溺之寵億,査結伏法之三凶,邪魁之目,擧世喧傳,誑誘之說,驪利煽動,敢肆凶頑之習,終無就服之供,而遽下酌處之命,輿憤之未伸,容有極哉?請薪智島定配罪人若銓,長鬐縣定配罪人若鏞,荏子島島配罪人錫忠,端川府定配罪人基讓,更令王府,嚴加鞫問,期於得情,快正典刑。嗚呼,從古亂逆之包藏禍心,眩亂義理,潛逞陰圖者,亦多其類,而豈有如南學疏擧之至,凶且憯者哉?噫,彼鄭昌順本以宵小之徒,兼以憸譎之性,晝宵經營,專事背公而濟私,平生伎倆,都是戕善而敗類,及當壬子夏,謂機可乘,附麗浚賊,受其旨訣,聽其指使,仍與李祖源·沈基泰輩,綢繆和應,渠爲窩主,彼爲部曲,朴夏源募爲疏頭,柳協基從以製疏,嘯聚繁徒,闖然投呈,外托闡揚,內售戕害,其陰計之譸張,密機之排布,情跡莫掩,公議轉沸。向日大僚,自有其人之筵奏,實指昌順也,當此義理大明,國是大定之日,決不可置而不論。至於協基,則雖是如渠之類,其在癉惡之政,亦不可以其身之已故,有所寬貸。請故判書鄭昌順,故僉知柳協基,竝施追奪官爵之典。新除授持平朴孝成,時在京畿廣州地,請斯速乘馹上來事,下諭。答曰,亟停勿煩,洪樂游事,沈魯崇等事,若銓等事,不允。鄭昌順等事,已諭於大臣稟處,亟停。下諭事,依啓。
孝元殿朔祭親行敎是時,亞獻官左議政李時秀,終獻官右議政徐龍輔,贊禮禮曹判書韓用龜,典祀官奉常寺正李東埴,執禮掌令洪羲運,執尊校理李寅采,大祝修撰李存秀,祝史司僕正崔履亨,齋郞司果趙恒鎭,盥洗位兵曹正郞尹孝寬,禮曹佐郞金魯範,爵洗位兵曹佐郞李在璣·尹東壽,亞·終獻盥洗位典籍李履熙,贊者引儀黃稔,兼引儀趙元溥,謁者引儀李英孝,兼引儀林貞鎭,贊引假引儀高景漢·成海默,祭監監察韓性重·李南圭。兼察之例,回鑾間右邊捕盜大將吳毅常,姑令兼察事,命下矣。兼察左邊捕盜大將吳毅常,牌招聽傳敎,何如?傳曰,允。
又以御營廳言啓曰,本廳字內興仁門南邊第一城廊近處體城五間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
吏曹啓目粘連啓下是白有亦,觀此黃海監司徐能輔狀啓,則遂安郡守金鐮,陞拜副校理是白如乎,該郡一自辛未以後,邑弊民瘼,便成難治之局,而該郡守三載居官,一心矯革,積弊漸蘇,民情惜去,此時此邑,決不可付之生手,準瓜限特許仍任,以責成效亦爲白有臥乎所,該倅雖已差代,道臣狀辭旣如此,遂安郡守金鐮,依狀請仍任,何如?判付啓,依允。
朴周壽,以義禁府言啓曰,黃海水使許溟狀啓內,吾义浦僉使丁興信,爲先罷黜,其罪狀,令攸司稟處事,啓下矣。丁興信時在任所,依例發遣府書吏,交代後拿來,何如?傳曰,待待命拿囚。
義禁府照目粘連,咸從前府使趙德永矣本府議啓內,觀此供辭,千里關外,病報急到,臨發蒼黃,率爾泛應是如爲白乎乃,道啓旣有臚列,帖文亦爲成給,則無論不審與故犯,終難免賣鄕之科,以此照律罪,告身盡行追奪,杖九十,徒二年半,以喪前所犯收贖,私罪奉敎依允爲旀,功減一等爲良如敎。
上在昌德宮。停常參·經筵。
大駕詣晝停所,內閣·政院·玉堂·藥房·二品以上·六曹堂上口傳問安。答曰,知道。仍詣敬陵入齋室後,內閣·政院·玉堂·藥房·二品以上·六曹堂上口傳問安。答曰,知道。王大妃殿·嘉順宮,遣承旨口傳問安。答曰,知道。世子宮,遣宮官口傳問安。答曰,知悉。詣明陵入齋室後,內閣·政院·玉堂·藥房·二品以上·六曹堂上口傳問安。答曰,知道。詣弘陵入齋室後,內閣·政院·玉堂·藥房·二品以上·六曹堂上口傳問安。答曰,知道。親祭罷後,內閣·政院·玉堂·藥房·二品以上·六曹堂上口傳問安。答曰,知道。還詣晝停所,內閣·政院·玉堂·藥房·二品以上·六曹堂上口傳問安。答曰,知道。還內後,內閣·政院·玉堂·藥房·二品以上·六曹堂上口傳問安。答曰,知道。
朴周壽啓曰,大司憲宋穉圭,掌令金鍾文,持平姜必魯在外,執義姜世綸,掌令任天常,持平李若愚傳旨未下,監察茶時之意,敢啓。傳曰,知道。
韓耆裕啓曰,明日常參·經筵,取稟。傳曰,停。
金履喬啓曰,同義禁李錫奎,除拜後過三日不爲出肅,依定式推考警責,仍卽牌招察任,何如?傳曰,允。
韓耆裕啓曰,臣耆裕,王大妃殿·嘉順宮問安進去,下直之意,敢啓。傳曰,知道。
以執義姜世綸,掌令任天常,持平李若愚牌不進罷職傳旨,傳于朴周壽曰,只推。
兵曹,大駕自黔巖碑閣晝停所,詣陵所時軍令,初吹午正初刻,二吹午正二刻,三吹午正三刻,大駕自黔巖碑閣晝停所,還宮時軍令,初吹申正一刻,二吹申正二刻,三吹申正三刻。
敬陵親祭敎是時,亞獻官行判府事金思穆,終獻官右議政南公轍,贊禮行禮曹判書金羲淳,典祀官奉常判官申在陽·陵司參奉申淳,執禮副司果李羲準,執尊副司果洪羲瑾,大祝副司果趙民和,祝史文學朴齊聞,齋郞司書李光正,贊者引儀崔日運·金學羲,謁者兼引儀李正幹·邊相岱,贊引兼引儀李尙遵,贊引假引儀李復祜,祭監監察金錫海·李鼎耇。明陵親祭敎是時,亞獻官行判府事金思穆,終獻官右議政南公轍,贊禮行禮曹判書金羲淳,典祀官奉常正宋翼淵,陵司參奉尹復誼,執禮副司果尹應大,執尊修撰兪應煥,大祝應敎金學淳,祝史副司果李奎鉉,齋郞副司果洪羲祖,贊者引儀崔日運·金學羲,謁者兼引儀李正幹·邊相岱,贊引兼引儀李尙遵,假引儀李復祜,祭監監察金錫海·李鼎耇。弘陵親祭敎是時,亞獻官行判府事金思穆,終獻官右議政南公轍,贊禮行禮曹判書金羲淳,典祀官宗簿正權傛,陵司參奉洪章燮,執禮副司果金陽淳,執尊司成尹日逵,大祝副司果洪敬謨,祝史副司果洪赫,齋郞副司果朴晦壽,贊者引儀崔日運·金學羲,謁者兼引儀李正幹·邊相岱,贊引兼引儀李尙遵,假引儀李復祜,祭監監察金錫海·李鼎耇。昌陵攝行祭,獻官錦豐君朴崙壽,典祀官兼大祝副司果李基栽,贊者工曹正郞金鏴,謁者軍資直長李䎘在,祭監監察鄭奎行。翼陵同祭,獻官行工曹判書金在昌,典祀官兼大祝副司果趙秀仁,贊者漢城主簿洪翼弼,謁者廣興直長李玄五,祭監監察李學道。順懷墓遣官攝祭,獻官副司果姜浚欽,典祀官兼大祝直講李在璣,贊者平市主簿趙濟晩,謁者典設別檢蔡臣永。
丁丑九月初二日卯時,大駕詣敬陵·明陵·弘陵親祭入侍時,行都承旨金履喬,行左承旨申絢,右承旨朴周壽,左副承旨朴蓍壽,右副承旨韓耆裕,假注書宋能圭·李嘉愚,記注官曺錫鯤,別兼春秋鄭基善,檢校直閣鄭元容,檢校待敎李龍秀·李鶴秀以次侍立。鼓三嚴,通禮跪啓請外辦。上具戎服,乘座馬,出宣化門。藥房提調金蓍根,副提調金履喬進前奏曰,侵早勞動,聖體,若何?上曰,一樣矣。仍由協陽門·肅章門·進善門·敦化門,出崇禮門,宣傳官跪稟鳴金二下吹打作。至慕華峴,上降馬乘輿,踰峴復乘座馬,至碌磻峴,又如之。詣黔巖晝停所,入幕次,命書傳敎曰,京畿監司,率各務差使員,還宮時晝停所待令。又敎曰,軍兵食代,從速爲之。宣傳官承命分付,奏曰,食代皆已爲之云矣。仍命三吹,通禮跪啓請外辦。上出幕次,乘座馬,進發至龍峴,降馬乘輿,踰峴復乘座馬,至敬陵洞口,宣傳官跪稟鳴金三下吹打止。詣敬陵入幕次,通禮啓外辦。上具翼善冠·淺淡服·烏犀帶,出幕次乘輿,至紅箭門外降輿。通禮導上,詣謁陵禮板位,行四拜禮訖。履喬曰,陵上奉審時,祭官使之先爲行禮,何如?上曰,依此爲之。仍詣陵上奉審,承史閣臣及陵官,以次陪從,轉詣碑閣奉審,入小次。少頃,出小次,詣階上板位,行四拜禮,贊禮金羲淳前導,詣神位前跪。履喬奉香,周壽奉爐,上三上香。履喬奉爵跪進,上執爵,以授周壽,奠于神位前,少退跪,大祝趙民和跪讀祝訖。上降復位。亞獻官判中樞府事金思穆,終獻官右議政南公轍,以次獻爵如儀訖。上行四拜禮,仍詣望燎位,望燎訖,詣辭陵禮板位,行四拜禮,還詣齋室。親祭罷後問安勿爲之事。出駕敎出齋室乘輿,詣明陵齋室,問安勿爲之事。出駕敎通禮啓外辦,上出齋室乘輿,至紅箭門外降輿。通禮導上,詣謁陵禮板位,行四拜禮,仍詣陵上及碑閣奉審,詣階上板位,行四拜禮。贊禮金羲淳前導,詣神位前跪,履喬奉香,蓍壽奉爐,上三上香。履喬奉爵跪進,上執爵,以授蓍壽,奠于神位前,少退跪。大祝金學淳跪讀祝訖。上降復位。亞獻官判中樞府事金思穆,終獻官右議政南公轍,以次獻爵如儀訖。上行四拜禮,仍詣望燎位,望燎訖,詣辭陵禮板位,行四拜禮,還詣齋室。親祭罷後問安勿爲之事。駕前下敎通禮啓外辦,上改具戎服,出齋室,命書傳敎曰,左承旨馳詣昌陵·翼陵·順懷墓,奉審以來。乘輿至陵洞口,降輿乘座馬,宣傳官跪稟鳴金二下吹打作,至弘陵洞口,宣傳官跪稟鳴金三下吹打止,詣弘陵入齋室。上具翼善冠·淺淡服·烏犀帶。通禮啓外辦。上出齋室乘輿,至紅箭門外降輿。通禮導上,詣謁陵禮板位,行四拜禮,仍詣陵上及碑閣奉審,詣階上板位,行四拜禮。贊禮金羲淳前導,詣神位前跪。履喬奉香,蓍壽奉爐,上三上香。履喬奉爵跪進,上執爵,以授蓍壽,奠于神位前,少退跪。大祝洪敬謨跪讀祝訖。上降復位。亞獻官判中樞府事金思穆,終獻官右議政南公轍,以次獻爵如儀訖。上行四拜禮,仍詣望燎位,望燎訖,詣辭陵禮板位,行四拜禮,還詣齋室。通禮啓外辦,上改具戎服,出齋室。判中樞府事金思穆,右議政南公轍進曰,日氣雖幸晴佳,而勞動旣多,聖體,若何?上曰,一樣矣。命書傳敎曰,百官挿羽。又命書傳敎曰,自陵洞口,至崇禮門外捧上言。乘輿出陵洞口,宣傳官跪稟鳴金二下吹打作,至龍峴降馬乘輿,踰峴復乘座馬,還詣晝停所,入幕次。奉審承旨追到奏曰,臣敬依下敎,進詣昌陵·翼陵·順懷墓,奉審則無頉矣。上曰,唯。命書傳敎曰,京畿監司,率各務差使員入侍。行左承旨申絢,假注書宋能圭,記注官安亨鎭·曺錫鯤,與京畿監司李魯益,一路都差使員坡州牧使李春熙,道路橋梁差使員長湍府使柳英逵,出宮時傳語差使員安城郡守李得養,還宮時傳語差使員安山郡守李憲圭,地方官高陽郡守朴榮壽,日傘奉持差使員平邱察訪李喜榮,待令馬差使員延曙察訪李㝢中,偕入進伏。上命奏職姓名。魯益等以次奏職姓名訖。上曰,無民弊乎?魯益對曰,今番有以儲置米會減之下敎,故民弊則別無矣。上命退。承史及魯益以下,以次退出。鼓三吹,通禮啓外辦。上出幕次乘座馬,宣傳官跪稟鳴金二下吹打作,至碌磻峴,降馬乘輿,踰峴復乘座馬,至慕華峴,又如之。問安承旨韓耆裕還詣駕前奏曰,臣承命問安于王大妃殿·嘉順宮,則答以知道,故敢達矣。上曰,唯。仍命退,至崇禮門外,宣傳官跪稟鳴金三下吹打止,遂由崇禮門,入敦化門·進善門·肅章門,至協陽門。兵曹判書李相璜啓請放仗,上由宣化門還內,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上·大司諫翌日口傳問安。答曰,知道。
藥房提調金蓍根,副提調金履喬啓曰,祗謁仙寢,聖慕克伸,勞動旣多,回鑾萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
朴周壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓耆裕啓曰,明日常參·經筵,取稟。傳曰,停。
朴周壽啓曰,左副承旨朴蓍壽,今日不爲仕進,卽爲牌招,何如?傳曰,允。
又啓曰,大司憲宋穉圭,掌令金鍾文,持平姜必魯在外,執義姜世綸,掌令任天常牌不進,持平李若愚未署經,監察茶時之意,敢啓。傳曰,知道。
金輦奉命在外,代以白時亨爲事變假注書。
以左副承旨朴蓍壽牌不進罷職傳旨,傳于韓耆裕曰,許遞,前望單子入之,待下批,牌招察任。
以執義姜世綸,掌令任天常牌不進罷職傳旨,傳于朴周壽曰,只推。
韓耆裕啓曰,今此京外上言一百三十二張內八十二張,以猥濫拔去,五十張,分下各該司次,捧入之意,敢啓。傳曰,知道。
朴周壽啓曰,卽者義禁府都事來言,今日還宮時,駕側鳴錚罪人金春正等二十六人,移送秋曹云矣,敢啓。傳曰,知道。
以慶尙左水使李觀植狀啓,盈德等邑人物渰死事,傳于韓耆裕曰,聞甚矜惻,元恤典外,別加顧助,如有生前身還布,竝蕩減事,分付。
禁府啓目,副司果沈能稷原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
朴周壽,以議政府右議政意啓曰,近來紀綱解弛,百隷怠慢,陪享隨駕,實病實故外,懸頉居多,而雖以昨日事言之,留都百官之祗迎後,一依班次陪駕入來,例也,而大駕纔過,自卿宰以下,或先詣或徑歸,幾乎全數闕參,班儀不能成樣,事之駭然,莫此爲甚。所當一一請勘,而罪之則不可勝罪,多官之一竝罷拿,亦不可不念,不能檢飭之東西押班監察,爲先令該府,拿問勘罪,何如?傳曰,允。
韓耆裕,以禮曹言啓曰,卽接貞陵令所報,則陵上莎草修改後,逐日奉審,則間因雨露之頻仍,擧皆着根云矣,敢啓。傳曰,知道。
朴周壽,以兵曹言啓曰,今番敬陵·明陵·弘陵幸行時,隨駕將校·軍兵各差備等犒饋,依定奪以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將校軍兵及武藝別監等犒饋,依定奪以乾物磨鍊,分給之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪乾犒饋磨鍊,分給之意,敢啓。傳曰,知道。
又以御營廳言啓曰,隨駕駕前別抄及將校軍兵等處,依定奪乾犒饋磨鍊,分給之意,敢啓。傳曰,知道。
又以摠戎廳言啓曰,今此敬陵·明陵·弘陵幸行時,隨駕將校軍兵等處,乾犒饋,依定式磨鍊,分給之意,敢啓。傳曰,知道。
同副承旨李光憲狀啓。臣在於高陽郡邑內里,本月三十日酉時量,伏奉行都承旨臣金履喬次知成帖有旨內,左議政金載瓚處敦諭一度,正書下送,爾其更爲傳諭事亦敎是白乎等以,敬奉聖諭,卽爲傳諭于議政府左議政金載瓚是白乎,則以爲臣荐伏承萬萬截嚴不敢承聞之敎,七情遁喪,五內崩裂,而旣不得承命,且不敢附奏,猥效古人獄中上書之義,忙陳一疏,瀝血叫閽,仰暴斷斷憂愛之忱,卽就顯誅,伏地泣祝亦爲白有等以,臣旣承偕來之命,故姑爲仍留,緣由馳啓云云。踏啓字。
死罪臣金載瓚疏曰,伏以臣於泥首待誅之中,卽伏見恩諭下者,十行辭敎,極嚴且重,有非人臣所敢承聞者,而至於躬臨之敎,噫,此何敎也?臣之前後負犯,萬殞猶輕,誅殛流放,何所不可?而今乃自損聖德,自貶威重,至有此萬萬匪常之敎耶?歷觀從古,何嘗有君迎臣之時乎?周公東還,成王迎郊,自是以來,歷漢唐而未或有是,宋之太祖,訪趙普于第,蓋是時,天下未定,君臣之分,未明而然也。若眞宗·仁宗之世,豈或臨韓琦·富弼之家乎?在國朝,故相臣李敬輿·南九萬,俱承躬迎之敎,而敬輿直爲尋鄕,竟未膺命,九萬陳疏獻規,亦不赴召,是二臣,豈昧義分而然哉?直以義之所在,君命有所不受也。況當時,只有是敎而未有是擧,又不爲更有是敎,此豈非今日君臣上下,所當取則而爲戒者耶?嗚呼,臣固在法罔赦,而今反以臣之故,使我殿下,致有此匪常之敎,卽此而臣於死罪之上,尤萬死而有餘誅矣。更何敢抗顔進身,重犯無忌憚之罪乎?伏況王言一出,左右史記言記動,爲百世鑑法,而今以一介身去就,貽辭令之失,來八方之惑,豈平日所仰望於聖明者哉?臣以朝夕必誅之蹤,猥此抗章,尤涉犯分,而憂愛之忱,出自衷赤,敢以古人獄中上書之義,疾聲泣陳。伏乞特收已下之敎,以示不遠之復,仍治臣金木難贖之罪,以正國綱臣分,千萬至祝。臣無任云云。答曰,省疏具悉卿懇。義之所在,君命有所不受,予不以卿言非之,而第未知卿之義之所在也。周公居東,盡其義也,成王新逆,宜其禮也,而此不必爲引於今日,漢唐之臣韓·富諸人,未聞有如卿處者,宋祖·趙普之爲君臣之分未明,又未敢知也。至於我朝兩相事,其時入來行公,昭載記注,卿所云云,恐或有未盡而然耶?噫,聖祖躬迎之敎,遵祖宗朝故事,爲諭於當日,則予今追述,豈無所據?而卿且憂愛曰自損自貶,謂之非常之擧,卿言之來,予心不覺愧且悚矣。卿其知悉。仍傳曰,此批答,遣史官傳諭于左議政。
上在昌德宮。停常參·經筵。
自未時至人定,灑雨下雨,測雨器水深八分。
申時,雷動電光,雨雹大如小豆。
自人定至夜三更,灑雨下雨,測雨器水深七分。
韓耆裕啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴周壽啓曰,明日常參·經筵,取稟。傳曰,停。
韓耆裕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴周壽曰,敬陵·明陵·弘陵陵官以下,別單書入。
韓耆裕啓曰,大司憲宋穉圭,掌令金鍾文,持平姜必魯在外,執義姜世綸,掌令任天常牌不進,持平李若愚未署經,監察茶時之意,敢啓。傳曰,知道
傳于朴周壽曰,上使有闕之代,政官牌招開政。
朴周壽啓曰,吏曹判書李好敏,參議權丕應牌不進推考傳旨及罷職傳旨,今方捧入,而開政命下之後,如是違牌,事甚未安。參判李存秀在外,判書更爲牌招,何如?傳曰,允。參議只推,一體更爲牌招。
承旨前望單子入之,李鶴秀添書落點。
朴周壽啓曰,注書有闕之代,被薦人李寅泰·趙錫龜·柳致睦薦狀,依例成送吏曹之意,敢啓。傳曰,知道。
韓耆裕啓曰,假注書李嘉愚,身病猝重,勢難察任,今姑改差,何如?傳曰,允。
又啓曰,事變假注書白時亨,時無職名,令該曹依例付軍職,冠帶常仕,何如?傳曰,允。
李嘉愚改差,代以徐憙淳爲假注書。
以吏曹參議權丕應再牌不進罷職傳旨,傳于朴周壽曰,只推。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于韓耆裕曰,只推。
朴周壽,以弘文館言啓曰,修撰兪應煥,以光陵祭官出去,下番闕直,事甚未安。副應敎李紀淵,校理洪大浩,修撰李東永,副修撰洪益聞在外,副校理一員未差,副修撰趙璟鎭,旣有只推之命,與應敎金學淳,副校理李沆,竝卽牌招,以爲推移入直之地,何如?傳曰,允。
吏曹啓目粘連啓下是白有亦,觀此開城府留守尹益烈狀啓,則以爲本府敎授,例以本府所居文官差出,而時敎授朴聖鉉,今又報瓜是白如乎,本府文官中,時無出六可擬之人,以朴聖鉉,又爲仍任何如爲白乎乙喩,令該曹稟處亦爲白有臥乎所,本府敎授之屢次請任,事近煩屑是白乎矣,本府文官中,旣無可擬人,則勢將變通,開城府敎授朴聖鉉,依此請今姑仍任,何如?判付啓,依允。
有政。吏批,判書李好敏進,參判李存秀在外未肅拜,參議權丕應牌不進,左副承旨韓耆裕進。以任百禧爲副校理,李文欽爲禮曹佐郞,李寅泰爲注書,李升淵爲長寧殿令,申錫輔爲義盈奉事,洪敬謨爲東學敎授,閔哲儒爲黃山察訪,李宗立爲昭顯墓守衛官,李燁爲懿昭墓守衛官,韓致應爲冬至兼謝恩正使,遂安郡守金鐮,準瓜限仍任事承傳,開城敎授朴聖鉉,仍任事承傳,成均博士二單金輦·白思坤,軍器直長單黃景輝,奉事單吳國善,副奉事安興世,參奉單尹順勳,江華中軍李仁達,前中軍韓吉謩今加嘉善,前縣監金相順,前府使金鎭億,前郡守朴潤榮,以上今加通政加資事承傳,故五衛將元最鎭贈戶參例兼,故宣傳官元重垕贈左承旨,已上同知元永麟兩代,故學生吳晉壽贈童敎,孝行卓異,贈職事承傳。
兵批,判書李相璜病,參判崔光泰病,參議韓義運病,參知朴孝成入直進,右承旨朴周壽進。同知單李忠運,副護軍單朴蓍壽,副司正單宋能圭。
朴周壽,以魂宮享官意啓曰,忠義李博鉉·沈鐛,今九月十一日慶科庭試初試,皆當赴擧云。忠義二員代假官一員,令忠勳府依例差出,使之臨期致齋,自初七日至十二日,入番察任,何如?傳曰,允。
李鶴秀,以戶曹言啓曰,恭陵·順陵表石,今月初七日,臣曹堂上郞廳各一員,監役官一員,陪進陵所,與禮曹堂郞,監董擧行之意,敢啓。傳曰,知道。
韓耆裕,以禁衛營言啓曰,謹依成冊啓下,御前前排牢子金得尙等三十名,巡令手吳成仁等二十八名,挾馬旗手金生麗等十二名,各木一疋,信箭手李日成等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
禁府啓目粘連,向前沈能稷,聞命卽進,原情實則非慢,趁不待令,揆事體則未安,以此照律,何如?判付啓,依允。又啓目,東西押班監察高厚臣·鄭世翼等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
同副承旨李光憲狀啓。左議政臣金載瓚,以爲疏龥未聞開納,批旨轉益嚴重,震懍崩迫,不敢逬伏遠邑,今方趨詣近京之地,而前後荐降之敎,非人臣所敢承聞,未伏當律之前,無望冒入城闉,席藁城外,惟俟鈇鉞之誅亦爲白乎等以,臣則仍爲隨往城外,緣由馳啓云云。踏啓字。
以左議政偕來承旨狀啓,傳于朴周壽曰,卿之幡然,予日望之,今見附奏,卿行到城外而止,此又何故?予於卿之進言,未嘗不開納,至於今番,卿之辭相,雖千言萬言,必無開納之理。然則損國體壞君綱,自予卿伊始,豈不懼哉?豈不懼哉?卿今逗遛城外,以他觀之,不無坐邀之嫌,誠萬萬未安。卽爲入來肅命事,遣亞卿傳諭,與之偕入。
傳于朴周壽曰,傳諭亞卿,戶曹參判進去。
知事朴崙壽疏曰,伏以仙寢祗謁,聖慕克伸,天日淸佳,鑾蹕穩旋,瞻旄之喜,小大同忭。仍伏念臣夙嬰奇疾,半生沈痼,蒲疾已萎,藥餌罔效,醫家所謂病名疝積,方其衝亘,頃刻欲殊,急灌藥物,始得回甦,近年以來,氣不敵病,發作無常,床笫爲命,便一癃廢之狀,卽通朝之所共諒。適會承乏,猥充專對之任,往役義重,行期有限,不敢言私,將欲理裝,妄意强赴,日者見差昌陵攝享祭獻官,享禮纔過,偶因食滯,宿祟闖發,艱辛徑歸,未參陪班,惶懍之忱,歷日靡措。念臣此証,最怕寒節,故再昨冬北關試役,據實陳籲,獲蒙恩諒,以今朽敗之形,貞痼之証,較年前不啻落下幾層,一舍地往來,尙患如此,四千里行役,難保無虞。臣若徒懷嚴畏,不自量力,强疾冒赴,中路添劇,則遼薊風雪,恐有委命草莽之慮,臣身顚仆,固不足恤,其於使事之僨敗,當如何哉?屢回思量,實無自力冒膺之望,玆不得不畢暴至懇。伏乞聖慈,俯垂矜諒,亟賜遞改臣使銜,回授無故之人,以幸公私,仍治臣瀆擾之罪,以肅朝綱,不勝幸甚。臣無任云云。答曰,省疏具悉。所請依施。
兵曹判書李相璜疏曰,伏以穀朝展陵,宸慕克伸,鑾蹕穩旋,玉體冞康,區區下情,實不勝忭祝之至。臣於見職,宜去而不宜仍,不待臣之自言,而殿下亦庶有以俯燭之矣。才不堪理殷劇,則宜去者一,病無以任趨走,則宜去者二,事會相仍,荏苒淟涊,遂不免捱過大政,而大政以後,卽世所云銓臣之瓜限,此又臣宜去者三,陳辭告去,豈俟終日?而然猶拖到於今者,間値陵謁有命,期日甚邇,入而旁午之擧行,出而自效於陪衛,卽臣之職,此時言私,實非常分之所敢出故耳。仰托恩庇,旣往而復,而及夫扈駕入闕,餘力已殫,宿恙又發,竟不能自持於奔奏先後之地,仗衛咫尺,暈倒者再,雖因傍人之掖起,得以卒事,而舁還私次,便已昏頓,如酲如囈,殆不識痛苦之在於何處。顧臣積年痼疾,祟在眩渴,有時劇歇,往往異候者,不專在於刀圭之得失,卽其所處之勞逸,而不同者存,臣以身驗,輒見如是。爾來十數年間,臣之兜攬於中外者,皆國家之重任耳。徒辱恩命,實未嘗有補於事,而筋骸之所殫勞,心血之所焦熬,臣身則病轉難醫,日銷月鑠,無以自保,西節解納,始出於就閒調病之計,而旋又縻玆繁務,雖欲忍死直前,而漸至無力可振,自經京察,諸症越添,欲起旋仆,頭目常苦森森,重以喉膈如焦,愈沃愈甚,床之喘,若不能時日寧耐,而猶且强策於衛班者,蓋欲妄自附於身不自有之義,畢竟力不從心,顚沛至此,方其櫜鞬鞭弭,委身於地也,神識惺惺,猶有不昧,此身不肖,雖病甚至死,何足自恤?而惟是不能者止,古人所戒,身乃犯此,自底狼狽,下而有駭衆瞻,上而貽累淸朝,爲羞滋大,何以自顯?況臣之閃跌,偶與石値,撲損在於膝上,外傷內殷,見狀甚苦,傅貼灸熨之功,亦將動踰旬朔,而向後救治,得以復列於平人,亦有不敢質言者,以私則强起無望,以公則瘝曠爲悶,病思轉輾,益增惶阨,玆敢畢瀝情實,丐蒙體諒。而抑臣重有至懇,幼而失怙,不能盡職於平日,而墓道之事,亦竝闕焉至今者,蓋緣風水家言,歧貮者多,意在緬改,迄此因循耳。臣旣誠孝淺薄,未遇吉地,今則惟有仍其舊封,補增莎石而已。趁此秋晴,方謀興功,而臣若不躬自照檢,則終天之思,於何可伸?臣旣年迫遲暮,病又如是,失今不圖,明年之事,亦有不能自必者。顧臣凜瘁,雖跬步之間,固無以自力,而此事如結,寤寐在心,楸鄕距路,程途非遙,寸寸擔舁,費却幾日,或可以間關往還,而佩符下鄕,法例所無,釋擔之願,際此尤切。惟聖明曲賜矜悶,亟命汰免臣職名,俾調息隨便,情私獲伸,千萬幸甚。臣無任云云。答曰,省疏具悉。卿其勿辭,往省焉。
上在昌德宮。停常參·經筵。
未時雷動,初昏電光。
藥房都提調金思穆,提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
李鶴秀啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓耆裕啓曰,玉堂備員間,視事頉稟之意,敢啓。傳曰,知道。
李鶴秀啓曰,備邊司郞廳來言,今日賓廳日次,而領議政未差,左議政金載瓚未肅拜,右議政南公轍有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,行左承旨申絢,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李憲琦落點。
李憲琦啓曰,大司憲宋穉圭,掌令金鍾文,持平姜必魯在外,執義姜世綸,掌令任天常牌不進,持平李若愚未署經,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于李憲琦曰,只推。
韓耆裕,以弘文館言啓曰,本館下番闕直,事甚未安。今日政新除授副校理任百禧,卽爲牌招,姑降入直,何如?傳曰,允。
李憲琦啓曰,假注書徐憙淳,時無職名,令該曹依例付軍職,冠帶常仕,何如?傳曰,允。
又啓曰,新除授注書李寅泰,卽爲牌招入直,何如?傳曰,允。
以應敎金學淳,副校理李沆,副修撰趙璟鎭牌不進罷職傳旨,傳于韓耆裕曰,只推。
金履喬啓曰,明日傳香,禮房承旨當爲齋宿,而右承旨朴周壽,須資出去,卽爲牌招,何如?傳曰,允。
以右承旨朴周壽牌不進罷職傳旨,傳于李鶴秀曰,只推。
以敬陵·明陵·弘陵親祭後陵官以下別單,傳于韓耆裕曰,敬陵令金最根,弘陵令辛蓍根陞敍,敬陵參奉申淳,明陵別檢權偌,參奉尹復誼,弘陵參奉洪章燮,各陞六,太廟事知守僕,各陵守僕守護軍等,考例施賞。
傳于韓耆裕曰,新園所九日別茶禮獻官,以永明尉洪顯周爲之,仍詣健陵·華寧殿,奉審以來。
李憲琦,以禁衛營言啓曰,本營哨官金弘喆,身病猝重,勢難察任,改差,何如?傳曰,允。
戶曹參判李志淵書啓。臣於本月初四日亥時量,敬奉聖諭,馳往傳諭于西部盤石坊米廛下契議政府左議政金載瓚所住處,則以爲臣自伏承四字不敢聞之敎,凡九日于玆,而倖逭常憲,尙保頑喘,卽是臣必死之罪,臣身犯是罪,躬奉是敎,已無容於天地之大,則尙何可以去就論哉?退不得逬伏邑獄,進無望冒入京闉,進退俱窮,衷情益迫,不敢不泥首近城之地,冀蒙當被之律,而夜下辭旨,尤萬萬震懍,臣罪到此,惟有萬死,伏地號隕,不省攸達云矣。臣旣承偕入之命,故姑爲仍留之意,敢啓。傳曰,知道。
以左議政偕來亞卿書啓,傳于李憲琦曰,予必欲致卿,忘寢廢食,今屢日,而卿則浼浼,予之辭敎,出於不得已也,豈不知九經之義而然哉?卿若以四字爲難安,則何難還收?卽爲入來。如是而終無變動,則昨所謂坐邀云者,予言非過矣。決意枉駕而已,卿其諒悉事,卿其傳諭。
李憲琦啓曰,新除授注書李寅泰,時在廣州地,斯速乘馹上來事,下諭,何如?傳曰,允。
以副校理任百禧牌不進罷職傳旨,傳于韓耆裕曰,只推。
丁丑九月初五日辰時,上御熙政堂。藥房入診入侍時,都提調金思穆,提調金蓍根,副提調金履喬,假注書宋能圭,記事官李湜,別兼春秋金道喜,檢校待敎李鶴秀以次進伏,醫官吳千根·秦東秀·權以中進伏楹外訖。思穆曰,日氣不調,聖體,若何?上曰,一樣矣。各殿宮氣候,亦一樣矣。思穆曰,去夜雷雨交作,寢睡之節,若何?上曰,一樣矣。仍命醫官入診。千根·東秀·以中以次入診訖,退伏奏曰,脈候左右三部調均矣。思穆曰,進獻藥材之定以月令,法意有在,而北兵營所封鹿茸,已過月令,又至兩朔,尙不封進,其在事體,萬萬駭然。該兵使趙歧罷職,當該審藥,令該曹照律定配,而以南兵營言之,雖云封進,亦過月令,不可無警飭之道。該兵使李元植推考,當該審藥,令攸司從重科治,何如?上曰,依爲之。出擧條思穆曰,臣之前此陳前疏懇,不止屢次,尙靳體諒,冞增惶悶。臣之精力日衰,病情益加,萬無供職之望,敢玆仰稟,冀蒙體諒矣。上命退,思穆·蓍根先退。履喬曰,左相所住處,昨遣亞卿傳諭矣。偕來承旨李光憲,還來之意,敢稟。上曰,依此爲之。仍命退,諸臣以次退出。
上在昌德宮。停常參·經筵。
李憲琦啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓耆裕啓曰,明日再明日,光陵忌辰祭齋戒正日相値,視事頉稟之意,敢啓。傳曰,知道。
又啓曰,卽者文學朴齊聞,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于韓耆裕曰,輪對官來待。
韓耆裕啓曰,輪對官七月十一日奉常寺僉正裵相仁,繕工監副正鄭冕綏,司宰監主簿徐冀輔,二十一日宗廟署令申常顯,社稷署令李顯膺,掌樂院正李東煥,校書館判校盧尙熙來待矣。傳曰,入侍。
李憲琦啓曰,大司憲宋穉圭,掌令金鍾文,持平姜必魯在外,執義姜世綸,掌令任天常牌不進,持平李若愚未署經,監察茶時之意,敢啓。傳曰,知道。
以大司諫任厚常,獻納南吉寬,正言韓兢裕,執義姜世綸,掌令任天常牌不進罷職傳旨,傳于李憲琦曰,只推。
以濟州牧使尹久東狀啓,莫重進上靑橘,未滿定例,惶恐待罪事,傳于韓耆裕曰,勿待罪事,回諭。
韓耆裕,以弘文館言啓曰,本館下番闕直,事甚未安。應敎金學淳,副校理李沆·任百禧,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
以應敎金學淳,副校理李沆,副修撰趙璟鎭牌不進罷職傳旨,傳于韓耆裕曰,只推。
韓耆裕,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以侍講院言啓曰,文學朴齊聞,以其親病,陳疏徑出矣。上番闕直,事甚未安。輔德金魯應,兼輔德鄭元容,弼善沈能岳,兼弼善金學淳,兼文學趙民和,竝卽牌招,以爲推移入直之地,何如?傳曰,允。
李鶴秀,以戶曹言啓曰,恭陵·順陵表石前後面印本,依例粧簇,一件內入,一件入于世子宮之意,敢啓。傳曰,知道。
朴周壽,以都摠府言啓曰,副摠管李馨秀,以摠戎中軍,本營諸將官射會監試事,南小營晝仕出去之意,敢啓。傳曰,知道。
又以御營廳言啓曰,本廳千摠元永龜,身病甚重,勢難察任,改差,何如?傳曰,允。
又以摠戎廳言啓曰,北漢訓鍊都監字內·禁衛營字內城堞頹圮處,自各該營,今月初七日擇日,始役改築之意,敢啓。傳曰,知道。
戶曹參判李志淵書啓。臣於本月初五日酉時量,敬奉聖諭,卽往傳諭于西部盤石坊米廛下契議政府左議政金載瓚所住處,則以爲臣之進伏城外,非敢爲進身之計也,只緣嚴敎荐下,死罪山積,不敢不致身近京,乞蒙常刑,而及伏奉昨今所下恩諭,辭敎轉益嚴重,有非人臣所敢晷刻承聞者,由前由後,臣罪日益深重,臣情日益危蹙。噫,臣負天地所難容之罪,奉人臣不敢聞之敎,而不伏當律,乃以嚴威所迫,晏然趨承,則論以國法臣分,寧或有是乎?此臣所以力抗君命,自犯罔赦之誅者也。崩迫隕越,罔知攸處云矣。臣旣承偕入之命,故姑爲仍留之意,敢啓。傳曰,知道。
以左議政偕來亞卿書啓,傳于韓耆裕曰,卿雖力抗,予則當力致,國體君綱,有不暇顧。然卿若以辭敎中句語,如是爲言,自二十六日以後卿所謂難安者,竝令政院還收,卿其安心,卽爲入來肅命事,卿其更爲傳諭,與之偕入。
文學朴齊聞疏曰,伏以臣於直中,接見家信,則臣母素患痰癖之症,挾感彌留,昨因失攝,一倍添劇,食飮全闕,氣息凜綴,委頓床玆,促臣歸視。臣聞此報,心神飛越,按住不得,忙陳短章,徑出禁扄。伏乞天地父母,俯垂矜諒,亟遞臣所帶之職,以便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
丁丑九月初六日申時,上御熙政堂。輪對官入侍時,左副承旨韓耆裕,假注書宋能圭,記注官曺錫鯤,記事官李湜,輪對官奉常寺僉正裴相仁,繕工監副正鄭冕綏,司宰監主簿徐冀輔,宗廟署令申常顯,社稷署令李顯膺,掌樂院正李東煥,校書館判校盧尙熙以次進伏訖。耆裕曰,輪對官蒙點中,尙衣院僉正黃仁紀奉命在外,軍資監主簿李德秀移職,中學訓導鄭光默呈辭在外,不得進來矣。上曰,唯。仍命輪對官以次進前,奏職姓名職掌遺在所懷。相仁進前,奏職姓名,職掌酒庫,所懷無,仍退出。冕綏進前,奏職姓名,職掌無所掌,所懷無,仍退出。冀輔進前,奏職姓名,職掌鹽燒木色,遺在鹽二百二十八石十四斗,燒木二十五萬八千六百九十九斤,所懷無,仍退出。常顯進前,奏職姓名,職掌逐日修掃五日奉審,遺在無,所懷無,仍退出。顯膺進前,奏職姓名,職掌灑掃壝壇,所懷無,仍退出。東煥進前,奏職姓名,職掌樂生兼色,所懷無,仍退出。尙熙進前,奏職姓名,職掌經籍,遺在卷冊紙一萬五千三百五十七卷十五張半及半半張,三折二貼冊紙五千七百陸十五卷二張半及半半張,時政記紙時遺在一千四百四貼,所懷無,仍退出。仍命退,承史以次退出。
上在昌德宮。停常參·經筵。
開東,下霜。
李憲琦啓曰,大司憲宋穉〈圭〉,掌令金鍾文,持平姜必魯在外,執義姜世綸未肅拜,掌令任天常呈辭,持平李若愚未署經,監察茶時之意,敢啓。傳曰,知道。
朴周壽啓曰,來十一日,朝參日次矣,敢稟。傳曰,停。
韓耆裕啓曰,來十一日,輪對日次矣,敢稟。傳曰,當次人受點,後日次待令。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓耆裕啓曰,卽者校理韓周儀,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于朴周壽曰,瑞蔥臺,再明日爲之,處所春塘臺爲之。
以副修撰趙璟鎭牌不進罷職傳旨,傳于金履喬曰,只推。
金履喬,以弘文館言啓曰,本館下番姑降入直,事甚未安。副修撰趙璟鎭,旣有只推之命,卽爲牌招入直,何如?傳曰,允。
以輔德金魯應,兼輔德鄭元容,弼善沈能岳,兼弼善金學淳,兼文學趙民和牌不進罷職傳旨,傳于金履喬曰,只推。
金履喬,以侍講院言啓曰,上番連日闕直,事甚未安。輔德金魯應,兼輔德鄭元容,弼善沈能岳,兼弼善金學淳,兼文學趙民和,旣有只推之命,竝更牌招,以爲推移入直之地,何如?傳曰,允。
又啓曰,假注書宋能圭,身病猝重,勢難察任,今姑改差,何如?傳曰,允。
宋能圭改差,代以林翰鎭爲假注書。
戶曹參判李志淵書啓曰,臣於本月初六日申時量,敬奉聖諭,卽往傳諭于西部盤石坊米廛下契議政府左議政金載瓚所住處,則以爲臣每奉非常之諭,輒增必死之罪,而迷不知變,甘犯蔑分之科,曾不若䐁魚之迷·木石之頑,而天地至仁,父母孔邇,必欲牖迷而毖頑,今下諭批,又若是反覆鄭重,至以辭敎中句語收還,俾開臣進身之路,此何等曠絶之殊渥,而繼又伏奉史官口傳之敎,怳若鈇鉞之嚴臨,臣心惶隕,益無可言。臣何敢自爲臣地,指的仰對,重犯天地難容之誅乎?以臣負犯,進伏近京之地者,亶出於遄伏常憲,少贖罔赦之罪,而一日二日,處分不下,泥首俟命,如窮無歸,瞻天嗚泣,不知所達云矣。臣旣承偕入之命,故姑爲仍留之意,敢啓。傳曰,知道。
以左議政偕來亞卿書啓,傳于李光憲曰,前後傳敎中在卿難安之句語,史官便問於卿矣。今此附奏,卿之所言,儘然儘然,予豈不踐言?八月二十六日傳敎中不足有爲,二十九日傳敎中終欲棄予,九月初四日傳敎中不無坐邀之嫌,初五日傳敎中昨所謂坐邀云者,予言非過矣,竝令政院還收,卿其知悉,安心卽爲入來,而予於卿必致之心,靡不用極者,乃如是矣。如是而又無幡然,則予不能無憾於卿,亦須知悉事,卿其更爲傳諭,期於偕來。
戶曹參判李志淵書啓。臣於本月初七日申時量,敬奉聖諭,卽往傳諭于西部盤石坊米廛下契議政府左議政金載瓚所住處,則以爲臣以朝夕待誅之蹤,卽伏承別下恩諭,德音曠蕩,前後不敢聞之敎,竝令收還,如得出死入生,復見天日,惶隕感泣,死無餘憾,雖在負罪如山,泥首俟勘之中,叩謝爲重,今方冒沒趨承云矣。大臣今方詣闕,臣亦隨入之意,敢啓。傳曰,知道。
傳于李光憲曰,左議政入侍。
金履喬,以成均館大司成意啓曰,儒生之草記停擧者,每於大比之科,稟旨解停,多有已例矣。見今慶科在近,而本館前掌議申淳·洪穉圭,方在施罰停擧中,何以爲之?敢啓。傳曰,解停。
李憲琦,以義禁府言啓曰,卽接月令醫員洪得運手本,則時囚罪人沈能稷,屢日處濕之餘,素患積病,猝然復發,勺水不飮,眞元大脫,氣息奄奄,實有難保之慮云。罪人病勢如此,則一邊保放,一邊草記,曾有定式矣。沈能稷姑爲保放之意,敢啓。傳曰知道。
丁丑九月初七日酉時,上御熙政堂。左議政入侍時,右副承旨李光憲,假注書徐憙淳,記注官曺錫鯤·李衡柱,左議政金載瓚以次進伏訖。載瓚起伏進前奏曰,霜令過涼,日候不調,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。嘉順宮氣候,何如?上曰,一樣矣。載瓚曰,臣之不可晷刻容貸之罪,固非一再矣。未伏常憲之前,豈敢冒入脩門?而俄下聖敎,開諭勉飭,委曲勤摯,誠切叩謝,冒沒出肅矣。夫爲人臣抗君命,自古及今,鮮有不死者,好生惡死,人之常情,今臣之甘犯死罪者,是豈臣樂爲而然哉?況荐承不敢聞之敎,臣亦人也,豈不知典刑之嚴,關和之重?而臣罪旣無以自容於天地之間,則尙何可以去就言哉?臣旣犯是罪,而苟然幸逭,則其可曰國有法乎?向來臣疏後批旨,節節當理,字字牖迷,聖鑑孔昭,臣誠感歎之不暇矣。古之人凡於告君之章,雖有一字爽誤,猶謂死罪,況臣之矇然爽實,尤萬萬震懍,負犯山積,雖罄南山之竹,無以少贖其萬一,則臣以此情踪,冒進前席者,惟願畢陳罔赦之罪,遄被當勘之律矣。上曰,日勢已暮,早爲還第,可也。載瓚曰,謹當退伏私次,恭竢鈇鉞之誅矣。載瓚先退。上曰,大臣命召傳授乎?光憲曰,已傳授矣。仍命退,承史以次退出。
上在昌德宮。停常參·經筵。
李憲琦啓曰,大司憲宋穉圭,掌令金鍾文,持平姜必魯在外,執義姜世綸未肅拜,掌令任天常呈辭,持平李若愚未署經,監察茶時之意,敢啓。傳曰,知道。
韓耆裕啓曰,玉堂備員間,視事頉稟之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓耆裕啓曰,卽見北兵使趙歧今秋等鹿茸進上狀啓,則七月初十日封發,今始到院,撥路申飭,前後何如?而如是遲滯,萬萬未安。該帥臣不可無警,推考,何如?傳曰,允。
林翰鎭有頉,代以李憲球爲假注書。
朴周壽啓曰,假注書李憲球,時無職名,令該曹依例付軍職,冠帶常仕,何如?傳曰,允。
又啓曰,卽者兵曹郞廳來言,明日殿座時,別侍衛不可不備,而本曹判書李相璜,有身病,不得進參云,卽爲牌招,何如?傳曰,允。
又啓曰,兵曹判書李相璜牌不進推考傳旨,今方捧入,而明日殿座時,別侍衛當爲進參,如是違牌,事甚未安。陳疏到院,而原疏以國忌正日,纔已退却矣,更爲牌招,何如?傳曰,原疏捧入。
傳于朴周壽曰,兵判未差之代,前望單子入之,待下批,牌招察任。
兵曹判書前望單子入之,李肇源落點。
朴周壽啓曰,新除授行兵曹判書李肇源,時在京畿楊州地,命召傳授,一時爲急,斯速乘馹上來事,下諭,何如?傳曰,允。
又啓曰,卽者兵曹郞廳來言,明日殿座時,別侍衛不可不備,而判書李肇源在外,不得進參云,何以爲之?敢稟。傳曰,次堂擧行。
傳于朴周壽曰,明日出宮門路,以協陽門爲之。
以輔德金魯應,弼善沈能岳,兼弼善金學淳牌不進罷職傳旨,傳于韓耆裕曰,只推。
以應敎金學淳,副校理李沆牌不進罷職傳旨,傳于韓耆裕曰,只推。
韓耆裕,以弘文館言啓曰,本館下番闕直,事甚未安。應敎金學淳,副校理李沆,旣有只推之命,竝卽牌招,以爲推移姑降入直之地,何如?傳曰,允。
金履喬,以吏曹言啓曰,卽接通禮院牒報,則以爲親臨瑞蔥臺時,左右通禮,不可不備員,而左通禮未差之代,卽速變通云。通禮院左通禮未差之代,口傳備擬以入之意,敢啓。傳曰,知道。
吏曹口傳政事,以邊景鵬爲左通禮。
韓耆裕,以禮曹言啓曰,恭陵·順陵表石樹立,以今九月十一日卯時午時,已爲推擇啓下矣。臣曹堂上郞廳,前期進去監董之意,敢啓。傳曰,知道。
朴周壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,卽接北所衛將朴師悌牒報,則光德門西邊內宮墻二間許頹圮處,今已修築云。局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻二間許頹圮處,今已畢築,晝察夜巡局出身,依例停止之意,敢啓。傳曰,知道。
又以訓鍊都監言啓曰,本局把摠李寅會,身病甚重,勢難察任,改差,何如?傳曰,允。
李憲琦,以義禁府言啓曰,今十一日慶科庭試別試文武科初試時,本府都事,皆爲赴擧,只有武都事一員,當直入直,本府入直公事,回公都事及文一二三所禁亂都事,武一二所禁亂都事,無以分差,假都事七員,令該曹口傳差出,以爲分排擧行之地,何如?傳曰,允。
又以義禁府言啓曰,卽伏見刑曹啓目,則扶安趙氏,爲其夫金錫衡定配請放,而錫衡係是朝官,請令該府稟處事,允下矣。金錫衡之當初贓案,塗人耳目,北民怨恨,深入骨髓,若施肆赦之典,恐拂一方之心,勿施,何如?傳曰,允。
又以刑曹言啓曰,今此慶科庭試初試三所,設行於本曹,故本曹則移接于平市署之意,敢啓。傳曰,知道。
又以刑曹言啓曰,別監呂快範,率一無賴漢,爛熳泥醉,突入曹內,其所酗挐,罔有紀極。甚至有入直郞官當面詬罵之擧,掖隷之如是酗挐,誠一變怪,此不嚴懲,後弊難防。呂快範,自臣曹照法重繩,以懲悖習,何如?傳曰,允。
兵曹判書李相璜疏曰,伏以臣情有至切,病又甚苦,陳辭蘄哀,徼倖孚格,而及奉聖批,諭臣以勿辭,許臣以往省,寄畀之眷,軫恤之私,兩皆隆摯,逈出尋常,擎讀以還,銜戴何極?顧身病瘁,旣無以自力於趨班,則道途驅撼,宜非可議。然猶且不遑自恤,致煩陳丐者,誠以寢夢寤言,苦衷如結,雖欲强自按抑,而終有不可得者,抑又理裝私出,異於公朝,陳力之不能自由,行休惟意,儘可以視病進退故耳。今旣承由,宜卽尋鄕,而臣於此,又有所悚栗不能安者,命召之重,關係,何如?雖出城一步,無得佩此擅行,法意則然,臣今見掌戎政,身奉御符,恩暇之下,欲行則公法莫嚴,欲止則私情實苦,徊徨迫塞,罔知攸處。各營將臣,則兼綰本自有例,軍務可以無闕,而本兵則無是,間雖有臨行請納,以俟處分之時,然此非經法,何敢援據?前此如是者,或以其信宿之頃,來去甚易也。今臣所幹,當致曠延,近而彌念,遠而踰月,有未敢知,縱不能偕作傭役,負畚操鍤,若其增築位置,必須臣從便來往,親眼看詳,親手指劃,然後始可以自恔於心,而靡有遺憾矣。略綽工程,計其期日,則中間瘝務,無已太久,身帶重任,翺翔鄕外,決非微分之所敢出,而曹事之受病,國體之貽損,左右反復,諒非細故。竊又思之,本兵而無臣,則在朝家,不過去一不才之臣,而群彦林立,未嘗無代其事者,若由臣情私而言,則臣旣終鮮,先墓之事,非臣誰任?言之及此,臣情亦慼。庶幾聽卑之天,有以惻然而垂諒矣。明日後苑移仗,親勞隨駕將士,櫜鞬給事,固臣職耳,再明武試出望,進詣擧行,乃分之常,緣臣見狀頓綴,無望振策,竝此附陳,曠職虧分,無所逃誅。伏乞聖慈,諒臣情實,亟許鐫免臣職名,俾常法無乖,微願獲遂,仍治臣偃便之罪,以肅朝綱焉。臣無任云云。答曰,省疏具悉。所請依施。
上在昌德宮。停常參·經筵。
自開東至巳時,有霧氣。
親臨春塘臺·瑞蔥臺罷還內後,內閣·政院·藥房口傳問安。答曰,知道。
李憲琦啓曰,大司憲宋穉圭,掌令金鍾文,持平姜必魯在外,執義姜世綸未肅拜,掌令任天常呈辭,持平李若愚未署經,監察茶時之意,敢啓。傳曰,知道。
朴周壽啓曰,卽者兵曹郞廳來言,今日殿座時別侍衛,次堂擧行事,命下矣。參判崔光泰有身病,不得進參云,卽爲牌招,何如?傳曰,參議擧行。
又啓曰,卽者兵曹郞廳來言,今此慶科庭試武科初試試官,明日當爲磨鍊以入,而判書李肇源在外,不得擧行云,何以爲之?敢稟。傳曰,令參議擧行。
傳于韓耆裕曰,毓祥宮·延祜宮·宣禧宮展拜,仍詣藏譜閣展拜矣,以望後擇入。
韓耆裕,以弘文館言啓曰,本館下番闕直,事甚未安。應敎金學淳,副校理李沆,副修撰趙璟鎭,旣有只推之命,與修撰兪應煥,一體牌招,以爲推移入直之地,何如?傳曰,允。
又以禮曹言啓曰,卽接宗廟署所報,則今九月十一日慶科庭試初試時,本署官員,俱爲觀光云矣。依定式臣曹佐郞金喆修,代直後使之赴擧之意,敢啓。傳曰,知道。
又以禮曹言啓曰,卽接永禧殿官員·景慕宮官員所報,則今九月十一日慶科庭試初試時,殿宮官員,俱爲觀光云矣。莫重之地,不可曠直,依定式假官二員,令吏曹,以成均館官員口傳啓下,以爲替直後赴擧之地,何如?傳曰,允。
朴周壽,以禁衛營言啓曰,今日瑞蔥臺時,槍劍把摠李熙章,當爲應試,而建陽門入直矣。應試間,出番把摠李儒常,待標信替代入直之意,敢啓。傳曰,知道。
又以御營廳言啓曰,本廳字內興仁門南邊第一城廊近處頹城改築處,女墻亦已畢築之意,敢啓。傳曰,知道。
韓耆裕啓曰,左議政金載瓚,使其錄事,來納命召,何以爲之?敢稟。傳曰,還傳命召。
傳于韓耆裕曰,左相之又爲尋鄕,此何擧也,此何擧也?予固誠意淺薄,雖不能見孚於此大臣,然在大臣道理,視予豈若是其太厭薄乎?敬禮義分,有時輕重,左議政金載瓚,施以門黜之典。
左議政金載瓚疏曰,伏以臣倖逭三尺,獲保一縷,重入脩門,復瞻耿光,是豈臣夢寐之攸期哉?退自前席,如醉如癡,實不覺臣之尙在地上。嗚呼,臣之頂踵毛髮,卽我殿下之所成就,而非臣之有也。臣若將此身心,不枉素守,仰答天地遂物之仁,卽臣道也子道也,忱誠未格,命途益窮,匪分寵命,居然復承,而自天恩綍,式日斯降,慰勉則溫如陽春,誨責則嚴於鈇鉞,畢竟荐承臣子不敢承之敎,臣於是神魂震盪,精爽迷錯,自郡獄而到城外,竊附義分之粗伸,顒俟常憲之遄加,聖度包容,愈往愈隆,特屈金木之誅,反施雨露之恩,前後非常之敎,竝命收還。臣自奉是敎,如獲再生,瞻望宸極,聲淚俱發,遂至於他不暇顧,章皇趨入,祗肅相職,冒受命召,晏然登軒陛而奉天語,自顧初心,此何人斯?噫,臣之從前株守之微諒,卽聖鑑之所畢照,擧世之所共知,臣無容更事煩陳,而恩諭屢勤,嚴召荐降,近侍宰臣,相繼道路,臣乃頑如木石,抵死力抗,使國綱頹而臣分墜,臣之罪也。日昨疏語,急於號籲,引喩不審,致勤十行之諭,不止一字之誤,臣之罪也。臣雖無似,職異庶僚,而去就顚倒,行止猖狂,仰累聖簡,貽羞朝紳,使四百年具瞻之地,緣臣而玷辱,臣之罪也。臣負此許多罪犯,以何顔更廁衣冠之列乎?然而此猶一己之私耳。法者國之綱紀也,以臣之罪,不伏常刑,則是國無法也,將何以振王綱而礪群工乎?昨筵面陳,衷情抑塞,臣之一片心地,尙有所未盡鑑燭者,撫躬自悼,五內如沸。今臣轉身之方,惟有歸伏邱壠之下,以爲畢命之所而已。玆敢冒呈血懇,復尋鄕路,回首觚稜,一步一涕。伏乞聖慈,念國法之不可〈不〉振,察臣罪之不可不勘,亟命攸司,擬臣當被之律,俾免倫彝之罪人,則終始生成之澤,臣敢不隕結以報?臣無任云云。答曰,省疏具悉卿懇。誠非所望,他何暇言乎?仍傳于韓耆裕曰,此批答,遣史官傳諭于左議政。
丁丑九月初九日辰時,上詣春塘臺·瑞蔥臺入侍時,行都承旨金履喬,左承旨李憲琦,右承旨朴周壽,左副承旨韓耆裕,右副承旨李光憲,同副承旨李鶴秀,假注書徐憙淳·李憲球,別兼春秋鄭基善·金道喜,檢校直閣鄭元容以次侍立訖。左通禮跪啓請外辦。上具戎服,乘座馬,出宣化門。藥房提調金蓍根進曰,日間聖體,若何?上曰,一樣矣。仍由協陽門·建陽門·銅龍門·景化門·集禮門·光德門,至明光門外,宣傳官跪啓稟鳴金二下大吹打,至靑陽門外,宣傳官跪啓稟鳴金三下吹打止。至春塘臺,上降座馬,陞御榻,小開門節次,宣傳官如例擧行訖。禁衛大將李海愚,都監中軍白東薳,訓鍊文從事官李翊會,禁衛文從事官李羲肇,以次參現。周壽進曰,宣傳官擧行之際,節次顚錯,擧措駭然。當該承傳宣傳官,所當重勘,而本院請推之外,無他可施之罰,何以爲之乎?上曰,事過後拿處,可也。出擧條禁衛大將李海愚進曰,應試人員甚多,前次或有分三所開場,而試官則只以別軍職宣傳官進去之例矣。今亦依此爲之乎?上可之。少頃,命還內,降御榻,乘座馬,由靑陽門·明光門·光德門·集禮門·景化門·銅龍門·建陽門·協陽門·宣化門還內。諸臣以次退出。
上在昌德宮。停常參·經筵。
藥房提調金蓍根,副提調金履喬啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
王大妃殿進御加味六君子湯停止事,榻前下敎。
李光憲啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
白時亨奉命在外,代以安仁爲事變假注書。
李光憲啓曰,大司憲宋穉圭,掌令金鍾文,持平姜必魯在外,執義姜世綸,掌令任天常牌不進,持平李若愚未署經,監察茶時之意,敢啓。傳曰,知道。
以執義姜世綸,掌令任天常,獻納南吉寬,正言韓兢裕牌不進罷職傳旨,傳于李光憲曰,只推。
金履喬,以吏曹言啓曰,今此王世子入學慶科庭試別試文科初試試官,當爲磨鍊,而擬望之人乏少,閣臣·承旨,竝擬,何如?傳曰,允。
又以吏曹言啓曰,今此王世子入學慶科庭試別試文科初試試官中,時無職名人員,令該曹口傳付軍職,何如?傳曰,允。
兵曹口傳政事,副司果尹孝植·李魯秉。
韓耆裕啓曰,今此慶科庭試文科初試二所試官李龍秀·李憲琦陳疏,申絢三所試官,任希存·朴宗京在外,無以備員受點,令該曹改付標以入,何如?傳曰,允。
傳于韓耆裕曰,試官中如有違牌,勿爲呼望。
李光憲啓曰,今此慶科庭試武二所參試官李遠翊,謂有情勢,奉牌闕外,終不入來,事體道理,俱極未安。所當重勘,而本院請推之外,無他可施之罰,何以爲之,而朴宗休在外,無以備員受點,令該曹改付標,何如?傳曰,允。從重推考,嚴飭入來。
又啓曰,武二所參試官李遠翊,飭敎之下,謂有情勢,一向奉牌,終無變動,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
金履喬啓曰,吏曹郞廳來言,承旨有闕,政事,取稟。傳曰,前望單子入之。承旨前望單子入之,申綋落點。
以應敎金學淳,副校理李沆,修撰兪應煥,副修撰趙璟鎭牌不進罷職傳旨,傳于韓耆裕曰,只推。
韓耆裕,以弘文館言啓曰,本館下番闕直,事甚未安。應敎金學淳,副校理李沆,修撰兪應煥,副修撰趙璟鎭,旣有只推之命,與校理韓用儀,一體牌招,以爲推移入直之地,何如?傳曰,允。
以京畿監司李魯益狀啓,積城縣監南達孫,親病沈重,萬無離捨之望,屢呈辭狀,不得已罷黜事,傳于金履喬曰,令該曹口傳差出,催促下送。
吏曹口傳政事,以吳泰昌爲積城縣監。
金履喬,以吏曹言啓曰,因禮曹草記,慶尙道儒生幼學李彙楨等,疏陳故徵士金冨弼節惠之請,而有令該曹稟處之命矣。金冨弼以先正臣文純公李滉之高弟,學問精深,踐履篤實,亟被賢師之推詡,允爲後學表準,且其平生事行,無間先正臣文正公金麟厚之出處,在朝家崇儒尙節之道,合擧殊異之典。謹稽通編,則儒賢及節義表著者,雖非正二品,特許賜諡事載錄,儒疏陳請,以是爲據,而凡係特諡者,亦皆先贈正卿,已有先朝定式,故爵秩未準者,除非特許,則元無自臣曹請施之例,今於金冨弼易名之請,亦不得循例覆奏,贈職一款,令吏曹稟處後擧行事,允下矣。就考其事實,則故徵士金冨弼,道學則爲先正臣李滉之高弟,踐履造詣,蔚爲儒士之所仰,出處則與先正臣金麟厚一致,卓節高躅,多有文獻之可考,當時師友之間,莫不賞詡而推重,至今衿紳之列,猶見誦服而興感,則其在褒崇之道,合施殊異之典,而至於不拘資級,特贈正卿,事係重大,臣曹不敢擅便,議于大臣處之,何如?傳曰,允。
又以吏曹言啓曰,成均館典籍韓用錡呈狀內,矣身素患痰癖之症,挾感添劇,時月之內,萬無起動供職之望云。身病旣如是沈篤,則有難强令察任,改差,何如?傳曰,允。
韓耆裕,以禮曹言啓曰,傳曰,毓祥宮·延祜宮·宣禧宮展拜,仍詣藏譜閣展拜矣,以望後擇入事,命下矣。展拜吉日,令日官池景泌推擇,則今九月十六日·十七日俱吉云。以何日定行乎?敢稟。傳曰,以十六日爲之。
又以禮曹言啓曰,全羅道觀察使封進來十月令宗廟·魂宮·園所薦新柚子,今十一日薦進,而景慕宮薦新,則慶尙道例爲封進,姑未及上來,依前例以宗廟薦新加封柚子,同日一體薦進,園所薦新則魂宮內官,依例陪進園所薦進,何如?傳曰,允。
又以禮曹言啓曰,今此慶科庭試文科初試一所,設場於本曹矣。上直郞廳,依例朝房直宿之意,敢啓。傳曰,知道。
李光憲,以兵曹言啓曰,今此王世子入學慶科庭試別試武科初試時,試官望磨鍊以入,而當品中可擬之人乏少,曾經堂上·兵使,竝擬以入之意,敢啓。傳曰,知道。
又以禁衛營言啓曰,本營千摠洪理燮,身病猝重,勢難察任,改差,何如?傳曰,允。
又以御營廳言啓曰,本廳字內興仁門北邊第二城廊近處體城五間許頹圮處,今九月十一日爲始,改築之意,敢啓。傳曰,知道。
吏曹啓目粘連啓下是白有亦,觀此公淸監司權常愼狀啓,則保寧縣,本以偏小之邑,處在水營之下,凋弊殘薄,殆爲一道之最,而館宇廨厫,東頹西圮,實有覆壓之慮,而縣監姜最顯,捐出殘俸,不煩民力,移拓舊基,一齊新構,間數過百,儼然改觀。褒賞之典,令該曹稟處亦爲白有臥乎所,道臣狀請,雖出於奬勸之意,而公廨修補,卽守宰職分內事,且與軍器有異,論賞一款,今姑置之,何如?判付啓,依允。
李光憲,以義禁府言啓曰,保放罪人沈能稷,還囚照律以入之意,敢啓。傳曰,知道。
禁府照目粘連,副司果沈能稷矣本府議啓內,聞命卽進原情,實則非慢,趁不待令,揆以事體則未安,以此照律,罪笞四十收贖,附過還職,私罪奉敎依允爲旀,功減一等爲良如敎。又啓目粘連,向前高厚臣·鄭世翼等,亦衆官員之各散徑歸,雖非一二微官,所可禁格,而押班之責,自有所歸,竝只以此照律,何如?判付啓,依允。又照目粘連,東西班押班監察高厚臣·鄭世翼等矣本府議啓內,衆官員之各散徑歸,雖非一二微官,所可禁格,而押班之責,自有所歸,竝只以此照律,罪各笞四十收贖,附過還職,竝只私罪奉敎依允爲旀,竝只功減一等爲良如敎。
行兵曹判書李肇源疏曰,伏以臣頃因微諒之莫回,冒犯嚴命之屢違,罪合誅殛,罰止譴削,仰戴洪造,俯訟積愆,屛伏鄕廬,日夕悚蹙,聖度包容,特垂記識,曾未數月,恩敍遄降,繼又千萬不自意,本兵寵命,有隕自天,召旨遠臨,促臣上來,榮光所被,村閭聳歎,古人所謂霜雪雨露無非敎也者,政爲臣今日道也。臣誠惝怳震悸,不覺感淚之盈襟。臣之向日辭銓,自甘逋傲之誅者,實非敢全昧義分而然也,亦非但已試蔑效之懼,匪才妨賢之愧而已。念臣門寒跡孤,文質無當,素乏需時之具,判非擔重之器,而厚蒙兩聖朝陶鎔簡拔之恩,華貫膴仕,年除歲遷,節次冥升,致位隆顯,每一思惟,惶汗浹衣。至於銓衡重任,再叨三膺,貪榮戀權,知進而不知退,則名塗覆轍,歷落相望,人怒鬼猜,理必無幸。竊恐犯昔賢鍾漏之譏,墜先臣淵氷之戒,其所奔湊殫竭者,適足爲辱淸朝累聖簡而止耳。此臣所以寧被鈇鉞,不敢承命者也。今玆所叨銓注一事,固已無間於東西,而統轄諸營,警衛九閽,身佩軍國之樞要,手握靺韋之進退,其責任之殷且重,尤非東銓之比,如臣迂疎一書生,軍旅之事,未之聞焉,則將何以擔夯此周官平邦國之任乎?又況臣是何人,昨而冢宰,今而中權,左右兜攬,視若倘來,而獨不念負乘致寇之災乎?臣自聞命以來,上懼名器之玷辱,下憂私計之狼狽,玆從縣道,略控短籲。伏乞聖明,念重務之不可蹔曠,察微懇之非出飾讓,亟遞臣新授職名,仍勘臣前後逋慢之罪,以肅朝綱,以安私分,不勝幸甚。臣無任云云。答曰,省疏具悉。卿其勿辭,卽爲上來肅命。
大司諫任厚常疏曰,伏以國綱不振,則民志日渝,主威不重,則朝廷日卑,世道之汚隆,亶係於是,而人主不能獨運,相須而成者,惟輔相是已。嗚呼,我殿下自下重卜之命,倚毗於此大臣,眷禮於此大臣,隆摯何如,懇惻,何如?歷考往牒,人君之敦勸輔相,何限,而殆無如今日殿下之爲者,朝野之拭目而想望者,莫不曰大臣得此於吾君,其將何以報答也?及見大臣之前後處義,則殊欠先公後私之義。況旣出而肅命矣,入而親承恩諭矣。設有難進之端,已非可退之身,而旋又留疏尋鄕,殊無憂愛之意,上而使前後恩禮,都歸虛地,下而使中外輿情,擧懷訝惑,主威由是而不重,國綱由是而不振,臣竊惜之。臣竊痛之,此大臣世受國恩,所當與同休戚,而一朝孤負,乃至於此,則將何以警具僚而勵臣分乎?臣謂前左議政金載瓚,施以中途付處之典,斷不可已也。因伏念臣虛縻,已踰月矣。素蔑風裁,未效涓露,而重以犬馬之齒,已迫遲暮,蒲質遽衰,薪憂適添,飮啖全却,坐臥須人,此際試牌儼臨,義在往役,而欲起旋仆,趨膺無路,玆不得不冒入文字,仰暴實狀。伏乞聖慈,俯垂矜察,亟削臣職名,仍治臣瀆擾之罪,以安微分,以肅朝綱焉。臣無任云云。省疏具悉。左相事,大臣之辭巽,出於求免之意,昨日之處分,亦出一伸之故,不允。爾其勿辭察職。
行左承旨李憲琦疏曰,伏以臣見擬於庭試文科初試二所試望,繼以召牌嚴臨,固當蹶趨膺之不暇,而第臣母病,積年沈痼,離捨無由之故,前後陳懇,非止一再,或蒙記有於淵衷,而近日喉銜之叨承,亦非獲已也。況於昨今以來,外氣緊添,宿症隨劇,連試刀圭,勢難曠側,暫時赴公,縱緣義分之祗畏,多日鎖院,何由情理之按住?屢回思量,不揆猥屑,敢將懇迫之私,仰瀆崇嚴之聽。伏乞聖慈,俯賜鑑諒,亟許變通,仍遞臣見帶職名,以便救護,不勝幸甚。臣無任云云。答曰,省疏具悉。所請依施。
行護軍李龍秀疏曰,伏以臣卽伏見試望,以臣備擬於文二所試官,召牌已臨矣。鑑識雖非其任,義分固當蹶,而臣本有肺痰之奇疾,每當秋冬之交,發動無時,或今日無恙而明已委席,朝適如常而夜忽闖作,方其劇時,喘息危急,精神迷錯,有頃刻難支之狀,此非一時之症祟,抑亦通朝之所知也。是以自秋以後,凡於隔夜之公役,不敢預保其必進,近又風寒所觸,如期屢發,神氣委削,餘証尙纏。假令受點而赴試,屢日之中,必不能無病而竣事,臣若不擧實直陳,强其難强,如或猝發於懸題課士之後,進退不得,照檢末由,則莫重國試,將無主管之人,其壞損試體,貽羞多士,有不可勝言者,苟非然者,臣雖愚昧,素願猶甘赴蹈,常分不俟駕屨,顧何敢一毫飾詐,自陷占便無忌之科哉?伏乞天地父母,俯垂鑑諒,特命改擬,俾試事無僨,仍治臣瀆擾之罪,以肅朝綱,千萬幸甚。臣無任云云。答曰,省疏具悉。所請依施。
行護軍金履載疏曰,伏以臣見擬於庭試初試試官望,召牌荐降,繼以有勿呼望之命,事係往役,義當蹶,而第臣素患眼疾,閱歲成痼,雖其少減之時,注視差久,便覺酸澁,旋視昏翳,至於咫尺,不能辨物。夫考試之役,將以閱視擧子之試券,定其高下之等第,而目旣無所覩,安所據而辨別取舍哉?則斯疾也而膺斯命,是猶盲而欲辨姸媸也,聾而欲審淸濁也,誠不當冒進承當,僨誤試事,玆不得不據實仰籲。伏乞聖慈,亟命選部,鐫去臣名,改付標以爲受點之地,千萬幸甚。臣無任云云。答曰,省疏具悉。所請依施。
工曹參判尹序東疏曰,伏以臣病伏淹淹之際,卽伏見試望,則以臣備擬於武二所試官副望矣。臣固當承命之不暇,而臣素患貞疾,當此換節,痰喘之疾,呼吸難通,脚痿之症,寸步不前,以此病狀,萬無趨進之道,不敢違召,擔舁闕外,惶隕隘塞,罔知攸措,玆敢不避猥越,忙陳短章。伏乞聖慈,俯垂諒察,特命該曹,卽速變通,以完試事,仍治臣瀆擾之罪,以肅朝綱,千萬幸甚。臣無任云云。答曰,省疏具悉。所請依施。
應敎金學淳疏曰,伏以臣之老母,素患痰癖之症,近因換節,重添寒感,浹旬苦劇,寢啖俱廢,臣方左右刀圭,晝宵煎熬,鎭日違牌,甘犯逋慢之辜,惶霣悚蹙,靡所容措,卽因試望,召牌儼臨,揆以義分,固當趨承之不暇,而第伏念臣之母病,如右所陳,目下情理,實無離捨之望,玆敢隨牌,來詣朝房,冒控短章,疾聲呼籲。伏乞聖慈,俯賜鑑諒,亟許變通,仍遞臣見帶職名,俾便救護,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
午時雷動。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申綋啓曰,大司憲宋穉圭,掌令金鍾文,持平姜必魯在外,執義姜世綸,掌令任天常試所進去,持平李若愚未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,行兵曹判書李肇源,自鄕上來云。卽爲牌招,命召傳授,何如?傳曰,允。
又啓曰,行兵曹判書李肇源牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書李肇源再牌不進推考傳旨,今方捧入,而命召傳授,一時爲急,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
以校理韓用儀,副校理李沆,修撰兪應煥,副修撰趙璟鎭牌不進罷職傳旨,傳于李鶴秀曰,只推。
李鶴秀,以弘文館言啓曰,本館下番闕直,事甚未安。校理韓用儀,副校理李沆,修撰兪應煥,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,大小科陳試人草記許赴事,曾有定式矣。丁卯九月庭試初試入格儒生進士金鼎根,辛未三月三日製入格給二分儒生進士李源逵,癸酉二月春到記製述入格給一分儒生進士申在翼,俱因遭故,依例陳試矣。進士金鼎根,許赴於今番庭試殿試,進士李源逵等二人,竝爲許赴於今番庭試初試,較藝等第之意,分付,何如?傳曰,允。
又以禮曹言啓曰,卽接四館所牒呈,則甲戌四月濟州儒生試取製述入格幼學金英集·金英業,丙子十二月柑製入格生員朴岐壽,丁丑三月水原儒生試取製述入格進士金若水,同年四月春到記製述入格進士鄭德和,殿講入格幼學李鳳柱,同年八月秋到記製述入格進士李憲瑋,殿講入格幼學具定默,以上直赴殿試。癸酉十二月柑製入格生員李麟秀,甲戌四月人日製入格生員尙東奎,同月春到記製述入格進士李一容,同年七月秋到記製述入格生員吳羽常,乙亥七月七夕製入格幼學趙鳴和,丙子四月春到記製述入格進士鄭時綏,同年七月秋到記製述入格進士徐膺淳,同月七夕製入格進士洪穉圭,同年十二月柑製入格進士閔哲行,丁丑正月人日製入格進士申羲朝,同年三月水原儒生試取製述入格生員金元鎭,同年四月春到記製述入格生員徐騏輔,同年七月七夕製入格進士宋一洪,同年八月秋到記製述入格生員趙基復,以上直赴會試。癸酉十二月柑製入格幼學沈興祖,甲戌正月人日製入格進士李容奎,同年二月春到記製述入格進士申光格,同年七月秋到記製述入格進士李鼎臣,乙亥七月七夕製入格幼學金殷植,進士成禹圭,丙子四月春到記製述入格進士黃,同年七月秋到記製述入格進士李東獻,同月七夕製入格幼學安弘壽,同年十二月柑製入格幼學柳最鎭,丁丑正月人日製入格進士洪疇,同年三月水原儒生試取製述入格生員李基亨,同月三日製入格進士趙鍾淳,同年七月七夕製入格進士洪耆燮,同年八月秋到記製述入格進士鄭元和,以上給二分。乙亥七月七夕製入格幼學鄭喜魯,丙子七月秋到記製述入格進士洪錫謨,丁丑三月水原儒生試取製述入格幼學韓宓履,同月三日製入格進士南勉中,以上給一分事命下,而依例分等許赴事,報來矣。幼學金英集等八人,直赴殿試,生員李麟秀等十四人,今番殿試,旣兼會試,依例許赴,給二分幼學沈興祖等十五人,給一分幼學鄭喜魯等四人,依例許赴於今此庭試初試,較藝等第之意,分付,何如?傳曰,允。
又以禮曹言啓曰,卽接四館所牒呈,則甲戌七月秋到記殿講入格直赴會試儒生進士趙顯休,丁丑四月春到記殿講入格直赴會試儒生幼學鄭海龍,庚午七月秋到記殿講入格給一分儒生生員全宗淵,辛未正月春到記殿講入格給一分儒生生員成錫魯,甲戌七月秋到記殿講入格給一分儒生幼學尹致濩,丁丑八月秋到記殿講入格給一分儒生幼學鄭顯璞,俱以講經生,兼爲製述,而全宗淵·成錫魯,則間因遭故,癸酉增廣,依例陳試,竝於今番,從願許赴事,報來矣。今番殿試,旣兼會試,進士趙顯休等二人,依例許赴,生員全宗淵等四人,許赴於今此庭試初試,較藝等第之意,分付,何如?傳曰,允。
又以禮曹言啓曰,卽接公州幼學禹徵仁所志,則以爲同姓九寸姪顯昌,嫡妾俱無子,以其同姓八寸弟載昌第二子孝達,欲爲繼後,諸族相議完定,而未及禮斜之前,兩邊父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後者,兩邊與受,明有可據而不得登聞者,許令該曹,論理草記事,曾有筵奏定式,而門長禹徵仁所訴旣如此,依定式禹載昌第二子孝達,立爲禹顯昌之後,何如?傳曰,允。
又以庭試文一所試官意啓曰,試所儒生數多,圍內充滿,未及入場者亦多,萬無盡容之道,事到時急,從前如此之時,有中樞府許入之例,故一邊圍排,一邊許入之意,敢啓。傳曰,知道。
又以慶科庭試別試文科初試二所試官意啓曰,今此慶科,多士咸聚,比前過多,萬無容入於丕闡堂之道,在前如此之時,有明倫堂通入之例矣,今亦依此通入之意,敢啓。傳曰,知道。
又以文三所試官意啓曰,儒生今方入門,而場內狹窄,彷徨於道路者,幾乎過半,在前如此之時,或有通衢上設布帳擧行之例矣,今亦依此擧行之意,分付各營門,何如?傳曰,允。
申綋,以武一所試官意啓曰,臣所今日平明開場,擧子捧單數,自天字至方字半字,合爲七千一百九十三人矣。先自柳葉箭試取,而元貫革外,加設八貫革,合爲十貫革試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至問字半字,合爲五千三百七人矣。先自柳葉箭片箭試取,而元貫革外,加設八貫革之意,敢啓。傳曰,知道。
又以左邊捕盜廳言啓曰,謹依口傳下敎,本廳捉囚院隷崔是衡·方應昌·金景潤等三漢,更勿如是之意,嚴飭後放送之意,敢啓。傳曰,知道。
上在昌德宮。停常參·經筵。
夜三更,雷動電光。
朴周壽啓曰,大司憲宋穉圭,掌令金鍾文,持平姜必魯在外,執義姜世綸,掌令任天常試所進去,持平李若愚未署經,監察茶時之意,敢啓。傳曰,知道。
傳于金履喬曰,發遣吏郞,諸執事淸齋與否,摘奸以來。
以校理韓用儀,副校理李沆,修撰兪應煥,副修撰趙璟鎭牌不進罷職傳旨,傳于李鶴秀曰,只推。
韓耆裕啓曰,臣與同副承旨李鶴秀伴直矣,纔已陳疏徑出,伴直無人,右副承旨李光憲,卽爲牌招,何如?傳曰,允。
又啓曰,右副承旨李光憲牌不進,伴直無人,左副承旨申綋,卽爲牌招,何如?傳曰,允。
申綋,以兵曹言啓曰,今九月十六日大駕詣毓祥宮·延祜宮·宣禧宮展拜,仍詣藏譜閣展拜時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨·馬軍三哨爲先廂,內外各營入直馬步軍及禁衛營京軍一哨爲後廂,訓將都領,禁軍三番爲之,禁將率御營廳鄕軍一哨,兩營騎士各一番留陣,留營置之,可也。
又以禁衛營言啓曰,瑞蔥臺試放時,鳥銃貫一中邊二中帳幕軍林錫遠,邊三中李千世,各木二疋布一疋,貫二中李泰興等三名,各木二疋,貫一中邊一中鄭得良,木一疋布一疋,貫一中李命義,邊一中安仁宅等十二名,各木一疋,謹依單子判下,以本營木布施賞之意,敢啓。傳曰,知道。
又以御營廳言啓曰,瑞蔥臺試射放時,柳葉箭入格駕前別抄金義城邊三中,筒箇一部,曺壽昌等四人邊二中,各弓箭一部,姜碩俒等八人邊一中,各長弓一張,敎鍊官金兌煥貫一中,長弓一張,片箭入格駕前別抄洪禹律邊二中,弓箭一部,金宗喆等四人邊一中,各帳弓一張,鳥銃入格帳幕軍朴道亨邊三中,木二疋布一疋,全再得等二名貫一中邊一中,李世寬等八名邊二中,各木布各一疋,史誼琮等五名貫一中,玉仁哲等十四名邊一中,各木一疋,謹依別單判下,以軍器寺筒箇弓箭及本廳木布,施賞之意,敢啓。傳曰,知道。
又以摠戎廳言啓曰,謹依別單啓下,柳葉箭邊二中敎鍊官姜仁宅,弓箭一部,自軍器寺受來,施賞之意,敢啓。傳曰,知道。
又以武一所試官意啓曰,臣所今日平明開場,昨日未畢試柳葉箭·片箭·貫革,自日字半字,仍爲試取之意,敢啓。傳曰,知道。
又以武二所試官意啓曰,臣所今日平明開場,自宇字柳葉箭·片箭·貫革,仍爲試取之意,敢啓。傳曰,知道。
又以武一所試官意啓曰,臣所今日應射擧子,自天字至日字半字,合爲四百四十五人內,三技入格二十二人,二技入格七十人,一技入格三十五人,合一百二十七人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭·片箭·貫革應射擧子,自天字至宇字半字,合爲二百九十四人內,三技入格十二人,柳片入格二十五人,柳革入格二十八人,柳葉箭入格三十一人,貫革入格二十三人,片箭入格五人,合爲一百二十四人,而日暮姑停之意,敢啓。傳曰,知道。
朴周壽,以義禁府言啓曰,卽接月令醫員李顯養手本,則時囚罪人任百觀,屢日處冷之餘,素患積病猝發,有時衝上,氣息奄奄,實有難保之慮云,罪人病勢如此,則一邊保放,一邊草記,曾有定式矣。任百觀姑爲保放之意,敢啓。傳曰,知道。
兵曹,今二十一日王世子入學慶科庭試別試武科殿試時直赴人規矩,貫革五矢,一百二十步一巡一中,講書粗以上落點,取一技。
兵曹,今二十一日王世子入學慶科庭試別試武科殿試時原榜人及直赴會試人規矩,貫革五矢,一百二十步一巡一中,柳葉箭五矢,一百二十步一巡二中,三分講粗以上落點,取二技。
校理韓用儀疏曰,伏以臣頃在館直,聞臣父病重之報,陳章徑出,恭俟譴何,而時値齋日,疏未登徹,惶隘之私,轉益靡措,固當更卽持被,少贖擅離之罪,而第臣父病,祟在風痰,換節之交,一倍添劇,癃老之氣,無以遄復,藥餌爲事,扶將須人,此時離捨,其勢末由,召牌連降,鎭日違傲,分豈全昧,情非獲已。伏乞聖上,俯賜矜諒,特遞臣職名,俾得安意救護,以垂終始之澤焉。臣於目下事,有不容泯默者,日前諫長之疏,是果不可已者耶?夫人臣事君之道,其義不一,或進不俟駕,惟君命之爲重,或退而守株,求己志之必伸,二者竝行,而實不相厲也。彼門黜之大臣,其去就,雖未知果合於中行,而顧其跡,則與夫進退未已者,大不侔焉。夫以必致之聖念,終有不槪之處分,則雨露霜雪,固屬上天之造化,在同朝相與之義,爲之伸救則可,今於以諫爲名之地,乃反以求退之人,歸之於辜恩蔑分之科,直請以中道付處之典,噫,何其見識之不到也?歷溯前古,求退而必退者何限,而皆將以負國罪之耶?苟如是也,將見世間,無匹夫難奪之志,而唯諾承順者,遂以成俗,貪戀冒沒者,藉以爲辭,駸駸然將爲何許世界耶?其言之無義,固甚矣,況大臣之不得以獨臺擬律,列祖受敎,昭載國典,先朝飭旨,又復截嚴?苟有可論之事,惟當指陳意見,以請裁處,而今乃不有典憲,直擬律名,大關國綱,實啓後弊,陳疏之臺臣,合施譴削之典,喉院之無一言捧納,亦甚未安。當該承旨,施以重推,以警昧例之失,宜矣。臣無任云云。省疏具悉。日前大臣處分,予豈無商量而然也?諫長之疏,已是意外,而爾言亦意外也。然獨臺擬律,事關後弊,大司諫任厚常,施以罷職之典,當該承旨推考,爾其勿辭救護。
同副承旨李鶴秀疏曰,伏以卽伏見玉堂韓用儀到院之疏,則以日前諫長疏之無一言捧納,謂之昧例,有當該承宣重推之請矣。捧納之事,臣是該房,而臣之入院,未及旬日,院中故事,全未諳悉,伊日諫疏之來呈也,雖心知擬律之爲非,而受敎載錄,未及詳閱,不能據此而論啓,未免越例而捧入,今此堂疏之來,辭正理順,而臣之矇昧溺職之失,於是益著,其何可晏然自恕以新入生疎之致,而不思所以自訟乎?玆敢忙陳短章,徑出禁扄。伏乞聖明,亟賜鐫斥,以爲人臣不職之戒,仍治臣擅離之罪,以肅朝綱,千萬幸甚。臣無任云云。省疏具悉。爾則推考。
上在昌德宮。停常參·經筵。
朴周壽啓曰,大司憲宋穉圭,掌令金鍾文,持平姜必魯在外,執義姜世綸,掌令任天常試所進去,持平李若愚未署經,監察茶時之意,敢啓。傳曰,知道。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,同副承旨李鶴秀,今日不爲仕進,卽爲牌招,何如?傳曰,允。
又啓曰,注書權敦仁,自鄕上來云,卽爲牌招察任,何如?傳曰,允。
傳于韓耆裕曰,傳香承旨,馳詣受香諸處,奉審摘奸以來。
申綋啓曰,禁衛大將李海愚,御營大將李溏,以東·南關王廟獻官,今方受香出去矣,所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將訓將兼察,禁將摠戎使兼察。
又啓曰,御將訓將兼察,禁將摠戎使兼察事,命下矣。兼察御營大將朴宗慶,兼察禁衛大將金基厚,竝卽牌招聽傳敎,何如?傳曰,允。
以右副承旨李光憲牌不進罷職傳旨,傳于韓耆裕曰,只推。
以同副承旨李鶴秀牌不進罷職傳旨,傳于申綋曰,都承旨外竝許遞,前望單子入之,待下批牌招察任。
承旨前望單子入之,李龍秀·徐鼎輔·宋冕載·尹鼎烈·愼宜學落點。
兵曹口傳政事,副護軍單朴周壽·李鶴秀。
傳于愼宜學曰,十五日次對,進定於明日。
傳于愼宜學曰,九日製十五日,通方外爲之,試紙用大好紙。
愼宜學啓曰,明日傳香,禮房承旨當爲齋宿,行右承旨徐鼎輔,所當牌招,而拘於廳規,不得請牌,何以爲之?敢稟。傳曰,牌招。
傳于徐鼎輔曰,九日製,退定於十七日,大提學命招。
傳于徐鼎輔曰,恭陵·順陵表石豎立後,監董堂上以下,別單書入。
以恭陵·順陵表石竪立後別單,傳于徐鼎輔曰,表石前面篆文書寫官錦豐君朴崙壽,後面楷字書寫官左參贊金蓍根,各兒馬一匹賜給,監董兼戶曹判書朴宗慶,內下豹皮一令,禮曹參判趙弘鎭,戶曹參議宋知濂,各內下鹿皮一令,戶曹正郞李德彬,禮曹正郞權,各兒馬一匹賜給,監役官繕工奉事李最在陞六,兼監役恭陵令李厚五陞敍,參奉金,順陵直長林頤鎭,參奉姜浚,竝陞六,別看役金道銓·趙愿,竝加資,擇日官池景泌,相地官金得義,竝相當職調用,計士高品付祿,奏時官·畫員·牌將·員役·工匠等,竝考例施賞。
以副校理李沆,修撰金應煥,副修撰趙璟鎭牌不進罷職傳旨,傳于徐鼎輔曰,只推。
徐鼎輔,以弘文館言啓曰,本館下番闕直,事甚未安,副校理李沆,修撰兪應煥,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
尹鼎烈,以兵曹言啓曰,今九月二十一日王世子入學慶科庭試別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之?而處所以何處擧行乎?敢稟。傳曰,以命官磨諫,處所依前爲之。
又以兵曹言啓曰,瑞蔥臺試射放入格內乘別軍職·宣傳官·中官·駕後禁軍·招搖旗次知·敎鍊官·交龍旗馬上奉持步下奉持·別監事知·兼司僕弓人矢人·武藝別監門旗手,謹依判下別單,筒箇弓矢木布,分等施賞,而筒箇弓矢,以軍器寺所在者,取來頒給之意,敢啓。傳曰,知道。
以統長黃大呂手本,武藝別監梁興孫,入番闕到,爲先除下後,令攸司科治事,傳于愼宜學曰,如此無嚴之習,不可尋常處之,令訓將嚴棍二十度後,移法司刑配,以杜後弊。
尹鼎烈,以訓鍊都監言啓曰,謹依統長黃大呂手本,判付武藝別監梁興孫,嚴棍二十度後,移送秋曹之意,敢啓。傳曰,知道。
又以訓鍊都監言啓曰,今番瑞蔥臺試射放時,本局將官·將校·軍兵等射砲藝入格之類,謹依判下單子,以軍器寺筒箇弓箭及戶曹木布,施賞之意,敢啓。傳曰,知道。
又以摠戎廳言啓曰,北漢訓鍊都監字內城堞頹圮處,自該營,九月初七日始役,今日畢築之意,敢啓。傳曰,知道。
又以武一所試官意啓曰,臣所今日平明開場,昨日未畢試柳葉箭·片箭·貫革,自往字半字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭·片箭·貫革,自張字,仍爲試取之意,敢啓。傳曰,知道。
又以武一所試官意啓曰,臣所今日柳葉箭·片箭·貫革應射擧子,自日字半字至往字半字,合五百七十四人內,三矢入格七十人,二矢入格六十八人,合一百三十八人矣。日暮姑停之意,敢啓。傳曰,知道。
又以武二所試官意啓曰,臣所今日自宇字,柳葉箭·片箭·貫革應射擧子,合爲五百四十八人內,三技入格十六人,二技入格二十人,一技入格一百三人,昨日入格一百二十四人,合爲二百六十三人矣。日暮姑停之意,敢啓。傳曰,知道。
宣傳官閔晢書啓,臣於本月十一日酉時量,敬奉聖敎,馳皇南壇·龍壇及祈雨壇·厲壇,詳細看審是白乎,則紅箭門階砌石墻垣,擧皆固完,莎草茂盛,俱爲無頉是白乎矣,雩祀壇左右墻垣,間間頹傷是白如乎,招致壇直與該里任,卽爲補築之由,另加守護之意,各別申飭是白齊。傳曰,知道。
宣傳官李吉求書啓,臣於本月十一日酉時量,敬奉聖敎,馳詣東郊先農壇與先蠶壇,次第看審是白乎,則壇上精潔,莎草茂盛,紅箭門及階砌,俱爲無頉,壇近諸處,松木熾密是白乎旀,仍爲轉往豆毛浦,司寒壇一體看審是白乎,則紅箭門階砌諸處,小無頹傷處是白乎乃,另加守護之意,壇直處各別申飭是白齊。傳曰,知道。
上在昌德宮。停常參·經筵。
尹鼎烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐鼎輔啓曰,明日常參·經筵,取稟。傳曰,停。
愼宜學啓曰,大司憲宋穉圭,掌令金鍾文,持平姜必魯在外,執義姜世綸,掌令任天常試所進去,持平李若愚未署經,監察茶時之意,敢啓。傳曰,知道。
尹鼎烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于尹鼎烈曰,大臣·備局堂上引見。
傳于徐鼎輔曰,禮房承旨,馳詣宗廟·景慕宮,奉審摘奸以來。
傳于徐鼎輔曰,魂宮望祭當親行,侍衛入直磨鍊,雲寶劍置之,出宮門路,自內爲之矣,該房知悉。
傳于徐鼎輔曰,出宮門路,以協陽門爲之。
金履喬,以吏曹言啓曰,今此魂宮望祭親行時,執尊以前評事柳訸塡差,而時無職名,令該曹口傳付軍職,何如?傳曰,允。
兵曹口傳政事,副司果單柳訸。
尹鼎烈,以武一二所試官意啓曰,一二所擧子捧單之數,至於一萬二千五百人之多,而一日試取,各不過四五百人,則會試日前,無以畢試,臣等稽緩之罪,不勝惶恐,而會試日字甚迫,萬無趁期出榜之路,在前如此之時,或有分三所試取之例,今番則何以爲之?敢啓。傳曰,分三所試取。
尹鼎烈啓曰,今此慶科武科初試時,三所試官李志淵·申在明·申光軾牌不進,無以備員受點,竝更牌招,何如?傳曰,允。如有違牌,勿爲呼望。
愼宜學啓曰,今此慶科庭試武科初試,三所監試官當爲進去,而憲府則大司憲宋穉圭,掌令金鍾文,持平姜必魯在外,執義姜世綸,掌令任天常,武一二所進去,持平李若愚未署經,諫院則大司諫未差,司諫具康,正言申冕周在外,獻納南吉寬,正言韓兢裕,武一二所進去,無以備員受點,何以爲之,而未差之代,政官牌招,開政差出,何如?傳曰,山林及試所進去外,在外人員,竝許遞,前望單子入之,待下批牌招察任。
臺諫前望單子入之,大司諫金銑,司諫姜浚欽,掌令姜世鷹,持平金裕憲,正言姜斗煥落點。
愼宜學啓曰,今此武科初試監試官,當爲修正以入,而行大司諫金銑,文三所進去,獻納南吉寬,武一所進去,正言韓兢裕,武二所進去,司諫姜浚欽,正言姜斗煥在外,無以備員受點,何以爲之?敢稟。傳曰,大司諫金銑,出榜後進去,先進參後謝恩。
尹鼎烈,以都摠府言啓曰,今十六日動駕時,侍衛當爲備員,而副摠管徐鼎輔,移拜承旨,曺允遂·吳翰源·申絅,俱以武所試官進去,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
尹鼎烈啓曰,因都摠府草記,今十六日動駕時,侍衛當爲備員,而副摠管徐鼎輔,移拜承旨,曺允遂·吳翰源·申絅,俱以武所試官進去,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李集斗·李羲甲·李憲琦·柳相亮爲副摠管。
兵曹,都摠管單李集斗·李羲甲。
尹鼎烈,以兵曹言啓曰,今十六日毓祥宮擧動時,本曹堂上守宮及侍衛,當爲備員,而參判未差,無以備員,參判有闕之代,令該曹,以在京無故人口傳差出,待下批牌招,以爲進參之地,何如?傳曰,允。
吏曹口傳政事,以尹行直爲兵曹參判。
徐鼎輔,以弘文館言啓曰,本館下番闕直,事甚未安,副校理李沆,修撰兪應煥,副修撰趙璟鎭,旣有只推之命,應敎金學淳,由限已過,一體牌招,以爲推移入直之地,何如?傳曰,允。
尹鼎烈,以兵曹言啓曰,因武一二所草記,分三所試取事,命下矣。試所依前以南小營爲之,試官亦爲擬入之意,敢啓。傳曰,知道。
又以兵曹言啓曰,武科初試分三所事,命下矣。在前分三所時,中部及京畿·左·右道擧子,付之三所,自是法例,而今聞中部及京畿·左·右道擧子,自一二所,已爲試取云。已試之擧子,不可移付他所,一所所付公淸左道,二所所付公淸右道擧子,移付三所,以爲試所之意,分付試所,何如?傳曰,允。
愼宜學,以義禁府言啓曰,慶科庭試別試武科初試三所,禁亂官當爲定送,而本府入直當直入直公事,回公都事,文一二三所·武一二所禁亂都事,以八員已爲分差,都事李容奎,與同義禁李錫奎,有從兄弟應避之嫌,李容奎,令該曹口傳相換,都事吳泰昌移拜積城縣監之代,亦令該曹口傳差出,以爲分排之地,何如?傳曰,允。
尹鼎烈,以都摠府言啓曰,入直軍兵等,中日習射技放事,標信啓下矣。魂宮望祭親行齋戒相値,不得設行之意,敢啓。傳曰,知道。
尹鼎烈,以兵曹言啓曰,在前武科初試設場時,動駕相値,則有停試之例矣。今月十六日動駕時,姑爲停試,大駕還宮後,卽爲開場之意,分付試所,何如?傳曰,允。
又以武一所試官意啓曰,臣所今日平明開場,昨日未畢試柳葉箭·片箭·貫革,自陽字半字,仍爲試取之意,敢啓。傳曰,知道。
又以武一所試官意啓曰,臣所今日柳葉箭·片箭·貫革應射擧子,自往字半字至陽字半字,五百七十五人內,三技入格七十人,二技入格五十人,一技入格五十三人,昨日入格一百三十八人,再昨日入格一百二十七人,合四百三十八人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭·片箭·貫革,自霜字,仍爲試取之意,敢啓。傳曰,知道。
又以武二所試官意啓曰,臣所今日柳葉箭·片箭·貫革,自寒字應射擧子,合爲一千二百四人內,三技入格十二人,二技入格三十一人,一技入格一百五十二人,合爲一百九十五人矣。日暮姑停之意,敢啓。傳曰,知道。
丁丑九月十四日辰時,上御熙政堂。大臣·備局堂上引見入侍時,左副承旨尹鼎烈,假注書李憲球,事變假注書安仁,別兼春秋鄭基善·金道喜,右議政南公轍,行兵曹判書李肇源,左參贊金蓍根,行護軍朴宗薰,訓鍊都正李溏,韓陵君李海愚,行護軍金履載,副校理任百禧以次進伏。上曰,次對爲之。公轍曰,近日日氣漸涼,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,各殿宮氣候一樣矣。公轍曰,臣之冒膺新命,亦有月矣,當此至艱之會,如臣之新入中書者,獨擔機務,決是行不得之事,臣非敢爲一毫占便之計,而言念國事,豈不萬萬悶然乎?自上亟下首相枚卜之命,則臣之愚昧,亦得以仰成共濟,軍國重務,可無僨誤之端,此臣區區之望也。上曰,卿之辭巽過矣。公轍曰,前左相處分,出於敬禮義分有時輕重之聖意,罪之之中,體諒之恩寓焉,而日前諫長之疏,語意深重,直請加律,亦係昧例,旣是譴罷之後,臣不必更爲請勘,而人臣處義,無論過與不過,以辭退之人,目以辜恩而被臺言,古未之聞。臣非爲此大臣地也,此論一出,後弊將有難言者,何其不思之甚也?且門黜,亦非輕典,而爲日已久,特命收敍,以安大臣之心,於聖德有光,敢此仰達矣。上曰,當留念矣。出擧條公轍曰,卽見慶尙監司金魯敬所報,則以爲,善山年還中皮牟,僅爲六百餘石,米牟至爲三千餘石,而米牟本非土宜,耕播絶無,每當捧糴,民納甚艱,該府常賑米牟中,限一千石準折換作皮牟一千六百六石零,不害爲裒多益寡之政爲辭矣。裒多益寡,實爲便民之政,準折換作,無損於穀簿,依所報施行之意,分付,何如?上曰,依爲之。出擧條公轍曰,頃因北道道臣狀請,端川貢銀存革事,更爲關問後稟處之意,覆啓行會矣。卽見咸鏡前監司韓用鐸所報,則枚擧端川府使李書彬牒呈,以爲本府結役之視他稍歇,以有貢店之故,而今若罷貢作稅,則列邑貢物,坪社戶役,自當還排於本邑山社,必有生弊之慮。且地部貢銀,至今不絶採封,而若付之私商,無所句檢,則必當作一淵藪,非久必敗,無寧姑存之爲愈爲辭矣。銀貢若罷,則坪社戶役之還排,必有祛弊生弊之慮,姑存之論,誠爲得宜,依所報施行,何如?上曰,依爲之。出擧條公轍曰,卽見慶尙監司金魯敬狀啓,則以爲,本營公都會覆試製述考講,各取五人,自是定式,而近來製述居多,課講絶少,每當覆試,充額無路,依畿營近例,考講則只存二額,而以至三窠,移之製述,合成八人,若於日後,經術蔚興,則還復原數事,請令廟堂稟處矣。充額旣云無路,畿營近有已例,而日後還復,與永爲變通有異,依狀請施行之意,分付,何如?上曰,依爲之。出擧條公轍曰,同文彙考,久不修正,凡有可考,多有疎虞之端,行護軍金履載,校正堂上差下,使之着意擧行,何如?上曰,依爲之。出擧條公轍曰,舟橋堂上有闕之代,行兵曹判書李肇源差下,宣惠廳提調有闕之代,吏曹參判李存秀差下,使之察任,何如?上曰,依爲之。出擧條公轍曰,江原監司南履翼,瓜限已滿,令該曹差出,何如?上可之。公轍就座,上曰,諸宰奏事,可也。肇源曰,臣於今番武科會試規矩點下者,有所仰達者矣。科規以嚴爲貴,而貫革以一百五十步爲準矣,間以三十步爲定例,此猶屬於從輕,而今番規矩中,以二十步點下,殊欠嚴科規之意,故敢此仰達矣。上曰,更當點下矣。公轍曰,臣因兵判所奏,有仰達者矣。近日科弊,至於莫可奈何之境,雖以今番言之,聽聞所及,可知雜亂之愈往愈甚,八路儒武,咸衆京師,每經一科,輒皆失望而歸,以今積弊,一二試官,難責其遽然矯正,而禁其太甚,亦不能爲,事之駭然,莫此爲甚。自今爲始,文科則簡其所取之數,以存愼惜之意,武科則嚴其規矩,以除殽雜之弊,實爲嚴科場之要道,適因言端,略貢愚見,深加留意,是臣之望也。上曰,玉堂有所懷乎?百禧曰,近來經筵之停輟,今已許久,而秋序轉深,正當經筵日開之時,以講官不備,每有頉稟,極爲悶然。另加嚴飭,使行公玉堂,不得無故違牌,無敢闕直,在外玉堂,催促上來,以備顧問似好,故敢此仰奏矣。上曰,所陳好矣,在外玉堂,許遞,可也。上命大臣先退,公轍等退出。仍命退,承史以次退出。
上在昌德宮。停常參·經筵。
夜自二更至五更,月暈。
藥房提調金蓍根,副提調金履喬啓曰,親行望祭,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
徐鼎輔啓曰,明日動駕相値,視事頉稟之意,敢啓。傳曰,知道。
愼宜學啓曰,大司憲宋稚圭,掌令姜世鷹在外,執義姜世綸,掌令任天常,持平金裕憲試所進去,持平李若愚未署經,監察茶時之意,敢啓。傳曰,知道。
傳于徐鼎輔曰,禮房承旨,馳詣受香所,擧審摘奸以來。
尹鼎烈啓曰,注書李寅泰,自鄕上來云,卽爲牌招察任,何如?傳曰,允。
徐鼎輔啓曰,明日大駕詣毓祥宮入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
傳于徐鼎輔曰,明日出宮門路,以協陽門爲之。
備邊司,以趙華錫爲北兵使,以趙義鎭爲濟州牧使。
傳于尹鼎烈曰,前左議政金載瓚敍用。
尹鼎烈啓曰,吏曹郞廳來言,大臣置處政事,取稟。傳曰,當日爲之。
尹鼎烈,以吏批言啓曰,前左議政金載瓚敍用事,命下矣。當爲置處,而本曹只有領敦寧一窠,國舅今方見帶,時無相當窠,依例送西之意,敢啓。傳曰,知道。
又以兵批言啓曰,前左議政金載瓚敍用送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,加設判中樞,下批之意,敢啓。傳曰,知道。
有政。吏批,判書李好敏進,參判李存秀在外未肅拜,參議權丕應病,左副承旨尹鼎烈進。啓曰,江原監司,今當差出,而擬望之人乏少,他道守令,竝擬,何如?傳曰,允。以朴台壽爲校理,以李羲準爲修撰,以趙民和爲副修撰,以吳翰源爲右尹,以朴崙壽爲判義禁,以李肇源爲軍器提調,以李升坤爲校檢,以李憲祚爲典籍,以朴祈壽爲明陵參奉,以李普澈爲敬陵參奉,李穆遠爲弘陵參奉,鄭東老爲恭陵參奉,李溟夏爲順陵參奉,鄭在絅爲明陵別檢,金勉淳爲西部都事,曺鳳振爲江原監司,宋儒載爲懷德縣監,訓鍊都監提調單李肇源,禁衛提調單李肇源,御營提調單李肇源,承文正字單朴龍祐,折衝趙愿·金道佺,今加嘉善加資事承傳,鏡城府使趙華錫,濟州牧使趙義鎭,竝單付。
兵批,行判書李肇源病,參判尹行直病,參議韓義運入直進,參知朴孝成病,右副承旨愼宜學進。判中樞單金載瓚,僉知單申綋,大護軍李相璜,護軍申絢·李憲琦·崔光泰·韓吉謩,副護軍李光憲·韓耆裕·吳準常·金相順·朴瀗榮·金鎭億,副司直具康·李紀淵·金鍾文·姜必魯·洪大浩,副司果李東永·洪益聞·申冕周·林頤鎭·權偌·李最在·姜俊·金·申淳·尹復誼·洪章燮,北兵使趙華錫,以上竝單付。
以副修撰趙璟鎭牌不進罷職傳旨,傳于尹鼎烈曰,只推。
以慶尙監司金魯敬狀啓,薦新進上柚子,未及成熟,莫重包貢,不能盡誠,惶恐待罪事,傳于尹鼎烈曰,勿待罪事,回諭。
尹鼎烈,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,副修撰趙璟鎭,旣有只推之命,卽爲牌招察任,何如?傳曰,允。
又以魂宮享官意啓曰,忠義沈鐛·李博鉉,今九月十七日九日製,皆當赴擧云。假官一員,令忠勳府依例差出,使之當日入直察任,何如?傳曰,允。
又以兵曹言啓曰,副摠管李馨秀,禁軍別將申鴻周,方帶三所試官,而明日動駕時,還宮間停試事,草記蒙允矣。領軍及侍衛,依例進參後,更爲進去之意,分付,何如?傳曰,允。
又以武一所試官意啓曰,臣所今日柳葉箭·片箭·貫革應射擧子,自陽字半字至霜字半字,合三百八十五人內,三技入格三十五人,二技入格八十人,一技入格九十七人,合二百十二人矣。日暮姑停之意,敢啓。傳曰,知道。
又以武二所試官意啓曰,臣所今日自霜字,柳葉箭·片箭·貫革應射擧子,合爲八百五十四人內,三技入格十三人,二技入格五十四人,一技入格二百六十三人,合爲三百三十人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試柳葉箭·片箭·貫革,自霜字半字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭·片箭·貫革,仍爲試取之意,敢啓。傳曰,知道。
又以武三所試官意啓曰,臣所今日平明開場,而一二所移來擧子捧單數,自文字半字至鳴字,合爲二千三百四十七人矣。先自柳葉箭·片箭·貫革,仍爲試取之意,敢啓。傳曰,知道。
愼宜學,以義禁府言啓曰,明日擧動時,本府都事九員,以各差備進,一員本府入直,而武一二三所禁亂官,無以推移,假都事三員,令該曹口傳差出,以爲分差之地,何如?傳曰,允。
吏曹口傳政事,以趙學濂爲禁府都事,禁府都事李容奎,內資奉事洪耆周相換。
愼宜學,以刑曹言啓曰,今此慶科庭試初試三所,設行於本曹矣。今已撤罷,還接本曹之意,敢啓。傳曰,知道。
魂宮望祭親行敎是時,亞獻官右議政南公轍,終獻官永明尉洪顯周,贊禮禮曹判書金羲淳,典祀官奉常正宋翼淵,宮闈令尙膳安裕福,執禮副司果洪敬謨,執尊副司果柳訸,大祝副校理李沆,祝史副司果金在元,齋郞副司果朴晦壽,盥洗位直講卓瑊,禮曹佐郞李文欽,爵洗位典籍李埴,典籍禹夏哲,亞終獻盥洗位典籍崔仁簡,贊者引儀金學羲,引儀崔日運,謁者兼引儀金光素,兼引儀李尙遵,贊引假引儀金秉始,假引儀李希聃,祭監監察高厚臣·金錫海。
丁丑九月十五日子時,上詣魂宮。望祭親行入侍時,行都承旨金履喬,行左承旨李龍秀,行右承旨徐鼎輔,左副承旨尹鼎烈,右副承旨愼宜學,注書權敦仁,假注書李憲球,別兼春秋鄭基善,記注官曺錫鯤,檢校待敎李鶴秀以次侍立。時至,左通禮跪啓請外辦,上具翼善冠·衮龍袍,乘輿出宣化門,由協陽門·銅龍門·景化門·集禮門·光德門,至延喜門。上降輿入齋室,問安勿爲之事。出榻敎時至,左通禮跪啓請行禮,上具淺淡服出,詣通和殿。贊禮前導入北夾門,陞自東階,詣板位。贊禮跪啓請俯伏哭興再拜興平身,上俯伏哭興再拜興平身,在位者皆俯伏哭興再拜興平身。執禮請行初獻禮,上詣尊所,北向立,執尊者擧羃,宜學酌鬱鬯,履喬以爵受鬱鬯,上詣靈座前,北向立。贊禮跪啓請跪,上跪,履喬奉香,鼎輔奉香爐跪進。贊禮跪啓請三上香,上三上香,履喬奉爵跪進。贊禮跪啓請執爵,上執爵,以授鼎輔,奠于靈座前。贊禮跪啓請俯伏興少退跪,上俯伏興少退跪。大祝進靈座之右,東向跪讀祝訖,上出戶降復位。亞獻官右議政南公轍,終獻官永明尉洪顯周,以次獻爵如儀訖,降復位。贊禮跪啓請上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令納神主如儀,上詣望燎位,大祝祝燎于坎,贊禮跪啓請禮畢,仍導以行,上入齋室,親祭罷後問安勿爲之事。出榻敎上改具翼善冠·衮龍袍,出延禧門乘輿,由光德門·集禮門·景化門·銅龍門·建陽門·協陽門·宣化門還內,問安勿爲之事。出榻敎出標信解嚴,諸臣以次退出。
上在昌德宮。停常參·經筵。
大駕詣毓祥宮入齋室後,世子宮遣宮官問安。答曰,知道。王大妃殿·嘉順宮遣承旨問安。答曰,知道。仍詣宣禧宮入齋室後,內閣·政院·玉堂·藥房口傳問安。答曰,知道。
尹鼎烈啓曰,司僕內乘,來言捲簾,取稟。傳曰,捲三面。
金履喬啓曰,常參·經筵,取稟。傳曰,停。
愼宜學啓曰,大司憲宋穉圭,掌令姜世鷹在外,執義姜世綸,掌令任天常,持平金裕憲試所進去,持平李若愚未署經,監察茶時之意,敢啓。傳曰,知道。
宋冕載啓曰,臣以王大妃殿·嘉順宮問安進去,下直之意,敢啓。傳曰,知道。
傳于宋冕載曰,贈領相奉祀孫崔弘德,參上窠擬入。
傳于尹鼎烈曰,明日當詣慶熙宮,咸興·永興兩本宮衣幣香燭親傳,齋宿處所,以便殿爲之,該房知悉,雲寶劍,今日動駕時,差備仍用。
傳于尹鼎烈曰,明日親傳香處所,以興政堂爲之。
宋冕載啓曰,今日齋宿,承旨當爲備員,而行都承旨金履喬,行左承旨李龍秀,左副承旨尹鼎烈,所當牌招,而拘於廳規,不得請牌,何以爲之?敢稟。傳曰,牌招。
尹鼎烈啓曰,明日大駕詣慶熙宮後,王大妃殿·嘉順宮問安,何承旨進去乎?敢稟。傳曰,同副承旨進去。
傳于尹鼎烈曰,明日出宮門路,以協陽門爲之。
以恭陵碑閣營建時別單,傳于尹鼎烈曰,京畿觀察使李魯益,內下豹皮一令,營裨將前僉正李魯昌,相當職調用,敎鍊官折衝盧仁素,內下弓矢一部,校吏·畫師·工匠等,竝令本道考例施賞。以順陵碑閣營建時別單,傳于尹鼎烈曰,京畿觀察使李魯益,內下豹皮一令,營裨將前郞廳朴長潤,相當職調用,敎鍊官折衝李孝顯,內下弓矢一部,校吏·畫師·工匠等,竝令本道考例施賞。
傳于尹鼎烈曰,恭陵·順陵役處賞格,一人雖兼數事,毋得疊受。
以副修撰趙璟鎭再牌不進罷職傳旨,傳于尹鼎烈曰,只推。
尹鼎烈,以弘文館言啓曰,副修撰趙璟鎭,旣有只推之命,與新除授校理朴台壽,修撰李羲準,副修撰趙民和,一體牌招察任,何如?傳曰,允。
又以禮曹言啓曰,卽接宗廟署所報,則今九月十七日九日製試取時,本署官員,俱爲觀光云矣。依定式,臣曹正郞權,代直後使之赴試之意,敢啓。傳曰,知道。
又以禮曹言啓曰,卽接永禧殿官員所報,則今九月十七日九日製試取時,本殿官員,俱爲觀光云矣。假官依定式,令吏曹,以成均館官員口傳啓下,以爲替直後赴試之地,何如?傳曰,允。
又以兵曹言啓曰,今九月十七日大駕詣慶熙宮,咸興·永興兩本宮衣幣香燭親傳時,何營軍兵隨駕?何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,內外各營入直馬步軍及禁衛營京軍一哨,訓將都領,爲先後廂,禁軍二番爲之,御將率鄕軍一哨,騎士一番留陣,留營置之,可也。
又以兵曹言啓曰,今九月十七日武臣堂上祿試射日次,而慶科庭試武科初試,慕華館訓鍊院俱爲設場,待畢試,以後日退行之意,敢啓。傳曰,知道。
又以武一所試官意啓曰,臣所今日開場,昨日未畢試柳葉箭·片箭·貫革,自稱字半字,仍爲試取之意,敢啓。傳曰,知道。
又以武一所試官意啓曰,臣所今日柳葉箭·片箭·貫革應射擧子,自稱字半字至羽字半字,合八百四十一人內,三技入格五人,二技入格二十五人,一技入格七十五人,合一百五人矣。日暮姑停之意,敢啓。傳曰,知道。
又以武一所試官意啓曰,臣所今日柳葉箭·片箭·貫革應射擧子,自霜字半字至稱字半字,合六百八十人內,三技入格十二人,二技入格六十三人,一技入格七十五人,合一百五十人矣。日暮姑停,而明日則動駕相値,不得設行,待還宮試取之意,敢啓。傳曰,知道。
又以武一所試官意啓曰,臣所明日當爲開場,而動駕相値,待還宮後試取之意,敢啓。傳曰,知道。
又以武二所試官意啓曰,臣昨日未畢試柳葉箭·片箭·貫革,仍爲試取之意,敢啓。傳曰,知道。
又以武二所試官意啓曰,臣所今日柳葉箭·片箭·貫革應射擧子,自翔至制字半字,合爲五百二十五人內,三技入格十二人,二格入格三十八人,一技入格一百七人,合爲一百五十七人矣。日暮姑停之意,敢啓。傳曰,知道。
又以武二所試官意啓曰,臣所今日,自果字,應射擧子合爲七百五十一人內,三技入格二十三人,二技入格五十八人,一技入格一百五十一人,合爲三百三十一人矣。日暮姑停,而明日以動駕相値,不得開場,待還宮後試取之意,敢啓。傳曰,知道。
又以武三所試官意啓曰,臣所今日開場,昨日未畢試柳葉箭·片箭·貫革,自國字,仍爲試取之意,敢啓。傳曰,知道。
又以武三所試官意啓曰,臣所今日柳葉箭·片箭·貫革應射擧子,自文字半字至讓字,四百五十人內,三技入格五人,二技入格十七人,一技入格五十七人,合爲七十九人矣。日暮姑停,而明日則動駕相値,不得設行,而待還宮試取之意,敢啓。傳曰,知道。
愼宜學,以義禁府言啓曰,明日擧動時,各差備都事,當爲備員,而本府都事,皆爲赴擧,假都事七員,令該曹口傳差出,以爲分排之地,何如?傳曰,允。
又以義禁府言啓曰,明日九日製時,本府都事皆爲赴擧,武都事一員,本府入直,而當直入直都事,回公都事及武一二三所禁亂都事,無以推移,假都事五員,令該曹口傳差出,以爲分排之地,何如?傳曰,允。
丁丑九月十六日辰時,大駕詣毓祥宮。延祜宮·宣禧宮·藏譜閣展拜擧動入侍時,行都承旨金履喬,行左承旨李龍秀,左副承旨尹鼎烈,右副承旨愼宜學,同副承旨宋冕載,記事官權敦仁·李寅泰,記注官曺錫鯤,別兼春秋鄭基善,檢校待敎李鶴秀以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金蓍根,副提調金履喬進前曰,早朝勞動,聖體,若何?上曰,一樣矣。仍出協陽門,降輿乘輦,由肅章門·進善門,出敦化門,至毓祥宮大門外,降輦乘輿,入齋室。問安勿爲之。出榻敎少頃,上詣版位,行再拜禮,仍入室奉審,仍詣延祜宮,行再拜禮,入室奉審如上儀,展拜後問安勿爲之。出榻敎通禮跪啓外辦,上乘輿至宣禧宮,入齋室。問安勿爲之。出榻敎少頃,詣版位,行再拜禮,入室奉審,還御齋室。有頃,通禮跪啓外辦,上乘輿,出宮大門外,降輿乘輦,至彰義宮西門,降輦乘輿,入齋室。問安勿爲之。出榻敎詣藏譜閣,百官行禮,置之。出榻敎詣版位,行四拜禮,又奉審如禮。通禮跪啓外辦,上乘輿,出宮大門外。通禮跪啓降輿乘輦,上降輿乘輦。命書傳敎曰,右副承旨,詣懿昭廟,奉審以來。仍進發由敦化門·進善門·肅章門,至協陽門降輦所,降輦乘輿,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
衣幣香祝親傳後,內閣·政院·玉堂·藥房口傳問安。答曰,知道。世子宮遣宮官問安。答曰,知道。王大妃殿·嘉順宮遣承旨問安。答曰,知道。還內後,內閣·政院·玉堂·藥房口傳問安。答曰,知道。
尹鼎烈啓曰,司僕寺內乘,來言捲簾,取稟。傳曰,捲三面。
金履喬啓曰,明日常參·經筵,取稟。傳曰,停。
愼宜學啓曰,大司憲宋稚圭,掌令姜世鷹在外,執義姜世綸,掌令任天常,持平金裕憲試所進去,持平李若愚未署經,監察茶時之意,敢啓。傳曰,知道。
金履喬啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢啓。傳曰,當次人受點,後日次待令。
宋冕載啓曰,臣以王大妃殿·嘉順宮問安進去,下直之意,敢啓。傳曰,知道。
金履喬啓曰,判義禁朴崙壽,除拜後過三日不爲出肅,依定式推考警責,仍卽牌招察任,何如?傳曰,允。
備薦,以朴綺壽爲東萊府使。
傳于金履喬曰,藝文提學,卽爲牌招。
金履喬啓曰,藝文提學金羲淳牌不進推考傳旨,今方捧入,而九日製命下之後,如是違牌,事甚未安,更爲牌招,何如?傳曰,違牌勿爲呼望。
傳于李龍秀曰,左承旨持此御題,與藝文提學,偕往泮宮,試取以來。
傳于金履喬曰,直提學李存秀,檢校待敎朴宗薰·李鶴秀,試官差下,卽爲牌招,使之同參考試。
傳于金履喬曰,承旨·入直閣臣,兵曹·摠府入直堂上,試官差下,入直玉堂·春坊,別兼春秋·上注書,兵曹郞廳,對讀官差下。
尹鼎烈,以備邊司言啓曰,科場之不嚴,莫近來若,而雖以今番言之,聽聞所及,歷屢日不勝其喧聒,傳言雖難一一準信,而爲試官者,若能存心於嚴科場之道,則寧有是也?以今積弊,一時試官,難責其遽皆矯正,而禁其太甚,亦不能爲,一任抛置,以致雜亂之至此,八方多士,始爲觀光而來,終皆失望而歸,此而置之,其可曰國有法綱?文一二三所上試官,竝施譴削之典,諸試官竝罷職,當該禁亂官,捧現告,令該府拿問處之,何如?傳曰,允。
尹鼎烈啓曰,武三所監試官行大司諫金銑,因備邊司草記,纔已削職矣。司諫姜浚欽,正言姜斗煥在外,獻納南吉寬武一所進去,正言韓兢裕武二所進去,無進參之員,大司諫未差之代,政官牌招開改差出,待下批牌招,進參之地,何如?傳曰,允。
又以兵曹言啓曰,本曹正郞洪勝圭,身病猝重,屢度呈狀乞遞,宿衛重地,不可久曠,今姑改差,何如?傳曰,允。
有政。吏批,判書李好敏牌不進,參判李存秀進,參議權丕應牌不進,右副承旨愼宜學進。啓曰,小臣獨政未安,何以爲之?敢稟。傳曰,仍爲之。以宋穉圭爲承旨,朴宗珩爲大司諫,柳訸爲校理,洪敬謨爲副修撰,李相璜爲左賓客,李瀅夏爲兼文學,趙經鎭爲兼司書,趙鍾永爲左尹,申在明爲兵曹參判,李肇源爲弘文提學,申絢爲同經筵,金履載爲觀象監提調,李潞爲兵曹正郞,李馨秀爲翼陵令,李度憲爲南部令,南石老爲活人別提,李羲路爲繕工奉事,趙萬永爲南學敎授,金載瓚爲宗廟都提調,金載瓚爲景慕宮都提調,金載瓚爲禁衛都提調,金載瓚爲司僕提調,東萊府使單朴綺壽,通訓今加通政加資事承傳,兼養賢主簿單李憲祚,左賓客單金羲淳,右賓客李相璜。
兵批,行判書李肇源病,參判未差,參議韓義運病,參知朴孝成入直進,左副承旨尹鼎烈進。同知單南履翼,副護軍尹久東,副司正安仁,以上竝單付。
以校理朴台壽,修撰李羲準,副修撰趙民和·趙璟鎭牌不進罷職傳旨,傳于金履喬曰,只推。
金履喬,以弘文館言啓曰,修撰李羲準,副修撰趙璟鎭,旣有只推之命,竝卽牌招察任,何如?傳曰,允。
又以成均館大司成意啓曰,今日九日製設行事,命下矣。臣於早朝,進詣泮宮,則儒生輩,竝已入場,彌滿於明倫堂·丕闡堂兩所,臣以御題頒下前,徑先入場,事理不當之意,屢加曉諭,而慢不聽從,揮出不得,不能先期察飭,致此雜亂之弊,臣方惶恐待罪,而擧子之在場者外,徊徨門外,連續道上者,又不可勝計,雖通明倫·丕闡兩所,萬無容接之望,何以爲之?敢稟。傳曰,勿待罪,下輦臺下,設布帳爲之。
又以武一所試官意啓曰,臣所今日開場,昨日未畢試柳葉箭·片箭·貫革,自羽字半字,仍爲試取之意,敢啓。傳曰,知道。
又以武二所試官意啓曰,臣所昨日未畢試柳葉箭·片箭·貫革,自制字,仍爲試取之意,敢啓。傳曰,知道。
又以武一所試官意啓曰,臣所今日柳葉箭·片箭·貫革應射擧子,自羽字半字至文字半字,合六百二十人內,三技入格七人,二技入格三十七人,一技入格一百十三人,合一百五十七人矣。日暮姑停之意,敢啓。傳曰,知道。
又以武二所試官意啓曰,臣所今日,自制字至唐字,應射擧子合爲七百五十人內,三技入格四人,二技入格四十五人,一技入格一百四人,合爲一百五十三人矣。柳葉箭·片箭·貫革,今已畢試,講書兼鐵箭,鱗次試取,而元防牌外,加設兩防牌之意,敢啓。傳曰,知道。
又以武三所試官意啓曰,臣所今日開場,而昨日未畢試柳葉箭·片箭·貫革,自伐字,仍爲試取,而未試取擧子,數甚太多,殿試日字迫近,限內出榜無路,故柳葉箭·片箭·貫革,雖未畢試,而一邊鐵箭,竝爲試取之意,敢啓。傳曰,知道。
又以武三所試官意啓曰,臣所今日柳葉箭·片箭·貫革應射擧子,自伐字至道字,五百人內,三技入格三十八人,一技入格六十五人,合爲一百三人,而鐵箭入格十七人矣。日暮姑停之意,敢啓。傳曰,知道。
又以武一二所試官意啓曰,三所加設後杓試數爻,三分試取之意,自兵曹節目啓下矣。今此三所加設,在於一二所開場三四日之後,則擧子移送,多寡不一矣。各所杓試數爻,亦從其多寡,分數試取,然後可無斑駁向隅之歎,更令該曹較量各所捧單子數,初試額數,分排試取之意,敢啓。傳曰,知道。
又〈以〉兵曹言啓曰,武科初試三所加設後取人之數,三分試取事,原節目中改付標啓下,而今因試所草記,擧子移送,多寡不一,各所初試數爻,分數試取,然後可無斑駁向隅之歎,更令該曹較量各所捧單之數,額數分排試取事,命下矣。問其各所捧單之數,則一所爲五千一百餘人,二所爲四千五有餘人,三所爲二千八百餘人云。一所取三百二十人,二所取三百人,三所取一百八十人,則實合裒益之道,可無多寡不均之歎,依此擧行之意,分付試所,原節目中,以此改付標啓下,何如?傳曰,允。
又以兵曹言啓曰,翊衛司翊贊韓復衍,洗馬尹善用,素患痰癖之症,近益添劇,時月之內,萬無供職之望,呈狀乞遞,宣傳官申從鎬·李煥奎呈狀內,今九月初九日瑞蔥臺試射時,得蒙直赴殿試之恩典,所帶之職,依例遞改云。申從鎬·李煥奎所帶之職,係是南行窠,不可仍帶,竝改差,何如?傳曰,允。
又以都摠府言啓曰,副摠管柳相亮,以禁衛中軍,本營騎士都試試取事,南別營晝仕出去之意,敢啓。傳曰,知道。
又以兵曹言啓曰,明日動駕時,武科初試設場,依前停試,試官禁軍別將申鴻周,副摠管李馨秀,依例隨駕,還宮後更爲進去之意,分付,何如?傳曰,允。
又以摠戎廳言啓曰,北漢禁衛營字內城堞頹圮處,自該府,九月初七日始役,今日畢築之意,敢啓。傳曰,知道。
又以禁衛營言啓曰,騎士都試時優等人,別單書入之意,敢啓。傳曰,知道。
右議政南公轍箚子,伏以九日製試取有命,召牌儼臨,而臣自昨日陪班罷後,忽得寒感,歸卽委席,終日呻囈,夜又寒熱交作,咳喘苦劇,頭目疼眩,不得交接,雜試藥物,終未差效。見今症形奄奄,實無觸風動作之勢,鑾蹕方戒,而甘犯闕禮之罪,緣臣之故,又使京外多士,徊徨泮門,未卽設場,悚惶之極,若添一症。凡於應製考試,文衡若有實故,則提學替膺,自是已例,玆敢略具短箚,猥陳實狀。伏乞聖明,亟賜變通,俾試事無滯,仍勘臣瀆撓之罪,以安私分,千萬幸甚。取進止。答曰,省箚具悉卿懇。愼節奉慮,科試未參何傷?卿其勿辭,安心調理。仍傳于愼宜學曰,此批答,遣史官傳諭于右議政。
丁丑九月十七日辰時,上詣慶熙宮。咸興·永興兩本宮衣幣香燭親傳香入侍時,行都承旨金履喬,行左承旨李龍秀,左副承旨尹鼎烈,右副承旨愼宜學,同副承旨宋冕載,記事官權敦仁·李寅泰,記注官曺錫鯤,別兼春秋鄭基善,檢校直閣鄭元容以次詣閤,侍立。鼓三嚴,通禮跪啓外辦,上具翼善冠·衮龍袍,乘輿出宣化門,藥房提調金蓍根,副提調金履喬進前奏曰,早朝勞動,聖體,若何?上曰,一樣矣。至協陽門外,通禮跪啓請降輿乘輦,由肅章門·進善門·敦化門,仍進發由鍾閣前路,入興化門,至廣達門外。通禮跪啓請降輦乘輿,由顯謨·興泰門,詣興政堂後。問安勿爲事。出榻敎親傳香,西向立,通禮啓請跪,上跪,龍秀·元容·李光文對擧,以授禮曹判書金羲淳,羲淳跪受,以授執事官,奉于彩輿,祭品亦盛於紅皮籠,奉于架子以出。左右通禮導上,詣祗迎位,行祗迎禮後,羲淳傳香,閣臣光文陪輿以出。上入小次,少頃,通禮跪啓請降輿乘輦,仍由建明門·興化門,進發詣敦化門,至協陽門外。通禮跪啓請降輦乘輿,入協陽門,命出標信解嚴。還內,諸臣以次退出。
上在昌德宮。停常參·經筵。
李龍秀啓曰,明日常參·經筵,取稟。傳曰,停。
尹鼎烈啓曰,大司憲未差,執義姜世綸,掌令任天常,持平金裕憲試所進去,掌令姜世鷹在外,持平李若愚未署經,監察茶時之意,敢啓。傳曰,知道。
李龍秀啓曰,行左副承旨徐鼎輔,今日不爲仕進,卽爲牌招,何如?傳曰,允。
尹鼎烈啓曰,判義禁朴崙壽,旣入闕中,不爲肅謝,直爲出去,事甚未安,推考,何如?傳曰,允。
李龍秀啓曰,臣與藝文提學金羲淳,偕往泮宮,九日製儒生試取,則收券爲一萬五百二張矣,捧入之意,敢啓。傳曰,知道。
傳于李龍秀曰,科次入侍。
傳于李龍秀曰,九日賦居首三下一幼學白東奎,直赴殿試,之次三下幼學柳,直赴會試,幼學權用植給二分,都鼎珪給一分,幼學趙英植等六人,令該曹考例施賞。
傳于愼宜學曰,吏戶禮兵換房。
李龍秀啓曰,新除授行左承旨宋穉圭,時在公淸道懷德地,斯速乘馹上來事,下諭,何如?傳曰,許遞,前望單子入之,待下批牌招察任。
愼宜學啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,趙萬元落點。
尹鼎烈啓曰,武三所監試官朴宗珩牌不進罷職傳旨,今方捧入,而試所無進參之員,不得開場,何以爲之?敢稟。傳曰,更爲牌招,違牌勿爲呼望。
以監試官朴宗珩牌不進罷職傳旨,傳于尹鼎烈曰,只推。
以吏曹參議權丕應牌不進罷職傳旨,傳于愼宜學曰,只推。
以修撰李羲準,副修撰趙璟鎭牌不進罷職傳旨,傳于李龍秀曰,只推。
以慶尙監司金魯敬狀啓,永川郡守朴宗稷,善山府使洪世周,慶山縣監成近默,開寧縣監金幼淳,昌寧縣監李魯復,山淸縣監南履愚,咸昌縣監金熙臣,英陽縣監閔致秉,金山郡守金炳文,晉州牧使李靖會受由上京,秋務政殷,此時曠官,誠極可悶,令該曹催促,卽速下送事,傳于愼宜學曰,令該曹催促下送。
李龍秀,以弘文館言啓曰,修撰李羲準,副修撰趙璟鎭,旣有只推之命,與新除授校理柳訸,副修撰洪敬謨,一體牌招察任,何如?傳曰,允。
尹鼎烈,以兵曹言啓曰,今九月二十一日王世子入學慶科庭試別試武科訓鍊院命官殿試時,直赴殿試應試人,別單書入之意,敢啓。傳曰,知道。
又以兵曹言啓曰,回榜人之京以別單,外以狀聞後,加一資成給花牌,自是定式,而鐵山居武科回榜人通政崔仁大,居在鄕曲,未諳規例,不由監營,直受花牌次上京之路,中間得病,使其子命勳持紅牌及三式戶籍,來訴臣曹,故考諸榜目,則今年回榜,果爲的實,揆以法例,事當還下送,自本道狀聞後擧行,而仁大今年爲八十六歲,往來之際,自費日字,回榜老人之事,有不可遲延,特爲拔例成給花牌,以爲優老之地,何如?傳曰,允。
又以兵曹言啓曰,同知中樞府事洪光一,文臣兼宣傳官林顔喆,除授在外,過限未上來,竝改差,何如?傳曰,允。
又以武一所試官意啓曰,臣所今日平明開場,昨日未畢試柳葉箭·片箭·貫革,自邇字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭與講書,自黃字,仍爲試取之意,敢啓。傳曰,知道。
又以武一所試官意啓曰,臣所今日柳葉箭·片箭·貫革應射擧子,自邇字至王字,合三百五十人內,三技入格十三人,二技入格十七人,一技入格五十一人,自開場日至今日,三技入格二百三十四人,二技入格四百十人,一技入格四百九十九人,前後入格,合爲一千一百四十三人矣。柳葉箭·片箭·貫革,今已畢試,鐵箭自天字,仍爲試取,而兼行捧講之意,敢啓。傳曰,知道。
又以武二所試官意啓曰,臣所今日自天字至玄字,應講與鐵箭擧子,合爲一百五十人內,兩技入格十九人矣。日暮姑停之意,敢啓。傳曰,知道。
又以武三所試官意啓曰,臣所今日開場,昨日未畢試柳葉箭·片箭·貫革·鐵箭,自垂字,仍爲試取,而元防牌外,加設一防牌試取之意,敢啓。傳曰,知道。
又以訓鍊都監言啓曰,今此王世子入學慶科庭試別試武科殿試時,本局將校·軍兵及武藝廳中,直赴殿試會試應試應頉之類,竝別單書入之意,敢啓。傳曰,知道。
又以御營廳言啓曰,今九月二十一日王世子入學慶科庭試別試武科殿試時,本廳將校中直赴應試人,別單書入之意,敢啓。傳曰,知道。
又以御營廳言啓曰,本廳騎士都試時,各技優等人,別單書入之意,敢啓。傳曰,知道。
又以刑曹言啓曰,北兵營審藥李彦逵,發關促來,照律定配事,前已修啓蒙允,而李彦逵今纔押來矣。謹按律文,則大明律制書有違條有曰,凡奉制書有所施行而違者,杖一百,同律有曰,供奉御用之物,不如法者加二等,李彦逵杖一百罪,加二等決杖七十後,公淸道淸州牧,徒一年半定配所,卽爲押送之意,敢啓。傳曰,知道。
又以刑曹言啓曰,統長黃大呂手本內,闕直之武藝別監梁興孫,令攸司科治事,傳曰,如此無嚴之習,不可尋常處之,令訓將嚴棍二十度後,移法司刑配,以杜後弊事命下,而罪人梁興孫,自訓局嚴棍後,移送臣曹矣。興孫嚴刑一次後,全羅道長城府定配所,卽爲押送之意,敢啓。傳曰,知道。
又以義禁府言啓曰,卽接月令醫員金相羲手本,則時囚罪人宋欽大,寒痰挾食,轉成泄瀉,度數頻數,食飮全却,李光承處冷之餘,食飮重滯,已成關格,氣息奄奄,李氣浩素患毒痁,猝然復發,寒熱交作,症形危惡云,罪人病勢如此,則一邊保放,一邊草記,曾有定式矣。宋欽大·李光承·李氣浩,竝保放之意,敢啓。傳曰,知道。
丁丑九月十八日辰時,上御熙政堂。科次入侍時,行右承旨李龍秀,記事官李寅泰,記注官曺錫鯤·李衡柱,藝文提學金羲淳,讀券官都承旨金履喬,直提學李存秀,檢校待敎朴宗薰,左副承旨尹鼎烈,右副承旨愼宜學,檢校直閣鄭元容,檢校待敎李鶴秀,兵曹參知朴孝成,對讀官校理李沆,修撰兪應煥,司書李光正,別兼春秋鄭基善,注書權敦仁以次進伏訖。羲淳曰,今番鄕儒甚多,故十五張加選以入矣。上曰,只取十張,對讀官自下先入。敦仁·基善以次進前,讀奏訖,上曰,書等,可也。羲淳曰,三下諸券中,當書一字,而其下書次上乎?上可之。羲淳以次書等訖,上曰,承旨坼奏封內,可也。龍秀以次讀奏訖,上曰,賞格出去後,考例爲之。仍命退出,諸臣以次退出。
上在昌德宮。停常參·經筵。
夜五更,月暈。
李龍秀啓曰,明日常參·經筵,取稟。傳曰,停。
又啓曰,玉堂備員間,視事頉稟之意,敢啓。傳曰,知道。
尹鼎烈啓曰,大司憲趙萬元,掌令姜世鷹在外,執義姜世綸,掌令任天常,持平金裕憲試所進去,持平李若愚未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
愼宜學啓曰,兵曹參判申在明,左尹趙鍾永,除拜後過三日不爲出肅,竝依定式推考警責,仍卽牌招察任,何如?傳曰,允。
傳于李龍秀曰,入格儒生待令。
傳于李龍秀曰,入格儒生入侍。
傳于愼宜學曰,承旨有闕之代,鄭元容差下。
以校理柳訸,副修撰趙璟鎭·洪敬謨牌不進罷職傳旨,傳于李龍秀曰,只推。
以修撰李羲準牌不進罷職傳旨,傳于李龍秀曰,只推。
愼宜學啓曰,卽者副校理李沆,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
尹鼎烈,以備邊司言啓曰,冬至兼謝恩使拜表期日不遠,正使韓致應,依例判中樞府事單付,口傳下批之意,分付該曹,何如?傳曰,允。
兵曹,判中樞府事單韓致應。
李龍秀,以侍講院言啓曰,新除授兼文學李瀅夏,兼司書趙經鎭,除拜屢日,尙不出肅,卽爲牌招察任,何如?傳曰,允。
又以禮曹言啓曰,今九月二十一日王世子入學慶科庭試文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之,而處所,以何處擧行乎?敢稟。傳曰,親臨磨鍊,處所以仁政殿爲之。
又以禮曹言啓曰,卽接安義幼學李師燁所志,則以爲,同姓七寸姪敏欽,嫡妾俱無子,以其同姓六寸弟光希第二子英華,欲爲繼後,諸族相議完定,而未及禮斜之前,兩邊父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,而門長李師燁所訴旣如此,依定式李光希第二子英華,立爲李敏欽之後,何如?傳曰,允。
又以禮曹言啓曰,卽接龍岡幼學鄭益成所志,則以爲,同姓二十三寸姪德喬,嫡妾俱無子,以其同姓二十二寸兄德濟第四子道煥,欲爲繼後,諸族相議完定,而未及禮斜之前,德喬夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,而門長鄭益成所訴旣如此,依定式鄭德濟第四子道煥,立爲鄭德喬之後,何如?傳曰,允。
尹鼎烈以武一二三所試官意啓曰,一二三所未試取擧子之數,尙此夥然,會試日字,只隔二日,勢難畢試,臣等稽緩之罪,萬萬悚惶,而雖連加董飭,二十一日會試前,實無出榜之道,何以爲之?敢啓。傳曰,殿試日字退定。
又以兵曹言啓曰,因武一二三所啓辭,未試取擧子,尙此夥然,二十一日會試前,實無出榜事,殿試日字退定事,命下矣。武殿試吉日,令日官崔福基推擇,則今月二十八日爲吉云,以此日設行,在前如此之時,有文殿試原定日設行,文武放榜則亦爲退定,同日設行之例,放榜日字,令該曹更爲推擇擧行,何如?傳曰,允。
又以武一所試官意啓曰,臣所今日平明開場,鐵箭自歲字半字,仍爲試取,而兼行捧講之意,敢啓。傳曰,知道。
又以武一所試官意啓曰,臣所今日鐵箭應射擧子,自天字至歲字半字,合一千三百九十人內,入格三十七人,講入格一百十六人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,自列字講書及鐵箭,仍爲試取之意,敢啓。傳曰,知道。
又以武二所試官意啓曰,臣今日自黃字至列字半字,捧講及鐵箭應射擧子,合爲六百二十八人內,兩技入格六十七人,一技入格四十二人,合爲一百九人矣。日暮姑停之意,敢啓。傳曰,知道。
又以武三所試官意啓曰,臣所今日平明開場,而昨日未畢試柳葉箭·片箭·貫革·鐵箭,自伏字,仍爲試取之意,敢啓。傳曰,知道。
又以武三所試官意啓曰,臣所今日柳葉箭·片箭·貫革·鐵箭應射擧子,自垂字至臣字,四百五十人內,三技入格五十八人,一技入格九十三人,合爲一百五十一人,而鐵箭入格五十五人矣。日暮姑停之意,敢啓。傳曰,知道。
愼宜學,以吏曹言啓曰,因慶尙監司金魯敬狀啓,受由上京守令及觀光上京守令,令該曹催促下送事,批旨內,令該曹催促下送事,命下矣。晉州牧使李靖會,永川郡守朴宗稷,慶山縣令成近默,山淸縣監南履愚,咸昌縣監金熙臣,今方下去云,善山府使洪世周,開寧縣監金初淳,昌寧縣監李魯俊,金山郡守金炳文,俱以爲入格慶科初試,殿試後下去云,英陽縣監閔致秉,方在京畿驪州地,故行關本營,催促下送之意,敢啓。傳曰,知道。
尹鼎烈,以兵曹言啓曰,今九月二十日文臣朔試射日次,而慶科庭試武科初試,慕華館·訓鍊院,俱爲設場,姑未出榜,故試官望,不得擬入之意,敢啓。傳曰,知道。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
又以備邊司言啓曰,卽見京畿監司李魯益所報,則以爲,本道常賑穀,昨冬磨勘後實摠,僅爲一萬六千四百九十二石,而各邑加下,恰爲一萬一千四百二十一石,以若實摠,計除加下,則非但所餘無幾,顧今萬餘石元穀,不過數三年支用,移此充彼,其勢末由,外此雖有四萬石夏穀,一道麰摠,只此而已,種子分給,猶患不足,則亦難以此折報,他道所在常賑穀折米,限二萬石特許移劃,以報加下,以裕經用爲辭矣。諸處常賑,皆患不敷,他道移劃,有難議到,就本衙門見在麰摠中,準加下使之折報,實爲方便之道,以此分付,夏穀種子,如患不足,以道內某樣穀中,從便換錄後,收成冊報司之意,竝爲分付,何如?傳曰,允。
又以備邊司言啓曰,卽見水原留守林漢浩所報,則以爲,本營句管各道穀停未捧及貿蔘給代見縮耗一千二百八十一石,及關西移劃江都添餉米耗一千石見縮條,合二千二百八十一石,依昨年例準數代劃爲辭矣。停未捧及貿蔘代之見縮者,此是逐年以某樣穀隨報劃給者也,今年則以嶺南右兵營軍餉米耗中五百石,左兵營山城穀耗中折米七百八十二石劃給,而關西移劃之見縮者,以各道加分耗中劃給之意,前已稟定,而加分之添數,到處爲弊,以湖南私備米會錄耗中一千石,逐年劃給,使之作錢支用事,分付,何如?傳曰,允。
又以備邊司言啓曰,卽見公淸監司權常愼所報,則以爲,常賑穀所餘,爲一萬三千五百餘石,無以支一年之用,而雜穀之互換作米,民邑受弊,不一其端,且今詳定不足與各樣應下,殆近一萬五千石,而實無塗抹之路,無論某衙門穀,折米限三萬石移作常賑,以爲繼用爲辭矣。本道常賑,今幾垂盡,不可不添劃,而他衙門穀,亦皆不敷,無以優劃,本司句管戊午穀中折米四千三百七十六石,均廳句管補還加錄添還移轉軍作等穀折米五千六百二十四石,合一萬石,姑先移劃,以爲支用之地,何如?傳曰,允。
又以備邊司言啓曰,卽見全羅監司金敎根所報,則以爲,唐津縣古今島,以海防重地,設鎭以來,未有防軍給代,而所附兩島屬邑之後,尤患民少軍多,將見鎭不爲鎭,依他鎭例,戰船防軍水軍糧,特爲區劃爲請矣。本鎭事勢之不可不及今矯捄,誠如報辭,而防軍給代之結錢區劃,今難遽許,本道私備穀耗之以關西餉耗代,移劃華城後餘石者中折米一百九十石,特爲劃給,以爲永久捄弊之地,何如?傳曰,允。
吏曹參判李存秀疏曰,伏以日前賓筵,以臣爲宣惠廳提調,臣於是惶愧隕越,不知措躬之所。夫惠局之爲國重任,與度支相爲輪翼,國計之損益,民生之休戚,莫不權衡於是,而大農之經用不足,則亦有時乎緩急相須,惠局之爲國家財貨之源,有如是矣。近年以來,法紀日壞,奸弊日滋,郡縣惟正之賦,動致愆期,漁鹽元定之稅,歲益告縮,內而各貢之支給漸窘,外而諸道之儲積亦空,昔則猶有數年之積,今則一年之入,不能當一年之出,恤恤若朝不謀夕。臣雖未能詳本廳事實,而其匱罄哀痛,有識憂歎之狀,臣亦聞之稔矣,此時此任,必得來聰明彊嚴有心計識治體者,委以畀之,然後方可以鋤櫛弊源,整頓墜典,使京外俱裕,民國無憂,復還昔日之惠局,豈可比論於尋常有司之職哉?臣本歇後儱憒,不識事務,雖家人産業,尙患七顚八倒,將何以承當此掌一國金穀之任哉?左右揣量,冒膺無望,略控短龥,仰瀆崇聽。伏乞聖明,俯垂諒察,收還臣惠局提擧之命,俾重務毋曠,微分獲安,不勝幸甚。臣無任云云。答曰,省疏具悉。卿其勿辭行公。
副校理李沆疏曰,伏以臣之偏母,貞疾到老益痼,居常寧日恒少,臣終鮮兄弟,獨自扶將,離側供仕,實無其望,而臣於數載居外之餘,獲縻館銜,義重叨謝,忱伸戀結,持被儤直,間亦數遭,而自顧情私,實難堪抑。此際又接家信,則病母近因遇冷之候,又冒外感之氣,諸症隨添,委頓床笫,藥餌調護,正須臣躬檢,而替出無期,按住不得,陳章仰籲,徑出禁扄。伏乞聖慈,俯垂鑑諒,亟遞臣職,以便救護,因治臣擅離之罪,以肅朝綱焉。臣無任云云。答曰,省疏具悉。爾其勿辭救護。
丁丑九月十九日辰時,上御熙政堂。入格儒生入侍時,右副承旨尹鼎烈,記事官權敦仁,記注官安亨鎭·李衡柱以次進伏,儒生幼學白東奎·柳·權用植·都鼎珪·趙英植·洪運珠,進士趙書淳,幼學林錫一·宋廷龍以次列立堂下訖。鼎烈曰,儒生入格者十人,而幼學柳弘逵,以身病,未及來待云矣。上命儒生以次入侍,東奎進前奏職姓名,上命退。等以次進前,各奏職姓名訖,鼎烈曰,頒賞行禮矣。引儀唱四拜施賞,儒生行拜禮訖,上命諸儒生先退,東奎等退出。上曰,庭試唱榜,在何日乎?鼎烈曰,今二十八日矣。因命退,承史以次退出。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
尹鼎烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭元容啓曰,大司憲趙萬元,掌令姜世鷹在外,執義姜世綸,掌令任天常,持平金裕憲試所進去,持平李若愚未署經,監察茶時之意,敢啓。傳曰,知道。
尹鼎烈啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐鼎輔曰,檢校待敎李鶴秀,馳詣華寧殿,奉審摘奸,健陵·顯隆園,一體奉審以來。
備忘記,北虞候鄭來鴻,羅勝萬戶尹佑成下直,各長弓一張,長箭一部,片箭一部,筒兒一箇賜給。
傳于李龍秀曰,崔弘德無薦云,日後遷轉時,依宣薦,勿拘通融。
傳于李龍秀曰,吏戶換房。
徐鼎輔啓曰,副應敎未差,副校理李沆受由,玉堂上下番俱空,事甚未安。應敎金學淳,校理韓用儀·柳訸,副校理任百禧,修撰兪應煥·李羲準,副修撰洪敬謨·趙璟鎭,竝卽牌招,以爲推移入直之地,何如?傳曰,允。
以校理韓用儀·柳訸,修撰兪應煥·李羲準,副修撰洪敬謨·趙璟鎭牌不進罷職傳旨,傳于徐鼎輔曰,只推。
傳于徐鼎輔曰,明日出宮門路,以協陽門爲之。
禮曹,來十一月初六日行景慕宮冬享大祭,親祭,取稟。奉敎恭依。
徐鼎輔啓曰,讀券官金祖淳·李晩秀·朴宗慶·金履載·趙鍾永牌不進,更爲牌招,對讀官權丕應·朴周壽·洪敬謨·趙經鎭·李翊會·李光正牌不進,金學淳陳疏入啓,無以備員受點,更爲擬入,何如?傳曰,允。
以對讀官權丕應·朴周壽·洪敬謨·趙經鎭·李翊會·李光正牌不進罷職傳旨,傳于徐鼎輔曰,只推。
徐鼎輔啓曰,對讀官趙萬永·李應奎牌不進,無以備員受點,改付標以入,何如?傳曰,允。
傳于徐鼎輔曰,違牌讀券官望,更爲擬入。
傳于徐鼎輔曰,讀券官如有違牌,勿爲呼望。
傳于李龍秀曰,前大司憲宋穉圭疏批,令地方官傳諭。
徐鼎輔,以內醫院都提調·提調意啓曰,駞酪粥,自十月初一日當爲封進,依前例擧行事,預爲分付司僕寺之意,敢啓。傳曰,知道。
尹鼎烈,以兵曹言啓曰,明日殿座時,侍衛禁軍等,別將當爲率領,而禁軍別將申鴻周,以武科初試試官進去矣。一番內禁衛將李儒秀,使之兼別將,依例擧行之意,敢啓。傳曰,知道。
徐鼎輔,以禮曹言啓曰,大小科陳試人,草記許赴事,曾有定式矣。丁卯九月庭試初試入格儒生生員趙萬運,辛未九月應製入格直赴會試儒生生員徐有民,俱以應頉,依例陳試矣,竝令許赴於今此庭試殿試之意,分付,何如?傳曰,允。
又以禮曹言啓曰,卽接四館所牒呈,則辛未七月秋到記殿講入格直赴會試儒生進士申大應,丁丑八月秋到記殿講入格直赴會試儒生幼學鄭駿容·金人柱,俱以講經生,兼爲製述,而申大應則間因遭故,癸酉增廣,依例陳試,竝於今番,從願許赴事報來矣。今番殿試,旣兼會試,進士申大應等三人,依例許赴之意,分付,何如?傳曰,允。
又以禮曹言啓曰,今九月十七日九日製入格幼學白東奎,直赴殿試,幼學柳,直赴會試事,命下矣。白東奎直赴於今此庭試殿試,柳則今番殿試,旣兼會試,依例許赴之意,分付,何如?傳曰,允。
又以禮曹言啓曰,因兵曹草記,武科殿試,退定於今月二十八日,放榜日字,令該曹更爲推擇擧行事,允下矣。庭試文武科放榜吉日,令日官池景弼推擇,則來十月初四日辰時爲吉云,以此日時擧行,何如?傳曰,允。
尹鼎烈,以都摠府言啓曰,副摠管柳相亮,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以武一所試官意啓曰,臣所今日平明開場,鐵箭自羽字半字,仍爲試取,而兼行捧講之意,敢啓。傳曰,知道。
又以武一所試官意啓曰,臣所今日鐵箭應射擧子,自歲字半字至羽字半字,合二千一百四十人內,入格一百五十人,講入格一百十人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試捧講及鐵箭,自律字,仍爲試取之意,敢啓。傳曰,知道。
又以武二所試官意啓曰,臣所今日,自張字至歲字半字,捧講·鐵箭應射擧子,合爲六百五十八人內,兩技入格八十二人,一技入格一百二十三人,合爲二百五人矣。日暮姑停之意,敢啓。傳曰,知道。
又以武三所試官意啓曰,臣所今日平明開場,昨日未畢試柳葉箭·片箭·貫革·鐵箭,自賓字,仍爲試取之意,敢啓。傳曰,知道。
又以武三所試官意啓曰,臣所今日,柳葉箭·片箭·貫革應射擧子,自伏字至率字四百人內,三技入格五十一人,一技入格十二人,合爲六十三人,而鐵箭入格八十一人矣。日暮姑停之意,敢啓。傳曰,知道。
又以備邊司言啓曰,頃因江華留守所報,該府城樓水門行宮別館諸處,修築物力,以本營年例,劃來嶺·完營貿來條中五百石許劃之意,草記行會矣。卽見該留守金相休所報,則以爲,諸處修葺,工役甚鉅,劃下財力,太半不足,已貸用未報者,又爲千餘金,不可不趁今充補,而以今錢穀,無處着手。以本府戶東庫腐傷木十一同發賣錢五百兩零之留置者,及嶺·完營貿米條餘數一百五十石,特爲稟旨劃下,俾充貸用之數,而至於腐傷木發賣十一同還充之方,以本庫發賣原木分年充上條還耗五百石,加一年取耗還充爲辭矣。所劃財力,旣不相當,則不可不加數劃給,俾完其役,貿米所餘一百五十石,腐傷木發賣錢五百兩零,竝依所請許劃,本木還充之方,餉穀分劃中加一年取耗還充,亦依報辭施行事,分付,何如?傳曰,允。
又以備邊司言啓曰,頃於關西餉穀變通時,本道錢穀之推移充補外不足者,以海西勅錢六萬兩,作穀給代事,草記行會矣。又因海西道臣所報,勅錢之多數稱貸,添穀之爲一民弊,俱係難愼,就元劃中稍減其數,以四萬五千兩移劃作穀,一萬五千兩,自海西作穀,三萬兩,分送于畿·湖穀少邑,以爲分還取耗之地,而已作穀者,自當取耗,至於未作穀邑,今年耗條,以各道會錄耗中,劃給於各該衙門,何如?傳曰,允。
又以備邊司言啓曰,頃因湖南御史趙萬永別單所陳諸條,令道臣査實論啓之意,覆啓行會矣。繼見監司金敎根狀啓,則其一,道內羅州等十八邑鎭,無主陳田六千結,限十年許頉,自明秋隨起執卜,每年以什一爲式,準限復摠事也。其一,道內流亡絶戶還之指徵無處者,爲十萬石,特許蕩減,全州等十一邑,吏奴逋折米四萬五千六百石,限五年排捧,而就其中千石以上,斷以當律事也。其一,各衙門匠保闕額二千六百七十三名,特令限十年停捧事也。其一,道內漁箭漁網疊徵之稅,特許永減事也。湖南民勢,連經大歉,日就凋瘵,誠切矜念,而田糴蠲蕩,事係難愼,繡單之後,關問該道,道啓登聞,亦已經歲,而未卽覆奏者,終未得十分便好之道而然也。大抵還穀法意,至爲嚴重,流亡難捧,何歲無之,而未嘗輕請而輕許,今此十萬石蕩減之請,終未有明白査櫛之事,汎定數爻,懸空說去,道啓雖出於民國相依之義,而旣施之後,以今紀綱,實惠未究,奸猾舞弄,勢所必至。如此則朝家曠絶之澤,反爲南民失望之資,此不可遽然議到,姑爲置之。元田減摠事,所謂陳荒,未能到底覈別之前,亦不可遽議於懸頉,董飭守宰,補助勸耕,使之次第還墾,期復本摠。吏奴逋之限年排捧,係是近來不得已之政,而他道亦有許之者,依所報施行,而雖値元還停退之年,勿許停捧,逋吏用律,泛云千石以上,而所犯之誰某,合被當律之幾人,亦無指的之事,更爲詳査,負逋之多,在千石內外者,竝指名更啓,以爲稟處之地。各衙門匠保,限十年勿捧事,十年間給代之需,須得措處之方,然後始可許之,此亦勿施。至於海稅一款,均廳事目,本自至嚴,船與網場與箭,名色各異,元非疊稅,此乃有海稅諸道之所同例也。事目釐改之前,不可容議於變更,而若使道臣,另加留意於査櫛加現之政,以充其代,則白徵之冤,豈至此極?自今以後,着念査出,要使道摠,比準海民紓力事,分付。不待朝家之處分,乃以新還各穀十一萬石未捧,懸錄於今春磨勘者,極爲未安,不可無警。該道臣從重推考,未捧懸錄者,今年捧糴時,使之準數收捧,而昨年耗條,特爲除減之意,竝爲分付,何如?傳曰,
鄭元容,以義禁府言啓曰,再明日親臨仁政殿,文科殿試試取時,本府都事四員赴擧,三員武一二三所禁亂官進去,三員方在拿處中,本府入直當直,入直公事回公都事及仁政門·光範門·崇範門禁亂都事,無以推移,假都事六員,令該曹口傳差出,以爲分排之地,何如?傳曰,允。
大司憲宋穉圭疏曰,伏以臣暑月添病,久成年例,而今夏淫霖,一倍危劇,逢秋未蘇,尙委床席。四月以後,更未能乞解職名,而憲府重任,冑筵淸選,便作虛設之窠,小臣逋慢之罪,固不容誅,而聖朝責任之意,亦無其實,臣於㱡㱡中日夕兢惕,不但以棄命草野爲懼而已,忽此夢寐之外,馹召猥至,聖恩愈隆,臣罪愈深,臣心隕越,當復如何?噫,臣之前後自列,瀝盡肝血,日月之明,庶幾鑑燭,不識殿下奚取於臣,而使之玷辱名器,至此之極也?夫名器者,有國之所重,名器不重,則朝廷不尊,朝廷不尊,則紀綱頹弛,而國無以爲國矣。然則以臣無似,濫叨匪分,奄至崇秩,已不勝其寒心,而虛縻周歲,徒損朝體,又難逭於刑章,今乃不獲嚴譴,反蒙恩旨,天度之包容,雖極感戴,物議之指點,亦甚可畏。臣祗命惶惑,不知所出,況臣狗馬賤證,顧不敢枚陳,而最是妻孥應接,輒覺神眩而氣促,戶庭動作,不免肛脫而血瀉,宛轉叫呼,思欲速化,以此貌樣,寧復有强策趨膺之望乎?玆敢冒死哀籲,仰瀆宸嚴。伏乞聖慈,俯加矜諒,亟收召命,仍將臣本兼諸職,竝賜鐫削,俾得安意待盡,千萬幸甚。臣無任云云。答曰,省疏具悉卿懇。久企幡然,巽牘際至,遐心莫回,悵惘失圖,美疴尤極奉慮,風憲之職,間移承宣,而爲念卿夙夜之貽勞,纔又遞解矣。顧今書筵日開,政須宿儒輔導之責,卿以林下宿德之士,出入啓沃之任,何可固辭?一時愼節,自可良已,卿須俟間登途,庸副予延佇之望。同副承旨愼宜學製進。
弼善金學淳疏曰,伏以臣於向日,猥陳請急之章,幸蒙給由之恩,得以看護病母,俾伸情理,仰戴洪私,感祝無地。卽伏見試望,以臣見擬於殿試試官,繼以因本館上下番之俱空,召牌儼臨,揆以義分,固當駕屨之不俟,而第伏念臣之母病,素患痰癖之症,浹月彌留之餘,重添外感,寒熱交作,而精神不能收拾,咳喘苦劇,而飮啖幾乎全却,宿症新祟,種種危重,委頓床玆,轉側須人,臣方躬執刀圭,晝宵憂煎,以若情地,暫時離側,其勢末由,玆敢不避猥屑,敢將懇迫之私,仰瀆崇嚴之聽。伏乞天地父母,俯垂矜諒,亟許試望之變通,仍遞臣所帶之職,俾便救護,治臣屢瀆之罪,以肅朝綱,不勝幸甚。臣無任云云。答曰,省疏具悉。爾其勿辭救護。
丁丑九月二十日辰時,上御熙政堂。藥房入診入侍時,提調金蓍根,副提調金履喬,記事官權敦仁,記注官李衡柱,別兼春秋金道喜,檢校直閣鄭元容以次進伏,醫官吳千根·秦東秀·卞之錞·金殷相,以次進伏楹外訖。蓍根曰,日氣漸涼,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,嘉順宮氣候,何如?上曰,一樣矣。仍命醫官入診,千根·東秀·之錞·殷相等以次診候訖,退伏奏曰,脈候左右三部調均矣。上命醫官先退,千根等退出。蓍根曰,來十月初一日爲始,當炙進駝酪粥,臣於今月晦日夜,入來監炙矣。上曰,依此爲之。仍命退,諸臣以次退出。
上在昌德宮。停常參·經筵。
還內後,內閣·政院·藥房口傳問安。答曰,知道。
鄭元啓啓曰,大司憲趙萬元,掌令姜世鷹在外,執義姜世綸,掌令任天常,持平金裕憲武試所進去,持平李若愚未署經,監察茶時之意,敢啓。傳曰,知道。
李龍秀啓曰,來二十五日朝參日次矣,敢稟。傳曰,停。
傳于李龍秀曰,明日眞殿茶禮親行時,時原任大臣·儀賓·閣臣入參。
傳于李龍秀曰,科次入侍。
以對讀官金魯應·趙萬永·李應奎牌不進罷職傳旨,傳于李龍秀曰,只推。
李龍秀,以弘文館言啓曰,本館下番闕直,事甚未安,校理韓用儀·柳訸,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,以爲推移入直之地,何如?傳曰,允。
以校理韓用儀·柳訸,修撰李羲準·兪應煥,副修撰洪敬謨·趙璟鎭牌不進罷職傳旨,傳于李龍秀曰,只推。
尹鼎烈,以武一所試官意啓曰,臣所今日開場,鐵箭自邇字,仍爲試取,而兼行捧講之意,敢啓。傳曰,知道。
又以武二所試官意啓曰,臣所今日巳時量開場,昨日未畢試講書及鐵箭,自水字,仍爲試取之意,敢啓。傳曰,知道。
以武三所試官意啓曰,臣所今日平明開場,而昨日未畢試鐵箭,仍爲試取,而隨其入格,連爲捧講之意,敢啓。傳曰,知道。
又以武一所試官意啓曰,臣所今日鐵箭應射擧子,自邇字至王字,合三百五十人內,入格二十九人,前三日入格二百九十九人,合三百二十八人,講入格十人,前三日入格三百三十七人,合三百四十七人矣。各技今已畢試,仍爲修正榜目之意,敢啓。傳曰,知道。
又以武二所試官意啓曰,臣所今日自律字至水字半字應射擧子,合爲七百七十人內,講書·鐵箭,兩技入格二十九人矣。日暮姑停,而明日則以文科殿試相値,待還內後開場之意,敢啓。傳曰,知道。
又以武三所試官意啓曰,臣所今日鐵箭·捧講擧子四百人內,鐵箭入格一百五十人,講入格一百五十人,合爲四百人矣。各技皆已畢試,今方計劃修正榜目之意,敢啓。傳曰,知道。
又以武一所試官意啓曰,臣所今日鐵箭應射擧子,自羽字半字至文字半字,合五百八十人內,入格一百十二人,講入格一百十一人矣。日暮姑停,而明日則以殿座相値,待還內開場之意,敢啓。傳曰,知道。
又以武三所試官意啓曰,臣所今日柳葉箭·片箭·貫革·鐵箭應射擧子五百人內,三技入格十人,二技入格十五人,一技入格二十人,合爲四十五人,而自今月十五日至今日,四技入格四十人,三技入格一百五十六人矣。柳葉箭·片箭·貫革三技,旣已畢試,鐵箭仍爲試取,而隨其入格,鱗次捧講之意,敢啓。傳曰,知道。
又以武三所試官意啓曰,臣所今日鐵箭應射擧子五百人內,入格一百五十人,講入格七十人,合爲二百二十人矣。日暮姑停之意,敢啓。傳曰,知道。
又以訓鍊都監言啓曰,本局分授都城白岳山東邊第三城廊近處體城五間許頹圮處,今已畢築,女墻仍爲始設,把守軍兵撤罷之意,敢啓。傳曰,知道。
丁丑九月二十一日辰時,上詣仁政殿。王世子入學慶科庭試殿試儒生試取入侍時,行都承旨金履喬,行左承旨李龍秀,行右承旨徐鼎輔,左副承旨尹鼎烈,右副承旨鄭元容,同副承旨愼宜學,記事官權敦仁·李寅泰,別兼春秋鄭基善·金道喜,直提學李存秀以次侍立。通禮跪啓請外辦,上具翼善冠·衮龍袍,乘輿出宣化門。藥房提調金蓍根,副提調金履喬進前奏曰,早朝勞動,聖體,若何?上曰,一樣矣。仍由協陽門·肅章門,入仁政門,至仁政殿。通禮跪啓請降輿,上降輿陞殿。讀券官右議政南公轍,禮曹判書金羲淳,行護軍金履載,對讀官副護軍趙貞喆·朴宗琦,副司直金陽淳,副司果鄭東逸行四拜禮訖,以次陞殿。公轍進前奏曰,早朝勞動,聖體,若何?上曰,一樣矣。王大妃殿氣候,何如?嘉順宮氣候,何如?上曰,殿宮氣候一樣矣。公轍曰,日前草記,略陳今番科弊之紛亂,而今已日久,聽聞益駭,實爲有識之憂歎。大扺近來科試,倖占之弊,由於廣取,紛挐之端,由於倖占,向於筵席,亦以簡取之意,有所陳達矣。飾喜之擧,不在所取之多寡,所取之數,又有前例之各異,救弊之道,只在於簡取,雖只取三四人,亦足爲甲乙丙之序矣。今番則必以簡取留念,是臣區區之望也。鼎輔進前奏曰,今番庭試,取幾人乎?上曰,取七人。出榻敎命書題,羲淳·履載書題曰九思賦,限申時。公轍曰,試所自多擧行,承旨一員,似甚苟艱,二員加差下,何如?上曰,左承旨·左副承旨加差下。出榻敎通禮跪啓請禮畢,上降座陞輿,出仁政門,由肅章門·協陽門,入宣化門,出標信解嚴,還內,諸臣以次退出。
丁丑九月二十一日子時,上御熙政堂。科次入侍時,行左承旨李龍秀,行右承旨徐鼎輔,左副承旨尹鼎烈,記事官李寅泰,別兼春秋鄭基善·金道喜,讀券官右議政南公轍,禮曹判書金羲淳,行護軍金履載,對讀官副護軍趙貞喆·朴宗琦,副司直金陽淳,副司果鄭東逸以次進伏訖。上曰,科次,可也。公轍曰,試券中九日稍勝,故以壯元定入,當書三下一,其下竝書三下乎?上曰,唯。仍書等,上曰,坼封,可也。龍秀坼封讀奏,上曰,恩賜幾人?合爲幾人?鼎輔曰,十六人。上命退,諸臣以次退出。
上在昌德宮。停常參·經筵。
自人定至二十三日開東,灑雨下雨,測雨器水深一寸。
尹鼎烈啓曰,大司憲趙萬元,掌令姜世鷹在外,執義姜世綸,掌令任天常,持平金裕憲武試所進去,持平李若愚未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書權敦仁病,代以宋能圭爲假注書。
宋能圭在外,代以嚴燾爲假注書。
愼宜學啓曰,翰圈成命,已經屢月,尙未擧行,事極未安,別兼春秋朴綺壽,已爲陞資矣,當次應付人趙琮鎭,令該曹別兼春秋口傳單付,仍卽牌招,以爲備員會圈之地,何如?傳曰,都堂會圈。
又啓曰,都堂會圈事,命下矣。監春秋館事以下館閣堂上,待開門命招,何如?傳曰,允。
尹鼎烈,以弘文館言啓曰,本館下番闕直,事甚未安,校理韓用儀·柳訸,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,以爲推移入直之地,何如?傳曰,允。
以校理韓用儀·柳訸,修撰李羲準,兪應煥,副修撰洪敬謨·趙璟鎭牌不進罷職傳旨,傳于尹鼎烈曰,只推。
又以禮曹言啓曰,來十月初四日辰時王世子入學慶科庭試文武科放榜時,親臨與權停例,何以爲之,而處所以何處擧行乎?敢稟。傳曰,仁政殿權停例爲之。
又以侍講院言啓曰,凡諸科試時收券單子,例於收券畢後卽呈,而昨日殿試收券單子,乃於今日榜目入達後,始爲來呈,事之稽緩,莫此爲甚,當該官員,從重推考,不善擧行之下吏,令攸司從重科治,何如?傳曰,允。
又以武二所試官意啓曰,臣所今日捧講與鐵箭,自玉字至重字半字應射擧子,合爲九百十四人內,兩技入格五十七人矣。各技皆已畢試,今方計劃修正榜目之意,敢啓。傳曰,知道。
又以兵曹言啓曰,五衛將李達性,除授在外,過限未上來,改差,何如?傳曰,允。
又以訓鍊都監言啓曰,本局把摠田遇聖,哨官南,俱以身病,勢難察任,竝改差,何如?傳曰,允。
丁丑九月二十二日子時,上詣眞殿。茶禮親行入侍時,行都承旨金履喬,行左承旨李龍秀,行右承旨徐鼎輔,左副承旨尹鼎烈,右副承旨鄭元容,同副承旨愼宜學,記事官權敦仁·李寅泰,別兼春秋鄭基善·金道喜,原任提學朴宗慶,直提學李存秀,檢校直閣李光文,檢校待敎朴宗薰以次侍立。上具翼善冠·衮龍袍,詣板位,行四拜禮,仍詣第一室,三上香,行三獻禮,次詣第二室第三室,如右禮訖,降復位,行四拜禮,命退,諸臣以次退出。
上在昌德宮。停常參·經筵。
鄭元容啓曰,大司憲趙萬元,掌令姜世鷹在外,執義姜世綸,掌令任天常試所進,持平李若愚未署經,金裕憲呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
傳于鄭元容曰,監事兼大提學,更爲命招。
愼宜學啓曰,同春秋趙萬元·徐鼎輔在外,弘文提學李肇源,藝文提學金羲淳,知春秋金蓍根,直提學李存秀·金履喬,同春秋李憲琦牌不進推考傳旨,今方捧入,而都堂會圈命下之後,如是違牌,事甚未安,竝更牌招,何如?傳曰,允。
傳于愼宜學曰,別兼當次人還付,仍卽牌招,以爲會圈。
吏曹口傳政事,別兼春秋單趙琮鎭。
愼宜學,以弘文館言啓曰,本館下番闕直,事甚未安,校理韓用儀·柳訸,修撰李羲準·兪應煥,副修撰趙璟鎭·洪敬謨,旣有只推之命,副校理李沆,由限已過,竝卽牌招,以爲推移入直之地,何如?傳曰,允。
傳于愼宜學曰,當該承旨推考。
傳于愼宜學曰,輪對官待令。
鄭元容啓曰,輪對官八月初一日典設司別提崔得觀,十一日長興庫奉事趙鍾淳,西氷庫別提王德九,九月十一日掌苑署奉事金容善,司圃署直長金敬淵,典牲署直長金基拓,造紙署別提蘇輝國,二十一日瓦署別提金昌壽,中樞府都事徐有近,內贍寺主簿李文馨,司䆃寺僉正尹致民來待矣。傳曰,入侍。
以校理韓用儀·柳訸,修撰李羲準·兪應煥,副修撰洪敬謨·趙璟鎭牌不進罷職傳旨,傳于愼宜學曰,只推。
鄭元容,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
右議政南公轍箚曰,伏以翰林會圈,成命已久,而尙未完圈,今乃有都堂命招之擧矣。竊伏念都堂之替行翰圈,雖或有已例,而此非經法也。謹按通編有曰,翰林圈點,時任翰林及曾經人員齊會,以取註言,若僨圈則大臣及館閣堂上,更爲會圈,此是法典所載也。今雖無時任翰林,別兼自有當付之人,可備三員,又無僨圈之事,則都堂不宜冒當,館閣規例,與他逈別,此路一開,有關後弊,其難毁壞也明矣。昔在英廟朝,故大提學文景公黃景源上疏言,翰林之職,在人主左右,自言動政令,無不記之,當其薦也,焚香告天,不謀於宰相,其意微且嚴矣。其後更定館制,改薦立會圈法而召試之。景源又疏言,不可使宰相主其事,言竟不行,而先輩有識之論,槪如此矣。變薦爲圈,圈亦無故,而輒使都堂磨勘者,大有違於國朝以來重翰圈之義,凡朝廷官職,皆可以一時權宜,通變故規,而翰林,視經幄臺閣,爲尤峻,不可以苟也。愚見如右,斷無承膺之望,屢違召牌,略此仰陳,伏願殿下,亟寢已下之命,別兼當次人,卽爲還付,飭令擧行,俾國體圈事,兩得其宜,恐不可已也。取進止。答曰,省箚具悉卿懇。所請依施。仍傳于愼宜學曰,此批答,遣史官傳諭于右議政。
丁丑九月二十三日申時,上御熙政堂。輪對官入侍時,右副承旨鄭元容,假注書嚴燾,記注官李衡柱·安亨鎭,輪對官典設司別提崔得觀,長興庫奉事趙鍾淳,西氷庫別提王德九,掌苑署奉事金容善,司圃署直長金敬淵,典牲署直長金基拓,造紙署別提蘇輝國,瓦署別提金昌壽,中樞府都事徐有近,內贍寺主簿李文馨,司䆃寺僉正尹致民以次進伏訖。元容曰,輪對官蒙點中,東學訓導李升坤,南學訓導禹夏哲,西學訓導金永鎭,移職不得進來矣。上曰,唯。仍命輪對官,以次進前奏職姓名職掌遺在所懷。得觀進前奏職姓名,職掌遮日揮帳,所懷無,仍退出。鍾淳進前奏職姓名,職掌紙色,遺在供上草注紙六百九十一卷十五張,楮注紙二千五百六十九張,草常注紙四千六百九十七卷四張,六油芚一千二百七十四番四張,下品搗練草紙一百十二卷九張,厚白紙一千一百三十卷三張,所懷無,仍退出。德九進前奏職姓名,職掌供上氷丁,遺在氷一萬五千丁,所懷無,仍退出。容善進前奏職姓名,職掌乾果色,遺在胡桃一百七石十四斗三升,大棗三十八石六斗一升,黃栗十一石二斗四升,榛子一百四十九石五斗五升,柏子四十一石九斗三升,所懷無,仍退出。敬淵進前奏職姓名,職掌供上菜蔬,遺在無,所懷無,仍退出。基拓進前奏職姓名,職掌羊羔米太色,遺在羊四百十三口半,羔九十八口半,米一百六十四石五斗,太九百五十六石二斗,所懷無,仍退出。輝國進前奏職姓名,職掌表咨紙色,遺在表咨紙九百三十二張,所懷無,仍退出。昌壽進前奏職姓名,職掌瓦甎色,遺在常瓦六百四十七訥六百九十張,大方甎四十九張,履歷庚申四月慶科武科及第,辛未八月政訓鍊院奉事除授,甲戌六月都政訓鍊院參軍除授,丙子六月都政瓦署別提除授,所懷無,仍退出。有近進前奏職姓名,職掌無,遺在無,履歷庚午十二月都政守門將除授,壬申十二月都政虛司果,癸酉六月都政參上武兼除授,丙子七月散政移拜訓鍊院主簿,丁丑八月都政移拜中樞府都事,所懷無,仍退出。文馨進前奏職姓名,職掌無,所懷無,仍退出。元容曰,今番慶科,守令多受由上京云矣。上命書榻敎曰,未下直閫帥·守令及上京守令,不多日內辭朝下送。元容曰,承旨推考事,命下矣。推考傳旨,以當該承旨捧入乎?上曰,唯。傳旨出去後書之。上曰,監春秋承牌入來乎?元容曰,監春秋俄命再招,而姑未承牌矣。別兼春秋,若可無故而備員,則都堂之不爲替當,館規卽然,監事今方因此陳箚,不欲替當云矣。仍命退,承史以次退出。
上在昌德宮。停常參·經筵。
夜五更,月暈。
鄭元容啓曰,合辭許久闕啓,事甚未安,除在外·未署經·試所進去外,未肅拜·呈告人員,竝卽牌招,何如?傳曰,允。
又啓曰,大司憲趙萬元,掌令姜世鷹在外,執義姜世綸呈辭,掌令任天常,持平金裕憲牌不進,持平李若愚未署經,監察茶時之意,敢啓。傳曰,知道。
又啓曰,試官之出榜詣闕,自是例也,而武一所監試官姜世綸·南吉寬,不爲入來,自外徑歸,事甚未安,竝推考,何如?傳曰,允。
金履喬啓曰,別兼春秋趙琮鎭,時在公淸道淸風地,翰林會圈事緊,斯速乘馹上來事,下諭,何如?傳曰,允。
又以弘文館言啓曰,本館下番闕直,事甚未安,校理韓用儀·柳訸,修撰李羲準·兪應煥,副修撰洪敬謨·趙璟鎭,旣有只推之命,應敎金學淳,由限已過,與副校理李沆,一體牌招,以爲推移入直之地,何如?傳曰,允。
以應敎金學淳,校理韓用儀·柳訸,修撰李羲準·兪應煥,副修撰趙璟鎭·洪敬謨牌不進罷職傳旨,傳于金履喬曰,只推。
以大司諫朴宗珩,司諫姜浚欽,正言韓兢裕,掌令任天常,持平金裕憲牌不進罷職傳旨,傳于鄭元容曰,只推。
鄭元容啓曰,卽者義禁府都事來言,時囚無得過三日滯囚,曾有定式矣。時囚罪人姜九成·李勉植·尹喜用,保放罪人任百觀·宋欽大·李光承·李氣浩,當爲捧供,而判義禁朴崙壽,同義禁吳泰賢·李錫奎在外,只有同義禁李志淵一人,不得備員開坐云,何以爲之?敢稟。傳曰,在外判義禁·同義禁,竝許遞,前望單子入之,待下批牌招開坐。
金吾堂上前望單子入之,判義禁李肇源,同義禁朴宗薰·金履載落點。
尹鼎烈,以備邊司言啓曰,科試所重,文武無異,文所初試試官,頃已論勘,而武所則出榜前後傳說之狼藉,與文所一而二也。嚴選擧革弊習之道,專在於主試者之精白存心,而今番科場,公議物情,久益沸騰,雖謂之貽羞朝廷,可也。出榜之遲滯,殿試之退定,皆由於一任雜亂,全無操束而然,事之駭然,莫此爲甚,而其中一二所尤甚云,決不可置而不論。武一二所上試官,竝施譴削之典,諸試官竝罷職,監試官之必以臺侍差遣者,法意有在,而目見雜亂之如此,袖手傍觀,極爲寒心,當該監試官,亦爲捧現告,令該府拿問處之,何如?傳曰,允。
又以吏曹言啓曰,新除授成均館學錄金持純,除拜後過限未肅拜,依例罷職,何如?傳曰,允。
又以吏曹言啓曰,未下直閫帥·守令及上京守令,不多日內辭朝下送事,命下矣。自臣曹催促,則未下直守令濟州牧使趙義鎭,東萊府使朴綺壽,積城縣監吳泰昌,懷德縣監宋儒載,俱以爲明日辭朝云,上京守令黃州牧使尹聲大,淸州牧使鄭漪,大興郡守吳澈常,通川郡守韓用誠,高城郡守李益秀,載寧郡守尹致猷,原州判官李,大邱判官鄭是容,文義縣令金鎔,龍潭縣令李鳳奎,永同縣監元錫玄,俱以爲下去云,春川府使李光文,廣州判官韓景履,俱以爲親病危劇,萬無還任之望云。親病旣如是,則有難强令赴任,竝改差,何如?傳曰,允。春川府使,廣州判官,竝改差,政官牌招,開改差出,使之不多日內辭朝。
鄭元容,以刑曹言啓曰,今番慶科武科初試時,借射全箕福,代射李道亨,自備邊司捉送臣曹矣。謹按律文,則大典通編試取條有曰,借射者,杖一百,身充水軍,代射者,加二等邊遠充軍,李道亨全羅道海南縣邊遠充軍,定配所押送,全箕福杖一百,降定水軍,令兵曹定配所,卽爲押送之意,敢啓。傳曰,知道。
尹鼎烈,以禁衛營言啓曰,本營字內九嶷峯東邊體城八間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
副校理李沆疏曰,伏以臣於日前,猥陳微懇,特蒙恩暇,安意調護,獲伸私情,曲遂之恩,與天無極,由限纔過,天牌又降,在臣分義,固當不俟駕屨,而母病尙未痊可,左右扶將,勢難離側,且行右承旨臣徐鼎輔,爲臣三寸姑母夫,春秋兼銜,自有應避之嫌,揆以格例,在下當遞。伏乞聖明,俯垂鑑諒,亟遞臣職,以存公格,以便救護焉。臣無任云云。省疏具悉。所帶兼銜許遞,爾其勿辭救護。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
尹鼎烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,北兵使趙華錫,東萊府使朴綺壽,濟州牧使趙義鎭下直,各長弓一張·長箭一部·片箭一部·筒兒一箇賜給。
鄭元容啓曰,同副承旨愼宜學,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,申絅落點。
金履喬啓曰,新除授承旨申絅,方在罷職中,何以爲之?敢稟。傳曰,敍用。
傳于鄭元容曰,吏戶換房。
鄭元容啓曰,大司憲趙萬元,掌令姜世鷹在外,執義·掌令一員未差,持平李若愚未署經,金裕憲牌不進,監察茶時之意,敢啓。傳曰,知道。
傳于鄭元容曰,當該奉納承旨推考。
鄭元容啓曰,奏御文字,何等審愼,而監軍望單子刀擦之痕,極涉不精,臣之矇然捧入,不勝惶悚,而當該入直堂上,不可無警,從重推考,何如?傳曰,允。
申絅啓曰,武一所監試官姜世綸·南吉寬,武二所監試官任天常·韓兢裕,因備邊司草記,有令該府拿問處之之命矣。執義姜世綸,獻納南吉寬,掌令任天常,正言韓兢裕遞差傳旨,捧入之意,敢啓。傳曰,知道。
以應敎金學淳,校理韓用儀·柳訸,修撰李羲準·兪應煥,副修撰洪敬謨·趙璟鎭牌不進罷職傳旨,傳于鄭元容曰,只推。
鄭元容,以弘文館言啓曰,本館下番闕直,事甚未安,應敎金學淳,校理韓用儀·柳訸,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,以爲推移入直之地,何如?傳曰,允。
鄭元容啓曰,吏曹判書李好敏,參判李存秀,參議權丕應牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
以吏曹參議權丕應牌不進罷職傳旨,傳于鄭元容曰,只推。
有政。吏批,判書李好敏進,參判李存秀牌不進,參議權丕應牌不進,同副承旨鄭元容進。啓曰,廣州府判官,今當差出,而本府物衆地大,素稱難治,不可不擇差,同道及他道有聲績守令,竝擬,何如?傳曰,允。以李紀淵爲執義,尹孝植爲掌令,柳季麟爲獻納,李魯秉爲正言,李炫章爲吏曹佐郞,李海愚爲刑曹參判,柳相祚爲右尹,尹正圭爲漢城主簿,李志淵爲春川府使,朴宗復爲廣州判官,朴熙顯爲兵曹正郞,祭酒單宋稚圭,以朴宗慶爲左副賓客,左賓客單朴宗慶,右賓客單金羲淳,左副賓客單李相璜,左尹單柳相祚,右尹單趙鍾永。
兵批,判書李肇源進,參判申在明病,參議韓義運病,參知朴孝成入直,右副承旨尹鼎烈進。以李羲甲爲知事,魚用升爲同知,洪旭浩爲副摠管,韓兢履·黃道源爲僉知,金相順·金鍾殷爲五衛將,崔信燁爲忠翊將,全萬榮爲景福將,李震興·沈鼎矩爲慶熙將,趙雲炯爲中樞經歷,徐國寶·金魯哲·具允鼎爲都摠經歷,任魯爲翊贊,李魯秉·任存常爲文兼,許㬘·元策·許幹爲備邊郞,崔弘德爲部將,權用萬爲洗馬,許坰·李煥庚·李圭德·李定鉉爲宣傳官,金相稷爲吾义浦僉使,車廷默爲新門別將,同知金志煥,僉知鄭景祚·趙益鉉·安宅仁,訓鍊主簿吳致賢,護軍洪光一,副護軍愼宜學·李光文竝單付,前虞候白光儀,及第洪穩,今加折衝加資事承傳。
傳于鄭元容曰,守令有闕之代,令該曹口傳差出。
吏曹口傳政事,以尹景壽爲金城縣令。
以大司諫朴宗珩,司諫姜浚欽,持平金裕憲牌不進罷職傳旨,傳于尹鼎烈曰,只推。
又以都摠府言啓曰,副摠管柳相亮,以禁衛中軍,本營新舊番軍兵等點考事,南別營晝仕出去之意,敢啓。傳曰,知道。
兵曹,以柳相亮爲都監中軍,李身敬爲御營中軍。
尹鼎烈,以義禁府言啓曰,保放罪人李氣浩·宋欽大·李光承·任百觀,還囚捧供以入,而諸囚病勢,一向未差,仍爲保放之意,敢啓。傳曰,知道。
禁府啓目,順天府使洪起燮原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。
又啓目,承傳宣傳官任百觀原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓,依允。
又啓目,一所禁亂官李氣浩·李勉植,二所禁亂官宋欽大·姜九成,三所禁亂官李光承·尹喜用等原情云云。傳旨內辭緣,泛稱遲晩,竝只刑推得情,何如?判付內,啓除刑推議處爲良如敎。
申絅,以兵曹言啓曰,今九月十七日武臣堂上祿試射,以後日退行事,草記蒙允矣。今二十六日設行,而試官望備擬以入之意,敢啓。傳曰,知道。
又以兵曹言啓曰,來十月十一月當上番騎兵二百二十八名,依定式本曹點考後,仍令該曹襦衣題給之意,敢啓。傳曰,知道。
又以兵曹言啓曰,今此武科初試一二三所榜目中,多有誤書落滿處,不得不改付標以入,而奏御文字,如是泛忽,當該各所試官,竝推考警責,何如?傳曰,允。
尹鼎烈,以刑曹言啓曰,今番慶科庭試武科初試時,借射罪人申在翯,代射罪人柳權喆,自一所捉送,而作奸情節,箇箇遲晩矣。謹按律文,則大典通編試取條有曰,借射者,杖一百,身充水軍,代射者,加二等邊遠充軍,代射罪人柳權喆,慶尙道蔚山府邊遠充軍,定配所卽爲押送,借射罪人申在翯,決杖一百後,降定水軍,令兵曹定配所押送之意,敢啓。傳曰,知道。
又以兵曹言啓曰,因刑曹草記,今番庭試武科初試時,借射罪人全箕福,降定水軍,令兵曹定配所押送事,允下矣。借射罪人全箕福,公淸道結城縣水軍充定,定驛子押送之意,敢啓。傳曰,知道。
上在昌德宮。停常參·經筵。
尹鼎烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申絅啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭元容,以侍講院言啓曰,兼文學李瀅夏,以移葬事,纔已下直出去矣。上番闕直,事甚未安,輔德金魯應,兼輔德鄭元容內閣進,弼善沈能岳,兼弼善金學淳,文學朴齊聞,竝卽牌招,以爲推移入直之地,何如?傳曰,竝許遞,前望單子入之。
春坊前望單子入之,輔德朴宗琦,兼輔德朴周壽,弼善李鍾穆,兼弼善李東煥,文學李伯象,兼文學趙琮鎭落點。
又以弘文館言啓曰,本館下番闕直,事甚未安,應敎金學淳,校理韓用儀·柳訸,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,以爲推移入直之地,何如?傳曰,允。
申絅啓曰,大司憲趙萬元,執義李紀淵,掌令姜世鷹在外,掌令尹孝植,持平金裕憲牌不進,持平李若愚未署經,監察茶時之意,敢啓。傳曰,知道。
以大司諫朴宗珩,司諫姜浚欽,獻納柳季獜,正言李魯秉,掌令尹孝植,持平金裕憲牌不進罷職傳旨,傳于申絅曰,只推。
尹鼎烈,以司僕寺提調意啓曰,兼內乘李鐵求,以武二所試官罷職矣。其代,令該曹卽爲口傳差出,何如?傳曰,允。
兵曹口傳政事,以鄭來升爲內乘。
鄭元容,以戶曹言啓曰,臣宗慶,與佐郞臣金宅善,進詣慶熙宮差備內及內各司,依節目眼同看審,則姑無頉處之意,敢啓。傳曰,知道。
尹鼎烈,以備邊司言啓曰,卽見慶尙監司金魯敬狀啓,則備陳綿農失稔之狀,仍以爲一道慘歉,有甚於前秋,田無摘取,市絶賣買,以今民勢,責納軍布,則非徒無以收捧,必當渙散乃已,道內諸邑各營各司,上納軍布之錢木參半者,竝許純錢,訓局砲保,亦依丙午已例,竝與樂工保布,許令純錢代捧事,請令廟堂稟處矣。本道綿農之失稔,已悉於前後狀辭,而今此代捧之請,可見其一道被歉,民情同然,雖無以强分優劣,而全數許代,有不可容易議到,且況連年代捧之故,各營軍需,擧皆罄竭,今則爲弩末之勢,當念兩便之道,宜施均被之澤。各營軍布,特令折半代納,各衙門及樂工保布,竝許三分二代錢,至於砲保,則親兵所需,事體自別,此則以本色收納之意,分付,何如?傳曰,允。
又以備邊司言啓曰,卽見黃海監司徐能輔狀啓,則備陳道內綿農判歉之狀,仍以爲,今年本道訓局砲保及各軍門各衙門身布中木邊條,竝許折半代錢,江都選武布,依例純錢收送事,請令廟堂稟處矣。本道綿農,雖有不如初之歎,而較諸他道,優可免歉,京司經用,年復年匱乏之時,不可以略而邑少遜,輒許代錢,竝以本色,使之收捧,至於江都所送之代錢,便成年例,依狀請施行,何如?傳曰,允。
又以禁衛營言啓曰,來十月當八番中部後司屬江原道四哨軍兵逢點實數四百五名,已爲點閱整齊,來十月初一日,與銅龍門·建陽門·西營新營入直將官軍兵等,依例替代後,舊軍還送之意,敢啓。傳曰,知道。
又以禁衛營言啓曰,來十月當八番右部前司屬全羅道四哨軍兵,來十一月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來十月十一月兩朔應立右部左司屬公淸左道四哨軍兵四百九名,今已逢點整齊矣。十月初一日,與舊番前司軍兵,替代立番後,舊番放送之意,敢啓。傳曰,知道。
又以御營廳言啓曰,本廳來十二月·戊寅正月兩朔應立右部中司公淸左道四哨軍兵,十一月二十五日,京中逢點,十二月初一日,與左司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
上在昌德宮。停常參·經筵。
尹鼎烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭元容啓曰,來初一日輪對日次,而救食齋戒相値,頉稟之意,敢啓。傳曰,知道。
尹鼎烈啓曰,御營廳將官來言,今日本廳軍兵,日次私習云矣,敢啓。傳曰,知道。
以應敎金學淳,校理韓用儀·柳訸,修撰李羲準·兪應煥,副修撰洪敬謨·趙璟鎭牌不進罷職傳旨,傳于鄭元容曰,只推。
鄭元容,以弘文館言啓曰,本館下番闕直,事甚未安,應敎金學淳,校理韓用儀·柳訸,修撰李羲準·兪應煥,副修撰洪敬謨·趙璟鎭,旣有只推之命,副校理李沆,由限已過,竝卽牌招,以爲推移入直之地,何如?傳曰,允。
尹鼎烈啓曰,大司憲趙萬元,執義李紀淵,掌令姜世鷹在外,掌令尹孝植,持平金裕憲牌不進,持平李若愚未署經,監察茶時之意,敢啓。傳曰,知道。
以大司諫朴宗珩,司諫姜浚欽,獻納柳季獜,掌令尹孝植,持平金裕憲牌不進罷職傳旨,傳于尹鼎烈曰,只推。
兵曹,以朴基豐爲禁衛中軍。
鄭元容,以侍講院言啓曰,上番連日闕直,事甚未安,新除授輔德朴宗琦,兼輔德朴周壽,兼弼善李東煥,竝卽牌招,以爲推移入直之地,而弼善李鍾穆,時在京畿楊州地,文學李儒象,時在公淸道天安地,兼文學趙琮鎭,時在淸風地,書筵入番事緊,斯速乘馹上來事,下諭,何如?傳曰,允。
申絅啓曰,明日訓鍊院武科殿試時,兩司當爲進參,城上所牌招言送,何如?傳曰,允。
又啓曰,明日訓鍊院武科殿試時,命官爲之事,命下矣。何大臣進去乎?敢稟。傳曰,右議政進去。
又啓曰,議政府錄事來言,明日武科殿試時,命官右議政進去事命下,而右議政南公轍,有身病,不得進去云,何以爲之?敢稟。傳曰,韓判府事進去。
又啓曰,中樞府錄事來言,明日武科殿試時,命官韓判府事進去事命下,而判府事韓用龜,有身病,不得進去云,何以爲之?敢稟。傳曰,領府事進去。
又啓曰,中樞府錄事來言,明日武科殿試時,領府事進去事命下,而領府事李時秀,有身病,不得進去云,何以爲之?敢稟。傳曰,金判府事進去。
又啓曰,今此武科殿試時,考官趙德潤牌不進,更爲牌招,鄭晩錫以宗廟冬享大祭獻官,受誓戒,參考官林東鎭·申在陽在外,無以備員受點,改付標以入,何如?傳曰,允。
以參考官林景鎭牌不進罷職傳旨,傳于申絅曰,只推。
申絅啓曰,今此武科殿試時,考官洪義浩牌不進,趙德潤再牌不進,竝更牌招,參試官南周獻牌不進,金在元在外,無以備員受點,改付標以入,何如?傳曰,違牌勿爲呼望。
以司諫姜浚欽,獻納柳季獜,掌令尹孝植牌不進罷職傳旨,傳于尹鼎烈曰,只推。
申絅啓曰,明日武科殿試時,諫院城上所司諫姜浚欽,獻納柳季獜牌不進,正言李魯秉未署經,姜斗煥在外,無進去之員,大司諫朴宗珩,牌招進去,何如?傳曰,嚴飭牌招。
又啓曰,明日武科殿試時,諫院城上所大司諫朴宗珩牌不進,無進去之員,司諫姜浚欽,獻納柳季獜,旣有只推之命,竝更牌招,以爲進去之地,何如?傳曰,允。如有違牌,勿爲呼望,先進參後,謝恩。
傳于申絅曰,考官李肇源,兼命官。
尹鼎烈,以義禁府言啓曰,保放罪人宋欽大·李光承·李氣浩,任百觀,還囚議處以入之意,敢啓。傳曰,知道。
禁府啓目,武一所監試官前執義姜世綸,前獻納南吉寬,武二所監試官前掌令任天常,前正言韓兢裕等原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付啓,依允。又啓目粘連,向前洪起燮亦,所載穀物之無一私添,觀於道啓,雖有可據,揆以經法,不可無責,以此照律,何如?判付啓,依允。又啓目粘連,向前任百觀亦,帳前擧行,做錯不細,雖緣生疎,難免溺職,以此照律,何如?判付啓,依允。又啓目粘連,向前李氣浩·李勉植·宋欽大·姜九成·李光承·尹喜用等亦,士習隳壞,科場雜亂,雖非一二微官所可整肅者,而官以禁名,難免失職之罪,竝只以此照律,何如?判付啓,依允。
禁府照目粘連,一所禁亂官李氣浩·李勉植,二所禁亂官宋欽大·姜九成,三所禁亂官李光承·尹喜用等矣本府議啓內,士習隳壞,科場雜亂,雖非一二微官所可整肅者,而官以禁名,難免失職之罪,竝只以此照律罪,各笞五十收贖,解見任別敍,竝只私罪,啓奉敎依允爲旀,李氣浩·宋欽大·姜九成·尹喜用等段,各功減一等,李勉植段,功議各減一等爲旀,李光承段,議減一等爲良如敎。又照目粘連,順天府使洪起燮矣本府議啓內,所載穀物之無一私添,觀於道啓,雖有可據,揆以經法,不可無責,以此照律,罪笞五十收贖,解見任別敍,私罪啓奉敎依允爲旀,功議各減一等爲良如敎。又照目粘連,承傳宣傳官任百觀矣本府議啓內,帳殿擧行,做錯不細,雖緣生疎,難免溺職,以此照律,罪笞四十收贖,附過還職,私罪啓奉敎依允爲旀,功減一等爲良如敎。又啓目粘連,向前姜世綸·南吉寬·任天常·韓兢裕等亦,科場雜亂,武所尤甚,身爲監試,不能察飭之罪,在所難免,竝只以此照律,何如?判付啓,依允。
申絅,以兵曹言啓曰,直赴殿試奉承傳內,禁衛安光喆等二百九十九人,直赴會試,奉承傳馬兵朴莫大等四十六人及丙子式年原榜人閒良金祖淵,以無分,退付後殿試事,前已草記蒙允矣。竝令隨其錄名,許赴於明日殿試之意,敢啓。傳曰,知道。
又以兵曹言啓曰,因刑曹草記,今番庭試武科初試時,借射罪人申在翯,降定水軍,令兵曹定配所押送事,允下矣。借射罪人申在翯,公淸道平澤縣水軍充定,定驛子押送之意,敢啓。傳曰,知道。
副摠管李儒慶疏曰,伏以臣年旣衰老,筋力難支,黽勉供職,自爲一半分報效之道,臣於昨日,蒙恩武臣祿試官之役,出處訓鍊院矣。衣服不備,酷中初寒,還家以後,肢體戰束,腸腑沸騰,終夜叫苦,起居食飮,輒賴傍人。此際又差新園所朔祭獻官,帖文踵至,以此病狀,萬無趨承之望,玆敢鳴號於仁覆之天。伏乞聖明,諒臣實情,回授無故之人,仍治臣罪,俾完享事,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
尹鼎烈啓曰,合辭許久闕啓,事甚未安,除在外·未署經·傳旨未下·試所進去外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
申絅啓曰,臣絅,訓鍊院武科殿試進去,下直之意,敢啓。傳曰,知道。
尹鼎烈啓曰,禁衛中軍朴基豐,以本營軍兵習陣事,明日沙阿里出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
傳于尹鼎烈曰,魂宮朔祭當親行,侍衛入直磨鍊,雲寶劍置之,出宮門路,自內爲之矣,該房知悉。
尹鼎烈啓曰,大司憲趙萬元,執義李紀淵,掌令姜世鷹在外,掌令尹孝植牌不進,持平李若愚未署經,持平金裕憲殿試試所進去,監察茶時之意,敢啓。傳曰,知道。
以大司諫朴宗珩,司諫姜浚欽,掌令尹孝植牌不進罷職傳旨,傳于尹鼎烈曰,只推。
尹鼎烈啓曰,大司諫朴宗珩,旣有只推之命,一體牌招,何如?傳曰,允。
以輔德朴宗琦,兼輔德朴周壽,兼弼善李東煥牌不進罷職傳旨,傳于尹鼎烈曰,只推。
尹鼎烈,以侍講院言啓曰,上番連日闕直,事甚未安,輔德朴宗琦,兼輔德朴周壽,兼弼善李東煥,旣有只推之命,竝更牌招,以爲推移入直之地,何如?傳曰,允。
以應敎金學淳,校理韓用儀·柳訸,副校理李沆,修撰兪應煥,副修撰洪敬謨·趙璟鎭牌不進罷職傳旨,傳于尹鼎烈曰,只推。
以修撰李羲準牌不進罷職傳旨,傳于尹鼎烈曰,只推。
以大司諫朴宗珩牌不進罷職傳旨,傳于尹鼎烈曰,只推。
尹鼎烈,以兵曹言啓曰,直赴殿試人選武軍官李世淵,直赴會試人選武軍官許㮋,昨已奉承傳矣。今日殿試時,依例許赴之意,敢啓。傳曰,知道。
尹鼎烈,以武科殿試命官意啓曰,原榜八百人內,五百八十人及直赴殿試人二百六十六人,已爲試取,而今日日勢已暮姑停,原榜未及試取二百二十人及直赴會試人四十三人,明日更爲開場,試取之意,敢啓。傳曰,知道。
判敦寧府事李彦植疏曰,伏以臣素患痰癖之祟,當寒益劇,神精昏眩,氣力澌綴之中,見差宗廟冬享獻官矣。事在急迫,不敢不扶舁進參於誓戒之班,而病症越添,强策無路,房闥之間,尙不能蠢動,則肅敬之地,尤何以駿奔乎?玆敢冒進短章,仰瀆崇嚴。伏乞聖慈,俯垂矜諒,亟命改差,仍治臣瀆擾之罪,不勝幸甚。臣無任云云。答曰,省疏具悉。疏辭,許令該曹改付標。
判中樞府事韓致應疏曰,伏以臣猥膺專對之命,行將出疆矣。臣之父母墳,在江原道原州地,省掃久曠,節序云暮,霜露之感,自不能已,而今當遠離,情私尤別,將於未發之前,冀得旬日之暇,從便往省,以效出告之義,玆敢冒入文字,仰瀆崇嚴。伏乞聖明,俯垂鑑諒,特許恩由,俾伸至情焉。臣無任云云。答曰,省疏具悉。卿其往省焉。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
尹鼎烈啓曰,備邊司郞廳來言,今日賓廳日次,而魂宮親祭齋戒相値,不得來會云矣,敢啓。傳曰,知道。
又啓曰,大司憲趙萬元,執義李紀淵,掌令姜世鷹在外,尹孝植未肅拜,持平李若愚未署經,金裕憲試所進去,監察茶時之意,敢啓。傳曰,知道。
申綋啓曰,明日救食,視事頉稟之意,敢啓。傳曰,知道。
金履喬啓曰,今日齋宿,承旨當爲備員,而行左副承旨徐鼎輔,受由在外,何以爲之?敢稟。傳曰,許遞,前望單子入之,待下批牌招察任。
傳于申綋曰,傳香承旨,馳詣宗廟·景慕宮,奉審摘奸以來。
傳于鄭元容曰,出宮門路,以協陽門爲之。
承旨前望單子入之,申綋落點。
傳于金履喬曰,吏戶換房。
申綋啓曰,卽者兵曹郞廳來言,魂宮朔祭親行時,別侍衛不可不備,而本曹判書李肇源,身病猝重,不得進參云,卽爲牌招,何如?傳曰,允。
又啓曰,行兵曹判書李肇源牌不進推考傳旨,今方捧入,而別侍衛不可不備,而如是違牌,事甚未安,更爲牌招,何如?傳曰,次堂擧行。
以兼輔德朴周壽,兼弼善李東煥牌不進罷職傳旨,傳于申綋曰,只推。
申綋,以都摠府言啓曰,來十月初一日魂宮朔祭親行時,侍衛寶劍,當爲備員,而都摠管李羲甲在外,副摠管李憲琦差祭,洪旭浩·李儒慶有身病,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
申綋啓曰,因都摠府草記,魂宮朔祭親行時,侍衛寶劍,當爲備員,而都摠管李羲甲在外,副摠管李憲琦差祭,洪旭浩·李儒慶有身病,一員未差,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以任希存·尹尙圭爲都摠管,徐英輔·金益彬·李勉植爲副摠管,副摠管單任希存·尹尙圭。
申綋,以弘文館言啓曰,本館下番闕直,事甚未安,應敎金學淳,校理韓用儀·柳訸,副校理李沆,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,以爲推移入直之地,何如?傳曰,允。
以應敎金學淳,校理韓用儀·柳訸,副校理李沆,修撰李羲準·兪應煥,副修撰趙璟鎭牌不進罷職傳旨,傳于申綋曰,只推。
申綋,以弘文館言啓曰,本館上番副校理臣任百禧,以宗廟冬享大祭祭官,今日議政府肄儀時,晝仕出去之意,敢啓。傳曰,知道。
李龍秀啓曰,吏曹郞廳來言,新恩政事,取稟。傳曰,當日爲之。
有政。吏批,判書李好敏進,參判李存秀病,參議權丕應病,左副承旨尹鼎烈進。以申在明爲戶曹參判,趙鍾永爲同義禁,李升淵爲典牲判官,蔡光臣爲監察,典籍單權馥,文科甲科第一人,引儀單金瑞郁,武科甲科第一人。
兵批,判書李肇源病,參判申在明差祭,參議韓義運入直進,參知朴孝成病,同副承旨申綋進。同知單沈鼎矩,僉知三單金相順·金鍾殷·全萬榮,護軍徐鼎輔,副護軍金魯應,副司直沈能岳·朴齊聞,副司正李敏德,及第金瑞郁,武科甲科第一人,依法典送東敍用。
申綋,以都摠府言啓曰,今日入直內三廳武兼禁軍及軍兵等,當爲中日習射技放,而魂宮朔祭親行齋戒相値,不得設行之意,敢啓。傳曰,知道。
金履喬,以戶曹言啓曰,文昭殿碑閣,蠶壇碑閣,追慕洞碑閣,淨業院碑閣,流霞亭,養正齋,依定式發遣本曹郞廳奉審,則追慕洞碑閣·養正齋,姑無頉處,文昭殿碑閣雨漏二庫,蠶壇碑閣雨漏三庫,淨業院懸板一坐紗籠破傷,流霞亭雨漏三庫,分付各該司,使之卽速修改之意,敢啓。傳曰,知道。
又以戶曹言啓曰,時御所內各司,依定式發遣本曹佐郞臣具廷鉉,與兵曹參知臣朴孝成,佐郞臣朴廷儉,東所衛將臣宋興運,西所衛將臣李潤度,南所衛將臣金宗珣,北所衛將臣金鍾殷,眼同看審後,有頉處別單書入,而修改則擇日擧行,何如?傳曰,允。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
申綋,以奎章閣言啓曰,御考入格儒生赴擧時帖文,納于本閣,則自本閣憑考案冊,成給小帖,粘連原帖文後,知委四館及禮曹,俾得許赴,若不關由於本閣者,雖有帖文,永爲勿施事定式。而辛未閏三月親臨春塘臺太學生試取御考入格給一分進士朴鼎源,不受本閣小帖,只以給分帖,徑赴於今番慶科庭試者,有違格例,儒生事,極爲駭然,而旣已落榜,原帖文收來爻周,給分案冊,修正以入,該試官之矇然許赴,亦涉不審,事係科規,令該曹稟處,何如?傳曰,允。
申綋,以兵曹言啓曰,今九月二十九日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
尹鼎烈,以御營廳言啓曰,本廳哨宮李遠振,攔入科場,爲先嚴棍,汰去之意,敢啓。傳曰,知道。
金履喬,以宣惠廳言啓曰,嶺南後漕倉五船欠縮之米,至爲九百九十五石零,漕米法意,本自嚴重,十石偸取者梟示,自是法典,今此虧欠,至於近千石之多,此若不如法嚴處,日後漕米船漢輩,將惟意偸食,無所顧忌,其爲後弊,不可勝言。後倉五船沙格及監色等,竝押送本道監營,詳査其偸食之漢,以爲啓聞用律之地。大扺漕米之偸食,未必盡是裝發後中路偸食也,每於收捧之時,監色與船漢輩,以錢代捧,遂歸消瀜,眞箇裝發之數,未準上納之實數,故上納時,致有虧欠之弊,漕倉都差邑守令及領運差員,眼同親捧,一一計石裝載,寧有上納時虧欠之弊也?領運差使員等,以過限上納之罪,纔已論勘於覆啓稟處,漕倉都差邑邑倅,亦不可不一體嚴勘,以爲懲後之道,而裝載之未準數,與裝發後中路偸食間,令本道各別嚴査,如或裝發後偸食,則後倉領運差員,加倍嚴勘,若果收捧時,未準數裝載,則都差邑邑倅,狀聞論勘之意,分付本道道臣,嶺南漕米,則與他道之賃船上納有異,故自前無虧欠夥多之弊,今年則虧欠殆近千石,事未前有,大關紀綱,必於未凍前準數徵納之意,一體嚴飭本道道臣,何如?傳曰,允。
丁丑九月二十九日辰時,上御熙政堂。藥房入診入侍時,提調金蓍根,副提調金履喬,記事官權敦仁,記注官李衡柱,別兼春秋鄭基善,檢校直閣鄭元容以次進伏,醫官吳千根·秦東秀·金殷相以次進伏楹外訖。蓍根曰,日氣猝寒,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,各殿宮氣候一樣矣。仍命醫官入診,千根等以次診候訖,退伏奏曰,脈候左右三部調均矣。蓍根曰,漸値寒節,所進調理之劑,當議定矣。上曰,出去議定湯劑,可也。上命醫官先退,千根等退出。仍命退,諸臣以次退出,
上在昌德宮。停常參·經筵。
辰巳時,日有食之。
還內後,內閣·政院·玉堂·藥房口傳問安。答曰,知道。
申綋啓曰,明日常參·經筵,取稟。傳曰,停。
尹鼎烈啓曰,大司憲趙萬元,執義李紀淵,掌令姜世鷹在外,尹孝植未肅拜,持平李若愚未署經,金裕憲呈辭,監察茶時之意,敢啓。傳曰,知道。
申綋啓曰,來初五日朝參日次矣,敢稟。傳曰,停。
又啓曰,吏曹郞廳來言,金城縣令尹景壽,諫院則雖已署經,憲府則大司憲趙萬元,執義李紀淵,掌令姜世鷹在外,持平李若愚未署經,只有持平金裕憲一人,無以備員署經云,掌令尹孝植,卽爲牌招,以爲署經之地,何如?傳曰,一司除署經。
以領府事李時秀南陽地掃墳呈辭,傳于鄭元容曰,給由馬,澆奠床備給。
申綋,以弘文館言啓曰,校理柳訸,修撰李羲準,副修撰趙璟鎭,旣有只推之命,竝卽牌招察任,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,本曹正郞金秀鍾呈狀內,矣身素患痰癖之症,當此換節之時,一倍添劇,萬無供職之望云,身病旣如此沈篤,則有難强令察任,改差,何如?傳曰,允。
又以禮曹言啓曰,試考恩賜儒生直赴給分帖,過科後,令成均館收聚爻周後草記事,曾有定式矣。卽接成均館所報,則今番慶科庭試文科殿試時,直赴殿試儒生生員朴岐壽,進士李憲瑋·金若水·鄭德和,幼學具定默·金英集·金英業·白東奎·李鳳柱,直赴會試儒生進士趙顯休等十人,登科直赴會試儒生生員李獜秀等二十人,給分儒生進士李容奎等二十五人,未參榜合儒生五十五人,前所受直赴分給帖,一竝收取以送云矣。所收帖文五十五張,依定式爻周之意,敢啓。傳曰,知道。
申絅,以都摠府言啓曰,副摠管柳相亮以訓鍊都監中軍,本營諸將官射會試監事,南別營晝仕出去之意,敢啓。傳曰,知道。
又以兵曹言啓曰,去秋等能磨兒考講時,訓鍊院判官金榮秀,部將南衡老,守門將金珍一次不通,訓鍊院主簿李濟和,軍器寺判官李羲午,武臣兼宣傳官沈煥永·趙心錫,部將南曦重二次不通,依定式,竝從重推考,何如?傳曰,允。
鄭元容,以宣惠廳言啓曰,湖西丙子條收租米都數,不過爲四萬餘石,而見今未納爲二萬餘石,揆以法紀,駭然莫甚,守令全無奉公之心,一向玩愒,拖至于今,挨過數旬,以氷泊二字,畢境彌縫而已,寧有如許道理?發船過限守令奪告身,昭載法典,而今已冬節矣,不可但以過限論,當此秋務方殷之時,許多邑倅之拿罷,非不爲弊,而此若仍置,其爲後弊,反有甚於許多邑迎送之弊。大興·新昌·扶餘·鴻山·連山·保寧·結城·靑陽·林川·魯城·天安·鎭川等邑,初無一包之運納,洪陽·藍浦·舒川·德山·公州·沔川·忠原·淸州等邑未納,亦甚夥然,與全未納無異,右項二十邑守令,竝令該府捧現告拿問,依法典重勘,雖以道臣言之,苟能嚴加察飭,近來紀綱,雖曰解弛,公賦愆期,豈至於此乎?該道臣,姑先從重推考,使之不多日內運納,錢木之未納邑,亦令各別申飭,以爲從速畢納之意,分付,何如?傳曰,允。
魂宮朔祭親行敎是時,亞獻官永明尉洪顯周,終獻官行工曹判書金在昌,贊禮行禮曹判書金羲淳,典祀官奉常正宋翼淵,宮闈令尙膳林宜馥,執禮副修撰洪敬謨,執尊修撰兪應煥,大祝副司果尹景鎭,祝史副司果尹明圭,齋郞副司果李光默,盥洗位司藝張振一,爵洗位校書校理成老鎭,禮曹佐郞金哲修,典籍鄭載慶,亞終獻盥洗位典籍禹夏哲,贊者引儀崔日運·金學羲,謁者兼引儀金光素·李正幹,贊引兼引儀李尙遵,贊引假引儀金秉始,祭監監察鄭世翼·高厚臣。
丁丑十月初一日子時,上詣魂宮。朔祭親行入侍時,行都承旨金履喬,行左承旨李龍秀,行右承旨申絅,左副承旨尹鼎烈,右副承旨鄭元容,同副承旨申綋,記事官權敦仁·李寅泰,記注官李衡柱,別兼春秋金道喜,檢校待敎朴宗薰·李鶴秀,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金蓍根,副提調金履喬奏曰,侵夜勞動,聖體,若何?上曰,一樣矣。鼎烈奏曰,別侍衛有次堂擧行之命,而兵曹參判申在明差祭,何以爲之?上曰,令三堂擧行。由協陽門·建陽門·銅龍門·景化門·集禮門,至延喜門。通禮跪啓請降輿,上降輿,入齋室後,問安勿爲之。出榻敎仍具淺澹服,詣通和殿,贊禮前導入北夾門,陞自東階,詣版位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行禮,上詣尊所,北向立,執尊者擧羃,履喬酌鬱鬯,上詣靈座前,北向立,贊禮跪啓請跪,上跪,履喬奉香,絅奉爐跪進,贊禮跪啓請三上香,上三上香,絅奠爐於案,履喬奉爵跪進,贊禮跪啓請執爵,上執爵以授絅,奠于靈座前,贊禮跪啓請俯伏興少退跪,上俯伏興少退跪,大祝進靈座之右,東向跪讀祝訖,上出戶降復位。亞獻官永明尉洪顯周,終獻官行工曹判書金在昌,以次獻酌如儀訖,降復位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位皆止哭興再拜興平身。宮闈令納神主如儀,贊禮導上詣望燎位,大祝燎坎,贊禮跪啓禮畢,仍導以行,入齋室。親祭罷後,問安勿爲之。出榻敎上改具翼善冠·衮龍袍,出延喜門,通禮跪啓請乘輿,上乘輿,仍由集禮門·建陽門·協陽門·宣化門還內,出標信解嚴,諸臣以次退出。
上在昌德宮。停常參·經筵。
進御交感拱辰湯,自今日一貼式煎入事,榻前下敎。
尹鼎烈啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金履喬啓曰,藥房提調·副提調持湯劑來待矣。傳曰,封入。
申絅啓曰,明日宗廟冬享大祭齋戒相値,視事頉稟之意,敢啓。傳曰,知道。
又啓曰,同義禁趙鍾永除拜後過三日不爲出肅,依定式推考警責,仍卽牌招察任,何如?傳曰,允。
注書李寅泰病,代以李冕植爲假注書。
尹鼎烈啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
以大司諫朴宗珩,司諫姜俊欽,獻納柳季獜,掌令尹孝植,持平金裕憲牌不進罷職傳旨,傳于尹鼎烈曰,只推。
以校理柳訸,副修撰趙璟鎭牌不進罷職傳旨,傳于申絅曰,只推。
以修撰李羲準牌不進罷職傳旨,傳于申絅曰,只推。
傳于申絅曰,發遣吏郞,諸執事淸齋與否,摘奸以來。
尹鼎烈,以兵曹言啓曰,今十月初四日宗廟冬享大祭時,守門當爲塡差,而本曹郞廳,都摠府郞廳,排擬無路,依定式,軍門將官,代差以入之意,敢啓。傳曰,知道。
申絅,以禮曹言啓曰,因奎章閣草記,辛未閏三月親臨春塘臺太學生試取御考入格給一分進士朴鼎源,不受本閣小帖,只以給分帖,徑赴於今番庭試者,有違格例,極爲駭然,而旣已落榜,原帖文收來爻周,該試官之矇然許赴,亦涉不審,事係科規,令該曹稟處事,允下矣。御考恩賜給分之人,每當初試之科,來受閣帖,赴於試場,自是格例,而今番庭試初試二所進士朴鼎源,初不來受閣帖,赴場觀光,至付恩賜,當該試官不察之失,在所難免,事當從重推考,而因備邊司草記,諸試官纔已重勘矣,今無更勘之道,何以爲之乎?敢稟。傳曰,從重推考。
義禁府照目粘連,武一所監試官姜世綸·南吉寬,二所監試官任天常·韓兢裕等矣本府議啓內,科場雜亂,武所尤甚,身爲監試官,不能察飭之罪,在所難免,竝只以此照律罪,各杖八十收贖,奪告身三等,竝只私罪,奉敎依允爲旀,姜世綸段,功議各減一等,南吉寬·任天常·韓兢裕等段,竝只功減一等爲良如敎。又啓目粘連,因公淸監司權常愼啓本本府覆啓內,殿牌作變罪人韓慶裕,旣已六次遲晩,再捧結案,則到今更無可容議於輕重之間者是白如乎,道啓所謂背負自現,情近失性云者,非曰非實,而臣府之所守者經法而已,今不敢以事乖常情,近於失性,遽議原情之論是白如乎,事係重僻,下詢大臣處之,何如?判付內,依允事,命下矣。問議于大臣,則領中樞府事李時秀,判中樞府事韓用龜·金思穆病未獻議,判中樞府事徐龍輔·徐邁修·金載瓚在外,右議政南公轍以爲,韓慶裕事,罪犯莫嚴,旣捧結案,經法之外,似不當更議,而觀於道啓,則紙裹背負,初無傷破之事,身自來現,可見蚩蠢之狀,以情則初非犯上之心,以跡則近於失性之人,自下雖不敢直請惟輕,而造化傅生,特施次律,亦係天地之大德,惟在上裁云矣。大臣之意如此,上裁,何如?判付啓,依大臣議,施以次律爲良如敎。
上在昌德宮。停常參·經筵。
尹鼎烈啓曰,大司憲趙萬元,執義李紀淵,掌令姜世鷹在外,尹孝植未肅拜,持平李若愚未署經,金裕憲呈辭,監察茶時之意,敢啓。傳曰,知道。
鄭元容啓曰,明日常參·經筵,取稟。傳曰,停。
尹鼎烈啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金履喬啓曰,藥房副提調持湯劑來待矣。傳曰,封入。
傳于鄭元容曰,禮房承旨馳詣宗廟,奉審摘奸以來。
申絅啓曰,臣絅依定式進詣香室,奉審香祝樻祝板袱子,則精潔之意,敢啓。傳曰,知道。
傳于鄭元容曰,禮刑換房。
鄭元容啓曰,行都承旨金履喬藥院進,行左承旨李龍秀不爲仕進,行右承旨申絅,同副承旨申綋式暇,左副承旨尹鼎烈監祭進,院中只有臣一人,伴直無人,行左承旨李龍秀,所當牌招,而拘於廳規,不得請牌,何以爲之?敢稟。傳曰,左承旨許遞,前望單子入之,待下批牌招察任。
承旨前望單子入之,金陽淳落點。
鄭元容,以弘文館言啓曰,本館上下番闕直,事甚未安,應敎金學淳,校理韓用儀,竝卽牌招,以爲推移入直之地,何如?傳曰,允。
又以弘文館言啓曰,校理柳訸,修撰李羲準,副修撰趙璟鎭旣有只推之命,竝卽牌招察任,何如?傳曰,允。
以修撰李羲準,副修撰趙璟鎭牌不進罷職傳旨,傳于鄭元容曰,只推。
兵曹口傳政事,護軍李龍秀。
尹鼎烈,以都摠府言啓曰,今日入直內三廳武兼禁軍及軍兵等,當爲中日習射技放,而宗廟冬享大祭齋戒相値,不得設行之意,敢啓。傳曰,知道。
金履喬,以內醫院都提調·提調意啓曰,年例各殿宮進上臘藥所入牛黃九十七部一錢一分二里三毫,麝香二百四十七部三分六里三毫,竝令戶曹宣惠廳進排,而丙申定式牛黃二十五部一錢九里二毫,以本院春秋兩等元貢中取用,何如?傳曰,允。
又以內醫院都提調·提調意啓曰,進上鍼子及諸醫所用鍼子,例有三年一次造成之規,而明年乃是當次之年,依例精造進上後,分給諸醫,明年又是寅年,三寅鍼亦爲依例精造進上,何如?傳曰,允。
鄭元容,以吏曹言啓曰,司僕寺正李鍾運呈狀內,矣身素患痰癖之症,當此換節之時,一倍添劇,萬無起動供職之望云。身病旣如是沈篤,則有難强令察任,改差,何如?傳曰,允。
又以宣惠廳言啓曰,康津等諸邑敗船狀啓,纔以覆啓,而今年六月二十九日之獰風,挽近所罕,雖不可疑之以故敗,而各道漕轉發船,各有期限,湖南則三月十五日以前發船,四月初十日內上納,自是法典所載,而今此七邑發船,俱在於五月之後,乃於六月二十九日,遭風致敗,若能趁期發船,趁限上納,雖有六月二十九日之獰風,安有臭載與否之可論也?其所致敗,專由於裝發之過時,顧何異於推以納之風濤之中也?發船過限,則該守令奪告身,昭載法典,假使畢竟無弊到泊,無欠上納,已難免晩時裝發之律,況因其晩發,使過萬石之莫重公賦,歸之於滄波之中?七邑邑倅之罪,決不可容貸。康津·珍島·興陽·長興·金堤·靈巖·龍安諸邑守令,竝令該府捧現告拿問嚴勘。海南敗船狀啓,前已覆啓,而過限裝發之罪,實與康津等七邑,無所異同,當該邑倅,一體拿問嚴勘。該道漕米,尙多未畢納之邑,其中寶城·礪山·務安三邑未納之數,最爲夥然,而今已冬節,了無皁白,比之晩時裝發之右項諸邑,尤宜重勘,三邑守令,亦令該府拿問嚴處。錢木邑之愆期未納,亦爲多邑,道臣若果察飭,寧有至今愆期之理也?該道道臣,姑先推考,使之嚴飭,以爲從速畢納之意,分付,何如?傳曰,允。
又以義禁府言啓曰,宣惠廳草記丙子條收租米未納大興·新昌·扶餘·鴻山·連山·保寧·結城·靑陽·林川·魯城·鎭川·天安·洪陽·藍浦·舒川·德山·公州·沔川·忠原·淸州等二十邑守令,竝令該府捧現告拿問,依法典重勘事,允下矣。右項二十邑當該守令,關問該道。指名報來後,拿問重勘,何如?傳曰,允。
又以義禁〈府〉言啓曰,瑞山郡守李志淵拿來,與江華留守金相休狀啓宣惠廳粘目,憑閱處之事,傳旨啓下矣。李志淵時在任所,依例發遣府羅將拿來,何如?傳曰,待待命拿囚。
上在昌德宮。停常參·經筵。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,玉堂備員間,視事頉稟之意,敢啓。傳曰,知道。
又啓曰,藥房提調持湯劑來待矣。傳曰,封入。
傳于金陽淳曰,吏工換房。
傳于金陽淳曰,兼戶曹判書朴宗慶子歧壽,達城府院君奉祀孫徐相祿,故禁將李光益子圭德賜樂。
鄭元容啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
以大司諫朴宗珩,司諫姜浚欽,獻納柳季獜,掌令尹孝植,持平金裕憲牌不進罷職傳旨,傳于鄭元容曰,只推。
申綋啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以應敎金學淳,校理韓用儀牌不進罷職傳旨,傳于金陽淳曰,只推。
以校理柳訸牌不進罷職傳旨,傳于金陽淳曰,只推。
鄭元容,以備邊司言啓曰,卽見平安監司徐有聞災實分等狀啓,則平壤等十七邑,置之稍實,安北等二十三邑,置之之次,寧遠等二邑,置之尤甚,後錄諸條,請令廟堂稟旨分付矣。本道穡事,始旱終澇,傷損頗多,霜雹繼以爲災,比他道雖曰少康,較昨年不啻稍遜,道啓分劑,儘有料量,依所請施行。其一,本道今年,以己巳比摠,而己巳以後虛實之旣蒙永頉,比己巳元摠不足者,爲六百四十二結四十五負一束,川反舊頉無主全陳之入於今年執災者,爲一千九百九十八結二十四負九束,合二千六百四十結七十負,特許劃下,各邑所捧雜費,亦令蠲減事也。本道災政,自是比摠,而經亂後請災,便成已例,又皆準劃者,蓋出於爲西民懷保之意,而至於今年新舊災頉,雖難以比摠均俵,加請結數,未免過多,元劃外加給一千九百結,使之一一分俵各邑,雜費亦令許減。其一,辛壬停未捧舊還餘在者,特許仍停,就其中稍實之次邑災形未甚處,自本道酌量事勢,從便收捧事也。還餉法意,至爲嚴重,有不可逐年許停,而今年穡事,旣未純登,則分數闊狹,亦爲紓力之道,辛壬停退未捧元數中,限折半令道臣參互酌量,從便收捧。其一,各邑帳外火田,尙多未闢,各衙門會錄及各鎭堡罷斂給代者,依昨年例,特許四分一權減,各鎭屬給代不足條,以各鎭間年儲留穀,從便給代事也。火田許減,儲留給代,旣有昨年已施之例,依請許施。其一,陳田火田之還加起,今年亦許停免事也。陳田火田之勒令增摠,有非懋實之情,依所請許免。其一,各樣還捧尤甚邑尤甚面里限折半,尤甚邑之次面里及之次邑中霜雹被災邑之尤甚面里限三分一,以相當穀許令代捧,待明秋還作本色事也。還穀代捧,實係難愼,而似此之歲,亦不可膠守常例,邑里之分等代捧,必有斟量而然,竝依所請施行。其一,各衙門及奎章閣屯土,依昨年例,從實執稅事也。其一,尤甚之次邑限明秋勿定配所事也,各司屯田之從實執稅,本有朝令,依請許施。罪人編配,只令尤甚邑勿定,何如?傳曰,允。
又以備邊司言啓曰,卽見水原留守林漢浩災實狀啓,則備陳穡事災損之狀,仍以爲,地部劃下災三十結外,不足災七百六十結三十四負五束特加劃,各年舊還,有難竝督,丁卯戊辰己巳甲戌停退及己巳仍未捧各穀,竝爲仍停,甲戌仍未捧各穀三分二仍停,推奴徵債限明秋防塞事,請令廟堂稟旨分付矣。本府以濱海之地,多被災損,地部所劃,雖難均俵,今此所請,終涉過多,事目外五百結特爲加劃,還餉法意甚嚴,而丁卯以後停未捧各穀,至于今未盡收殺者,言念糴政,極爲憫然,今年穡事,僅可以漸次收捧,而一時竝督,民力宜念。丁卯至己巳各年停退未捧,竝姑仍停,甲戌停退條,使之折半收捧,甲戌仍未捧,此與因朝令停退有異,竝令全數收捧,推徵防塞,依施,何如?傳曰,允。
申綋,以兵曹言啓曰,兼司僕將李忠運,守門將閔元錫,俱以身病猝重,時月之內,萬無供職之望,呈狀乞遞,景福宮衛將金百鍊除授在外,過限未上來,竝改差,何如?傳曰,允。
又以御營廳言啓曰,東關王廟有頉處,臣董監修改後,別單書入之意,敢啓。傳曰,知道。
鄭元容,以刑曹言啓曰,依下敎,假稱淸瑾縣主房宮監作弊外邑之首犯漢,所當嚴査定配,而罪人方囚京畿安城郡獄云,發關該道,罔夜捉上,待押來擧行之意,敢啓。傳曰,知道。
又以義禁府言啓曰,宣惠廳草記內,稅船晩時裝發之康津·珍島·興陽·長興·金堤·靈巖·龍安諸邑守令,令該府捧現告拿問嚴勘,海南船之過限裝發,實與康津等邑無異,當該邑倅一體拿問,該道漕米未卑納邑中,寶城·礪山·務安三邑未納之數,最爲夥然,而今已冬節,了無皁白,比之晩裝,諸邑尤宜重勘,三邑守令,亦令該府拿問嚴處事,允下矣。右項十一邑當該守令,關問該道,指名報來後,拿問嚴勘,何如?傳曰,允。
宣傳官李喜星書啓,臣於本月初一日巳時量,敬奉聖敎,先往南蠶室,桑木斫㾗之有無,枯損之與否,新植之多少,茁茂之如何,摘奸是白乎,則初無被斫之㾗是白乎旀,木葉霜後盡脫,體枝簇立羅列,實有長養之望是白乎旀,轉進東蠶室,亦爲看審是白乎,則田之平鋪,樹之簇立,無異於南蠶室,所見是白如乎,兩處桑直等處,益加培養之意,嚴飭是白乎旀,日已昏黑,故仍爲止宿,翌曉因發外南山四牌字內,自舞鶴峯三牌字內大小諸麓,詳細看審是白乎,則大中小松,鬱然茂密是白遣,至於鷹峯一麓,乃是沙石之地,只有穉松,而見甚稀疎是白乎旀,轉向德音巖·磨滋里諸麓段,大中松之蒼鬱,穉兒松之茂密,大有勝於三牌字內是白遣,日已迫昏,仍爲留宿,曉頭因轉向自冷井洞九景巖牛首峴,至南壇左右麓,大中小松之森束蒼茂,不啻所經諸處是白乎所,大抵東自四牌,西至一牌,登崗越谷,一一遍審是白乎,則旣無萎枯之木,且無斧斫之根,可知禁護之申明是白乎旀,所經諸壇,一體看審是白乎,則紅箭門及砌草,俱無頉處是白齊。傳曰,知道。
判府事金思穆箚曰,伏以,臣氣血耗竭,神精消亡,已無一分餘地,恒居凜凜,朝不謀夕,而猶復係戀恩造,縻身朝籍,每當一番赴公,輒至多日澌頓。以若形骸,許久冒居於藥院重任,揣分量力,堪承無路,月前陳懇,亶出血控,而聖批慰勉,終靳遞解,惶猥是懼,未敢更煩。扶曳病軀,黽勉趨走,亦復有日,而近因日候之猝寒,又致將攝之失宜,更添毒感,症形忒重,寒熱交作,咳喘促急,痰壅火升,滿面浮高,篤老危疾,沈淹至此。縱使餘命,幸延時月,束帶復起,頻近嚴遫之地,實有所不可强者。屢遭診候之筵,久闕趨筵,莫重湯劑之議,亦未與聞,一味虛帶,漫無省識,國體臣分,寧容若是?雖在昏涔之中,罕切惶悶之忱,玆敢冒控短箚,仰瀆宸嚴。伏乞聖慈,亟遞臣內醫都提調之任,以卒終始生成之澤,千萬血祝。取進止。答曰,省箚具悉卿懇。調理赴院,何傷?勿辭,安心調理。此批答,遣史官傳諭于金判府事。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
申絅啓曰,明日聖節望闕禮,依例爲之之意,敢啓。傳曰,知道。
鄭元容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金履喬啓曰,右承旨尹鼎烈今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于金陽淳曰,文武科新恩謝恩當親受,該房知悉。
傳于鄭元容曰,大臣·備局堂上引見。
鄭元容啓曰,大司憲趙萬元,執義李紀淵,掌令姜世鷹在外,持平李若愚未署經,掌令尹孝植,持平金裕憲牌不進,監察茶時之意,敢啓。傳曰,知道。
申絅,以承文院都提調意啓曰,日食已過,禮部回咨,依例撰出,正書安寶,順付於今番節使之行,何如?傳曰,允。
又以弘文館言啓曰,本館上番闕直,事甚未安,應敎金學淳,校理韓用儀·柳訸,旣有只推之命,與副校理任百禧·李沆,竝卽牌招,以爲推移入直,修撰李羲準,副修撰趙璟鎭,一體牌招察任,何如?傳曰,允。
以右承旨尹鼎烈牌不進罷職傳旨,傳于申絅曰,只推。
以應敎金學淳,校理韓用儀·柳訸,副校理任百禧·李沆,修撰李羲準,副修撰趙璟鎭牌不進罷職傳旨,傳于申絅曰,只推。
以大司諫朴宗珩,司諫姜浚欽,獻納柳季麟,掌令尹孝植,持平金裕憲牌不進罷職傳旨,傳于鄭元容曰,只推。
申絅啓曰,明日聖節望闕禮習儀,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
鄭元容以義禁〈府〉言啓曰,因京畿監司李魯益狀啓宣惠廳回啓內,漕轉裝發,自有定限,違法晩裝,竟至臭載,穀主官益山·咸悅兩邑守令,竝令該府捧現告拿問處之事,允下矣。兩邑當該守令,關問該道,指名報來後,拿問勘罪,何如?傳曰,允。
又以義禁府言啓曰,因公淸監司權常愼啓本宣惠廳粘目內,穀主官靈巖郡守,定式外濫載,事係違法,其罪狀,令該府捧現告拿問處之事,允下矣。靈巖郡守安性淵時在任所,依例發遣府羅將拿來,何如?傳曰,待待命拿囚。
又以義禁府言啓曰,因江華留守金相休狀啓宣惠廳回啓內,領運差使員,前有三隻致敗,又有此船之沈沒,其不善領運之罪,在所難免,令該府捧現告,依定式勘處,漕轉裝發,自有定限,而違法晩裝,竟至臭載,穀主官靈巖郡守宋祥濂,令該府拿問處之事,允下矣。領運差員法聖僉使成範鎭,前以上納過限事,已爲拿囚,待開坐添問目取招,宋祥濂方在任所,依例發遣府書吏拿來,何如?傳曰,待待命拿囚。
有政。吏批,判書李好敏進,參判李存秀牌招不進,參議權丕應牌招不進,行左承旨申絅進。啓曰,淸州牧使,公州判官,今當差出,而本州俱以營下劇邑,物衆地大,素稱難治,不可不擇差,同道及他道,有聲績已準限未準朔守令,竝擬,何如?傳曰,允。以任希存爲兵曹參判,具宜默爲吏曹正郞,李鍾穆爲司僕正,李光承爲長寧殿令,張瀚爲淸州牧使,宋知濂爲長興府使,元永獜爲礪山府使,李光正爲林川郡守,洪養默爲沔川郡守,尹庠圭爲舒川郡守,柳彝均爲寶城郡守,任聖臯爲靈巖郡守,尹致民爲大興郡守,李潢爲金堤郡守,李儒常爲珍島郡守,鄭昌耆爲天安郡守,李鳳秀爲公州判官,黃基安爲康津縣監,愼宜學爲興陽縣監,李命峻爲龍安縣監,李復馨爲海南縣監,南周獻爲務安縣監,李在璣爲益山郡守,金履禛爲文義縣監,朴兢淵爲瑞山郡守,李敎源爲靈光郡守,鄭冕綏爲忠原縣監,金錫喜爲德山縣監,沈命永爲新昌縣監,鄭東勉爲扶餘縣監,鄭淵始爲鴻山縣監,金鑢爲連山縣監,元在誠爲保寧縣監,李元延爲結城縣監,朴齊顯爲靑陽縣監,鄭東晏爲魯城縣監,西學訓導單鄭遇炳,南學訓導單林,故縣監李耆活贈吏議,忠節卓異贈職事承傳,故學生禹仁東贈童敎,孝行卓異贈職事承傳,禁府都事徐左輔,童蒙敎官南永周相換。吏批再政。以李允謙爲弼善,趙忠植爲司書,李鶴秀爲戶曹參議,趙學濂爲刑曹佐郞,金永受爲繕工副正,任重白爲慶基殿令,金宅善爲景慕宮令,李衡在爲禁府都事,尹日逵爲靑松府使,金相鍾爲宜寧縣監,尹範五爲西部令。
兵批,行判書李肇源病,參判未差,參議韓義運病,參知朴孝成入直進,左副承旨鄭元容進。啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議權丕應牌不進罷職傳旨,傳于鄭元容曰,只推。
禁府啓目,法聖僉使成範鎭原情云云。傳旨問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,龜山僉使丁載忠原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,薺浦前萬戶韓晉裕原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,赤梁僉使張鳳運原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
丁丑十月初五日辰時,上御熙政堂。文武科新恩謝恩親受入侍時,行左承旨申絅,左副承旨鄭元容,同副承旨金陽淳,記事官權敦仁,別兼春秋鄭基善·金道喜,以次進伏訖。上曰,整齊行禮。贊儀唱四拜,新恩及後陪人行四拜禮,宣醞訖,贊儀唱四拜,新恩及後陪人行四拜。上曰,武科則只令壯元入侍,可也。文科權馥等十六人,武科壯元金瑞郁,各以次進前,奏職姓名訖,上命新恩先退。又命退,諸臣以次退出。
丁丑十月初五日辰時,上御熙政堂。藥房入診,大臣·備局堂上引見入侍時,提調金蓍根,副提調金履喬,記事官權敦仁,別兼春秋鄭基善·金道喜,左副承旨鄭元容,假注書李冕植,事變假注書安仁,右議政南公轍,行禮曹判書金羲淳,吏曹判書李好敏,訓鍊都正李溏,刑曹參判李海愚,行護軍金基厚,漢城府右尹趙鍾永,行護軍金履載,修撰兪應煥,以次進伏,醫官吳千根·秦東秀進伏楹外訖。公轍曰,近者日候寒暖不調,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。仍命醫官入診,千根·東秀以次診候訖,退伏奏曰,脈候左右三部調均矣。上曰,都承旨率醫官先退,提調則退伏於諸宰座,可也。履喬·敦仁退出,千根等亦退出。上曰,次對爲之。公轍曰,卽見公淸監司權常愼狀啓,則備陳綿農慘歉之狀,仍以爲,自今年十月至明年九月,當各營門各衙門所納各軍布竝純錢,訓局砲保三分二,代錢收納事,請令廟堂稟旨分付矣。本道綿農,荐被歉荒,民情難以本色責納,而軍需罄竭,亦甚可悶,參互京外事勢,宜有均施之澤,各營所納軍布限折半,各司所納限三分二,特令代捧,砲保與各營軍布,事面有異,竝以本色收納之意,分付,何如?上曰,依爲之。出擧條公轍曰,卽見南兵使李元植所報,則以爲,本營穀簿,値歉歲縮,況昨年餉穀一萬石,移劃巡營後,耗條仍爲減縮,依北兵營已例,就軍餉二分耗中,每年加劃折米七百石,付之本營爲辭矣。該營穀簿之近漸耗縮,誠如帥臣所報,而餉穀體重,亦不可多數劃給,每年餉耗中折米四百石,姑令劃付,何如?上曰,依爲之。出擧條公轍〈曰〉,年前以湖南留置濟州別儲穀,分三年還送之意,筵稟行會矣。向見濟州前牧使尹久東所報,則以爲,別儲穀本爲島民備荒,而海島潦濕,易致朽敗,勒捧精捧,反爲民弊爲辭矣。本穀設置,出於爲民之聖意,而久以生弊,民皆不願云,旣知其不願,則不可强令入送,姑留本道,使之善爲糶糴於沿邑,如値本島請粟之時,則始令入島之意,分付,何如?上曰,依爲之。出擧條公轍曰,卽見咸鏡前監司韓用鐸狀啓,則備陳北關行錢法禁蕩然之狀,仍以禁錢,限以三朔,俾卽南出貿遷,而立條嚴禁,如有所執之錢,屬公換貿,防給民役,自南入錢之弊,依北關例設禁,亦令北兵使兼使檢察,而守令之怠於禁條,其勘以加倍之典,北邑本以禁錢之故,有麤白木之行用者,自本營往復兩西,行用白木,依前織造,以爲北人換貿之資事,請令廟堂稟旨分付矣。北關之不得行錢,法本至嚴,此不過申而行之,至於道啓所陳中設禁諸條,非不詳備,而遠外事情,久則難保無祛弊生弊之慮,令新道臣參互酌量,成出節目,使之報備局後施行,何如?上曰,依爲之。出擧條公轍曰,日前因宣惠廳草記,兩湖諸守令,有拿勘之命矣。大同之裝載上納,自有元定之期限,雖値歉歲,猶不敢違越,如昨年大登之歲,初不裝船者有之,過限裝發者有之,或多臭載,或將氷泊,未納之數,至於屢萬石之多,爲守宰者,如有一分畏法奉公之心,寧有如許無前之事乎?該廳請勘,出於一番大懲創之意,而第念,捧糴俵災之時,有此許多倅拿推,必致許多朔瘝曠,其罪犯旣係重勘,則不如速爲差代之爲便。該守令等,竝先罷後拿,其中赴任屬耳之邑,自當以前倅論勘現告,不必委之本道,以致遲滯,令政院卽爲擧行後,其代政官牌招開政,勿拘常格,各別擇差,使之當日辭朝。守令辭朝赴任日字之修啓,自是定式,而近來法綱懈弛,逗留遲滯,不卽下去,而道臣亦不請罪,旣往勿論,自今爲始,計其程途,如有多日過限而赴任者,不能檢飭之道臣,令政院察推,該守令施以制書有違之律,何如?上曰,依爲之。出擧條公轍曰,慶尙左水使李觀植身病沈篤,屢呈辭狀,有難强令察任,改差,何如?上曰,依爲之。出擧條公轍曰,前持平鄭鴻慶,忠淸水使趙在昇,以侍從及閫任,法當推恩於其父,而其父皆已身故,移施於本生父,旣有已例,敢此仰達矣。上曰,依爲之。出擧條公轍曰,近者日候稍溫,諸臣暖帽,從便姑爲除之,何如?上曰,可也。上曰,大臣就座,諸宰奏事。履載進前奏曰,濟州別儲穀,大臣以姑置沿邊諸邑,如値島中歉歲,運入爲宜,仰奏矣。第念,値歉運入,若待啓稟回下,則海路險遠,往覆遲滯,恐有不能及期,致民阻飢之患,有非朝家當初設施之意。此後本島値歉,關由於本道,則自本道一邊量宜輸送,一邊具由啓聞之意,預爲知委於該道及本牧,依此擧行,恐好矣。上曰,依此爲之,可也。上曰,玉堂奏事。應煥曰,無仰達事矣。元容曰,今日賓對,兩司無進參之員,事甚未安,違牌行公諸臺,竝推考,何如?上曰,依爲之。出擧條仍命退,諸臣退出,承史以次退出。
上在昌德宮。停常參·經筵。
自未時至人定,灑雨下雨,測雨器水深九分。電光自人定至夜三更,灑雨下雨,測雨器水深一分。
申綋啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
金陽淳啓曰,明日常參·經筵,取稟。傳曰,停。
申絅啓曰,今日聖節望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,臣絅今日聖節望闕禮習儀進去,下直之意,敢啓。傳曰,知道。
申絅啓曰,右承旨尹鼎烈今日不爲仕進,卽爲牌招,何如?傳曰,允。
申綋啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房副提調持湯劑來待矣。傳曰,封入。
備忘記,礪山府使元永獜下直,長弓一張·長箭一部·片箭一部·筒兒一箇賜給。
金陽淳,以弘文館言啓曰,本館上番闕直,事甚未安,應敎金學淳,校理韓用儀·柳訸,副校理任百禧·李沆,旣有只推之命,竝卽牌招,以爲推移入直,修撰李羲準,副修撰趙璟鎭,一體牌招察任,何如?傳曰,允。
金履喬啓曰,假注書李冕植身病猝重,勢難察任,今姑改差,何如?傳曰,允。
又啓曰,事變假注書安仁身病猝重,勢難察任,今姑改差,何如?傳曰,允,
以右承旨尹鼎烈牌招不進罷職傳旨,傳于申綋曰,許遞,前望單子入之,待下批牌招察任。
以應敎金學淳,校理韓用儀·柳訸,副校理李沆,修撰李羲準,副修撰趙璟鎭牌不進罷職傳旨,傳于金陽淳曰,只推。
以大司諫朴宗珩,司諫姜浚欽,獻納柳季獜,掌令尹孝植,持平金裕憲牌不進罷職傳旨,傳于申綋曰,只推。
兵曹,以李元默爲御營廳從事官。
李冕植改差,代以李憲瑋爲假注書。
注書權敦仁病,代以朴岐壽爲假注書。
安仁改差,代以李鳳柱爲事變假注書。
吏曹啓目,權知承文院副正字徐萬修·權中和·尹棨烈·李相重·張敎根·金遇明·徐英淳·宋應龍·李憲兢·洪龜燮·朴鳴載·李寅泰·許晟·李嘉愚·林翰鎭·金錫龍·尹正鎭·尹書有·宋能圭·徐憙淳·金大坤·鄭藎·李得烈·崔致憲·鄭東煥·朴永元·沈能恕·金永默·黃浩民·宋欽奭·宋守謙·李益文·林龍鎭·趙嶷·朴春秀·徐洛淳·尹效覺·李憲球·李必玉爲等如,口傳施行,何如?啓,依允。又啓目,權知校書館副正字蔡弘復爲等如,口傳施行,何如?啓,依允。又啓目,權知成均館學諭金光國·洪聖演·鄭遇炳·李秉德·姜繼遇·邊景俊·洪儼·安仁·金景濂·鄭錫諭·林·白時亨·崔聖岳·吳甲良·全性有·朱鎭民·文之鉉·高翊斗·韓植林·具行益·朴基旭·韓宗愈·林孝憲·田齊賢·丁載榮·金仁燾·權達準·禹錫文·全國憲·孫爀·崔鳳恒·金榶·韓夢奎·安久璟·朴起壕·李慶纘·金履喆·鄭誠一·崔致輔·趙渡·文致中爲等如,口傳施行,何如?判付啓,依允。
以公淸監司權常愼啓本,罪人呂快範槐山郡到配事,傳曰,放送事,分付道臣。
申綋,以都摠府言啓曰,今日入直內三廳武兼禁軍及軍兵等,當爲中日習射技放,而聖節望闕禮習儀相値,不得設行之意,敢啓。傳曰,知道。
又以兵曹言啓曰,內禁衛將柳相奎素患痰癖之症,近益添劇,時月之內,萬無供職之望,呈狀乞遞,領軍之將,不可久曠,改差,何如?傳曰,允。
又以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
上在昌德宮。停常參·經筵。
申綋啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金陽淳啓曰,明日常參·經筵,取稟。傳曰,停。
申綋啓曰,來十一日朝參日次矣,敢稟。傳曰,停。
金陽淳啓曰,來十一日輪對日次矣,敢稟。傳曰,當次人受點,後日次待令。
又啓曰,藥房提調持湯劑來待矣。傳曰,封入。
申綋啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
李憲瑋有頉,代以柳璧祚爲假注書。
朴岐壽有頉,代以金羽根爲假注書。
李鳳柱有頉,代以金永業爲事變假注書。
承旨前望單子入之,李鶴秀落點。
以右副承旨李鶴秀牌不進罷職傳旨,傳于金陽淳曰,只推,
以大司諫朴宗珩,司諫姜浚欽,獻納柳季獜,掌令尹孝植,持平金裕憲牌不進罷職傳旨,傳于申綋曰,只推。
金陽淳啓曰,吏曹郞廳來言,寶城郡守柳彝均,瑞山郡守朴兢淵,文義縣令金履禛,鴻山縣監鄭淵始,連山縣監金鑢,扶餘縣監鄭東勉,德山縣監金錫喜,靑陽縣監朴齊顯,海南縣監李復馨,龍安縣監李命峻,宜令縣監金相鍾,諫院則雖已署經,憲府則大司憲趙萬元,執義李紀淵,掌令姜世鷹在外,持平李若愚未署經,只有持平金裕憲一人,不得備員署經云,掌令尹孝植,卽爲牌招,以爲署經之地,何如?傳曰,一司除署經。
金羽根有頉,代以趙顯休爲假注書。
柳璧祚有頉,代以白東奎爲假注書。
金英業有頉,代以金英集爲事變假注書。
申綋,以備邊言啓曰,卽見全羅監司金敎根狀啓,以爲,本道綿農,始被風災,終傷晩澇,全道告歉,未有若今年之甚,軍布責納,決是行不得之政,本道砲保及各軍門各衙門番布,竝純錢代捧事,請令廟堂稟旨分付矣。本道綿農之失稔,已悉於前後狀辭,而今此代捧之請,益可見鶉鵠之徒,未冬呼寒,公納沒策,此若視以常年,督令納布,則無異龜背之括毛,而第念,各營軍需,今皆罄竭,來頭經用,殆同弩末,全數許代,實難議到,參互京外事勢,合施兩便之政。各營軍布限折半,各衙門所納限三分二,特許代捧,砲保乃是親兵所需,事面有異,以本色收納之意,分付,何如?傳曰,允。
又以訓鍊都監言啓曰,本局分授都城白岳山東邊第四城廊近處體城六間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以義禁府言啓曰,康津縣監任文白,珍島郡守柳信儉,興陽縣監柳民儉,長興府使閔致成,金堤郡守洪羲敬,靈巖郡守安性淵,龍安縣監趙亨鎭,海南縣監張守初,寶城郡守李濟完,礪山府使李載豐,務安縣監南秉寬,大興郡守吳澈常,新昌縣監沈存之,扶餘縣監趙宅謙,鴻山縣監李翼在,連山縣監韓譼,保寧縣監姜最顯,結城縣監崔時淳,靑陽縣監李章玉,林川郡守李憲成,魯城縣監沈魯崇,天安郡守李敬脩,洪陽前縣監韓永逵,藍浦前縣監金原淳,舒川郡守韓用夏,德山縣監宋啓朱,公州判官金基常,沔川郡守韓百衍,忠原縣監金思稙,淸州牧使鄭漪,靈光郡守宋祥濂,咸悅前縣監金鎔,益山郡守尹五榮,瑞山郡守李志淵,竝先罷後拿事,傳旨啓下矣。金原淳今方待命拿囚,安性淵·宋祥㾾·李志淵,已有待待命拿囚之敎,待其上來拿囚,任文白·柳民儉·閔致成·洪羲敬·趙亨鎭·張守初·李濟完·南秉寬·吳澈常·沈存之·趙宅謙·李翼在·韓譼·姜最顯·崔時淳·李章玉·李憲成·沈魯崇·李敬脩·韓用夏·宋啓朱·金基常·韓百衍·金思稙·鄭漪·尹五榮,俱在任所,金鎔以文義縣令,時在任所,韓永逵下去楊根地,依例發遣府書吏·羅將拿來,柳信儉·李載豐,亦在任所,而珍島·礪山,皆是面看交代處,發遣府書吏·羅將,交代後拿來,何如?傳曰,待待命拿囚。
又以備邊司言啓曰,靈光·益山·咸悅三邑守令,因惠廳啓目,纔捧罷拿現告,而此皆差員領運之邑也,與直納有異,晩裝之罪,在差員與在該邑間事當一問而處之,上項三倅,先罷一款,姑爲安徐,令該府拿問後勘律,已差代者,竝仍本職之意,分付,何如?傳曰,允。
禁府啓目粘連,向前張鳳運亦,領運稽緩,難諉於風雨阻滯是白乎乃,五朔過限,有違法意,以此照律,何如?判付啓,依允。又啓目粘連,向前韓晉裕亦,安泊船之漂盪,可知什物之不完,領運限之稽滯,難免法意之有違,以此照律,何如?判付啓,依允。又啓目粘連,向前成範鎭亦,晩時裝發,雖緣船材之遲劃,四隻致敗,自有漕法之當勘,以此照律,何如?判付啓,依允。又啓目粘連,向前丁載忠亦,領運過限,雖諉長潦獰風是白乎乃,五朔愆期,難免稽緩之罪,以此照律,何如?判付啓,依允。
上在昌德宮。停常參·經筵。
申綋啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鶴秀啓曰,明日常參·經筵,取稟。傳曰,停。
申綋啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金履喬啓曰,藥房副提調持湯劑來待矣。傳曰,封入。
金陽淳啓曰,兵曹參判任希存除拜後過三日不爲出肅,依定式推考警責,仍卽牌招察任,何如?傳曰,允。
申綋啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
李鶴秀,以弘文館言啓曰,應敎金學淳,校理柳訸,副校理李沆,修撰李羲準,副修撰趙璟鎭旣有只推之命,竝卽牌招察任,何如?傳曰,允。
以應敎金學淳,校理柳訸,副校理李沆,修撰李羲準,副修撰趙璟鎭牌不進罷職傳旨,傳于李鶴秀曰,只推。
以大司諫朴宗珩,司諫姜浚欽,獻納柳季麟,掌令尹孝植,持平金裕憲牌不進罷職傳旨,傳于申綋曰,只推。
趙顯休有頉,代以李根中爲假注書,白東奎有頉,代以鄭德和爲假注書。
金英集有頉,代以金若水爲事變假注書。
李根中有頉,代以朴宗學爲假注書。
鄭德和有頉,代以宋成龍爲假注書。
金若水有頉,代以文之鉉爲事變假注書。
金陽淳,以吏曹言啓曰,守令當日辭朝事,命下矣。新除授長興府使宋知濂戶奴呈狀內,矣上典老母年踰八耋,病淹床褥,萬無離捨遠赴之望云,務安縣監南周獻呈狀內,親病猝重,不得下去,卽速入啓遞改云,不可等待其親病之差歇,竝改差,何如?傳曰,允。口傳差出,催促下送。
吏曹口傳政事,以李載弘爲長興府使,李鍾穆爲務安縣監,景慕宮令單金履禛仍任事承傳。
金陽淳,以禮曹言啓曰,來十一月十五日靖陵忌辰祭,適與冬至節享相値,依前例只行忌辰祭,祝文中以節享相値之意添入事,分付,何如?傳曰,允。
申綋,以兵曹言啓曰,今月十一日二兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以朴潤榮爲兼司僕將。
申綋,以訓鍊都監言啓曰,本局哨官韓應一身病甚重,勢難察任,改差,何如?傳曰,允。
又以御營廳言啓曰,本廳千摠李儒燁,把摠金相宇俱有身病,勢難察任,竝改差,何如?傳曰,允。又以御營廳言啓曰,本廳字內興仁門北邊第二城廊近處體城五間許頹圮處,今已畢築矣,把守軍兵依例撤罷,女墻仍爲始役之意,敢啓。傳曰,知道。
戶曹參判申在明疏曰,伏以,臣猥充副价,行將出壃,任重人微,隕越于下,臣之父母墳山,在於京畿道楊州地,而奔奏職事,久曠展掃,霜露之咸,自不能已,今當遠離,益難爲懷,儻於未發之前,獲蒙數日之恩暇,則庶可從便往省,粗伸情理,玆敢不避煩猥,冒瀆崇嚴。伏乞聖慈,俯垂鑑諒,曲副微懇,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
申綋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金陽淳啓曰,明日常參·經筵,取稟。傳曰,停。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申綋啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金陽淳啓曰,藥房提調持湯劑來待矣。傳曰,封入。
朴宗學有頉,代以權中復爲假注書。
宋成龍有頉,代以朴岐壽爲假注書。
文之鉉在外,代以朱鎭民爲事變假注書。
金陽淳啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
以大司諫朴宗珩,司諫姜浚欽,獻納柳季獜,掌令尹孝植,持平金裕憲牌不進罷職傳旨,傳于金陽淳曰,只推。
金陽淳,以弘文館言啓曰,應敎金學淳,校理柳訸,副校理李沆,修撰李羲準,副修撰趙璟鎭,旣有只推之命,竝卽牌招察任,何如?傳曰,允。
以應敎金學淳,校理柳訸,副校理李沆,修撰李羲準,副修撰趙璟鎭牌不進罷職傳旨,傳于金陽淳曰,只推。
朴岐壽有頉,代以柳璧祚爲假注書。
朱鎭民在外,代以朴起壕爲事變假注書。
金陽渟,以吏曹言啓曰,新除授長興府使李載弘戶奴呈狀內,矣上典新除本職,與本道監司金敎根,有同姓四寸娚妹應避之嫌,法不當冒赴,卽爲入啓遞改云,旣與本道監司有應避之嫌,則不可强令往赴,改差,何如?傳曰,允。令該曹口傳差出,催促下送。
禁府啓目粘連,赤梁僉使張鳳運矣本府議啓內,領運稽緩,雖諉於風雨阻滯是白乎乃,五朔過限,有違法意,以此照律,罪笞五十收贖,解見任別敍,私罪啓奉敎依允爲旀,功減一等爲良如敎。又啓目粘連,法聖前僉使成範鎭矣本府議啓內,晩時裝發,雖緣船材之遲劃,四隻致敗,自有漕法之當勘,以此照律,罪杖八十收贖,奪告身三等,私罪啓奉敎依允爲旀,功減一等爲良如敎。又啓目粘連,龜山僉使丁載忠矣本府議啓內,領運過限,雖諉於長潦獰風是白乎乃,五朔愆期,難免稽緩之罪,以此照律,罪笞五十收贖,解見任別敍,私罪啓奉敎依允爲旀,功減一等爲良如敎。又啓目粘連,薺浦前萬戶韓晉裕矣本府議啓內,安泊船之漂盪,可知什物之不完,領運限之稽滯,難免法意之有違,以此照律,罪笞五十收贖,解見任別敍,私罪啓奉敎依允爲旀,功減一等爲良如敎。
上在昌德宮。停常參·經筵。
藥房都提調金思穆,提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
李鶴秀啓曰,明日常參·經筵,取稟。傳曰,只常參,處所,熙政堂爲之。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金履喬啓曰,左副承旨申綋今日不爲仕進,卽爲牌招,何如?傳曰,允。
金陽淳啓曰,臣陽淳今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則無頉,仍以傳敎內辭意勞問,則亦皆好在云矣,敢啓。傳曰,知道。
金履喬啓曰,藥房三提調持湯劑來待矣。傳曰,封入。
柳璧祚在外,代以鄭德和爲假注書。
鄭元容啓曰,假注書鄭德和時無職名,令該曹依例付軍職,冠帶常仕,何如?傳曰,允。
又啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
以大司諫朴宗珩,司諫姜浚欽,獻納柳季獜,掌令尹孝植,持平金裕憲牌不進罷職傳旨,傳于鄭元容曰,只推。
李鶴秀啓曰,明日常參,六曹長官當爲進參,兼戶曹判書朴宗慶病不進,待開門牌招,何如?傳曰,允。
又啓曰,明日常參,兩司長官當爲進參,大司憲趙萬元在外,大司諫朴宗珩,待開門牌招,何如?傳曰,允。
又啓曰,明日常參,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李鶴秀,以弘文館言啓曰,應敎金學淳,校理柳訸,副校理李沆,修撰李羲準,副修撰趙璟鎭,旣有只推之命,竝卽牌招察任,何如?傳曰,允。
以應敎金學淳,校理柳訸,副校理李沆,修撰李羲準,副修撰趙璟鎭牌不進罷職傳旨,傳于李鶴秀曰,只推。
吏曹口傳政事,以李商一爲長興府使。
金陽淳,以吏曹言啓曰,成均館典籍權馥呈狀內,矣身素患痰癖之症,挾感添劇,時月之內,萬無起動供職之望云,身病旣如是,則有難强令察任,改差,何如?傳曰,允。
鄭元容,以備邊司言啓曰,虛司果積滯之弊,每爲申飭,而今聞吏批,虛司果至近二十人之多,區處無路,誠爲可悶,日前兩湖守令差代之後,京五品以上,雖有多窠,在職中可合陞擬者絶少,其餘俱未準六朔,經一考無以排比云。蔭官之準限經考後,始擬五品,雖是定式,若當都政時,則亦有闊狹之已例,今番亦倣此例,姑令變通,毋出甄復,以在職者從便陞擬,以爲次次區處之地,雖値儲窠之月,亦爲勿拘事,分付,何如?傳曰,允。
禁府啓目,洪陽前縣監韓永逵,藍浦前縣監金原淳等原情云云。韓永逵段,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處爲白乎旀,金原淳段,傳旨內辭緣,泛稱遲晩,刑推得情,何如?判付啓,依允爲旀,金原淳段,除刑推議處爲良如敎。
丁丑十月初十日辰時,上御熙政堂。藥房入診入侍時,都提調金思穆,提調金蓍根,右副承旨李鶴秀,假注書權中復,記注官曺錫鯤,別兼春秋鄭基善,以次進伏,醫官吳千根·秦東秀·金殷相,進伏楹外訖。思穆曰,近來日氣不調,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。仍命醫官入診,吳千根·秦東秀·金殷相,以次診候訖,退伏奏曰,脈候左右三部調均矣。上曰,湯劑,出去卽爲定入,可也。仍命退,思穆等退出。王大妃殿進御加味君子湯,自今日五貼式,日次製入事。出榻敎命退,承史以次退出。
上在昌德宮。只常參停·經筵。
夜自一更至四更,月暈。
李鶴秀啓曰,明日常參·經筵,取稟。傳曰,停。
鄭元容啓曰,大司憲趙萬元,執義李紀淵,掌令姜世鷹在外,尹孝植,持平金裕憲牌不進,李若愚未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金履喬啓曰,藥房提調·副提調持湯劑來待矣。傳曰,封入。
申絅啓曰,今日常參,承旨當爲備員,而左副承旨申綋不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,洪遇燮落點。
李鶴秀啓曰,今日常參,六曹堂上當爲備員,而兼戶曹判書朴宗慶牌不進,參判申在明受由在外,參議未差,無進參之員,事甚未安,判書更爲牌招,何如?傳曰,允。
傳于鄭元容曰,侍衛軍兵毛具。
申絅啓曰,新除授行左承旨洪遇燮時在京畿楊州地,斯速乘馹上來事,下諭,何如?傳曰,允。
傳于李鶴秀曰,義陵陵上修改時,監董堂上本道觀察使朴宗來加資,地方官咸興判官徐有膺準職調用,逢授官高原郡守閔致書陞敍,各務都檢察營裨前五衛將李岳彬加資,本陵奉事金命爀,參奉朴命璧竝陞六,陵上補土石物看役出身洪槏,被莎築灰看役閑良姜宅性,遮帳油芚造排看役折衝蔡得民,取土領運排石看役宣略尹東喜,運灰搗灰三物幕造成看役嘉善金宗羽,浮莎及內外階砌修補看役閑良閔恩,曲墻修補各樣器械看役嘉善韓運濟,竝帖加成給,各樣物種策應工匠次知看役咸興座首李宗源,高原座首趙宗耇,令本道考例施賞,本陵守僕及奏時·香盤僧·監色·工匠·軍人等,依甲寅年例,令本道施賞。
傳于李鶴秀曰,宮人朴氏去夜四更一點生女,護産等節,依例擧行。
傳于李鶴秀曰,宮人朴氏淑儀封爵。
注書權敦仁病,代以許晟爲假注書。
以司諫姜浚欽,獻納柳季獜,掌令尹孝植,持平金裕憲牌不進罷職傳旨,傳于金陽淳曰,只推,更爲牌招,違牌,勿爲呼望。
傳于金陽淳曰,諫長未差之代,前望單子入之,待下批牌招進參。
大司諫前望單子入之,李止淵落點。
金陽淳啓曰,新除授大司諫李止淵方在罷散中,何以爲之?敢稟。傳曰,敍用。
有政。吏批,判書李好敏進,參判李存秀進,參議權丕應牌不進,同副承旨金陽淳進。以李龍秀爲副提學,洪大浩爲副應敎,洪冕燮爲戶曹參議,尹久東爲工曹參議,徐鼎輔爲同義禁,沈能稷爲司僕正,李瀅夏爲司成,宋欽大爲儀賓都事,李章顯爲漢城判官,趙敏永爲濟用判官,尹正圭爲東部令,柳爲康陵令,高厚臣爲莊陵令,兪漢敏爲軍資判官,洪羲范爲禁府都事,鄭基弘爲引儀,安廷喜爲順陵直長,徐相祿爲典籍,李羲準爲中學敎授,李旭馨爲慶尙都事,金進明爲咸鏡都事,徐志輔爲平安都事,戶曹佐郞金宅善,直講李在璣仍任前職事承傳,承文博士單朴民翰,副正字單李時獻,東學訓導單金仁燾,淑儀單宮人朴氏,封爵事及幼學鄭燦欽年七十八,前持平鄭鴻慶本生父,幼學趙學元七十二,公淸水使趙在昇本生父,加資事承傳,兼春秋單金啓淵·朴鳴和。
再政,以趙雲從爲持平,李相龍爲禮曹正郞,洪翼弼爲戶曹佐郞,鄭在誠爲監察,姜浚爲禁府都事,權馥爲典籍,鄭熙祚爲典籍,尹復誼爲敦寧主簿,尹鼎植爲漢城主簿。
兵批,行判書李肇源進,參判任希存入直,參議韓義運病,參知朴孝成病,右承旨申絅進。以李石求爲副摠管,李復淵爲宣傳官,韓應浩爲內禁將,朴師濂爲忠壯將,具載默爲宣傳官,申義和爲訓鍊僉正,李煥輔爲禁衛把摠,南錫圭·趙建洙爲都摠都事,具埈·魚錫命爲訓鍊判官,鄭性愚爲翊贊,李商駿爲左捕廳從事官,洪建錫爲武兼,李秉熙爲宣傳官,許稱爲守門將,白海鎭爲慶尙左水使,李玉鉉爲淸州營將,洪汝直爲明月萬戶,同知單李震興,僉知二單申綋·朴潤榮,訓鍊主簿二單朴敬鎭·趙元錫,副護軍尹鼎烈·林景鎭·宋知濂·李觀植·李載弘·林必榮·尹永圭,副司果白殷鎭·李宜植·申從鎬·李煥奎·李圭德,副司正鄭德和以上竝單付。
再政,以李明植爲訓鍊副正,李馨萬·尹秀烈·李儒遠爲宣傳官,柳聖魯爲訓鍊僉正,閔晳爲都摠都事,金守光·孔志文爲訓鍊主簿,朴宗益爲翊衛。
以吏曹參議權丕應牌不進罷職傳旨,傳于金陽淳曰,只推。
以大司諫李止淵牌不進罷職傳旨,傳于金陽淳曰,只推。
金陽淳啓曰,館錄爲之事,命下矣。新除授副提學李龍秀,卽爲牌招擧行,何如?傳曰,允。
金陽淳,以弘文館言啓曰,應敎金學淳,校理柳訸,副校理李沆,修撰李羲準,副修撰趙璟鎭旣有只推之命,竝卽牌招察任,何如?傳曰,允。
又以吏曹言啓曰,英陵令徐相祿呈狀內,矣身素患痰癖之症,當此換節之時,一倍添劇,時日內萬無起動供職之望云,身病旣如是,則有難强令察任,改差,何如?傳曰,允。
又以兵曹言啓曰,今十月十一日武臣賓廳武經講書日次,而常參相値,不得爲之之意,敢啓。傳曰,待殿座後,依例爲之。
又以兵曹言啓曰,今月十四日一羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以金魯甲爲羽林將。
金陽淳,以兵曹言啓曰,今十月十一日武臣賓廳武經講書時,武臣兼宣傳官成快碩三略不通,依定式推考警責,何如?傳曰,允。
又以司僕寺一二提調意啓曰,濟州前牧使尹久東遞任進上馬三匹,今纔上來,禾毛色別單書入,而依例內廐立養之意,敢啓。傳曰,知道。
又以禁衛營言啓曰,本營哨官白東述身病猝重,勢難察任,改差,何如?傳曰,允。
又以義禁府言啓曰,法聖前僉使成範鎭,以漕船之四隻致敗,纔已照律勘放矣。又因全羅監司金敎根査啓戶曹粘目內,該僉使成範鎭所犯不輕,令該府依律處斷,以爲懲礪之地事,允下矣。成範鎭下去公淸道大興地,依例發遣府書吏拿來,何如?傳曰,待待命拿囚。
大司諫朴宗珩疏曰,伏以,今日常參,卽我殿下近來初有之盛擧也,凡在百工之列者,孰不欣仰淬勵,對揚奮發之聖意,而況臣職忝諫諍,不俟駕屨之義,尤倍餘人,豈敢不蹶趨膺,而第臣素患風痺之症,已成積祟,周歲沈痼,當寒添劇,脚部浮腫,行步蹣跚,房闥起居,不能自由,殿陛升降,尤非可論,且臣家方有拘忌之疾,肅肅淸禁,冒赴無路,庚牌之下,情迫勢窮,冒死控籲。伏乞天地父母,俯諒臣疾痛之呼,仍治臣逋慢之罪,以警具僚,以肅朝綱焉。今於請急之章,不宜贅他,而官以諫名,事係沬飮,有不容泯默者。二行刀割顧今盤覈之道,只在於金啓浩之就捕,而待其就捕,當有處分,旣有成命,則攸司之臣,尤當着意譏詗,期於捕得,而今已屢朔,一味伈泄,使亂本滋長,賊窟自在,近日紀綱,雖曰掃地,事之寒心,莫此爲甚。臣謂兩邊捕將,施以譴削之典,斷不可已也。臣無任云云。省疏具悉。兩捕將從重推考,爾則許遞。
持平金裕憲疏曰,伏以,臣百無肖似之人也,樸愚而樣不入俗,空疎而學不通方,至於聖朝耳目之寄,尤是蚊山之責,不可承當,自知者明。向因監試之無人,至被前望之特點,不得不冒沒出肅,夤緣蹲冒,若固有之,拖至于今,每一循省,惶愧交中,卽者常參有命,召牌儼臨,常參卽近來久未行之擧也,臣喜闕典之始擧,欣盛儀之夬覩,不俟駕屨,趨詣朝房矣。八年濱死之積塊,觸冒晨寒,猝然衝亘,運動不得,宛轉委頓,咫尺脩門,萬無登對之望,臣分之虧,已無可言,而朝儀之闕,萬不成說,有臣如此,生不如死。伏願殿下,亟命鐫削臣職,重治臣罪,以爲爲臣無狀之戒焉。臣方呻吟蘄免,何暇言事,而十五字刀割十行之批,丁寧惻怛,以用法之不可徑先,譏捕之另加申飭爲敎,臣莊誦以俟,意謂啓浩之就捕,不日可見,凶賊之窩窟,可以永拔矣。今幾日月,尙此寥寥,古今天下,寧有如許國綱,如許討逆,而捕廳譏探之玩愒,京外擧行之怠慢,亦不料如此之甚也。此而不一番懲創,則朝令有沮格之漸,亂賊無可懼之期,臣謂左右捕將,亟施譴削之典,京外諸處,亦另加嚴飭,期於速捕,斷不可已也。抑臣又有目下切可痛之事,卽富商之榷沽而牟利也。試以木綿一事言之,今年兩西,旱而不水,故綿農頗登,都下綿價,秋後稍賤,商賈軰恐前此所榷之綿,賤賣而折本也,凡自西之綿馱,皆鷙趨而珠入,不使過松京一步地,本自不敷者,又滯於商,則安得不踴於國也?今冬都下之赤子,其將盡凍矣,綿旣如此,穀亦可知,此豈非向來牟商糴米病國之術耶?嚴設譏探,捕得其尤甚者,懸首都市,使停者流通,翔者稍賤,亦斷不可已也。區區愚見,非止一二,幸値召接之會,擬竭底蘊之懷,朝夕禍福,無由陳就,再違召牌,罪戾山積,欲入文字,神識不省,百未記一,數語草草,冞增惶悸,不知所云。伏願殿下,罪其人而勿廢其言焉。臣無任云云。省疏具悉。捕將事,已諭於諫長之批,不允,末段事,令廟堂嚴飭,本職許遞。
丁丑十月十一日辰時,上御熙政堂,常參入侍時,行都承旨金履喬,行右承旨申絅,左副承旨鄭元容,右副承旨李鶴秀,同副承旨金陽淳,以次先拜陞殿。贊儀唱常參官入就位。東班,直提學宣惠堂上李存秀,右議政南公轍,行禮曹判書金羲淳,左參贊金蓍根,右參贊趙德潤,吏曹判書李好敏,漢城右尹趙鍾永,司錄黃基文,監察鄭奎行,禮曹佐郞金喆修,吏曹佐郞具明源,戶曹正郞徐興輔,副校理任百禧,副修撰洪敬謨,獻納柳季獜,記事官權敦仁,別兼春秋鄭基善,西班,檢校待敎朴宗薰,檢校直閣李光文,永明尉洪顯周,行知敦寧李集斗,行兵曹判書李肇源,行工曹判書金在昌,刑曹判書鄭晩錫,同知中樞府事申晤,兵曹正郞李應奎,刑曹正郞李亨權,工曹佐郞韓永杓,假注書鄭德和,別兼春秋金道喜,以次入就殿庭。贊儀唱四拜,常參官及史官以次行禮。引儀唱有啓事官陞殿,無啓事官退去,南公轍·李存秀·柳季獜·洪敬謨·任百禧以次陞殿,權敦仁·鄭德和·鄭基善·金道喜以次陞殿,分左右進伏訖。公轍曰,雨後日氣過寒,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,各殿宮氣候一樣矣。公轍曰,常參久停之餘,今有召接之命,臣不勝欽仰,而第念,常參·經筵,自是日日應行之事,常參旣已行之,自今以往,講筵必許頻開,亦勿以應文故事相接,母曰常參·經筵不過如此而已。夫君臣上下,等威截嚴,而能朝夕接見,情志流通者,以其有誠意相孚,而樂此不疲也。且聖經賢傳,有無限合理會處,有無限合玩味處,若使上下番,一讀經筵事,略奏文義而罷,則此與初不開筵等耳。近來三晝之講,久廢不行,時或行之,而竊覸聖意視作不得已之酬應,而草草了當,未曾從容討論,沈潛究解,甚或未及周旋於拜跪開卷之間,而旋命退出,氣像擧措,已失其宜,明辨窮格,何暇論也?此皆由於殿下立志不篤,求道不誠而然。憂愛之極,敢此仰陳,伏願深加澄省焉。上曰,所陳好矣,當留念矣。出擧條公轍曰,臣於頃日登對之時,以書筵進講之餘,抄出國朝寶鑑,列聖誌狀中治法政謨之大且要者,時時奏達之意,仰請蒙允,而尙未有抄出之擧,臣之此奏,欲於經史講讀之外,先知祖宗之謨訓,兼習國朝之故事,此是沖年輔導之急先務也。成命之下,不可寢而不行,春坊僚員中二三人或四五人,令賓客同議擇定,抄出之役,卽速擧行,何如?上曰,依爲之。出擧條公轍曰,俄以講筵頻開之意仰奏矣。館錄久未爲之,多有積滯之歎,政官令政院牌招開政,副提學差出,本館錄從速擧行,何如?上曰,依爲之。出擧條公轍曰,今日常參,特行於多年停廢之餘,而臺諫皆違召牌,至煩勿爲呼望之敎,又或臨時陳章,不爲入參,苟有疏陳之事,則登筵奏達,何所不可,而爲此苟且之擧,極爲慨然矣。行公臺諫中違牌及陳疏不參人,竝施譴罷之典,何如?上曰,依爲之。出擧條存秀曰,江原監司南履翼上疏襄陽貢蔘二十四兩五錢零,限折半請作京貢事批旨,該邑蔘弊誠爲襄民抑鬱之端,限折半作貢,特示朝家恤念之意事,命下矣。事當卽爲作貢,而詳定元價蔘一兩,爲錢八十兩,見今時價與前有異,貢人無以進排,實無作貢之道,年前江陵貢蔘,有蠲減之命,仍以其詳定元價,除留惠廳,以備藥院不時之用,而貢蔘事體莫重,今不敢援此例,自下仰請,姑令本道依前擧行,何如?上曰,蠲減,可也。出擧條存秀曰,大同未納兩湖守令,因大臣筵奏,先罷後拿,而鎭川則以訓局船再運船隻未及趁期下送,其所愆期,非本邑之過,先罷傳旨擧行時,旣區別矣。日前臣廳草記中拿處一款,亦爲勿施,何如?上曰,依爲之。出擧條季獜進伏,上曰,啓事,可也。季獜曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀,更令王府,嚴鞫得情,夬正王法。上曰,不允。出擧條季獜曰,逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自隕斃,已極神人之憤矣。假使此賊頑然尙在,則千剮萬斫,不足以徵其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎。罪在罔赦,事關後弊,請逆賊尙魯亟施孥戮之典。上曰,不允。出擧條季獜曰,德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切,何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也。今當新化休明之日,不可使凶孽逆種,晷刻偃息於覆載之間,請亟下三啓傳旨,令攸司卽速擧行焉。上曰,不允。出擧條元容曰,獻納柳季獜,傳啓之際,有所做錯,推考,何如?上曰,依爲之。出擧條季獜曰,臣才識淺短,言辭拙訥,本不合於淸朝耳目之任,而初登筵席,奏啓之際,未免疎忽,致有承宣請推之擧,臣以此情踪,何敢一刻晏然於臺次乎?請命遞斥臣職。上曰,勿辭,亦勿退待。出擧條季獜曰,逆鏔罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典,請正法罪人鏔亟施孥戮之典。上曰,不允。出擧條季獜曰,噫嘻痛矣。今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前矛,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止,請絶島爲奴罪人李戒國·劉用孫·金金乭,亟令王府,夬施典刑。上曰,不允。出擧條季獜曰,梟示罪人性世與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世亟施孥戮之典,上曰,不允。出擧條季獜曰,噫嘻痛矣。洪時濟之罪,可勝誅哉?本以凶譎之性,濟以陰祕之謀,平生伎倆,只是死黨之心,晝宵營爲,不出護逆之計,東西跳踉則如鬼如蜮,中外盤結則爲蛇爲蚓,忽地挺身,投呈一疏,則乃是極惡大憝之濟恭事也。謂以冤枉,敢稱伸辨,不顧公議之嚴,不恤王法之重,負犯之臚列,國人所誦,而佯若不知,關係之甚大,臺章自在,而專事掩置,混稱諸條之架鑿,都無片言之指陳,一串之腸,急於營護,而三尺之喙,無所容措,是豈北面於殿下者所可忍爲乎?其欲變初於旣定之國論,掉脫於已成之斷案,甘爲凶逆之血黨者,究厥心腸,直與濟恭一而二二而一者也。如此凶悖無嚴之類,若視以尋常妄言之人,而止於屛裔之律,則履霜堅氷,無所不至,而將見三綱之日頹,義理之日晦矣。請機張縣屛裔罪人洪時濟,加施絶島安置之典。上曰,不允。出擧條季獜曰,新除授正言姜斗煥,時在慶尙道安東地,司憲府大司憲趙萬元,時在水原地,執義李紀淵,時在黃海道新溪縣,掌令姜世鷹,時在慶尙道尙州地,請竝斯速乘馹上來事,下諭,上曰,依啓。出擧條敬謨曰,大臣以頻御經筵之意,先已仰達矣。經筵與常參,卽課日應行之美規,而近日以來,喉院之啓,例以停字書下,古法久癈百度沁泄,群下之齎鬱,不可勝言,今日常參,特行於久停之餘,奮發振作之聖意,臣不勝欽仰萬萬。夫常參之每日召接者,以其咨訪治道之不可間斷也,而求治之要,專資於講學,故必與經筵同爲入稟,殆若輪翼之相須,則可見闕一而不可矣。間緣館直之不備,頻入頉稟,此固臣等之罪,而今則常參旣始行矣,館直亦已備矣。繼自今頻開法筵,以爲資治之方,而至於召對夜對,其儀簡便,尤益於討論講明之義,故宋臣眞德秀之言,亦曰夜對勝於晝訪,見今冬寒不甚,更漏漸長,每於萬機酬接之暇,三講或撤之日,時賜召接,上而有資益之效,下而盡導達之方,則今日常參,非獨爲應文之儀而已。伏願殿下,懋哉懋哉。上曰,所陳好矣,當留念矣。出擧條元容曰,持平金裕憲上疏,請以譴削之典,而以所請依施爲批,當以何傳旨捧入乎?上曰,以本職許遞,改書出,可也。上命退,諸臣以次退出。
上在昌德宮。停常參·經筵。
夜自一更至四更,月暈。
申絅啓曰,明日常參·經筵,取稟。傳曰,停。
韓耆裕啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申絅啓曰,左副承旨鄭元容今日不爲仕進,卽爲牌招,何如?傳曰,允。
金履喬啓曰,藥房副提調持湯劑來待矣。傳曰,封入。
申絅啓曰,副提學李龍秀牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
又啓曰,副提學李龍秀牌不進推考傳旨,今方捧入,而館錄命下,已至經宿,如是違牌,事甚未安,更爲牌招,何如?傳曰,允。
又啓曰,行都承旨金履喬藥院進,行左承旨洪遇燮在外,左副承旨鄭元容傳旨未下,右副承旨李鶴秀內閣直,同副承旨金陽淳式暇,院中只有臣一人,伴直無人,行都承旨金履喬,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨金履喬牌不進,伴直無人,所當更請牌招,而拘於廳規,不得請牌,何以爲之?敢稟。傳曰,左承旨·左副承旨竝許遞,前望單子入之。
承旨前望單子入之,鄭魯榮·韓耆裕落點。
申絅啓曰,伴直無人,新除授左副承旨鄭魯榮,卽爲牌招,何如?傳曰,允。
又啓曰,左副承旨鄭魯榮牌不進,伴直無人,新除授右承旨韓耆裕,卽爲牌招,何如?傳曰,允。
以左副承旨鄭元容牌不進罷職傳旨,傳于韓耆〈裕〉曰,只推。
韓耆裕啓曰,大司憲趙萬元,執義李記淵,掌令姜世鷹在外,尹孝植,持平趙雲從牌不進,李若愚未署經,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植,持平趙雲從牌不進罷職傳旨,傳于韓耆裕曰,只推。
以應敎金學淳,校理柳訸,副校理李沆,修撰李羲準,副修撰趙璟鎭牌不進罷職傳旨,傳于韓耆裕曰,只推。
韓耆裕,以弘文館言啓曰,本館下番副修撰臣洪敬謨以兼東學敎授,今日儒生試取事,晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而護産間停止之意,敢啓。傳曰,知道。
上在昌德宮。停常參·經筵。
申絅啓曰,明日常參·經筵,取稟。傳曰,停。
李鶴秀啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申絅啓曰,同副承旨金陽淳今日不爲仕進,卽爲牌招,何如?傳曰,許遞,前望單子入之,待下批,牌招察任,承旨前望單子入之,愼性眞落點。
韓耆裕啓曰,三品官之無得過三日循例請牌,曾有定式矣,戶曹參議洪冕燮除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
金履喬啓曰,藥房副提調持湯劑來待矣。傳曰,封入。
申絅啓曰,新除授同副承旨愼性眞,時在慶尙道安義地,斯速乘馹上來事,下諭,何如?傳曰,許遞,前望單子入之,承旨前望單子入之,宋啓榦落點。
申絅啓曰,新除授同副承旨宋啓榦時在公淸道懷德地,斯速乘馹上來事,下諭,何如?傳曰,許遞,前望單子入之,待下批,牌招察任,承旨前望單子入之,林景鎭落點。
申絅啓曰,副提學李龍秀再牌不進推考傳旨,今方捧入,而館錄命下,已至經宿,連事違召,無意承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
傳于申絅曰,淑儀供上,依例擧行事,分付。
申絅啓曰,假注書鄭德和身病猝重,勢難察任,今姑改差,何如?傳曰,允。
又啓曰,卽者副修撰洪敬謨以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于韓耆裕曰,副提學未差之代,前望單子入之,待下批,牌招察任。
副提學前望單子入之,朴宗薰落點。
持平趙雲從啓曰,臣姿性譾劣,言議骫骳,淸朝耳目之任,自知其萬不近似,而持憲新除,忽下於夢想之外,臣含恩怵義,雖不得不章皇出肅,而第臣於合啓中,有區區私義之不可連參者,在前如臣處地,擧皆引避,輒蒙恩諒,今臣所處,宜無異同,以此情踪,其何可蹲冒於臺次乎?請命遞斥臣職,答曰,勿辭,亦勿退待。
李鶴秀啓曰,持平鄭雲從避嫌承批之後,合啓中謂有私義之難安,不爲傳啓,直爲出去,事甚未安,推考,何如?傳曰,允。
兵曹口傳政事,副護軍單鄭元容。
以左副承旨鄭魯榮牌不進罷職〈傳旨〉,傳于韓耆裕曰,只推。
以戶曹參議洪冕燮牌不進罷職傳旨,傳于韓耆裕曰,只推。
申絅,以弘文館言啓曰,本館下番闕直,事甚未安,修撰兪應煥,卽爲牌招入直,何如?傳曰,允。
又以弘文館言啓曰,應敎金學淳,校理柳訸,副校理李沆,修撰李羲準,副修撰趙璟鎭旣有只推之命,竝卽牌招察任,何如?傳曰,允。
以應敎金學淳,校理柳訸,副校理李沆,修撰李羲準,副修撰趙璟鎭牌不進罷職傳旨,傳于申絅曰,只推。
以大司諫李止淵,司諫姜俊欽,獻納柳季獜,掌令尹孝植牌不進罷職傳旨,傳于李鶴秀曰,只推。
李鶴秀,以兵曹言啓曰,宣傳官柳相弼,五衛將金相順·玄在德,慶熙宮衛將李雲綱,俱以病難供職,呈狀乞遞,竝改差,何如?傳曰,允。
吏曹啓目,權知承文院副正字徐萬修·鄭東煥·趙嶷·林龍鎭·朴春秀·徐洛淳,權知成均館學諭金光國·洪曮·韓夢圭·金景濂·鄭錫瑜·崔聖岳·田性有·朱鎭民·文之鉉·高翊斗,權知校書館副正字蔡弘勉,俱以登科前年滿五十,竝只六品職薦轉,何如?判付啓,依允。
副提學李龍秀疏曰,伏以,臣才不中用,學未通方,直一悾悾然庸夫耳。廁踪周行,于今十年之間,所仰托者日月之末光,所承藉者世祿之餘蔭,而歷數所叨竊者,則躐不循階,驟居人先,此豈朝家官人之法,眞謂臣可堪推奬而然,臣雖愚頑,昧於自知,亦敢曰我實固有云乎哉?入而獨處則悚惶恒切,出而對衆則媿恧先發,蹙蹙然常不自安,而惟幸邇來優游散地,身無官責,時從閣院之宿趼,叨陪咫尺之淸禁,瞻依奔奏,粗伸寸誠而已。忽於今日,伏奉副學除命,臣於是,一倍驚懼,不知所以自措也。夫官長於詞掖,職親於講帷,卽朝廷之重任,人臣之至榮,除非如古之陸贄·范祖禹者流,以充其選,則固難其人,況如臣愚魯無才無學,自列之不暇者,尙何可擬議於一日之責乎?顧今三晝之廈氈久輟,一署之豹直頻空,燕對旣阻,未見納誨之盛事,官位徒備,自歸無益之冗員,使堂堂論思之地,反不若庶僚末職之各程一能者,凡厥廷紳,擧懷憂愛之忱,而日昨常參之命,是殿下近日初有之盛擧,大小群工,孰不欽仰贊歎,思副我聖明奮發之治,而臣之日夕所顒祝者,亶在於聖上之親近賢士,終始典學,則宜先自是任,必擇必愼,備擬顧問之列,贊成時敏之工,然則顧臣所處,益無說可冒,而惟恐引去之不速也。若以瀛選有命,圈事方急,爲承乏冒行之計,則此尤有不敢者,蓋今儲望新進,不啻如林,而朝入是錄,暮登其用,責任之重,遴選之嚴,固無間於長僚矣。政宜鑑裁人器之高下,辨別時望之優劣,惟公惟明,如秤秤出,方可以稱聖主沃心之任,叶一世拭目之情,而臣以何見識,以何力量,權衡涇渭,平不平而齊不齊,毋負我祖宗朝以來重官方之成憲乎?此臣所以左右思量,俱無出膺之路也。且伏念,臣父臣肇源,方帶本館提學之任,提學·副提學,同是一館之長官,便若同銜,與東璧以下諸玉堂,體貌大異,經筵·玉堂,在法雖曰無避,一館長官,有若同席,私心實有所不安,心所不安,其何强而冒沒乎?且況臣近日以來,門戶驟盛,居恒懍惕,如臨峻谷,今又父子之一時竝處於世所稱極選之地,滿盈之災,理所必至,畢竟狼狽,可立而待,臣雖欲拚棄廉隅,晏然進身,其於國體之苟簡,物議之嗤點何哉?玆敢略控至懇,仰瀆崇聽。伏乞聖明,俯賜鑑諒,亟遞臣新授職名,以重名器,以安私分,不勝幸甚,臣無任云云。答曰,省疏具悉。所請依施。
全羅監司金敎根疏曰,伏以,臣以不堪令長之才,猥膺一路旬宣之責,瘡痍之餘,拊摩乖方,隕益之際,通變昧宜,迂疎鈍滯,無往非罪,幸蒙我聖上庇覆之恩,有請必遂,無微不燭,庶得以憑藉寵靈,奉楊德意,爲一毫報答之地,而力不從心,事難如意,荏苒苟且,居然及瓜,愧懼之心,若隕淵谷,乃者以昨冬繡啓別單査實論啓事,廟堂回啓,不惟未蒙許施,至有問備之請,臣誠滿心慙悚,繼之以抑鬱之至,臣狀請四條中,如匠保納之限年停捧,箭網稅之永蠲疊徵,正軍元額,旣不敢輕議,則且思其次,爲一分紓力之地,海戶虛稅,旣無以全減,則姑祛其甚,爲餘民慰望之道,此不過捄末之論,勺水寸膠,固不足有補於弊源,則臣不必更事覼縷,而至於陳田稅之限年許頉,絶戶還之特賜蕩減,卽一道生靈休戚之大關,國家經費之所係,則臣不敢以臣身之臨歸,廟議之見格,有所自沮而遂已也。始臣修啓之後,南土之民,擧皆北望攢手曰,南民困踣之狀,朝家向猶有未燭,今繡衣目擊而歸奏,方伯指陳而仰請,朝家必不惜格外之惠澤,拯我於水火之中,奠我於袵席之上,盻盻然日夜顒望,欣欣然若有所恃者,誠以我聖上如傷若保之德,浹于民心,而廟堂之上,必有以對揚而先後之也。乃於周歲仄聽之餘,遂致一朝觖望之歎,惟彼幾百萬生靈,隕焉如墜,惄然如失之心,不見可知,譬如深山曠野,遭遇災難之人,呼號求救,而四無聞者則已,旣遇可救之人,呼之而不顧,則豈仁人君子之所忍爲,而遭難者之情,當復如何哉?然則臣之當初啓聞,到今反不如初不生心,誠亦無面目復對民矣。歲律已晩催科方始,陳田之稅,責之於何處,故流之還,督之於何民?不捧則文法有拘,欲捧則指徵無所,雖使智者謀之,亦無以適其中而善其後矣。從古字牧責,亦惟曰人民集田野闢而已。蓋人民集然後田野可闢,田野闢然後賦稅可完,禹貢之十三乃同,周禮之再易三易,皆所以稱量民勢,休息地力,隨時闊狹,自有權度,田無俵災,雖是我朝經制,至於無主之田,責之以不種之稅,決非當初法意,其準摠白徵之際,勢不得不侵及於隣族面里,此非但流戶之無以還集,傡與了遺見存之民而毆之使流亡也。昔之良田沃畝,列置左右,而睨視却立,不敢爲起墾之計者,蓋慮其纔墾此田,便責彼稅,雖幸以有年,無以徵納故也。爲守令者,雖欲多方勸耕,其於民不信令,何哉?糴政亦然,己甲以後,絶戶過半,餘在之民一年授還,比前四五倍,已是切骨之瘼,而許多故流之還,鬼錄尙編於舊簿,未捧長在於虛留,歲或少康,一例竝徵,則死者已矣,存者何辜?民國之相依,如肢體之相須,嚬呻痛痒,軒陛不隔,民生困瘁,一至此極,而猶復拘攣常規,不思汲汲醫治,則病到膏肓,藥亦無及,思之及此,寧不凜然?國穀自有所重,舊還尤易售奸,故臣亦積費査櫛,爛加斟量,只就其的然無疑者,略綽分排,以十萬石蕩減爲請,而非謂道內流亡還之至於此數也。初何敢泛定懸說,以蘄曠絶之恩澤乎?正田之多結許頉,雖減目前之收租,曠土之逐歲漸墾,可保日後之食效,與其永廢膏腴而租稅苟充,曷若蹔省摠額而民國俱安乎?況十年之期,本非悠久,什一之定,亦異全頉,尋常素封之家,措置田園,亦能爲經遠之計,況以千乘之國,豈宜恤小費而忽遠圖乎?大抵國家之所重,在於經費,經費之所出,湖南爲重,而湖南之所以爲湖南者,田民是已,田民之受病,今無餘地,湖南一蹶,國家一卽何賴,故曰陳田之稅,絶戶之還,卽生靈休戚之大關,經費之所係也。與其待到無奈,而惠不爲惠,曷若早爲之處,而憂其所憂乎?今臣歸期隔月,反面之日,固將條陳力請之不暇,而況猶一日在任,則寧忍灼見明知,而囁嚅於緘推之下,不復容喙於民國之大關係也哉?玆敢不避煩猥,申陳前見。伏乞俯垂諒察,特賜處分,亟許二事未準之請,俾解一方倒懸之急,因勘臣妄言瀆擾之罪,以靖微分,幸甚幸甚,臣無任云云。答曰,省疏具悉。疏辭令廟堂稟處。
副修撰洪敬謨疏曰,伏以,臣之老母,夙抱沈痾,居常澌頓,寧日恒少,臣以孑然單身,實無離側從仕之望,向因享役,不敢言私,章皇出肅,仍以持被,亦且有日矣。卽接家信,臣母宿症之外,重添輪行之感,寒熱往來,咳嗽兼發,晝歇夜劇,一倍凜綴,病裏思臣,促臣歸視,得聞此報,方寸如灼,按住不得,冒陳短章,徑出禁門。伏乞聖明,俯賜鑑諒,亟遞臣所帶館銜,以便救護,仍治臣瀆擾之罪,以肅朝綱,不勝幸甚,臣無任云云。答曰,省疏具悉。爾其勿辭救護。
上在昌德宮。停常參·經筵。
林景鎭啓曰,玉堂備員間視事頉稟之意,敢啓。傳曰,知道。
申絅啓曰,合辭許久闕啓,事甚未安·除在外·未署經·陳疏外,未肅拜·呈告人員,竝卽牌招,何如?傳曰,允。
又啓曰,左副承旨鄭魯榮今日不爲仕進,卽爲牌招,何如?傳曰,允。
傳于林景鎭曰,傳香承旨馳詣宗廟·景慕宮,奉審摘奸以來。
林景鎭啓曰,藥房提調持湯劑來待矣。傳曰,封入。
傳于林景鎭曰,有實故承旨竝許遞,前望單子入之,待下批,牌招察任。承旨前望單子入之,朴蓍壽·曺錫正落點。
鄭德和改差,代以朴鳴載爲假注書。
朴鳴載有頉,代以具定默爲假注書。
申絅啓曰,大司憲趙萬元,執義李紀淵,掌令姜世鷹在外,尹孝植牌不進,持平李若愚未署經,一員未差,監察茶時之意,敢啓。傳曰,知道。
以大司諫李止淵,司諫姜浚欽,獻納柳季麟,掌令尹孝植牌不進罷職傳旨,傳于申絅曰,只推。
以左副承旨鄭魯榮牌不進罷職傳旨,傳于林景鎭曰,只推。
兵曹口傳政事,護軍單李龍秀。
以修撰兪應煥牌不進罷職傳旨,傳于林景鎭曰,只推。
林景鎭,以弘文館言啓曰,本館下番闕直,事甚未安。修撰兪應煥旣有只推之命,卽爲牌招入直,何如?傳曰,允。
又以弘文館言啓曰,本館下番闕直,事甚未安。應敎金學淳,校理柳訸,副校理李沆,修撰李羲準,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
以應敎金學淳,校理柳訸,副校理李沆,修撰李羲準,副修撰趙璟鎭牌不進罷職傳旨,傳于林景鎭曰,只推。
林景鎭,以弘文館言啓曰,副應敎洪大浩,時在江原道原州地,經筵入番事緊,請斯速乘馹上來事,下諭。傳曰,依啓。
又以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
又以戶曹言啓曰,淑儀供上依例擧行事,命下矣。依定例別單書入之意,敢啓。傳曰,知道。
申絅,以備邊司言啓曰,卽見咸鏡監司朴宗來年分等狀啓,則高原等十一邑置之稍實,安邊等六邑置之之次,甲山等八邑置之尤甚,後錄諸條,竝請令廟堂稟旨分付矣。本道穡事,雨暘失宜,風霜爲災,南之三甲,北之六鎭,雖不免歉荒,其他諸邑,亦多有登熟,摠以論之,穰多於歉,南優於北,均之爲康年,分等依狀請施行。其一,交濟久置外,元還餉各穀,尤甚邑三分一,之次邑之尤甚社里四分一,以相當穀準折代捧事也。各穀登稔,自有優劣之殊,若以本色直令捧納,民力先詘,糴政必難,竝依道啓分數許令代捧。其一,庚午以後各年舊還中稍實邑,以最近停退一年條,無遺準捧,而許以某樣穀準折代捧,其中永興庚午停退條,鏡城甲戌停退條,限三分一收捧,之次邑舊還,竝與尤甚邑許令停捧事也。新還許以代捧,則舊餉有難靳許,依請施行,而第其兩邑,旣在稍實,則三分一收捧之請,殆欠稱停,永興等二邑舊還限三分二,之次邑限折半,以最近一年條中,使之捧納,尤甚邑則新舊竝督,民力宜念,各年條姑令仍停,而還穀請停,例以年條及石數擧論,而今此狀辭,泛稱以一年條,至於各年與穀數,無所區別,極涉未安,道臣推考。其一,富寧等五邑虛留穀排捧條,自明年爲始,限五年分捧事也。公穀停捧,甚係難愼,而舊還則雖不無分等闊狹,至若排年,則當初排捧,已是曲恤之情,今又請停,事甚煩屑,置之。其一,尤甚邑限明秋勿定配所事也。其一,推奴懲債限明秋防塞事也。此是年例陳請,他道已許者,竝依所請施行,何如?傳曰,允。
又以備邊司言啓曰,頃因黃海監司徐能輔狀啓,訓局砲保及各營各司軍布折半代錢事,覆啓防塞矣。卽見道臣狀啓,則更陳綿農慘歉,民勢切急之狀,仍以爲,軍布代錢,一依前請許施事,請令廟堂稟旨分付矣。近年綿歉,甚於穀荒,京司經用,俱皆罄竭,日前三南之分等許代,本道之全數防啓,蓋有參量者存,而道臣之又此陳請,可見民勢之難以强責,一向持難,有非軫恤之意。各司所納限折半,各營限三分一,特許代錢,至於砲保,事面有異,終難許施,依前以本色收捧之意,分付,何如?傳曰,允。
又以備邊司言啓曰,卽見黃海監司徐能輔災實分等狀啓,則海州等八邑,置之尤甚,谷山等十一邑,置之之次,豐川等四邑,置之稍實,仍以爲,地府劃下災三百結外,不足畓災四千五百九結九十八負九束,綿田災七百五十三結七負四束,特許準劃,後錄諸條,竝請令廟堂稟旨分付矣。本道穡事,比之三南,不啻有勝,而早旱晩澇,蟲損風撲,峽耕野農,無不受病,道啓之未免歉歲云者,誠非過語。若欲强而分之,則田勝於畓,沿遜於野,分等依狀請施行,至於災結,則以今年之災,較數年之摠,終涉過多,元劃三百結外,畓災三千結,田災五百結,特爲劃下,使之均俵。其一,當捧還穀尤甚邑折半,之次邑三分一,準折代捧,待明秋還作本色事也。還穀代捧,雖非經法,災歲闊狹,實爲紓力之道,依所請特爲許代。其一,辛未·壬申·癸酉停退還餉,竝許仍停,待明秋準捧事也。連年請停,雖非重還餉之意,災歲民情,有難以新舊竝督,辛未條,特許仍停,壬申·癸酉兩年條,石數不多,盡爲收殺,實爲永久便民之道,竝令全數收捧。其一,延·白癸甲兩年舊還及軍錢米布,依前仍停,待明秋收捧事也。兩邑本以濱海之地,連値歉荒,特以曲軫之義,依所請仍停。其一,延安丙子軍保折半停退條,姑令仍停,待明秋收捧事也。軍保停退,係是法外,而旣許於昨年者,不可靳施,於今年依請施行。其一,平山等五邑所在均廳免稅結米太,依已例以詳定價執錢上送事也。五邑幾皆尤甚,則災邑民情,在所當恤,許令代錢以送。其一,尤甚邑各軍門各衙門所納保米太,每名二兩式代錢收納事也。此雖若而邑代捧,旣關於京司支放之需,則亦不可不全數許代,限折半以錢收納。其一,金川所在大興山城還餉,限三分一收給山倉,三分二捧留本郡事也。城餉捧留,非不難愼,而災民運輸,不可不念,限折半許令捧留。其一,各宮房各司火田,竝令該邑從實執卜事也。其一,牙兵入防依近例停止事也。其一,尤甚邑限明秋勿定配所事也。其一,推徵債限明秋防塞事也。火田之從實執卜,牙兵之入防停止,旣多已例,竝與勿定配所推徵防塞事,而一體許施,何如?傳曰,允。
又以備邊司言啓曰,卽見江原監司南履翼災實分等狀啓,則高城等五邑,置之尤甚,平昌等十五邑,置之之次,杆城等六邑,置之稍實,仍以爲,事目災一百結外,不足災五百十九結三十二負六束,特許準劃,後錄諸條,竝請令廟堂稟旨分付矣。本道以磽确之地,備經風水之災,而若其傷災之甚,則不過嶺東·西若而邑,觀於道啓,雖謂之穴農,較諸他道,亦可謂康年,分等依狀請施行,至於所請之災,今年穡事,稍可免歉,則災歲所劃,固難遽議,而以若元劃之數,似難排比,三百結特爲加劃,使之一一分俵。其一,新舊還之一齊督捧,其勢末由,伊川等六邑辛未停退未捧條,伊川等四邑壬申停退及絶戶停退條,高城等六邑癸酉仍停各穀,竝令仍停事也。舊還仍停,或有災年之已例,而無論年條久近,一例許停,有非重還餉之意,壬申條折半,癸酉條全數,使之收捧,至於辛未條,則年條稍遠,依所請仍停。其一,還上當捧條中田米粟,尤甚之次邑折半,稍實邑三分一,以他有裕穀準折換捧事也。還穀代捧,雖非常法,旣爲紓民力之道,竟境還作,亦無所妨,竝依請施行。其一,各軍門屯稅及各宮房各衙門有土免稅,一依民田踏驗例,從實收稅事也。各項屯稅之不從實摠,科外濫懲,旣有朝禁,更爲甘飭。其一,洪川元稷,本非土宜,民納惟艱,限一千石以木麥準折換作事也。各穀之或以土宜,從便換作,旣有他道已許之例,依請許施。其一,江陵等六邑所納各軍門各衙門身布折半代錢事也。軍需體重,其例絶罕,竝令本色收納。其一,尤甚之次邑勿定配所事也。其一,推奴徵債防塞事也。配所只令尤甚邑勿定,推徵亦許限明秋防塞,何如?傳曰,允。
又以義禁府言啓曰,卽接月令醫員安廷獜手本,則時囚罪人韓永逵,就理之行,在途得病,四肢如束,寒粟遍體,昏倒不省,症形危重,金原淳,屢日處冷之餘,食飮重滯,寒熱交作,精神昏瞀云。自前罪人病勢如此,則一邊保放,一邊草記,曾有定式矣。韓永逵·金原淳,竝姑保放之意,敢啓。傳曰,知道。
持平趙雲從疏曰,伏以,臺閣之設意,豈徒然哉?上有以糾繩衮闕,下有以指斥官邪,以至民隱政弊,亦皆言無不盡,則誠宜愼揀謇諤之士,俾盡耳目之責,是豈如臣者所可一日濫竽也哉?臣本才識庸鹵,風儀疲軟,凡於器使之本,俱乏襪線之長,而周旋記注之列,過蒙庇覆之恩,遽侈鞓銀,濫通臺籍,今玆新除,又出特點,臣於是,且惶且感,不敢爲連犯違傲之計。雖不得不隨牌出肅,粗伸叨謝之忱,而第臣於合啓中,有同姓袒免之親,異姓緦功之親,其在敦倫裨化之道,有不可抗冒聯參,故果卽陳啓引避,而前後如臣處地者,旣無異同,則臣亦謂當蒙體諒,只緣臣誠淺辭拙,遽承勿辭之敎,臣誠惶恧悶隘,尤不知所以自措也。名以臺官,旣有衆所共知當避之私義,而誘以偶未蒙遞,晏然蹲仍,斷斷無是理也。才之不稱,如右所陳,情之難冒,又添一倍,玆敢冒萬死據實仰籲於紸纊之下。伏乞聖玆,俯賜諒察,亟許鐫遞臣職名,以重臺體,以靖私分,仍治臣瀆擾之罪,以肅朝綱,不勝幸甚。臣旣不以言責自居,今於丐免之章,不宜贅他,而區區願忠之意,不容自已,敢此附陳,惟聖明垂察焉。帝王求治之要,專在於講學明理,而典學之工,亦惟曰緝熙將就,勿使間斷而已。顧今法講之廢,莫若今日之久,此殆聖志不立,聖學不篤而然也。日前常參,特行於久停之餘,奮發振勵之聖意,夫孰不欽仰贊頌,而大僚·儒臣,亦皆以頻御經筵,縷縷陳勉,已蒙嘉納,謂宜開講,亦在不日矣。側聽數日,寥寥未聞,夫常參·經筵,卽課日竝行之美規,而常參則旣已行之,獨於經筵則不卽行之,豈不有欠於輪翼相須之道乎?伏乞繼自今頻開法筵,討論經史,以之而咨訪治體,開益聖聰,則內外交修,本末俱擧,治化自臻於郅隆之域矣。豈不美哉?惟殿下懋哉懋哉。臣無任云云。省疏具悉。所陳切實,當留念,所請依施。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
朴蓍壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金履喬啓曰,藥房提調·副提調持湯劑來待矣。傳曰,封入。
具定默在外,代以朴岐壽爲假注書。
朴蓍壽啓曰,假注書朴岐壽時無職名,令該曹依例付軍職,冠帶常仕,何如?傳曰,允。
以修撰兪應煥牌不進罷職傳旨,傳于林景鎭曰,只推。
林景鎭,以弘文館言啓曰,本館下番闕直,事甚未安,應敎金學淳,校理柳訸,副校理李沆,修撰李羲準·兪應煥,副修撰趙景鎭,旣有只推之命,竝卽牌招,以爲推移入直之地,何如?傳曰,允。
以右副承旨曺錫正牌不進罷職傳旨,傳于林景鎭曰,只推。
朴蓍壽啓曰,大司憲趙萬元,執義李紀淵,掌令姜世鷹在外,尹孝植牌不進,持平李若愚未署經,一員未差,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植牌不進罷職傳旨,傳于朴蓍壽曰,只推。
朴蓍壽,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以訓鍊都監言啓曰,本局局別將白泳鎭身病甚重,勢難察任,改差,何如?傳曰,允。
又以御營廳言啓曰,本廳字內興仁門北邊第二城廊近處頹城改築處,女墻亦已畢築之意,敢啓。傳曰,知道。
公淸監司權常愼疏曰,伏以,臣卽一倥侗疎迂無能人耳。殘年敗局,謬膺重寄,揆度分能,百不稱似,負乘覆餗,憂懼交中,淟涊半載,無一施爲,而若其薄書期會之間,按例奉公之事,則孜孜焉憧憧焉,惟懼不逮,下而殫句檢之方,上而應供賦之重,報效盡分,如是而已。竊庶幾隨事牽補,苟免罪戾,乃者以大同愆納事,有司之臣,擧而論責,以至於二十邑倅一時勘罪之境,於是乎瘡疣畢露,誠意蔑效,始知凡人之才智幹能,終不可以勉而爲也。夫任土修貢,乃方伯之職耳。陸輓海運,自有程限,一或違愆,是謂不職,今日之事,臣實戎首,而聖度過於包容,薄譴止於問備,臣誠惝怳踧踖,益不知措躬之所也。苟使臣審察事宜,早有講究,往復於掌賦之地,通變於賃船之規,而俾列邑得以周旋,則公私狼狽,豈至於此哉?只緣臣處事昧方,膠於恪守,一日二日,坐致僨誤,是所謂如何如何,載胥及溺者也。今於敗事之後,憑恃寵私,倖逭於當被之律,而委其罪於下邑,則臣雖無似,寧忍爲此?顧今一路告歉,民憂孔棘,俵災督糴,百務鞅掌,而迎送繹騷,民受其弊,此莫非如臣庸鹵,忝居方面,不能董飭之致,臣罪於此,益無所逃,且臣賦質脆弱,素患痰火,每當事務紛劇之處,時復昏昏涔涔,忽焉若忘,凡百應酬,左右顚錯,以之强策,綜理災政,自知其萬萬不能堪。伏乞聖慈,俯垂鑑諒,亟賜斥退,以爲溺職者之戒焉。今臣以僨事之踪,上訟愆之章,更以何顔,贅及他說,妄陳謀猷,而覆轍爲戒,來者可追,則終嘿不言,亦非義分之所敢安也。蓋自舟橋司設施以後,湖西稅穀,以京江船輸載,歲首抽籤,劃屬列邑,而湖南初運,歸後始來裝載,是所謂執籌再運也。以其再運之故,每患晩時愆期,則今春乃罷再運之法,而以土地船令該邑自納,若有土地可載之船,則非不是便且易也。各邑土地船,皆是艍舠小艇,大者僅載百餘石,不可以駕海涉險,則不得不賃來京船於初運䣃卜之後,然則罷再運之名,而再運之實則自在矣。私雇之船,本無定處,逐利而來,見難而退,任其所爲,無可牽制,則反不若執籌再運時之有管束矣。且況外邑監色之自納于京司也。江頭閪失,倉庭消耗,有倍於前,而畢竟補縮,害歸民邑,則又不若船主掌納時之有幹當矣。此皆今年新弊見驗之事,若其小小不便之端,則又有不可勝言者,若於明年,不復舊規,則雖使海運諸邑,日抵重辟,臣竊恐晩裝失時之患,猶夫前也。伏願聖上,下詢廟堂,早講便宜之策,以幸民國焉,臣無任云云。答曰,省疏具悉。疏辭令廟堂稟處,卿其勿辭察任。
上在昌德宮。停常參·經筵。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金履喬啓曰,藥房副提調持湯劑來待矣。傳曰,封入。
備忘記,淸州營將李玉鉉下直,長弓一張,長箭一部,片箭一部,筒兒一箇賜給。
金履喬啓曰,行左承旨申絅今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李光憲落點。
以應敎金學淳,校理柳訸,副校理李沆,修撰兪應煥,副修撰趙璟鎭牌不進罷職傳旨,傳于金履喬曰,只推。
以修撰李羲準牌不進罷職傳旨,傳于金履喬曰,只推。
金履喬,以弘文館言啓曰,本館下番闕直,事甚未安,校理柳訸,副校理李沆,修撰李羲準·兪應煥,副修撰趙璟鎭,旣有只推之命,副修撰洪敬謨由限已過,一體牌招,以爲推移入直之地,何如?傳曰,允。
吏曹啓目粘連,因禮曹覆啓,贈參判李魯正二品贈職一款,令吏曹稟處敎是乎所,就考其實蹟,則贈參判李魯,卽晉州三壯士之一,而當時晉州之事,世之論者,皆以爲捍賊之功,殉國之忠,不讓於巡·遠之於睢陽,故金誠一·趙宗道兩人,旣皆施以爵諡之典,則李魯以同功一體之人,只贈亞卿,而未蒙一視之恩者,宜有衿紳齎鬱之論,依金·趙兩人例,加贈正卿,恐合於顯忠樹風之政,而係是重典,臣曹不敢擅便,上裁,何如?判付啓,依回啓施行爲良如敎。又啓目粘連,因禮曹覆啓,故徵士權尙吉正卿贈職一款,令吏曹稟處事允下敎是乎所,就考其實蹟,則故徵士權尙吉學問造詣,自有師友淵源,而最其斥和一疏,直截痛快,奮自韋布,凜然有澹庵風節,一部陽秋,炳如日星,而及夫丁丑以後,不赴除命,杜門屛廢,以沒其齒,論其終始,其節義之卓絶,雖於百世之下,尙可以聞風而興起,則況値是歲,多士之齊籲,可見公議褒贈之未加,實是欠典,施以相當贈職之典,恐合事宜是白乎矣,係于恩典,臣曹不敢擅便,上裁,何如?判付啓,依回啓施行爲良如敎。
兵曹口傳政事,護軍單朴宗薰。
金履喬啓曰,館錄爲之事,命下矣。副提學未差之代,政官牌招開政差出,待下批,牌招擧行,何如?傳曰,允。
有政。吏批,判書李好敏進,參判李存秀牌不進,參議權丕應牌不進,左副承旨李光憲進。啓曰,副提學今當差出,而擬望之人乏少,承旨竝擬,何如?傳曰,允。以趙忠植爲持平,吳淵常爲副提學,李章顯爲司饔僉正,南履懋爲兵曹佐郞,李玄始爲司䆃僉正,尹復誼爲健元陵令,金魯喆爲英陵令,金爲漢城主簿,贈吏參李魯贈吏判例兼,忠節卓異,加贈正卿事承傳,咸鏡監司朴宗來今加崇祿加資事承傳。
兵批,行判書李肇源進,參判任希存病,參議韓義運入直,參知朴孝成病,右副承旨曺錫正進。以柳文儉爲宣傳官,趙徽鑑爲五衛將,吳錫弘爲五衛將,沈能錫爲景福將,張益綱爲慶熙將,趙存中爲宣傳官,南慶老爲訓鍊僉正,李儒遠爲訓鍊僉正,趙晉錫爲右邊捕盜廳從事官,徐羲輔爲訓鍊判官,洪箕錫爲訓鍊判官,韓用儉爲武兼,金祉垕爲部將,同知單朴師濂,僉知單金魯甲,護軍洪遇爕·申絅,副護軍金陽淳·愼性眞·宋啓榦·韓耆裕·鄭魯榮·李吉會·鄭粲欽·趙學元,副司直趙雲從,副司果徐萬修·鄭東煥·林龍鎭·朴春秀·徐洛淳·金光國·洪曮·韓夢奎·金景濂·鄭錫瑜·崔聖岳·朱鎭民·金性有·高翊斗·蔡弘勉,副司正朴岐壽竝單付。
李光憲啓曰,大司憲趙萬元,執義李紀淵,掌令姜世鷹在外,尹孝植牌不進,持平李若愚未署經,一員未差,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植牌不進罷職傳旨,傳于李光憲曰,只推。
以吏曹參議權丕應牌不進罷職傳旨,傳于曺錫正曰,只推。
金履喬,以吏曹言啓曰,因左議政韓用龜所啓,故副提學李惟弘,贈職則令吏曹稟處,贈諡則令禮曹稟處事,命下矣。就考其事實,則故副提學李惟弘,當國家危疑之際,痛賊臣覬覦之謀,尺疏叫閽,斥黜仁弘·爾贍,使忠良獲全,宗社賴安,及其凶徒得志,竟爲所陷,謫死炎荒,終始大節,尙令人激慨而興慕,則多士齊籲,可見公議,加贈從二品職,恐合於褒忠奬節之道,而係是殊典,臣曹不敢擅便,上裁,何如?傳曰,依草記施行。
又以吏曹言啓曰,司僕寺正沈能稷呈狀內,矣身素患痰癖之症,當此換節之時,一倍添劇,時日內萬無起動供職之望云,成均館典籍徐相祿呈狀內,矣身素患痰癖之症,挾感添劇,時月之內,萬無起動供職之望云,成均館典籍權馥呈狀內,矣身素患痰癖之症危重,時日內望無供仕之望云,其身病俱如是沈重,則有難强令察任,竝改差,何如?傳曰,允。
曺錫正,以兵曹言啓曰,今十月十七日武臣堂上朔試射日次,而內外中日,旣已停止,不得爲之之意,敢啓。傳曰,知道。
又以禁衛營言啓曰,本營字內九嶷峯東邊頹城改築處女墻,亦已畢築之意,敢啓。傳曰,知道。
上在昌德宮。停常參·經筵。
自卯時至人定,灑雨下〈雨〉,測雨器水深一分,自人定至夜五更,灑雨下雨,測雨器水深二分。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鶴秀啓曰,來二十一日輪臺日次矣,敢稟。傳曰,當次人受點,後日次待令。
朴蓍壽啓曰,藥房提調持湯劑來待矣。傳曰,封入。
李鶴壽啓曰,行副提學吳淵常牌不進推考傳旨,今方捧入,而館錄命下,已至多日,如是違牌,事甚未安,更爲牌招,何如?傳曰,允,違牌,勿爲呼望。
又啓曰,假注書朴岐壽身病猝重,勢難察任,今姑改差,何如?傳曰,允。
朴岐壽改差,代以朴民翰爲假注書。
李光憲啓曰,大司憲趙萬元,執義李紀淵,掌令姜世鷹在外,尹孝植,持平趙忠植牌不進,李若愚未署經,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植,持平趙忠植牌不進罷職傳旨,傳于李光憲曰,只推。
以校理柳訸,副校理李沆,修撰李羲準·兪應煥,副修撰趙璟鎭·洪敬謨牌不進罷職傳旨,傳于李鶴秀曰,只推。
李鶴秀,以弘文館言啓曰,本館下番闕直,事甚未安,校理柳訸,副校理李沆,修撰李羲準·兪應煥,副修撰洪敬謨·趙璟鎭旣有只推之命,竝卽牌招,以爲推移入直之地,何如?傳曰,允。
曺錫正,以都摠府言啓曰,中日習射技放,以護産間啓請停止矣,謹稽謄錄,則有三七日後設行之例,今番則何以爲之?敢稟。傳曰,依例爲之。
又以備邊司言啓曰,卽見廣州留守沈象奎災實狀啓,則備陳穡事災損之狀,仍以爲,地部劃下二十結外,各樣不足災一百二十結一束特許加劃,各年停退還餉一萬三千九百六十九石零,以今民勢,實難新舊竝督,竝請令廟堂稟旨分付矣。今年畿農,果不無若而邑災傷,而至於本府,雖得桑楡之收,最被風水之災,僅可免歉,則今番報災,甚爲精約,元劃外一百二十結零,特許準劃,至若舊還,則公穀請停,本非常法,故今此守臣之不敢直請,亦出於重事體之意也。各年條之準數捧納,以今民勢,實難强督,己巳·庚午條特許仍停,甲戌條三分一收捧,而未捧條旣與停退有異,不可一例許停,竝令收捧之意,分付,何如?傳曰,允。
又以備邊司言啓曰,頃因湖西道臣狀請,各邑所納身布,各營折半,各司三分二代錢,訓局砲保,本色收納之意,覆啓行會矣。卽見該監司權常愼狀啓,則以爲,本道綿農,洊値歉荒,以今民勢之遑汲,萬無本色責納之望,砲保及各營各司身布準初請許施事,請令廟堂稟旨分付矣。本道綿歉,非不切悶,而前此分數許代,京外事勢,實有參量而然矣。今此狀辭,至以全道慘歉,又復申懇,勢到窮竭,可以推知,於此而更無闊狹,亦非朝家爲民事靡不庸極之意,兵曹及各營所納限三分二各司全數特許代捧,至於砲保則事面雖重,似此之歲,亦難膠守常法,限四分一使之代錢收捧,何如?傳曰,允。
又以備邊司言啓曰,頃因嶺南道臣狀請,道內所納各營軍布折半,各司及樂工保布三分二代錢,訓局砲保本色收納之意,覆啓行會矣。卽見該監司金魯敬狀啓,則以爲,今年綿荒,誠所創見,里無紡績,市絶抱貿,本色責納,萬無其路,訓局砲保及各營各司所納軍布樂工保布竝許純錢收納事,請令廟堂稟旨分付矣。本道之責布,京司之純代,俱係至難便之事,故參量事勢,分等許代,蓋出於軫民弊重軍需之意也。今此道啓,復此申請,民勢之轉到窮處,不可無加等曲恤之政,各司所納特許純錢,兵曹及各營軍布限三分二代捧,而砲保則從前許代時,以年事之分等,有特施之已例,而今年則通一道綿歉,旣無優劣,限四分一代捧之意,分付,何如?傳曰,允。
副提學吳淵常疏曰,伏以,臣經歲寢疾,不離床簟,便一聖世之棄物耳。不意玆者,伏奉除旨,以臣爲弘文館副提學者,臣聞命震駭,罔知所以措躬也。竊念,瀛館諸員,何莫非侍經幄而備顧問,掌絲綸而煥皇猷,而至於是職,裒然爲一館之長,其地望之淸切,職任之華要,又不翅迥然矣。苟非學術文章爲一世所推重者,固莫宜居之,況於日前常參,大僚以法講之久停,前席陳勉,極其諄切,聖心翕受,德音藹然,凡厥瞻聆,莫不欣聳,日望三晝之晉接,佇見聖學之緝熙,此時此任,政宜愼簡,如臣倥侗蔑裂,文質無當者,尤豈可濫授而冒叨也哉?且今新命,亶爲圈事,則臣本疎拙,不嫺世務,平居杜門,罕與人參尋,通籍新彦,率多不識其名姓面貌,而世閥履歷,亦皆茫然不記,將何以鑑別才器之短長,秤量聞望之優劣,揀擇去取而不咈於公議乎?藉使臣貪榮怵義,苟然承當,則必竟僨誤而無幸矣。臣固不足恤,而其於玷名器壞圈事,何哉?臣之斷斷此言,亮非飾讓,而第臣病狀,頃已略暴於待罪京兆之日矣。噫,臣是世祿之裔,簪履之舊也。一自孤露以後,穹壤茫茫,餘生凜凜,惟移孝一念,銘鏤在心,而逖違天陛,居然星霜屢換,安得無犬馬耿結之戀哉?前後恩除,輒欲一番叩謝,其奈自力不得,欲起還仆,房闥之間,視若艮限,臣情到此,亦云慼矣。今則病情日益膏肓,種種醜穢之症,猥不敢殫擧,而最是氣血耗脫,視官幾乎全失,筋絡攣縮,步武莫之自運,宛轉呻喟,作一支離,似此貌樣,殆天所廢,不但臣獨自危,抑亦同朝之所共知也。人器之不稱旣如彼,疾病之難强又如此,咫尺脩門,進身無路,天牌儼臨,至有勿爲呼望之命,情窮勢迫,直欲鑽地而不可得也。忙控血懇,仰瀆崇聽,疾痛之呼,言不知裁。伏乞聖慈,特垂矜諒,將臣所帶之職,亟行鐫改,治臣逋慢之罪,以昭法紀,不勝大願,臣無任云云。答曰,省疏具悉。卿其勿辭行公,
上在昌德宮。停常參·經筵。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金履喬啓曰,藥房副提調持湯劑來待矣。傳曰,封入。
林景鎭啓曰,卽者副校理任百禧以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以校理柳訸,副校理李沆,修撰兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
以修撰李羲準牌不進罷職傳旨,傳于林景鎭曰,只推。
林景鎭啓曰,應敎金學淳,副校理任百禧受由,副應敎洪大浩在外,玉堂上下番俱空,事甚未安,校理柳訸,副校理李沆,修撰兪應煥·李羲準,副修撰洪敬謨·趙璟鎭,旣有只推之命,與校理韓用儀,一體牌招,以爲推移入直之地,何如?傳曰,允。
又啓曰,行副提學吳淵常疏批已下,卽爲牌招,何如?傳曰,允。
又啓曰,行副提學吳淵常牌不進推考傳旨,今方捧入,而館錄命下,已至多日,如是違牌,事甚未安,更爲牌招,何如?傳曰,允。
又啓曰,行副提學吳淵常再牌不進推考傳旨,今方捧入,而館錄命下,已至多日,連事違牌,尙不擧行,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
李光憲啓曰,大司憲趙萬元,執義李紀淵,掌令姜世鷹在外,尹孝植,持平趙忠植牌不進,李若愚未署經,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植,持平趙忠植牌不進罷職傳旨,傳于李光憲曰,只推。
林景鎭,以觀象監提調意啓曰,新生阿只氏藏胎處,當自本監看審後,前期備三望受點擧行,而英廟朝乙酉,有只用外陶缸,御苑淨潔處埋置事,定式受敎,先朝癸丑,又有因特敎,依乙酉定式擧行矣。今番則何以爲之?敢稟。傳曰,依癸丑年例爲之。
李光憲,以兵曹言啓曰,宣傳官南錫九素抱痰癖之症,當寒添劇,時月之內,無望供職,呈狀乞遞,病旣如此,則不可强令察任,改差,何如?傳曰,允。
副校理任百禧疏曰,伏以,臣之老母,素患痰癖之症,近幸少間,故强抑情私,黽勉就直,殆近一望,卽接家信,則臣母宿病,挾感添㞃,咳喘交作,食飮全廢,委頓床笫,轉側須人,臣聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂矜諒,亟遞臣職,以便救護,仍治臣罪,以肅朝綱,千萬幸甚,臣無任云云。省疏具悉。爾其勿辭救護。
上在昌德宮。停常參·經筵。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴蓍壽啓曰,藥房提調持湯劑來待矣。傳曰,封入。
以校理韓用儀·柳訸,副校理李沆,修撰李羲準·兪應煥,副修撰洪敬謨·趙璟鎭牌招不進罷職傳旨,傳于林景鎭曰,只推。
林景鎭啓曰,玉堂上下番俱空,事甚未安,校理韓用儀·柳訸,副校理李沆,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,以爲推移入直之地,何如?傳曰,允。
又啓曰,行副提學吳淵常三牌不進推考傳旨,今方捧入,而館錄命下,已至多日,連事違牌,尙不擧行,事體道理,誠甚未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,行副提學吳淵常牌不進推考傳旨,今方捧入,而館錄命下,已至多日,連事違召,不卽擧行,事體所在,誠甚未安,更爲牌招,何如?傳曰,允。
又啓曰,行副提學吳淵常再牌不進推考傳旨,今方捧入,而館錄命下,已至多日,連事違召,無意承膺,事體道理,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學吳淵常三牌不進推考傳旨,今方捧入,而館錄命下,已至多日,連事違牌,無意承膺,事體道理,萬萬未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,行副提學吳淵常四牌不進推考傳旨,今方捧入,而館錄命下,已至多日,連事違召,尙不承膺,事體道理,俱極未安,所當更請牌招,而係是一日五牌,何以爲之?敢稟。傳曰,更爲牌招。
又啓曰,肅謝法意,何等審愼,而典籍鄭熙祚,旣呈肅單,不爲入來,事極駭然,原單子勿施,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,館錄爲之事,命下矣。應敎未差之代,政官牌招開政差出,待下批,牌招察任,何如?傳曰,允。
有政。吏批,判書李好敏進,參判李存秀牌不進,參議權丕應牌不進,同副承旨林景鎭進。以趙經鎭爲應敎,鄭基善爲司書,姜時煥爲司僕正,洪羲范爲漢城判官,林龍鎭爲典籍,權偌爲典籍,洪百泳爲敦寧主簿,吳鎭衡爲義陵奉事,金庸彦爲義陵參奉,故參奉權尙吉贈吏議,忠節卓異贈職事承傳。
兵批,行判書李肇源進,參判任希存入直進,參議韓義運病,參知朴孝成病,右副承旨曺錫正進。以金尙順爲宣傳官,李秉吉爲宣傳官,李明植爲宣傳官,金瑩綬爲御營把摠,李宗馨爲中樞都事,李世茂爲訓鍊主簿,尹炯東爲訓鍊主簿,同知張益綱,僉知趙徽鑑,副護軍柳相弼·南錫九,副司直金學淳,副司果金命赫·朴命璧以上竝單付。
以校理韓用儀·柳訸,副校理李沆,修撰兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
以修撰李羲準再牌不進罷職傳旨,傳于林景鎭曰,只推。
以吏曹參議權丕應牌不進罷職傳旨,傳于林景鎭曰,只推。
李光憲啓曰,大司憲趙萬元,執義李紀淵,掌令姜世鷹在外,尹孝植牌不進,持平李若愚·趙忠植未署經,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植牌不進罷職傳旨,傳于李光憲曰,只推。
曺錫正,以兵曹言啓曰,今十月二十日文臣朔試射日次,而內外中日,旣已停止,不得爲之之意,敢啓。傳曰,知道。
李光憲,以義禁府言啓曰,保放罪人韓永逵·金原淳,還囚議處以入之意,敢啓。傳曰,知道。
義禁府啓目粘連,向前韓永逵·金原淳等亦,大同船運,旣皆過半,零數未納,在於遞後,則量其事勢,容可參恕是白乎矣,賃船雖曰難辦,裝發不能同時,致此遲滯之患,難免稽忽之罪,竝只以此照律,何如?判付啓,依允。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
曺錫正啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
金履喬啓曰,藥房提調·副提調持湯劑來待矣。傳曰,封入。
以校理韓用儀·柳訸,副校理李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于金履喬曰,只推。
金履喬啓曰,玉堂上下番俱空,事甚未安,應敎趙經鎭傳旨未下,校理韓用儀·柳訸,副校理李沆,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。
以應敎趙經鎭牌不進罷職傳旨,傳于金履喬曰,只推。
金履喬啓曰,應敎趙經鎭,旣有只推之命,一體牌招,何如?傳曰,允。
注書李寅泰病,代以宋應龍爲假注書。
金履喬啓曰,行副提學吳淵常五牌不進推考傳旨,今方捧入,而館錄命下,已至多日,連事違召,終不承膺,事體道理,誠萬萬未安,所當更請牌招,而係是一日六牌,何以爲之?敢稟。傳曰,更爲牌招。
又啓曰,行副提學吳淵常牌不進推考傳旨,今方捧入,而館錄成命,已至多日,連事違牌,尙不擧行,事體所在,誠甚未安,更爲牌招,何如?傳曰,允。
又啓曰,行副提學吳淵常再牌不進推考傳旨,今方捧入,而館錄命下,已至多日,連事違牌,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學吳淵常三牌不進推考傳旨,今方捧入,而館錄成命,已至多日,一向違召,終不承膺,事體所在,極爲未安,所當更請牌招,而係是一日四牌,何以爲之?敢稟。傳曰,更爲嚴飭牌招,違牌,勿爲呼望。
李光憲啓曰,大司憲趙萬元,執義李紀淵,掌令姜世鷹在外,尹孝植牌不進,持平李若愚·趙忠植未署經,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植牌不進罷職傳旨,傳于李光憲曰,只推。
以平安監司徐有聞狀啓,咸從府使尹膺烈遭父喪事,傳于金履喬曰,令該曹口傳差出,催促下送。
吏曹口傳政事,以趙存中爲咸從府使。
金履喬,以吏曹言啓曰,新除授繕工監奉事李義路除拜後過限未肅拜,依例改差,何如?傳曰,允。
又以禮曹言啓曰,來十一月初六日景慕宮冬享大祭親行時,省牲省器之節,依例以親臨磨鍊擧行乎?敢稟。傳曰,以親行磨鍊。
又以禮曹言啓曰,來十二月十五日魂宮祥祭,以親行磨鍊乎?敢稟。傳曰,以親行磨鍊。
曺錫正,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封逢授於齎去禁軍處,沿路輸運及本道頒給等節各別惕念事,措辭關飭之意,敢啓。傳曰,知道。
又以備邊司言啓曰,卽見京畿監司李魯益災實分等狀啓,則豐德等四邑,置之尤甚,金浦等十二邑鎭,置之之次,安山等十九邑,置之稍實,仍以爲,事目災二百五十結外,不足災五千一百二十三結七十負七束特許加劃,後錄諸條,竝請令廟堂稟旨分付矣。今年畿農,始則雨暘適宜,耕播無愆,三朔長霖,一日獰風,所謂災名無所不有,幸因霜信之差退,得收桑楡,而濱海數邑,果不免慘被災傷,然若以一道統論,則優可爲免歉,分等依狀請施行,至於災結,則今年穡事,旣遜於昨年請災之比,昨年稍多,容或無怪,而今此加請之數,終涉過多,元劃外三千六百結,特爲加劃,使之均俵。其一,新還身布豐德·交河兩邑折半,通津·陽川兩邑三分一停退,而尤甚四邑還餉當捧條,竝以相當穀限折半準折代捧,待明秋還作本色事也。新還身布,事體甚重,雖値大歉之年,固難許停,此則置之,至於代捧,則換以相當,從後還作,不害爲裕民之政,依道啓分數施行。其一,還餉當捧條之次邑三分一,稍實邑四分一,以相當穀準折代捧,待明秋還作本色事也。諸邑民情,雖有優劣之殊,各穀代捧,宜念均施之澤,竝依請許施。其一,北漢城餉,尤甚邑特許捧留本邑,而耗條代錢輸納事也。餉穀之無得捧留,自有事目,故每於災歲,猶且靳許者,蓋以重城餉之意也。此雖若而邑所捧,似此之歲,有不可闊狹,至若耗條之代錢,雖於捧留之時,亦有所不許,竝置之。其一,大興·臨津·長山等餉穀,竝許捧留本邑,而依他還餉,例以相當穀分數代捧,待明秋還作本色,輸納本所,而如有本所附近民之自願輸納者,依願許施,耗條代錢輸送事也。均是餉穀,一許一否,雖非一視之政,此與北漢,差有異焉,故從前許留,多有已例,竝與分數代捧,近民願納者,而一體許施,耗條亦令以錢輸送。其一,甲戌以前各年停退及舊還餉,三等邑竝許仍停事也。舊還請停,雖紓目前之急,停而又停,反爲厲民之端,此不可歲以爲課,而第念,年條稍遠,石數旣多者,則亦難以準數責納,辛未以前條,竝姑仍停,壬申條折半,申戌條全數,使之收捧,而尤甚邑則勿論。其一,各衙門各年停退身布竝許仍停事也。當年所納,雖令收捧,從前停退,實難竝督,姑令仍停。其一,禁·御兩營江都留餉米太,以錢代捧,待明秋還作本色事也。本非該營支放之需,且是來秋還作者,依請許施。其一,守·摠兩營壯抄牙兵各樣軍官等身米,每斗四錢式以錢代捧事也。其一,沿海各邑拯米太仍停事也。其一,尤甚邑鎭限明秋勿定配所事也。其一,推奴徵債限明秋防塞事也。身米代錢拯米停捧,旣多已施之例,與配所勿定,推徵防塞,竝依所請許施,何如?傳曰,允。
又以訓鍊都監言啓曰,本局分授都城敦義門北邊第四城廊近處體城五間許頹圮處,今十月二十日爲始,改築之意,敢啓。傳曰,知道。
又以訓鍊都監言啓曰,本局千摠李復淵身病甚重,勢難察任,改差,何如?傳曰,允。
吏曹啓目粘連啓下是白有亦,觀此慶尙監司金魯敬狀啓,則宜寧縣監李鳳秀,移拜公州判官,而該縣以今年最尤甚邑,慘被水災,目下民勢,極其遑汲,今若付之生手,則不但迎送之有弊,實爲民邑之狼狽,在前如此之時,有聲績守令之狀聞請仍,多有已例,令該曹稟處亦爲白有臥乎所,公州·宜寧兩邑弊與水災,均是一也。且兩邑守令,除拜已久,幾皆到任,則仍任一款,有難遽議是白乎矣,今此道臣請仍,必有所斟量邑務事勢而然是白如乎,宜寧縣監李鳳秀仍任事,依狀請施行,何如?判付啓,依允。
副提學吳淵常疏曰,伏以,臣於日者,猥控疾病之實,仰瀆崇嚴之聽,及承批旨,不惟不賜譴何,繼以有違牌勿呼望之命,臣誠惶懍隕越,莫省所以自措也。臣於本職,旣無他情勢之可言,則會圈已有成命,嚴召連日荐下,曷敢不竭蹶趨承,以效不俟駕屨之義,而臣之目下病狀,實非一時无妄之症,跨歲沈苦,轉成膠錮,痰濕結轖於胸膈,風熱流注於腰脅,頭目眩掉,如墜烟霧,神精錯亂,如夢未覺,眞元之銷鑠,形肉之脫落,已無餘地,而第脚部不仁,尤係難醫,骨節癱瘓,筋絡牽促,跬步之地,運動不得,而床簀間轉側,亦且須人,以此貌樣,將何以致身於脩門之內,拜跪於肅命之地乎?天牌之下,承膺無路,臣之情地,轉益窮蹙,病上添病,殆臣命卒之秋也。噫,仁天雨露,不擇地而降焉,臣雖無似,亦覆育中一物也。造化生成之澤,豈獨無區區願祝於今日疾痛之號也哉?玆敢忙構短章,疾聲申籲。伏乞聖明,諒臣言之非出飾辭,念臣病之萬分難强,將臣職名,回授可堪之人,以幸圈事,仍降威罰,以懲逋慢之罪,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
曺錫正啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
金履喬啓曰,藥房副提調持湯劑來待矣。傳曰,封入。
以應敎趙經鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安,應敎趙經鎭,校理韓用儀·柳訸,副校理李沆,修撰李羲準·兪應煥,副修撰洪敬謨·趙璟鎭,旣有只推之命,副校理任百禧由限已過,竝卽牌招推移入直,何如?傳曰,允。
以應敎趙經鎭,校理柳訸,韓用儀,副校理李沆·任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于李鶴秀曰,只推。
李鶴秀啓曰,行副提學吳淵常疏批已下,卽爲牌招,何如?傳曰,允。
又啓曰,行副提學吳淵常牌不進推考傳旨,今方捧入,而館錄成命,已至多日,特敎申飭,何等截嚴,而陳疏承批之後,一向違召,終不承膺,揆以事體,萬萬未安,更爲牌招,何如?傳曰,允。
李光憲啓曰,大司憲趙萬元,下諭後過限不上來,依定式遞差傳旨及禁推傳旨捧入之意,敢啓。傳曰,知道。
又啓曰,大司憲趙萬元遞差傳旨未下,執義李紀淵,掌令姜世鷹在外,尹孝植牌不進,持平李若愚·趙忠植未署經,監察茶時之意,敢啓。傳曰,知道。
以大司憲趙萬元禁推傳旨,傳于李光憲曰,許遞。
李鶴秀,以侍講院言啓曰,兼司書趙經鎭本職未肅拜,說書兼說書未差,下番番次苟艱,說書未差之代,令政院稟旨差出,何如?傳曰,允。
李鶴秀啓曰,因侍講院草記,說書未差之代,令政院稟旨差出事,允下矣。說書未差之代,政官牌招開政差出,待下批,牌招察任,何如?傳曰,允。
李鶴秀,以吏批言啓曰,侍講院說書,今當差出,而前望中只有二人,以二望擬入之意,敢啓。傳曰,知道。
有政。吏批,判書李好敏進,參判李存秀牌不進,參議權丕應牌不進,左承旨朴蓍壽進。啓曰,公州判官今當差出,而本州以營下劇邑,物衆地大,素稱難治,不可不擇差,同道及他道有成積已準限未準朔守令,竝擬,何如?傳曰,允。以鄭尙愚爲大司憲,權敦仁爲說書,沈希洙爲淑陵參奉,柳仁根爲公州判官,宜寧縣監李鳳秀仍任事承傳,故副提學李惟弘贈吏參例兼,忠節卓異贈職事承傳。
兵批,行判書李肇源病不進,參判任希存病不進,參議韓義運病不進,參知朴孝成入直進,右副承旨曺錫正進,同知吳錫弘,護軍趙萬元,副護軍柳河源·李行敎以上竝單付。
以義禁府都事望筒,傳于朴蓍壽曰,以宣傳官都摠府郞廳中更爲擬入。吏批,再政。以李奎五爲禁府都事,金相種爲恩津縣監。
以吏曹參議權丕應牌不進罷職傳旨,傳于李鶴秀曰,只推。
以大司諫李止淵,司諫姜浚欽,獻納柳季獜,掌令尹孝植牌不進罷職傳旨,傳于李光憲曰,只推。
李鶴秀以司饔院監膳提調意啓曰,漁夫契貢人等呼訴內,冬節已屆,魚族深入,設網屢日,終未捉得,明日日下生鮮,將至闕供之境,限捉得間以活鷄全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,半代封。
曺錫正,以兵曹言啓曰,來十一月初五日大駕詣景慕宮齋宿,初六日冬享大祭親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍二十哨,馬軍三哨爲先後廂,禁衛大將率後營馬步軍,留陣禁軍,七番爲之,留營,置之,可也。
又以兵曹言啓曰,今十月二十一日武臣賓廳講書時,武臣兼宣傳官尹喜用,通鑑第一卷不通,依定式推考警責,何如?傳曰,允。
禁府啓目,成均館典籍鄭熙祚原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,法聖前僉使成範鎭原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,金堤郡守洪羲敬,靑陽縣監李章玉,公州判官金基常,忠原縣監金思稙,大興郡守吳徹常,德山縣監宋啓朱等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。
上在昌德宮。停常參·經筵。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金履喬啓曰,藥房提調持湯劑來待矣。傳曰,封入。
注書權敦仁薦遷,代以朴宗學爲假注書。
以應敎趙經鎭,校理韓用儀·柳訸,副校理任百禧·李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
林景鎭啓曰,玉堂上下番俱空,已至多日,事甚未安,應敎趙經鎭,校理韓用儀·柳訸,副校理李沆·任百禧,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,推移入直,何如?傳曰,允。
傳于林景鎭曰,應敎許遞,前望單子入之。
林景鎭啓曰,行副提學吳淵常再牌不進推考傳旨,今方捧入,而館錄成命,已至多日,一向違召,終不承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學吳淵常牌不進推考傳旨,今方捧入,而館錄成命,尙不擧行,屢次飭敎,無意承膺,事體所在,萬萬未安,更爲牌招,何如?傳曰,允。
又啓曰,行副提學吳淵常再牌不進推考傳旨,今方捧入,而館錄成命,已至多日,一向違召,終不承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
又啓曰,卽者吏曹郞廳來言,咸從府使趙存中,兩司俱未署經云,除在外·未署經外,未肅拜·呈告人員,竝卽牌招,以爲備員署經之地,何如?傳曰,允。
又啓曰,守令署經事,命下矣。行大司憲鄭尙愚,執義李紀淵,掌令姜世鷹,正言姜斗煥在外,持平李若愚·趙忠植,正言李魯秉未署經,大司諫李止淵,司諫姜浚欽,獻納柳季獜,掌令尹孝植牌不進,無以備員署經,何以爲之?敢稟。傳曰,更爲牌招。
以大司諫李止淵,司諫姜浚欽,獻納柳季獜,掌令尹孝植牌招不進罷職傳旨,傳于李光憲曰,只推。
李光憲啓曰,行大司憲鄭尙愚,執義李紀淵,掌令姜世鷹在外,尹孝植牌不進,持平李若愚·趙忠植未署經,監察茶時之意,敢啓。傳曰,知道。
以大司諫李止淵,司諫姜浚欽,獻納柳季獜,掌令尹孝植牌不進罷職傳旨,傳于李光憲曰,只推。
林景鎭以司饔院監膳提調意啓曰,昨因特敎,供上生鮮以折半代封之意,各別嚴飭於漁夫契貢人矣。卽者貢人等又爲呼訴內,冬候已深,四處設網,終未捉得,明日供上,萬無封進之勢云,莫重御供,不善措備,若是煩告,貢人擧行,萬萬痛駭,今方令攸司科治,臣之不能檢飭,惶恐待罪,而到今事勢,實無如例封進,限捉得間姑許以活鷄,全數代封,何如?傳曰,允,勿待罪。
又以賑恤廳言啓曰,東部蓮池洞契任掌崔順昌,今月二十一日本洞路傍,得一歲遺棄男兒,同里居良女南召史欲爲收養。西部大平館契任掌鄭成偉,今月二十一日本洞路傍,得一歲遺棄男兒,同里居良女金召史欲爲收養。池下契任掌李聖寬,今月二十一日本洞路傍,得一歲遺棄男兒,同里居良女崔召史欲爲收養。社稷洞契任掌黃淇正,今月二十一日本洞路傍,得二歲遺棄男兒,同里居良女李召史欲爲收養。南部漢江契任掌馬興道,今月二十一日本洞路傍,得二歲遺棄男兒,同里居良女金召史欲爲收養。泥峴契任掌宋在秀,今月二十一日本洞路傍,得一歲遺棄男兒,同里居良女李召史欲爲收養,貧不自食,皆願受料,告于本府,自各該部同日牒呈,故依節目竝爲給料,使之乳養之意,敢啓。傳曰,知道。
曺錫正,以備邊司言啓曰,卽見咸鏡監使朴宗來狀啓,則以爲,北兵使趙華錫延命後,以體例間事,捉入陪吏,以言警飭而退矣。以此發怒,看作必遞之處義,連呈無例之辭狀,屢度催促,無意變動,其擧措之劻勷,體貌之壞損,更無餘地,不可置而不論,其罪狀請令廟堂稟處矣。此不過體例間微事,而强作處義,轉生葛藤,辭朝受符之帥臣,多日逗遛於中路,有若與道臣相較者然,揆以體統,萬萬駭然,所當重勘,而見今冬節已屆,民邑迎送之弊,不可不念,北兵使趙華錫,爲先從重推考,使之卽爲赴任,戴罪行公之意,各別嚴飭,何如?傳曰,允。
又以備邊司言啓曰,頃因湖南道臣狀請,各樣身軍布,各營折半,各司三分二代錢,砲保以本色收納之意,覆啓行會矣。卽見該監司金敎根狀啓,則以爲,今年綿荒,前所未有,市絶賣買,有錢莫貿,本色責納,實無其路,砲保及各營各司所納軍布,依前請純錢代納事,請令廟堂稟旨分付矣。道臣之復此仰請,可知民情愈往愈急,而今年綿農之慘歉,本道與嶺南·湖西,卽魯衛之間也,當以一視之惠,均施三道之民,兵曹及各營限三分二,各司全數許代,砲保亦難一向靳持,限四分一特許代錢,何如?傳曰,允。
又以兵曹言啓曰,內禁衛將李近植老父年今八耋,素患痰癖之症,當寒添劇,氣息奄奄,轉側須人,人子情理,萬無離捨供職之望,呈狀乞遞,親病旣如是,則不可强令察任,改差,何如?傳曰,允。
又以刑曹言啓曰,潛造紅蔘,邦禁至嚴,而陽智居姜致敏,冒法造蔘,斥賣於譯官金學周,現捉捕廳,移送臣曹,而嚴覈其委節,則造蔘賣買等情節,竝已遲晩矣。致敏·學周,今方如法重繩,而前守門將閔元錫,紹介賣買,與同其利,名以朝官,有此犯科,尤不可尋常處之,其罪狀令該府拿問重勘,何如?傳曰,允。
禁府照目粘連,洪陽前縣監韓永逵,藍浦前縣監金原淳等矣本府議啓內,大同船運,旣皆過半,零數未納,在於遞後,則量其事勢,容可參恕是白乎矣,賃船雖曰難辦,裝發不能同時,致此遲滯之患,難免稽忽之罪,竝只以此照律罪,各杖六十收贖,奪告身一等,竝只私罪。啓,奉敎依允爲旀,韓永逵段功減一等,金原淳段,功議各減一等爲良如敎。又啓目粘連,向前洪羲敬段,三月到任,五月畢裝發,則此與自初在官,至秋延拖者,大有間焉是白乎矣,若其臭載而愆期,難免不飭之爲罪,以此照律爲白乎旀,李章玉·金基常·金思稙·吳徹常·宋啓朱等段,皆以裝發之稽滯,諉於賃船之艱辛是白乎乃,漕轉法意,何等嚴重,則過限許久,拖至深秋,晩裝之罪,在所難免,竝只以此照律,何如?判付啓,依允。又啓目粘連,向前鄭熙祚亦,旣呈肅單,不卽待令,事涉顚錯,以此照律,何如?判付啓,依允。又啓目粘連,向前成範鎭亦,觀此囚供,漕需錢之擅貸,謂之到任前事,選武錢之移用,亦謂營門許劃是白乎乃,緣此而造船稽滯,至有晩裝臭載之患,則道啓曹讞之用是爲罪,實爲當然,不可以已經勘處,有所容貸,以此照律,何如?判付啓,依允。
上在昌德宮。停常參·經筵。
金履喬啓曰,藥房副提調持湯劑來待矣。傳曰,封入。
李鶴秀啓曰,玉堂上下番俱空,已至多日,事甚未安,校理韓用儀·柳訸,副校理李沆·任百禧,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。
應敎前望單子入之,金學淳落點。
李鶴秀啓曰,新除授應敎金學淳,一體牌招,何如?傳曰,允。
以應敎金學淳,校理韓用儀·柳訸,副校理任百禧·李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于李鶴秀曰,只推。
林景鎭啓曰,行副提學吳淵常違牌勿爲呼望命下之後,謂有身病之難强,又呈辭疏,一事煩瀆,極爲屑越,纔已退却,而連加催促,終不入來,事體道理,萬萬未安,從重推考,何如?傳曰,允,更爲嚴飭。
李鶴秀啓曰,行副提學吳淵常,特敎申飭,何等截嚴,而謂以病勢難動,屢度催促,一向奉牌,終不入來,事體道理,萬萬未安,更爲從重推考,何如?傳曰,允,嚴飭入來。
林景鎭啓曰,行副提學吳淵常,謂以病勢難强,又爲陳疏到院,原疏纔已退却矣。館錄成命,已至多日,特敎申飭,不啻截嚴,而一向奉牌,終不入來者,事體道理,萬萬未安,更爲從重推考,何如?傳曰,允,嚴飭入來。
以大司諫李止淵,司諫姜浚欽,獻納柳季麟再牌不進罷職傳旨,傳于李光憲曰,只推。
李鶴秀啓曰,守令署經事命下,而行大司憲鄭尙愚,執義李紀淵,掌令姜世鷹,正言姜斗煥在外,持平李若愚·趙忠植,正言李魯秉未署經,大司諫李止淵,司諫姜浚欽,獻納柳季麟,掌令尹孝植傳旨未下,無以備員署經,何以爲之?敢稟。傳曰,更爲牌招。
李光憲啓曰,行大司憲鄭尙愚,執義李紀淵,掌令姜世鷹在外,尹孝植傳旨未下,持平李若愚·趙忠植未署經,監察茶時之意,敢啓。傳曰,知道。以大司諫李止淵,司諫姜浚欽牌不進罷職傳旨,傳于李光憲曰,只推。
以掌令尹孝植牌不進罷職傳旨,傳于李光憲曰,只推。
李鶴秀啓曰,守令署經事命下,而大司憲鄭尙愚,執義李紀淵,掌令姜世鷹,正言姜斗煥在外,持平李若愚·趙忠植,正言李魯秉未署經,大司諫李止淵,司諫姜浚欽牌不進,掌令尹孝植再牌不進,只有獻納柳季獜一人,無以備員署經,何以爲之?敢稟。傳曰,更爲牌招。
以掌令尹孝植再牌不進罷職傳旨,傳于李光憲曰,只推。
李鶴秀啓曰,守令署經事命下,而大司憲鄭尙愚,執義李紀淵,掌令姜世鷹,正言姜斗煥在外,持平李若愚·趙忠植,正言李魯秉未署經,大司諫李止淵,司諫姜浚欽再牌不進,掌令尹孝植疏批未下,只有獻納柳季獜一人,無以備員署經,何以爲之?敢稟。傳曰,更爲牌招。
以大司諫李止淵,司諫姜浚欽再牌不進罷職傳旨,傳于李光憲曰,只推。
傳于李鶴秀曰,禁府都事李奎五仍任前職,口傳還付。
兵曹口傳政事,宣傳官單李奎五。
李鶴秀,以侍講院言啓曰,兼司書趙經鎭時無職名,令該曹口傳付軍職,何如?傳曰,允。
兵曹口傳政事,副司果單趙經鎭。
曺錫正,以兵曹言啓曰,今月二十六日三內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以尹禹鉉爲內禁將。
禁府照目粘連,金堤郡守洪羲敬,靑陽縣監李章玉,公州判官金基常,忠原縣監金思植,大興郡守吳徹常,德山縣監宋啓朱等矣本府議啓內,洪羲敬段,三月到任,五月畢裝發,則此與自初在官,至秋延拖者,大有間焉是白乎矣,若有臭載而愆期,難免不飭之爲罪,以此照律爲白乎旀,李章玉·金基常·金思植·吳徹常·宋啓朱等段,皆以裝發之稽滯,誘之賃船之艱辛是白乎乃,漕轉法意,何等嚴重,則過限許久,拖至深秋,晩裝之罪,在所難免,竝只以此照律罪,洪羲敬段,笞五十收贖,解見任別敍,李章玉·金基常·金思植·吳徹常·宋啓朱等段,各杖八十收贖,奪告身三等,竝只私罪。啓,奉敎依允爲旀,洪羲敬·金基常·金思植·吳徹常·宋啓朱等段,竝只功議各減一等,李章玉段,功減一等爲良如敎。又啓目粘連,法聖前僉使成範鎭矣本府議啓內,觀此囚供,漕需錢之擅貸,謂之到任前事,選武錢之移用,亦謂營門許劃是白乎矣,緣此而造船稽滯,至有晩裝臭載之患,則道啓曹讞之用是爲罪,實爲當然,不可以已經勘處,有所容貸,以此照律罪,杖一百收贖,告身盡行追奪,私罪。啓,奉敎依允爲旀,功減一等爲良如敎。又照目粘連,成均館典籍鄭熙祚矣本府議啓內,旣呈肅單,不卽待令,事涉顚錯,以此照律,罪笞四十收贖,附過還職,私罪。啓,奉敎依允爲旀,功減一等爲良如敎。
上在昌德宮。停常參·經筵。
李光憲啓曰,行大司憲鄭尙愚,執義李紀淵,掌令姜世鷹在外,尹孝植疏批未下,持平李若愚·趙忠植未署經,監察茶時之意,敢啓。傳曰,知道。
朴蓍壽啓曰,藥房提調持湯劑來待矣。傳曰,封入。
又啓曰,明日傳香,禮房承旨當爲齋宿,而行都承旨金履喬今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
曺錫正啓曰,今二十六日親臨方物看品,處所以何處爲之乎?敢稟。傳曰,熙政堂爲之。
又啓曰,玉堂上下番俱空,已至多日,事甚未安,應敎金學淳,校理韓用儀·柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。
曺錫正啓曰,館錄成命,已至多日,屢度飭敎,何等截嚴,而行副提學吳淵常,謂以病勢之難於運動,一向奉牌,連加催促,終不入來,事體道理,尤萬萬未安,更爲從重推考。傳曰,允,更爲嚴飭入來。
李光憲啓曰,大司諫李止淵,司諫姜浚欽三牌不進,依定式遞差傳旨禁推傳旨捧入之意,敢啓。傳曰,知道。
以前大司諫李止淵,司諫姜浚欽禁推傳旨,傳于李光憲曰,分揀。
曺錫正啓曰,守令署經事命下,而大司憲鄭尙愚,執義李紀淵,掌令姜世鷹,正言姜斗煥在外,持平李若愚·趙忠植,正言李魯秉未署經,掌令尹孝植疏批未下,只有獻納柳季獜一人,無以備員署經,大司諫·司諫未差之代,政官牌招開政差出,待下批,牌招,以爲備員署經之地,何如?傳曰,允,在外·未署經人竝許遞。
有政。吏批,判書李好敏進,參判李存秀,參議權丕應牌不進,左副承旨李光憲進。以宋稚圭爲大司憲,柳相祚爲大司諫,鄭度采爲執義,趙經鎭爲司諫,朴奎壽爲掌令,朴聲漢爲持平,南履懋爲持平,徐相祿爲正言,朴齊明爲正言,李憲琦爲刑曹參判,趙元植爲禁府都事。
兵批,行判書李肇源進,參判任希存病,參議韓義運入直,參知朴孝成病,右副承旨曺錫正進。以朴蓍會爲都摠經歷,李亨權爲都摠經歷,沈煥永爲訓鍊主簿,趙毅存爲武兼,李東佐爲宣傳官,白時昌爲珍島監牧官,同知沈能錫,僉知尹禹鉉,大護軍鄭尙愚,副護軍李止淵,副司直李紀淵·姜浚欽·姜世鷹·趙忠植·李若愚,副司果李魯秉·姜斗煥以上竝單付。
李光憲啓曰,掌令尹孝植疏批已下,與新除授臺諫一體牌招,以爲守令署經之地,何如?傳曰,允。
以吏曹參議權丕應牌不進罷職傳旨,傳于曺錫正曰,只推。
李光憲,以刑曹言啓曰,假稱淸瑾縣主房宮監作弊外邑之漢,發關該道,罔夜捉上之意,前已草記蒙允矣。首犯之許喆,自該道間已決放,故今始捉得,嚴査其所犯委折,則作弊情節,箇箇遲晩矣。許喆咸鏡道明川府定配所,卽爲押送之意,敢啓。傳曰,知道。
副提學吳淵常疏曰,伏以,臣申控疾痛之號,顒俟鞶褫之恩,及承批旨,諭之以勿辭,飭敎繼下,臣誠愕然失圖,直欲鑽地以入而不可得也。夫人臣辭職之義,蓋有二焉,情與病是已。情重於病,而有時乎病重於情,何者?情之所在,或怵畏義分,或因緣事會,尙可有黽勉於去就之際,而至於病,苟其不可强者,雖欲自力,其勢誠無如之何矣。臣於見職,雖無情勢之可引,疾病之難强,已到十分地頭,數日之間,屢違嚴召,再犯瀆撓,是豈臣得已而不已也耶?假使臣迫於嚴命,傴僂匍匐,拚死詣闕,左扶右持,僅作拜跪之節,其將東顚西踣,殆同偎儡之隨人俯仰,似此貌樣,識者之譏議,已無可言,而末皁之賤,亦將聚首指點,相與唾罵而謂曰,陋矣彼夫也。以若病狀,緣何自苦如此云爾,則臣喙長三尺,將以何辭自解乎?臣心之羞愧欲死,姑捨是,其於壞朝儀而駭聽視何哉?此實有關於廉義,今若拚棄廉義,一以承奉爲恭,鄙夫也。臣雖至愚,寧忍爲此,而在聖朝禮使臣工之義,亦豈容督迫馳驟,使之狼狽失守耶?噫,圈事,國之大政也。較挈門閥之高下,人器之優劣,取捨掄擇於其間,則譏誚四集,尤悔易生,人於是役也,逡巡而厭避者,亦或有之,而臣受恩兩朝,與天無極,區區平日所自矢者,惟在於罄竭駑鈍,圖效涓涘,湯火糜粉,死且不避,臣於此,若顧瞻遲回,爲一分身家之謀者,天必殛之矣。只緣臣忱誠菲薄,言辭拙澁,卒莫能仰格穹旻,而雨露之澤,猶有所不遂,此臣所以悶迫抑塞,腔血熬盪,不能無憾於天地之大也。召牌洊降,至有勿呼望之命,朝房奉牌,亦無以致身,進退維谷,席藁泥首,玆敢冒萬死疾聲更籲於紸纊之下。伏乞聖慈,特垂矜憐,亟命遞改,仍令攸司,重治臣逋慢屢瀆之罪,以嚴朝綱,千萬血祝,臣於請急之章,不宜有贅說,而區區憂愛,不容自已,略此尾陳焉,惟殿下察之。臣聞之,天地交濟然後爲泰,君臣相須然後成治,竊覸我殿下,近年以來,三晝之講久撤,月六之對罕行,論思之任,便成冗銜,訏謨之地,只循故寔,將何以望時敏之學,而做雍熙之治乎?雖以向日常參大僚筵奏言之,旣示嘉納之敎,未見翕受之實,側聽屢日,依舊伈泄,孔聖所謂悅而不繹,繹而不從,無或近之乎?伏願繼自今奮發聖志,典學勤政,頻接臣隣,情意流通,懋盡交濟相須之道,以成徯志從欲之治焉,臣無任云云。答曰,省疏具悉。所陳切實,當留念,卿其勿辭行公。仍傳曰,副提學疏批已下,仍以前牌催促。
掌令尹孝植疏曰,伏以,臣身離苫塊,行且歲周,食食言言,自同平人,至慟永纏於風樹,餘生自托於朝露,迺殿下不忍終棄,月前掌憲新命,忽下於杜門屛伏之中,臣拜命以來,驚怳哀隕,益不知所措。夫內而父子,外而君臣,人之大倫也。臣今俱失怙恃,永爲鮮民,移而事之,惟我殿下,則除命之下,義當竭蹶,而第臣貞疾,祟在心腹,禍釁以後,日就澌鑠,尫然形殼之徒存,頹然筋骸之漸廢,譬如枯木朽株,生意已斷,頃日常參,特行於久停之餘,我殿下董官求治之聖意,凡在瞻聆,莫不欽仰奔走,而臣適病情添劇,運動不得,且臣於臺地,有自來情勢,不可諉以歲月之已久,而晏然若無故,至承勿呼望之嚴命,而終不敢冒膺,畢竟聖度天大,譴罰不加,課日違傲,匝月虛縻,惶隕愧恧,如負大何,而近因寒暖之不調,重致積聚之衝上,宛轉叫楚,若將頃刻就盡,頑痰闖其內,輪感乘其外,食飮則糜粥不下,行步則戶帷亦難,雖無情勢之可言,卽此病狀,萬無自力趨承之望,署牌荐降,積犯逋慢,臣罪至此,益無所逃,玆不得不冒控短章,猥暴實狀。伏乞聖慈,特垂矜察,將臣所叨臺銜,亟行鐫遞,因治臣瀆擾之罪,以肅朝綱,以安賤分焉。臣於病昏丐免之中,何敢贅他,而區區憂愛之悃,不能自已,略此尾陳焉,惟我春宮邸下,睿質天縱,溫文日就,芹宮講禮,三善之令聞益彰,雷肆挾冊,尺衣之懿度自成,凡我八域臣民,莫不延頸攢手,以祝億萬年無疆之休,而第伏念,作聖之方,本於蒙養,蒙養之工,貴在以正,臣固仰我殿下,雖於朝夕燕閒之暇,克盡身敎之方,罔忽標準之義,亦粵大小宮僚,其所以輔導啓發,資益成就者,固亦靡不用極,而謹稽列聖朝故事,必廣松山林宿德之儒,紆以盛禮,致之胄筵,使之出入從容,以資其問學,以養其德性,是豈徒爲儀文,欲美其觀瞻而已哉?誠以尊德樂道之心,隆師親友之義,必須早講於沖幼之日,而先入爲主,安於所習,且其擩染於繩趨尺步之際,開發於談經說禮之地者,自有不期然而然者耳。今在旌招之列者,雖皆固守林樊,不輕其進,而苟殿下盡其誠禮,不以官職待之,惟責之輔導一事,則亦豈有莫回遐心之歎哉?伏願殿下,仰述列朝故典,勿用近日之文具,勉之以世祿,諭之以敎胄,敦遣近侍,期於必致,使之朝夕离筵,敎導睿學,則實今日之先務,宗社之大幸也。臣無任云云。省疏具悉。所陳切實,從當下敎矣。爾其勿辭察職。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿,中宮殿·嘉順宮·世子宮,口傳問安。答曰,知道。
金履喬啓曰,藥房提調·副提調持湯劑來待矣。傳曰,封入。
李光憲啓曰,大司憲宋稚圭,持平朴聲漢在外,持平南履懋差祭,執義鄭度采,掌令尹孝植·朴奎壽傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而翼陵忌辰祭齋戒相値,不得來會云矣,敢啓。傳曰,知道。
李鶴秀啓曰,行副提學吳淵常陳疏承批之後,特敎申飭,尤何等截嚴,而謂以病勢之終難運動,一向奉牌,無意事體所在,極爲未安,從重推考,何如?傳曰,允。
以應敎金學淳,校理韓用儀·柳訸,副校理任百禧·李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
林景鎭啓曰,玉堂上下番俱空,已至多日,事甚未安,應敎金學淳,校理韓用儀·柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,以爲推移入直之地,何如?傳曰,允。
以執義鄭度采,掌令尹孝植·朴奎壽,司諫趙經鎭,正言徐相祿牌不進罷職傳旨,傳于李光憲曰,只推。
林景鎭啓曰,守令署經事,命下矣。執義鄭度采,掌令朴奎壽·尹孝植,司諫趙經鎭,正言徐相祿,旣有只推之命,竝更牌招,以爲備員署經之地,何如?傳曰,允。
以應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。以執義鄭度采,掌令朴奎壽·尹孝植,司諫趙經鎭,正言徐相祿牌不進罷職傳旨,傳于李光憲曰,只推。
傳于李光憲曰,當該注書,捧納承旨推考。
以濟州牧使尹久東狀啓,賑資不足,元還未分,冒犯擅便,惶恐待勘事,傳于林景鎭曰,勿待罪事,回諭。
傳于林景鎭曰,留院上疏入之。
校理韓用儀疏曰,伏以,臣屢控懇迫之私,未蒙鐫遞之恩,黽勉供職,居然閱屢月矣。今因儤直俱空,召牌荐臨,揆諸義分,固當駕屨之不俟,而第臣父宿病,又添寒感,委頓床笫,氣息凜綴,臣方左右扶將,實無跬步離捨之望,積犯違傲,殆若日課,惶隘之極,靡所容措,玆不得不疾聲呼籲。伏乞天地父母,俯垂諒察,亟遞臣所帶職名,俾便救護,千萬幸甚,臣於請急之章,何敢贅他,而事係目下,略此附陳焉。臣伏見日昨政事中禁府都事改望點下者,實不勝訝惑之至,夫朝廷官人,無論大小,必也一循資格,然後方可以重官方抑僥倖,而況承傳除職,尤非美事,則爲一微末之遷轉,乃有此特敎之擧者,伏未知聖意果何居也。分岐之程限各殊,積仕之法意自別,而今也以蔭窠而作武窠,以參下而擬參上,顚倒毁劃,一至於此,此似細故,實係過擧,臣愚深慮,竊以爲,仕路之淆雜,俗習之紛競,未必不由於此耳。今雖有該都事仍任本職之命,而旣非原望之勿施,則夤緣陞六,還屬兵批,在渠濫恩,殆若曲爲之地,此胡大事,而屢勤辭敎,若是其屑屑也。伏望聖上,亟命還收傳敎,當該宣傳官,還付參下,使之計仕例遷焉。因是而又有所仰勉者,近年以來,如醫官吏校之類,往往有特旨差除者,此輩姓名,何由自達於紸纊之聽,而殿下每爲此微細苟艱之事耶?方今聖明在上,宮府一體之時,寧或有近習奧逕之可虞,而希干之漸,有時莫遏,假借之澤,從以滋廣,則將不免啓倖門而累聖德,豈非大可警省處乎?繼自今凡係此等之事,一切以義裁之,毋或以私恩揜之,是臣之大願也。臣非敢以論思自居,而一端憂愛之忱,粗效無隱之義,倘殿下不以人廢之,則非但於臣身與榮而已也。且臣於趙華錫事,有不勝駭然者,近來紀綱解弛,文武等分,掃地無餘,兵使之視監使,不念節制之有受,殆欲禮貌之相抗,其習寢長,足可寒心,今北伯之於華錫,班秩之懸絶何如也,則藉使不當治而治其下屬,在其道理,固不當有說,況其所示警,卽是體例間事,則焉敢蹲坐不進,有若引義者乎?廟堂之只請重推,雖出於軫念迎送之弊,而藩閫體統之漸壞,朝廷等威之不嚴,其弊反有大於一時民邑之勞,臣請北兵使趙華錫,亟施罷職之典,以爲懲礪之地,雖以道臣言之,直爲論勘,在所不已,而只以廟堂稟處仰請者,自損威望,失之寬假,該道臣亦推考警責宜矣,臣無任云云。省疏具悉。宣傳官事,旣已陞六,不允,北兵使及北伯事,依施,勿辭救護。
上在昌德宮。停常參·經筵。
李光憲啓曰,大司憲宋穉圭,持平朴聲漢在外,執義鄭度采,掌令尹孝植·朴奎壽牌招啓辭未下,持平南履懋差祭,監察茶時之意,敢啓。傳曰,知道。
金履喬啓曰,藥房副提調持湯劑來待矣。傳曰,封入。
李鶴秀啓曰,刑曹參判李憲琦除拜後過三日不爲出肅,依定式推考警責,仍卽牌招察任,何如?傳曰,允。
朴蓍壽啓曰,臣蓍壽今日方物封裹,進去之意,敢啓。傳曰,知道。
李鶴秀啓曰,行副提學吳淵常,特敎申飭之下,謂以病勢之難强,一向奉牌,歷屢日而無意變動,事體所在,誠萬萬未安,從重推考,何如?傳曰,允,更爲嚴飭。
又啓曰,玉堂上下番俱空,已至多日,事甚未安,應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨,趙璟鎭,旣有只推之命,竝更牌招,以爲推移入直之地,何如?傳曰,允。
以應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
以持平南履懋牌不進罷職傳旨,傳于李光憲曰,只推。
林景鎭啓曰,守令署經事,命下矣。執義鄭度采,掌令朴奎壽·尹孝植,司諫趙經鎭,正言徐相祿旣有只推之命,竝更牌招,以爲備員署經之地,何如?傳曰,允。
又啓曰,持平南履懋旣有只推之命,一體牌招,以爲備員署經之地,何如?傳曰,允。
以執義鄭度采,掌令尹孝植,司諫趙經鎭,正言徐相祿牌不進罷職傳旨,傳于李光憲曰,只推。
備邊司,以金鍈爲北兵使。
林景鎭以議政府右參贊意啓曰,今日方物看品時,六曹堂上當爲進參,而吏曹·禮曹堂上俱不進參,令政院竝卽牌招,以爲同參之地,何如?傳曰,允。
以吏曹參議權丕應牌不進罷職傳旨,傳于林景鎭曰,只推。
林景鎭以議政府右參贊意啓曰,御覽方物還下白細苧布六匹,白細綿紬三匹,紫細綿紬三匹,雜彩花席一張,白綿紙一百十卷,更爲極擇改備後,同爲封裹之意,敢啓。傳曰,知道。
今十月二十六日辰時,上御熙政堂。親臨方物看品入侍時,行都承旨金履喬,左承旨朴蓍壽,右承旨李鶴秀,左副承旨李光憲,右副承旨曺錫正,同副承旨林景鎭,假注書宋應龍·朴宗學,別兼春秋鄭基善·金道喜,檢校直閣李光文,檢校待敎朴宗薰·李龍秀,以次進伏訖。上曰,方物入之,賤臣承命出傳聖敎,還入進伏,上曰,方物促入,賤臣承命出傳,還入進伏。又敎曰,承旨下殿點檢,可也。蓍壽等承命下殿,點檢方物後,蓍壽等曰,方物白細苧布六匹,白細綿紬三匹,紫細綿紬三匹,雜彩花席一張,白綿紙一百十卷,點退乎?上可之。履喬曰,陞試庠製,若或愆期,自政院察飭,曾有定式矣。見今冬序已深,陞學尙多未設云,卽速擧行,限內磨勘之意,申飭,何如?上曰,依爲之。出擧條仍命退出,諸臣以次退出。
上在昌德宮。停常參·經筵。
曺錫正啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鶴秀啓曰,來初一日輪對日次矣,敢稟。傳曰,爲之。
備忘記,慶尙左水使白海鎭下直,長弓一張,長箭一部,片箭一部,筒兒一箇賜給。
朴蓍壽啓曰,藥房提調持湯劑來待矣。傳曰,封入。
傳于李鶴秀曰,魂宮朔祭以親行磨鍊,出宮門路以協陽門爲之。
傳于李鶴秀曰,趙貴人房元結,還屬戶曹,祀版已奉於和柔翁主房,使其外孫,仍爲奉祀,買得有土,移屬奉祀孫家,以爲忌辰四名日祭需之事,分付該曹該司。
李鶴秀啓曰,玉堂上下番俱空,已至多日,事甚未安,應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝更牌招,以爲推移入直之地,何如?傳曰,允。
以應敎金學淳,校理柳訸,副校理李沆·任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于李鶴秀曰,只推。
李鶴秀啓曰,行副提學吳淵常,連日飭敎之下,一向奉牌,終無變動,事體道理,尤萬萬未安,更爲從重推考,何如?傳曰,允,更爲嚴飭。
又啓曰,行副提學吳淵常,前後飭敎,何等截嚴,而一向奉牌,尙無變動,事體道理,尤萬萬未安,更爲從重推考,何如?傳曰,允,更爲嚴飭。
又啓曰,守令署經事,命下矣。執義鄭度采,掌令尹孝植,司諫趙經鎭,正言徐相祿,旣有只推之命,竝更牌招,以爲備員署經之地,何如?傳曰,允。
正言徐相祿啓曰,臣知識言儀,百無寸長,而蔭路盤桓,志願只在於祿養,蓽門飮啄,意想不到於顯膴,僥倖一第,已是踰濫,而臺閣峻選,尤屬分外,揣量才器,豈有堪承之望,而黽勉祗肅,亶出於叩謝之忱,第臣於合辭中,有不可冒參者,從前臺臣之如臣所處者,輒皆引避,特蒙體諒,以此情地,何可晏然於臺次乎?請命遞斥臣職。答曰,依啓。
以執義鄭度采,掌令尹孝植,司諫趙經鎭牌不進罷職傳旨,傳于曺錫正曰,只推。
李鶴秀啓曰,咸從府使趙存中,諫院雖已署經,憲府則大司憲宋稚圭,持平朴聲漢在外,執義鄭度采,掌令尹孝植牌不進,持平南履懋未署經,只有掌令朴奎壽一人,無以備員署經,何以爲之?敢稟。傳曰,一司除署經。
曺錫正啓曰,兵曹郞廳來言,北兵使下批政事,取稟。傳曰,當日爲之。
李鶴秀啓曰,卽者吏曹郞廳來言,政事當日爲之事命下,而判書李好敏,參判李存秀,參議權丕應俱以病不來,不得開政云,竝卽牌招,何如?傳曰,允。
又啓曰,吏曹判書李好敏,參判李存秀,參議權丕應牌不進推考傳旨罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允。
又啓曰,吏曹判書李好敏疏批已下,卽爲牌招,何如?傳曰,允。
以吏曹參議權丕應牌不進罷職傳旨,傳于李鶴秀曰,只推。
李鶴秀啓曰,吏曹參議權丕應旣有只推之命,一體牌招,何如?傳曰,允。
曺錫正啓曰,大司憲宋稚圭,持平朴聲漢在外,執義鄭度采,掌令尹孝植·朴奎壽牌不進,持平南履懋未署經,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫趙經鎭,獻納柳季獜牌不進罷職傳旨,傳于曺錫正曰,只推。
以慶尙監司金魯敬狀啓,生靑魚限內不得封進,惶恐待罪事,傳于李鶴秀曰,勿待罪事,回諭。
李鶴秀,以侍講院言啓曰,當此書筵日開之時,凡諸冊子,固宜預備,綱目尤是史冊中緊要者,而本院之無一件見存,事甚悶然,在前冊子措備之際,每有稟旨印出之例,今亦自本院,知委全羅監營,斯速印上,以爲準備之地,何如?傳曰,內閣·玉堂所在件取用。
林景鎭,以戶曹言啓曰,時御所內各司雨漏處,纔已別單啓下,當依定式修改,而時値凍寒,待明春擧行,何如?傳曰,允。
吏曹判書李好敏疏曰,伏以,臣於見職,夫豈有一分堪承之望,而只緣隆恩厚渥,淪入心髓,由前而循墻之義,旣不能自守,由後而褫鞶之懇,竟未得仰格,黽勉膺命,冒沒行政,居然數月于玆矣。圖報一念,日夕結,而其奈識慮素短,聞見未周,尋常注擬,瘡疣百出,每退自政席,內自巡省,則上無以稱塞聖旨,下無以允叶物情,未嘗不背汗而面騂,惟以早晩獲譴而去,爲究竟法矣。及見日昨儒臣之疏,至論禁都擬望事,臣不覺蹶然而起,悚然而歎曰,此臣之罪也。伊日特敎,固出於一時造化,而論以官方,自有已定之科程,臣雖入稟於改擬之際,而未免奉行於有司之事,今其匡救之章,出於論思之地,則夫其所以致此者,豈非臣不能擧職之罪也哉?臣之庸愚謬迷,隨處僨誤之狀,卽此一事,無所自逃,私心悚恧,歷日冞切,政牌之下,冒膺無路,玆敢露章自列,仰俟嚴勘。伏乞聖慈,特垂照察,亟命譴斥,以爲當官不職者之戒焉,臣無任云云。答曰,省疏具悉。政望事,自上旣有成命,卿有何所失?勿辭行公。
護軍崔光泰疏曰,伏以,臣伏奉吏曹祭帖,以臣差宗廟朔祭獻官,以臣無似,猥忝任使之末,得備駿奔之列,在分與榮,何敢言私?第臣犬馬之齒今七十四矣,癃病轉深,寧日恒少,而矧當寒節,重添毒感,寒熱交攻,百骸俱痛,痰火上升而氣息喘促,胃土中格而食飮全却,房闥運動,尙此須人,以此病狀,顧何能登降於階戺之上,周旋於樽俎之間哉?醜穢之狀,雖未盡達,顚仆之患,在所必至,玆敢不避猥越,疾聲呼籲。伏乞聖慈,特許變通,俾便公私,仍治臣瀆撓之罪,以肅朝綱,不勝幸甚,臣無任云云。答曰,省疏具悉。疏辭許令該曹改付標。
大司成李勉求疏曰,伏以,臣晩竊科第,偏荷洪造,通籍十數年間,濫叨淸華者屢矣,而有除輒膺,視若固有,竝與一番辭巽而亦不敢焉。尙冀以筋力奔走,爲塵刹之報矣。居然蒲質先瘁,薪憂漸劇,昔之奔走者,今又不能,則臣情到此,亦云慼矣。臣受氣甚薄,自少多病,痰嗽冷泄,最是膏肓,腸癖衝亘則暴瀉如注,脅息喘急則跬步難動,少失將攝,其發輒響,數年以來,轉益添谻,每逢寒節,便成癃癈,此眞貞疾之莫可救藥者也。秋間待罪本職,以課試赴館者僅再次矣。適値薄寒,不覺觸冷,宿症忽又闖發,終晝竟夜,登溷無數,喘喘叫痛,神識昏瞀,遂於考校之際,不能專精致意,未免草率了當,滿心惶恧,歷日靡定,仍竊自念,今非甚寒,而病已如是,若以此病,復當連疊之課試於嚴沍之時,則不惟微命之實難支吾,將使試事,作何貌樣,左右思量,不得已呈病乞遞,始自月初,拖過二旬,而政院終不許捧,臣不勝悶隘,將欲控疏丐免之際,昨伏聞知申以陞試之愆期,筵奏請飭,使之卽速擧行,限內磨勘,臣聞命惶蹙,尤莫省攸措,臣誠未知政院所以處臣者,其謂臣無可遞之故,而且慮遞改之際,課試之易致過限而然耶?然則是知臣無可引之情勢,不知臣有難强之疾病也。情勢與疾病,雖有不同,而其不能冒膺則均,臣旣不能冒膺,而徒以煩瀆爲惧,不思早自引去,以致課試之由臣而愈愆期,則尤豈不大可惧悶,而此亦豈限內申飭之本意也哉?且況是職曾經與未經,不患無人,則徒使臣虛縻度日,視作養疴之坊,在公體亦豈不苟且之甚耶?玆敢據實仰籲。伏乞聖慈,特垂矜諒,亟賜遞改,以便公私,不勝幸甚,臣無任云云。省疏具悉。爾其勿辭察職。
上在昌德宮。停常參·經筵。
曺錫正啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金履喬啓曰,藥房副提調持湯劑來待矣。傳曰,封入。
又啓曰,玉堂上下番俱空,已至多日,事甚未安,應敎金學淳,校理柳訸,副校理李沆·任百禧,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。
又啓曰,校理韓用儀由限已過,一體牌招,何如?傳曰,允。
以應敎金學淳,校理韓用儀·柳訸,副校理任百禧·李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于金履喬曰,只推。
金履喬啓曰,翰圈爲之事,已有成命矣。別兼春秋趙琮鎭自鄕上來云,卽爲牌招,何如?傳曰,允。
翰林本館會圈三點,權敦仁·鄭知容·李嘉愚·徐憙淳·朴永元·李憲球·朴岐壽已上取七人。
金履喬啓曰,行副提學吳淵常,連下飭敎,不啻申嚴,而謂以病勢之無以運動,一向奉牌,終不入來,事體道理,萬萬未安,更爲從重推考,何如?傳曰,允,更爲嚴飭入來。
金履喬啓曰,吏曹判書李好敏牌不進,參判李存秀,參議權丕應再牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,參判所當更請牌招,而係是一日三牌,何以爲之?敢稟。傳曰,參議只推,與判書,參判更爲牌招。
以吏曹參議權丕應牌不進罷職傳旨,傳于金履喬曰,只推。
有政。吏批,判書李好敏進,參判李存秀,參議權丕應牌不進,左承旨朴蓍壽進。以具宜默爲正言,南履翼爲左尹,權虎秉爲刑曹正郞,朴心壽爲兵曹佐郞,林頤鎭爲禮賓主簿,金陽淳爲楊州牧使,李升坤爲公忠都事,兼祭酒單宋穉圭,鏡城府使單金煐,前縣監金應晦今加通政加資事,兵曹覆啓判下,左尹單趙鍾永,右尹單南履翼。
兵批,行判書李肇源病,參判任希存病,參議韓義運病,參知朴孝成入直進,都承旨金履喬進,北兵使單金煐,副司單徐相祿·李鍾運。
曺錫正啓曰,大司憲宋穉圭,持平朴聲漢在外,執義鄭度采,掌令尹孝植·朴奎壽牌不進,持平南履懋未署經,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫趙經鎭,獻納柳季獜牌不進罷職傳旨,傳于曺錫正曰,只推。
金履喬啓曰,來十一月初六日景慕宮冬享大祭親祭祭文,當爲製進,兼大提學南公轍,待明朝命招,何如?傳曰,允。
曺錫正啓曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
林景鎭,以戶曹言啓曰,本曹移劃大同,專爲歲幣所需,四月內上納,自是定式,而見今冬序將半,歲幣封發,亦已多日,公淸道黃澗縣大同木錢,尙不上納,事未前有,萬萬駭然,此不可但以過限論,當該守令捧現告,令該府拿問嚴勘,其未納委折,詳査狀聞之意,分付該道道臣,何如?傳曰,允。
曺錫正,以備邊司言啓曰,卽見濟州前牧使尹久東年分狀啓,則備陳三邑穡事慘歉之狀,仍以爲,一島民情,擧皆遑汲,明春設賑,勢所必至,故里分三等,戶分六等,先從丐乞,次次抄付者,壯爲二萬五千一百口,弱爲二萬一千二百六十七口,自明年正月,限麥秋十二巡,依定式磨鍊,則容入米爲一萬五千一百四十五石零,而三邑夏秋穀之當爲賑資者,爲一萬七千一百五十八石零,較諸容入,剩餘爲二千十三石零,此則飢民之朝夕難保者,分賑前別巡磨鍊,至於秋穀之今秋當分者八千一百二十一石零,若盡分給,則歉歲停退,勢不可已,故不爲分給,留爲賑用,則秋穀之不得取耗者爲八百十二石零,而此係各項公用,區處無路,以某樣穀劃下,軍兵操鍊,依近例停行,推奴徵債,亦令限明秋防禁事,請令廟堂稟處矣。本島以環海之地,慘被風水之災,一島全歉,三邑俱困,民事之遑汲,可推而知,凡所拯濟之方,固當靡不庸極,以示朝家柔遠之德意,今此狀辭中分戶抄饑,甚爲詳備,歲前別巡,春後開賑,竝依請許施,穀物之請以留庫,秋還之不爲分給,俱是從便除弊之意,參以事勢,容或無怪,而但其來春饑口,旣不可一例硬定,則賑穀之當爲此數,雖未可必,候風涉海,亦難隨事陳聞,一依狀請之數,付之該牧,從長擧行,秋耗八百餘石,係是應下,不可不劃給,湖南所在別儲麰作租,本是該島之穀,就其中準折麰米一千石之數,待開春卽令運送,使之依此數取用,餘數則留置島中,如例糶糴,而來春運穀之時,定差員領運愼涉等節,措辭關飭於該道道臣,俾爲惕念擧行之地,至於操鍊停行,推徵防塞,旣多災年之已例,竝爲許施,何如?傳曰,允。
又以訓鍊都監言啓曰,本局局別將申純身病甚重,勢難察任,改差,何如?傳曰,允。
又以摠戎廳言啓曰,本廳左司把摠李煥益受由過限,爲先汰去,何如?傳曰,允。
公淸監司權常愼疏曰,伏以,臣之待罪于此,未十朔而疏三上,瀆冒宸嚴,罪合重譴,聖度寬假,恩批鄭重,民事則亟允所請,官職則勉以勿辭,臣攢仰德意,感戴洪私,雖使狼狽顚躓,繼之以死,誠不敢復爲疾痛之呼,自干猥屑之誅,若其民隱,急迫切至,而爲一路安危之關者,徒懷嚴畏,憚於屢瀆,則非所以對揚我聖上如傷惻怛之盛德至意也。臣實戇愚湔劣,知慮淺短,凡百施措,無不仰成於殿下矣。劇地囏會,事端非一,則求芻之言,拯溺之籲,至於煩複而自不能已也。本道各樣軍身布分數代捧事,日前狀聞仰請矣。卽伏見回啓下者,兵曹及各營門則三分二代捧,訓局砲保布則四分一代捧,各衙門則竝許純錢,格外之恩惠,此軍民又復求益,極知䙝越,而今年綿農,非尋常歉歲之比,百畝之田,筐筥不充,千家之村,機杼無聲,老少衣鶉,肩肘莫掩,窮蔀景狀,在在愁絶,此時尺布之徵,無異寸膚之割矣。昨年綿歉,不知如今年之甚,而兵曹所納,旣許鈍錢,訓局砲保,亦以三分一代捧,則以今歉形之甚於昨年,反未蒙昨年已施之澤者,豈謂本道民力,足以抵堪於此哉?直以軍需所儲,漸致匱乏,不如是則無以當支放之用也。朝家所以惠恤災民,亶在於紓其力而保其生,今若視軍用之饒乏,而爲之低昂分數,則非但事面之苟艱,顧其勢如乾木之責水,雖至椎剝,萬萬無收殺之望,而渙散之形,已著八九,兆民一散,難以復集,尙可望身布之徵而軍需之資耶?臣期期知其爲行不得之政也。伏願殿下,穆然遠覽於國計民隱緩急先後之別,訓局砲保,特許折半代錢,兵曹價布,亦令依昨年例,純錢代捧,俾一路軍民,得以全保焉,臣無任云云。批曰,省疏具悉。所請依施。
上在昌德宮。停常參·經筵。
藥房提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
李光憲啓曰,大司憲宋穉圭,持平朴聲漢在外,持平南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
曺錫正啓曰,備邊司郞廳來言,今日賓對日次,而魂宮親祭齋戒相値,不得來會云矣,敢啓。傳曰,知道。
金履喬啓曰,藥房提調·副提調持湯劑來待矣。傳曰,封入。
傳于金履喬曰,禮房承旨馳詣宗廟·景慕宮,奉審摘奸以來。
傳于金履喬曰,三使臣留待。
傳于金履喬曰,三使臣入侍。
金履喬啓曰,玉堂上下番俱空,已至多日,事甚未安,應敎金學淳,校理韓用儀·柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝更牌招,以爲推移入直之地,何如?傳曰,允。
以應敎金學淳,校理韓用儀·柳訸,副校理任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于金履喬曰,只推。
金履喬啓曰,今日拜表,憲府則監察代行矣。雖無諫院,依例行禮之意,敢啓。傳曰,知道。
又啓曰,館錄成命,已至多日,特敎申飭,不啻截嚴,而行副提學吳淵常,謂以病勢之難强,一向奉牌,無意變動,事體道理,俱萬萬未安,從重推考,何如?傳曰,允,更爲嚴飭。
又啓曰,行副提學吳淵常,奉牌今至幾日,飭敎何等申嚴,而謂以病勢之不得運動,連加催促,終不入來,事體道理,俱萬萬未安,更爲從重推考,何如?傳曰,允,更爲嚴飭。
傳于曺錫正曰,侍衛軍兵毛具。
以執義鄭度采,掌令尹孝植·朴奎壽,司諫趙經鎭,獻納柳季麟牌不進罷職傳旨,傳于李光憲曰,只推。
金履喬,以承文院都提調意啓曰,今日慕華館査對時,六曹堂上當爲進參,而禮曹判書金羲淳嫌不進,參判趙弘鎭病不進,參議鄭觀綏受由在外,參判趙弘鎭,令政院牌招,以爲同參之地,何如?傳曰,允。
又以禮曹言啓曰,園所丁字閣神御床,祥祭後當爲移奉於舊丁字閣,而丁卯年山陵丁字閣神御床移奉於元陵丁字閣時,差備官以實忠義擧行,侍衛別監十人,紫衣紫巾神榻差備,以一人擧行,其餘差備,量宜磨鍊矣。今亦以丁卯年例擧行,而侍衛別監,以紫衣黑巾擧行,何如?傳曰,允。
又以禮曹言啓曰,魂宮節日進上及日下雉鮮,大祥祭後停止供上及京畿朔望進上,依丁卯年例,祔宮前仍爲進排事,知委,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則先農壇·祈雨壇·馬祖壇·漢江壇·司寒壇·厲壇,壇上及四面紅箭門墻垣階砌,俱爲無頉,而南壇南北邊紅箭門柱根塗灰剝落,先蠶壇南邊紅箭門柱根塗灰剝落,雩祀壇四面紅箭門柱根塗灰剝落,卽爲修改事,分付該監,而此後看護等節,另加申飭之意,敢啓。傳曰,知道。
曺錫正,以兵曹言啓曰,今十月各廳堂下武臣朔試射內外中日,旣已停止,不得爲之之意,敢啓。傳曰,知道。
李光憲,以義禁府言啓曰,黃澗縣監尹成圭令該府拿問嚴勘事,傳旨啓下矣。尹成圭時在任所云,依例發遣府羅將拿問,何如?傳曰,待待命拿囚。
義禁府啓目,前守門將閔元錫原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,咸悅前縣監金鎔原情云云。問目內辭緣,泛稱遲晩,刑推得情,何如?判付啓,除刑推議處。又啓目,瑞山郡守李止淵原情云云。問目內辭緣,泛稱遲晩,所當請刑是白乎矣,曾經都摠經歷勿爲請刑,載在大典通編,議處,何如?判付啓,依允。又啓目,新昌縣監沈存之,保寧縣監姜最顯,結城縣監崔時淳,天安郡守李敬脩,鴻山縣監李翼在,魯城縣監沈魯崇,沔川郡守韓百衍,連山縣監韓譼,舒川郡守韓用夏,扶餘縣監趙宅謙,林川郡守李憲成,龍安縣監趙定鎭,礪山府使李在豐,淸州牧使鄭漪等原情云云。沈存之·姜最顯·李敬脩·李翼在·沈魯崇·韓百衍·韓譼·趙定鎭·李載豐·趙宅謙·李憲成·鄭漪等段,傳旨內辭緣,泛稱遲晩,竝只刑推得情爲白乎旀·崔時淳·韓用夏等段,傳旨內辭緣,泛稱遲晩,所當請刑是白乎矣,曾經侍從及都摠經歷,勿爲請刑,載在大典通編,竝只議處,何如?判付啓,依允爲旀,沈存之·姜最顯·李敬脩·李翼在·沈魯崇·韓百衍·韓譼·趙亨鎭·李載豐·趙宅謙·李憲成·鄭漪等段,竝只除刑推議處爲良如敎。
丁丑十月二十九日辰時,上御熙政堂。藥房入診,冬至三使臣同爲入侍時,提調金蓍根,副提調金履喬,記事官李寅泰,別兼春秋趙琮鎭·鄭基善,右承旨李鶴秀,假注書朴宗學,上使韓致應,副使申在明,書狀洪羲瑾,以次進伏,醫官吳千根,秦東秀,金殷相,以次進伏楹外訖,蓍根曰,日氣漸寒,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,若何?上曰,一樣矣。嘉順宮氣候,若何?上曰,一樣矣。上曰,三使臣善爲往返,仍下內賜丸劑及煖帽各一部,上命三使臣先退,命醫官入診,千根·東秀·殷相以次診候訖,退伏奏曰,脈候左右三部調均矣。上曰,退定湯劑,可也。王大妃殿進御加味君子湯前方中,去人蔘,加白荳蔻七分,五貼式日次製入事。出榻敎仍命退出,諸臣以次退出,
上在昌德宮。停常參·經筵。
還內後,內閣·政院·藥房口傳問安。答曰,知道。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
藥房提調,持湯劑來待矣。傳曰,封入。
李光憲啓曰,十月十一日日次輪對官義禁府都事李氣浩,司僕寺主簿李功敏,軍器正徐致輔,內資寺主簿徐命鐸,禮賓寺參奉李啓鼎,二十一日日次濟用監判官趙敏永,忠勳府都事李豐奎,宗親府典簿尹景儀,議政府司錄黃基文,儀賓府都事宋欽大,十一月初一日日次吏曹佐郞李炫章,戶曹正郞曺錫鯤,禮曹佐郞金喆修,兵曹正郞安亨鎭,刑曹佐郞金履迪,來待矣。傳曰,入侍。
又啓曰,來初五日朝參日次,而景慕宮冬享大祭親祭齋戒相値,頉稟之意,敢啓。傳曰,知道。
以應敎金學淳,校理柳訸,副校理任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于李光憲曰,只推。
李光憲啓曰,玉堂上下番俱空,已至多日,事甚未安,應敎金學淳,校理韓用儀,柳訸,副校理任百禧,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,推移入直,何如?傳曰,允。
以副校理李沆牌不進罷職傳旨,傳于李光憲曰,只推。
李光憲啓曰,副校理李沆,旣有只推之命,一體牌招,何如?傳曰,允。
以副校理李沆再牌不進罷職傳旨,傳于李光憲曰,只推。
李鶴秀啓曰,館錄成命,今已踰月,特敎嚴飭,不啻屢次,而行副提學吳淵常,謂以病勢之難强,一向奉牌,尙無變動,事體道理,俱萬萬未安,更爲從重推考,何如?傳曰,允,更爲嚴飭。
司諫趙經鎭啓曰,臣言議風采,本不合於淸朝耳目之任,而亞諫除旨,忽下於夢想之外,臣感恩怵義,雖不得不章皇出肅,而第臣於合啓中,區區私義,有不可聯參者,從前引避,輒蒙恩諒,到今處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
李光憲啓曰,大司憲宋穉圭,持平朴聲漢在外,執義鄭度采,掌令尹孝植·朴奎壽牌不進,持平南履懋未署經,監察茶時之意,敢啓。傳曰,知道。
以執義鄭度采,掌令尹孝植·朴奎壽,獻納柳季麟牌不進罷職傳旨,傳于李光憲曰,只推。
李光憲,以侍講院言啓曰,兼司書趙經鎭,時無職名,令該曹,口傳付軍職,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以兵曹言啓曰,五衛將趙徽鑑,景福宮衛將沈能錫,文臣兼宣傳官李魯秉,翊衛司翊衛朴宗益,俱以身病猝重,無望供職,呈狀乞遞,慶熙宮衛將沈鼎矩,除授在外,過限未上來,竝改差,何如?傳曰,允。
又以禮曹言啓曰,今十一月十五日,冬至朝賀,適値國忌齋戒,而前有退行之例,故令日官池景泌推擇,則同月十八日爲吉云,以此日退行,磨鍊節目,何如?傳曰,允。
又以備邊司言啓曰,頃因海西道臣狀請元劃外,不足畓災三千結,綿田災五百結,加劃軍布則各司折半,各營三分一代錢,而砲保,本色收捧,舊還則壬申·癸酉條,全數收捧,只辛未條仍停之意,覆啓行會矣。卽見該監司徐能輔狀啓,則以爲,以今年慘歉,準平歲災摠,實是行不得者,見減畓災一千五百九結九十八負九束,綿田災二百五十三結七負四束,特許準劃,軍布則木貴如金,民力窮竭,而況砲保之未蒙許代,有違一視之意,砲保及各營軍布,依前請,折半代錢,壬申·癸酉舊還,皆在於尤甚之次邑,有難督捧,一體仍停事,竝請令廟堂,稟旨分付矣。國計軍需,俱〈爲〉所重,故當初靳施,蓋出於十分商量而然也。今此道啓,若是申懇,則民情切急處,亦不可全無闊狹,災結則加劃畓災七百結,使之均俵,各營各司所納之以折半及三分一代錢,已是憂恤之典,今不必更論,而但砲保之難於辦納,屢聞之後,宜有曲軫之政,限四分一代錢,至於舊還,則近來穀簿之枵然,多由於停退,而停退之又停,反爲民弊,故諸道,亦皆靳許,一依前關施行之意,分付,何如?傳曰,允。
又以備邊司言啓曰,卽見慶尙監司金魯敬分等狀啓,則金海等十七邑,置之尤甚,尙州等四十邑,置之之次,永川等十四邑置之稍實,後錄諸條,竝請令廟堂,稟旨分付矣。本道穡事之多被水災,曾有所領悉,而成熟處,優爲免歉,受損處亦不至全棄,道啓之到處穴農云者,可謂實際語,分等,依狀請施行。其一,三等邑,一從被災面里分等事也。面里分等,雖有禁條,而至於本道,則幅圓最大,災實易混,以面以里,逐坪爬櫛,不害爲核實之政,依請許施。其一,舊還,竝許仍停事也。舊還仍停,不但公穀漸縮之爲切悶,姑息之政,反爲民弊,故已於諸道,皆有所分數收捧,壬申以前條,竝姑仍停,以最近甲戌條,全數收捧,甲戌條所無之邑,各以其前最近年條,依此分數,次次移捧,而尤甚邑則竝勿論。其一,新還三等邑中,抄其被災只最尤甚戶折半,尤甚戶三分一停退事也。舊還旣不竝停,則新還自當準捧,且其許停,徒滋吏奸,實惠未易盡究,置之。其一,山城餉還當捧條中,限折半仍留平倉事也。城餉捧留,非不難愼,而運納之際,民弊宜念,此則依所請許施。其一,榮川還穀中,小米一千八石零,本非土宜,從民願每石以租二石,準折換作事也。旣非土宜,且無所需,則從其所願,許令換作,實合便民之政,依施。其一,還穀尤甚之次邑中,就其最失稔者,以相當穀三分一或四分一,參量分數,準折許代,待明秋還作本色事也。還穀代捧,在公穀不過一年闊狹,而若論民力,則以有換無,息肩甚大,依道啓分數,許令代捧。其一,漕運各邑拯劣米太停退事也。其一,推奴徵債防塞事也。其一,尤甚之次邑勿定配所事也。拯劣米太之許停,乃是災歲已例,與徵推防塞,竝爲施行,而配所則只令尤甚邑勿定,何如?傳曰,允。
又以備邊司言啓曰,卽見全羅監司金敎根災實分等狀啓,則沃溝等八邑,置之尤甚,龍安等三十九邑一鎭,置之之次,光州等六邑,置之稍實,仍以爲新舊各樣災,合爲二萬八千五百二十八結二十負三束,地府劃下二千結外,不足災二萬六千五百二十八結二十負三束,特許加劃,後錄諸條,竝請令廟堂,稟旨分付矣。今年諸路農形,皆有有始無終之歎,至於本道,則風損潦傷,大違始料,沿郡峽邑,間多有全棄處,然而絶長補短,要之爲歉少穰多之年,分等,依狀請施行,至於災結,則以本道畓摠之多,當今年極備之災,近三萬加請,非不精約,而較諸成熟,稍過分數,元劃外二萬二千結,特爲劃下,而第其災頉中,川浦名色,今年則雖不得不許災,此落彼生,自有漸次充數之道,則直請永災,有違法意,該道臣推考。其一,新還當捧中,尤甚邑之尤甚面里,特許折半停退事也。還餉法意,本自嚴重,且今穀簿之罄竭,皆由停退之頻仍,則似此之歲,新還停退,決難擧論,置之。其一,無論三等邑,舊還竝許仍停事也。新還旣令收捧,舊還又使準納,實有竝督之弊,壬申以前條,姑許仍停,只令甲戌條全數捧納,甲戌條所無之邑,各以其前最近年條,依此分數,次次移捧,而尤甚邑則竝勿論。其一,丙子未捧還及海南等三邑,辛未未捧興德等兩邑反逋當捧條,限明秋許令停退事也。丙子未捧,皆是絶戶之難捧,道臣疏請之後,亦難全無變通,此則爛加商確,從後稟處,海南等邑未捧,興德等邑反逋,此與舊還有異,至於反逋,則尤是奸猾之所舞弄,道臣之直請停退,殊涉未安,而上項諸邑,荐經凶荒,幾成弊邑,朝家旣聞之後,亦難全無闊狹,依狀請施行。其一,砲保及各樣納布,尤甚邑尤甚面里,限明秋竝爲停退事也。軍需事體,不輕而重,曾於代捧之請,猶有所靳許,則停退一款,有非可論,置之。其一,己巳停退軍布之蕩減餘數,限明秋許令仍停事也。此與當年所納有異,便同年久之舊逋,姑令仍停。其一,稅大同拯劣米太,限明秋停退事也。其一,尤甚之次邑,勿定配所事也。其一,推奴徵債,限明秋防塞事也。拯劣停退,推徵防塞,竝依他道例許施,而至於配所,則只令尤甚邑施行,何如?傳曰,允。
又以備邊司言啓曰,卽見公淸監司權常愼災實分等狀啓,則泰安十四邑鎭,置之尤甚,忠原等三十邑,置之之次,槐山等十一邑,置之稍實,仍以爲事目災一千結外,不足災二萬一千八百二十四結九十一負二束,特許加劃,後錄諸條,竝請令廟堂,稟旨分付矣。今年風水之災,卽諸道之通患,雖以本道言之,始期成熟,終彼災傷,及其滌場,果違所望,至於傍浦諸邑間,多有全棄,若以一道穰歉,折補統論,則近於穴農,分等,依狀請施行,至於報災,則今年穡事,雖遜於昨年,災結之比昨年,幾爲三倍,甚爲過多,元劃外一萬二千結,特爲劃下,使之均俵,其一,新還餉及軍米布錢,尤甚之次邑鎭,尤甚戶折半,之次戶三分一,停退事也。近來糴法不嚴,一或値歉,則輒請停捧,便成常例,而目下捧停之際,虛實易錯,來後徵督之時,新舊相混,則將見民逋之滋多,公簿之漸淆,此所謂姑息,非愛民之道也。至於軍門所納,不但需用之有重,其弊亦然,竝置之。其一,甲寅以後各年舊還及停退軍米布錢,毋論三等,竝許限明秋停捧事也。本道年事,旣不至於全歉,則許多年條,決不可一例竝停,壬申以前條,姑許仍停,癸酉·甲戌條,竝令全數捧納,而兩年條所無之邑,各以其前最近年條,依此分數,次次移捧,軍米錢布,亦依舊還例,分數收捧,而尤甚邑則竝勿論。其一,三軍門保米及樂工保米,尤甚邑純錢,之次邑折半代錢事也。保米許代,在民力雖紓其急,係是支放所需與該院所用,則亦無以準施,尤甚邑折半,之次邑三分一,使之代捧。其一,拯劣米,毋論今年分俵與久近條,一竝限明秋停退事也。此與元還有間,則似此之歲,宜有闊狹之政,依請許施。其一,安興·上黨兩城餉米移轉條,姑許仍留於各該邑事也。城餉儲庤,本法雖重,民邑事勢,似難及今運納,姑令仍留,使之待明秋還納本城。其一,各邑鎭敗船罪人等,竝爲移送於各其原籍官事也。限前移送,旣有近例,災民輪供,亦所當恤,依所請竝令還送。其一,魯城等四邑反逋,限年分捧條中,今年當捧民反條,特許限明秋停捧事也。公穀之耗縮,專由於舊逋,舊逋之未捧,專由於因循,始旣限年,終又請停,則虛留還餉,將無充納之日,且其年條,多在三年之內,則不可以年久難捧言,今年當捧條,竝令收納,而至於魯城,則被災最甚,姑令折半停捧。其一,江都移轉米之散在沿邑者,姑許仍留,待明秋作送事也。各邑散俵之穀,雖難一時收送,該府需用,不可不念,自今年至明年,分半以送,而每年全耗,趁歲前作送。其一雙樹·上黨兩城餉穀之作送江都者,特令還寢事也。江都事勢,極爲悶然,昨冬捄弊時,以兩城餉中三千石劃定,乃是酌量排比,減一不得者,今於新式之初,決不可毁劃,以致捄弊之無實,依前關作錢以送。其一,軍保歲抄磨勘,勿爲定限,以春夏間所得閑丁,漸次充定事,其一,尤甚邑,限明秋勿定配所事也。其一,牙山貢津倉所屬邑大同,依近例追後裝載事也。其一,推奴徵債限明秋防塞事也。軍案之退限磨勘,大同之追後裝發,旣有近年之例,竝與勿定配所,推徵防塞事,而一體施行,何如?傳曰,允。
又以義禁府言啓曰,卽接月令醫員朴秀民手本,則時囚罪人李翼在,素患積氣,挾感斗劇之餘,就拿在道,觸風越添,又當冷處,一倍更苦,食飮全却,症形危重云,罪人病勢如此,則一邊保放,一邊草記,曾有定式矣。李翼在姑爲保放之意,敢啓。傳曰,知道。
戶曹參判申在明疏曰,伏以臣朝辭北闕,暮宿西坰,回望觚陵,雲天漸遠,區區下情,不勝犬馬之戀,仍伏念臣見帶度支亞貳之職,決非出壃之臣,所可一日虛縻者也。玆從縣道,援例陳懇。伏乞聖慈,特許遞改,無俾瘝曠,公私幸甚,臣無任云云。答曰,省疏具悉。所請依施。
副應敎洪大浩疏曰,伏以臣病伏窮鄕,逖違文陛,自憐蒲柳之質,徒切葵藿之戀,迺於本月十九日,伏奉承政院成帖有旨,以臣爲弘文館副應敎,促令乘馹上來,榮光所被,鄕里動,又當群彦積滯之日,方有新錄圈選之命,旣在備員應參之列,曷不欲竭蹶登道,恭承成命,而自來衰癃之疾,初寒添祟,三日跋履,無望自力,非但目下實病之如此,曩在東壁通擬之初,以一政六通,至有相臣之論奏,臣是其中一人也。十載屢叨,未敢爲一番出脚之計,此實通朝之所共諒,殿下之所俯燭,雖令臣不計顚踣,扶舁入城,唯有違逋俟譴而已。冒進參圈,初非可論,玆敢枚擧實狀,從縣道仰首呼籲。伏乞聖慈,俯垂諒察,亟命鐫遞臣職,回授無故之人,俾完圈事,獲安微分,千萬至祝,臣方疾聲丐免,加以田野聾瞽,顧何敢贅及他說,而區區忠愛之私,一段未泯,近接邸報,則常參視事,行於積曠之餘,竊不勝欽仰欣幸之至。臣於向年,猥陳勤學勤政之要,芻蕘固陋,言無可稱,而十行優批,至今莊誦,第以近年來施措之符著于外者觀之,經席不開,館直尙闕,湯德之日新又新,將於何仰度也?百隷怠慢,三接稀闊,周政之所其無逸,恐不當如是也。矧今年穀失稔,民憂溢目,政是君臣上下,朝夕都兪,遑遑乎猶懼不及之會也。況伏念春宮邸下,智思日廣,問學日富之際,惟有我殿下之勤學勤政,先以身敎然後,觀感傚則,知所當務,奚但以賓僚之一時進勉,比而論哉?秋涼已過,夜漏方永,繼自今講對頻繁,上以懋乾惕之工,俯以垂震邸之誨,朝會延訪,情志交孚,眷眷乎民國之謨,申申乎董正之諭,赫然有警動振作之效,則尤豈不有關於燕翼之貽,庸基我億萬年無疆之休?如臣鄕里疎愚,所可以藉手仰勉者,由前由後,只有此勤學勤政四字,草草爲說,雖慙陳腐,而目今之悠悠萬務,亦恐不外於此四字故耳。伏願聖明,勿以人微而廢之,臣無任云云。批曰,省疏具悉。所陳當留念,勿辭上來察職。
魂宮朔祭親行敎是時,亞獻官永明尉洪顯周,終獻官工曹判書金在昌,贊禮行禮曹判書金羲淳,典祀官奉常正宋翼淵,宮闈令尙膳林宜馥,執禮弼善李允謙,執尊副司果李鍾運,大祝副司果兪理煥,祝史副司果李魯秉,齋郞副司果徐相祿,盥洗位司藝張振一,典籍禹夏喆,爵洗位典籍鄭載慶,兵曹佐郞閔令儒,亞·終獻盥洗位,校書校理成老鎭,贊者引儀崔日進,引儀金學羲,謁者兼引儀金光壽,兼引儀李正幹,贊引假引儀柳煥民,假引儀金秉始,祭監監察李賢默·鄭郁東。
丁丑十一月初一日子時,上詣魂宮,朔祭親行入侍時,行都承旨金履喬,左承旨朴蓍壽,左副承旨李光憲,右副承旨曺錫正,同副承旨林景鎭,記事官李寅泰,假注書朴宗學,別兼春秋趙琮鎭·金道喜,檢敎待敎李鶴秀,以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調金蓍根,副提調金履喬,進前奏曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門,通禮,跪啓請降輿入齋室後,問安勿爲之事。出榻敎仍具淺淡服,詣通化殿,贊禮,前導入北夾門,陞自東階,詣版位,跪啓請俯伏哭,上俯伏哭,在位者,皆俯伏哭,贊禮,跪啓請止哭興再拜興平身,上止哭興再拜興平身,在位者,皆止哭興再拜興平身,執禮請行禮,上詣尊所,北向立,擧羃,鶴秀酌鬱鬯,上詣靈座前,北向立,贊禮跪啓請跪,上跪,履喬奉香,蓍壽奉爐跪進,贊禮跪啓請三上香,上三上香,蓍壽,奠爐於案,履喬奉酌跪進,贊禮跪啓請執爵,上執爵以授蓍壽,奠于靈座前,贊禮,跪啓請俯伏興,少退跪,上俯伏興少退跪,大祝,進靈座之右,東向跪讀祝訖,上出戶降復位,亞獻官永明尉洪顯周,終獻官工判金在昌,以次獻酌如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮,跪啓請止哭興再拜興平身,上止哭興再拜興平身,在位者皆止哭興再拜興平身,宮闈令,納神主如儀,贊禮,導上詣望燎位,大祝燎坎,贊禮跪啓禮畢,仍導以行,入齋室後,問安勿爲之事。出榻敎親祭罷後,問安勿爲之事。出榻敎上改具翼善冠·衮龍袍,出延喜門,通禮跪啓請乘輿,上乘輿,仍由集禮門·景化門·銅龍門·建陽門·協陽門·宣化門還內,出標信解嚴,諸臣以次退出。
丁丑十一月初一日申時,上御熙政堂。輪對官入侍時,右副承旨曺錫正,假注書朴宗學,記注官李衡柱,記事官李湜,義禁府都事李氣浩,司僕寺主簿李功敏,軍器寺正徐致輔,內資寺主簿徐命鐸,禮賓寺參奉李啓鼎,濟用監判官趙敏永,忠勳府都事李豐奎,宗親府典簿尹景儀,議政府司錄黃基文,儀賓府都事宋欽大,吏曹佐郞李炫章,戶曹正郞曺錫鯤,禮曹佐郞金喆修,兵曹正郞安亨鎭,刑曹佐郞金履迪,以次進伏訖。上曰,輪對官,以次進前奏職姓名,氣浩·功敏·致輔·命鐸·啓鼎·敏永·豐奎·景儀·基文·欽大·炫章·錫鯤·喆修·亨鎭·履迪,各奏職姓名,以次退出。上曰,今日坐直誰也?錫正曰,小臣及林景鎭矣。仍命退,承史以次退出。
上在昌德宮。停常參·經筵。
王大妃殿進御加味正氣散,調蘇合元三丸,一貼煎入事,榻前下敎。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金履喬啓曰,藥房副提調持湯劑來待矣。傳曰,封入。
曺錫正啓曰,行副提學吳淵常,前後飭敎,不啻屢矣,而一向奉牌,無意承膺,事體道理,俱極未安,從重推考,何如?傳曰,連日飭敎何如,而許久奉牌,無意館錄者,事甚駭然,更加嚴飭,使之當日內爲之。
林景鎭啓曰,玉堂上下番俱空,已至閱月,事甚未安,應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝更牌招,以爲推移入直之地,何如?傳曰,允。
以應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
林景鎭啓曰,吏曹郞廳來言,臺諫有闕政事,取稟。傳曰,政官牌招開政。
以吏曹參議權丕應牌不進罷職傳旨,傳于林景鎭曰,只推。
傳于林景鎭曰,前典簿洪就榮,今日政復職,宗戚執事差下。
有政。吏批,判書李好敏進,參判李存秀,參議權丕應牌不進,同副承旨林景鎭進。以任㸁爲司諫,吳洪錫爲吏曹正郞,李采爲戶曹參判,趙雲炯爲監察,李種德爲校書校理,金世忠爲成歡察訪,金永鎭爲校檢。
兵批,判書李肇源進,參判任希存入直,參議韓義運,參知朴孝成病,左副承旨李光憲進。以趙文彦爲同知,鄭燦欽爲僉知,趙學元爲僉知,李德成爲五衛將,趙廷舜爲景福將,高應豹爲慶熙將,具載默爲訓鍊副正,洪建錫爲訓鍊判官,朴駿煥爲翊衛,徐永輔爲文兼,申綋爲公淸兵使,護軍申在明,副護軍金應晦,都摠管二單李相璜·鄭尙愚。
兵曹口傳政事,副司果單洪就榮。
兵曹口傳政事,副司果趙經鎭。
李光憲,以都摠府言啓曰,今十一月初五日,大駕詣景慕宮齋宿,初六日冬享大祭親行時,侍衛寶釰守宮,當爲備員,而副摠管徐英輔·李石求在外,柳相亮,以訓鍊都監中軍,陣上進,李勉植,以訓鍊都監左別將,陣上進,申光軾·尹尙圭,有身病,無以備員,令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
林景鎭啓曰,因都摠府草記,今十一月初五日,大駕詣景慕宮齋宿,初六日冬享大祭親行時,侍衛寶釰守宮,當爲備員,而副摠管徐英輔·李石求在外,柳相亮,以訓鍊都監中軍,陣上進,李勉植,以訓鍊都監左別將,陣上進,申光軾·尹尙圭有身病,無以備員,令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以李相璜爲都摠管,鄭尙愚爲都摠管,朴宗正爲副摠管,柳畊爲副摠管,申絅爲副摠管,安橚爲副摠管。
李光憲啓曰,大司憲宋穉圭,持平朴聲漢在外,執義鄭度采,掌令尹孝植·朴奎壽牌不進,持平南履懋未署經,監察茶時之意,敢啓。傳曰,知道。
以執義鄭度采,掌令尹孝植·朴奎壽,獻納柳季麟牌不進罷職傳旨,傳于李光憲曰,只推。
禮曹,今十一月十五日冬至朝賀,以十八日退行事,允下矣。應行節目,參考前例磨鍊,依此擧行,何如?啓,權停爲良如敎。
林景鎭,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。又以禮曹言啓曰,來十二月十五日,魂宮園所祥祭,望祭兼行事,啓下矣。祝文中措辭添入事,令藝文館,擧行,何如?傳曰,允。
又以禮曹言啓曰,來十二月十五日,祥祭後園所假丁字閣撤毁,靈座儀物,移奉於舊丁字閣時,當有告由之節,而謹稽謄錄,則前期三日,先告由於兩閣,儀物竝奉於舊丁字閣後,同行告安祭於舊丁字閣矣。今亦依此擧行,何如?傳曰,允。
又以備邊司言啓曰,卽見慶尙監司金魯敬災實狀啓,則以爲道內各樣災一萬七千五百三結九十六負九束,綿田災二百六十結六十四負,合爲一萬七千七百六十四結六十負九束,事目災一千五百結外,不足災一萬六千二百六十四結六十負九束,特許準劃事,請令廟堂,稟旨分付矣。以嶠南幅圓之廣,當懷襄沈墊之餘,加請之數,非謂過多,而今年穡事,以沿以峽,折補通論,則優可爲穴農,苟欲比摠於各年,庚午·癸酉,當爲伯仲,加請災中,一萬四千結,特爲劃下,使之分排均俵,何如?傳曰,允。
又以備邊司言啓曰,北關後運紙衣七百十六領,照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以刑曹言啓曰,依下敎,藝文館使令孫鳳雲·申喜喆等處,闕內昏夜,毆打人物之罪,各別嚴査,則所供內,以爲本館公故時,地衣不爲待令,故催促地衣次,捉來排設房軍士時,捽曳手毆,果爲的實云矣。謹按律文,則大明律宮內忿爭條有曰,宮內忿爭相毆者杖一百,孫鳳雲等,依此律,待用杖各決杖一百,放送之意,敢啓。傳曰,知道。
上在昌德宮。停常參·經筵。
王大妃殿進御加味君子湯,自今日停止事,榻前下敎。
王大妃殿進御加減養胃湯,一貼煎入事,榻前下敎。
李光憲啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,楊州牧使金陽淳下直,長弓一張,長箭一部,片箭一部,筒兒一箇賜給。
曺錫正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房三提調,持湯劑來待矣。傳曰,封入。
傳于曺錫正曰,御營大將,率該營軍兵留陣。
李鶴秀啓曰,玉堂上下番俱空,已至多日,事甚未安,應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝卽牌招,推移入直,何如?傳曰,允。
林景鎭啓曰,館錄當日爲之事命下,而行副提學吳淵常,謂以病勢之難於運動,屢度催促,終不入來,又呈辭疏,原疏雖已退却,連日飭敎,何等截嚴,而更鼓轉深,無意擧行,事體道理,尤萬萬未安,更爲從重推考,何如?傳曰,允。連日飭敎,何等申嚴,而無意承膺,一向逡巡,此何道理?以此意,更爲嚴飭。
李鶴秀啓曰,行副提學吳淵常,昨今飭敎,又何等截嚴,而屢度催促,終無變動,分義所在,萬萬未安,更爲從重推考,何如?傳曰,允。俄下飭敎何如,而又爲奉牌,誠甚無義,卽爲入來,館錄事,更爲嚴飭。
曺錫正啓曰,行副提學吳淵常,卽爲入來,館錄事,飭敎荐降,而謂以病勢之末由運動,連加催促,終不承膺,分義事體,俱萬萬未安,更爲從重推考,何如?傳曰,允。連稱身病,終不承膺,是何道理?若有强作之事,必無難安之端,卽爲入來事,嚴飭。
李光憲啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫任㸁,獻納柳季獜牌不進罷職傳旨,傳于李光憲曰,只推。
曺錫正,以都摠府言啓曰,今十一月初五日,大駕詣景慕宮齋宿,初六日冬享大祭親行時,侍衛寶劍守宮,當爲備員,而都摠管李相璜·鄭尙愚,副摠管安橚在外,都摠管李集斗差祭,副摠管柳畊未肅拜,無以備員,令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,竝許遞,前望單子入之,待下批,牌招。
摠管前望單子入之,都摠管李晩秀,李彦植·尹得逵,副摠管申絢·申鴻周,落點。
曺錫正,以都摠府言啓曰,今十一月初五日,大駕詣景慕宮齋宿,初六日冬享大祭親行時,侍衛·寶劍·守宮,當爲備員,而都摠管尹得逵,副摠管申絢在外,都摠管李彦植差祭,副摠管申鴻周,以禁軍別將,陣上進,都摠管李晩秀未肅拜,無以備員,令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。竝許遞,前望單子入之。
又以備邊司言啓曰,頃因京畿海西道臣年分狀請,大興城餉,金川則折半邑留,長湍則全數邑留之意,覆啓分付矣。卽見開城留守尹益烈狀啓,則以爲,大興守城之軍民,專爲仰哺於城餉糶糴,長湍·金川,竝皆捧留本邑,則非但城卒之無所依賴,本所留庫,將爲四年之陳穀,長湍·金川,三倉餉穀,捧留本邑便否,竝請令廟堂稟處矣。城餉,非無所重,而第今年畿海之歉,雖有差等,竝不可與常年同論,故長湍之全數邑留,金川之折半城納,皆有斟量者存,且已發令於民間,則今不可銷刻,竝依前回啓,施行之意,分付,何如?傳曰,允。
禁府啓目粘連,向前李志淵亦,秋後裝發,已犯過限之罪,風高涉險,又致臭載之患,以此照律,何如?判付啓,依允。又啓目粘連,向前金鎔亦,造船旣在歲後,裝發無怪涉夏是白乎矣,一船之被觸臭載,難免不能預飭之罪,以此照律,何如?判付啓,依允。又啓目粘連,向前閔元錫亦,造蔘私賣,法禁至嚴,而身爲朝官,指示願買之人,至有書托之擧,紹介同利,厥罪難逭,以此照律,何如?判付啓,依允。又啓目粘連向前沈存之·姜最顯·沈魯崇·韓百珩·韓用夏·鄭漪等段,惟正上納,自有程限,而拖至深秋,賃船之艱辛,勢雖或然,裝發之稽滯,罪實難逭,李翼在·崔時淳·韓譼等段,到任雖在稅限之後,裝發難免稽緩之罪,李敬脩·趙宅謙·李憲成·趙亨鎭·李載豐等段,或因京關之知委,或以巡營之指揮,等待船隻之下來,自致裝發之遲滯,囚供發明,容有可據是白乎矣,其不能申報促發,任他稽緩之罪,不可以已經勘罷,置而不論,竝只以此照律,何如?判付啓,依允。
李光憲,以義禁府言啓曰,保放罪人李翼在,還囚議處以入,而病勢一向未差,仍爲保放之意,敢啓。傳曰,知道。
注書李寅泰書啓,臣於本月初一日申時量,以外南山植木摘奸事,敬奉聖敎,出崇禮門,日暮止宿是白遣,初二日,至南關王廟,登主山及案山,植木處看審是白乎則,松木鬱然,橡樹間之,未見斧斤之痕是白遣,由靑鶴亭,逶迤南北所過處,曲曲周審,則長松密匝,稚株叢茂,舊失火處所植木,今已蒼然茂盛是白遣,仍至典牲署後面冷井洞,則大松參差,擁蓋一山是白遣,下山詣南壇看審是白乎則,繞墻累砌及紅箭門,竝無圮傷處,而主山及案山,松樹甚盛是白遣,踰文峴至梨泰院後麓,到水閣峴是白乎則,山路犖确,木性不宜,略有穉松,姑未茁茂是白遣,前至馬石橋,松林尤盛,烙印舊痕,年久脫落,無以尋覓是白遣,到雁峯伏兵峴,植木處,則亦已會蔚成林是白遣,迤東而至畫景谷,松橡相襍,周帀山谷是白遣,遵斗湖而歷審司寒壇,墻砌及主山案山,竝無頉是白遣,入安靜谷,靑蓮寺,自寺後登無學峯,山雖磽确,蒼松不下於他處是白遣,外山諸處,一一看審,竝無斫伐之痕是白齊,臣仍由光熙門,復路之意,敢啓。傳曰,知道。
宣傳官柳文儉書啓,臣於本月初一日申時量,敬奉聖敎,馳往外南山,逐處摘奸是乎則,一牌字內,土沃而不薄,大中小松,相雜不疎,新植穉松,擧皆鬱密就長是白遣,轉到二牌字內,則大中小橡松,亦皆茁茂是乎旀,新植兒松橡木則間間成林,箇箇茂密是白遣,三牌四牌字內則幅員本小,而山之北邊則鬱鬱善長是乎旀,至於山之南邊,則土甚不厚,山骨淺露,毋論松與雜木,固難茂密,故間多有播植之松,而穉長不長是白乎旀,通計四牌松樹之多寡,則三四牌,不如一二牌是白遣,登崗陟谷,遍踏高低,詳細摘奸是乎則,別無斧斤顯頉之地是白齊。傳曰,知道。
上在昌德宮。停常參·經筵。
王大妃殿進御加減養胃湯,前方中去豆豉,一貼煎入事。榻前下敎。
李光憲啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植未肅拜,朴奎壽呈辭,監察茶時之意,敢啓。傳曰,知道。
曺錫正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金履喬啓曰,藥房三提調,持湯劑來待矣。傳曰,封入。
李鶴秀啓曰,戶曹參判李采,除拜後過三日不爲出肅,依定式推考警責,仍卽牌招察任,何如?傳曰,允。
以應敎金學淳,校理柳訸,副校理李沆·任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于金履喬曰,只推。
金履喬啓曰,玉堂上下番俱空,已至閱月,事甚未安,應敎金學淳,校理柳訸,副校理任百禧,李沆,修撰李羲準,兪應煥,副修撰洪敬謨·趙璟鎭,旣有只推之命,竝卽牌招,推移入直,何如?傳曰,允。
又啓曰,昨下飭敎,尤何等截嚴,而行副提學吳淵常,連加催促,一向奉牌,終無變動,分義道理,誠萬萬未安,更爲從重推考,何如?傳曰,允。飭敎非一非再,館錄成命,今至幾日,此意更爲嚴飭,勿以奉牌事,煩啓。
傳于曺錫正曰,明日出宮內門路,以協陽門爲之。
金履喬啓曰,明日大駕詣景慕宮,入齋室後,王大妃殿·嘉順宮問安,何承旨進去乎?敢稟。傳曰,右承旨進去。
李光憲啓曰,明日動駕,兩司侍臣,當爲進參,除在外·未署經·導駕進去外,未肅拜人員,竝待開門牌招,何如?傳曰,允。
傳于金履喬曰,發遣吏郞,諸執事淸齋與否,摘奸以來。
摠管前望單子入之,都摠管趙尙鎭·鄭晩錫·李得濟,副摠管李儒慶·吳泰賢,落點。
曺錫正,以都摠府言啓曰,明日動駕時,侍衛·寶劍·守宮,當爲備員,而都摠管李得濟,副摠管吳泰賢在外,都摠管鄭晩錫差祭,趙尙鎭,副摠管李儒慶有身病,無以備員,令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,明日動駕時,侍衛寶劍守宮,當爲備員,而都摠管李得濟,副摠管吳泰賢在外,都摠管鄭晩錫差祭,趙尙鎭,副摠管李儒慶有身病,無以備員,令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以朴宗京·尹尙圭·申光軾·任聖說·趙文彦,爲副摠管。
吏曹口傳政事,以趙德潤爲分內醫提調,南周獻爲司僕正,義禁府都事南永周,司宰監奉事崔養重,相換。
曺錫正,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮冬享大祭親祭齋戒相値,不得設行之意,敢啓。傳曰,知道。
李光憲,以吏曹言啓曰,卽接司僕寺牒報,則以爲,今此景慕宮擧動時,進輿差備,本寺正,例爲進參,而正姜時煥在外,無以擧行云,司僕寺正姜時煥改差,其代,口傳備擬以入之意,敢啓。傳曰,知道。
又以義禁府言啓曰,明日擧動時,各差備都事,當爲備員,而本府都事南永周在外,除拜未及上來,令該曹,口傳相換,以爲分差之地,何如?傳曰,允。
又以訓鍊都監言啓曰,本局分授都城敦義門北邊第四城廊近處體城五間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以義禁府言啓曰,保放罪人李翼在,還囚照律以入之意,敢啓。傳曰,知道。
義禁府照目粘連,新昌前縣監沈存之,保寧前縣監姜最顯,魯城前縣監沈魯崇,沔川前郡守韓百珩,舒川前郡守韓用夏,淸州前牧使鄭漪,鴻山前縣監李翼在,結城前縣監崔時淳,連山前縣監韓譼,天安前郡守李敬脩,扶餘前縣監趙宅謙,林川前郡守李憲成,龍安前縣監趙亨鎭,礪山前府使李載豐等矣本府議啓內,沈存之·姜最顯·沈魯崇·韓百珩·韓用夏·鄭漪等段,惟正上納,自有程限,而拖至深秋,賃船之艱辛,勢雖或然,裝發之稽滯,罪實難逭,李翼在·崔時淳·韓譼等段,到任雖在稅限之後,裝發難免稽緩之罪,李敬脩·趙宅謙·李憲成·趙亨鎭·李載豐等段,或因京關之知委,或以巡營之指揮,等待船隻之下來,自致裝發之遲滯,囚供發明,容有可據是白乎矣,其不能申報促發,任它稽緩之罪,不可以已經勘罷,置而不論,竝只以此照律罪,沈存之·姜最顯·沈魯崇·韓百珩·韓用夏·鄭漪等段,各杖八十收贖,奪告身三等,李翼在·崔時淳·韓譼等段,各杖六十收贖,奪告身一等,李敬脩·趙宅謙·李憲成·趙亨鎭·李載豐等段,各笞四十收贖,附過還職,竝只私罪。奉敎依允爲旀,沈存之·鄭漪·李翼在·崔時淳·趙宅謙等段,竝只功議各減一等,沈魯崇·韓百珩·韓用夏·韓譼·李敬脩·李憲成·趙亨鎭等段,竝只功減一等。又照目粘連,咸悅前縣監金鎔矣本府議啓內,造船旣在歲後,裝發無怪涉夏是白乎矣,一船之被觸臭載,難免不能預飭之罪,以此照律,罪笞五十收贖,解見任,別敍私罪。奉敎依允爲旀,功減一等。又照目粘連,前守門將閔元錫矣本府議啓內,造蔘私賣,法禁至嚴,而身爲朝官,指示願買之人,至有書托之擧,紹介同利,厥罪難逭,以此照律罪,杖一百收贖,告身盡行追奪,徒三年定配,私罪。奉敎依允。又照目粘連,瑞山前郡守李志淵矣本府議啓內,秋後裝發,已犯過限之罪,風高涉險,又致臭載之患,以此照律罪,杖八十收贖,奪告身三等,私罪。奉敎依允爲旀,功減一等爲良如敎。
上在景慕宮,停常參·經筵。
夜自五更,至初五日開東,灑雨下雨,測雨器水深七分。
入齋室後,世子宮遣宮官口傳問安。答曰,知道。
王大妃殿·嘉順宮,遣承旨朝夕問安。答曰,知道。
藥房都提調金思穆,提調金蓍根,副提調金履喬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
曺錫正啓曰,備邊司郞廳來言,今日賓廳日次,而以動駕相値,不得來會云矣,敢啓。傳曰,知道。
金履喬啓曰,司僕寺內乘來言,捲簾毛帳取稟,傳曰,捲三面,毛帳,依例爲之。
又啓曰,藥房三提調,持湯劑來待矣。傳曰,封入。
傳于曺錫正曰,侍衛軍兵雨具。
傳于曺錫正曰,侍衛軍兵毛具。
曺錫正啓曰,今日動駕,摠管侍衛之無一人入來,事未前有,萬萬駭然,摠管中未肅拜諸人,竝爲更卽牌招,至於武臣摠管之在京而稱在外者,大關紀綱,尤極可駭,所當重勘,而本院請推之外,無他可施之罰,何以爲之?敢稟。傳曰,允,拿處。
又啓曰,副摠管尹尙圭·朴宗京·申光軾,又違召牌,終不承膺,以致侍衛之不備,事未前有,衆所共知實故外,所當論勘,而本院請推之外,無他可施之罰,何以爲之?敢稟。傳曰,拿處。
李鶴秀啓曰,臣以王大妃殿·嘉順宮,問安進去,下直之意,敢啓。傳曰,知道。
金履喬啓曰,王大妃殿·嘉順宮夕問安,何承旨進去乎?敢稟。傳曰,左副承旨進去。
李光憲啓曰,臣以王大妃殿·嘉順宮,夕問安進去,下直之意,敢啓。傳曰,知道。
金履喬啓曰,禮貌官來言,百官稟旨就次。傳曰,知道。
李光憲啓曰,行都承旨金履喬,下義禁府推考事,命下矣。依定式,遞差傳旨,捧入之意,敢啓。傳曰,知道。
以應敎金學淳,校理柳訸,副校理任百禧·李沆,修撰兪應煥,副修撰洪敬謨,趙璟鎭牌不進罷職傳旨,傳于金履喬曰,只推。
以修撰李羲準再牌不進罷職傳旨,傳于金履喬曰,只推。
以執義鄭度采,掌令尹孝植,司諫任㸁牌不進罷職傳旨,傳于李光憲曰,只推。
李光憲,以奎章閣守宮檢校直閣意啓曰,夜間閣內諸處,無事之意,敢啓。傳曰,知道。
曺錫正,以兵曹言啓曰,今日動駕時,五衛將,全數侍衛,而五衛將金志煥·朴師悌,旣呈進字,初不進參,揆以法意,事未前有,萬萬無嚴,竝汰去,令該府,拿問處之,何如?傳曰,允。
李光憲,以義禁府言啓曰,卽接徒配罪人閔元錫戶奴呈狀,則閔元錫父琇,今年爲七十,無兄弟獨身云矣。凡徒流罪人之親年七十無兄弟獨身者,收贖,存留養親,載在法典,閔元錫,依律文收贖,何如?傳曰,允。
丁丑十一月初五日辰時,上詣景慕宮,擧動入侍時,行都承旨金履喬,左承旨朴蓍壽,右承旨李鶴秀,左副承旨李光憲,右副承旨曺錫正,同副承旨林景鎭,記事官李寅泰,假注書朴宗學,別兼春秋趙琮鎭·鄭基善,以次詣閤,侍立訖,鼓三嚴,通禮,跪啓外辦,上具遠遊冠·絳紗袍,乘輿出宣化門,藥房都提調金思穆,提調金蓍根,副提調金履喬,進前曰,冒雨勞動,聖體,若何?上曰,一樣矣。出協陽門·肅章門,通禮,跪啓請降輿乘輦,上降輿乘輦,出進善門·敦化門,通禮,跪啓請駕少駐,復進發至宗廟前路,降輦步過,復乘輦至宮大門外,通禮,跪啓請降輦乘輿,上降輦乘輿,入齋室後,問安勿爲之事。出榻敎上親臨肄儀,依例行之,還次,少頃,通禮,跪啓外辦,上具冕服以出,通禮前導詣廟庭板位,行禮再拜禮訖,由東階陞詣廟內奉審訖,上還入齋殿,展拜後,問安勿爲之事。出榻敎諸臣,以次侍立,少頃,通禮,跪啓外辦,上具冕服以出,詣省器位,視滌濯,執事者,擧羃告潔,仍詣省牲位視牲,掌牲官帥其屬,牽牲東行過少進,北向跪擧手曰腯,大祝趙琮鎭,巡牲一匝,擧手曰充,肄儀如禮訖,上曰,省牲省器後,問安勿爲之事。出榻敎還入齋室後,問安勿爲之事。出榻敎諸臣退出,詣閤侍立,上曰,承史權退,諸臣以次退出。王大妃殿進御加減養胃湯前方中,加乾葛一錢,一貼煎入事。出榻敎。
上在昌德宮。停常參·經筵。
還內後,內閣·政院·藥房口傳問安。答曰,知道。
內閣·政院·藥房·朝廷二品以上·六曹堂上經宿問安。答曰,知道。
林景鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,藥房提調,持湯劑來待矣。傳曰,封入。
林景鎭,以義禁府言啓曰,都承旨金履喬,下義禁府推考事,傳旨啓下矣。閣臣之或以兼管他司事,遇拿推,政院先捧閣職遞差傳旨,該府勿爲拿囚,旣有先朝受敎,載在大典通編矣。金履喬,姑爲留置待命所,待開坐捧供之意,敢啓。傳曰,知道。
又啓曰,行都承旨金履喬,下義禁府推考事,命下矣。所帶直提學遞差傳旨,捧入之意,敢啓。傳曰,知道。
朴蓍壽啓曰,吏曹郞廳來言,承旨有闕政事,取稟。傳曰,前望單子入之。
承旨前望單子入之,洪奭周落點。
朴蓍壽啓曰,新除授行都承旨洪奭周,時在京畿廣州地,斯速乘馹上來事,下諭,何如?傳曰,允。
注書李寅泰受由在外,代以朴岐壽爲假注書。
朴岐壽有頉,代以張敎根爲假注書。
林景鎭啓曰,假注書朴宗學,身病猝重,勢難察任,今姑改差,何如?傳曰,允。
朴宗學改差,代以朴長復爲假注書。
林景鎭啓曰,玉堂上下番俱空,已至閱月,事甚未安,應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。
以應敎金學淳,校理柳訸,副校理李沆·任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
傳于林景鎭曰,翰林召試,明日爲之,處所,以仁政殿磨鍊,侍衛入直磨鍊,挾輦軍槍劍軍,以入直軍爲之。
林景鎭啓曰,翰林召試明日爲之事,命下矣。監事以下,館閣堂上,竝待開門,命招,何如?傳曰,允。
傳于林景鎭曰,明日出宮門路,以協陽門爲之。
林景鎭,以都摠府言啓曰,明日殿座時,侍衛寶劍,當爲備員,而副摠管任聖說·朴宗京·申光軾·趙文彦,方在拿處中,尹尙圭未肅拜,申絅有身病,無以備員,令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,明日殿座時,侍衛寶劍,當爲備員,而副摠管任聖說·朴宗京·申光軾·趙文彦,方在拿處中,尹尙圭未肅拜,申絅有身病,無以備員,令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以金履陽·申絢·李錫奎·徐鼎輔·柳畊·柳相亮,爲副摠管。
林景鎭,以備邊司言啓曰,頃以兩南軍布,兵曹及各營三分二,砲保四分一代錢收捧之意,覆啓行會矣。卽者慶尙監司金魯敬狀啓,以爲兵曹及各營軍布,與訓局砲保,純錢代納,全羅監司金敎根狀啓,以爲兵曹及各營軍布純錢,訓局砲保,折半代納事,竝請令廟堂,稟旨分付矣。日前因湖西道臣之疏,旣有許施之特恩矣。今此兩道伯之復爲仰請,可知民勢之益無奈何,而今年三南之綿歉,實無彼此之優劣,宜施一視之澤,俾均三道之民,兵曹所納全數砲保折半,使之代錢,至於各營之三分二代錢,京外事勢,已有參量而然,依前關施行之意,分付,何如?傳曰,允。
又以備邊司言啓曰,卽見全羅監司金敎根狀啓,則以爲,來十二月及戊寅正月兩朔上番禁衛軍兵,使當爲點送,而災邑廚傳,爲弊不些,依近例,以都會所附近營將代行事,請令廟堂,稟旨分付矣。上番軍之以營將替行,雖於常年,旣多已施之例,則災民廚傳,尤宜軫念,依狀請,以營將點送之意,分付,何如?傳曰,允。
又以訓鍊都監言啓曰,本局別將李惟秀,身病甚重,勢難察任,改差,何如?傳曰,允。
又以鑄錢所言啓曰,繼鑄起火,自今十一日爲始,擧行之意,敢啓。傳曰,知道。
又以義禁府言啓曰,都摠府副摠管徐英輔·李石求·安橚·任聖說·趙文彦等拿處事,傳旨啓下矣。徐英輔·李石求,下去京畿楊州地,任聖說下去陽智地,安橚下去廣州地,趙文彦下去公淸道林川地云,依例發遣府書吏,竝拿來,何如?傳曰,待待命拿囚。
領敦寧金祖淳箚曰,伏以閟宮明薦,聖慕克伸,經宿勞動,玉體冞康,區區慶抃,曷有其極?臣於近日,宿疾轉苦,未隨駿奔之列,徒抱周南之歎,曉伏聞還內時,知申,以不及進圭,至被禁推之命,而追諗其故,則實由尙方擧行之遲滯云,事非前聞,不勝驚悚。噫,鑾儀一動,百官有司,濟濟景從,各執其事,厥或失次,卽有常罰,況尙方擧行,衮冕圭瑞,嚴重殊別,郞官胥吏,皆在鹵簿之內,跬步造次,不敢擅離,隨時奉御,不煩宣索,卽四百年不易之規也。今此進圭之許久遲滯,以致乘輿之失容,近侍之被罪者,誠不可使聞於隣國,臣謂當該隨駕郞官,拿問嚴勘,該吏,令攸司照律定配宜矣,而臣久在提擧之任,常時若能戒飭郞吏,隨事操束,今日擧行,豈至於此?惶恧之忱,無地自容,玆陳短箚,兼效自列之義。伏乞亟被重勘,以爲溺職者之戒,千萬幸甚云云。答曰,省箚具悉卿懇。郞官拿問置之,汰去該吏,令該曹刑配,卿何必辭巽如此?安心調理。仍傳曰,此批答,遣史官傳諭于領敦寧。
江原監司曺鳳振疏曰,伏以臣待罪海徼,歲周且餘,而徒費廩祿,一無猷爲,日夕愧悚,惟譴何是俟,千萬不自意,東臬陞移,有霣自天,官守替代,進伏城闉,而第臣自承新命,悸恐震懍,歷屢日而不省容措,譬如羸驂,卸輕擔而加重卜,匾壓拘攣,欲起不能,臣誠未敢知,殿下何所取於無似賤臣,而有此萬萬誤恩也。臣於年來宦迹旅遊,適多在外,民生之艱難疾苦,略綽有領會者,蓋綿穀之兩農俱歉,倉厫之舊儲竝竭,土着有蕩析之患,而隣比莫保,經用多那移之歎,而文簿徒繁,奸猾從以舞弄,守宰莫之操束,百弊千瘼,日興月滋,殆乎無邑不弊,無民不困,駸駸然如廈將傾,莫可收拾,臣常中夜憂歎,竊以爲矯捄之要道,亶在於方伯之得人矣。今乃以如臣已試蔑效者,苟然充數,不少難愼,朝廷所以擇方伯之意,顧安在哉?臣實爲朝廷惜之,未暇爲臣一己之憂也。且本道壤界褊狹,生業凋瘵,菽粟麻枲之饒,不及三南,錢財物貨之殷,亦遜兩西,群山碁布,大海襟環,地無百里之野,邑少千戶之聚,石田磽确,海鹵瘠薄,終歲勞苦,莫給徭役,浦稅每蒙蠲減,而漁戶轉益失利,蔘貢屢降惠澤,而峽氓猶未安生,比年水旱,一倍困瘁,鶉衣鵠形,流亡相續,東來消息,實多驚心,此時此任,正宜揀漢廷循良之材,任周室旬宣之責,措畫方便,撫摩安集,汲汲若救焚拯溺,然後庶可維持,而今臣以不堪百里之才,遽承方岳之寄,臣將行何善政,懷保小民,而使實惠下究,以何才諝,料理財用,而使庫儲復完,有何威望,彈壓列郡,而使衆猾斂手乎?臣於此三者,自知其萬不近似,臣雖欲憑恃寵靈,殫竭驅策,畢竟不能事事,又將如萊之爲,則臣身顚沛,雖不足恤,其於累聖簡而來物議,何哉?臣本憒劣空疎,才無適用,而通籍以來,偏荷洪造,歷揚外內,兜攬淸顯,涯分已踰,志願常足,每自循省,感懼交集,涓埃圖報,夷險豈擇,而至於見職,自量已熟,決難堪承,若使臣溪山樓臺,坐領名勝,牙纛旗旄,但飾榮輝而止,則公而有害國病民之罪,私而有孤恩溺職之愆,與其被罪於狼狽之後,無寧丐免於除拜之初,反覆思惟,冒膺無路,玆敢略暴衷懇,仰瀆崇嚴。伏乞聖明,俯垂鑑諒,亟遞臣東藩之任,回授可堪之人,以重公器,以安私分,不勝幸甚云云。答曰,省疏具悉。卿其勿辭,往欽哉。
行景慕宮冬享大祭親行敎是時,亞獻官行判府事韓用龜,終獻官右議政南公轍,進幣瓚爵官吏曹判書李好敏,奠幣瓚爵官吏曹參議權丕應,薦俎官刑曹判書鄭晩錫,禮儀使行禮曹判書金羲淳,典祀官奉常正宋翼淵,宮司令金履禛,堂上執禮禮曹參議鄭觀綏,堂下執禮副校理任百禧,執尊副司果李鍾運,大祝副司果趙琮鎭,祝史校理柳訸,齋郞副司果李奎鉉,捧俎官戶曹正郞李德彬,盥洗位直講禹錫簡,兵曹佐郞朴廷儉,爵洗位直講卓瑊,典籍崔仁簡,亞·終獻盥洗位奉常主簿韓發翼,掌牲令典牲判官李升淵,協律郞掌樂正李東煥,贊者引儀崔日運,兼引儀李正幹,謁者兼引儀韓守一,邊相岱,贊引兼引儀李尙遵,假引儀李希聃,祭監監察鄭郁東·鄭世翼。
丁丑十一月初六日子時,上詣景慕宮,冬享大祭親行入侍時,行都承旨金履喬,左承旨朴蓍壽,右承旨李鶴秀,左副承旨李光憲,右副承旨曺錫正,同副承旨林景鎭,記事官李寅泰,假注書朴宗學,別兼春秋趙琮鎭·鄭基善,以次侍立,時至,通禮跪啓外辦,上具冕服以出,禮儀司,前導詣板位,行再拜禮,仍詣盥洗位,盥洗訖,詣尊所,瓚酌官酌鬱鬯訖,上詣神位前,北向跪三上香,執瓚灌地訖,降復位,薦俎豆·奠牲,祝史進毛血盤訖,禮儀,前導詣神位前,執爵獻爵少退跪,大祝讀祝文訖,上降復位,亞獻官判府事韓用龜,終獻官右議政南公轍,以次行亞終獻如禮訖,上行再拜禮,仍詣飮福位,如禮訖,仍詣望燎位,燎祝幣訖,執禮告禮畢,上還入齋室。上曰,親祭罷後,問安勿爲之事。出榻敎諸臣以次退出,詣閤侍立,少頃,鼓三嚴,通禮跪啓外辦,上具遠遊冠·絳紗袍,乘輿出宮大門外,通禮,跪啓請降輿乘輦,上降輿乘輦,命進笏,履喬進前奏曰,未及待矣。上曰,都承旨善事事,事過後,下義禁府推考事。出駕前敎仍進發至宗廟前路,通禮跪啓請降輦,上降輦步過,復乘輦,至敦化門·進善門,通禮,跪啓請降輦乘輿,上降輦乘輿,進肅章門·協陽門·宣化門,還內後,出標信解嚴,諸臣以次退出。王大妃殿進御加減養胃湯,前方中去乾葛枳殼,二貼製入事。出榻敎
上在昌德宮。停常參·經筵。
藥房提調金蓍根,副提調朴蓍壽啓曰,閟宮親享,聖慕克伸,侵曉將事,冒寒勞動,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
李光憲啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植未肅拜,朴奎壽呈辭,監察茶時之意,敢啓。傳曰,知道。
林景鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,藥房提調·副提調,持湯劑來待矣。傳曰,封入。
林景鎭啓曰,來十一日,輪對日次矣,敢稟。傳曰,當次人受點,後日次待令。
又啓曰,來十一日朝參日次矣,敢稟。傳曰,停。
傳于林景鎭曰,侍衛軍兵毛具。
張敎根在外,代以李根中爲假注書。
林景鎭啓曰,假注書李根中,時無職名,令該曹,依例付軍職,冠帶常仕,何如?傳曰,允。
又啓曰,玉堂上下番俱空,已至閱月,事甚未安,應敎金學淳,校理柳訸,副校理李沆·任百禧,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。
以應敎金學淳,校理柳訸,副校理李沆,任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
傳于林景鎭曰,副提學吳淵常,連日飭敎之下,終不承膺,事體道理,萬萬未安,其委折,令政院,招致啓板前,問啓以入。
傳于林景鎭曰,副提學問啓置之,肅單捧入。
林景鎭啓曰,玉堂上下番俱空,今已許久,而行副提學吳淵常,肅謝之後,不爲入直,直爲出去,事甚未安,推考,何如?傳曰,允。
傳于李鶴秀曰,科次入侍。
吏曹口傳政事,檢閱單李嘉愚。
林景鎭,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以吏曹言啓曰,社稷署令李顯膺呈狀內,矣身素患痰癖之症,當此換節之時,一倍添劇,時日內萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
又以吏曹言啓曰,社稷署令崔廷鎭,受由過限不上來,依例改差,何如?傳曰,允。
丁丑十一月初七日辰時,上詣仁政殿。翰林召試入侍時,左承旨朴蓍壽,右承旨李鶴秀,左副承旨李光憲,右副承旨曺錫正,同副承旨林景鎭,假注書朴長復,別兼春秋鄭基善·金道喜,檢校直閣鄭元容,檢校待敎朴宗薰·李龍秀,以次侍立,時至,通禮,跪啓請外辦,上具翼善冠·衮龍袍,乘輿出宣化門,由協陽門·肅章門·仁政門,至仁政殿,通禮,跪啓請降輿,上降輿升殿,引儀,唱試官以下四拜禮,讀券官右議政南公轍,兵曹判書李肇源,知春秋金蓍根,同春秋徐鼎輔,對讀官檢校直閣鄭元容,兼輔德朴周壽,司書鄭基善,行四拜禮,以次陞殿,公轍,進前奏曰,閟宮親享,今又早朝臨殿,聖體,若何?上曰,一樣矣。公轍曰,王大妃殿氣候,何如?上曰,殿宮氣候一樣矣。公轍,退伏,上命書御題綠竹猗猗銘,限午時,通禮,跪啓請禮畢,上降座乘輿,肇源前奏曰,今當儲窠之月,虛司果不得循例區處,而在前虛司果積滯之時,有勿拘擬入之例,今亦依此擧行,何如?上曰,依爲之。出擧條乘輿出仁政門,由肅章門·協陽門,入宣化門,出標信解嚴,還內,諸臣以次退〈出〉。
丁丑十一月初七日申時,上御熙政堂。科次入侍時,右承旨李鶴秀,假注書李根中,記注官曺錫鯤,別兼春秋金道喜,讀卷官兼大提學南公轍,弘文提學李肇源,知春秋金蓍根,同春秋徐鼎輔,對讀官檢校直閣鄭元容,兼輔德朴周壽,司書鄭基善,以次進伏訖。上曰,科次爲之。元容,進前讀二張訖,退伏,周壽,進前讀二張訖,退伏,基善進前讀三張訖退伏,公轍曰,今番取幾人乎?上曰,取二人,公轍曰,以何等書之乎?上曰,三下書之,可也。仍命坼封,鶴秀,奏祕封訖,基善啓曰,左右史,不可不備,召試被選人李嘉愚,令該曹,口傳付職,牌招入直,何如?上曰,依爲之。出榻敎又啓曰,時政記繤修事緊,召試被選人,付職後,使之署前行公,何如?上曰,依爲之。出榻敎上曰,注書誰也?賤臣,起伏奏曰,假注書臣李根中矣。上曰,坐直承旨誰也?鶴秀曰,右副承旨臣曺錫正,同副承旨臣林景鎭矣。仍命退,公轍等,以次退出,又命退,承史以次退出。
上在昌德宮。停常參·經筵。
林景鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招。傳曰,允。
朴蓍壽啓曰,左副承旨李光憲,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
林景鎭啓曰,假注書李根中,身病猝重,勢難察任,今姑改差,何如?傳曰,允。
又啓曰,玉堂上下番俱空,已至閱月,事甚未安,應敎金學淳,校理柳訸,副校理李沆·任百禧,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。
以應敎金學淳,校理柳訸,副校理李沆·任百禧,修撰李羲準·兪應煥,副修撰洪敬謨·趙璟鎭牌不進罷職傳旨,傳于林景鎭曰,只推。
以左副承旨李光憲牌不進罷職傳旨,傳于林景鎭曰,只推。
林景鎭,以兵曹言啓曰,卽者日曛時,有攔入闕門,肆然擊仁政門內鼓者,不勝驚駭,卽爲捉來嚴問,則渠以報恩民人,謂有鳴冤之端,買着軍服,渾入於入直武士食代出入之際,有此駭妄之擧云,自臣曹,謹依受敎辭意,本事姑置勿論,爲先嚴棍二十度後,移送秋曹,使之照法嚴繩,而臣之常時不能檢飭,致有此雜類變服攔入之擧,惶恐待罪,而該門將,亦不可無警,令該府,拿問處之,何如?傳曰,允,勿待罪。
林景鎭啓曰,卽伏見兵曹草記,則今日日暮時,公淸道報恩民人,攔入擊鼓於仁政門內云,莫重深嚴之地,有此雜人攔入之擧者,事未前有,萬萬驚駭,常時不能檢飭之入直兵曹堂郞及當該守門將,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于林景鎭曰,只推。
林景鎭,以吏曹言啓曰,新除授全羅道都事李若烈呈狀內,矣身素患痰癖之症,挾感添劇,旬日內萬無赴任之望,卽速入啓遞改云,其身病旣如是沈重,則不可强令往赴,改差,何如?傳曰,允。
又以兵曹言啓曰,去九月二十八日,王世子入學慶科庭試別試武科殿試時,直赴殿試人,內禁衛安光喆等三百人內,二百六十七人,應試參榜,所授帖文,依例爻周,閑良高齊穎·金光訥·尹光斗,戰船代將韓弘直,袱直康信永,親騎衛李明述·咸宗國·李光祿·趙敬喆,別武士徐明讚·池二淸·李光恒·白文奎·李得成,別驍士崔景信,訓局軍龍致祥,門旗手洪漢祚,別隊馬兵李千柱·鄭興得,旗牌官卞琢文,巡令手金三乭等二十一人遭故,依法典陳試,親騎衛尹東誠,殺獄被囚,不爲應試,係是三式年內,依例陳試,羽林衛方處仁,選武軍官徐有策,親騎衛李浩臣等三人作故,親騎衛李萬碩·金尙曄·鄭昌祖·尹聖能·金九秀·朴宗達,馬兵金鼎運等七人,俱以北兵營都試入格,覆啓蒙允,而距殿試迫近,不得及期上來應試,依例陳試,親騎衛河宗羲,無緣不赴,其委折,關問該道帥臣處後稟處,直赴會試人馬兵朴莫大等四十七人內,三十九人應試所授帖文,依例爻周,閑良安聖溫,選武軍官金致淳,武藝別監高得雲等三人遭故,依法典陳試,閑良林奉得·玄琦·張錫元,馬兵張一桓等四人,俱以身病,不爲應試,依法典勿施,所授帖文,收來爻周,馬兵崔殷嵬,以北兵營都試入格,覆啓蒙允,而距殿試迫近,不得及期上來應試,依例陳試之意,敢啓。傳曰,知道。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,每有仍停都試,代行祿試射之例,今亦依此擧行,何如?傳曰,允。
又以兵曹言啓曰,慶熙宮衛將李震興·張益綱,文臣兼宣傳官任存常,俱以身病猝重,無望供職,呈狀乞遞,竝改差,何如?傳曰,允。
又以兵曹言啓曰,本曹佐郞朴心壽,身病猝重,屢度呈狀,乞遞,宿衛重地,不可久曠,今姑改差,何如?傳曰,允。
又以刑曹言啓曰,因領敦寧金祖淳箚子批旨,尙衣院當該書吏鄭潤植,嚴刑一次後,全羅道咸悅縣定配所,卽爲押送之意,敢啓。傳曰,知道。
又以刑曹言啓曰,因兵曹啓辭,攔入闕門,肆然擊鼓之李相明,照法嚴繩事,命下矣。謹按律文,則大明律越訴條有曰,擊登聞鼓申訴而不實者,杖一百,宮殿門擅入條有曰,擅入宮殿門者,杖六十徒一年,名例云,二罪俱發,以重者論,李相明,依此律從重論,決杖六十後,江原道橫城縣定配所,卽爲押送之意,敢啓。傳曰,知道。
同副承旨林景鎭疏曰,伏以臣之頂踵毛髮,皆我先大王曁我殿下賜也。臣本庸愚蔑裂,百無肖似,而徒以先故,受知昔年,出入簪筆,歷揚三司,滾到今日,居然躋緋玉之列,而廁喉舌之班矣。恩積邱山,執蔑涓埃,每一循省,愧懼交切,更有何毫分餘願及於干祿,而第臣有萬萬切至之懇,臣之老父,今年爲七十八歲矣。夙抱貞疾,重以篤老,宛轉床笫,已成癃痼,苟或將攝之少失,輒致症形之倍劇,而臣家世貧窶,計拙謀生,滫瀡之供,尙患不繼,藥餌之節,尤何暇論,每誦古人體無完衣,親極滋味之語,未嘗不瞿然自恨,而崦嵫之景已迫,寸艸之心莫報,念及于此,忽忽忘生,顧今聖明在上,以孝爲理,廷臣之如臣情地者,一有陳懇,罔不曲遂,臣奚獨自阻於仁覆之天,而徒懷嚴畏,不思所以一暴也哉?玆敢不避猥屑,冒瀆崇聽。伏乞天地父母,俯垂矜諒,許令選部,畀臣一小縣,得以將往老父,俾保餘年,則臣敢不攢手祝天?殞結是圖,臣無任云云。答曰,省疏具悉。疏辭,下該曹稟處。
上在昌德宮。停常參·經筵。
林景鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,藥房副提調,持湯劑來待矣。傳曰,封入。
李根中改差,代以朴岐壽爲假注書。
朴岐壽在外,代以李憲瑋爲假注書。
林景鎭啓曰,玉堂上下番俱空,已至閱月,事甚未安。應敎金學淳,校理柳訸,副校理任百禧·李沆,修撰李羲準·兪應煥,副修撰洪敬謨·趙璟鎭,旣有只推之命,竝更牌招,推移入直,何如?傳曰,允。如有違牌,勿爲呼望,如有陳疏,勿爲捧入。
林景鎭,以弘文館言啓曰,新錄事,臣等今方齊會本館,雖已備員,而副應敎洪大浩,校理韓用儀在外,上來遲速,有難等待,校理柳訸,修撰李羲準,副修撰洪敬謨·趙璟鎭,奉牌朝房,旣有帶職僚員,則有違館規,不得會圈,何以爲之?敢啓。傳曰,竝許遞。
林景鎭啓曰,校理柳訸,修撰李羲準,副修撰洪敬謨·趙璟鎭,謂有情勢,奉牌朝房,不卽承膺,事甚未安,竝從重推考,何如?傳曰,允。
林景鎭,以侍講院言啓曰,明日賓客相見禮時,宮官當爲備員進參,而文學李儒象受由在外,兼司書趙經鎭有身病,兼說書未差,無以備員。令政院,稟旨變通,以爲備員進參之地,何如?傳曰,允。
林景鎭啓曰,因侍講院草記,明日賓客相見禮時,宮官當爲備員進參,而文學李儒象〈受由〉在外,兼司書趙璟鎭有身病,兼說書未差,無以備員,令政院,稟旨變通事,允下矣。合有變通之道,何以爲之,而兼說書未差之代,政官牌招,開改差出,待下批仍卽牌招,進參,何如?傳曰,允。許遞。
有政。吏批,判書李好敏進,參判李存秀,參議權丕應牌不進,左承旨朴蓍壽進。以洪勝圭爲文學,趙璟鎭爲兼司書,徐萬修爲兵曹佐郞,李兢德·辛蓍根爲社稷令,朴長復爲孝陵別檢,洪就榮爲尙衣別提,洪儼爲典籍,成始光爲全羅都事。故學生金光國贈童敎,孝行卓異贈職事承傳。學正二單金在默·文慶愛,學諭三單白時亨·安仁·洪聖演。兵批,行判書李肇源進,參判任希存病,參議韓義運入直,參知朴孝成拿處,同副承旨林景鎭進。同知趙廷舜,護軍金履喬,副護軍尹崇烈·尹之文,副司直李儒象,副司果徐永輔,竝單付。
林景鎭啓曰,卽者檢閱李嘉愚,謂有情勢,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,大司憲宋穉圭,持平朴聲漢在外,執義鄭度采,掌令尹孝植·朴奎壽牌不進,持平南履懋未署經,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于林景鎭曰,只推。
林景鎭,以都摠府言啓曰,副摠管柳相亮,以訓鍊都監中軍,本營諸將官射會監試事,東別營晝仕出去之意,敢啓。傳曰,知道。
又以兵曹言啓曰,本曹所儲木邊,連因綿荒,已盡無餘。今年三南價布,俱爲純錢,海西所捧者,不過六十同,而該道木品,本自麤劣,實不合於內入,然而他無變通之道。武藝廳四等賞格條五十六同,以此擧行,至於內需司分等所送木,無以本色輸送。代錢上下,亦多已例,限明秋純錢,何如?傳曰,允。
吏曹啓目,粘連觀此承政院同副承旨林景鎭上疏,則以爲,臣之老父,今年爲七十八歲矣。夙抱貞疾,重以篤老,而臣家世貧窶,計拙謀生,滫瀡之供,尙患不繼,藥餌之節,尤何暇論?顧今聖明在上,以孝爲理,如臣情地者,一有陳懇,罔不曲遂。伏乞天地父母,俯垂矜諒,畀臣一小縣,得以將往老父,俾保餘年亦爲白有臥乎所。林景鎭之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣。邇列之臣,出補外任,事體不輕,臣曹不敢擅便,上裁,何如?判付啓。依回啓施行爲良如敎。
禁府照目,前都承旨金履喬傳旨內,乘輦時進圭,卽近侍之事,而職忝近侍,不善擧行,以致進圭節次之不卽如儀,〈罪〉笞四十收贖,付過還職,私罪啓。奉敎依允爲旀,功減一等爲良如敎。又啓目,靈巖郡守安聖淵原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。又啓目,都摠府副摠管朴宗京·申光軾等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓。依允。又啓目,都摠府副摠管徐英輔·李石求·安橚·任聖說·趙文彦等原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,竝只議處,何如?判付啓。依允。又啓目,務安縣監南秉寬,長興府使閔致成,興陽縣監柳民儉,康津縣監任文白,寶城郡守李濟完等段,傳旨內辭緣,泛稱遲晩,竝只刑推得情爲白乎旀,南秉寬·任文白·柳民儉等段,傳旨內辭緣,泛稱遲晩,所當請刑是白乎矣,曾經侍從及宣傳官,勿爲請刑,載在大典通編,竝只議處,何如?判付啓。依允爲旀,閔致成·李濟完等段,除刑推議處爲良如敎。又啓目,五衛將金志煥·朴師悌等原情云云。傳旨內辭緣,泛稱遲晩,〈刑推得情,何如?判付〉啓。除刑推議處爲良如敎。又啓目,吾叉浦僉使丁興信原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
林景鎭,以義禁府言啓曰,時囚罪人金履喬,今已捧供,依例出置待命所之意,敢啓。傳曰,知道。
江華留守金相休疏曰,伏以,顯忠勵世,治化之先務,故封墓之典,武王是亟,樹風勸政,保釐之首政,故彰善之謨,畢公斯詔,玆其於有國關係之重且急,蓋如是也。臣以闇疎庸姿,謬膺居留重寄,而於其所莅之邦,忠有未顯,善有未彰,決知其爲國家之闕典,士林之慨恨者,而臣若掩置,不以上聞,則是臣不能盡其職責,而非所以對揚我列聖朝奬勵激勸之盛德至意也,臣安得泯默焉而已乎?謹稽故正郞贈承旨臣金秀南,卽臣先祖文元公臣長生之門人也。生有至性,忠孝根天,深山哭墓,猛虎屛迹,昏朝廢母,荊圍斷蹤,及登師門得聞爲學之方,潛心講究,見解超詣,同門儕友,莫不推服。雖以其母遺訓,僶勉決科,而非其志也,故閉門讀書,不事進就,白首栖遲,困於郞潛,而介然自守,若將終身,此其淵源之正,資行之懿,出處之宜,而爲他日樹立大節之根本者也。當丙丁建奴之難,以刑曹正郞,爲宗社扈從官,陪入江都,童津失守,虜以鐵騎薄城,城將陷矣。秀南迺以稚子興漢,託於老奴名無作金者曰,善保是兒,毋令父子俱死。又作書寄其妻曰,死國二字,男兒所定,國事至此,不欲苟生,他日所望,惟在兩兒,兒在慰母,毋恨吾死。卽赴南門譙樓,右議政臣金尙容,先已坐火藥樻上,麾手迎謂曰,火將發矣,吾已決死,公等速避,秀南笑曰,大監欲獨爲忠臣耶?爵秩雖有高下,死國義無異同,語未卒火起,遂與金尙容及臣之從高祖生員臣益兼,別坐臣權順長,參議臣洪命亨五人,同時立慬於烈焰之中。此其忠節樹立之卓純炳烺者,而從容整暇,又如此,則非一時慷慨決死者比,而必本於平日所蓄積者也。粵六年崇禎壬午,江都多士,以金尙容以下八人祠享之意,發文通告于太學及八路,而八人中一人,卽秀南也,此其公議之最先發者也。其後孝廟丁酉,先正臣宋浚吉,陳達筵中曰,金秀南,與金尙容同死鬱攸,不啻明白,而尙未蒙追褒,誠爲欠典,上特命贈同副承旨。又其後肅廟辛酉,先正臣宋時烈建白曰,金尙容死節之時,將放火于火藥,而麾去在傍之人,正郞金秀南,坐而不去曰,爵秩雖有高下,人臣死國之義,本無異同,遂同死鬱攸中,秀南之節義若是,而追褒之典,獨不及諸臣,非但渠家子孫之稱冤,公議亦皆咨嗟,上特命旌閭。又其後戊辰,宋時烈·宋浚吉,承臣之傍祖先正臣集之議,指敎士類,爲秀南建祠於平日所居之恩津金谷。而宋時烈,手撰其請建之疏,其文,槪以爲故承旨臣成三問,六臣之一也,扶樹綱常,而其一肢埋於恩津,故文烈公臣趙憲,君子之人也,忘身殉國,而其首義始自恩津,至若金秀南,則本以恩津之人,私淑儒門,孝友素著,臨難立慬,忠節冞彰,蓋此三臣節義,可與日月爭光,而其事迹,俱在恩津,乞於其地,許立祠廟,使三臣者,同享一字,血食千秋。又其後先正臣權尙夏,跋秀南臨死時寄妻遺書曰,殺身成仁,自古有之,而其從容就死,豈有如我公者乎?蓋公師事文元先生,先生亟稱其忠信篤行,淵源有自,樹立無難,眞可謂篤信好學,守死善道者也。此又列聖朝褒旌及諸儒賢,表章闡揚之大槪,而秀南之始終本未,於是乎具矣。嗚呼,斯足謂盡其顯忠之道而極其彰善之政乎。以前後諸賢之論言之,其誦義之無窮,至與成三問·趙憲竝擧,而爲三,則雖謂之無復餘憾可也,而以朝家報施之典觀之,不能無未盡顯未盡彰者。蓋當時殉義之臣,如文忠公臣金尙容,則其所以崇報之者,更無可論,而至於與尙容一火同焚者,如臣之從高祖臣益兼,及臣權順長,臣洪命亨,次第配食於本府忠烈之祠,其他諸臣之凡係殉節者,亦無不一體共享,其數至爲二十人之多,而恩褒哀贈,又不止此,擧皆榮之以崇峻之秩,侈之以旌表之典,節惠彝章,不祧曠數,磊落相望,照暎今昔。而獨此金秀南一人,其所樹立,與金尙容毫無異同,而第其所以報之者,不翅天淵之相懸,易名不祧等殊恩,姑舍是,至於忠烈竝侑之地,亦漏俎豆共享之禮,豈不冤乎?不死之貞心,海日尙赤,而已冷之往跡,硝烟漸消,後生年少,或有不知金秀南姓名者,其于勵世勸俗之方,果何如也?此臣所謂忠有未盡顯,善有未盡彰者,而矧今蒙塵之舊甲重回,未雪之宿恥如新,竊想忠魂烈魄,尙應徊徨憤菀於城隍墟廟之間,而雖以已享諸忠臣之心揆之,少一之恨,亦必百倍於冥冥之中矣。玆摭百世不泯之公議,兼採一方積菀之輿論,臚陳於黈纊之下。伏乞下臣此疏於該曹,使卽稟處,亟命有司,趁丁丑太歲未盡前,以故贈承旨臣金秀南,追配於忠烈本祠,以爲顯忠節樹風聲結人心固保障之地。而此外如故忠肅公臣趙廷翼,又如故贈都承旨臣鄭百亨,則先朝聖訓,昭揭日星。歲在丙辰下敎,若曰近因編輯事,始聞之,贈承旨趙廷翼之忠義凜然,比之同時諸臣,相伯仲,又下敎若曰,贈都承旨鄭百亨之節義卓爾,觀於十旌門可知。惟此聖敎,可質天地,而躋享一款,迄今未遑,玆亦非昭代之闕典欠事乎?右二人,亦令該曹,與金秀南竝擧配祠之儀,不勝惓惓陳達之誠。臣無任云云。答曰,省疏具悉。疏辭令廟堂稟處。
江原監司曺鳳振疏曰,伏以,臣猥膺藩寄,行將辭陛矣。臣之父母墳山,在於京畿砥平地,兩載居外,久曠省掃,風樹餘慟,霜露增感,而今此赴任之路,距山下不過里許,從便榮掃,庶慰幽明,玆敢略入文字,仰暴情懇。伏乞聖慈,俯賜鑑諒,特許歷省,俾伸至情,千萬幸甚。臣無任云云。答曰,省疏具悉。卿其歷省焉。
京畿驪州儒生鄭海柱·金學元·趙度淳·尹養善·宋文煥·金象玄·李義忠·朴周煥·金亮默·鄭雲燁·金枋·成德鉉·沈洛秀·黃義釋·具百永·具錫經·黃基命·黃義精·黃基大·崔泰欽·崔致憲·趙衍秀·閔陽源·閔亨相·尹林·李浚協·李浚坊·禹命儀·李海成·李基豐·李基厚·申在昇·郭仁默·郭林一·尹龜溥·尹璜鎭·尹豐鎭·李應哲·沈崇浩·尹永吉·尹永輔·洪時泳·金在祿·申在元·申光道·申光岳·李鼎耇·郭容默·趙台衡·趙台永·趙台寅·趙鍟·鄭彦謙·鄭彦喆·李禮源·朴永燮·柳煴·柳忍·辛塾·李應德·朴星煥·李基經·李東燮·申在愚·申在緯·李熙民·鄭元和·鄭鴻佐·鄭鴻佑·李元植·李仁璜·李郁賢·李在明·權晩·權義東·朴志赫·朴志漢·崔致東·黃芝商·趙台俊·趙台彦·李尙崑·禹光道·尹益采·尹奎采·李憲浩·朴永命·朴俊命·洪秉倫·權祿仁·申在儀·李基錫·李圭錫·李雲永·尹兢烈·李在默·申鍾儀·申鍾徤·安師默·安容默·金百鉉·洪洛範·洪宜鉉·金九欽·李海德·慶薰·金慶興·鄭洪柱·鄭榮柱·沈周相·金好淵·李章煥·鄭晩祚·李仁耇·慶懋·成德喆·成翼喆·李演範·李恒鎭·韓學新·韓宅維·韓東維·禹亨謙·禹景祜·任惠敎·任鍾鼎·柳興慶·韓鎭海·韓鎭壁·李秉民·趙台鍾·朴心源·元有八·朴巽源·李魯中·李宅信·元有昇·洪秉魯·李魯璉,進士金泳根,幼學閔致儆·李魯瓚·洪秉倫,進士趙台承·朴聲載·元有五·權尙顯,幼學申在田等疏曰,伏以,表章節義,朝家所以風厲乎百世,崇奉院宇,士林所以矜式乎一鄕者也。苟有獨扶綱常,忘一身之死生,深明義理,爲後來之師表者,則必爲之表章焉崇奉焉,斯乃有國之崇典,範世之大猷也。臣等卽驪州之士,而驪是故文忠公臣曺漢英所居之鄕也。漢英之貞忠卓節,昭載國乘,屢蒙列朝之恩褒,已經聖上之俯燭,臣等謏聞,無容贅陳,而第敢略擧其梗槪。漢英姿質超邁,學識俊逸,少從文元公臣金長生,文靖公臣李植學。自在布衣,於丙丁事,獨懷恥憤,屢形於篇章,有悲丙子等作,其旨悲痛,至今膾炙人口。及其擢第而拜持平也,北使之至,獨不郊迎,方淸人之脅我助兵椵島也,又將有元孫大君之行,漢英,慨然涕泣,閉門草封事,請亟斷大計。其略曰,以千乘堂堂之國,行三尺童子之所羞,彼以還世子愚我,而脅令入送元孫大君,其勢,終至於擧族北轅,又曰,驅孑遺之殘氓,助仇讎而攻父母,恐國家無以自立於天下。又曰,及此世子纔歸,元孫未入之時,下八方哀痛之敎,罷五千舟師之役,治兵振旅,西向死賊,又復條陳戰守方略,專以君上之先立大志,爲復讎雪恥之本,凡萬餘言。會淸人索我朝之爲皇明守節者,漢英,與文正公臣金尙憲北行時,吳·尹·洪三臣,新遭毒害,人莫不危之,而漢英,言笑如常,當寢輒鼾,李植送至平山,甚喜曰,處患難而能辦此,賢哉。旣至瀋衢,路觀者,指點咨嗟曰,此朝鮮人,爲明朝伏節者也。淸人陳兵威曳入,脅問疏語,漢英,平立不跪曰,我自論我國事,何〈以〉問爲?擬以兵再三,終不撓。淸人怒甚,以死論,而猶相顧曰,此人爽爾爽爾,此卽淸語好好之謂也。遂拘瀋獄,栫棘翳日,氷雪棲壁,且不知死在何日,而猶與尙憲,日哦其中,世所傳雪窖酬唱錄是也。在獄往往不炊,鄭命壽詣獄,然後始許㸑,漢英厲聲曰,吾決一死久矣,餓死亦好,爾何許㸑爲耶?命壽憮然曰,此人之不屈乃如是,皇朝舊人,亦感其義,乘夜暗投蒸羊·乾餱等味以濟之。如是數年,始因淸赦放還,每淸人至朝廷,輒許漢英不出見,以遂其志,世稱爲大明完人。後又因北差迎接之事,有主辱臣死之疏,孝廟以士大夫氣節,固當如是爲批。嗚呼,盛矣。此卽漢英忠節之歷數百年塗人耳目者,則若其姦䥴之筵斥,禮訟之持正,猶屬細節,孝行之篤至,學術之宏博,有不暇論。蓋尊周一心,九死不忘,尺疏抗義,與澹菴而齊名,北海持節,曁子卿而爭光,特其不死者偶耳,秉執之可以柱宇宙而炳日星者,顧何異於三忠者哉?唯我聖上,繼列朝之志事,講春秋之大義,適當舊甲之回,深軫曠感之念,不祧之典,迥出常格,特侑之擧,榮動鄕閭,凡在觀聽,孰不欽誦?第念朝家之所以表章者,若是至矣,而士林之所以崇奉者,獨未盡焉,此實臣等之責也。噫,凡有節義之顯著者,孰無院宇之躋享,而獨漢英,以若卓異之忠,尙闕俎豆之所,非獨公議之齎鬱,抑亦聖朝之闕典。臣等於漢英,世雖後而地則近,懿德之好,寔出於秉彝,高山之仰,自倍於他人,今若瀆擾是懼,不思仰陳,則曷在其尊慕先賢之義也?臣等之鄕,有孤山書院,卽麗朝忠臣李存吾賜額之院也。存吾之凜然危忠,尙不泯於千載之下,而今其院宇,適在於漢英杖屨之里,若以漢英躋配是院,則前後之忠義竝耀,鄕里之瞻依有所,豈非朝家之盛事,士林之大幸也耶?臣等之所仰請者,旣非疊享,又異新設,則儀文不至䙝瀆,棟宇不煩工作,而表章崇奉之道,可以兩盡其方,尤豈不美哉?玆敢不揆僭猥,裹足上來,仰叫天閽。伏乞聖明,備覽忠節之蹟,俯察多士之懇,特許所請,俾爲風厲矜式之方,不勝幸甚。臣無任云云。答曰,省疏具悉。疏辭,令廟堂稟處,爾等退修學業。
上在昌德宮。停常參·經筵。
自開東至午時,有霧氣。
藥房提調金蓍根,副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,藥房口傳問安。答曰,知道。
林景鎭啓曰,明日常參·經筵,取稟。傳曰,停。
林景鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴蓍壽啓曰,右副承旨曺錫正,今日不爲仕進,卽爲牌招,何如?傳曰,允。
李光憲啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
林景鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,藥房提調·副提調,持湯劑來待矣。傳曰,封入。
傳于林景鎭曰,大臣·備局堂上,引見。
林景鎭啓曰,假注書李憲瑋,時無職名,依例付軍職,冠帶常仕,何如?傳曰,允。
又啓曰,假注書朴長復,身病猝重,勢難察任,今姑改差,何如?傳曰,允。
朴長復改差,代以李在鶴爲假注書。
朴起壕拿處,代以白時亨爲事變假注書。
以檢閱李嘉愚牌不進罷職傳旨,傳于林景鎭曰,只推。
林景鎭啓曰,檢閱李嘉愚,旣有只推之命,卽爲牌招入直,何如?傳曰,允。
以檢閱李嘉愚牌不進罷職傳旨,傳于林景鎭曰,只推。
以右副承旨曺錫正牌不進罷職傳旨,傳于林景鎭曰,只推。
李光憲啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽,牌招啓辭未下,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于林景鎭曰,只推。
以全羅道假都事李一榮狀啓,觀察使金敎根,遭母喪事,傳于林景鎭曰,政官,待明朝牌招開政。
以吏曹參議權丕應牌不進罷職傳旨,傳于林景鎭曰,只推。
林景鎭,以侍講院言啓曰,新除授兼司書趙璟鎭,時無職名,令該曹,口傳付軍職,卽爲牌招察任,何如?傳曰,允。
兵曹口傳政事,司果單趙璟鎭。
特進官抄啓,金履喬·宋穉圭·趙鍾永·李志淵·尹行直·柳畊·李采·李魯益·李龍秀·尹文東·徐有聞·南履翼·申絢·金熙周·金履載·申在明·洪遇燮·徐鼎輔·李憲琦。本館錄圈點五點,金蘭淳,四點趙庭和·李朝鉉·任存常·尹命圭·朴齊聞·洪羲祖·李魯秉·尹豐烈·李翊會·鄭基善·韓用錡·金敎喜·南履懋·李元延·李光正·洪學淵·李若愚·李寅溥·趙忠植·趙冀永·李敎源·沈能岳·南周獻·徐萬修·林顔喆·金在元。
林景鎭,以備邊司言啓曰,關西後運襦衣一百四十五領,紙衣一百領,照數稱量,木綿紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以備邊司言啓曰,今年諸道舊還,已因年分狀請,許令分數收捧,而江華·松都,姑未分排知委矣。畿內農形,雖非歉年,各年舊停,有難竝督,江華則甲戌條,全數收捧,松都則壬申·癸酉兩年條,數亦不多,竝令準捧,統營則穀在三南,已有各該道分數收捧者,依此施行之意,分付,何如?傳曰,允。
禁府啓目,粘連都摠府副摠管朴宗京·申光軾等矣,本府議啓內,病勢雖曰難强,身爲侍衛之職,荐違召牌,事極可駭,竝只以此照律,〈罪〉各笞四十收贖,付過還職,竝只私罪。奉敎依允爲旀,竝只功減一等爲良如敎。又啓目,粘連五衛將金志煥·朴師悌等矣,本府議啓內,莫重侍衛之班,無緣不進,事極可駭,竝只以此照律,罪各笞五十收贖,解見任別敍,私罪。奉敎依允。又啓目,粘連務安前縣監南秉寬,長興前府使閔致成,興陽前縣監柳民儉,康津前縣監任文白,寶城前郡守李濟完等矣,本府議啓內,南秉寬段,惟正上納,法宜畢運於風高之前,一船之竟未裝發,難免不職之罪是白遣。閔致成·柳民儉·任文白等段,裝發旣趁舟橋船之下來,愆期歸諸添載邑之稽滯,囚供發明,容有可據是白乎矣,其不能預飭,竟致臭載,不可無罪。李濟完段,大同米之零數,雖已畢納,添載船之愆期,自有不飭之失。竝只以此照律罪,南秉寬段,杖八十收贖,奪告身三等,柳民儉·閔致成·任文白等段,各笞五十收贖,解見任別敍,李濟完段,笞四十收贖,付過還職,竝只私罪。奉敎依允爲旀,閔致成·李濟完等段,功議各減一等,南秉寬·柳民儉·任文白等段,功減一等爲良如敎。又照目,粘連吾叉浦前僉使丁興信矣,本府議啓內,掌內松木,擅自斫取,罪著冒禁,法難容貸。以此照律,罪杖六十收贖,告身盡行追奪,徒一年定配,私罪。奉敎依允爲旀,功減一等爲良如敎。又照目,粘連靈巖前郡守安性淵矣,本府議啓內,五月船到,同月裝發,則囚供發明,容或無怪,而添載一款,雖緣京外之公文,終違定式之本意。以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目,粘連都摠府副摠管徐英輔·李石求·安橚·任聖說·趙文彦等矣,本府議啓內,雖未知實病與實故之如何,而召命之下,在京而稱在外,事極可駭。竝只以此照律,罪各笞四十收贖,附過還職,竝只私罪。奉敎依允爲旀,徐英輔·李石求等段,功議各減一等,安橚·任聖說·趙文彦等段,功減一等爲良如敎。又照目,珍島郡守柳信儉,海南縣監張守初等原情云云。傳旨內辭意,泛稱遲晩,所當請刑是白乎矣,曾經宣傳官,勿爲請刑,載在大典通編,竝只議處,何如?判付啓。依允。又啓目,靈光郡守宋祥廉,益山郡守尹五榮等,原情云云。傳旨問目內辭緣,泛稱遲晩是白乎矣,漕倉屬邑,當納公物,限內畢納於該倉,則其裝發之愆期,罪在領運之差員,而差員成範鎭·金鎔,以晩裝愆納,纔已勘斷,則今此兩囚,別無可罪之端,分揀放送,何如?判付啓。依允。又啓目,兵曹參知朴孝成,佐郞朴廷儉,守門將尹義圭等原情云云。朴孝成段,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處爲白乎旀,朴廷儉·尹義圭等段,傳旨內辭緣,泛稱遲晩,竝只刑推得情,何如?判付啓。依允爲旀,朴廷儉·尹義圭等段,除刑推議處爲良如敎。
禁府啓目,粘連向前安性淵亦,五月船到,同月裝發,則囚供發明,容或無怪,而添載一款,雖緣京外之公文,終違定式之本意,以此照律,何如?判付啓依允。又啓目,粘連向前丁興信亦,掌內松木,擅自斫取,罪著冒禁,法難容貸,以此照律,何如?判付啓。依允。又啓目,粘連向前金志煥·朴師悌等亦,莫重侍衛之班,無緣不進,事極可駭,竝只以此照律,何如?啓依允。又啓目,粘連向前朴宗京·申光軾等亦,病勢雖云難强,身爲侍衛之職,荐違召牌,事極可駭,竝只以此照律,何如?判付啓。依允。又啓目,粘連向前徐英輔·李石求·安橚·任聖說·趙文彦等亦,雖未知實病與實故之如何,而召命之下,在京而稱在外,事極可駭,竝只以此照律,何如?判付啓。依允。又啓目,粘連向前南秉寬段,惟正上納,法意畢運於風高之前,而一船之竟未裝發,難免不職之罪是白遣,閔致成·柳民儉·任文白等段,裝發旣趁舟橋船之下來,愆期歸諸添載邑之稽滯,囚供發明,容有可據是白乎矣,其不能預飭,竟致臭載,不可無罪,李濟完段,大同米之零數,雖已畢納,添載船之愆期,自有不飭之失,竝只以此照律,何如?判付啓。依允。
丁丑十一月初十日辰時,上御熙政堂。藥房入診,大臣·備局堂上,引見入侍時,提調金蓍根,副提調朴蓍壽,假注書朴長復,記注官李衡柱,別兼春秋鄭基善,檢校直閣鄭元容,同副承旨林景鎭,假注書李憲瑋,事變假注書朴起壕,右議政南公轍,行兵曹判書李肇源,吏曹判書李好敏,行護軍朴宗薰,行訓鍊院都正李溏,江華留守金相休,漢城左尹趙鍾永,行護軍金履載,副校理李沆,以次進伏,醫官吳千根·秦東秀,以次進伏楹外訖。公轍曰,朝日日氣不順,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。仍命醫官入診。千根·東秀,以次診候訖,退伏奏曰,脈候左右三部調均矣。上曰,次對爲之。公轍曰,頃因義州府尹狀啓,茂山府犯越罪人徐鏡,令道臣更覈狀聞之意,覆啓行會矣。卽見平安監司徐有聞査啓,則枚擧咸鏡監司移文及應問各人等招辭,以爲犯越罪人徐鏡,本是順川府居生,金致礪爲名人,而甲戌正月,自江界豆芝洞,乘氷潛入,與大國人留住採蔘,因爲王催白家奴徐之養子,冒稱徐鏡,追因蹤跡綻露,見捉於吉林將軍,自瀋陽押來,而自知罪犯一律,巧爲圖生之計,始以生長茂山,兒時越境之說,粧撰納供後,復以苟延時日之計,自稱與定原漏網賊徒,同入大國云云。而反復究問之下,辭窮意沮,自服誣招,箇箇輸款,究厥情狀,不可晷刻容貸,請令廟堂稟處矣。金致礪,本是關西之人,敢以大國中冒稱之徐鏡,初旣納供於灣府究問之時,以生長茂山,行獵被捉等說,白地粧撰,要免故犯之罪,而終知其必不得傅生,則忽又變辭,自稱渠以年前定原賊徒城破之後,與賊魁及餘黨諸漢,同爲逃出,入去大國地云者。蓋以犯越之罪,係是一律,以犯越罪,則知其速死,稱以與賊魁亡命,則大國往復之際,自當遲延時日,而或有可生之道,如是誣招云云。今於營庭査問之下,始乃辭窮自服,一問再問,奸情畢露,而觀於各人所供,癸酉秋還鄕,不啻明白,參以咸營回移,茂山府居生,亦歸虛罔,此一款,別無更問之端,今則自當以本律施行。金致礪,更令本道,押送于義州府尹處,使之聚會軍民,梟首境上,以爲警衆之地。初爲此事之究覈咨文,姑爲執留,到今遲滯委折,不可不措辭添入,令槐院,更爲撰出,定禁軍騎撥下送于灣府,以爲轉致之地。道·帥臣越俸,使之改捧現告施行,何如?上曰,依爲之。出擧條公轍曰,公淸監司權常愼上疏批旨,有廟堂稟處之命矣。取見其疏本,則以爲,本道稅穀,以京船再運之故,每患愆期,今春罷再運之法,以各邑地土船載納,而地土船,則皆是艍舠小艇,無以駕海,不得不賃來京船於初運之後,而且況雇船,無所管束,上納倍前耗縮,若於明年,不復舊規,則晩裝失時之患,猶如前日,下詢廟堂,早講便宜之策爲辭矣。湖西大同,本自各該邑賃船上納,前後行之無弊,曷嘗有上納之無船愆期乎?舟司設置後,爲船人之沾漑酬勞,湖南則使之初運,湖西則再運,設法之初,各邑如期準捧,待船卽載,曾無晩時之弊。近來外邑,捧於民則不以米而以錢,錢必倍價,歸之於料販,及其船人下去之後,始乃收拾散貸之錢,自致屢朔之遲滯。又待新穀之出,米價之輕,以最歇之價,貿極麤之米而送之,莫重正供,遂作取利之資。非謂邑邑皆然,聽聞所及,大率如是,此蓋列邑不能畏法之致,不可專以再運革罷爲咎也。今此道臣之疏,若是備陳,豈行之稍久之餘,或不無掣肘之端而然耶?令戶·惠堂及舟橋堂上,商確便否,日後登對時,使之稟處,何如?上曰,依爲之。出擧條公轍曰,卽見公淸監司權常愼狀啓,則以爲,公州雙樹山城,卽駐驆之所,關防之地,而今夏潦水,城堞擧皆崩塌,駐驆亭及大小廨宇,亦多傾頹,其所修改,不容暫緩,而審察役處,量其所入,則以癸亥用餘修城錢一千兩之取殖補用者,不能當一隅,道內丙子加分耗米中一千石,特爲加劃,及時經紀事,請令廟堂,稟旨分付矣。公州之雙樹城,與駐驆亭,關防之外,所重自別,隨毁隨改,不可俱已,而城役錢之遺在所殖者,數甚些略,不足補用,昨年加分耗條中,折米一千石劃給,使之速卽經紀,着實修改後登聞,如有用餘,亦爲還錄之意,分付,何如?上曰,依爲之。出擧條公轍曰,臺臣金裕憲,以木綿都賈之弊,頃有疏陳,而批旨,有令廟堂嚴飭之命矣。綿農連年告歉,而惟幸兩西稍勝,故富商之都執權利,或意有此弊,而物貨去來,當任其自然而已,立法禁之,則反爲擾民之端,易致遠近商賈之聞風不集,此實難處,而亦豈無禁其太甚之道乎?待價操縱之弊,松京尤甚云,故纔已關飭於該營,而至於部字內,則令捕廳,依年前擧行之例,使之從便禁斷,以寓去甚不擾之意,何如?上曰,依爲之。出擧條公轍曰,昨年因嶺南道臣狀請,金海·咸安闕額軍保,以本道加分耗米二千二百石,許劃給代矣。卽見慶尙監司金魯敬狀啓,則以爲,兩邑闕額之今年未充者,猶爲一千九百九十一名,今年加分耗折米六百十五石零,及昨年請得餘米七百十二石,竝爲許劃給代事,請令廟堂稟旨分付矣。兩邑軍保之闕額,關問給代之後,旣令昨年內充定,則尙不釐正,又此陳請,有若援例者然,事之未安,莫此爲甚。今番則以昨年用餘及今年加分耗中,使之依數取用,而軍布代穀耗取用之請,此是前所未有之事,此後則隨闕塡代,無敢更煩之意,嚴飭,何如?上曰,依爲之。出擧條公轍曰,賓對籌坐,武將之無得縣病,飭敎本自截嚴,而今日次對,禁衛大將李海愚,懸病不進。雖未知病勢之如何,揆以事體,萬萬未安,從重推考,何如?上曰,依爲之。出擧條公轍曰,祭享日時,自有所重,而近來親享之時,時刻太早,國之大事在祀,而將事未免促急,於禮未安。此後則更鼓勿令催促,必待正時行祀甚好,旣有愚見,敢此仰達矣。上曰,諸宰奏事。肇源曰,近來紀綱漸弛,法令不行,內而京司,外而州邑,奸猾吏隷輩,偸弄錢穀,無所顧忌,此專由於刑法不嚴,未有懲一勵百之致故耳。年前本曹使令崔光仁,僞造尺文,偸食上納之數,至爲一萬四百餘兩之多,嚴囚督捧,排年分徵,而徵捧無處,至有民邑再徵之擧。使此漢,不伏常刑。而疊徵於無辜殘氓,窮蔀破屋,怨將何歸?他司吏隷,皆將恃而無恐,偸竊幻弄之弊,必當接踵而起,豈不萬萬痛惋乎?卽今餘數之再徵於列邑者,合爲一千九百八十餘兩,而勢同弩末,無可指徵,更督於列邑之鶉鵠疲氓,揆以王政,實所不忍。犯者不可不用法,則再徵餘數,勢當蕩減,至於犯者,則一刻容貸,其可曰國有三尺乎?律文,監·守自盜四十貫以上,旣係極律,向來畿海負逋之吏,漕稅幻弄之民,亦有用法之已例。臣意則捕廳在囚崔光仁,出付軍門,大會各司錢穀吏隷,洞諭罪犯,梟示警衆,實合於生道殺人,懲戢京外之情,而事係置辟,下詢大臣處之,何如?上曰,大臣之意,何如?公轍曰,幺麽下隷之如是偸弄,此前所未有之變怪也。四十貫監·守自盜,在法當死,則況萬餘金公貨乎?兵判所奏,出於守法之論,臣亦無異見矣。上曰,依爲之。出擧條公轍曰,今日臣等,來會賓廳,而引見之命未下,注書徑先來傳,政院擧行之生疎,極爲未安。當該承旨,從重推考,注書,令該府,拿問處之,何如?上曰,依爲之。出擧條上曰,承旨奏事。景鎭曰,今日賓對兩司無一人進參,事甚未安,行公諸臺,竝推考,何如?上曰,依爲之。出擧條履載曰,各道儲留之公貨,無不關由於籌司者,將以句檢其虛實也。近來公貨,到處枵然,徒存空簿,專由於偸弄虧欠,睯不畏法,而所以致此者,亦由於紀綱解弛,刑法不行,京司如此,而外方無所警畏故也,臣嘗以爲慨惋矣。今者兵判,以曹隷之偸造僞尺,乾沒萬餘金上納,請出付軍門,梟示警衆,臣亦因此而有可仰達者矣。近來如安東·南原之幺麽邸吏,犯用上納,皆過數萬金,度支亦有許多負逋者,而皆未聞如法用律,如是而豈可曰國有法乎?且以刑政言之,兵曹之逋爲萬金者,施以一律,而過此幾倍者,置而不問,則安得不致中外之惑乎?臣意則右漢等,亦依兵曹隷,一例用律,使四方警動而戢畏,然後公貨虛留之患,庶可止息,而國家刑政,亦無失平之歎矣。事係一律,下詢大臣處之,何如?上曰,大臣之意,何如?公轍曰,臣嘗欲仰達而未果矣。曹隷旣因兵判所奏用法,則此而不問,必致中外之惑,而事係一律,宜存審愼。右漢等姓名及公納偸弄數爻,更爲詳問于度支·惠廳而處之,恐合事宜矣。上曰,依爲之。出擧條王大妃殿進御正傳二陳湯,五貼製入事,榻前下敎。上命退,諸臣以次退出。又命退,承史以次退出。
上在昌德宮。停常參·經筵。
夜二更三更,月暈。
徐長輔啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴蓍壽啓曰,右承旨李鶴秀,今日不爲仕進,卽爲牌招,何如?傳曰,許遞,前望單子入之,待下批,牌招察任。
又啓曰,藥房副提調,持湯劑來待矣。傳曰,封入。
李在鶴有頉,代以朴容壽爲假注書。
徐長輔啓曰,檢閱李嘉愚,旣有只推之命,卽爲牌招入直,何如?傳曰,允。
李光憲啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于李光憲曰,只推。
徐長輔啓曰,明日冬至望闕禮習儀,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
承旨前望單子入之,徐長輔落點。
林景鎭啓曰,卽者副校理李沆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
徐長輔啓曰,玉堂備員間,視事頉稟之意,敢啓。傳曰,知道。
徐長輔,以弘文館言啓曰,本館上番闕直,事甚未安,應敎金學淳,副校理任百禧,卽爲牌招,以爲推移入直之地,何如?傳曰,允。
有政。吏批,判書李好敏進,參判李存秀,參議權丕應牌不進,左承旨朴蓍壽進。啓曰,全羅監司,今當差出,而擬望之人乏少,他道監司,竝擬,何如?傳曰,允。以洪益聞爲校理,李允謙爲修撰,李東永爲司僕正,韓發翼爲弘陵令,李魯益爲全羅監司,曺錫鯤爲祥雲察訪,以李羲準爲弼善,金履迪爲戶曹正郞,洪遇燮爲京畿監司。
兵批,判書李肇源,參判任希存病,參議韓義運入直進,參知朴孝成禁推,左副承旨李光憲進。同知單高應豹,副司直洪大浩·韓用儀·柳訸,副司果李羲準·洪敬謨,司正李憲瑋,以上竝單付。
以吏曹參議權丕應牌不進罷職傳旨,傳于徐長輔曰,只推。
徐長輔,以侍講院言啓曰,弼善李允謙入直矣,移拜修撰,纔已出去。上番闕直,事甚未安,輔德朴宗琦,兼輔德朴周壽,兼弼善李東煥,文學洪勝圭,兼文學趙琮鎭,竝卽牌招,以爲推移入直之地,何如?傳曰,允。
李光憲,以義禁府言啓曰,時囚罪人丁興信,杖六十收贖,徒一年定配照律公事判付內,依允,功減一等事,命下矣。丁興信減徒加杖,杖一百收贖,告身盡行追奪,放送之意,敢啓。傳曰,知道。
林景鎭,以御營廳言啓曰,罪人崔光仁,大會軍兵及各司吏隷於沙場,梟示警衆之意,敢啓。傳曰,知道。
義禁府啓目,粘連,向前柳信儉段,惟正上納之愆期,雖諉於添載邑之稽遲是白乎乃,其不能先期促飭,難免其罪,張守初段,斛子之來往營門,雖有費日之歎,未必至於深夏,則中間稽滯之罪,在所難免,以此照律,何如?判付啓。依允。又啓目粘連,向前朴孝成·朴廷儉·尹羲圭等亦,雜人之變服攔入,雖非意慮之所到是白乎乃,深嚴之地,有此無前之事,常時不能檢飭之罪,在所難免,竝只以此照律,何如?判付啓。依允。
副校理李沆疏曰,伏以,臣前後控章請急,凡幾遭矣,屢犯煩瀆,雖緣情迫,罪在虧分,實難自恕。近又儤直俱空,違傲成課,愆尤日積,譴何是俟,此際瀛選有命,召牌儼臨,繼有勿呼望勿捧疏之敎,不敢言私,黽勉入參,圈事旣完,又値夜深,因爲持被。而第臣母病,比向來請急時,又不知添加幾層,風眩凜綴,卽其貞痼,而初因感冒,又添內傷,痰嗽溏泄,內攻外鑠,刀圭罔效,眞元漸下,食飮全却,轉側須人。臣無他弟妹可以替臣扶將,此時離側在直,實無其望,焦煎之極,坐以待曙,短章仰籲,徑出禁扃。伏乞聖慈,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。答曰,省疏俱悉。爾其勿辭,救護。
上在昌德宮。停常參·經筵。
曺錫正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,同副承旨林景鎭,今日不爲仕進,卽爲牌招,何如?傳曰,允。
曺錫正啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
李光憲啓曰,臣光憲,今日冬至望闕禮習儀進去,下直之意,敢啓。傳曰,知道。
朴蓍壽啓曰,藥房副提調,持湯劑來待矣。傳曰,封入。
傳于徐長輔曰,永陵受香承旨,仍爲奉審摘奸,局內諸陵,一體奉審。
曺錫正啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳曰,只推。
朴容壽有頉,代以鄭佺始爲假注書。
以同副承旨林景鎭牌不進罷職傳旨,傳于曺錫正曰,只推。
以應敎金學淳,副校理任百禧牌不進罷職傳旨,傳于曺錫正曰,只推。
以輔德朴宗琦,兼弼善李東煥,文學洪勝圭牌不進罷職傳旨,傳于曺錫正曰,只推。
以檢閱李嘉愚牌不進罷職傳旨,傳于曺錫正曰,只推。
曺錫正啓曰,檢閱李嘉愚,旣有只推之命,卽爲牌招入直,何如?傳曰,允。
傳于曺錫正曰,魂宮望祭兼冬至祭,當親行,侍衛入直磨鍊,雲寶劍置之,出宮門路,自內爲之矣。該房知悉。
鄭佺始在外,代以鄭煥義爲假注書。
兵曹口傳政事,副護軍單李鶴秀。
曺錫正,以備邊司言啓曰,北兵使金煐,以其親病之危重,呈狀乞遞矣。親病旣如此,則有難强令赴任,改差,何如?傳曰,允。
備邊司薦望,以吳毅常爲北兵使。
曺錫正啓曰,右邊捕盜大將吳毅常,移拜北兵使矣。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,以他邊大將兼察事,命下矣。左邊捕盜大將朴基豐,卽爲牌招聽傳敎,何如?傳曰,允。
又啓曰,兵曹郞廳來言,北兵使下批政事,取稟。傳曰,當日爲之。
曺錫正,以吏曹言啓曰,今此冬至祭獻官·執事,當爲磨鍊,而除老病·公頉外,實無推移排比之路,宜近例,刑官·司饔院官員,年六十以上人,通融塡差以入,而其中時無職名人員,令該曹,口傳付軍職,何如?傳曰,允。
兵曹口傳政事,副司果單南周獻·閔秉勳·韓用錡·崔秀俊。
曺錫正,以禮曹言啓曰,各陵園墓今秋植木播橡,纔已畢役,株數斗數,區別報來,依定式,別單書入,而昭寧園·綏吉園·孝昌墓局內,樹木茂密,今無播植處云矣,敢啓。傳曰,知道。
又以吏曹言啓曰,今此永㵙殿冬至祭獻官,當以從二品磨鍊,而見今當品中,實無推移變通之道,故依近例,以正二品塡差以入之意,敢啓。傳曰,知道。
朴蓍壽,以戶曹言啓曰,世子宮供上及內人以下宣飯所用,各司元貢不足物種,參考前例,與惠廳堂上,相議酌定後,分道磨鍊,別單書入,而自今年九月二十八日爲始,給價之意,分付宣惠廳,何如?傳曰,允。
曺錫正,以都摠府言啓曰,副摠管李馨秀,以摠戎中軍,本營別驍士都試監試事,南小營晝仕出去之意,敢啓。傳曰,知道。
曺錫正,以成均館大司成意啓曰,本館入直,久任郞廳外,他郞官,不得入直,若有代員替直之事,則草記代直事,曾有定式矣。司成李瀅夏,直講李在璣,典籍李憲祚,俱爲差祭,時無入直之員,以他郞官,姑爲代直,何如?傳曰,允。
義禁府照目,粘連兵曹參知朴孝成,佐郞朴廷儉,守門將尹義圭等矣,本府議啓內,雜人之變服攔入,雖非意慮之所到是白乎乃,深嚴之地,有此無前之事,常時不能檢飭之罪,在所難免,竝只以此照律,罪各笞四十收贖,附過還職,竝只私罪。奉敎依允爲旀,朴孝成·朴廷儉等段,竝只功減一等。又照目,粘連珍島前郡守柳信儉,海南前縣監張守初等矣,本府議啓內,柳信儉段,惟正上納之愆期,雖諉於添載邑之稽遲是白乎乃,其不能先期促飭,難免其罪,張守初段,斛子之來往營門,雖有費日之歎,未必至於深夏,則中間稽滯之罪,在所難免。竝只以此照律,罪各笞五十收贖,解見任別敍,私罪。奉敎依允爲旀,竝只功減一等爲良如敎。
上在昌德宮。停常參·經筵。
李光憲啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植未肅拜,朴奎壽呈辭,監察茶時之意,敢啓。傳曰,知道。
朴蓍壽啓曰,同副承旨林景鎭,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
兵曹,以申鴻周爲右邊捕盜大將。
李光憲啓曰,新除授右邊捕盜大將申鴻周,卽爲牌招,傳授命召及大將牌·傳令牌,何如?傳曰,允。
以同副承旨林景鎭牌不進罷職傳旨,傳于李光憲曰,只推。
李光憲,以弘文館言啓曰,本館上番闕直,事甚未安。應敎金學淳,副校理任百禧,旣有只推之命,竝卽牌招,以爲推移入直之地,何如?傳曰,允。
李光憲啓曰,吏曹郞廳來言,政事當日爲之事命下,而判書李好敏,參判李存秀,參議權丕應,俱以病不來,不得開政云。竝卽牌招,何如?傳曰,允。
有政。吏批,判書李好敏進,參判李存秀,參議權丕應牌不進,左承旨朴蓍壽進。以洪敬謨爲副應敎,李羲肇爲校理,鄭祖榮·宋翼淵爲副修撰,禹錫簡爲刑曹佐郞,趙尙鎭爲司圃提調。兼春秋單金履迪,兼鏡城府使單吳毅常。
兵批,行判書李肇源病,參判任希存入直進,參議韓義運,參知朴孝成病,左副承旨李光憲進。同知單李德成,護軍單金煐·權聖鎭,副護軍單柳相燁·李鼎五·權就一,北兵使單吳毅常。
李光憲啓曰,應敎金學淳,副校理任百禧牌不進,校理洪益聞在外,副校理李沆受由,修撰李允謙·兪應煥差祭,玉堂上下番俱空,事甚未安。新除授副應敎洪敬謨,校理李羲肇,副修撰鄭祖榮·宋翼淵,竝卽牌招,推移入直,何如?傳曰,允。
李光憲,以備邊司言啓曰,北兵使纔已下批矣。該閫之許久瘝曠,實屬可悶,新除北兵使吳毅常,使之不多日內辭朝,何如?傳曰,允。
以吏曹參議權丕應牌不進罷職傳旨,傳于李光憲曰,只推。
以應敎金學淳,副校理任百禧牌不進罷職傳旨,傳于李光憲曰,只推。
傳于李光憲曰,發遣吏郞,諸執事淸齋與否,摘奸以來。
以檢閱李嘉愚牌不進罷職傳旨,傳于李光憲曰,只推。
李光憲啓曰,檢閱李嘉愚,旣有只推之命,卽爲牌招入直,何如?傳曰,允。
李光憲,以吏曹言啓曰,卽接奉常寺牒報,則以爲,今此魂宮望祭親行時,典祀官,例以本寺正塡差,而正宋翼淵,今日政,移拜副修撰,無以擧行云。奉常寺正未差之代,口傳備擬以入之意,敢啓。傳曰,知道。
吏曹口傳政事,以朴齊一爲奉常正。
李光憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見公淸監司權相愼狀啓,則以爲,以今劃下災一萬二千結,較諸當俵,無計塗抹,不足災九千八百二十四結九十一負二束,特許加劃,新還餉抄其被災偏酷,最窮無依之類,尤甚邑尤甚戶折半,之次邑尤甚戶三分一停退,舊還餉及各年停退軍米布錢,荐經饑癘,强半流絶,新舊竝督,其勢末由,竝許仍停事,請令廟堂,稟旨分付矣。本道請災,較諸年事,終似過多,前此剋減,蓋出於不得已也。道臣,又將民情,申請懇摯,以寧失之義,加劃二千結,竝事目及前劃合一萬五千結,使之排比均俵。似此之歲,新還決難許停,舊還及軍米錢布之只令稍實·之次邑,分數收捧,亦不無參互料量者。竝依前回啓施行之意,一體分付,何如?傳曰,允。
又以訓鍊都監言啓曰,本局局別將李冲彬,身病甚重,勢難察任,改差,何如?傳曰,允。
朴蓍壽,以戶曹言啓曰,傳曰,趙貴人房元結,還屬戶曹,祠版已奉於和柔翁主房,使其外孫,仍爲奉祀,買得有土,移屬奉祀孫家,以爲忌辰·四名日祭需之事,分付該曹·該司事,命下矣。取考本曹免稅案,則該房無土免稅七百二十三結二十八負四束,有土免稅八十二結七十九負三束,合爲八百六結七負七束,自今年爲始,出稅之意,敢啓。傳曰,知道。
又以戶曹言啓曰,傳曰,趙貴人房元結,還屬戶曹,祠版已奉於和柔翁主房,使其外孫,仍爲奉祀,買得有土,移屬奉祀孫家,以爲忌辰·四名日祭需之事,分付該曹·該司事,命下矣。本房內人宣飯·衣纏,別單書入,依此減下,何如?傳曰,允。依別單判下施行。
又以戶曹言啓曰,內需司啓下牒呈內,淑儀房新設初田結劃給事,判下矣。依前例,元結二百結劃送,待本房望呈後擧行,而其餘六百結,亦自本房,買土報來後,依法典免稅之意,敢啓。傳曰,知道。
行護軍李文會疏曰,伏以,臣伏奉吏曹享帖,則見差於元陵冬至祭獻官矣。臣於日前,以新園所仲朔祭享官,適値風雪霧雨之大作,道途觸冒,疾病添劇,重以泥淖馬蹶,受傷非細,寸寸舁還,奄奄僵臥。諸般形症,醜不敢煩陳,而最是痰聚橫亘,寒熱交戰,腰脅酸痛,動撣不得,以若病情,萬無旬月內振起之望,顧奚以陳力登程,如儀將事乎?玆敢忙構短章,疾聲呼籲。伏乞聖慈,俯垂矜諒,特令改標於享單,仍治臣瀆擾之罪,以肅朝綱,不勝幸甚。臣無任云云。答曰,省疏具悉。疏辭,許令該曹,改付標。
上在昌德宮。停常參·經筵。
藥房提調金蓍根,副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
王大妃殿進御正傳二陳湯,依前方五貼製入事。出榻敎
曺錫正啓曰,大司憲宋穉圭,持平朴聲漢在外,執義鄭度采,掌令尹孝植,持平南履懋差祭,掌令朴奎壽呈辭,監察茶時之意,敢啓。傳曰,知道。
又啓曰,明日·再明日,永陵忌辰祭齋戒·正日相値,視事頉稟之意,敢啓。傳曰,知道。
朴蓍壽啓曰,同副承旨林景鎭,今日不爲仕進,卽爲牌招,何如?傳曰,許遞,前望單子入之,待下批,牌招察任。
又啓曰,今日齋宿,承旨當爲備員,而行都承旨洪奭周在外,右承旨徐長輔永陵受香進去,無以備員,何以爲之?敢稟。傳曰,右承旨許遞,前望單子入之。
又啓曰,藥房提調·副提調,持湯劑來待矣。傳曰,封入。
傳于曺錫正曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
以副應敎洪敬謨,副修撰宋翼淵牌不進罷職傳旨,傳于曺錫正曰,只推。
曺錫正啓曰,玉堂上下番俱空,事甚未安。應敎金學淳,副應敎洪敬謨,副校理任百禧,副修撰宋翼淵,旣有只推之命,竝卽牌招,副校理李沆,由限已過,一體牌招,推移入直,何如?傳曰,允。
傳于曺錫正曰,魂宮望祭時,出宮門路,協陽門爲之。
承旨前望單子入之,申絅·金學淳,落點。
以承旨前望單子,傳于曺錫正曰,都承旨許遞,前望單子入之,待下批,牌招察任。
承旨前望單子入之,朴宗薰落點。
曺錫正啓曰,今日齋宿,承旨當爲備員,而行都承旨朴宗薰牌不進,所當更請牌招,而拘於廳規,不得請牌。行左承旨申絅差祭,同副承旨金學淳傳旨未下,何以爲之,而左副承旨李光憲,須資出去,卽爲牌招,何如?傳曰,都承旨·左副承旨·同副承旨竝許遞,前望單子入之,待下批,牌招察任。
承旨前望單子入之,朴宗薰·金履載·李敬參,落點。
以同副承旨金學淳牌不進罷職傳旨,傳于曺錫正曰,只推。
傳于曺錫正曰,侍衛軍兵毛具。
傳于曺錫正曰,前牧使鄭漪敍用,令該曹,使之口傳付軍職,祭享參班。
兵曹口傳政事,副司果單鄭漪。
曺錫正啓曰,明日冬至望闕禮,依例爲之之意,敢啓。傳曰,知道。
以檢閱李嘉愚牌不進罷職傳旨,傳于曺錫正曰,只推。
曺錫正啓曰,檢閱李嘉愚,旣有只推之命,卽爲牌招入直,何如?傳曰,允。
以檢閱李嘉愚牌不進罷職傳旨,傳于曺錫正曰,只推。
曺錫正,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
以副校理李沆,副修撰宋翼淵牌不進罷職傳旨,傳于曺錫正曰,只推。
曺錫正,以都摠府言啓曰,今十一月十五日,魂宮望祭兼冬至祭親行時,侍衛寶劍,當爲備員,而副摠管柳相亮·朴宗正·柳畊·李馨秀·徐鼎輔差祭,李錫奎·申絢在外,都摠管金履陽未肅拜,無以備員。令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。竝許遞。
兵曹口傳政事,以李好敏爲都摠管,李集斗·李存秀·趙萬元·金履喬·朴命燮·韓大裕·金煐,爲副摠管。
曺錫正,以備邊司言啓曰,卽見慶尙監司金魯敬狀啓,則以爲,本道民勢,轉益遑汲,新舊還餉,準捧無路,舊還則之次·稍實邑,竝許仍停,新還,則無論三等邑,抄其被災最尤甚戶折半,尤甚戶三分一停退,一依前啓所請事,請令廟堂,禀旨分付矣。新還停捧,卽是大歉年不得已之事也。本道穡事,旣是穴農,則停退一款,有非可論,且以舊還言之,亦不過近年條之如干排捧,則亦不當輒許仍停。一依前回啓施行之意,分付,何如?傳曰,允。
上在昌德宮。停常參·經筵。
魂宮望祭兼冬至祭親行還內後,內閣·政院·玉堂·藥房口傳問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上冬至單子問安。答曰,知道。
曺錫正啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植未肅拜,朴奎壽呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而永陵忌辰祭齋戒相値,不得來會云矣,敢啓。傳曰,知道。
傳于金履載曰,永陵受香承旨,仍爲奉審摘奸,仍詣綏吉園,奉審摘奸,昭寧園,一體奉審以來。
朴蓍壽啓曰,藥房三提調,持湯劑來待矣。傳曰,封入。
朴宗薰啓曰,假注書李憲瑋,身病猝重,勢難察任,今姑改差,何如?傳曰,允。
李憲瑋改差,代以金永默爲假注書。
以右副承旨李敬參牌不進罷職傳旨,傳于申絅曰,只推。
傳于曺錫正曰,刑·工換房。
曺錫正啓曰,啓覆,例於陽復前擧行矣,今因三公不備,京外啓覆,依近例退行之意,敢啓。傳曰,知道。
金履載,以弘文館言啓曰,校理洪益聞,時在公淸道牙山地,副修撰鄭祖榮,時在公州地,經筵入番事緊,請竝斯速乘馹上來事,下諭。答曰,依啓。
又以弘文館言啓曰,本館下番,姑降入直,事甚未安。校理李沆,副修撰宋翼淵,旣有只推之命,副修撰宋翼淵,牌招入直,校理李沆,一體牌招察任,何如?傳曰,允。
以校理李羲肇,副校理李沆,副修撰宋翼淵牌不進罷職傳旨,傳于金履載曰,只推。
金履載,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,卽見外方箋文封進者,則檢校直閣徐俊輔,以成川府使所封箋文外帖,不爲按印,原任待敎朴綺壽,以東萊府使所封箋文,誤以正本修正,俱違格例。原箋文今方還下送,使之改修正封進,隨所到捧入,而徐俊輔·朴綺壽,竝推考,何如?傳曰,允。
又以禮曹言啓曰,今此冬至諸道方物中,全羅道觀察使所封方物,已爲上來,而前監司金敎根,有故啓本中,以假都事李一榮書入之意,敢啓。傳曰,知道。
又以禮曹言啓曰,今十一月十五日,冬至諸道所封賀箋中,慶尙左兵使金守基,以應封官兼別軍職,故依例各爲封箋矣。一體看審捧入之意,敢啓。傳曰,知道。
行魂宮望祭兼冬至祭親行敎是時,亞獻官判府事韓用龜,終獻官判府事金思穆,贊禮行禮曹判書金羲淳,典祀官奉常正朴齊一,宮闈令尙膳林宜馥,執禮副校理任百禧,執尊副司果趙琮鎭,大祝副應敎洪敬謨,祝史副司果朴晦壽,齋郞副司果韓用錡,盥洗位直講卓瑊,典籍鄭載慶,爵洗位典籍崔仁簡·禹夏哲,亞·終獻盥洗位校書校理李種德,贊者引儀崔日運·金學羲,謁者兼引儀金光素,假引儀柳煥民,贊引引儀鄭基弘·韓用圭,祭監監察李賢默·鄭世翼。
丁丑十一月十五日子時,上詣魂宮。望祭兼冬至祭親行入侍時,行都承旨朴宗薰,左副承旨朴蓍壽,同副承旨曺錫正,假注書李憲瑋·鄭煥義,記事官安亨鎭,別兼春秋鄭基善,直提學李存秀,檢校直閣鄭元容,以次侍立。時至,通禮,跪啓請外辦。上具翼善冠·衮龍袍,乘輿出宣化門。藥房提調金蓍根曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門。通禮跪啓請降輿,上降輿入齋室後,問安勿爲之。出榻敎仍具淺淡服,詣通化殿,贊禮前導入北夾門,陞自東階,詣版位。〈贊禮〉跪啓請俯伏哭,上俯伏哭,在位者皆俯伏哭。贊禮,跪啓請止哭興再拜興平身,上止哭興再拜興平身,在位者皆止哭興再拜興平身。執禮,請行禮,上詣尊所,北向立,執尊者擧羃,宗薰酌鬱鬯。上詣靈座前,北向立,贊禮,跪啓請跪,上跪,宗薰奉香,錫正奉爐跪進。贊禮,跪啓請三上香,上三上香,錫正奠爐於案,宗薰,奉爵跪進。贊禮,跪啓請執爵,上執爵,以授錫正,奠于靈座前。贊禮,跪啓請俯伏興少退跪,上俯伏興,少退跪。大祝,進靈座之右,東向跪讀祝訖,上出戶降復位。亞獻官判府事韓用龜,終獻官判府事金思穆,以次獻爵如儀訖,降復位。贊禮,跪啓請俯伏哭,上俯伏哭,在位者皆俯伏哭。贊禮,跪啓請止哭興再拜興平身,上止哭興再拜興平身,在位者皆止哭興再拜興平身。宮闈令,納神主如儀。贊禮,導上詣望燎位,大祝燎坎。贊禮,跪啓禮畢,仍導以行入齋室。親祭罷後,問安勿爲之。出榻敎上改具翼善冠·衮龍袍,出延喜門,通禮,跪啓請乘輿,上乘輿,仍由集禮門·建陽門·協陽門·宣化門還內。出標信解嚴。諸臣以次退出。
上在昌德宮。停常參·經筵。
王大妃殿進御加味養胃湯,二帖製入事,榻前下敎。
朴蓍壽啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植未肅拜,朴奎壽呈辭,監察茶時之意,敢啓。傳曰,知道。
申絅啓曰,明日常參·經筵,取稟。傳曰,停。
朴蓍壽啓曰,藥房三提調,持湯劑來待矣。傳曰,封入。
朴宗薰啓曰,行右承旨金履載,右副承旨李敬參,今日不爲仕進,竝卽牌招,何如?傳曰,許遞,前望單子入之,待下批,牌招察任。
承旨前望單子入之,金啓溫·韓兢履落點。
金永默在外,代以朴民翰爲假注書。
朴宗薰啓曰,卽者副應敎洪敬謨,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
又以弘文館言啓曰,因侍講院草記,書筵時所用綱目,以本館所在件取用事,批下矣。本館所在,乃於辛酉年,以素粧進講,而姑未改粧,則仍以此冊移用於書筵,事涉未安,卽爲黃粧移送之意,敢啓。傳曰,知道。
又以弘文館言啓曰,本館下番,姑降入直,事甚未安。校理李羲肇,副校理李沆,副修撰宋翼淵,旣有只推之命,與修撰李允謙·兪應煥,一體牌招,以爲推移入直之地,何如?傳曰,允。
以校理李羲肇,副校理李沆,修撰李允謙·兪應煥,副修撰宋翼淵牌不進罷職傳旨,傳于朴宗薰曰,只推。
以右副承旨金啓溫牌不進罷職傳旨,傳于朴蓍壽曰,只推。
以江華留守金相休狀啓,長寧殿冬至祭獻官,身病猝劇,以通津府使李貞坤,陞實擧行,惶恐待罪事,傳于朴宗薰曰,勿待罪事,回諭。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局別將李勉植,身病甚重,勢難察任,改差,何如?傳曰,允。
又以義禁府言啓曰,公淸監司權常愼狀啓內,黃澗前縣監林昇運·趙吉喆等罪狀,令攸司稟處事,啓下矣。林昇運,以永平縣令,時在任所,趙吉喆下去安山地云,依例發遣府羅將,竝拿來,何如?傳曰,待待命拿囚。
又以刑曹言啓曰,西部居良女申召史發狀內,其子李緊伊,被打於丁順吉處,仍爲致死云,故依例行檢矣。初·覆檢實因不同,無以馮據決折,依定式發遣本曹郞廳,三檢擧行之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深五分。
朴蓍壽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
韓兢履啓曰,來二十一日輪對日次矣,敢稟。傳曰,當次人受點,後日次待令。
又啓曰,右副承旨金啓溫,同副承旨曺錫正,今日不爲仕進,竝卽牌招,何如?傳曰,允。
朴蓍壽啓曰,藥房副提調,持湯劑來待矣。傳曰,封入。
韓兢履啓曰,卽者副校理任百禧,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴蓍壽啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
備忘記,江原監司曺鳳振下直,長弓一張,長箭一部賜給。
韓兢履,以弘文館言啓曰,本館下番闕直,事甚未安。校理李羲肇,副校理李沆,修撰李允謙·兪應煥,副修撰宋翼淵,旣有只推之命,竝卽牌招,以爲推移入直之地,何如?傳曰,允。
傳于朴蓍壽曰,京畿監司,使之當日辭朝。
備忘記,京畿監司洪遇燮下直,長弓一張,長箭一部賜給。
傳于朴蓍壽曰,交河郡守,令該曹,口傳相換。
傳于朴蓍壽曰,交河郡守,和順縣監,相換。
韓兢履,以吏曹言啓曰,和順縣監洪徹榮,交河郡守相換以入事,命下矣。當爲擧行,而洪徹榮,未經五品,何以爲之?敢啓。傳曰,勿拘相換。
吏曹口傳政事,交河郡守洪秉翼,和順縣監洪徹榮相換。
以右副承旨金啓溫,同副承旨曺錫正牌不進罷職傳旨,傳于朴蓍壽曰,只推。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于朴蓍壽曰,只推。
以統將黃大呂手本,武藝別監崔德恒,無端闕到,令攸司,科治事,傳于朴蓍壽曰,令訓將,各別嚴棍懲礪。
朴蓍壽,以備邊司言啓曰,頃因嶺南道臣狀請,事目災外一萬四千結,特爲加劃矣。卽見該監司金魯敬狀啓,則備陳本道災傷之孔酷,見減災二千二百六十四結六十負九束,依前啓準劃事,請令廟堂,稟旨分付矣。本道之今年報災,較諸他道,非不精約,而參以年事,終涉稍過,故果不得準數許劃矣。今此道啓,又以民情,若是陳情,且其見減之數,亦甚不多,無足更靳,不足災二千二百餘結,特爲劃下,使之一一分俵,何如?傳曰,允。
韓兢履,以宣惠廳言啓曰,國綱解紐,貢賦不入,米·錢·綿布,均之爲惟正之供,不納之罪,固無異同,而漕米則有氷泊之患,故愆期之守令,先爲論勘,錢·木邑,則姑先關促矣。未納諸邑,幾皆輸納,今則冬節過半,而湖西之延豐·黃磵兩邑,終無所納。黃磵則甲戌·乙亥兩年條,亦尙今不納,黃磵前後守令,自該道,纔已啓聞論勘矣,延豐當該守令,捧現告,令該府拿問處之。雖以免稅結與結錢言之,卽諸般給代之需,而各邑視以汗漫之物,以不納爲例事,諸道未納,合爲近十萬兩,而兩湖諸邑之不納最多,此是丙子條實結所捧者,其果至今不捧於結民乎?漕米愆期,或稱以地土船之難賃,或諉於執籌船之晩到,而此則非船運之物,而亦無端不納,各營·各司給代,無以支給,均廳條未納諸邑,當繼此一倂論勘。忠原乙亥條結錢,則其時該郞李綱重,受該邑吏與牟利輩之請托,不爲準捧,成給畢捧之尺文,自該邑,已爲考還於該道監營,而本廳則實未準捧。近來邸吏輩僞尺之弊,卽前所未有之變怪,而官長如此,下屬奚責?不可不各別嚴繩,以爲懲彼之道。前均役郞廳李綱重,令該府,拿問重勘,何如?傳曰,允。
朴蓍壽,以武臣堂上朔試射試官意啓曰,今日試射時,崇祿張忠顯,折衝盧翼,無緣不參,竝依承傳罷職,何如?傳曰,允。
江原監司曺鳳振敎書。王若曰,今卿久屈下邑,人曰內輕,玆路寔居上游,予憂東顧,庸畀重寄,勉殫乃心。惟卿簪紱故家,珪璋令望,文忠公之節義追想,名祖有孫,先大夫之典形猶存,賢父肖子。蚤歲發軔,西京有重厚之風,隻日橫經,東廳得典故之士,允矣文學政事之需世,粵自左右記注而受知。肆擢緋玉之班,旋畀鎖鑰之重,邊民均被其惠,岐麥騰謠,外夷亦知爲廉,氷蘖勵操,旣內外之歷試,而望實之俱隆。眷彼江·襄重藩,實是貊穢舊域。漢上之山川相錯,左湖右畿,海外之舟楫遙通,北關南嶺,摠之延袤七八百里,山高谷深,所以大小二十六州,民貧土瘠。嗟,累歲之荐歉,視固如傷,矧百弊之難矯,所由來遠。蔘貢雖蠲而峽氓之逃故如前日,漁戶稍饒而縣吏之誅求無巳時,板屋蕭條,誰察生民之疾苦?封山童濯,可見法禁之解弛。念本道凋瘵之憂,若恫在己。顧此時懷綏之責,實難其人,歷選朝端,無出卿右。玆授卿以江原道觀察使兼兵馬水軍節度·使巡察使·原州牧使,卿其祗服寵命,益殫嘉猷。東·西嶺州縣之間,蘇殘祛瘼,冬夏等考課之際,黜幽陟明。蔀屋胥騰怨咨,政急趙淸獻之鎭撫,楓岳素稱名勝,莫效潘孟陽之敖遊。均海供而俵民災,宜恤民隱,徵還逋而收身布,寧容吏奸?自餘稟裁,厥有典憲。於戲,路指扶桑之出日,纔廻南轅,職是甘棠之宣風,尹玆東土。褰帷露冕,克盡咨度之方,攬轡登車,佇見澄淸之效。故玆敎示,想宜知悉。踏啓字。知製敎兪應煥製進。
京畿監司洪遇燮敎書。王若曰,量材授能而方伯摠一路之大故,固難其人,體國經野而京畿居諸服之先故,尤有所重。矧今殷憂惕厲之日,可無周爰咨度之臣,煩卿一行,活我百姓。顧玆畿甸一道,實是綱紀四方,左右輔關防相依,其地則漢之扶風·馮翊,東西道春秋奉審,其重則宋之鍾山·秣陵。千里邦畿,分貢粟米總秸,四都留守,兼管舟車城池。第列邑本自凋殘,而近歲重以饑饉,逋吏雖或置法,而國穀之盜弄依舊,簽丁非不申禁,而良民之規免甚多,念民生凋瘵之嘆,將不堪命。嗟,朝家懷保之政,亶在得人。惟卿,珪璋令譽,簪組華閥,雲衢方亨,當騏驥展步之時,江湖退居,有鳧雁斂翼之意。粵自左右記注之日,稔知文學政事之才,玉署資啓沃之切,儒雅素著,芹宮膺課試之任,揚歷殆遍,豈惟黼黻皇猷?抑亦盤錯利器。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守巡察使,卿其毋負隆寄,益殫乃心。蓋其考課之必嚴,不茹不吐,雖値催科之方急,勿擾勿煩,祛瘼蘇殘,勿以姑息爲政,承流宣化,必使實惠及民。自餘稟裁,厥有典憲。於戲,顚連無告,政宜勞之來之,廉約自持,固知國耳公耳,克念甸服之重,庸副宵衣之憂。故玆敎示,想宜知悉。踏啓字。知製敎兪應煥製進。
行咸鏡監司朴宗來疏曰,伏以,臣伏奉有旨下者,以義陵陵役之監董,猥承加資之命,臣雙擎九頓,感激惶愧,實不知措躬之所也。臣以守土之臣,適値陵寢之有事,董其役效其誠,卽臣之職耳,榮則極矣,功於何有?且況經營措劃,臣不如封授地方之諸臣,奔走勞勩,又不如領役分掌之諸校。雖藉其終始之殫誠,幸致功役之遄竣,而及其賞典之頒下,臣反裒然爲首,罔功之賞,不但私分之難安,在聖朝綜核之政,恐不宜若是也。玆敢略控呼籲。伏乞還收新資,以重公器焉。仍伏念臣,以無似之賤,蒙不世之恩,乃於桑楡晩景,猥叨鎖鑰重寄,受命以來,夙夜祗懼,庶效殫竭,以圖涓埃,而才具不足以句當公事,威望不足以彈壓管下,至於今番帥臣事,而臣之不職之實著矣。始未能誠信素孚,使不失其體統,終未能嚴辭直勘,乃自歸於巽軟,以此自訟之不暇,何辭堂疏之論責?由前由後,莫非臣昏謬不事事之致,將何以晏然,自恕虛玷重任乎?玆不得不尾陳情實,仰瀆崇嚴。伏惟聖慈,天地父母,特許遞改,以安微分,千萬幸甚。臣無任云云。答曰,省疏具悉。別無可引之端,卿其勿辭察任。
京畿監司洪遇燮疏曰,伏以,臣匪才薄識,最居人下,不足比數於百執事之末,而過蒙洪造,前後踐歷,罔非逾濫。且近年以來,蒲質先衰,疾病侵尋,筋力奔奏,亦無其望,跧伏鄕廬,呻囈度日,千萬不自意,畿藩新命,遽下於夢想之外,驚惶震懍,不知所以自措也。噫,藩翰之任,孰非難愼,而至於本道,關係尤重。周之兩陜,漢而三輔,名雖外寄,地是畿甸,責任甚大,不可比之於尋常官職。且當荐歉之餘,局弊而事煩,則矯捄沒策,財竭而民困,則拯濟無路,自非長於心計,核於治理者,難可以宣布德意,維持奠安,而今乃以如臣鹵劣者,委畀是任,其爲玷聖簡而僨民事,豈細故也哉?況復臣有區區私義之決不可冒赴者。臣之仲父臣秉翼,方任交河郡守,在臣情地,萬萬難安,義所必遞,玆敢披瀝衷懇,仰瀆崇嚴。伏乞天地父母,俯垂鑑諒,亟遞臣見職,俾便公私之地,不勝幸甚。臣無任云云。答曰,省疏具悉。卿其勿辭,卽爲肅命。
京畿監司洪遇燮疏曰,伏以,臣才固不稱,義在必遞,冒控辭本,恭俟允兪之音,及伏承聖批,不惟不許遞改,特命臣叔,移職他道,如臣無似,何以得此誤恩於聖明也?奉讀再三,感極而涕,固當卽日叩謝,仰答殊眷,而第念臣私情之悶蹙,反有甚於受命之初。臣之一藩去就,本無大關,而今因子姪之故,至移臣叔之官,恩出格外,曲爲臣進身之路,而臣心則益不自安。才彦滿朝,何患無可堪之人,而國體則未免苟簡,臣雖無狀,豈敢貪榮叩寵,弁髦常例,甘得罪於聖世敦倫之敎哉?促敎之下,承膺無路,忙陳短章,申暴血懇。伏乞天地父母,察臣情之悶迫,念公器之難愼,亟收前旨,特賜鐫改,兼治臣瀆撓之罪,以肅朝綱,千萬幸甚。臣無任云云。答曰,省疏具悉。交河郡守,他道守令相煥,卿其勿辭,往欽哉。
副校理任百禧疏曰,伏以,臣於嚮日,猥陳母病添劇之狀,獲蒙恩暇,安意扶護,母子相對,感祝靡極。由限已過,母病尙苦,屢犯違傲,冞切悚惶。此際見差享官,且値候班隔日,不敢言私,黽勉趨詣,連日入直。卽接家信,臣母病宿症,自昨挾感復肆,達夜苦痛,晩後倍劇,咳喘交作,食飮全却,貼席委頓,氣息凜綴。臣聞此報,情私煎迫,按住不得,玆敢忙陳短章,徑出禁扃。伏乞聖慈,俯垂矜諒,亟遞臣所帶之職,俾便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
進御交感拱辰湯,自今日停止,王大妃殿進御加減平胃散,二貼製入事,榻前下敎。
韓兢履啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
申絅啓曰,密符親納例也,而前京畿監司李魯益,所佩密符,使其褊裨替納。事甚未安,推考警責,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,北兵使吳毅常下直,長弓一張,長箭一部,片箭一部,筒兒一箇賜給。
韓兢履啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
申絅啓曰,右副承旨金啓溫,同副承旨曺錫正,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,朴周壽·金學淳落點。
申絅啓曰,假注書鄭煥義,身病猝重,勢難察任,今姑改差,何如?傳曰,允。
鄭煥義改差,代以李鳳柱爲假注書。
以校理李羲肇,副校理李沆,修撰李允謙·兪應煥,副修撰宋翼淵牌不進罷職傳旨,傳于朴周壽曰,只推。
朴周壽啓曰,玉堂上下番俱空,事甚未安。校理李羲肇,副校理李沆,修撰李允謙·兪應煥,副修撰宋翼淵,旣有只推之命,與副應敎洪敬謨,一體牌招,以爲推移入直之地,何如?傳曰,允。
以同副承旨金學淳牌不進罷職傳旨,傳于朴蓍壽曰,只推。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于韓兢履曰,只推。
韓兢履,以備邊司言啓曰,本司有司堂上金履載,時無職名,令該曹,口傳付軍職,何如?傳曰,允。
兵曹口傳政事,護軍單金履載。
朴周壽,以吏曹言啓曰,新除授尙衣院別提洪就榮呈狀內,矣身素患痰癖之症,當寒添劇,時月〈之〉內,萬無起動供職之望云。身病旣如是,則有難强令察任,改差,何如?傳曰,允。
又以吏曹言啓曰,新除授全羅道都事成始光呈狀內,矣身素患痰癖之症,挾感添劇,時月之內,萬無起動赴任之望云。身病旣如是,則有難强令往赴,改差,何如?傳曰,允。
韓兢履,以兵曹言啓曰,景福宮衛將趙廷舜,慶熙宮衛將高應豹,俱以身病猝重,時月之內,萬無供職之望,呈狀乞遞。輪番之任,不可久曠,竝改差,何如?傳曰,允。
又以訓鍊都監言啓曰,謹依統長黃大呂手本判付,動駕時,闕到武藝別監崔德恒,嚴棍二十度,懲勵之意,敢啓。傳曰,知道。
又以義禁府言啓曰,卽接月令醫員金宗龍手本,則時囚罪人朴起壕,屢日處冷之餘,素患冷積,時時衝上,氣息奄奄,食飮全却,症形危重云。罪人病勢如此,則一邊保放,一邊草記,曾有定式矣。朴起壕,姑爲保放之意,敢啓。傳曰,知道。
又以義禁府言啓曰,延豐縣監朴齊奎,均役廳前郞廳李綱重,竝拿問重勘事,傳旨啓下矣。李綱重今方待命,故拿囚。朴齊奎時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
韓兢履,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,同副承旨金學淳,今日不爲仕進,卽爲牌招,何如?傳曰,允。
韓兢履啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
李鳳柱在外,代以徐英淳爲假注書。
以副應敎洪敬謨,校理李羲肇,副校理李沆,修撰李允諭·兪應煥,副修撰宋翼淵牌不進罷職傳旨,傳于朴周壽曰,只推。
朴周壽啓曰,玉堂上下番俱空,已至多日,事甚未安。副應敎洪敬謨,校理李羲肇,副校理李沆,修撰李允謙·兪應煥,副修撰宋翼淵,旣有只推之命,竝更牌招,推移入直,何如?傳曰,允。
以同副承旨金學淳牌不進罷職傳旨,傳于朴蓍壽曰,只推。
以執義鄭度采,掌令尹孝植·朴奎壽,司諫任㸁,獻納柳季麟,牌招不進罷職傳旨,傳于韓兢履曰,只推。
韓兢履,以義禁府言啓曰,卽接月令醫員金宗龍手本,則時囚罪人李綱重,素患痰積之症,闖發於處冷之餘,又添毒感,呼吸喘促,實有難保之慮云。罪人病勢如此,則一邊保放,一邊草記,曾有定式矣。李綱重,姑爲保放之意,敢啓。傳曰,知道。
全羅監司李魯益疏曰,伏以,臣待罪畿輔,于今歲已周矣。矢心殫竭,隨事策勵,以爲一分報效之道,而其奈姿性本自愚暗,才識從以空疎,一味憒憒,只是牽架塗抹而止,每自循省,夙宵懍惕,豈意今者湖藩往釐之命,又及於臣身哉?噫,屛翰之重,何地不然,簡畀之難,何時不然,而惟玆湖南一路,迺是國家根本之地,爲州五十餘,得戶數十萬,物産坌涌,擅陸海之利,漕輓絡續,供軍國之用,如唐都關中,租賦取給於江·淮,宋居汴梁,財用倚辦於閩·浙,其由外而恃方面之壯,由內而需九式之殷者,爲如何哉?惟是之故,其所選用,尤難其人,苟非威望夙著,可以彈壓一路,才猷素鍊,足以綜理庶務者,不可以授其任也亦明矣。今以臣之駑鈍最甚,已試蔑效者,遽叨是命,固已萬萬不近,而伏況本路,自己甲以來,荐經劫運,孑遺之民,瘡痍未蘇,殿屎之餘,安集無期,海沿千里,荒榛極目,倉儲百萬,虛簿徒擁,戶口之耗減,軍額之虧闕,卽是勢所必至,而救之無其術者也。雖使古之通材敏識,蘇枯如富弼,剸繁如張詠者,起而膺之,猶當逡巡愼重,量而後入。矧如臣者,求之今人,猶爲最下,其任之重,旣如彼,其時之艱,又若此,而徒懷寵靈之可憑,罔念己分之不稱,冒昧承當,恬若固有,則畢竟僨誤,不待智者而決矣。臣身狼狽,雖不暇恤,其於上累愼簡之明,下孤旬宣之托何哉?玆敢悉暴衷懇,仰瀆崇嚴。伏乞聖明,念藩寄之不可輕畀,諒臣言之非出飾讓,亟遞臣新除觀察之任,回授可堪之人,以幸國事,以安賤分,臣不勝大願。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
藥房都提調金思穆,提調金蓍根,副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
王大妃殿進御加減平胃散,依前方二貼製入事,榻前下敎。
朴蓍壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓兢履啓曰,同副承旨金學淳,今日不爲仕進,卽爲牌招,何如?傳曰,允。
以同副承旨金學淳牌不進罷職傳旨,傳于韓兢履曰,許遞,前望單子入之,待下批,牌招察任。
承旨前望單子入之,任厚常落點。
朴周壽啓曰,新除授承旨任厚常,方在罷職中,何以爲之?敢稟。傳曰,敍用。
傳于朴周壽曰,當該承旨從重推考。
徐英淳在外,代以朴永元爲假注書。
以副應敎洪敬謨,校理李羲肇,副校理李沆,修撰李允謙·兪應煥,副修撰宋翼淵牌不進罷職傳旨,傳于朴周壽曰,竝許遞,前望單子入之,待下批,牌招察任。
玉堂前望單子入之,應敎趙琮鎭,副應敎趙經鎭,校理柳台佐,副校理姜浚欽,修撰李彦淳·姜世白,副修撰洪羲弼落點。
朴周壽啓曰,玉堂上下番俱空,已至多日,事甚未安。副校理任百禧,由限已過,卽爲牌招入直,何如?傳曰,允。
朴蓍壽啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于朴蓍壽曰,只推。
朴蓍壽,以議政府右議政意啓曰,今日都堂錄會圈,而弘文提學李肇源,懸病不來,令政院,稟旨牌招,以爲備員擧行之地,何如?傳曰,允。
都堂會圈,五點,趙庭和·任存常·尹命圭·朴齊聞·洪羲祖·李魯秉·李翊會·韓用錡·金蘭淳·尹豐烈·李元延·李光正·趙冀永·李敎源·沈能岳·南周獻·金敎喜·鄭基善·南履懋·洪學淵·李若愚·李寅溥·趙忠植·徐萬修·金在元·林顔喆。
朴蓍壽,以備邊司言啓曰,湖南前伯遭故遞易,當此俵災捧糴,營務浩多之時,一日瘝曠,極爲可悶。新除全羅監司李魯益,今旣肅命,使之不多日內辭朝,何如?傳曰,允。
朴周壽,以吏曹言啓曰,尙衣院僉正黃仁紀呈狀內,矣身素患痰廦之症,當寒添劇,時月之內,萬無起動供職之望云。身病旣如是,則有難强令察任,改差,何如?傳曰,允。
又以禮曹言啓曰,圖畫署畫員金良臣,有頉代,本署祿官窠,以差備待令畫員吳珣,陞付之意,敢啓。傳曰,知道。
上在昌德宮。停常參·經筵。
朴周壽啓曰,來二十五日,朝參日次矣,敢稟。傳曰,停。
朴蓍壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以左副承旨任厚常牌不進罷職傳旨,傳于申絅曰,只推。
朴蓍壽啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
朴周壽啓曰,校理洪益聞·柳台佐,修撰李彦淳·姜世白,副修撰鄭祖榮·洪羲弼在外,玉堂上下番俱空,事甚未安。應敎趙琮鎭,副應敎趙經鎭,副校理任百禧·姜浚欽,旣有只推之命,竝卽牌招,推移入直,何如?傳曰,允。
以應敎趙琮鎭,副應敎趙經鎭,副校理姜浚欽·任百禧牌不進罷職傳旨,傳于朴周壽曰,只推。
以執義鄭度采,掌令尹孝植·朴奎壽,司諫任㸁,獻納柳季麟牌不進罷職傳旨,傳于朴蓍壽曰,只推。
以全羅假都事李一榮狀啓,錦山郡守金基有身死事,傳于朴周壽曰,令該曹,口傳差出,催促下送。
吏曹口傳政事,以金初淳爲錦山郡守。
以錦山郡守望筒,傳于朴周壽曰,開寧縣監未差之代,令該曹,口傳差出,催促下送。
朴周壽,以司譯院都提調·提調意啓曰,通文館志,因循廢閣,未成續編,今至十五年之久,事實遺忘,文蹟散佚,不可不及今擧行,故別定譯官中解事人邊鎬·李光載,使之裒緝編印,或搜出於槐院謄錄,或求得於大國文書,自癸亥至丙子,十四年條,一一考出,次第編校印出,全帙一件,纔已印進於奎章閣矣。考之前例,效勞於此等書冊者,每有褒賞之典。對馬島渡海譯官,今將入送,而倭學譯官秩高者,非老病則有實故,不得已以堂上二人差出,而秩卑,則與彼人相接之際,事多掣肘,自前屢有陞資入送之例。通文館志編印譯官資憲邊鎬,嘉義李光載,渡海譯官折衝秦東益·玄義溫,竝爲加資,何如?傳曰,允。
上在昌德宮。停常參·經筵。
王大妃殿進御太和湯二貼製入事,榻前下敎。
朴蓍壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴蓍壽啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝牌招,何如?傳曰,允。
朴蓍壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申絅啓曰,左副承旨任厚常,右副承旨韓兢履,今日不爲仕進,卽爲牌招,何如?傳曰,與知申竝許遞,前望單子入之,待下批,牌招察任。
承旨前望單子入之,李存秀·李止淵·金學淳,落點。
以右副承旨李止淵牌不進罷職傳旨,傳于金學淳曰,只推。
兵曹口傳政事,護軍單朴宗薰。
傳于金學淳曰,兵·刑換房。
以應敎趙琮鎭,副應敎趙經鎭,副校理任百禧·姜浚欽牌不進罷職傳旨,傳于朴周壽曰,只推。
朴周壽啓曰,玉堂上下番俱空,已至多日,事甚未安。應敎趙琮鎭,副應敎趙經鎭,副校理任百禧·姜浚欽,旣有只推之命,竝更牌招,推移入直,何如?傳曰,允。
以應敎趙琮鎭,副應敎趙經鎭,副校理任百禧·姜浚欽牌不進罷職傳旨,傳于朴周壽曰,只推。
金學淳啓曰,大司憲宋穉圭,持平朴聲漢在外,南履懋未署經,執義鄭度采,掌令尹孝植·朴奎壽牌不進,監察茶時之意,敢啓。傳曰,知道。
以執義鄭度采,掌令尹孝植·朴圭壽,司諫任㸁,獻納柳季麟牌不進罷職傳旨,傳于金學淳曰,只推。
朴周壽,以侍講院言啓曰,文學洪勝圭,以掃墳事,纔已下直出去矣。上番闕直,事甚未安,兼輔德朴周壽,以承旨除本仕,輔德朴宗琦,弼善李羲準,兼弼善李東煥,兼文學趙琮鎭,竝卽牌招,以爲推移入直之地,何如?傳曰,允。
以輔德朴宗琦,弼善李羲準,兼弼善李東煥,兼文學趙琮鎭牌不進罷職傳旨,傳于朴周壽曰,只推。
吏曹口傳政事,以徐胤輔爲開寧縣監。
上在昌德宮。停常參·經筵。
朴周壽啓曰,右副承旨李止淵,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,徐英輔落點。
金學淳啓曰,玉堂上下番俱空,已至多日,事甚未安。應敎趙琮鎭,副應敎趙經鎭,副校理任百禧·姜浚欽,旣有只推之命,竝更牌招,推移入直,何如?傳曰,允。在外人竝許遞,政官牌招開政。
朴周壽啓曰,合辭許久闕啓,事甚未安,除在外·未署經·陳疏外,未肅拜·呈告人員,竝卽牌招,何如?傳曰,山林外竝許遞,今日政差出。
傳于金學淳曰,承旨未差之代,今日政差出。
傳于朴周壽曰,未下直監司,使之當日辭朝。
備忘記,全羅監司李魯益下直,長弓一張,長箭一部,賜給。
金學淳啓曰,玉堂上下番俱空,事甚未安,今日政新除授玉堂,竝待下批牌招,推移入直,何如?傳曰,允。
以應敎趙琮鎭,副應敎趙經鎭,副校理任百禧·姜浚欽牌不進罷職傳旨,傳于金學淳曰,只推。
朴周壽啓曰,大司憲宋穉圭在外,執義,掌令二員,持平二員未差,監察茶時之意,敢啓。傳曰,知道。
有政。吏批,判書李好敏進,參判未差,參議權丕應牌不進,右副承旨朴蓍壽進。啓曰,玉堂闕員,今當差出,而擬望之人乏少,相避竝擬,何如?傳曰,允。
以任厚常爲承旨,趙萬元爲吏曹參判,洪敬謨爲執義,朴宗正爲大司諫,姜浚欽爲司諫,朴英載·趙萬永爲掌令,閔永勳·李若烈爲持平,姜時煥爲獻納,徐相祿·趙雲從爲正言,李敎源·南周獻爲校理,南履懋·徐萬修爲修撰,李魯秉·朴齊聞爲副修撰,李羲甲爲判尹,金羲淳爲判義禁,李章顯爲尙衣僉正,鄭世翼爲平市令,林龍鎭爲全羅都事,尹文東爲同義禁。
再政。以金在元爲副校理,趙雲會爲司饔僉正,權馥爲兵曹佐郞。贈吏判金履仁,贈左贊成例兼,贈吏參金敎行,贈吏判例兼,贈吏議金時發,贈吏參例兼,以上,判義禁金羲淳三代追贈。
兵批,行判書李肇源進,參判任希存病,參議韓義運入直進,參知朴孝成病,同副承旨金學淳進。以崔光泰爲同知,李勉植·柳相亮爲副摠管,柳之翔爲僉知,韓吉謩·金應晦爲五衛將,徐命宅爲景福將,玄有復·林純榮爲慶熙將,洪建錫爲宣傳官,崔祉鉉爲中樞經歷,金榮秀爲訓鍊僉正,李邦根爲西北僉使,朴泰茂爲舒川萬戶,徐相錄爲文兼,吳允錫·崔達曾爲武兼。僉知單韓應浩,上護軍金履陽,護軍洪奭周·吳淵常·申絅,副護軍李光憲·徐長輔·李敬參·金啓溫·林景鎭·曺錫正·任厚常·韓兢履·李止淵,司直洪敬謨·鄭度采·尹孝植·朴奎壽·柳季麟·李羲肇·洪益聞·李沆·任㸁·南履懋·朴聲漢·柳台佐,副司果李允謙·李彦淳·姜世白·兪應煥·宋翼淵·鄭祖榮·洪羲弼·朴齊明·具宜默,竝單付。
再政。以李商球·李鍾振·孫綏遠爲訓鍊判官。
以吏曹參議權丕應牌不進罷職傳旨,傳于金學淳曰,只推。
金學淳,以侍講院言啓曰,王世子進講通鑑第一卷,今已畢講矣,第二卷繼講之意,敢啓。傳曰,知道。
又以侍講院言啓曰,上番連日闕直,事甚未安。兼輔德朴周壽,以承旨除本仕,文學洪勝圭受由在外,輔德朴宗琦,弼善李羲準,兼弼善李東煥,兼文學趙琮鎭,旣有只推之命,竝更牌招,以爲入直之地,何如?傳曰,允。
以輔德朴宗琦,弼善李羲準,兼弼善李東煥,兼文學趙琮鎭牌不進罷職傳旨,傳于金學淳曰,只推。
朴周壽,以義禁府言啓曰,慶尙左水使李觀植狀啓內,營虞候朱載彦,爲先罷黜,其罪狀,令攸司稟處事,啓下矣。朱載彦,時在任所,依例發遣府羅將,交代後拿來,何如?傳曰,待待命拿囚。
敎全羅監司李魯益書。王若曰,官職互有輕重而民事當先,藩屛孰非難愼而南服最要,撤玉節於畿舍,搴繡幨於湖疆,漢法考課治行,遷列州者多由三輔,唐制詢察名績,按遠鎭者或出兩京,咨卿毋憚偏勞,維予專資共理。眷彼一域,實我巨藩,王迹肇基,在周岐·沮,田賦惟上,若夏荊揚。地利則城池樓櫓梯航舟車,物産則麻枲橘柚竹箭楮漆,經用視以外府,繁華列於兩西。忽自比歲以來,漸致凋弊滋甚,日趨淆薄,齊民之健訟成風,競尙侈靡,東人之粲服踰制。蓋自己庚甲乙之歲,荐値歉荒,至若羅·咸·康·務等州,偏被災害。民力竭矣,濚湖之漁箭不收,賦役重歟,蘆嶺之烟火多絶。貪墨守之恣行不法,怨將何歸?犴猾吏之無弄多端,哀此無告,將欲徐整欹器,誰可利試盤根?必得甄別廉貪,如冀州部之解印而去,宣布德化,如西河民之騎竹以迎,龔少卿之買犢賣刀,廉叔度之昔襦今袴,陳朔之貶黜彊禦,富弼之安集流亡,然後稱惟良之才,方可畀來宣之任。惟卿先丞相肖胤,賢士夫令儀,斂跡林泉而襟期澹虛,服訓詩禮而風範端飭,固儲望於蔭塗肇發之日,已注眷於經幄特授之時,冠冕隨龍圖之班,琬琰在序,絲綸騰鳳毛之譽,黼黻贊猷。向公則誠勤而規守尺繩,幹事則通密而才優剸理,畿績方茂,固知博州之願留,南憂正深,要得河東之借重。玆授卿以全羅道觀察使兼兵馬水軍節度使·巡察使·全州府尹,卿其祇服寵命,勉恢令圖。出治須以古刺史自期,律己必令列州縣觀感,整虛簿而使倉儲復實,防奸竇而使水漕無愆,訟獄則疎決而無滯囚,伍籍則査括而無疊役,集流戶而安生樂業,興學校而易俗移風。至於漁貢鹽稅之間,無微不察,雖如紙産扇政等事,有弊必蘇。事凡係於便民,何所惜也?心苟存於愛物,必有濟焉。威惠簡寬,隨時相濟,稟請裁斷,按典自行。卿須體予簡心,予乃嘉卿成績。於戲,望彩雲於北闕,瓊樓入學士之吟,瞻福星於極躔,甘棠採風謠之句。吾且召矣,其往欽哉。故玆敎示,想宜知悉。檢校直閣鄭元容製進。
行右承旨申絅疏曰,伏以,臣卽伏見承旨前望點下者,行左承旨徐英輔,與臣爲舅甥應避矣。玆敢援例陳章,冒瀆崇嚴。伏乞聖明,俯垂鑑諒,亟遞臣所帶之職,以存公格,以安私分云云。答曰,省疏具悉。所請依施。
執義鄭度采疏曰,伏以,臣無能蔑技,空空一庸夫耳,前後叨竊,盡踰涯分,而貪恩畏義,有除輒膺,獨於臺職,間嘗屢忝,而逡巡退避,不敢一進者,豈有他哉?蓋以臺諫之爲職,立乎殿陛,與君上爭是非,其官雖卑,而其任甚重,居一日則有一日之責,非如他職之黽勉備員,僥倖其獲免大戾也。故寧犯違傲之罪,不敢爲出膺之計,此豈臣樂爲者哉?卽其自知之審,而反顧回思,益不覺惶汗之霑衣也。玆者栢府除旨,又下於病伏涔涔之中,臣驚惶感激,罔知攸措,繼而差祭,義重往役,扶舁去來,觸冒風寒,又添以毒感之症,頭痛如碎,體縮若縛,咳喘大作,嘔吐不止,宛轉床笫,叫呼度日,雜投藥餌,終未見效。似此症狀,末由起動,坐違召命,鎭日爲課,臣於此,尤不任惶恐悶阨之至。伏乞聖慈,亟遞臣職,仍治臣違逋之罪,以肅朝綱,千萬至幸。臣雖不以臺職自居,而竊有區區愚見,敢此附陳,惟聖明裁察焉。臣聞大司憲臣宋穉圭,家素淸貧,常多簞瓢空乏之時,身經重疾,亦無刀圭調治之資,目下頷顑,果難支過云。夫以儒賢之爲山林宿德,而旣不能招延而置諸朝端,又使其飢餓而莫之周恤,是尙可謂悅賢之得其道乎?惟我列聖朝尊賢尙德之意,迥出尋常,凡於在野之儒賢,必命度支之官,按道之臣,特侈周急之典,其所以尊禮優待者,燦然可述。伏願殿下,亦令該道臣,優加周恤之道,而待春煦和暖之時,益篤誠禮,敦勉招致,出入兩筵,得盡啓沃輔導之責,幸甚幸甚。臣又聞報恩郡守金民淳,剝割爲政,專事肥己,數載莅任,一境繹騷,徵斂之際,鷄犬俱空,村里之間,流亡相續,南來之言,已不勝其喧騰。今又法外用刑,殘虐平民,至有其子擊鼓訟冤之擧,擧此一事,足反三隅。夫生民休戚,專係守令,而荐荒之餘,倒懸極矣,懷保撫摩,尙患難濟,矧此貪虐不法之類,何可一日置之字牧之任乎?臣謂金民淳,施以譴罷之典,斷不可已也。臣無任云云。省疏具悉。所陳山林周恤之請,依施,亦當待春敦勉。金民淳事,依施,爾其勿辭察職。
上在昌德宮。停常參·經筵。
王大妃殿進御加味正氣散,一貼製入事,榻前下敎。
徐英輔啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
金學淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,左副承旨任厚常,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李鶴秀落點。
以右副承旨李鶴秀牌不進罷職傳旨,傳于徐英輔曰,只推。
傳于朴周壽曰,戶·刑換房。
以執義洪敬謨,持平閔永勳,司諫姜浚欽,獻納姜時煥,正言徐相祿·趙雲從牌不進罷職傳旨,傳于徐英輔曰,只推。
朴周壽啓曰,玉堂上下番俱空,已至多日,事甚未安。應敎趙琮鎭,副應敎趙經鎭,校理李敎源·南周獻,副校理任百禧·金在元,修撰南履懋·徐萬修,副修撰李魯秉·朴齊聞,旣有只推之命,竝更牌招,推移入直,何如?傳曰,允。
以校理李敎源·南周獻,副校理金在元,修撰南履懋·徐萬修,副修撰李魯秉·朴齊聞牌不進罷職傳旨,傳于朴周壽曰,只推。
傳于朴周壽曰,前縣監金基常敍用,口傳付軍職,使之承候。
兵曹口傳政事,副司果金基常。
以京畿監司洪遇燮狀啓,積城縣監吳泰昌,遭母喪事,傳于朴周壽曰,令該曹,口傳差出,催促下送。
吏曹口傳政事,以鄭謙容爲積城縣監。
朴周壽,以侍講院言啓曰,上番連日闕直,事甚未安。兼輔德朴周壽,以承旨除本仕,文學洪勝圭,受由在外,輔德朴宗琦,弼善李羲準,兼弼善李東煥,兼文學趙琮鎭,旣有只推之命,竝更牌招,以爲推移入直之地,何如?傳曰,允。
朴周壽,以禮曹言啓曰,來十二月十五日,魂宮祥祭節目,當爲磨鍊,而謹稽謄錄,則英廟甲申年,魂宮祥祭時,因下敎,世孫宮,嬪宮,待禫後從吉之意,自臣曹,稟定擧行矣。今此魂宮祥後禫前,王大妃殿·嘉順宮,進御服色,仍以淡服磨鍊,待禫後從吉,何如?傳曰,允。
金學淳,以兵曹言啓曰,同知中樞府事魚用升,病在鄕廬,末由上來肅謝。西樞,雖是閑局,不可一向虛縻,今姑改差,何如?傳曰,允。
掌令趙萬永啓曰,臣於臺職,言議風裁,無毫分近似,而栢府除旨,誤恩遽降,臣倘怳感激,叩謝義重,雖不得不隨牌出肅,而第臣於合啓中,有不可冒參者,曾叨言地,輒皆辭避,每蒙體諒之恩。今臣情勢,旣無異前,其何可一刻晏然於臺次乎?請命遞斥臣職。答曰,依啓。
刑曹啓目,粘連靈光郡殺獄罪人李日甲獄事段,腎岸之痕損旣的,足踢之詞証亦備,斷案已成,法律難逭,而乃敢以金連才之尻觸,張成甲之目覩爲說,其所誣罔,昭不可掩,依前訊推,期於取服,何如?啓依允。又啓目,粘連靑松府殺獄罪人奴石中獄事段,實因有據,詞証亦備,乘此歲月之久,敢以落空之自縊,欲售老獄之奸計,斷案自在,典憲莫逭,訊推得情,何如?啓依允。又啓目,粘連靑松府殺獄罪人李杰孫獄事段,四縫殆無完膚,而顖破顱穿,最是實因之明的,敢生欲巧反拙之計,諉之於墮落崖塹,顖顱之重傷,非墮落所祟,另加訊推得情,何如?啓依允。又啓目,粘連載寧郡殺獄罪人趙甲伊獄事段,屍親以腎岸緊痛發告,正犯以足尖翻觸納供,大便不通,翌日致死,正犯之歸於趙甲伊,在所不已,而醉鬨房內,無他看證,徑埋地中,不得檢驗,道啓所論,跡近邂逅,情非故犯者,果是實際語也,合有參恕之典,上裁,何如?啓依回啓施行爲良如敎。又啓目,粘連長淵縣殺獄罪人姜日得獄事段,刃刺缺盆,穴透氣嗓,實因甚的,詞證有據,如法嚴訊,從速輸款,何如?啓依允。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御加味正氣散,依前方一貼製入事,榻前下敎。
藥房口傳啓曰,臣等伏聞承候官所傳之言,王大妃殿症候,自今日午後,有添節,至有臣等率醫官來待之命,湯劑雖已議定煎入,而臣等不敢遽然退出,玆敢仰籲。伏乞亟許臣等率醫官直宿,千萬顒祝,惶恐敢啓。答曰,本院輪直。
王大妃殿進御當歸閏燥湯,一貼煎入事,榻前下敎。
金學淳啓曰,明日常參·經筵,取稟。傳曰,停。
金學淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
徐英輔啓曰,右承旨朴周壽,右副承旨李鶴秀,今日不爲仕進,竝卽牌招,何如?傳曰,允。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
金學淳啓曰,判尹李羲甲,除拜後過三日不爲出肅,依定式推考警責,仍卽牌招察任,何如?傳曰,允。
以右承旨朴周壽,右副承旨李鶴秀牌不進罷職傳旨,傳于徐英輔曰,只推。
金學淳啓曰,玉堂上下番俱空,已至多日,事甚未安。應敎趙琮鎭,副應敎趙經鎭,校理李敎源·南周獻,副校理任百禧·金在元,修撰南履懋·徐萬修,副修撰李魯秉·朴齊聞,旣有只推之命,竝更牌招,推移入直,何如?傳曰,允。
以應敎趙琮鎭,副應敎趙經鎭,校理李敎源·南周獻,副校理任百禧·金在元,修撰南履懋·徐萬修,副修撰李魯秉·朴齊聞牌不進罷職傳旨,傳于金學淳曰,只推。
徐英輔啓曰,大司憲宋穉圭,掌令朴英載,持平李若烈在外,掌令一員未差,執義洪敬謨,持平閔永勳牌不進,監察茶時之意,敢啓。傳曰,知道。
以執義洪敬謨,持平閔永勳,司諫姜浚欽,獻納姜時煥,正言徐相祿·趙雲從牌不進罷職傳旨,傳于徐英輔曰,只推。
金學淳啓曰,吏曹郞廳來言,開寧縣監徐胤輔,兩司俱未署經云。除在外外,未肅拜人員,竝卽牌招,以爲備員署經之地,何如?傳曰,允。
金學淳,以侍講院言啓曰,上番屢日闕直,事甚未安。輔德朴宗琦,弼善李羲準,兼弼善李東煥,兼文學趙琮鎭,旣有只推之命,所當更請牌招,而輔德朴宗琦有親病,兼輔德朴周壽,以承旨除本仕,弼善李羲準,兼弼善李東煥,俱有實故,兼文學趙琮鎭,本職未肅拜,文學洪勝圭受由在外,無以推移入直。令政院,稟旨變通,待下批,牌招察任,何如?傳曰,允。
又啓曰,因侍講院草記,上番闕直,事甚未安,輔德朴宗琦有親病,兼輔德朴周壽,以承旨除本仕,弼善李羲準,兼弼善李東煥,俱有實故,兼文學趙琮鎭,本職未肅拜,文學洪勝圭,受由在外,無以推移入直,令政院,稟旨變通,待下批,牌招察任事,允下矣。合有變通之道,何以爲之?敢稟。傳曰,竝許遞,政官牌招開政。
以輔德朴宗琦,弼善李羲準,兼弼善李東煥,兼文學趙琮鎭牌不進罷職傳旨,傳于金學淳曰,只推。
右議政南公轍箚曰,伏以,臣忝叨中書,黽勉冒膺,亦且屢月矣。才具素短,治化無尺寸之裨,疾病轉痼,瘝曠難一二以計,居常愧懍,若隕淵谷。至於所帶三館之任,始因慶禮而承乏,因仍蹲冒於拜相之後,歷觀古昔,其例絶罕,一己之私憂,擧世之嗤點,當復如何?文衡之任,視他官其重自別,學校以興德義一重也,科擧以進人才二重也,丕變一代文體,期致嘉祐之多士三重也。自初除拜,已著不稱之譏,而矧今廊廟之責,館閣之職,都萃於一人之身,臣以何德望,弘濟時艱,以何文學,黼黻王猷,標準士林,仰贊右文之鴻化乎?顧今堂圈已完,臣亦可以言退,而前輩之以時相兼帶者,無不力辭不居,匪久皆蒙體諒之恩,況臣無似,其可一日自安者乎?玆敢略具短箚,仰暴由中之懇。伏乞聖慈,俯垂仁諒,將臣大提學之任,亟許鐫免,使全保之澤,有始有終,一擔之先卸,心身輕安,感戴恩造,豈有涯量?妄恃愛欲生之德,攢手顒俟。取進止。答曰,省箚具悉卿懇。所請依施。仍傳于朴蓍壽曰,此批答,遣史官,傳諭于右議政。
判義禁金羲淳疏曰,伏以,臣不才而進,無德而祿,遂日躋於崇顯,罔自覺其踰溢,而每一進步,彌增震懼。矧今新除,古所稱執金吾也,由玆而階爲一品,因是而榮推三世,拚誥抃頌,闔門感惶,章皇趨造,粗伸叩謝,而臣之所帶賓客,不可以兼綰刑官,照例許解,在前則然。伏乞聖明,俯諒當遞之銜,俾循存規之忱,不勝幸甚。臣無任云云。答曰,省疏具悉。金吾之任許遞。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂·二品以上·六曹堂上口傳問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
王大妃殿進御當歸潤燥湯,依前方,一貼煎入事,榻前下敎。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節,果有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢此問安,竝爲仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
朴周壽啓曰,大司憲宋穉圭,掌令朴英載,持平李若烈在外,掌令一員未差,執義洪敬謨,持平閔永勳傳旨未下,監察茶時之意,敢啓。傳曰,知道。
徐英輔啓曰,輪直撤罷間,視事頉稟之意,敢啓。傳曰,知道。
又啓曰,右副承旨李鶴秀,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李文會落點。
金學淳啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
朴蓍壽,以內醫院都提調·提調意啓曰,本院輪直事,命下矣。臣等自今日,輪直本院,而醫官吳千根·秦東秀·卞之錞·金殷相,竝爲直宿之意,敢啓。傳曰,知道。
又以內醫院都提調·提調意啓曰,今此本院輪直時,醫官安昌禧,依例直宿,醫女二名,亦爲待令之意,敢啓。傳曰,知道。
以應敎趙琮鎭,副應敎趙經鎭,校理李敎源,副校理任百禧,副修撰李魯秉,朴齊聞牌不進罷職傳旨,傳于徐英輔曰,只推。
以執義洪敬謨,持平閔永勳,司諫姜浚欽,獻納姜時煥,正言徐相祿·趙雲從牌不進罷職傳旨,傳于朴周壽曰,只推。
徐英輔啓曰,守令署經事,命下矣。執義洪敬謨,持平閔永勳,司諫姜浚欽,獻納姜時煥,正言徐相祿·趙雲從,旣有只推之命,竝更牌招,以爲備員署經之地,何如?傳曰,允。
又啓曰,開寧縣監徐胤輔,積城縣監鄭謙容,諫院則旣已署經,憲府則大司憲宋穉圭,掌令朴英載,持平李若烈在外,執義洪敬謨牌不進,掌令李羲肇未肅拜,持平閔永勳未署經,不得備員署經,何以爲之?敢稟。傳曰,一司除署經。
又啓曰,吏曹判書李好敏,參議權丕應牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
有政。吏批,判書李好敏進,參判趙萬元在外未肅拜,參議權丕應式暇,右副承旨朴蓍壽進。以李羲肇爲掌令,鄭元容爲輔德,金逌根爲兼輔德,趙萬永爲弼善,李敎源爲兼弼善,韓用錡爲文學,李魯秉爲兼文學,金在昌爲判義禁,李度憲爲健陵令,鄭基弘爲監察,任魯爲報恩郡守,林顯喆爲敦寧判官。故通德李光復,贈戶參例兼,同知李宗胤考。
兵批,行判書李肇源病,參判任希存病,參議韓義運病,參知朴孝成入直進,同副承旨金學淳進。同知單玄有復,僉知單金應晦,副護軍朴宗琦·任厚常,副司直李羲準·洪勝圭,竝單付。
兵曹口傳政事,副護軍單李鶴秀。
以執義洪敬謨,司諫姜浚欽,正言徐相祿牌不進罷職傳旨,傳于朴周壽曰,只推。
金學淳,以兵曹言啓曰,來十二月·戊寅正月當上番騎兵二百二十八名,依定式,本曹點考後,仍令該曹,襦衣題給之意,敢啓。傳曰,知道。
又以禁衛營言啓曰,本營哨官李命集,以入直將官,事多顚錯,決棍汰去之意,敢啓。傳曰,知道。
又以禁衛營言啓曰,來十二月當八番右部前司屬全羅道四哨軍兵,逢點實數四百五名,已爲點閱整齊,來十二月初一日,與銅龍門·建陽門·西營·新營入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來戊寅二月當九番右部左司屬全羅道四哨軍兵,來正月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來十二月·戊寅正月兩朔應立右部中司屬公淸左道四哨軍兵,四百九名,今已逢點整齊矣。十二月初一日,與舊番左司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來戊寅二月·三月兩朔應立右部右司屬公淸左道四哨軍兵,正月二十五日,京中逢點,二月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
正言趙雲從啓曰,臣言議風采,本不近似於臺職,而薇垣除旨,忽下於夢想之外,繼而署牌連降,臣感惶靡措,叩謝爲急,雖不得不章皇出肅,而第臣於合啓中,有區區私義之不可聯參者,頃叨憲職,亦卽引避,竟蒙體諒之恩。今臣所處,前後無異,其何可一刻蹲冒於臺次乎?請命遞斥臣職。答曰,依啓。
校理南周獻疏曰,伏以,量才而授官,上之明也,揣分而膺命,下之義也,在庶僚猶然,況經幄謂思,職親而地重者乎?講說仁義,成就君德,則學問精熟者之任也,修嫺辭令,賁飾王猷,則文辭淹博者之責也。臣本疎闇蹇淺,自少善病,至於四書五經世儒所已厭飫者,初未嘗遍究而博觀,遲暮一第,只爲祿仕之計,而謬蒙聖恩,前後踐歷,罔非踰涯,每一念至,怵然自汗矣。臣之通籍,已過四年,尙未一覲淸光,雖以日月之明,必不及臨照,有此誤恩,而宋臣歐陽修之言曰,神功不宰而各從其欲,故萬物得以曲遂,天鑑孔昭而能察其誠,故一言可以感動,今臣所懇,是由中也,非飾外也。且臣父病,閱旬彌劇,遇此節候之不調,老人氣力,日就凜綴,寢餤俱廢,委身床笫,臣終鮮兄弟,獨自扶護。顧於是職,旣異從前行公之人,則陳章乞由,有所不敢,區區所祈願,惟在早被嚴譴,俾得專意救視,倘蒙殿下俯賜哀憐,亟從私懇,則天地之仁,父母之慈,臣雖隕首剖肝,何以報塞其萬一耶?召牌之下,趨應無路,仰控至切之懇。伏乞聖明,遞臣非分之職,勘臣慢命之罪,千萬幸甚。臣於年前,待罪宮僚之末,濫廁勸講之列,每覸我東宮邸下,臨筵講讀,音節洪朗,天挺睿姿,自中規度,臣退而歡慶,至不能寐。臣聞古昔聖王之敎太子也,太傅在前,少傅在後,入則有保,出則有師,居處動靜,罔非衛翼,飮食服御,皆有箴規,要使跬步不離正人,造次必由正道,輔導之方,可謂至矣。今之規模,大異於古,內外有截,進接有時,假令鴻儒宿士,頻求其對,討論其致知格物之方,明善誠身之要,所以爲堯爲舜可帝可王者,而筵退之後,宮中燕居之事,有非外人所敢知,則猶恐有一曝十寒之憂。書曰,若生子,罔不在厥初生,自貽哲命。今我邸下,儼過齒學之年,此則在殿下隨事提撕,迪以義方,固不可狃於安逸,亦不可過於拘迫,優遊諉掖,兩全其道,壹遵我先大王之敎我殿下者,殿下,亦敎我邸下,則殿下之一言一行一政一令,無非我邸下之所擩染也。伏願殿下,深留聖思焉。惟我祖宗盛際,崇儒重道,凡當世之濟濟材彦,終始贊治於昇平者,考其淵源,皆出於斯。殿下如有至誠求道之心,則先加卑禮厚幣,以招在野兩賢,詩禮故家,亦必有飭躬砥行之士,亟選其如此之人,畀之書筵之任,簡其禮貌,盡其蘊抱。蓋自三代以來,敎養儲君之術,朝夕納誨,使我邸下,習於口灌於耳,驗於心踐於身,則我東方億萬年無疆之業,始基於今,豈不盛哉,豈不休哉?伏望殿下,勿以人微而廢言。臣無任云云。省疏具悉。所陳當留念,爾其勿辭救護。
修撰徐萬修疏曰,伏以,臣性本魯鈍,學又蔑裂,晩竊僥倖之科第,只頌非分之聖恩。迺者玉署新命,忽下於千萬夢想之外,惝怳震駴,彌日而不自定也。經幄論思,是何等重任,而可爲臣試可之地耶?朝廷器使之道,決不當如是也。況今世道多端而議論不一,國是靡定而賢邪無分,苟求其病源,則無非群下之過,而亦在於殿下包容太過,剛斷不足之致也。當此之時,尤宜抄選一時經學之士,使之左右講筵,日陳格言,以收其正君定國之效,而乃反以此責之於空空一賤臣,不亦辱淸朝而羞當世之士也哉?且臣賦命奇險,早失所怙,惟母是依,固陋寡聞,不過聖世之一蠢物也,而素多疾病,精耗而氣衰,眼昏而脚軟,便若癃老者然。以言其學,則四書未詳,以言其病,則一生成痼,如此而豈可出入於經筵也哉?伏願殿下,特垂寬恩,亟遞臣職,以重公器,以安私分焉。第念臣家,世世簪纓,受國厚恩,而至於臣父故判書臣命臣,自在堂后,以至正卿,過蒙英廟朝知遇,恬靜純實,屢褒於賓對,文學才猷,恒稱於晝晉。念其屢年沈屈,宰臣奏實,則知有素守,及其三年泮長,士習歸正,則嘉其得人,以其未盡見用於國家,屢加歎惜。凡立朝四十餘年,天褒殆至數十有餘次矣,而其於隱卒之敎曰,感通理一,言言而懇惻,字字而恤愍,仍下承傳之敎,從古人臣之得此於君父者,果有幾人耶?臣雖摩頂放踵,何以報答其萬一也哉?臣有區區所懷,結于中,敢此敷陳。夫義理不明,是非不正,則其將國不國而臣不臣也。嗚呼,臣自燥髮以後,家庭聞見,於忠逆之分,邪正之別,不敢容一毫之私,惟知至公而至正矣。及其釋褐而觀其世態,則一切反是者何也?或有口是其義理而腹非其義理者,或有心悅其義理而行悖其義理者,此輩皆是患得患失之鄙夫也,則不可與論於義理二字,而苟使等置於朝廷之間,則今之國事,亦日非矣。嘻噫,自有義理以來,莫大者龜·祿事也,賊裕事也。昔在辛壬耇·輝之類,締結凶黨,戕殺士類,沮戲建極者,雖愚夫愚婦,亦能知其爲禍國之凶邪也,則庶幾邪正已判,是非快定矣。不幸龜·祿賊裕,乃以馬牛不及之地,甘作耇·輝傳神之徒,包藏凶心,汲引非類,或售危動貳極之計,或投沮戲大婚之疏,其禍國凶謀,浮於賊黯,其亂綱梟腸,甚於逆榮,而終焉獄事未辦,窩窟莫剖,枝葉尙存,可以盤問者,尙未盤問,于今十七年,而一向沁泄,其可曰國有法乎?且以今春獄事言之,渠輩之暗地綢繆,爲逆豎之窩主,必欲角勝義理,眩亂是非,殿下亦已洞悉,而端緖已露,畢竟漫漶者,抑又何故耶?若此不已,則凶徒逆孽,接踵而起,必禍人家國而後已,其將如之何哉?此莫非殿下過柔寡剛之致也。惟聖明,以一剛字,留心做去,乃使王章克伸,亂賊知懼焉。夫自古致治之道,惟在於親君子遠小人也。不貪爵祿,不畏權勢,恒進逆耳之言,不避觸忤之禍,而惟義理是扶,無所顧戀者,君子也,貪榮慕祿,瞻顧畏懾,不敢盡言而或悖於義理,依違承順,惟思固寵者,小人也。必也觀人之際,視其所以觀其所由,察其所安,其君子也則進之,其小人也則遠之,前後左右,無一偏邪,皆是正人,則三代之隆,復獲覩於今日也,惟殿下留心焉。夫臺閣者,人主之耳目也,朝廷之機括也。言路未開,則聰明壅蔽,故古之賢君哲辟,做昇平之治者,莫非良臣碩輔,盡言責之致也。國之有言路,猶人之有血脈,血脈不行,則人必死矣,言路不行,則國必亡矣,豈可有國而無言路乎?目今言路壅塞,含默成習,雖官師相規,絶然無聞,或疏章一出,則瞬目而語,撓手而言,疑人於不當疑之地,憾人於不當憾之處,人心日渝,世道日下,如此而其可爲國乎?伏願殿下,以虛受之量,廣開言路,從諫如流,則上下無疑阻之歎,四方無壅滯之弊,而都兪吁咈之治,可期而待也。夫人君代天工而立人極者也。先以剛毅立心然後,可以莅艱大之位,而做艱大之業,剛毅非但刑政之得宜,乃爲經邦鑄治之一大綱領也。以殿下之明聖,克懋大德,察堯·舜危微之幾,法文·武弛張之道,志在振勵,孟省果斷,毋使萬幾或惰,百度多曠焉。夫貳極,宗社之本而生民之始也,自其尺衣,克盡敎導之方,以成明睿之姿。況我東宮,聰睿絶異凡人,春秋已過入學,篤工懋善,進德修業,此其時也。殿下一動一靜,不移德業,使其沖年觀感而習與成性,睿德蒙養,學業漸就,則此豈非我殿下躬率之家法,而我世子遵承之美規乎?是故夏啓之賢,由大禹之德也,周康之治,繼成王之業也。殿下亦以是取則,先自躬行,以爲導率,旁招賢良,使之彙征啓沃於修善之地,而輔翼於就德之方,以啓我東方億萬年無彊之休焉。臣無任云云。省疏具悉。爾其勿辭察職。
丁巳十一月二十六日辰時,上御熙政堂。藥房入侍,時原任大臣·閣臣,承候入侍時,都提調金思穆,提調金蓍根,副提調朴蓍壽,假注書朴民翰,別兼春秋金道喜,記事官李嘉愚,同副承旨金學淳,假注書朴永元,領府事李時秀,判府事韓用龜,右議政南公轍,原任提學朴宗慶,直提學李存秀,檢校直閣鄭元容,檢校待敎朴宗薰·李龍秀,以次進伏,醫官卞之錞·金殷相,以次進伏楹外訖。時秀等曰,近日日氣極寒矣。臣自藥院,伏聞其間有感候,不任區區伏慮,而今因慈候之欠和,憂悶之中,恐或有妨於靜攝之節,伏未審聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿患候,昨夜因都提調所報,始知有添節,實不勝萬萬驚慮,而俄者伏聞醫官之言,則症候少有減勢云,諸節,比昨日果差勝乎?上曰,一樣矣。時秀等曰,嘉順宮氣候,何如?上曰,一樣矣。思穆曰,慈候諸節,當有承候官出傳,而臣等登筵之時,詳承症候,然後繼進湯劑,可以議定矣。上曰,症候比昨日一樣矣。思穆曰,臣等昨伏承本院輪直之命,而當此慈候欠寧之時,議藥之節,不容少緩,自今日移接於差備近處,一體竝直,恐不可已。伏願亟許臣等之請焉。上曰,當有下敎矣。思穆曰,臣等旣已輪直藥院,醫官二人,亦令待令於差備近處矣。其餘醫官,竝令入直本院似宜矣。上曰,唯。思穆曰,醫官入診,何如?上曰,旣非日次,診候置之。思穆曰,醫官旣已入來,且前此日次,久不得診候,感候欠寧之餘,今爲入診似好矣。上可之。醫官之錞·殷相,以次診候訖,退伏奏曰,脈候左右三部調均矣。時秀曰,今日極寒矣,召接臣等之際,不必出御外閤,引見於房闥之內,實合於調養之道。此後若値寒冷之日,必於房內,召見臣僚焉。時秀曰,臣因此而有仰達者矣。竊覸殿下近日以來,罕接臣僚,藥院診察,間或許入,而至若方伯之臣,辭陛之日,遞來之時,亦未有召見之命。爲道臣者,將赴而或有預稟之事,旣還而自多陳達之辭,每令登對,俾盡所懷,然後道弊民情,可以上徹宸聰,而日前一二道伯之辭還也,俱未承入侍之命,自外退去,下情不勝抑鬱矣。伏願聖上,深加留念,苟非靜攝之時,則凡於臣隣,頻賜引接,而至於藥院諸臣,亦令隨時承候,俾盡保護之方,是臣等區區之望也。臣近來病蟄,久阻於起居之列,而自上若頻接藥院之臣,則臣等亦有隨時入參,昵近威顔之便矣,是又臣大願也。公轍曰,判府事收敍之後,未有一番敦召,屛處郊外,尙未入京,至於今日筵席,亦未同參。自上別下敦諭,俾卽還都,恐合事宜矣。時秀曰,此大臣,卽我殿下所嘗依毗者也,收敍之後,更加敦勉,實合於國體矣。公轍曰,自前亦多有已行之事矣。王大妃殿進御當歸潤燥湯,依前方一貼煎入事。出榻敎上命退,大臣·諸臣,以次退出。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,朝廷二品以上·六曹堂上單子問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣,待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
王大妃殿進御當歸潤燥湯,依前方一貼煎入事,榻前下敎。
朴周壽啓曰,大司憲宋穉圭,掌令朴英載,持平李若烈在外,執義洪敬謨,掌令李羲肇未肅拜,持平閔永勳未署經,監察茶時之意,敢啓。傳曰,知道。
李存秀啓曰,來初一日,輪對日次矣,敢稟。傳曰,當次人受點,後日次待令。
又啓曰,行右承旨李文會,今日不爲仕進,卽爲牌招,何如?傳曰,允。
又啓曰,判義禁金在昌,旣入闕中,不爲肅謝,直爲出去,事甚未安,推考,何如?傳曰,允。
以右承旨李文會牌不進推考傳旨,傳于李存秀曰,許遞,前望單子入之,待下批,牌招察任。
承旨前望單子入之,柳畊落點。
李存秀啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,正言任存常落點。
以兼輔德金逌根,兼弼善李敎源,文學韓用錡牌不進罷職傳旨,傳于李存秀曰,只推。
禮曹,來十二月十三日,王大妃殿誕日陳賀時,應行節目,參考前例磨鍊,依此擧行,何如?啓。旣承慈敎,權停爲良如敎。
李存秀,以內醫院都提調·提調意啓曰,待令醫官李命運,自任所上來,使之同爲直宿之意,敢啓。傳曰,知道。
朴周壽,以義禁府言啓曰,江華罪人物故云,禁府都事,卽爲下去,屍身出給家眷後,形止來告政院事,命下矣。此與尋常罪人有異,事當具格檢驗,待城門開,下送府都事,開其棘扉,物故罪人成得屍身,與該府經歷,眼同檢驗,緣由馳啓後,出給其家眷之意,敢啓。傳曰,檢驗置之,斯速出給。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂口傳問安。答曰,知道。大殿·中宮殿·嘉順宮·世子宮,二品以上·六曹堂上口傳問安。答曰,知道。王大妃殿,二品以上·六曹堂上單子問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣,待承候官出傳,湯劑議定,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御加味逍遙散一貼煎入事,榻前下敎。
朴周壽啓曰,大司憲宋穉圭,掌令朴英載,持平李若烈在外,執義洪敬謨,掌令李羲肇未肅拜,持平閔永勳未署經,監察茶時之意,敢啓。傳曰,知道。
以慶尙左水使白海鎭狀啓,進上靑魚,尙不捉得,趁未封進,惶恐待罪事,傳于徐英輔日,勿待罪事,回諭。
金學淳,以都摠府言啓曰,今日入直內三廳武兼禁軍及軍兵等,當爲中日習射技放,而輪直撤罷間,依例停止之意,敢啓。傳曰,知道。
又以訓鍊都監言啓曰,本局局別將閔宗爀,身病甚重,勢難察任,改差,何如?傳曰,允。
護軍徐鼎輔疏曰,伏以,臣自日前,猝患毒感,寒熱交戰,肢體刺痛,達夜咳嗽,氣息喘喘,兼以素患積氣,闖發衝亘,叫苦之狀,傍觀亦危之,所以昨今日候班不得進參,誠禮俱闕,悚悶交中。此際見差新園所朔祭獻官,享帖踵至,顧臣目下病狀,雖房闥之間,起居動作,其勢末由,將何以强策登程,駿奔於肅敬之地乎?玆敢不避畏越,忙陳短章。伏乞聖慈,俯垂矜諒,卽令改標,仍治臣瀆擾之罪,以肅朝綱焉。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳問安。答曰,知道。王大妃殿,朝廷二品以上·六曹堂上·大司諫單子問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。症候與昨差勝,待承候官出傳,議定湯劑,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御加味逍遙散,依前方一貼煎入事,榻前下敎。
金學淳啓曰,大司憲宋穉圭,掌令朴英載,持平李若烈在外,執義洪敬謨,掌令李羲肇,未肅拜,持平閔永勳未署經,監察茶時之意,敢啓。傳曰,知道。
柳畊啓曰,明日乃是小寒,自明日日暖間,視事頉稟之意,敢啓。傳曰,知道。
傳于柳畊曰,魂宮朔祭,當親行,侍衛入直磨鍊,雲寶劍置之,出宮門路,自內爲之矣。該房知悉。
金學淳啓曰,卽者義禁府都事來言,時囚毋得過三日滯囚,曾有定式矣。時囚罪人林昇運,保放罪人朴起壕·李綱重,當爲捧供,而判義禁金在昌未肅拜,同義禁尹文東病不進,徐鼎輔呈辭受由,一員未差,不得開坐云。判義禁金在昌,同義禁尹文東,竝卽牌招,以爲開坐之地,何如?傳曰,允。
又啓曰,判義禁金在昌,同義禁尹文東牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又以兵曹言啓曰,本曹佐郞權馥,身病猝重,屢度呈狀乞遞,宿衛重地,不可久曠,今姑改差,何如?傳曰,允。
宣傳官李秉熙書啓,臣於本月二十八日未時量,以江氷摘奸事,敬奉聖敎,馳往楊花津·玄石·西江乫頭里·麻浦·龍山,一一看審是白乎則,楊花津段,氷厚爲五寸許,而人馬無慮通涉是白遣,玄石·西江乫頭里段,氷爲五寸,而人馬通涉,與楊花津無異是白乎旀,麻浦段,本是灘流處,故氷厚僅爲四寸是白只,完合後,人馬通涉之意,該鎭將與沙工等處,各別申飭是白遣,龍山津段,亦是灘流處是白只,姑未凝氷是白乎旀,此非渡涉處,故別無人馬往來致敗之慮是白齊。傳曰,知道。
宣傳官李煥庚書啓,臣於本月二十八日未時量,敬奉聖敎,馳往露梁津,銅雀津·西氷庫·漢江津·豆毛浦,一一摘奸是白乎則,露梁津段,已爲完合,氷厚爲九寸許,而人馬無慮通涉是白乎所,其爲堅厚,無異陸路是白乎旀,以氷路,轉向銅雀諸津看審是白乎則,氷厚爲七寸許,而人馬則通涉,與上項諸津,別無異同是白齊。傳曰,知道。
同知崔光泰疏曰,伏以,臣伏奉吏曹祭帖,以臣差宗廟朔祭獻官,以臣無似,猥忝任使之未,得備駿奔之列,在分亦榮,何敢言私?第臣年迫八耋,癃疾衰朽,平居未敢以恒人自處,而矧自月初重罹毒感,浹旬叫苦,尙多餘祟。昨日退自候班,諸症觸寒復發,寒熱交攻,氣息澌綴,胃土中格而食飮全却,痰火上升而肢節牽痛,委身床笫,不省四到。以此病情,顧何能登降於階戺之上,周旋於樽俎之間哉?醜穢之狀,雖不盡達,顚仆之患,在所必至,此時煩陳,尤爲悚惶,而疾痛之極,仰首鳴號。伏乞聖慈,特許變通,俾便公私,因治臣瀆撓之罪,以肅朝綱,不勝幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂,口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上,口傳問安。答曰,知道。王大妃殿,朝廷二品以上·六曹堂上,單子問安。答曰,知道。大殿·王大妃殿·中宮殿·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
徐英輔啓曰,大司憲宋穉圭,掌令朴英載,持平李若烈在外,執義洪敬謨,掌令李羲肇未肅拜,持平閔永勳未署經,監察茶時之意,敢啓。傳曰,知道。
柳畊啓曰,備邊司郞廳來言,今日賓廳日次,而魂宮親祭齋戒相値,不得來會云矣,敢啓。傳曰,知道。
李存秀啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于李存秀曰,禮房承旨,馳詣宗廟·景慕宮,奉審摘奸以來。
李存秀啓曰,左副承旨朴周壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金啓溫落點。
李存秀啓曰,今日齋宿,承旨當爲備員,而右副承旨金啓溫,傳旨未下,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,金落點。
傳于李存秀曰,慈候與昨差勝,內閣·政院·玉堂,夕問安勿爲之。刀割十行半
徐英輔啓曰,同義禁尹文東牌不進推考傳旨,今方捧入而,開坐命下,已至經宿,如是違牌,事甚未安,更爲牌招,何如?傳曰,允。
又啓曰,判義禁金在昌,同義禁尹文東再牌不進推考傳旨,今方捧入,而開坐命下之後,連事違召,終不承膺,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
傳于金學淳曰,留院上疏入之。
傳于李存秀曰,魂宮朔祭親行時,出宮門路,以協陽門爲之。
傳于柳畊曰,侍衛軍兵毛具。
以右副承旨金啓溫牌不進罷職傳旨,傳于徐英輔曰,只推。
兵曹口傳政事,副護軍朴周壽。
傳于徐英輔曰,江華留守金相休,爲先發遣都事,拿囚。
兵曹口傳政事,副司勇柳煥翼。
李存秀,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
朴蓍壽,以內醫院都提調·提調意啓曰,故醫官柳瑺玄孫柳煥翼,依下敎,議藥同參差下,令該曹,口傳付軍職,冠帶常仕,何如?傳曰,允。
柳畊,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
宣傳官李溟游書啓,臣於本月二十八日未時量,敬奉聖敎,馳往臨津江,沿江上下,詳細看審是白乎則,全江凝合,而此乃西關大路,不可暫時無船,故鑿穴通涉是白乎乃,來往之際,或恐有致敗之慮,完固之前,毋得涉險之意,嚴飭該鎭將處是白齊。傳曰,知道。
宣傳官李東佐書啓,臣於本月二十八日未時量,以江氷摘奸事,敬奉聖敎,馳往廣津·松坡·三田島·纛島各津,次第看審是乎則,廣津·纛島兩津段,氷厚爲五寸三分許,而人馬無慮通涉是白遣,松坡·三田島兩津段,氷厚僅爲一寸五分,而鑿穴行船是白只,氷未完固之前,以毋得涉險之意,嚴飭該鎭將及沙工等處是白齊。傳曰,知道。刀割四十餘行
丁丑十一月三十日辰時,上御熙政堂。藥房入侍,時原任大臣·閣臣,承候入侍時,都提調金思穆,提調金蓍根,副提調朴蓍壽,記事官李寅泰,別兼春秋鄭基善,記事官李嘉愚,行都承旨李存秀,假注書朴永元,領府事李時秀,右議政南公轍,檢校直閣鄭元容,檢校待敎朴宗薰,以次進伏,醫官吳千根·卞之錞·李彦厚·安昌禧·李命運,以次進伏楹外訖。時秀等曰,日氣一直嚴寒,聖體,若何?上曰,一樣矣。時秀等曰,向來感候,快復常度,而寢睡·水刺之節,何如?上曰,一樣矣。時秀等曰,王大妃殿調攝中氣候,日有差勝之效,下情萬萬慶幸矣。朝來諸節,更若何?上曰,與昨一樣矣。時秀等曰,嘉順宮氣候,何如?上曰,一樣矣。思穆曰,醫官診候,何如?上可之。醫官千根·之錞·彦厚·命運,以次診候訖,退伏奏曰,脈候左右三部調均矣。思穆曰,慈殿患候,漸向差復,區區下情,不勝慶忭,而臣等登筵之時,朝來諸節,詳爲承聞,然後繼進湯劑,可以議定矣。上曰,與昨一樣矣。時秀曰,臣等今因候班入來,刀割三十二行時秀等先退。思穆曰,故醫官柳瑺父子,多有效勞於列聖朝痘患時,故其子孫,連爲收用於本院,而今則無見任於醫官者矣。聞鏛之玄孫柳煥翼,業於痘醫,其術旣云精詳,諸醫亦皆擧似,議藥同參差下,使與待令別入直醫官,輪回入直,何如?上曰,依此爲之。上曰,以擧條爲之乎?思穆曰,當以草記書入矣。上曰,唯。王大妃殿進御加味逍遙散前方中,加靑皮·枳殼各五分,一貼煎入事。出榻敎上命退,思穆等及承史,以次退出。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,朝廷二品以上·六曹堂上單子問安。答曰,知道。大殿·王大妃殿·中宮殿·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,親行朔祭,聖慕克伸,侵曉將事,勞動旣多。伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢此問安,竝爲仰稟。答曰,知道。症候與昨一樣,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
王大妃殿進御加味逍遙散前方中,加人蔘七分一貼煎入事,榻前下敎。
金學淳啓曰,大司憲宋穉圭,掌令朴英載,持平李若烈在外,執義洪敬謨,掌令李羲肇未肅拜,持平閔永勳未署經,監察茶時之意,敢啓。傳曰,知道。
柳畊啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
九行刀割
朴蓍壽啓曰,訓鍊大將朴宗慶卒逝矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,訓鍊大將,禁將兼察事,命下矣。兼察訓鍊大將李海愚,卽爲牌招聽傳敎,何如?傳曰,允。
備邊司,以李得濟爲訓鍊大將。
朴蓍壽啓曰,新除授訓鍊大將李得濟,卽爲牌招,傳授命召,何如?傳曰,允。
傳于柳畊曰,忠獻公及故判書相繼卒逝之後,朝家之倚仗於此重臣,果何如也?文武柄用,委任無比,重臣亦自任國事,隨處殫竭矣。昨聞其病少差,意謂一時之症,筋力素强,豈料一夜之間,遽聞其長逝?驚愕之心,若夢非眞,追惟往事,新舊之悲,交切于中。慈候近多未寧之時,又遭此同氣之喪,尤無以仰慰之辭。卒戶曹判書朴宗慶成服日,遣近侍致祭,祭文當撰下。東園副器一具輸送,自餘隱卒之典,依故判書喪時例擧行。
金學淳啓曰,同義禁尹文東再牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁尹文東牌不進推考傳旨,今方捧入,而開坐命下,已至多日,連事違牌,無意承膺,誠極未安,更爲牌招,何如?傳曰,許遞,前望單子入之,待下批,牌招察任。
同義禁前望單子入之,尹尙圭落點。
徐英輔啓曰,新除授同副承旨金,時在京畿高陽地,斯速乘馹上來事,下諭,何如?傳曰,允。
傳于金學淳曰,留院上疏入之。
柳畊,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,原任提學朴宗慶喪,依定式遣檢書官,傳給內賜賻物以來之意,敢啓。傳曰,知道。
徐英輔,以戶曹言啓曰,曹中各樣物種歲末遺在,依例別單書入之意,敢啓。傳曰,知道。
金學淳,以漢城府言啓曰,今丁丑年獻民數時,京中·八道戶口摠數,抄錄入啓,而濟州三邑民數,姑未上來矣。海島之往來遲速,固難責以程限,故不得一時磨勘,此則待其上來,追後添錄之意,敢啓。傳曰,知道。
百十七行刀割
魂宮朔祭親行敎是時,亞獻官右議政南公轍,終獻官永明尉洪顯周,贊禮禮曹判書金羲淳,典祀官奉常正朴齊一,宮闈令尙膳林宜馥,執禮副司果沈能岳,執尊副司果李翊會,大祝副修撰朴齊聞,祝史副修撰李魯秉,齋郞相禮李朝鉉,盥洗位禮曹正郞李相龍,盥洗位直講卓瑊,爵洗位典籍洪儼,爵洗位典籍禹夏哲,亞·終獻盥洗位奉常主簿金祖欽,贊者引儀崔日運,贊者引儀金學羲,謁者兼引儀李正幹,謁者兼引儀金光素,贊引假引儀柳煥民,贊引假引儀金秉始,祭監監察鄭郁東,祭監監察李鼎耇。
丁丑十二月初一日子時,上詣魂宮。朔祭親行入侍時,行都承旨李存秀,行左承旨徐英輔,行右承旨柳畊,左副承旨朴蓍壽,右副承旨金學淳,記事官李寅泰,假注書朴永元,別兼春秋鄭基善,記事官李嘉愚,檢校直閣鄭元容,檢校待敎朴宗薰·李龍秀以次侍立。時至,通禮跪啓請外辦。上具翼善冠·衮龍袍,乘輿出宣化門,由協陽門·建陽門·銅龍門·景化門·集禮門,至延喜門。通禮跪啓請降輿,上降輿。入齋室後,問安勿爲之事。出榻敎仍具淺淡服,詣通和殿,贊禮前導入北夾門,陞自東階,詣板位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。執禮請行禮,上詣尊所北向立,執尊者擧羃,英輔酌鬰鬯,上詣靈座前,北向立。贊禮跪啓請跪,上跪,存秀奉香,蓍壽奉爐跪進。贊禮跪啓請三上香,上三上香,蓍壽奠爐於案,存秀奉爵跪進。贊禮跪啓請執爵,上執爵,以授蓍壽,奠于靈座前。贊禮跪啓請俯伏興少退跪,上俯伏興少退跪。大祝進靈座之右,東向跪讀祝訖,上出戶降復位。亞獻官右議政南公轍,終獻官永明尉洪顯周,以次獻酌如儀訖,降復位。贊禮跪啓請俯伏哭,上俯哭哭,在位者皆俯伏哭。贊禮跪啓請止哭興再拜興平身,上止哭興再拜興平身,在位者皆止哭興再拜興平身。宮闈令納神主如儀。贊禮導上,詣望燎位,大祝燎坎。贊禮跪啓禮畢,仍導以行,入齋室。親祭罷後問安勿爲之事。出榻敎上改具翼善冠·衮龍袍,出延喜門。通禮跪啓請乘輿,上乘輿,仍由集禮門·景化門·銅龍門·建陽門·協陽門·宣化門還內,出標信解嚴。諸臣以次退出。
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,朝廷二品以上·六曹堂上單子問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
王大妃殿進御加味逍遙散,依前方一貼煎入事,榻前下敎。
金學淳啓曰,大司憲宋穉圭,掌令朴英載,持平李若烈在外,執義洪敬謨未肅拜,掌令李羲肇箚批未下,持平閔永勳未署經,監察茶時之意,敢啓。傳曰,知道。
傳于金曰,留院上疏入之。
六十行許刀割
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,內閣·政院·玉堂口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,朝廷二品以上·六曹堂上·大司諫單子問安。答曰,知道。大殿·王大妃殿·中宮殿·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。症候與昨一樣,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
進御加味正氣散,一貼煎入事,榻前下敎。
金學淳啓曰,大司憲宋穉圭,掌令朴英載,持平李若烈在外,掌令李羲肇箚批未下,執義洪敬謨未肅拜,持平閔永勳未署經,監察茶時之意,敢啓。傳曰,知道。
徐英輔啓曰,行右承旨柳畊,今日不爲仕進,卽爲牌招,何如?傳曰,許遞,前望單子入之,待下批,牌招察任。
金學淳啓曰,時原任大臣,爲承候來待矣。傳曰,後日來待。
又啓曰,時原任閣臣,爲承候來待矣。傳曰,後日來待。
朴蓍壽啓曰,藥房三提調,持湯劑來待矣。傳曰,封入。
承旨前望單子入之,徐鼎輔落點。
金啓曰,明日傳香,禮房承旨當爲齋宿,行右承旨徐鼎輔,更爲牌招,何如?傳曰,允。
金學淳啓曰,卒判書朴宗慶成服日,遣近侍致祭事,命下矣。何承旨進去乎?敢稟。傳曰,左副承旨進去。
傳于金學淳曰,守土之臣,職事自別,何敢拒逆持標信之王命乎?初欲嚴處分矣,旣非此留守創爲之事,今姑參酌分揀,後毋敢如是事,一體知悉。中軍·經歷,亦爲分揀放送事,分付。
金學淳啓曰,江華留守金相休分揀事,命下矣。敎諭書所當更爲啓下,而此與新除授有異。在前如此之時,有前所授密符傳授之例,今番則何以爲之?敢稟。傳曰,依前例爲之。
金學淳啓曰,卽者義禁府都事來言,時囚無得過三日滯囚,曾有定式矣。時囚罪人林昇運,尹成圭,保放罪人朴起壕·李綱重,當爲捧供,而判義禁金在昌以享官入直,同義禁二員未差,只有同義禁尹尙圭一人,不得開坐云。同義禁未差之代,政官牌招,開改差出,待下批,牌招,何如?傳曰,允。
金啓曰,吏曹判書李好敏,參議權丕應牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書李好敏,更爲牌招,何如?傳曰,允。參議只推,一體牌招。
傳于金學淳曰,朝廷問安勿爲之。
傳于金學淳曰,內閣·政院·玉堂問安,間日爲之。
十三行刀割
禮曹,來戊寅年正朝朝賀時應行節目,參考前例磨鍊,依此擧行,何如?啓。權停爲良如敎。
金,以吏曹言啓曰,今此溫陵忌辰祭獻官預差前承旨金啓溫,典祀官兼大祝前縣監崔秀俊,時無職名,令該曹口傳付軍職,何如?傳曰,允。
兵曹口傳政事,副護軍單金啓溫,副司果單崔秀俊。
金學淳,以奎章閣言啓曰,原任提學朴宗慶喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
金學淳,以司憲府言啓曰,新除授持平閔永勳,除拜後尙未署經,同臺署經,則備三員爲之者,自是古例,而在前如此之時,只有二員開坐,啓請署經之意,敢啓。傳曰,知道。
金,以禮曹言啓曰,今十二月十五日祥祭後,園所假丁字閣撤毁材瓦,當爲區處,而謹稽臣曹謄錄,己卯年明陵假丁字閣材瓦,三年後,有精置敬陵洞口外之敎,故自戶曹筵達,竝與假齋室撤毁之材,別立假家,藏置基址,從其地形便好事載錄。己酉年遷園陵,永祐園丁字閣材瓦,自都監燒火,丁卯年則依己酉年例,材木燒火,礎石瓦子,運置於齋室近處,而自度支,主管董役矣。今番則何以爲之乎?敢稟。傳曰,丁字閣假齋室以下諸處撤毁時,發遣戶郞,與留守眼同擧行,材瓦·礎石等物,一竝着實縫授於本府,使之苟檢,而數爻修成冊上司,無至閪失之弊。積置基址段,自其處從便爲之,可也。
又以禮曹言啓曰,魂宮祥祭後禫前朔望,俗節殷奠,依補編受敎,以哭臨磨鍊擧行之意,敢啓。傳曰,知道。
金學淳,以兵曹言啓曰,兼司僕將朴潤榮,慶熙宮衛將玄有復,俱以身病猝重,勢難供職,呈狀乞遞,五衛將吳錫弘,除授在外,過限未上來,竝改差,何如?傳曰,允。
三十餘行刀割
上在昌德宮。停常參·經筵。
王大妃殿患候,大殿·王大妃殿·中宮殿·嘉順宮·世子宮,藥房口傳問安。答曰,知道。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?連日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢此問安,竝爲仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
徐英輔啓曰,行右承旨徐鼎輔,今日不爲仕進,卽爲牌招,何如?傳曰,允。
李存秀啓曰,時原任大臣,依下敎來待矣。傳曰,入侍。
又啓曰,時原任閣臣,爲承候來待矣。傳曰,入侍。
朴蓍壽啓曰,藥房都提調·提調,持湯劑來待矣。傳曰,封入。
徐英輔啓曰,假注書朴永元,身病猝重,勢難察任,今姑改差,何如?傳曰,允。
金學淳啓曰,江華留守金相休,昨日分揀命下之後,密符傳授,一時爲急,而今已經宿,尙不入來,事體所在,極爲未安,從重推考,何如?傳曰,允。
朴蓍壽啓曰,臣以卒判書朴宗慶致祭進去,下直之意,敢啓。傳曰,知道。
朴永元改差,代以張敎根爲假注書。
二十八行刀割
金啓曰,正言任存常,有稟達事,來詣閤外請對矣。傳曰,退去。
又啓曰,正言任存常,以爲雖伏承退去之命,衷情轉益抑鬰,冒死更爲求對矣。傳曰,退去。
以吏曹參議權丕應再牌不進罷職傳旨,傳于金曰,只推。
吏曹口傳政事,藝文館檢閱單權敦仁。
金,以禮曹言啓曰,卽接牙山幼學尹守文所志,則以爲,同姓三寸叔勉祚,嫡妾俱無子,以其同姓八寸第勉綱第二子守一,欲爲繼後,兩家諸族,相議完定,未及禮斜,而勉祚夫妻俱沒,拘於常規,不得循例禮斜,依定式草記稟處事,呈狀矣。凡係繼宗立後者,兩邊與受文蹟,明有可據而不得登聞者,許令該曹,論理草記事,曾有筵奏定式,門長尹守文所訴旣如此,依定式尹勉綱第二子守一,立爲尹勉祚之後,何如?傳曰,允。
刑曹啓目,粘連鎭川縣殺獄罪人李昌吉獄事段,傷損昭著,實因有據,實無疑眩之端,而緊證金一先,今旣就捕,當場光景,歷歷指陳,獄情更無餘蘊。同正犯李昌吉,從速輸款,何如?啓依允。又啓目,粘連成川府尹莘起獄事段,仰合只有搕擦之㾗,各人竝無打踢之供,而兩檢實因,皆以病患死懸錄,而白女呼籲,自歸虛妄,被告尹錫裕,不必追究,卽爲放送之意,分付,何如?啓依允。又啓目,粘連泰仁縣殺獄罪人李德培獄事段,行査將以辨疑,而今此査啓,適增其疑。腹肚膨脹,腎岸浮高,皆是深重之㾗損,則渠雖欲掉脫,其可得乎?同正犯李德培,連加訊推,何如?啓依允。
二十一行刀割
丁丑十月初四日辰時,上御大造殿。藥房入侍,時原任大臣·閣臣承候入侍時,都提調金思穆,提調金蓍根,同副承旨金,記事官李寅泰,別兼春秋鄭基善,記事官李嘉愚,假注書朴永元,領府事李時秀,判府事韓用龜,右議政南公轍,直提學李存秀,檢校直閣李光文,檢校待敎朴宗薰以次進伏,醫官吳千根·秦東秀·李彦厚·李命運·金殷相,以次進伏楹外訖。時秀等曰,雪後日氣少解,聖體,若何?上曰,一樣矣。時秀等曰,臣等昨伏承便度稍數之敎,誠不勝憂慮之至,而夜間度數,不至甚數乎?上曰,夜則不登溷,而朝來爲一次矣。時秀曰,是眞便乎?上曰,眞便矣。時秀等曰,寢睡·水刺之節,何如?上曰,一樣矣。時秀曰,朝者亦以常時所進,進御乎?上曰,然矣。時秀等曰,王大妃殿患候,日有差勝之節,下情不勝慶幸,而夜來諸節,益向快復乎?上曰,一樣矣。時秀等曰,嘉順宮氣候,何如?新遭同氣之喪,驚慼之餘,不至有損節乎?上曰,一樣矣。思穆曰,醫官診候,何如?上可之。醫官千根·東秀以次診候訖,退伏奏曰,脈候左右三部調均矣。昨日則右關少有沈意,今則已運和矣。三十九行刀割上曰,慈殿湯劑已煎入乎?思穆曰,今日則姑未議定矣。上曰,出去議定,可也。上命藥院諸臣及大臣先退,思穆·時秀等先退。曰,今日藥房啓辭批答,當以知道,更爲書出乎?上曰,唯。嘉愚曰,翰林被選人,間月付職,自是古規,而若値上下番不備之時,則有筵稟後翌月付職之例。被選人權敦仁,令該曹口傳付職,牌招入直,何如?上曰,依爲之。出擧條嘉愚曰,時政記纂修事緊,被選人權敦仁付職後,使之署〈經〉前行公,何如?上曰,依爲之。出擧條上敎曰,卒判書致祭,何承旨進去乎?曰,左副承旨臣朴蓍壽進去矣。上曰,入侍承旨座次,爲同副乎?曰,然矣。進御加味正氣散,依前方一貼煎入事。出榻敎上命退,承史以次退出。
上在昌德宮。停常參·經筵。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?連日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。慈候漸至差勝,輪直撤罷,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
又啓曰,皇穹垂佑,聖孝仰格,王大妃殿愆和之節,今已平復,至有輪直撤罷之命,下情慶幸,曷有其極?第伏念臣等忝叨保護之列,當此朝夕承候之餘,有不敢遽然退歸,玆以相率仰籲。伏乞特許臣等依前輪直,千萬顒祝,惶恐敢啓。答曰,知道。輪直勿爲之,承候官間日待令,承候爲之。
金學淳啓曰,大司憲宋穉圭,掌令朴英載,持平李若烈在外,執義,掌令一員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而崇陵忌辰祭正日相値,不得來會云矣,敢啓。傳曰,知道。
徐英輔啓曰,行右承旨徐鼎輔,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李魯集落點。
傳于朴蓍壽曰,藥房入侍。
朴蓍壽啓曰,藥房三提調,持湯劑來待矣。傳曰,封入。
金學淳啓曰,正言任存常,以爲連伏承退去之命,衷情轉益抑塞,冒萬死更爲求對矣。傳曰,遞差。
徐英輔啓曰,新除授同副承旨李魯集,時在京畿驪州地,斯速乘馹上來事,下諭,何如?傳曰,允。
傳于金曰,留院上疏入之。
朴蓍壽,以次侍講院言啓曰,兼弼善李敎源,兼文學李魯秉,時無職名,令該曹口傳付軍職,何如?傳曰,允。
兵曹口傳政事,副司果李敎源·李魯秉,竝單付。
朴蓍壽,以備邊司言啓曰,頃因廣州年分狀啓,本府還餉甲戌停退條三分一,未捧條全數收捧之意,覆啓行會矣。卽見該留守沈象奎狀啓,則以爲,舊還當納之民,死亡居多,實戶尠少,萬無準捧之望,甲戌停退條四分一,未捧條三分一,分數許捧事,請令廟堂稟旨分付矣。本府穡事,非不知最遜於畿農,而特以公穀之有所重,不得不使之收捧矣。今此所請,不過就其中而差減者,與全數停捧有異,甲戌停退條四分一,未捧條三分一,依狀請捧納之意,分付,何如?傳曰,允。
又以備邊司言啓曰,江華甲戌舊還,全數收捧之意,前已草記行會矣。卽見該留守金相休狀啓,則備陳民勢遑汲之狀,仍以爲新還猶難責納,舊逋無以竝督,本府及訓·禁·御三留營甲戌舊還,竝姑仍停事,請令廟堂稟旨分付矣。今年島農,不至大歉,當初分排,數非夥多,而又此請停,民情之切急,槪可知矣。諸道舊還,雖皆以一二年條,使之收捧,而第此環海小島,窮民之難於措辦,尤宜軫念。就甲戌條中,特減其數,限三分一使之捧納,何如?傳曰,允。
又以備邊司言啓曰,頃因前黃海監司李勉昇擧條,兔山改量後,山田之入於元帳付者,査實減摠,降屬火田,元田加卜,嚴加禁斷事,關問新道臣矣。卽見道臣徐能輔狀啓,則枚擧該縣監洪俊謨牒呈,以爲該縣令番量田時,舊田永無形體,田摠自然大縮,不得已尺入山田,以充元帳付者,田爲一百二結九十一負,番爲二十一結三十七負五束,均廳免稅田之還復舊結者,爲二百三十五結六十四負九束,合加執田番,爲三百五十九結九十三負四束矣。山田陳起,本自無常例,皆付之量外,而今作元定應稅之地,則不出數年,稅將自徵,民必難支。上項加執田番三百五十九結零,特令減頉於元帳付,釐正量案,永久遵行,而改量前,戶曹還起條虛卜四十結二十五負一束之入於加執者,雖不可竝減,至於每年還起條一結八十負五束定摠加執者,自今革罷事,請令廟堂稟旨分付矣。所貴乎改量者,爲其正界而均賦也。公無漏稅,民無冤納,卽守土之責,而今乃不然,托以舊摠,强覓充數,至於此多,該守令,當依法典論勘,而聞已身故,雖不必追究,朝家旣聞之後,宜付寧失之義。加執民田三百五十餘結,依所請許令減頉,戶曹還起條一結零,亦令永罷,而減罷之際,吏緣作奸,難保其必無,嚴飭該邑,從實減給之意,分付,何如?傳曰,允。
又以扈衛廳大將意啓曰,別將李禹道,身病猝重,勢難察任,改差,何如?傳曰,允。
四十六行刀割
丁丑十二月初五日辰時,上御大造殿。藥房入診入侍時,都提調金思穆,提調金蓍根,副提調朴蓍壽,記事官李寅泰·李嘉愚·權敦仁,檢校直閣鄭元容以次進伏,醫官吳千根·秦東秀進伏楹外訖。思穆曰,日氣甚寒,聖體若何?昨日湯劑進御之後,諸節,何如?王大妃殿氣候,何如?上曰,一樣矣。嘉順宮氣候,何如?上曰,一樣矣。思穆曰,聖孝仰格,王大妃殿愆和之節,快臻平復,下情慶幸,曷有其極?思穆曰,靜攝中如是瀆撓,極爲惶悚,而昨日三司,雖已遞差,擧國公議,有不可遏,前後成命,亟爲收還,則豈不有光於聖德乎?上曰,輪直今已撤罷矣,當入陳賀取稟乎?思穆曰,自禮曹擧行,臣等則不敢知矣。上曰,稱慶節次,何以爲之乎?蓍根曰,稱慶節次,自禮曹擧行之事也,藥院則未敢知矣。上曰,日字何如則稱慶云乎?蓍根曰,臣未知謄錄之如何,而竝直則七日,輪直則十日以上,有稱慶之例云矣。上曰,今番爲幾日乎?蓍根曰,今番輪直,爲十一日矣。進御加味養胃湯,自今日一貼式,限三貼煎入事,王大妃殿進御調中君子湯,一貼煎入事。出榻敎上命退,諸臣以次退出。
上在昌德宮。停常參·經筵。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。慈候與昨差勝,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御調中君子湯,依前方一貼煎入事,榻前下敎。
金學淳啓曰,大司憲宋穉圭,掌令朴英載,持平李若烈在外,執義,掌令一員,持平一員未差,監察茶時之意,敢啓。傳曰,知道。
朴蓍壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房三提調,持湯劑來待矣。傳曰,封入。
傳于朴蓍壽曰,吏·兵批歲抄點下者,依例捧傳旨。
朴蓍壽,以吏曹言啓曰,今此宗廟·社稷臘享大祭祭官中,時無職名人員,令該曹口傳付軍職,何如?傳曰,允。
兵曹口傳政事,護軍李憲琦·李文會,副司果趙經鎭·南周獻·徐相祿·趙庭和,竝單付。
上在昌德宮。傳常參·經筵。
藥房都提調金思穆,提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?昨日湯劑進御之後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜。臣等不任區區憂慮,敢來問安,竝此仰稟。答曰,知道。症候與昨差勝,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
王大妃殿進御調中君子湯,依前方一貼煎入事,榻前下敎。
朴蓍壽啓曰,大司憲宋穉圭,掌令朴英載,持平李若烈在外,執義,掌令一員,持平一員未差,監察茶時之意,敢啓。傳曰,知道。
又啓曰,禁衛〈營〉將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日,朝參日次矣,敢稟。傳曰,停。
金啓曰,來十一日,輪對日次矣,敢稟。傳曰,當次人受點,後日次待令。
朴蓍壽啓曰,左副承旨金學淳,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李鶴秀落點。
朴蓍壽啓曰,藥房三提調,持湯劑來待矣。傳曰,封入。
傳于朴蓍壽曰,慈候差勝,藥房朝問安勿爲之。
朴蓍壽啓曰,假注書張敎根,身病猝重,勢難察任,今姑改差,何如?傳曰,允。
張敎根改差,代以尹正鎭爲假注書。
傳于朴蓍壽曰,臺諫前望單子入之。
金啓曰,吏曹判書李好敏,參議權丕應再牌不進推考傳旨及罷職傳旨,今方捧入,而開政命下之後,連事違召,不卽承膺,事甚未安。判書所當更請牌招,而係是一日三牌,何以爲之?敢稟。傳曰,參議與判書,更爲牌招。
金啓曰,卽者司書鄭基善,謂有親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
朴蓍壽啓曰,玉堂上下番俱空,事甚未安,今日政新除授玉堂,竝待下批牌招,推移入直,何如?傳曰,允。
又以侍講院言啓曰,司書鄭基善,以其親病,陳疏徑出矣,兼司書趙璟鎭呈辭受由,說書·兼說書未差,下番闕直,事甚未安。司書·兼司書,令政院稟旨變通,與說書·兼說書未差之代,一體差出,待下批,牌招,以爲入直之地,何如?傳曰,允。
又啓曰,因侍講院草記,司書鄭基善陳疏徑出,兼司書趙璟鎭受由,說書·兼說書未差,下番闕宜,事甚未安,令政院稟旨變通事,允下矣。合有變通之道,何以爲之乎?敢稟。傳曰,竝許遞,今日政差出。
金,以吏批言啓曰,侍講院說書,今當差出,而前望中只有二人,故以二望擬入之意,敢啓。傳曰,知道。
又以吏批言啓曰,兼說書今當差出,而可擬之人只有二人,以二望擬入之意,敢啓。傳曰,知道。
有政。吏批,判書李好敏牌不進,參判趙萬元在外未肅拜,參議權丕應進,右副承旨金進。啓曰,判書李好敏牌不進,參判趙萬元在外未肅拜,小臣獨政未安,何以爲之?敢稟。傳曰,只出緊任。又啓曰,玉堂多窠差出,而擬望之人乏少,相避竝擬,何如?傳曰,允。以李相璜爲戶曹判書,李敎源·趙庭和爲校理,金蘭淳·趙忠植爲副校理,林顔喆·南履懋爲修撰,金敎喜·徐萬修爲副修撰,金履載爲刑曹參判,朴宗京·李文會爲同義禁,李鶴秀爲兼輔德,洪百泳爲南部令,李鎭華爲兵曹佐郞。再政。鄭祖榮爲司書,金敎喜爲兼司書,鄭知容爲說書,李嘉愚爲兼說書。三政。趙元植爲社稷令,趙德潤爲社稷提調,金蓍根爲尙衣提調,洪羲臣爲典醫提調,李相璜爲禮賓提調,李相璜爲訓鍊都監提調。
兵批,行判書李肇源進,參判任希存病,參議韓義運病,參知朴孝成入直,右承旨朴蓍壽進。以白東薳爲都摠管,金亨宇爲同知,金重玉爲僉知,尹載鍵爲兼司僕將,朴尙恒爲慶熙將,金重根爲翊贊,李勉植·崔應鉉·金邦孝爲訓鍊主簿,李台遠爲慶尙左水虞候,金兌煥爲楊花別將。同知單林純榮,僉知單徐鳳淳·李鐵求,護軍金銑·洪羲臣·朴宗正·柳畊·徐鼎輔·曺允遂·吳翰源·魚用升·白東薳·趙岐·趙華錫,副護軍朴宗珩·申緯·金學淳·宋冕載·閔德基·韓永逵·具縉·許·李載豐·吳慶德·鄭宅亨,副司直洪敬謨·姜浚欽·李羲肇·趙琮鎭·姜時煥·金在元·任百禧·閔永勳,副司果南履懋·徐萬修·朴齊聞·任存常·趙雲從·權思明,竝單付。前守門將南獻圭,今加折衝加資事承傳。副摠軍單白東薳。再政。兪範柱爲左邊從事官,申漢升,鄭錫祚爲武兼,李亨默爲部將。
傳于金曰,見窠皆令差出。
以左副承旨李鶴秀牌不進罷職傳旨,傳于金曰,只推。
兵曹口傳政事,副司果單鄭基善。
朴蓍壽,以都摠府言啓曰,中日習射技放事,以輪直間啓請停止矣。今已撤直,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房都提調金思穆,提調金蓍根,副提調朴蓍壽啓曰,節屆隆冬,寒事轉緊,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿,調攝中氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,曰傳問安。答曰,知道。
李鶴秀啓曰,大司憲宋穉圭,掌令朴英載,持平李若烈在外,執義,掌令一員,持平一員未差,監察茶時之意,敢啓。傳曰,知道。
又啓曰,同義禁李文會·朴宗京牌不進推考傳旨,今方捧入,而開坐命下,已至多日,如是違牌,事甚未安,竝更牌招,何如?傳曰,允。
傳于朴蓍壽曰,藥房入侍。
注書李寅泰病,代以朴容壽爲假注書。
傳于金曰,留院上疏入之。
李鶴秀啓曰,同義禁李文會·朴宗京牌不進推考傳旨,今方捧入,而開坐命下,已至多日,如是違牌,事甚未安,竝更牌招,何如?傳曰,允。
以全羅監司李魯益狀啓,茂朱府使沈能述,卽臣妻四寸娚,法當相避,令該曹照例施行事,傳于金曰,今該曹口傳相換。
吏曹口傳政事,茂朱府使沈能述,信川郡守金載琬相換。
以兼司書金敎喜牌不進罷職傳旨,傳于金曰,只推。
金,以侍講院言啓曰,新除授司書鄭祖榮,時在公淸道公州地,書筵入番事緊,斯速乘馹上來事,下諭,何如?傳曰,允。
又以弘文館言啓曰,副校理金蘭淳·趙忠植,修撰林顔喆,副修撰金敎喜,旣有只推之命,竝卽牌招察任,何如?傳曰,允。
以副校理金蘭淳·趙忠植,修撰林顔喆,副修撰金敎喜牌不進罷職傳旨,傳于金曰,只推。
三十行刀割
丁丑十二月初八日未時,上御熙政堂。藥房入診入侍時,都提調金思穆,提調金蓍根,副提調朴蓍壽,假注書尹正鎭,記事官李嘉愚·權敦仁,檢校直閣李光文,以次進伏,醫官吳千根·秦東秀以次進伏楹外訖。思穆等曰,日寒頗解,聖體,若何?上曰,一樣,殿宮氣候亦一樣矣。仍命醫官診候。千根·東秀,以次進前診候訖,退伏奏曰,脈候左右三部調均矣。思穆曰,湯劑三貼進御後,聖候動靜更若何?上曰,差勝矣。仍命曰,出去議定湯劑,可也。思穆曰,臣有所仰達者矣。臺閣者,耳目之官,不可暫曠,而前望留中,伏願卽爲下批焉。上曰,當下批矣。蓍根曰,本院秋等所用不足麝香三十九部八分九釐六毛,令戶曹,依例別貿取用,何如?上曰,依此爲之。仍命退,諸臣以次退出。
上在昌德宮。停常參·經筵。
藥房提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?臣等率諸御醫,趁早入侍,詳承諸節,議定繼進湯劑爲宜。臣等不任區區伏慮,敢來問安,竝此仰稟。答曰,知道。慈候比昨差勝,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
進御拱辰君子湯,自今日一貼式煎入事,榻前下敎。
李鶴秀啓曰,大司憲宋穉圭,掌令朴英載,持平李若烈在外,執義,掌令一員,持平一員未差,監察茶時之意,敢啓。傳曰,知道。
朴蓍壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金啓曰,戶曹判書李相璜,刑曹參判金履載,除拜後過三日,不爲出肅,依定式推考警責,仍卽牌招察任,何如?傳曰,允。
朴蓍壽啓曰,藥房提調·副提調,持湯劑來待矣。傳曰,封入。
傳于徐榮輔曰,傳香承旨,馳詣受香所,奉審摘奸以來。
朴容壽在外,代以李根中爲假注書。
李根中在外,代以沈能恕爲假注書。
朴蓍壽啓曰,事變假注書白時亨,身病猝重,勢難察任,今姑改差,何如?傳曰,允。
金啓曰,同義禁李文會·朴宗京再牌不進推考傳旨,今方捧入,而開坐命下,已至多日,連事違召,事體所在,萬萬未安。所當更請牌招,而係是一日三牌,何以爲之?敢稟。傳曰,竝許遞,政官牌招開政。
又啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允,參議只推,與判書·參判,一體牌招。
又啓曰,魂宮祥祭親祭祭文,當爲製進,藝文提學金羲淳,待明朝牌招,何如?傳曰,允。
以副校理金蘭淳·趙忠植,副修撰金敎喜牌不進罷職傳旨,傳于金曰,只推。
朴蓍壽,以內醫院都提調·提調意啓曰,前醫藥同參金宗友,旣已闋服,依例還屬本院,令該曹口傳付軍職,冠帶常仕,何如?傳曰,允。
金,以承文院都提調意啓曰,會寧·慶源交易事,北京禮部咨文出來矣。回啓依例撰出,正書安寶後,定禁軍騎撥下送于灣府,使之入送鳳城將處,以爲傳致北京之地,何如?傳曰,允。
又以承文院都提調意啓曰,本院寫字官永付司果李宜重,今旣闋服,依例還付,何如?傳曰,允。
上在昌德宮。停常參·經筵。
藥房提調金蓍根,副提調朴蓍壽啓曰,伏未審夜間,聖體若何,寢睡·水刺之節,何如?王大妃殿,調攝中氣候,何如?臣等率諸御醫,趁早入侍,詳承諸節,議定繼進湯劑爲宜。臣等不任區區伏慮,敢來問安,竝此仰稟。答曰,知道。慈殿氣候,與昨一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
金,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金啓曰,大司憲宋穉圭,掌令朴英載,持平李若烈在外,執義,掌令一員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,藥房提調·副提調,持湯劑來待矣。傳曰,封入。
傳于金曰,前典簿洪就榮,口傳還付典簿,使之宗戚執事擧行,時任典簿,移付他職。
金啓曰,吏曹判書李好敏,參判趙萬元,參議權丕應再牌不進推考傳旨及罷職傳旨,今方捧入,而開政命下之後,連事違召,尙不承膺,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
又啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允,參議只推,與判書·參判,一體牌招。
白時亨改差,代以金輦爲事變假注書。
金,以禮曹言啓曰,今十二月十五日魂宮祥祭時,王大妃殿·中宮殿·嘉順宮哭臨儀註,直爲書入各殿宮之意,敢啓。傳曰,知道。
又以兵曹言啓曰,每都政新資五窠,例爲差出,而今番則營將·中軍,姑無準二十朔者,雖未滿朔數,依近例推移內遷,何如?傳曰,允。
又以兵曹言啓曰,羽林衛將金魯甲,五衛將金應晦·李德成,忠翊衛將崔信燁,忠壯衛將朴師濂,慶熙宮衛將林純榮,翊衛司衛率吳敏常,武臣兼宣傳官崔逵漸,俱以身病猝重,勢難供職,呈狀乞遞,文臣兼宣傳官徐永輔,除授在外,過限未上來,竝改差,何如?傳曰,允。
又以兵曹言啓曰,考見諸道今秋官鎭門聚點狀啓,則公淸前兵使柳相燁狀啓中,道內編伍軍兵聚點時,林川等五邑,服色間多渝傷,器械亦或杇破云,黃海兵使徐有鳳狀啓中,道內團束軍兵聚點時,豐川等五邑鎭,戰馬瘦駑,服色麤劣,軍器什物,不無執頉云,全羅兵使柳和源狀啓中,道內束伍軍兵聚點時,萬頃等二邑,器械或有破傷,服色間多渝弊,鍊習之節,未免生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
副校理趙忠植疏曰。十六行刀割伏念臣姿性庸愚,人器謭劣,最居人下,無足與廁於簪纓之末,而至若羽儀明廷,翊贊洪猷,實非所望於平日,今此瀛館新銜,忽下於千萬夢想之外,臣誠惝怳踖踧,不知所爲。殿下所以畀臣淸華,不以卑鄙者,豈其俱收竝畜,應文備數而已哉?將欲以置近密之地,而盡論思之責,備顧門之列,而資啓沃之職也,則非臣顓蒙所可爲也。臣固自知者深,雖欲冒進,人謂斯何?自古以來,居是官而膺是職者,率是姿質端方,學識精邃,負當世之重望,準一時之極選,然後上而無虛授之失,下而無非據之誚矣。豈可如臣者流,濫竽於其間,以貽淸朝之差恥也哉?一身之狼狽,固不足恤,而名器不可不惜也,廉維不可不顧也,臣何敢外飾邊幅,爲此例讓之言於君父之前哉?庚牌屢降,承膺無路,略暴衷懇,仰瀆崇嚴。伏乞聖慈,亟遞臣所帶之職,回授可堪之人,仍治臣瀆擾之罪,以肅朝綱焉。臣無任云云。省疏具悉。所陳不允。勿煩,勿辭察職。
副修撰金敎喜疏曰,伏以,臣幼而失學,長而無能,材乏需世,樗櫟之散,固難適用,學不通方,斗筲之器,蔑無可稱,碌碌庸庸,不過是空疎無用底一賤品。然臣家世簪纓,猥膺洪造,早由蔭路,仍通桂籍,始焉升斗之計,終歸媒榮之料,濫叨春坊,出入离筵,猥忝栢府,周旋豸班,逐隊隨行,未效涓埃之補,每一循省,惕然而懼,駭然而驚,自不覺惶汗之浹背也。千萬不自意,玉署新命,遽及臣身,繼以召牌荐降,臣聞命以來,始也惝怳,終焉驚惶,震越之極,莫知措躬之所也。夫量才而授,淸朝之美事,度力而進,臣分之當然,故上無謬擧之失,下無冒應之患。皐陶之言曰,無曠庶官,天工人其代之,唐·虞盛際也,庶官末僚也,猶且難愼如此,則況此論思啓沃之責,實非冗官漫職之比。前席橫經,日月獻納,名臣碩輔之所次藉手事君者也,詞掖淸列,左右顧問,明君哲辟之所以極選一代者也,臣何嘗彷彿於此,而乃殿下,有此非常之恩於如臣不肖者哉?顧今聖明在上,群賢彙征,策名淸時,昵近耿光,豈非人臣之至願大榮也哉?第念妄叨匪分,有靦面目,雖欲磨礪朽鈍,圖報萬一,而祗玷名器,無裨尺寸何哉?揣量已熟,趨膺無路,寧被慢命之誅,不敢爲冒進之計,玆敢披瀝血懇,仰瀆崇嚴。伏乞聖慈,俯察微悃,亟賜鐫免,使荒陋之蹤,不得猥廁於淸嚴之地,則千萬幸甚。臣雖不以見職自居,而八行刀割且臣有區區素蘊,不敢不畢陳於黈纊之前。方今聖明默運於上,有司率職於下,庶幾治效日著,仁聞日彰,而奈之何國體君威,日替一日,紀綱政令,日頹一日,譬如千仞之山,雖未知崩隳之因,始於何時,而陵而復夷,今且窪然而爲谷矣。臣每中夜思之,繞壁彷徨,誠莫知其故。然豈殿下之默運於上者,只在於應文備例之間,有司之率職於下者,徒守於簿書期會之末,上而無奮發之志,而逸豫之日狃,下而無激厲之方,委靡之日痼而然歟?惟我殿下,臨御以來,內無聲色之嗜,外無弋獵之娛,凡人君所以蠱心而蠹政者,擧絶聖念,而于今十有七年之間,朝議橫決於上,民生困瘁於下,而畢竟所注措者何策,所作爲者何事歟?不見其日進,而惟見其日退,不聞其寢昌,而惟聞其寢衰,豈殿下高拱於上,深知其治亂之有數,歸諸時運之所關而莫之恤乎?抑有司存焉,非殿下之所可恤而然乎?臣未敢知也。夫國是殿下之國,民是殿下之民,則豈可委之於有司而莫之恤乎?臣固知萬萬無是理也。夫天下之事,不進則退,國家之勢,不治則亂,卽理之常,而其所以進退治亂者,亦惟在人君之審察其機,勉其所以治,而去其所以亂而已,則夫何殿下,伈伈泄泄,悠悠泛泛,昨年如是,今年如是,殆若置之相忘之域,而以求安於厝薪之上?臣於是乎不能無憾於天地之大也。因是而朝廷之上,私意橫流,搢紳之間,媕婀成習,大官狃於糊塗,以任怨爲懼,小官騖於仕進,以苟得爲主。用舍偏於牽私,而仕路淆雜,廉隅視若弁髦,而擧措昌披。以致政令失宜,好惡不公,淸官選職,或歸市恩之資,守令差送,徒爲生色之科。內而百司,安於渝惰,外而列邑,習於誅求,國事日非,民生日瘁。而言議之間,未聞分涇別渭,以不言人過爲保身之長策,施爲之除,不見扶直杜枉,以遵守常例,爲治國之要道。三公不欲任其責,六卿不欲擔其職,以至於百執事之末,而交相效尤,日就忨愒,如龍驤萬斛,泛乎中流,而無一人任其操舟之責者,一或風雨驟至,則其能免淪胥之患者鮮矣。環顧斯世,不知殿下,與誰爲治,誰爲殿下任之者乎?彼群臣之只固其位者,雖無益於國,而其自爲地則得矣。若乃宗社之安危,是殿下家事也,殿下獨不自念於付畀之重乎?惟我祖宗,克集大命,克艱克勤,聖繼神承,爰致太平,時則藎臣良輔,協佐同寅,朝無遺政,民不失所,而月六之對,日三之講,殆無停廢之時,而猶懼一事之或失,一政之或誤,頻接臣隣,廣詢治道,則此先王之治,所以克臻乎肹蠁,而官無曠職,野無遺賢,毛髮絲粟之才,皆能效力於當時者也。程子曰,天生一代之才,自足了一世之事,則今日之廷臣,亦未必無其人,而顧殿下,過於仁愛而遜於奮發,習於宴安而憚於振作,日月征邁,不得導率之宜也。人辟之所以成就其德,輔翼治道者,卽不過曰法筵三講一月六對,而若於講確討論之時,一有不誠,則亦終爲文具而止耳。今殿下,竝與文具而廢之,殿下之所自治如此,則尙何以望吾國之能治乎?夫用人,國家之大政也,廟謨,國家之大事也。孟子曰,國君進賢,如不得已,左右皆曰可,未可也,諸大夫皆曰可,未可也,國人皆曰可,然後察之,見賢焉然後用之。管仲之告其君曰,君所謂可而有否焉,則臣獻其否,以成其可,君所謂否而有可焉,則臣獻其可,以去其否。臣不敢知今日進用於殿下之朝者,殿下果皆辨其可否而察其賢邪乎?姓名徒憑於銓筒排擬之列而已矣。又不敢知頒施於廟堂之中者,殿下果皆燭其是非而詢其得失乎?判決只在於草記一張之間而已矣。旣不見其貌矣,又何以知其心,旣不聽其言矣,又何以詳其理焉?如是而授國之重任,斷國之大事,而欲國之安而不危,治而不亂者,亦已疎矣。況惟近年以來,士夫風節,頹靡消軟,不畏强禦,不憚危言,尙矣無論,雖尋常衮職之補,官師之箴,皆亦寥寥而無聞者,豈有他哉?卽殿下徒勤留念之敎,而一日二日,終未見採納之實,則於是乎或發屋下之長歎,而不效紙上之空言。試以近日之一事言之,向來儒臣一疏,實出於憂愛之悃,而欲吾君之無過也,則殿下固當虛受之不暇,而終靳反汗之命,竟示訑訑之色。小事言之,而尙不見用,雖有大於此,誰肯爲殿下言之乎?思之及此,誠不勝憂歎之至,而又豈非殿下所惕然自反處乎?古人云,知如是爲病,不如是爲藥,今殿下,庶旣審如是之爲病,則卽可求不如是之藥而已。此不過殿下一轉移間事耳,何憚而不爲乎?此實由於殿下立志不固,見理未明之致,而非剛克,無以立志,非精察,無以明理。堯·舜之執中,湯·武之建極,亦不外乎是,而若夫涵養德性,漸磨道義之方,則又必待學而成焉。頻開經幄,克下操存之工,數接宰輔,廣詢治亂之道,毫分於天理人欲之間,知其爲天理,則敬而擴之,知其爲人欲,則惕而絶之。見理彌明,立志漸高,則於國家之治亂人才之進退,自當勉其治而去其亂,進其賢而退其邪,上可以追三代之治,下可以洗漢唐之陋。無復以前日之姑息爲是,而日念在玆,以迓續天命,則百官有司,孰敢不奔走於下,以對揚聖休哉?伏願殿下,勿以人廢言,則非獨臣身之與榮,實宗社臣民之幸。臣無任云云。省疏具悉。所陳不允。勿煩。陳勉事切實,當留念。勿辭察職。
上在昌德宮。停常參·經筵。
藥房提調金蓍根,行左承旨徐英輔啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?臣等率諸御醫,趁早入侍,詳承諸節,議定繼進湯劑爲宜。臣等不任區區伏慮,敢來問安,竝此仰稟。答曰,知道。慈候與昨一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
進御拱辰君子湯,自明日停止事,榻前下敎。
金啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
徐英輔啓曰,藥房提調,持湯劑來待矣。傳曰,封入。
又啓曰,同副承旨李魯集,自鄕上來云,卽爲牌招,何如?傳曰,允。
李魯集啓曰,吏曹判書李好敏,參判趙萬元,參議權丕應再牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,連事違召,不卽承膺,事甚未安。判書·參判,竝更牌招,何如?傳曰,允。參議只推,與判書·參判,一體更爲牌招。
傳于李魯集曰,未下直守令·邊將,皆令明日辭朝。
傳于金曰,日寒如此,輕囚放釋。
金啓曰,臣以輕囚放釋,進去下直之意,敢啓。傳曰,知道。
李魯集啓曰,吏曹判書李好敏,謂有情勢,口傳成命,今已經宿,而終不擧行,事體所在,極爲未安。推考,何如?傳曰,允。
李魯集,以內醫院提調意啓曰,副提調朴蓍壽,今日問安,不爲仕進,卽爲牌招,何如?傳曰,允。
以內醫院副提調朴蓍壽牌不進罷職傳旨,傳于李魯集曰,只推。
以副校理金蘭淳,修撰林顔喆牌不進罷職傳旨,傳于李魯集曰,只推。
以公淸監司權常愼狀啓,堤川縣監李道在遭父喪事,傳于李魯集曰,令該曹口傳差出,催促下送。
李魯集,以弘文館言啓曰,副校理金蘭淳,修撰林顔喆,旣有只推之命,副校理趙忠植,副修撰金敎喜,疏批已下,一體牌招察任,何如?傳曰,允。
又以吏曹言啓曰,今此宗廟·景慕宮望祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單尹命圭·趙奎昇。
李魯集,以禮曹言啓曰,卽接醴泉幼學朴漢崇所志,則以爲,同姓七寸姪海寧,嫡妾俱無子,以其同姓六寸弟箕寧第二子完駒,欲爲立後,兩家同議完定,而海寧夫妻俱歿,拘於常規,不得循例禮斜,依定式草記稟處事,呈狀矣,凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長朴漢崇所訴旣如此,依定式朴箕寧第二子完駒,立爲朴海寧之後,何如?傳曰,允。
戶曹判書李相璜疏曰,伏以度支重任也,其人之得失,而國計之贏詘,民生之休戚係焉,凡百有位,孰非朝家之所愼簡,而若其鄭重留難,必採諸廷議而叶,聽於輿誦而允,然後始乃擧而授之者,惟是職視他尤別,臣自膺是命,惝怳驚惑,誠左右顧而莫得其說也,抑謂分劑豐耗而適輕重之宜,下不至病民,制節出入而有鉤校之明,上可以裕國耶?皆非臣材力之所能及也,而此蓋臣宿趼也,然則將謂臣輕車熟路,稍易爲力耶?鉛刀一割,鋩刃已頓,於何淬礪,更責後用,又非臣材力之所能及也,反復數四,無一可者,未敢知今日除命,何爲而重及於臣身也?已見其蔑效而猶欲試可,自知其不稱而不能引去,則是上下俱失,同歸於苟而已,豈淸朝制官之本意哉?臣又早衰多病,不比少壯,自家常應酬而顚倒遺忘,十居其半,曹務如麻,署押紛紜,雖抖擻勉强,復欲爲年前之爲,實亦有萬萬不可能者,畢竟狼狽,其理甚晰,旣僨之後,臣雖重被鈇鉞,何嗟及矣?惟有害歸於民國而已,百爾揣量,冒膺無望,而況臣於此職,重有不可冒之義,卽濟貢排等事是已,此是臣在曹時事,而末梢事端,轉生葛藤,至有該提調臣李好敏,前判書臣鄭晩錫,互相疏引之擧,而竝皆遞去矣,苟求其始,實由於臣,而臣之見叨,卽又其地,今若諉之以事屬旣往,耳目稍遠,厭然自掩,以進爲榮,則廉防之重,亦關國體,臣雖奊詬,何敢放倒乃爾?區區必遞之義,庶不待臣言之畢,而我殿下禮使之政,亦必無有間於兩臣也,玆敢畢瀝情實,仰干聡聽。伏惟殿下,天地父母,念重寄之不可濫授,諒私義之不容冒據,亟命汰免臣職名,俾公私兩伸,千萬幸甚,臣無任云云。答曰,省疏具悉。本事豈有可引之事?勿辭行公。
知訓鍊李得濟疏曰,伏以臣情苦病癃,分甘僇癈,杜門屛蟄,不敢自齒於平人者,日月亦已久矣,而迺殿下,推收簪之仁,侈授鉞之擧,除命重宣,召牌繼臨,自顧滓累賤臣,何以得此於聖明也?感極涕隕,不知所云,臣本倥倥無用之一夫耳,過蒙我先大王殊知,曁我殿下陶甄拂拭之恩,濫躋八座,忝掌三軍,位寓之隆,寄畀之專,歷數同朝,如臣者果有幾人,臣之憑恃寵靈,翶翔戎垣,首尾數十年餘,犬馬猶識主恩,臣雖無狀,粗具彝性,若其耿耿寤寐,少裨涓埃,豈非臣至願大欲,而畢竟有百僨誤,無一稱塞者,此蓋臣才不逮誠,力不勝任,黔驢之技,本止於此耳,自省尤愆,臣亦自知,人之視臣,抑將云何?年前人言,搆捏罔極,醜辱備至,必欲薤粉臣身而後已,至今追思,夢魂猶悸,至於語及營貨者,隱映囫圇,又不甚別白,臣未知所指者,果爲何事,若謂臣惟意乾沒,視同私藏,至於蕩然,則一營耳目,宜不可掩,臣不敢呶呶自辨,苟使臣裒聚以實軍儲,拮据以裕兵食,上副委寄之眷,下釐旣弊之局,則人之爲言,宜亦無自而至,臣始雖不能甘心於人言,而終亦不能無愧於人言矣,臣忝跡韎韋,雖不敢遽自托於禮使之末,羞惡之心,夫人同得,廉恥之維,前哲攸戒,今若諉之以前塵已宿,新除爲榮,而揚揚彈束,自同無故,誠恐禮義壞防,笑罵成囮,臣身縱不足恤,獨不畏貽累於淸朝乎?雖閑漫任使,已不敢復廁於班聯,況臣見叨,卽臣前日遭彈之地乎?受符體重,雖不得不章皇承命,而藉此滾急,一出因仍,蹲據自安,則實非臣私意之所敢出,玆敢冒唐突之誅,而干崇嚴之聽。伏乞聖明,俯垂鑑察,亟賜鞶褫,使匹夫之諒,得以自伸,仍命攸司,議臣越分瀆聽之罪,以肅朝綱焉,若臣老耄疲癃,視蔭床玆,無以勉强抖擻於詰戎之大政,庶不待臣言之畢,而我殿下,亦必有以諒燭而矜悶之矣,竝此蘄哀,言不知裁,尤增死罪,臣無任云云。答曰,省疏具悉。本事已久,不必更引,勿辭察任。
修撰徐萬修疏曰,伏以臣以無似賤品,再叨館銜,惶感無比,而繼之以恧蹙也,黽勉肅命,隨例入直,而學蔑論思之責,才無勘膺之望,則因此冒據,能不愧於廉防乎?且以情理言之,親已老而病且痼,其在扶護之方,有難須臾離側,則勢不可久纏禁直矣,蓋才學之不稱旣如此,情理之難强又如此,伏願殿下,亟遞臣職,以重名器,以安賤分焉,臣竊有區區私懇,忘其僭越,敢此仰瀆,臣家無世傳之業,才蔑貨殖之術,則貧之一字,乃臣本分也,而今臣之偏母,年至八十有五矣,以殿下禮讓之恩,每歲首,有賜米之擧,至于今十五年也,臣母之感祝聖恩,臣心之圖報聖德,年年冞增,而實不敢更有所望矣,第老母年旣期頤,癃病侵尋,而菽水無計可供,藥餌趁時難得,每讀詩人南陔之什,曾氏歸耕之操,未嘗不三復而感歎也,臣旣拙不能謀生,弱不能竭力,無以恭爲子職,則餘年供養之道,惟有祿仕一節矣,晩竊倖科者,計不過得一專城之養也,人事難測,夕照如飛,萬一蹉跌而有不及之恨,則將焉用萬鍾爲哉?自古如臣情地者,亦多蒙錫類之恩,則臣安得自阻於仁覆之下,而一不煩訴乎?伏乞聖慈,俯垂㦖惻,特令該曹,除臣一小邑,以爲一時便養,俾伸人子之至情,千萬顒祝,臣無任云云。省疏具悉。疏辭,令該曹稟處,爾其勿辭察職。
慶尙監司金魯敬疏曰,伏以臣猥以匪材,冒叨重寄,居然歲且一周矣,識慮淺短,才具蔑劣,艱虞溢目,而拯濟沒策,事務鞅掌,而措處昧方,實無以對揚我聖上委畀之萬一,矧當挽近所無之災歲,七十餘邑,混歸滄桑之刼,幾萬生靈,擧阽溝壑之危,此時懷保之責,以臣無似,尤知其無能爲也,幸賴聖朝如天之澤,災結焉特蒙準請,身布焉幾令代捧,恩至渥也,德至厚也,臣方仰藉王靈,俯竭駑鈍,冀弛宵旰之憂,而第今兩稅之徵納,尤係民情之切急,玆不得不冒昧仰陳,惟聖明矜察焉。噫,本道綿農之歉,蓋自辛未以來,年荐歲加,至于今日而極矣,昨年以前,則被災猶有淺深,所收猶有贏詘,亦不至於絶種之境,而今則夏秋懷襄之中,消融汰落,一望盡棄,遂成通一路無綿之地,杼柚斷響,而場市之販賣已絶,鶉鵠成群,而體膚之皸瘃莫掩,雖稍饒之戶,或有粥飯之捄饑,都無衣褐之禦冬,昨秋以前之綿歉,到今追惟,雖謂之樂歲,亦非過語也,況今軍布之數,比常年爲六分之一,而猶復遑遑四覓,轉貿他道,見聞慘絶,較之於兩稅,其數至微細也,難辦如此,況於春窮力竭之時,督之以十倍之多,則尤當何如也?勢將及今變通,使民力有所容措,公納無至愆期,然後方可以拯濟民命,責納有地,噫,惟正之供,事體莫嚴,固不可遽議於常例之外,然比年以來,兩稅之代捧,或令純錢,或令折半,苟以經法言之,則誠萬萬難重,而前後道臣之仰請,廟堂之許施,實亦出於事勢之無可奈何,而邦本之不可不念故也,今則澤已竭矣,雖彼愚蠢之類,顧何敢更生分外之望,臣亦何敢要得非道之譽,以自陷於欺罔朝廷也?噫,物有難得,而尙有人力之可爲者,至於不可爲者,雖一毫之微一勺之細,何從得來?然則覓毛於不存之皮,垂綆於已枯之泉,明知其不可得,而求之不已者,臣未之聞也,以若慘歉,求若所納,何以異此?惟彼寒女機上之絲,無非吾民心頭之肉,而雖平歲之民,當其征科之時,古人之傷心永歎,至於此極,今若値無前歉荒之時,行常年督責之政,哀彼籲天無告之狀,天門九重,無以自達,則十指皆破,一絲不着,啜泣田間,怨凍咨寒之聲,殿下何從而聞之?賣屋柝産,膚剝髓椎,呼號於棰楚之下,宛轉於道塗之中,殿下何從而見之?然惟光明之燭,遍照於階前萬里之外,則丙枕之中,亦必有惻然垂念之時,而靡甘於錦玉之御矣,設有尺寸之所得,有非仁人君子之所忍爲,而況毫無所得者乎?又況聖明在上,若已之恫,如傷之念,已浹於窮蔀之遠,而寧有權輿不承,痛癢無關,不講拯救之策乎?臣若目見其如此,匿不以聞,厥罪何居?百爾思量,計無所出,玆敢不避僭越,仰瀆崇嚴。伏乞聖玆,俯垂矜諒,大同則許令純錢,至於田稅,事體自別,雖不敢以全代仰請,而特令以三分二代錢,俾一路生靈,獲蒙肉骨之恩,不勝大願,臣於此際,伏見籌司回啓下者,以臣之前者所請舊還之竝許仍停,新還之分數停捧,未蒙許施之音,今年本道穡事,雖不可謂大歉,而第以廟啓中穴農之語論之,穴農云者,以其有稍實尤甚之殊,而摠而言之也,若就其被災最甚處觀之,目今遑汲之狀,遠而比於壬子之歉,近而擬於甲戌之慘,而災民獨凶之冤,自以爲過之,是以臣於分等之啓,毋論稍實尤甚,抄戶分等之請,誠欲其恩無濫施之歸,民無向隅之歎,而廟議見格,如前防塞,臣誠瞿然慙悚,罔知攸爲,臣於巡路,災民之擁車號訴者,千萬爲群,皆以新還之勿捧爲請,臣以還穀法意,至爲嚴重,面面曉諭,且以爲朝家處分,舊還則必當仍停,新還則或可分數停退,外此當納之穀,趁期準納,以爲嗣歲種糧之意,申加誨飭,稍得安頓,當此催科之時,甁罌俱罄,凍餒相繼,而荷擔之類,猶未至渙散者,以其入於分等尤甚之中,知有早晩蠲停之事耳,今遽新舊竝徵,督如星火,則追呼在前,鞭扑隨後,小大睊睊,相率而流散而後已,夫廟堂之獨許尤甚邑停退者,亦豈非蠲恤災民,不忍督捧之意乎?然今年分等之稍實,非如常年之全登,特就其被災之稍減於尤甚者,强以區別,故雖於稍實之中,邑以面異,面以里殊,其爲尤甚,則無論三等邑,均是被災之民也,今若在彼則停之,在此則不停,一天之雨露不均,陰谷之陽和獨阻,從前停退之恩,反歸九仞之虧簣,顧今冬節已深,封倉在卽,新還則事體自別,不得已依回啓遵行,而畢竟準捧,臣亦難必,至若舊還,則甲乙以來,流亡故絶,殆過其半,雖或有孑遺者,卽皆目下尤甚面中最尤甚戶也,出秩徵督,非但徒爲繹騷之端,抑恐復添流散之弊,竝與新還而無處徵捧,舊還特令竝停,然後新還一條,亦可以有辭責納,玆敢更陳實狀。伏乞依前所請,舊還則無論三等邑,竝許停退,使垂盡之民力,得以少紓焉,臣無任云云。答曰,省疏具悉。所陳,令廟堂稟處。
上在昌德宮。停常參·經筵。
進御二錢重人參粟米飮,自今日一貼式,限四貼煎入事,榻前下敎。
王大妃殿進御二錢重人參粟米飮,自今日一貼式,限四貼煎入事,榻前下敎。
中宮殿進御二錢重人參粟米飮,自今日一貼式,限四貼煎入事,榻前下敎。
嘉順宮進服二錢重人參粟米飮,自今日一貼式,限四貼煎入事,榻煎下敎。
徐英輔啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
備忘記,西北僉使李邦根下直,長弓一張,長箭一部,片箭一部,筒兒一箇賜給。
朴蓍壽啓曰,藥房提調·副提調,持粟米飮來待矣。傳曰,封入。
傳于李魯集曰,藥房間日問安,勿爲之。
李魯集啓曰,吏曹判書李好敏,參判趙萬元,參議權丕應再牌不進推考傳旨及罷職傳旨,今方捧入,而開政命下,已至多日,口傳成命,亦已經宿,一向違召,無意承膺,揆以事體,萬萬未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,卽伏見新園所告由祭獻官尹行直書啓,則齋郞,該曹初不塡差,以致贊者代塡擧行之境,祭官塡差,何等詳愼,而有此不審,事極未安。當該吏曹堂上,從重推考,何如?傳曰,允。
金啓曰,臣敬奉聖敎,馳往義禁府,取考囚徒案,則時囚罪人林昇運,以黃磵前縣監稅納錢還逋米犯用罪,趙吉喆,以黃磵前縣監上納木犯用罪,尹成圭,以黃磵縣監大同木錢尙不上納罪,保放罪人李綱重,以均役廳前郞廳,忠原結錢未及準捧,成給畢尺罪,朴起壕,以前假注書引見之命誤傳罪,係是輕囚,故竝依傳敎放送,而仍爲馳往典獄署,取考囚徒案,則御寶僞造罪人四名,結案罪人三名,殺獄罪人二十二名,印信僞造罪人一名,囑付凶榜罪人一名,捕廳移文罪人一名,係是重囚,故竝爲仍囚,此外毆打朝官·大同米偸賣·大同拒納·上納犯用·公貨拒納,罪合勘律者五名,不可以輕囚論,故一體仍囚,其餘各司雜犯·他錢不報·紅蔘潛賣潛造·替囚督現·船隻致敗·毆打人物·酗酒作挐罪人姜致敏婢福每·李成春·宋哲仁·金永福·盧東炯·金亨福·尹最永·金鼎夏·李廷祥·羅興祿·明德行·金道亨·金致寬·南允洽奴少奉·李再元·徐在信·咸亨鎭·李就郁·韓元善·朱啓鎔·辛興福·盧俊哲·韓光爀·李金伊·吳卜起·崔光玉·秦玉鉉·孔啓哲·宋成大·蘇必彦·孟賢喆等三十三人罪名,旣係輕囚,故竝依傳敎放送之意,敢啓。傳曰,知道。
傳于李魯集曰,發遣吏郞,諸執事淸齋與否,摘奸以來。
李魯集以魂宮享官意啓曰,今此祥祭時,本宮忠義二員,例有前期合番之規,今十二月十三日爲始,竝爲別省記入直之意,敢啓。傳曰,知道。
又以魂宮享官意啓曰,本宮朝夕上食晝茶禮祭需用餘,多士麻八斤,早藿五斤,甘苔三斤,雀舌七合,白淸二升,黃淸二升生梨十五箇,生栗一升二合,黃栗一升五合,大棗一升五合,乾柿六串三箇,柏子八合三勺,胡桃八合三勺,榧子八合三勺,而在前有內入之事,有還下之例,今番則何以爲之乎?敢稟。傳曰,還下。
又以兵曹言啓曰,今十二月十四日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將,排擬無路,依定式軍門將官,代差以入之意,敢啓。傳曰,知道。
右議政南公轍箚曰,伏以言路開閉,實關有國之興替,而未有如今日之寥寥者也,此豈無愛君憂國之士而然哉?由殿下每以訑訑之色,拒人於千里之外,故讜言不至爾,夫以眇小之書生,處論思臺閣之職,操數寸之管,書盈尺之紙,能抗言上躬之闕遺,宰相之過失者,誠難矣,深言之則懼觸忌諱,淺論之則嫌無新奇,如此而媕婀,如彼而含默,朝廷遂無開口敢言之士,而一或有衮闕之指斥,官師之箴規,則上之所以應之者,或外示嘉奬,而終無採用之實,下亦不能平心舒究,轉生疑怒,未嘗罪一言者,而拒之之道,有甚於罪之,豈不惜哉?孔子曰,悅而不繹,從而不改,吾末如之何也已矣。諸葛孔明之言曰,諸有忠慮於國者,但勤攻吾之闕失,末如何云者,聖人之所棄,而孔明之言,不如是,則中興之業,誰與共成之乎?日前修撰金敎喜之疏,首尾凡屢百言,其論君德時弊者,言多切至,未知殿下,反復其疏,躬自點檢,旣從之旣悅之矣,而圖所以改之繹之歟,抑留念之批,已成應文,言至之時,雖或留神,而言過之後,皆置忘域耶?其疏中所云,天下之事,不進則退,國家之勢,不治則亂,夫何殿下,沁沁泄泄,悠悠泛泛,昨年如是,今年如是,此是臣前後所仰勉者,而又借儒臣之言,以寓古人擧筆不忘之義,惟願殿下,尤於此猛加澄省焉,抑臣之所愧悚者,其論大官三公處,雖不指的爲說,而若論近日之病源,不害爲臣之藥石,臣雖無似,敢不以孔明之言爲師乎?勉勉做去,猶可自補於後,則盡瘁至死,嘗所自誓,而自知才識,萬無其望,如此而猶復貪戀寵祿,淟涊不去,則終必爲辜恩負國公私狼狽之人,寧不大可懼哉?加以狗馬之疾,轉至難醫,獨任中書,百務瘝曠,擬於此歲未盡之前,更暴由中之懇,冀蒙體下之恩,今當箚陳,不得不仰首鳴呼,若謂臣以人言自引者,誠淺之知耳,伏願殿下,曲垂鑑諒,亟賜斥退,以幸國事,以安賤分,千萬至祝。取進止。答曰,省箚具悉卿懇。玉堂之言切實,卿以此陳勉,出於眷眷之誠意,爲之感歎,卿尤補予不逮,不亦善乎?至於辭巽,豈不萬萬過乎?安心視事,仍傳于李魯集曰,此批答,遣史官傳諭于右議政。
上在昌德宮。停常參·經筵。
夜自二更至五更,月暈。
王大妃殿誕日,大殿·中宮殿·嘉順宮·世子宮,內閣·政院·玉堂·朝廷二品以上·六曹堂上口傳問安。答曰,知道。
王大妃殿,內閣·政院·玉堂·朝廷二品以上·六曹堂上單子問安。答曰,知道。
金啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
傳于李魯集曰,禮房承旨,馳詣社稷·宗廟·永禧殿·景廟宮,奉審摘奸以來。
朴蓍壽啓曰,藥房三提調,持粟米飮來待矣。傳曰,封入。
傳于李魯集曰,魂宮臘享大祭,當親行,侍衛入直磨鍊,出宮門路,協陽門爲之。
徐英輔啓曰,今日齋宿承旨,當爲備員,右承旨朴蓍壽,卽爲牌招,何如?傳曰,允。
朴蓍壽啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,口傳成命,亦已屢日,連事違召,無意承膺,事體所在,誠極未安。判書陳疏,參判更爲牌招,何如?傳曰,判書疏批已下,與參判·參議,更爲牌招。
以吏曹參議權丕應牌不進罷職傳旨,傳于朴蓍壽曰,只推。
新園所獻官尹行直書啓,臣行直,今月十二日行新園所告由祭獻官,馳詣享所爲白如乎,卽見吏曹享帖,則以舊園所參奉金在星,差出新園所齋郞,而舊園所告由祭,亦於同日設行,則參奉卽舊園所元定齋郞,新園所祭官一員不足,而無以變通,故相議於水原留守臣林漢浩,以水原中軍柳聖台爲贊者,以贊者李導重爲齋郞,擧行享事爲白乎旀,緣由上聞云云。傳曰,知道。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而王大妃殿誕日相値,不得設行之意,敢啓。傳曰,知道。
又以備邊司言啓曰,牛禁自是及獸之仁政,而亦出重農之意,不可忽也。近年以來,屢經饑饉,牛蓄漸減,百家之村,僅有一牛,田功陳廢,不但爲民戶之流亡而然也。牛酒松三禁,卽是守令之職,城內外私屠之弊,惟在法司捕廳之申明令式而已,方自本司,發關捧甘,使之各別嚴飭,而至於藏牌之令,或下於歲除數三日之間,則狼藉屠殺,將不知爲幾千萬隻,言念嗣歲之農務,極爲悶然,數年之不許弛禁,寔出務農之聖念。今年歲時,亦依昨年例擧行之意,先期分付於法司,使京外之民,預知令甲,無犯罪科,何如?傳曰,允。
又以訓鍊都監言啓曰,本局千摠李謙會,身病甚重,勢難察任,改差,何如?傳曰,允。
吏曹判書李好敏疏曰,伏以臣自叨見職,前後陳懇,凡幾遭矣,情勢之不可强也,而偏荷陶甄,罪負之不可貸也,而輒蒙庇覆,始欲積誠而祈免,終歸徼恩而干寵,不惟感激之私,銘鏤肝肺,抑亦圖報之悃,願效涓埃,冒沒蹲仍,已閱屢朔,而其奈力不勝任,智未周物,政眼一出,瘡疣莫掩,實無一半分對揚我殿下任使賢能之治,而僨誤之失,日積一日,於是乎宜去之義,釋負之念,不啻如縛者之求解,行者之思歸,而徊徨荏苒之頃,政月已屆,京察在前,臣於進退之間,氷炭交中,夙宵兢愓,罔知爲計,際伏見儒臣之疏,盛陳十七年來時弊官邪,無非醫俗之良藥,警世之美箴,而其中一二句語,尤爲銓家之一頂針,臣讀之未半,有不覺蹶然起敬,而繼又爲之深幸者,臣是時帶銓官也。適會此言之出於論思,則正爲臣求去之日耳,方今聖明在上,淬勵圖治,周成之董正治官,漢宣之綜核名實,凡我大小中外,莫不拭目以俟,而求其要,則必使爲銓官者,克祛私意,務恢公道,然後始可以平物情而正百度,今乃如臣不才,苟然充數,而責之以用人之方,則是殆古語所謂却步求前,而安望其用舍得正·仕路不雜也哉?且況已試蔑效,聖明之所洞悉,一世之所共知,則尤何敢一味蹲冒,重誤國事哉?左右思惟,惟有一去,可以少贖臣辜負之罪,天牌荐降,悚隘冞深,玆敢瀝血陳章,仰瀆崇嚴。伏乞聖慈,諒臣情之非出假飾,念重任之不可暫曠,亟遞臣銓職,回授可堪,仍治臣瀆擾之罪,以安賤分,以肅朝綱焉。臣無任云云。答曰,省疏具悉。堂疏之言則實好矣,且泛論也,卿何必難安?加勉,可也,勿辭行公。
上在昌德宮。停常參·經筵。
魂宮臘享大祭親祭罷還內後,內閣·政院·玉堂·藥房口傳問安。答曰,知道。
朴蓍壽啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
傳于李魯集曰,禮房承旨,馳詣宗廟·景慕宮,奉審摘奸以來。
朴蓍壽啓曰,藥房提調·副提調,持粟米飮來待矣。傳曰,封入。
徐英輔啓曰,本院今秋冬等褒貶,當爲磨勘,而行都承旨李存秀,不爲仕進,不得磨勘之意,敢啓。傳曰,知道。
傳于朴蓍壽曰,出宮門路,協陽門爲之。
傳于朴蓍壽曰,侍衛軍兵毛具。
李魯集啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,口傳成命,亦已屢日,一向違牌,終不承膺,事體所在,誠極未安。判書·參判,竝更牌招,何如?傳曰,允。參議只推,一體牌招。
李魯集,以吏批言啓曰,通禮院相禮李朝鉉呈狀內,矣身素患痰癖之症,當此換節之時,一倍添劇,時月之內,萬無起動供職之望云,身病旣如是,則有難强令察任,改差,何如?傳曰,允。
有政。吏批,判書李好敏進,參判趙萬元牌不進,參議權丕應牌不進,同副承旨李魯集進。以金銑·朴宗正爲同義禁,金喆修爲直講,沈能鎭爲引儀,李鎭榘爲典獄參奉,李賢默爲慶尙都事,故學生尹得履贈童敎,孝行卓異贈職事承傳。
兵批,行判書李肇源病,參判任希存病,參議韓義運病,參知朴孝成入直進,右承旨朴蓍壽進。同知單徐命宅,護軍申溆·張鉉宅·李身敬,副護軍黃道源·黃基定·金鎭九·黃仁燁·南獻圭,以上竝單付。
以吏曹參議權丕應牌不進罷職傳旨,傳于李魯集曰,只推。
吏曹口傳政事,典簿單洪就榮。
吏曹口傳政事,以尹景儀爲敦寧主簿,金箕書爲堤川縣監。
吏曹口傳政事,以趙濟晩爲景慕宮令。
李魯集,以吏曹言啓曰,未下直守令·邊將,皆令明日辭朝事,命下矣。自臣曹催促,則報恩郡守任魯,纔已辭朝,信川郡守沈能述,和順縣監洪秉翼,俱以爲身病沈重,不得下去云,身病旣如是,則有難强令赴任,竝罷黜,何如?傳曰,允。
朴蓍壽,以備邊司言啓曰,頃因慶尙前監司李存秀所啓,統營貿麰,永爲革罷,贍餉屯祖,準萬石前支放不足條,量宜給代之意,筵奏行會矣。卽見慶尙監司金魯敬狀啓,則以爲,統營每年應用折皮爲三萬石,而較其應入,則不足爲三千一百八十二石零,贍餉屯租,則旣以五千五百石定摠,不可更責滿萬,就該營穀中支放耗外,山邑別餉米七千三百十一石零,別會米五千三百石零,賑餘帖價米五百八十九石零,租二千六百八十三石零,合米穀一萬五千八百八十三石零,取耗折皮,則爲三千五百六十八石零,竝以此劃付,而穀在山邑,無以轉輸,三千一百八十二石零,每年以詳定價作錢,自該營貿租,而詳定價,無以準沿租時直作錢,耗條外餘數三百八十六石零,盡數作錢,又以道內左兵營山城米二千石,特許劃付,折租五千石,盡分取耗,竝與山耗作錢餘數,而就此除出幾百石,以補沿穀不足之價,若値還穀停減屯租大縮之歲,則該營有貿麰時作錢代報之數,就中拮据,可以相補,竝請令廟堂稟處,而今年支放不足條三千一百八十二石零,已用沿穀,以山別餉別會帖價穀昨年耗條,換錄於沿邑爲辭。又見統制使徐春輔所報,則以爲,支放所需沿邑耗年例輸運船價,及沿各邑會外應下條數千餘石之每以貿麰移充者,罷貿麰之後,自歸於耗條中除減,則所縮爲三千餘石,贍餉屯之今年稅入,將不滿千餘石,比諸節目時執摠,所減爲四千餘石,統而計之,則爲七千五六百石,而此是貿麰革罷時元不足三千餘石之外也,及今別般措處爲請矣,本營以三路統制之一大關防,今成弊局,所謂移貿也設屯也。隨處弊生,牽補不得者,蓋緣前後帥臣,不能隨事釐革,因循抛置,致使公穀大縮,民弊轉痼,以至貿麰末策,而又爲行不得之事,貿麰今旣革罷,則沿民積弊,稍可矯捄,而該營支放之原不足三千一百餘石,不可不充代,依道臣所請,以山別餉別會帖價等穀耗條劃付,每年使之作錢以送,今年不足條,亦令以昨年耗換充,而至於貿租,雖自該營,直貿以用,來後貿租之弊,又將如今之貿麰,無論貿租貿麰,欲捄民邑之瘼,則決不可更論於貿之一字,而貿租今旣不許,則餉米二千石劃付,今無可論,此則置之,至於帥臣所請應下雜費及屯稅不足七千石,以本營所管錢軍米中三千石,特爲許貸取用,本穀則自明年爲始,使之量宜添分,以爲限年還報之地,明年以後雜費條,以山耗之曾所作錢貿麰者,每歲移用,屯稅旣已定摠之後,自是加減不得者,而謂以歲歉,輒稱不足者,豈有如許事體?此後則嚴飭帥臣,無敢以此更煩之意,一體分付,何如?傳曰,允。
又以備邊司言啓曰,慶尙監司金魯敬上疏批旨,有廟堂稟處之命矣,取見其疏本,則備陳綿農歉荒民勢遑汲之狀,仍請大同木純錢,田稅木三分二代錢,舊還則三等邑竝令仍停矣,惟正之供,事體自別,常格之外,有難闊狹,而綿荒之慘酷,今年甚於昨年,嶺南遜於他道,道臣代錢之請,必出於萬不得已也,朝家懷保之政,宜施優異之典,以爲一分之紓力,參互已例,大同木特許四分三代錢,田稅木,比大同尤有所重,限折半以錢代納,至於舊還,使之從略收捧,已有酌量者存,今難更議於停之一字,而當此歲色垂窮,還捧將畢之時,乃以出秩徵督,徒爲繹騷,有此陳聞,揆以事體,殊極未安,該道臣推考,何如?傳曰,允。
又以備邊司言啓曰,卽見全羅監司李魯益狀啓,則備陳穡事災損民勢遑汲之狀,仍以爲前劃災二萬四千結外,見減災四千五百二十八結二十負零,特許準劃,尤甚邑尤甚面里新還之折半停退,軍布之全數停退,舊還之無論三等邑竝停,一依前請許施事,請令廟堂稟旨分付矣,道臣新到之後,更擧民情,有此登聞,事勢之切悶,蓋可推知,災結則三千五百結,特爲加劃,使之分俵,還穀無論新舊,似此之歲,不可議停,軍布自有所重,京營所需,亦不可不念,故他道皆不擧論,竝依前行會施行之意,分付,何如?傳曰,允。
又以備邊司言啓曰,卽見黃海監司徐能輔所報,則枚擧安岳郡守金箕殷牒呈,以爲本邑稷還,竝會內外合爲二千餘石,而本非土宜,遠貿爲弊,竝換作小米爲請矣,該郡本以穀多爲弊,重以稷還之本非土宜,至貿於他境,則許以換作,減其還摠,不害爲紓民力之道,而但其穀名之全數換色,亦係難愼,就該郡稷還中一千五百石,許令以小米換作之意,分付何如。傳曰,允。
魂宮臘享大祭親行敎是時,亞獻官行判府事金思穆,終獻官行工曹判書金在昌,贊禮行禮曹判書金羲淳,典祀官奉常正朴齊一,宮闈令尙膳林宜馥,執禮副司果韓用儀,執尊司僕正李東永,大祝司果鄭基善,祝史副司果李友秀,齋郞副修撰金敎喜,盥洗位校書判校盧尙熙,兵曹佐郞閔令儒,爵洗位典籍禹夏哲·鄭載慶,亞終盥洗位校書校理李種德,贊者引儀崔日運,假引儀金秉始,謁者兼引儀金光素,假引儀柳煥民,贊引引儀文虎雲·李敦源,祭監監察李賢默·李鼎耇。
丁丑十二月十四日子時,上詣魂宮。臘享大祭親行入侍時,行都承旨李存秀,行左承旨徐英輔,右承旨朴蓍壽,左副承旨李鶴秀,假注書沈能恕,記事官李嘉愚·權敦仁以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調金蓍根,副提調朴蓍壽進前奏曰,日氣甚寒,聖體,若何?上曰,一樣矣。由協陽門·建陽門·銅龍門·景化門·集禮門,至延喜門,通禮跪啓請降輿,上降輿,入齋室,入齋室後問安勿爲之事。出榻敎仍具淺淡服,詣通和殿,贊禮前導入北夾門,陞自東階,詣板位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,執禮請行禮,上詣尊所北向立,執尊者擧羃,蓍壽酌鬰鬯,上詣靈座前,北向立,贊禮跪啓請跪,上跪,存秀奉香,蓍壽奉爐跪進,贊禮跪啓請三上香,上三上香,蓍壽奠爐於案,存秀奉爵跪進,贊禮跪啓請執爵,上執爵,以授蓍壽,奠于靈座前,贊禮跪啓請俯伏興少退跪,上俯伏興少退跪,大祝司果鄭基善進靈座之右,東向跪讀祝訖,上出戶降復位,亞獻官行判府事金思穆,終獻官行工曹判書金在昌,以次獻酌如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,宮闈令納神主如儀,贊禮導上詣望燎位,大祝燎坎,贊禮跪啓禮畢,仍導以行,入齋室,親祭罷後問安勿爲之事。出榻敎上改具翼善冠·衮龍袍,出延喜門,通禮跪啓請乘輿,上乘輿,仍由集禮門·景化門·銅龍門·建陽門·協陽門·宣化門還內,出標信解嚴,諸臣以次退出。
上在昌德宮。停常參·經筵。
魂宮祥祭親行罷還內後,內閣·政院·玉堂·藥房口傳問安。答曰,知道。
藥房都提調金思穆,提調金蓍根,副提調朴蓍壽啓曰,日月如流,魂宮祥事奄過,孝思益復如新,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,藥房口傳問安。答曰,知道。
李魯集啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而魂宮祥祭正日相値,不得來會云矣,敢啓。傳曰,知道。
朴蓍壽啓曰,藥房三提調,持粟米飮來待矣。傳曰,封入。
傳于李魯集曰,侍衛軍兵毛具。
李存秀啓曰,假注書沈能恕,身病猝重,勢難察任,今姑改差,何如?傳曰,允。
沈能恕改差,代以申萬休爲假注書。
李魯集啓曰,副校理金蘭淳,修撰林顔喆,旣入闕中,不爲肅謝,直爲出去,事甚未安,竝推考,何如?傳曰,允。
李存秀啓曰,政望書入,何等審愼,而昨日政事中,典獄參奉李鎭槼之名字,有所誤書,以至蒙點,原望筒改付標以入,而當該堂上,推考,何如?傳曰,允。
又啓曰,卽伏見諸道今秋冬等褒貶啓本,則黃海監司徐能輔,守令無一人居中居下,咸鏡監司朴宗來,慶尙監司金魯敬,守令無一人居下,殊無嚴明殿最之意,竝推考警責,何如?傳曰,允。
李魯集啓曰,卽伏見諸道今秋冬等褒貶啓本,則開城留守尹益烈,公淸水使趙在昇,黃海兵使徐有鳳,慶尙監司金魯敬,統制使徐春輔,南兵使李元植,邊將無一人居中居下,黃海水使許溟,平安監司徐有聞,邊將無一人居下,殊無嚴明殿最之意,竝推考警責,何如?傳曰,允。
傳于金曰,園所守園官南延君球加資,內廐馬鞍具一匹面給,外居奴婢六口·田五十結賜給,侍園官康壽甲加資,內廐馬鞍具一匹面給,外居奴婢四口·田三十結賜給,參奉南駿應·李䆃重,前參奉李櫽重,竝陞六,忠義李時翼,直長除授,進止差備中官梁宗河·申應寬,各上弦弓一張賜給,典禮一人,書題除授,飯監一人·守僕二人·事知守僕四人·各色掌十六名·書員三名,限己身免役,已免役者,妻子妹婿中限己身免役,房直二名·水工二名·奴子四名,限三年免役,已免役者,妻子妹婿中限三年免役,魂宮享官判敦寧李彦植加資,資窮,熟馬一匹面給,行工曹判書金在昌,敦寧都正洪樂受,竝加資,前享官永明尉洪顯周,半熟馬一匹面給,忠義李塼鉉·沈鐛,東班職調用,宗戚執事永明尉洪顯周,行工曹判書金在昌,各內下大虎皮一令賜給,敦寧都正洪樂受,司果鄭漪,善山府使洪世周,交河郡守洪澈榮,果川縣監金在三,典簿洪就榮,各半熟馬一匹賜給,都薛里中官林宜馥·安裕福,竝加資,前都薛里中官李元碩,熟馬一匹賜給,薛里金永曄·姜聖輔,酒房千世澤·金致灝,各半熟馬一匹賜給,前酒房印永馥勿論,進止差備李福仁·韓敬起·洪應疇·孔惟德,各兒馬一匹賜給,奏時官李宅泳·金鳳禧,令本衙門高品付料,事知守僕鄭榮祿帖加,守僕魯舜喆等四人,別監金完瑞等四人,員役孫夢麟等二十六人,李元郁等四人,限三年免役,已免役者,妻子中限三年免役,奠吏二人,令該曹米布從厚題給,奠吏洪夏疇等六人勿論,禁漏書員二人,令該曹米布考例題給,照羅赤四人,水工六名,房直十二名,竝令該曹米布題給。
傳于金曰,今番賞典,雖兼數事,毋得疊受。
傳于金曰,政官待明朝牌招開政,賞典下批。
以濟州牧使尹久東狀啓,莫重薦新與進上,闕封代進,惶恐俟勘事,傳于李魯集曰,勿待罪事,回諭。
李魯集,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,卽接濟州前牧使尹久東狀啓謄報,則柑子僅爲一百十六箇,而薦新排數無路,故謹援已例,都封上送,以爲稟旨薦獻之地爲辭矣,在前如此之時,數雖不足,多有減數薦獻之例,宗廟·景慕宮·魂宮分排,當日薦進之意,分付,何如?傳曰,允。
又以兵曹言啓曰,今月十八日,一羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以金衡遠爲兼羽林衛將。
李魯集,以奎章閣言啓曰,本閣今丁丑年秋冬等褒貶,當爲磨勘,而提學二員,直提學一員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
李存秀,以吏曹言啓曰,本曹今秋冬等褒貶,當爲等第,而魂宮親祭齋戒相値,限內不得磨勘之意,敢啓。傳曰,知道。
李魯集以議政府右議政意啓曰,今丁丑年秋冬等褒貶,當爲等第,而臣以身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今丁丑年秋冬等褒貶,當爲等第,而領中樞府事臣李時秀有身病,判中樞府事臣徐龍輔·臣徐邁修·臣金載瓚俱在外,判中樞府事臣韓用龜,臣金思穆俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事身病,不得爲之之意,敢啓。傳曰,知道。
又以忠勳府言啓曰,本府今丁丑年秋冬等褒貶,當爲磨勘,而有司堂上鰲恩君臣李敬一有身病,豐安君臣柳相祚在外,無以備員,限內不得爲之之意,敢啓。傳曰,知道。
又以儀賓府言啓曰,本府郞廳今丁丑年秋冬等褒貶,當爲等第,而永明尉臣洪顯周有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今丁丑年秋冬等褒貶,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今丁丑秋冬等褒貶,當爲磨勘,而判書臣李相璜未肅拜,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今丁丑秋冬等褒貶,當爲等第,而臣有病故,限內不得磨勘之意,敢啓。傳曰,知道。
又以禮曹言啓曰,今此所屬各司官員等褒貶時,崇陵參奉趙哲永,與判書臣金羲淳,有應避之嫌,惠陵參奉趙雲杓,東學兼敎授洪敬謨,與參判臣趙弘鎭,有應避之嫌,不得同議磨勘,各爲別啓本以入之意,敢啓。傳曰,知道。
又以禮曹言啓曰,各陵殿園墓·本曹郞廳·四學童蒙敎官·通禮院·典牲署·掌樂院·圖畫署官員等今丁丑年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·東西氷庫·東西活人署·禮賓寺·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又以弘文館提學意啓曰,本館今秋冬等褒貶,當爲磨勘,而以領館事大提學不備,限內不得爲之之意,敢啓。傳曰,知道。
又以兵曹言啓曰,本曹今丁丑年秋冬等褒貶等第,磨鍊以入,而曹所屬軍器寺·司僕寺·訓鍊院官員·部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今丁丑年秋冬等褒貶,當爲磨勘,而都摠管李集斗,有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今丁丑年秋冬等褒貶,當爲等第,而都提調臣李時秀,以身病,限內不得磨勘之意,敢啓。傳曰,知道。
又以禁衛營言啓曰,本營從事官及諸將官,今丁丑秋冬等褒貶,當爲等第,而都提調臣金載瓚在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今丁丑年秋冬等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今丁丑年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書鄭晩錫,身病猝重,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上不備,限內不得擧行之意,敢啓。傳曰,知道。
又以工曹言啓曰,今秋冬等褒貶,當爲磨勘,而堂上有故,限內不得爲之之意,敢啓。傳曰,知道。
魂宮祥祭兼望祭親行敎是時,亞獻官領府事李時秀,終獻官行判府事韓用龜,贊禮行禮曹判書金羲淳,典祀官奉常正朴齊一,宮闈令尙膳林宜馥,執禮副司果洪敬謨,執尊弼善趙萬永,大祝副司果李羲準,祝史副司果李奎鉉,齋郞副司果趙璟鎭,盥洗位司藝張振一,直講卓瑊,爵洗位典籍洪儼·崔仁簡,亞終獻盥洗位典籍李埴,贊者引儀崔日運·金學羲,謁者兼引儀金光素·李正榦,贊引兼引儀李尙遵,假引儀金秉始,祭監監察尹永魯·李鼎耉。
丁丑十二月十五日子時,上詣魂官,祥祭兼望祭親行入侍時,行都承旨李存秀,行左承旨徐英輔,右承旨朴蓍壽,左副承旨李鶴秀,右副承旨金,同副承旨李魯集,記事官李寅泰,假注書沈能恕,記事官李嘉愚·權敦仁,原任提學沈象奎,原仕直提學金履喬,檢校直閣李光文·鄭元容,檢校待敎朴宗薰·李龍秀以次侍立,時至,通禮跪啓請外辦,上具翼善冠·無揚黑團領,乘輿出宣化門,藥房提調金蓍根,副提調朴蓍壽進前奏曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門,通禮跪啓請降輿,上降輿入齋室,入齋室後問安勿爲之事。出榻敎仍具淺淡服,詣通和殿,贊禮前導入北夾門,陞自東階,詣板位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,執禮請行禮,上詣尊所北向立,執尊者擧冪,英輔酌鬰鬯,上詣靈座前,北向立,贊禮跪啓請跪,上跪,存秀奉香,蓍壽奉爐跪進,贊禮跪啓請三上香,上三上香,蓍壽奠爐於案,存秀奉爵跪進,贊禮跪啓請執爵,上執爵,以授,奠于靈座前,贊禮跪啓請俯伏興少退跪,上俯伏興少退跪,大祝副司果李羲準進靈座之右,東向跪讀祝訖,上出戶降復位,亞獻官領府事李時秀,終獻官行判府事韓用龜,以次獻酌如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,宮闈令納神主如儀,贊禮導上詣望燎位,大祝燎坎,贊禮跪啓禮畢,仍導以行,入齋室,親祭罷後問安勿爲之事。出榻敎上改具翼善冠·無揚黑團領,出延喜門,通禮跪啓請乘輿,上乘輿,仍由集禮門·景化門·銅龍門·建陽門·協陽門·宣化門還內,出標信解嚴,諸臣以次退出。
上在昌德宮。停常參·經筵。
祥祭翌日,大殿·王大妃殿·中宮殿·嘉順宮·世子宮,內閣·政院·玉堂口傳問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上單子問安。答曰,知道。
藥房提調金蓍根,行左承旨徐英輔啓曰,連日行禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
金,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
徐英輔啓曰,右承旨朴蓍壽,今日不爲仕進,卽爲牌招,何如?傳曰,允。
李魯集啓曰,同義禁金銑,除拜後過三日不爲出肅,依定式推考警責,仍卽牌招察任,何如?傳曰,允。
申萬休在外,代以鄭藎爲假注書。
金,以吏批言啓曰,侍園官康壽甲,加資事,命下矣。今已資窮,何以爲之?敢稟。傳曰,代加。
又以吏批言啓曰,新除授成均館典籍鄭熙祚,除拜後過限未肅拜,依例改差,何如?傳曰,允。
有政。吏批,判書李好敏進,參判趙萬元牌不進,參議權丕應牌不進,右副承旨金進。以李愚在爲大司成,趙萬協爲禮曹佐郞,任重白爲社稷令,玄鎭商爲監察,徐冀輔爲濟用主簿,鄭錫敎爲平市主簿,李䆃重爲掌苑別提,南駿應爲禁府都事,任㸁爲相禮,李爲信川郡守,申常顯爲和順縣監,判敦寧李彦植今加輔國,工曹判書金在昌今加崇祿,敦寧都正洪樂受今加嘉善,南延君球今加承憲,以上加資事承傳,故僉知宋猉瑞贈戶參例兼,孝行卓異贈職事承傳。
再政,以林顯喆爲宗廟令。
兵批,行判書李肇源病,參判任希存入直進,參議韓義運病,參知朴孝成病,行左承旨徐英輔進,同知單韓吉謩,副護軍單李龍耆·李勉求。
金,以內醫院提調意啓曰,副提調朴蓍壽,今日問安,不爲仕進,卽爲牌招,何如?傳曰,允。
以右承旨朴蓍壽牌不進罷職傳旨,傳于徐英輔曰,只推。
以吏曹參議權丕應牌不進罷職傳旨,傳于金曰,只推。
金,以都摠府言啓曰,副摠管柳相亮,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,內禁衛將李儒秀,景福宮衛將徐命宅,俱以身病猝重,時月之內,萬無供職之望,呈狀乞遞,領軍之將輪番之任,不可久曠,竝改差,何如?傳曰,允。
又以御營廳言啓曰,本廳哨官鄭文熙,身病甚重,勢難察任,改差,何如?傳曰,允。
吏曹啓目粘連,啓下是白有亦,觀此弘文館副修撰徐萬修上疏,則以爲,臣之偏母,年至八十有五矣,年旣期頤,癃病侵尋,而菽水無計可供,藥餌趁時難得,每讀詩人南陔之什,曾氏歸耕之操,未嘗不三復而感歎也,臣旣拙不能謀生,弱不能竭力,無以恭爲子職,則餘年供養之道,惟在祿仕一節矣,晩竊倖科者,計不過得一專城之養。伏乞聖慈,俯垂憫惻,特令該曹,除臣一小邑,俾伸人子之至情亦爲白有臥乎所,徐萬修之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
永明尉洪顯周疏曰,伏以居諸迅駛,惠慶宮終祥奄過,仰惟聖慕,益復靡逮,仍伏念臣猥忝肺腑,偏被眷渥,隕結磨放,未足報答其萬一,惟是三年享官之役,粗爲毫分殫竭之地,而誠薄病纏,徑先蒙遞,計其奔走之勞,不踰數月而止,臣每平居,自念愧與悲倂,不意今者錫馬之賞,又何爲而混及於臣身也?假使臣夙夜勤苦,無替始終,卽不過臣分之當然,冒受恩齎,尙云僥濫,況臣受恩如彼其隆,而效勞如彼其淺,譴罰不加,旣係寬典,寵錫之來,冞增戰栗,玆敢冒昧陳籲於黈纊之下。伏乞聖明,念恩賞之不可濫加,察微諒之匪出假飾,亟收臣天駟面給之命,俾安賤分,不勝幸甚,臣無任云云。答曰,省疏具悉卿懇。卿其勿辭,安心領受。仍傳于金曰,此批答,遣史官傳諭于永明尉。
吏曹參議權丕應疏曰,伏以臣待罪見職,今幾半載矣,才疎識短,年邁病痼,豈敢諉以宿趼之地,晏然冒進於聞命之初也?適於其時,大政將行於屢月愆期之餘,又以賤臣去就,致煩酬應,實所難安,故力疾暫膺,備位參政,是亦臣不獲已也,若其時日之小淹,非但所不敢也,抑亦行不得者,蓋臣稟賦綿弱,自在少壯,夙抱貞疾,轉成痼肓,況復大馬之齒,已近七旬,則癃瘁之狀,只存一息耳,如是而與聞鑑衡之責,非所可論,至於享官之塡差,精力未周於照例,分排欠詳於出帖,若値病情之越添,每易省檢之輒失,畢竟僨誤,自揣已熟,乃有喉院請推之啓,而始覺臣矇然不審之罪,於是爲大矣,夫祀典,有國之大事,凡係有司之責者,一或未能詳愼於此,以致臨時苟艱之擧,則厥罪何居,而聖度天大,罰止問備,臣雖感泣惶隕,無地可容,豈敢回罪爲榮,恬然泯默,不思所以自劾之義乎?玆敢短章首實,冒瀆崇嚴。伏乞聖明,亟降威罰,勘臣當被之律,以爲爲人臣溺職者之戒焉,臣無任云云。省疏具悉。爾其勿辭察職。
上在昌德宮。停常參·經筵。
金啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
傳于金曰,當該承旨推考。
注書李寅泰病,代以林翰鎭爲假注書。
以公淸監司權常愼狀啓,大司憲宋穉圭,周恤物種,不爲領受,姑爲仍留事,傳于徐英輔曰,更爲輸送事,回諭。
諭大司憲宋穉圭,予惟禮賢周急,有國先務,故廩繼粟庖繼肉,著於鄒經,肅使拜嘉,於禮則然,故熟而薦服而謝,載於戴經,今玆若而不腆之物,固不足以表予平日禮待之至意,而卿乃過於辭巽,不爲領受,誠非始料所及,不覺瞿然自愧,嚮者臺疏所請,卽予含意未遂者,而臺臣特導達之耳,予於是,犂然相感,令道臣輸送,則此詩所謂中心貺之者也,於卿有何必辭之義乎?原憲蓬廬,煙火蕭然,仲由縕袍,風雪凄。其肆予念卿請寒物,雖不稱望,卿體予心,曲受言勿辭。右副承旨金製進。
傳于徐英輔曰,大司憲敦諭,令地方官傳諭。
以內醫院副提調朴蓍壽牌不進罷職傳旨,傳于金曰,只推。
金,以都摠府言啓曰,副摠管柳相亮,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
判敦寧李彦植疏曰,伏以日月如駛,惠慶宮邸下祥期奄過,伏惟聖慕,撫今愴昔,當復如何?仍念臣一無似之賤品也,徒藉世蔭,驟躋崇班,尺寸之報效無稱,節次之推遷已極,尋常內省,懼懍在心,而猥叨駿奔之任,陪奉祀享之禮,日夕寅畏,惟僨誤之得免幸耳,不料賞勞之典,至降進秩之命,臣於此益不勝怵然而震悚也,罔功之賞,朝家之所當愼也,踰分之寵,臣分之所必辭也,矧復抗禮於具瞻之班,居先於在廷之列,由蔭塗而進此者,近日之所罕例也,一倍增惶,不敢冒居,略具短章,仰暴衷懇。伏乞聖慈,亟賜收還,以重恩賞,以安私分,不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
金啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,右承旨朴蓍壽,今日不爲仕進,卽爲牌招,何如?傳曰,允。
李魯集啓曰,三品官之無得過三日循例請牌,曾有定式矣,大司成李愚在,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以右承旨朴蓍壽牌不進罷職傳旨,傳于徐英輔曰,只推。
李魯集,以吏曹言啓曰,今十二月二十日,祿都目政事爲之之意,敢啓。傳曰,知道。
李魯集,以吏曹言啓曰,今日本曹開坼坐起時,考見諸道褒貶啓本,則尙州牧使李晩奎,以誠難臥治爲目,明川府使李元敬,以勉在察奸爲目,興海郡守趙,以斷飮則善爲目,永平縣令林昇運,以民則愁怨爲目,聞慶縣監崔斗顯,以徒善何益爲目,自如察訪黃燾,以損體宜警爲目,則俱宜置下考,而置諸中考,平山府使李榏,以做如說時於民何有爲目,則宜置中考,而置諸上考,殊無嚴明殿最之意,四道道臣,推考警責,上項六邑守令,一驛察訪,竝罷黜,何如?傳曰,允。
又以吏曹言啓曰,曹所屬司饔院官員等矣今秋冬等褒貶,當爲等第,而因本院提調有身病,不得磨勘之意,敢啓。傳曰,知道。
金,以兵曹言啓曰,慶尙監司金魯敬狀啓,道內別試武士入格人等起送事,纔已啓下矣,在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以禁衛營言啓曰,本營千摠趙台錫,身病猝重,勢難察任,改差,何如?傳曰,允。
又以右邊捕盜廳言啓曰,本廳兼從事官金瑩綬,身病猝重,勢難察任,改差,何如?傳曰,允。
吏曹啓目粘連,啓下是白有亦,觀此濟州牧使趙義鎭狀啓,則旌義縣監李彦懋,瓜限已滿,而該縣監三年居官,一心勤勵,愛民善政,蔚有輿誦,當此賑政經營之時,守令遞易,非但迎送之有弊,付之生手,實有可悶,限麥秋仍任事,令該曹稟處亦爲白有臥乎所,守令瓜滿差代,乃是不易之典,道臣之請仍守令,雖或有不得已之例,而今此旌義縣監李彦懋,別無殊異之蹟當仍之端,而直請仍任,極涉屑越,且係無例,狀請內辭緣置之,該牧使趙義鎭,推考,何如?判付啓,依允。
禁府啓目,延豊縣監朴齊奎原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
金,以義禁府言啓曰,卽接月令醫員趙相權手本,則時囚罪人朴齊奎,屢日處冷之餘,積氣衝上,食飮全却,症形危重云,罪人病勢如此,則一邊保放,一邊草記,曾有定式矣。朴齊奎姑爲保放之意,敢啓。傳曰,知道。
上在昌德宮。停常參·經筵。
金,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
徐英輔啓曰,右承旨朴蓍壽,今日不爲仕進,卽爲牌招,何如?傳曰,允。
金啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李魯集啓曰,卽者副修撰金敎喜,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽伏見京畿水使尹郁烈今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以右承旨朴蓍壽牌不進罷職傳旨,傳于徐英輔曰,只推。
李魯集,以弘文館言啓曰,本館下番闕直,事甚未安,修撰南履懋,副修撰徐萬修,竝卽牌招,以爲推移入直之地,何如?傳曰,允。
金,以兵曹言啓曰,宣薦內禁衛三技入格別單及宣部守三薦參上武臣前銜作散人別取才入格矢數落仕年條居住薦名,各其名下,懸註以入之意,敢啓。傳曰,知道。
又以兵曹言啓曰,拆見諸道褒貶啓本,則平安監司徐有聞啓本中,老江僉使鄭源,宜愼其終爲目,則宜置中考,而置諸上考,黃龍別將金相敏,酒肆損體爲目,城山別將李德隆,稅胡招謗爲目,則竝宜置下考,而置諸中考,殊無嚴明殿最之意,該道道臣,推考警責,老江僉使鄭源,中考施行,黃龍別將金相敏,城山別將李德隆,竝下考施行,何如?傳曰,允。
又以兵曹言啓曰,嶺南別試武士更爲試取事,草記啓下後,各以本道入格技藝試取,則仁同出身張東七,閑良張晩燮,星州閑良李漾,密陽閑良孫承敎,俱爲三略入格,東萊閑良姜之永,柳葉箭不未入格者,依例給糧下送,而在前抄上武士試取時,武技之中式者,閑良直赴殿試,出身初仕調用,前銜復職承傳,能講與擧沙者,或直赴會試,或軍門調用,依判下擧行矣,今此張東七·張晩爕·李漾·孫承敎旣已入格,則有不可混同下送,故別單書入之意,敢啓。傳曰,知道。
同義禁金銑疏曰,伏以日月迅駛,魂宮祥事奄過,聖慕克伸於親祼,群情益切於靡逮,仍伏念臣樗材無用,蒲質已衰,遇事昏謬,隨處迷錯,雖在尋常百執事之列,而實無一分報效,至於向日試圍事,而僨誤多矣,辜負極矣,夫科試之法,至嚴且重,于以正多士之步趨,于以動八方之瞻聆,一或差失,其所關何如?而如臣昏瞀,猥膺主試,不能嚴束科條,致有紛亂,畢竟論勘,至登廟奏,孽由已作,在法難貸,而聖度天大,恩敍遽降,繼以金吾除命,又下於杜門悚蹙之中,臣驚惶感激,不知所措,豈不欲卽地趨膺,粗伸駕屨之義?而第臣辜負僨事之罪,非比尋常,有不敢以薄勘旋宥,自同無故,召牌之下,進身無路,玆敢冒控短章,仰暴情實。伏乞天地父母,俯垂鑑諒,亟遞臣職名,仍治臣罪,以爲奉職無狀者之戒焉,臣無任云云。答曰,省疏具悉。別無可引之端,勿辭察職。
副修撰金敎喜疏曰,伏以臣以無似,濫廁瀛館,猥徹辭章,略附愚悃,微諒未遂,恩敎遽加,臣仰感俯怵,義急叨謝,黽勉苟出,豹直淸禁,依近日月,誠雖切於犬馬,徒玷經幄,裨莫效於絲毫,實無顔面之可施,內自踧踖而憂愧,際接家信,則臣母素多疾病,長在床笫,而近因隆寒,一倍添劇,扶護無人,促臣歸見,臣聞此報,心神飛越,按住不得,忙構短疏,徑出禁扄。伏乞聖慈,俯垂諒察,亟遞臣所帶玉署之銜,以便救護,仍治臣擅離瀆擾之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房提調金蓍根,行左承旨徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮口傳問安。答曰,知道。
金啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
徐英輔啓曰,右承旨朴蓍壽,今日不爲仕進,卽爲牌招,何如?傳曰,允。
傳于李魯集曰,大臣·備局堂上引見。
李魯集,以內醫院提調意啓曰,副提調朴蓍壽,今日問安,不爲仕進,卽爲牌招,何如?傳曰,允。
有政。吏批,判書李好敏進,參判趙萬元牌不進,參議權丕應牌不進,同副承旨李魯集進。啓曰,原州牧判官,今當差出,而本州以營下劇邑,物衆地大,素稱難治,不可不擇差,同道及他道已準限未準朔守令,竝擬,何如?傳曰,允。以李若愚爲副校理,洪光一爲左尹,李肇源爲左賓客,李光承爲敦寧判官,李厚五爲慶基殿令,徐珌修爲司宰主簿,尹致爀爲原州判官,李時秀爲祔宮都監都提調,提調三單李相璜·金羲淳·金在昌,郞廳五單徐興輔·趙萬根·金鏴·尹鼎植·鄭錫敎,軍器直長單吳國善,奉事單安興世,副奉事單尹恒勳,參奉單崔泰爀,軍器正徐致輔,今加通政加資事承傳。再政。以林頤鎭爲長寧殿令,李寀爲長興主簿,權爲長城府使,左尹單南履翼,右尹單洪光一。
兵批,有政。行判書李肇源進,參判任希存病,參議韓義運入直,參知朴孝成病,右副承旨金進。啓曰,全羅左水使,今當差出,而擬望之人乏少,他道僉使竝擬,何如?傳曰,允。以李身敬爲副摠管,以李寅植爲內禁將,趙存慶·田德顯·洪羲書·李仁達·李周百爲五衛將,李彦鉉爲忠翊將,李明玉爲忠壯將,裵亨七爲景福將,金時成·姜大仁爲慶熙將,張鉉忠爲部將,任聖尹爲全羅左水使,知事李光載,同知朴尙恒,護軍趙鍾永,副司直金蘭淳·韓用錡,副司果金晉淵,以上竝單付,公淸兵虞候金時衡,今加折衝加資事承傳。再政。以洪建錫爲都摠經歷,宋翼淵爲文兼,具絳爲永宗僉使。
以右承旨朴蓍壽牌不進罷職傳旨,傳于徐英輔曰,只推。
以內醫院副提調朴蓍壽牌不進罷職傳旨,傳于李魯集曰,只推。
以修撰南履懋,副修撰徐萬修牌不進罷職,傳于李魯集曰,只推。
李魯集,以弘文館言啓曰,本館下番闕直,事甚未安。修撰南履懋,副修撰徐萬修,旣有只推考之命,竝卽牌招,以爲推移入直,今日政新除授副校理李若愚,一體牌招察任,何如?傳曰,允。
李魯集,以吏曹言啓曰,今十二月二十七日,都目政事爲之之意,敢啓。傳曰,知道。
戶曹判書李相璜疏曰,伏以星霜易遒,惠慶宮常事奄過,慈徽永閟,仰惟宸慕追遠,愴廓如新,仍伏念臣抱當去之義,而干蓋高之聽,僥倖恩諒,屛息以俟,畢竟詞未仰格,批以勿辭,臣誠徊徨悶塞,不省攸措。人臣事君,固當身不自有,進退惟命,而有時乎視義可否,不敢專以趨走爲恭者,古人於此,豈或忽於常分而然哉?亶以不如是則上無以承敦尙禮義之敎,下無以振養成廉恥之俗故耳,禮義廉恥,是謂四維,此而不張,人其云何?臣之區區情勢,本事且置如何?私義不容放倒,夫豈待臣之辭畢,而始爲聖明之所俯燭,同朝之所共諒哉?濟貢排等,其始在臣,而兩重臣,竟以此不安其職而去矣,人旣因此而去,而臣則曰,日月稍久,事端已宿,今雖自掩,人莫我知,而仍據其地,晏若無故,則公私義諦,斷無是處。臣雖無似,亦嘗廁跡於禮使之末,今若懷祿貪榮士夫去就之防,累朝家廉讓之化,則臣之辜負我殿下者,此其罪豈但止於違逋之爲悚而已哉?左右反復,無望蠢動,玆又畢臚情實,申冒威尊。伏乞聖慈,曲垂鑑燭,亟賜汰免,使重務無瘝,微諒獲伸焉,臣無任云云。答曰,省疏具悉。別無可引之端,卿其勿辭行公。
丁丑十二月二十日辰時,上御熙政堂。藥房入診,大臣·備局堂上引見入侍時,提調金蓍根,行左承旨徐英輔,假注書鄭藎,記事官李嘉愚·權敦仁,檢校直閣鄭元容,同副承旨李魯集,假注書林翰鎭,事變假注書金輦,右議政南公轍,行兵曹判書李肇源,行禮曹判書金羲淳,吏曹判書李好敏,行護軍朴宗薰,行訓鍊都正李溏,韓陵君李海愚,刑曹參判金履載,副校理趙忠植以次進伏,醫官吳千根·秦東秀,以次進伏楹外訖。公轍曰,日氣甚寒,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。因命醫官入診,千根·東秀以次診候訖,退伏奏曰,脈候左右三部調均矣。上曰,次對爲之。公轍曰,頃因公淸監司權常愼所報,常賑穀不足,以本司句管戊午穀中折米四千三百七十六石,均廳句管補還折穀折米五千六百二十四石,合一萬石草記劃給矣。卽見該道臣所報,則以爲,今此常賑穀區劃中,均廳穀之自惠廳已取用者,爲二千六百九十九石零,此則以戊午穀充劃,而目下排劃,雖準萬石,加下未報折米,猶爲一千八百一石零,則日後需用,尤無可論,及今措劃爲辭矣。當初一萬石之區劃,蓋緣穀簿之到底枵然而然也,到今實無加數移錄之道,姑令以一萬石,排比需用,而至於元數中不足二千六百餘石,加下未報一千八百餘石,不可不充給,竝於戊午穀中,依此數取用之意,分付,何如?上曰,依爲之。出擧條公轍曰,日前因有司堂上金履載擧條,戶曹·惠廳負逋罪人,更爲詳問其事實後用律之意,有所仰奏矣,捕廳囚趙德駿·千景祥,俱以幺磨邸吏,莫重公納,中間偸弄之數,德駿則二萬五千餘兩內,未捧爲一萬六千九百餘兩,景祥則二萬三千四百兩內,未捧爲八千九百餘兩,準以四十貫以上斬之之文,死有餘罪,而本事旣非師律所關,則前此或多有犯逋者軍門梟示之事,而此非經法,兩罪人竝出付刑曹,嚴刑究問後,依律處斷,罪人旣已置法,則未納零數,特爲蕩減之意,分付。戶曹囚韓在應,本錢六萬兩內,未捧爲四萬八千七百餘兩,論以數爻,倍多於兩漢,而旣自該曹,以外受出給,以致中間乾沒,愆期不納,此與全然偸食,煞有間焉。且近五萬金公貨之仍不收殺,甚係難愼,求生於必死,姑付傅生之科,亦合欽恤之政,此亦移送秋曹,嚴加刑訊後,依重囚例,仍爲嚴囚,散貸公貨之當捧者,令戶曹連加收捧,限以一年,又或不納,則直捧結案後用律之意,分付,何如?上曰,依爲之。出擧條公轍曰,武將之不得懸病於賓對,頃旣嚴飭,而訓鍊大將李得濟,今日次對,不爲進參,向疏承批之後,至今深引,武將處義,萬萬未安。爲先從重推考,毋得更爲懸病之意,嚴飭,何如?上曰,依爲之。出擧條公轍曰,全羅兵使柳和源,法當推恩,而所後家,旣無可贈,則移施於本生家,已有近例,故敢此仰達矣。上曰,依爲之。出擧條肇源曰,大政例出新資五窠矣,挾輦把摠,以間都目差擬於五窠中,而今冬報來者,未滿朔數,姑爲置之,依前例以閑散二窠差出,何如?上曰,依爲之。出擧條羲淳曰,魂宮禫祭後祔宮一節,當爲稟旨擧行矣,謹稽補編,小內喪禫祭入廟,仍行祔享,而今番則魂宮禫祭禮月,適與景慕宮時享相値,問于日官,則二月初三日行禫祭,初四日行本宮春享爲吉云。禫祭與祔享,旣在同日,而春享又在是夜,則二日之內,三次享禮,不無頻數之嫌,取考祔廟儀,禫月若値時享,則必兼行矣。事合傍照,禮無甚妨,禫祭行後,移奉神輦,權安于幄次,待時至躋祔,兼行時享,似或便宜,而事係莫重,不敢妄議,下詢大臣處之,何如?上曰,大臣之意,何如?公轍曰,節享日祔廟,旣有英廟朝受敎,且魂宮禫祀,與景慕宮春享,只隔一日,而神輦奉詣,在於禫祀當日,則又合補編禮意,依禮堂所奏擧行,似好矣。上曰,依爲之。出擧條羲淳曰,取考謄錄,小喪入廟時,未有設都監之例,而自前有事本宮,則多有設都監時,蓋以重事體之意也,今番祔宮時設局一節,不可不徑稟後指一擧下詢大臣處之,何如?上曰,大臣之意,何如?公轍曰,宮儀下宗廟一等,援以爲例於祔廟時都監,雖未知禮意之如何,而第伏念景慕宮·惠慶宮上號上諡時,皆設都監,祔宮乃是終事之大禮節,事體似當以都監擧行矣。上曰,依爲之。出擧條羲淳曰,祔宮時擧行,設都監爲之事,旣承下敎矣,設局日字,當爲前期預定,而前有五十日或四十日前期擧行時,今番則事役旣不甚大,前期三十日擧行,何如?上曰,前期二十日擧行,可也。出擧條公轍曰,魂宮禫祭後祔宮時,設都監擧行事,命下矣。以祔宮都監稱號擧行,都監都提調以下堂郞,今日政使之差下,何如?上曰,依爲之。出擧條好敏曰,今政邊地,只有一窠,而見今武弁積薪之歎,莫近日若,在前如此之時,邊地中已準考者,勿論吏兵批,筵稟內移,推移排擬矣。今番都政,邊地中朔數最多之人,亦依近例內移,何如?上曰,依爲之。出擧條上曰,都政,何日爲之乎?好敏曰,二十七日爲之矣。忠植曰,沁賊之爲諸賊淵藪者,卽其難貰之斷案,而今乃使之闖出棘門,有若尋常罪謫之漸次量移者然,未敢知殿下何所據而有此擧措也。刑章者,先王之法也,天下之平也,非人主之所得以私者也。命令不由於喉舌之地,唯聖心之所欲而斷然行之,不少留難,及其事過之後,反以妥帖爲敎,聖意雖若以目下事端之妥帖爲幸,而臣愚死罪,竊以爲殿下此擧啓,日後無窮之弊,而爲聖朝之累,爲不細也。至於三司諸臣,力抗嚴威,鎭日叫閽而不知止者,卽所以納吾君於無過之地,而爲國家深長慮,則固可尙也,不足怒也,而旣又迫逐之摧折之,前望單子,歷屢日留中不下,有國之置臺閣,譬如人之有耳目,其勢不可一日不備,則人而無耳目可乎?國而無臺閣可乎,言念及此,不覺懍然而心寒,臣初登筵席,言不知裁,而憂憤之忱,彝性之所不容泯者,伏願淵然深思,翻然改圖,兩司卽日備員,亟從群請,俾絶亂本焉。上曰,已諭於前後諸批,勿煩。出擧條宗薰曰,本署牲牛外貢,在濟州·巨濟,每歲四十五首,自恩津·黃磵都會官捧上,分養於湖西各邑,成冊修報於禮曹,而本署留養二十八首,每當享祀,隨用隨捧於分養邑,以充留養元額矣。一年恒用,爲三十五首,逐年剩餘,爲十許首,宜其優數遺在,而非但無餘,將至引等,此蓋由於封進牛畜,太半是體小短犢,都會官則初不點擇,分授邑則牧養不謹,羸病居多,享需所重,該邑亦豈不知,而若是欠誠,必緣下屬之換弄,一到都會官之後,便無管攝,輾轉推諉,及其來納本署也。雖欲退擇,勢多掣礙,黽勉受之,致斃相續,竟歸耗縮,見今署中所畜,亦多病不堪經冬,高不滿二尺者,無用之物,空費穀料,亦不成事理矣。始自今嚴立科條,明定尺量,令禮曹,措辭嚴關於都會兩邑及外貢所在邑,未準尺度,不中牲體者,毋得封進,毋得許捧,亦爲嚴飭於分養諸邑,守令親檢,五日點視,俾有肥腯之效,每於本署捧上時,其體小者,則封進邑及都會邑守令論罪,其羸病者,則分養邑守令論罪,而竝自本署,直爲草記論勘之意,定式施行,何如?上曰,依爲〈之〉。出擧條上曰,承史就坐,上下注書,誰也?魯集曰,上假注書鄭藎,廳假注書林翰鎭矣。上命退,藥房諸臣先退,元容進伏曰,御眞每於十年一次圖寫矣,昔在先朝,御眞圖寫,在於辛丑,而其後辛亥,仍下敎,自本閣草記承批擧行矣。書香閣所奉御眞,卽戊辰圖寫本也,明年戊寅,爲十年年次,故玆敢提奏矣。上曰,從當下敎,王大妃殿進御杏橘飮,五貼製入事。出榻敎仍命退,承史以次退出。
上在昌德宮。停常參·經筵。
徐英輔啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
李魯集啓曰,來二十五日朝參日次矣,敢稟。傳曰,停。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,右承旨朴蓍壽,左副承旨李鶴秀,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,金學淳·李止淵落點。
傳于金學淳曰,魂宮日下供上與京畿朔望進上及炭燒木內人供上外,一竝減下。
李魯集啓曰,副校理趙忠植,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。許遞。
徐英輔啓曰,卽者義禁府都事來言,保放罪人朴齊奎,當爲議處,而判義禁金在昌,有身病,次堂例不得擧行云,判義禁卽爲牌招,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以副校理李若愚,副修撰徐萬修牌不進罷職傳旨,傳于金學淳曰,只推。
以修撰南履懋牌不進罷職傳旨,傳于金學淳曰,只推。
金學淳啓曰,應敎·副應敎未差,副校理趙忠植陳疏,修撰林顔喆,副修撰金敎喜受由,玉堂上下番俱空,事甚未安,副校理李若愚,修撰南履懋,副修撰徐萬修,旣有只推之命,與校理李敎源·趙庭和,竝卽牌招,未差之代,政官牌招,開政差出,待下批仍卽牌招,推移入直,何如?傳曰,竝許遞,前望單子入之,待下批,牌招察任。
玉堂前望單子入之,應敎趙民和,副應敎洪敬謨,校理宋應圭·趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基載落點。
兵曹口傳政事,副護軍單李鶴秀。
李魯集,以訓鍊都監言啓曰,本局局別將元永龜,身病甚重,勢難察任,改差,何如?傳曰,允。
草莽臣宋穉圭疏曰,伏以臣秋末辭職,祗承批旨,都憲之移承宣,而特蒙恩遞,兼帶之未鐫改,而仍加敦勉,俱系異數,雖以施之於在朝宿德,尙有所逡巡不敢當者,況草萊屛伏之賤臣乎?臣且感且悚,不能定情,而期月之間,復畀前職,則其爲惶惑,尤當如何?臣心魂飛越,疾病沈困,告身之降到,已踰累旬,尙未得哀籲而乞免,慢命之罪,萬殞難贖,噫,臣之庸陋,最出人下,使得以科第進身,久備任使,其於見職,誠不足以擬議,今乃盜名僥冒,不敢趨膺,而朝廷不住擸掇,聖明不加諒察,首尾兩歲,纔遞旋除,殆若有不可已者,而淸朝匡君正俗之重任,遂至於許久曠廢,臣跼蹐靡措,直欲循墻而不可得也,若夫輔養儲貳,惟在左右得正,臣之所學,粗有可取,狗馬賤疾,奄成廢人,況其空疎劣,無足短長,而虛縻宮銜,久損朝體,臣內愧私分,外懼公議,不敢斯須自安,而亦恐殿下之敎胄,將不免於朱子所謂疎略矣。伏乞聖明,特降指揮,刊削臣所叨本兼諸職,以便公私,不勝幸甚,臣治疏之際,因道臣行關本縣,伏聞有周恤之命,臣感隕靡極,而繼又得邸報,知臣貧窘之狀,爲臺臣之所仰陳矣,臣拙於謀生,且値歉歲,固不免於艱食,咬得菜根,自是常分,而亦不至於不能出門戶,瑣屑之私,至煩天聽,是豈臣夢寐之所到?且臣平生一介遊食之氓,眞所謂天地間一蠹,而視彼服田者之終身苦而不免死亡,其爲可矜,抑有間矣,猥軫聖念,偏霑厚澤,竊恐非聖政之所宜,而臣亦安得無福過之災也?伏願殿下,亟賜反汗,俾安溝壑之分焉,臣無任云云。答曰,省疏具悉卿懇。歲律倏爾云暮,聲光邈焉難親,睠言東岡,懷想如渴,際接巽牘,遐心莫回,延佇之餘,不覺悵然失圖,至若疏中所云敎胄之不免疎略,予所欲言,而卿實先獲,顧今离筵輔養薰陶之方,政須如卿林下宿德,朝夕左右,備盡其責,然後始可免疎略,而卿以輔儲之任,尙未見羽儀胄筵,成就德性,雖愧予誠意之淺薄,亦豈卿世臣體國之義乎?望卿念紫陽勉學之格言,述先正盡忠之家訓,幡然改圖,惠然肯來,以副凝佇之望,所辭風憲之職,果是匡君正俗之重任,此時此任,非卿伊誰?至於不腆齎予,日前所諭,已悉予衷曲,望卿安心領受,勿復辭巽。同副承旨臣李魯集製進。
傳于金學淳曰,大司憲宋穉圭疏批,令地方官傳諭。
副校理趙忠植疏曰,伏以臣待罪玉署,才莫稱於補衮,豹直淸禁,戒恒存於曠職,卽接家信,則臣之老母,忽自昨夕,重患輪感,寒熱交作,肢節如束,痰盛而咳喘苦劇,胃虛而食飮全却,眞元澌消,不能與病爲敵,委頓床席,轉側必須傍人,急足踵至,促臣來視,臣自聞此報,心神飛越,按住不得,玆敢忙陳短章,徑出禁扃。伏乞聖明,俯垂矜諒,亟許鐫削,俾臣得以安意救護,仍治臣擅離之罪,以肅朝綱,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
徐英輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金學淳啓曰,明日傳香,禮房承旨當爲齋宿,右副承旨李止淵,卽爲牌招,何如?傳曰,允。
徐英輔啓曰,判義禁金在昌再牌不進推考傳旨,今方捧入,而開坐命下之後,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至經宿,連事違召,尙不承膺,事體所在,誠極未安,更爲牌招,何如?傳曰,允。
以右副承旨李止淵牌不進罷職傳旨,傳于徐英輔曰,只推。
以右副承旨李止淵牌不進罷職傳旨,傳于徐英輔曰,只推。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于金學淳曰,只推。
金學淳啓曰,玉堂上下番俱空,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝卽牌招,推移入直,何如?傳曰,允。
金學淳以祔宮都監都提調意啓曰,今此祔宮時,景慕宮龕室神榻·冊欌·印欌·祭器·床卓,魂宮祭器仍用與新造者,臣等當爲奉審擧行矣,奉審吉日,令禮曹從速推擇,何如?傳曰,允。
又以祔宮都監都提調意啓曰,都廳郞廳二員,別單書入之意,敢啓。傳曰,知道。
又以祔宮都監都提調意啓曰,本都監監造官三員,別單書入之意,敢啓。傳曰,知道。
又以祔宮都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
又以祔宮都監都提調意啓曰,本都監別看役,前五衛將李興潤,前同知邊鏞差定,使之看役,何如?傳曰,知道。
祔宮都監都廳單趙經鎭·李友秀,監造官單金祖淵·朴宗聞·洪錫謨。
金學淳,以侍講院言啓曰,兼弼善李敎源,兼司書金敎喜,時無職名,令該曹口傳付軍職,何如?傳曰,允。
兵曹口傳政事,副司果單李敎源·金敎喜。
金學淳,以漢城府言啓曰,濟州三邑民數,今始上來,故依例添錄之意,敢啓。傳曰,知道。
李魯集,以兵曹言啓曰,五衛將趙存慶前任公州營將,田德顯前任全州營將,洪羲書前任忠原營將,李仁達前任江華中軍,李周百前任咸鏡監營中軍,忠翊衛將李鉉前任平安兵虞候,忠壯衛將李明玉前任黃海監營中軍,俱在任所,上來間該廳番次苟艱,五衛將韓吉謩,慶熙宮衛將朴尙恒,身病猝重,勢難供職,呈狀乞遞,竝改差,何如?傳曰,允。
又以司僕寺一二提調意啓曰,分養馬故失瘦瘠不馴守令,每於畢上納後,依法典錄啓請罪矣,今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
大司成李愚在疏曰,伏以臣行己冥,事變來逼,向於歲初,冒陳一疏,略陳怪鬼輩妖譎之狀,仰請處分,及其盤覈之後,恩批誕下,開曉備至,臣莊誦感泣,雖卽日滅死,萬萬無所恨,而自初事實,伏惟聖明,業已洞悉矣,噫,逆竪之課歲鳴錚,而窩窟之尙未究覈者,誠輿情之所共憤也,指使之謂有其人,而聽者之欲行懲討者,亦彝性之所同得也,此李希祖所以不得不驚動於怪鬼輩傳說,而臣於希祖之言,亦不得不傾信,而思有以致討者也,本事顚末,不過如斯,而豈意幺麽小醜,自作幽陰之藪,別有設施之計哉?夫所謂凶錄,作之者爲誰,傳之者爲誰?凶言之立證而末乃變辭,援引之捏無而殆同迷藏,先作急書之投,暗售疑亂之謀,人之凶譎,胡至此極?及夫鞫庭之盤問也,已露之情跡,司究之端緖,豈但一二計,而鞫事遽撤,賊窩自在,獄案經勘,國言喧藉,畢竟了斷,不出於誣人二字而止,往古來今,似此獄體,臣未之聞也,凡所以誣者,造言陷人之謂也,今此造言之本,在於作錄,則不就作錄之人,究其造言之端,而乃曰希祖誣人,亦曰燦謨誣人,天下之事,此誣則彼不誣矣,彼誣則此不誣矣,今希祖,燦謨,一證一討,彼此如黑白,然而曰此亦誣彼亦誣,揆以事理,寧有是哉?天討由是而不行,王綱職此而不振,臣竊惑之,至若臣之一身,雖不足恤,而自有此事以來,渺然弱植,厚受疑謗,駭機飛語,無所不至,其亦危且怖矣,屛伏憂畏,甘爲聖世之棄物,乃者恩除遽降,召牌踵臨,臣惝怳踧踖,莫知措躬之所也,臣本庸庸碌碌,百無一能,唯以守分謹拙,爲持身之符,而不幸一朝,出入羿彀之中,玷瑕身名,旣無餘地,且念忠讒之分界尙混,懲討之本意難暴,則彈冠束帶,抗顔周行,人之謂臣,顧當如何?左右揣量,蠢動無望,聖恩雖出於記簪,私義益切於守株,玆陳瀝血之懇,敢暴難冒之實。伏乞聖慈,天地父母,特垂矜諒,將臣新除泮長之任,亟行鐫免,仍令選部,勿復檢擬於仕籍,以存國體,以安私分,千萬幸甚,臣無任云云。省疏具悉。向日事,予昭然所洞燭者,於爾有何關係,有何可尤?勿辭察職。
司書鄭祖榮疏曰,伏以臣罪惡上通于天,周歲之內,荐遭臣本生父母之喪,而頑然不滅,三霜已過矣,臣在昔年,際晠代敷錫之化,荷聖上孝理之政,臣父臣母,年俱耆耋,臣陳情丐邑,特蒙恩畀,將往任所,得以便養,聖澤無極,山高海深,而只緣臣不肖無狀,積負辜戾,神降酷罰,洪恩未卒,至慟遽纏,扶櫬旅程,歸葬舊鄕,仍伏墓下,唯臣偏母是依,凶禍疊至,繼失所恃,身持重縗,窮孤無歸,而賦性如木石,光陰若流水,視息尙全,冠裳依舊,仰昊悠悠,此何人哉?不意此際,我聖上俯垂記念,除旨聯翩,館職之恩遞未幾,講院之新誥又降,臣感激寵眷,繼以怵惕悲泣,而不知所裁也,臣逖違天陛,亦已多年矣,戀結之餘,召命適下,亟願趨造,重入脩門,忝隨禁直,近瞻蓬雲,少伸葵忱,卽彝性之所不能已者,而臣不惟情地悲苦,無以强策於周行,重以疾病淹痼,實難自力於長途,虛縻官銜,屢宿恩命,惶悶之衷,與日俱深,玆不得不冒陳短章,仰瀆崇嚴。伏乞聖慈,俯賜鑑諒,特遞臣職,以安私分,仍治臣罪,以肅朝紀,千萬幸甚,臣無任云云。省疏具悉。爾其勿辭察職。
上在昌德宮。停常參·經筵。
金學淳啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
又啓曰,右副承旨李止淵,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,曺錫正落點。
傳于李魯集曰,貢果入來,柑製明日爲之,通方外,試紙用大好紙,弘文提學,待明朝牌招。
金學淳啓曰,判義禁金在昌再牌不進推考傳旨,今方捧入,而開坐命下之後,連事違召,終不承膺,事體道理,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,萬萬未安,更爲牌招,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰趙琮鎭,副修撰沈能稷·李基栽牌不進罷職傳旨,傳于李魯集曰,只推。
李魯集啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰趙琮鎭,副修撰沈能稷·李基栽,旣有只推之命,修撰李鍾運疏批已下,竝更牌招,推移入直,何如?傳曰,允。
又啓曰,今此延祥詩春帖子製述人中,時無職名人,令該曹口傳付軍職,何如?傳曰,允。
兵曹口傳政事,副司果朴台壽·趙庭和·李若愚·南履懋·尹豐烈·洪赫·尹命圭·尹錫永·南秉寬·金蘭淳·林顔喆·徐相祿·洪羲祖·洪百儀,以上竝單付。
以右副承旨曺錫〈正〉牌不進罷職傳旨,傳于金學淳曰,只推,
金學淳,以吏曹言啓曰,今此宗廟·永寧殿春享大祭祭官中,時無職名人員,令該曹口傳付軍職,何如?傳曰,允。
又以祔宮都監都提調意啓曰,本都監各房,郞廳監造官分房,別單書入之意,敢啓。傳曰,知道。
禮曹啓目粘連,魂宮禫祭吉日,來戊寅二月初三日,祔宮祭·春享大祭兼行吉日,來戊寅二月初四日推擇,依牒呈施行,何如?判付啓,依允。
李魯集,以禮曹言啓曰,祔宮時預告祭,前享三日,魂宮告動輦祭,前享一日設行,卽禮文所載,而若値朔望及別祭,兼告亦有已例矣,來戊寅二月初四日魂宮入廟時,景慕宮預告祭,魂宮預告祭及告動輦祭,同月初一日朔祭兼行,祝文中措辭添入事,令藝文館擧行,何如?傳曰,允。
又以禮曹言啓曰,來戊寅年二月初三日行魂宮禫祭,以親行磨鍊乎?敢稟。傳曰,親行磨鍊。
又以禮曹言啓曰,卽接永禧殿官員所報,則今十二月二十四日柑製試取時,兩官俱爲觀光云矣,假官一員,依定式令吏曹,以成均館官員口傳啓下,以爲替直後赴試之地,何如?傳曰,允。
又以宣惠廳言啓曰,今年各道災摠,幾爲七萬結,以其所減,較諸常年,歲入大縮,經費無以支繼,在前如此之時,外方則有減分之例矣,明年京畿·三南·關東·海西營邑需八分一,各樣價四分一,依例裁減磨鍊,何如?傳曰,允。
金學淳,以備邊司言啓曰,卽見全羅監司李魯益狀啓,則以爲,來戊寅二月三月兩朔上番禁衛軍,兵使當爲點送,而災邑廚傳,爲弊不些,依近例以都會所附近營將代行事,請令廟堂稟旨分付矣,災邑廚傳,在所軫念,營將替行,旣多已例,依狀請代行之意,分付,何如?傳曰,允。
又以義禁府言啓曰,明日柑製時,本府都事,皆爲赴擧,只有武都事一員,本府入直,而當直入直公事,回公都事,無以推移,假都事二員,令該曹口傳差出,以爲分排之地,何如?傳曰,允。
二十四行刀割
上在昌德宮。停常參·經筵。
金學淳啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨曺錫正,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,林景鎭落點。
林景鎭啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公淸監營·全羅監營·慶尙監營·咸鏡監營·各一件營上事,自本院依例成送有旨,下送京各司,應爲頒賜二十三件,亦爲依前頒給之意,敢啓。傳曰,知道。
金學淳啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,極爲未安,更爲牌招,何如?傳曰,允。
林景鎭啓曰,今日柑製,弘文提學牌招事命下,而弘文提學李肇源,以其服制,不爲入來,藝文提學金羲淳,卽爲牌招,何如?傳曰,允。
又啓曰,藝文提學金羲淳牌不進推考傳旨,今方捧入,而柑製命下之後,如是違牌,事甚未安,更爲牌招,何如?傳曰,允。嚴飭牌招。
傳于李魯集曰,同副承旨,持此御題,與藝文提學,偕往泮宮,試取以來。
李魯集啓曰,臣敬奉御題,與藝文提學金羲淳,偕往泮宮,柑製儒生試取,則收券爲五百二十三張矣,捲入之意,敢啓。傳曰,知道。
金學淳啓曰,判義禁金在昌再牌不進推考傳旨,今方捧入,而開坐命下,已至多日,連事違召,終不承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
十八行刀割
傳于李魯集曰,科次入侍。
傳于李魯集曰,柑製賦居首三下進士徐左輔,直赴殿試,之次草三下生員徐緯輔,直赴會試,之次草次上進士金龍根等五人,令該曹考例施賞。
傳于李魯集曰,入格儒生,明日待令。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于林景鎭曰,只推。
林景鎭啓曰,延祥詩春帖子製述人,旣已抄啓矣,弘文提學李肇源,待明朝牌招,以爲出韻科次之地,何如?傳曰,允。
又以吏曹言啓曰,今此社稷祈穀大祭祭官中,時無職名人員,令該曹口傳付軍職,何如?傳曰,允。
兵曹口傳政事,副護軍單朴蓍壽,副司果單趙忠植。
林景鎭,以侍講院言啓曰,上番兼文學李魯秉,以掃墳事,下直出去矣,上番闕直,事甚未安,輔德鄭元容,呈辭受由,兼輔德李鶴秀,以閣臣,除本仕文學未差,弼善趙萬永,兼弼善李敎源,竝卽牌招,以爲入直之地,何如?傳曰,允。
金學淳,以訓鍊都監言啓曰,本局諸將官,自今年正月,至十二月射講居首人,依例別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官今丁丑年射講居首人,別單書入之意,敢啓。傳曰,知道。
丁丑十二月二十四日酉時,上御熙政堂。科次入侍時,同副承旨李魯集,假注書林翰鎭,記事官李嘉愚·權敦仁,藝文提學金羲淳,對讀官兼司書金敎喜,兵曹佐郞李鎭華以次進伏訖。上曰,下對讀官,持試券進前,科次爲之。鎭華,敎喜讀奏訖,羲淳曰,七丈取入矣。上曰,書等,可也。羲淳曰,書等三下乎?上曰,書正字三下一丈,草三下一丈,其餘則盡書草次上,可也。羲淳以次書等訖,上曰,承旨坼奏封內也。魯集以次讀奏訖,奏曰,榜目何以爲之乎?上曰,出去書入,可也。上曰,對讀官先退,王大妃殿進御杏橘飮停止,加味養胃湯二貼製入事。出榻敎又命退,承史以次退出。
上在昌德宮。停常參·經筵。
藥房都提調金思穆,提調金蓍根,副提調李存秀啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
徐英輔啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李魯集曰,入格儒生入侍。
傳于李魯集曰,卿之逡巡,實是橫逆之來,一向固執,予莫之曉也,將欲不復入脩門而然耶,闕候此久,豈人情義分之所堪爲乎?不必多誥,卽爲入來承候事,遣史官傳諭于領敦寧。
林景鎭啓曰,今日正朝望闕禮習儀,憲府則監察代行矣,雖無諫院,依例行禮之意,敢啓。傳曰,知道。
金啓曰,臣今日正朝望闕禮習儀,進去下直之意,敢啓。傳曰,知道。
林景鎭啓曰,延祥詩春帖子,當爲出韻科次,而弘文提學李肇源,以其服制,不爲入來,藝文提學金羲淳,卽爲牌招,何如?傳曰,允。
徐英輔啓曰,判義禁金在昌再牌不進推考傳旨,今方捧入,而開坐命下,已至多日,連事違召,無意變動,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
林景鎭啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
徐英輔啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,萬萬未安,更爲牌招,何如?傳曰,允。
以弼善趙萬永,兼弼善李敎源牌不進罷職傳旨,傳于林景鎭曰,只推。
林景鎭,以侍講院言啓曰,上番連日闕直,事甚未安,輔德鄭元容,呈辭受由,兼輔德李鶴秀,以閣臣,除本仕文學未差,兼文學受由在外,弼善趙萬永,兼弼善李敎源,旣有只推之命,竝更牌招,以爲入直之地,何如?傳曰,允。
又以祔宮都監都提調意啓曰,臣率都監堂郞,進詣景慕宮,魂宮奉審,而各樣諸具之可以前排移用者,不可不改備者及祭器移用與新造,竝爲別單書入,而褥席面帳等修改吉日,令該曹推擇擧行,何如?傳曰,允。
又以禮曹言啓曰,祔宮時,景慕宮當爲前期修理矣,令祔宮都監,知委擧行,何如?傳曰,允。
又以禮曹言啓曰,凡大祭時祭物,例於前一日陳設矣,今此祔宮時,亦依此例,先爲陳設,何如?傳曰,允。
徐英輔,以都摠府言啓曰,今日入直內三廳武兼禁軍及軍兵等,當爲中日習射技放,而正朝望闕禮習儀相値,不得設行之意,敢啓。傳曰,知道。
又以都摠府言啓曰,副摠管柳相亮,以正朝望闕禮習儀時侍衛事,議政府晝仕出去之意,敢啓。傳曰,知道。
應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽等聯名疏曰,伏以臣等卽伏見院議啓辭,有沁賊防守許開之命,臣等相顧愕貽,不意聖明之世,又有此非常之變也,前日之移置他所,是何等過中之擧,而曾未幾何,復有此擧,噫,聖人之過,如日月,及其更也,人皆仰之,而今殿下,旣知其過,而復遂其過,前後命令,不由喉院,中官假使,只憑口傳,罪人防守,法意何如,而開閉無常,亂逆懲討,輿論何如,而違咈不納,甚至於撤棘而壞折柳之義,啓鐍而恣出押之路,是豈臣等所仰望於平日者哉?嗚呼,臣等不忠不誠,與此賊共戴一天,不能孚格宸心,用施當律,未免貽累聖德,每致有乖刑政,思之及此,憤不欲生,而殿下,獨不念王章之莫嚴,亂孽之難逭乎?義理不明,則人不得爲人,隄防不嚴,則國不得爲國,而使此極惡之凶,輒施寬大之典,喣濡之極,而當斷不斷,包容之過,而一誤再誤,國家三尺,壞了無餘,春秋一部,讀之何處?伏乞聖明,軫亂賊之不可不討,念公議之不可不從,體成湯不吝之德,亟降反汗之音,遵周甸必誅之義,夬施拔本之典,以安宗社,以光聖德,臣等無任云云。省疏具悉。爾等見院啓之批,則可知予本意矣,勿煩。
丁丑十二月二十五日辰時,上御熙政堂。藥房入診,入格儒生同爲入侍時,都提調金思穆,提調金蓍根,副提調李存秀,假注書林翰鎭,記事官李嘉愚·權敦仁,檢校待敎李龍秀,同副承旨李魯集以次進伏,進士徐左輔,生員徐緯輔,進士金龍根,生員申錫輔,進士申錫弼,以次列立堂下訖,思穆進前曰,日寒不解,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,各殿宮氣候,一樣矣。上曰,醫官入診置之,藥房就座,入格儒生以次進前,左輔進前奏職姓名,上命退,緯輔等以次進前,各奏職姓名訖,上曰,直赴殿試·直赴會試儒生先退,其餘儒生,頒賞行禮,可也。引儀唱四拜施賞,儒生行禮訖,上命諸儒先退,左輔等退出,思穆進前奏曰,臣有所區區仰達矣,昨見江華留守金相休狀啓及院議啓辭,至有沁賊移置處,毁罷門扉封鎖之命,此何擧也,此何事也?此賊之尙今假貸,莫非臣等之罪,前後章奏,已悉無餘,今何可更爲費辭,而撤籬移防,已是失刑之大者,殿下旣知其不可爲,而爲此萬萬非常之過擧,臣不勝憂嘆之不已,今以水火之不通,又送假都事,有此如前非常之擧,尤豈非命令之徒涉煩屑者乎?且門扉,初非王府之所封鎖者,而卽見該留守狀啓回諭,亦有所仰認聖敎矣,罪惡雖滔天,尙貸一縷,則寧有水火不通之事,若以是分付守臣,庶有可通之道,發遣假都事·宣傳官,誠是意慮之外非常之擧,命令之煩屑,當如何哉?此後則凡於命令之下,必爲得中,是所望也。上曰,就座。魯集曰,春帖子製述人,纔已抄啓矣,其中前縣監南秉寬,方在奪告身,而混入於抄啓中,至有付軍職之擧,臣之矇未覺察,事甚悚惶,原單子改付標以入,而軍職勿施,何如?上曰,依爲之。出擧條上曰,藥房先退,仍命承史繼退,承史以次退出。
上在昌德宮。停常參·經筵。
徐英輔啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
備忘記,永宗僉使具絳下直,長弓一張,長箭一部,片箭一部,筒兒一箇賜給。
傳于林景鎭曰,寧遠郡守洪樂佑,祔宮都監別看役差下。
徐英輔啓曰,判義禁金在昌再牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,終不承膺,事體所在,誠甚未安,更爲牌招,何如?傳曰,允。
林景鎭啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽疏批已下,竝卽牌招,推移入直,何如?傳曰,允。
備邊司,以金蓍根爲廣州留守。
以弼善趙萬永,兼弼善李敎源牌不進罷職傳旨,傳于林景鎭曰,只推。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于林景鎭曰,只推。
事變假注書金輦書啓,臣於本月二十五日申時量,敬奉聖敎,馳往于中部大寺洞一牌契領敦寧臣金祖淳家,傳諭是白乎,則以爲,臣之逖違禁闥,豈所樂爲?秋間承候之日,旣承諄諄之玉音,而至于今更未伸起居之禮者,非敢以區區私義,自爲株守也,疾病沈淹,不克自力而然,迺者史官儼臨,恩敎誕宣,燭其橫逆之遭,牖其固執之迷,而繼以人情分義之所不堪爲,誨責勤摰,恩數曠絶,臣讀之未半,不覺淸淚之被面,在臣道理,蒙被如此之恩禮,則固當卽隨王人之後,面陳叩謝之忱,而素患痰眩之症,挾感添劇,委身床席,㱡㱡欲絶,實無以自致於脩門之下,益覺罪悚之無地,容俟數日調治,如得少減,謹當黽勉趨簉,以爲奉承恩命之計云矣,敢啓。傳曰,知道。
上在昌德宮。停常參·經筵。
金學淳啓曰,大司憲宋穉圭,掌令朴英載,持平李若烈在外,執義·掌令一員,持平一員未差,監察茶時之意,敢啓。傳曰,知道。
林景鎭啓曰,來初一日輪對日次,而宗廟春享大祭齋戒相値,頉稟之意,敢啓。傳曰,知道。
金學淳啓曰,判義禁金在昌再牌不進推考傳旨,今方捧入,而開坐命下,已至多日,連事違召,終不承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體道理,誠極未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至多日,連事違召,終不承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于林景鎭曰,只推。
林景鎭啓曰,玉堂上下番俱空,已至多日,事甚未安,應校趙民和,副應校洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
傳于金學淳曰,臺諫未差之代,今日政差出。
林景鎭,以侍講院言啓曰,上番番次苟艱,輔德·文學未差,兼輔德李鶴秀以閣臣除本仕,弼善趙萬永有實故,兼文學李魯秉受由在外,無以替直,輔德文學未差之代,令政院稟旨差出,而司書鄭祖榮在外,下番番次,亦爲苟艱,竝令政院,稟旨變通,何如?傳曰,允。
林景鎭啓曰,因侍講院草記,上番番次苟艱,輔德·文學未差,兼輔德李鶴秀以閣臣除本仕,弼善趙萬永有實故,兼文學李魯秉受由在外,無以替直,輔德·文學未差之代,令政院稟旨差出,而司書鄭祖榮在外,下番番次,亦爲苟艱,竝令政院,稟旨變通事,允下矣。合有變通之道,何以爲之?而未差之代,今日政差出,何如?傳曰,允,許遞。
又以吏曹言啓曰,禮曹佐郞趙萬協,童蒙敎官徐左輔呈狀內,矣身素患痰癖之症,當此換節之時,一倍添劇,時日內萬無起動供職之望,卽速入啓遞改云,其身病俱如是,則有難强令察任,竝改差,何如?傳曰,允。
金學淳,以兵曹言啓曰,內禁衛將李寅植,身病猝重,勢難供職,呈狀乞遞,改差,何如?傳曰,允。
吏批都政,判書李好敏進,參判趙萬元進,參議權丕應進,右副承旨林景鎭進,啓曰,今都目大政,各岐仕滿應遷者相避及未準朔監察·禁府都事,戶曹·刑曹·工曹·漢城府郞官·平市署官員,五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣,今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,尙州牧使,今當差出,而本州以嶺南雄邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
又啓曰,晉州牧使·蔚山府使,今當差出,而俱以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,春坊多窠,今當差出,而擬望之人乏少,相避及外任,竝擬,何如?傳曰,允。
又以吏批言啓曰,大政方行於今日,而宗廟·永寧殿春享大祭,社稷祈穀大祭,各陵殿宮園廟墓正朝祭祭享,連日相値矣,許多享官中,或有移拜外任者,或有遷轉他職者,若爲改塡,則實有窘速之慮,在前如此之時,有仍以前任將事之例,今亦依近例擧行,何如?傳曰,允。
傳于林景鎭曰,生民休戚,專係於守令,守令之治不治,亦在初仕之擇不擇,每當都政,歸於例飭,未見實效,誠爲寒心,今番則勿以文具,着實對揚,俾有實效,忠臣淸白吏子孫西·北·松道人,亦爲各別收用事,分付兩銓。
傳于林景鎭曰,雖非親政,注書尙瑞院官員,依例陞六。
鄭藎陞六,代以李必玉爲假注書。
林翰鎭陞六,代以黃基文爲假注書。
以洪羲明爲活人別提,尹稠爲掌苑別提,李最在爲氷庫別提,洪章燮爲尙衣別提,鄭尙愚爲內醫提調,廣州留守單金蓍根,申錫輔爲尙瑞直長,兪漢純爲江華經歷,兪漢寔爲尙州牧使,趙原永爲楊根郡守,金履禛爲聞慶縣監,柳聖魯爲明川府使,李羲碩爲禮賓主簿,李憲猷爲內贍奉事,權思謙爲繕工奉事,李靖會爲廣興守,典籍單白師坤,鄭久容爲景慕宮令,南駿聲爲義盈奉事,權虎秉爲興海郡守,趙國仁爲平昌郡守,柳光濂爲光陽縣監,吳致奎爲永平縣令,洪百泳爲莊陵令,趙敏永爲鎭川縣監,沈象奎爲知經筵,金廷九爲輸城察訪,文燦圭爲敦寧都正,盧命鼎爲貞陵令,鄭東晩爲晉州牧使,李儒燁爲吉州牧使,徐有侢爲蔚山府使,朴宗濂爲懷仁縣監,李升淵爲木川縣監,李最在爲工曹佐郞,趙禹錫爲軍器正,蔡臣永爲司圃別提,尹定鎭爲杆城郡守,徐珌修爲濟用判官,李時佐爲恭陵令,尹鼎植爲南部令,朴榮遂爲郭山縣監,鄭在誠爲景慕宮令,申大應爲典設別檢,許溶爲三水府使,元永象爲茂山府使,任百觀爲甲山府使,韓成履爲氷庫別提,尹景儀爲永禧殿令,成東一爲漆谷府使,李文馨爲蔚珍縣令,韓範喆爲重林察訪,權中履爲高靈縣監,任重白爲司宰僉正,洪翼弼爲典牲判官,鄭繼周爲穩城府使,李敦夏爲銀溪察訪,吳鉉爲漢城主簿,洪赫爲京畿都事,朴基豐爲南陽府使,李近夏爲長湍府使,李愚在爲慶州府尹,鄭尙愚爲左參贊,崔時顯爲尙瑞副直長,尹稠爲監察,尹孝植爲瑞山郡守,李炫章爲自如察訪,鄭錫敎爲工曹正郞,李鼎耇爲社稷令,韓成履爲戶曹佐郞,金錫海爲光陵令,沈恭鎭爲典牲副奉事,故水使柳鎭說贈兵參例兼,全羅兵使柳和源考,韓永杓爲刑曹正郞,李載弘爲肅川府使,閔亨默爲平山府使,具允鼎爲高原郡守,陳環爲旌義縣監,金學羲爲掌苑別提,黃基文爲典籍,南正容爲司宰主簿,李羲碩爲平市主簿,金裕憲爲兵曹佐郞,蔡臣永爲監察,徐洛淳爲典籍,趙奎昇爲吏曹佐郞,閔命爀爲知春秋,宋冕載爲輔德,李東冕爲弼善,洪晩燮爲文學,金蘭淳爲兼文學,洪章燮爲監察,鄭光默爲奉常主簿,鄭藎·林翰鎭爲典籍,李光文爲兼輔德,蘇輝國爲禮賓主簿,申景雨爲宗簿主簿,尹序東爲同春秋,李允謙爲北靑府使,趙奎昇爲文川郡守,洪龜燮爲狼川縣監,徐萬修爲江東縣監,鄭藎爲禮曹佐郞,柳遠鳴爲執義,金用默爲司諫,李中鎭爲獻納,金喆遠爲掌令,權拚爲持平,李鎭華·閔令儒爲正言,任鼎常爲鏡城判官,鄭觀綏爲順天府使,趙毅存爲康翎縣監,蔡光臣爲工曹佐郞,張極老爲長興奉事,林翰鎭·尹永魯爲兵曹佐郞,朴崙壽爲左副賓客,韓守一爲尙衣別提,崔聲遠爲造紙別提,沈說泰爲司䆃主簿,金有安爲內贍主簿,許炫爲司圃別提,柳煥民爲兼引儀,咸大得爲氷庫別提,申景雨·沈說泰爲監察,李裕慶爲禁府都事,宋啓榮爲敦寧主簿,尹慶烈爲司䆃主簿,金重根爲引儀,白思日爲造紙別提,林景鎭爲安北縣監,申錫厚爲童蒙敎官,兪漢旭爲敦寧參奉,李祖植爲徽陵參奉,宋寅和爲英陵參奉,朴宗琬爲宣陵參奉,申綏爲昭寧園守奉官,金在溫爲假引儀,李鳳純爲元陵別檢,中學訓導單朴起壕,李奎敏爲禮賓參奉,左賓客單朴崙壽,右賓客李肇源,左副賓客金羲淳。
兵批,行判書李肇源進,參判任希存病,參議韓義運進,參知朴孝成進,右承旨金學淳進,啓曰,今日都政,本曹堂上不可不備員,而參判任希存病不來,令政院牌招,同參政事,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,邊地僉使·營將·中軍·虞候,今當差出,而擬望之人乏少,未準朔禁軍將·守令·虞候,竝擬,何如?傳曰,允。
以李恒權·李誾彬·李鍾文爲五衛將,李宗祥爲忠翊將,孫應虎爲忠壯將,同知單裴亨七,李鎭國,徐致輔爲五衛將,趙琇爲上土僉使,申光羽爲波僉使,朴蓍會爲宣傳官,同知單金時成,副司果李溟游,訓鍊主簿金慶淵·金最在·黃麟景,以上依定式減下。
又以兵批言啓曰,五衛將李恒權前任穩城府使,李誾彬前任三水府使,李鍾文前任城津僉使,李鎭國前任順天營將,忠翊衛將李宗祥前任甲山府使,忠壯衛將孫應虎前任滿浦僉使,時在任所,上來間該廳番次苟艱,景福宮衛將裴亨七,慶熙宮衛將金時成·姜大仁,俱以病難供職,呈狀乞遞,竝改差,何如?傳曰,允。
以林純榮爲德積僉使,吳啓豐爲龜山僉使,李德魯爲草芝僉使,孫道泓爲登山僉使,朴成得爲臨淄僉使,同知單姜大仁,前度中五衛將望李喆懋不喩,李益懋·尹敏東爲內禁將,李有亨爲善積僉使,池景麟爲寧城僉使,成快碩爲西麟僉使,韓明運爲都摠經歷,同知單李仁達,僉知單趙存慶·田德顯,李鉉,曺漢星爲訓鍊判官,李煥益爲武兼,金兌鍾爲順天營將,金彝鍾爲公州營將,沈日永爲江華中軍,權思奎爲全州營將,權抑爲忠原營將,李寅會爲咸鏡中軍,洪秉義爲黃海中軍,具命益爲平安兵虞候,同知單孫應虎,僉知單李恒權,林致英爲老江僉使,金基鍈爲安義僉使,崔天鶴爲古城僉使,吳眞衛爲智島萬戶,徐興祿爲會寧萬戶,鄭尙愚爲知事,閔晢·李奎五爲訓鍊僉正,趙鎭厚·李衍九爲主簿,延允明爲豆毛浦萬戶,梁處浩爲多慶浦萬戶,金益麗爲馬島萬戶,金樂豐爲開虛萬戶,朴成恒爲長峰萬戶,副護軍朴蓍壽·李止淵·曺錫正·鄭觀綏·南麟耇·徐致輔,副司直趙庭和·李若愚·趙忠植,副司果林顔喆·南履懋·徐萬修·金敎喜·李亨權爲宣傳官,李鎭遠爲都摠都事,李勉植爲訓鍊判官,李煥益爲公淸兵虞候,李儒甲爲慶尙左兵虞候,李完植·兪逈源爲五衛將,許櫟爲訓鍊主簿,洪聖禧爲城津僉使,柳相奎爲滿浦僉使,順天營將金兌鍾·全州營將權思奎·公州營將金彝鍾,江華中軍沈日永,咸鏡中軍李寅會,以上今加折衝加資事承傳,李再殷爲助泥萬戶,尹行熙爲位羅萬戶,金浚慶爲濟物萬戶,柳相五爲植松萬戶,李春華爲撫夷萬戶,副護軍金兌鍾·權思奎·金彝鍾,以任聖說爲副摠管,李商球爲都摠經歷,李秉吉爲右捕從事官,王允澤·趙光振爲武兼,副護軍鄭元容·沈鍾奎·李奎五爲宣傳官,池煥永爲訓鍊判官,林沔浩爲衛率,閔致書爲黃海兵虞候,金復淳·李弼五爲五衛將,趙貞鎭爲部將,李完植爲白翎僉使,尹勉鎭爲宗威僉使,盧壽齊爲五衛將,金營綬爲神光僉使,李鎭遠爲西水羅萬戶,康漢成爲永達萬戶,安思賢爲吾老梁萬戶,訓鍊主簿段朱之行,副司直趙萬永,副司果鄭祖榮·吳宗仁爲五衛將,金榮秀爲御營把摠,南錫圭爲訓鍊僉正,徐章輔·趙毅存爲主簿,同知段金福淳,僉知段李鼎五·李重鉉爲平安中軍,崔東郁爲黃龍別將,朴文郁爲笠巖別將,盧潤鎭爲慈母別將,高宗鶴爲大峴別將,崔應鉉·李濟弘爲都摠都事,任震白·趙洵·李道權爲武兼,同知單盧壽齊,副護軍胡繼祖,金最煥爲忠翊將,田百寧爲忠壯將,徐義輔爲都摠經歷,趙建洙爲訓鍊僉正,僉知單吳宗仁,姜濟璜爲景福將,朴英春·李春復爲慶熙將,金厚淵·權瑞極爲訓鍊主簿,柳和中爲訓鍊判官,成永豐爲都摠都事,黃碩潤爲守門將,南衡老爲武兼,申錫奎爲慶熙將,金東喆·吳道在爲訓鍊主簿,同知單朴英春,僉知單姜濟璜,張忠汲爲部將,宋起文爲武兼,同知單李春復,副司果南允東·趙邦植,趙鍾淳爲副率,徐灦淳爲洗馬,尹得儉爲宣傳官,李配浩·尹致亨爲武兼,金尙陪·崔志潤·金國亨·李大淵爲部將,金宗絃·白昌鎭爲守門將,金永植爲東道參軍,乾川權管姜文佐,於汀灘權管許奉奎,大坡兒權管李之煥,小吉號里權管朴東煥·黃柘·張翼心,副司果南允東·趙邦植·朴基元,竝單付。
金學淳啓曰,左邊捕盜大將朴基豐,移拜南陽府使矣,捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將申鴻周,卽爲牌招聽傳敎,何如?傳曰,允。
兵曹,以李石求爲左邊捕盜大將。
金學淳啓曰,新除授左邊捕盜大將李石求,卽爲牌招,傳授命召及大將牌·傳令牌,何如?傳曰,允。
兵曹,以李勉植爲禁衛中軍。
林景鎭,以吏曹言啓曰,今此正朝祭官,當爲磨鍊,而除老病公故外,實無推移排比之路,依近例刑官及司饔院官員年六十已上人員,通融塡差以入,而其中時無職名人員,令該曹口傳付軍職,何如?傳曰,允。
李魯集,以漢城府言啓曰,未婚男女都數,每年歲首書啓,成禮與否,趁歲末草記事,曾有定式矣,今春等未婚男女,書啓後過婚形止,各部修成冊報來,故別單書入之意,敢啓。傳曰,知道。
錦豐君朴崙壽疏曰,伏以臣見差社稷祈穀祭獻官,仍受誓戒矣,準擬竭蹶趨參,以少伸忱誠,而第臣重經寒疾之餘,自昨夕,偶仍宿食之滯,頑痰塡塞,轉成關膈,氣息不通,證形危劇,急灌藥物,僅得回甦,而餘氣未解,泄度不止,宛轉床褥,達夜昏囈,目下臭穢之症,澌綴之狀,無望自力進身於駿奔肅敬之地,玆敢疾聲呼籲。伏乞亟令該曹,趁卽變通,以重享禮,仍治臣罪,以肅朝綱,千萬懇禱,臣無任云云。答曰,省疏具悉。疏辭,許令該曹改付標。
鈴原君尹行直疏曰,伏以臣病淹床笫之中,卽伏見吏曹享帖,則以臣塡差於永陵正朝祭獻官矣,揆以分義,豈敢言私?而第臣素患心腹痼疾,自日前,觸寒闖發,積氣衝上,胸膈痞疼,食飮不下,泄痢交作,兼以登溷之際,失攝添感,嗽喘苦劇,頭目刺痛,委身枕褥,不省四到,雖於房闥之內,亦不能任意運動,以此病狀,其何以馳進於數舍之地,駿奔於蹲俎之所哉?玆敢不避猥越,短章呼籲於紸纊之下。伏乞聖慈,亟命該曹,速卽變通,以重享事,仍治臣瀆撓之罪,以昭法紀焉,臣無任云云。答曰,省疏具悉。疏辭,許令該曹改付標。
公淸監司權常愼疏曰,伏以邦休無疆,慈聖違豫之候,遄復天和,輪直載撤,慶抃曷有其極?仍伏念臣之駑材鈍識,叨玆匪據,苟幸牽架,得免大戾,是豈臣分能之所自期也?亶以聖德如天,惠澤覃遠,凡有所請,靡不曲從,至如軍布代捧,恩批一下,軍民雷懽,不啻若楚師之挾纊,宣揚仁化,與有榮焉,曷敢不殫竭知慮,益勉懷保,圖報我聖上委畀生靈之盛德至意也耶?顧今一路民勢,十分遑汲,未到窮春,已多顚連,嗣歲之憂,實爲茫然,荒年爲政,務在循摩,而循摩之實,莫如紓力,此爲今日之所宜講究者也,本道綿農慘歉之狀,前後疏啓,悉陳無餘,而今則敗絮殘縷,亦已罄盡,稍饒之戶,持錢入市,而尺布未售,窮蔀殘氓,衣鶉尙難,而祼體者居半,無衣之愁,甚於無食,卽目所見,誠極慘憐,田稅大同,自有定制,山綿野粟,各從土宜,而從前綿歉之時,每許代納,比年行之,不一其例,然亦未有如今年之大無,則較量分數,無與比倣,其所蠲惠,尤宜拔例,大凡物之在民間,雖金銀錢幣之至貴也,推移轉換,盡力以求之,則或可資而取也,至於此時之綿布,則方秋而無筐筥之收,經冬而絶機杼之作,眢井之竭,不待乎屢汲,焦龜之利,何有於責毛?經賦所重,實關國計,權宜陳請,亦涉干恩,苟有萬分一可行之勢,而徒循民望,輒事煩瀆,則臣雖無似,粗識事體分義,豈敢妄要非道之譽,而徒爲過實之語哉?誠以目下事勢,正在窮極地頭,兆民安危,係此一着,比諸軍布所納,厥數屢倍,則闊狹可否之間,不可但以民情之緩急言,假使臣膠守經法,勉飭守宰,强行督迫之政,而日施椎剝之刑,顧其勢,如摧枯而拉朽,終亦無補於經用之萬一也,物情事理,較然明甚,知其如此而嚴畏泯嘿,不思通變,使殿下之赤子,不能奠其生,而如傷若保之德,終不免於一簣之虧,則臣罪至此,萬殞難贖,而爲國家計者,亦萬萬未爲得也,左右揣量,終難自已,玆敢不避僭越,更瀆崇嚴。伏乞聖慈,俯垂矜諒,大同木及免稅木,則許令純錢,至於田稅木,事體自別,雖不敢以全代仰請,而特令三分二代錢,俾環湖幾萬窮民,獲蒙肉骨之澤,千萬幸甚云云。答曰,省疏具悉。疏辭,令廟堂稟處。
上在昌德宮。停常參·經筵。
藥房都提調金思穆,副提調李存秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
金學淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于金曰,守令·邊將·初仕人留待。
傳于金曰,守令·邊將·初仕人入侍。
傳于金學淳曰,未下直守令·察訪·邊將·虞候·中軍·營將,皆令一兩日內辭朝。
金學淳啓曰,正言閔令儒,旣在闕中,不爲肅謝,直爲出去,事甚未安,推考,何如?傳曰,允。
李魯集啓曰,卽者檢閱李嘉愚,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙琮鎭·鄭基善·金道喜,竝卽牌招,以爲推移入直之地,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,朴蓍壽落點。
金學淳啓曰,判義禁金在昌三牌不進推考傳旨,今方捧入,而開坐命下,已至多日,連事違召,無意承膺,事體所在,極爲未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安,更爲牌招,何如?傳曰,允。
朴蓍壽啓曰,玉堂上下番俱空,已至多日,事甚未安,應敎趙民和,副應敎洪敬謨,校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
大司諫洪起燮啓曰,臣言議風采,本不合於淸朝耳目之職,而薇垣除旨,忽下於夢想之外,以若責任,加若庸愚,在臣惶愧,已無足言,而獨不爲累於愼簡之政乎?顧臣待罪下邑,身適在京,逖違之餘,叩謝爲急,雖不得不章皇出肅,而臣於合啓中,多有私義之不可冒參者,從前引避,輒蒙體諒,今臣所處,宜無異同,以此情踪,何敢一刻晏然於臺次乎?請命遞斥臣職。答曰,依啓。
金學淳啓曰,大司憲宋穉圭,執義柳遠鳴,掌令朴英載,持平李若烈在外,掌令金喆遠,持平權拚牌不進,監察茶時之意,敢啓。傳曰,知道。
以掌令金喆遠,持平權拚,正言李鎭華·閔令儒牌不進罷職傳旨,傳于金學淳曰,只推。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
以江華留守金相休狀啓,甲戌舊還未捧仍停,惶恐待罪事,傳于李魯集曰,勿待罪事,回諭。
朴蓍壽,以內醫院都提調意啓曰,提調鄭尙愚,今日問安,不爲仕進,卽爲牌招,何如?傳曰,允。
金學淳,以備邊司言啓曰,卽見江華留守金相休狀啓,則以爲,本府官奴使令等流來負逋之今年收糴,僅過二百餘石,而未捧之數,尙爲八百餘石,以今事勢,更無可捧之望,依貿米條分捧例,姑令除置於留庫條,而自明年爲始,每年百石式,限以八年,分排收捧事,請令廟堂稟旨分付矣,流來舊逋雖或有之,其在重公穀嚴典守之道,固當收捧之不暇,而今乃以奴令等如干微瑣之逋,至煩排捧之請,揆以事體,殊涉煩屑,該守臣推考,逋穀,使之嚴飭準捧之意,分付,何如?傳曰,允。
李魯集,以賑恤廳言啓曰,今年內貧寒宗室子女葬時顧恤,別單書入之意,敢啓。傳曰,知道。
檢閱李嘉愚疏曰,伏以臣之偏母,素抱貞疾,重以年來,荐遭毒慼,氣力凜綴,寧日恒少,而臣身縻禁直,不能以時省護,寤寐憂戀,方寸屢驚,昨接家信,近因風寒陡嚴,病情越添,委頓床席,食飮全却,臣自聞此報,卽欲請急,而時値門鑰已下,呼籲路阻,達宵煎灼,按住不得,今始忙陳短章,徑出禁扄。伏乞聖明,亟遞臣實兼兩任,以便救護,重勘臣擅離之罪,以肅朝綱,不勝幸甚,臣無任云云。省疏具悉。爾其勿辭救護。
廣州留守金蓍根疏曰,伏以臣疎闇愚鹵之一賤品耳,蒲柳已迫於晩暮,樗櫟無用於治朝,而夤緣倖會,歷揚榮塗,內而踐華顯,外而膺藩宣,恩造已極,報效無聞,寤寐自檢,忸怩于中,而迺者居留之命,下於意望之外,慙惶震惕,不省所喩,夫上必度能而授,然後官不曠,下必量己而受,然後事不僨,不度而授則安得不曠,不量而受則安得不僨?此今日上下之所可憂也,而矧玆爲任,不輕而重,壯營壘控搤之勢,而翼遮江漢,嚴錢穀備豫之方,而肩列畿輔,呼吸牽連,關係緩急,雖在昇平燕謐之時,常懷造次憂虞之念,其不可不度而授不量而受,尤非尋常他職之比也,臣於此,安得不憂悸之深而惶隘之切乎?玆將不稱之實,仰暴難冒之懇。伏乞聖慈,俯賜諒察,亟遞臣所叨居留之任,以重事體,以安私分,不勝幸甚,臣無任云云。答曰,省疏具悉。卿其勿辭察職。
丁丑十二月二十八日辰時,上御熙政堂。藥房入診,守令·邊將·初仕人同爲入侍時,藥房都提調金思穆,副提調李存秀,檢校直閣鄭元容,記事官李寅泰,記注官金履迪,記事官權敦仁,右副承旨金,假注書李必玉以次進伏,醫官吳千根·秦東秀進伏楹外,晉州牧使鄭東晩,吉州牧使李儒燁,長湍府使李近植,穩城府使鄭繼周,茂山府使元永象,甲山府使任百觀,三水府使許溶,漆谷府使成東一,平山府使閔亨默,肅川府使李載弘,明川府使柳聖魯,文川郡守趙奎昇,興海郡守權虎秉,永平縣令吳致奎,蔚珍縣令李文馨,江東縣監徐萬修,高原郡守具允鼎,懷仁縣監朴宗濂,高靈縣監權中履,聞慶縣監金履禛,光陽縣監柳光濂,木川縣監李升淵,郭山縣監朴榮遂,旌義縣監陳環,安北縣監林景鎭,自如察訪李炫章,輸城察訪金廷九,英陵參奉宋寅和,徽陵參奉李祖植等以次進伏,順天營將金兌鍾,忠原營將權抑,江華中軍沈日永,咸鏡中軍李寅會,平安中軍李重鉉,黃海中軍洪秉義,公淸兵虞候李煥益,慶尙兵虞候李儒甲,城津僉使洪聖禧,滿浦僉使柳相奎,訓戎僉使尹勉鎭,上土僉使趙,坡知僉使申光羽,神光僉使金瑩綬,草芝僉使李德老,德積僉使林純榮,龜山僉使吳啓豐,臨淄僉使朴成德,登山僉使孫道泓,老江僉使林致榮,安義僉使金基鍈,古城僉使崔天鶴,寧城僉使池景璘,西林僉使成快碩,西水羅萬戶李鎭遠,長峯萬戶朴成桓,濟物萬戶金浚慶,豆毛浦萬戶延允明,開雲浦萬戶金樂豐,會寧浦萬戶徐興祿,多慶浦萬戶梁處浩,知島萬戶吳彦術,馬島萬戶金益麗,助泥萬戶李再殷,撫夷萬戶李春華,永達萬戶康漢成,吾老梁萬戶安思賢,笠巖別將朴文郁,黃龍別將崔東郁,慈母別將盧允鎭以次列立階下訖,思穆曰,日氣劇寒,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。嘉順宮氣候,何如?上曰,一樣矣。上曰,醫官診候置之。思穆曰,王大妃殿承候,間日爲之,而來初一日爲當次矣,姑待後日日次爲之,何如?上曰,依此爲之。上曰,守令進前,各奏職姓名,可也。東晩等竝皆俯伏仰奏訖,上曰,邊將則宣傳官自下傳奏職姓名,可也。兌鍾等竝皆傳奏訖,上命守令等先退,東晩等以次退出,上曰,廳注書,誰也?曰,李必玉矣。上曰,年紀幾何?賤臣奏曰,二十八矣。上命退,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·二品以上·六曹堂上除夕單子問安。答曰,知道。
徐英輔啓曰,大司憲宋穉圭,執義柳遠鳴,掌令朴英載在外,金喆遠,持平李若烈·權拚未肅拜,監察茶時之意,敢啓。傳曰,知道。
朴蓍壽啓曰,明日正朝望闕禮,依例爲之之意,敢啓。傳曰,知道。
金學淳啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
又啓曰,江參贊鄭尙愚,除拜後過三日不爲出肅,依定式推考警責,仍卽牌招察任,何如?傳曰,允。
金學淳啓曰,黃海中軍洪秉義,今日拜辭,旣呈下直單子,不爲入來,事未前有,原單子勿施,當該中軍,所當重勘,而本院請推之外,無他可施之罰,何以爲之?敢稟。傳曰,從重推考。
傳于朴蓍壽曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來,
備忘記,西林僉使成快碩,老江僉使林致榮,古城僉使崔天鶴,撫夷萬戶李春華,吾老梁萬戶安思賢,永達萬戶康漢成下直,各長弓一張·長箭一部·片箭一部·筒兒一箇賜給。
朴蓍壽啓曰,毓祥宮正朝祭祝史恭陵令李時佐,初不來待,以致摘奸時執闕,事未前有,誠極可駭,祝史,方令該曹,更爲塡差,李時佐所當重勘,而本院請推之外,無他可施之罰,何以爲之?敢稟。傳曰,從重推考。
傳于朴蓍壽曰,魂宮朔祭當親行,侍衛入直磨鍊,雲寶劍置之,出宮門路,自內爲之矣,該房知悉。
傳于朴蓍壽曰,發遣吏郞,諸執事淸齋與否,摘奸以來。
傳于金曰,留院上疏入之。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
徐英輔啓曰,判義禁金在昌再牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,終不承膺,揆以事體,誠甚未安,更爲牌招,何如?傳曰,允。
朴蓍壽啓曰,別兼春秋趙琮鎭·鄭基善·金道喜,旣有只推之命,竝更牌招,推移入直,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽,以侍講院言啓曰,新除授輔德宋冕載,兼輔德李光文,兼文學金蘭淳,除拜屢日,尙不出肅,竝卽牌招察任,何如?傳曰,允。
以輔德宋冕載牌不進罷職傳旨,傳于朴蓍壽曰,只推。
以公淸監司權常愼狀啓,大司憲宋穉圭,周恤物種不爲祗受事,傳于李魯集曰,更爲輸送事,回諭。
朴蓍壽,以侍講院言啓曰,新除授弼善李東冕,時在咸鏡道北靑府任所,文學洪晩爕,時在江原道狼川縣任所,司書李禮延,時在咸鏡道文川郡任所,書筵入番事緊,斯速乘馹上來事,下諭,何如?傳曰,允。
金學淳,以備邊司言啓曰,公淸監司權常愼上疏批旨,有廟堂稟處之命矣,取見其疏本,則備陳綿農歉荒·民勢遑汲之狀,仍請大同木及免稅木純錢,田稅木三分二代錢矣,本道綿歉,挽近所罕,道臣疏陳,誠非過語,而第大同及兩稅,比諸軍布,尤爲體重,格外之典,難以曲副,參量京外事勢,田稅三分一,大同免稅三分二代錢以納之意,分付,何如?傳曰,允。
朴蓍壽,以成均館同知館事意啓曰,每於歲末,圓點準點儒生別單書入事,曾有定式矣,依定式當年條準圓點儒生,別單書入之意,敢啓。傳曰,知道。
金學淳,以兵曹言啓曰,今十二月二十九日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,今秋等進上弓矢看品在卽,而知弓品堂上趙文彦,身病猝重,實無赴進之望云,改差,其代以無故人啓下之意,敢啓。傳曰,知道。
又以兵曹言啓曰,來戊寅年各處頒給信漢符別單及文宰二品以上武臣蔭官曾經摠管人員章標,別單修整以入之意,敢啓。傳曰,知道。
又以兵曹言啓曰,來正月初二日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,排擬無路,依定式軍門將官,代差以入之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以禁衛營言啓曰,本營把摠崔柱星,身係軍門,任自下鄕,爲先汰去之意,敢啓。傳曰,知道。
掌令金喆遠疏曰,伏以臣才器空疎,文識淺薄,特倥倥然一物耳,本不足備數於淸朝任使之列,而幸蒙我聖上作成之化,僥倖一第,濫通朝籍,閒司漫職,涯分猶踰,華貫膴爵,夢想不到,迺者臺閣恩命,海邑委畀,歷試內外,荐被洪造,雨露之澤,若偏臣身,恩深河海,報蔑涓埃,惟以辭尊居卑,殫誠盡職,竊自期一半分不報之報,而不自意掌憲新除,又下意慮之外,臣且惶且感,不知所以爲喩,召牌儼臨,宜卽竭蹶之不暇,而違傲是事,自歸逋慢之科,是豈臣妄自驕蹇,專昩義分之至重也哉?誠以臺閣之職,責任不輕,立殿陛而爭是非,與宰相而相可否,上而君德闕遺,下而朝政得矢,無大無小,皆所宜言,公議由是而得伸,紀綱賴此而不墜,則決非如臣湔劣百不猶人者,所可苟充而冒居也明矣,左右量度,承膺無路,玆敢悉暴衷懇,仰瀆崇嚴。伏乞聖明,俯垂諒察,特賜鐫改,以安私分,以重公器焉,十六行刀割臣無任云云。答曰,省疏具悉。已諭於他批,勿煩,勿辭察職。
