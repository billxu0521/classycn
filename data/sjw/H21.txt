上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·朝廷二品以上·六曹堂上正朝單子問安。答曰,知道。
陳賀罷還內後,世子宮版位問安。答曰,知道。內閣·政院·玉堂·藥房口傳問安。答曰,知道。
傳于曺鳳振曰,侍衛軍兵毛具。
傳于朴綺壽曰,別講爲之。
傳于尹命烈曰,慶禮載擧,忱誠粗伸,抃祝雖自無窮,孺慕更切。今年三月十八日,卽先大王冠禮之舊甲若日也。是日當親行酌獻禮於璿源殿,以寓追遠感時之心,該房知悉。
傳于尹命烈曰,宣敎官以下,別單書入。
傳于尹命烈曰,今番陳賀時,禮房承旨尹命烈,對擧承旨朴周壽,左通禮柳,右通禮李東煥竝加資,宣敎官副司果金鐮,代致詞官假引儀洪檼·吳命集,捧箋文官禮曹正郞洪煥,捧致詞官權知承文副正字沈能恕,捧禮物函奉事南履綏,副奉事李晦淵竝陞敍,東西唱引儀朴耆元,兼引儀沈能默,臺下典儀宣箋官副應敎李瀅夏,展敎官刑曹佐郞金輦,成均館直講李鼎默,展箋官禮曹正郞禹夏哲,成均館典籍朴起壕,各兒馬一匹賜給,贊儀金履豐,外職待窠調用,其餘各差備等,依壬申年例爲之。
傳于尹命烈曰,今日慶禮,東宮之隨而行禮,卽冊封後初有之事,其爲嘉悅,亦當如何?東宮行禮時擧行春坊輔德趙晉和,特爲加資。
傳于尹命烈曰,王大妃殿承傳色中官吳福謙·吳信甲竝加資,出入番中官十員,各弓矢一部賜給,司鑰別監·員役·下人等,令該曹,米布考例施賞。
傳于尹命烈曰,中官朴道性·李奇遠,百官加親授。
傳于任厚常曰,領府事李時秀,判府事金載瓚·韓用龜·金思穆,令該曹,歲饌外,食物·衣資加送,仍令存問以來,故領議政金致仁妻李氏,故安恩君妻尹氏,竝依昨年例擧行。
申緯啓曰,頒赦事,命下矣。未承受推考傳旨,自本院依例爻周之意,敢啓。傳曰,知道。
尹命烈啓曰,吏曹郞廳來言,百官加下批政事,取稟。傳曰,當日爲之。
尹命烈,以吏曹言啓曰,洪陽·安北·定原·仁川·宣川·鐵山·价川·嘉山·郭山·龍岡等邑降號,已準十年之限。洪陽縣陞爲洪州牧使,安北縣陞爲安州牧使,定原縣陞爲定州牧使,仁川縣·宣川縣·鐵山縣陞爲府使,价川縣·嘉山縣·郭山縣陞爲郡守,龍岡縣陞爲縣令,而洪陽縣監李羲溫,曾經府使,安北縣監兪應煥,定原縣監尹久東,曾經承旨,宣川縣監南錫九,曾經邊地,鐵山縣監李儒遠,嘉山縣監尹秀烈,曾經三品,价川縣監洪箕錫,郭山縣監趙雲炯,曾經四品,陞爲郡守,龍岡縣監安光直,陞爲縣令,而仁川縣監洪羲瑜,未經四品,依例改差,何如?傳曰,允。
有政。吏批,判書金履喬進,參判未差,參議李鶴秀病,左副承旨曺鳳振進。百官加下批,以吳淵常爲吏曹參判,李魯益爲工曹判書,趙秀仁爲軍資正,鄭載慶爲社稷令,徐善輔爲工曹佐郞,盧尙熙爲典籍,鄭漪爲仁川府使,許稱爲彦陽縣監,奉常直長單宋奎弼,副奉事單朴義杜,承文副正字單成大璡,校書搏士單李必述,洪州牧使單李羲溫,安州牧使單兪應煥,定州牧使單尹久東,宣川府使單南錫九,鐵山府使單李儒遠,价川郡守單洪箕錫,嘉山郡守單尹秀烈,郭山郡守單趙雲炯,龍岡縣令單安光直。
兵批,判書鄭晩錫病,參判李錫奎病,參議韓義運入直進,參知朴宗珩病,同副承旨朴綺壽進。百官加下批,護軍趙萬元,副護軍金相順,副司直金在元竝單付。
傳于尹命烈曰,南延君球,百官加親授。
再政。南延君球今加嘉德,百官加親授。
傳于尹命烈曰,今日政賞典下批。
尹命烈,以吏曹言啓曰,宣敎官金鐮陞敍事命下,而已經準職,何以爲之?敢稟。傳曰,加資。
三政。左承旨尹命烈,都承旨朴周壽今加嘉善,左通禮柳,右通禮李東煥,以上今加通政,輔德趙晉和今加嘉善,副司果金鐮今加通政加資事承傳,行都承旨朴周壽,行左承旨尹命烈。
傳于尹命烈曰,發遣吏郞,諸執事淸齊與否,摘奸以來。
備邊司,以徐俊輔爲江華留守。
尹命烈,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,在前頒赦時,有別歲抄書入之例矣。今番則何以爲之?敢稟。傳曰,依例書入。
又以吏曹言啓曰,別歲抄書入事,命下矣。居中居下,一體書入乎?敢啓。傳曰,書入。
又以吏曹言啓曰,今此社稷祈穀大祭祭官中,時無職名人員,令該曹口傳付軍職,何如?傳曰,允。
又以禮曹言啓曰,來三月十八日璿源殿酌獻禮親行時,王世子陪參之節,依例磨鍊乎?敢稟。傳曰,依例磨鍊。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
曺鳳振,以兵曹言啓曰,今正月初三日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式,軍門將官代差以入之意,敢啓。傳曰,知道。
敎中外大小臣僚·耆老·軍民·閑良人等書。王若曰,海屋添籌,迓三陽於椒掖,舟梁衍慶,屆六紀於蓂階,誕擧彝章,庸申孚號。恭惟太母之懿範,丕承京室之徽音,配我東堯·舜之君,叶六五黃裳之元吉,躬女中曾·閔之行,罕今古彤史之匹休。率土賴其永貞,允符明聖母盛德,皇天報以壽考,克躋仁元后邵齡。矧寡昧早承丕基,而依仰惟在長樂,致隆養於千乘,或恐子職之未修,篤餘慶於四重,孰非慈恩之攸賜?春暉長駐,頌天休於於千,玉度彌康,協地寧於得一,玆當太歲之在巳,猗歟嘉會之適丁。三揀符前,宛天星之依舊,五世繼昔,尙雲漢之如新。惟其膺川至之休,肆致吉辰之重屆,從古稱渭迎之盛,尠覩舊甲之如期,肆以泰開之令朝,爰擧賁喜之晠禮。金泥玉檢,雖謙光之莫回,北斗南山,惟遐祝之未足。追魯邦眉壽之頌,咸仰俾熾俾昌,較華渚甲回之辰,倍切一喜一懼。願每年長如今日,況是歲當作何懷?俔天之祥追惟,於戲,載新於孺慕,愛日之誠彌篤,顯揚寔出於至情。惟玆曠千載洪休,爰思與百姓同慶,滌瑕蕩垢,解霈澤而旁流,迎祥導和,履春陽而均布。自本月初一日昧爽以前,除謀叛·大逆謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅·蠱毒,關係國家綱常,贓汚·强竊盜外,雜犯死罪,徒流以下付處·安置,充軍已至配所·未至配所,已發覺·未發覺,已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,介純嘏於升日恒月,萬年承歡,躋熙俗於壽域春臺,八方普洽,故玆敎示,想宜知悉。弘文館提學臣金魯敬製進。
辛巳正月初一日辰時,上詣仁政殿。王大妃殿舟梁六十年,親上致詞·箋文表裏,仍行稱慶陳賀入侍時,都承旨朴周壽,左承旨尹命烈,右承旨任厚常,左副承旨曺鳳振,右副承旨申緯,同副承旨朴綺壽,記事官朴容壽·尹正鎭,記事官鄭知容·金正喜,檢校提學金祖淳,檢校直提學李存秀,直提學李龍秀,檢校直閣鄭基善,檢校待敎李鶴秀·徐憙淳,以次侍立。時至,通禮跪啓外辦,上具遠游冠·絳紗袍,乘輿出宣化門。藥房都提調韓用龜,提調金魯敬,副提調尹命烈進前問候曰,侵早勞動,聖體,若何?上曰,一樣矣。仍由協陽門·肅章門出,入仁政門,至降輿所。通禮跪啓請降輿,上降輿。通禮跪啓請執圭,周壽跪進圭,上執圭,仍詣階上板位北向立。通禮跪啓請鞠躬四拜興平身,上行四拜禮訖。通禮跪啓請跪搢圭,上跪搢圭,承文院官陞詣殿內,捧致詞函,由正門出,授承文院都提調,都提調南公轍跪受,以授周壽,周壽傳捧,西向跪進,上受之,以授命烈。命烈東向跪受,還置於案。禮曹正郞捧箋文函,以授承文院都提調,都提調跪受,以授周壽,周壽傳捧跪進,上受之,以授命烈。命烈跪受,還置於案。濟用監官捧禮物函,以授濟用監提調趙鐘永,鐘永跪受,以授周壽,周壽傳捧跪進,上受之,以授命烈,命烈跪受,還置於案。通禮跪啓請執圭·俯伏興平身,上執圭俯伏興平身,仍詣祗迎位西向立。命烈入詣殿內,捧致詞·箋文·禮物函,各置於龍亭,由正門出,細仗鼓吹前導,命烈·知容·容壽陪從。通禮跪啓請鞠躬,上鞠躬,過則平身。通禮跪啓請入小次,又啓請釋圭,上釋圭,周壽跪受圭。上入小次,命問安勿爲之。出榻敎命烈等詣王大妃殿閤門外,捧致詞·箋文·禮物函,傳授尙傳以入,還至殿階上。通禮跪啓請出次,上出次。通禮跪啓請執圭,上執圭,仍詣板位北向立。通禮跪啓請跪,上跪,命烈進前復命訖。通禮跪啓請俯伏興四拜興平身,上行四拜禮訖。通禮跪啓禮畢,仍啓請入小次。又啓請釋圭,上釋圭入小次。陳賀時至,通禮跪啓外辦,上出次。通禮跪啓請執圭,上執圭陞座。贊儀唱四拜,王世子行四拜禮,代致詞官進前致詞曰,王世子臣某云云。賀訖,贊儀唱四拜,王世子行四拜禮訖。贊儀唱宗親·文武百官四拜,宗親文武官行四拜禮。代致詞官進前致詞曰,議政具官臣某等云云。賀訖,贊儀唱四拜,宗親文武官行四拜禮訖。命烈進前,跪啓傳敎,仍出殿外,臨階西向立,稱有敎,宣敎官金鐮宣敎訖。贊儀唱四拜,王世子及宗親·文武官行四拜禮。贊儀唱跪·搢笏·三叩頭,王世子及宗親·文武官跪·搢笏三叩頭。贊儀唱山呼,王世子及宗親·文武百官拱手加額曰,千歲。唱山呼曰,千歲。唱再山呼曰,千千歲。贊儀唱出笏四拜,王世子及宗親·文武官出笏行四拜禮訖,宣箋官李瀅夏進前,讀王世子箋。贊儀唱跪,王世子跪,宣箋訖,贊儀唱俯伏興平身,王世子俯伏興平身。宣箋目官進前宣訖,宣箋官李瀅夏進前,讀政府箋。贊儀唱跪,宗親·文武官跪宣箋訖。贊儀唱俯伏興平身,宗親·文武官俯伏興平身,竝如儀訖。領府事李時秀,判府事韓用龜·金思穆,右議政南公轍進前曰,月正元日,賀成長樂,王世子大庭行禮,又是冊封後初有之事,區區慶忭,殆無過於今日矣。半日勞動,聖體,若何?上曰,一樣矣。時秀等曰,王大妃殿氣候,何如?上曰,一樣矣。時秀等曰,中宮殿氣候,何如?上曰,一樣矣。時秀等曰,嘉順宮氣候,何如?上曰,一樣矣。時秀等曰,王世子勞動中,睿候亦一樣,下情欣幸矣。通禮跪啓禮畢,上降座。通禮跪啓請釋圭,上釋圭。通禮跪啓請乘輿,上乘輿,由仁政門出,仍由肅章·協陽·宣化門還內。命出標信解嚴,諸臣以次退出。
辛巳正月初一日未時,上御熙政堂。別講入侍時,參贊官朴綺壽,侍讀官李鍾穆持續綱目第一卷,檢討官尹豐烈持續綱目第一卷,檢校待敎徐憙淳,記事官尹正鎭,記事官鄭知容·金正喜,以次進伏訖。上命開卷讀奏,鍾穆讀自冬十二月,止同列皆服。命下番讀奏,豐烈讀自拜參知政事,止幸也。命陳文義,鍾穆曰,此段文義,不過盧多遜之事,而其父能知其子之惡,乃曰,不敗,幸也。以宋祖之神武英明,不知其奸而任之,爲同平章事,可見知人之甚難,玆故書曰,知人則哲。又曰,惟帝其難之。大抵德勝才者爲君子,才勝德者爲小人,辨別君子小人之間,亦甚難矣。帝王用人之法,以知人爲第一義,伏願深加省念於知人二字上焉。命掩卷,仍命退,諸臣以次退出。
上在昌德宮。停常參·經筵。
藥房提調金魯敬,副提調尹命烈啓曰,辰屆三元,賀成長樂,聖孝冞光,群情胥忭。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區下忱,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮口傳問安。答曰,知道。
申緯啓曰,行大司憲趙弘鎭未肅拜,執義宋翼淵,掌令朴周爕,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
尹命烈啓曰,左副承旨曺鳳振,右副承旨申緯,今日不爲仕進,竝卽牌招,何如?傳曰,允。
傳于尹命烈曰,禮房承旨馳詣宗廟·永寧殿,奉審摘奸以來。
尹命烈啓曰,應敎徐憙淳內閣進,校理朴基宏,副校理高廷鳳,修撰姜世綸在外,校理李鍾穆,修撰尹豐烈,副修撰李魯秉差祭,玉堂上下番俱空,事甚未安。副應敎李瀅夏,副校理沈鈁,副修撰任存常,竝卽牌招,以爲推移入直之地,何如?傳曰,允。
注書朴容壽書啓,臣於本月初一日午時量,敬奉聖敎,馳往明陵蜂峴,巡審摘奸是白乎,則防路之石築,少無傾頹,障谷之榛樾,近益叢密,牛馬遠跡,樵牧無痕,峴上結幕處輪番守直,亦能着實是白遣,至於樹木段,播植旣密,着根亦固,稚長雖或不齊,而鬱然有成林之美是白乎旀,仍詣昭顯墓,局內諸處,詳細看審是白乎,則階砌堅牢,莎草完全,古木茂密,新植茁盛是白遣,守護等節,亦皆無弊之意,敢啓。傳曰,知道。
兵曹口傳政事,副司果單李鐵華。
尹命烈啓曰,吏曹郞廳來言,歲首應資老人加資下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金履喬,參議李鶴秀病不來,參判吳淵常未肅拜,不得開政云,竝卽牌招,何如?傳曰,允。
有政。吏批,判書金履喬進,參判吳淵常未肅拜,參議李鶴秀牌不進,右副承旨申緯進。啓曰,輔德今當差出,而擬望之人乏少,承旨竝依,何如?傳曰,允。以朴綺壽爲輔德,金鐮爲敦寧都正,金在元爲兼弼善,李東永爲左通禮,李元八爲右通禮,朴周壽爲同春秋,沈宜寬爲漢城主簿,江華留守單徐俊輔,前承旨安策,前僉知李潤祜·李台鉉,前郡守李漢籌,前中軍洪禹祚,已上今加嘉善,前府使安廷瓛,前郡守辛景烈,前參奉鄭栢勳,以上今加通政,已上朝官年八十,依定式加資事承傳,氷庫別檢沈能弘,濟用副奉事李晦淵相換。
兵批,判書鄭晩錫,參判李錫奎病,參議韓義運入直進,參知朴宗珩病,同副承旨朴綺壽進。同知加設單南天乭·金震貴·李福尙·朴興辰·金保鉉·李福淳·金德述·崔命興·黃潤成·裵白興·田重福·韓大奉·金慶輝·韓九日·玄泰之·李千材·朴昌運·金振玉·金春起·金極老·全命益·趙日國·朴乭金·車仁孫·朴得輝·權德玄·金鍊白·片德必·韓俊三·朴重采·金俊萬·鄭道興·姜時海·吳尙泰·朴敏秀·金東日·姜渭良·申泰星·邊日成·金泰煥·李元錫·朴汝淑,僉知單張洛賢,護軍趙晉和,副護軍金鐮·李東煥·柳,副司果沈能恕竝單付。
以左副承旨曺鳳振牌不進罷職傳旨,傳于申緯曰,只推。
以吏曹參議李鶴秀牌不進罷職傳旨,傳于申緯曰,只推。
以副應敎李瀅夏,副校理沈鈁,副修撰任存常牌不進罷職傳旨,傳于申緯曰,只推。
申緯啓曰,臣與同副承旨朴綺壽伴直,而移拜輔德,纔已出去矣,伴直無人。左副承旨曺鳳振,所當牌招,而拘於廳規,不得請牌,何以爲之?敢稟。傳曰,牌招。
尹命烈,以禮曹言啓曰,國有慶禮,則上告下布後設科取士,乃是應行之事。今此王大妃殿舟梁六十年稱慶慶科,以何科設行乎?敢稟。傳曰,除初試庭試爲之,三·四月內擇日,可也。
申緯,以兵曹言啓曰,今正月初二日立春,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
右議政南公轍疏曰,伏以歲籥鼎新,邦籙泰來,惟我王大妃殿舟梁之六紀載屆,親上箋文,聖孝益光,大庭呼嵩,縟儀誕擧,欣忭慶祝,中外惟均。臣於昨臘前席,猥陳辭免之懇,退伏私次,齎誠攢祝,半夜近密之臣,來宣聖答,十行辭旨,丁寧鄭重,有非螻蟻賤臣所可承當者。臣雙擎九頓,感涕自零,不知何以得此於君父之前也。雖其聖念假借,欲無煩於更懇,無奈臣情切至,自不能於無言,與心相謀,曾不詢乎蓍筮,積誠爲期,又干瀆於旒聽。臣聞國之治忽,專係於其時承弼之臣,房玄齡善謀,杜如晦善斷,左右交須,長短相輔。二人者又互相推奬曰,王者佐也。王魏善諫則讓其直,英衛善兵則濟以文,集其衆美,共力王室,故能成貞觀之治。顧臣才力之綿薄,疾病之沈淹,房之謀杜之斷,雖使仰成而夾輔,猶懼伴食之貽譏,而今反承乏,猶當機務,荏苒蹲冒,居然五載于玆,覆餗僨轅,其不待智者而知之矣。自夫世級之浸降,格君正事之大人君子,坐鎭雅俗之眞宰相,雖未易得來,亦有所謂救時之相者,周通鍊達,强幹自任,錢穀之出入,不問內史,簿書之期會,毋滯一日,猶可以架漏牽補,彌綸一代。以臣人器,較臣官名,何嘗萬一之髣髴,而殿下之自初取之於臣者,不待金甌之卜,徒循資歷,有若序陞而爲者,旣試蔑效之後,迄至今又不斥黜者,欲令其充位備員,任其養病而已,置相何可若是苟哉?臣之向所陳一日在職則有一日之瘝曠,二日居位則有二日之僨誤云者,豈過語也哉?如以爲君恩未報,國事爲重,無才而揜然若有才,有病而諱之曰無病,黽勉遲徊,則此非報國,乃所以貪祿,此非戀君,乃所以辱身。臣雖無似,忝叨具瞻,誠不敢尸居冥行,厚招譏議,以仰累於則哲之明也。顧今謀國之策,當以退斥臣身四字,爲第一急務。歲首陳戒,卽是相府故事,而竊念進賢退不肖,爲治亂安危之所由判,則外此千言萬語,徒覺其繁而不切,乃敢齋沐治疏,以臣去就,兼獻爲丹扆之箴。伏乞殿下,淵然深思,俯垂矜惻,亟命遞臣相職,改授賢德,俾鼎席無曠,時艱有濟,於公於私,其幸曷旣,遂忘屢瀆之罪,尙冀夬許之恩。至於向日休致之請,卽臣平生之與心爲誓者也。臣荷先朝拔擢之恩,譬則天地之高厚,際今日淸明之會,幸無風波之憂畏,每思報答之未終,敢不竭忠而盡瘁?況臣之本末底蘊,一世難欺。始從蔭補,本爲口腹之私計,長據華膴,遂至齒髮之凋落,常冒懷祿之恥,未有辭榮之節。今若爲一己之占便,甘自陷於辜恩忘世之科,則神明必殛之,如欲不自量度,妄希前脩高蹈之風,則有識者,必當竊笑之矣。臣豈敢爲此,而誠以臣之衰癃病痼不堪供職之狀,上旣俯悉,人所共知,目下之廉隅道理,正自如此,宜去則去,不待禮經七十之限者,此亦大防之至嚴者也。申望聖慈,察其由中非飾之辭,成其守分知止之心,曲從其欲,賜報曰兪,覆載生成之澤,臣於未盡餘年,敢忘必報之圖也。臣無任云云。答曰,省疏具悉卿懇。向日筵奏後,史官回諭,已悉予意,卿胡不諒而又此張大也?今日之所恃惟卿,卿若解去,在卿固甚便閒,使予與誰爲國乎?惜乎卿之不深念也。卿雖十百如此,予無必捨之意,望卿毋徒煩勞,安心輔予,則予之許卿,亦豈無日?遂卿素心,又何所不可?惟在今日,則非可議之事,卿其必信予言,勿復相持,以虧大體。仍傳于申緯曰,此批答,遣史官,傳諭于右議政。
勸農綸音。王若曰,書云,民惟邦本,本固邦寧。固本之要,亶在乎明農厚生。肆予寡昧,其於茂對敬授之方,罔或少懈,凡諸在位之臣,其所以對揚之道,宜無不盡其心,猶且歲屢告歉,民不樂生,其咎實在於予。雖然,予處九重之深,民生之憂歡苦樂,未能日接於耳目,唯是上近於君,下親於民,居其間而宣布君德,導達民情者,非爾方伯居留守牧之臣歟?夫稼穡之功,凡民衣食之所由源也。無是則飢,無是則寒,其所樂事趨功,夫豈待勸之哉?然衣食少裕者有惰心,恒産不立者有退志,憂樂係於目前,而遠慮不能周,宜所以策勵誘掖也。穀種不足,而官不振貸,牛器不備,而隣不通功,耕耨擧失其時,而無望有秋,宜所以觀省補助也。陂塘不修,而不能知蓄泄之宜,積儲無素,而不能慮豫備之策,此不可責之愚民,宜所以開視指導也。豪右兼竝,而窮民悉歸傭作,吏胥割剝,而財力多入誅求,此爲蠹之最甚者,宜所以嚴明禁制也。勸之之要,不出此數者,而其餘裁制,惟係親民者之以實心行實政而已。咨爾方伯居留守牧之臣,欽予時命,益懋田功,俾萬姓及時敏作,純藝力穡,菽粟而如水火,稻梁而如京坁,時和歲豐,家給人足,以躋熙皞之俗,庸副予固本授時之意焉。檢校待敎臣徐憙淳製進。
上在昌德宮。停常參·經筵。
申緯,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
又啓曰,行大司憲趙弘鎭未肅拜,執義宋翼淵,掌令朴周爕,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
又啓曰,工曹判書李魯益,除拜後過三日不爲出肅,依定式推考警責,仍卽牌招察任,何如?傳曰,允。
備忘記,昌洲僉使許雄,玉江萬戶文景煥下直,各長弓一張,長箭一部,片箭一部,筒兒一箇賜給。
申緯啓曰,行都承旨朴周壽,左副承旨曺鳳振不爲仕進,行左承旨尹命烈須資出去,右承旨任厚常式暇,同副承旨未差,院中只有臣一人,伴直無人。左副承旨曺鳳振,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,洪命周落點。
申緯啓曰,右副承旨曺鳳振牌不進,伴直無人。左副承旨洪命周,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨洪命周牌招事命下,而家在城外,伴直無人。行左承旨尹命烈,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日親臨方物看品處所,以何處爲之乎?敢稟。傳曰,熙政堂爲之。
申緯,以弘文館言啓曰,本館上番闕直,事甚未安。副應敎李瀅夏,副校理沈鈁,副修撰任存常,旣有只推之命,與校理李鍾穆,修撰尹豐烈,一體牌招,以爲推移入直之地,何如?傳曰,允。
以左副承旨曺鳳振再牌不進罷職傳旨,傳于申緯曰,只推。
以義禁府赦單子,傳于申緯曰,李時榮·李榏放。
以慶尙道放未放成冊,傳于申緯曰,全致亮放。
以黃海道放未放,傳于申緯曰,林德佑·李春熙放。
申緯,以禮曹言啓曰,太廟歲首展謁吉日,以何間推擇乎?敢稟。傳曰,望間擇入。
又以禮曹言啓曰,以太廟歲首展謁取稟草記,傳曰,望間擇入事,命下矣。展謁吉日,令日官趙相順推擇,則今正月十五日爲吉云,以此日定行乎?敢稟。傳曰,依此日爲之。
又以禮曹言啓曰,今此太廟展謁時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,以王大妃殿舟梁六十年稱慶慶科取稟草記,傳曰,除初試庭試爲之,三四月內擇日,可也事,命下矣。在前庭試除初試設行時,有卽日放榜之例,亦有擇日放榜之例,今番則何以擧行乎?敢稟。傳曰,卽日放榜。
又以禮曹言啓曰,以慶科庭試卽日放榜·擇日放榜取稟草記,傳曰,卽日放榜事,命下矣。文武科庭試吉日,令日官趙相順推擇,則來三月二十一日爲吉云,以此日定行,何如?傳曰,允。
又以兵曹言啓曰,文臣兼宣傳官權中復,病難供職,呈狀乞遞,改差,何如?傳曰,允。
奉朝賀金履翼疏曰,伏以聖孝仰格,天休荐臻,恭惟我王大妃殿下,寶齡彌邵,玉度增康,千乘隆養,方仰長樂之無疆,三揀光膺,聿覩慶年之載回,牒罕聞,熙朝創見。祗告太室,怳承列聖之嘉悅,誕宣渙綸,庸示方域之同懽,猗歟盛矣,曷不休哉?念臣犬馬之齒,到今八旬少一,所居鷗鷺之鄕,距京三舍之近,擔舁登途,一宿致身,扶携簉班,片時抃手,庶幾量力可爲,故久已屈指恭俟矣。向來偶嬰寒疾,而始歇旋劇,中間着實調將,而有加無減,蓋緣鄕絶醫藥之路,家乏滋補之需故也。轉輾仍浹旬餘,倏忽已迫歲除,寓目書卷,精神雖不甚錯,委身床玆,筋骸實難自攝,竟阻彤庭,隨群龍而舞蹈,只望瓊樓,率諸豚而遙祝。嗟,已至此,不如無生,戀結倍深而有淚盈眦,悵悚交摯而措躬無地,玆搆短章,仰暴實狀。伏乞特賜譴何,以章逋慢焉。今於泥首之籲,不宜贅尾之貢,而一縷尙綿,寸忱愈血,且念雖退亦憂,民彝所固然,故不嫌出位,古人多行之者。況値三元之載屆,政合一言之仰裨,猥將草草,略控毣毣,自知狂妄,不勝震越。臣謹按易曰,自疆不息。又按書曰,厥德修罔覺。蓋以前聖憂來世之意,克垂後辟監成憲之方,必欲其上體天行之健,下懋時敏之工,致庶績之咸熙,措一世於郅隆也。伏願聖明,亟恢淵衷,瞿瞿焉戒切優游,汲汲乎念加奮發,總攬權綱,裁飭機要,畏天威則如常對越,恤民隱則若己痌瘝,自聖心無時豫怠,俾臣工思日贊襄,三代之治,庶可匹美,而萬年之基,佇期增鞏矣。臣嘗竊覸我殿下,天姿仁厚,聖度淵默,允膺君王之規範,丕承祖宗之付托,而夫何數十載勞心之治,尙稽一二事徯志之效?臣愚竊以爲,仁厚之太過,而任他庶務之叢脞,淵默之專尙,而反致擧世之伈泄,氈廈有都兪,而無吁咈,巖廊少警惕,而多恬嬉,如是也故,君德無以丕顯,若此不已,民生將何聊賴?矧今漢日重光,周文無憂,遇物之誨,想已薰陶於提耳,以身之敎,必使觀感於常目,然後睿德日就,邦命維新。伏未知殿下,其果克念在玆歟,抑或少忽於此歟?臣於延頸頌忭之中,尙有滿心憂愛之摯。雖然,祈永致雍,不必舍近求他,傾否回泰,只在如右所陳,惟我后何憚乎此而俾世道日趨於汚哉?嗚呼,將死之人,其言也善,聖如垂聽,臣死猶生。臣無任云云。答曰,省疏具悉。陳勉之言,當體念矣。
行左承旨尹命烈疏曰,伏以天休滋至,景籙無疆,惟我王大妃殿下,慶回舟梁,籌添海屋,縟儀誕擧於吉日,百祿載新於元朝,歡祝欣忭,小大同情。仍伏念臣以庸陋疎闇,偏蒙渥恩,前後兜攬,罔非踰分,而待罪銀臺,適値慶辰,得備於任使之末。不意酬勞之典,至及於臣身,以臣爲嘉善大夫,恩誥遽降,榮耀備至,臣於是惝怳踧踖,靡所自措也。夫卿班峻秩,有國所重,上不可以濫授,下不可以冒受。以臣無似,躬逢嘉會,獲覩盛儀,折旋於起居之班,奔奏於嵩呼之列,人臣之所大榮,職分之所當爲,顧安有尺寸之勞,而寵之以命德之器哉?無可紀之績,而有非常之典,聖簡旣失於濫賞,私分益懼於冥升,臣身固不足恤,而在聖朝官人之方,恐不當若是,此尤臣不可冒據者也。臣方在持被,雖不得不聞命卽肅,而厭然仍冒,實無其望,略具短章,仰瀆崇嚴。伏乞聖慈,諒臣至懇,亟命收還所授新資,以重公器,以安微分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調金魯敬,右承旨任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿中宮殿·嘉順宮·世子宮·世子嬪宮口傳問安。答曰,知道。
申緯啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,今日親臨方物看品時,承旨當爲備員,而行都承旨朴周壽,行左承旨尹命烈不爲仕進,所當牌招,而拘於廳規,不得請牌,右承旨曺鳳振傳旨未下,不得備員,何以爲之?敢稟。傳曰,牌招。
以左副承旨曺鳳振牌不進罷職傳旨,傳于洪命周曰,只推。
傳于洪命周曰,諸承旨持公事入侍。
傳于洪命周曰,輪對官明日待令。
洪命周啓曰,明日傳香,禮房承旨當爲齋宿,行左承旨尹命烈,所當牌招,而拘於廳規,不得請牌,何以爲之?敢稟。傳曰,牌招。
以副應敎李瀅夏,校理李鍾穆,副校理沈鈁,修撰尹豐烈,副修撰任存常牌不進罷職傳旨,傳于洪命周曰,只推。
洪命周啓曰,應敎徐憙淳內閣進,校理朴基宏,副校理高廷鳳,修撰姜世綸,副修撰李魯秉在外,玉堂上下番俱空,事甚未安。副應敎李瀅夏,校理李鍾穆,副校理沈鈁,修撰尹豐烈,副修撰任存常,旣有只推之命,竝更牌招,推移入直,何如?傳曰,允。
注書朴容壽病,代以李憲瑋爲假注書。
傳于申緯曰,坐直承旨入侍。
以右副承旨曺鳳振牌不進罷職傳旨,傳于洪命周曰,只推。
申緯啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于申緯曰,只推。
傳于洪命周曰,發遣吏郞,諸執事淸齋與否,摘奸以來。
以副應敎李瀅夏,校理李鍾穆,副校理沈鈁,修撰尹豐烈,副修撰任存常牌不進罷職傳旨,傳于洪命周曰,只推。
洪命周,以內醫院提調意啓曰,副提調尹命烈,今日問安,不爲仕進,卽爲牌招,何如?傳曰,允。
又以侍講院言啓曰,新除授兼弼善金在元,除拜屢日,尙不出肅,卽爲牌招察任,何如?傳曰,允。
申緯,以備邊司言啓曰,進賀兼謝恩使拜表不遠,上使李肇源,判中樞府事單付,令該曹口傳下批,何如?傳曰,允。
兵曹口傳政事,判府事加設單李肇源。
申緯,以兵曹言啓曰,今正月十五日大駕詣宗廟展謁時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓將率步軍十五哨馬軍六哨爲先後廂,禁軍三番隨駕,御營廳留陣,留營置之,可也。
又以兵曹言啓曰,今正月十五日動駕時,王世子隨駕磨鍊事,命下矣。當以標旗後隨駕磨鍊,而或因特敎,有衛內隨駕之例,今番則何以爲之乎?敢稟。傳曰,衛內磨鍊。
知事任希存疏曰,伏以臣於日昨,以春享享官,方在齋所,伏奉吏曹名帖,又以臣塡差於社稷獻官。上辛祈穀,尤有所重矣,近來位著,雖云苟簡,若不左顧右計,只欲擇一獻官,不患無人,豈可以如臣望八垂盡之殘喘,苟充其數乎?然而臣旣見差矣,揆以義分,雖甚老醜,如可勉强,惟當進參,而纔經享役,旣多觸冒,膈氣闖發,落席昏倒,百骸俱痛,寒熱交作,似癨非癨,轉成暴泄,此是臣半生貞疾也。每或發作,雖多試藥餌,有非旬月內可期其差完。非但目下病勢,無望其蠢動,況以此不潔之症,何敢廁跡於芬苾肅敬之地乎?玆不得不忙陳短章,仰干崇聽。伏乞聖慈,俯垂諒察,亟命選部,改差臣獻官之任,以重祀典,仍治臣瀆撓之罪,以安微分,不勝幸甚。臣無任云云。答曰,省疏具悉。疏辭許,令該曹改付標。
吏曹參判吳淵常疏曰,伏以天休滋至,邦籙無疆,太母舟梁之寶甲載回,大庭呼嵩之縟儀誕擧,歡欣慶忭,大小同情,而臣獨病伏㱡㱡,跡阻班聯,有臣如此,生不如死。千萬不自意,亞銓除旨,忽下此際,臣誠惶隕震惕,罔知所以自措也。仍竊念臣一病支離,視官之失明,于今五載矣。多試鍼藥,厥效蔑如,殆天之所廢,而非人力之可爲也。重以向來見䑛犢之慼,小人之腹,不能達理而寬遣,悲傷摧剝,內外俱損,以至神識芒忽,五情迷錯,雖尋常應接,思慮若斷若續,便同中酲之人。此個病狀,非特臣之自分難醫,抑亦同朝之所共知,臣何敢飾詐欺誣於聰聽之下哉?天官重任,不可一日虛縻,玆敢略綴短章,疾聲呼籲。伏乞聖慈,特垂哀憐,亟遞臣新授職名,以幸公私,千萬至祝。臣無任云云。答曰,省疏具悉。所請依施。
江華留守徐俊輔疏曰,伏以邦籙無疆,慈齡彌邵,渭梁之舊甲,載回於是年,嵩呼之盛禮,誕擧於元日,聖孝益光,群情胥欣。仍伏念臣姿性舂愚,百無肖似,早年登科,徒竊僥濫之譏,中歲罹難,飽經悲哀之苦,心志凋落,形骸僅存,厚被先大王曁我殿下再生肉骨之恩之德,而才非需世,心與願違,出身殆將州稔,在朝曾無絲補,每一思惟,媿懼冞積。迺者江都居留之命,忽下於千萬夢想之外,天點特下於賤名,龍光若偏於臣身,此實古聖王簡在心之隆眷也。臣是何人,敢當斯恩?感惶踧踖,歷日靡措。噫,分司保釐,爲任最重,專轄一府之軍民,與聞廊廟之訏謨,卽前代所稱使相之職也。留後之責,四都惟均,而至若江都,則灑掃原廟,比同於華城,繭絲保障,較視於南漢,而勝國設都,亦在乎此,則是乃合三都之重,而爲一都之地也。且況近年以來,田野荒而民生已瘁,庫藏竭而將士莫支,樓櫓雉堞,多半圮頹,船艦帆檣,一皆朽敗,地利人和,了無可恃,前後守臣矯捄收拾之策,非不勤且周矣,而辛苦祛弊,弊復如舊,東西牽補,補亦無效,畢竟歸於莫可矯捄,莫可收拾而已。自顧臣之才具心力,半不及於前後守臣,則雖使臣殫心竭力而爲之,非但止於如舊無效也,必將愈不可矯捄,愈不可收拾矣,此豈聖朝爲重地擇其人之意也哉?百爾思量,無望擔夯,玆敢據實仰籲於天地父母之前。伏乞聖慈,念重任之不可冒授,諒臣言之非出飾讓,特許遞免,以幸公私焉。臣無任云云。答曰,省疏具悉。卿其勿辭察任。
行都承旨朴周壽疏曰,伏以歲籥載新,天休滋至,猗歟,我慈聖殿下,寶齡彌隆,舟梁舊甲,只隔一歲,宸孝益切於知年,廷儀誕擧於呼嵩,慶溢區宇,歡均小大。仍伏念臣獲忝邇列,仰覩盛禮,榮光若偏於一己,忭祝有倍於常品,千萬不自意,以其周旋之微勞,晉臣於亞卿之秩,臣有何毫分可記者,而得此誤恩於聖明之下哉?夫爵賞者,聖王所以進賢命德,礪世磨鈍之具也。必須賞當其勞,爵當其器,然後上無濫施之擧,下免倖受之嘲。今以非常之典,遽及臣身,臣聞命震越,不知措躬之所也。且臣之儱侗孱劣,殿下之所俯燭也,空疎蔑識,通朝之所共知也。如臣無似,早竊科第,歷揚於淸華之地,滾到於下大夫之列。靑年頂玉,涯分已踰,黑頭腰金,夢想豈到?今若憑恃寵靈,視固倘來,則乘鶴有譏,奚特貽羞於朝著?梁鵜不稱,必得負刺於風人。臣雖冒廁於其間,人將云何於來後,百爾思量,承當無路,玆敢瀝盡肝膈,仰瀆崇嚴。伏乞天地父母,俯垂鑑諒,亟收臣新授資級,以重公器,以安賤分焉,不勝幸甚。臣無任云云。答曰,省疏具悉。卿其勿辭行公。
辛巳正月初四日辰時,上御熙政堂。親臨方物看品入侍時,右承旨任厚常,左副承旨洪命周,同副承旨申緯,記事官朴容壽·尹正鎭,記事官鄭知容·金正喜,檢校待敎徐憙淳,以次進伏訖。上曰,方物令別監入之也。方物入階下訖,命周以各品,跪傳夾侍以上。上覽訖,命還出。厚常曰,臣以方物封裹進去,下直之意,敢達矣。上曰,唯。仍命退,諸臣以次退出。
辛巳正月初四日未時,上御熙政堂。諸承旨持公事入侍時,左副承旨洪命周,同副承旨申緯,記事官朴容壽·尹正鎭,記事官鄭知容·金正喜,檢校直閣鄭基善,以次進伏訖。上命讀奏公事。緯曰,吏房有公事一張矣。仍讀奏京畿監司狀啓,應資老人官敎有旨祗受事訖,傳夾侍以上。命周曰,臣工房而本房無公事,代房戶房有公事一張矣。仍讀奏黃海監司狀啓,遺棄兒無乎事訖,傳夾侍以上。緯曰,禮兵房及臣本房刑房,竝無公事矣。上命退,諸臣以次退出。
辛巳正月初四日申時,上御熙政堂。坐直承旨持公事入侍時,同副承旨申緯,記事官尹正鎭,記事官鄭知容·金正喜,檢校直閣鄭基善,以次進伏訖。上命讀奏公事。緯讀奏咸鏡監司敎書訖,傳夾侍以上。上命踏啓字以下。緯書判付訖。上曰,注書出去,如有公事,則又爲持入也。賤臣承命出傳,還入奏曰,院中無公事矣。上曰,下番是金正喜乎?緯對曰,然矣。上命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于尹命烈曰,禮房承旨·左副承旨分詣受香諸處,奉審摘奸以來。
傳于朴周壽曰,諸承旨持公事入侍。
任厚常啓曰,輪對官來待矣。傳曰,入侍。
尹命烈啓曰,卽者檢閱鄭知容,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李憲瑋有頉,代以柳夏永爲假注書。
洪命周啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪命周曰,只推。
洪命周啓曰,伏見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
尹命烈,以弘文館言啓曰,上番副應敎臣李瀅夏,以社稷祈穀大祭祭官,今日議政府隷儀時,晝仕出去之意,敢啓。傳曰,知道。
傳于洪命周曰,別講爲之。
柳夏永有頉,代以李得烈爲假注書。
尹命烈,以弘文館言啓曰,本館下番闕直,事甚未安。校理李鍾穆,副校理沈鈁,修撰尹豐烈,副修撰任存常,旣有只推之命,竝卽牌招,以爲推移入直之地,何如?傳曰,允。
洪命周,以兵曹言啓曰,王大妃殿舟梁慶科庭試文武科吉日,來三月二十一日設行事,自禮曹推擇,啓下矣。武科則例有初試,吉日令日官趙相順推擇,則來三月初七日爲吉云。以此日擧行,而取考謄錄,則在前慶科庭試,初試取人之數,多寡不同,或取二百人,或取三百人,或取五百人,或取六百人,或取八百人,今番則取幾人乎?敢稟。傳曰,取三百人。
又以兵曹言啓曰,去冬等能麽兒考講時,訓鍊院主簿金履寬,武臣兼宣傳官張興道·金奎集,守門將梁漢楗·李根成·任樂亨·弼祚殷,二次不通,依定式,竝從重推考,何如?傳曰,允。
又以御營廳言啓曰,本廳千摠李東膺,身病甚重,勢難察任,改差,何如?傳曰,允。
兵曹判書鄭晩錫疏曰,伏以天休滋至,邦籙無疆,惟我王大妃殿,寶齡添海屋之籌,鴻慶週渭梁之甲,縟儀誕擧,聖孝冞光,臣民懽忭,帀域惟均。仍竊伏念臣所叨重寄,不宜久居,猥控血懇,恭俟處分,雖執熱而思濯,苦旱而望霓,亦不若是之切矣。及承批旨,未蒙開許,此實誠意淺鮮,不足感動天聽而然也。臣於是滿心抑塞,拊躬慙戁,罔知所以自措,而適値慶賀莫大,跛躄皆聳之時,雖不得不復從陪衛之列,粗效舞蹈之忱,而因仍蹲冒,斷無是理,玆敢復申前懇,瀆撓之罪,尤無所逃。臣本空疎迂滯之一庸夫耳,乘鳧不足有無於潢洋,下駑不可駕服於峻阪,而過蒙殿下不世之眷,猥廁任使,濫躋崇顯,恩踰海嶽,報蔑涓埃。今已老白首將死矣,未死前苟有一半分自效之道,則湯火可蹈,糜粉奚辭,而其奈才劣力弱,擔夯甚大,欲酬恩而適足爲辜恩,欲盡義而終未免蔑義何哉?本曹之凡百機務,何莫非緊重,而雖以政注一事言之,人材優劣,千百差殊,而鴻鳧易混,雀燕難稱,則以臣疎闇,其何能劑量輕重,允協物情乎?俗習奔競,左右囑托,而脯醢金珠,詩文契券,則以臣庸懦,其何能割斷牽累,恢張公道乎?觀於今番大政,亦可驗其萬萬不勝任也。縮伏俟參,姑未有聞,而其自量已審,自知己明,則豈可恬然若不知,晏然若固有,以重誤國事,重添臣罪乎?且況臣族本單寒,跡又孤畸,在世如僧,在朝如客,榮塗膴仕,非其本分。今玆所叨,迺古所稱大司馬,而一國權要之職也。寵任太隆,榮名大濫,而疾顚之戒,勢所不免,眇福已過,微分已踰,而滿損之災,理所必至。臣身之大小狼狽,固不敢恤,而其累聖簡而玷名器者,豈細故也哉?此所以不避僭猥,不嫌煩屑,一籲再籲而不知止者也。伏惟聖慈,俯垂矜諒,亟削臣所帶本兵之任,俾獲優遊散地,歌詠聖澤,則此非但臣之至榮大幸,亦必有光於體群臣之盛德矣。臣無任云云。答曰,省疏具悉。旣無可辭之端,何可强爲說乎?卿其勿辭行公。
咸鏡監司李勉昇疏曰,伏以臣於見職,辭不獲命,行將北赴矣。臣之父母墳山,在於京畿果川地,奉檄以來,旣深不洎之痛,受符之後,將有曠省之歎,玆敢冒陳衷懇,仰瀆崇聽。伏乞聖慈,曲垂矜念,許臣往還於辭陛之前,俾得以少伸至情,千萬幸甚。臣無任云云。答曰,省疏具悉。卿其往省焉。
吏曹參議李鶴秀疏曰,伏以臣卽伏見知事任希存疏本,則以享官事,斥臣以左顧右計,下語多有不稱停者,臣誠訝惑,繼之以慨歎也。今番壇享之連爲差送,蓋只緣事勢之不獲已也,而其不能見諒,胡至於此?正卿中,除却實病及他拘於格例,不得塡差者數三人外,只有大護軍洪羲臣·任希存二人而已,故擧以分排於實·豫差,實狀不過如斯。苟有他人之可合者,何苦而必欲使已經享役之人,復爲塡差乎?此重臣,眞若觸冷有病,難於將事,則循例請免,無所不可,而今其疏辭,有若臣之左右拘牽,曲循私意者然。老妄之言,雖不足深較,而亦不有欠於同朝相敬之風乎?臣竊爲重臣慨然也。雖然,臣是差祭之銓官也。未能見孚於人,受其侵詆,乃至於此,其何以晏然冒居,不思所以自處之義乎?玆敢略入文字,仰瀆崇嚴。伏乞聖慈,俯垂諒察,亟遞臣職,以安私分焉。臣無任云云。省疏具悉。旣謂其年老所致,則又何煩對章乎?勿辭察職。
檢閱鄭知容疏曰,伏以臣卽接家信,則臣母宿病,挾感越添,寒痰痞滯,而咳喘達霄,潮熱升降,而暈眩兼風,飮啖全却,氣息綿綴。臣自聞此報,方寸煎熬,住按不得,玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,仍治臣罪,以肅朝綱焉。臣無任云云。省疏具悉。爾勿辭救護。
辛巳正月初五日辰時,上御熙政堂。諸承旨持公事入侍時,行都承旨朴周壽,右承旨任厚常,記事官朴容壽·尹正鎭,記注官金樂澧,記事官金正喜,檢校直閣鄭基善,以次進伏訖。上命讀奏公事。周壽曰,臣吏房而本房無公事,代房禮房,亦無公事矣。厚常曰,臣戶房而本房無公事,代房推考房,有公事一張矣。仍讀奏水原留守啓本,罪人等同推開錄事訖,傳夾侍以上。上命踏啓字以下。厚常書判付訖,又奏曰,兵房·工房,亦無公事矣。上命退,諸臣以次退出。
辛巳正月初五日午時,上御熙政堂。輪對官入侍時,右承旨任厚常,記事官尹正鎭,記注官金樂澧,記事官金正喜,輪對官奉常寺判官林翰鎭,軍資監主簿南駿聲,繕工監副正朴晩壽,司宰監僉正李憲周,宗廟署令趙啓煥,社稷署令權中敏,掌樂院僉正權敎仁,校書館校理宋在淳,南學訓導崔致輔,平市署令金大均,義盈庫直長李鎭槼,長興庫主簿金光素,東氷庫別提邊相岱,司圃署別提金原淳,西學訓導韓宗愈,中學訓導丁載榮,造紙署別提李寬永,瓦署別提白昌鎭,內贍寺奉事李勉友,司䆃寺主簿李重恒,以次進伏訖。上命輪對官以次進前奏職姓名。翰鎭等以次奏職姓名。至司宰僉正李憲周,上問職掌·遺在·所懷。憲周竝以無仰對。其次啓煥等,次第奏職姓名訖。上命退。輪對官等退出。上曰,隷儀進去之玉堂,已入來乎?厚常對曰,未及知矣。仍命退,承史以次退出。
辛巳正月初五日申時,上御熙政堂。別講入侍時,參贊官洪命周,侍講官李瀅夏持續綱目第一卷,檢校直閣鄭基善,記事官尹正鎭,記注官金樂澧,記事官金正喜,以次進伏訖。上命開卷讀奏。瀅夏讀,自北漢主止以讒見殺。命陳文義,瀅夏曰,劉繼欽,無罪而見殺於其主,繼欽,北漢之賢大夫,而有勳勞於其國者也。雖有罪猶可宥,今以猜克而害忠良如此,其能服衆乎?孟子曰,不嗜殺人者能一之。又曰,殺一不辜而有天下不爲。從古爲治之主,以不嗜殺爲第一義,藹然生物之仁,洽于民心,所以致郅隆之化也。我殿下至仁盛德,臣無容仰勉,而今當三元正始之節,布德修政,此其時也。仁爲四德之首,春爲四時之元,伏願益加惕勵,以爲治道鼎新之地焉。上命掩卷,仍命退,諸臣以次退出。
上在昌德宮。停常參·經筵。
洪命周,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴周壽啓曰,行左承旨尹命烈,同副承旨申緯,今日不爲仕進,竝卽牌招,何如?傳曰,允。
備忘記,黃海監司李龍秀下直,長弓一張,長箭一部賜給。
李得烈有頉,代以李竣祜爲假注書。
以校理李鍾穆,副校理沈鈁,修撰尹豐烈,副修撰任存常牌不進罷職傳旨,傳于洪命周曰,只推。
洪命周,以弘文館言啓曰,本館下番闕直,事甚未安。校理李鍾穆,副校理沈鈁,修撰尹豐烈,副修撰任存常,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,校理鄭基善,副校理李魯秉,修撰金敎喜,副修撰李潞落點。
以同副承旨申緯牌不進罷職傳旨,傳于洪命周曰,只推。
洪命周啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪命周曰,只推。
洪命周啓曰,卽伏見南兵營歲抄成冊,則第一行題目,落漏不書。奏御文字,何等審愼,而有此疎忽,事極駭然。所當還下送,而事係軍政,雖不得不捧入,該帥臣不可無警責,從重推考,何如?傳曰,允。
又啓曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以全羅監司李書九狀啓,光州牧使李羲淵身死事,傳于洪命周曰,令該曹口傳差出,摧促下送。
吏曹口傳政事,以金鐮爲光州牧使。
兵曹,來三月初七日王大妃殿舟梁六十年慶科庭試武科初試時規矩,鐵箭三矢一百三十步二矢,片箭三矢一百三十步一巡四分,柳葉箭五矢一百二十步一巡二中三分,取二技落點。
洪命周,以兵曹言啓曰,內禁衛將李榏,身病猝重,勢難供職,呈狀乞遞。實病旣如此,則領軍之任,不可久曠,改差,何如?傳曰,允。
又以兵曹言啓曰,昨秋諸道官鎭門聚點時執頉推考各邑守令等,俱已遲晩,所當照律施行,而係是宥旨前事,竝依例勿論,何如?傳曰,允。
任厚常,以宣惠廳言啓曰,昨年秋事,諸道均登,災結不至夥然,惟獨湖南一道,以陳廢之夥多,災摠至於一萬八千三百五十六結之多,營官需八分一,各樣價四分一,依近例仍爲減分,其餘京畿·湖西,則解分磨鍊之意,敢啓。傳曰,知道。
知事任希存疏曰,伏以臣伏見吏議疏,指斥臣身,雖盛氣張皇,以臣觀之,誠不滿一哂也。至以下語之多不稱停爲言,未知指臣何語耶?其拘於格例云者,似指閣臣之難於塡差,而原任閣臣位在卿宰者之承乏差祭,前後何限,而今乃以此爲拘耶?雖以實·預差言之,同是已差祭之人,而必以年老者爲實差,亦果善爲分排耶?若一從公心,無他顧計,則豈如是耶?至若老妄二字,卽是少年譏笑老者例談,臣固老且妄矣,而至謂之不足深較,則此果同朝相敬之風乎?臣於白首垂死之年,豈敢與志氣方盛之後進,呶呶相較,而彼旣曰慨歎,又曰慨然,雖云對卞,便一彈章,在臣廉隅,何顔復廁於周行乎。伏乞聖明,俯垂矜諒,亟命選部,永削臣姓名於朝籍,俾安微分,以謝人言,千萬幸甚。臣無任云云。答曰,省疏具悉。本事不當如是張皇,永削·人言云云,太不着矣。
行護軍趙晉和疏曰,伏以長樂之寶籌冞高,舟梁之舊甲載回,盛禮誕擧於大庭,群情胥悅於帀域,臣民慶忭之忱,曷維其極?臣於是日,猥叨宮僚之邇班,獲陪元良之盛儀,幸値曠前之慶會,仰睹親上之縟禮,歡欣頌祝,有倍他人。迺者賞典下者,特推嘉悅之聖念,遽紆超擢之恩典,以臣爲嘉善大夫。噫,命德之器,宜所難愼,罔功之賞,倍切兢惕。罕有之慶,隨參猶榮,擧行之際,勞於何有?臣誠惶懼震懍,歷屢日而靡所自措也。夫朝廷之所恃者,名器也,上不可以虛授,下不可以濫受,一或有失於此,則激揚勸懲之道廢,而僥倖進取之刺興,可不大可懼哉?濫竽之愧,冥升之懼,猶屬臣自己之事,而不亦駭四方之瞻聽,招有識之譏議也哉?臣本寒門疎蹤,偏荷兩朝陶鑄之恩,前後歷揚,罔非踰濫,而至於榮塗名韁,不惟臣夢寐之所不到,抑亦物情時望之所未嘗偶及,而因緣倖會,偏被誤恩,臣何嘗一日安於心乎?伏惟天地父母,諒臣情之毫無假飾,察臣資之義難冒受,亟許反還,以重賞典,仍治瀆擾,以安私分,千萬幸甚。臣無任云云。答曰,省疏具悉。卿其勿辭行公。
敎黃海監司李龍秀書。王若曰,二千石與我共理,肆重方面之任,卄三州委卿按廉,爰出上心之簡,早識需時之彦,宜勉觀風之要。惟卿,簪紱華門,珪璋令譽,竇家之禮法整肅,列衣冠於燕居,崔氏之昆季聯翩,積床篋於象笏。登鑾坡而貯奎閣,文華早擅於蜚英,長玉署而貳天官,輿論同歸於推轂。注眷非尋常比,歷試殆一紀餘,達識明才,遇物則析絲毫之辨,練事綜理,使人也當履屐之間。嘉乃小心而無他,諒知大事之可屬,籌司委句管之責,思聞謨猷之陳,雷肆揀賓僚之賢,將期啓導之美。念外輕內重之制,豈欲玄成之遠離?當民窮財困之時,奈急黃覇之懋績。眷彼海闑之管轄,實我邦畿之門庭,厥土繞銅鐵鹽魚,誠一都會,其俗尙貨財弓馬,素多繁難。風颿荒唐,遙洋之瞭望且謹,星槎涉漢,孔途之策應更煩。凋弊莫甚於近年,憂虞有倍於他路,籥櫛徭役之偏重,井里蕭然,府庫積儲之漸虛,尾閭洩耳。亂民交煽於兩道,衆兆之瘡痍未蘇,客使纔渡於三江,供億之煩費不少。欲畀承流宣化之責,必須剸煩理劇之才,玆授卿以黃海道觀察使兼兵馬水軍節度使·巡察使。卿其益殫乃誠,毋替朕命,柔不茹剛不吐,志已決於澄淸一方,懷以惠畏以威,人自得於湖山千里。宜孝友施於有政,惟明允期於無刑,底蘊副其聲名,人皆艶黑頭建節,愷悌濟以明達,卿毋負赤心報君,自餘區劃設施,亶在弛張通變。於戲,眷首陽之古廟,勵淸節於懦立頑廉,懷石潭之遺徽,振儒風於家絃戶誦。踵星軺而啓道,爭稱池上之鳳毛,暢露冕而行春,庶集澤中之鴻羽。何用申申多誥?固知恢恢有餘,故玆敎示,想宜知悉。檢校待敎知製敎臣徐憙淳製進。
上在昌德宮。停常參·經筵。
曺鳳振啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
又啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
任厚常啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
朴周壽啓曰,行左承旨尹命烈,同副承旨申緯,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,金相休·李鶴秀落點。
備忘記,慶興府使尹懿成,寧城僉使李元榮下直,長弓一張,長箭一部,片箭一部,筒兒一箇賜給。
傳于曺鳳振曰,三使臣·下直守令留待。
傳于曺鳳振曰,三使臣·下直守令入侍。
曺鳳振啓曰,今日拜表時,憲府則監察代行矣。雖無諫院,仍爲行禮之意,敢啓。傳曰,知道。
傳于朴周壽曰,吏兵批歲抄點下者,依例捧傳旨。
傳于曺鳳振曰,別講爲之。
以大司諫李敬參,掌令白致樂,持平盧光斗牌不進罷職傳旨,傳于曺鳳振曰,只推。
朴周壽啓曰,吏曹郞廳來言,彦陽縣監許稱,憲府則雖已署經,諫院則大司諫李敬參未肅拜,司諫權熀,獻納黃儆彦在外,正言蔡定永·宋能圭未署經,不得署經云,何以爲之?敢稟。傳曰,一司除署經。
任厚常啓曰,明日傳香,禮房承旨當爲齋宿,行左承旨金相休,卽爲牌招,何如?傳曰,允。
傳于任厚常曰,發遣吏郞,諸執事淸齋與否,摘奸以來。
以右副承旨李鶴秀牌不進罷職傳旨,傳于任厚常曰,只推。
任厚常,以弘文館言啓曰,本館下番闕直,事甚未安,修撰金敎喜,副修撰李潞,竝卽牌招,以爲推移入直之地,何如?傳曰,允。
朴周壽,以承文院議政府右參贊意啓曰,今日慕華館査對時,六曹堂上當爲進參,而禮曹堂上,俱不進參,令政院卽爲牌招,以爲同參之地,何如?傳曰,允。
又以成均館同知館事行大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
曺鳳振,以訓鍊都監言啓曰,本局中軍李元植,身病甚重,勢難察任,改差,何如?傳曰,允。
吏曹參議李鶴秀疏曰,伏以臣卽又伏見知事任希存疏本,則歷擧臣疏,殆若對章者然,臣實慙恧,益恨其不能見孚也。其疏中原任閣臣云者,必指原任直提學臣金履喬,而履喬,方帶天官之長矣。銓曹差祭之規,無一可差之人,然後始可以長堂塡差,不然則不得循例差送者,重臣或未諳此例而爲此言耶?至於實·預差,自是互相出入者也。臣則無心塡差,而重臣則有意看過,無難加之以顧計等說者,實爲慨然,故略陳其事勢之不獲已也,而不料其噴薄之言,又至於此也。大抵莫重者,祀典也,假使差祭之銓官,眞有拘於顔私之事,在我道理與分義,如可强則卽膺,不可强則丐免而已,豈可諉以連差,張皇遣辭,不念事體乎?緣臣之人微言輕,歷日交章,屢煩崇聽,悚惶之極,譴何是甘。伏乞聖慈,斥臣銓銜,以安私分,以謝人言,千萬幸甚。臣無任云云。答曰,省疏具悉。何必如是屑屑?勿辭。
辛巳正月初七日辰時,上御熙政堂。三使臣·下直守令同爲入侍時,右副承旨曺鳳振,假注書李竣祜,記注官李命純,記事官金正喜,正使李肇源,副使宋冕載,書狀官洪益聞,以次進伏,慶興府使尹懿成,德源府使李宜植,萬頃縣令林應淳,金浦郡守李文載,靑山縣監吳顯相,進伏楹外訖。上曰,三使臣善爲往還。仍下內賜丸劑及煖帽各一部。上命三使臣先退,仍命下直守令進前,各奏職姓名訖。上命退,諸臣以次退出。
辛巳正月初七日申時,上御熙政堂。別講入侍時,參贊官曺鳳振,侍講官李瀅夏持續綱目第一卷,檢校待敎徐憙淳,假注書李竣祜,記注官李命純,記事官金正喜,以次進伏訖。上命開卷讀奏。瀅夏讀,自宋開寶七年止宋主不許。上命奏文義。瀅夏曰,江南主友愛篤至,悶其弟之被留於宋,遣使乞還,辭意懇惻。以宋祖寬厚之量,雖有疑慮,宜卽許還,而終不許者,其意不可知也。蓋孝友,一也。孝於親者,未有不友兄弟,友兄弟者,源其本則出於孝也。人君取人之道,牖民之方,莫如先孝弟,故書言君陳之孝友,而施於爲政,詩稱張仲之孝友,而以美吉甫。今之時,雖曰世降俗薄,若其導率之激勸之,一以孝悌爲先,則風化之行,其效可立致也,伏願體念焉。上命掩卷,仍命玉堂先退。上曰,坐直承旨誰某乎?鳳振曰,右承旨任厚常及臣鳳振矣。上曰,坐直承旨持公事入侍。出榻敎賤臣承命出傳,右承旨任厚常追入進伏訖。上曰,公事讀奏。鳳振讀奏江原監司啓本,頒敎文祗受事訖。上曰,今日承旨誰某乎?厚常曰,都承旨朴周壽,左承旨金相休,右承旨臣厚常,左副承旨洪命周,右副承旨李鶴秀,同副承旨今入侍承旨臣鳳振矣。上命退,諸臣以次退出。
上在昌德宮。停常參·經筵。
曺鳳振啓曰,行大司憲趙弘鎭未肅拜,執義宋翼淵,掌令朴周爕,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
任厚常啓曰,右副承旨李鶴秀,今日不爲仕進,卽爲牌招,何如?傳曰,與左承旨·右副承旨竝許遞,前望單子入之。李錫奎·金啓溫落點。
傳曰,傳香承旨馳詣社稷,奉審摘奸以來。
任厚常啓曰,新除授同副承旨金啓溫,卽爲牌招,何如?傳曰,允。
以修撰金敎喜,副修撰李潞牌不進罷職傳旨,傳于任厚常曰,只推。
任厚常啓曰,應敎徐憙淳內閣直,副應敎李瀅夏差祭,校理朴基宏,副校理高廷鳳·李魯秉,修撰姜世綸在外,副修撰一員未差,玉堂上下番俱空,事甚未安。修撰金敎喜,副修撰李潞,旣有只推之命,與校理鄭基善,一體牌招,以爲推移入直之地,何如?傳曰,允。
又啓曰,檢閱鄭知容,由限已過,卽爲牌招入直,何如?傳曰,允。
曺鳳振啓曰,行都承旨朴周壽不爲仕進,行左承旨李錫奎未肅拜,右承旨任厚常監祭進,左副承旨洪命周式暇,同副承旨金啓溫傳旨未下,院中只有臣一人,伴直無人。行左承旨李錫奎,所當牌招,而拘於廳規,不得請牌,何以爲之?敢稟。傳曰,牌招。
以同副承旨金啓溫牌不進罷職傳旨,傳于曺鳳振曰,只推。
曺鳳振啓曰,行都承旨朴周壽不爲仕進,行左承旨李錫奎牌不進,右承旨任厚常監祭進,左副承旨洪命周式暇,院中只有臣一人,伴直無人。同副承旨金啓溫,旣有只推之命,卽爲牌招,何如?傳曰,允。
又啓曰,同副承旨金啓溫再牌不進,伴直無人。行左承旨李錫奎,所當更爲牌招,而拘於廳規,不得請牌,何以爲之?敢稟。傳曰,牌招。
傳于曺鳳振曰,留院公事入之。
以江原道放未放成冊,傳于曺鳳振曰,金永默·宋宅俊放。
以公淸道放未放成冊,傳于曺鳳振曰,李鼎秉·柳相奎放。
以校理鄭基善,修撰金敎喜,副修撰李潞牌不進罷職傳旨,傳于曺鳳振曰,只推。
曺鳳振,以吏曹言啓曰,今此元陵忌辰祭獻官預差前承旨尹命烈,時無職名,令該曹口傳付軍職,何如?傳曰,允。
兵曹口傳政事,護軍單尹命烈。
兵曹口傳政事,副護軍單李鶴秀。
以李勉植爲都監中軍。
曺鳳振,以備邊司言啓曰,卽見京畿監司韓兢履所報,則以爲,本營句管營還巡雇穀·營勅穀·華城校吏料米·防營軍餉給代等穀之入於坡州等邑排捧中者,係是取耗支放之需,而今年見縮耗折租,爲四百八十一石零,以某衙門穀,區劃給代爲辭矣。此乃各營支放所需,則排捧穀未了殺之前,不可不從他給代,依近例,以本道昨年加分耗劃給,而如有不足,就備局句管別會穀耗中,使之取用,何如?傳曰,允。
又以右邊捕盜廳言啓曰,本廳兼從事官李道權,身病猝重,勢難察任,改差,何如?傳曰,允。
義禁府啓目粘連啓下是白有亦,江原道放未放修啓冊子中,本府所管徒配罪人放秩金永默·宋宅俊等,係是徒年,竝只依啓聞施行,何如?判付啓,依允。又啓目粘連啓下是白有亦,公淸道放未放修啓冊子中,本府所管徒配罪人稟秩放在法典,竝放送事,分付該道道臣爲白乎旀,未放秩乙良,依啓聞施行,何如?判付啓,依允。又啓目粘連啓下是白有亦,平安道放未放修啓冊子中,本府所管定配罪人仍秩乙良,竝只依啓聞施行,何如?判付啓,依允。又啓目粘連啓下是白有亦,咸鏡道放未放修啓冊子中,本府所管定配罪人放秩乙良,竝只依啓聞施行,何如?判付啓,依允。
戶曹參判宋冕載疏曰,伏以臣猥膺使命,行且出疆,瞻望觚稜,倍切戀結之忱。第伏念臣所帶度支佐貳之任,不可曠月虛縻,玆從縣道,略控文字,仰瀆崇嚴。伏願聖明,俯垂鑑諒,亟遞臣職,以安微分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
曺鳳振,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,江華留守徐俊輔下直,長弓一張,長箭一部,濟州牧使白泳鎭,魚游澗僉使金行魯,幕嶺萬戶金戒孫下直,各長弓一張,長箭一部,片箭一部,筒兒一箇賜給。
任厚常啓曰,玉堂上下番俱空,事甚未安。修撰金敎喜,副修撰李潞,旣有只推之命,竝卽牌招入直,何如?傳曰,允。
曺鳳振啓曰,卽者正言宋能圭,以其親病,投章經歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以同副承旨金啓溫再牌不進罷職傳旨,傳于洪命周曰,只推。
以修撰金敎喜,副修撰李潞牌不進罷職傳旨,傳于洪命周曰,只推。
曺鳳振啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于曺鳳振曰,只推。
兵曹,以申鴻周爲禁軍別將。
任厚常,以吏曹言啓曰,新除授繕工監假監役官鄭五錫呈狀內,矣身素患痰癖之症,當此換節之時,一倍添劇,時月之內,萬無起動供職之望云。其身病旣如是,則有難强令察任,改差,何如?傳曰,允。
曺鳳振,以備邊司言啓曰,卽見統制使申絅狀啓,則以居昌府使李在純推捉之下吏,終不起送,報辭亦多噴,其罪狀,請令廟堂稟處矣。管下守令,苟或事關體統,不可仍置,則宜請攸司稟處,而乃請廟堂稟處者,揆以事面,殊涉不當。該帥臣推考,元狀啓,令該府稟處,何如?傳曰,允。
正言宋能圭疏曰,伏以臣,家在淸州,父母俱老,而臣母素以虛眩之症,積年沈綿矣。卽接家信,則臣母病勢,一倍添劇,食飮全却,轉側須人,而神思怳惚之間,惟願臣之歸視。臣自聞此報,神魂飛越,按住不得,玆敢冒陳短章,徑尋鄕路。伏願聖慈,俯垂矜諒,亟遞臣職,以便歸護,且治臣擅離之罪,以肅朝綱焉。臣無任云云。省疏具悉。爾其勿辭往護。
敎江華留守徐俊輔書。王若曰,觀文學士,出兼知府近臣,所以賦政四方。樞密副使,總管留司宰輔,所以任重一面。於古嘗聞其制,而今特宣于卿。蓋維國家之設置四都,惟關防之最重,朝廷之分命庶職,惟保釐之尤難。是以撤金華之邇班,畀玉節於沁府。羽翼我上京則若漢三輔馮翊,咽喉乎內洋則若吳西陵建平。三路灌輸之所要衝,航舶雲委,十鎭節制之所管轄,砦保星羅。隣桐府而擅形便,比松京而重體貌。列朝經遠之意,有如是焉,近日凋弊之嘆,無可恃者。築城隍將以爲備禦之具,而日就疎虞,峙錢穀將以爲糧餉之需,而歲益耗竭。此皆升平之久,如廈將傾,欲思革釐之方,欹器誰整。必得韓荊州之常親吏事,陶刺史之不忘戰需。整暇焉雅歌投壺,風流焉輕裘緩帶。鎭撫如晏殊之尹西夏,綜理如董晉之治東都。然後稱文武全材,乃可畀保障重任。惟卿,煥乎簪組之世襲,琅然珪璋之令譽。處世則悃愊無華,士君子規範,居家則謹飭有素,先大夫典型。淸簡宏厚之自持,休休焉寬而有裕,文學政事之兼備,恂恂然退而不居。駐足名塗,泛虛舟而無觸,棲心澹泊,閱浩劫而彌堅。自先朝而密邇龍光,逮寡昧而擢置鳳閣。逌東銓而躋卿月之列,班聯不離於淸華,裁西錦而播陽春之謠,嘉績實著於歷試。玆授卿以江華府留守兼鎭撫使,卿其祗服厥命,各愼乃司。撫禦則體宵旰之憂,經理則思陰雨之戒。練士卒而旌旗變彩,謹關阨而樓櫓增新。慈惠誠謹之治,卿所固有,威明剛嚴之道,何待勉諸?凡係利國而安民,勿憚條奏,苟涉蘇殘而祛瘼,務從便宜。自餘稟裁,厥有典憲。於戲,西淸之氷銜尙帶,依舊起居之隨班,南樓之月色正佳,不妨嘯詠之多暇。吾且召矣,卿其欽哉。故玆敎示,想宜知悉。檢校直閣知製敎臣鄭基善製進。
上在昌德宮。停常參·經筵。
夜自三更至五更,灑雨下雨,測雨器水深三分。
藥房提調金魯敬,副提調曺鳳振啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮·世子嬪宮,口傳問安。答曰,知道。
曺鳳振啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴周壽啓曰,行左承旨李錫奎,同副承旨金啓溫,今日不爲仕進,竝卽牌招,何如?傳曰,允。
備忘記,柔院僉使崔忠一,牛峴僉使呂鉉長下直,各長弓一張,長箭一部,片箭一部,筒兒一箇賜給。
朴周壽啓曰,玉堂上下番俱空,事甚未安。修撰金敎喜,副修撰李潞,旣有只推之命,竝更牌招入直,何如?傳曰,允。
以同副承旨金啓溫牌不進罷職傳旨,傳于朴周壽曰,只推。
以修撰金敎喜,副修撰李潞牌不進罷職傳旨,傳于朴周壽曰,只推。
曺鳳振啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于曺鳳振曰,只推。
朴周壽啓曰,明日傳香,禮房承旨當爲齋宿,行左承旨李錫奎,更爲牌招,何如?傳曰,允。
以京畿監司韓兢履狀啓,交河郡一眉島內司畓結打量定界事,傳于曺鳳振曰,此土地之屬於內司,非今日始然,已過百年之久。在前則打量而無勒奪之說,在今則忽以打量,歸之於勒奪,殊不可曉,沕圇甚矣。此狀啓還下送,更卽打量後修啓。
朴周壽,以吏曹言啓曰,新除授慶尙道都事黃基天呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如是,則有難强令赴任,改差,何如?傳曰,允。
曺鳳振,以兵曹言啓曰,今正月十一日,武臣賓廳武經書日次,而以國忌齋戒,不得爲之之意,敢啓。傳曰,知道。
又以義禁府言啓曰,因統制使申絅狀啓,備邊司草記內,管下守令,苟或事關體統,不可仍置,則宜請攸司稟處,而乃請廟堂稟處者,揆以事面,殊涉不當,該帥臣推考,元狀啓令該府稟處事,允下矣。李在純,時在居昌府任所云,依例發遣府羅將拿來,何如?傳曰,待待命拿囚。
判府事韓用龜箚曰,伏以聖孝仰格,慈齡彌邵,寶甲載屆於渭梁,縟儀誕擧於嵩班,慶忭之忱,中外惟均。仍伏念藥院保護之任,卽臣子自效之地,以臣癃痼,十餘年來,承乏屢叨,而不敢爲丐免之計,今又自秋徂歲,一直虛縻,寄命床笫,㱡㱡度日,承候議藥之節,一任僚堂,虧分闕禮之罪,自知難逭,而近因將攝失宜,感冒忒重,寒熱交作,寢啖殆廢,神識昏眩,欲起還仆,今日日次,又無進身之望,滿心惶懼,無所容措。玆敢冒死呼籲於天地父母之前。伏願聖明,俯垂鑑憐,亟遞臣藥院都提調之任,使重任毋曠,殘喘獲延,千萬至祝。取進止。答曰,省箚具悉卿懇。日次之未參何傷?卿其安心調攝。此批答,遣史官傳諭于韓判府事。
上在昌德宮。停常參·經筵。
曺鳳振啓曰,行大司憲趙弘鎭未肅拜,執義宋翼淵,掌令朴周爕,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
朴周壽啓曰,行左承旨李錫奎,同副承旨金啓溫,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,金相休·李德鉉落點。
傳于洪命周曰,傳香承旨馳詣元陵,奉審摘奸,局內諸陵,一體奉審以來。
洪命周啓曰,臣命周,依定式進詣香室,奉審香祝樻祝板·袱子,則精潔之意,敢啓。傳曰,知道。
朴周壽啓曰,新除授行左承旨金相休,同副承旨李德鉉,竝卽牌招,何如?傳曰,允。
又啓曰,玉堂上下番俱空,已至多日,事甚未安。修撰金敎喜,副修撰李潞,旣有只推之命,竝更牌招入直,何如?傳曰,允。
以同副承旨李德鉉牌不進罷職傳旨,傳于朴周壽曰,只推。
以修撰金敎喜,副修撰李潞牌不進罷職傳旨,傳于朴周壽曰,只推。
注書尹正鎭書啓,臣於本月初十日午時量,以東南北郊諸壇奉審事,敬奉聖敎,馳詣風雲雷雨壇奉審是白乎則,階砌曲墻,俱爲無頉,壇上下莎草及四面紅箭門,亦爲無頉是白遣,仍詣雩祀壇奉審是白乎則,階砌曲墻及壇上下莎草,四面紅箭門,亦爲無頉是白遣,仍詣龍壇奉審是白乎則,階砌曲墻及壇上下莎草,四面紅箭門,亦爲無頉是白遣,仍詣司寒壇奉審是白乎則,階砌曲墻及壇上下莎草,四面紅箭門,亦爲無頉是白遣,仍詣馬祖壇奉審是白乎則,階砌曲墻及壇上下莎草,四面紅箭門,亦爲無頉是白乎旀,日暮止宿是白遣,十一日平明,馳詣先農壇奉審是白乎則,階砌曲墻及壇上下莎草,四面紅箭門,亦爲無頉是白遣,仍詣先蠶壇奉審是白乎則,階砌曲墻及壇上下莎草,四面紅箭門,亦爲無頉是白遣,仍詣祈雨壇及厲壇奉審是白乎則,階砌間或級夷,而曲墻如前築完是白遣,壇上下莎草及四面紅箭門,亦爲無頉之意,敢啓。傳曰,知道。
朴周壽,以內醫院都提調·提調意啓曰,進上鍼子,及諸醫所用鍼子,例有三年一次造成之規,而今年,乃是當次之年,依例精造進上後,分給諸醫,何如?傳曰,允。
曺鳳振,以兵曹言啓曰,慶熙宮衛將車仁鳳在外,上來無期,該廳番次苟艱云。改差,何如?傳曰,允。
右議政南公轍疏曰,伏以臣之日前所蒙批旨,懇惻隆摯,有非無狀賤臣所敢承當,而至諭以予之許卿,亦豈無日,遂卿素心,又何所不可。臣雖愚迷,奉此王言,唯當信如四時,宜不敢更有仰懇,而凡有疾痛者,聲未暇自緩,何也?情急勢迫,莫知然而然也。今之論臣去就者,或以爲人臣之分義疎遠者,進退或可自由,而斯人處地,異於他人,此時此擧,恐未深量,或以爲苟有退去之志,則胡不早圖,而乃於宦成意足之後,忽然爲占便謀身之計,國耳忘私者,不當如此。噫,二說俱是矣,臣皆拜而受之,而若謂知心則未也,臣之爲此,是豈可已而不已也?臣若遲徊不去,有一分利益於民國,則以若受恩之蹤,唯當盡瘁乃已,何敢苦口力辭,至此之極耶?臣之素無才德,莫逃於聖鑑而振暴於一世,今不必更有云云,而狗馬賤疾之前疏未及悉暴者,請得以冒陳之。臣本受稟虛弱,前時彊壯,猶不如人,而加以用踰其器,福過招災,居然貞疾,十載成痼,少用思慮,則唾血如期,奔走筋力,則喘汗欲仆,閉戶擁衾,長臥不出,而神精昏眩,如墮煙霧,一匙箸一書冊之動移,其重如扛鼎,晝夜所祈祝者,惟在此職之一解。而又因昨冬日候之不適,舊症新,一倍加添,痰盛而熱生,熱止而寒劇,咳嗽轉甚,嘔吐頻作,轉動須人,不自收拾,醜穢證形之上聞淸禁,實有所不敢,然且嚴畏咨且,終不自達,則雖以仁覆之天,其何能俯燭實狀也?人臣辭職,其事各異,其說不一,而至於病在膏肓,欲起不能者,上無以勉之,下無以强也。臣之屢犯瀆撓,不自知止者,非爲臣一己之偸閑調養也。斷斷苦心,深恐廟務之久致瘝曠,國事之轉益僨誤,而一籲再籲,天聽愈邈,莫非臣禽誠淺薄,不能感尊之致,而亦不能無憾於天地之大也。臣若怵迫嚴命,忍死復出,則是臣忝居大官之位,惟其令之是從,而不復以廉恥自守。且前日之辭遜,都歸假飾,而只要匪常之恩禮,被人之所譏罵,爲世之所鄙賤,其將擧平生而盡棄之矣。殿下雖欲留臣爲治,彼相將焉用哉?神功不宰,而萬物得以陶鑄者,唯各從其欲,宸聰至邃,而一言可以感動者,在能致其誠。伏乞聖慈,俯察肝膈之懇,亟賜鞶帶之禠,仍使誓心之至願,得以曲遂,時奉朝請,歌詠聖澤,則銜恩詠德,雖死而不朽,如以終違明命,準以有司之法,則鈇鉞之誅,亦甘樂之。臣無任云云。答曰,省疏具悉卿懇。日前批旨,卽是心腹之敷示者,卿豈不信而復有此章乎?慨惜慨惜。予於卿,不責以筋力,臥閤論道,何所不可?卿其益勉鞠躬之義,亟斷奉身之念,無孤予望,以濟國事。仍傳曰,此批答,遣史官傳諭于右議政。
上在昌德宮。停常參·經筵。
朴周壽啓曰,行大司憲趙弘鎭未肅拜,執義宋翼淵,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
又啓曰,行左承旨金相休,同副承旨李德鉉,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴宗琦·李鶴秀落點。
又啓曰,新除授右承旨朴宗琦,右副承旨李鶴秀,竝卽牌招,何如?傳曰,允。
又啓曰,玉堂上下番俱空,已至多日,事甚未安。修撰金敎喜,副修撰李潞,旣有只推之命,竝更牌招入直,何如?傳曰,允。
以修撰金敎喜,副修撰李潞牌不進罷職傳旨,傳于曺鳳振曰,只推。
曺鳳振啓曰,卽伏見慶尙左水使趙運永去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又以都摠府言啓曰,今此太廟展謁時,侍衛寶劍守宮及王世子陪衛,當爲備員,而副摠管鄭學畊·李元植·金益彬在外,徐有鳳,以御營中軍陣上進,都摠管金在昌,副摠管權逴有身病,無以備員。令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,今此太廟展謁時,侍衛寶劍守宮及王世子陪衛,當爲備員,而副摠管鄭學畊·李元植·金益彬在外,徐有鳳,以御營中軍陣上進,都摠管金在昌,副摠管權逴有身病,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以金履陽爲都摠管,徐有聞爲副摠管,尹鼎烈爲副摠管,尹尙圭爲副摠管,吳翰源爲副摠管,尹郁烈爲副摠管。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
朴周壽,以吏曹言啓曰,新除授成均館典籍姜在勉呈狀內,矣身素患痰癖之症,當此換節之時,一倍添劇,時月之內,萬無起動供職之望云。其身病旣如是,則有難强令察任,改差,何如?傳曰,允。
任厚常,以宣惠廳言啓曰,本廳郞廳尹定鎭,受由下鄕,以其身病,不得上來,呈狀乞遞。改差,何如?傳曰,允。
上在昌德宮。停常參·經筵。
李鶴秀啓曰,合辭許久闕啓,事〈甚〉未安。除在外·未署經外,未肅拜·呈告人員,竝卽牌招,何如?傳曰,允。
備忘記,委曲僉使崔得信下直,長弓一張,長箭一部,片箭一部,筒兒一箇賜給。
曺鳳振啓曰,臣鳳振,今日入直禁軍戎器點考進去,下直之意,敢啓。傳曰,知道。
朴宗琦啓曰,玉堂上下番俱空,已至多日,事甚未安。修撰金敎喜,副修撰李潞,旣有只推之命,竝更牌招入直,何如?傳曰,允。
曺鳳振啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以修撰金敎喜,副修撰李潞牌不進罷職傳旨,傳于朴周壽曰,只推。
李鶴秀啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于李鶴秀曰,只推。
傳于曺鳳振曰,兵曹判書未差之代,今日政差出。
曺鳳振,以兵曹言啓曰,再明日動駕時,本曹堂上守宮侍衛,不可不備員,而參判未差,參知朴宗珩有身病,無以備員,參知,令政院稟旨變通,與參判未差之代,竝令該曹,以在京無故人口傳差出,待下批,牌招進參之地,何如?傳曰,允。
曺鳳振啓曰,因兵曹草記,再明日動駕時,本曹堂上守宮侍衛及陪衛,不可不備員,而參判未差,參知朴宗珩有身病,無以備員,參知,令政院稟旨變通,與參判未差之代,竝令該曹,以在京無故人口傳差出,待下批,牌招進參事,允下矣。合有變通之道,何以爲之?敢稟。傳曰,許遞。與未差之代,前望單子入之。
兵曹堂上前望單子入之,參判李愚在,參知李德鉉落點。
朴宗琦,以侍講院言啓曰,再明日動駕時,宮官當爲全數進參,而兼輔德未差,無以備員,令政院稟旨差出,待下批,牌招,以爲進參之地,何如?傳曰,允。
朴宗琦啓曰,因侍講院草記,再明日動駕時,宮官當爲全數進參,而兼輔德未差,無以備員,令政院稟旨差出,待下批,牌招事,允下矣。政官牌招,開政差出,何如?傳曰,允。
朴宗琦,以吏批言啓曰,卽接司僕寺牒報,則以爲,今此宗廟擧動時,本寺正,例爲進輿差備,而正洪益聞,奉命在外,不得擧行云,司僕寺正洪益聞改差,今日政擬入之意,敢啓。傳曰,知道。
有政。吏批,判書金履喬進,參判·參議未差,右承旨朴宗琦進。以趙萬元爲吏曹參判,申在植爲吏曹參議,金在昌爲兵曹判書,趙萬永爲兼輔德,李寅溥爲副修撰,洪秀晩爲戶曹參判,李東煥爲敦寧都正,朴周壽爲同義禁,李羲肇爲司僕正,沈能恕爲典籍,兪星柱爲假監役,洪羲臣爲司饔提調,鄭尙愚爲典設提調,崔養重爲禮安縣監,金周默爲延豐縣推考敬差官,前縣監成建鎭,新舊別軍職試射時居首,今加通政加資事承傳,崇仁殿監單鮮于瓅。
兵批,判書金在昌未肅拜,參判李愚在未肅拜,參議韓義運入直進,參知李德鉉未肅拜,左副承旨洪命周進。以趙澋爲羅州監牧官,僉知單王道常,大護軍鄭晩錫,護軍吳淵常·李錫奎·宋冕載·金相休·李潤祜·李台鉉·李漢籌·洪禹祚·崔鎭一,副護軍金啓溫·申緯·朴宗珩·具康·趙文錫·李煥益·金鎭喆·安廷瓛·辛景烈·鄭尙勳·李錫遠,副司直李鍾穆·沈鈁,副司果尹豐烈·任存常·尹致爀·崔浩人·李晦淵,以上竝單付,洪州營將單閔致書。
洪命周啓曰,新除授行兵曹判書金在昌,卽爲牌招,命召傳授,何如?傳曰,允。
曺鳳振,以兵曹言啓曰,文臣兼宣傳官金鼎均,身病猝重,時月之內,萬無供職之望,呈狀乞遞。實病旣如此,則不可强令察任,改差,何如?傳曰,允。
又以兵批言啓曰,洪陽縣監陞爲洪州牧使,安北縣監陞爲安州牧使,定原縣監陞爲定州牧使,宣川·鐵山·仁川縣監陞爲府使,价川·嘉山·郭山縣監陞爲郡守事,自吏曹啓下矣。洪陽營將,改以洪州營將,洪陽鎭兵馬節制都尉,改以洪州鎭兵馬僉節制使,安北鎭兵馬節制都尉,改以安州鎭兵馬僉節制使,定原鎭兵馬節制都尉,改以定州鎭兵馬僉節制使,宣川·鐵山·仁川·价川·嘉山·郭山等鎭兵馬節制都尉,改以兵馬僉節制使,洪陽鎭管守令,改以洪州鎭管守令,邊將改以安州鎭管啓下之意,敢啓。傳曰,知道。
又以備邊司言啓曰,諸道春操稟啓,今齊到矣。昨秋年事,旣皆均登,似此之歲,詰戎重務,有不可一向停廢,而三南則以其稍豐之故,未免新舊之竝督,民勢凋瘵,殆同大病僅蘇,東北亦多間間被災之處,而至於京畿·兩西,勅行纔過,使星相望,供億之弊,民邑俱困,大事雖曰,在戎,仁政宜先恤民,今春八道·四都水陸諸操巡歷巡點,竝姑停止,官鎭聚點,比諸元操,雖有大小之別,苟使器裝必精,隊伍必肅,進退組練之節,一遵定制,則其爲簡便有效,實與行操無異,各自先期整齊,臨事惕謹,毋或徒循文具,自底重科之意,別般嚴飭,各樣都試,依例設行,昨年停退都試,亦令一體合設,何如?傳曰,允。
兵曹判書鄭晩錫疏曰,伏以臣之連章控懇,是豈可已而不已者哉?夫臣之於君,以其尊則天也,以其嚴則父也。必情有所切至,勢有所窮隘,然後始或可以干冒號籲,而否則一之不敢,況至於屢乎?此實有萬不獲已而然也。日前聖批,以無可辭强爲說爲敎,臣誠悚惶恧蹙,靡所容措。噫,臣雖不肖無狀,豈敢飾辭遜避,要爲占便哉?惟其才則劣而責甚大,無往非僨誤,無處非罪戾,則可去者,非一二數,日月之明,豈或有所遺照,而特以包容之大度,紆此假借之恩諭,臣當感激隕越,生死殫竭,不敢復爲辭巽計,而其於癃病之不可强,何哉?夫陳力就列,只在於精神筋力,而神已耗則無以理煩,力已頓則無以供劇,臣今蒲質凋落,薪憂沈痼,其容貌之幻脫,肥膚之銷鑠,見者莫不危之,而痰火闖肆,胸膈痞塞,頭眩眼昏,去而益甚,遇事而在夕忘朝,接物而認甲爲乙,若是而其可酬應機務乎?肩臂酸痛,脚部痿痺,屈伸運用,全未便利,行步則平地蹣跚,衣則倩人脫着,若是而其可趨走陪衛乎?不能者止,正道臣今日事,而若或淟涊盤桓,而不之止,則陪衛失肅敬之儀,機務無綜理之道。臣罪至此,萬殞難贖,而市童街卒,必將揶揄唾罵曰,彼老醜之物,强策癃衰,貪戀榮祿,不識世間有羞恥事,臣亦無以自解,而其貽辱簪紳,孰甚於此乎?況又近日,重添毒感,食飮全却,證形危惡,昏倒不省,若將凘盡,時日內萬無蠢動之望,而動駕有命,陪扈末由,職事瘝廢,分義隳壞,有臣如此,生不如死,玆敢不避煩猥,短章號籲。伏惟天地父母,俯垂矜諒,特與鐫免,仍治臣瀆撓之罪,以昭法紀,千萬大願。臣無任云云。答曰,省疏具悉。屢懇如此,本兵之任,今姑許遞。
刑曹判書李存秀疏曰,伏以臣,謬膺惠局之任,五年于玆矣。蓋國家之設置本廳,所以平民役而支國用,金穀之殷富,文簿之繁氄,苟非綜明鍊達有幹計者,莫宜居之,且況近年以來,百度解弛,衆瘼蝟集,奸僞日滋,如禦破屋之寇,冗費歲增,莫遏尾閭之洩,入不當出,計無所施矣。儲胥卽民邑之需,換劃而添惟正之賦,糶糴乃水旱之備,假名而爲旁斂之階,視若恒典,歲以爲常,害歸生民,民力已竭,反顧宣惠之名,名實之不副甚矣。此時此任,決非如臣庸愚所敢承當,始旣不量而冒膺,終又因仍而捱過,念雖切於報效,才無望於堪承,譬如力弱而擔重者,擔愈久而力愈盡,乞遞一念,如縛求解,而嚴畏趑趄,式至于今。乃自昨冬,狗馬賤疾,頑痰作祟,胸脅凝結,呼吸牽痛,頭目眩暈,神精迷錯,委身床笫,如墮煙霧,抱牘之吏,及門而空還,堆案之簿,經月而未署,瘝曠之弊,有關國計,悶隘之極,如添一病,假使臣無病强健,已不可久叨於蔑效之地,況病根已痼者,有非時月可瘳,其可一向虛縻乎?玆敢力疾構疏,不避猥越,仰瀆崇嚴。伏乞聖明,俯賜鑑諒,亟遞臣惠廳提擧之任,俾幸公私焉。臣無任云云。答曰,省疏具悉。實病如此,所辭依施。
檢閱金正喜疏曰,伏以臣之從兄臣敎喜,以弘文館修撰,例兼春秋館記事官,臣之所帶記事官之銜,在法當避,第臣昧於格例,今始自列,已不勝皇隕慙恧,而且臣與右副承旨臣李鶴秀,有四寸娚妹應避之嫌,由前由後,臣之兼銜,自在必遞,玆敢援例陳章。伏乞聖明,俯垂鑑察,亟命遞改,以存公格,千萬幸甚。臣無任云云。省疏具悉。疏辭下該曹稟處。
上在昌德宮。停常參·經筵。
曺鳳振啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴宗琦曰,禮房承旨馳詣宗廟·景慕宮,奉審摘奸以來。
傳于朴宗琦曰,王世子隨駕,以衛內磨鍊。
朴宗琦啓曰,玉堂上下番俱空,已至多日,事甚未安。修撰金敎喜,副修撰李潞,旣有只推之命,與新除授副修撰李寅溥,一體牌招,以爲推移入直之地,何如?傳曰,允。
傳于任厚常曰,明日還宮時,貢市人待令于敦化門外。
曺鳳振啓曰,行兵曹判書金在昌牌不進推考傳旨今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書金在昌疏批已下,卽爲牌招,命召傳授,何如?傳曰,允。
又啓曰,行兵曹判書金在昌牌不進推考傳旨今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書金在昌再牌不進推考傳旨今方捧入,而命召傳授,一時爲急,連事違召,極爲未安。所當更請牌招,而係是一日三牌,何以爲之?敢稟。傳曰,更爲牌招。
朴宗琦啓曰,明日大駕詣宗廟,入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
曺鳳振啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于曺鳳振曰,只推。
以修撰金敎喜,副修撰李潞·李寅溥牌不進罷職傳旨,傳于朴宗琦曰,只推。
以兼輔德趙萬永牌不進罷職傳旨,傳于朴宗琦曰,只推。
朴宗琦,以奎章閣言啓曰,明日卽書香閣奉孟朔大奉審日次,而動駕相値,不得擧行,依節目當朔內,擇日擧行之意,敢啓。傳曰,知道。
曺鳳振,以義禁府言啓〈曰〉,明日擧動時,大駕各差備都事,當爲分差,而都事崔養重,移拜禮安縣監,其代令該曹,口傳差出,以爲分排之地,何如?傳曰,允。
吏曹口傳政事,以朴萊壽爲禁府都事。
曺鳳振,以義禁府言啓曰,明日擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
行兵曹判書金在昌疏曰,伏以寶齡彌邵,於長樂舊甲,載屆於舟梁,賀儀誕擧,邦籙無疆,慶抃之忱,小大惟均。仍伏念臣,無才無能,至庸至愚,猥躋崇顯之班,漫無絲毫之報,每自循省,愧懼交切,今玆本兵除旨,何爲而及於臣也?是職也掌三軍之命,詰一國之戎,責任之重,聖明之所俯燭也。臣不敢張皇煩陳,以犯瀆擾之罪,而揣量微分,何嘗彷彿?且臣虛脆之質,自少多病,風眩種種發作,甚則昏昏殆無辨識,冷積便成貞疾,濕盛而行步蹣跚,奔走驅策,決知其行不得耳。況以器則斗筲之小也,以材則樗櫟之散也,以職則不稱也,以義則必辭也,其何敢自掩非分之愧,而晏然冒膺,以仰累明廷愼簡之政也哉?荐違召牌,威罰不加,惶隘之極,披瀝陳章。伏願聖慈,俯垂諒察,將臣新授職名,亟命鐫改,仍治臣逋慢之罪,以重公器,以肅朝綱,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
還內後,世子宮版位問安。答曰,知道。內閣·政院·玉堂·藥房口傳問安。答曰,知道。
藥房都提調韓用龜,提調金魯敬,副提調曺鳳振啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮·世子嬪宮,口傳問安。答曰,知道。
曺鳳振啓曰,備邊郞廳來言,今日賓廳日次,而動駕相値,不得來會云矣,敢啓。傳曰,知道。
朴周壽啓曰,三品官之無得過三日循例請牌,曾有定式矣。吏曹參議申在植,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
曺鳳振啓曰,司僕寺內乘來言,捲簾毛帳取稟。傳曰,捲三面,毛帳依例爲之。
傳于曺鳳振曰,侍衛軍兵毛具。
朴宗琦啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
曺鳳振啓曰,臣以王大妃殿·嘉順宮問安進去,下直之意,敢啓。傳曰,知道。
洪命周啓曰,卽伏見全羅左水使具信喜去秋冬等褒貶啓本,則邊將無一人居中居下。殊無嚴明殿最之意,推考警責,何如?傳曰,允。
以吏曹參議申在植牌不進罷職傳旨,傳于朴周壽曰,只推。
以修撰金敎喜,副修撰李潞·李寅溥牌不進罷職傳旨,傳于朴周壽曰,只推。
朴周壽,以禮曹言啓曰,景慕宮展謁,每於孟春孟秋,取稟事定式矣。今春展謁吉日,以何間推擇乎?敢稟。傳曰,數日後擇入。
又以禮曹言啓曰,以景慕宮展謁取稟草記傳曰,數日後擇入事,命下矣。展謁吉日,令日官趙相順推擇,則今正月十九日爲吉云。以此日定行乎?敢稟。傳曰,以此日爲之。
又以禮曹言啓曰,今此景慕宮展謁時,王世子祗迎及隨駕之節,依例磨鍊乎?敢稟。傳曰,祗迎置之,隨駕衛內磨鍊。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則陵寢局內,近有虎患,白晝橫行,奉審巡山等節,不得任意云矣。莫重之地,虎患若是狼藉,極爲驚悚,卽令該軍門,發遣校卒,期於獵捉,何如?傳曰,允。
吏曹啓目粘連啓下爲白有亦,觀此藝文館檢閱金正喜上疏,則以爲,臣之從兄敎喜,以弘文館修撰,例兼春秋館記事官,臣之所帶記事官之銜,在法當避,且臣與右副承旨李鶴秀,有四寸娚妹應避之嫌,臣之兼銜,自在必遞,亟命遞改亦爲白有臥乎所,相避之法,在下當遞是白乎矣,史官春秋之銜,例不得減下是白如乎,修撰金敎喜所帶春秋館記事官,右副承旨李鶴秀所帶春秋修撰之官之任,竝依例減下,何如?判付啓,依允。
辛巳正月十五日卯時,大駕詣宗廟。春展謁擧動入侍時,行都承旨朴周壽,左承旨任厚常,右承旨朴宗琦,左副承旨洪命周,右副承旨李鶴秀,同副承旨曺鳳振,記事官朴容壽·尹正鎭,記事官鄭知容·金正喜,檢校直閣鄭基善,以次侍立。時至,通禮跪啓外辦,上具翼善冠·衮龍袍,乘輿出宣化門。藥房都提調韓用龜,副提調曺鳳振進前曰,侵早勞動,聖體,若何?上曰,一樣矣。仍由協陽門·肅章門,至仁政門外,降輿乘輦,出進善門·敦化門,仍進發至宗廟大門外,降輦乘輿,入宗廟大門,至降輿所,降輿御齋室,命問安勿爲之。出榻敎又命書傳敎曰,王世子問安置之。展拜時至,通禮跪啓外辦,上改具冕服以出,至神門外。周壽跪進圭,上執圭入詣版位,行四拜禮,入殿內奉審。仍詣永寧殿,詣版位行四拜禮,入殿內奉審訖。出殿門釋圭,周壽跪受圭。判府事韓用龜進前曰,歲首展謁,聖慕克伸,聖體,若何?上曰,一樣矣。用龜曰,齋室稍遠,路且泥濘,暫御步輦,似好矣。上曰,置之。還御齋室,命問安勿爲之。出榻敎又命書傳敎曰,王世子問安置之。少頃,命入外辦,改具翼善冠·衮龍袍以出,乘輿出廟大門外,降輿乘輦,仍進發至把字橋。殿宮問安承旨曺鳳振進前曰,臣承命問安于王大妃殿,則答以知道,問安于嘉順宮,則答以知道之意,敢此仰達矣。上曰,唯。至敦化門外,命回輦少駐,仍命有司堂上率貢市人入侍。出駕敎鳳振進前曰,當以已下標信,開作門乎?上可之。有司堂上李止淵,率貢市人入侍。上曰,貢市人處弊瘼,以所懷捧入,可也。仍回輦入敦化門·進善門,至仁政門外,降輦乘輿,入肅章門·協陽門·宣化門還內。命出標信解嚴,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨朴宗琦,右副承旨李鶴秀,同副承旨曺鳳振,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
又啓曰,行都承旨朴周壽,不爲仕進,左承旨任厚常式暇出去,右承旨朴宗琦,右副承旨李鶴秀,同副承旨曺鳳振牌不進,院中只有臣一人,伴直無人,行都承旨朴周壽,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,洪奭周·金啓河·韓翼鎭·朴宗珩·洪起燮落點。
洪命周啓曰,新除授同副承旨韓翼鎭,卽爲牌招,以爲伴直之地,何如?傳曰,允。
又啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪命周曰,只推。
以右承旨朴宗琦,右副承旨李鶴秀,同副承旨曺鳳振牌不進罷職傳旨,傳于洪命周曰,只推。
以修撰金敎喜,副修撰李潞·李寅溥牌不進罷職傳旨,傳于洪命周曰,只推。
兵曹口傳政事,護軍朴周壽,副護軍李鶴秀竝單付。
洪命周,以兵曹言啓曰,今正月十九日大駕詣景慕宮展謁時,何營軍兵隨駕,何營軍兵留陣,而禁御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨,馬軍三哨爲先後廂,訓將率領,禁軍二番爲之,御將率該營馬步軍留陣,留營置之,可也。
又以兵曹言啓曰,五衛將白有繪,身病猝重,勢難供職,呈狀乞遞。輪番之任,不可久曠,改差,何如?傳曰,允。
又以御營廳言啓曰,東道七陵寢局內,近有虎患,白晝橫行,卽令該軍門,發送校卒,期於捕捉事,自禮曹草記允下矣。本廳善放砲手五十名,定將校率令,今月十六日爲始,出送行獵之意,敢啓。傳曰,知道。
又以摠戎廳言啓曰,本廳右部千摠李栻,身病猝重,勢難察任,改差,何如?傳曰,允。
上在昌德宮。停常參·經筵。
夜自一更至五更,灑雨下雨,測雨器水深一寸一分。
韓翼鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,停。
金啓河啓曰,左副承旨朴宗珩,右副承旨洪起爕,今日不爲仕進,竝卽牌招,何如?傳曰,允。
韓翼鎭啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
注書朴容壽遞差,代以鄭德和爲假注書。
以左副承旨朴宗珩,右副承旨洪起爕牌不進罷職傳旨,傳于韓翼鎭曰,只推。
以修撰金敎喜,副修撰李潞·李寅溥牌不進罷職傳旨,傳于韓翼鎭曰,只推。
韓翼鎭啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于韓翼鎭曰,只推。
韓翼鎭啓曰,吏曹郞廳來言,禮安縣監崔養重,憲府則雖已署經,諫院則大司諫李敬參未肅拜,司諫權熀,獻納黃儆彦,正言宋能圭在外,正言蔡定永未署經,不得署經云,何以爲之?敢稟。傳曰,一司除署經。
韓翼鎭,以侍講院言啓曰,再明日擧動時,宮官當爲全數進參,而兼弼善金在元有實故,無以備員,令政院,稟旨變通差出,待下批,牌招,以爲進參之地,何如?傳曰,允。
又啓曰,因侍講院草記,再明日擧動時,宮官當爲全數進參,而兼弼善金在元有實故,無以備員,令政院,稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
又以兵曹言啓曰,今月二十日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李亨謙爲內禁將。
注書朴容壽疏曰,伏以臣之叔父臣宗珩,新除左副承旨矣。臣之職名,揆以格例,自在應遞,玆陳短章,仰瀆崇嚴。伏乞聖明,俯垂鑑諒,亟賜遞改,以存公格,不勝幸甚。臣無任云云。省疏具悉。所請依施。
上在昌德宮。停常參·經筵。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金啓河啓曰,右副承旨洪起燮,今日不爲仕進,卽爲牌招,何如?傳曰,允。
朴宗珩啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,竝更牌招,以爲推移入直之地,何如?傳曰,允。
兼弼善前望單子入之,林處鎭落點。
洪起燮啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪起燮曰,只推。
以修撰金敎喜,副修撰李潞·李寅溥牌不進罷職傳旨,傳于朴宗珩曰,只推。
金啓河啓曰,明日大駕詣景慕宮,入齋室後,王大妃殿·嘉順宮問安,何承旨進去乎?敢稟。傳曰,左承旨進去。
傳于朴宗珩曰,明日出宮內門路,以協陽門爲之。
朴宗珩,以侍講院言啓曰,明日動駕時,宮官當爲全數進參,而新除授兼弼善林處鎭在外,無以備員,令政院,稟旨變通差出,待下批,牌招,以爲進參之地,何如?傳曰,允。
朴宗珩啓曰,因侍講院草記,明日動駕時,兼弼善林處鎭在外,無以備員,令政院,稟旨變通差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
兼弼善前望單子入之,任存常落點。
洪起爕,以義禁府言啓曰,明日擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
韓翼鎭,以御營廳言啓曰,因禮曹草記,東道七陵寢局內捉虎事,今月十六日,定將校率領砲手,出送行獵矣。十七日穆陵曲墻後,中豹虎一頭捉得,故謹此封進,而仍爲行獵之意,敢啓。傳曰,知道。
又以御營廳言啓曰,穆陵曲墻後,中豹虎一頭捉得封進之後,今日曉頭,中豹虎一頭,又爲捉得於康陵靑龍近處,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
大駕詣景慕宮展拜後,王世子版位問安。答曰,知道。內閣·政院·藥房口傳問安。答曰,知道。王大妃殿·嘉順宮遣承旨問安。答曰,知道。
還內後,王世子版位問安。答曰,知道。內閣·政院·藥房口傳問安。答曰,知道。
金啓河啓曰,今日動駕,承旨當爲備員,而行都承旨洪奭周,不爲仕進,所當牌招,而拘於廳規,不得請牌,何以爲之?敢稟。傳曰,牌招。
韓翼鎭啓曰,司僕寺內乘來言,捲簾毛帳取稟。傳曰,捲三面,毛帳依例爲之。
傳于韓翼鎭曰,侍衛軍兵毛具。
朴宗珩啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,竝更牌招,以爲推移入直之地,何如?傳曰,允。
金啓河啓曰,臣以王大妃殿·嘉順宮問安進去,下直之意,敢啓。傳曰,知道。
以修撰金敎喜,副修撰李潞·李寅溥牌不進罷職傳旨,傳于朴宗珩曰,只推。
傳于朴宗珩曰,今年春幸,當祗謁健陵親祭,仍拜顯隆園親祭,華寧殿酌獻禮當親行,日字以來月旬後擇入事,分付該曹。
傳于韓翼鎭曰,兩番動駕,皆不參班,明日日次,又爲言病,卿終不肯信予前日之批,而猶欲邁邁乎?卿誠不思之甚。大臣之去就,所係不輕,予雖否德,旣切注嚮於卿,則卿安得不念大義之重,而只思奉身之圖乎?況新年將及二旬,而一未行次對,寧不可悶?玆申敷心之諭,卿其諒予懇切之心,幡然回見,明日次對,依例來會事,遣史官,傳諭于右議政。
注書尹正鎭病,代以徐左輔爲假注書。
傳于金啓河曰,今番幸行時,凡係民事,務從省約,出還宮時,植炬除之,屬於役民事,皆以儲置米會減,虎網子,依前勿爲擧行。
朴宗珩,以禮曹言啓曰,傳曰,今年春幸,當祗謁健陵親祭,仍拜顯隆園親祭,華寧殿酌獻禮當親行,日字以來月旬後擇入事,分付該曹事,命下矣。幸行吉日,令日官趙相順推擇,則來二月十三日十九日俱吉云。以何日定行乎?敢稟。傳曰,十九日爲之。
又以禮曹言啓曰,今此健陵·顯隆園幸行出宮時,王世子闕門外祗送及還宮時城門外祗迎之節,何以爲之乎?敢稟。傳曰,祗送祗迎,闕門外磨鍊。
又以吏曹言啓曰,新除授敬陵參奉李在貞本名,是在正云,而正字,誤書以貞字,至蒙恩點,不察之失,臣不勝惶恐,而原單子中,以正字改付標以入之意,敢啓。傳曰,知道。
又以禮曹言啓曰,皇壇壇上及祭器等物,每年孟春,戶·禮曹堂上奉審事定式矣。今正月二十七日,臣曹與戶曹堂上,同爲進去奉審後稟處,何如?傳曰,允。
又以禮曹言啓曰,卽接掌樂院所報,則文廟祭享時所用,只有樂器風物,本無樂工冠服,故例以山川件取用,釋奠祭·山川祭,若在同日,則亦以社稷所在冠服取用,已有前例,而來二月初六日,行文宣王釋奠祭,與先農祭相値,依例以社稷件取用云矣。在前如此之時,推移取用,多有已例,今亦依所報擧行事,分付,何如?傳曰,允。
又以司饔院都提調·提調意啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後,行會于畿營之意,有所稟定矣。今此健陵幸行時,各邑進排,依例知委,監膳提調郞廳,先期進詣,何如?傳曰,今番亦爲除之。
韓翼鎭,以備邊司言啓曰,貢市人詢瘼事,命下矣。取見其所懷,則司圃署菜蔬契貢人等以爲,矣貢,在前供上爲四殿,今則爲八殿宮矣。癸亥年,以兩殿宮供上新創,加定貢價一千七百餘兩,自惠廳上下,行之多年,及至辛未,惠廳堂上,以加定貢價,自本署上下之意,筵稟停當,而殘署事力,無以上下,貢人專當擧行,其間負債,已過數萬,前頭繼供,實無其望,加定貢價之未準上下者,分付惠廳,卽爲上下事也。該貢自設始以後,本無隨時增減之例,則向來之加定貢價,未免有違於法意,今於還減之後,何可復循前謬乎?貢弊雖曰,切悶,事面實難闊狹,置之。乳牛契貢人等以爲,矣貢,本無受價,只取懸房角文與畿邑各場牛隻賣買之口文,以爲立把乳牛之資,而所謂場稅,廢却不行,但有松坡·沙坪·樂生等三場之如干收稅,故每當立牛,輒出債貸,至近萬兩,將至蕩敗渙散之境,畿邑各場,特令依三場例收稅事也。該貢事勢,誠可矜悶,而場稅創設,有難輕議,令本寺,講究其從他矯革之方。鴨島契貢人等以爲,矣貢所屬鴨島草薍,監刈官春秋下去,刈取出給於貢人,使之進排,定式本嚴,而近來則兩次所刈,半歸消瀜,貢人所受,比前減少,且坪直偸竊,罔有紀極,所負近萬,而全無所捧,坪內起墾處,令貢人收穫,曾自廟堂,奏達定式,而今歸坪直之囊橐。鴨島泥生處,又爲班戶所奪,而仍復轉賣,盡爲司僕貢人草場,右項諸弊,俱是矣貢必敗難支之端,別般矯捄,從長措處事也。鴨島之有監刈,乃是作貢以前事也。旣已作貢,則官員吏隷之下去,都無意義,至今因循之政,議者多言其當罷,而許多弊端,漸至難支之境,今欲矯捄,宜先塞源。自今以後,監刈官下送之法,永爲革罷,其變通條件,令戶曹從長裁處,成出節目,以爲報備局施行,坪內起墾及泥生處,亦令戶曹,打量定界,俾免侵奪之患。濟用監貢人等以爲,矣貢進排物種,本有元定稱·尺,而各處捧上,則不計稱·尺,惟事濫捧,操縱升品,情費隨多,今至於蕩散之境,特令戶曹,多造尺子,頒給各處,準此行用,而稱子,亦依戶曹稱施行,俾無如前濫捧之弊事也。進排時各處操縱之至於此極,非但爲該貢難支之端,亦可見法紀之到處蕩然,此後則令戶曹,尺則依鍮尺,稱子亦依行用稱造成,烙印出給貢人,使之自持量納於進排各處,而各處所在踰制稱·尺,竝勿許用。如是之後,又或有違越者,則自戶曹,隨其現發,當該下屬,移法司重繩,官員亦爲草記論勘。內資寺園賭契貢人等以爲,矣貢所管薦新及供上菜苽等物,本有劃給位田,措備進排,而近來位田,漸入汰落,又多冒葬,當初稅摠,今未滿十分之一,實無以進排資活之道,位田減縮之代土,準數劃給事也。位田稅縮,實爲貢弊,而代土劃給,無以議到,亦令該寺,從便講究,俾爲支保之地。營繕軍契舊貢人等以爲,丙子襄禮及戊寅移御時,闕內外修改改建等役,乃是定式外,替當者所入,殆近四萬兩,而一不受價,貸下及預賣於兵·戶曹者,亦過萬餘兩,而竝入於除留,策應無路,故不得已納券呼籲,以冀矯捄,至有罷貢官付之擧矣。癸巳官付時,則公私債及預賣米,自官盡爲報償,今則許多債錢,替徵於濱死之民,將未免顚連之患,特爲復貢,使公貨收殺,都民奠安事也。不有渠輩之納券自退,則豈至於變通官府乎?今若復貢,非但事涉銷刻,必將弊復如前,置之。西江米廛市民等以爲,矣廛,本有分定基址,所泊商穀,每石例有一分之稅,而玄石一洞,初無商船之來泊,未曾有收稅之事,近年則商租多泊,依他例許令收稅事也。正租收稅,旣無可據之節目,又無已行之規例,置之。衣廛·雉鷄廛·煙草廛市民等以爲,矣廛,一自通共,失業難保,特復禁亂,雉鷄廛則生雉一種,衣廛則紬緞一種,使之專屬,俾保廛業事也。通共實係都民利害,向來一二廛闊狹,出於拔例不得已之事也。廛民之視此呼訴,歲以爲常,徒涉煩屑,此後俾毋敢更籲之意,分付該署,何如?傳曰,允。
又以兵曹言啓曰,今此健陵幸行時,何營軍兵隨駕,何營軍兵留都,而禁·御兩營鄕軍,則今旣停番矣。禁軍及馬步軍,以幾番幾哨磨鍊乎?敢稟。傳曰,以昨年崇陵幸行時例磨鍊。
又以兵曹言啓曰,在前經宿幸行時,侍衛例爲稟旨磨鍊,而丁丑年健陵幸行時,依庚午年例,兵曹·都摠府堂上·郞廳·五衛將各二員,武兼八員隨駕矣。今番則何以爲之乎?敢稟。傳曰,丁丑年例爲之。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,丁丑年例爲之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前經宿幸行時,城外屛門把守,大駕行過後,入來留都營,回鑾時,出去把守矣。今亦依此擧行,何如?傳曰,允。
又以兵曹言啓曰,在前幸行時,畿邑所管斥堠伏兵·傳語軍,華城·廣州府各隨地方擧行矣。今亦依此擧行,何如?傳曰,允。
又以兵曹言啓曰,在前健陵幸行時,舟師軍物,以大小間稟旨排立,而近年,連以小軍物擧行矣。今番則以何軍物排立乎?敢稟。傳曰,今亦小軍物擧行。
又以兵曹言啓曰,在前健陵幸行時,龍驤鳳翥亭少駐,始興縣晝停所留駐時,先廂步軍一哨作門矣。今亦依此擧行,何如?傳曰,允。
又以兵曹言啓曰,在前健陵幸行時,華城·始興設布帳,連以墻垣之堅固,不爲磨鍊矣。今亦依此擧行,何如?傳曰,允。
又以兵曹言啓曰,在前健陵幸行時,水原留守率步軍五哨及別驍士二番,別軍官八十人,出待于遲遲臺爲先廂,步軍則行宮墻外環圍,而仍用於陵所扈衛,還宮時,至遲遲臺,竝爲解送矣。今亦依此磨鍊,何如?傳曰,允。
又以兵曹言啓曰,幸行回鑾後隨駕軍兵犒饋,近年連以乾物分給矣。今亦依此擧行,何如?傳曰,允。
兵曹,健陵·顯隆園幸行時軍令,二月十九日出宮,龍驤鳳翥亭少駐,始興縣行宮晝停,自闕門二十三里,華城行宮宿所,自始興縣行宮晝停所四十里,二十日健陵展謁,自華城宿所二十里以上八十三里親祭顯隆園展謁親祭,還詣華城華寧殿,親行酌獻,行宮宿所,二十一日始興縣行宮晝停,當日還宮。
辛巳正月十九日卯時,上詣景慕宮。春展謁擧動入侍時,行左承旨金啓河,右承旨洪命周,左副承旨朴宗珩,右副承旨洪起燮,同副承旨韓翼鎭,記事官尹正鎭,假注書鄭德和,記事官鄭知容·金正喜,檢校待敎李鶴秀·徐憙淳,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金魯敬,進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,出敦化門進發,至宗廟前路。通禮跪啓請降輦,上降輦步過,通禮跪啓請乘輦,上乘輦至宮大門外。通禮跪啓請降輦乘輿,上降輦乘輿入齋室後,命書傳敎曰,王世子問安置之。仍敎曰,入齋室後,問安勿爲之。出榻敎通禮跪啓請外辦,上改具冕服以出。通禮跪啓請執圭,命周進圭,上受圭,詣版位北向立。通禮跪啓請鞠躬再拜興平身,上鞠躬再拜興平身,廟內奉審後,仍詣望廟樓展拜訖。通禮跪啓請釋圭,命周受圭,還御齋室,命入外辨。通禮跪啓請外辨,上改具翼善冠·衮龍袍,乘輿以出宮大門外。通禮跪啓請降輿乘輦,上降輿乘輦,至宗廟前路。通禮跪啓請降輦,上降輦步過。通禮跪啓請乘輦,上乘輦,至敦化門前路。啓河進前奏曰,臣奉命問安于王大妃殿·嘉順宮,則答曰,知道。敢此仰達矣。上曰,唯。入敦化門至協陽門,通禮跪啓請降輦乘輿,上降輦乘輿,入宣化門,命出標信解嚴。還內後,諸臣以次退出。
辛巳正月十九日未時,上御映花堂。兵曹判書持軍令入侍時,同副承旨韓翼鎭,記事官尹正鎭,記事官鄭知容·金正喜,以次進伏訖。上命兵曹判書持軍令入侍,兵判金在昌,持軍令進前曰,呈軍令,以傳承旨。翼鎭跪受讀訖,傳夾侍以上。上令踏啓字以下,翼鎭書判付訖,以授宣傳官,傳于在昌。上命兵判先退,宣傳官呼起來,在昌應聲退出。又命退,承史以次退出。
上在昌德宮。停常參·經筵。
藥房提調金魯敬,行左承旨金啓河啓曰,閟宮展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
韓翼鎭啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪起燮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓翼鎭啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
備忘記,坡知僉使鄭鴻觀下直,長弓一張,長箭一部,片箭一部,筒兒一箇賜給。
韓翼鎭啓曰,禁衛大將金基厚上疏批旨,所辭特施事,命下矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,禁衛大將,訓將兼察事,命下矣。兼察禁衛大將徐英輔,卽爲牌招聽傳敎,何如?傳曰,允。
傳于韓翼鎭曰,前禁將遞解之後,休戚之地,遂無干城之托,副護軍趙萬永,禁衛大將除授,牌招傳授命召。
韓翼鎭啓曰,副護軍趙萬永,禁衛大將除授事,命下矣。時無加資之命,何以爲之?敢稟。傳曰,加資口傳下批。
吏曹口傳政事,副護軍趙萬永,今加嘉善加資事承傳。
兵曹口傳政事,護軍單趙萬永。
備邊司,禁衛大將趙萬永。
兵曹,禁衛大將單趙萬永。
洪起燮啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于韓翼鎭曰,只推。
以修撰金敎喜,副修撰李潞·李寅溥牌不進罷職傳旨,傳于韓翼鎭曰,只推。
事變假注書李基準書啓,臣敬奉聖諭,馳往傳諭于東部蓮池洞蓮花坊契議政府右議政南公轍所住處,則以爲,臣以奏以疏,三上乞免之懇,誠淺辭拙,尙未格天,欲更籲乎則煩瀆是懼,欲復出乎則將起還仆。廟宮展謁,俱未參班,歲後賓對,尙闕不行,惶隘罔措,方竢誅罰,不圖此際,近密之臣,臨宣聖諭,一札十行,如絲如綸,牖其至迷則敷心敎誨,謂以大官而加意假借,乃以疾病蠢動之賤,怳若昵近香案,承聆玉音,擎讀未半,只有感淚之如泉而已。臣之前後辭本積誠祈懇者,一則曰,才乏尺寸,論道之尙矣無論也。一則曰,病在膏肓,筋力之難於爲禮也。朝臣辭職,例多以此爲言者,故雖以聽卑之天,恐未能盡燭實狀,而今臣則驢技已殫,駑步將蹶,勢至於弩末竿頭,更無奈何。臣之必欲退去者,專出於爲國之斷斷至誠,如以一毫飾辭,欲爲占便丐閒之計,則萬萬非臣之本心。臣之瞻依日月,亦多年所,其間殊恩異渥,浹骨淪肥,而獨於此,一未蒙知照矜諒之澤,撫躬自悼,尙何言哉?文字支離,終不如面陳,未畢之懇,豈不欲趁卽趨進,以待處分,而宿病之外,忽添感疾,頭疼旣劇,寒熱交攻,腰脅痰牽之症,房闥之間,亦皆須人。目今貌樣,數日之內,實無自力起動之勢,謹當若干調治,擬於後日日次,進詣朝堂,恭竢引見之命,而恩諭之下,未卽奉承,伏地戰恐,不知所達云矣,敢啓。傳曰,知道。
韓翼鎭,以內醫院提調意啓曰,副提調洪奭周,今日問安,不爲仕進,卽爲牌招,何如?傳曰,允。
又以禮曹言啓曰,來三月初五日行元陵大王位忌辰祭,與寒食節享相値矣。謹依已例,只行忌辰祭,祝文中,相値節享之意,措辭添入,而王后位寒食祭,依例設行事,竝以分付,何如?傳曰,允。
又以禮曹言啓曰,大報壇祭享,每於三月上旬內擇日擧行事定式矣。吉日,令日官李持喆推擇,則來三月初七日爲吉云。以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以兵曹言啓曰,今此幸行時,舟師大將,當爲差出,而訓鍊大將·御營大將隨駕,只有禁衛大將一人,無以擬望。若値如此之時,則有摠戎使竝擬之例,今亦依此擬望,何如?傳曰,允。
又以訓鍊都監言啓曰,本局從事官權馥,身病甚重,勢難察任,改差,何如?傳曰,允。
又以御營廳言啓曰,去夜初更量,幼學任百源,犯夜被捉,依例移送秋曹之意,敢啓。傳曰,知道。
洪起燮,以刑曹言啓曰,因御營廳啓辭,去夜初更量犯夜被捉幼學任百源,移送秋曹事,命下矣。百源依更數決笞三十度,放送之意,敢啓。傳曰,知道。
韓翼鎭,以御營廳言啓曰,中豹虎二頭捉得封進後,連爲行獵,今十九日申時量,中豹虎一頭,又爲捉得於崇陵後峯近處,故謹此封進,而更無虎跡,山行軍,仍爲撤還,陵寢近處,一獵三捉,則該校論賞,曾有已例矣。捉虎將敎鍊官閑良趙大興,宜有論賞之擧,而臣不敢擅便,令該曹,考例稟處,何如?傳曰,允。
又以舟橋司言啓曰,舟橋排設吉日,令日官崔福基推擇,則來二月初二日卯時爲吉云。以此日始役之意,敢啓。傳曰,知道。
護軍金基厚疏曰,伏以邦籙無疆,慈齡彌邵,海屋之遐籌方添,渭梁之舊甲載回,縟儀親擧,聖孝益光,歡欣蹈忭,大小惟均,況臣籍屬戚畹,重逢盛會,俯仰今昔,欣愴交摯。仍伏念臣,老旣及耄,病又成痼,將兵重任,決難冒據,年前摠帥乞免之章,備陳不堪任不可强之狀,幸蒙體諒之恩,曾未幾何,恩命出常,復授見任,辭不獲命,因仍蹲冒者,歲已再飜矣。豈或有一分可堪之望而然哉?特以崇聽之不敢屢瀆,姑且黽勉而承膺耳。然而責任之重,職務之繁,視摠營不可同日而語,則昔之輕且閑焉,而辭不敢當,今焉重且劇焉,而處若固有者,求之於義,進退無據,縱臣無恥,人謂斯何?然則臣之宜去,不待更說而明矣。至若癃病之實,顧何敢輒事覼縷,而今臣狗馬之齒,爲七十有五矣。年益邁而病益深,年前之不堪任者,今則益不堪任矣,年前之不可强者,今則尤不可强矣。宮城拱護之重,簿書考校之繁,卽營務之所不可廢,而每不免縱弛而停滯,及其强收精神,欲加檢察,則瞀亂之極,頭緖莫辨,號令顚錯,徒歸壞損,此已萬萬悚悶。至於月六賓對,日次承候,固多懸病之時,而苟欲强起床笫,扶舁就列,則門閾出入,殿陛陞降,幾不免顚仆之患,此則衆目之所覩也。雖在閒官漫職,固不可如是苟且,況此將兵宿衛之地,所重有存者耶?重以癬疥之症,近復添劇,氣血漸耗,眩暈頻作,臣又未暇他及也。古人鍾鳴之戒,姑舍無論,聖朝器,使之政,不幾欠闕也哉?噫,臣十年兜攬,一身榮耀,塵刹之報未效,覆燾之恩偏荷,及今年老力盡,病深職曠,惟有早䣃重任,俾免大謬,爲一端息補之道,而卽又幸行有命,涓吉不遠,以若疲癃,尤不可一時冒膺,至於左脚挾痰,動輒牽引,陪扈迎送,萬無自力之望。伏乞聖慈,俯垂矜察,念重務之不可虛縻,諒臣情之非出矯飾,將臣所帶禁衛大將之任,特命遞改,俾便公私,千萬幸甚。臣無任云云。答曰,省疏具悉。情懇如此,所辭特施。
辛巳正月二十日辰時,上御熙政堂。藥房入診入侍時,提調金魯敬,行左承旨金啓河,假注書鄭德和,記事官鄭知容·金正喜,檢校待敎徐憙淳,以次進伏。醫官吳千根·李漢臣·李命運,進伏楹外訖。魯敬進前奏曰,近來日氣,寒暖不調,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。命醫官入診。千根·漢臣,以次診候訖,退伏奏曰,脈候左右三部調均矣。魯敬曰,臣於歲前延祥詩春帖子科次時見之,則被選人,無非懸病不進,而製進者,各殿宮不過爲一二人,且赴闕製進,卽法典所載,而皆是在家製進,事面苟艱,誠極寒心。詞臣之三令節製進帖子,卽古法也,不但賁飾詞林,古人則至有擧筆不忘規諫之美,故至今傳爲盛事,何可無端懸病,以規避爲應行之例乎?若此不已,則必將全闕而後已,寧有如許事體?自今以後,令政院察飭,凡無端懸病及在家製進者,直捧禁推傳旨,毋敢如前占便,何如?上曰,依爲之。出擧條憙淳曰,北漢經書板修改,間已始役,而年久板本,擧多朽缺,濬役實無以着手,且其所費,則與新刊惟均,而事倍而功半,反不如新刊之爲便,故諸閣臣相議,方爲新刻矣。但大全則以甲寅新印鑄字板翻刻,而諺解則西庫所在及各處所在者,雖有鑄字本,而七秩板本,未齊一套,獨文獻閣所在件,未及考準,故筵稟後,考見其本,若合於翻刻,則以諸秩中一本入用,而待完役,更印一本以藏似好,故敢此仰達,而書冊新印後,自有進書之例,趁今稟定,然后可以先期指揮,措備紙地矣。周易今已竣役,他經書亦將鱗次告訖,進書秩數,以幾件爲定乎?上曰,依此爲之。進上冊子,則大全二十件,諺解十件印出,可也。憙淳曰,本閣所儲粉唐紙·毛面紙,足可以各印二件矣。四件則以此印出似好,而其外十六件容入紙,則分付戶曹,以爲及時措備之地,何如?上曰,可。王大妃殿進御香砂君子湯,自今日五貼式日次製入。出榻敎命退,諸臣以次退出。
上在昌德宮。停常參·經筵。
初昏,有星見於西方,似有尾跡。
進御加減歸脾湯,自今日一貼式煎入事,榻前下敎。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅〈拜〉·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
金啓河啓曰,左副承旨朴宗珩,右副承旨洪起燮,今日不爲仕進,竝卽牌招,何如?傳曰,允。
韓翼鎭啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
金啓河啓曰,藥房提調持湯劑來待矣。傳曰,封入。
以左副承旨朴宗珩,右副承旨洪起燮牌不進罷職傳旨,傳于金啓河曰,只推。
韓翼鎭啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于韓翼鎭曰,只推。
以修撰金敎喜,副修撰李潞·李寅溥牌不進罷職傳旨,傳于韓翼鎭曰,只推。
兵曹口傳政事,以趙萬永爲舟師大將。
韓翼鎭,以備邊司言啓曰,本司有司堂上李止淵,時無職名,令該曹,口傳付軍職,何如?傳曰,允。
兵曹口傳政事,護軍單李止淵。
韓翼鎭,以司僕寺一二提調意啓曰,今此健陵·顯隆園幸行時,各差備入把馬磨鍊,別單書入,而其中驛馬,則令兵曹,依例知委各驛,使之直爲入把,何如?傳曰,允。
又以司僕寺一二提調意啓曰,今此健陵·顯隆園幸行時,補把驛馬,勿論遠近道,限五十匹,分排知委各驛,以爲入用之地,何如?傳曰,允。
又以兵曹言啓曰,今此健陵·顯隆園幸行時,各差備所把驛馬,別單磨鍊書入,而本曹驛馬外不足之數,依近例,京畿驛馬十五匹補把事,分付本道之意,敢啓。傳曰,知道。
上在昌德宮。停常參·經筵。
初昏,室宿度內所見彗星,距極八十五度,尾痕長可尺許。一更,西沈。
朴宗珩啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金啓河啓曰,右副承旨洪起燮,今日不爲仕進,卽爲牌招,何如?傳曰,允。
朴宗珩啓曰,玉堂上下番俱空,已至多日,事甚未安。修撰金敎喜,副修撰李潞·李寅溥,旣有只推之命,校理朴基宏,自鄕上來云,一體牌招,推移入直,何如?傳曰,允。
金啓河啓曰,藥房提調持湯劑來待矣。傳曰,封入。
朴宗珩啓曰,行大司憲趙弘鎭,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于朴宗珩曰,只推。
以右副承旨洪起燮牌不進罷職傳旨,傳于朴宗珩曰,只推。
以校理朴基宏,修撰金敎喜,副修撰李潞·李寅溥牌不進罷職傳旨,傳于朴宗珩曰,只推。
朴宗珩,以兵曹言啓曰,今此幸行出還宮時,禁衛大將趙萬永,以舟師大將,前期出去,而入來間,留都軍兵,率領無人矣。在前如此之時,有中軍代領之例,今番則何以爲之乎?敢稟。傳曰,中軍代行。
又以觀象監提調意啓曰,今此西方有星似彗,在前如此之時,則擇定文臣中名官數三人,與本監官員,同爲測候矣。今亦以司僕寺正李羲肇,副司直洪學淵,副司果尹豐烈,測候官啓下,使之輪直測候,何如?傳曰,允。
護軍趙萬永疏曰,伏以廟宮歲謁,聖慕克伸,陵園春幸,吉日載涓,臣民忭祝,曷有其極?仍伏念臣,卽庸孱一書生耳。才猷器局,百不猶人,而偏蒙我聖上揀拔之恩,山高海深,釋褐九年,遍歷華要,尋常兢懼,不遑自安。忽於千萬意慮之所不到,乃有禁衛大將擢授之命,諭之以休戚之義,托之以干城之任,恩言鄭重,同朝動色,臣是何人,乃敢當此?五內震越,莫省自措。夫卿班峻秩也,必命乎德,戎垣重寄也,必擇乎材,材全德茂者登庸焉,然後國體尊而軍容壯,其不可與微官漫司,比而同之也明矣。今乃一朝,擧以畀之於無狀賤臣,不少持難,則得無駭四方之聽,惰六師之心哉?藉曰,如臣遭逢者,未嘗無掌戎之例,而是其人,皆望實俱著,踐履兼優,不如臣之甚鹵。且況宿衛之拱護,鞱靲之節制,京外管轄之相維互統,初非臣耳目之所及,亦非臣問學之有素,則雖欲襲取而冒叨,其勢固有所不可堪者矣。天牌儼臨,受符體重,逃遁不得,僭越是懼,不敢不竭蹶趨承,以申叩謝之義,而此豈臣揚揚自居,全不識辭受之節而然哉?噫,臣之頂踵肝肺,已輸之於國家矣。夷險燥濕,不宜較計,陶鑄涵育,一聽造命,而每叨隆恩,不啻若集木而履氷,則伏惟日月之明,已悉照燭,不待臣之鳴籲也。今若寵祿以盈之,權位以假之,以招其不稱之譏,過福之災,則臣之一身,固不足恤,豈不有欠於天地成物之仁哉?臣自受命以來,晝則食息未遑,夜則寢夢亦驚,譬如千鈞巨擔,不堪其重,中流弱槳,無所底屆。玆敢畢陳衷懇,仰溷於聽卑之下。伏乞聖明,俯賜諒察,特收臣新授職秩,以重戎事,以安賤分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
初昏,室宿度內所見彗星,爲密雲所蔽,不得看候。
夜自二更至五更,灑雨下雨,測雨器水深五分。
洪起燮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴宗珩啓曰,玉堂上下番俱空,已至多日,事甚未安。校理朴基宏,修撰金敎喜,副修撰李潞·李寅溥,旣有只推之命,竝更牌招,以爲推移入直之地,何如?傳曰,允。
洪命周啓曰,藥房提調持湯劑來待矣。傳曰,封入。
洪起燮啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪起燮曰,只推。
以校理朴基宏,修撰金敎喜,副修撰李潞·李寅溥牌不進罷職傳旨,傳于朴宗珩曰,只推。
朴宗珩,以奎章閣言啓曰,書香閣春孟朔大奉審,更爲擇日擧行事,草記蒙允矣。令日官崔福基推擇,則今二十四日爲吉云。以此日擧行之意,敢啓。傳曰,知道。
韓翼鎭,以兵曹言啓曰,內吹螺赤及龍虎營兼內吹今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
洪命周,以漢城府言啓曰,過期未婚之類,分付各部,搜訪報來,故別單書入之意,敢啓。傳曰,知道。
上在昌德宮。停常參·經筵。
初昏,室宿度內所見彗星,距極度數,尾痕長短,與前無異。一更,西沈。
韓翼鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪起燮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金啓河啓曰,藥房提調持湯劑來待矣。傳曰,封入。
朴宗珩啓曰,玉堂上下番俱空,事甚未安。校理朴基宏,修撰金敎喜,副修撰李潞·李寅溥,旣有只推之命,竝更牌招,何如?傳曰,允。
備忘記,咸鏡監司李勉昇下直,長弓一張,長箭一部,片箭一部,筒兒一箇賜給。
傳于洪起燮曰,咸鏡監司留待。
傳于洪起燮曰,咸鏡監司入侍。
朴宗珩啓曰,副校理李魯秉,時在京畿驪州地,經筵入番事緊,斯速乘馹上來事,下諭,何如?傳曰,允。
洪起燮啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪起燮曰,只推。
以校理朴基宏,修撰金敎喜,副修撰李潞·李寅溥牌不進罷職傳旨,傳于朴宗珩曰,只推。
朴宗珩,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
敎咸鏡監司李勉昇書。王若曰,漢西京循良吏,雅尙文行之人,唐北朔節度軍,團束武備之地。肆推金華端珮,庸畀玉塞長城。睠彼數千里咸關,實我四百年豐沛。蓏魚薦廟,卽周家胥宇之基,蔘貂登庭,亦禹貢則壤之制。隔一帶而隣靺鞨之境,迺事則蒐乘繕兵,踰五嶺而開斥鹵之濱,其俗則漚麻治粟。肆列朝撫綏之盡道,何近日凋弊之多端。樓櫓城池之未完,昇平日久,杼軸甁罌之已罄,饑荒歲仍。列邑之蓄儲皆虛,迨同秦倉之耗鼠,互市之情僞難別,無異魯門之飮羊。誰可利試盤根,將能徐整欹器。惟卿,賢兄佳弟,法家肖孫。廉謹和平,賢士大夫之本色,通敏練達,文學政事之全才。芳歲蜚英,掌丹綸則鏗鏘詞雅,雲衢平步,躋金緋以歷敭華要。建牙纛於海藩,墨綬憚糾,懸淸鑑於黌序,靑衿正趨。散漫江湖,泛虛舟而斂跡,怡悅書史,耕心田而葆眞。顧其才無適不宜,而重任捨此莫可。玆授卿以咸鏡道觀察使兼兵馬水軍節度使·巡察使,卿其專制方面,克殫乃心。黜陟則激濁揚淸,懷綏而蘇殘祛瘼。兩宮·八陵之有儼,禮宜虔於豆籩,六鎭·四郡之云遐,備常警於桴鼓。裘帶整暇,庸宣衛藿之威,樽俎折衝,宜布吳桑之禁。禮干櫓而義甲胄,北門勉臥護之方,戶絃誦而家詩書,西蜀敷興起之化。其餘稟斷,厥有典章。於戲,玉帳紆陰雨之謀,須勉作周藩之義,銀臺結星斗之夢,那無戀魏闕之忱。故玆敎示,想宜知悉。知製敎臣任存常製進。
辛巳正月二十四日辰時,上御熙政堂。咸鏡監司入侍時,右副承旨洪起燮,假注書徐左輔,記事官鄭知容·金正喜,咸鏡監司李勉昇,以次進伏訖。上命奏職姓名,勉昇起伏奏職姓名。上曰,下去善爲之。勉昇起伏奏曰,臣非不欲竭蹶奉承,而才猷空疎,恐有不堪任之慮,誠極惶悚矣。上命退,諸臣以次退出。
上在昌德宮。停常參·經筵。
初昏,室宿度內所見彗星,距極尾痕,比昨無異。一更,西沈。
藥房提調金魯敬,右承旨洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
洪命周啓曰,左副承旨朴宗珩,右副承旨洪起燮,今日不爲仕進,竝卽牌招,何如?傳曰,允。
韓翼鎭啓曰,行大司憲趙弘鎭,掌令白致樂,持平盧光斗牌招啓辭未下,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
洪命周啓曰,藥房提調持湯劑來待矣。傳曰,封入。
傳于韓翼鎭曰,大臣·備局堂上引見。
韓翼鎭啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
又啓曰,玉堂上下番俱空,已至多日,事甚未安。校理朴基宏,修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
以左副承旨朴宗珩,右副承旨洪起燮牌不進罷職傳旨,傳于洪命周曰,只推。
以校理朴基宏,修撰金敎喜,副修撰李潞·李寅溥牌不進罷職傳旨,傳于洪命周曰,只推。
以大司諫李敬參,掌令白致樂,持平盧光斗牌不進罷職傳旨,傳于韓翼鎭曰,只推。
韓翼鎭,以內醫院提調意啓曰,副提調洪奭周,今日問安,不爲仕進,卽爲牌招,何如?傳曰,允。
以內醫院副提調洪奭周牌不進推考傳旨,傳于韓翼鎭曰,更爲牌招。
以內醫院副提調洪奭周再牌不進推考傳旨,傳于韓翼鎭曰,更爲嚴飭牌招。
以內醫院副提洪奭周三牌不進推考傳旨,傳于韓翼鎭曰,更加嚴飭牌招。
以內醫院副提調洪奭周四牌不進推考傳旨,傳于韓翼鎭曰,更爲牌招,違牌勿爲呼望。
傳于韓翼鎭曰,年來除拜,輒皆逡巡者,未知何執,而今此奉牌,尤爲無義,其委折,招致啓版前,問啓以入。
韓翼鎭啓曰,問啓事,命下矣。問于內醫院副提調洪奭周,則以爲,臣,罪負至重,而誅罰不加,情踪愈蹙,而眷造冞隆,一日之內,五勤召牌,飭責洊仍,辭敎震疊,臣亦粗具彝性,豈不知銜恩怵分,生死向前,而第臣之年前遭罹,乃是爲人臣子所不忍晷刻承聞之目,前後昭晰之恩敎,雖極感悚,而在臣私心之痛冤,愈久愈切,惟有杜門削跡,沒齒屛伏,庶可以少贖其不忠無狀之罪,而自暴其慙憤慟恨之本情,若諉以時日之稍久,心跡之悉白,而憑恃寵靈,揚揚冒進,則其爲毁壞大防,汚辱淸朝,不但爲一己廉隅之放倒而已也。嚴命之下,迷不知變,伏地悚息,惟願遄伏刑章云矣,敢啓。傳曰,旣有伊時之昭晰,又無別般之事端,年久之事,何可長引?嚴飭卽爲肅命,可也。
又以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,二月初擇入。
又以禮曹言啓曰,以永禧殿展謁取稟草記,傳曰,二月初擇入事,命下矣。展謁吉日,令日官趙相順推擇,則來二月初二日爲吉云。以此日定行乎?敢稟。傳曰,以此日爲之。
又以禮曹言啓曰,今此永禧殿展謁時,王世子祗迎及隨駕之節,依例磨鍊乎?敢稟。傳曰,祗迎置之,隨駕衛內磨鍊。
又以備邊司言啓曰,禁衛大將趙萬永,今日賓對,不爲來會,揆以事體,殊甚未安。推考警責,令政院牌招,使之進參,何如?傳曰,允。
又以禮曹言啓曰,今此幸行時經宿告廟之禮,依禮文,前二日遣大臣設行,而謹考謄錄,則在前幸行日字,在望後不遠之時,有望祭兼告之例矣。今番涓吉,適在來二月望後,依前例宗廟·景慕宮告由祭,十五日望祭兼行,祝文中措辭添入事,分付,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇·北郊厲壇,次第看審,則各壇壇上及四面紅箭門·墻垣階砌,俱爲無頉,而此後看護等節,另加申飭之意,敢啓。傳曰,知道。
又以吏曹言啓曰,延豐縣推考敬差官金周默呈狀內,矣身素患痰癖之症,挾感發作,昏仆度日,以此病狀,時月內,萬無起動往赴之望云。其身病旣如是,則有難强令往赴,改差,何如?傳曰,允。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
辛巳正月二十五日辰時,上御熙政堂。藥房入診,大臣·備局堂上引見入侍時,提調金魯敬,右承旨洪命周,假注書鄭德和,記事官鄭知容·金正喜,檢校待敎徐憙淳,同副承旨韓翼鎭,假注書徐左輔,事變假注書李基準,右議政南公轍,行戶曹判書朴崙壽,吏曹判書金履喬,刑曹判書李存秀,工曹判書李魯益,刑曹參判張鉉宅,漢城左尹徐英輔,訓鍊都正徐春輔,工曹參判金逌根,行護軍李止淵,以次進伏。醫官吳千根·李漢臣·金殷相,進伏楹外訖。公轍進前奏曰,歲籥載新,百籙鼎至,臣不勝獻賀之忱矣。近日寒暖不調,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,各殿宮氣候一樣矣。上曰,醫官診候置之。公轍起伏奏曰,臣於新年,初登筵席,瞻望天顔,承聆玉音,臣雖卽日退塡溝壑,更無餘憾,而以臣身言之,則自負初心,將爲進退郞堂之人,雖於君父之前,無面可現矣。臣之決難久據之狀,悉暴於前後辭本,此豈可已而不已者哉?或以謂目下,姑無大段情勢,求去何必若是之急,此非自己之事,故其言如此也。疾病之長淹,而廟務緣臣瘝曠,才具之素蔑,而國事緣臣僨誤,則所謂情勢,豈有大於此者乎?臣之必以一遞爲期者,實出爲國之心,非爲奉身之圖,而聖鑑尙未俯燭,此豈不萬萬憂悶,萬萬迫隘耶?日前恩批,臣當信如四時,恭俟早晩之體諒,而言念國事,一日爲悶,一時亦悶,理合連上辭本,積誠仰干,而煩瀆是懼,嚴畏不敢。且於一番陳籲,輒要一番恩禮,尤是臣罪上添罪之端,故玆敢力疾進身,更申未畢之懇。伏乞聖慈,淵然深思,惻然垂憐,俾一物之賤,得蒙終始生成之澤焉。神昏語澁,不能盡所懷之萬一,而攢手顒祝,只俟明命之速下而已。上曰,次對爲之。公轍曰,臣於近來,精神昏耗,不能收拾,略干以一二事仰達矣。仍起伏奏曰,頃因修撰金在元上疏批旨,北路諸條矯捄之方,關問道臣矣。卽見前監司鄭尙愚所報,則以爲,南北關親騎衛,本以鄕武擇差,而近來勸奬之政不行,故擧皆厭避,未免苟充,今若以道內不願窠,數三鎭堡,自辟差送,別付料,亦以親騎衛抄付,每都政初仕檢擬,一依堂疏所請,則有班閥抱才技者,必當樂赴,足可以壯兵衛而係人望,兩本宮祭需布,營邑捧納時,果有點退誅求之弊,今依辛酉給代時例,以本道所納均廳海稅條中一千五百兩,更爲加劃,逐年上下,本布仍作結穀,添付賑廳,則在該廳,不失元數,在北民,永爲蘇弊,竝請廟堂稟處,外此諸弊,方自本道,從便釐改爲辭矣。祭需布事,所重與他自別,旣知其爲弊,則揆諸事體,何可一時因循乎?道伯所論,甚爲詳悉,依所報,均廳海稅條中一千五百兩,更爲加劃,本布則永爲革罷,而仍作結布,依他例上納均廳,以充海稅之數,不然則作穀添付於賑廳,以作放下之需,亦無不可,令道臣往復該廳,作穀作布間,須思便民之方,的定施行,親騎衛別付料之設置,將以壯軍威勵武技,以爲緩急之可恃,而近年以來,撫馭失宜,圖占無節,北人之解體久矣。如無別般激勸之政,將何以繫人心而整軍制乎?南北兵營所管邊將中多窠,有難依堂疏許施,而只以各一窠,許作自辟,一從久勤差送,而俾毋得循私越次,別付料,初仕調用,本有法式,而銓曹對揚,近有有名無實之歎,此後則每都目,拔例收用,以爲慰遠疏鬱之道,別付料之以親騎衛試才抄上,雖非當初法意,堂疏道報,必有料量而然,此亦許施。其外自本道從便捄弊者,令新道伯,更加商確,凡屬違法厲民之端,一切釐改,具由狀聞,以副朝家顧恤北民之意,何如?上曰,依爲之。出擧條公轍曰,卽見全羅監司李書九狀啓,則以爲,靈巖楸子島漂到異國空船一隻,依例燒火之意,知委於該水使及地方官爲辭矣。本道已例必如此,而漂船燒火,卽因彼人所見處故也。苟是空船,人物旣未尋覓,則日後安知無意外憑據之事乎?此不可不念,此後或有空船漂到者,着意看守,計過數年後,報司燒火之意,分付諸道道臣,何如?上曰,依爲之。出擧條公轍曰,大臣遷葬時,自朝家特爲助需,載於法典矣。故相文翼公兪拓基緬禮在近云,令該曹,依例擧行之意,分付,何如?上曰,依爲之。出擧條公轍曰,宣惠廳提調未差之代,大護軍鄭晩錫差下,使之察任,何如?上曰,依爲之。出擧條公轍曰,參下官登科十年,許令出六,載在法典,而今亦有限滿十年人云,依例陞六之意,分付銓曹,何如?上曰,依爲之。出榻敎公轍曰,公淸監司瓜期已滿,當於後日政差代矣。上曰,唯。公轍曰,今番幸行時,臣欲從便先詣,故敢此仰達矣。上可之。上曰,大臣就坐,諸宰奏事。履喬曰,京外孝行贈職,幾皆擧行,而有故家士族中經術士望宜贈南臺者,故相尹蓍東在銓時,有所筵稟特施。今番亦有合用此例者,以此擧行,何如?上曰,依爲之。出擧條存秀曰,近來奸吏輩,偸竊公穀,諸道同然,畿邑爲諸道之最者,實由於京外之吏交通作奸之道,甚爲便近之故也。籌司吏申尙德,以多年京畿所掌之任,符同外邑之吏,偸弄穀符,歲以爲常,以若罪犯,不可徒配而止。年前本司吏金德祖,以賑資偸食事,絶島爲奴,今此尙德,公穀之年年偸竊,比之德祖,厥罪尤重,眞所謂殺無赦者也。當初徒年之配,失之太寬,尙德,遠惡島限己身定配,斷不可已。且畿內營邑吏之符同作奸者七漢,年前自籌司覆啓,爲奴於絶島,而其中盧仁譚爲名漢,所偸之穀,殆過三千石,此是諸漢中罪魁也,而縱其子,誣罔天聽,竟至蒙放,無故在家,實爲刑政之倒置。仁譚,卽爲還配之意,分付畿營,同罪中又有金得鍊·咸重績兩漢,亦已放還,其亦刑政之不均,一體還配之意,分付,何如?上曰,依爲之。出擧條存秀曰,臣纔遞惠局之任,而以本廳事,有可仰達者矣。白綿紙,卽歲幣所用,禮單紙·霜花紙,卽支勅所需,使之恒留者,別使與勅行,或在於意外,故俾無窘速狼狽之患也。白綿紙則八起所需一萬六千卷恒留之外,又有七千四百餘卷價之每年上下者,當初磨鍊極贍,雖有屢次別使,自可無不足之患,而昨冬則節使與兩次別使所入白綿紙,無以充數,至於八千卷價別上下,昨冬勅行時,禮單紙·霜花紙之恒留者,亦無所儲,禮單紙八千四百餘卷,霜花紙二百四十餘卷價,不得已更爲上下,而近來三南各廳,入不當出,未免枵然,以均廳錢,先爲推移上下,大抵名雖恒留,而實無恒留者,歲幣支勅所需以外,本曹以紙地,用於諸般他用而然也。英廟己卯,洪奉朝賀筵稟定奪,白綿紙隨時別貿之價,戶曹擔當事,有所定式,先朝丙申,故相臣鄭弘淳爲惠堂,白綿紙曹中所用者,一切防塞事,筵稟定奪,永久遵行,而今番紙地之見乏,由於曹中之用,近復過濫而然也。繼自今一依兩相臣筵稟,定式施行,俾無違越之弊,均廳錢推移上下者,不可不計除於均廳之給代於戶曹者,蓋本曹別卜定,自本曹,移送貢木及耗穀于宣惠廳,自是法例,其所計除,實爲遵法也。自今以後,白綿禮單霜花等紙,某勅使時所需幾卷,某使行時所入幾卷,遺在幾許,自本曹每歲末,移牒本廳,以爲憑考之地,而特敎內入及歲幣支勅以外,如有曹中所用,自本曹給價事,申明舊式,何如?上曰,依爲之。出擧條存秀曰,本廳所管各穀之半分者,統計新舊還都數,折半分給事,前已出擧條知悉各道,行之數年,而終非分糶之經法,且有日後生弊之慮,旣知其有弊,則不可以銷刻爲嫌,元擧條勿施,自今年,一依他衙門穀分留例施行似好,故敢此仰達矣。上曰,依爲之。出擧條存秀曰,四名日四仲朔各房祭需價米,自本廳上下,而先後早晩,各自不齊,故上下之際,每有眩亂之弊。自今爲始,翌年一年條,每於前年臘月,計數都下,定式施行,何如?上曰,依爲之。出擧條存秀曰,京畿廳有空日米名色,卽畿邑守令新舊交遞之際,計除廩米者也。數極零星,一年多不過爲三四十石,無補於公用,且此是他道所無之例也。自今一依他道例,勿爲計除空日之米,似好矣。上曰,依爲之。出擧條魯敬曰,今番元朝稱慶陳賀時,因下敎,世子宮受賀處所,以誠正閣,改付標擧行矣。今後坐堂受賀處所,依此磨鍊,何如?上曰,依爲之。出擧條魯敬曰,來三月二十一日慶科庭試卽日放榜時儀節,當爲磨鍊,文科處所,以何處擧行乎?上曰,以春塘臺磨鍊,可也。出擧條魯敬曰,取考謄錄,則庭試文科試取及卽日文武放榜時,皆以親臨擧行矣。今亦依此磨鍊乎?上曰,以親臨磨鍊,可也。出擧條魯敬曰,取考謄錄,則庭試卽日放榜時,王世子侍座之節,稟旨擧行矣。今番則何以爲之乎?上曰,依此磨鍊,可也。出擧條魯敬曰,幸行時,江心水,例當陪進,而或有置之之命,今番則何以爲之乎?上曰,置之,可也。魯敬曰,幸行時,若値日次問安之時,行於行在所,而各殿宮問安,則分提調只以口傳爲之,承候後若有議定湯劑之事,則先擧行後狀啓,已有前例矣。今番二十日日次,亦依此爲之,何如?上曰,依此爲之,可也。出擧條魯敬曰,向來醫官陞資而未經實職者多矣。隨其階梯,分付銓曹,付之實職,自有前例。今亦隨品,加設單付,何如?上曰,依爲之。出擧條魯益曰,臣以兼管司䆃寺事,有所仰達矣。奉事尙東奎,隨節使行赴燕未肅拜。在前如此時,多有筵稟變通之例,且有吏逋査釐事,令該曹,他司奉事中,另擇相換,何如?上曰,依爲之。出榻敎魯益曰,臣於勅行伴送後,今始登筵矣。今番勅使無弊還歸,而向後勅期早晩,有未可知,承接周旋,皆是任譯輩擧行,送勅時,首譯金相淳,聰敏幹事,頗有效勞,令該院拔例論賞,其他任譯,亦多勞勩者,一體考例施賞,以爲奬勸似好,故敢此仰達矣。上曰,依爲之。出擧條崙壽曰,前惠堂所奏中紙地事,恒留外加用,每因方物之疊出,以致給價之夥多。此後則除非因特敎內入及方物支勅等應用者外,凡係曹中所用,各別撙節,俾無過恒留濫觴之弊,而至於從前恒留外已上下者,目下本曹經用,實無可以計減之勢,旣往雖勿論,自今爲始,如有恒留外所用,不必移牒於惠廳,用處數爻之修報,不害爲彼此憑信之道,依此定式施行似好,故敢此仰達矣。上曰,依爲之。出擧條翼鎭曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上命退,諸臣以次退出。
上在昌德宮。停常參·經筵。
昏後,室宿度內彗星,如昨所見。一更,西沈。
洪起燮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪命周啓曰,左副承旨朴宗珩,今日不爲仕進,卽爲牌招,何如?傳曰,允。
韓翼鎭啓曰,玉堂上下番俱空,已至多日,事甚未安。校理朴基宏,修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
備忘記,夞怪萬戶具廷鉉下直,長弓一張,長箭一部,片箭一部,筒兒一箇賜給。
洪命周啓曰,藥房提調持湯劑來待矣。傳曰,封入。
以左副承旨朴宗珩牌不進罷職傳旨,傳于洪命周曰,只推。
洪起燮啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪起燮曰,只推。
以校理朴基宏,修撰金敎喜,副修撰李潞·李寅溥牌不進罷職傳旨,傳于韓翼鎭曰,只推。
韓翼鎭,以兵曹言啓曰,來二月初二日大駕詣永禧殿展謁時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍二十哨,馬軍一哨爲先後廂,禁營留陣,禁軍三番爲之,留營置之。
上在昌德宮。停常參·經筵。
初昏,室宿度內所見彗星,爲雲氣所蔽,不得看候。
進御加減歸脾湯前方中,去倭黃連,自今日一貼式煎入事。
洪起燮啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓翼鎭啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
金啓河啓曰,右承旨洪命周,左副承旨朴宗珩,今日不爲仕進,竝卽牌招,何如?傳曰,允。
韓翼鎭啓曰,玉堂上下番俱空,已至多日,事甚未安。校理朴基宏,修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
金啓河啓曰,藥房提調持湯劑來待矣。傳曰,封入。
洪起燮啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于洪起燮曰,只推。
以右承旨洪命周,左副承旨朴宗珩牌不進罷職傳旨,傳于金啓河曰,只推。
以校理朴基宏,修撰金敎喜,副修撰李潞·李寅溥牌不進罷職傳旨,傳于韓翼鎭曰,只推。
韓翼鎭,以都摠府言啓曰,今日入直內三廳武兼禁軍及軍兵等,當爲中日習射技放,而皇壇奉審相値,不得設行之意,敢啓。傳曰,知道。
又以禮曹言啓曰,臣魯敬,與戶曹判書臣朴崙壽,進詣皇壇奉審,則奉室第二位第三位座榻黃木甲袱各一件,外板門內所排黃花席地衣一浮,雉尾箒一柄,壇上鋪陳黃花席二張,饌卓巾四件,尊卓巾一件,座面紙一張,幣篚蓋具一箇,鼎羃一箇,籩七箇,籩羃·尊羃各二箇,木豆蓋具三箇,耳鐥一箇,鍮煮一箇,鉶二坐,壺尊一坐,鷄彝舟一坐,大牲匣·小牲匣各一坐,鍮東海一坐,盥洗大也一坐,沙池一坐,燈盞臺具一坐,鼎篳·鼎匕各一箇,隅板一坐,俎床四坐,鑾刀鈴四箇,從享位褥一件,彩花單席一立,地衣一浮,闕字牌雨傘一柄,黃香亭雨備一件,奉室風遮大草芚二浮,懸竹二箇,敬奉閣風遮大草芚一浮,御齋室風遮大草芚一浮,香大廳地衣四張,紅紬衣六件,皁紬衣十五件,白紬中單十件,白紬裙十一件,白紬帶七件,白布襪七部,金銅革帶五件,烏皮履四部,幞頭一部,价幘冠·進賢冠各五部,皮弁冠四部,冠服所盛柳笥二部,鍾流蘇七層,磬雉尾羽六層,磬懸絲四把,鍾磬結紅索一艮衣,角搥二柄,麾一坐,干戚各四箇,舞翟三層,路鼗纓三箇,壇上甲黃幕一浮內二幅,甲黃帳一浮內二幅,內簷甲黃帳四浮內三幅,油遮日二浮,白布遮日一浮內二幅,白木揮帳二浮內一幅,前面黃帳一浮內一幅,白木外揮帳二浮內一幅,黃綿絲大束乼二艮衣,三甲所二艮衣,中束乼·小束乼各二艮衣,三甲所三艮衣,排設竹八箇,朱紅漆圓經道里木三箇,圓經柱杖二箇,從享位白布遮日一浮內二幅,白布揮帳一浮內一幅,油遮日十張,小束乼·三甲所各一艮衣,排設竹二箇,登軒架白布遮日二浮內二幅,小束乼·三甲所各一艮衣,排設竹二箇,饌幕白布遮日一浮內二幅,白布揮帳一浮內一幅,油遮日十張,小束乼·三甲所各一艮衣,典祀廳白布揮帳一浮內一幅,小束乼·三甲所各一艮衣,排設竹二箇竝破,壇上方甎,間間破傷,北邊黃幕木所排石一塊破,東邊紅箭門橫木朽傷,趁卽改備修補事,分付各該司,何如?傳曰,允。
又以備邊司言啓曰,會寧開市,旣已完畢,令槐院撰出咨文,別定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以備邊司言啓曰,前濟州牧使韓象默,在任身死矣。返柩時擔軍,依法典題給之意,分付所經各道,何如?傳曰,允。
又以訓鍊都監言啓曰,本局別將趙雲衢,身病甚重,勢難察任,改差,何如?傳曰,允。
又以御營廳言啓曰,本廳千摠李允德,身病甚重,勢難察任,改差,何如?傳曰,允。
洪起燮,以刑曹言啓曰,公淸道靑山縣徒三年定配罪人申尙德,遠惡島限己身定配事,擧條啓下矣。尙德,全羅道康津縣薪智島,更定配所,令本道押送之意,敢啓。傳曰,知道。
又以義禁府言啓曰,北評事趙冀永狀啓內,鍾城府使李載亨罪狀,令攸司稟處事,啓下矣。李載亨,時在任所,依例發遣府書吏,交代後拿來,何如?傳曰,待待命拿囚。
大護軍鄭晩錫疏曰,伏以臣之前叨本兵也,賤疾旣痼,劇務難任,冒死陳懇,至再至三,幸蒙恩批,特許禠免,大聖人盛德深仁,藹然若春風之噓枯。臣於此,獲遂至願,感極涕零,竊自謂從今以往,省事息慮,安閑調將,庶幾得爲生成中一物矣。曾未幾何,復承此宣惠提擧之命,臣誠惝怳震悸,莫省其所以也。夫惠局之任,總會正賦,支調常貢,有如周官之九府,而與度支,互相表裏,國計之贏詘,民力之舒慘,皆係於是,故選揀之重,自昔已然,而況今奸竊蝟興,蓄儲龜刮,一局之凋瘵,百用之艱乏,且到十分地頭,苟非全才通識,綜物練務,而允叶于輿望者,莫宜居之。如臣庸闇迂滯,百無一能之賤品,初何嘗依俙襯當乎?在昔善理財者之裕國用厚民生,已矣勿論,雖只欲謹筦鑰檢簿書,入出無所滲泄,調度無所闕缺,而亦不可得矣。今若冒沒承膺,冥行濫吹,則上而累器使之道,下而乖量入之義,而大小僨敗,可立而待,是豈不大可憂懼哉?且臣身之癃病昏謬,今日無減於昔日,職務之繁氄棼錯,見任有加於前任,百爾量度,萬無堪勝之望,臣豈敢辭於前而不辭於後,殿下亦豈或施於始而不施於終乎?妄恃體下之大德,敢暴由中之微懇。伏惟天地父母,俯賜鑑諒,特與遞改,俾蒙終始生成之澤,千萬大願。臣無任云云。答曰,省疏具悉。此何必辭巽?卿其勿辭。
行都〈承〉旨洪奭周疏曰,伏以臣,洊違恩召,屢抗嚴命,誅殛不施,飭諭冞勤,脩門已扃,逃遁路阻,更漏將撤,瀆擾是懍,遂不免拚棄四維,顚倒出肅,擧措昌披,觀聽駭笑,冠裳在躬,顧影知怍,退自省循,無面對人。仍念臣之遭罹罔測,于今歲五易矣。惟殿下,活之於必死之中,拯之於旣墜之後,抗穽而袵席之,泥塗而薰沐之,畢燭其靡他也,則恩言以昭晰之,必欲其進身也,則嚴責以督過之,薄堪旋宥,曲費造化,宿趼新銜,殆無虛時,遂令滓穢屛棄之賤踪,一朝復廁於簪紳之列。天地之於物也,能覆載之,而不能華已槁之荄,父母之子也,能生育之,而不能藥已廢之疾。今臣之大質已虧,無異於焦枯之不可蘇,痿躄之不可起,而乃殿下,拂拭湔濯,愈久不置,必使之不遺於聖世陶甄之中,是我殿下隆私厚渥,殆有過於天地之仁,父母之慈矣。凡人於敵以下,有片言之知,一飯之惠,尙或爲之感激之思報,況爲人臣子而得此古今所未有之恩於君父,安敢不生死向前,圖效涓埃,而徒恤區區一己之廉隅哉?第伏惟人臣所以藉手事君者,莫先嚴於忠逆之大防,雖以無根之語,橫被不情之目,惟當畢生息景,永矢僇廢,以自白其痛冤之本情,不敢以心跡之昭暴,誣案之夬雪,晏然容議於去就之際,是亦所以致嚴於大防,而非獨其一身自靖之私也。倉卒一出,慙負素心,因仍盤礴,斷無是理,恩造至隆,而報答無階,分義至重,而蠢動末由。臣情到此,其亦窮且蹙矣。臣於日前,不愼銜轡,自速顚躓,傷在右臂,疼連筋脈,乍觸風寒,倍覺呻楚,夙夜之役,無望自力,而情之難强,旣甚於病,有未敢張皇附陳。伏乞聖慈,俯賜聽諒,亟削臣見帶職名,以究終始生成之澤,仍治臣前後逋慢之罪,以肅朝綱,千萬不勝大願云云。答曰,省疏具悉。到今何必更爲提引乎?卿其勿辭行公。
上在昌德宮。停常參·經筵。
初昏,室宿度內彗星,爲游氣所蔽,乍見旋隱,不得詳細看候。
韓翼鎭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金啓河啓曰,右副承旨洪起燮,今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
備忘記,從浦萬戶南曦重下直,長弓一張,長箭一部,片箭一部,筒兒一箇賜給。
朴宗珩啓曰,玉堂上下番俱空,已至多日,事甚未安。校理朴基宏,修撰金敎喜,副修撰李潞·李寅溥,旣有只推之命,竝更牌招,推移入直,何如?傳曰,允。
又啓曰,卽者說書鄭佺始,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴宗珩,以侍講院言啓曰,說書鄭佺始入直矣,以其親病,陳疏徑出,下番闕直,事甚未安。司書趙庭和,卽爲牌招,以爲入直之地,何如?傳曰,允。
以司書趙庭和牌不進罷職傳旨,傳于朴宗珩曰,只推。
朴宗珩,以侍講院言啓曰,下番闕直,事甚未安。司書趙庭和,旣有只推之命,更爲牌招,以爲入直之地,何如?傳曰,允。
韓翼鎭啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于韓翼鎭曰,只推。
以右副承旨洪起燮牌不進罷職傳旨,傳于金啓河曰,只推。
以校理朴基宏,修撰金敎喜,副修撰李潞·李寅溥牌不進罷職傳旨,傳于朴宗珩曰,只推。
韓翼鎭,以都摠府言啓曰,今此永禧殿展謁時,侍衛寶劍守宮及王世子陪衛,當爲備員,而副摠管宋祥濂在外,都摠管金履陽,以漢城府判尹導駕進,副摠管柳和源,以禁衛中軍陣上進,徐有聞服制,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
韓翼鎭啓曰,因都摠府草記,今此永禧殿展謁時,侍衛寶劍守宮及王世子陪衛,當爲備員,而副摠管宋祥濂在外,都摠管金履陽,以判尹導駕進,副摠管柳和源,以禁衛中軍陣上進,徐有聞服制,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以權丕應爲都摠管,以朴周壽·趙晉和·尹命烈爲副摠管。
兵曹口傳政事,副摠管單權丕應,護軍單尹魯東。
朴宗珩,以奎章閣言啓曰,原任直提學金近淳卒哭日,依定式遣檢書官,勸肉以來之意,敢啓。傳曰,知道。
金啓河,以吏曹言啓曰,今此社稷大祭終獻官,前右尹魯東塡差,而時無職名,令該曹,口傳付軍職,何如?傳曰,允。
朴宗珩,以司譯院都提調·提調意啓曰,因工曹判書李魯益所奏,送勅時首譯金相淳,拔例論賞,其他任譯,一體施賞事,批旨內依爲之事,命下矣。儐臣所奏旣如此,當該首譯金相淳,令該曹,施以加資之典,今番勅行出來時,自未渡江之前,至在路入館之際,多有難處之事,首譯金在洙,竭力周旋,得以無弊擧行,若論其勞,實有倍於送勅時首譯,所當一體論賞,而金在洙,旣已資窮,自本院,各別考例施賞,其他任譯,奔走執事,自是職分,別無顯著可稱之端,竝姑置之,何如?傳曰,允。
說書鄭佺始疏曰,伏以臣母,年旣衰老,病又沈苦,恒少寧日,而自遭昨秋逆理之慼,摧痛震剝,一倍凜綴,長在床縟,臣旣終鮮,傍無看護,豈有離捨供職之勢,而義分是懼,不敢言私,今已至於三箇月矣。近因日候之不調,臣母宿病外,又添輪行毒感,頭疼眩暈,寒熱交攻,痰火升而呼吸不通,嘔氣作而勺籥不入,達宵叫苦,症形非細,家僮踵至,促臣歸視。臣自聞此報,心神飛越,按住不得,短章呼籲,徑出禁扃。伏乞聖慈,俯垂鑑諒,亟遞臣職,以便救護,因治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
初昏,室宿度內彗星,形體尾長,比前無異。一更,西沈。
藥房提調金魯敬,行左承旨金啓河啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
韓翼鎭啓曰,行大司憲趙弘鎭未肅拜,執義宋翼淵,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
金啓河啓曰,右副承旨洪起燮,今日不爲仕進,卽爲牌招,何如?傳曰,允。
傳于朴宗珩曰,禮房承旨馳詣宗廟·景慕宮,奉審摘奸以來。
金啓河啓曰,藥房提調持湯劑來待矣。傳曰,封入。
朴宗珩,以內醫院提調意啓曰,副提調洪奭周,今日問安,不爲仕進,卽爲牌招,何如?傳曰,允。
朴宗珩啓曰,玉堂上下番俱空,已至多日,事甚未安。校理朴基宏,修撰金敎喜,副修撰李潞·李寅溥,旣有只推之命,修撰姜世綸,自鄕上來云,一體牌招,以爲推移入直之地,何如?傳曰,允。
傳于朴宗珩曰,政官牌招開政。
朴宗珩啓曰,吏曹判書金履喬,參議申在植牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
又以侍講院言啓曰,下番連日闕直,事甚未安。兼輔德·兼文學·兼司書未差,文學金羽根,司書趙庭和俱有實故,兼說書金正喜翰苑入直,無以推移之道,輔德朴綺壽,弼善洪羲瑾,竝卽牌招,以爲姑降入直,而有實故與未差之代,竝令政院,稟旨變通差出,待下批,牌招,以爲推移入直之地,何如?傳曰,竝許遞,今日政差出。
又以吏批言啓曰,兼說書今當差出,而前望中可擬之人,只有二人,以二望擬入之意,敢啓。傳曰,知道。
又以吏批言啓曰,伏見京畿監司韓兢履狀啓,則前縣監尹商欽,今年爲八十,以朝官年八十,當入於應資抄啓之秩,而未免漏報,令該曹稟處爲辭矣。尹商欽之時年八十,曾經朝官,果爲的實,依法典,今日政加資下批之意,敢啓。傳曰,知道。
又以禮曹言啓曰,來二月初一日日食救食時,本曹堂上一員,當爲進參,而臣魯敬藥院進,參判未差,參議申綽在外未肅拜,無以擧行。參判未差之代,令政院稟旨差出,以爲進參之地,何如?傳曰,允。
韓翼鎭,以兵批言啓曰,前監司朴宗京,自吏曹送西矣。瓜滿監司,例爲隨品付樞銜,而同中樞時無見窠,依例作闕下批之意,敢啓。傳曰,知道。
有政。吏批,判書金履喬進,參判趙萬元在外未肅拜,參議申在植進,右承旨洪命周進。啓曰,侍講院輔德,今當差出,而擬望之人乏少,承旨及外任竝擬,何如?傳曰,允。以洪起燮爲輔德,申在植爲兼輔德,朴齊聞爲弼善,趙寅永爲文學,尹棨烈爲司書,金敎喜爲兼文學,鄭祖榮爲兼司書,鄭知容爲兼說書,金履陽爲左參贊,朴周壽爲禮曹參判,趙萬永爲右尹,趙萬永爲同義禁,李鶴秀爲刑曹參議,南錫中爲司饔主簿,朴仁猉爲掌苑別提,南履綏爲氷庫別檢,金在昌爲軍器提調,李光栽爲延豐縣敬差官,金箕晳爲宣陵參奉,李錫奎爲公淸監司,李儒常爲鍾城府使,司䆃奉事尙東奎,司饔奉事宋祥來相換事承傳,訓鍊都監提調單金在昌,禁衛提調單金在昌,御營提調單金在昌,前縣監尹商欽今超通政,朝官年八十加資事承傳。故僉知尹冕東贈吏參例兼,故通德郞尹得一贈吏議,以上副摠管尹命烈兩代。故參議趙雲紀贈吏參例兼,故通德趙宗鎭贈吏議,故參奉趙載行贈僕正,以上副摠管趙晉和三代。
兵批,行判書金在昌病,參判李愚在入直進,參議韓義運病,參知李德鉉病,同副承旨韓翼鎭進。以朴宗京爲同知,成建鎭爲僉知,副護軍朴宗琦·曺鳳振·任厚常·朴齊一·朴綺壽·趙徽鑑,副司直洪羲瑾·金羽根,副司果趙庭和·宋成龍,副司正鄭泰東,同知作闕李元植,公淸道兵馬節度使李錫奎竝單付。
以右副承旨洪起燮牌不進罷職傳旨,傳于韓翼鎭曰,只推。
以校理朴基宏,修撰金敎喜,副修撰李潞牌不進罷職傳旨,傳于朴宗珩曰,只推。
以司書趙庭和再牌不進罷職傳旨,傳于朴宗珩曰,只推。
朴宗珩,以議政府右議政意啓曰,政府每於歲首,例爲觀察使·節度使薦,而領議政·左議政未差,限內不得議薦之意,敢啓。傳曰,知道。
又以忠勳府言啓曰,本府書寫忠義衛崔喆曦瓜滿代,嫡長忠義衛魚命采差下,依例假郞廳稱號,何如?傳曰,允。
韓翼鎭,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
辛巳正月二十九日辰時,上御熙政堂。藥房入診入侍時,提調金魯敬,行左承旨金啓河,記事官尹正鎭,記事官鄭知容·金正喜,檢校待敎徐憙淳,以次進伏。醫官吳千根·李漢臣·金殷相,以次進伏楹外訖。魯敬曰,春寒猶峭,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,一樣矣。魯敬曰,嘉順宮氣候,何如?上曰,一樣矣。魯敬曰,醫官入診,何如?上可之。千根·漢臣·殷相,以次診候訖,退伏奏曰,脈候左右三部調均矣。魯敬曰,在前湯劑進御之時,値動駕日,則有稍早煎入之時,再明日則何以爲之乎?上曰,稍早煎入,可也。憙淳曰,華寧殿所奉囊香,今方新造矣。囊子亦當依年次定式改造,而櫃子所入囊子,則姑不渝色,無異新造,且有年前筵稟後仍用之例,今番則何以爲之乎?上曰,仍用,可也。憙淳曰,閤內衣香囊子四部,則當依例改造,故敢此仰達矣。上曰,唯。王大妃殿進御香砂君子湯停止,加減正氣散二貼製入事。出榻敎上命退,醫官等先退,諸臣以次退出。
上在昌德宮。停常參·經筵。
未時申時,日食。
初昏,室宿度內彗星形痕,爲游氣所蔽,不得看候。
韓翼鎭啓曰,行大司憲趙弘鎭未肅拜,執義宋翼淵,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
又啓曰,來初五日,朝參日次矣,敢稟。傳曰,停。
洪命周啓曰,藥房提調持湯劑來待矣。傳曰,封入。
朴宗珩啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,愼宜學落點。
洪命周啓曰,新除授右副承旨愼宜學,卽爲牌招,何如?傳曰,允。
傳于韓翼鎭曰,回榜老人留待。
傳于韓翼鎭曰,回榜老人入侍。
傳于洪命周曰,內醫副提調許遞,前望單子入之。
韓翼鎭啓曰,卽者漢城府郞廳來言,明日動駕時,本府堂上一員,當爲導駕,而判尹未差,左尹徐英輔陣上進,右尹趙萬永留陣,無導駕之員云。未差之代,政官牌招,開政差出,何如?傳曰,允。
有政。吏批,判書金履喬牌不進,參判趙萬元在外未肅拜,參議申在植進,左副承旨朴宗珩進。
啓曰,判書金履喬牌不進,參判趙萬元在外未肅拜,小臣獨政未安,何以爲之?敢稟。傳曰,只出緊任。以洪羲臣爲判尹,以劉師坪爲慶尙都事,兼持平單李光載。
朴宗珩啓曰,兵批無緊窠,吏批無送西之人,無政事之意,敢啓。傳曰,知道。
朴宗珩啓曰,副應敎李瀅夏,副校理高廷鳳·李魯秉在外,本館上番闕直,事甚未安。校理朴基宏,修撰金敎喜,副修撰李潞·李寅溥,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,副應敎洪羲瑾,校理李寅采,副校理姜世白·李基栽,修撰任存常,副修撰趙冀永·徐萬修落點。
備邊司,以吳翰源爲開城留守。
朴宗珩啓曰,明日大駕詣永禧殿,入齋室後,王大妃殿·嘉順宮問安,何承旨進去乎?敢稟。傳曰,右副承旨進去。
韓翼鎭啓曰,明日動駕,兩司侍臣當爲進參。除在外·未署經外,呈告人員,竝待開門牌招,何如?傳曰,允。
傳于韓翼鎭曰,明日出宮內門路,以協陽門爲之。
以副修撰李寅溥牌不進罷職傳旨,傳于朴宗珩曰,只推。
傳于朴宗珩曰,發遣吏郞,諸執事淸齋與否,摘奸以來。
朴宗珩,以侍講院言啓曰,兼文學金敎喜,時無職名,令該曹,口傳付軍職,何如?傳曰,允。
兵曹口傳政事,副司果單金敎喜。
朴宗珩,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
韓翼鎭,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府〈言〉啓曰,明日擧動時,本府都事皆以大駕各差備進參,王世子左右考喧都事,無以推移。假都事二員,令該曹口傳差出,以爲分排之地,何如?傳曰,允。
注書尹正鎭書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟前,主山及案山植木處,看審是白乎則,松橡交蔭,斧斤屛跡是白遣,由靑鶴亭逶迤南北,所過處面面周審,則老株穉本,間錯叢密,舊失火處所植樹木,亦已長養成林是白遣,仍至典牲署後面冷井洞,則大松參差,鬱然擁蓋是白遣,仍詣南壇主山及案山,則亦如冷井洞是白遣,踰文峴過利泰院後麓,至水閣峴是白乎則,山脊犖确,樹性不宜,略有新茁之松是白遣,前至馬石橋,林木翳如,而烙印舊痕,則年久脫落是白遣,迤東而至司寒壇主山·案山及鷹峰諸處,叢翠相聯是白乎旀,至於舞鶴峰前後,則土旣磽薄,植未茁長,而亦皆無頉是白遣,過峰而西,外山諸處,亦無見頉是白乎所,仍由光熙門復路之意,敢啓。傳曰,知道。
判府事韓用龜箚曰,伏以臣於前月冒控衷懇,乞解藥院之任,而誠淺辭拙,未蒙恩許,夙夜惶蹙,無所容措。臣之癃痼實狀,卽聖明之所俯燭,又於前後箚奏,屢度陳暴,今何敢以醜穢之證,更煩荃聽,自速無嚴之誅哉?第臣目下病情,日益阽危,形殼徒存,神精盡消,如已壞之木,將熄之燈,貼身床褥,無一分陽界意思,重以癖積衝亘於肚腹,風痰流注於肢體,飮啖俱阻,氣息綿綴,動輒昏眩,欲起還仆,陳力就列,已矣無望,而伏況南殿展禮吉日已屆,陵園幸行成命又下,臣雖耄荒,粗知義分,曷敢不殫竭誠力,趨造陪扈之列,而以臣垂死之喘,如欲强所不能,則譬如跛之於走,眇之於視,決知其行不得矣。且伏念華城蹕路,殆近三舍,玉體勞動,將過再宿,此時忝在保護之任者,備員陪班,卽臣分也,國體也,而秪緣狗馬賤疾,將不免虧分而損體,瘝曠之罪,於是乎益無所逃。伏願聖明,俯垂鑑諒,治臣之罪,遞臣之職,以重國體,以安賤分焉。取進止。答曰,省箚具悉卿懇。明日雖未參班,何傷乎?安心勿辭。仍傳曰,此批答,遣史官傳諭于韓判府事。
辛巳二月初一日申時,上御熙政堂。回榜老人入侍時,同副承旨韓翼鎭,假注書徐左輔,記事官鄭知容·金正喜,回榜老人朱采興,以次進伏訖。上曰,回榜老人進前,采興進前。上命奏職姓名,采興奏職姓名嘉善大夫臣朱采興。上命退,采興退出。又命退,諸臣以次退出。
上在昌德宮。停常參·經筵。
初昏,室宿度內彗星,爲游氣所蔽,不得看候。
還內後,世子宮版位問安。答曰,知道。內閣·政院·玉堂·藥房口傳問安。答曰,知道。
愼宜學啓曰,行大司憲趙弘鎭未肅拜,執義宋翼淵,掌令朴周燮,持平金樂周在外,掌令白致樂,持平盧光斗牌不進,監察茶時之意,敢啓。傳曰,知道。
金啓河啓曰,今日動駕,承旨當爲備員,而行都承旨洪奭周,不爲仕進,所當牌招,而拘於廳規,不得請牌,何以爲之?敢稟。傳曰,牌招。
韓翼鎭啓曰,司僕寺內乘來言,捲簾,取稟。傳曰,捲三面。
金啓河啓曰,藥房提調·副提調持湯劑來待矣。傳曰,封入。
傳于朴宗珩曰,南殿展謁後,當詣儲慶宮展拜,該房知悉。
傳于朴宗珩曰,禮房承旨馳詣受香諸處,奉審摘奸以來。
韓翼鎭啓曰,御營大將張鉉宅,左邊捕盜大將李勉植,以東·南關王廟獻官,今方受香出去矣。張鉉宅所佩命召及李勉植所佩命召及大將牌·傳令牌,竝來請還納,何以爲之,而御將則將兵之任,不可一刻無摠察之人,捕將則在前如此之時,有他邊大將兼察之例,今番則何以爲之?敢稟。傳曰,仍佩往來,御將,禁將兼察,捕將,他邊大將兼察。
又啓曰,御將,禁將兼察,捕將,他邊大將兼察事,命下矣。兼察御營大將趙萬永,兼察左邊捕盜大將申鴻周,竝卽牌招聽傳敎,何如?傳曰,允。
愼宜學啓曰,臣以王大妃殿·嘉順宮問安進去,下直之意,敢啓。傳曰,知道。
朴宗珩,以吏曹言啓曰,今此社稷大祭壇上執禮,以前修撰李潞塡差,而時無職名,令該曹,口傳付軍職,何如?傳曰,允。
兵曹口傳政事,副司果單李潞。
以掌令白致樂,持平盧光斗牌不進罷職傳旨,傳于愼宜學曰,只推。
韓翼鎭啓曰,今此辛巳年京外守令邊將薦擧單子三百七十七張,依例捧入,而其中應薦不薦人,令該曹察推,何如?傳曰,允。
愼宜學啓曰,卽者義禁府都事來言,今日動駕時,駕側鳴錚罪人兪泰豐妻金氏,移送秋曹云矣,敢啓。傳曰,知道。
朴宗珩,以吏曹言啓曰,今此文宣王釋奠祭亞獻官,當以大司成塡差,而從二品大司成,則草記塡入事,曾有定式矣。時任大司成徐長輔,乃是嘉善,依例塡差以入之意,敢啓。傳曰,知道。
又以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
又以弘文館言啓曰,本館上番姑陞入直,事甚未安。新除授副應敎洪羲瑾,副校理李基栽,竝卽牌招,以爲推移入直,副修撰徐萬修,卽爲牌招察任,何如?傳曰,允。
又以弘文館言啓曰,新除授校理李寅采,時在公淸道保寧地,副校理姜世白,時在慶尙道尙州地,副修撰趙冀永,前任北評事,時在咸鏡道鏡城地,經筵入番事緊,請竝斯速乘馹上來事,下諭。傳曰,依啓。
又以承文院都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
韓翼鎭,以兵曹言啓曰,五衛將李觀德,身病猝重,時月之內,無望供職,呈狀乞遞,改差,何如?傳曰,允。
愼宜學,以刑曹言啓曰,凡城內擊錚,把子橋·通雲橋·惠政橋外勿施事,曾有定式矣。今日動駕時,公淸道靑陽居金氏,以其夫幼學兪泰豐罷養事,擊錚於廣通橋,係是三處之外,依定式勿施之意,敢啓。傳曰,知道。
韓翼鎭,以兵曹言啓曰,今日動駕時,雲劍差備守門將李得壽,閤門至近之地,擧措駭然,爲先汰去,令該府拿問處之,何如?傳曰,允。
吏曹參判趙萬元疏曰,伏以天休滋至,茀祿無疆,惟我王大妃殿下舟梁之六紀載回,崗陵之三呼誕擧,聖孝冞光,群情胥悅。因伏念臣,居留兩載,報蔑一分,至今追惟,惶愧積中,向因納符之行,暫入京邸,旋尋鄕路,不意亞銓除旨,又下於病伏田廬之中,臣誠感祝惝怳,益不知措躬之所也。固當不竢駕屨,祗謝恩命之不暇,而第臣失血本症,卽數十年膏肓之疾也。重以年旣衰頹,氣不抵敵,今年甚於前年,此時異於向時,浸浸然已入於莫可救藥之境,百症隨以交侵,一縷僅以支吾。近又冬春之交,寒㬉不適,驅馳之餘,勞碌爲祟,一倍委痛,感冒添劇,達夜咳咯,未成一眠,終日食飮,不滿數合,形症漸成浸紙,神精昏若墜霧,奄奄床玆,轉側須人,時月之內,自力登道,萬無其望。雖係閑司漫職,不宜一任虛帶,矧玆天官重任,是豈臣養病之坊,而不思所以丐免之道乎?又況佐貳前望,群彦林立,何患無人,而復叨已試蔑效之地,經月虛縻乎?此臣所以晝宵悶蹙,若添一病者也。在公器而殆甚苟且,揆私分而只增罪戾,反復思惟,衷情轉苦,玆從縣道,力疾露章,干瀆崇嚴。伏乞聖慈,諒其病而恕其僭,亟遞臣所帶之職,以安微分,仍治臣瀆撓之罪,以肅朝綱焉。臣無任云云。答曰,省疏具悉。卿其勿辭,上來行公。
辛巳二月初二日辰時,大駕詣永禧殿·儲慶宮。春展謁擧動入侍時,行左承旨金啓河,右承旨洪命周,右副承旨愼宜學,同副承旨韓翼鎭,記事官尹正鎭,假注書徐左輔,記事官鄭知容·金正喜,檢校直閣徐俊輔,檢校直閣鄭基善,檢校待敎李鶴秀·徐憙淳,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金魯敬,副提調金啓河進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·敦化門,至永禧殿紅箭門外。通禮跪啓請降輦乘輿,上降輦乘輿,由殿大門,至齋殿門外。通禮跪啓請降輿,上降輿入齋室後,王世子問安置之。出榻敎內閣·政院·玉堂問安勿爲之。出榻敎上具冕服以出。通禮跪啓請執圭,啓河進圭,上執圭詣版位,行四拜禮訖。升自東階,仍入殿內,以次奉審,還御齋殿。少頃,通禮跪啓請外辦,上具翼善冠·衮龍袍,出齋殿門外,乘輿由殿大門,至紅箭門外。通禮跪啓請降輿乘輦,上降輿乘輦,仍詣儲慶宮,至宮大門外。通禮跪請降輦乘輿,上降輦乘輿,入宮大門,至齋室門外,降輿入齋室後,王世子問安置之。出榻敎內閣·政院·玉堂問安勿爲之。出榻敎上詣版位,行再拜禮,仍入室奉審,還御齋室,命入外辦。通禮跪啓請外辦,上乘輿出宮大門外。通禮跪啓請降輿乘輦,上降輿乘輦,回鑾至敦化門外。宜學進前奏曰,臣承命問安于王大妃殿·嘉順宮,則答以知道,敢此仰達矣。上曰,唯。由敦化門至協陽門。通禮跪啓請降輦乘輿,上降輦乘輿,由宣化門還內。命出標信解嚴,諸臣以次退出。
上在昌德宮。停常參·經筵。
初昏,室宿度內彗星,爲月光所射,形痕不得看候。
王大妃殿進御加味君子湯三貼製入事,榻前下敎。
愼宜學啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金啓河啓曰,右承旨洪命周,左副承旨朴宗珩,同副承旨韓翼鎭,今日不爲仕進,竝卽牌招,何如?傳曰,允。
金啓河啓曰,藥房副提調持湯劑來待矣。傳曰,封入。
傳于愼宜學曰,今番幸行時,諸道監司勿爲出待境上,行部亦勿拘爲之事,自廟堂卽爲行會事,分付。
愼宜學啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于愼宜學曰,只推。
以右承旨洪命周,左副承旨朴宗珩,同副承旨韓翼鎭牌不進罷職傳旨,傳于金啓河曰,只推。
愼宜學,以弘文館言啓曰,本館上番姑陞入直,事甚未安。副應敎洪羲瑾,副校理李基栽,副修撰徐萬修,旣有只推之命,副應敎洪羲瑾,副校理李基栽,竝卽牌招,以爲推移入直,副修撰徐萬修,卽爲牌招察任,何如?傳曰,允。
以副應敎洪羲瑾牌不進罷職傳旨,傳于愼宜學曰,只推。
以副校理李基栽,副修撰徐萬修牌不進罷職傳旨,傳于愼宜學曰,只推。
愼宜學,以奎章閣言啓曰,景慕宮望廟樓今春大奉審,臣憙淳與本宮提調金履陽,進詣展奉奉審,無頉之意,敢啓。傳曰,知道。
金啓河,以內醫院都提調·提調意啓曰,自前幸行時,若是經宿之地,則陪從掌務官一員,例自司僕寺,補把馬一匹許給矣。今番幸行時,依例許給之意,分付該寺,何如?傳曰,允。
愼宜學,以吏曹言啓曰,今此社稷大祭捧俎官,以義盈庫直長李鎭榘塡差矣。旣縻實職,無端在外,今日肄儀,不爲來參,揆以事體,萬萬駭然,爲先汰去,令該府,拿問嚴勘,何如?傳曰,允。
又以訓鍊都監言啓曰,臣徐英輔,進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,東關王廟有頉先修改處,臣監董後,別單書入,而正殿後面臺石傾仄處,則該曹以氷凍未解,勢難始役,今日只開基,姑待融解後修改云矣,敢啓。傳曰,知道。
又以義禁府言啓曰,卽接月令醫員趙行均手本,則時囚罪人李在純,素患痰癖之症,又添關格,時時衝上,轉側須人,食飮全却,實有難保之慮云。罪人病勢如此,則一邊保放,一邊草記,曾有定式矣。李在純,姑爲保放之意,敢啓。傳曰,知道。
行都承旨洪奭周疏曰,伏以吉日拜殿,聖慕克伸,淸早啓蹕,玉候冞康,瞻旄聽籥,小大胥忭。仍念臣之逖違天陛,七年于今矣。適叨邇密,職當陪班,周旋仗衛之間,瞻近日月之光,豈非臣子之所大願,而偃便床玆,唯違逋是事,分義都隳,罪合萬殞。臣之自來情地,固難更廁平人,而業已怵迫嚴命,拚棄廉防,冒死一籲,亦未蒙諒,今不敢重有拖陳,仰煩崇聽,唯是狗馬賤疾,實非一時標症。臣本受氣甚薄,攝養無術,比年已來,積祟風濕,肩臂之間,往往覺麻木不仁,而其右爲最甚,習於醫者,多慮其爲痿痺之漸,今玆墮馬之所傷,適又偏掣,盥梳飮啖,無往不妨,束帶繫衣,動輒須人,深居熱熨,纔可支吾,一觸風冷,斗覺添頓,若不及時調治,實恐遂成廢疾,雖欲僶俛儳冒,以自效於夙夜奔奏之役,而其勢誠末由矣。臣蒙被恩造,與天無窮,生死肉骨,未足爲喩,糜粉隕結,義不顧私,燥濕夷嶮,尙何暇恤,而無情無病,唯日煩聒,殆若不識嚴畏者然。臣罪至此,尤無所逃。伏乞聖明,俯垂鑑諒,亟賜鐫改,仍勘罪瀆擾之罪,以肅朝綱,千萬幸甚。臣無任云云。答曰,省疏具悉。卿其勿辭,調理行公。
公淸監司李錫奎疏曰,伏以臣,百無一能,最居人下,雖於淸朝百執事之末,尙患不可堪承,而千萬不自意,忽伏奉除旨,以臣爲公淸道觀察使者,臣聞命惝怳,益不知措躬之所也。夫方伯之職,責任尤別,必也威足以彈壓一道,才足以綜理庶務,然後庶可以承流宣化,上以紓丙枕宵旰之憂,下以無蔀屋愁怨之歎,而況此湖右一路,素稱難治,拱護畿甸之表,桑土之所綢繆,介在嶺湖之衝,舟車之所輻輳,習俗淆漓,漸不如古,獄訟滋興,倉廒枵空,且經兩年水災,瘡痍未完,雖使望實俱隆,才識兼備者當之,猶不免低徊反顧,則是豈如臣空疎蔑裂者之所可堪任者乎?臣本庸陋,晩竊科第,驟躐宰列,感戴洪私,懼深冥升,每中夜以思,兢兢然如集于木,今此誤恩,又何爲而及於臣身也?國家用人,貴在量才而授職,人臣受任,義當揣分而就列,今若憑恃寵靈,徒知刺史之爲榮,而揚揚冒赴,莫念畢竟之僨誤,則仰累聖簡,辜負洪恩,此豈細故也哉?參前倚衡,承膺無路,玆敢實暴衷懇,仰瀆崇嚴。伏乞聖慈,俯垂鑑諒,亟遞臣所帶之任,回授可堪之人,以便公私,不勝大願。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
初昏,室宿度內彗星,爲游氣掩翳,月光暎射,不得詳審看候。
愼宜學,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金啓河啓曰,右承旨洪命周,左副承旨朴宗珩,同副承旨韓翼鎭,今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
愼宜學啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于愼宜學曰,只推。
以右承旨洪命周,左副承旨朴宗珩,同副承旨韓翼鎭牌不進罷職傳旨,傳于金啓河曰,只推。
金啓河啓曰,明日傳香,禮房承旨當爲齋宿。左副承旨朴宗珩,卽爲牌招,何如?傳曰,允。
傳于金啓河曰,發遣吏郞,諸執事淸齋與否,摘奸以來。
金啓河,以弘文館言啓曰,本館上番姑陞入直,事甚未安。副應敎洪羲瑾,副校理李基栽,副修撰徐萬修,旣有只推之命,竝卽牌招,以爲推移入直,副修撰徐萬修,卽爲牌招察任,何如?傳曰,允。
以副應敎洪羲瑾再牌不進罷職傳旨,傳于金啓河曰,只推。
以副校理李基栽,副修撰徐萬修牌不進罷職傳旨,傳于金啓河曰,只推。
以全羅監司李書九狀啓,靈巖郡所安島人物渰死事,傳于金啓河曰,聞甚矜惻,元恤典外,別加顧助,如有生前身還布,竝蕩減事,分付。
金啓河啓曰,奉常寺判官林翰鎭呈狀內,矣身素患痰癖之症,挾感添劇,時月之內,萬無供職之望云。成均館典籍沈能恕呈狀內,矣身素患痰癖之症,挾感添劇,時月之內,萬無供職之望云。身病俱如是,則有難强令察任,竝改差,何如?傳曰,允。
義禁府啓目,居昌府使李在純原情云云。問目內辭緣,泛稱遲晩,刑推得情,何如?判府啓,除刑推議處。又啓目,守門將李得壽原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
愼宜學,以義禁府言啓曰,保放罪人李在純,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,社稷大祭奉俎官義盈庫直長李鎭榘,令該府拿問嚴勘事,傳旨啓下矣。李鎭榘,下去京畿楊根地云,依例發遣府羅將拿來,何如?傳曰,待待命拿囚。
上在昌德宮。停常參·經筵。
初昏,室宿度內彗星,以其行度推之,似已西沈地平下,而月光所射,不得詳細看候。
藥房提調金魯敬,副提調金啓河啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金啓河啓曰,藥房提調持湯劑來待矣。傳曰,封入。
愼宜學啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于金啓河曰,傳香承旨馳詣先農壇·文廟,奉審摘奸以來。
以左副承旨朴宗珩再牌不進罷職傳旨,傳于金啓河曰,只推。
傳于金啓河曰,不爲仕進承旨許遞,前望單子入之。
承旨前望單子入之,金敎根·申在植·朴齊一落點。
愼宜學,以弘文館言啓曰,本館上番姑陞入直,事甚未安。副應敎洪羲瑾,副校理李基栽,副修撰徐萬修,旣有只推之命,副應敎洪羲瑾,副校理李基栽,竝卽牌招,以爲推移入直,副修撰徐萬修,卽爲牌招察任,何如?傳曰,允。
以副應敎洪羲瑾,副校理李基栽,副修撰徐萬修牌不進罷職傳旨,傳于洪命周曰,只推。
愼宜學啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫李敬參,掌令白致樂,持平盧光斗牌不進罷職傳旨,傳于愼宜學曰,只推。
傳于金啓河曰,發遣吏郞,諸執事淸齋與否,摘奸以來。
愼宜學,以刑曹言啓曰,東部往十里居崔女發狀內,其夫嚴景喆,被人踢殺云,故使之如例行檢矣。兩檢實因,終涉疑眩,發遣本曹郞廳,三檢之意,敢啓。傳曰,知道。
辛巳二月初五日辰時,上御熙政堂。藥房入診入侍時,提調金魯敬,右承旨洪命周,記事官尹正鎭,記事官鄭知容·金正喜,檢校直閣鄭基善,以次進伏。醫官吳千根·李漢臣·李命運,以次進伏楹外訖。魯敬曰,近日朝氣甚冷,聖體,若何?上曰,一樣矣。魯敬曰,寢睡·水刺之節,何如?上曰,一樣矣。魯敬曰,王大妃殿氣候,何如?上曰,各殿宮氣候一樣矣。魯敬曰,醫官入診,何如?上可之。千根·漢臣·命運,以次診候訖,退伏奏曰,脈候左右三部調均矣。魯敬曰,日前更爲議定湯劑,而旋有前湯劑仍進之命矣。果宜於連進乎?上曰,一樣善進矣。魯敬曰,果無滯善下乎?上曰,善下矣。王大妃殿進御加味君子湯前方中,去白朮·加蒼朮一錢,蘿葍子·枳殼各七分,五貼製入事。出榻敎上命退,醫官等先退,諸臣以次退出。
上在昌德宮。停常參·經筵。
初昏,室宿度內彗星,爲雲氣所蔽,不得看候。
愼宜學啓曰,行大司憲趙弘鎭未肅拜,執義宋翼淵,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
洪命周啓曰,左副承旨朴齊一,同副承旨申在植,今日不爲仕進,竝卽牌招,何如?傳曰,允。
洪命周啓曰,藥房提調持湯劑來待矣。傳曰,封入。
傳于洪命周曰,傳香承旨馳詣社稷,奉審摘奸以來。
愼宜學啓曰,注書有闕之代,前注書朴容壽,被薦人李憲兢薦狀,依例成送吏曹之意,敢啓。傳曰,知道。
又啓曰,事變假注書李基準,身病猝重,勢難察任,今姑改差,何如?傳曰,允。
李基準改差,代以趙顯休爲事變假注書。
愼宜學啓曰,假注書徐左輔,身病猝重,勢難察任,今姑改差,何如?傳曰,允。
徐左輔改差,代以李竣祜爲假注書。
傳于愼宜學曰,都承旨與左承旨竝許遞,前望單子入之。
以左副承旨朴齊一,同副承旨申在植牌不進罷職傳旨,傳于愼宜學曰,竝許遞,前望單子入之。
承旨前望單子入之,朴周壽·權丕應·任厚常·李鶴秀落點。
愼宜學啓曰,新除授右副承旨李鶴秀,卽爲牌招,何如?傳曰,允。
以右副承旨李鶴秀牌不進罷職傳旨,傳于愼宜學曰,只推。
愼宜學啓曰,行都承旨朴周壽,行左承旨權丕應未肅拜,右承旨任厚常差祭,左副承旨洪命周監祭進,右副承旨李鶴秀牌不進,院中只有臣一人,伴直無人,行左承旨權丕應,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨權丕應牌不進,伴直無人,右副承旨李鶴秀,旣有只推之命,所當更請牌招,而拘於廳規,不得請牌,何以爲之?敢稟。傳曰,更爲牌招,違牌勿爲呼望。
又以弘文館言啓曰,本館上番姑陞入直,事甚未安。副應敎洪羲瑾,副校理李基栽,副修撰徐萬修,旣有只推之命,副應敎洪羲瑾,副校理李基栽,竝卽牌招,以爲推移入直,副修撰徐萬修,卽爲牌招察任,何如?傳曰,允。
以副應敎洪羲瑾,副校理李基栽,副修撰徐萬修牌不進罷職傳旨,傳于愼宜學曰,只推。
李鶴秀啓曰,今此幸行時,何大臣留都乎?敢稟。傳曰,李領府事留都。
又啓曰,卽者中樞府錄事來言,領府事李時秀留都事命下,而身病方重,無以留都云,何以爲之?敢稟。傳曰,金判府事爲之。
愼宜學,以吏曹言啓曰,今此南壇木覔山祭祭官中時無職名人員,令該曹,口傳付軍職,何如?傳曰,允。
兵曹口傳政事,副司果林顔喆·李鍾穆·朴齊明竝單付。
上在昌德宮。停常參·經筵。
初昏,天氣淸朗,彗星所在,十分詳察,終無形㾗,似是西沈,而月光所映,未能的知。
愼宜學啓曰,行大司憲趙弘鎭未肅拜,執義宋翼淵,掌令朴周爕,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
朴周壽啓曰,行左承旨權丕應,今日不爲仕進,卽爲牌招,何如?傳曰,允。
任厚常啓曰,來十一日,朝參日次矣,敢稟。傳曰,停。
任厚常啓曰,來十一日,輪對日次矣,敢稟。傳曰,當次人受點,後日次待令。
朴周壽啓曰,藥房提調·副提調持湯劑來待矣。傳曰,封入。
以宋守謙爲假注書。
以崔致輔爲事變假注書。
任厚常,以弘文館言啓曰,本館上番姑陞入直,事甚未安。副應敎洪羲瑾,副校理李基栽,副修撰徐萬修,旣有只推之命,副應敎洪羲瑾,副校理李基栽,竝卽牌招,以爲推移入直,副修撰徐萬修,卽爲牌招察任,何如?傳曰,允。
以副應敎洪羲瑾牌不進罷職傳旨,傳于任厚常曰,只推。
以副校理李基栽,副修撰徐萬修牌不進罷職傳旨,傳于任厚常曰,只推。
李鶴秀啓曰,卽者中樞府錄事來言,判府事金思穆留都事命下,而有身病,無以留都云。何以爲之?敢稟。傳曰,韓判府事留都。
傳于洪命周曰,留院公事入之。
傳于任厚常曰,內局都提調前望單子入之。
內醫院都提調前望單子入之,右議政南公轍落點。
兵曹口傳政事,以金履陽爲留都大將。
以京畿監司韓兢履狀啓,陽智縣監李濟翼,事多生疎,政無頭緖,此時此邑,有難責效,不得已罷黜事,傳于愼宜學曰,令該曹口傳差出,催促下送。
吏曹口傳政事,以金原淳爲陽智縣監。
任原常,以侍講院言啓曰,兼輔德申在植,時無職名,令該曹,口傳付軍職,何如?傳曰,允。
兵曹口傳政事,副護軍單申在植。
任厚常,以內醫院都提調·提調意啓曰,本院提調,例不得兼帶金吾之任矣。副提調朴周壽所帶同義禁許遞,何如?傳曰,允。
李鶴秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
判府事韓用龜箚曰,伏以藥院重任,卽不敢言私之任也,又是不可暫曠之任也。不敢言而言之者罪也,不可曠而曠之者亦罪也,而其言也其曠也,一則病也,二則病也,是豈臣所樂爲也哉?今若畏罪,而終不敢言,則疾痛之呼,自阻於仁覆之下,而瘝曠之罪,愈往愈大,寧被煩瀆之誅,不敢緣臣身而曠重任也。況今陵園幸行,隔以一旬,蹕路勞動,將至三日,此時保護之節,關係尤重,有非日次承候之比,而目今賤疾,日甚一日,自分爲朝暮人,雖欲筋力爲禮,而勢不得不不能者止而已。噫,臣平生所自勉者,亶在殫竭誠力,恪修義分,而今作床笫中一物,將不得盡職盡瘁,報答聖恩,有臣如此,生亦何爲?惶隕悶隘,冒死申籲。伏願聖慈,俯垂鑑諒,亟遞臣藥院都提調之任,仍賜重勘,以懲爲人臣而虧分闕禮者之罪焉。取進止。答曰,省箚具悉卿懇。所辭內局之任,今姑許副。仍傳于愼宜學曰,此批答,遣史官傳諭于韓判府事。
上在昌德宮。停常參·經筵。
初昏,室宿度內彗星,爲月光所射,不得詳細看候。
愼宜學啓曰,合辭許久闕啓,事甚未安。除在外·未署徑外,未肅拜·呈告人員,竝卽牌招,何如?傳曰,允。
權丕應啓曰,左副承旨洪命周,今日不爲仕進,卽爲牌招,何如?傳曰,允。
朴周壽啓曰,藥房提調·副提調持湯劑來待矣。傳曰,封入。
以左副承旨洪命周牌不進罷職傳旨,傳于權丕應曰,許遞,前望單子入之,待下批,牌招察任。
承旨前望單子入之,李德鉉落點。
以鄭在絅爲假注書。
以副校理李基栽,副修撰徐萬修牌不進罷職傳旨,傳于權丕應曰,只推。
權丕應,以弘文館言啓曰,本館上番姑陞入直,事甚未安。副應敎洪羲瑾,副校理李基栽,副修撰徐萬修,旣有只推之命,副應敎洪羲瑾,副校理李基栽,竝卽牌招,以爲推移入直,副修撰徐萬修,卽爲牌招察任,何如?傳曰,允。
以副應敎洪羲瑾再牌不進罷職傳旨,傳于權丕應曰,只推。
愼宜學啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周爕,持平金樂周在外,監察茶時之意,敢啓。傳曰,知道。
愼宜學,以都摠府言啓曰,今此幸行時,侍衛寶劍守宮,當爲備員,而副摠管尹郁烈,以摠戎中軍陣上進,三員未差,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
愼宜學啓曰,因都摠府草記,今此幸行時,侍衛寶劍守宮,當爲備員,而副摠管尹郁烈,以摠戎中軍陣上進,三員未差,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以金魯應·尹魯東·金愚淳·金啓河爲副摠管。
以大司諫李敬參,掌令白致樂,持平盧光斗牌不進罷職傳旨,傳于愼宜學曰,只推。
愼宜學啓曰,明日傳香,禮房承旨當爲齋宿,行左承旨權丕應,所當牌招,而拘於廳規,不得請牌,何以爲之?敢稟。傳曰,牌招。
傳于愼宜學曰,發遣吏郞,諸執事淸齋與否,摘奸以來。
權丕應,以禮曹言啓曰,濟州牧所封去十月令薦果,今始出來,而接見前牧使狀啓謄報,則唐金橘初不結實,柑子則爲九十三箇,數旣不足,無以排比,故謹援已例,都封上送,以爲稟旨薦獻之地爲辭矣。莫重薦新,如是不足,誠甚未安,而在前如此之時,有減數薦獻之例,今亦依前例,宗廟·景慕宮,當日分排薦進,何如?傳曰,允。
又以吏曹言啓曰,今此景慕宮春享大祭祭官中時無職名人員,令該曹,口傳付軍職,何如?傳曰,允。
兵曹口傳政事,副司果單李寅溥·洪晩爕。
權丕應,以吏曹言啓曰,因承政院啓辭,守令薦應薦不薦人員,令該曹察推事,允下矣。行兵曹判書金在昌,行大護軍李好敏,行大護軍鄭晩錫,議政府右參贊趙德潤,知中樞府事李相璜,行大護軍趙得永,行大護軍洪義浩,行大護軍李普天,行司憲府大司憲趙弘鎭,知中樞府事任希存,行大護軍白師誾,行護軍金銑,韓陵君李海愚,前承旨洪奭周,行護軍宋祥濂,豐安君柳相祚,同知中樞府事申光軾,行護軍吳淵常,行護軍趙鐘永,行護軍金愚淳,行護軍申溆,行護軍申絢,行護軍金熙周,行護軍申在明,行護軍洪遇燮,行護軍李憲琦,行護軍趙晉和,同知中樞府事崔光泰,行護軍朴宗柱,行護軍金益彬,行護軍朴孝晉,禮曹參議申綽,司諫院大司諫李敬參,司憲府執義宋翼淵,司諫院司諫權熀,軍器寺副正金弘洛,善山都護府使徐鳳輔,寧海都護府使李儒修,北靑都護府使李海淸,成川都護府使李紀淵,朔州都護府使李源祖,鐵山都護府使李儒遠,潭陽都護府使徐有聲,俱爲應薦而不薦,竝依法典,推考警責,何如?傳曰,允。
又以吏曹言啓曰,宗簿寺主簿崔昇羽呈狀內,矣身素患痰癖之症,挾感添劇,時月之內,萬無供職之望云。身病旣如是,則有難强令察任,改差,何如?傳曰,允。
任厚常,以兵曹言啓曰,今此幸行時,本曹郞廳守宮侍衛及各差備,不可不備,而佐郞權,呈辭在外,無以備員,改差,其代令該曹,以在京無故人口傳差出,以爲進參之地,何如?傳曰,允。
吏曹口傳政事,以洪儼爲兵曹佐郞。
任厚常,以兵曹言啓曰,因承政院啓辭,邊將應薦不薦人,令該曹察推事,允下矣。行知中樞府事林漢浩,議政府右參贊趙德潤,行大司憲趙弘鎭,知中樞府事李相璜·任希存,行大護軍趙得永·李好敏·洪義浩·鄭晩錫·李普天·白師誾,完川君李明奎,豐安君柳相祚,韓陵君李海愚,同知中樞府事崔光泰·申光軾·沈公燁,行護軍金銑·洪奭周·吳淵常·趙鐘永·李憲琦·宋祥濂·申在明·洪遇爕·申絢·申溆·金熙周·趙晉和·朴宗柱·金益彬·朴孝晉,大司諫李敬參,禮曹參議申綽,執義宋翼淵,司諫權熀,軍器寺副正金弘洛,成川府事李紀淵,朔州府使李源祖,寧海府使李儒修,北靑府使李海淸,善山府使徐鳳輔,潭陽府使徐有聲,俱爲應薦而不薦,竝依法典,推考警責,何如?傳曰,允。
又以備邊司言啓曰,卽見慶尙監司李在秀狀啓,則以爲,左水使趙運永,東萊府使李燁,因牛松禁微細事,迭相角勝,擧措失平,罔念共濟,邊務頹弛,此不可置而勿論。東萊府使李燁,爲先罷黜,左水使趙運永罪狀,請令廟堂稟處矣。因文牒間微細事,轉成葛藤,損體亦多,觀於道啓之論罷萊伯本事,可知其爲胥失,而松政之忽然執頉於相較之後,論罪之啓,語多噴,事甚屑越云。松禁非曰不可,而終不釋憾於此,故爲生梗於彼,則帥臣擧措,極爲駭妄。趙運永亦爲罷職,何如?傳曰,允。
備邊司,以洪起爕爲東萊府使。
義禁府啓目,向前李在純亦,本事之不關於軍務邊情,雖有統帥之狀辭是白乎乃,推捉之首吏,該倅屢次防報,不爲起送者,終有損於體統,以此照律,何如?判付啓,依允。又啓目,向前李得壽亦,侍衛詣閤之後,擧措極爲駭然,不可以本職之已汰,有所容貸,以此照律,何如?判付啓,依允。
任厚常,以義禁府言啓曰,保放罪人李在純,還囚議處以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
夜自一更至三更,月暈。
初昏,游氣月光,交相掩暎,彗星所在,不得看候。
進御加減歸脾湯,自明日停止事,榻前下敎。
任厚常啓曰,行大司憲趙弘鎭未肅拜,執義宋翼淵,掌令朴周爕,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
傳于任厚常曰,傳香承旨馳詣景慕宮,奉審摘奸,仍詣受香所,奉審摘奸以來。傳于任厚常曰,右承旨馳詣受香諸處,奉審摘奸以來。
朴周壽啓曰,藥房副提調持湯劑來待矣。傳曰,封入。
傳于朴周壽曰,戶·刑換房。
鄭在絅在外,代以李殷容爲假注書。
朴周壽啓曰,假注書李殷容,時無職名,令該曹依例付軍職,冠帶常仕,何如?傳曰,允。
傳于朴周壽曰,留院公事入之。
朴周壽啓曰,行左承旨權丕應不爲仕進,右承旨任厚常,右副承旨愼宜學監祭進,左副承旨李鶴秀,同副承旨李德鉉式暇,院中只有臣一人,伴直無人。行左承旨權丕應,卽爲牌招,何如?傳曰,允。
又啓曰,行左承旨權丕應牌不進,右承旨任厚常,右副承旨愼宜學監祭進,左副承旨李鶴秀,同副承旨李德鉉式暇,院中只有臣一人,伴直無人。行左承旨權丕應,更爲牌招,何如?傳曰,允。
又啓曰,行左承旨權丕應服制,右承旨任厚常,右副承旨愼宜學監祭進,左副承旨李鶴秀,同副承旨李德鉉式暇,院中只臣一人,伴直無人,何以爲之?敢稟。傳曰,左承旨·左副承旨·同副承旨竝許遞,前望單子入之。
承旨前望單子入之,尹魯東·洪冕爕·洪時濟落點。
朴周壽啓曰,伴直無人,新除授同副承旨洪時濟,卽爲牌招,何如?傳曰,允。
以副應敎洪羲瑾,副校理李基栽,副修撰徐萬修牌不進罷職傳旨,傳于朴周壽曰,只推。
朴周壽,以弘文館言啓曰,校理李寅采,副校理姜世白,副修撰趙冀永在外,副校理李基栽,修撰姜世綸差祭,本館上番闕直,事甚未安。副應敎洪羲瑾,副修撰徐萬修,旣有只推之命,竝卽牌招,以爲推移入直之地,何如?傳曰,允。
洪時濟啓曰,禁衛大將趙萬永,時無職名,令該曹,口傳付軍職,何如?傳曰,允。
兵曹口傳政事,護軍單趙萬永,副護軍單李鶴秀。
以全羅監司李書九狀啓,谷城縣民家燒燼事,傳于洪時濟曰,聞甚矜惻,元恤典外,別加顧助事,分付。
朴周壽,以禮曹言啓曰,濟州牧所封去十二月令薦新柑橘,今始出來,而接見前牧使狀啓謄本,則宗廟薦新洞庭橘,如例封進,當日薦進,而宗廟·景慕宮薦新乳柑,則爲二百九十七介,數旣不足,無以排比,謹依已例,都封上送,以爲稟旨薦獻之地爲辭矣。莫重薦新,如是不足,誠爲未安,而在前如此之時,有減數薦獻之例,今亦依前例,當日一體分排薦進,何如?傳曰,允。
洪時濟,以兵曹言啓曰,今此幸行時,本曹堂上,當爲備員,而參知未差之代,令該曹,以在京無故人口傳差出,以爲進參之地,何如?傳曰,允。
吏曹口傳政事,以申在植爲兵曹參知。
洪時濟,以兵曹言啓曰,今月十二日,一內禁軍番次矣。番單子,明日當爲修定以入,而該番將李亨謙,身病猝重,勢難供職云。改差,口傳差出,何如?傳曰,允。
兵曹口傳政事,以趙恩錫爲內禁將。
洪時濟,以兵曹言啓曰,留都營狀啓,例爲付撥,而或有時急之事,則京畿驛馬待令事,曾有定式矣。今亦依此擧行,何如?傳曰,允。
又以訓鍊都監言啓曰,本局千摠李升權,身病甚重,勢難察任,改差,何如?傳曰,允。
又以舟橋司言啓曰,舟橋排設,今日畢役之意,敢啓。傳曰,知道。
又以義禁府言啓曰,公淸前監司朴宗京狀啓內,永同縣監金重根,報恩郡守金永錫,靑山縣監吳顯相罪狀,竝令攸司,爲先稟處事,啓下矣。金重根·金永錫·吳顯相,俱在任所云,依例發遣府羅將拿來,何如?傳曰,待待命拿囚。
任厚常啓曰,臣承命馳詣南壇,壇上神位版奉審則無頉,祭物祭器祭井看審則精潔,諸執事進排官·佾舞工人摘奸則無頉,仍詣木覔山,神位版奉審則無頉,祭物祭器祭井看審則精潔,諸執事進排官嫡奸則無頉,仍詣漢江壇,壇上神位版奉審則無頉,祭物祭器看審則精潔,諸執事進排官摘奸則無頉,還詣南壇享所,待將事還奉神位版後,仍爲復命之意,敢啓。傳曰,知道。
上在昌德宮。停常參·經筵。
初昏,天際淸朗,月光稍遠,彗星所在,十分詳察,終無形痕,此星元在璧宿之下,而璧宿亦纔見旋沈,則已入地平,雖或無疑,其在審愼之道,姑未敢斷以爲西沈。
藥房提調金魯敬,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御枳吉異功散三貼製入事,榻前下敎。
愼宜學啓曰,合辭許久闕啓,事甚未安。除在外·未署經·陳疏外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴周壽啓曰,行左承旨尹魯東,右副承旨洪冕燮,今日不爲仕進,竝卽牌招,何如?傳曰,允。
以右副承旨洪冕爕牌招不進罷職傳旨,傳于朴周壽曰,只推。
傳于朴周壽曰,未肅拜承旨許遞,前望單子入之。
承旨前望單子入之,朴宗琦·洪起爕落點。
愼宜學啓曰,行大司憲趙弘鎭,掌令白致樂牌不進,執義宋翼淵,掌令朴周爕,持平金樂周在外,持平盧光斗疏批未下,監察茶時之意,敢啓。傳曰,知道。
以大司諫李敬參,掌令白致樂牌不進罷職傳旨,傳于愼宜學曰,只推。
傳于洪時濟曰,政官牌招開政。
有政。吏批,判書金履喬進,參判趙萬元在外,參議未差,同副承旨洪時濟進。以金啓溫爲吏曹參議,李敬參爲輔德,李文會爲同敦寧,趙萬永爲禮曹參判,趙晋和爲右尹,徐長輔·趙晉和爲同義禁,金箕殷爲刑曹參議,朴容壽爲注書,李在鶴爲奉常判官,宋成龍爲宗簿主簿,崔浩人爲典籍,李憲猷爲義盈直長,李敬會爲濟用奉事,朴魯壽爲南部都事,安養誠爲司圃別提,開城留守單吳翰源,東萊府使單李德鉉,朴宗來爲分內醫提調,李義爲肇慶廟別檢,朴承祜爲律學敎授,成均博士單文致中·崔鳳恒,承文博士單崔綱魯,永禧殿殿監單金大鎭,養賢奉事金仁燾,整理事單朴崙壽。
兵批,判書金在昌進,參判李愚在病,參議韓義運入直,參知申在植病,左副承旨愼宜學進。啓曰,慶尙左水使,今當差出,而擬望之人乏少,他道守令竝擬,何如?傳曰,允。以鄭晩錫爲知事,權丕應爲副摠管,南履翼·李漢籌爲同知,安廷瓛爲僉知,李益緖爲內禁將,徐季修爲曹司衛將,李敬會·朴弘鎭·李鼎五爲五衛將,南雲耉·金聖駿爲慶熙將,趙羲民爲都摠都事,李寅溥·尹豐烈爲文兼,曺鵬·李吉求爲武兼,李尙謙爲慶尙右兵使,安光質爲慶尙左水使,金興大爲所己萬戶,金龍現爲阿山萬戶,護軍洪奭周·金敎根·金啓河·尹魯東·權丕應·趙貞喆·李文會·南履翼·李元植,副護軍朴齊一·朴宗珩·韓翼鎭·洪命周·金周喆·尹尙欽,副司直李瀅夏·朴基宏·高廷鳳·李魯秉,副司果南履綏,副司正李殷容,以上竝單付。知事單崔源·李惟鐸·李元豐,同知單崔遠基·金景琳·金景勳·金時中·慶輯,僉知單安昌禧·李必鎬·柳煥翼。吏批,再政。啓曰,鐵原防禦使,今當差出,而擬望之人乏少,他道守令竝擬,何如?傳曰,允。以洪羲俊爲大司諫,李完植爲鐵原府使。兵批,再政。以李普天爲知事,韓耆裕爲僉知。
以副應敎洪羲瑾,副修撰徐萬修牌不進罷職傳旨,傳于洪時濟曰,只推。
洪時濟,以弘文館言啓曰,校理李寅采,副校理姜世白,副修撰趙冀永在外,本館上番闕直,事甚未安。副應敎洪羲瑾,副修撰徐萬修,旣有只推之命,與副校理李基栽,修撰姜世綸,一體牌招,以爲推移入直之地,何如?傳曰,允。
愼宜學,以都摠府言啓曰,今日入直內三廳武兼禁軍及軍兵等,當爲中日習射技放,而內試射相値,不得設行之意,敢啓。傳曰,知道。
又以備邊司言啓曰,東萊府使洪起爕,以其身病,呈狀乞遞矣。實病旣如此,則有難强令察任,今姑改差,何如?傳曰,允。
備邊司,以李德鉉爲東萊府使。
愼宜學,以義禁府言啓曰,保放罪人李在純,還囚照律以入之意,敢啓。傳曰,知道。
義禁府照目粘連,居昌府使李在純矣本府議啓內,本事之不關於軍務邊情,雖有統帥之狀辭是白乎乃,推捉之首鄕吏,該倅屢次防報,不爲起送者,終有損於體統,以此照律,罪杖八十收贖,奪告身三等私罪,奉敎依允爲旀,功減一等。又照目粘連,守門將李得壽矣本府議啓內,侍衛詣閤之後,擧措極爲駭然,不可以本職之已汰,有所容貸,以此照律,罪杖一百收贖,告身盡行追奪私罪,奉敎依允爲旀,功議各減一等爲良如敎。
持平盧光斗疏曰,伏以臣,姿性愚魯,學術短淺,內乏才能之素抱,外蔑聲譽之可稱,直是鄕曲間一腐儒也。今於千萬夢想之外,伏蒙聖明,拔諸凡陋之賤,被以侍從之華,聞命踧踖,撫躬周章,莫知所以自措也。伏念栢府淸選,爲任不輕,苟非通經術識治體而持風裁者,上不宜輕畀,下不可濫叨也審矣。今臣生長嶺嶠之外,記誦章句之末,而學昧時務,才非世需,猥膺睿簡,添竊臺銜,臣雖愚昧,自知則明,其何敢貪叨寵祿,冒玷言地,以招負乘之譏乎?且臣受氣甚薄,素多疾病,累月旅邸,風寒作祟,庚牌屢臨,日事違傲,上則聖恩未報,神魂隕越,下則分義有悚,寢食靡甘,本病之外,更添一病,以此情踪,萬無承膺之望。玆敢略具短章,仰瀆崇嚴。伏願聖慈,俯賜諒察,亟遞臣所帶之職,以重官方,以安私分,千萬幸甚。臣於乞免之章,有不容贅爲他說,而惟是憂愛之忱,得於天賦,不能自已,敢冒萬死之罪,仰陳一得之愚。伏乞聖明,詳加採察焉。臣伏聞宋臣呂祖謙有言曰,以大舜之聖,紹堯致治,而猶曰,奮庸熙載者,蓋雖以聖而繼聖,苟無奮迅振勵之功,則庶事或至於頹墮。今我聖上,承列朝熙洽之休,念聖考傳付之重,思所以明目達聰,執厥中而熙庶績者,直與大舜之紹堯,千載同符,而奈之何治未徯志,內而紀綱已頹,百隷怠慢,外而貪饕成風,民生日瘁,有官守者,未聞有匪躬之節,而悠泛度日,當言責者,未聞有毋隱之忠,而呈告是事,臣未知聖明之世,緣何故而至於此耶?在易泰之九二曰,包荒用馮河,蓋謂泰通之世,易致因循,故欲其挺特奮發,以革衆弊也。昔在宣廟朝,先正臣文成公李珥,累以此爻,敷演進說,而聖祖嘉納,庸奮大有爲之志,故雖經歷險阻,而措國勢於萬億年磐泰之固,玆非殿下之所當惕念仰述者乎?伏願殿下,法虞書奮庸之治,玩羲易馮河之象,聖學旣明,而益加緝熙之功,聖志旣立,而益勉奮勵之方,則庶乎紀綱振肅,風俗丕變矣。臣抑又有一說焉。今日之弊,莫甚於糶糴,而以臣所見言之,則尤莫甚於咸陽·安義兩邑。蓋咸陽人戶,雖云四千餘戶,就其中除其四窮與疲癃殘疾傭賃之流,則受還實戶,不過一千七百,而還穀都數,則三萬有餘石矣。其中大米,幾至三萬石,租與太,不過數千石而已,而米則十分精鑿,瑩如玉雪,以此三萬石之米,比諸他邑之米,則穀物之容入,不但一倍而已。是則名爲三萬石,而實不下他邑六萬石之多矣。以此一千七百還戶,受此三萬石之米,故大戶則至於四十餘石,小戶貧殘之民,亦不下十餘石,哀此農民一年耕作所收荒租,能至幾何?多不過數十石,小則八九石或四五石,設令上農之家,幸遇豐登之歲,以其所穫,不足以當其所食之還,賣田賣牛,猶爲不足,而東西稱貸以納之,其貧殘之戶,據此可知矣。小値水早歉荒之歲,則流散四出,故自甲乙以後,民戶日縮,而還弊歲加,究厥所由,則以其邑僻穀賤,故巡兵統三營耗穀,換作於沿江沿海之邑,而咸邑之耗條,逐年自在,旣多之還總,因此增加,若此不已,則臣恐其逃移之餘,邑不得爲邑也。矯捄之策,惟在乎使斯民,減損其所受之還。臣之愚計,妄謂大米三萬石內一萬石,以常定例作錢,移送於還少之邑,耗條則雖値穀賤之時,必使該邑作錢,其餘元穀,毋越分留之例,歲以爲常,永爲定式,則荷擔者,尙可奠接,逃散者,或可還集矣。至於安義一邑,則民戶不過三千有餘,而還總殆至六七萬石,其數旣多,則其穀之麤劣,必然之勢也。是故受還之戶,專以空殼取盈,名爲一石,而實則可食之粒,未滿一二斗,事之寒心,莫此爲甚。臣愚以爲,此邑之還,亦當以常定例作錢,折半移送於還少之邑,其餘耗穀之作錢,分留之如例,亦如上所陳,咸陽一體施行,則安邑之民,亦庶有安堵之望矣。蓋咸陽·安義兩邑,皆以穀數之太多,最爲民戶之巨瘼,精麤雖殊,其爲生靈之疾苦一也。伏願殿下,深軫難保之狀,亟推如傷之仁,令攸司之臣,裒多益寡,稱物平施,而凡他列邑之還似此二邑之弊者,次第矯革,則安宅之謠,不徒起於周野,擊壤之歌,佇復聞於堯衢矣。古人有言曰,愛民所以愛君也。今臣所陳,雖是一兩邑民事,倘蒙睿鑑洞照,觸類而旁通,則有補於國家之政,所係不輕矣。臣雖退塡邱壑,與有榮焉。臣無任云云。省疏具悉。所陳當留念,尾陳事,令廟堂稟處,爾其勿辭,調理察職。
上在昌德宮。停常參·經筵。
初昏,室宿度內彗星,以已行之度推之,則壁宿西沈,比昨差早,彗之不見,似無可疑。
愼宜學啓曰,合辭許久闕啓,事甚未安。除在外·未署經·受由外,未肅拜·呈告人員,竝卽牌招,何如?傳曰,允。
任厚常啓曰,右承旨朴宗琦,今日不爲仕進,卽爲牌招,何如?傳曰,允。
洪時濟啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,新除授注書朴容壽,卽爲牌招入直,何如?傳曰,允。
大司諫洪羲俊啓曰,臣伏承薇院除旨,召牌儼降,感恩怵義,冒沒出肅,少伸叨謝之忱,而第臣不但庸陋之姿,不合於淸朝耳目之任,且於合啓,有私義之難安者,自前陳懇,輒蒙體諒之恩,在今處義,宜無異同,請命遞斥臣職。答曰,依啓。
洪時濟啓曰,吏曹郞廳來言,臺諫有闕,政事,取稟。傳曰,當日爲之。
愼宜學啓曰,行大司憲趙弘鎭,掌令白致樂牌不進,執義宋翼淵,掌令朴周燮,持平金樂周在外,持平盧光斗受由,監察茶時之意,敢啓。傳曰,知道。
以掌令白致樂牌不進罷職傳旨,傳于愼宜學曰,只推。
以全羅道放未放成冊,傳于愼宜學曰,洪在敏量移。
以全羅道放未放成冊,傳于愼宜學曰,徐瀅修量移。
以江原道放未放成冊,傳于愼宜學曰,李鋗放。
左承旨任厚常,左副承旨愼宜學,同副承旨洪時濟啓曰,臣等卽伏見全羅道放未放成冊下者,有楸子島安置罪人洪在敏·徐瀅修量移之命。臣等相顧愕貽,不勝憂歎之至。値無前之慶會,施非常之霈澤,臣等固知出於至大之仁,曰生之德,苟係尋常罪謫,則豈敢爲費辭覆難之計,而彼兩罪人之罪犯,臺啓至嚴,緊重,何如,則是豈可一分遽議於從輕之律乎?處分旣下,雖不得不頒布,而事關隄防,公議至重,玆敢相率仰籲。伏乞聖明,淵然深思,亟收成命,千萬幸甚,惶恐敢啓。答曰,近卄載海島足懲矣。處分豈無斟量?勿煩。
以右承旨朴宗琦牌不進罷職傳旨,傳于任厚常曰,只推。
以副應敎洪羲瑾,副校理李基栽,修撰姜世綸,副修撰徐萬修牌不進罷職傳旨,傳于洪時濟曰,只推。
洪時濟,以弘文館言啓曰,校理李寅采,副校理姜世白,副修撰趙冀永在外,副修撰徐萬修陳疏,本館上番闕直,事甚未安。副應敎洪羲瑾,副校理李基栽,修撰姜世綸,旣有只推之命,竝卽牌招,以爲推移入直之地,何如?傳曰,允。
洪起燮,以兵曹言啓曰,今此幸行時,侍衛不可不備,宣傳官未差之代,口傳差出,何如?傳曰,允。
又以兵曹言啓曰,今此幸行時,一羽禁軍,當爲隨駕,而該番將朴慶悳,身病猝重,時月之內,萬無起動之望云。今月十五日,二內禁軍番次,而新除授該番將李益緖在外,竝改差,其代口傳差出,何如?傳曰,允。
兵曹口傳政事,以李栻爲宣傳官,元永獜爲內禁將,吳慶德爲羽林將。
洪起燮,以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營把摠·哨官等番單子,每中日,入啓受點矣。今此幸行相値,勢難受點,依例今二月二十一日入直人員,十六日入啓單子,竝爲受點,趁期替直。分所單子,十七日書入,巡將監軍,今十八日入啓單子,預爲排日受點,逐日受牌。大省記及別省記,自今十九日二十一日至,十八日預爲書入,京中軍號,亦自今十九日二十一日至,十八日預爲啓下,留置政院,逐日頒布。行在所軍號,自行在所,啓下頒布之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及病蹇不能致遠之類,依例推移入直之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百四十人饌價錢,每人每日各三錢,門旗手二十四名,每名每日各一錢五分,依例分給之意,敢啓。傳曰,知道。
又以禁衛營言啓曰,本營千摠李應會,身病猝重,勢難察任,改差,何如?傳曰,允。
愼宜學,以義禁府言啓曰,靈巖郡楸子島安置罪人洪在敏·徐瀅修量移事命下,而今此兩罪人,罪名至重,聲討之臺啓方張,不得擧行之意,敢啓。傳曰,知道。
又以義禁府言啓曰,三陟府徒配罪人李鋗放事,命下矣。李鋗放送事,分付該道臣之意,敢啓。傳曰,知道。
傳于洪時濟曰,此疏公心乎私意乎?遣辭之危怖,擬議之不倫,愈往愈甚,重臣之被衊姑舍,朝廷之羞恥,孰甚於此?驅人於罔測之地者,烏得免反被之律?副修撰徐萬修,施以投畀之典,原疏未下。
知事朴宗來疏曰,伏以臣於病伏昏涔之中,伏奉內局分提調之命,臣且驚且惶,罔知攸措。顧今仙寢祗謁,期日不遠,在廷百僚,莫不奔走率職,臣於此際,獲忝嘗藥之地,保護之責,起居之禮,展誠伸分,惟在於此,苟可一分自力,豈敢少忽逡巡?而第臣自日前,重患輪症,積日沈淹,眞元大脫,頑痰癖積,迭發交攻,衝亘則胸隔痞痛,而呼吸不通,流注則肢節牽痺,而運動極艱,少失將攝,怔忡寒熱,兼以闖發,閉戶牢蟄,奄奄床笫,此蓋數十年貞疾,而到今尤甚,雖緣近日日候之不適,挾感肆毒之致,亦知臣之氣不敵病,病隨以痼且久也。自顧危惡之症,實非時月之可瘳,惟宜深居愼攝,以圖延喘,若其束帶趨膺,斷無其望。玆敢仰首呼籲,冒瀆宸嚴。伏乞聖慈,天地父母,特加矜憐,亟令遞解,以便公私,仍治臣瀆擾之罪,以嚴朝綱,千萬幸甚。臣無任云云。答曰,省疏具悉。所請依施。
修撰任存常箚曰,伏以臣,卽伏見傳敎下者,有楸子島罪人洪在敏·徐瀅修等量移之命,臣不勝愕貽憂歎之至。値玆曠前之慶會,遽有格外之霈澤,臣固知曰生之德,出萬尋常,而至如兩罪人,前後負犯旣重,臺啓至嚴,則莫重者義理,莫嚴者隄防,是豈可遽議於從輕之律乎?臣職忝論思,不容泯默,玆敢疾聲仰籲。伏乞聖明,亟寢成命,俯循公議焉。取進止。答曰,省箚具悉。量移旣非全釋,況其中一人,則已有成命,而至今猶仍者乎?勿煩。
上在昌德宮。停常參·經筵。
初昏,遊氣掩翳,彗星所在,不得看候。
愼宜學啓曰,行大司憲趙弘鎭,掌令白致樂,持平盧光斗陳疏,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
朴周壽啓曰,右承旨朴宗琦,今日不爲仕進,卽爲牌招,何如?傳曰,允。
朴周壽啓曰,右尹同義禁趙晉和,同義禁徐長輔,除拜後過三日不爲出肅,竝依定式,推考警責,仍卽牌招察任,何如?傳曰,允。
朴周壽啓曰,吏曹郞廳來言,政事當日爲之事命下,而判書金履喬病不來,參判趙萬元,參議金啓溫在外,不得開政云。判書卽爲牌招,何如?傳曰,允。
有政。吏批,判書金履喬進,參判趙萬元,參議金啓溫在外,行都承旨朴周壽進。啓曰,玉堂今當差出,而擬望之人乏少,外任竝擬,何如?傳曰,允。以呂東植爲大司諫,李載延爲居昌府使,尹豐烈爲副修撰,林漢浩爲分內醫院提調。
兵批,判書金在昌病,參判李愚在病,參議韓義運病,參知申在植入直進,右副承旨洪起爕進。同知單南雲耉,副護軍單洪羲俊·黃道源·朴應浩。
以右承旨朴宗琦牌不進罷職傳旨,傳于朴周壽曰,只推。
以副應敎洪羲瑾,副校理李基栽,修撰姜世綸牌不進罷職傳旨,傳于朴周壽曰,只推。
朴周壽,以弘文館言啓曰,校理李寅采,副校理姜世白,副修撰趙冀永在外,本館上番闕職,事甚未安。副應敎洪羲瑾,副校理李基栽,修撰姜世綸,旣有只推之命,今日政新除授副修撰尹豐烈,一體牌招,以爲推移入直之地,何如?傳曰,允。
傳于洪時濟曰,江原監司未差之代,政官牌招開政。
有政。吏批,判書金履喬進,參判趙萬元,參議金啓溫在外,左副承旨愼宜學進。以申在植爲江原監司,故進士李昉·申光集以上贈持平,孝行卓異贈職事承傳。故通德李仁祥贈戶參例兼,同知李漢籌考。
兵批,判書金在昌病,參判李愚在病,參議韓義運病,參知申在植入直進,右副承旨洪起爕進。同知單金聖駿,護軍單徐鼎輔。
愼宜學,以吏批言啓曰,閫帥父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。閫帥父年七十以上人,別單書入之意,敢啓。傳曰,知道。
又以義禁府言啓曰,平安監司沈象奎狀啓內,阿耳前僉使金守淵罪狀,令攸司稟處事,啓下矣。金守淵,下去公淸道淸州地云,依例發遣府書吏拿來,何如?傳曰,待待命拿囚。
又以義禁府言啓曰,弘文館副修撰徐萬修,施以投畀之典事,承傳啓下矣。徐萬修,慶尙道善山府投畀,而以承傳內辭意具罪目,依例發遣府羅將,押送配所,何如?傳曰,允。
右議政南公轍箚曰,伏以遇慶而宥釋罪過,國家之常典也。聖人體天地曰生之德,時或屈法,而有司不復爭難而奉行之,此指疑罪輕罪而言也。至若義理隄防之所關,國人之聲討方嚴者,則豈可因緣倖會,違拂公議,遽然混議於從輕之律乎?臣於島置罪人徐瀅修·洪在敏量移之命,有不勝愕然憂歎者。兩人之負犯,何如?關係,何如?其罪旣已昭著於前後朝臣之章疏,而至於臺啓,則許多年謄傳,便成鐵案,何待臣之更事臚列,而有所俯燭耶?一言而蔽之曰,小人之幸也。臣以是益知古人愼毋赦一語,辭約而慮遠,爲千古之藥石而今日之準備也。憂愛之心,耿耿不已,玆構短箚,敢效匡救之義。伏願殿下,亟從三司之請,特寢成命,使義理益嚴,隄防益重焉。因此而又有所附陳者。遇慶而赦,有赦則濫,雖罪犯貪汚者,或未能深察輕重,而特命全釋,至於秋曹所關之罪人,則又有混同蒙放,不存區別,臺閣之所不能聞,廟堂之所未及知,貽累刑政,壞損事體,若此類甚多,易象之雷雨作解,豈大過重罪,竝宥盡赦之謂乎哉?臣方求退,而事關嚴防,不敢終默,恕其愚妄,言則開納,聖德之光,微臣之榮也。取進止。答曰,省箚具悉卿懇。陳勉寧不感歎?然赦者有國之所不能無,遇慶霈澤,豈能無乎?彼兩罪人,足以懲矣。況稍從輕典,豈至於壞隄防淆義理乎?卿勿過慮焉。仍傳于洪時濟曰,此批答,遣史官傳諭于右議政。
永明尉洪顯周疏曰,伏以臣,見差太廟望祭兼告由祭獻官矣。義在駿奔,分當蹶,而第念臣素患下血之症,近又添劇,一日之內,登溷無度,坐臥動作之際,亦或無時瀉下,以若醜穢之狀,實無望其自效於蠲潔齋明之地,玆不得不冒控短章,仰陳實狀。伏乞聖慈,特令該曹改付標,以重享事,以安私分,仍治臣瀆撓之罪。以肅朝綱,不勝幸甚。臣無任云云。答曰,省疏具悉。疏辭許令該曹改付標。仍傳于洪時濟曰,此批答,遣史官傳諭于永明尉。
行大司憲趙弘鎭疏曰,伏以臣,卽伏見放未放下者,有徐瀅修·洪在敏兩罪人量移之命矣。殿下何爲而有此萬萬過中之擧也?當此無前之曠慶,特推咸宥之盛德,好生之仁,雖不勝欽仰,而嚴防之道,固不可放倒矣。噫,彼罪人之負犯,何如?關係,何如?罪在丹書,鐵案已成,名謄白簡,公議久沸,此不可與尋常罪犯之遇慶輒赦者,比而論之也明矣。今若自海而陸,不少持難,則亂逆何所知懼,義理何以闡明?國家三尺,乖了無餘,春秋一部,讀之何處,殿下若念及於此,則必不待臣言之畢,而飜然改之矣。伏乞聖明,穆然遠覽,淵然深思,特寢徐瀅修·洪在敏兩罪人量移之命,以嚴大防,以厭衆望焉。臣年迫八耋,病又癃痼,床玆爲命,起居都廢,拭巾待盡,有年于玆,見職虛縻,歲已易矣。課日違逋,徒增惶隕,言議之職,地望自別,而昏耄之姿,冒膺無路。伏惟天地父母,俯諒臣情之難强,特念言責之久曠,亟遞臣見帶之職,以安私分焉。臣無任云云。答曰,省疏具悉。兩謫事,豈無十分斟量?勿煩。
開城留守吳翰源疏曰,伏以華城幸行,吉日載涓,蹕路將啓,鑾御已備,臣民忭祝,曷有其極?仍竊伏念臣,庸疎譾劣,百無肖似,本不足備數於百執事之末,而偏荷兩聖朝陶甄之恩,遽廁卿月榮顯之列,每顧涯分,若隕淵谷,加以年迫桑楡,斷念簪纓,只願優遊散地,歌詠聖恩,以全天地生成之澤矣。千萬不自意今月初一日,忽伏奉西都居留之命,恩點逈出於尋常,榮光猥侈於癃醜,臣誠惝怳踧踖,莫省所以措躬也。噫,保釐之責,外而專制一方,內而與聞廟謨,軍民庶務,靡不總轄,歷稽唐宋,如裴度之鎭洛,寇準之知大名府,卽此任也。其付畀之難愼,自古已然,而矧今松京一路,素稱國中舟車之都會,又當關西冠蓋之孔道,風俗之習於爭訟,營府之疲於供給,尤爲四都中最劇之地,而近聞百弊山積,生理凋瘁,儲胥則徒擁虛簿,閭里則半作流民,將士有缺餉之憂,商旅抱失業之歎,公私蕩殘,將至於莫可收拾之境。前後守臣,曷嘗無矯捄之策,修補之政,而此如破屋撐柱,東支而西傾,漏船塞袽,左防而右潰。若使如臣憃愚,冒當此任,則隨手僨誤,勢所必至,在臣揆分之義,不敢苟叨恩榮,自速顚沛,而在聖朝簡心之道,亦豈容用違其才,以累則哲之明也哉?百爾思量,秪切惶蹙,玆敢據實,仰籲於天地父母之前。伏乞聖慈,念重任之不可濫授,諒臣言之非出外飾,特賜遞免,以幸公私焉。臣無任云云。答曰,省疏具悉。卿其勿辭察任。
江原監司徐鼎輔疏曰,伏以天祐宗祊,吉慶川至,元正之賀儀誕行,陵園之鑾蹕將戒,臣民歡祝,中外同情。仍伏念臣之菲材譾識,濫叨藩寄,居然之頃,已再易寒暑矣。空疎拙劣,終不克對揚我聖上委毗之至意,二十餘山海郡縣,誠有百瘼之久痼,而初無一事之矯捄,黜陟臧否之不得其宜也,董察奸僞之未塞其源也,靜言反顧,觸處皆罪,恒切惶恧,若墜淵谷。特荷聖度之包涵,幸逭瘝職之郵罰,而宜去不去,盤礴淟涊,夫如是而安得免世之笑罵,人之侮蔑也哉?第臣扶將八耋之老母,獲展一省之便養,烏鳥伸誠,榮已極而恩至渥也。欲報之德,天地隆厚,兩載日月,無往非感激誦祝之地,而臣母之癃疾轉甚,居常凜綴,無他子女膝下扶護,惟有臣一人之相依爲命而已。月前臣母,先還京第,行憊添症,近益委頓床笫,悵戀之極,病懷難遣,便人來往,屢問臣歸期之遲速。臣於是,執書徘徨,雖欲按住而不可得矣。臣之瓜熟報期,只隔一朔,煎迫情私,苟不如右,則何敢爲陳章煩籲之計,而以言乎公,則蹲居一日,必添溺職之譏,以言乎私,則進期一日,便有伸情之喜,心如離弦之矢,誠欲已而不能已也。且臣目下病狀,極涉猥屑,不敢覼縷爲說,而最所惶悶者,當春行部,無望自力,陵寢奉審,事體尤重,期難進退,而緣臣賤疾,淹延至此,此尤臣悚慼靡措之端也。玆不得不疾聲呼籲於天地父母之前。伏乞聖慈,亟推孝理之政,俯循至切之懇,特遞臣所帶藩任,俾卽歸視病母,仍治臣瀆擾之罪,以肅朝綱,千萬至祝。臣無任云云。答曰,省疏具悉。所請依施。
掌令白致樂,持平盧光斗等疏曰,伏以臣等,卽伏見放未放成冊下者,楸子島安置罪人徐瀅修·洪在敏,有量移之命,臣等相顧愕然,繼之以憂歎。當此無前之曠慶,有此好生之盛德,臣等雖不勝欽仰,然而隄防旣嚴,義理至重,殿下何爲而有此過中之擧也?噫,彼兩罪人,負犯至窮且極,罪難赦於丹書,名已騰於鐵案,群情久沸,輿論益鬱,聖明之世,有此非常之典,則隄防安在,義理何居?若此不已,亂臣賊子,無所畏懼,三尺之法,已無餘地,王綱從此而墮矣,殿下孰與爲國乎?伏乞聖明,淵然深思,飜然改悟,亟寢徐瀅修·洪在敏量移之命,嚴隄防而從衆望焉。臣等無任云云。答曰,省疏具悉。已諭於都憲矣。
副應敎洪羲瑾疏曰,伏以義理不明則人心惑,隄防不嚴則世道乖,有國之政,莫先於明義理嚴隄防而已。今此楸子島安置罪人徐瀅修·洪在敏量移之命,胡爲而下也?値今曠前之慶會,施此格外之霈澤,苟其罪不關於義理,不係於隄防,則固宜竝囿於天地曰生之德,而噫,彼兩罪人,其情節,何如?負犯,何如?許多罪惡,具在臺啓,使之尙今假息於海島之中,猶爲失刑之大者,況可以擬議於從輕之律乎?處分一下,瞻聆大駭,義理有晦昧之憂,隄防有潰決之歎,豈不大可懼哉?伏乞淵然三思,亟收成命,俾人心淑而世道靖焉。仍伏念臣於年前大僚筵斥以後,瀛館一步,自劃有素,屢除輒辭,不敢冒膺者,今已十載矣。加之年來衰病,轉成癃痼,肢體不仁,視聽俱昏,雖非自來難進之情,實無趨走供職之勢,召牌日下,積犯違傲,滿心惶懍,若隕淵谷。伏望聖慈,俯垂鑑諒,特許遞免,以安私分,千萬幸甚。臣無任云云。省疏具悉。已諭於諸批,勿煩。
上在昌德宮。停常參·經筵。
初昏,彗星爲密雲所蔽,不得看候。
王大妃殿進御枳吉異功散前方中,加瓜蔞仁一錢,黃連七分,二貼製入事,榻前下敎。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴周壽啓曰,假注書李殷容,身病猝重,勢難察任,今姑改差,何如?傳曰,允。
洪起燮啓曰,因兵曹啓目,洪州·安州·定州,今旣復號,兵符令本院改造下送,舊兵符上送燒火事,允下矣。各該牧使及營將所佩兵符各一隻,監營及所管該營分上件各左一隻,定禁軍下送,依例分上舊兵符,收聚上送,以爲燒火事,兩道道臣處下諭,何如?傳曰,允。
愼宜學啓曰,行大司憲趙弘鎭,掌令白致樂,持平盧光斗牌不進,執義宋翼淵,掌令朴周燮,持平金樂周在外,監察茶時之意,敢啓。傳曰,知道。
以大司諫呂東植,掌令白致樂,持平盧光斗牌不進罷職傳旨,傳于愼宜學曰,只推。
以副應敎洪羲瑾,副校理李基栽,修撰姜世綸,副修撰尹豐烈牌不進罷職傳旨,傳于朴宗琦曰,只推。
朴宗琦,以弘文館言啓曰,校理李寅采,副校理姜世白,副修撰趙冀永在外,副校理李基栽疏批未下,本館上番闕直,事甚未安,副應敎洪羲瑾,修撰姜世綸,副修撰尹豐烈,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,王世子進講中庸,今將垂畢矣,繼講冊子,依例問議于賓客,何如?傳曰,允。
朴周壽,以吏曹言啓曰,贈諡孝簡公李崇祜,贈諡翼獻公李在學延諡,定行於今二月二十六日黃海道谷山府云矣,敢啓。傳曰,知道。
洪起燮,以兵曹言啓曰,今此幸行時,本曹堂上不可不備,而參知未差之代,令該曹,以在京無故人,口傳差出,以爲備員進參之地,何如?傳曰,允。
吏曹口傳政事,以柳爲兵曹參知。
洪起燮,以兵曹言啓曰,文臣兼宣傳官尹豐烈,身病猝重,時月之內,無望供職,呈狀乞遞,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而旗軍洗馬相値,不得設行之意,敢啓。傳曰,知道。
又以備邊司言啓曰,頃因濟用監貢人詢瘼時所懷,以踰制稱尺,永爲禁斷,自戶曹,造給稱尺於貢人處,使之自持量納之意,覆啓甘飭於進排各處矣,卽聞司謁司鑰輩,含憾於貢人之陳告,物種進排之時,捉入闕內,濫施笞罰,不遵新令,勒用舊尺云,渠輩以幺麽之賤,不畏廟堂之頒令,恣意逞憾,近來紀綱,雖曰掃地,而似此悖習,亦係變怪,若此不已,毋論事之大小,凡屬渠輩利害處,朝家其將莫能誰何,而不得爲釐弊之政,事之寒心,莫此爲甚,且掖庭之毋得用笞杖,受敎禁令,本自截嚴,渠輩若有一分畏憚,何敢恣行法外之刑於咫尺肅嚴之地乎,此若尋常處之,橫恣之習,將不知至於何境,當該司謁·司鑰,竝令出付攸司,嚴刑遠配,以懲日後,何如?傳曰,申飭之下,如是犯科,萬萬無嚴,當該司鑰方聖行定配。
愼宜學,以義禁府言啓曰,前義盈庫直長李鎭榘,拿問嚴勘事,傳旨啓下,而方在楊根地云,故卽爲上來就囚之意,今月初五日,發關知委矣,于今九日,尙不就囚,揆以法紀,萬萬駭然,分付畿營,催促就囚後,添問目捧供,何如?傳曰,允。
修撰姜世綸疏曰,伏以日昨,楸子島安置罪人徐瀅修·洪在敏量移之命一下,而群情駭惑,公議沸鬱,出納之地覆難之,論思之臣箚論之,栢府諸臺,又爭執焉,繼而大僚進牘,力請收還,則大可見國言之不厭於我聖上處分,而迺殿下,一例靳允,訑訑而拒之,是豈群下之所仰望於聖明者哉,臣於是,實不勝慨然憂歎之至,噫,彼兩罪人者,苟可一分容議於從輕之典,則値此廣慶咸宥之時,廷臣宜將順之不暇矣,乃交謁而更諫,終不知止者,豈或壅旁流之霈澤,傷好生之大德而然哉,誠以隄防至嚴,義理至重,以若兩罪人之關係負犯,決不可比擬於遇赦減等也明甚故耳,司直之論,固不當遏,而況大臣,殿下之所倚毗而優禮者,則昌言之來,尤何可不賜兪音,以損大聖人虛受轉圜之量乎,臣職忝論思,義切匡救,玆敢力疾呼籲,仰瀆崇嚴,伏願聖明,淵然深思,幡然改圖,俯循群情,以存大防焉,仍伏念臣不才,僥倖早歲通籍,厚被先大王陶鑄之化,繼蒙我聖上拂拭之恩,跡廁從班,名忝邇列,殆近四十年所,顧臣性質魯莽,識學空疎,少而至老,周旋於臺閣經幄之間,終始蔑絲毫報效之功,而鳧雁去來,徒累明時,狗馬光陰,已迫急景,歷溯平生,無一善狀,每中夜思惟,不覺顔發騂而背浹汗耳,自知樗櫟無當,蒲柳早衰,蟄居遐陬,歌詠聖澤,甘爲丘壑之棄物,而惟我殿下,不忘簪履之舊,屢下收錄之典,玉署春坊,弟兄迭遷,華誥之遠降,殆無虛月,每奉恩命,相對兢惶,繼以感淚之被面也,臣兄年過七耋,癃病已深,遠來供職,固無其望,而臣則筋力,如可爲也,何敢爲田廬偃便之計,而或旋承遞報,或病在方劇,前後除拜,一未趨膺,蹙伏戰懼,惟譴何是俟,而客臘大政,又伏奉館職召旨,噫,臣逖違天陛,五年于玆矣,爐香甎步,夢寐如結,病若可强,寧俟駕屨,遂扶舁踰嶺,艱關入城,覲耿爲急,隨卽出肅,復尋金華之路,依近日月之光,榮已極而願亦遂矣,第臣素抱痰咳之祟,轉成貞痼之疾,長途風寒,觸冒旣多,旅館傳食,飮啖失宜,一旬持被,半在呻囈,壇享經夜,添以外感,寒熱交攻,喘息轉促,不得已徑還邸次,貼席叫痛,鎭日違傲,冞增罪戾,而顧此病狀,恐無時日間就直之望。伏乞天地父母,俯垂矜諒,特許鐫改臣職名,仍治臣逋慢之罪,以肅朝綱,以安賤分,不勝大願。臣無任云云。省疏具悉。已諭於諸批,勿煩,爾其勿辭察職。
副校理李基栽疏曰,伏以臣於日昨,伏見楸子島安置罪人洪在敏·徐瀅修量移之命,竊不勝繞壁憂歎之至,慮隄防之將壞,懼義理之易淆,治疏將上,冀請反汗之命矣,繼伏見金吾草記批下者,旋降知道之音,我聖上轉環之量,臣固欽仰萬萬攢歎之不暇,而第伏念遇慶霈澤,有國之所不能無者,而此特指微眚薄過罪疑從輕之流而言也,然且古人謂之小人之幸,而深存輕赦之戒,噫,彼兩罪人,其負犯何如也,關係何如也,丹書鐵案,磨泐他不得,則此不可與尋常罪犯之遇慶輒赦者,比而論之也明矣,今若以年歲之久近,霈澤之曠蕩,而遽議從輕之典,則自下擧行與否,卽無論已,其於刑政之失當,爲如何哉,事雖屬於旣往,慮猶深於方來,故院啓·臺疏,爭難居先,大臣箚辭,陳勉又切,此可見其公憤之所同而輿論之莫遏也,臣之自來情勢,初不敢以論思自居,而憂愛所切,不容終默,玆陳嚴防之義,冀循繳還之請,伏願聖上,亟下兩罪人依前安置之命,使一世曉然知處分之明正焉。臣無任云云。省疏具悉。臺啓停否,非金吾可爲,則草記之知道勢也,以此謂之轉圜,爾言可謂抑勒矣,勿煩。
上在昌德宮。停常參·經筵。
初昏,密雲所蔽,彗星有無,無以看候。
愼宜學啓曰,行大司憲趙弘鎭未肅拜,執義宋翼淵陳疏,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
傳于朴宗琦曰,禮房承旨,馳詣弘陵,奉審摘奸,局內諸陵,一體奉審以來。
傳于洪時濟曰,同副承旨,馳詣宗廟·永寧殿·景慕宮,奉審摘奸以來。
李殷容改差,代以鄭德和爲假注書。
傳于洪時濟曰,華城動駕時,凡事皆當恪遵先朝園幸時定例,而以今日紀綱,難保其不踰定例,令廟堂,文備郞二三人,各別擇差,使之潛行糾察營邑分辦各營各司飯果與科外憑藉誅求之弊,若有現捉,則勿論官長下隷,亦勿論掖屬外司,自本司官長,草記重勘,下屬直爲刑配後草記事,分付。
傳于洪時濟曰,留院上疏入之。
朴宗琦啓曰,健陵·顯隆園親祭祭文及華寧殿親行酌獻禮祭文,當爲製進,而藝文提學李相璜在外,弘文提學金魯敬,待明朝牌招,何如?傳曰,允。
以副應敎洪羲瑾牌不進罷職傳旨,傳于朴宗琦曰,只推。
以修撰姜世綸,副修撰尹豐烈牌不進罷職傳旨,傳于朴宗琦曰,只推。
朴宗琦,以弘文館言啓曰,本館下番修撰臣任存常,以侍講院兼弼善,繼講冊子收議事,今日晝仕出去之意,敢啓。傳曰,知道。
又以弘文館言啓曰,校理李寅采,副校理姜世白,副修撰趙冀永在外,副應敎洪羲瑾差祭,本館上番闕直,事甚未安,副校理李基栽,修撰姜世綸,副修撰尹豐烈,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,王世子繼講冊子,問議于賓客處,則左賓客金履陽以爲,王世子進講中庸,今幾向半,四書旣畢之後,繼講次第,當屬三經,而三經之中,若論其咏嘆涵泳之味,鼓動感發之效,則宜莫如詩,觀於孔門敎人之序,必以興於詩,先於禮樂,可知也,以臣愚見,繼講冊子,似當以詩經爲定矣。右賓客林漢浩以爲,王世子繼講冊子,如臣膚淺,何敢遽議,而第謹稽列聖朝進講次第之規,則四書畢後,多有繼講詩傳之例,參以春秋敎以詩書之義,則方當春初,正是讀詩之時矣,臣意則以詩傳繼講似好,謹此獻議。左副賓客金魯敬以爲,今此离筵進講之書,將畢思傳矣,四書皆已進講,繼講冊子,當以三經中一書,而考之故事,多以詩經爲先,蓋風雅之體,溫柔敦厚,有諷詠涵濡之益,有感發興起之資,顧今睿智日開,春晷漸長,尤合以此進講,臣無容他見,伏惟上裁。右副賓客李魯益,病未獻議云矣。敢啓。傳曰,以詩傳爲之。
又以吏曹言啓曰,各宮廟春享祭祭官中,時無職名人員,令該曹,口傳付軍職,何如?傳曰,允。
洪起燮,以禁衛營言啓曰,去夜初更量,幼學趙雲枓·白來洙·李喆新·李雲福·邊紳奎,被捉於本營巡邏,而係是士子,依例移送秋曹之意,敢啓。傳曰,知道。
愼宜學,以刑曹言啓曰,備邊司啓辭內,頃因濟用監貢人詢瘼時所懷,以踰制稱尺,永爲禁斷,自戶曹造給稱尺於貢人處,使之自持量納之意,覆啓甘飭於進排各處矣,卽聞司謁·司鑰輩,含憾於貢人之陳告,物種進排之時,捉入闕內,濫施笞罰,不遵新令,勒用舊尺云,渠輩以幺麽之賤,不畏廟堂之頒令,恣意逞憾,近來紀綱,雖曰掃地,而似此悖習,亦係變怪,若此不已,毋論事之大小,凡屬渠輩利害處,朝家其將莫能誰何,而不得爲釐弊之政,事之寒心,莫此爲甚,且掖庭之毋得用笞杖,受敎禁令,本自截嚴,渠輩若有一分畏憚,何敢恣行法外之刑於咫尺肅嚴之地乎,此若尋常處之,橫恣之習,將不知至於何境,當該司謁·司鑰,竝令出付攸司,嚴刑遠配,以懲日後,何如?傳曰,申飭之下,如是犯科,萬萬無嚴,當該司鑰方聖行定配事,命下矣。方聖行,全羅道光陽縣定配所,卽爲押送之意,敢啓。傳曰,知道。
又以刑曹言啓曰,因禁衛營啓辭,去夜初更量犯夜幼學趙雲枓·白來洙·李喆新·李雲福·邊紳奎,依例移送秋曹事,命下矣。趙雲枓等,竝依更數,決笞三十度放送之意,敢啓。傳曰,知道。
執義宋翼淵疏曰,伏以慶雖可廣,而廣之則有幸逭,有幸逭則義理晦,罪不當赦,而赦之則不畏法,不畏法則隄防壞,今此楸子島安置罪人徐瀅修·洪在敏量移之命,臣不勝萬萬驚愕也,慶赦之曠前也,雖欲出於欲竝生之聖念,罪犯之罔赦也,其奈於不可瀆之大防乎,噫,彼兩罪人,負犯何如?關係何如?丹書之載至多年,罪名自在於難逭,海島之尙今假息,公議久拂於失刑,雷雨之解,不可比擬於此輩,而春秋之法,竊恐漸晦於目前,國人皆曰不可,何爲至今而靳兪,王章自是莫撓,庶幾飜然而反汗。伏乞聖明,念義理之不可不闡,瞿隄防之罔或少壞,特寢徐瀅修·洪在敏兩罪人量移之命,俾淑人心靖世道焉,仍伏念臣,年衰蒲柳,自分聖世之棄物,病淹膏肓,莫保朝夕之殘命,値冬尤劇,癃蟄鄕廬,與鬼爲隣,不省世事,亞獻特除,忽下於昨冬涔綴之中,臣感激惶隕,不知措躬,而病情如斯,趨肅無路,只自瞻望觚稜,魂夢常繞,涕淚交逬而已,而虛縻曠職,亦已三易月而六其旬,臣分到此,吁亦蔑如矣,見今聲討方張,輿論峻發,苟此一息未泯之前,豈可以病爲命,偃處村廬乎,玆不得不舁疾入城,有此尺疏之仰鳴,而以若已痼之症,趨造供職,非所可論,伏惟天地父母,俯諒臣情之難强,特軫言責之莫曠,亟遞臣見帶之職,以安私分,千萬幸甚。臣無任云云。省疏具悉。已諭於諸批,勿煩,爾其勿辭察職。
上在昌德宮。停常參·經筵。
初昏,天氣晴朗,衆星呈露,詳細看候,則彗星所在之室壁躔次,西下尤早,形痕莫憑,而或慮天際之游氣,未敢斷以西沈。
藥房都提調南公轍,提調金魯敬,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御枳吉異功散,依前方三貼製入事,榻前下敎。
愼宜學啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
朴周壽啓曰,右承旨朴宗琦,今日不爲仕進,卽爲牌招,何如?傳曰,允。
洪起燮啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
鄭德和有頉,代以宋奎弼爲假注書。
傳于洪時濟曰,留院上疏入之。
備邊司文郞廳單林顔喆·權敦仁。
備邊司文郞廳林顔喆在外代,洪學淵。
以右承旨朴宗琦牌不進罷職傳旨,傳于朴周壽曰,只推。
以副校理李基栽,修撰姜世綸,副修撰尹豐烈牌不進罷職傳旨,傳于朴周壽曰,只推。
朴周壽,以弘文館言啓曰,校理李寅采,副校理姜世白,副修撰趙冀永在外,本館上番闕直,事甚未安,副應敎洪羲瑾,副校理李基栽,修撰姜世綸,副修撰尹豐烈,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
洪起燮,以訓鍊都監言啓曰,本局千摠尹相重,身病甚重,勢難察任,改差,何如?傳曰,允。
吏曹參判趙萬元疏曰,伏以臣,向陳微懇,冀蒙體諒,及承批旨,恩言鄭重,至有上來行公之命,臣於是,雙擎感祝,繼之以惶隘靡措之至,豈敢以區區賤疾,屢煩荃聰,自歸猥屑之科,而疾痛之呼父母,人情之固然,與其慢命而偃處,毋寧申籲而乞免,第臣目下血病,日甚一日,一番所失,計以升斗,氣血內耗,榮衛外鑠,加以日前,因滯添泄,登溷頻數,落席沈淹,舊症新祟,百道交攻,頭䐉碎痛,不能開睫以視,胸膈痞悶,有時按住不得,神識昏眩,無異升木者墜地,肥肉消脫,殆同病葉之謝枝,危惡之症,層生疊發,對投之劑,有試無效,比諸向日祈懇時,又不知落下幾層,種種醜穢之狀,嚴不敢畢陳,而實非一二日可減之勢,萬無近百里登途之望,第念天官佐貳,隨時代斲,爲任不輕,則其將緣臣而一直瘝曠乎,臣之病裏悶隘,不啻如縛求解,此豈臣一己之私而已也哉,況今陵園幸行,只隔半旬,而顧臣病淹,將無以致身京邸,趨參陪扈之列,分義都虧,罪戾冞增,玆敢不避猥越,從縣道疾聲呼籲。伏乞聖慈,俯垂矜憐,亟遞臣所帶之職,以安賤分,因治臣瀆撓之罪,以肅朝綱焉。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
初昏,天氣晴朗,彗星所在,十分詳察,終不得見,其已西沈,今無可疑。
愼宜學啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
朴周壽啓曰,右承旨朴宗琦,今日不爲仕進,卽爲牌招,何如?傳曰,允。
以副應敎洪羲瑾,副校理李基栽,修撰姜世綸,副修撰尹豐烈牌不進罷職傳旨,傳于朴宗琦曰,只推。
傳于洪時濟曰,留院上疏入之。
傳于朴宗琦曰,發遣吏郞,諸執事淸齋與否,摘奸以來。
兵曹口傳政事,副司果單尹庠圭。
朴宗琦,以弘文館言啓曰,本館上番闕直,事甚未安,副應敎洪羲瑾,副校理李基栽,副修撰尹豐烈,旣有只推之命,副應敎洪羲瑾,副校理李基栽牌招入直,修撰尹豐烈,牌招察任,何如?傳曰,允。
以副應敎洪羲瑾,副校理李基栽,副修撰尹豐烈牌不進罷職傳旨,傳于朴宗琦曰,只推。
朴宗琦,以侍講院言啓曰,文學趙寅永入直矣,身病猝重,纔已出去,上番闕直,事甚未安,兼輔德未差,兼弼善任存常玉堂入直,輔德李敬參,弼善朴齊聞,兼文學金敎喜,竝卽牌招,以爲推移入直之地,何如?傳曰,允。
又以司僕寺一二提調意啓曰,今此健陵·顯隆園幸行時,內乘二員,當爲隨駕矣,假內乘一員,令該曹只傳差出,使之入直,回鑾後卽爲減下,何如?傳曰,允。
兵曹口傳政事,以李膺爲假內乘。
洪起燮,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今二月十七日,武臣堂上朔試射日,次日,國忌正日,不得爲之之意,敢啓。傳曰,知道。
大司諫呂東植疏曰,伏以臣於赦單頒下中徐瀅修·洪在敏量移之命,竊不勝愕貽憂歎之至也,夫赦者,有國之所不能無,而遇慶輒行之事也,然而此特爲罪疑惟輕者而設也,非欲其不問輕重,不顧公議,混施喣濡之恩,自歸失刑之科也,顧今吉慶之會,霈澤旁流,至有兩罪人竝置輕典之擧,古人所謂赦者小人之幸者,不幸有中於聖明之朝也,噫,彼兩罪人,負犯何如?關係何如?凡厥罔赦之案,已具於前後章疏及臺啓臚列之中,今不待更事覼縷,而聖鑑旣已俯燭矣,國人皆已昭知矣,其不可尋常疑輕之罪比論,而混入於遇赦減等之中也審矣,嗚呼,莫嚴者義理也,難毁者隄防也,爲人臣者,有犯於此,則乃所謂罔赦之案,兩罪人所犯者,卽義理也隄防也,今若夤緣事會,特移寬典,則義理將日晦矣,隄防將漸壞矣,言之及此,豈不凜然寒心哉,雖幸王府有守,公議莫撓,成命之下,竟未果行,而大聖人日月之過,亦未嘗不自如矣,今日臣民所仰望於殿下者,卽在於有過也人皆見之,其更也人皆仰之,伏願聖明,淵然深思,廓然遠覽,亟恢轉圜之量,特允反汗之請,以光聖德,以重邦憲焉,臣於構疏之際,伏見廟堂草記批下者,有當該司鑰方聖行定配之命,罪科所犯,雖近不貸,我聖上宮府一體之政,臣固欽仰萬萬,而第於天地之大,不能無所憾者,玆敢附陳焉,夫渠輩橫恣之擧,已悉於草記中,雖不必更事臚列,而竊詳草記措辭,則以爲,司謁·司鑰,同爲此擧,其結語又以司謁·司鑰,竝付攸司,嚴刑遠配爲請,而批旨中,司謁則初不槪及,亦不以司謁之不可同罰爲解,而單擧司鑰,不施一杖,只以定配二字,勉循勘過,渠輩廳中之事,司謁當爲首,則非惟罪同罰異,抑亦輕重倒置,而微物區別之失宜,雖屬細故,當初事端,含憾於詢瘼時陳告,不畏于廟堂之啓飭,恣行悖習,如是狼藉,而畢竟廟堂請勘之啓,雖不靳允,而乃有此減其人輕其律草草區處之擧,處分一下,聽聞憂歎,臣恐處近習之道,不當如是寬假,而雖以待廟堂之禮言之,亦不可曰,得其當也,臣謂當該司謁,亦令出付攸司,竝與司鑰,依草記施行,斷不可已也,臣抑又聞之,近習易致長漸,而明主猶患恩勝,以恩勝之政,御長漸之類,則其端雖微,其禍甚大矣,臣竊覸我殿下,於掖屬等犯罪也,或不無恩勝之時,今日之擧,安知非漸長而然耶,伏願繼自今,凡有掖屬之犯罪也,一一出付攸司,以法繩之,無少容貸,則非惟外廷悅服,抑爲渠輩全保之道,惟聖明留意焉,仍伏念臣,本以脆質,素抱貞病,積年沈痼,銖添寸加,最妨者動作也,所忌者思慮也,惟有固守床笫,不干事爲,方可以少得間歇,而見今換節之交,痰火又升,膈上煩悶,食飮不消,咯血闖出,氣息靡調,雖使臣風采足以稱職,言議足以斷事,尙不可以束帶膺牌,鎭日詣臺,況乎陪扈法駕,自力驅馳,其勢尤末由矣,玆敢略具文字,猥煩崇嚴。伏乞聖慈,俯垂諒察,特遞臣見縻之銜,仍治臣瀆撓之罪,俾朝綱肅焉,賤分安焉。臣無任云云。答曰,省疏具悉。量移兩人,已諭諸批,不允,司謁事,伊日査實,則果無司謁之參見同犯者,旣無所犯,則何可無端出付,當該司鑰之不爲刑推,實非曲庇,亦是爾言,然旣配矣,又非大段難貰之罪,還爲捉推,不已太甚乎,但規勉之如此,予用嘉乃,爾其勿辭察職。
右承旨朴宗琦,右副承旨洪起燮疏曰,伏以臣等,卽伏見大司諫呂東植疏批下者,嘉乃之敎,迥出尋常,臣等固仰大聖人翕受之盛,抑有所區區憂歎之至者,噫,彼掖屬,不有受敎,不有廟飭,勒用舊尺,苟存一分嚴畏之心,寧有是乎,事雖似微,所關甚大,廟堂草記,請以刑配,而批旨之只許一司鑰定配,已有欠於待大臣抑近習之德,臣等處在出納之地,咨且含默,有愧於諫臣,固已多矣,尙庶幾諫疏之批,獲覩採納之美矣,又復失圖,能不抑鬱,聖敎之下,同犯之司謁,雖不敢曰,必有其人,而至於司鑰嚴刑,則豈可以已發配,而俾渠倖免應施之法乎,惟當論其當刑與不當刑而已,旣配還捉,有何所拘,而今則非但不準嚴刑之請,乃以非大段難貰之罪爲敎,渠輩之不有受敎,不有廟飭者,罪孰大於是乎,嗚呼,待大臣,國家之大經也,抑近習,祖宗之家法也,以大臣而請治掖屬,未蒙快施,殿下固已有失於前,而諫疏之批,又復靳許,寧不有損於淸朝重臺閣之體乎,殿下於是再失矣,臣等適忝院直,敢此聯籲。伏乞聖明,穆然深思,特允諫臣之請,一依廟堂草記施焉,臣等無任云云。答曰,省疏具悉。爾等許多年承宣,不知司謁之有兼司鑰者,而疑予之或有曲庇而不盡出付乎,犯不犯各有其人,廟堂草記雖重,豈可以無所犯者,冒充其數乎,至於還爲捉來,豈不已甚乎,勿煩。
上在昌德宮。停常參·經筵。
愼宜學啓曰,大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
又啓曰,來二十一日,朝參日次,而動駕相値,頉稟之意,敢啓。傳曰,知道。
朴宗琦啓曰,來二十一日,輪對日次,而動駕相値,頉稟之意,敢啓。傳曰,知道。
傳于朴宗琦曰,禮房承旨·同副承旨,分詣受香諸處,奉審摘奸以來。
洪時濟啓曰,今此幸行時,本院印信,當爲齎去,禮曹印信一顆,留院時取用,何如?傳曰,允。
朴宗琦,以侍講院言啓曰,再明日幸行祗送時,宮官當爲全數進參,而兼輔德未差之代,令政院稟旨差出,待下批牌招,以爲進參之地,何如?傳曰,允。
朴宗琦啓曰,因侍講院草記,再明日幸行祗送時,宮官當爲進參,而兼輔德未差之代,令政院稟旨差出,待下批牌招事,允下矣。政官牌招,開政差出,何如?傳曰,允。
有政。吏批,判書金履喬進,參判趙萬元在外,參議金啓溫未肅拜,同副承旨洪時濟進。以曺鳳振爲兼輔德,護軍安橚今加嘉義,慶尙左水使安光質父加資事承傳。
愼宜學啓曰,兵批無緊窠,吏批無送西之人,無政事之意,敢啓。傳曰,知道。
愼宜學,以兵曹言啓曰,今此幸行時,左邊捕盜大將李勉植,以都監中軍隨駕,右邊捕盜大將申鴻周,以禁軍別將隨駕矣,在前如此之時,有曾經捕將權察之例,今番則以留陣摠戎使徐春輔,回鑾間左右邊,竝令權察,何如?傳曰,允。
愼宜學啓曰,因兵曹草記,今此幸行時,左右邊捕盜大將,回鑾間,以留陣摠戎使徐春輔權察事,允下矣。權察左右邊捕盜大將徐春輔,卽爲牌招聽傳敎,何如?傳曰,允。
朴宗琦,以觀象監提調意啓曰,彗星所在,連日詳察,終不得見,其已西沈,的確無疑,文臣測候及本監別測候,自今日撤罷,何如?傳曰,允。
愼宜學,以兵曹言啓曰,華城城門放鑰,回鑾間依都城門例,自臣曹擧行之意,敢啓。傳曰,知道。
又以禁衛營言啓曰,健陵·顯隆園幸行時,本營留都事,命下矣。建陽門則本營把摠吳致勛,訓局別武士崔興燁·李珍曄,軍六十名,銅龍門則本營哨官徐在元,御營廳京中哨軍三十名,西營則本營哨官鄭慶喆,訓局軍四十名率領入直,新營則千摠李仁泳,騎士將鄭宅信,哨官蔡興永·宋晉錫,敎鍊官高光斌,騎士二十五人,兼別破陣二名,京標下軍三十名率領入直,南別營,則哨官姜祐廈,別騎衛二人,別牙兵八名率領守直,火藥庫,則哨官鄭煥章,別破陣十名,兼別破陣六名率領守直之意,敢啓。傳曰,知道。
又以禁衛營言啓曰,本營哨官馬起河,縱恣勃懣,頓無從令之習,爲先汰去之意,敢啓。傳曰,知道。
上在昌德宮。停常參·經筵。
王大妃殿進御枳吉異功散前方中,去蒼朮藿香,加白木·前胡各一錢,黃連減四分,五貼製入事,榻前下敎。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于朴宗琦曰,禮房承旨,馳詣受香所,奉審摘奸以來。
愼宜學啓曰,行大司憲趙弘鎭,執義宋翼淵,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
傳于朴宗琦曰,明日出宮內門路,以協陽門爲之。
朴宗琦啓曰,明日動駕時,諫院無進參之員,大司諫呂東植,旣有只推之命,更爲牌招,何如?傳曰,允。
以大司諫呂東植牌不進罷職傳旨,傳于朴宗琦曰,只推。
朴宗琦啓曰,吏曹郞廳來言,明日幸行時,兩司當爲隨駕,而諫院無進參之員云,除在外·未署經外,未肅拜人員,卽爲牌招,何如?傳曰,允。
以兼輔德曺鳳振牌不進罷職傳旨,傳于朴宗琦曰,只推。
朴宗琦,以弘文館言啓曰,本館上番闕直,事甚未安,副應敎洪羲瑾,旣有只推之命,卽爲牌招入直,副修撰趙冀永,自鄕上來云,一體牌招察任,何如?傳曰,允。
以副應敎洪羲瑾,副修撰趙冀永牌不進罷職傳旨,傳于朴宗琦曰,只推。
朴宗琦,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
又以奎章閣言啓曰,守宮檢校直提學洪奭周,待明朝牌招,何如?傳曰,允。
洪起燮,以兵曹言啓曰,今二月二十日,文臣朔試射日次,而幸行相値,不得爲之之意,敢啓。傳曰,知道。
又以兵曹言啓曰,今二月二十一日,武臣賓廳講書日次,而幸行相値,不得爲之之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以扈衛廳留都大臣意啓曰,明日大駕擧動後,都城各門,初昏時閉門,開東時開門事,及權閉敦義門·惠化門·昭義門,還宮日,量宜預開,觀光士女弛禁事,已自兵曹啓下矣,城門旣已早閉晩開,則巡邏亦當早發晩罷,待南山擧烽火發巡,而趁開東時撤還,此意令漢城府,知委各部,使閭巷人,俾各知悉,亦爲分付於留都營門及左右捕廳·左右巡廳,何如?傳曰,允。
愼宜學,以義禁府言啓曰,慶尙監司李在秀啓本內,榮川前郡守尹彝鉉罪狀,令攸司稟處事,啓下矣。尹彝鉉,下去公淸道淸風地云,依例發遣府羅將拿來,何如?傳曰,待待命拿囚。
校理李寅采疏曰,伏以臣,天地間一僇人耳,以罪犯則至重大而不可貰也,以身名則至汚辱而不可湔也,倘非我殿下天地於臣,父母於臣,庇覆之㴠貸之,必欲全活之,則臣之保有首領,得至今日,誠非始料之所及也,旣倖逭於金木,則關外之薄竄,已是寬典,又不死於嶺海,則田間之飮啄,尤極踰分,過此而夫豈有一分餘念,敢及於復起爲人,得廁衣冠之列乎,譬如春陽雖遍煦,而枯木無復榮之理,日月雖普照,而覆盆無回光之望,自分聖世之棄物,甘爲農夫而沒世,千萬不自意,天地之德,無物不被,雨露之澤,降不擇地,罪累如臣,滓濊如臣者,亦與於涵育竝容之中,蕩滌之典,敍用之命,一時俱下,繼以除旨遽降,馹召遠臨,是將使朽骨生肌,死灰噓炎也,天下寧有是哉,臣誠聞命惝怳,五內失守,驚惶號泣,莫知措躬之所也,竊念臣,本以鄕曲單寒之蹤,四無墻壁依附之勢,早竊科第,擧世不識何狀,旅進末班,在庭無與立談,仍以十年不調,亶由一能無取,特蒙我先大王,不以臣卑微,偏垂誤恩,曲費洪造,拂拭於衆棄之中,甄拔於冗散之餘,當殿下光膺儲冊,妙揀宮僚之日,猥以臣充備侍講之列,獲覩离明之光,使如臣疎逖之賤,得以昵陪左右於始終半載之間,是誠臣千載一遇之會也,不幸臣民無祿,遽遭崩坼之變,而以臣之受恩罔極,莫效褥蟻之誠,中心之所自矢者,惟有追先報今之願而已,逮聖明御極之初,特以胄筵舊僚,濫叨瀛館之選,出入前席,前後數年,召接頻繁,恩顧日渥,臣揣分濫越,含恩感激,而臣之空疎湔劣,百不猶人,未能少效論思之責,仰裨緝熙之學,臣內自循省,未嘗不惶汗浹背,而期以糜粉殞結,圖酬聖渥,祗緣臣賦性昏愚,與世齟齬,朝議物論,褎如充耳,信心獨行,率爾妄作,冥之塗,莫省坑坎之在前,過福之災,自分顚沛之難免,迺於丙寅之歲初賓筵,臣適待罪言官,晩隨天牌,追後登對,則已在於筵席將畢之際,初筵之上下酬酢,漠未承聆,筵話之播示朝紙者,始於翌夕得見,則未見之前,又茫然不知昨筵有何事,而但所知者,李㙖·朴夏源等事,臺閣之閱歲爭執,上下相持者,故臣於前席,旣與諸臣,同聲仰請,而未蒙兪音,退又當夜草疏,畢陳前說,始承允可之批,當時事實,不過如斯而已,孰知一言之發,駟不及舌,無情之中,自陷罔赦之罪乎,眞所謂赤子匍匐入井而不自知也,於是乎機括一觸,鋒鏑叢集,聲罪狼藉於白簡,本事莫暴於丹心,以至於或請島配,或請拿鞫,則罪名之至重至大,無以復加,臣之得免湛身赤族,而罰止於投竄,在謫四年,旋蒙宥還者,莫非我聖上寬大之度,愛之欲生之至仁盛德,臣雖世世生生,爲犬爲馬,何以報答其萬一也,臣自宥還以後,十餘年來,蟄伏窮山,泣血訟愆,一夢雖繞於玉墀,萬念都灰於名塗,噫,臣罪臣自知之,聖明在上,天日照臨,臣無容仰首自鳴,而抑臣之所怛焉驚心,怵焉自悼者則有之,當臣之被罪行遣之初,臺言之迭發攻臣,殆不遺餘力,而其中權相鷹犬之目,弊盡一席之說,尤是白地構勒無理之劫辱也,初不相聞之事,輒稱鷹犬,不識門庭之人,亦云弊席,正是欲加之罪,何患無辭者也,臣之行己本末,雖不足向人自言,而苟無平日受侮於人,則其在可殺不可辱之義,此等之言,奚爲而至哉,名以搢紳,一被此指斥,無論其言之誣與不誣,誠無以抗顔自立於淸明之世也,至於己巳賜環之日,判金吾覆啓之辭,集天下毒蟲惡獸之名,所嘗比擬於千古宵小凶醜之類者,擧而加之於臣身,究其語意,專在於醜辱臣身,驅而納之於十丈糞窖之中,沒頭沒脚,使不得自脫也,雖有哀臣者,注之以萬斛銀波,薰之以十襲異香,濯而欲新之,蠲而欲潔之,其如垢汚之之已深而不可刮,臭穢之已積而不可消何哉,夫以西子之一蒙不潔,則人皆掩鼻而過之,今臣初無西子之美,而蒙此至不潔,人之遇之者,必將回面却走之不暇,矣但掩鼻而過之而已哉,臣旣頭戴不測之罪,身負難洗之累,今雖幸經蕩滌,而不可遽同無罪之人也,又不可以罪名之已滌,而遂忘身名之汚辱也,臣雖仰托鴻私,至今得保性命,而自念身世,則不如死之久矣,中宵而撫躬悲泣,當晝而對人發騂,不敢以生世人自處矣,今於千千萬萬夢想之外,玉署召命,有隕自天,非但臣之驚隕震越,田父村傖,亦莫不瞠然駭惑,臣將何辭而自解乎,臣於十六年逖違之餘,承此恩命,以臣日夕戀結之忱,豈不欲卽地竭蹶,不俟駕屨,一覲耿光,退塡邱壑,而今若徒恃寵靈,不識廉恥,揚揚冒膺,進身京輦,則都下之輿儓走卒,必指點而竊笑之,朝中士大夫,亦必恥與同列,憤罵而唾鄙之,臣將何處而可以擧顔,何地而可以容足乎,臣於是,左右參倚,千思萬量,以至在途一日,心口相語,而終不得可進之說,故不得已拜章縣道,退還田廬,而遙望雲天,感涕自零,臣之情事,吁亦慼矣,臣於本罪之外,又犯逋慢之誅,方席藁私次,恭俟嚴命。伏乞聖明,天地父母,特賜鑑諒,察臣之萬萬有不可進之勢,哀臣之萬萬有不可强之情,卽許還收臣新除職名,仍治臣罪,以彰慢命之咎,又命選部,永刊臣名於前望,勿復檢擧,俾臣得以安意畢命於畎畝之間,不勝大願。臣無任云云。省疏具悉。爾其勿辭,上來察職。
上在華城行宮。停常參·經筵。
大駕詣龍驤鳳翥亭後,世子宮遣宮官問安。答曰,知道。內閣·政院·玉堂·藥房,口傳問安。答曰,知道。仍詣始興縣,入行宮後,世子宮遣宮官問安。答曰,知道。仍詣肆覲坪,入行宮後,世子宮遣宮官問安。答曰,知道。仍詣華城府,入行宮後,世子宮遣宮官問安。答曰,知道。王大妃殿·嘉順宮,守宮承旨朝問安。答曰,知道。夕問安。答曰,知道。
兵曹,大駕自龍驤鳳翥亭,詣始興縣行宮晝停所時軍令,初吹辰正一刻,再吹辰正二刻,三吹辰正三刻。
兵曹,大駕自始興縣行宮晝停所,詣華城行宮宿所時軍令,初吹未正一刻,再吹未正二刻,三吹未正三刻。
朴宗琦啓曰,禮貌官來言,百官稟旨就次,傳曰,知道。
以大司諫呂東植再牌不進罷職傳旨,傳于愼宜學曰,只推。
傳于洪時濟曰,留院上疏入之。
傳于朴宗琦曰,境內儒生及武士當試取,儒生則明日設場,收券上送,還宮後考試,武士則待還宮,留守開場試取,修整上送,儒武考籍,竝以原居人準式事,一體分付。
傳于洪起燮曰,武士試取,依瑞蔥臺例爲之。
傳于朴宗琦曰,儒武旣有試取之命,而小民則無可以示意者,本府如有舊還未捧者,特爲蕩減。
兵曹,大駕自華城行宮宿所,詣陵所時軍令,初吹卯正一刻,二吹卯正二刻,三吹卯正三刻。
行護軍金履載疏曰,伏以皇天眷佑,慶祿滋至,王大妃殿寶籌彌隆,迎渭之舊甲重回,呼嵩之縟儀載擧,歡欣攢祝,八域同情,仍伏念天地之仁,無物不遂,父母之愛,無情不達,臣雖無所肖似,不足備數,亦是我殿下仁覆慈育中一物耳,今有至苦之私,至切之懇,豈可徒懷嚴畏,不一呼籲於天地父母之前乎,臣賦命畸窮,垂老無子,而憂慼疾病,形神凋喪,每中夜自思,如朽株斷根,更無滋萌之理,人生到此,情亦慼矣,竊惟聖人,可以造命,王政先於恤窮,同宗取養,卽常典之所許,卿秩疏請,亦已例之有據,玆敢冒死陳懇,仰瀆崇嚴,乞以臣十寸兄中部都事履禕第二子宗淳,許臣取以爲子,特命該曹,照例施行,則臣之至願畢矣,雖死之日,猶生之年,噫,臣六載海島,隔死如紙,惟殿下再生之,今又推繼絶之仁政,俾無子而有子,則覆載生成之澤,淪浹始終,其惟世世生生,隕結圖報之爲期而已,伏願聖明,俯賜鑑諒,曲允微懇,仍治臣瀆擾之罪,以肅朝綱。臣無任云云。省疏具悉。所請依施。
辛巳二月十九日卯時,大駕詣華城行宮。擧動入侍時,行都承旨朴周壽,左承旨任厚常,右承旨朴宗琦,左副承旨愼宜學,右副承旨洪起燮,同副承旨洪時濟,記事官朴容壽·尹正鎭,記事官鄭知容·金正喜,檢校提學金祖淳,檢校直提學李存秀,原任直提學金履喬,檢校直閣徐俊輔·鄭基善,原任待敎朴綺壽,檢校待敎李鶴秀·徐憙淳,以次侍立,時至,通禮跪啓外辦,上具軍服乘座馬,出宣化門敎曰,日寒如此,侍衛軍兵毛具,從便爲之,藥房提調金魯敬,副提調朴周壽進曰,寒早勞動,聖體,若何?上曰,一樣矣。周壽曰,今日幸行時,兩司當爲進參,大司諫呂東植,旣有只推之命,更爲牌招,何如?上曰,依爲之。出擧條出協陽門·肅章門·進善門,至敦化門外,宣傳官跪啓稟招搖旗三行分立訖,仍進發至布廛屛門,上降座馬,命進駕轎,起燮進曰,駕轎先詣之,稍遠於駕前,雖曰,事勢之不得不然,而未卽待令於下敎之下,自致路次駐蹕之許久,當該司僕寺官員,不可無警,推考,何如?上曰,依爲之。出擧條下詢承旨曰,承旨是同副乎?起燮對曰,右副承旨臣洪起燮矣。上命以人夫奉轎進發,出崇禮門,宣傳官跪啓稟鳴金二下大吹打,至露梁舟橋,兵曹判書金在昌,跪稟渡涉節次,宣傳官如法擧行訖,大駕渡橋,至龍驤鳳翥亭前,通禮跪啓請降轎,上降轎入幄次,諸臣以次侍立,少頃,命入外辦,上仍具軍服出幄次,通禮跪啓請乘轎,上乘轎仍進發,至始興縣行宮晝停所,上降轎入幄次,命問安勿爲之。出駕敎又命京畿監司,率各務差使員,華城行宮待令。出駕敎仍命促軍兵食代,三吹訖,命入外辦,上仍具軍服出幄次,乘轎進發,至安養坪,祖淳等進曰,日勢已晏,前站且遠,人夫奉轎,易致夜深,而駕轎馬皆調馴,便穩之道,亦似勝於人夫,何以爲之乎?上命入駕轎馬,以駕轎進發,未及肆覲坪五里許敎曰,肆覲坪行宮當少駐,軍兵路上留駐。出駕敎至肆覲坪行宮,上降駕轎入幄次,命問安勿爲之。出駕敎少頃,命入外辦,上仍具軍服出幄次,乘駕轎進發,至遲遲臺,上,下馬以過,至長安門外,宣傳官跪啓稟鳴金三下吹打止,仍由新豐樓左翊門·中陽門,至行宮幄次前,上降駕轎入幄次,命問安勿爲之。出駕敎仍命侍衛權退,諸臣以次權退。
上在華城行宮。停常參·經筵。
世子宮遣宮官,經宿問安。答曰,知道。內閣·政院·玉堂·朝廷二品以上·六曹堂上經宿問安。答曰,知道。大駕詣健陵,入齋室後,世子宮遣宮官問安。答曰,知道。親祭後,世子宮遣宮官問安。答曰,知道。仍詣顯隆園親祭後,世子宮遣宮官問安。答曰,知道。還詣顯隆園,入齋室後,世子宮遣宮官問安。答曰,知道。仍詣華城府行宮後,世子宮遣宮官問安。答曰,知道。華寧殿酌獻禮後,世子宮遣宮官問安。答曰,知道。還詣行宮後,世子宮遣宮官問安。答曰,知道。王大妃殿·嘉順宮,守宮承旨朝問安。答曰,知道。夕問安。答曰,知道。
藥房提調金魯敬,副提調朴周壽啓曰,鑾輅夙駕,聖慕方伸,行殿經宿,勞動且多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢此問安,竝爲仰稟。答曰,知道。與昨一樣,卿等不必入侍矣。
洪起燮啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
朴宗琦啓曰,禮貌官來言,百官稟旨就次,傳曰,知道。
傳于洪起燮曰,京畿監司,率各務差使員入侍。
傳于朴宗琦曰,元日旣擧賀儀於東朝,今又祗拜仙寢,欣愴交切,而情不容已,還宮後,淸原府院君內外家廟,遣承旨致祭,該房知悉。
傳于朴宗琦曰,祗拜仙寢,又瞻晬容,豈曰伸誠,只增孺慕,屢年曠省之餘,今年與他年有異,豈可無表意之擧?陵所親祭時,亞獻官右議政南公轍,終獻官永明尉洪顯周,竝熟馬一匹面給,贊禮禮曹判書金魯敬,豹皮一令賜給,大祝鄭基善,執禮金在元,禮房承旨朴宗琦,典祀官鄭祖榮竝加資,通禮以下諸執事,各上弦弓一張賜給,陵司令李憲述陞敍,參奉成兢默陞六,華寧殿酌獻禮時,大祝金敎喜,執禮李羲肇,各上弦弓一張賜給,守門將二人,亦各上弦弓一張賜給,陵所及華寧殿行首守僕,竝帖資,其餘守僕·員役,竝考例施賞。園令金,參奉李奎秀,亦爲一體陞敍陞六,守僕員役,依例施賞,整理使水原留守金蓍根加資,地方官水原判官金元根,準職除授。
傳于朴周壽曰,政官牌招開政,加資下批。
朴周壽,以吏曹言啓曰,今此健陵親祭時,大祝鄭基善加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,判書金履喬進,參判趙萬元,參議金啓溫在外未肅拜,同副承旨洪時濟進。以林處鎭爲校理,李寅溥爲兼司書,李朝鉉爲奉常正,洪羲臣爲右副賓客,李駿秀爲健陵參奉,李玄緖爲顯隆園參奉,行水原留守金蓍根今加崇政,右承旨朴宗琦今加嘉善,副司果金在元,校理鄭基善,奉常正鄭祖榮以上,今加通政加資事承傳。
兵批,行判書金在昌病,參判李愚在病,參議韓義運守宮,參知柳入直進,右副承旨洪起燮進,同知單元永植,副司果成兢默·李奎秀竝單付。
吏批,再政。左副賓客單洪羲臣,右副賓客單金魯敬。
兵曹口傳政事,副護軍單鄭基善。
兵曹,大駕自華城行宮宿所,詣始興縣行宮晝停所時軍令,初吹卯正一刻,再吹卯正二刻,三吹卯正三刻。
大司諫呂東植疏曰,伏以是歲維春,聖慕冞深,雨露方濡,仙寢入望,祗拜有期,鑾蹕載啓,廷僚齊會,黎庶爭覩,感舊喜今,群情交切。第緣夜雪之呈瑞,以致春寒之添重,羽旄管籥,旣賀庶幾無疾,氷凘風雪,更祝回鑾萬安,愚忱耿耿,夜不能寐,于斯時也,苟非有切身之苦,難强之勢者,孰敢爲違逋之擧,以添不急之酬應乎?第臣貞痼之疾,發必如期,其爲危惡之狀,已悉於前籲之辭,今何敢爲更事煩陳,徒張醜穢之計哉?然而數昨以來,漫觸寒冷,欠愼飮食,積氣衝亘,咽下痛勢,達于肩背,臣之此病,今爲三十餘年,而每一添劇,輒患動作妨礙,榮衛消落,人之見者,莫不危之,今雖欲俯竭氣力,仰答義分,其如道路顚仆,公私狼狽何哉?玆敢略控實狀,仰瀆崇嚴。夫此時幸行,凡在應從之列者,不能陳力就列,以干輦路命令,則律以道理,罪當何居?伏願聖明,亟降嚴旨,先治慢蹇之狀,卽消玷汚之名,回授可膺之人,以備法從之班焉,臣雖不以見職自居,復以目下事仰陳焉。恭惟先大王,每於謁園之時,臨御本府,聚會文武之士,或先期定制,竝取所過之邑,或臨時發令,以慰觀光之類,或設科取人,或試才施賞,此爲於戲不忘之一事矣。今番駕幸有命之後,竊聽道路傳聞,則諸邑人士,或不無想望之心云,臣謂法駕到府之前,先命文武士齊會,俾爲別般慰悅之擧,以示追昔年識今歲之意宜矣。臣於司謁處分一事,猶有愚衷之未已者,殿下以此事賜批,前後爲三度,而皆有首尾不相應之歎矣。夫司謁之無罪,廟批之所不言,而始見於臣疏之批,司鑰之兼任,臣批之所不言,而始見於承宣之批,承宣批中所敎疑之一字,有非臣下之所敢聞,而自初殿下,若以無罪與兼任之狀,這卽明示於絲綸之間,則群下之不能曉然,必不至是也。夫以聖賢弟子,猶有滋惑之端,惑之而不言,非所以事其師盡其道也,臣若有懷而不爲畢陳,則是不以弟子事聖賢之道事殿下也,其可乎哉可乎哉?且以此事,爲非大段非難貰,則來頭外廷各司之似此犯科者,其將準此而輕勘,則法綱無所施矣。抑將此輕而彼重,則人心又不服矣,到得此時,豈非難處之甚耶?若曰,近者雖重可逭,遠者雖重莫貸,則臣恐民心離叛之機,實兆於此,思之及此,寧不凜然以寒心也哉?以此微事,煩不知止者,極涉屑屑,而國朝所以設臺閣者,凡係微細之事,皆許盡言不諱,況此輩之罪犯非輕,聖上之處分失宜,則又豈可以一言塞責而止乎?以臣愚見,殿下於此一事,終不能無失望之擧,伏願更加深思,必以無過差爲期焉,則大易雷風之象,聖賢不遠復之機,亶在於是矣。臣無任云云。省疏具悉。試取事固已有命,縱不試取,豈可輒請?司鑰事,又何支離也?爾其勿辭察職。
健陵親祭敎是時,亞獻官右議政南公轍,終獻官永明尉洪顯周,贊禮禮曹判書金魯敬,典祀官奉常正鄭祖榮,陵司令李憲述,執禮副司果金在元,執尊副應敎洪羲瑾,大祝鄭基善,祝史副司果徐有素,齋郞副司果朴岐壽,贊者引儀崔日運·朴耆元,謁者兼引儀洪顯燮,假引儀安承煦,贊引兼引儀沈能默,假引儀洪檼,祭監監察閔祖榮·李禹錫。顯隆園親祭敎是時,亞獻官右議政南公轍,終獻官永明尉洪顯周,贊禮禮曹判書金魯敬,典祀官副司果朴基宏,園司令金,執禮副司果李瀅夏,執尊修撰任存常,大祝副修撰尹豐烈,祝史副司果徐有素,齋郞副司果朴岐壽,贊者引儀崔日運·朴耆元,謁者兼引儀洪顯燮,假引儀安承煦,贊引兼引儀沈能默,假引儀洪檼,祭監監察閔祖榮·李禹錫。華寧殿酌獻禮親行敎是時,贊禮禮曹判書金魯敬,典祀官副校理李基栽,殿司水原判官金元根,執禮司僕正李羲肇,執尊修撰姜世綸,大祝副司果金敎喜,盥洗位禮曹正郞尹書有,兵曹正郞金聖謙,爵洗位兵曹佐郞洪儼·張振一,贊者引儀崔日運·朴耆元,謁者兼引儀洪顯燮,假引儀安承煦,贊引兼引儀沈能默,假引儀洪檼,祭監監察閔祖榮·李禹錫。
辛巳二月二十日卯時,大駕詣健陵·顯隆園。親祭擧動入侍時,行都承旨朴周壽,左承旨任厚常,右承旨朴宗琦,左副承旨愼宜學,右副承旨洪起燮,同副承旨洪時濟,記事官朴容壽·尹正鎭,記事官鄭知容·金正喜,檢校提學金祖淳,檢校直提學李存秀,原任直提學金履喬,檢校直閣徐俊輔·鄭基善,原任待敎朴綺壽,檢校待敎李鶴秀·徐憙淳,以次侍立。時至,通禮跪啓外辦,上具軍服出幄次,周壽進曰,經宿勞動,聖體,若何?上曰,一樣矣。通禮跪啓請乘轎,上乘駕轎仍進發,由中陽門·左翊門·新豐樓,至八達門外。宣傳官跪啓稟鳴金二下大吹打,至陵所洞口,宣傳官跪啓稟鳴金三下吹打止,至齋室門外。通禮跪啓請降轎,上降轎入齋室,命問安勿爲之。出榻敎少頃,命入外辦,上改具翼善冠·黲袍·烏犀帶·黑皮靴,出齋室門外。通禮跪啓請乘輿,上乘輿至紅箭門外。通禮跪啓請降輿,上降輿,左右通禮前導,詣望陵禮版位。引儀唱四拜,上行四拜禮訖,詣陵上奉審一周,仍詣碑閣奉審訖,入小次。親祭時至,通禮跪啓請行禮,上出小次,贊禮前導,陞自東階詣版位。贊禮啓請四拜,上行四拜禮,仍詣尊所前,宗琦酌酒,周壽以爵受酒,上入詣神位前。贊禮啓請跪,上北向跪,周壽奉香,宗琦奉爐跪進,贊禮啓請三上香,上三上香,宗琦奠爐于案,周壽奉爵跪進。贊禮啓請執爵獻爵,上執爵獻爵,以授宗琦,奠于神位前,贊禮啓請俯伏興少退跪,上俯伏興少退跪,大祝進神位右,東向跪讀祝訖。贊禮啓請俯伏興平身,上俯伏興平身,贊禮導上出戶降復位,亞獻官·終獻官,行禮如儀訖。贊禮啓請四拜,上行四拜禮,贊禮導上,詣望燎位北向立,大祝奉祝燎於坎,贊禮跪啓禮畢,左右通禮前導,詣辭陵禮版位。引儀唱四拜,上行四拜禮,命親祭後問安勿爲之。出榻敎上出紅箭門乘輿,右議政南公轍進曰,仙寢祗謁,宸慕克伸,勞動之餘,聖體,若何?上曰,一樣矣。仍詣顯隆園,至紅箭門外降輿,詣望園禮版位,行再拜禮訖,詣園上奉審一周,仍詣碑閣奉審訖,入小次。親祭時至,通禮跪啓請行禮,上出小次,贊禮前導,陞自東階詣版位,行再拜禮,仍詣尊所前,宗琦酌酒,周壽以爵受酒,上入詣神位前北向跪。周壽奉香,宗琦奉爐,上三上香,執爵獻爵,以授宗琦,奠于神位前,上俯伏興少退跪,大祝進神位右跪讀祝,上曰,大祝,誰也?贊禮金魯敬曰,尹豐烈矣。讀祝訖,上降復位,亞獻終獻官,行禮如儀訖,上行再拜禮,仍詣望燎位燎訖,還詣辭園禮版位,行再拜禮,命親祭後問安勿爲之。出榻敎上出紅箭門外乘輿,魯敬進曰,終獻禮時,園司當爲傳爵,而未及擧行,事甚未安。推考警責,後勿如是之意申飭,何如?上曰,依爲之。出擧條至顯隆園齋室,上降輿入次,命問安勿爲之。出榻敎又命自陵所洞口,至崇禮門捧上言。出榻敎少頃,命入外辦,上改具軍服出次,乘駕轎進發,出陵洞口,宣傳官跪啓稟鳴金二下大吹打,至八達門外,宣傳官跪啓稟鳴金三下吹打止,仍由新豐樓·左翊門·中陽門,還御行宮,命問安勿爲之。出榻敎諸臣以次權退。
辛巳二月二十日未時,上詣華寧殿。行酌獻禮入侍時,行都承旨朴周壽,左承旨任厚常,右承旨朴宗琦,左副承旨愼宜學,右副承旨洪起燮,同副承旨洪時濟,記事官朴容壽·尹正鎭,記事官鄭知容·金正喜,檢校提學金祖淳,檢校直提學李存秀,原任直提學金履喬,檢校直閣徐俊輔·鄭基善,原任待敎朴綺壽,檢校待敎李鶴秀·徐憙淳,以次侍立。時至,通禮跪啓外辦,上具翼善冠·衮龍袍出幄次,通禮跪啓請乘輿,上乘輿,出中陽門·左翊門·新豐樓,至華寧殿齋室外,降輿入次,命問安勿爲之。出榻敎少頃,通禮跪啓外辦,上出次入詣版位,行四拜禮,陞自東階,入殿內奉審訖,還入齋室。酌獻禮時至,通禮跪啓請行禮,上出次,贊禮前導入詣版位,啓請四拜,上行四拜禮,仍詣尊所前,宗琦酌酒,周壽以爵受酒。贊禮導上,入詣神位前北向立,贊禮啓請跪,上北向跪,周壽奉香,宗琦奉爐跪進,贊禮啓請三上香,上三上香,宗琦奠爐于案。周壽奉爵跪進,贊禮啓請執爵獻爵,上執爵獻爵,以爵授宗琦,奠于神位前。贊禮啓請俯伏興少退跪,上俯伏興少退跪,大祝進神位右,東向跪讀祝訖,贊禮啓請俯伏興平身,上俯伏興平身。贊禮導上出戶降復位,贊禮啓請四拜,上行四拜禮,贊禮導上,詣望瘞位北向立,大祝奉祝瘞於坎,贊禮啓禮畢,仍導以出。周壽進曰,酌獻禮行禮時,臚唱之際,有所做錯,事甚未安。當該引儀推考,何如?上曰,依爲之。出擧條還入齋室,命酌獻禮後問安勿爲之。出榻敎少頃,命入外辦,上仍具翼善冠·衮龍袍,出齋室門外乘輿,命書傳敎曰,百官揷羽,仍由新豐樓·左翊門·中陽門,還御行宮,命問安勿爲之。出榻敎仍命侍衛權退,諸臣以次權退。
辛巳二月二十日申時,上御維興宅。京畿監司率各務差使員入侍時,右副承旨洪起燮,記事官尹正鎭,記事官鄭知容·金正喜,京畿監司韓兢履,以次進伏。各務差使員一路都差使員楊州牧使柳相亮,出宮時傳語差使員抱川縣監李思默,還宮時傳語差使員加平郡守南進和,地方官果川縣監李命運,始興縣令趙濟明,以次進伏階上訖。起燮曰,道路橋梁差使員南陽府使李乘運,落馬致傷,擔舁來待,而未得入侍矣。上命京畿監司奏職名,兢履奏職姓名訖,又命差員等各奏職姓名,相亮等以次仰奏,上問有何弊瘼乎?兢履對曰,別無貽弊之端矣。相亮等亦以無弊瘼仰對,上命退,兢履等先退,又命退,承史以次退出。
上在昌德宮。停常參·經筵。
世子宮遣宮官,經宿問安。答曰,知道。內閣·政院·玉堂·藥房·朝廷二品以上·六曹堂上,經宿口傳問安。答曰,知道。大駕詣肆覲坪,入行宮後,世子宮遣宮官問安。答曰,知道。內閣·政院·玉堂·藥房,口傳問安。答曰,知道。仍詣始興縣,入行宮後,世子宮遣宮官問安。答曰,知道。仍詣龍驤鳳翥亭後,世子宮遣宮官問安。答曰,知道。仍詣南廟入幕次後,世子宮遣宮官問安。答曰,知道。還宮後,世子宮板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。王大妃殿·嘉順宮,守宮承旨朝問安。答曰,知道。
洪起燮啓曰,來二十五日,朝參日次矣,敢稟。傳曰,停。
兵曹,大駕自始興縣行宮晝停所還宮時軍令,初吹未初一刻,再吹未初二刻,三吹未初三刻。
愼宜學啓曰,卽者,義禁府都事來言,今日擧動時,駕側鳴錚罪人李甲逵等五十三人,移送秋曹云矣,敢啓。傳曰,知道。
朴宗琦啓曰,水原府儒生試取試卷,今已入來矣,弘文提學金魯敬,待開門牌招,以爲考試之地,何如?傳曰,允。
朴宗琦,以奎章閣言啓曰,大駕今已還宮,守宮檢校直提學洪奭周,依定式減下,何如?傳曰,允。
又以禮曹言啓曰,行護軍金履載上疏批旨內,所請依施事,命下矣。依聖敎,金履禕第二子宗淳,立爲金履載之後,立案成給之意,敢啓。傳曰,知道。
洪起燮,以舟橋司言啓曰,舟橋自今日撤排之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕駕前別抄及將校軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕將校軍兵等處,乾犒饋依定式,磨鍊分給之意,敢啓。傳曰,知道。
辛巳二月二十一日卯時,大駕自華城行宮。還宮擧動入侍時,行都承旨朴周壽,行左承旨朴宗琦,右承旨任厚常,左副承旨愼宜學,右副承旨洪起燮,同副承旨洪時濟,記事官朴容壽·尹正鎭,記事官鄭知容·金正喜,檢校提學金祖淳,檢校直提學李存秀,原任直提學金履喬,檢校直閣徐俊輔·鄭基善,原任待敎朴綺壽,檢校待敎李鶴秀·徐憙淳,以次侍立,時至,通禮跪啓外辦,上具軍服出幄次,通禮跪啓請乘轎,上乘駕轎,右議政南公轍進曰,連日勞動之餘,聖體,若何?上曰,一樣矣。公轍曰,檢校提學,身病添劇,不得已自此落後云,故敢此仰達矣,上可之,仍由中陽門·左翊門·新豐樓,出長安門,宣傳官跪啓稟鳴金二下大吹打,至遲遲臺,上,下馬以過,未及肆覲坪十里許,敎曰,肆覲坪行宮當少駐,軍兵路上留駐。出駕敎至肆覲坪行宮,上降轎入次,少頃,命入外辦,上仍具軍服出次,乘駕轎,起燮進曰,駕轎進御之時,未卽待令,當該司僕寺內乘,所當重勘,而本院請推之外,無他可施之罰,何以爲之乎?上曰,事過後拿處,可也。出擧條仍進發,未及始興行宮十里許,進香使先來狀啓及尊皇太后恩詔出來,起燮以狀啓及恩詔,進前奏達,上命傳夾侍以入,至始興縣行宮晝停所,上降駕轎入次,命問安勿爲之。出駕敎又命侍衛權退,軍兵食代後待令,三吹訖,命入外辦,上仍具軍服出次,乘駕轎進發,至龍驤鳳翥亭前,上降駕轎入次,命問安勿爲之。出駕敎又命書傳敎曰,南關王廟當歷臨,侍衛雲寶劍外置之,軍兵路上留駐,少頃,命入外辦,上仍具軍服出次,命入玉轎,起燮進曰,玉轎之先發於外辦已入之後,勢固宜然,而下敎催促之下,未卽待令,當該司僕寺官員,所當重勘,而本院請推之外,無他可施之罰,何以爲之乎?上曰,事過後拿處,可也。出擧條上乘玉轎,出龍驤鳳翥亭門外,還御駕轎,臨露梁舟橋,兵曹判書金在昌,跪稟渡涉節次,宣傳官如法擧行訖,大駕渡橋,至南關王廟大門外,上降駕轎乘輿,至少次前,降輿入次,命問安勿爲之。出駕敎行禮時至,通禮跪啓外辦,上仍具軍服出次,左右通禮前導詣廟內,上行再拜禮訖,還入少次,命行禮後問安勿爲之。出駕敎少頃,命入外辦,上仍具軍服出次,乘輿出大門外,還御駕轎,仍進發至崇禮門外,宣傳官跪啓稟鳴金三下吹打止,大駕入崇禮門,由敦化門·進善門·肅章門,至協陽門,兵曹判書金在昌,跪啓請解嚴,大駕由宣化門還內,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂,翌日口傳問安。答曰,知道。大殿,朝廷二品以上·六曹堂上,單子問安。答曰,知道。
藥房提調金魯敬,副提調朴周壽啓曰,陵園展拜,聖慕克伸,回鑾萬安,群情胥悅,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
任厚常啓曰,右副承旨洪起燮,今日不爲仕進,卽爲牌招,何如?傳曰,允。
備忘記,開城府留守吳翰源下直,長弓一張,長箭一部。鍾城府使李儒常下直,長弓一張,長箭一部,片箭一部,筒兒一箇賜給。
傳于洪時濟曰,關王廟守直官訓鍊院參奉洪興國·朴東秀,邊將除授,守僕以下,竝考例施賞。
洪時濟啓曰,今此京外上言一百七十九張內,一百三十九張,以猥濫拔去,四十張,分下各該司次,捧入之意,敢啓。傳曰,知道。
愼宜學啓曰,行大司憲趙弘鎭,執義宋翼淵,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
以大司諫呂東植,獻納黃儆彦,執義宋翼淵,掌令白致樂,持平盧光斗牌不進罷職傳旨,傳于愼宜學曰,只推。
傳于洪時濟曰,入直摠管尹命烈,試官加差,使之分考。
傳于洪時濟曰,科次入侍。
以右副承旨洪起燮牌不進罷職傳旨,傳于任厚常曰,只推。
以司僕正李羲肇拿處傳旨,傳于愼宜學曰,分揀。
以司僕內乘元永貞拿處傳旨,傳于愼宜學曰,分揀。
以全羅監司李書九狀啓,扶安縣人物渰死事,傳于洪時濟曰,聞甚矜惻,元恤典外,別加顧助,如有生前身還布,竝蕩減事,分付。
洪時濟,以弘文館言啓曰,本館上番姑陞入直,事甚未安,副應敎洪羲瑾,副校理李基栽,旣有只推之命,竝卽牌招,以爲推移入直,副修撰趙冀永,卽爲牌招察任,何如?傳曰,允。
又以弘文館言啓曰,校理林處鎭,時在公淸道石城地,經筵入番事緊,請斯速乘馹上來事,下諭,答曰,依啓。
愼宜學,以都摠府言啓曰,今日入直內三廳武兼禁軍及軍兵等,當爲中日習射技放,而問安相値,不得設行之意,敢啓。傳曰,知道。
又以兵曹言啓曰,今番健陵·顯隆園幸行時隨駕將校軍兵各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時隨駕將官將校軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,謹依成冊啓下,御前前排牢子徐得官等三十名,巡令手咸仁大等二十八名,挾馬旗手李東柱等十二名,各木一疋,信箭手朴龍順等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以刑曹言啓曰,黃海道遂安郡殺獄罪人金振五逃躱事,自該道前已狀聞,啓下本曹,而過限未捕之由,今又報來矣,該守令論罪一款,係是義禁府所管,令該府稟處,何如?傳曰,允。
義禁府啓目,社稷大祭捧俎官義盈庫直長李鎭原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
判府事金載瓚箚曰,伏以慶年重回,聖孝冞光,縟儀誕陳於東朝,奠禮載伸於先寢,伏惟宸心,益不勝遇喜增慕之懷,區區讚頌,輿情惟均,仍伏念臣於太僕事,竊有萬萬惶隕,歷日靡措者,凡大小乘輿,惟太僕是掌,每當蹕路已戒之後,陳列各有定制,進止必占信地,跬步之間,未敢一或離次,而日昨出宮時,駕轎待令,命下已久,徑先前發,未卽進待,以致寒朝留蹕,上下焦遑,人夫替奉,事面驚悚,臣雖病不得參班,而旣添提擧之任,不能先事管檢,臨時整飭,至有此無前顚錯,苟究其罪,臣實爲首,而問備只及郞官,郵罰不加臣身,至若回鑾時擧行,尤爲節節稽忽,隨駕該郞,相繼置對,臣罪於此,益無所逭,玆敢短箚自列,仰請威命。伏乞亟賜勘處,以肅朝綱焉。取進止。省箚具悉卿懇。往還時該寺擧行之遲滯,事勢容或無怪,故郞官已爲分揀,況卿病未參班,自引過矣,仍傳于洪時濟曰,此批答,遣史官傳諭于金判府事。
右議政南公轍箚曰,伏以祗謁陵園,聖慕克伸,日吉辰良,回鑾萬安,臣民慶忭,大小惟均,臣於行在,伏見傳敎下者,以臣名忝陵所享官,混蒙錫馬之典,未死賤臣,又逢今日,隨詣羽旄之後,周旋樽俎之間,俯仰今昔,榮愴交新,因此受賞,實是意望之所不到也,片時之登降,有何可記之勞,聖王懋賞之政,恐不當如此也,歷日惶愧,不敢自安,玆具短箚,仰瀆崇嚴,乞卽收還,俾賞典毋濫焉。取進止。答曰,省箚具悉卿懇。卿其勿辭,安心領受,仍傳于洪時濟曰,此批答,遣史官傳諭于右議政。
永明尉洪顯周疏曰,伏以仙寢祗謁,聖慕克伸,吉日回鑾,玉候萬康,忭祝之忱,小大惟均,仍念叨充駿奔之列,周還象設之側,追先增感,有事與榮,不意錫馬之恩,忽下於此際,拜命惝怳,愧懼交竝,殆不省措躬之所也,撫時寓慕,恩頒固出於示意,罔功徼賞,微分實難於冒受,玆陳短章,仰瀆崇嚴。伏乞聖慈,俯垂鑑諒,亟命還收,俾賞典重而私心安,千萬幸甚。臣無任云云。答曰,省疏具悉卿懇。卿其勿辭,安心領受,仍傳于洪時濟曰,此批答,遣史官傳諭于永明尉。
行左承旨朴宗琦疏曰,伏以慶回舟梁,禮展寢殿,百靈呵護,鑾蹕穩旋,再宵經宿,玉度彌康,區區欣忭,曷有其極,仍伏念臣,適參邇列,獲陪鹵簿,周旋於象設之地,祼將於爵獻之際,粗伸於戲不忘之忱,怳有愀然復見之思,榮莫大焉,勞於何有,而迺以不匱之聖思,廣推示意之晟典,晉秩寵命,至及臣身,惶隕震越,感極而涕,回旋無地,祗肅恩命,半夜行殿,淸臚贊拜,龍光所被,瞻聆咸聳,臣本根植孤弱,材具蔑劣,百無肖似,無足備數,一自通籍以來,偏荷雨露之澤,長依日月之光,前後踐歷,罔非僥濫,節次推遷,皆費造化,恩重邱山,報蔑涓埃,更何有一分進步之望,而今此貳卿峻秩也,賞資特恩也,遽以罔功之賞,施之無似之賤,鶴軒之媿,鵜梁之誚,猶屬臣一己之私,而其於玷辱淸朝之名器何哉,臣於此,欲琢辭飾文,以效前輩克讓之美,則有同醜女之效嚬,臣心祗增羞澁,不覺面赤而背汗,玆敢略具短章,仰暴衷懇。伏乞聖明,俯垂鑑諒,亟收誤恩,俾公器重而私分安焉。臣無任云云。答曰,省疏具悉。卿其勿辭行公。
敎開城府留守吳翰源書。王若曰,漢有馮翊扶風,宰輔所以處近地,宋置總管轉運,官制所以設分司。苟非剸理之良才,曷膺保釐之重寄。念彼崧陽之名府,卽是漢南之陪京。群巒鬱龍飛之形,拱挹乎碧瀾靑石,列肆藏鱗集之貨,委積乎丹綺綠珠。燕尾津之臺隍分羅,一颿風便,鴨頭江之冠蓋交織,四牡星馳。食粱肉守閭閻,富埒漢關之豪族,爲酒豢滋訟獄,俗靡殷邦之頑民。肆積弊若是繁興,非重望無以彈壓。惟卿,器度雅靜,才識貫淹。自先朝而受特達之知,襲靑氈之詩禮,曁乃兄而聯淸華之列,演丹掖之絲綸。進擢金緋,文學經綸之手,堅守素履,宰相布韋之規。萊府著干城之譽,金井之雉堞屹聳,灣河運樽俎之策,玉帳之裘帶徐閑。夙嘉望實之俱隆,政合盤錯之更試。玆授卿以開城府留守兼管理使,卿其祗服恩命,勉思令猷。安不忘危,錢穀儲胥之有備,寬而濟猛,弦韋弛張之得兼。竹橋之遺碑尙存,培植名節,花潭之舊閭必式,振作儒風。其餘稟裁,厥有彝典。於戲,淸香畫戟,莫效詞客之漫吟,雅歌投壺,宜追古將之遠略。故玆敎示,想宜知悉。知製敎任存常製進。
辛巳二月二十二日酉時,上御熙政堂。水原府儒生應製科次入侍時,同副承旨洪時濟,記事官朴容壽·鄭知容·金正喜,弘文提學金魯敬,試官副摠管尹命烈,對讀官修撰姜世綸,副修撰尹豐烈,說書鄭佺始,以次進伏訖。魯敬進前奏曰,連日勞動,廻鑾經宿,聖體,若何?上曰,一樣矣。魯敬曰,寢睡·水刺之節,何如?上曰,一樣,而殿宮氣候俱一樣矣,仍命曰,科次爲之。魯敬曰,俄伏承三十張取入之命,値此罕有之慶會,固仰廣慶之聖意,而第額數之多,前無是例,敢此仰達矣。上曰,以二十張取入也。魯敬曰,旣取二十張,則幾張書三下乎?上曰,十張書三下,十張書次上也。魯敬曰,壯元當以三下書等乎?上曰,壯元則書正字三下,以下九張則竝書草三下也。魯敬以次書等訖,上命承旨,坼封內讀奏,時濟曰,臣蒲柳早衰,眼視暴暗,字劃未辨,聖敎之下,未敢讀奏,不勝惶恐矣。上曰,注書在傍坼封,指辨其未解處,可也。時濟以次讀奏,試券中,或有只書邑號而不書洞名者,亦有只書洞名而不書邑號者,魯敬曰,試券封內,或漏邑號,或漏洞名,俱是違格,竝爲拔去,何如?上可之。時濟讀奏封內訖,上命書傳敎曰,水原府儒生應製賦居首三下幼學金在榮,直赴殿試,之次草三下幼學金永鎭,直赴會試,之次草三下幼學李晩容·曺冕圭·崔德一,給二分,之次草三下幼學李埅等五人,次上幼學嚴圭等十人,依丁丑年例施賞。王大妃殿進御人蔘逍遙散二貼製入事。出榻敎上命退,諸臣以次退出。
上在昌德宮。停常參·經筵。
愼宜學啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
任厚常啓曰,右副承旨洪起燮,今日不爲仕進,卽爲牌招,何如?傳曰,允。
傳于任厚常曰,知申與不爲仕進承旨,有實故承旨,竝許遞,前望單子入之。
承旨前望單子入之,李止淵·徐有聞·沈能稷·李羲準落點。
注書朴容壽病,代以申大膺爲假注書。
申大膺在外,代以李相重爲假注書。
李相重在外,代以李廷憲爲假注書。
任厚常啓曰,新除授右副承旨李羲準,同副承旨沈能稷,竝卽牌招,何如?傳曰,允。都承旨·左承旨,一體牌招。
傳于任厚常曰,都承旨·右副承旨許遞,前望單子入之。
任厚常啓曰,同副承旨沈能稷,時在京畿龍仁地,斯速乘馹上來事,下諭,何如?傳曰,許遞,前望單子入之。
承旨前望單子入之,李止淵·洪命周·朴綺壽落點。
愼宜學啓曰,卽者,刑曹郞廳來言,再昨日幸行時衛外擊錚人等,當爲捧供,而連値齋日,不得用刑,待無故日擧行云矣,敢啓。傳曰,知道。
傳于愼宜學曰,留院上疏入之。
以右副承旨李羲準牌不進罷職傳旨,傳于任厚常曰,只推。
以副應敎洪羲瑾,副校理李基栽,副修撰趙冀永牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,副修撰趙冀永,旣有只推之命,與修撰任存常,一體牌招,以爲推移入直之地,何如?傳曰,允。
兵曹口傳政事,護軍單朴周壽。
愼宜學,以義禁府言啓曰,刑曹啓辭內,黃海道遂安郡殺獄罪人金振五逃躱事,自該道前已狀聞,啓下本曹,而過限未捕之由,今又報來矣,該守令論罪一款,係是義禁府所管,令該府稟處事,允下矣。當該遂安郡守尹致謙,方在任所云,依例發遣府羅將拿來,何如?傳曰,允。
獻納黃儆彦疏曰,伏以臣,庸愚湔劣,百不猶人,而通籍以來,濫被洪造,屢玷臺閣之淸選,旋膺民社之重寄,絲毫蔑效,愧懼恒深,而扶將八耋之老母,獲遂專城之便養,人子之至願旣畢,闔門之感祝方切,迺者,昨臈大政,伏奉納言除命,華誥遠頒,峽里動色,臣誠感激惶隕,益不知措躬,況當逖違之餘,亟效叩謝之忱,此固臣分之所當然者,而第臣母,積年抱病,漸成癃痼,當寒登途,因復添劇,纔到鄕廬,便委床笫,雜試刀圭,苦未向減,臣情理所迫,實不忍遠離,荏苒之間,月已再易,逋慢之罪,自無所逃,臣母於病中,伏聞幸行日近,淸蹕將戒,責臣以分義,促臣以行裝,臣不得不暫捨病側,祗伏路左,粗伸瞻旄之誠,而數日離家,方寸已亂,蹲仍供職,斷無其望,玆敢仰首鳴號於天地父母之仁。伏乞聖慈,俯垂鑑諒,亟遞臣職,俾便歸護,仍治臣違傲瀆撓之罪,以昭法紀,不勝萬幸,臣於請急之章,宜不敢更贅他說,而在鄕之日,伏見邸報,有楸子島安置罪人洪在敏·徐瀅修量移之命,竊不勝憂歎萬萬,噫,彼兩罪人之負犯,果何如也,丹書具載,鐵案已成,至今偃息於島中,猶是失刑之大者,則豈可以歲月之稍久,慶典之曠蕩,遽議於從輕之律哉,臣恐壞國家義理之防,啓小人僥倖之心,未必不由於是也,且況知道之批,旣下於金吾,而反汗之請,復靳於玉署,其在大聖人轉圜虛受之量,亦豈不有損於萬一乎,臣纔入都門,見公議之沸鬱,忝在言責,義不容於泯默,略此附陳,伏願亟加三思,特寢成命,以嚴隄防,以循輿情焉。臣無任云云。省疏具悉。已諭於諸批,勿煩,爾其勿辭往護。
上在昌德宮。停常參·經筵。
午時未時,日暈。
王大妃殿進御加減健脾湯一貼製入事,榻前下敎。
朴綺壽啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
李止淵啓曰,同副承旨朴綺壽,今日不爲仕進,卽爲牌招,何如?傳曰,允。
傳于李止淵曰,刑·工換房。
傳于愼宜學曰,留院上疏入之。
李廷憲在外,代以鄭德和爲假注書。
以副應敎洪羲瑾,副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
又以奉常寺都提調·提調意啓曰,祭享所用春等中脯,依定式,今二月二十四日始造之意,敢啓。傳曰,知道。
愼宜學,以戶曹言啓曰,今番幸行時,繕工監主簿金樂朋,以修理官,先詣陵所擧行之際,不能檢飭下隷,毆打結所色吏,至有道臣文移,則不可置而勿問,令該府,拿問勘處,何如?傳曰,允。
領敦寧金祖淳箚曰,伏以仙寢祗拜,聖慕克伸,鑾車載旋,玉度冞康,臣民忭喜,曷有其極,仍伏念,臣於出宮日路上停蹕之事,悚懍罔措之懷,至于今不容自疏,當其命進駕轎也,郞吏轎夫,雖曰,依例前行,前行稍遠,以致聖心之遲待,臣之待罪太僕久矣,常日若能董飭操束,雖値倉卒,宜無是弊,此臣之罪也,及其進轎而不御也,侍衛之臣,焦迫於內,軍民之情,惶駭於外,臣忱薄言拙,不能卽地回天,致使至尊,露立移晷,末又人夫舁奉,事體虧欠,此又臣之罪也,臣罪至此,理合誅殛。伏乞亟命有司,勘以當律,以爲溺職無狀者之戒焉,臣因病落後,今始自列,尤切悚蹙之至,臣方俟勘之不暇,然其區區憂愛之弸沸于中,又不得不冒昧而陳之,伊日擧行之稽忽,固是臣與郞吏之罪,而聖心之暫時激惱,容亦無異,至於旣進而請御,則殿下試思,夫殿下伊日之駕,豈尋常游豫之度哉,語其程則數十里之遠也,百官三軍行走次舍之徐疾早晏,不可以不恤也,語其行則以怵惕履露之感,皇皇然瞿瞿然若將求而如不及也,明發不寐之義,不可以不亟也,夫稽忽之罪,罪之則已,激惱之發,發非難制,豈可緣微細之端,反以害重大之事,拒諸臣涕泣之諍,起遠近瞻聆之惑,擧措顚倒,景色愁亂,似此非常之過擧,古昔中主之所不爲,曾謂我殿下,聰明仁孝上聖之姿,而乃爲七情所使,至於此極哉?時移境過之後,殿下亦必深有悔歎之意,而苟或未然,狃而遂之,竊懼其終累於大德,此臣所以不敢以遂事而勿說也,繼自今惕然改圖,益懋克己之工,恒存貳過之戒,涵養於未發,權度於當行,則雖造次俄忽之頃,庶幾有中節之美,而喜怒之用,無所損於聖德矣,伏願殿下,念哉念哉。取進止。省箚具悉卿懇。陳勉之言懇至,實出衷曲,留念,卿其勿辭。仍傳于李止淵曰,此批答,遣史官傳諭于領敦寧。
水原留守金蓍根疏曰,伏以仲春之月,日辰良吉,陵園展雨露之感,眞殿薦芬苾之儀,儒武咸試,而盛事遹追昔年,逋糴蠲蕩,而惠澤至及下民,宸慕克伸,回鑾載安,萬姓夾道而歡呼,八域聞風而騰頌,臣幸忝守土之臣,鞬橐蹕路,望淸塵而後先,汛掃行宮,瞻耿光於咫尺,前乎臣者,或未得此,後乎臣者,亦不敢自期,臣乃適丁,躬親快覩,爲龍爲光,當復如何,于斯時也,雖以疲劣不勝任,至蒙譴罰,猶且榮幸之倍人,矧玆千萬夢想之外,乃蒙進秩之命,遂躋崇班之列,臣有何勞,獲霑恩賞,臣是何人,敢玷崇班,惝怳震惕,誠不知措躬之所也,念臣文質無當,才力駑下,年近五十,僥倖出身,古人所謂腐儒衰晩謬通籍者,政爲臣準備語也,自分一第,於量已足,惟以幸免大過,爲奉塵之圖,不競榮利,爲守分之方,過蒙我聖上不世之恩,自內翰發軔之初,淸貫華銜,靡不歷敭,二十年間,節次推遷,居然致身於八座,而幾皆出自特恩,葮莩不藉於人矣,臣每自循省,誠不知殿下,奚取於臣,而拂拭如此,假借如此,至於今日,而又有此非常之誤恩也,恩命初頒,行朝動色,華誥繼降,部曲驚歡,臣於此際,榮耀遍體,感惶滿心,警衛在外,進不敢卽伸叩謝,瀆擾非時,退不敢自陳逡巡,泯默待朝,祗送鹵簿,歷日反省,冞增惶恧,噫,是秩也逼於公孤,非名德勞勩之出人右者,不可以妄據,而朝家之不可以不諒其人而輕授也明矣,臣若徒懷榮寵之可恃,不思分量之踰濫,揚揚然頂環玉而坐安轎,過福之災,猶屬茫昧,其於傷廉隅之重,累則哲之明何哉,玆陳由中之懇,敢控察下之天。伏乞聖明,將臣所被新資,亟許收還,以重公器,以安私分,千萬幸甚,且臣於本府事宜,有不得不仰塵聰聽,而行殿忩忩,未蒙召對,齎鬱而退,玆敢尾附條陳焉,其一,粵在丙辰年間,以本營公貨一萬八千兩,散貸府民,歲取什一之利,需用於策應軍器兩庫者,爲一千八百餘兩,而今將三十年,當初受錢者,無不蕩敗物故,生存十不一二,而又是無家無依,與流亡一般之類,於是乎各庫,徒擁虛簿,排用無計,則每於冬初,錄其受錢者姓名於冊子,分徵於各其族戚之屬,不問遠近,不論貧富,惟以徵督爲事,爲其族戚者,亦不堪其疾苦,敗亡相續,滿城嗷嗷,戶口日縮,華民切骨之瘼,無過於此,今若因循不革,不出幾年,其將空城而後已,豈不大可寒心哉,臣謂此本錢,一倂蕩減,各庫需用,以嶺湖所在備局句管穀耗條中六百石,每年劃下,作錢充代,則實爲兩便矣。其一,本府句管穀年例取耗之數,爲六千一百四十八石零,而分在兩南·兩西矣,陵園殿享需及將士支放許多公用,專係於此,而每年自本府,送人推來,該道有愆期出給之弊,且馱價初不磨鍊,故差人輸納之限太寬,以至元數或減,莫重經用,不無狼狽之慮,臣謂自今爲始,自各該道,以詳定價,每年四月內,具陳省直爲輸納於本府爲宜矣。其一,本府各樣軍摠,本府中軍,專管擧行,而本府判官,不得與焉,故塡額之時,爲弊之端,不止一二,臣謂自今依他道他邑例,令判官主管,則民無兩下受困之患矣。其一,廣州·松都·江華三都,皆有春秋都試,武士與列校竝赴,而本府則只有別驍士二百人春秋都試,其他武士與列校,不得與赴,不但此輩擧懷向隅之歎,緣此不肯留意於武技,恐非所以奬才藝重陰雨之道,臣謂每年別驍士都試時,一依三都之例,許令武士列校,一體赴試,亦取居首一人,以示奬勸之方甚便矣。凡此四條,俱係急切,不得不變通之事,而有非臣所敢擅便而輒行者,謹爲論列如有,伏乞竝令廟堂,卽速稟處施行焉。臣無任云云。省疏具悉。疏辭令廟堂稟處,卿其勿辭行公。
上在昌德宮。停常參·經筵。
藥房都提調南公轍,提調金魯敬,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,赴早入診,詳察聖候爲宜,王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加減健脾湯,依前方二貼製入事,榻前下敎。
洪命周,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
洪命周啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李止淵啓曰,行左承旨徐有聞,今日不爲仕進,卽爲牌招,何如?傳曰,允。
洪命周啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,阿山萬戶金龍現下直,長弓一張,長箭一部,片箭一部,筒兒一箇賜給。
李止淵啓曰,卽者,工曹郞廳來言,明日宗廟修改時,判書當爲進參,而判書李魯益有身病,次堂例不得擧行云,判書卽爲牌招,何如?傳曰,允。
又啓曰,工曹判書李魯益牌不進推考傳旨,今方捧入,而宗廟修改,當爲進參,如是違牌,事甚未安,更爲牌招,何如?傳曰,許遞,前望單子入之。
工曹判書前望單子入之,洪羲臣落點。
洪命周啓曰,行大司憲趙弘鎭,執義宋翼淵,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
以大司諫呂東植,執義宋翼淵,掌令白致樂,持平盧光斗牌不進罷職傳旨,傳于洪命周曰,只推。
以副應敎洪羲瑾,副校理李基栽,修撰任存常,副修撰趙冀永牌招不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
以全羅監司李書九狀啓,靈巖郡人物渰死事,傳于徐有聞曰,聞甚矜惻,原恤典外,別加顧助,如有生前身還布,竝蕩減事,分付。
洪命周,以都摠府言啓曰,副摠管尹命烈,以騎兵點考事,外兵曹晝仕出去之意,敢啓。傳曰,知道。
又以兵曹言啓曰,今正月二十五日次對入侍時,右議政南公轍所啓,因修撰金在元上疏批旨,北路諸條撟捄之方,關問道臣矣,卽見前監司鄭尙愚所牒,則以爲,南·北關親騎,本以鄕武擇送,而近來勸奬之政不行,故擧皆厭避,未免苟充,今若以道內不願窠數三鎭堡,自辟差送,可以壯兵衛係人望云,南·北兵營所管邊將中多窠,有難依堂疏許施,只以各一窠,許作自辟,一從久勤差送,而俾毋得循私越次事,上曰,依爲之事,命下矣。南關邊將中雙靑權管,北關邊將中溫萬戶,作爲自辟窠,而待時任鎭將瓜滿,自該營望報臣曹,以爲差送之地,分付該道道帥臣,何如?傳曰,允。又以兵曹言啓曰,宣傳官安光贊,文臣兼宣傳官李寅溥,身病俱爲猝重,呈狀乞遞,實病旣如此,則侍衛之職,不可久曠,竝改差,何如?傳曰,允。又以禁衛營言啓曰,建陽門鄕軍直所,多有傾頹處,今二月二十六日,始役修改之意,敢啓。傳曰,知道。
戶曹判書朴崙壽疏曰,伏以陵園展拜,聖孝克伸,鑾輅穩旋,玉體冞康,慶忭之忱,小大同情,仍念臣,以病以才,初不合於見任,而始旣誠淺,辭不獲命,旋因事會,夤緣蹲仍,遂至歲改而月易,實萬萬非臣之情。噫,臣本朽材薄質,雖尋常執事之末,自知無當,又自少壯,夙嬰奇疾,不比恒人,以今齒爵,不但臣不能自期,知臣者亦未嘗以此期臣,臣誠莫知其所以致此也。壽命在天,脩養可以引年,雖信醫言,爵祿由君上出,隆恩厚渥,浹髓淪肌,靡粉難酬,每一念至,只有感淚之被面。且臣餘景不多,報答無路,區區所自勉而自矢者,惟是夷險燥濕,不敢自有其身,盡力向前,力盡而後已而已,顧何敢苦口力辭,隨衆備例,自歸背恩負心之科哉?誠以老而無能,力不從心,實有不可强而然也。周任有言曰,陳力就列,不能者止,宋臣歐陽脩,以老病而無稱,爲宜去之說,念臣犬馬之齒,奄迫知止之年,貞痼之疾,已成癃廢之人,私室起居,居常酬應,每患不逮,形殼徒存,無異視蔭之喘,則彈冠束帶,剸煩供劇,尙何論於强與不可强哉?今有駑駘,老且玄黃,不堪服力,而爲其主者,不惟不見憐,乃反駕之以高車,臨之以峻坂。若曰,吾有鞭箠,不患其不走,則覆轍之患,姑且舍是,彼雖賤物,亦有知覺,豈不仰首而悲鳴也哉?臣今年深病痼,駑駘之不若,則求解一念,食息靡懈,而時値幸行,職在修理,縱不敢言私,一日差遲,情事甚急,比如離弦之矢,復難入彀,重以數日驅馳,勞憊成祟,退伏私次,昏頓不省,素患疝積之症,乘虛闖發,比前倍蓰,氣不抵病,藥亦無靈,當其衝亘之時,幾乎窒殊,幸其少降,呼吸猶促。此臣平生貞疾,如當發作,苦歇無常,藥路不一,必須燠室靜攝,動費時月,然後始尋生路,則今臣所叨之任,非同閑漫職務,一日瘝曠,害及民國,至於簿書,式日斯生,目下奄奄之狀,萬無酬應之望,病裏惶悶,如添一症,玆敢不避猥越,倩人呼寫,仰干聽卑之天。伏乞聖明,俯諒臣衰病實狀,特遞臣度支之銜,使重任無曠,私心獲安,不勝大願。臣無任云云。答曰,省疏具悉。卿之筋力尙康,度支之任,何可數遞,卿其勿辭行公。
黃海監司李龍秀疏曰,伏以今日,卽幸行回鑾之日也。陵園禮成,玉體康寧,天日晴和,群情忭聳,而臣獨遠滯外藩,不得趨陪於屬車之後,瞻望五雲,徒切戀係之忱,仍伏念,臣之受命西出,月已再圓矣。擁節旄而隨老父星槎之行,備專城而致病毋板輿之奉,光被道路,榮動吏民,感祝含結,圖報無地,區區所自期者,惟在於勉竭菲薄之才,少副委寄之念,卽因邸報。伏見今月十二日傳敎下者,始知有徐萬修疏出矣。原疏未下,縱未得見,其遣辭之愈悖,用意之益憯,槪可推知,思之骨顫,寧欲忘生,彼萬修者,是豈臣可與一日同朝者哉?惟是我聖上,處分嚴正,先之以匪怒,繼之以不屑,霜雪雨露,威罰荐加,前後聖敎,鄭重懇摯,昭晢備至,雖使臣父自爲之地,顧無以加焉。且臣父常語於臣曰,彼殆非常性,爭黑白較爭長短,吾所羞恥,吾之對疏,只爲吾自靖,決不宜呶呶自暴,況父子昆從,榮顯滿盈,鬼怒人猜,橫逆自至,吾欲歸伏田野,杜門削跡耳。每令臣一門弟兄,切勿開口說道,臣亦上感主恩,下遵父戒,隱忍至今,置之無辨,一聽再聽,若無聞知,若其鏤骨崩心之痛,終無以食息弛于中,矧今臣父之出疆已久。是非榮辱,漠然莫聞,臣身適又處外,郵遞憑聞,時日且遲,私心痛惋,比之往者,不趐萬萬,欲掩抑而無言,則衷情所激,按住不得,欲費辭而洞辨,則父命在耳,違拂是懼,臣情到此,吁亦痛且蹙矣。惟幸悖章纔徹,嚴旨踵下,斥之以朝廷之恥,律之以反坐之典,大示懲畏,備盡昭洗,殆同陽春惠風,偏被陰崖枯荄,臣於是,子母相抱,北望攢手,感極而泣,闔門大小,惟當沒齒銘肝,更有何煩瀆之說哉?第臣自聞此報,心膽俱冷,牙纛不知爲榮,簿牒不嬰于心,雖欲收召神精,强策莅事,而公務酬接,動輒遺忘,政令施措,率多顚錯,意想忽忽,若墜烟霧,殫竭報效,已矣無望。僨公敗私,勢所必至,耿耿一念,惟願卽日納節而歸,徐待軺車之返命,父子昆季,携手鄕園,鏟跡息影,與山樵野農,歌詠聖澤,避遠駴機而已,則今臣之言,卽臣父之心也。伏乞聖慈,察臣至懇,遞臣藩任,俾國事無誤,私願得遂,千萬幸甚。臣無任云云。答曰,省疏具悉。其疏非今斯今,何可常殫之,雖卿父尙然,卿之如是,可謂太過,卿其勿辭察任。
江原監司申在植疏曰,伏以臣,質本鈍滯,性又迂拙,無所適用,自知已明,過蒙恩造,歷敭淸顯,居常懍惕,如集于木,不意東臬新除。遽下於騎省持被之際,身在禁中,不得不冒沒叩謝,而惶恧震駴,靡所容措,第伏念方面之寄,不輕伊重,上以體倚毗之重,下以副旬宣之責,固非如臣空疎者之所可擬議。而又況關東一路,山谿之險,北接關塞,甸服之近,西拱畿輔,壤地脊确,民俗蠢迷,海漁山樵,生利呰窳,而屢經饑饉,鶉鵠四散,墟里漸稀,杼軸俱空,懷保之政,惟此時爲急,苟非才足以奠安,智足以拯濟,莫宜居之。而今以臣之蔑劣無似,俾居刺史之尊,宣化於所部二十餘州幾十萬生靈之衆,則是無異責僬僥之負山,望駑駘之追風也。臣若徒恃寵靈,視若固有,負乘招譏,顧無足論,而其所貽累於淸朝器使之政,固何如哉?揆分量才,承膺無路,玆敢悉暴衷情,仰瀆宸嚴,伏願聖明,亟收臣江原道觀察使之命,以重公器,以安賤分焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
自午時至人定,灑雨下雨,測雨器水深五分。
朴綺壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
以副應敎洪羲瑾,副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
朴綺壽啓曰,行大司憲趙弘鎭,執義宋翼淵,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
以大司諫呂東植,執義宋翼淵,掌令白致樂,持平盧光斗牌不進罷職傳旨,傳于朴綺壽曰,只推。
以慶尙監司李存秀狀啓,鎭海縣民家失火事,傳于徐有聞曰,聞甚矜惻,元恤典外,別加顧助事,分付。
兵曹口傳政事,大護軍單李魯益。
任厚常,以吏曹言啓曰,今此宗廟朔祭祭官中,時無職名人員,令該曹,口傳付軍職,何如?傳曰,允。
洪命周,以兵曹言啓曰,來三月番次禁御兩營鄕軍,今旣番上,二十五日,已爲逢點矣,逢點之後,曾有出用之例,今二月二十九日大報壇祭受誓戒時,把守軍兵,依定式以禁衛營鄕軍磨鍊之意,敢啓。傳曰,知道。
又以訓鍊都監言啓曰,建陽門西營東營集春營入直軍,依前以鄕軍替代事,自禁衛營·御營廳草記矣,四處入直本局軍及別武士,來三月初一日,與各該營鄕軍及別武士,替代出直,而竝待標信擧行之意,敢啓。傳曰,知道。
又以禁衛營言啓曰,來三月當六番中部前司屬京畿四哨軍兵逢點實數四百五名,已爲點閱整齊,來三月初一日,與建陽門西營入直及把守訓鍊都監軍兵,銅龍門入直御營廳軍兵,竝待標信替代,把摠一員,哨〈官〉二員,別武士二人率領,輪回入直,新營·南別營·火藥庫,依前分排入直之意,敢啓。傳曰,知道。
又以禁衛營言啓曰,來五月當六番中部左司屬京畿四哨軍兵,來四月二十五日,京中逢點,依例準二朔立番之意,本道監司處,預爲知委,何如?傳曰,知道。
又以禁衛營言啓曰,建陽門鄕軍直所傾頹處修改,今已畢役之意,敢啓。傳曰,知道。
又以御營廳言啓曰,本廳哨官黃仁㷞,身病甚重,勢難察任,改差,何如?傳曰,允。
又以御營廳言啓曰,本廳來三月四月兩朔應立中部中司屬全羅右道二哨,公淸右道二哨,合四哨軍兵四百九名,今已逢點整齊矣,三月初一日,與新營入直京標下軍及東營·集春營入直訓局軍,竝爲替代立番,而新營入直把摠,依例還直於東營之意,敢啓。傳曰,知道。
又以御營廳言啓曰,本廳來五月六月兩朔應立中部右司屬公淸右道四哨軍兵,四月二十五日,京中逢點,五月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
又以御營廳言啓曰,銅龍門入直軍,依前以鄕軍替代事,自禁衛營草記矣,入直本廳京中哨軍,來三月初一日,與禁衛營鄕軍,替代出直,而待標信擧行之意,敢啓。傳曰,知道。
朴綺壽,以刑曹言啓曰,前參議蔡弘遠,爲其父濟恭復官爵事,擊錚於衛外,而係是朝官,令義禁府捧供,何如?傳曰,允。
又以義禁府言啓曰,刑曹啓辭內,前參議蔡弘遠,爲其父濟恭伸理事擊錚,而係是朝官,令義禁府捧供事,允下矣。蔡弘遠,今方待命,拿囚之意,敢啓。傳曰,知道。
義禁府啓目,繕工監主簿金樂朋原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,永同縣監金重根,靑山縣監吳顯相等原情云云。問目內辭緣,泛稱遲晩,竝只刑推得情,何如?判付啓,除刑推議處。又啓目粘連,向前李鎭亦,就囚之多日稽滯,雖謂之中間添病是白乎乃,身有職名,擅自下鄕,見差壇享,不參隷儀,前後所失,俱難參恕,以此照律,何如?判付啓,依允。刑曹啓目,海州良女李召史擊錚原情內,其夫韓宅守,橫罹殺獄,特降伸雪之澤云,令本道,詳査狀聞後稟處,何如?判付啓,依允。又啓目,南部奴順伊擊錚原情內,其兄順奉,橫罹殺獄,亟令放釋云,更考原案後,更爲稟處,何如?判付啓,依允。又啓目,開城府良女徐召史擊錚原情內,其夫金繼孫,誤被殺獄,乞令分揀云,令本府,詳査狀聞後稟處,何如?判付啓,依允。又啓目,開城府奴忠男擊錚原情內,其上典趙禿尙,遭値殺獄,亟令分揀云,令本府,詳査狀聞後稟處,何如?判付啓,依允。又啓目,康津幼學韓基赫擊諍原情內,其兄基元,橫罹殺獄,得蒙放釋云,令本道,詳査狀聞後稟處,何如?判付啓,依允。又啓目,慈仁良人朴有根擊錚原情內,其父銀三,橫罹殺獄,俾得雪冤之地云矣,令本道,詳査狀聞後稟處,何如?判付啓,依允。又啓目,鎭川童蒙李乙曾擊錚原情內,其父昌吉,橫罹殺獄,令有司,更査白放云矣,令本道,詳査狀聞後稟處,何如?判付啓,依允。又啓目,中部童蒙蔡三福擊錚原情內,其父興詳,橫罹殺獄,令該曹詳考原案放釋云矣,詳査原案後,更爲稟處,何如?判付啓,依允。又啓目,西部童蒙趙老味擊錚原情內,其父三福,橫罹殺獄,特令詳覈云,詳考原案後,更爲稟處,何如?判付啓,依允。又啓目,天安童蒙成得宗擊錚原情內,其父時默,橫罹殺獄,特令審理云,令本道,詳査狀聞後稟處,何如?判付啓,依允。又啓目,晉州童蒙金昌祿擊錚原情內,其父就永,橫罹殺獄,亟令放出云,詳考文案後,更爲稟處,何如?判付啓,依允。又啓目,沔川私婢有同擊錚原情內,其夫都卜實,橫罹殺獄,俾蒙好生之德云,令本道,詳査狀聞後稟處,何如?判付啓,依允。又啓目,平壤童蒙李所回擊錚原情內,其父摠角,橫被冤獄,更加詳査云,令本道,詳査狀聞後稟處,何如?判付啓,依允。又啓目,忠原童蒙全岳伊擊錚原情內,其父水吉,橫被殺獄,乞令昭晳云,令本道,詳査狀聞後稟處,何如?判付啓,依允。又啓目,鐵原良女權召史擊錚原情內,其夫金寶今,橫罹殺獄,乞令申雪云,令本道,詳査狀聞後稟處,何如?判付啓,依允。又啓目,龍崗良女金召史擊錚原情內,其夫學玄,橫罹殺獄,特垂昭晳之典云,令道臣,詳査狀聞後稟處,何如?判付啓,依允。又啓目,載寧林成一擊錚原情內,其父昕,橫被殺獄,乞令放釋云,詳考原案後,更爲稟處,何如?判付啓,依允。又啓目,平壤金召史擊錚原情內,其夫金希默,橫被冤獄,特垂好生之澤云,令本道,詳査稟處,何如?判付啓,依允。又啓目,中部崔興孫擊錚原情內,其父尙燁,橫罹殺獄,乞令放釋云,詳考原案後,更爲稟處,何如?判付啓,依允。又啓目,西部梁先伊擊錚原情內,其父遇平,橫罹殺獄,特垂好生之德云,詳考原案後,更爲稟處,何如?判付啓,依允。又啓目,密陽鄭應龍擊錚原情內,其父必用,橫罹殺獄,亟令詳覈云,令本道,詳査狀聞後稟處,何如?判付啓,依允。
刑曹啓目粘連,京畿監司韓兢履啓本內,水原金氏擊錚原情內,其夫李基元,橫罹殺獄,積年繫囚,特爲伸雪云,令該曹稟處云,令本府詳査狀聞後,更爲稟處,判付啓,依允。又啓目粘連,京畿監司韓兢履啓本內,榮川奴甲孫擊錚原情內,其上典金祖述,慘遭冤誣於閔鳳朝,經歲枷鎖,難保時日,特令處分云,令該曹稟處云,因閔鳳朝奴萬石之擊錚,已令行査,姑未覆啓,爰辭雖如此,不可更令行査,姑爲置之,何如?判付啓,依允。又啓目粘連,延豊縣推考敬差官李光栽啓本內,殿牌作變罪人李喜允·朴女奉丹等,行兇情節,旣已承款,依例捧結案馳啓,令該曹處斷云,李喜允·朴女奉丹,令義禁府稟處,鄭道致等三囚,令本道勘處,敬差官,仍卽復路之意,分付,何如?判付啓,依允。
刑曹啓目粘連啓下是白有亦,茂山府擊錚罪人李陽原,此不過軍額充定之事,苟有可冤之端,呈營呈邑,何所不可,而蹕路呼籲,誠極無嚴,原情勿施,考律勘處之意分付何如,啓,旣曰,璿派,營邑不察,故至於蹕路呼訴,下送本道,令道伯詳査,無疑則頉給事,分付爲良如敎。
上在昌德宮。停常參·經筵。
王大妃殿進御加減健脾湯前方中,去半夏麯,加貝母一錢,二貼製入事,榻前下敎。
朴綺壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,行左承旨徐有聞,今日不爲仕進,卽爲牌招,何如?傳曰,允。
朴綺壽啓曰,卽者,漢城府郞廳來言,上言擊錚回啓,毋得過三日,曾有定式,而判尹未差,次堂例不得擧行云,判尹未差之代,政官牌招,開政差出,何如?傳曰,允。
李止淵啓曰,吏曹判書金履喬,參議金啓溫牌不進推考傳旨及罷職傳旨,今方捧入,而聞政命下之後,如是違牌,事甚未安,參判趙萬元在外,判書更爲牌招,何如?傳曰,允,違牌勿爲呼望。
以吏曹參議金啓溫牌不進罷職傳旨,傳于李止淵曰,只推。
李止淵啓曰,吏曹參議金啓溫,旣有只推之命,一體牌招,何如?傳曰,允。
洪命周,以兵曹言啓曰,宣傳官趙存慶,身病猝重,勢難供職,呈狀乞遞,實病旣如此,則侍衛之職,不可久曠,改差,何如?傳曰,允。
又以兵曹言啓曰,再昨年宣薦內禁衛取才別單及今年口傳啓目中,內禁衛一番預差閑良徐暎淳,渾入於出身秩,連爲啓下矣,今於徐暎淳額外口傳啓目,以閑良改書以入之意,敢啓。傳曰,知道。
有政。吏批,判書金履喬進,參判趙萬元在外未肅拜,參議金啓溫牌不進,右副承旨愼宜學進。以鄭晩錫爲判尹,朴崙壽爲左賓客,宋之濂爲巨濟府使,朴耆元爲平邱察訪,李鳳柱爲昭寧園守奉官,金景璹爲律學敎授,前縣監崔命遠今加通政加資事承傳,故副正崔鳳天贈兵議,忠節卓異贈職事承傳。再政。以李寬永爲引儀。
兵批,行判書金在昌進,參判李愚在在外,參議韓義運病,參知柳入直,左副承旨洪命周進。以林景鎭爲曹司衛將,李書彬·趙德永爲宣傳官,柳棨爲備邊郞,李信泳爲訓鍊主簿,金宗淳爲晉州營將,金好淡爲長山別將,護軍朴宗琦,副護軍洪起燮·李羲準·沈能稷·洪時濟·金在元·鄭祖榮,副司果金大鎭。再政。以李魯益爲知事,具載鳳爲都摠經歷,李玄璣爲宣傳官,洪翼謨爲武兼,朴長淳爲守門將。
傳于洪命周曰,金判府省掃之行,給馬,澆奠床備給。
朴綺壽啓曰,行大司憲趙弘鎭,執義宋翼淵,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
以大司諫呂東植,執義宋翼淵,掌令白致樂,持平盧光斗牌不進罷職傳旨,傳于朴綺壽曰,只推。
以副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
以副應敎洪羲瑾牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
洪命周,以訓鍊都監言啓曰,本局哨官申光翊,身病甚重,勢難察任,改差,何如?傳曰,允。
又以禁衛營言啓曰,本營千摠沈鍾奎,身病猝重,勢難察任,改差,何如?傳曰,允。
義禁府啓目,報恩郡守金永錫原情云云。問目內辭緣,泛稱遲晩,刑推得情,何如?判付啓,除刑推議處。又照目粘連,義盈庫前直長李鎭矣本府議啓內,就囚之多日稽滯,雖謂之中路添病是白乎乃,身有職名,擅自下鄕,見差壇享,不參隷儀,前後所失,俱難參恕,以此照律罪,杖八十收贖,奪告身三等私罪,奉敎依允爲旀,功議各減一等。又啓目粘連,向前金重根段,配囚逃躱,雖在兼官之前是白乎乃,不卽摘發報營,終有所失是白遣,吳顯相段,不但失囚之稽報,且其日子,不爲指的於文牒之中者,俱涉疎忽,不可以限內捕捉,其有所容貸,竝只以此照律,何如?判付啓,依允。又啓目粘連,向前金樂朋亦,監隷之結所作弊,至登曹啓,論其不職之罪,在所難逭,以此照律,何如?判付啓,依允。
行判中樞府事金思穆箚曰,伏以臣之曾祖父母墳山,在於京畿高陽地,而格外請暇,煩猥是懼,曠闕瞻掃,已至十餘年之久矣,臣今年開九袠,死亡無日,若不得迨此日候之和㬉,亟往展省,則無復可待,恐成遺恨,矧此冬春之交,土脈瀜解,莎封年久,頹損實多,方營改築,亦旣卜日,雖有子姪之替往董役,而在臣情私,終不如躬自省視之爲恔於心,敢將衷懇,冒溷崇嚴。伏乞聖慈,特賜恩暇,俾伸至情焉,緣臣私事,干瀆至此,誠不勝惶仄俟罪之至。取進止。答曰,省箚具悉卿懇。卿其往省焉,仍傳于李止淵曰,此批答,遣史官傳諭于金判府事。
上在昌德宮。停常參·經筵。
洪命周,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
朴綺壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
李止淵啓曰,行左承旨徐有聞,今日不爲仕進,卽爲牌招,何如?傳曰,允。
任厚常啓曰,今二十九日,淸原府院君內外家廟,遣承旨致祭事,命下矣。何承旨進去乎?敢稟。傳曰,左承旨進去。
以吏曹參議金啓溫再牌不進罷職傳旨,傳于李止淵曰,只推。
朴綺壽啓曰,行大司憲趙弘鎭,執義宋翼淵,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
以大司諫呂東植,執義宋翼淵,掌令白致樂,持平盧光斗牌不進罷職傳旨,傳于朴綺壽曰,只推。
以副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
以副應敎洪羲瑾再牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
李止淵,以吏曹言啓曰,來三月初七日行大報壇祭獻官,時原任大臣中塡差,而領中樞府事李時秀,判中樞府事徐龍輔,判中樞府事金載瓚,判中樞府事韓用龜,判中樞府事金思穆,議政府右議政南公轍,俱有身病,不得塡差,何以爲之?敢稟。傳曰,儀賓塡差。
又以吏曹言啓曰,今此大報壇祭祭官中,時無職名人員,令該曹,口傳付軍職,何如?傳曰,允。
兵曹口傳政事,副司果單兪理煥·李寅泰。
李止淵,以成均館行大司成意啓曰,文廟守僕,依宗社守僕例,試才抄擇,別單啓下事,曾有定式矣,守僕李松蕃瓜朔,代以曾經守僕,依定式試才抄擇,備三望受點次,別單書入之意,敢啓。傳曰,知道。
洪命周,以兵批言啓曰,今日政事中,知中樞府事末望,以時帶知中樞府事李普天,誤爲檢擬,臣之矇未覺察,不勝惶恐,而原望筒,改付標以入之意,敢啓。傳曰,知道。
又以兵曹言啓曰,摠理營衛內待令原應試人試射時,精抄軍等砲放入格別單,以兵曹木布判下矣,木六同三十七匹,布三十五匹,分付摠理使,使之輸去頒給,何如?傳曰,允。
義禁府啓目,前參議蔡弘遠擊錚原情云云。依先朝受敎,爲先放送爲白在果,染邪旣無執跡,則邪魁二字之稱冤無怪,已有昨年回啓是白乎乃,今又蹕路煩籲,極爲猥越,原情內辭緣,置之,何如?判付啓,依允。
義禁府照目粘連,永同縣監金重根,靑山縣監吳顯相等矣本府議啓內,金重根段,配所逃躱,雖云兼官之前是白乎乃,不卽摘發報營,終有所失是白遣,吳顯相段,不但失囚之稽根,且其日子,不爲指的於文牒之中者,俱涉疎忽,不可以限內捕捉,有所容貸,竝只以此照律罪,各笞四十收贖,竝只附過還職私罪,奉敎依允爲旀,金重根段,功議各減一等,吳顯相段,功減一等爲良如敎。又照目粘連,繕工監主簿金樂朋矣本府議啓內,監隷結所作弊,至登曹啓,論其不職之罪,在所難逭,以此照律罪,杖八十收贖,奪告身三等私罪,奉敎依允。又啓目粘連,向前金永錫亦,兼任雖未滿十日,而配囚逃失,未卽報營者,不可無罪,以此照律,何如?判付啓,依允。又啓目,阿耳前僉使金守淵原情云云。問目內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。
江原監司申在植疏曰,伏以臣,猥以無似,濫叨藩奇,辭不獲命,行將辭陛矣,臣之父母墳山,在於麻田地,而履露之感,新春倍切,觀風之職,經歲將還,懷想松楸,私情難抑,玆敢冒死陳籲,仰瀆崇嚴。伏乞聖明,特許往省,俾伸至情焉。臣無任云云。答曰,省疏具悉。卿其往省焉。
上在昌德宮。停常參·經筵。
藥房提調金魯敬,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮·世子嬪宮,口傳問安。答曰,知道。
王大妃殿進御加減健脾湯前方中,加天花粉五分,二貼製入事,榻前下敎。
朴綺壽啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于任厚常曰,禮房承旨,馳詣宗廟·景慕宮,奉審摘奸以來。
備忘記,慶尙右兵使李尙謙下直,長弓一張,長箭一部,片箭一部,筒兒一箇賜給。
徐有聞啓曰,臣以淸原府院君致祭進去,下直之意,敢啓。傳曰,知道。
朴綺壽啓曰,行大司憲趙弘鎭,執義宋翼淵,掌令白致樂,持平盧光斗牌不進,掌令朴周燮,持平金樂周在外,監察茶時之意,敢啓。傳曰,知道。
以大司諫呂東植,執義宋翼淵,掌令白致樂,持平盧光斗牌不進罷職傳旨,傳于任厚常曰,只推。
以副應敎洪羲瑾牌不進罷職傳旨,傳于任厚常曰,只推。
以副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
以水原留守金蓍根狀啓,龍珠寺詢瘼事,傳于任厚常曰,本寺旣爲所重而設,則與他自別,空名帖雖不輕易用之,二百張特許成給,與本府所餘者,同爲出給,而凡百釐弊,本府主管檢飭,切勿專付於僧徒事,回諭,賞資帖,亦爲成送事,分付。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
李止淵,以吏曹言啓曰,來三月初四日行懿昭墓忌辰祭典祀官兼大祝,以前都事黃基天塡差,而時無職名,令該曹,口傳付軍職,何如?傳曰,允。
朴綺壽,以兵曹言啓曰,來三月初四日,一內禁軍番次,而該番將趙恩錫,身病猝重,勢難供職,呈狀乞遞,改差,口傳差出,何如?傳曰,允。
兵曹口傳政事,以李東憲爲內禁將,副司果單黃基天。
朴綺壽,以兵曹言啓曰,今二月各廳堂下武臣朔試射,臣曹連囚有故,不得爲之之意,敢啓。傳曰,知道。
又以義禁府言啓曰,全羅監司李書九啓本內,還逋未捧之益山郡守鄭畊愚,興德縣監洪梡,井邑縣監呂東根,古阜前郡守朴致榮,高敞縣監李寬福,笠巖別將李東益,犯科不納之高敞前縣監洪羲書罪狀,竝令攸司稟處,咸悅縣監任希季,以兼任聖堂倉漕運差員,捧稅方張,而裝發領運,只隔一月,待竣事勘處,恐未知,何如?亦令攸司稟處事,啓下矣。鄭畊愚·洪梡·呂東根·李寬福·李東益,俱在任所,朴致榮,以海州判官,亦在任所,洪羲書,下去江原道原州地云,依例發遣府書吏羅將,竝拿來,任希季,依道啓所請,待竣事亦爲發遣府羅將拿來,何如?傳曰,允。
又以義禁府言啓曰,因全羅監司李書九啓本,以逋穀未捧事,笠巖別將李東益,發遣府羅將拿來事,纔已草記蒙允,而謹按受敎,若曰,守令數遞可悶,邊地外凡兼營將城將等官拿問者,與遞任有間,差兼官拿問事,定式施行矣,笠巖別將,亦是城將,而有異於守令之兼城將,依他邊將例,交代後拿來,何如?傳曰,允。
義禁府照目粘連,報恩郡守金永錫矣本府議啓內,兼任雖未滿十日,而配囚逃失,未卽報營者,不可無罪,以此照律,罪笞四十收贖,附過還職私罪,奉敎依允爲旀,功議各減一等爲良如敎。又啓目粘連,向前金守淵亦,餉還犯用,至登道啓,論其不法之罪,難逭應施之律,不可以囚供之發明,有所容貸,以此照律,何如?判付啓,依允。
義禁府照目粘連,阿耳前僉使金守淵矣本府議啓內,餉還犯用,至登道啓,論其不法之罪,難逭應施之律,不可以囚供之發明,有所容貸,以此照律,罪杖一百收贖,告身盡行追奪,流三千里定配私罪,奉敎依允爲旀,功減一等爲良如敎。
左副承旨洪命周疏曰,伏以臣,伏見義禁府回啓下者,蔡弘遠擊錚原情,竟歸於置之之科矣,夫爲人子,而訟其父之冤,卽天理人情之有不容已,而王政之所未嘗禁也,使其有罪也,固不可以一人之私,廢天下之法,苟其冤也,匹夫之不獲,亦聖王之所憂也,況彼弘遠之父濟恭,卽身經大官,厚蒙國家禮遇之人也,所被罪名,乃人臣之極案,而視生前之一律者也,以身經大官之人,被生前一律之罪,冤與不冤,有關於刑政,顧何如也,而前後法府之讞,皆曰染邪旣無執跡,邪魁之稱冤無怪云爾,則是無罪也,罪則無之,律則自如,似此刑政,非臣攸聞。伏乞下臣此章,雜議於廷,若出於一毫阿好之言,則退伏嚴誅,臣無所恨,自非然者,王朝綜核之政,亦必有以處之矣,惟聖明垂察焉。臣無任云云。省疏具悉。此事十餘年紛紜,而亦關事面,到今予亦當聽於公論,時原任大臣處,遣吏郞詢問當否。
上在昌德宮。停常參·經筵。
王大妃殿患候輪直,大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,單子問安。答曰,知道。
王大妃殿進御建中君子湯一貼製入事,榻前下敎。
王大妃殿進御建中君子湯,依前方一貼煎入事,榻前下敎。
朴綺壽啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
洪命周啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
任厚常,以禮曹言啓曰,毓祥宮展拜,每年季春取稟事,曾有受敎,而延祜宮展拜,一體取稟事,亦有新定式矣,展拜吉日,以何間推擇乎?敢稟。傳曰,毓祥宮·延祜宮展拜後,仍詣宣禧宮,一體展拜矣,日子以今月望間擇入。
又以禮曹言啓曰,以毓祥宮·延祜宮展拜取稟草記傳曰,毓祥宮·延祜宮展拜後,仍詣宣禧宮,一體展拜矣,日子以今月望間擇入事,命下矣。展拜吉日,令日官趙相順推擇,則今三月十七日爲吉云,以此日定行乎?敢稟。傳曰,以此日爲之。
傳于任厚常曰,毓祥宮·延祜宮展拜後,詣宣禧宮時道路,以新石橋上路磨鍊事,分付。
傳于任厚常曰,宣禧宮展拜後,仍詣藏譜閣·懿昭廟展拜矣,該房知悉。
傳于任厚常曰,各宮展拜時,王世子隨駕,衛內磨鍊,祗迎之節置之。
藥房口傳啓曰,臣等伏聞入診醫官所傳,則王大妃殿症候,自夜間不無添節,湯劑雖已議定製入,而區區下情,不勝憂慮,不敢遽退,玆敢仰籲。伏乞亟許臣等率醫官直宿,千萬顒祝,惶恐敢啓。答曰,本院輪直。
傳于任厚常曰,王大妃殿承候官,輪直於差備近處。
傳于愼宜學曰,留院上疏入之。
以副應敎洪羲瑾再牌不進罷職傳旨,傳于任厚常曰,只推。
以副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
以京畿監司韓兢履狀啓,薦新生蛤,日氣尙寒,限內不得封進,惶恐待罪事,傳于任厚常曰,勿待罪事,回諭。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
又以內醫院都提調·提調意啓曰,輪直事,命下矣。臣等自今日,輪直本院,而醫官吳千根·李漢臣·崔源·安昌禧·李彦厚·玄禹瑞·李命運·趙宗翊·金殷相,竝爲直宿,醫女二名,亦爲待令之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月二十一日卯時,衣襨香燭祭品奉詣吉日,同月二十二日辰時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,今此寒食祭,各陵宮園墓獻官執事,當爲磨鍊,而除老病公頉,實無推移排比之路,依近例,刑官·司饔院官員及年六十以上人員,通融塡差以入,而其中時無職名人員,令該曹,口傳付軍職,何如?傳曰,允。
又以奉常寺都提調意啓曰,祭享所用春等中脯三百四十六貼八條,今三月初一日畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
洪命周,以兵曹言啓曰,今三月十七日,大駕詣毓祥宮·延祜宮·宣禧宮展拜,仍詣藏譜閣·懿昭廟展拜時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍二十哨,馬軍六哨爲先後廂,禁軍六番爲之,御營廳留陣,留營置之。
又以訓鍊都監言啓曰,本局從事官朴岐壽,身病甚重,勢難察任,改差,何如?傳曰,允。
又以御營廳言啓曰,本廳哨官康秀英,身病甚重,勢難察任,改差,何如?傳曰,允。
朴綺壽,以義禁府言啓曰,京畿監司韓兢履狀啓內,砥平前縣監洪履黿·李兢德罪狀,竝令攸司稟處事,啓下矣。洪履黿·李兢德,今方待命,拿囚之意,敢啓。傳曰,知道。
又以義禁府言啓曰,時囚罪人金守淵,杖一百收贖,告身盡行追奪,流三千里定配,照律公事,判付內,依允,功減一等事,命下矣。金守淵,功減一等,杖一百收贖,告身盡行追奪,黃海道長連縣朴山驛,徒三年定配,而以議啓內辭意具罪目,依例發遣府書吏,押送配所,何如?傳曰,允。
全羅監司李書九疏曰,伏以臣,銜恩戴罪,冒據重藩,倏已經年,以私則有忘廉喪義之咎,以公則有溺職僨事之憂,而衰朽昏劣,百務頹弛,曾無涓埃報補,有可以仰塞委寄之聖意者,遂至於檢田失實而災摠未免猥多,催科不嚴而糴簿竟致虧欠,蓋其罷軟不勝任之狀,誠無所逃罪,夙夜懍惕,惟譴何是俟,顧何敢妄有論說,仰煩聰聽,而竊伏念民事攸關,有不可不及今一言者,玆敢冒昧陳聞,冀蒙省察,夫有國所重,莫急於民食,而倉廩積貯,蓋所以備水旱也,臣於往年,猥忝本職,其時列邑穀數摠計,爲一百八十八萬石,分留修啓之後,夏秋穀見在者,尙爲八十萬石,適丁甲寅大無,當年所收,半歸蠲免,而哺耽羅之饑,救一路之荒,廟議至請移粟關北,而以臣庸愚,猶敢終辭,傾囷倒廩,僅得取辦於道內者,以儲蓄之稍廣也,今者再叨,謹閱簿錄,列邑穀摠,不過一百四十萬石,而夏穀應留,爲五萬石,秋穀應留,爲十八萬石,就其中更除年例加分及各項應用,則實留又不滿此數,不料數十年間,儲蓄之空虛,乃至於此,雖値歉歲,使民有蓋藏,自食其食則已,如欲資之於國,以繼其不足,則國又無蓄,民將何賴,蘇軾所謂不終月之計者,不幸近之矣,雖然今日之言糴弊者,不患其少,而尙患其多,民被抑配之苦,吏恣詭受之姦,此無他,以分留之制不均也,蓋糶糴之取耗需用,本非經法,而見今國計之贏絀,旣係於是,每年需用,各有所主,若此者固非如臣疎闇所敢輕議,至若本道所在京司句管盡分穀之全耗會錄者,祗是時其斂散,取其滋殖而已,其爲緊急,視諸般需用之旋收旋支,差有間焉,其數亦不下十九萬餘石,夫天災流行,聖世之所不能免,而顧今年穀屢登,人心狃安,先事之慮,不可以不講,若以此十九萬餘石,折半分留,著爲恒式,則京司不過歲失此若干之息,而在本道備豫之策,其爲利益,蓋將以十萬計矣,多糴病民之弊,亦可以矯得一分,雖使不幸遇歉,比諸收之於旣散之餘,救之於已患之後,得失恐相懸矣,且況吏胥之百端舞弄,每在於斂散之際,與其積成欠逋,徒增虛簿,無寧嚴飭典守,俾作實用,在京司利害,亦未可謂有失而無得也,伏願聖明,俯詢廟堂,特賜裁處,抑臣前後僨誤,實合誅殛,重以狗馬賤疾,百症交侵,雖不敢猥事張皇,冒犯瀆褻,而最是神識眩瞀,肢體攣縮,四朔調治,一味沈苦,顧今春序過半,行部在卽,而不惟原隰之役,無由自力,竊恐膏肓之祟,漸成難醫,辜恩失職,自速重戾,惶隕悶隘,罔知攸措。伏乞天地父母,亟降威命,議臣當被之律,使未死殘喘,獲安微分,公私幸甚。臣無任云云。答曰,省疏具悉。所陳令廟堂稟處,湖南專恃卿爲重,勿復煩辭。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳問安。答曰,知道。王大妃殿,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?昨日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢此問安,竝爲仰稟。答曰,知道。
王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
李止淵啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
愼宜學啓曰,藥房三提調,持湯劑來待矣。傳曰,封入。
兵曹口傳政事,副司果閔秉勳·尹庠圭·林翰鎭·李鎭華·洪晩燮·朴齊明竝單付。
以平安監司沈象奎狀啓,病勢添苦,不得發巡,惶恐待罪事,傳于洪命周曰,卿其勿待罪事,回諭。
以副應敎洪羲瑾,副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
任厚常,以弘文館言啓曰,本館上番闕直,事甚未安,副應敎洪羲瑾,副校理李基栽,修撰任存常,副修撰趙冀永,旣有只推之命,竝卽牌招,以爲推移入直之地,何如?傳曰,允。
又以內醫院都提調·提調意啓曰,今此輪直時,差備待令醫官以下員役供饋等節,令該曹,依例擧行,何如?傳曰,允。
洪命周,以都摠府言啓曰,今日入直內三廳武兼禁軍及軍兵等,當爲中日習射技放,而輪直相値,限撤直間,依例停止之意,敢啓。傳曰,知道。
又以備邊司言啓曰,本司武郞廳吳致聞,奔走勤仕,已滿十五朔,依例六品遷轉事,捧承傳施行,何如?傳曰,允。
又以訓鍊都監言啓曰,謹依軍器寺別單判下,信箭造成時,信字針線匠本局巡令手金太福等四名處,各價布一疋施賞之意,敢啓。傳曰,知道。
又以摠戎廳言啓曰,本廳哨官金鎭麗,身病猝重,勢難察任,改差,何如?傳曰,允。
辛已三月初二日辰時,上御熙政堂。藥房入侍,時原任大臣·閣臣承候同爲入侍時,都提調南公轍,提調金魯敬,行左承旨徐有聞,記事官朴容壽,記事官鄭知容·金正喜,檢校待敎徐憙淳,行都承旨李止淵,記事官尹正鎭,領府事李時秀,判府事金載瓚·韓用龜·金思穆,檢校直提學李存秀,原任直提學金履喬·洪奭周,檢校直閣鄭基善,原任待敎朴綺壽,檢校待敎李鶴秀,以次進伏,醫官吳千根·李命運·金殷相,進伏楹外訖,時秀等進前曰,近日朝氣甚冷,又當焦遑之時,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿調攝中氣候,俄於藥院,槪爲承聞,而下情不勝焦慮,夜間症候諸節,果若何?上曰,與昨日症候一樣矣。時秀曰,嘉順宮氣候,何如?上曰,一樣矣。公轍曰,醫官診候,何如?上曰,置之也。公轍曰,然則醫官使之先退,入診慈殿,何如?上曰,唯,公轍曰,故學生申韶,卽東伯在植之祖也,自其幼少之時,常慷慨自誦曰,吾誓不爲虜廷陪臣,及長,與諸士友,以春秋大義常講磨,遂廢擧不仕,以終其身,其卒也,如故儒賢宋明欽·金元行,使其家題祠版曰處士,以寓古人私諡之義,故大提學黃景源,撰其墓誌,謂以明之遺士,蓋其時大統遂絶,人心狃安,士大夫無不從政,而獨此人,能引大義,沒齒無悔,非有高識苦節,何能如此哉,今以其孫之秩視二品,將爲榮贈,而遵其遺志,不欲以彼中年號,書誥焚黃云,自前朝家,於似此之人,或因特敎,或因筵臣所陳,多有許之者,今亦於申韶贈職敎旨,勿書彼號之意,分付吏曹甚好,故玆以仰達矣,上可之。公轍曰,錦伯李錫奎,將以明日下直矣,今當輪直之時,未敢遽然辭朝云,分義固然,而第行部之期,見今不遠,且舊伯之行,當已離營,此時營務民事,不可不念,使之卽爲陛辭,此後無論道伯與守令,亦使之勿拘辭朝,以軫民弊爲好矣,上可之,命大臣就座,時秀等就座,有聞進曰,日前淸原府院君致祭祭文頭辭中措語,有所不審,事體誠極未安,臣之未及周思,矇然陪進,不勝萬萬惶悚,而當該香室官員,所當重勘,而本院請推之外,無他可施之罰,何以爲之乎?上曰,拿處,可也。出擧條進御加味拱辰湯,自今日一貼式煎入事。出榻敎王大妃殿進御建中君子湯前方中,白茯苓加一錢,一貼煎入事。出榻敎上命大臣以下先退,又命退,諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?連日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂呈辭,持平盧光斗差祭,監察茶時之意,敢啓。傳曰,知道。
備忘記,公淸監司李錫奎下直,長弓一張,長箭一部賜給。
傳于任厚常曰,禮房承旨,馳詣懿昭墓,奉審摘奸以來。
愼宜學啓曰,藥房三提調,持湯劑來待矣。傳曰,封入。
以副應敎洪羲瑾,副校理李基栽,修撰任存常,副修撰趙冀永牌不進罷職傳旨,傳于任厚常曰,只推。
任厚常,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
又以弘文館言啓曰,本館上番姑陞入直,事甚未安,副應敎洪羲瑾,副校理李基栽,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,副應敎李瀅夏,副校理徐有素落點。
兵曹口傳政事,副司果單洪羲瑾·李基栽。
李止淵,以吏曹言啓曰,卽接平安監司沈象奎移文,則平壤庶尹金龍淳,以掃墳事,受由上去,尙不還官,營下劇邑,當此飭糶課農之時,許久瘝曠,誠爲可悶,卽令催促還任爲辭矣,自臣曹催促,則身病方在沈淹,時月之內,不得還任云,其身病旣如是危篤,則有難等待其差歇,罷黜,何如?傳曰,允,令該曹口傳差出,催促下送。
吏曹口傳政事,以金炳文爲平壤庶尹。
任厚常,以成均館行大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
朴綺壽,以義禁府言啓曰,卽接月令醫員鄭好善手本,則時囚罪人李兢德,素患泄痢之症,屢日處冷,度數頻數,又添毒感,身熱如火,達夜叫痛,洪履黿,素患疝積之症,處冷添劇,時時衝上,轉側須人,食飮全却,氣息奄奄,兩囚病勢危重云,罪人病勢如此,則一邊保放,一邊草記,曾有定式矣。李兢德·洪履黿,竝姑保放之意,敢啓。傳曰,知道。
敎公淸道觀察使李錫奎書。王若曰,北斗司喉,久矣貳班卿月,南土作翰,往哉一路福星。玆侈露冕之行,用敷溫綍之諭。睠彼百濟疆域,卽是三韓要衝。控嶺湖而綰舟車之塗,隱然江淮保障,環州閭而蔚絃誦之俗,宛乎閩·洛淵源。埴壤膏腴,禹貢桑蠶之地,湖山明麗,吳會蓴鱸之鄕。浦內外粟米麻絲,始也裕衣饒食,歲亥卯飢荒水潦,今焉敗棊頹枰。田園相望,武斷者襲冠帶,商儈交湊,健訟者競刀錐。永念五十州蘇殘,政須二千石剸理。惟卿,端方吉士,忠孝名門。枳棘匪祥鸞之棲,解郡紱而唱黃甲,藻華有摛鳳之譽,晉詞掖而直靑綾。華貫歷踐於衣緋,師儒之長經席之任,盤錯屢試於製錦,文學之臣政事之才。淸素相傳,視他浮雲軒冕,雌黃不到,斷送深巷蹄輪。展也望實之俱隆,允矣績庸之試可。玆授卿以公淸道觀察使兼兵馬水軍節度使·巡察使·公州牧使,卿其祗服寵命,懋恢良圖。撫摩勤而闔境淸寧,黜陟明而列郡振肅。自餘稟斷,厥有典章。於戲,當危樓北望之辰,想多去朝之戀,紓宸枕南顧之慮,佇聞來暮之謠。故玆敎示,想宜知悉。知製敎任存常製進。
辛巳三月初三日辰時,上御熙政堂。藥房入侍時,都提調南公轍,提調金魯敬,副提調愼宜學,記事官朴容壽·鄭知容·金正喜,檢校待敎徐憙淳,以次進伏,醫官李漢臣·崔源·安昌禧·李彦厚·趙宗翊·玄禹瑞,進伏楹外訖,公轍等進前奏曰,今日朝氣頗寒,聖體,若何?上曰,一樣,公轍曰,寢睡·水刺之節,何如?上曰,一樣,公轍曰,王大妃殿調攝中氣候,夜間,何如?上曰,與昨一樣矣。公轍曰,繼進湯劑議定之節,方待承候官出來,而夜間進御寢睡諸節,姑未得詳承,下情不勝焦鬱矣。公轍曰,中宮殿連日憂遑,氣候,何如?上曰,一樣,公轍曰,嘉順宮氣候,何如?上曰,一樣。公轍曰,醫官使之入診,何如?上曰,醫官診候置之,仍敎曰,入侍醫官,是差備入診醫官乎?魯敬曰,差備入診醫官三人,則姑未出來矣,王大妃殿進御建中君子湯前方中,加乾薑·使君子肉各一錢,甘草減五分,一貼煎入事。出榻敎上命退,諸臣以次退出。
上在昌慶宮,停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,單子問安。答曰,知道。
王大妃殿患候竝直後,大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳夕問安。答曰,知道。王大妃殿,單子問安。答曰,知道。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?連日湯劑進御之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂呈辭,持平盧光斗差祭,監察茶時之意,敢啓。傳曰,知道。
備忘記,晉州營將金宗淳下直,長弓一張,長箭一部,片箭一部,筒兒一箇賜給。
傳于洪命周曰,左副承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于任厚常曰,禮房承旨,馳詣元陵,奉審摘奸,局內諸陵,一體奉審以來。
愼宜學啓曰,藥房三提調,持湯劑來待矣。傳曰,封入。
李止淵啓曰,藝文提學李相璜,旣入闕中,不爲肅謝,直爲出去,事甚未安,推考警責,何如?傳曰,允。
藥房口傳啓曰,卽伏聞承候官所傳,則王大妃殿患候諸節,比昨無減,區區下情,不勝萬萬焦迫,此時臣等,竝爲移直,隨時承候,不容少緩。伏乞亟許臣等率醫官竝直於差備近處,千萬顒祝,惶恐,敢啓。答曰,知道。
傳于任厚常曰,內閣·政院,自今日移接于賓陽門近處。
任厚常,以侍藥廳言啓曰,臣等率醫官,移直於都摠府,而醫官崔遂燁·李惟鐸·金景勳,本院別入直,別掌務官一員,依例差出之意,敢啓。傳曰,知道。
洪命周,以備邊司言啓曰,全羅監司李書九上疏批旨,有廟堂稟處之命矣,取見其疏本,則以爲,儲蓄之空虛,莫如近日,而言糴弊者,不患其少而尙患其多,民漸受苦,吏益恣奸,就本道所在京司句管盡分穀之全耗會錄者,十九萬餘石,自今折半分留,著爲恒式,則京司不過歲失若干之息,而在本道備豫之策,利益不少爲辭矣,糶糴之設,卽所以爲民備豫,故恒以儲蓄爲務,一自取耗需用,漸非制法本意,而尙賴分留之限甚嚴,平時不至病民,緩急得有所恃,挽近以來,穀簿漸縮,公用浸廣,盡分之名色猥多,應留之實數無幾,若不幸而遇凶歉,則非但取辦之無路,停蕩之過濫,亦由於此,言念還政,不勝寒心,今此湖南道臣疏辭,實出於守經祛瘼之意,而目下紓民,來頭備荒,可謂兩得其要,穀摠中年例支計之各有主管者,姑不得遽議,而至於盡分穀之全耗會錄者,在京司雖有些少窒礙,旣謂之爲民備豫,則何可以此較計,不思通變之道乎,依所請,許令自今年折半分留,而如是著式之後,若或典守不得嚴謹,則不幾何而將見庫儲潛消,必有甚於還分之容奸,此豈非有名而無實,欲利而反害乎,其慮後之方,束下之政,專在於道臣實心措處之如何,竝以此意嚴飭,何如?傳曰,允。
又以兵曹言啓曰,卽接慶熙宮入直衛將金聖駿牒報,則本宮內北所西邊中松一株,因風折落云,依例斫去之意,敢啓。傳曰,知道。
辛巳三月初四日辰時,上御熙政堂。藥房入侍,大臣·閣臣同爲入侍時,都提調南公轍,提調金魯敬,行左承旨徐有聞,記事官朴容壽,記事官鄭知容·金正喜,檢校待敎徐憙淳,行都承旨李止淵,記事官尹正鎭,領府事李時秀,判府事金載瓚·韓用龜,檢校直提學李存秀,原任直提學金履喬·洪奭周,原任待敎朴綺壽,檢校待敎李鶴秀,以次進伏,醫官李漢臣·崔源·李彦厚·安昌禧·趙宗翊,進伏楹外訖,時秀等進曰,連日焦遑中,聖體,若何?上曰,一樣矣。時秀曰,寢睡·水刺之節,果無所損耶?上曰,一樣矣。時秀曰,王大妃殿調攝中氣候,俄於藥院承聞,而症候一樣無減節,下情萬萬焦悶,夜來諸節果若何,上曰,與昨日一樣矣。時秀曰,嘉順宮氣候,何如?上曰,一樣矣。公轍曰,俄於口啓,旣承移直之下敎,臣等自今日,移接於摠府,廳號當以侍藥廳爲之,故敢此仰達矣。上曰,依爲之。出榻敎王大妃殿進御三錢重人參粟米飮一貼煎入事。出榻敎王大妃殿進御建中君子湯,依前方一貼煎入事。出榻敎王大妃殿進御蔘苓茶一貼煎入事。出榻敎上命大臣就座。仍命退,大臣以下先退,又命退,承史以次退出。
上在昌慶宮。停常參·經筵。
未時申時,日暈。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳問安。答曰,知道。王大妃殿,單子問安。答曰,知道。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?昨日湯劑連進之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢此問安,竝爲仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂呈辭,持平盧光斗差祭,監察茶時之意,敢啓。傳曰,知道。
洪命周啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
藥房口傳啓曰,卽伏聞承候官所傳,則王大妃殿症候,夜間寢睡稍安,煩候少降,諸節比昨不無動靜,湯劑之繼進當否,不可不趁卽議定。伏乞亟許諸醫官,更爲入診,千萬顒祝,惶恐敢啓。答曰,知道。
愼宜學啓曰,藥房三提調,持湯劑來待矣。傳曰,封入。
傳于李止淵曰,發遣吏郞,諸執事淸齋與否,摘奸以來。
洪命周,以一所巡廳言啓曰,去夜二更一點量,犯夜人出身金憲祖執捉,依例移送兵曹之意,敢啓。傳曰,知道。
又以兵曹言啓曰,去夜一所巡廳犯夜被捉出身金憲祖,依更數,嚴棍二十度之意,敢啓。傳曰,知道。
辛巳三月初五日辰時,上御環翠亭。藥房入侍時,都提調南公轍,提調金魯敬,右承旨任厚常,記事官朴容壽·鄭知容·金正喜,以次進伏,醫官吳千根·李漢臣·崔源·李彦厚·玄禹瑞·趙宗翊·李命運·金殷相·安昌禧,進伏楹外訖,公轍等曰,夜間聖體,若何?上曰,一樣。公轍曰,寢睡·水刺之節,何如?上曰,一樣。公轍曰,王大妃殿調攝中氣候,夜間,何如?上曰,一樣。公轍曰,俄因承候官所傳,伏承煩候稍減,寢睡少穩之節,而多日彌留之餘,諸節猶未復常,下情不勝憂慮矣,俄者湯劑,依前方已爲煎入,而繼進湯劑,當待醫官診候,更爲議定矣。公轍曰,中宮殿憂遑中氣候,何如?上曰,一樣。公轍曰,嘉順宮氣候,何如?上曰,一樣。公轍曰,世子宮連日焦遑,睿候無損常之節耶?上曰,一樣。公轍曰,醫官使之診候,何如?上曰,醫官診候置之。公轍曰,醫官使之先退,待令于差備門外,以爲入診之地,何如?上曰,唯,王大妃殿進御建中君子湯,依前方一貼煎入事。出榻敎王大妃殿進御蔘苓茶,依前方一貼煎入事。出榻敎上命退,諸臣以次退出。
上在昌慶宮,停常參·經筵。
自巳時至酉時,灑雨下雨,測雨器水深八分。
夜自四更至初七日開東,灑雨下雨,測雨器水深三分。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳朝問安。答曰,知道。王大妃殿,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳夕問安。答曰,知道。王大妃殿,單子問安。答曰,知道。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?昨日湯劑連進之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢此問安,竝爲仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,行大司憲趙弘鎭,執義宋翼淵未肅拜,掌令朴周燮,持平金樂周在外,掌令白致樂,持平盧光斗呈辭,監察茶時之意,敢啓。傳曰,知道。
傳于任厚常曰,禮房承旨,進詣大報壇,奉審摘奸以來。
傳于任厚常曰,禮房承旨,馳詣先蠶壇,奉審摘奸以來。
愼宜學啓曰,藥房三提調,持湯劑來待矣。傳曰,封入。
李止淵啓曰,卽伏見開城留守吳翰源齊陵·厚陵寒食祭設行啓本,則齊陵獻官豐德府使李檍姓名,不爲連書,間空一字,厚陵獻官長湍府使鄭來升之升字,以乘字誤書,奏御文字,有此不審,極爲未安,原啓本所當還下送,而事係祀典,雖不得不捧入,不可無警,推考,何如?傳曰,允。
任厚常,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
又以弘文館言啓曰,副應敎李瀅夏差祭,校理李寅采·林處鎭,副校理姜世白在外,上番姑陞入直,事甚未安,新除授副校理徐有素,卽爲牌招入直,何如?傳曰,允。
以副校理徐有素牌不進罷職傳旨,傳于任厚常曰,只推。
任厚常啓曰,今此慶科庭試武科初試時,兩司監試官,一二所當爲備員,而諫院則司諫權熀,獻納黃儆彦,正言宋能圭在外,蔡定永未署經,只有大司諫呂東植一人,無以備員,何以爲之?敢稟。傳曰,許遞,前望單子入之,待下批,牌招察任。
臺諫前望單子入之,司諫李元八,獻納鄭時善,正言李國標·姜在勉落點。
洪命周,以兵曹言啓曰,今此王大妃殿舟梁六十年慶科庭試武科初試時試官,當爲磨鍊以入,而當品中可擬之人乏少,曾經堂上兵使,竝爲擬入之意,敢啓。傳曰,知道。
又以禁衛營言啓曰,去夜二更量,本營巡邏牌將趙彦有來告內,內需司月廊失火云,故聞甚警該,臣萬永,馳往救火後,仍爲摘奸,則工匠間瓦家四間,盡爲燒燼之意,敢啓。傳曰,知道。
兵曹,王大妃殿舟梁六十年慶科庭試武科初試時規矩,鐵箭三矢一百二十步二矢,片箭三矢一百三十步一巡一中,柳葉箭五矢一百二十步一巡三中,取二技改落點。
辛巳三月初六日辰時,上御環翠亭。藥房入侍,大臣·閣臣同爲入侍時,都提調南公轍,提調金魯敬,副提調愼宜學,記事官朴容壽,記事官鄭知容·金正喜,檢校待敎徐憙淳,行都承旨李止淵,記事官尹正鎭,判府事韓用龜·金思穆,檢校提學金祖淳,檢校直提學李存秀,原任直提學金履喬·洪奭周,檢校直閣徐俊輔·鄭基善,原任待敎朴綺壽,檢校待敎李鶴秀,以次進伏,醫官吳千根·李漢臣·崔源·李彦厚·玄禹瑞·趙宗翊·李命運·金殷相·安昌禧,進伏楹外訖,用龜進前曰,多日焦遑中,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿調攝中氣候,多日彌留,下情不勝焦悶,夜來諸節,更若何?上曰,與昨一樣矣。用龜曰,嘉順宮氣候,何如?上曰,一樣矣。公轍曰,醫官入診,何以爲之乎?上曰,置之也。公轍曰,醫官等使之先退,待令於慈殿差備,何如?上曰,唯,王大妃殿進御加味君子湯一貼煎入事。出榻敎王大妃殿進御加味君子湯,依前方一貼更爲煎入事。出榻敎上命大臣就座。仍命退,大臣以下先退,又命退,承史以次退出。
上在昌慶宮。停常參·經筵。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,知道。大殿·中宮殿·嘉順宮·世子宮,朝廷二品以上·六曹堂上口傳問安。答曰,知道。王大妃殿,單子問安。答曰,知道。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?昨日湯劑連進之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢此問安,竝爲仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,行大司憲趙弘鎭未肅拜,執義宋翼淵,持平盧光斗試所進,掌令朴周燮,持平金樂周在外,掌令白致樂呈辭,監察茶時之意,敢啓。傳曰,知道。
洪命周啓曰,來十一日,朝參日次矣,敢稟。傳曰,停。
任厚常啓曰,來十一日,輪對日次矣,敢稟。傳曰,當次人受點,後日次待令。
備忘記,東萊府使李德鉉,鐵原府使李完植下直,各長弓一張,長箭一部,片箭一部,筒兒一箇賜給。
愼宜學啓曰,藥房三提調,持湯劑來待矣。傳曰,封入。
洪命周啓曰,御營大將張鉉宅,左邊捕盜大將李勉植,以武二所試官,今方出去矣。張鉉宅所佩命召及李勉植所佩命召及大將牌·傳令牌,何以爲之?敢稟。傳曰,仍佩往來。
洪命周,以武一所試官意啓曰,臣所今日平明開場,擧子捧單數,自天字至來字半字合爲八百六十七人矣,先自柳葉箭試取,而元貫革外,加設四貫革,合爲六貫革試取之意,敢啓。傳曰,知道。
又以武一所試官意啓曰,臣所今日柳葉箭應射擧子八百六十七人內,三矢入格二人矣,柳葉箭旣已畢試,片箭當爲鱗次試取,而日暮姑停之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至列字合爲七百五十人矣,先自柳葉箭試取,而元貫革外,加設四貫革之意,敢啓。傳曰,知道。
又以武二所試官意啓曰,臣所今日柳葉箭應射擧子七百五十人內,入格十人矣,纔已畢試,片箭自天字,仍爲試取,而元貫革外,加設四貫革之意,敢啓。傳曰,知道。
又以武二所試官意啓曰,臣所今日片箭應射擧子四百人內,入格五十人矣,日暮姑停之意,敢啓。傳曰,知道。
任厚常,以內醫院都提調·提調意啓曰,前御醫玄在德,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,護軍單玄在德。
以大司諫呂東植牌不進罷職傳旨,傳于朴綺壽曰,只推。
洪命周,以備邊司言啓曰,今番進香使回還之行,皇太后尊崇勅,順付出來,將以今月十六日入京云,迎接儀節,分付該曹,使之趁期磨鍊,何如?傳曰,允。
任厚常,以禮曹言啓曰,因備邊司草記,今番進香使回還之行,皇太后尊崇勅,順付出來,將以今月十六日入京云,迎接儀節,分付該曹,使之趁期磨鍊事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正至聖節望闕時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書入京日,頒詔後有卽日頒敎之擧矣,今亦依此擧行,何如?傳曰,允。
朴綺壽,以義禁府言啓曰,卽伏見公淸前監司朴宗京還餉未捧分等啓本,則以爲,淸安前縣監洪周命癸酉條舊還未捧,六百三十五石零,爲居末,藍浦縣監申應祿,甲戌條舊還未捧,五十八石,爲居二,上黨山城己巳條軍餉未捧,六百三十六石零,該虞候李台遠爲居末,海美縣監成履源,己巳條軍餉未捧,八十八石零,爲居二,禮山縣監李度謹,己巳條軍餉未捧,七十六石零,爲居三,淸風府使鄭持容,乙亥條還上未捧,二千七百十石零,同年條軍餉八百五十八石零,全數未捧,於還於餉,俱爲居末,牙山縣監林顯喆,戊寅條還上未捧,二百三十石零,爲居二,新昌縣監沈命永,丙子條軍餉未捧,一百四十一石零,爲居二,大興郡守尹致民,丁丑條軍餉未捧,三百七十石零,爲居三,而各年舊還未捧,年條旣遠,流亡居多,昨年穡事,雖云少登,新還辦納之際,民力已竭,則舊條之未能準捧,勢所難免,此與新還之未捧,大有間焉,而分等抄啓,旣有法例,依例陳聞,令攸司稟處爲辭矣,還餉法意,本自嚴重,軍餉居末拿問,居二決杖,居三推考,還上居末拿問,居二推考營門決杖,代以拿問,載在大典通編,一依法典,李台遠,時在任所,發遣府羅將,交代後拿來,成履源,以兼營將守令,亦在任所,發遣府書吏,差兼官後拿來,鄭持容·沈命永,俱在任所,發遣府羅將拿來,申應祿·李度謹·林顯喆·尹致民等竝推考,洪周命,今方待命,拿囚,何如?傳曰,允,待待命拿囚。
又以義禁府言啓曰,黃海監司李龍秀狀啓內,文化縣監李衡在罪狀,令攸司稟處事,啓下矣。李衡在,下去京畿龍仁地云,依例發遣府羅將拿來,何如?傳曰,待待命拿囚。
辛巳三月初七日辰時,上御環翠亭。藥房入侍,大臣·閣臣同爲入侍時,都提調南公轍,提調金魯敬,左副承旨洪命周,記事官朴容壽,記事官鄭知容·金正喜,檢校待敎徐憙淳,行都承旨李止淵,記事官尹正鎭,領府事李時秀,檢校提學金祖淳,檢校直提學李存秀,原任直提學金履喬·洪奭周,檢校直閣鄭基善,原任待敎朴綺壽,檢校待敎李鶴秀,以次進伏,醫官吳千根·李漢臣·崔源·李彦厚·玄禹瑞·趙宗翊·李命運·金殷相·安昌禧,進伏楹外訖,時秀等進曰,昨雨知時,而朝氣稍寒,多日移接中,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿調候,俄於藥院伏聞,昨晩以後夜間諸節,顯有減度,下忱不勝抃祝,間已崇朝,諸節,更若何?上曰,一樣矣。時秀曰,嘉順宮氣候,何如?上曰,一樣矣。公轍曰,醫官入診,何如?上曰,置之也。公轍曰,醫官等使之先退,待令於慈殿差備,何如?上曰,唯,王大妃殿進御加味君子湯,依前方一貼更爲煎入事。出榻敎王大妃殿進御治濕君子湯一貼煎入事。出榻敎上命大臣就座。仍命退,大臣以下先退,又命退,承史以次退出。
上在昌慶宮,停常參·經筵。
夜一更二更,月暈。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳朝問安。答曰,知道。王大妃殿,單子問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂·藥房口傳夕問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳夕問安。答曰,知道。王大妃殿,單子問安。答曰,知道。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?昨日湯劑連進之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢此問安,竝爲仰稟。答曰,知道。王大妃殿·中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,行大司憲趙弘鎭未肅拜,執義宋翼淵,持平盧光斗試所進,掌令朴周燮,持平金樂周在外,掌令白致樂呈辭,監察茶時之意,敢啓。傳曰,知道。
傳于任厚常曰,禮房承旨,馳詣照寧園,奉審摘奸,綏吉園,一體奉審以來。
愼宜學啓曰,藥房三提調,持湯劑來待矣。傳曰,封入。
朴綺壽啓曰,監試官李元八·盧光斗,旣入闕中,不出姑停望,直爲出去,事甚未安,推考,何如?傳曰,允。
洪命周,以武一所試官意啓曰,臣所今日平明開場,片箭自天字今方試取,而元貫革外,加設四貫革,合六貫革試取之意,敢啓。傳曰,知道。
又以武一所試官意啓曰,臣所今日片箭應射擧子八百六十七人內,具三矢入格一人,二矢入格三人,一矢入格五十一人矣,片箭旣已畢試,鐵箭以兩防牌,鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子五十七人內,入格十九人矣,各技皆已畢試,今方計劃,修整榜目之意,敢啓。傳曰,知道。
又以武一所試官意啓曰,臣所擧子鄭文箕,代射入格,而現發於試所考單之際,故代射人,爲先着枷,移送該曹矣。文箕暗地鳩聚無賴之閑雜人,毆打押去之隷,脫去所着之枷,致使逃走,揆以法綱,萬萬驚惋,而考見單子,則文箕,卽營將光賓之子,渠與遐方無識之輩有異,則究厥所爲,則尤爲痛惡,令該曹另加盤問,照法嚴繩,代射人及作挐之漢,竝爲査出懲治之地,何如?傳曰,允。
又以武二所試官意啓曰,臣所今日平明開場,昨日未畢試片箭,仍爲試取之意,敢啓。傳曰,知道。
又以武二所試官意啓曰,臣所今日片箭應射擧子三百五十人內,入格二十六人矣,片箭纔已畢試,鐵箭自天字,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子八十六人內,入格二十三人矣,各技皆已畢試,仍爲計劃,修整榜目之意,敢啓。傳曰,知道。
以京畿監司韓兢履狀啓,砥平縣民家失火事,傳于徐有聞曰,聞甚矜惻,元恤典外,別加顧助事,分付。
辛巳三月初八日辰時,上御環翠亭。藥房入侍,大臣·閣臣同爲入侍時,都提調南公轍,提調金魯敬,行左承旨徐有聞,記事官朴容壽,記事官鄭知容·金正喜,檢校待敎徐憙淳,行都承旨李止淵,記事官尹正鎭,判府事金載瓚·金思穆,檢校提學金祖淳,檢校直提學李存秀,原任直提學金履喬·洪奭周,檢校直閣徐俊輔·鄭基善,原任待敎朴綺壽,檢校待敎李鶴秀,以次進伏,醫官吳千根·李漢臣·崔源·李彦厚·玄禹瑞·趙宗翊·李命運·金殷相·安昌禧,進伏楹外訖,載瓚等進曰,雨後日氣峭寒,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿調候,俄於藥院,槪爲承聞,而未得詳承諸節,夜來症候,更若何?上曰,一樣矣。載瓚曰,嘉順宮氣候,何如?上曰,一樣矣。公轍曰,醫官入診,何以爲之乎?上曰,置之也。魯敬曰,醫官等使之先退,待令於慈殿差備,何如?上曰,唯,王大妃殿進御治濕君子湯,依前方一貼更爲煎入事。出榻敎王大妃殿進御治濕君子湯,依前方一貼更爲煎入事。出榻敎上命大臣就座。仍命退,大臣以下先退,又命退,承史以次退出。
上在昌慶宮。大行王大妃殿初喪。
藥房都提調南公轍,提調金魯敬,副提調愼宜學啓曰,伏未審夜間,聖體若何,寢睡·水刺之節,何如?王大妃殿調攝中氣候,何如?昨日湯劑連進之後,諸節果有差勝之效乎?臣等率諸御醫,趁早入侍,詳承症候,議定繼進當否爲宜,臣等不任達宵憂慮,敢此問安,竝爲仰稟。答曰,知道。症候與昨一樣,待承候官出傳,議定湯劑,卿等不必入侍矣。
王大妃殿·中宮殿·嘉順宮·世子宮·世子嬪宮,口傳問安。答曰,知道。
大殿·王大妃殿·中宮殿·嘉順宮·世子宮·世子嬪宮,內閣·政院·玉堂口傳朝問安。答曰,知道。大殿·中宮殿·嘉順宮·世子宮,朝廷二品以上·六曹堂上·大司諫口傳朝問安。答曰,知道。王大妃殿,單子問安。答曰,知道。
午時,王大妃殿昇遐,擧哀後,大殿·中宮殿·嘉順宮·世子宮·世子嬪宮,內閣·政院·玉堂奉慰單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
戌時襲後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極,大殿·中宮殿·嘉順宮·世子宮,百官單子問安。答曰,罔極。
朴綺壽啓曰,行大司憲趙弘鎭未肅拜,執義宋翼淵,掌令白致樂,持平盧光斗呈辭,掌令朴周燮,持平金樂周在外,監察茶時之意,敢啓。傳曰,知道。
愼宜學啓曰,藥房三提調,持湯劑來待矣。傳曰,封入。
任厚常啓曰,卽者,禮曹郞廳來言,明日永禧殿修改時,本曹判書,當爲進參,而判書金魯敬,侍藥廳直宿,次堂例不得擧行云,何以爲之?敢稟。傳曰,次堂擧行。
傳于任厚常曰,宗廟·永寧殿·社稷·景慕宮·諸山川,不卜日祈禱。
傳于李止淵曰,藥房三提調,時原任大臣·閣臣入侍。
傳于任厚常曰,殯殿,以歡慶殿爲之,哭班處所,以明政殿庭爲之。
傳于任厚常曰,南延君球·永明尉洪顯周,行兵曹判書金在昌,行護軍金基厚,司果金基常,交河郡守金宅善,敦寧參奉金益哲,仁川府使鄭漪,前判官金在三,新溪縣令金基拓,寧越府使洪履簡,竝宗戚執事差下,襲斂時入參。
傳于任厚常曰,守陵官,南延君球爲之。
洪命周啓曰,乙丑年國恤時,入番都監軍兵及禁衛軍兵,兵曹檢擧,闕內各門把守,禁斷雜人,訓鍊大將留在敦化門外,禁衛大將留在金虎門外,御營大將留在宣仁門外,各禁察雜人,扈衛大將,率其軍官,闕內直宿矣,今亦依此擧行乎?敢稟。傳曰,依此擧行。
藥房口傳啓曰,王大妃殿症候,多日彌留,臣等待罪保護之地,全昧醫理,藥餌罔效,遭此罔極之痛,臣等之罪,實萬死而難贖,臣等伏地待罪,惶恐,敢啓。答曰,罔極之中,見此口啓,尤爲罔極,卿等勿待罪。
藥房口傳啓曰,當此罔極之痛,聖候必多傷損之節,中宮殿氣候,嘉順宮氣候,世子宮氣候,世子嬪宮氣候,亦必有損節,三錢重人蔘粟米飮,自今日逐日煎入之意,敢啓。答曰,知道。
藥房口傳啓曰,臣等自今日,依例直宿,待令醫官吳千根·李漢臣·崔遂燁·崔源·李彦厚·趙宗翊·金殷相,亦爲直宿,醫女二名,依例待令之意,敢啓。答曰,知道。
洪命周啓曰,兵曹行巡無事單子外,巡監軍單子及闕內各處入直將官落點單子,依前例仍用之意,敢啓。傳曰,知道。
李止淵,以吏曹言啓曰,摠護使以下三都監堂郞·守陵官·銘旌書寫官·梓宮上面上字書寫官,卽爲差出,何如?傳曰,允。
又以吏曹言啓曰,今此國葬都監郞廳,例以濟用監官員中差出,而該監判官·主簿,俱是雜歧,他無變通之路,判官李正榦,他司口傳相換,以爲啓下之地,何如?傳曰,允。
吏曹口傳政事,濟用判官李正榦,引儀李度明相換。
吏曹,守陵官單南延君球,摠護使單右議政南公轍,殯殿都監提調三單林漢浩·李存秀·金魯敬,郞廳五單尹書有·趙鎭翼·權敎仁·趙湕·朴鎬壽,國葬都監提調三單金在昌·朴崙壽·李相璜,郞廳六單金聖謙·尹爔·洪耆周·金思羲·李魯俊·李度明,山陵都監提調三單鄭尙愚·鄭晩錫·洪羲臣,郞廳八單李應淵·李景愚·鄭晉錫·權用萬·朴晩壽·沈應奎·李秉耆·南駿聲,銘旌書寫官單洪顯周,預差金魯敬,梓宮上面上字書寫官單南延君球,預差金在昌,殯殿都監都提調單摠護使南公轍,國葬都監都提調單摠護使南公轍,山陵都監都提調單摠護使南公轍。
任厚常,以禮曹言啓曰,此時本曹堂上,不可不備,而參議申綽在外未肅拜,令政院稟旨變通,仍令該曹,口傳差出,待下批牌招,何如?傳曰,允。
任厚常啓曰,因禮曹草記,此時本曹堂上,不可不備,而參議申綽在外,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以鄭基善爲禮曹參議。
徐有聞,以戶曹言啓曰,元嬪祠宇移建吉日,令日官趙相順推擇,則開基三月初十日辰時,定礎同月十七日卯時,立柱同月二十日卯時,上樑同月二十二日辰時爲吉云,以此日時擧行,何如?傳曰,待秋更爲擇日擧行。
任厚常,以長生殿郞廳,以提調意啓曰,本殿郞廳三員,依前例稱以都廳,別工作監役官一員,稱以郞廳之意,敢啓。傳曰,知道。
又以禮曹言啓曰,王世子及嬪宮易服哭臨,纔已磨鍊儀註,而至於成服前襲斂諸奠入參之節,元無可據前例,何以爲之乎?敢稟。傳曰,入參磨鍊。
又以禮曹言啓曰,小斂後具環絰一節,載在喪禮補編受敎條,而儀註中,百官環絰,雖不區別載錄,在前國恤時,依受敎擧行矣,今番儀註中,百官環絰,一體磨鍊之意,敢啓。傳曰,知道。
又以禮曹言啓曰,今此國恤時,百官衰絰所入,依前例令戶·兵曹,磨鍊題給,何如?傳曰,允。
又以禮曹言啓曰,五禮儀,只行朝夕上食,而在前國恤時,竝行晝茶禮矣,今亦依前例擧行之意,敢啓。傳曰,知道。
又以禮曹言啓曰,五禮儀,自初喪至卒哭,竝停大中小祀,而殯後惟祭社稷事載錄,依此擧行,何如?傳曰,允。
又以禮曹言啓曰,宗廟各陵殿宮園廟墓,卒哭前雖廢祭享,朔望焚香,則殯後不可停廢,依前例擧行之意,敢啓。傳曰,知道。
又以禮曹言啓曰,大中小祀,限卒哭前停止事,啓下矣。各陵園墓忌辰,依朔望例焚香事,曾有定式,今亦依此擧行,何如?傳曰,允。
又以禮曹言啓曰,自前國恤時,凡干公事,撥馬行會矣,今此國恤時,八道及四都知委公事,依前撥馬行會,何如?傳曰,允。
又以禮曹言啓曰,各道朔膳,依前例限卒哭前,以素膳封進,而殯殿,以常膳封進事,撥馬知委,何如?傳曰,允。
又以禮曹言啓曰,永禧殿第二室外朱簾乼及獻陵碑閣修改,今三月初十日辰時擧行事,前已啓下矣,國恤殯前,陵殿修改,當爲停止,待秋奉審擧行,何如?傳曰,允。
洪命周,以訓鍊都監言啓曰,乙丑年國恤時,入番都監軍兵,兵曹檢擧,闕內各門,把守禁雜人,今亦依此擧行事,自政院啓辭蒙允矣,取考謄錄,則乙丑年本局軍兵二百名,別爲除出,哨官率領,敦化門·丹鳳門,分半把守,依此例擧行之意,敢啓。傳曰,知道。
又以禁衛營言啓曰,因政院啓辭,乙丑年國恤時,入番都監軍兵及禁衛軍兵,兵曹檢擧,闕內各門把守,禁斷雜人,訓鍊大將留在敦化門外,禁衛大將留在金虎門外,御營大將留在宣仁門外,各禁察雜人,今亦依此擧行事,命下矣。取考謄錄,則乙丑年,軍兵二哨,哨官各其領率,金虎·曜金兩門,分半把守,依此擧行之意,敢啓。傳曰,知道。
又以御營廳言啓曰,謹依政院啓辭批旨,臣張鉉宅,留在宣仁門外,而依乙丑年例,二哨軍兵,哨官領率,宣仁門·通化門外把守,禁察雜人之意,敢啓。傳曰,知道。
又以御營廳言啓曰,謹依兵曹節目,哭班時百官入參次,弘化左右挾門開門時,本廳京軍一哨,哨官率領把守,而過成服後,撤罷之意,敢啓。傳曰,知道。
洪命周啓曰,弘化東西挾門及金虎門·宣仁門仍留,標信請出之意,敢啓。傳曰,知道。
禮曹,喪禮補編戒令條,兵曹,勒諸衛,謹守內外門及應宿衛之所,禮曹,凡干喪事啓聞,行移中外,各供其職,如沐浴·飯含·襲斂·成殯·成服·治椑·治葬·停祭自初喪至卒哭,竝停大中小祀,殯後惟祭社稷,而宗廟諸陵諸殿,朔望只行焚香。停樂。三年。
惟大祀,卒哭後用樂,中祀練後用樂。巷市。五日。
公除前廢坐,刑殺文書亦不啓達。禁嫁娶·實職三品以下,許卒哭後借吉三日,堂上曾經侍從以上,小祥後乃行吉禮,官卑而差遣職事高者從高,遷官者從新,貶官者從舊,禁屠宰卒哭前之類事載錄爲白有昆,依此擧行事知委何如啓,依所啓施行爲良如敎。
長生殿梓宮望單子,露字梓宮外長六尺九寸八分,內長六尺三寸八分,外廣二尺三寸,內廣一尺六寸八分,外高二尺三寸一分,內高一尺六寸八分呂字梓宮外長七尺一寸,內長六尺五寸,外廣二尺三寸,內廣一尺六寸八分,外高二尺三寸一分,內高一尺七寸一分騰字梓宮外長七尺,內長六尺四寸,外廣二尺二寸,內廣一尺六寸,外高二尺六寸,內高一尺六寸,入啓,首望露字踏啓字以下。未時入啓,申時啓下。
辛巳三月初九日午時,上御環翠亭。藥房三提調,時原任大臣·閣臣入侍時,都提調南公轍,提調金魯敬,副提調愼宜學,記事官朴容壽,記事官鄭知容·金正喜,檢校待敎徐憙淳,行都承旨李止淵,記事官尹正鎭,領府事李時秀,判府事金載瓚·韓用龜·金思穆,檢校直提學李存秀,原任直提學金履喬·洪奭周,檢校直閣徐俊輔·鄭基善,原任待敎朴綺壽,檢校待敎李鶴秀,以次進伏,上已袒括,俯伏哭苫上,王世子侍傍俯伏哭,上命書傳敎曰,誠孝淺薄,今日午時,王大妃殿,昇遐于慈慶殿,罔極曷喩,止淵承命書之。容壽出頒,時秀等奉慰訖,仍奏曰,凡今日悠悠萬事,惟在於聖躬之保嗇,千萬節抑,不勝泣祝,時秀等又進王世子前奉慰訖達曰,此時聖心之仰譬,專係睿躬之自護,惟願勉抑悲慟,上慰慈念焉。時秀等曰,臣等於哀遑中,不敢久留,謹請退出矣。王大妃殿進御加味君子湯一貼煎入。出榻敎王大妃殿進御五錢重人蔘茶一貼煎入。出榻敎王大妃殿進御人蔘一兩重粟米飮一貼煎入。出榻敎進御三錢重人蔘粟米飮,自今日一貼式煎入。出榻敎中宮殿進御三錢重人蔘粟米飮,自今日一貼式煎入。出榻敎嘉順宮進服三錢重人蔘粟米飮,自今日一貼式煎入。出榻敎諸臣以次退出。
上在昌慶宮。大行王大妃殿初喪。
自午時至申時,日暈。
夜自一更至三更,月暈。
朝哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
辰時小斂後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
晡哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
進御加味拱辰湯,自今日停止事,榻前下敎。
藥房口傳啓曰,伏未審夜來罔極中,聖體,若何?臣等率醫官,暫爲入侍承候,千萬伏祝,臣等不勝區區焦慮,惶恐敢啓。答曰,勿爲入侍。
傳于李止淵曰,藥房都提調許副,韓判府事爲之,提調金魯敬許遞,吏曹判書金履喬差下。
藥房口傳啓曰,昨今哀慕罔極,傷損必多,臣等伏不勝焦慮之至,謹此奉進粥飮。伏乞頻頻勉御,懋盡保嗇之方,惶恐敢啓。答曰,罔極。
藥房口傳啓曰,卽今保嗇之方,惟在粥飮之頻進,臣等昨伏覩深墨之容,哀動左右,區區下情,曷勝焦迫,玆敢奉進粥飮。伏乞勉强進御焉,惶恐敢啓。答曰,罔極。
吏曹,魂殿參奉二單金裕淳·沈宜晉,山陵參奉二單洪坰·柳英根,忠義單鄭在淇。
兵曹口傳政事,副司果單金在三。
洪命周,以備邊司言啓曰,告訃使臣,令該曹卽爲口傳差出,自義州府,依例入送譯學,先爲傳通於鳳城將之意,分付本道道臣及灣尹處,告訃使行期甚急,乾糧若待各道求請,則無以及期措備,在前亦多自京廳備給之事,今亦依已例,使行盤纏與員役路需,令該廳,使之磨鍊以給,兩西則使行下去時,從便取用之意,分付,何如?傳曰,允。
吏曹口傳政事,以朴宗珩爲告訃使,洪彦謨爲書狀。
任厚常,以禮曹言啓曰,殯殿別薦新,依前例磨鍊,別單書入之意,敢啓。傳曰,知道。
又以禮曹言啓曰,宗廟薦新之物,殯殿一體封進事啓下知委,而取考謄錄,則正月令早藿,二月令水芹·半乾雉·生蛤·生絡蹄·雀舌,三月令生訥魚,四月令烏賊魚,八月令鮒魚,九月令生雁·山葡萄·獼猴桃,十一月令生瓜魚·天鵝,十二月令生秀魚·生免等十六種,謹依英廟朝受敎除減,殯殿不爲薦獻矣,今亦依此磨鍊之意,敢啓。傳曰,知道。
又以殯殿都監郞廳,以摠護使意啓曰,梓宮奉入時,權安處所,先爲稟定,然後當爲擧行,而取考乙丑謄錄,則權安於明政殿矣,今番則何以爲之乎?敢稟。傳曰,明政殿爲之。
又以殯殿都監郞廳,以摠護使意啓曰,取考謄錄,則乙丑年國恤時,梓宮內塗多紅廣的,四角塗草綠廣的,七星板內外塗多紅廣的,棺衣多紅廣的,粉彩畫黼矣,今番則何以爲之乎?敢稟。傳曰,依此爲之。
又以殯殿都監郞廳,以摠護使意啓曰,在前國恤時,奉常寺·內資寺·內贍寺造果廳,排設於闕內,而乙丑年,三寺造果廳,設於前鑄字所矣,今番處所,依前例擧行之意,分付,何如?傳曰,允。
又以禮曹言啓曰,國恤卒哭前,當殿以下廟墓官朔望焚香及受香時,竝以衰服行之事啓下,而謹考乙丑年謄錄,則五禮儀服制條,無公服之磨鍊者,故以此衰服行之,補編中,有卒哭前凡干喪事着衰服,凡干公事着公服之文,衰服外旣有公服,今則一依補編,當以布公服磨鍊,而事關禮制,議于大臣事,自臣曹草記,大臣之議,皆以布公服磨鍊爲宜事啓稟,則依大臣議施行事批下矣,今番依乙丑年例,文禧廟·孝昌墓官,卒哭前焚香及受香時,以布公服擧行事知委,何如?傳曰,允。
又以禮曹言啓曰,卽接司僕寺牒報,則以爲,今此國恤時,各殿輦輿及轎子·御馬·仗馬·寶馬鞍諸緣具,當有變常之節,自本曹,考例啓稟施行云,大殿·中宮殿·嘉順宮輦輿各樣等物,依前例裹以白綿布,而世子宮嬪宮輦輿,裹以白綿布,亦有已例,今亦依此擧行事,分付,何如?傳曰,允。
又以殯殿都監郞廳,以摠護使意啓曰,本都監都廳,副司果李潞差下,使之察任,何如?傳曰,允。
又以殯殿都監郞廳,以摠護使意啓曰,本都監監造官,廣興倉直長李能秀,翊衛司侍直洪履燮,司䆃寺奉事宋祥來差下,使之察任,何如?傳曰,允。
又以殯殿都監郞廳,以摠護使意啓曰,本都監別看役,前同知李興潤差下,使之擧行,何如?傳曰,允。
又以山陵都監郞廳,以摠護使意啓曰,堂上鄭晩錫,職務自多相妨,國葬都監堂上移差,國葬都監堂上李相璜,山陵都監堂上移差,何如?傳曰,允。
又以山陵都監郞廳,以摠護使意啓曰,郞廳司僕寺判官沈應奎,職務相妨,與嬪殿都監郞廳掌樂院主簿朴鎬壽相換,何如?傳曰,允。
洪命周,以備邊司言啓曰,取考謄錄,則國恤卒哭前,京外習操聚點及都試試射放,竝皆停止,今亦依例停止,都試之未及設行者,待秋合設,各道行部,公除後當如例爲之,而公除後,則節已屆夏,妨農宜念,特令停止,雖已發巡,卽爲還營之意,分付諸道道臣,何如?傳曰,允。
又以御營廳言啓曰,今三月十一日,習陣日次,而在前國恤時,習陣中日私習試射放等事,過卒哭後爲之矣,今亦依此擧行之意,敢啓。傳曰,知道。
以承傳色,下梓宮紙見樣,口傳下敎曰,梓宮改望以入。未時。
長生殿,梓宮望單子,藏字梓宮外長七尺一寸,內長六尺五寸,外廣二尺三寸五分,內廣一尺七寸五分,外高二尺三寸八分,內高一尺七寸五分,呂字梓宮·騰字梓宮。長廣竝見上首望藏字,踏啓字以下。初更量啓下。
上在昌慶宮。大行王大妃殿初喪。
自巳時至申時,日暈。
朝哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
晡哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
藥房口傳啓曰,伏未審夜間,聖體,若何?哀毁罔極之中,必多致損之節,臣等伏不勝煎迫憂慮之至,臣等卽率醫官,暫爲入侍承候,千萬伏望,惶恐敢啓。答曰,勿爲入侍。
藥房口傳啓曰,此時保護之道,尤宜愼重,今此所進粥飮,勉强進御,千萬懇祝,惶恐敢啓。答曰,罔極。
傳于任厚常曰,洪緯榮·洪世周·金用善·洪翰周,宗戚執事加差下。
任厚常啓曰,今此順付詔書入京日,當爲頒敎,藝文提學李相璜,卽爲牌招,使之製進,何如?傳曰,允。
又啓曰,藝文提學李相璜牌不進推考傳旨,今方捧入,而敎文製進命下之後,如是違牌,事甚未安,更爲牌招,何如?傳曰,允。
藥房口傳啓曰,此時保護之道,尤宜愼重,今此所進粥飮,勉强進御,千萬懇祝,惶恐敢啓。答曰,罔極。
任厚常啓曰,藝文提學李相璜再牌不進推考傳旨,今方捧入,而敎文製進命下之後,連事違召,終不承膺,誠極未安,所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
傳于任厚常曰,宗戚執事洪翰周,令該曹口傳付軍職,冠帶常仕。
兵曹口傳政事,副司勇單洪翰周。
任厚常,以國葬都監郞廳,以摠護使意啓曰,本都監都廳二員,依前例差出,別單書入之意,敢啓。傳曰,知道。
又以國葬都監郞廳,以摠護使意啓曰,本都監監造官四員,依前例差出,別單書入之意,敢啓。傳曰,知道。
又以國葬都監郞廳,以摠護使意啓曰,本都監別看役,副司果金命爀差下,使之擧行,何如?傳曰,允。
又以國葬都監郞廳,以摠護使意啓曰,本都監郞廳監造官分房,別單書入之意,敢啓。傳曰,知道。
又以國葬都監郞廳,以摠護使意啓曰,闕內待令郞廳,以入直武臣兼宣傳官,輪回察任,何如?傳曰,允。
又以國葬都監郞廳,以摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
又以山陵都監郞廳,以摠護使意啓曰,本都監都廳二員,依前例別單書入之意,敢啓。傳曰,知道。
又以山陵都監郞廳,以摠護使意啓曰,本都監監造官四員,依前例別單書入之意,敢啓。傳曰,知道。
又以山陵都監郞廳,以摠護使意啓曰,本都監別看役,前僉知姜信差下,使之擧行,何如?傳曰,允。
又以山陵都監郞廳,以摠護使意啓曰,本都監郞廳監造官各所分掌,別單書入之意,敢啓。傳曰,知道。
又以山陵都監郞廳,以摠護使意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以山陵都監郞廳,以摠護使意啓曰,本都監應行諸事,參考前例磨鍊,別單書入之意,敢啓。傳曰,知道。
國葬都監都廳二單,司僕寺正李羲肇,弘文館副應敎李瀅夏,監造官四單,繕工副奉事兪長柱,典牲副奉事金弘根,義盈奉事趙濟和,前參奉閔致文,山陵都監都廳二單,副司果金敎喜·朴台壽,監造官四單,洗馬李宅鉉,前監役鄭五錫,前參奉李一淵·李野淳。
任厚常,以國葬都監郞廳,以摠護使意啓曰,本都監郞廳北部令李魯俊,職是詞訟,令該曹,閑司口傳相換,監造官前參奉閔致文,時無職名,亦令該曹,口傳付軍職,以爲冠帶常仕,何如?傳曰,允。
吏曹,北部令李魯俊,敦寧主簿元錫圭相換。
兵曹口傳政事,副司勇單閔致文。
任厚常,以山陵都監郞廳,以摠護使意啓曰,本都監監造官前監役鄭五錫,前參奉李一淵,前參奉李野淳,時無職名,令該曹口傳付軍職,冠帶常仕,何如?傳曰,允。
兵曹口傳政事,副司勇單鄭五錫·李一淵·李野淳。
任厚常,以宗簿寺官員,以提調意啓曰,殯殿入番宗室六員,當自本寺差出,而只有南延君球一人,方爲守陵官,其外無他宗親矣,當以戚臣儀賓中差出,而享官之戚臣儀賓排望,則自吏曹擧行事,曾有受敎定式,令該曹擧行,何如?傳曰,允。
又以禮曹言啓曰,自前國恤三年內,凡進箋陳賀,勿爲擧行,而各殿宮誕日及正朝冬至,百官只進表裏矣,今亦依此擧行之意,知委,何如?傳曰,允。
朴綺壽,以備邊司言啓曰,告訃使朴宗珩,素患宿病,實無可强遠赴之勢,時急使命,狼狽可慮,特爲改差,其代令該曹,口傳差出,使之趁卽起程,何如?傳曰,允。
上在昌慶宮。大行王大妃殿初喪。
朝哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
晡哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
酉時,靈床移奉後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
藥房口傳啓曰,伏未審夜間,罔極中聖體若何,臣等率醫官,暫爲入侍承候,千萬伏望,惶恐敢啓。答曰,卿等勿爲入侍。
藥房口傳啓曰,此時保護之道,不可少忽,今進粥飮。伏乞强勉進御,惶恐敢啓。答曰,罔極。
任厚常,以殯殿都監郞廳,以摠護使意啓曰,取考乙丑國恤謄錄,則梓宮合木新造,在土宇時,外漆二度而入詣殯殿,成殯後,間一日進漆,第二十四度而止,付漆布後,仍加四度,又加全體漆五度,合三十三度,而竝計則準三十五度矣,今亦在土宇時,外漆爲二度,依乙丑年例磨鍊擧行,何如?傳曰,允。
吏曹口傳政事,以洪命周爲告訃使。
藥房口傳啓曰,哀疚罔極之中,聖候必多受損,下情憂慮,曷有其極,此時保嗇之方,不可不十分致愼,敢此奉進粥飮,勉抑孝思,頻頻進御,千萬懇祝,惶恐敢啓。答曰,罔極。
以黃海監司李龍秀狀啓,薦新生石首魚,限內不得封進,惶恐待罪事,傳于任厚常曰,勿待罪事,回諭。
任厚常,以山陵都監郞廳,以摠護使意啓曰,本都監大浮石所郞廳朴鎬壽,身病猝重,呈狀乞遞,改差,其代前縣監兪秉柱差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單兪秉柱。
任厚常,以山陵都監郞廳,以摠護使意啓曰,本都監三物所郞廳南駿聲,身病猝重,呈狀乞遞,改差,其代翊衛司司禦金鑅差下,使之察任,何如?傳曰,允。
洪命周,以備邊司言啓曰,回還進香使,明日將復命云,時在國恤成服之前,順付詔書迎接行禮,極爲掣礙,使臣到畿營,權奉詔書於賓館,留首譯守之,仍卽入來,待十六日,使臣還爲出去,與百官迎入,行頒詔禮,事甚便當,以此分付該曹及三使臣所到處,何如?傳曰,允。
朴綺壽,以刑曹言啓曰,國葬都監處所,刑曹·工曹·司譯院三處排設事,事目啓下矣,臣曹則今月十四日,移接于平市署之意,敢啓。傳曰,知道。
辛巳三月十二日,梓宮初定露字,內廣爲一尺六寸八分,小斂後,下紙見樣于本院,命改望以入,以藏字啓下,內廣爲一尺七寸五分,十二日辰時,下紙見樣于殯殿都監,比藏字梓宮,內廣又加二分,東園所在梓宮,皆不合用,東正庫有新板材可合者,摠護使南公轍,行都承旨李止淵,請承傳色,以依乙丑年例新合木進用之意,口傳入稟蒙允,都監提調進詣治椑,塡以爲字。
長生殿,梓宮一望,爲字梓宮。外長六尺六寸,內長六尺,外廣二尺六寸,內廣二尺,外高二尺四寸,內高一尺八寸入啓,踏啓字以下。
上在昌慶宮。大行王大妃殿初喪。
朝哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
午時,大斂,奉下梓宮成殯後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
晡哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
藥房口傳啓曰,伏未審夜間,聖候,若何?靈床昨已移奉,孝思益復罔極,此時診察保護之方,不容暫緩,特許臣等率醫官入侍,千萬顒祝,惶恐敢啓。答曰,勿爲入侍。
藥房口傳啓曰,聖心多日哀疚,臣等憂慮之忱,轉益罔措,此時粥飮之勸進,不可不隨時加意,敢此奉進,勉抑頻御,千萬懇祝,惶恐敢啓。答曰,罔極。
任厚常,以殯殿都監郞廳,以摠護使意啓曰,梓宮加漆度數,旣已草記允下矣,今月十四日爲始,間一日依例爲之,而時刻則令該曹推擇之意,敢啓。傳曰,知道。
又以禮曹言啓曰,因殯殿都監草記,梓宮加漆,依乙丑年例,自今月十四日,間一日爲之,與在土宇時外漆二度,以準三十五度,而時刻則令該曹推擇事,允下矣。各日全體加漆及漆布加漆吉時,令日官推擇後,別單書入,而漆布加漆時,則元無儀節,今亦依前例,行禮節次,不爲磨鍊之意,敢啓。傳曰,知道。
藥房口傳啓曰,此時保護之道,尤宜愼重,今此所進粥飮,勉强進御,千萬懇祝,惶恐敢啓。答曰,罔極。
任厚常,以山陵都監郞廳,以摠護使意啓曰,本都監郞廳金鑅,時帶桂坊,令該曹,他司中口傳相換,何如?傳曰,允。
吏曹口傳政事,司禦金鑅,司䆃僉正洪稷謨相換。
又以禮曹言啓曰,卽接永禧殿令所報,則今十五日望焚香,殿官一員,前一日當爲祗受,而參奉鄭友容受由在外,令今方入直,受香無以擧行云,依定式,假官一員,令吏曹,以成均館官員,口傳啓下,以爲替直受香之地,何如?傳曰,允。
上在昌慶宮廬次。大行王大妃殿成服。
朝哭後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。成服後朝晡哭,只闕內入直堂郞進參,而無問安。
成服時至,禮曹判書金魯敬,詣閤外請承傳色,口傳入稟曰,請成服。答曰,知道。
卯時成服後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官單子問安。答曰,罔極。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上·六曹堂上·大司諫單子問安。答曰,罔極。中宮殿·嘉順宮·世子宮,口傳問安。答曰,罔極。
徐有聞啓曰,藥房都提調·提調爲承候來待矣。傳曰,入侍。
李止淵啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于任厚常曰,魂殿以通和殿爲之。
藥房口傳啓曰,臣等俄於入侍,猥陳從權之請,未蒙允兪之音,伏不勝焦煎憂迫之至。今焉成服已過,伏惟聖心,益復罔極,哀疚之中諸節,必多受損,保護調攝,莫過於薑桂之滋益。伏願深軫保嗇之方,卽降復膳之命,以副群情,千萬顒祝,惶恐敢啓。答曰,成服奄過,罔極益切,何忍進常膳乎?勿爲煩請。
藥房口傳再啓曰,臣等退自筵席,復陳從權之請,顒俟勉許之音,及奉批旨,以成服奄過,罔極益切,何忍進常膳乎?勿爲煩請爲敎。下情掩抑,誠不知所喩,第伏念嚴廬孺慕之中,少忽調護之方,則榮衛之受損,當復如何,及今眞元滋補之道,莫及於常膳之亟復,而再陳至懇,未蒙開允,憂悶煎迫,去而益切。玆敢不避煩瀆,更此聯籲,亟降兪音,千萬泣祝,惶恐敢啓。答曰,前批已諭,何忍復請乎?
任厚常,以內醫院官員,以都提調·提調意啓曰,自今日撤直之意,敢啓。傳曰,知道。
李止淵啓曰,卽者議政府錄事來言,右議政南公轍,以爲職在嘗藥,忱誠莫效,尙未蒙當被之律,衷情轉益崩迫,求死不得,走伏金吾門外,恭俟嚴誅云,仍納命召,何以爲之?敢稟。傳曰,勿待命事,遣史官傳諭,仍傳命召。
又啓曰,卽者義禁府都事來言,右議政南公轍,今方胥命于金吾門外云。係是大臣去就,敢啓。傳曰,知道。
大司諫呂東植,司諫李元八,正言姜在勉啓曰,惟我大行王大妃殿下患候,旣非積年沈重之症,乃是一時違豫之節,而爲醫官者,苟能精透壽保之術,連進對症之劑,則神明所佑,庶復天和,而渠輩全昧醫方,不能明審,竟遭此罔極之變,普痛旣切,輿憤益激,揆以邦憲,決不可容貸。請今番待令醫官,竝令王府,拿鞫正罪,答曰,依啓。
執義宋翼淵,掌令白致樂,持平盧光斗啓曰,惟我大行王大妃殿下違豫之候,有非積年沈痼之症,卽是一時添重之患。爲醫官者,苟能對症進劑,則神明所佑,可復天和,而全昧壽保之方,竟遭罔極之變,臣民痛冤,轉益激切。請待令諸醫官,亟令王府,拿鞫正罪。答曰,依啓。
以平安監司沈象奎狀啓,平壤府人物渰死事,傳于徐有聞曰,聞甚矜惻,原恤典外,別加顧助,如有生前身還布,竝蕩減事,分付。
以江原監司徐鼎輔狀啓,原州牧民家失火事,傳于徐有聞曰,聞甚矜惻,原恤典外,別加顧助,奠接之方,廟堂措辭分付。
任厚常,以禮曹言啓曰,卽接奉常寺牒呈,則自前國恤時,虞主例於空闕,造成奉安,而處所,自本曹預爲稟定云。今此大行王大妃虞主造成及奉安處所,以何殿閣擧行乎?敢稟。傳曰,依乙丑年例爲之。
洪命周,以兵曹言啓曰,成服已過,闕內各門把守軍兵,使之還入直所,闕門外把守軍兵,竝待標信罷送,何如?傳曰,允。
又以兵曹言啓曰,卽接西道參軍曺圭振牒報,則訓鍊都監所授肅靖門北邊第三城廊近處體城六間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
義禁府,吳千根·李漢臣·李命運·金殷相,嚴囚西間啓,乙丑之痛,旣遵丁丑之敎,特爲安徐爲良如敎。
辛巳三月十四日辰時,上御廬次。王世子侍坐,藥房都提調·提調,時原任大臣·閣臣承候入侍時,都提調韓用龜,提調金履喬,行左承旨徐有聞,記事官朴容壽,記事官鄭知容·金正喜,檢校直閣鄭基善,行都承旨李止淵,記事官尹正鎭,領府事李時秀,判府事金載瓚·金思穆,右議政南公轍,檢校直提學李存秀,原任直提學洪奭周,檢校直閣徐俊輔,原任待敎朴綺壽,檢校待敎李鶴秀·徐憙淳,俱以衰服進伏訖。時秀等曰,奄當今日,已經成服,伏惟聖慕,益復罔極,連日哀毁中,寢睡·水刺,久違常節,榮衛必多受損,聖體,果若何?上掩抑不答。時秀等曰,中宮殿哀疚中氣候,何如?上曰,支過矣。時秀等曰,嘉順宮氣候,何如?上曰,凜綴矣。時秀等曰,睿候方在沖齡,驚霣必致過度,其間果無損節乎?上曰,僅無損矣。時秀曰,臣等竊有區區至懇,從當以文字仰請,而旣登前席,玆敢先達矣。進御之只以糜粥,今已六日于玆矣。夫居恤茹素,在閭巷匹庶之孝,尙爲疏節,伏況我殿下,上承宗祧之重,下係兆庶之望。此時保護,尤不容少緩,而保護之方,惟在於從權,此卽古聖之所明訓,而列朝之所嘗行也。且伏念我太母平日止慈之念,惟疾之憂,果何如哉?慈徽雖閟,降監孔昭,今殿下,豈可徒守常節,重自貽慼於冥冥之中乎?勉抑孝思,克復常膳,不任泣禱之至。用龜曰,領府事所奏,卽臣等之所共懇祝,而臣又忝在保護之任,衷情尤不容自已矣。帝王之孝,異於匹庶,薑桂之滋,載在禮經,臣等雖甚無似,豈敢以非禮之言,仰陳於殿下之前乎?惟我慈聖平日顧復之念,憧憧於聖躬之保護,以殿下如事之孝,何不念順志之道乎?糜粥及水澆水刺之進御,實無以少補於積瘁之元氣,群情焦迫,一時爲急,伏願亟允臣等之請焉。載瓚曰,大行慈聖陟降之靈,不遠伊邇,今臣等之言,卽所以仰體昔日之慈念也。殿下念及於此,則宜不待臣等之畢辭矣。上掩抑不答。用龜曰,連日口啓,未蒙召接,診候久曠矣。醫官等方待令於閤外,今日則使之入診,何如?時秀曰,從權復膳,固不容緩,而診候議藥,尤是急務矣。上曰,醫官只三人入診也。正鎭承命出傳,醫官吳千根·李漢臣·李命運,進伏階下。用龜請令診候。上可之。千根等以次進前診候訖,千根等退伏奏曰,脈候左右三部調均,而有虛大之候矣。公轍曰,徐判府事,連日擔舁以進,而無以陞降於殿陛,不得入侍矣。上命退,大臣以下先退。又命退,承史以次退出。
上在昌慶宮廬次。大行王大妃殿初喪。
望奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
成服翌日,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上·大司諫單子問安。答曰,罔極。
藥房都提調韓用龜,提調金履喬,行左承旨徐有聞啓曰,成服已過,聖心益復罔極,伏未審夜間,聖體,若何?臣等昨已薑桂勉進之意仰請,而未蒙允許,竊不勝抑塞焦迫之至,此時眞元之調補,一時爲急。伏乞勉抑孝思,俯循群情,千萬懇祝,臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區憂慮,敢來問安,竝此仰稟。答曰,從權之請,亟止之,卿等則入侍。中宮殿·嘉順宮·世子宮·世子嬪宮,口傳問安。答曰,知道。
李止淵啓曰,右副承旨愼宜學,今日不爲仕進,卽爲牌招,何如?傳曰,允。
任厚掌啓曰,藥房都提調·提調,持湯劑來待矣。傳曰,封入。
又以內醫院都提調·提調意啓曰,副提調愼宜學,今日問安,不爲仕進,卽爲牌招,何如?傳曰,允。
藥房口傳啓曰,臣等昨今口啓之連瀆,俄筵面陳之縷縷,俱未蒙允許,下情焦迫,曷有其極?臣等今日之請,卽權而合經,列朝之所已行也。至尊之居養,逈異於凡庶,凡係滋補之節,尤宜愼重,今我殿下,哀毁之中,饘粥之供,爲幾日矣。仰瞻深墨之著於外,可推榮衛之損於內,臣等之憂遑罔措,已無可言,而殿下,若念宗社付托之重,陟降眷念之摯,其所以調保聖躬,扶益眞元,權輕重而審處者,夫豈待臣言之畢乎?臣等煎憫之極,不敢緩聲,更此聯陳,亟加三思,特賜兪音,千萬顒祝,惶恐敢啓。答曰,何如是縷縷迭請乎?勿復煩啓,卽予之望也。
賓廳,領中樞府事李時秀,行判中樞府事金載瓚·韓用龜·金思穆,議政府右議政南公轍,領敦寧府事金祖淳,行兵曹判書金在昌,行議政府左參贊金履陽,知中樞府事林漢浩,水原府留守金蓍根,判中樞府事韓致應,知中樞府事李相璜,吏曹判書金履喬,禮曹判書金魯敬,刑曹判書李存秀,工曹判書洪羲臣,漢城府判尹鄭晩錫,行廣州府留守權常愼,知中樞府事任希存,完川君李明奎,吏曹參判趙萬元,戶曹參判洪秀晩,禮曹參判趙萬永,兵曹參判李愚在,刑曹參判張鉉宅,工曹參判金逌根,漢城府左尹徐英輔,右尹趙晉和,同知敦寧府事趙貞喆,行大司成徐長輔,開城府留守吳翰源,同知中樞府事南履翼·朴宗京,行護軍尹鼎烈·宋祥濂·李文會·金相休·趙鍾永·尹尙圭·尹魯東·金啓河·金敎根·申絢·金履載·李憲琦·洪遇燮·權丕應·金魯應·尹命烈·朴周壽·申鴻周·鄭學畊·李勉植·尹郁烈·徐有鳳·權逴·柳和源,韓陵君李海愚,行訓鍊院都正徐春輔啓曰,伏以臣等,昨登筵席,伏覩我殿下創巨痛甚,號慕罔極,深墨之容,感動臣隣,區區下情,不勝焦迫抑塞之至。迭請從權,兪音邈然,藥院之啓,亦已再徹,猶未允許,群情之煎灼,去而益甚。嗚呼,以我殿下出天之孝,奄當嚴廬銜恤之日,雖於情文之末,必欲自盡,臣等固所欽仰,而第伏念節哀順變,聖人之明訓,過孝傷生,禮經之至戒。雖閭巷匹庶之類,毁瘠滅性,君子謂之非孝,況以帝王之重,輕蹈匹庶之細節,臣未敢知也。噫,居處飮食,禮之小也,念宗社之攸係,懼保嗇之或違,孝之大也。豈可循其小而忽其大,察於細而昧於重也?進御之不過糜粥,今幾日矣。榮衛之漸就消鑠,理所必然,禮所云必有草木之滋者,政宜及今勉進,以盡自護之方,實今日切急之務。伏乞深量於常權輕重之際,俯鑑於臣民顒祝之忱,勉抑至情,亟從權制,千萬泣禱。答曰,昨今藥院之答已諭之,卿等亦庶諒之,復何忍煩請乎?其亟止之。
賓廳再啓曰,臣等聯陳焦迫之忱,冒瀆嚴廬,而批旨靳允,哀痛懇怛,仰聖孝之罔涯,慟慈徽之靡逮,聚首掩抑,自不覺奉讀而失聲。自院直以後,殿下之侍湯焦遑,帶不解而履不正者,凡幾日矣。旻天降割,慈馭上昇,殿下之皇皇如求,任情號擗,溢米罕進,以至於今者,凡又幾日矣。內疚外鑠,榮衛之受損,當又如何?殿下縱不欲自卹聖躬,獨不念宗社之所托重,臣民之所係望,此時保嗇之不容或忽耶?亦非所以仰體我大行慈聖恩勤顧復,憧憧惟憂之平日至念也。況人主之孝,異於匹庶,而未嘗專在於疏節乎?殿下若念及於此,庶不待臣等之屢瀆,而勉抑而從權也。玆又涕泣陳請,遄降兪音,以答群情,千萬顒祝。答曰,俄批已諭,何至於再煩乎?
行都承旨李止淵,行左承旨徐有聞,右承旨任厚常,左副承旨洪命周,右副承旨愼宜學,同副承旨朴綺壽等啓曰,伏以皇天降割,惟我大行王大妃殿下,奄棄臣民,日月易得,成服已過,小大崩隕,率普惟均。伏惟我殿下,聖孝冠於百王,隆養備於千乘,纔擧稱慶之禮,奄遭罔極之慟,深墨之容,哀毁之色,凡在臣隣,孰不感動,而第念帝王之孝,異於匹庶。上而宗社付托之重,下而億兆愛戴之望,全係我殿下一身上,其可徑情自遂而莫之顧耶?且況我殿下,屢日焦遑之餘,哀疚攀慕,榮衛必多受損,其所滋補之方,實非糜粥之屬所可收效,而從權之請,迄未蒙允。臣等煼迫之情,縱不足恤,而其可不仰體我大行大妃殿平日保護之至慈,以慰陟降孔邇之靈乎?殿下倘或念及於此,則必不待臣等之言,而幡然感回矣。目今悠悠萬事,惟在於保嗇聖躬而已,臣等忝在邇列,玆敢不避煩猥,略陳衷懇。伏願亟允藥院賓廳之啓焉,惶恐敢啓。答曰,已諭於賓啓之批矣。
院議再啓曰,伏以臣等衷情所迫,齊聲仰籲,及承批旨,尙靳兪音,相顧抑塞,益不勝焦鬱之至。嗚呼,聖王之孝,固無大於善繼善述,以親心爲心,今此臣等之所懇,卽前聖之所明戒也,列朝之所已行也。在殿下,固當帥而行之,不敢有加而已,夫豈非禮,而聖人訓之,列朝行之哉?況伏念庚申乙丑兩年宅恤之時,惟我大行慈聖之於殿下,所以盡力保護,固嘗何如也,而殿下之所以勉循群情,俯從權制者,亦豈非仰體惟憂之念,克盡順志之道哉?顧今慈徽已閟,聖慕靡極,皇皇號擗之中,聖體之受損過多。以我慈聖平日顧復之念,必有憂戚於冥冥之中,以殿下親心爲心之孝,曷不念及於此乎?考之禮經而昭揭,準之孝思而無間,臣等雖甚無似,豈敢以違於禮而悖於情者,屢瀆於嚴廬恭默之時,自歸於不能以禮之科哉?伏乞上念宗社至重之托,深存禮經傷孝之戒,勉抑至情,亟許從權,以盡繼述之義,以慰陟降之靈,千萬顒祝,惶恐敢啓。答曰,已諭於堂箚之批矣。
任厚常,以弘文館言啓曰,本館上番副應敎李瀅夏,以國葬都監都廳,纔已出去矣。上番闕直,事甚未安,校理林處鎭,副校理姜世白在外,校理李寅采,自鄕上來云。與副校理徐有素,修撰任存常,副修撰尹豐烈·趙冀永,竝卽牌招,以爲推移入直之地,何如?傳曰,允。
又以禮曹言啓曰,諸上司及八道·四都進香事啓下,而卽接宗親府移關,則本府只有守陵官一員,他無堂上,無以擧行云。謹考謄錄,則乙亥殯宮進香時,本府只有守園官,不得進香矣。今此京外進香床分定中,宗親府則不爲磨鍊之意,敢啓。傳曰,知道。
又以國葬都監摠護使意啓曰,本都監今日已爲始役,郞廳·監造官中一員,依例輪回直宿之意,敢啓。傳曰,知道。
又以山陵都監摠護使意啓曰,本都監所用物種,參考各年前例,鐵炭則戶曹各軍門取用,石炭·甎石及不足鐵物,卜定於海西·江華。空石則戶曹各軍門·守禦廳·畿營取用,生葛則亦令畿營,分定各邑,進排擧行,瓦甎則自都監燔用,何如?傳曰,允。
又以訓鍊都監言啓曰,本局分授都城肅靖門北邊第三城廊近處體城六間許頹圮處,令該軍門,卽速修築,把守軍兵,量宜定送事,自兵曹,草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
又以禁衛營言啓曰,在前國恤時,習陣·中日私習試射放等事,過卒哭後爲之矣。今亦依此擧行之意,敢啓。傳曰,知道。
修撰姜世綸箚曰,伏以皇穹弗弔,慈殿禮陟,日月易流,成服已過,臣民普慟,小大惟均。伏惟我殿下,以堯·舜之德,躬曾·閔之行,攀擗踰度,孺慕莫逮,聖孝之篤,逈出百王。凡在臣隣,孰不欽仰感泣,而第伏念殿下之哀毁任情,饘粥蔬素,已七晝夜矣。榮衛之傷損,玉候之凜綴,槪可以仰揣,則在廷臣僚,憂遑焦灼之情,當復,如何?迺者藥院諸臣聯陳從權之啓,顒俟勉從之音,而及承批旨,辭敎懇惻,允兪尙靳,臣奉讀掩泣,繼不勝煎迫罔措之至。噫,莫嚴者喪禮,而先王制禮之意,必也常變隨時,經權互資,深存以孝傷孝之戒,故雖在匹庶,猶不得以徑情而直行。況人君,上而有祖宗付畀之重,下而有億兆愛戴之望,宗社臣民之安否,係殿下之一身,則殿下之一身,非殿下所自有也。又伏況至尊之地,居養自別,處喪之節,與凡尤異,故試以列聖朝故事言之,每當如此之時,莫不黽勉俯循於群下從權之請。誠以帝王之孝,不敢自有其身,要使身安而後宗國可安,宗國安而後,乃可爲大聖人達孝之道矣。又伏況値此大恤之時,我慈宮之所以爲殿下保護之方,疾病之慮,宜無所不至,在殿下養志無違之道,宜莫先於復膳一事。伏願殿下,循列朝已行之例,體慈宮惟疾之憂,勉抑至情,遄從權制,以副臣民之望,千萬至祝。取進止。答曰,已諭於賓啓之批矣。
辛巳三月十五日辰時,上御廬次。藥房入診入侍時,都提調韓用龜,提調金履喬,行左承旨徐有聞,記事官朴容壽·鄭知容·金正喜,檢校待敎徐憙淳,以次進伏。醫官吳千根·李漢臣·李命運,進伏楹外訖。用龜曰,受服已爲經宿,聖體,若何?上曰,僅爲支保矣。用龜曰,中宮殿哀遑中氣候,何如?上曰,安順,而嘉順宮氣候亦一樣矣。用龜曰,世子宮氣候,悲慟之餘,不瑕有損節耶?上曰,一樣矣。用龜曰,臣等於昨日登筵,以復膳事,齊聲仰籲,而未蒙允兪,忱誠淺薄,不能感回天心,抑塞焦迫,罔知攸措,而第伏念殿下一身,宗社之所托付,臣民之所愛戴,目今悠悠萬事,惟在於保嗇聖躬。伏乞勉抑至情,亟從權制焉。用龜曰,醫官使之診候,何如?上可之。千根·漢臣·命運,以次診候訖。千根退伏奏曰,脈候左右三部調均,而微有虛火之候矣。漢臣曰,脈候左右三部調均,而似有痞候矣。命運曰,脈候左右三部調均,而有闊徐之意矣。用龜曰,常膳亟復事,俄已仰達,而此時湯劑進御,尤不容少緩,湯劑當議定以入矣。仍招諸醫官,議定湯劑,千根等曰,前日所進御加味拱辰湯,似爲合宜矣。用龜曰,加味拱辰湯,自今日當爲煎入矣。上曰,唯。進御加味拱辰湯,依前方自今日一貼式煎入事。出榻敎上命退,諸臣以次退出。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上·大司諫奉慰單子問安。答曰,罔極。中宮殿·嘉順宮·世子宮,朝廷二品以上·大司諫口傳問安。答曰,罔極。
李止淵啓曰,行左承旨徐有聞,今日不爲仕進,卽爲牌招,何如?傳曰,允。
愼宜學啓曰,藥房三提調,持湯劑來待矣。傳曰,封入。
藥房口傳啓曰,臣等以憂悶焦迫之忱,迭奏竝陳,而及伏承惻怛之批旨,嚴不敢更瀆,相率而退,憂慮弸中,達宵耿結。臣等職忝保護,雖以蘄請爲急,亦豈全昧禮意,强所不可强於殿下者哉?誠以帝王之孝,不以疏節爲務,惟宗社神人之託于厥躬,是顧是念,則其所保護之節,尤宜致愼於哀遑罔極之中,而百倍恒日也。昨日湯劑之復進,亦因虛憊之候,而藥餌之扶持,終遜於膳食之滋養,此時之勉抑從權,實是晷刻不可緩者,玆復冒昧泣籲。伏乞深惟遠慮,亟賜允許,以副擧國喁喁之情焉,惶恐敢啓。答曰,此非如是煩請之事,又何云云乎?
賓廳,領中樞府事李時秀,行判中樞府事金載瓚·韓用龜·金思穆,議政府右議政南公轍,領敦寧府事金祖淳,行議政府左參贊金履陽,知中樞府事林漢浩,判中樞府事韓致應,知中樞府事李相璜,吏曹判書金履喬,刑曹判書李存秀,工曹判書洪羲臣,戶曹判書朴崙壽,水原府留守金蓍根,廣州府留守權常愼,知中樞府事任希存,完川君李明奎,吏曹參判趙萬元,戶曹參判洪秀晩,禮曹參判趙萬永,兵曹參判李愚在,刑曹參判張鉉宅,工曹參判金逌根,同知敦寧府事趙貞喆,行大司成徐長輔,開城府留守吳翰源,同知中樞府事南履翼·朴宗京·朴基豐,行護軍金相休·趙鍾永·尹尙圭·徐能輔·金敎根·申絢·金履載·李憲琦·洪遇燮·權丕應·金魯應·朴周壽·尹命烈·申鴻周,訓鍊院都正徐春輔,行護軍鄭學畊·李勉植·尹郁烈·徐有鳳·權逴·柳和源啓曰,今日臣等之衷情,喟亦窮且慼矣。我殿下,以出天之至性,當此無涯之巨創,必欲曲盡古禮,固守常經,迭奏聯籲,披瀝殆盡,而經時歷日,天聽愈邈。苟或考聖訓而無稽,憂不至於難言,而猶且不住,煩聒於嚴廬之下,則不但爲殿下之罪人,亦有媿於滕國之大夫。臣等雖不學無狀,豈敢如是,亦豈忍如是哉?我國士夫,以禮成俗,尤嚴喪紀,無媿古昔,而至於食飮之節,惟氣稟是視,經權輕重之間,未嘗膠守,蓋其受氣之豐嗇,非可强爲,滅性之聖訓,惟懼或悖也。竊伏念大聖人稟賦,固非匹庶之所可比擬,而血氣則與人無異,伏況平時之居養何如也,近日之悲悴又何如也,而乃反拘於細節,忽於自愼,則竊恐貽慼於陟降之慈靈,非所以全孝之道也。臣等之懇懇憂慮,靡所不及,不得請則不敢退,當此專意終事之日,尤豈不萬萬悶迫乎?伏願殿下,上念宗社付托之重,俯察群下焦灼之情,亟許從權之請焉。答曰,昨批已諭,卿等又何煩請至此乎?
行都承旨李止淵,右承旨任厚常,左副承旨洪命周,右副承旨愼宜學,同副承旨朴綺壽等啓曰,昨陳再啓,未蒙允許,群情抑塞,達宵耿耿。夫三年之喪,饘粥之食,固是自三代通行之禮,而其變而從權者,亦有聖人之明訓。禮曰,哀毁滅性,君子以爲非,又曰,有疾則必有草木之滋,此皆裁制乎人情,節文乎天理者也。雖閭巷匹庶,固不可徒守末節,犯聖人傷孝之戒,況帝王之孝,上承宗社之重,下係億兆之望,縱欲自輕,其可得乎?我殿下,自侍湯焦灼之餘,在哭擗澌綴之中,一日二日,榮衛受傷,目今保嗇之道,莫急於權制之勉許,而以殿下如事生之聖念,體昔日惟疾憂之慈心,則其所幡然允從,不待臣言之畢矣。煎悶之極,不敢緩聲,玆敢聯籲,亟加三思,特賜兪音,千萬泣祝,惶恐敢啓。答曰,已諭於賓啓之批矣。
藥房口傳再啓曰,臣等敢以從權之請,縷縷陳懇,而尙未蒙允許,此莫非臣等忱誠淺薄,不能感格之致。第伏念帝王之孝,不在於蔬水之疏節,而特以我殿下出天之孝,必欲於情文之間,無有少憾,則氣力之漸損,榮衛之潛鑠,自在於不知之中,胃氣一虛,而疾患易乘,來頭之虞,庸有極哉?此臣等所以同情煎迫,冒昧呼籲,不得請則不止也。何殿下,不念聖人達孝之道,徒循匹夫徑情之行,恝然於宗社臣民之托而莫之恤乎?今日之請,晷刻爲急,玆復疾聲申籲,惟聖心之飜然克回,卽從權制,千萬懇祝焉,惶恐敢啓。答曰,卿等不見俄者賓啓之答乎?
賓廳再啓曰,臣等焦迫之情,垂泣而陳之,殿下諄複之批,銜哀而諭之,臣等相顧掩抑,何敢更事煩請,而連日呼籲,至再至三,而猶且不已者,是豈可已而不已哉?帝王之孝,異於匹庶,念宗社神人之托,而不宜自輕,殿下豈不知之?臣等亦已言之,而每以何忍常膳爲敎,喪禮之欲自盡,聖人之孝也。然而毁瘠爲病,君子不爲,夫豈非禮,而孔子言之?今殿下,至痛在心,號擗任情,榮衛之潛消暗損,雖不自覺,而一日二日,又無薑桂滋補之功,則積虛爲祟,或愆天和,理勢之所必至。臣等之憂煎罔措,固無可言,而以我大行慈聖平日惟憂之念,陟降於昭,不遠孔邇,儻監殿下深墨之色,消瘦之容,則豈不惕然憂傷於冥冥之中哉?在昔英宗大王,當丁丑仁元大妃之喪,群下仰請從權,再啓而卽允,豈非所以追體慈念,勉抑至性,惟以順志爲先,不以疏節爲務也哉?夫至孝之道,通於神明,而達於經權,故英廟聖孝,卓越百王,準于四海,殿下今日之所當仰法者,實惟在是。伏願殿下,克軫徑情之戒,深惟達孝之道,俯從權制,以答群情,千萬顒祝。答曰,卿等何不諒予之情,而只以强勸爲事乎?
任厚常啓曰,明日大行王大妃殿諡號·徽號·殿號·陵號議定時,時原任大臣·政府西壁·六曹參判以上·館閣堂上·三司長官·奉常寺·都提調·提調當爲進參。竝待開門命招,而右參贊·同春秋一員,副提學未差之代,令該曹口傳差出,待下批一體牌招,何如?傳曰,允。
李止淵,以吏曹言啓曰,副提學今當差出,而擬望之人乏少,本曹參判,竝擬以入之意,敢啓。傳曰,知道。
吏曹口傳政事,以金逌根爲副提學,李羲甲爲右參贊,趙萬永爲同春秋。
李止淵啓曰,工曹參判有闕之代,令該曹口傳差出,待下批一體牌招,何如?傳曰,允。
吏曹口傳政事,以朴宗琦爲工曹參判。
以校理李寅采,副校理徐有素,修撰任存常,副修撰尹豐烈·趙冀永牌不進罷職傳旨,傳于任厚常曰,只推。
以慶尙監司李在秀狀啓,晉州等邑民家失火事,傳于愼宜學曰,聞甚矜惻,元恤典外,別加顧助事,分付。
洪命周,以備邊司言啓曰,守令,聞有多窠,春務方殷之時,曠官爲悶,令該曹口傳差出,方伯·守令中,又有未及下去者,公除前辭陛,亦有已例。竝與今日口傳政差出之守令,使之不多日內辭朝,何如?傳曰,允。
吏曹口傳政事,以李秉耆爲大興郡守,宋啓穆爲唐津縣監,金爲義興縣監,金商耇爲松禾縣監。
吏曹口傳政事,以趙雲會爲景慕宮令。
任厚常,以承文院都提調意啓曰,今番進香使回便,順付詔書一道,勅書一道,提調一員,陪進奉安于禮曹奉安閣,仍行奉審之意,敢啓。傳曰,知道。
愼宜學,以漢城府言啓曰,取考謄錄,則每當國恤時,轝士軍,與他坊役,所重自別,故上自公卿大夫,下至盲人獨女,有家有率,則擧皆出丁。至於掖屬及諸都監員役等,無率丁者外,俱不頉給,上司下人,盡爲出用,法例卽然,而挽近以來,謀避之習漸盛。自該衙門頉免事,移文與捧甘,誠甚紛紜,非徒事體之未安,抄出充數,其勢末由。依定式,各殿宮別監與各差備掖屬及諸都監員役等,無率丁者外,無得頉下,各司移文捧甘稱頉之弊,一切嚴防事,令各該司,奉承傳施行,何如?傳曰,允。
敎中外大小臣僚·耆老·軍民·閑良人等書。王若曰,惇一初孝理之政,鳳綸遠頒,備萬乘隆養之儀,鴻號載颺,用播脩誥,式循彝章。惟先皇撫有洪圖,而哲后配厥休命,臨下有赫,亦資內助之賢,坤厚無彊,久贊東漸之化。逮夫神器之傳重,嵬然慈極之涖尊,上都鞏磐石之基,功存保佑,東朝儼衮冕之位,仁覃遐邇。玆有上冊而揚休,仍覩外藩之宣詔,三朝致養,仰大德之必名,萬國歸仁,推聖孝於不匱,矧玆歸軺之順付,別是曲軫之洪私。於戲,紫泥啓緘,荷內服之均視,玉牒闡美,望北極而馳誠。故玆敎示,想宜知悉。藝文館提學李相璜製進。
修撰姜世綸,副修撰尹豐烈箚曰,伏以昨者,猥隨諸臣之後,敢控煎迫之忱,雖人微誠薄,其言則實今日宗社臣民之大計,而有受於古昔聖人者也。殿下一例靳許,不賜開納,區區下情,轉益罔措,退歸直次,終宵煼灼,玆不得不冒死申籲於嚴廬㷀疚之中,惟聖明,細垂察焉。嗚呼,喪禮大禮也,雖在情文之疏節,必欲自盡於是禮者,固聖人之意,而又慮其過中而踰制,則訓之以節哀順變,戒之以過孝傷生。又明之曰,有疾食肉,其憂之切而慮之深者,有如是矣。今我殿下,以出天之孝,篤愛日之誠,閱月侍湯,夙霄焦遑之餘,遽遭此罔極之慟,任情哀毁,疏水之不以時進者,凡幾日矣。眞元之澌綴,榮衛之受損,勢所必至,及今滋補扶接之道,有不容晷刻暫緩,所以大小臣隣,至再至三疾聲煩瀆者,寔事勢之不獲已,而出自彝性之所同得者也。殿下若一向牢拒,不循群請,違聖人節哀之訓,犯聖人過孝之戒,浸浸然潛消暗鑠,疾病乘之,則其如宗社何,臣民何?貽慈宮之惟憂何,負大行聖后平日止慈之情何?殿下儻念之及此,宜不待臣等之言,而必將惕然感悟,俯循今日之請矣。伏願聖明,毋以小節而傷大體,勉副群情,亟復常膳,體達權之道,軫全孝之方,千萬泣祝。取進止。答曰,省箚具悉。賓啓之答,可見矣。
上在昌慶宮廬次。大行王大妃殿初喪。
進御加味正氣散,一貼煎入事,榻前下敎。
李止淵啓曰,左副承旨洪命周,今日不爲仕進,卽爲牌招,何如?傳曰,允。
愼宜學啓曰,藥房三提調,持湯劑來待矣。傳曰,封入。
賓廳會議,大行王大妃諡號望,孝懿慈惠,愛親曰,孝,溫柔聖善曰,懿,徽號望,睿敬慈粹,陵號望,靜陵,殿號望,孝禧。
任厚常啓曰,大行王大妃殿諡號·徽號·殿號·陵號,旣已啓下矣。招致禮曹郞廳,傳授之意,敢啓。傳曰,知道。
愼宜學啓曰,藥房三提調,持湯劑來待矣。傳曰,封入。
以左副承旨洪命周牌不進罷職傳旨,傳于李止淵曰,只推。
藥房口傳啓曰,臣等切至之懇,至于昨日,而未承兪音,憂遑抑塞,去益罔措。顧今悠悠萬事,莫先於聖躬之保護,聖躬之保護,莫急於常膳之復舊,今日群下之請,有亟毋徐,固其宜也。何殿下,不少開納,一例靳允也?一日不得請,則有一日之憂,二日不得請,則有二日之憂。伏願殿下,節哀順變,權而得中,亟許復膳之請,俾釋臣民憂慮之情,千萬泣祝,惶恐敢啓。答曰,卿等及賓啓,迭懇不已,當思勉從矣。
賓廳,領中樞府事李時秀,判中樞府事徐龍輔·金載瓚·韓用龜·金思穆,議政府右議政南公轍,領敦寧府事金祖淳,行兵曹判書金在昌,議政府左參贊金履陽,右參贊李羲甲,行戶曹判書朴崙壽,知中樞府事林漢浩,水原府留守金蓍根,判中樞府事韓致應,知中樞府事李相璜,吏曹判書金履喬,禮曹判書金魯敬,刑曹判書李存秀,工曹判書洪羲臣,廣州府留守權常愼,吏曹參判趙萬元,戶曹參判洪秀晩,禮曹參判趙萬永,兵曹參判李愚在,刑曹參判張鉉宅,工曹參判朴宗琦,漢城府左尹徐英輔,右尹趙晉和,行大司成徐長輔,開城府留守吳翰源,同知中樞府事南履翼,弘文館副提學金逌根,完川君李明奎,行護軍尹鼎烈·李文會·金相休·尹尙圭·申絢·金魯應·尹命烈·朴周壽·申鴻周·鄭學畊·金敎根·李勉植·尹郁烈·徐有鳳,訓鍊院都正徐春輔啓曰,臣等齊聲之籲,業已至三至四,而今又將至于五矣。辭已竭矣,而天聽愈邈,情益急矣,而兪音尙靳,臣等之誠淺言拙,固宜其不能仰格,而以我殿下明聖,獨不念宗社寄托之重,陟降眷顧之切耶?今玆臣等之所請,非臣等之言也,乃擧國之言也。不但擧國之言也,乃禮經之所載,前聖之所許,而我家祖宗之所嘗行也。臣等不敢遠引古昔,只請以我朝故事,爲聖明一陳之可乎?先正臣李珥,以我宣祖大王諒闇行素,縷縷陳請,有曰,帝王之孝,在於進學修德繼志述事,不在於一節之行也。又曰,聖躬無虞,然後百事可做,今公卿百僚,廢其職務,奔集闕廷,此不可以威令止之,必須自上斟酌允兪,不然則朝廷百事廢矣。夫豈非禮也,而先正言之於聖祖哉?且伏惟我英宗大王,聖孝出天,卓冠百王,而丁丑宅恤之日,勉許從權於賓廳再啓之批,此尤我殿下今日之所宜仰述者也。嚴廬恭默,未有命戒,此時瀆擾,無所逃罪,而爲日彌久,衷懇轉迫,不得請則決不敢退,淵然深念,俯循群情,亟命復進常膳,千萬不勝顒祝。答曰,卿等之懇迫如此,不得已當思勉從之道矣。
行都承旨李止淵,行左承旨徐有聞,右承旨任厚常,右副承旨愼宜學,同副承旨朴綺壽等啓曰,伏以臣等之陳籲,亦旣屢矣。每奉聖批,一例靳許,此莫非臣等誠淺辭拙,未能感回之致,而竊伏念孝之爲道,不在於蔬水之末節。故聖人之制禮也,眷眷於傷孝之戒,申申乎順變之義,必使孝子,量力而致哀,達權而合經。況禮有輕重,孝有大小,殿下試一思之,宗社之付托,果何如也,臣民之仰望,果何如也,而以殿下罔極之孝思,雖欲徒守經禮,自盡其哀,不察乎輕重大小之分,其奈宗社何,臣民何?殿下多日哀毁之中,禁衛之愆和,眞元之消鑠,勢所必至,若不及今滋補,先事抶護,則方來之憂,當何如哉?言念及此,益不勝焦憂煎迫之至,玆又冒死泣籲。伏乞亟回聖念,俯循群情,千萬顒祝,惶恐敢啓。答曰,已有所答於藥院·賓廳之啓矣。
任厚常,以國葬都監摠護使意啓曰,取考各年謄錄,則輪臺板及小方牀所用,以長生殿所在黃腸板退板二立取用矣。今亦依前例取用,何如?傳曰,允。
朴綺壽,以義禁府言啓曰,江原監司徐鼎輔狀啓內,原州判官洪世周,倉穀失火,不能檢飭之罪,令攸司稟處事,啓下矣。洪世周,今方待命,拿囚之意,敢啓。傳曰,知道。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上奉慰單子問安。答曰,罔極。中宮殿·嘉順宮·世子宮口傳問安。答曰,罔極。
進御人蔘粟米飮,自明日停止事,榻前下敎。
中宮殿進御人蔘粟米飮,自明日停止事,榻前下敎。
進御加味拱辰湯停止,加味正氣散,依前方一貼煎入事,榻前下敎。
任厚常啓曰,左副承旨洪命周,今日不爲仕進,卽爲牌招,何如?傳曰,允。
備忘記,江原監司申在植下直,長弓一張,長箭一部賜給。
藥房口傳啓曰,昨日湯劑進御之後,痰滯之候,已有差勝之效,不勝喜幸,而夜來諸節,更爲詳察,然後可以議定繼進湯劑。特許臣等率醫官入診,千萬顒祝,惶恐敢啓。答曰,夜來益勝,卿等不必入侍矣。
愼宜學啓曰,藥房三提調,持湯劑來待矣。傳曰,封入。
以承傳色口傳下敎曰,時囚中宗戚執事分揀。
以左副承旨洪命周牌不進罷職傳旨,傳于任厚常曰,只推。
任厚常,以魂殿都監摠護使意啓曰,陵所連有奉審之行,而事務自多相妨,本都監堂上林漢浩所帶觀象監提調之任,今姑許遞,其代令該曹,口傳差出,何如?傳曰,允。
吏曹口傳政事,以金祖淳爲觀象監提調。
兵曹,以朴基豐爲陪往大將。
吏曹口傳政事,孝禧殿參奉二單金裕淳·沈宜晉,靜陵參奉二單洪坰·柳英根,靜陵忠義單鄭在淇。
任厚常,以魂殿都監摠護使意啓曰,魂殿山陵所用銀器皿,例自尙方,造成進排,而取考謄錄,則丁丑庚申乙丑,皆以內下件用之矣。今番則何以爲之?敢稟。傳曰,當內下矣,勿爲造成。
又以魂殿都監摠護使意啓曰,魂殿以通和殿爲之事,命下矣。臣等謹詣奉審,則殿內唐家,別無大段有頉處,自都監當從便修理,至於簷階及行閣諸處修改處,令該曹,卽爲擇日修理,而移安廳·御齋室·王世子齋室,內哭臨廳·安香廳·祭器庫及殿官直所·獻官以下各項處所,一一稟定,然後可以分付該曹,一體修改,何以爲之?敢稟。傳曰,王世子齋室,日安門外西行閣爲之,其餘處所,依乙亥年例爲之。
又以山陵都監摠護使意啓曰,本都監造成所郞廳李秉耆,除拜大興郡守矣。其代前判官申錫輔差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果段申錫輔。
任厚常,以禮曹言啓曰,謹稽五禮儀及喪禮補編,則卒哭後自上視事服,以布裹翼善冠·布袍,布裹烏犀帶·白皮靴載錄,而公除後卒哭前視事服服色,無可據之文。故丙申年,因丁丑已行之例,以自內書下者,令尙衣院製入,而庚申乙丑,亦依此稟旨擧行矣。今亦依前例擧行事,分付該院,何如?傳曰,允。
又以國葬都監摠護使意啓曰,國恤卒哭前禁屠肆,載在五禮儀,而因床卓等物所用骨灰,屠肆定數許設,已有前例矣。今此本都監所造床卓等物中,骨灰應用者亦多,依前例屠肆五座許設事,分付刑曹·司憲府·漢城府之意,敢啓。傳曰,知道。
朴綺壽,以義禁府言啓曰,時囚中,宗戚執事分揀事,命下矣。時囚罪人洪世周,分揀放送之意,敢啓。傳曰,知道。
又以訓鍊都監言啓曰,今三月十九日,習陣日次,而在前國恤時,軍兵習操,過卒哭後爲之矣。今亦依例停止之意,敢啓。傳曰,知道。
敎江原監司申在植書。王若曰,分直左春坊,銅龍晉晝,巡按上游地,畫熊觀風,庸侈襜帷之行,誕宣綸綍之諭。惟卿,鍾鼎名閥,詩禮雅規,皎如玉立風前,昂霄聳壑,鏗然金擲地上,展牘抽毫,端吉剛方。律身則繩尺有守,綜嚴練達,論事則毫縷無差,館省蜚英,祥鳳有毛之美,廊廟儲望,奔馬駐足之譽。西淸染翰,東壁典書,才優識博,吏部甄人,禮闈選士,鑑空衡平,踐歷旣優,仙班之頂玉頗久,盤錯薄試,湖郡之口碑猶存,方藩任歷選於朝端,而僉議無出於卿右。念玆江原重鎭,實是海山名藩,萬千疊蓬萊洞天,玉削銀鏤,卄六官松桂諸縣,棊布星羅,冠蓋駟車之塗,控引關北,麻絲魚鹽之産,輻輳淄東。伊來邑瘼之蝟興,蓋緣土俗之獷悍,三椏之靈根歲貢,奸竇每滋於民間,千章之嘉木日疎,濫斫輒多於封內,所以矯捄之不易,玆焉委任之其難。玆授卿以江原道觀察使兼兵馬水軍節度使·巡察使·原州牧使。卿其懋恢令圖,祗服寵命,勸農桑而興禮樂,必須齊魯待民,退貪殘而進循能,所貴龔·黃爲治,其餘稟斷,厥有典章。於戲,玉節登烏竹之軒,應慕先輩風韻,畫舫遡丹書之壁,宛作平地神仙,瞻扶桑出日之濱,縱云三山不遠,追甘棠宣風之政。須思千石惟良,峒戶蕭條,陽春布有脚之頌,山田磽瘠,省秋助不足之資,簡易則如趙閱道之携琴,澄淸則如范剌史之攬轡,鰲背通煙霞之窟。餘淸暇於畫戟凝香,豹尾想星斗之班,引秋夢於金門疎漏。故玆敎示,想宜知悉。弘文館修撰任存常製進。
上在昌慶宮廬次。大行王大妃殿初喪。
進御香砂君子湯,自今日一貼式煎入事,榻前下敎。
嘉順宮進服人蔘粟米飮,自明日停止事,榻前下敎。
任厚常啓曰,左副承旨洪命周,今日不爲仕進,卽爲牌招,何如?傳曰,允。
傳于任厚常曰,禮房承旨,進詣皇壇奉審,宣武祠,一體奉審以來。
愼宜學啓曰,藥房提調·副提調,持湯劑來待矣。傳曰,封入。
兵曹,以尹明儉·趙晉錫爲陪往從事官。
以左副承旨洪命周牌不進罷職傳旨,傳于任厚常曰,只推。
任厚常,以禮曹言啓曰,今三月二十四日行英陵忌辰焚香受香,陵官一員,當爲前期三日祗受,而本陵令有闕未差,參奉今方入直,受香無人。令有闕之代,卽令該曹,口傳差出,以爲祗受擧行之地,何如?傳曰,允。
又以魂殿都監摠護使意啓曰,魂殿所用銀器,依下敎待內下擧行,而至於鍮鑄祭器,依乙丑年例,山陵祭器鑄成時,一體擧行之意,分付國葬都監,何如?傳曰,允。
又以魂殿都監摠護使意啓曰,謹依下敎,王世子齋室,日安門外西行閣爲之,其餘諸處,依乙亥年例,別單書入,依此修改之意,分付該曹,何如?傳曰,允。
又以山陵都監摠護使意啓曰,幼學申熙相,地官差下,令該曹口傳付軍職,冠帶常仕,何如?傳曰,允。
兵曹口傳政事,副司勇單申熙。
朴綺壽,以兵曹言啓曰,今此告訃使一行赴燕時,所把驛馬,不可不預爲分定,應把驛馬二十匹內。公淸道驛馬三匹,全羅道驛馬五匹,慶尙道驛馬八匹,江原道驛馬二匹,咸鏡道驛馬二匹分定,而遠道夫馬,勢難及期上來。以各道初面驛馬,罔夜上送,來四月十二日,京中逢點,江原道·咸鏡道驛馬,各自本道,直送安州,來四月十五日逢點之意,各該道監司處行移,何如?傳曰,允。
又以備邊司言啓曰,卽見全羅監司李書九狀啓,則以爲,大靜縣漂到人十二名,乃是大國江南省通州府人之行商漂到者,而船隻完固,願從水路還歸,故已爲發送爲辭矣。漂人旣已還歸,形止宜有通咨,依已例令槐院,撰出咨文,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
上在昌慶宮廬次。大行王大妃殿初喪。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
藥房提調金履喬,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,罔極。
李止淵啓曰,行左承旨徐有聞,今日不爲仕進,卽爲牌招,何如?傳曰,允。
愼宜學啓曰,藥房提調·副提調,持湯劑來待矣。傳曰,封入。
洪命周,以備邊司言啓曰,自前陪往大將,例兼捕將而擧行矣。右邊捕盜大將申鴻周,今姑許遞,令該曹卽爲差出,何如?傳曰,允。
洪命周啓曰,右邊捕盜大將申鴻周許遞事,允下矣。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李勉植,卽爲牌招聽傳敎,何如?傳曰,允。
兵曹,以朴基豐爲右邊捕盜大將。洪命周啓曰,新除授右邊捕盜大將朴基豐,卽爲牌招,傳授命召及大將牌·傳令牌,何如?傳曰,允。
吏曹口傳政事,以李顯綏爲英陵令。
以慶尙左水使趙運永狀啓,東萊府人物渰死事,傳于愼宜學曰,聞甚矜惻,元恤典外,別加顧助,如有生前身還布,竝蕩減事,分付。
任厚常,以長生殿提調意啓曰,外榟宮始役吉日時及合木吉日時,令日官趙相順推擇,則始役今三月二十二日辰時,合木同月二十九日午時爲吉云,以此日時擧行之意,敢啓。傳曰,知道。
又以山陵都監摠護使意啓曰,三都監所用物力,例自本都監請得,分排用下矣。取考各年謄錄,參互分定,別單書入之意,敢啓。傳曰,知道。
又以承文院都提調意啓曰,進香使及冬至使回便齎來咨文中,有賜物事,兩使臣賜食事,方物移準事,詔書順付事。以前頭使行別伸謝悃之意,先通咨文撰出,詔書奉到日期回咨,亦爲撰出,竝正書安寶後,定禁軍騎撥下送于灣府。使之入送鳳城將處,以爲轉致北京之地,何如?傳曰,允。
吏曹,誌文草圖書書寫官徐憙淳,預差朴齊聞,虞主書寫官趙貞喆,預差朴宗京。挽章製述官九十六望,領府事李時秀,判府事徐龍輔·金載瓚·韓用龜·金思穆,右議政南公轍,領敦寧金祖淳,知事朴宗來,兵曹判書金在昌,左參贊金履陽,戶曹判書朴崙壽,知事林漢浩,右參贊李羲甲,大護軍李好敏,知敦寧鄭尙愚,判尹鄭晩錫,判府事韓致應,知事李相璜,吏曹判書金履喬,大護軍趙得永,奉朝賀金履翼,大護軍洪義浩,刑曹判書李存秀,大司憲趙弘鎭,工曹判書洪羲臣,禮曹判書金魯敬,知事任希存·李魯益,祭酒宋穉圭,護軍尹鼎烈·洪奭周,同敦寧李文會,吏曹參判趙萬元,豐安君柳相祚,同知朴宗京,護軍金基厚·金相休·趙鍾永·金愚淳·尹尙圭·尹益烈·徐能輔·尹魯東·金啓河·金敎根,行左承旨徐有聞,同知南履翼,護軍申絢·金履載·申在明·洪遇燮·李憲琦·權丕應·金魯應,戶曹參判洪秀晩,護軍趙貞喆,副提學金逌根,行都承旨李止淵,大司成徐長輔,兵曹參判李愚在,護軍朴周壽,右尹趙晉和,禮曹參判趙萬永,工曹參判朴宗琦,右承旨任厚常,副護軍洪羲俊,大司諫呂東植,吏曹參議金啓溫,副護軍曺鳳振·申緯·李錫祜·洪冕燮·金·宋啓榦·洪起燮,刑曹參議金箕殷,輔德李敬參,副護軍李鶴秀,同副承旨朴綺壽,副護軍李友秀·沈能岳·沈能稷·李羲準·申綽·金在元,禮曹參議鄭基善,進善吳熙常,副應敎李瀅夏,副司果朴台壽,司僕正李羲肇,應敎徐憙淳,副司果李潞,副修撰尹豐烈,副司果金敎喜,修撰任存常,諮議李友信,預差護軍宋祥濂·尹命烈,副護軍趙民和·朴齊一。挽章書寫官十望,副司果李鍾穆·洪羲瑾·李基栽,弼善朴齊聞,副司果李沆·林顔喆·洪學淵·趙庭和·李寅溥·朴升鉉,預差軍資正趙秀仁,副司果兪理煥。
上在昌慶宮廬次。大行王大妃殿初喪。
愼宜學啓曰,藥房副提調,持湯劑來待矣。傳曰,封入。
以慶尙監司李在秀狀啓,安義縣民家失火,人命燒死事,傳于洪命周曰,聞甚矜惻,元恤典外,別加顧助,燒死人如有生前身還布,竝蕩減事,分付。
任厚常,以國葬都監摠護使意啓曰,本都監郞廳金聖謙有身病,呈狀乞遞,改差,其代前監察金永孚差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單金永孚。
任厚常,以山陵都監摠護使意啓曰,前僉使鄭旭,前觀象監僉正崔相一,相地官差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,護軍單鄭旭,副司果單崔相一。
任厚常,以國葬都監摠護使意啓曰,魂殿所用鍮鑄祭器,依乙丑年例,山陵祭器鑄成時,自國葬都監,一體擧行事,命下矣。依下敎,魂殿祭器與山陵祭器,同爲鑄成之意,敢啓。傳曰,知道。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,朝廷二品以上口傳問安,容曰,罔極。
李止淵啓曰,左副承旨洪命周,右副承旨愼宜學,今日不爲仕進,竝卽牌招,何如?傳曰,允。
徐有聞啓曰,藥房提調,持湯劑來待矣。傳曰,封入。
李止淵啓曰,詢議事,命下矣。時原任大臣及卿宰二品以上,卽爲命招,何如?傳曰,允。
賓廳詢議時,領府事李時秀曰,惟此健陵遷奉之議,卽輿人之議也。臣於庚申,猥忝摠護之任,陰陽家利害之說,實所蒙昧,徒以敦匠董工爲事,及至玄宮禮成之後,竊聽輿論,多有疵議,私心之慙痛結轖,有倍於人,而不敢言者久矣。今此國舅疏請援據先賢之論,明正惻怛,實循群情,若因此意,移奉於安固吉祥之地,則誠國家億萬年無疆之休,而賤臣之所日夜冀祝者,惟願博詢諸議,斷自宸衷焉。判府事徐龍輔曰,臣素昧堪輿之說,今於莫重莫大之禮,何敢妄有瀆議,而惟此健陵宅兆之未安,小大臣民之茹痛齎菀,凡今二十有二年矣。特以事體之莫重莫大,迄未有一人之挺身仰請,今此國舅一疏,其言則擧國同情之願也,其義則朱子已定之論也。今因此事,更卜吉兆,亟行緬禮,以篤億萬年無疆之基,實爲神人切至之望,臣無容贅陳矣。判府事金載瓚曰,卽伏見領敦寧金祖淳疏批,有大臣卿宰詢議以奏之命矣。伏惟健陵遷奉之議,不待國舅疏陳,而已有輿論久矣。蓋仙寢禮成,幾換星霜,而術家疵議,轉益難遏,臣民隱憂,愈往愈切,第堪輿極其玄遠,事體至爲重大,迄玆齎懷未發,只自菀轖在心。今此疏請,明的惻怛,援考亭已定之論,解擧國久結之惑,今於此,豈容他見乎?改占吉祥之地,以爲祈永之本,實臣等區區蘄祝之忱,伏惟廣加詢咨,斷自聖栽焉。判府事韓用龜曰,健陵衣冠之奉,倏已二紀于玆,而竊聽風水之說,輿人之論,訾議多端,每不勝怵惕憂懼之忱,今伏見國舅疏本,而所援引者,先賢之論也,所條列者,擧國之情也。惻怛懇至,足令人感泣,廣招術士,博訪名山,參互比較,擇其尤勝而用之,卽朱子之言,惟願追前哲之訓,循僉同之情,斷自宸衷,亟降明命焉。判府事金思穆曰,伏惟健寢奉安之地,所重何如,而訾議已久,擧國隱憂,今此國舅疏陳,實出於積年鬱結之忱。誠宜博訪名山,別求吉兆,用爲國家祈永之本,以慰萬世臣子之心,當如朱子所論山陵之狀,俯詢之下,寧容他見?右議政南公轍曰,卽伏見領敦寧金祖淳上疏之下于廷者,此乃二十年來卿士大夫及術士輿人之論,是所謂一國之言也。特以事體至重至大,未有一陳於殿下之前者,而齎菀悚悶,厥惟久矣。朱子之議阜陵狀,明白正大,非如堪輿家風水傅會之說,而只以道理經法,爲萬世葬君父者之表準。使朱子之言,不信則已,不然則今日廷臣,夫豈有異議哉?且健陵宅兆之初非先王平日之所完定,領敦疏中,已爲備陳,而聖批又以大行大妃以是大憂爲敎。今當愼終之日,斷自宸衷而行之,則此實遵慈旨循群情之道,而亦有光於聖孝矣。知事朴宗來曰,今此國舅疏中所請,乃是臣民尋常憂慮者,況伏讀聖批下者,聖心憧憧於此事,尤可仰揣。今因此時,若卜吉地,實爲宗社萬年之幸,詢問之下,臣無容他見。兵曹判書金在昌曰,今此健陵遷奉之請,卽是擧國共公之言,詢于廷而亦爲僉同,臣無容他議,惟願亟降明命焉。左參贊金履陽曰,遷陵之議,雖發自今日,而有識之竊憂,擧國之同情,菀已久矣。人心所同,天意斯在,此時此議,恐無異同矣。戶曹判書朴崙壽曰,健陵遷奉之議,卽大同之群情,而今伏承詢議之命,彝性所同,臣無容他見矣。知事林漢浩曰,健陵移奉之議,卽朝野臣庶通同之忱,如臣愚昧,有何他見之可陳焉?右參贊李羲甲曰,健寢移奉之不可緩,大同之論,鬱於下久矣。今此收議之命,寔出重事之意,而如臣愚昧,豈有他見矣?知敦寧鄭尙愚曰,惟此健陵遷奉之議,卽大同之群情,而今伏見國舅疏批,實是仰體我大行王大妃遺志也,詢問之下,臣無容他見矣。判尹鄭晩錫曰,今此健陵移奉之請,實擧國臣民同然之情,而在今日,尤不可少緩,臣於此,無容他見矣。判府事韓致應曰,地理微奧,非臣愚昧所敢臆對,而第以臣待罪華府時所經驗者言之。局勢終欠低平,地氣每患卑濕,春初解凍之時,夏秋經潦之後,局內泥濘,乾水遍出,區區愚見,誠爲未安,今此移奉之議,允叶輿情,臣無容更議。知事李相璜曰,國舅所請,非一人一時之言,實小大群情之平日所憧憧者,詢問之下,臣無容他見矣。吏曹判書金履喬曰,健陵宅兆之不可不遷奉,臣亦聞之輿論久矣。特以事係愼重,未敢顯議,今此聖批詢問之下,群情尤可見,卽所謂卿士從庶民從也,而今之徵於堪輿,亦古稽之龜筮之義。誠得吉地,及時移奉,是之謂大同,凡國有大事,而獲大同之慶,則吉無不利,夫豈容他議?刑曹判書李存秀曰,健陵遷奉之議,卽擧國同情,而其事則至重至大,其禮則必敬必愼也。故至于今未敢有言之者,今當新陵之將卜,乃有大庭之詢議,天藏吉地,必有待於今日,廣審精擇,移奉合祔,實基宗社無疆之休,夫豈容他議?廣州留守權常愼曰,健陵宅兆之不利,非但堪輿之說,在在皆然,上自搢紳之間,下逮輿儓之賤,莫不一辭僉同,觀於人心,可驗天意,遷奉之議,臣無異見矣。工曹判書洪羲臣曰,今此健陵移奉之議,卽大小臣民之憧憧於平日者,國舅疏籲,援據先賢正論,實循擧國群情,詢問之下,臣無容他見矣。禮曹判書金魯敬曰,健陵遷奉之請,實惟一國臣民鬱結之忱,亟降兪音,爰卜吉地,以奠萬億年無疆之基,不容少緩。知事任希存曰,自定陵之初,已有甲乙之議,大小臣庶,雖積年齎鬱,不敢遽言者也。今若得十分完好之地,遷厝劍履之藏,則此實宗社萬億年無彊之休,臣何容更議乎?行都承旨李止淵曰,風水之理,固所茫昧,而最是地勢之沮濕,實非宅兆之安吉。今此移奉之論,卽擧國同聲之辭,而況有大行慈聖平日爲憂之敎,則上承遺旨,下副輿情,亶在於是,臣無容更議矣。行左承旨徐有聞曰,此實大小臣民積年齎鬱者也。迨此時擇吉兆遷奉,實爲億萬年無疆之福矣。行副提學金逌根曰,今此健陵移奉之議,雖發於今日,而實擧國臣民二十年鬱結顒望之大願也,俯詢之下,臣無容更議矣。行護軍洪奭周曰,今玆健陵遷奉之議,實是擧國大同之情,俯詢之下,豈有他見?江華留守徐俊輔曰,今玆健陵移奉之議,卽是擧國大同之情,俯詢之下,臣亦無他見矣。吏曹參判趙萬元曰,今此健陵移奉之議,係是擧國大同之願,臣無容他見矣。戶曹參判洪秀晩曰,健陵遷奉之議,太母平日之憂慮旣勤,臣民卄載之群情攸同,今此領敦疏請,非一時一人之言,俯詢之下,臣無容更議矣。禮曹參判趙萬永曰,健陵宅兆之未安,不待堪輿之論,而卽擧世憂歎者也。特其事體至重且大,人未敢遽議,今見領敦寧疏批,有下詢之命,此誠國家億萬年無疆之基也。擇吉移奉,卽臣民之願,臣無容更議。兵曹參判李愚在曰,健陵遷奉之議,輿情所同,且今諸大臣仰對,懇惻明切,臣亦豈有他見乎?刑曹參判張鉉宅曰,健陵遷奉,以臣謏見,何敢遽議於莫重之事,而此是擧國臣民大同之願,俯詢之下,實無容他議矣。工曹參判朴宗琦曰,仙寢之移奉吉地,以啓我億萬年無疆之基,實是擧國臣民大願至祝,則今於詢問之下,臣豈有他見乎?左尹徐英輔曰,今此健陵遷奉,允副一國臣民積鬱之願,臣於詢問之下,別無他議矣。右尹趙晉和曰,今此健陵遷奉之議,寔出國人共公之誠,臣於詢問之下,亦無他見矣。行大司成徐長輔曰,健陵宅兆不叶吉地之說,已自因山之時,輿情齎鬱,而事體重大,不敢遽議矣。今承俯詢之命,擇吉遷奉,不容少緩。行護軍尹鼎烈曰,更卜吉地,移奉仙寢,卽一國臣民之願,則臣亦豈有他見乎?同敦寧李文會曰,今此健陵遷奉之請,非但在廷臣僚之言,實出於擧國士民同然之情,臣無容他見矣。行護軍宋祥濂曰,此是大小臣民積年齎鬱而不敢遽言者也。趁今移奉,實爲萬億年無疆之休,臣無容更議。同知朴宗京曰,自庚申後,閭巷間此論之行久矣,而事係至重,莫敢先發,今玆領敦寧之疏,允叶輿情。及見批旨,大行王大妃殿遺志之在此,又有以仰認,俯仰今昔,涕淚盈襟,臣於此事,豈有他見?行護軍金基厚曰,今玆健陵遷奉之議,臣平日承候於大行王大妃殿時,每加憂悶而以待今日,屢發辭敎,曾有所仰聆者,臣無敢他見矣。行護軍金相休曰,健陵遷奉之請,寔出擧國臣民大同之忱,臣於此,無容他議。行護軍趙鍾永曰,健陵移奉之願,卽擧世大同之情,而事體至重,未敢遽議者也。今因領敦寧疏陳,特下詢問之命,迨此之時,改卜吉地,永奠珠邱,則實是國家萬億無疆之基,臣方顒祝,無容更議矣。行護軍尹尙圭曰,國家至重之禮,朝野大同之論,臣亦無他見矣。行護軍尹益烈曰,伏惟健寢奉安之地,所重,何如?今此國舅疏陳之意,實出二紀鬱結之忱,而及承大庭詢議之命,爲萬世祈永之圖,則惟在博訪名山,別求吉兆,仰以遵慈聖平日之敎,俯以慰臣民積年之望,政合於謹重誠敬之道,臣無容他見。行護軍徐能輔曰,健陵宅兆之不叶,擧國臣民之齎菀久矣。迨此時擇吉移奉,允合輿情,臣無容更議。行護軍尹魯東曰,今玆健陵遷奉之議,允副臣民積鬱之望,詢問之下,臣無容他議矣。鈴原君尹行直曰,今此仙寢遷奉之議,卽是擧國臣民大同之願,臣亦無他見矣。開城留守吳翰源曰,中外臣民,非不積年齎鬱,而莫重之地,未敢遽言矣。今此移奉,實合於情禮,爲宗社億萬年無疆之休,臣無容更議。行護軍金啓河曰,博求吉地,移奉仙寢,係是一國臣民大同之情,則以臣膚淺之見,無容更議矣。行護軍金敎根曰,健陵宅兆之不叶,卽擧國臣民二十年齎鬱者也。今此移奉之論,實無容更議,惟在聖志之克斷焉。同知南履翼曰,今此遷奉之議,卽是擧國臣民大同之願,臣亦無他議矣。韓陵君李海愚曰,健陵遷奉之議,卽國家莫重莫大之事,以臣蒙昧,何敢容議,而竊聽輿論,厥惟久矣。今此詢議之請,寔叶群情,惟願亟收庭議,斷自聖衷焉。訓鍊都正徐春輔曰,今此健陵遷奉之議,實是擧國臣民積鬱之願,臣於詢問之下,亦無他見矣。行護軍申絢曰,仙寢之移奉吉地,卽是一國臣民之願,臣於此,更無他見矣。行護軍金履載曰,地理本自幽昧,遷奉事係重大,而人心所同,天意可見,則廣筮吉地,及時移奉,實爲萬幸。行護軍洪遇燮曰,健陵遷奉之議,自是擧國同然之情,則今於詢問之下,臣亦無他見矣。行護軍李憲琦曰,健陵宅兆之不叶,輿情之齎鬱,厥惟久矣。風水之理,固所茫昧,而雖以臣目見者言之,地勢低平,沮洳滲濕,此是不能無深慮者也。彼安此安,旣有朱子定論,則今於詢問之下,臣無容更議矣。行護軍權丕應曰,健寢移奉,聖志已定,博詢雖出於重事,輿情允叶於擧國,如臣愚昧,無容更議。行護軍金魯應曰,今此遷陵之議,便是擧國之同情,人心天意,俱爲允叶,臣無容更議。行護軍趙貞喆曰,健陵遷奉之議,寔是大小臣民二紀鬱結之忱,況當今日,尤豈容少緩?臣亦無他見矣。行護軍尹命烈曰,臣雖蒙昧於風水之說,庚申因山之初,已聞輿情之不叶,數十年憂歎,菀結于中矣。此論之發,亦云晩矣,臣與諸臣之意無異矣。行護軍朴周壽曰,風水之理,臣固茫昧,何敢遽議於莫重莫大之事,而此實擧國臣民同情茹鬱者,伏願博詢而裁決焉。行護軍鄭學畊曰,國家至重至大至愼之禮,以臣膚淺之見,無容更議矣。行護軍申鴻周曰,今此下詢之敎,實合中外之望,臣亦無他見矣。行護軍徐有鳳曰,今此下詢之敎,實合朝野之望,臣無容更議矣。行護軍尹郁烈曰,國家至重之禮,朝野大同之論,臣亦無容更議矣。行護軍李勉植曰,今此下詢之敎,積年鬱結之忱,朝野大同之論,以臣膚淺之見,無容更議矣。行護軍柳和源曰,國家至重之禮,以臣膚淺之見,無容更議矣。
李止淵啓曰,時原任大臣,有稟達事,率禮堂來詣請對矣。傳曰,入侍。
傳于任厚常曰,盈廷之議,無一異同,登筵諸奏,皆請遄斷,是謂大同,雖在此時,不勝萬幸。健陵遷奉之禮,今已敬定,凡百應行之節,待新陵卜吉擧行。
以左副承旨洪命周,右副承旨愼宜學牌不進罷職傳旨,傳于李止淵曰,只推。
徐有聞,以漢城府言啓曰,轝士軍抄出之役,一時爲急,而中部都事金履禕,身病沈重,勢難監董,令該曹口傳相換,以爲及時擧行之地,何如?傳曰,允。
吏曹口傳政事,中部都事金履禕,童蒙敎官成奎柱相換。
任厚常,以國葬都監摠護使意啓曰,魂殿所用祭器,山陵所用祭器鑄成吉日,令日官趙相順推擇,則今三月二十九日午時爲吉云,以此日時始役之意,敢啓。傳曰,知道。
又以國葬都監摠護使意啓曰,誌石之用燔磁,乃是補編所載,而健陵誌石,依己酉遷園時例,旣用烏石矣。今番似當用烏石,而自下不敢擅便,何以爲之?敢稟。傳曰,依庚申年例爲之。
領敦寧府事金祖淳疏曰,伏以昊天不弔,我大行王大妃殿,奄棄長樂之奉,八域悲慕,何減庚年?伏惟殿下,以不匱之純誠,承巨創之甚痛,攀號之情,皇皇靡逮,深墨之容,㷀㷀在疚,區區朝夕所焦憂者,惟願殿下,以宗社生靈爲念,順變節哀,深自衛護,克副神人眷祈之心也。臣於日間,伏承雲觀提擧之命,將與宗伯敦匠之臣,進詣健陵,看審新陵禮祔便否,是固禮典之不可已者。然臣於健陵宅兆之事,常有所憂懼菀結,食息不敢忘者,敢此冒萬死敷陳焉。臣才薄識蔑,尋常學術之蹊徑,尙不能窺其一斑,何敢傍探堪輿之玄微,上論山陵之重大?第臣之所欲陳者,元非術家之論,而所深信者,卽是先賢之言,則庶或不歸於無据,而自忘其僭妄矣。昔宋朱文公議永阜陵狀,首尾二千餘言,明白懇切,有曰壽皇聖帝,厭世上賓,率土哀慕,宜得吉土,以奉衣冠之藏,垂裕後昆,永永無極。又曰葬之爲言,藏也,以子孫而藏其祖考之遺體,則必致其謹重誠敬之心,以爲安固久遠之計,使其形體全,而神靈得安,則其子孫盛,而祭祀不絶,此自然之理也。又曰古人之葬,必擇其地,而卜筮以決之,不吉則更擇而再卜焉,近世以來,卜筮之法雖廢,而擇地之說猶存。又曰其或擇之不精,地之不吉,則必有水泉螻蟻地風之屬,以賊其內,使其形神不安,而子孫亦有死亡滅絶之憂,甚可畏也。又曰穿鑿已多之處,地氣已洩,雖有吉地,亦無全力,而祖塋之側,數興土功,以致驚動,亦能挻災。又曰凡擇地者,必先論其主勢之强弱,風氣之聚散,水土之淺深,穴道之偏正,力量之全否,然後可以較其地之美惡,凡此皆議狀之要旨格言,可以爲萬世葬親者龜鑑也。臣竊嘗以文公之言,潛心默驗,則健陵宅兆之大段憂悚,不可以爲千萬年之圖者,其端甚多。岡麓殘慢,而欠磅礴蜿蜒之意,則主勢之强弱,不足論矣。形局平露,而無拱護遮障之勢,則風氣之聚散,不足論矣。塋域之高,全藉補築,沮洳之濕,四時不乾,則水土之淺深,不足論矣。橫落之支,無補單行,右逼而高,左傾而陷,則穴道之偏正,不足論矣。龍虎不備,案對不眞,禿城高擧,而巖石巑,廣野直連,而大川徑走,則力量之全否,不足論矣。若其封莎之常常崩縮,濕生之蠕蠕棲息,特其微細之患也。凡其外著而易見者如此,則其內之祕不可見者,亦安敢信其必安必吉,而無萬一之虞也哉?由是言之,此政文公所謂擇之不精,地之不吉,則必有水泉螻蟻地風之屬者,而非所謂安固久遠,子孫盛而祭祀不纔之理也。可不然而悚,凜然而心寒哉?然此非獨臣一人之言也,蓋自封陵以來,至于今卿士大夫之耿耿隱憂,無人不抱,而若夫術者之洶洶,閭巷之竊竊,尤有所不勝道而不欲聞者,此殆擧國同情之言也。然而臣之不敢輒陳於前此者,誠以玆事,至敬至謹,莫重莫大,要非造次之所可仰請,而亦非自上所可獨運而立擧者,則茹痛齎鬱,隱忍囚舌,將及兩紀。今者不幸,奄値大故,此復不言,更待何日?況臣微聞方外通術之言,本陵今年年運不合,苟如其言,祔禮初非可論,雖不如此,本陵宅兆之可憂,如上所陳,決不當復爲因循,不思垂裕後昆永永無極之道也。抑臣復有所明陳者,卽本陵卜兆之故也。世之不知者,或疑是先大王所睿定之地,然其實則不然也。己酉遷奉園寢之後,聖慮常存於他日,每於拜園之日,輒有巡山之行,如鄕校之舊基,龍珠寺後之麓是也,而鄕校之基,聖敎每以迫狹不稱爲歎。寺後之麓,諸論皆以傾露不可爲懼,及至庚申春幸,始審今兆,卽府居一地師所告,而所謂古軍器庫墟也。其時植木如織,尋丈之外,莫辨有無,叢密之內,無以容旋,略芟幾株,然後僅移玉趾,立而蹔審,顧敎其人曰,欲豁四望,將致多斫,姑令樹標,以俟更審。臣於是日,陪覩顚末,躬聆玉音,自此以後,翠華不復臨,而象設竟遽設矣。嗚呼,痛哉。苟使當日,行坐無礙,眺望如意,以先王庸言之愼,庸行之謹,不止於一審再審,必將經年閱月,鄭重取舍,寧肯憑數武之地,決立談之頃哉?天崩之初,奸人自專,遽稱遺旨,遂制玄隧,豈眞先王之睿定,先王之遺旨也耶?此尤臣所痛恨而欲辨者也。設使眞是先王之遺旨,苟非吉地,固當改圖,況地固多憾,而又萬萬非先王之意者乎?何故而不可容議也?噫,祔禮旣不可擧於此,則新卜吉兆,一日爲急,而議者多以爲東陵局內,尙有餘穴,然十里之週,七寢相錯。又文公所謂穿鑿已多,地氣已洩,祖塋之側,驚動挻災者,則誠不可以輕議也。況外此封標之地,亦多古昔名師之所占,今若精擇於其中,必有合格安吉之兆,十百勝於健陵者在矣。於是焉卜灤水之遷,而行魯祔之禮,使我先大王形體神靈,永絶水風·沙礫·蟲蟻之憂,我太母克遂同穴之願,則一擧兩全,美孰加焉?吉慶庥廕,福祚長流,聖子神孫,克昌克蕃,與天壤無窮,宗廟血食萬年之計,將莫急於此矣。伏乞下臣此章於廷,令大臣·卿宰,雜議而審處之。嗚呼,臣以平日畏愼之心,寧欲挺身鼓吻,妄論國家大事,而仰念先王不世之恩,俯慕文公爲國之誠,衷情自激,涕淚無從。苟使臣言,得行於今日,則雖明日而死,死可瞑目矣。臣無任云云。答曰,省疏具悉卿懇。大行大妃平日,以是大憂,屢爲下敎於小子者也。今見卿疏,尤不勝摧咽悶悚,卽令大臣·卿宰,詢議以奏。仍傳于任厚常曰,此批答,遣史官傳諭于領敦寧。
辛巳三月二十二日申時,上御廬次。時原任大臣,率禮堂請對入侍,時原任閣臣同爲入侍時,行都承旨李止淵,記事官尹正鎭,記事官鄭知容·金正喜,領府事李時秀,判府事金載瓚·韓用龜·金思穆,右議政南公轍,禮曹判書金魯敬,參判趙萬永,參議鄭基善,檢校提學金祖淳,檢校直提學李存秀,原任直提學金履喬·洪奭周,檢校直閣徐俊輔,原任待敎朴綺壽,檢校待敎李鶴秀·徐憙淳,俱以衰服進伏訖。時秀等曰,連日晩風不宜,此時聖體,若何?上曰,如前樣矣。時秀等曰,日前痰滯之候,雖卽降下,而伊後寢睡·水刺之節,果無所損乎?上曰,如前樣矣。時秀等曰,中宮殿氣候,何如?上曰,如前樣矣。時秀等曰,嘉順宮氣候,何如?上曰,一樣矣。時秀曰,領敦寧上疏批旨,有詢議之命,此固出於必敬必愼之聖意,而第伏念當初宅兆之非出先志,國舅之所明言也,平日慈敎之大以爲憂,殿下之所承聆也。今此遷奉之論,實無容更議,而博詢之下,六十餘度收議,無一異辭,此所謂大同也。非但廷議爲然,今雖問諸在野,謀及庶人,亦必沕然一辭,人情旣如此,則天意從可見矣。抑臣慙痛結轖之情,已有所達於收議者,而抱此,未敢先發,迄玆二十有餘年,到今顒望之忱,尤爲自別矣。吉地擇定,儀節措備,俱係不容緩,伏願亟降明命焉。公轍曰,二十餘年大小臣民,鬱結悚悶矣。今幸國舅陳疏,有詢議之命,臣等俄皆獻議,而又見卿宰諸議,則僉謀大同,惟願亟降明命,俾完大禮焉。公轍曰,健陵初次奉審,觀象監提調以下,聞於日間依例下去云。問于相地官,如有名山吉地可合求得之處,則雖於復命之前,直爲轉向之意知委,何如?上曰,依爲之。出擧條公轍曰,箕伯瓜期已滿矣。此後西路支勅凡節事務將旁午,瓜代當卽薦入矣。上曰,唯。公轍曰,徐判府事來詣賓廳,而未得登筵矣。上命退,大臣以下先退。又命退,承史以次退出。
上在昌慶宮廬次。大行王大妃殿初喪。
自申時至人定,灑雨下雨,測雨器水深三分。
自人定至二十四日開東,灑雨下雨,測雨器水深三分。
李止淵啓曰,左副承旨洪命周,右副承旨愼宜學,今日不爲仕進,竝卽牌招,何如?傳曰,允。
愼宜學啓曰,藥房提調,持湯劑來待矣。傳曰,封入。
備邊司,以李魯益爲平安監司。
任厚常,以山陵都監摠護使意啓曰,前縣監金景寅,相地官差下,而時無職名,令該曹口傳付軍職,冠帶常仕,何如?傳曰,允。
又以山陵都監摠護使意啓曰,觀象監提調禮曹堂上,率相地官,奉審定山事,自禮曹別單啓下,而取考前後謄錄,則都監堂上一員,亦爲進去矣。觀象監提調金祖淳,都監堂上李相璜,禮曹判書金魯敬,率相地官等,今日先肅拜,明曉出去之意,敢啓。傳曰,知道。
兵曹口傳政事,副司果單金景寅。
任厚常,以禮曹言啓曰,宗廟薦新之物,依禮文,殯殿一體封進事,已爲啓下,移文知委,而江原道觀察使封進,今三月令生松魚,今始封來矣。宗廟薦新,則以咸鏡道所封生松魚,先已薦獻,殯殿薦新,今二十四日朝奠兼薦,何如?傳曰,允。
上在昌慶宮廬次。大行王大妃殿初喪。
自開東至人定,灑雨下雨,測雨器水深八分。
自人定至二十五日開東,灑雨下雨,測雨器水深一寸六分。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上·六曹堂上單子問安。答曰,罔極。中宮殿·嘉順宮·世子宮,口傳問安。答曰,罔極。
愼宜學啓曰,藥房副提調,持湯劑來待矣。傳曰,封入。
任厚常,以國葬都監摠護使意啓曰,發引時魂帛函所盛土藤方箱子,例自都監造成,而造函時,尺寸或有差誤之慮,曾前因草記,皆有內下見樣,今番則何以爲之?敢稟。傳曰,見樣當內下矣。
洪命周,以兵曹言啓曰,時任閣臣遞實職,則口傳付軍職,曾有定式,而檢校提學前監司沈象奎資級,係是輔國,知中樞有闕之代,依例口傳下批之意,敢啓。傳曰,知道。
兵曹口傳政事,知事單沈象奎。
上在昌慶宮廬次。大行王大妃殿初喪。
自開東至巳時,灑雨下雨,測雨器水深八分。
藥房提調金履喬,右承旨任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
任厚常啓曰,右副承旨愼宜學,同副承旨朴綺壽,今日不爲仕進,竝卽牌招,何如?傳曰,允。
任厚常,以內醫院提調意啓曰,副提調愼宜學,今日問安,不爲仕進,卽爲牌招,何如?傳曰,允。
任厚常啓曰,藥房提調,持湯劑來待矣。傳曰,封入。
上在昌慶宮廬次。大行王大妃殿初喪。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上·大司諫單子問安。答曰,罔極。中宮殿·嘉順宮·世子宮,口傳問安。答曰,罔極。
李止淵啓曰,行左承旨徐有聞,右承旨任厚常,左副承旨洪命周,今日不爲仕進,竝卽牌招,何如?傳曰,允。
愼宜學啓曰,藥房副提調,持湯劑來待矣。傳曰,封入。
以左副承旨洪命周牌不進罷職傳旨,傳于李止淵曰,只推。
上在昌慶宮廬次。大行王大妃殿初喪。
午時未時,日暈。
世子宮公除翌日,大殿·中宮殿·嘉順宮,內閣·政院·玉堂·藥房口傳問安。答曰,罔極。世子宮·世子嬪宮,單子問安。答曰,罔極。大殿·中宮殿·嘉順宮,朝廷二品以上·六曹堂上口傳問安。答曰,罔極。世子宮單子問安。答曰,罔極。
愼宜學啓曰,藥房副提調,持湯劑來待矣。傳曰,封入。
任厚常,以國葬都監摠護使意啓曰,大行王大妃諡冊文·哀冊文·表石陰記·行狀·誌文製述官實預差及改銘旌·下玄宮銘旌·表石大字篆文·陰記·寶篆文·諡冊文·哀冊文·誌文書寫官實預官職姓名,別單書入之意,敢啓。傳曰,知道。
又以山陵都監摠護使意啓曰,今此山陵丁字閣·齋室·假齋室以下所入木物·運石·機械與各項假家·匠募艾幕所入材木,極爲浩大,而取考各年謄錄,則或卜定於諸道,或取用於戶曹矣。今亦依此擧行,何如?傳曰,允。
洪命周,以備邊司言啓曰,卽見戶曹所報,則以爲,國恤時,本曹需用物力之請劃取用,曾有各年已例,毋論某樣錢穀,限十三萬兩,先爲區劃,以爲排用之地爲辭矣。國恤時度支經用旣有例劃,均廳錢二萬兩,禁衛營錢三萬兩及本曹留庫錢五萬兩合十萬兩,使之先爲取用,何如?傳曰,允。
國葬都監諡冊文製述官知事沈象奎,預差禮曹判書金魯敬,哀冊文製述官判府事金載瓚,預差知事李相璜,表石陰記製述官右議政南公轍,預差行護軍洪奭周,行狀製述官吏曹判書金履喬,預差左參贊金履陽,誌文製述官領敦寧金祖淳,預差判府事金載瓚,改銘旌書寫官判府事金思穆,預差判尹鄭晩錫,下玄宮銘旌書寫官行護軍金基厚,預差知敦寧鄭尙愚,表石大字篆文書寫官領府事李時秀,預差知事朴宗來,表石陰記書寫官判府事徐龍輔,預差永明尉洪顯周,寶篆文書寫官判府事韓用龜,預差行兵曹判書金在昌,諡冊文書寫官吏曹判書金履喬,預差右參贊李羲甲,哀冊文書寫官左參贊金履陽,預差知事林漢浩,誌文書寫官禮曹判書金魯敬,預差刑曹判書李存秀。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
李止淵啓曰,行左承旨徐有聞,今日不爲仕進,卽爲牌招,何如?傳曰,允。
愼宜學啓曰,藥房副提調,持湯劑來待矣。傳曰,封入。
上在昌慶宮廬次。大行王大妃殿初喪。
自開東至午時,灑雨下雨,測雨器水深五分。
愼宜學啓曰,藥房副提調,持湯劑來待矣。傳曰,封入。
上在昌慶宮廬次。大行王大妃殿初喪。
午時,日暈。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上·大司諫單子問安。答曰,罔極。中宮殿·嘉順宮·世子宮,口傳問安。答曰,罔極。
藥房提調金履喬,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
愼宜學啓曰,藥房提調·副提調,持湯劑來待矣。傳曰,封入。
洪命周啓曰,明日殯殿朔奠時,弘化門外左右邊排立作門次,東營·集春營入直鄕軍除出,標信請出之意,敢啓。傳曰,知道。
任厚常,以長生殿提調意啓曰,外梓宮合木今已畢役,自明日爲始着漆,而謹依庚申乙丑例,以六十度擧行,何如?傳曰,允。
上在昌慶宮廬次。大行王大妃殿初喪。
朔奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
愼宜學啓曰,藥房提調·副提調,持湯劑來待矣。傳曰,封入。
傳于李止淵曰,左副承旨許遞,前望單子入之。
承旨前望單子入之,洪起燮落點。
李止淵啓曰,新除授右副承旨洪起燮,卽爲牌招,何如?傳曰,允。
上在昌慶宮廬次。大行王大妃殿初喪。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
愼宜學啓曰,藥房副提調,持湯劑來待矣。傳曰,封入。
上在昌慶宮廬次。大行王大妃殿初喪。
愼宜學啓曰,藥房提調·副提調,持湯劑來待矣。傳曰,封入。
傳于任厚常曰,封標諸處看審後復命時,時原任大臣偕入。
洪起燮,以備邊司言啓曰,使行公用,例以灣府帽稅取用,而近來使行相續,帽稅無除云。今番告訃使公用銀四千五百兩,勢不得不以公貨貸下,而此時公貨,亦難多數劃給。其中二千五百兩,則以關西營邑所在中從便貸下,待帽稅稍裕,竝與前貸下,卽令還報,其外二千兩,以帽稅推移充給之意,分付於平安監司·義州府尹處,何如?傳曰,允。
又以備邊司言啓曰,卽見江原監司申在植狀啓,則以爲,本道還餉,自來不敷,每年應分外加請,不下數三萬石,今亦依已例,特許加分事,請令廟堂稟旨分付,石數多寡,待各邑齊報,追後登聞爲辭矣。本道還摠,每患不敷,加分之請,便成年例,今不必蘄許,而石數多寡,不爲指的登聞者,有欠商度,該道臣推考。數爻則依近例,各穀中限二萬石,使之加分,何如?傳曰,允。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。
愼宜學啓曰,藥房三提調,持湯劑來待矣。傳曰,封入。
傳于李止淵曰,觀象監提調以下留待。
傳于李止淵曰,時原任大臣及觀象監提調以下入侍。
以平安監司沈象奎狀啓,告訃馳通入送時,義州府尹李應奎做錯之罪,不能論勘,又不能趁飭追改,恭俟嚴勘事,傳于朴綺壽曰,勿待罪事,回諭。
備邊司,以金在元爲義州府尹。
任厚常,以山陵都監郞廳,以摠護使意啓曰,本都監小浮石所監造官李野淳,身病猝重,不得自鄕上來,呈狀乞遞,改差。其代前洗馬李麟秀差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司勇單李麟秀。
任厚常,以山陵都監郞廳,以摠護使意啓曰,山陵初看審後,山論別單書入之意,敢啓。傳曰,知道。
又以禮曹言啓曰,因摠護使所啓,長陵局內及華城舊舊鄕校基看審時,樹木斫伐告由之節,令該曹按例擧行事,允下矣。當自顯隆園,先行看審,而告由吉日及斫伐吉時,令日官趙相順推擇,則今四月初八日午時爲吉云。顯隆園先告事由,同日曉頭行,斫伐午時擧行,而告文,令藝文館撰出,依前例山陵都監·郞廳與園官,眼同斫伐事,分付,何如?傳曰,允。
又以禮曹言啓曰,今此顯隆園樹木斫伐告由擧行時,本園兩官,不可不備,而令有闕未差,卽令該曹,口傳差出,以爲備員擧行之地,何如?傳曰,允。
辛巳四月初四日辰時,上御廬次。時原任大臣·觀象監提調以下入侍時,行都承旨李止淵,記事官尹正鎭,記事官鄭知容·金正喜,領府事李時秀,判府事金載瓚·韓用龜·金思穆,右議政南公轍,觀象監提調金祖淳,山陵都監堂上李相璜,禮曹判書金魯敬,俱以衰服進伏訖。時秀等曰,近來日候始和暢,聖體,若何?上曰,如前樣矣。時秀等曰,寢睡·水刺之節,何如?上曰,如前樣矣。時秀等曰,近日中宮殿氣候,何如?上曰,如前樣矣。時秀等曰,嘉順宮氣候,何如?上曰,一樣矣。時秀曰,今番看審之行,所得吉地有數處,此後當看審處,亦有數處云。今雖未及決定,而大抵擬議中,多有吉地,下情誠萬幸矣。公轍曰,雲觀提調以下復命後,相地官等山論別單,纔已入啓,而長陵局內及華城舊舊鄕校基,樹木茂密,龍勢山脈,無以詳細尋見。勢將就掩翳處,若干斫伐,然後可以決定,而此外數三處,亦有未及看審處,雲觀提調以下,依初看審例,一兩日內,進去看審。長陵·顯隆園局內樹木斫伐時,不可無告由之節,令該曹按例擧行,在前奉審之行,或有除朝辭往來之例,今亦依此爲之,何如?上曰,依爲之。出擧條公轍曰,再看審時,事體尤重,時原任大臣,當齊進看審,在前亦多如是矣。今亦除老病實故外,再看審時齊進爲宜矣。上曰,依此爲之。祖淳曰,臣等今行所看審中,長陵齋室後基及華城舊舊鄕校基兩處爲勝,議論雖不無參差,而傳來人言及地師諸議,多以爲吉。疏拓更審,然後始可以決定,而斫木告由之節,當先從華城爲始矣。又曰國陵封標之地,例不敢犯葬,而今番楊州綠楊驛後看審時,見有一塚,在其穴處,故問於山下居民,則乃是班塚,而入葬爲十許年云。此必不知爲封標而妄犯,然事體所在,有不容仍爲許葬,分付道臣,尋覓本主,卽使掘移之地,何如?上曰,依爲之。出擧條公轍曰,臣於前日,亦屢次仰奏,而此時鼎席,尤不可久曠,論以事體,旣甚苟且,凡係儀節,亦多窒礙,在前如此之時,皆爲備員矣。目今事體與儀節,亦不可不備員,故敢此仰達矣。止淵曰,西道各陵寢奉審,若値道伯停巡之時,則承旨列爲奉審矣。今春奉審,過公除後當爲之,而已爲過時,勢將停止,故玆敢仰達矣。上曰,唯。仍命大臣以下先退。又命退,承史以次退出。
上在昌慶宮廬次。大行王大妃殿初喪。
藥房提調金履喬,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
愼宜學啓曰,右副承旨洪起燮,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,明日傳香,禮房承旨當爲齋宿,右承旨任厚常,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以閔鼎爀爲顯隆園令。
任厚常,以山陵都監郞廳,以摠護使意啓曰,長陵局內華城舊舊鄕校基及未及看審處,雲觀提調以下,依初看審例,一兩日內進去事,筵稟蒙允矣。觀象監提調金祖淳,都監堂上李相璜,禮曹判書金魯敬,率相地官等,明日出去之意,敢啓。傳曰,知道。
洪起燮,以兵曹言啓曰,今四月初五日立夏,改火進上時,宗廟署·永禧殿·社稷署·永寧殿·景慕宮·毓祥宮·宣禧宮,依例改火。奎章閣·議政府·承政院·漢城府,一體頒火之意,敢啓。傳曰,知道。
愼宜學,以漢城府言啓曰,轝士軍抄出,一時爲急,本府判官未差之代,令該曹口傳差出,以爲及時擧行之地,何如?傳曰,允。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
愼宜學啓曰,藥房副提調,持湯劑來待矣。傳曰,封入。
吏曹口傳政事,以韓光善爲漢城判官。
以全羅監司李書九狀啓,全州府民家燒燼事,傳于洪起燮曰,聞甚矜惻,元恤典外,別加顧助事,分付。
上在昌慶宮廬次。大行王大妃殿初喪。
李止淵啓曰,行左承旨徐有聞,今日不爲仕進,卽爲牌招,何如?傳曰,允。
愼宜學啓曰,藥房提調·副提調,持湯劑來待矣。傳曰,封入。
上在昌慶宮廬次。大行王大妃殿初喪。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
愼宜學啓曰,藥房副提調,持湯劑來待矣。傳曰,封入。
上在昌慶宮廬次。大行王大妃殿初喪。
夜自一更至三更,月暈。
愼宜學啓曰,藥房提調·副提調,持湯劑來待矣。傳曰,封入。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
藥房都提調韓用龜,提調金履喬,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
李止淵啓曰,右副承旨洪起燮,今日不爲仕進,卽爲牌招,何如?傳曰,允。
以右副承旨洪起燮牌不進罷職傳旨,傳于李止淵曰,只推。
傳于任厚常曰,觀象監提調·禮曹判書·山陵都監堂上入侍。
以慶尙監司李在秀狀啓,薦新生竹笋,限內不得封進,惶恐待罪事,傳于任厚常曰,勿待罪事,回諭。
以慶尙監司李在秀狀啓,端午進上節扇,限內不得封進,惶恐待罪事,傳于任厚常曰,勿待罪事,回諭。
朴綺壽,以備邊司言啓曰,卽見京畿監司韓兢履所報,則以爲,今此山陵移奉時及因山時,上自欑宮漆補閣,以至各樣假家·治道·造橋,皆自畿邑擧行,而所入物力,極其浩多,毋論某樣錢,量宜劃下,以爲及時需用爲辭矣。當此大役,畿營事力,實無以自辦擧行,勢不得不自朝家措劃,而容入多少,難以預料。姑先以道內別會穀折米五千石劃給,使之排比補用,而穀物執錢,似難及期,戶曹有年前劃去摠廳米五千石價二萬兩未及區處者。自畿營先爲取用,摠廳餉穀,則以今所劃別會穀,限五年從便移作之地,何如?傳曰,允。
辛巳四月初十日酉時,上御廬次。觀象監提調·山陵都監堂上·禮曹判書入侍時,右承旨任厚常,記事官尹正鎭,記事官鄭知容·金正喜,觀象監提調金祖淳,山陵都監堂上李相璜,禮曹判書金魯敬,俱以衰服進伏訖。祖淳曰,晩後風氣不調,聖體,若何?上曰,如前樣矣。祖淳曰,寢睡·水刺之節,何如?上曰,如前樣矣。祖淳曰,嘉順宮氣候,何如?上曰,一樣矣。祖淳曰,臣等更詣華城舊舊鄕校基,斫木後詳審,則地師諸議之前日或爲異同者,皆以爲吉,亦有以爲大吉者。唯一地師之前以爲吉者,與前見差異,而衆論中一見之或有異同,在前亦多如是矣。雖以臣等凡眼言之,地理固未能知,而山勢明媚,局面平圓,眞可謂安吉,且己酉遷奉時,此處已有云云。載在園誌,曾經園官之言,亦以爲自先朝時稱道之地云,而年久之事,故人多未記矣。今則時原任大臣,當齊進再看審,而至於交河,則樹木雖不伐,足可看審,雖若干疏拓,亦不必告由,蓋其地與陵寢,相距甚遠故也。時原任大臣看審時,先看交河,仍審華城爲好,而大臣去就,有非自下仰請之事,當待下敎爲之矣。進御香砂君子湯,自今日停止事。出榻敎上命退,觀象監提調以下先退。又命退,承史以次退出。
上在昌慶宮廬次。大行王大妃殿初喪。
公除翌日,大殿·中宮殿·嘉順宮,內閣·政院·玉堂單子問安。答曰,罔極。世子宮·世子嬪宮,口傳問安。答曰,罔極。大殿·中宮殿·嘉順宮,朝廷二品以上·大司諫單子問安。答曰,罔極。世子宮,口傳問安。答曰,罔極。
藥房都提調韓用龜,提調金履喬,副提調愼宜學啓曰,時日易邁,公除奄過,伏惟聖情哀慕,益復罔極,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區憂慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
朴綺壽啓曰,合辭方張之時,憲府無詣臺之員,除在外外,呈告人員,竝卽牌招,何如?傳曰,允。
李止淵啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
朴綺壽啓曰,卽者義禁府都事來言,公淸道延豐縣殿牌作變罪人處斷事,大臣已爲獻議,當爲回啓,而判義禁金在昌有身病,次堂例不得擧行云。判義禁金在昌,卽爲牌招,何如?傳曰,允。
又啓曰,判義禁金在昌牌不進推考傳旨,今方捧入,而回啓當爲擧行,如是違牌,事甚未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而回啓有命,無緣屢違,殊極未安,所當更請牌招,而係是一日三牌,何以爲之?敢稟。傳曰,更爲牌招。
洪起燮,以兵曹言啓曰,昨年十月咸鏡監營親騎衛都試時,左別居首魏光達,右別居首楊宗大等,係是閑良,則當以依法典直赴殿試回啓,而以邊將除授,啓下矣。臣之今始覺察,亦不勝惶悚,而原啓目中,改付標以入之意,敢啓。傳曰,知道。
又以兵曹言啓曰,慶尙監營選武軍官都試及左兵營屬東萊別騎衛都試啓本,昨年十月,啓下本曹,而中間留滯,趁未回啓矣。臣之今始覺察,亦不勝惶悚,而依例覆啓以入之意,敢啓。傳曰,知道。
洪起燮啓曰,卽伏見兵曹草記,則咸鏡監營親騎衛都試居首魏光達等,俱是閑良,則當以直赴殿試回啓,而誤以邊將除授啓下云。奏御體嚴,科試事重,而如是錯誤,殊極未安,當該堂上推考,何如?傳曰,允。
又啓曰,卽伏見兵曹草記,則慶尙監營及左兵營都試啓本,昨年十月下該曹,而今始回啓矣。當初留滯,事極未安,當該堂上推考,何如?傳曰,允。
朴綺壽啓曰,卽者大司諫呂東植,旣入闕中,不待憲府之去就,徑出姑停望,直爲出去,事甚未安,推考,何如?傳曰,允。
注書朴容壽病,代以金炳朝爲假注書。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗牌不進罷職傳旨,傳于朴綺壽曰,只推。
李止淵,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又以吏曹言啓曰,通禮院左通禮李東永呈狀內,矣身素患痰癖之症,當此換節之時,一倍添劇,萬無供職之望云。軍資監正趙秀仁呈狀內,矣身素患痰癖之症,近尤添劇,時日內萬無供職之望云。顯陵參奉沈宜復呈狀內,矣身七耋老母,素患痰喘之症,屢朔沈綿,人子情理,萬無離側供職之望云。其身病與親病俱如是,則有難强令察任,竝改差,何如?傳曰,允。
又以吏曹言啓曰,今日入侍時,因右議政南公轍所啓,受由上京守令,皆令催促下送事,允下矣。自臣曹催促,則沃川郡守李有秀,禮山縣監李度謹,纔已下去,原州判官洪世周,今月十六日下去云。安東府使金學淳,安邊府使洪敬謨,務安縣監權中淸,殷栗縣監趙忠植,俱以爲親病猝重,不得下去云。寧越府使洪履簡,身病猝重,不得下去云。親病異於身病,安東府使金學淳,安邊府使洪敬謨,務安縣監權中淸,殷栗縣監趙忠植竝改差。寧越府使洪履簡,其身病雖未知如何,而催促之下,不卽下去者,揆以事體,誠甚未安,罷黜。甑山縣令尹致堯,方在京畿坡州地云,卽速還任之意,該道道臣處行會,何如?傳曰,允。
洪起燮,以兵曹言啓曰,新除授慶尙左水使安光質戶奴呈狀內,矣上典老母,今年七十五歲,法不當遠離赴任云。閫帥之親年七十五歲者,許遞其任,載在法典,依法典改差,何如?傳曰,允。
有政。吏批,判書金履喬進,參判趙萬元牌不進,參議金啓溫陳疏入啓,左副承旨愼宜學進。以鄭晩錫爲知經筵,趙萬元爲同經筵,李存秀爲同成均,鄭日泰爲左通禮,金益鉉爲右通禮,李基栽爲軍資正,閔致和爲司饔僉正,李灌夏爲刑曹佐郞,申世權爲禁府都事,李種祜爲繕工主簿,李圭秀爲司僕主簿,李虎寬爲造紙別提,成兢默爲活人別提,趙徹永爲氷庫別提,宋宗洙爲繕工奉事,沈象奎爲司䆃提調,趙萬元爲活人提調,鄭羲淳爲長陵參奉,徐承淳爲顯陵參奉,金履豐爲石城縣監,趙洽爲愍懷墓守衛官,魚命采爲順懷墓守衛官,崔鎭珏·安禹權爲崇靈殿參奉。平安監司單李魯益,義州府尹單金在元,承文正字單成大璡,兼持平單洪彦謨。故僉正申光蘊贈吏參例兼,學生申韶贈吏議,以上江原監司申在植兩代,學生朴醇源贈吏參例兼。故縣監朴師郯贈吏議,以上工曹參判朴宗琦兩代,書題三單崔千樞·崔命悅·金魯修。
兵批,行判書金在昌病,參判李愚在入直進,參議韓義運病,參知柳病,右副承旨洪起燮進。以宋信泰爲明月萬戶,副護軍洪命周·申綽·崔命遠·安光贊·趙存慶·趙濟民,副司直權熀·洪羲瑾·黃儆彦·李基栽,副司果蔡定永·宋能奎,節度使單李魯益竝單付。
李止淵,以景慕宮郞廳,以都提調意啓曰,本宮郞官之不得暫時闕員,曾有定式矣。本宮令金容善,見差宗戚執事,勢將因山前除本司,則無異闕員,令該曹,口傳相換,何如?傳曰,允。
吏曹口傳政事,景慕宮令金容善,繕工主簿李種祜相換。
李止淵,以弘文館言啓曰,副應敎李瀅夏國葬都監都廳進,副校理姜世白在外,本館上番姑陞入直,事甚未安。校理林處鎭,自鄕上來云,與校理李寅采,副校理徐有素,竝卽牌招,以爲推移入直,副修撰趙冀永,一體牌招察任,何如?傳曰,允。
徐有聞,以戶曹言啓曰,魂殿以下諸處修理吉日,令日官金性錡推擇,則今四月十二日辰時爲吉云,以此日時擧行,何如?傳曰,允。
李止淵,以魂殿都監郞廳,以摠護使意啓曰,魂殿殿內修理,自都監從便爲之事,草記蒙允矣。今四月十二日爲始擧行,而監造官三員,依例輪回入直之意,敢啓。傳曰,知道。
又以禮曹言啓曰,今春奉審執頉,長寧殿第一室外閤內排立紅蓋·黑蓋二坐及正殿所懸薍簾二十浮破傷處,來五月初五日端午祭告事由,初六日修改事,前已啓下矣。卒哭前停止祭享,執頉處不甚時急,待八月秋夕節享兼告,更爲擇日擧行,何如?傳曰,允。
又以禮曹言啓曰,國恤卒哭前,凡干科擧試才等事,竝爲停廢事,已爲啓下矣。元朝稱慶慶科庭試,待卒哭後稟旨擧行之意,敢啓。傳曰,知道。
又以禮曹言啓曰,卽接公淸監司李錫奎移文,則恩津縣鄕校聖殿告由移還安祭香祝,前已狀請,移安修改,而今當停祭之時,不得行還安之禮云矣。取考謄錄,則國恤卒哭前聖殿移還安時,不爲設祭,只行告文,已有前例。恩津縣聖殿還安告文,卽令該司,磨鍊下送,從便卜日,以此擧行,而前去還安祭祝文,依定式同爲望燎事,分付,何如?傳曰,允。
又以禮曹言啓曰,各陵園墓所,今春植木播橡,依定式擧行後,株數斗數,區別報來,故別單書入,而昭寧園·綏吉園局內,樹木茂密,今無種植處云矣,敢啓。傳曰,知道。
洪起燮,以都摠府言啓曰,副摠管趙晉和,以同知義禁府事,本府坐起,晝仕出去之意,敢啓。傳曰,知道。
又以都摠府言啓曰,入直軍兵等中日習射技放,限卒哭前,依例姑停之意,敢啓。傳曰,知道。
又以兵曹言啓曰,內外中日,卒哭前停止矣。文武臣朔試射,一體停止之意,敢啓。傳曰,知道。
又以兵曹言啓曰,今四月十一日,武臣賓廳武經講書日次,而卒哭前,不得設行之意,敢啓。傳曰,知道。
又以兵曹言啓曰,內禁衛將元永麟,身病猝重,勢難供職,呈狀乞遞。翊衛司侍直宋宗洙除授在外,過限未肅拜,竝改差,何如?傳曰,允。
又以兵曹言啓曰,慶熙宮衛將南雲耇,身病猝重,勢難供職,呈狀乞遞,改差,何如?傳曰,允。
又以司僕寺官員,以一二提調意啓曰,濟州前牧使韓象默遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
朴綺壽,以義禁府言啓曰,時囚罪人益山郡守鄭耕愚,井邑縣監呂東根,淸風府使鄭持容,新昌縣監沈命永等,各其任所計程,則拿命之下,旣囚日字,太涉遲滯。海美縣監成履源,雖是差兼官後上來就囚者,而計其程途,則亦爲稽滯,雖未知事故之何如,而揆以法紀,俱不可置而勿論,一竝添問目捧供,何如?傳曰,允。
又以義禁府言啓曰,平安監司沈象奎狀啓內,義州府尹李應奎,爲先罷黜,其罪狀,令攸司稟處事,啓下矣。李應奎,時在任所,依例發遣府書吏,交代後拿來,何如?傳曰,待待命拿囚。
義禁府啓目,遂安郡守尹致謙原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,益山郡守鄭耕愚,興德縣監洪梡,井邑縣監呂東根,古阜前郡守朴致榮,高敞縣監李寬福,前前縣監洪羲書原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,淸安前縣監洪周命,海美縣監成履源,淸風府使鄭持容,新昌縣監沈命永等原情云云。洪周命段,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處爲白乎旀,成履源·鄭持容·沈命永等段,問目內辭緣,泛稱遲晩,竝只刑推得情,何如?判付啓,依允爲旀。成履源·鄭持容·沈命永等段,竝只除刑推議處爲良如敎。又啓目,奉化縣令李衡在原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,榮川前郡守尹彝鉉原情云云。問目內辭緣,泛稱遲晩,刑推得情,何如?啓,除刑推議處爲良如敎。又啓目,香室官員金履喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,砥平前縣監洪履黿·李兢德等原情云云。洪履黿段,問目內辭緣,泛稱遲晩,所當請刑是白乎矣,年過七十,法不當請刑,議處爲白乎旀,李兢德段,問目內辭緣,泛稱遲晩,刑推得情,何如?判付啓,依允爲旀,李兢德段,除刑推議處爲良如敎。
朴綺壽,以義禁府言啓曰,保放罪人洪履黿·李兢德,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員朴有豐手本,則時囚罪人尹致謙·李衡在·洪周命,跨朔滯囚,重得毒感,身熱如火,咳喘苦劇,食飮全却,症形危重。鄭耕愚所患毒痁,尙未離却,有時寒戰,氣息奄奄。鄭持容,疝癖之症,在途闖發,就囚之後,益復添劇,橫亘肚臍,叫苦不已,五囚病勢,俱爲不輕云。罪人病勢如此,則一邊保放,一邊草記,曾有定式矣。尹致謙·李衡在·洪周命·鄭耕愚·鄭持容,竝姑保放之意,敢啓。傳曰,知道。
洪起燮,以禁衛營言啓曰,本營哨官宋晉錫,身爲將官,不得於同僚,擧措駭然,汰去之意,敢啓。傳曰,知道。
又以御營廳言啓曰,東關王廟有頉修改未盡處,今已畢役,故別單書入之意,敢啓。傳曰,知道。
吏曹參議金啓溫疏曰,伏以旻天不弔,惟我大行王大妃殿下,奄棄臣民,日月逾邁,公除奄過,仰惟孝思皇皇,益復罔極。仍伏念臣於三銓見職,夫豈有一分擔承之望哉?拜命之初,旣感且怵,擬積誠意,期以必辭,而適滯鄕外,未遑周旋。及値擧國焦憂之時,起居義重,冒沒祗肅,仍遭哀遑,呼籲路阻,仰玷名器,俯媿私心,惝怳兢蹙,實不能一日安也。今於閱月之後,固不敢費辭張皇,冒瀆嚴廬,而抑臣竊有一段衷懇,不可以自隱者。臣本至愚極陋,百無肖似,而釋褐之初,厚蒙我先大王陶鑄之恩,三載邇密,頂踵皆賜,每以臣虛脆爲憂。淸燕之敎若曰,凡於進取,無戀淸要,是亦延壽命之一助,其愛欲其生之深仁至意,不啻若慈母之於弱子。臣至今追惟,感涕盈眶,斷斷志願,常欲避遠膴仕,低徊散地,以少酬眷念之隆渥,而及夫蒲疾易衰,薪憂常苦。竝與筋力奔奏之勞,而不能自效其萬一,則惟思杜門養痾,歌詠洪造,上而圖不報之報,下而補四十九年之非而已,此外實無餘念也。不意重被我聖上記簪之私,近年以來,除旨稠疊,內外踐揚,孰非踰分,而今此見叨之職,卽世所稱淸貫要津,豈臣綿薄之祚,眇小之器,可以斯須冒據者哉?若諉以已出,視若固有,厭然貪戀,不思控免,則孤負當日之恩言,從喪一己之素守,將不免爲奊詬昌披之歸。此臣所以憂遑踧踖,以榮爲懼,歷屢旬而不能自已者也。若天狗馬賤恙,猶屬緩聲,不敢縷陳,而自在少壯,已稱善病,本不足備數於恒人。今則形殼無異癃老,暫動輒喘,支體便成籧篨,欲行還仆,雖在房闥床笫之間,艱於自運,況於陳力就列之地,何以能强?此實通朝之所共諒,傍觀之所代憐,閒司漫職,猶不可虛縻,天官佐武,爲任何如,而豈容作一養病之坊耶?祗奉政牌,逾增愧悶,略攄情實,仰煩宸嚴。伏惟聖明,字覆群下,體物無遺,察臣言之非出假飾,念玆職之不宜久玷,亟命鐫遞臣所帶官銜,以卒生成之大澤,不勝至願。臣無任云云。省疏具悉。爾其勿辭察職。
校理林處鎭疏曰,伏以臣,卽田野之一賤品耳。跡素孤寒,姿又儱侗,本無意於名利進取之塗,而謬通朝籍,猥被恩私,前後歷揚,實踰涯分,至如儲坊僚寀,尤係峻選,任重輔導,責在調護。苟非德藝兼備,望實俱隆者,莫宜居此,如臣無似,濫廁其間,負乘之譏,勢所必至。向來臺臣刋改之論,誠爲的當,臣實自幸,而第其主意,專在於奏對之猥屑,其所謂奏對猥屑者,乃以臣之禮貌官仰對事,有此云云,而伊時所奏,適因睿詢之申及,不過據例而仰達而已。初無剩語贅及他事,當日筵臣所共聞知,焉敢誣也?筵說多祕,傳言易訛,臣固無心而言,人或有意而聽,轉輾增衍,流入臺臣之耳,張皇臚列,聲罪狼藉。所謂名檢事體,掩口代羞等語,有若臣不顧已嫌,妄有希冀者然,直驅臣於捐廉棄恥之科。臣雖愚騃,亦具彝性,睿鑑臨下,諸臣在旁,何敢以事關自己者,冒沒陳達,顯示干澤之意,故犯無嚴之誅哉?人非喪性,決不爲此,臺臣之以此疑臣,何其不恕之甚也?平心舒究,亦當自悔之不暇矣。竊伏見伊時臺疏批旨下者,乃以似不過言語之失而已,爲敎,臣莊誦聖敎,感涕被面。宜卽陳章,略暴衷懇,而慶禮隔日,擧國歡忭,情私雖迫,瀆撓是懼,愍默自靖,退歸鄕廬,歌詠聖澤,拊跡追惟,自覺赧汗。此固臣行已無素,不能見孚於同朝之致,而若其本事之無情,不得不一次申辨,卽臣蘊結之懷也。其後館職宮銜,屢蒙恩除,而緣臣在遠,聞輒後時,治疏將上,見遞而止者,亦已屢矣。不意玆者,恩旨又降,除臣爲弘文館校理,繼以馹召臨門,臣誠惝怳感激,莫知所以措窮之所也。噫,召不俟駕,臣分卽然,況臣愚戇之忱,從前以趨走承膺,爲一分報效之圖,則今何敢偃蹇違傲,自速逋慢之罪哉?第臣所遭,非比尋常,今若徒畏義分,遽然承命,則豈不重得罪於當世之君子,而眞箇爲放倒廉防之人乎?顧臣蹤跡,從此臲卼,朝端一步,便成鐵限,薰沐之恩,雖勤於收簪,滓穢之蹤,無望於彯影,敢因縣道,冒控未徹之危衷。伏乞天地父母,特垂鑑諒,曲加矜恤,亟收臣新除職名,仍治臣慢命之罪,以肅朝綱,以安私分,不勝至願。臣於乞免之章,不宜附陳他說,而身居村野,適有所目擊而心憂者,故敢此尾附,以效愚衷,惟聖明垂察焉。再昨年七月之水,挽近所無,腴田沃土,敗爲川沙者,十居五六,昨年春耕之時,雖有隨力起墾之處,而其中尤甚邑六七,則擧一境計之,其不能還起者,尙爲三之一。蓋緣役處之浩大,民力之窮窘,今若一向任他,因循未懇,則非但膏腴之土,永成荒穢,將致秋熟之稅,徵於白地,此豈非窮部之民切骨之冤哉?見今春分已過,東作伊時,請令廟堂,分付道臣,另飭邑宰,躬審隴畝,隨其方便,專力開墾。苟使沙礫之地,漸加耕耨之功,則民無失業之歎,國有儲積之效,其爲公私之幸,豈小補哉?臣無任云云。省疏具悉。疏辭令廟堂關飭,爾其勿辭,上來察職。
辛未四月十一日辰時,上御廬次。藥房入侍,時原任大臣·閣臣承候入侍時,都提調韓用龜,提調金履喬,副提調愼宜學,記事官朴容壽,記事官鄭知容·金正喜,檢校待敎徐憙淳,行都承旨李止淵,記事官尹正鎭,判付事金載瓚·金思穆,右議政南公轍,檢校提學金祖淳,檢校直提學李存秀,原仕直提學洪奭周,檢校直閣徐俊輔,原任待敎朴綺壽,檢校待敎李鶴秀,俱以布公服進伏。醫官吳千根·李漢臣·金殷相,進伏階上訖。載瓚等曰,比日和暢,而晨夕過涼,此時聖體,若何?上曰,如前樣矣。載瓚等曰,寢睡·水刺之節,何如?上曰,如前樣矣。載瓚等曰,中宮殿氣候,何如?上曰,如前樣矣。載瓚等曰,嘉順宮氣候,何如?上曰,一樣矣。載瓚等曰,時日易遒,公除奄過,伏惟聖心哀慕,益復罔極,區區下情,無以仰達矣。用龜曰,醫官入診,何如?上可之。千根·漢臣·殷相,以次進前診候訖,退伏奏曰,脈候左右三部調均矣。公轍曰,昨日觀象監提調以下,華城看審後入來矣。更聞之,交河則雖不伐木,足可看審云,數日間,臣與諸大臣,先往交河看審,仍爲轉向華城,事甚便好,故敢此仰達矣。上曰,依爲之。出擧條公轍曰,交河局內,旣不伐木,則雲觀提調以下,再看審前,不必往來,與臣等直往再看審,而除朝辭往來,如有稟定之事,則從便入侍爲好矣。上曰,依此爲之。公轍曰,新除義州府尹金在元,謂與彼人有嫌,呈狀乞遞,而支勅守令,有嫌避者,令兼官代察,勿許遞職,載在通編。國典旣如此,則私義有不可言,待下批卽令赴任,毋敢更爲言私之意,嚴飭分付,何如?上曰,依爲之。出擧條公轍曰,公除前不得開政,故銓曹多滯窠云矣。上命書傳敎曰,政官牌招開政。止淵承命書之。公轍曰,此時曠官可悶,上京守令,令該曹催促,卽爲下送,何如?上曰,依爲之。出擧條載瓚曰,徐判府事來詣賓廳,而以其脚病,不得登筵矣。上命大臣以下先退。又命退,承史以次退出。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
洪起燮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,同副承旨朴綺壽,今日不爲仕進,卽爲牌招,何如?傳曰,允。
又啓曰,回啓有命,已至經宿,時囚多滯,議處亦當擧行,判義禁金在昌,更卽牌招,何如?傳曰,允。
又啓曰,判義禁金在昌牌不進推考傳旨,今方捧入,而如是違牌,事甚未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而回啓命下,已至經宿,時囚議處,亦當擧行,一向違牌,無意承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于洪起燮曰,贊善宋穉圭疏批,令地方官傳諭。
洪起燮啓曰,吏曹郞廳來言,守令多窠,政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金履喬,參判趙萬元,參議金啓溫,俱以病不來,不得開政云,竝卽牌招,何如?傳曰,允。
又啓曰,行都承旨李止淵,行左承旨徐有聞,右承旨任厚常不爲仕進,左副承旨愼宜學式暇,同副承旨朴綺壽牌不進,院中只有臣一人,伴直無人。右承旨任厚常,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李止淵,行左承旨徐有聞不爲仕進,右承旨任厚常牌不進,左副承旨愼宜學式暇,同副承旨朴綺壽傳旨未下,院中只有臣一人,伴直無人。行左承旨徐有聞,所當牌招,而拘於廳規,不得請牌,何以爲之?敢稟。傳曰,竝許遞,今日政差出。
又啓曰,都承旨·左承旨·右承旨·左副承旨·同副承旨未差,吏兵批兼進之意,敢啓。傳曰,知道。
洪起燮,以吏批言啓曰,去二月二十七日政,贈職單子啓下中,壬辰節死人故副正崔奉天,贈兵曹參議矣。追聞本資,乃是折衝云,故原單子中,更以相當職品,改付標以入之意,敢啓。傳曰,知道。
有政。吏批,判書金履喬進,參判趙萬元,參議金啓溫牌不進,右副承旨洪起燮進。以李嗣萬爲贊儀,南履綏爲監察,李時翼爲典設別提,鄭基善爲安東府使,韓義運爲寧越府使,李羲準爲安邊府使,李寅泰爲務安縣監,朴升鉉爲殷栗縣監,李晦淵爲內贍主簿。學生姜泰煥年七十四,今超通政,侍從臣正言姜在勉父加資事承傳。洪奭周爲都承旨,尹魯東爲左承旨,趙民和爲右承旨,洪冕燮爲右副承旨,沈能岳爲同副承旨。
吏批,再政。以李東煥爲禮曹參議,金奎夏爲兵曹參議,尹永魯爲吏曹正郞,李櫽重爲引儀。
兵批,行判書金在昌病,參判李愚在病,參議韓義運病,參知柳入直進,右副承旨洪起燮進。護軍李止淵·徐有聞,副護軍任厚常·愼宜學·朴綺壽·金學淳·洪敬謨·安光質·沈有祖竝單付。
洪起燮啓曰,新除授同副承旨沈能岳,卽爲牌招,以爲伴直之地,何如?傳曰,允。
以校理林處鎭·李寅采,副修撰趙冀永牌不進罷職傳旨,傳于洪起燮曰,只推。
以副校理徐有素牌不進罷職傳旨,傳于洪起燮曰,只推。
洪起燮,以弘文館言啓曰,副校理姜世白在外,本館上番姑陞入直,事甚未安。校理李寅采·林處鎭,副校理徐有素,副修撰趙冀永,旣有只推之命。校理李寅采·林處鎭,副校理徐有素,竝卽牌招,以爲推移入直,副修撰趙冀永,一體牌招察任,何如?傳曰,允。
洪起燮啓曰,大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李元八,正言姜在勉,執義宋翼淵,掌令朴周燮·白致樂,持平盧光斗牌不進罷職傳旨,傳于洪起燮曰,只推。
以右承旨任厚常牌不進罷職傳旨,傳于洪起燮曰,只推。
以同副承旨朴綺壽牌不進罷職傳旨,傳于洪起燮曰,只推。
以吏曹參議金啓溫牌不進罷職傳旨,傳于洪起燮曰,只推。
以黃海監司李龍秀狀啓,進上乾秀魚卵及去鱗石首魚·石首魚卵醢,限內不得封進,惶恐待罪事,傳于洪起燮曰,勿待罪事,回諭。
洪起燮,以禮曹言啓曰,魂殿·山陵各祭享所封物種,今方磨鍊,而謹考謄錄,則以蔈古之有巨弊,特命勿封,代以粘灸事,載在補編。故乙丑國恤時,判中樞府事臣韓用龜,以本曹判書筵稟,依喪禮補編擧行可也事,奉承批旨。乙亥年,亦依乙丑年例擧行事,啓稟蒙允,而絲藿·藿耳,亦依補編所載,不爲磨鍊矣。今番依此擧行,何如?傳曰,允。
又以禮曹言啓曰,卽接通禮院所報,則本院書員八人,載在法典,而中間減數,只存五人,故每當大禮擧行,輒致苟艱生事矣。今於健陵遷奉及大行王大妃殿發引時,靈轝·神輦執事書員四人,陪從班擧行書員二人。大殿·世子宮望哭時,執事書員及在京東西班擧行書員四人,合爲十人,然後可以分排,而以時存五人,萬無擧行之路,依前例加差事報來矣。取考大典通編及臣曹謄錄,則雖中間減額,而有事時量宜加出,果如所報,今亦限因山加出二人,俾爲使役事,分付,何如?傳曰,允。
又以工曹言啓曰,取考乙丑謄錄,則殯殿進上每朔黃毛及端午·節扇·蒲花梳函等種,因下敎不爲封進矣。今番則何以爲之乎?敢稟。傳曰,依乙丑例爲之。
又以工曹言啓曰,取考辛酉·乙丑謄錄,則端午日各殿宮進上白斑貼扇及朱斑紗貼扇,代以白貼扇。黑唐皮靸鞋·溫鞋,俱以白皮鞋封進,今亦依此擧行,而蒲花梳函,則連因下敎,不爲封進矣。今番則何以爲之乎?敢稟。傳曰,依乙丑年例爲之。
又以禁衛營言啓曰,本營騎士別將具絳,身病猝重,勢難察任,改差,何如?傳曰,允。
又以御營廳言啓曰,本廳千摠柳基恒,身病甚重,勢難察任,改差,何如?傳曰,允。
又以御營廳言啓曰,本廳哨官張鉉夏,身病甚重,勢難察任,改差,何如?傳曰,允。
平安監司李魯益疏曰,伏以仁天不弔,我大行〈王〉大妃,奄違長樂之養,成服已過,月又改矣,率普痛廓,曷有其極?際玆華寢之緬儀將擧,大庭之僉議允叶,東方無疆之休,自今伊始,悲幸交集,攢頌彌切。仍伏念臣,識闇質脆,不可任事,通朝所知,而迺者無妄之疾,深入骨髓,奄奄垂盡,拖及數月矣。大勢纔退,餘喘尙凜,擧國倉皇之日,朝晡哭班,一未隨參,臣分掃地,寧欲無訛,千萬不自意,西臬新命,忽下於此際,駭惶震越,罔知攸措。顧以大病之餘,形殼徒存,神精益耗,列郡之周察,簿書之句檢,固已無望於自力,而此猶臣一身之私耳。夫方岳之任,所係何如,而如臣蒙陋,偏荷謬恩,前叨畿輔,旋移湖藩,揆臣涯分,已萬萬不稱,而涓埃莫效,寵命彌厚。六年之間,三授節符,在聖朝愼簡之政,恐不宜若是苟艱,且臣才諝,百不猶人,御煩治劇,尤非所長。故頃在湖南,一瘼未蘇,衆剌胥興,臣之旣試蔑效如此,而況此西藩之重,視湖南又有別焉。地綰關防之壯,自古稱〈親〉上嚮義之風,而侈夸成習,或不能隨分樂業,路通舟車之利,其民多捨本趨末之俗,而兵荒纔經,尙未能蘇殘復舊。至於近日,奸竇益滋,積儲罄竭,使車旁午,策應茫然,此臣於年來奉命之行,固有耳聞目擊者,雖通才鍊手,實無以容易句當,臣有何能,可以堪此?嗚呼,惟玆之職,卽先臣舊莅之地,苟使臣材具,庶或萬一分彷彿,則敢不竭其所有,仰酬國恩,俯追先武,而惟其無肖之資,自知已明,忝爾之誚,勢所必至。與其顚沛於末流而未知所濟,豈若審分量力,自陳於命下之日也?臣情到此,惶懼逾切,玆敢冒陳文字,仰瀆宸聽。伏願聖明,察臣至懇,收回恩命,以便公私,千萬幸甚。臣無任云云。答曰,省疏具悉。卿其勿辭往欽哉。
贊善宋穉圭疏曰,伏以皇天降割,王大妃殿下,奄棄四方之養,臣民驚痛,中外同情,伏惟聖孝純篤,號慕靡及。臣受恩兩朝,感戴何如,而草野賤蹤,衰癃濱死,奉諱之後,顧不能奔赴闕外哭班,仍承哀疚聖候,臣屛伏惶惕之中,自不勝哀隕憂慮而已。仍竊念臣,憲職雖遞,兼帶未解,館職宮銜,罔非匪據,而尙遲陳乞,重負逋慢,玆不得不自臚於深墨不言之中,冞增罪戾,難逭刑章。伏願聖明,俯垂洞察,亟賜鐫銷,仍命有司,勘斷罪狀焉。臣無任云云。答曰,省疏具悉卿懇。皇天不弔,罹玆巨創,旬朔遽嬗,公除奄過,恤恤靡逮,俯仰罔極,卿疏際到,益增哀隕。此時奔問,予日望之,竟歸虛佇,豈勝悵失?此非卿辭巽之時,俟間登程,以副至望。
上在昌慶宮廬次。大行王大妃殿初喪。
巳時,日暈。
趙民和啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
趙民和啓曰,右副承旨洪冕燮,今日不爲仕進,卽爲牌招,何如?傳曰,允。
又啓曰,卽者檢閱鄭知容,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪冕燮啓曰,假注書金炳朝,時無職名,令該曹依例付軍職,冠帶常仕,何如?傳曰,允。
又啓曰,回啓命下,已至多日,時囚議處,亦當擧行,判義禁金在昌,卽爲牌招,何如?傳曰,允。
又啓曰,判義禁金在昌牌不進推考傳旨,今方捧入,而回啓命下,已至多日,議處多滯,亦爲可悶,而連違召命,無意擧行,其在事體,極涉未安,更卽牌招,何如?傳曰,允。
又啓曰,判義禁金在昌再牌不進推考傳旨,今方捧入,而回啓命下,已至多日,如是違牌,無意承膺,揆以事體,誠極未安。所當更請牌招,而係是一日三牌,何以爲之?敢稟。傳曰,許遞,今日政差出。
以校理林處鎭·李寅采,副修撰趙冀永牌不進罷職傳旨,傳于洪冕燮曰,只推。
以副校理徐有素再牌不進罷職傳旨,傳于洪冕燮曰,只推。
洪冕燮,以弘文館言啓曰,副校理姜世白在外,本館姑陞入直,事甚未安。校理李寅采·林處鎭,副校理徐有素,副修撰趙冀永,旣有只推之命。校理李寅采·林處鎭,副校理徐有素,竝卽牌招,以爲推移入直,副修撰趙冀永,亦爲一體牌招察任,何如?傳曰,允。
趙民和啓曰,明日傳香,禮房承旨當爲齋宿,左副承旨洪起燮,纔已須資出去矣。卽爲牌招,何如?傳曰,允。
傳于洪冕燮曰,進善吳熙常疏批,令地方官傳諭。
司諫李元八啓曰,臣於言職,初豈近似,而向於本職之特除,適因試役之臨急,不得不冒昧出肅,旋値嚴廬公除之前,不敢唐突言私,而臣有合啓中應避者,前後陳懇,輒蒙體諒。今臣處義,宜無異同,其何可晏然仍冒於臺次乎?請命遞斥臣職。答曰,依啓。
洪冕燮啓曰,吏曹郞廳來言,臺諫有闕,政事,取稟。傳曰,當日爲之。
又啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,正言姜在勉,執義宋翼淵,掌令朴周燮·白致樂,持平盧光斗牌不進罷職傳旨,傳于洪冕燮曰,只推。
以左副承旨洪起燮牌不進罷職傳旨,傳于趙民和曰,只推。
以同副承旨沈能岳牌不進罷職傳旨,傳于洪冕燮曰,只推。
洪冕燮,以忠勳府言啓曰,本府書寫忠義衛魚命采遷轉代,嫡長忠義衛李載薰差下,依例假郞廳稱號,何如?傳曰,允。
又以刑曹言啓曰,今三月初八日武一所啓辭內,臣所擧子鄭文箕,代射入格,而現發於試所考單之際,故代射人,爲先着枷,移送該曹矣。文箕暗地鳩聚無賴之閑雜人,毆打押去之隷,脫去所着之枷,致使逃走,揆以法綱,萬萬驚惋,而考見單子,則文箕,卽營將光賓之子。渠與遐方無識之輩有異,則究厥所爲,尤爲痛惡,令該曹,另加盤問,照法嚴繩,代射人及作挐之漢,竝爲査出懲治之地,何如?傳曰,允事,命下矣。借射罪人鄭文箕,代射罪人鄭致郁,捉來嚴査,則文箕之借射,致郁之代射,箇箇遲晩,而至於解枷奪去事,連加盤問,致郁適會人叢雜遝之時,敢生逃躱得免之計,而別無他閑雜人助惡之類矣。取考法典,則大典通編試取條,有曰借射者杖一百身充水軍,代射者加二等,邊遠充軍。依此律,致郁平安道宣川府,邊遠充軍,定配所押送文箕亦當充軍,而渠以無父無兄弟獨身,只有七十一歲老母。律有祖父母父母老疾應侍,家無以次成丁者收贖之文,文箕,依律文收贖放送,何如?傳曰,允。
又以義禁府言啓曰,卽接月令醫員朴有豐手本,則時囚罪人朴致榮·尹彝鉉·沈命永,素患疝積之症,闖發於處濕之餘,達夜叫痛,食飮全却。李寬福,屢日處冷,素患積氣,時時衝上,昏倒不省,諸囚病勢,俱爲危重云,罪人病勢如此,則一邊保放,一邊草記,曾有定式矣。朴致榮·尹彝鉉·沈命永·李寬福等,竝姑保放之意,敢啓。傳曰,知道。
又以訓鍊都監言啓曰,本局中軍李勉植,身病甚重,勢難察任,改差,何如?傳曰,允。
知敦寧鄭尙愚疏曰,伏以皇穹不弔,惟我大行王大妃殿下,奄棄臣民,日月遄邁,公除已過,仰惟孝思皇皇,益復罔極。仍伏念臣,本無敦寧,所帶知敦寧之任,在法當遞,宜卽辭免,而値玆哀遑,呼籲路阻,因仍冒據,今始略入文字,仰瀆崇嚴。伏乞聖明,亟許遞改,以存公格,以安私心,千萬幸甚。臣無任云云。答曰,省疏具悉。所請依施。
吏曹參判趙萬元疏曰,伏以皇天不弔,惟我大行王大妃殿下,禮陟雲鄕,棄千乘之隆養,遺八域之普痛,日月居諸,公除已過,伏惟聖心哀慕,益復如新。仍伏念臣,忝佐天官,四朔于玆矣。匪據不稱,自知甚明,而再次陳懇,一例靳許,微誠未格,聖恩冞隆,臣於是,尤不勝感惶靡措之至。臣之失血醜穢之狀,已悉於前籲,更何敢屢瀆,而凡人之視聽運用,皆由於氣血所使,血道妄行,氣分隨耗,榮衛全不管攝,元力自爾澌陷。況臣犬馬之齒,已滿六旬,病根益固,轉成難醫,春初一添,迄今彌留,首尾屢朔,苦歇無常,而適値大少哀遑之時,不敢以病言私。扶舁致身,强策參班,食飮失宜於旅居,形殼漸悴於前見,自數日以來,毒感兼滯,暴泄竝作,客熱隨劇,遍身如粟。虛汗旋瀉,有時昏眩,不省四到,眞元大脫,胃氣甚弱,臨飱而嘔吐先發,當寢而咳喘孔棘。危症敗兆,層生疊現,委身床玆,轉側須人,間日起居之禮,輒闕趨參,臣分都虧,私心益蹙。此非一時嬰豎,由於積敗所祟,則時月之內,差減無望,職名久縻,若添一病,一日蹲冒,徒積瘝曠之罪,二日盤礴,只增悶隘之私。食息靡安,寸忱如結,若得解職,更試刀圭,安意調將,則庶或復尋生路,而失今不治,必至莫可救藥之境矣。臣雖愚昧,豈不知此時祈免之爲萬萬悚惶,而可已而不已乎?窘籲天地,疾呼父母,人之常情也。天地焉曲庇而遂其願,父母焉慈保而全其生,今夫殿下之於臣,天地也父母也。臣豈不窘而籲疾而呼也,殿下亦豈不遂其願全其生乎?左右思量,衷情轉苦,玆敢倩人呼寫,冒入文字。伏乞聖慈,諒其病而恕其僭,亟遞臣所帶之職,以重公器,因治臣瀆撓之罪,以肅朝綱焉。臣無任云云。答曰,省疏具悉。所請依施。
進善吳熙常疏曰,伏以昊天不弔,我大行王大妃,奄棄長樂之養,群黎百姓,擧切慟隕,恭惟聖孝天至,遽罹鉅創,哀慕攀號,易致玉體之受損。臣一自奉諱之後,心結嚴廬,竊不勝其憂灼也,惟願殿下,爲宗社爲生靈,順變節哀,勉循中制,以副神人之望焉。仍伏念臣,屛蟄田間,只從士女,奔走號咷於縣庭之班,未克匍匐諸臣之末,粗伸奉慰之忱,虧分闕禮,於是焉爲大。臣方擬陳章自列,乞伏常憲,而嚴畏未發,不意此際,該曹以臣塡充於輓章製述之任。嗚呼,我聖母至德淵塞,壼儀齊肅,陰功慈化,五紀肹蠁,凡今日臣子,孰不欲作爲聲詩,揄揚盛美於終事之地,而顧是任,乃在朝詞臣之選耳。已非如臣草萊賤品所可濫廁於其間,而況臣素乏藝能,尤昧六義之學,雖尋常吟詠,一切未嘗措意,今何可强所不能,苟然備數於莫重文字乎?反覆揣量,末由製進,玆從縣道,冒死控籲。伏乞殿下,特命攸司,早賜變通,俾安私分,仍重繩臣闕禮瀆撓之罪,以警具僚,千萬幸甚。臣無任云云。答曰,省疏具悉爾懇。皇天降割,奄罹巨創,恤焉在疚,攀號靡逮,爾疏際至,益增哀隕,挽章卽所以闡徽揚美,自盡於終事之地者也。予何以舍爾,而爾亦豈過辭乎?此時奔問,日夕企予,亦須從近上來,以副至意。
檢閱鄭知容疏曰,伏以臣母宿病,便成癃痼,當此交換之會,長在沈綿之中,而臣久曠省護,雖不禁憂慮之私,間値哀遑,未敢爲瀆擾之計,抑情在直,只自煎熬。卽接家信,則臣母自數日以來,素患之外,又嬰新祟,癖積衝亘,呼吸有時相格,感傷深緊,寒熱無常迭發,膈痞而食飮不下,氣喘而寢睡未穩,諸般症形,一直苦劇。臣於日夕係戀之際,獲聞此報,雖欲按住,而實不可得矣。此時煩籲,無所逃罪,私心煎迫,不遑他顧,玆敢忙陳短章,徑出禁扃。伏乞聖慈,特垂矜憐,亟遞臣本兼之銜,仍治臣擅離之罪,俾伸情私,以昭法紀焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
夜自五更至十五日開東,灑雨下雨,測雨器水深四分。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
洪冕燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
趙民和啓曰,左副承旨洪起燮,同副承旨沈能岳,今日不爲仕進,竝卽牌招,何如?傳曰,允。
洪冕燮啓曰,三品官之無得過三日循例請牌,曾有定式矣。禮曹參議李東煥,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以左副承旨洪起燮,同副承旨沈能岳牌不進罷職傳旨,傳于趙民和曰,只推。
以禮曹參議李東煥牌不進罷職傳旨,傳于洪冕燮曰,只推。
以校理李寅采·林處鎭,副校理徐有素,副修撰趙冀永牌不進罷職傳旨,傳于洪冕燮曰,只推。
洪冕燮啓曰,吏曹郞廳來言,政事當日爲之事命下,而判書金履喬,參議金啓溫,俱以病不來,參判未差,不得開政云。判書·參議,竝卽牌招,何如?傳曰,允。
以吏曹參議金啓溫牌不進罷職傳旨,傳于洪冕燮曰,只推。
洪冕燮,以吏曹言啓曰,因臣曹草記,甑山縣令尹致堯,以催促還官之意,關飭該道臣處矣。卽接京畿監司韓兢履移文,則以爲,甑山縣令尹致堯,身病猝重,不得赴任云。當此春務方殷之時,該邑之許久曠官,亦甚可悶,罷黜,何如?傳曰,允。
有政。吏批,判書金履喬進,參判未差,參議金啓溫牌不進,右承旨趙民和進。以徐能輔爲吏曹參判,李沅爲司諫,韓致應爲知敦寧,尹之鉉爲敦寧都正,金履陽爲判義禁。
再政。以權丕應爲同成均,權中任爲甑山縣令。
兵批,判書金在昌,參判李愚在,參議金圭夏病,參知柳入直進,右副承旨洪冕燮進。大護軍鄭尙愚,護軍趙萬元·金逌根,副護軍姜泰煥,副司直李元八,副司正金炳朝,以上竝單付。
洪冕燮啓曰,新除授判義禁金履陽,卽爲牌招,何如?傳曰,允。
兵曹口傳政事,以鄭學畊爲都監中軍。
洪冕燮,以奎章閣言啓曰,明日卽書香閣夏孟朔大奉審日次,時原任·閣臣,依節目進詣擧行之意,敢啓。傳曰,知道。
上在昌慶宮廬次。大行王大妃殿初喪。
自開東至午時,灑雨下雨,測雨器水深二分。
夜自五更至十六日開東,灑雨下雨,測雨器水深五分。
望奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
藥房提調金履喬,右承旨趙民和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
尹魯東啓曰,同副承旨沈能岳,今日不爲仕進,卽爲牌招,何如?傳曰,允。
洪冕燮啓曰,備邊司郞廳來言,今日賓廳日次,而國忌正日相値,頉稟之意,敢啓。傳曰,知道。
注書尹正鎭病,代以張敎根爲假注書。
張敎根有頉,代以任希兢爲假注書。
以同副承旨沈能岳牌不進罷職傳旨,傳于尹魯東曰,只推。
洪起燮,以弘文館言啓曰,副校理姜世白在外,本館姑陞入直,事甚未安。校理李寅采·林處鎭,副校理徐有素,副修撰趙冀永,旣有只推之命。校理李寅采·林處鎭,副校理徐有素,竝卽牌招,以爲推移入直,副修撰趙冀永,一體牌招察任,何如?傳曰,允。
以校理李寅采·林處鎭,副校理徐有素,副修撰趙冀永牌不進罷職傳旨,傳于洪起燮曰,只推。
洪起燮,以內醫院官員,以提調意啓曰,副提調洪奭周,今日問安,不爲仕進,卽爲牌招,何如?傳曰,允。
又以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以奎章閣言啓曰,今日卽書香閣夏孟朔大奉審日次,而雨勢如此,不得擧行,依定式,當朔內擇日擧行之意,敢啓。傳曰,知道。
上在昌慶宮廬次。大行王大妃殿初喪。
自開東至人定,灑雨下雨,測雨器水深一寸四分。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
尹魯東啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨洪冕燮,同副承旨沈能岳,今日不爲仕進,卽爲牌招,何如?傳曰,允。
洪起燮啓曰,吏曹參判徐能輔,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,檢閱鄭知容,由限已過,卽爲牌招,何如?傳曰,允。
任希兢在外,代以李秉龜爲假注書。
李秉龜在外,代以金䥧爲假注書。
尹魯東啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,正言姜在勉,執義宋翼淵,掌令朴周燮·白致樂,持平盧光斗牌不進罷職傳旨,傳于尹魯東曰,只推。
以右副承旨洪冕燮,同副承旨沈能岳牌不進罷職傳旨,傳于尹魯東曰,只推。
以檢閱鄭知容牌不進罷職傳旨,傳于洪起燮曰,只推。
洪起燮啓曰,左右史不可不備,檢閱鄭知容,旣有只推之命,更爲牌招入直,何如?傳曰,允。
洪起燮,以弘文館言啓曰,副校理姜世白在外,本館上番姑陞入直,事甚未安。校理李寅采·林處鎭,副校理徐有素,副修撰趙冀永,旣有只推之命。校理李寅采·林處鎭,副校理徐有素,竝卽牌招,以爲推移入直,副修撰趙冀永,一體牌招察任,何如?傳曰,允。
以校理李寅采·林處鎭,副校理徐有素,副修撰趙冀永牌不進罷職傳旨,傳于洪起燮曰,只推。
洪起燮,以山陵都監郞廳,以摠護使意啓曰,前縣監南陽進,自鄕上來,相地官差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單南陽進。
洪起燮,以禮曹言啓曰,今此健陵遷奉時各項擇日,待新陵卜吉,當爲擧行,而啓舊陵吉日,先問於諸日官,則今四月二十日午時,先始北方爲吉,外此五月六月七月,俱有拘忌云。恐當以此日時,先爲擧行,而取考各年謄錄,則啓陵前期三日告廟社,當日各殿宮,行擧哀成服之禮。百官則一半殿廷行禮,一半陵所行禮,仍爲成服,蓋舊例則擇吉啓陵後,出玄宮隨時擧行,故其間不過數日。惟己酉遷園時,啓園與出玄宮,各爲擇日,日字稍久,而亦爲三朔之內,故擧哀成服,依前以啓舊園日行之矣。今番則適緣時日,先期啓舊,而不過始役而已。與開啓玄隧有異,則一依謄錄,行禮於此時者,禮無所據,事多難便。竊稽己酉已例,則以啓園後,大中小祀停止當否,下詢大臣後,自成殯至下玄宮日,竝爲停止,禁婚葬停朝市,準此擧行事載錄,成殯卽出玄宮同日也。所重在於出玄宮,而不在於啓陵,可以仰認,告先園及本陵告事由後,仍爲始役等節,以今二十日行之。告廟社,以出玄宮前期三日磨鍊,擧哀成服,亦以出玄宮日擧行,恐合事宜,而俱係創有之儀文,臣曹不敢擅便,問議大臣處之,何如?傳曰,允。
義禁府啓目粘連啓下是白有亦,向前鄭耕愚·洪梡·呂東根·朴致榮·李寬福等亦,觀於道啓,所云太半鬼錄赤立弩末等語,可知民力之已竭,囚供之非誣是白乎乃,隱逋先捧,非由朝令,排年紓力,未著實效,揆以經法,終難全恕是白遣,其中鄭耕愚·呂東根,就囚稽滯,俱因實病之劇,別無添罪之端是白乎旀。洪羲書段,一事屢勘,連年成課,而一無所納,逋則自如,勢雖難責,罪實難貰,竝只以此照律,何如?判付啓,依允。又啓目粘連啓下是白有亦,向前李衡在亦,編配躱失,旣在空官之時,被捉荷杖,可知頑悖之甚,京司旣未趁捉,下邑不可專責,而檢束不嚴,難免其罪,以此照律爲白遣,罪人段,明在京城之內,分付秋曹,卽令捕獲,嚴刑遠配,何如?判付啓,依允。又啓目粘連啓下是白有亦,向前金履喆亦,祭文措辭,做錯爲大,不審之失,在所難逭,以此照律,何如?判付啓,依允。又啓目粘連啓下是白有亦,向前尹彝鉉亦,官政務在審愼,女冤急於伸暴,齋日之連値,事會甚巧,而捐生以自明,情理切悲,道啓請勘,事體卽然,以此照律,何如?判付啓,依允。又啓目粘連啓下是白有亦,向前洪周命·成履源·鄭持容·沈命永等亦,湖西列邑,自經荐歉,糴政之棼紊,民勢之窮竭,比邑皆然,幾無奈何。故朝家於此,多從寬典,未嘗一以文法繩之,而今此四邑,捧未準數,至登道啓,律以經法,俱難寬貸是白遣,至於成履源·鄭持容·沈命永段,俱有實病,不卽就囚,別無加罪之端,竝只以本罪照律,何如?判付啓,依允。又啓目粘連啓下是白有亦,向前洪履黿·李兢德等亦,畿邑還獘,在在皆然,而該邑爲甚,莫可收拾。囚供分揀,非曰誣也,而排年德意,亦不著效,糴法所重,勢難全貰,竝只以此照律,何如?判付啓,依允。又啓目粘連啓下是白有亦,向前尹致謙亦,獄囚故縱,情節旣露,守令勿罷,定式所存,而當時操束之不嚴,有難平恕,以此照律,何如?判付啓,依允。又啓目粘連啓下是白有亦,向前殿牌作變罪人喜允·奉丹處斷之律,謹依判付,問議于時原任大臣,則領中樞府事李時秀,判中樞府事徐龍輔·金載瓚·韓用龜·金思穆,病未獻議。右議政南公轍,以爲殿牌作變罪人首從,分輕重用律,旣載於通編推斷條。此當以造謀者爲首,喜允依法典用法,奉丹施以次律,恐合欽恤之仁,伏惟上裁亦敎是白乎乃,連値刑殺文書不得出納之時,未及覆啓之際,奉丹間爲物故,道啓纔已判下,用法輕重,今無容議,而至於喜允段,獄案旣具,王法自在,依律用法,不容少緩是白乎矣,敬差官今旣上來,一依昨年之永處斷例。令本道都事,押去罪人于本處延豐縣,大會民人,以謀叛大逆律,不待時凌遲處死,懸首傳示等節,亦準法例擧行後狀聞之意,分付該道道臣,何如?判付啓,依允。
尹魯東,以義禁府言啓曰,保放罪人洪履黿·李兢德·尹彝鉉·尹致謙·李衡在·朴致榮·李寬福·鄭畊愚·沈命永·鄭持容·洪周命等,還囚議處以入,而諸囚病勢,一向未差,竝仍爲保放之意,敢啓。傳曰,知道。
上在昌慶宮廬次。大行王大妃殿初喪。
洪冕燮啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,同副承旨沈能岳,今日不爲仕進,卽爲牌招,何如?傳曰,允。
金䥧有頉,代以李殷容爲假注書。
李殷容有頉,代以宋台霖爲假注書。
以檢閱鄭知容再牌不進罷職傳旨,傳于沈能岳曰,只推。
沈能岳啓曰,左右史不可不備,檢閱鄭知容,旣有只推之命,卽爲牌招入直,何如?傳曰,允。
洪冕燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,正言姜在勉,執義宋翼淵,掌令朴周燮·白致樂,持平盧光斗牌不進罷職傳旨,傳于洪冕燮曰,只推。
沈能岳,以弘文館言啓曰,副校理姜世白在外,本館上番姑陞入直,事甚未安。校理李寅采·林處鎭,副校理徐有素,副修撰趙冀永,旣有只推之命。校理李寅采·林處鎭,副校理徐有素,竝卽牌招,以爲推移入直,副修撰趙冀永,一體牌招察任,何如?傳曰,允。
洪冕燮,以兵曹言啓曰,卽接東道參軍尹而烈牒報,則御營廳所授光熙門南邊第一城廊近處體城五間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以備邊司言啓曰,卽見黃海監司李龍秀狀啓,則以爲,本道還穀,自來不敷,窮春種糧,專賴倉糶,而應分已盡,麥秋尙遠,會付穀留庫中各穀一萬三千五百石,特許加分事,請令廟堂,稟旨分付矣。本道穀簿,常患不敷,每歲加分,已成恒例,而農節裕食之方,尤宜軫念,依所請石數,許令加分,何如?傳曰,允。
又以備邊司言啓曰,卽見江原前監司徐鼎輔狀啓,則枚擧原州判官洪世周牒呈,以爲東倉倉底民家失火,倉舍五十二間,還穀一千五百九十四石零,盡爲延燒,燒餘各穀,爲四百五石零。依丁未癸亥乙亥年例,全燼穀蕩減,燼餘穀分作三等,上秩除耗分給,中秩分給後每石減三斗,下秩減七斗,待秋捧上。倉舍則以常賑廳及備局句管穀中,量劃改建事,令廟堂考例稟處爲辭矣。被燒穀蕩減,燼餘穀分給,旣有年前平康等三邑已例,分亦依此施行,倉舍改建物力,亦依三邑例,從便取用之意,分付,何如?傳曰,允。
又以御營廳言啓曰,本廳字內光熙門南邊第一城廊近處體城五間許頹圮處,令分授軍門,卽速修築,把守軍兵,量宜定送事,自兵曹草記矣。修築則今方擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以義禁府言啓曰,保放罪人洪履黿·李兢德·洪周命·尹彝鉉·尹致謙·李衡在·朴致榮·李寬福·鄭畊愚·沈命永·鄭知容等,還囚照律以入之意,敢啓。傳曰,知道。
義禁府照目粘連,淸安前縣監洪周命,海美縣監成履源,淸風府使鄭持容,新昌縣監沈命永等,矣本府議啓內,湖西列邑,自經荐歉,糴政之棼紊,民勢之窮竭,比邑皆然,幾無奈何。故朝家於此,多從寬典,未嘗一以文法繩之,而今此四邑,捧未準數,至登道啓,律以經法,俱難寬貸是白遣,成履源·鄭持容·沈命永段,俱有實病,不卽就囚,別無加罪之端,竝只以本罪照律罪。洪周命·成履源·鄭持容·沈命永等段,各笞五十收贖,解見任別敍私罪,奉敎依允爲旀,竝只功減一等。又照目,榮川前郡守尹彝鉉,矣本府議啓內,官政務在審愼,女冤急於伸暴,齋日之連値,事會甚巧,而捐生以自明,情理切悲,道啓請勘,事體卽然。以此照律,罪杖八十收贖,奪告身三等私罪,奉敎依允爲旀,功減一等。又照目粘連,砥平前前縣監洪履黿,前縣監李兢德等,矣本府議啓內,畿邑還弊,在在皆然,而該邑爲甚,莫可收拾。囚供分疏,非曰誣也,而排年德意,亦不著效,糴法所重,勢難全貰,竝只以此照律罪,各笞五十收贖,解見任別敍私罪,奉敎依允爲旀,竝只功減一等爲良如敎。又照目,益山郡守鄭耕愚,興德縣監洪梡,井邑縣監呂東根,古阜前郡守朴致榮,高敞縣監李寬福,前前縣監洪羲書等,矣本府議啓內,觀於道啓,所云太半鬼錄赤立弩末等語,可知民力已竭,囚供之非誣是白乎乃,隱逋先捧,非由朝令,排年紓力,未著實效,揆以經法,終難全恕是白遣,其中鄭耕愚·呂東根,就囚稽滯,俱因實病之劇,別無添罪之端是白乎旀。洪羲書段,一事屢勘,連年成課,而一無所納,逋則自如,勢雖難責,罪實難貰,以此照律罪,鄭耕愚·洪梡·呂東根·朴致榮·李寬福等段,各笞五十收贖,解見任別敍,洪羲書段,杖一百收贖,告身盡行追奪,竝只私罪,奉敎依允爲旀,鄭耕愚段,功議各減一等,洪梡·呂東根·朴致榮·李寬福·洪羲書等段,竝只功減一等爲良如敎。又照目粘連,遂安郡守尹致謙,矣本府議啓內,獄囚故縱,情節旣露,守令勿罷,定式所存,而常時操束之不嚴,有難平恕,以此照律,罪杖七十徒一年半,依定式以公罪收贖,奉敎依允爲旀,功議各減一等爲良如敎。又照目,文化縣令李衡在,矣本府議啓內,編配躱失,旣在空官之時,被捉荷杖,可知頑悖之甚,京司旣未趁捉,下邑不可專責,而檢束不嚴,難免其罪,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,香室官員金履喆,矣本府議啓內,祭文措辭,做錯爲大,不審之失,在所難逭,以此照律,罪笞四十收贖,附過還職私罪,奉敎依允。
檢閱鄭知容疏曰,伏以臣於日前,猥徹請急之章,獲蒙許暇之恩,歸省母病,粗伸子職,闔門感激,攢祝洪私。迺者由限已過,天牌荐降,其在蹶之義,何敢逋傲爲計?第臣母病,積有源委,近又添加,種種形症,固不敢一一更煩,而臣旣終鮮,他無傍護,此際離捨,實非情理。玆於嚴召之下,隨詣朝房,不避瀆擾,冒死申籲。伏乞聖慈,俯垂矜諒,亟遞臣職,俾便救護,重勘臣罪,以昭法紀焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮口傳問安。答曰,罔極。
洪冕燮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙民和啓曰,左副承旨洪起燮,今日不爲仕進,卽爲牌招,何如?傳曰,允。
宋台霖在外,代以宋守謙爲假注書。
沈能岳啓曰,卽者司書尹棨烈,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪冕燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,正言姜在勉,執義宋翼淵,掌令朴周燮·白致樂,持平盧光斗牌不進罷職傳旨,傳于洪冕燮曰,只推。
趙民和,以弘文館言啓曰,副校理姜世白在外,本館上番姑陞入直,事甚未安。校理李寅采·林處鎭,副校理徐有素,副修撰趙冀永,旣有只推之命。校理李寅采·林處鎭,副校理徐有素,竝卽牌招,以爲推移入直,副修撰趙冀永,一體牌招察任,何如?傳曰,允。
以校理李寅采·林處鎭,副校理徐有素,副修撰趙冀永牌不進罷職傳旨,傳于趙民和曰,只推。
趙民和,以侍講院言啓曰,司書尹棨烈入直矣,以其親病,陳疏徑出,下番闕直,事甚未安。兼說書鄭知容陳疏受由,兼司書李寅溥,說書鄭佺始,竝卽牌招,以爲推移入直之地,何如?傳曰,允。
以左副承旨洪起燮牌不進罷職傳旨,傳于趙民和曰,只推。
趙民和,以禮曹言啓曰,因臣曹草記,今此健陵遷奉時,告先園及本陵告事由後,仍爲始役等節,以今二十日行之。告廟社,以出玄宮前期三日磨鍊,擧哀成服,亦以出玄宮日擧行當否,問議大臣處之事,允下矣。發遣郞廳,問議于大臣,則領中樞府事臣李時秀以爲,日字旣難推移,事例亦無援據,以臣垂死昏昧之見,莫省所以仰對,而所重在於出玄宮,不在於啓陵云者,誠如禮堂之言。依其所請,告事由始役,今二十日先行,擧哀成服,以出玄宮日擧行,而旣告本陵,不先告於廟社,有非重事體之意,亦異於士喪禮前期一日告祠堂之文。告廟社,以本陵告事由日同爲磨鍊,似爲合宜,惟在博詢而裁處焉云。行判中樞府事臣徐龍輔以爲,王朝之禮,雖未敢妄爲臆對,而只以士喪禮言之,破舊墓卽是始役也。破墓之後,遂卽啓壙,元無別爲擇日之禮,而後來不能不拘於陰陽家說,故破墓與啓壙,或値數朔之久,則成服於啓壙數朔之前,而啓壙改葬之後,仍卽除服,有非情禮之所安。故不得不於啓壙日成服,過三月除服,是亦權宜之道,而揆之情文,則庶不甚悖矣。今此啓舊陵與出玄宮吉日,相去稍遠,則其勢雖不得不援用士喪見行之禮,而至於告事由一節,啓舊陵,雖似與開啓玄隧有異,事體之至敬至重,無所間焉。始事之初,不爲告由於廟社,恐甚未安,況只告本陵,而無所虔告於太廟當室,尤非古禮本意?區區愚見,廟社告由,先行於啓舊陵之前,而擧哀成服,行於玄宮之日,庶或近於情禮,而臣素昧禮意,不敢質言仰對,惟在博詢而裁處云。行判中樞府事臣金載瓚以爲,謹考王朝禮,則啓陵前三日告事由於陵廟,士喪禮則破墓前一日告由於墓所及家廟矣。喪葬之禮,公私無異,蓋旣告事由,則出玄宮遷柩,和不過二日三日之間,而元無相距甚遠之節。故擧哀受服,當在啓壙之前,而無相窒礙,今則啓陵與出玄宮吉日相距,旣在幾朔之後,若於啓陵前受服,則及到出玄宮時,朔屢改而服已盡矣。禮節至爲重大,吉辰更難進退,揆以事勢儀節,果無以啓陵日受服。且伏念始事之初,自不得不先告事由,而只告于本陵,至於廟社虔告,則不爲同時擧行,禮無可援,事涉不安,以臣愚昧,未敢質言仰對,伏惟博詢裁處焉云。行判中樞府事臣韓用龜以爲,謹稽士喪禮,前期一日告于祠堂,詣舊墓所,設次服媤,始爲啓墓。然則告由成服,皆在啓墓之前,而或爲陰陽說所拘,啓壙若在啓墓數朔之後,則乃於啓壙日成服,雖是權宜之道,而無害於情文矣。王朝之禮,臣未之講焉,而今若援用士喪之禮,則遷陵之時,告由成服等節,當行於啓陵之前,而啓陵與出玄宮日字,相去甚遠。三月之服,無以踰制,諏吉之日,難以更卜,則擧哀成服之節,勢難行之於啓陵之前,而至於告廟社一節,事體尤爲重焉。始事之初,旣告本陵,則太廟當室,恐不得不告,旣告當室,則廟社亦不可不告,而以臣昧禮,不敢指一臆對,伏惟博詢而處之焉云。行判中樞府事臣金思穆以爲,健寢移奉時,啓舊陵後儀節,自常參互已例,而今此日字之相遠,將至三月之久,則似多難便之端。際見該曹草記,雖無可據之禮,實有得中之宜,依此擧行,事甚合當,係是創有,不敢質言,伏惟上裁云。議政府右議政臣南公轍以爲,古禮,破墓啓壙,不別擇日,後世乃擇日,卽陰陽家說漸盛而然也。今玆啓舊陵與出玄宮相距,若値多朔,則受服於始役之後,除服於過葬之前,甚非事理之所安,事理未安,則非禮之宜。且己酉已例,則啓園與出梓室,爲三月之內,故自啓園日擧哀成服,而今不可以此,引而爲據,禮堂之請,以出玄宮日擧哀成服,庶幾不悖矣。但啓陵事由之不先期告廟,有非重始事之意,而臣於禮義,本自茫昧,未敢質言,惟在博詢裁處之如何云矣。大臣之議如此,上裁,何如?傳曰,緬禮王朝旣無古制,只是援用士禮,而曾聞士大夫家緬禮時,破舊墳與改葬之期相距,在三月之內,則擧哀成服,行於破舊墳之日。若拘於年月,或前期幾朔,或經年始爲改葬,則只告事由動塚,而擧哀受服,則在於出柩之日者,卽通行之禮也。今若不拘陰陽則已,旣不得不顧,則節次之隨而少變,士與王朝,固無異同,況諸大臣之議,亦皆如此,依此磨鍊,廟社告由之節,亦依諸議行之。自今以後,凡有緬禮,啓陵與遷奉日字,相距不遠,則擧哀成服等節,悉依舊例,若如今番之相遠,則用今例事,載之該曹謄錄。
傳于趙民和曰,旣當告由,則都監不可不先設,政官牌招,遷奉都監·堂郞差出。
有政。吏批,判書金履喬進,參判徐能輔進,參議金啓溫進,右承旨趙民和進。以張鳳周爲禮曹佐郞,金履陽爲繕工提調。禁府都事李章翼,濟用奉事李敬會相換。李晦淵爲戶曹佐郞,沈璟爲典牲判官,遷陵都監提調三望金履陽·金蓍根·韓致應。郞廳六望尹秉烈·成近默·申常顯·金元根·李晦淵·李奎秀。山陵都監提調三望沈象奎·李羲甲·任希存。郞廳六望徐英淳·閔致和·李灌夏·南駿聲·成兢默·徐善輔。摠護使望右議政南公轍,遷陵都監都提調右議政南公轍,山陵都監提調右議政南公轍。
再政。李海慶爲禁府都事,宋成龍爲監察,金基常爲內贍主簿,趙㝡永爲永陵參奉。
兵批,行判書金在昌進,參判李愚在呈辭,參議金圭夏在外未肅拜,參知柳入直進,同副承旨沈能岳進。啓曰,慶尙左水使,今當差出,而擬望之人乏少,他道守令·邊將竝擬,何如?傳曰,允。以徐鼎輔·徐有鳳爲副摠管,李周豐爲內禁將,金壽得爲景福將,申光憲爲慶熙將,尹得燁爲訓鍊判官,朴光錫爲文兼,洪永謨爲部將,洪淳謨爲侍直,尹命植爲守門將,鄭煥宗爲慶尙左水使,鄭弘相爲公淸兵虞候,鄭錫祚爲助泥萬戶,金斗禎爲笠巖別將。乾原權管單金潤庚,同知單林仁默·玄在德,僉知三單鄭殷柱·鄭邦采·權師儉。
再政。韓用儉爲訓鍊主簿,金會鍾·金國亨爲武兼,元永運爲宣傳官。
趙民和,以吏曹言啓曰,今此宗廟告文大祝,前縣監權中淸,永寧殿告文大祝,前縣監趙忠植俱爲塡差,而時無職名,竝令該曹,口傳付軍職,何如?傳曰,允。
兵曹口傳政事,副司果趙忠植·權中淸竝單付。
趙民和,以禮曹言啓曰,今此健陵遷奉時,啓舊陵今四月二十日擇吉,而告廟社·告先園及本陵告事由事,大臣問議,草記啓下矣。宗廟·永寧殿·社稷·景慕宮遣大臣告文,依前例前期三日當爲擧行,而日字迫近,勢未及磨鍊。前一日今十九日曉頭設行,殯殿亦當一體告由,告文製述等事,令藝文館擧行,殯殿告文,令典言同日朝典預告。健陵·顯隆園告事由,今二十日曉頭設行,告文亦令藝文館製述。祠后土祭,同日設行,而祝文·祭物·祭官等事,令各該司及水原府,照例擧行事,分付,何如?傳曰,允。
又以禮曹言啓曰,今此健陵遷奉,啓舊陵告文設行時,本陵兩官,當爲備員將事,而令李憲述,身病猝重,無以進參云。今姑改差,其代卽令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以李景愚爲健陵令。
趙民和,以禮曹言啓曰,卽接前僉知趙學元所志,則以爲,同姓九寸姪在心,嫡妾俱無子,以其同姓十寸弟在一第二子章鎬,欲爲繼後。兩家相議完定,而未及禮斜之前,在一夫妻俱沒,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長趙學元所訴旣如此,依定式,趙在一第二子章鎬,立爲趙在心之後,何如?傳曰,允。
又以禮曹言啓曰,卽接前部將李邦鉉所志,則以爲,同姓七寸姪永達,嫡妾俱無子,以其同生弟源祖第二子相冕,欲爲繼後。兩家相議完定,而未及禮斜之前,永達夫妻俱沒,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式。門長李邦鉉所訴旣如此,依定式,李源祖第二子相冕,立爲李永達之後,何如?傳曰,允。
沈能岳,以兵曹言啓曰,今此健陵遷奉時,啓舊陵吉日,以今四月二十日推擇矣。侍衛直宿及扈衛軍兵,當爲磨鍊,而謹稽謄錄,則己酉年遷園啓舊園時,因下敎,令地方官,定官校扈衛,而侍衛直宿與扈衛軍兵,自出玄宮日,始爲擧行矣。今亦依此擧行,何如?傳曰,允。
又以禁衛營言啓曰,本營騎士將洪秉義,身病猝重,勢難察任,改差,何如?傳曰,允。
又以御營廳言啓曰,本廳哨官安榮,損體同僚,汰去之意,敢啓。傳曰,知道。
司書尹棨烈疏曰,伏以臣於直中,卽接家信,則臣老父之病,自昨猝患關格,胸膈痞結,積氣橫亘,夜間又添寒熱之症,失汗過多,神識昏瞀。蓋自來澌綴之餘,近因日候之不調,內而滯物較緊,外而毒感闖作,食飮全却,眞元大脫,種種形症,一向危劇。臣自聞此報,方寸如灼,按住不得,此時煩籲,無所逃罪,而情私煎迫,未遑他顧,玆敢略綴短章,忙出禁扃。伏乞聖慈,俯垂矜憐,亟遞臣職,仍治臣擅離之罪,以昭法紀,千萬幸甚。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨洪起燮,右副承旨洪冕燮,今日不爲仕進,卽爲牌招,何如?傳曰,允。
又啓曰,假注書金炳朝,身病猝重,勢難察任,今姑改差,何如?傳曰,允。
傳于沈能岳曰,遷陵都監堂上留待。
傳于沈能岳曰,遷陵都監堂上入侍。
金炳朝改差,代以李竣祜爲假注書。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以左副承旨洪起燮,右副承旨洪冕燮牌不進罷職傳旨,傳于沈能岳曰,只推。
以大司諫呂東植,司諫李沆,正言姜在勉,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
沈能岳啓曰,吏曹郞廳來言,石城縣監金履豐,憲府則旣已署經,諫院則不得署經云。除在外外,未肅拜·呈告人員,竝卽牌招,以爲備員署經之地,何如?傳曰,一司除署經。
又啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
沈能岳,以吏曹言啓曰,健元陵參奉金景善呈狀內,矣身母病宿症,一倍添劇,轉側須人,萬無離捨就直之望,斯速入啓遞改云。親病旣如是,則有難强令供職,改差,何如?傳曰,允。
又以侍講院言啓曰,王世子睿學將就,專資講讀,不容一日間斷,而不幸遭大行大妃禮陟之慟,伊來停講,將近月餘,其在進修之工,誠甚可悶,而第今公除已過矣。臣等謹考本院日記,則顯廟甲寅,仁宣王后國恤公除後,本院諸臣,枚擧前後國恤因山前,開筵停筵之已例,仰請睿裁。且以乙丑貞純王后國恤時事言之,啓殯之前,大朝亦行召對,則今者王世子,正在沖齡懋學之日,十寒可戒,寸陰宜惜。書筵法講,雖未得如例爲之,至於召對,則恐不可一向停閣,故敢此陳稟,而今無時任師傅,下詢于大臣及賓客,以爲及時酌定之地,何如?傳曰,允。
以校理李寅采·林處鎭,副校理徐有素,副修撰趙冀永再牌不進罷職傳旨,傳于沈能岳曰,只推。
沈能岳,以弘文館言啓曰,本館上番闕直,事甚未安。校理李寅采·林處鎭,副校理徐有素,副修撰趙冀永,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番闕直,事甚未安。兼弼善任存常,以顯隆園告文大祝進去,文學趙寅永呈辭受由,兼文學金敎喜,山陵都廳都監進。司書尹棨烈,兼說書鄭知容陳疏受由,兼司書李寅溥,說書鄭佺始傳旨未下,無推移入直之員。兼輔德曺鳳振,弼善朴齊聞,竝卽牌招,以爲姑降入直之地,何如?傳曰,允。
又以侍講院言啓曰,下番連日闕直,事甚未安。兼輔德曺鳳振,弼善朴齊聞傳旨未下,兼弼善任存常,顯隆園告由大祝進去。文學未差,兼文學金敎喜,山陵都廳都監進,司書尹棨烈,兼說書鄭知容由限未過,兼司書李寅溥,說書鄭佺始俱有實故,無推移入直之員。有實故人員及未差之代,竝令政院,稟旨變通差出,待下批,牌招察任,以爲推移入直之地,何如?傳曰,允。
以兼輔德曺鳳振,弼善朴齊聞牌不進罷職傳旨,傳于沈能岳曰,只推。
以兼司書李寅溥,說書鄭佺始牌不進罷職傳旨,傳于沈能岳曰,只推。
趙民和,以戶曹言啓曰,臣崙壽,今日以全羅道群山倉漕船點檢事,出來江上矣。聖堂倉所屬南原等八邑庚辰條田稅大同合米九千三百四十三石零,太二千六百二十三石零,本倉元漕船十二隻分載,追後來泊于西江前洋,故一體點檢之意,敢啓。傳曰,知道。
沈能岳,以備邊司言啓曰,義州府尹金在元,當初爲引,固已過當,而筵稟申飭之後,宜知私義之無所拘,公法之不敢辭,而一向逡巡。又呈辭狀者,揆以分義,豈容如是?該府尹從重推考,更爲嚴飭,使之不多日內辭朝,何如?傳曰,允。
又以兵曹言啓曰,內禁衛將沈能完,慶熙宮衛將金聖駿,俱以身病猝重,勢難供職,呈狀乞遞,實病旣如此,則不可强令察任,竝改差,何如?傳曰,允。
又以禁衛營言啓曰,本營哨官蔡興永,身病猝重,勢難察任,改差,何如?傳曰,允。
辛巳四月十九日午時,上御廬次。遷陵都監堂上入侍時,同副承旨沈能岳,假注書金炳朝,記注官金樂澧,記事官金正喜,遷陵都監堂上金履陽,以次進伏訖。上曰,卿其下去,着實擧行。履陽曰,啓舊陵後,姑無擧行之事,臣則仍爲復路似好矣。上曰,唯。上命遷陵都監堂上先退,履陽退出。又命退,承史以次退出。
上在昌慶宮廬次。大行王大妃殿初喪。
自巳時至未時,日暈。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。大殿,朝廷二品以上單子問安。答曰,罔極。中宮殿·嘉順宮·世子宮,口傳問安。答曰,罔極。
藥房提調金履喬,右承旨趙民和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
趙民和啓曰,左副承旨洪起燮,右副承旨洪冕燮,今日不爲仕進,竝卽牌招,何如?傳曰,允。
沈能岳啓曰,備邊司郞廳來言,今日賓廳日次,而以告由祭相値,不得來會云矣,敢啓。傳曰,知道。
趙民和啓曰,假注書李竣祜,時無職名,令該曹口傳付軍職,冠帶常仕,何如?傳曰,允。
又啓曰,左右史不可不備,檢閱鄭知容,由限已過,卽爲牌招,何如?傳曰,允。
又啓曰,今日拜表,憲府則監察代行矣。雖無諫院,仍爲行禮之意,敢啓。傳曰,知道。
以左副承旨洪起燮,右副承旨洪冕燮牌不進罷職傳旨,傳于趙民和曰,只推。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,報義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
沈能岳啓曰,正言姜在勉,以其親病,投章徑出,原疏纔已捧入矣。所當直捧遞差傳旨及禁推傳旨,而此與無端下鄕有異,推考警責,何如?傳曰,允。
以校理李寅采·林處鎭,副校理徐有素,副修撰趙冀永牌不進罷職傳旨,傳于沈能岳曰,只推。
沈能岳,以弘文館言啓曰,本館上番闕直,事甚未安。校理李寅采·林處鎭,副校理徐有素,副修撰趙冀永,旣有只推之命,與副修撰尹豐烈,竝卽牌招,以爲推移入直之地,何如?傳曰,允。
沈能岳啓曰,因侍講院草記,下番連日闕直,事甚未安。兼輔德曺鳳振,弼善朴齊聞傳旨未下,兼弼善任存常顯隆園告由大祝進去,文學未差,兼文學金敎喜山陵都監都廳進。司書尹棨烈,兼說書鄭知容受由,兼司書李寅溥,說書鄭佺始有實故,無推移入直之員。有實故人員及未差之代,竝令政院,稟旨變通差出,待下批,牌招事,允下矣。合有變通之道,何以爲之,而未差之代,政官牌招,開政差出,何如?傳曰,允。竝許遞。
傳于沈能岳曰,未下直監司·守令,皆令明日辭朝。
以吏曹參議金啓溫牌不進罷職傳旨,傳于沈能岳曰,只推。
沈能岳,以吏批言啓曰,兼說書今當差出,而前望中只有二人,以二望擬入之意,敢啓。傳曰,知道。
有政。吏批,判書金履喬進,參判徐能輔進,參議金啓溫牌不進,同副承旨沈能岳進。啓曰,春坊多窠,今當差出,而擬望之人乏少,相避竝擬,何如?傳曰,允。
以李鶴秀爲兼輔德,金益鉉爲弼善,李沆爲兼弼善,朴岐壽爲文學,洪學淵爲兼文學,權敦仁爲司書,趙庭和爲兼司書,張敎根爲說書,鄭知容爲兼說書,趙晉和爲兵曹參判,朴周壽爲同經筵,李以敬爲宗簿主簿。
沈能岳,以兵曹言啓曰,曹司五衛將林景鎭,身病猝重,時月之內,萬無供職之望云,不可强令察任,改差,何如?傳曰,允。
兵批,行判書金在昌進,參判未差,參議金圭夏在外未肅拜,參知柳入直進,右承旨趙民和進。以愼宜學·姜泰煥爲僉知,金周喆爲內禁將,任厚常爲曹司衛將,張雲翬爲慶熙將,金健爲武兼。同知單申光憲,護軍李愚在,司直趙寅永·朴齊聞·尹棨烈,司正鄭佺始·李竣祜以上竝單付。
沈能岳,以吏曹言啓曰,因慶尙監司李在秀狀啓,受由六邑守令,令該曹催促下送事,啓下矣。自臣曹催促,而安東府使金學淳,前已改差,陜川郡守鄭是容,醴泉郡守尹鼎植,靈山縣監李海存,今方離發云。龍宮縣監尹復誼,軍威縣監徐秉淳,竝前已下去云矣,敢啓。傳曰,知道。
又以內醫院提調意啓曰,副提調洪奭周,今日問安,不爲仕進,卽爲牌招,何如?傳曰,允。
又以承文院郞廳,以右參贊意啓曰,今日慕華館査對時,六曹堂上當爲進參,而戶曹·禮曹·兵曹·刑曹堂上俱不進參,令政院竝卽牌招,以爲備員同參之地,何如?傳曰,允。
又以禁衛營言啓曰,本營軍色從事官李寅溥,身病甚重,勢難察任,今姑改差,何如?傳曰,允。
正言姜在勉疏曰,伏以臣,家在晉州,臣之老父,年今七十有四矣。素抱貞疾,氣常凜綴,長委床笫,轉側須人,臣於日夕係戀之際,卽接家信,則臣父病情,一倍添劇,藥餌罔效。臣自聞此報,心神飛越,按住不得,而此時煩瀆,罪無所逃,私心煎迫,未能自抑,玆敢冒陳短章,徑尋鄕路。伏乞聖慈,俯垂矜諒,特遞臣職,俾便歸護,仍治臣擅行之罪,以肅朝綱,不勝幸甚。臣無任云云。省疏具悉。爾其勿辭往護。
上在昌慶宮廬次。大行王大妃殿初喪。
辰時巳時,日暈兩珥,白虹貫日。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,左副承旨洪起燮,右副承旨洪冕燮,今日不爲仕進,竝卽牌招,何如?傳曰,允。
備忘記,平安監司李魯益,義州府尹金在元下直,長弓一張,長箭一部,片箭一部,筒兒一箇賜給。
傳于沈能岳曰,遷陵都監堂上留待。
傳于沈能岳曰,時原任大臣及觀象監提調·禮曹判書·山陵都監堂上·遷陵都監堂上同爲入侍。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
以左副承旨洪起燮,右副承旨洪冕燮牌不進罷職傳旨,傳于沈能岳曰,只推。
以戶曹參議尹愭,禮曹參議李東煥牌不進罷職傳旨,傳于沈能岳曰,只推。
以兼輔德李鶴秀,弼善金益鉉,兼弼善李沆,文學朴岐壽,兼文學洪學淵,司書權敦仁,兼司書趙庭和牌不進罷職傳旨,傳于沈能岳曰,只推。
以校理李寅采·林處鎭,副校理徐有素,副修撰趙冀永·尹豐烈牌不進罷職傳旨,傳于沈能岳曰,只推。
沈能岳,以弘文館言啓曰,本館上番闕直,事甚未安。校理李寅采·林處鎭,副校理徐有素,副修撰趙冀永·尹豐烈,旣有只推之命,與修撰任存常,竝卽牌招,以爲推移入直之地,何如?傳曰,允。
又以吏曹言啓曰,永陵參奉趙㝡永呈狀內,矣身老母貞疾,自來沈劇之中,又添輪感,食飮全廢,人子情理,萬無赴直之望,卽速入啓遞改云。親病旣如是,則有難强令察任,今姑改差,何如?傳曰,允。
又以山陵都監郞廳,以摠護使意啓曰,長陵齋室後及水原舊舊鄕校基看審後,山論別單書入之意,敢啓。傳曰,知道。
又以御營廳言啓曰,本廳字內光熙門南邊第一城廊近處體城五間許頹圮處,今方改築,而所入石子,依例浮取於蘆原地之意,敢啓。傳曰,知道。
敎平安監司李魯益書。王若曰,八路藩屛,孰非重任,西門鎖鑰,尤難其人,時則予㷀㷀在憂,猶於卿諄諄其命。眷玆平安一道,廼是仁賢故都,九井舊區,雖往蹟之宛在,八條遺敎,邈餘化之難追。貨貝通於燕市,而奸僞日滋,冠蓋織於鴨江,而供億難繼,樓臺之佳麗獨擅,昔則其弊也侈靡,公私之儲積俱空,今焉其勢也遑急。財用雖云罄竭,守宰之廉聲未聞,正稅初無加徵,民生之困瘁胡極,憚壓澄淸之策,勞徠懷保之方,惟在方伯之臣,克盡按廉之責。惟卿,珪璋令譽,詩禮名家,操履自有規繩,持身若寒素士,政事兼以文學,同朝推宰相材。江湖久閒,無意榮途之進取,望實俱著,遂躋八座之崇班,湖藩觀風,實效已驗於黜陟,燕軺銜命,邊務備諳於諮諏,果廟剡於子屬之,而是職非卿莫可。玆授卿以平安道觀察使兼兵馬水軍節度使·都巡察使·管餉使·平壤府尹。卿其祗服明訓,益殫嘉猷,宣上德而達下情,施仁政而孚遐俗,律己淸簡之道,卿固已能,臨事振刷之方,予且加勉。客使將至,無貽窮民之侵擾,邊政漸弛,宜察三江之潛越,予何多誥,自有故常,促令卽日褰惟而行,必有望風解印而去。於戲,桐鄕舊愛,應趾美於前休,棠茇新謠,庶寬憂於西顧,行且召矣,往其欽哉。故玆敎示,想宜知悉。知製敎徐憙淳製進。
辛巳四月二十一日酉時,上御廬次。時原任大臣·觀象監提調以下,遷陵都監堂上同爲入侍時,同副承旨沈能岳,記事官朴容壽·鄭知容·金正喜,判府事韓用龜·金思穆,右議政南公轍,觀象監提調金祖淳,遷陵都監堂上金履陽,山陵都監堂上李相璜,禮曹判書金魯敬,以次進伏訖。用龜曰,雨餘日候淸和,而晨夕之氣,或時過涼,此時聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,殿宮氣候俱一樣矣。用龜曰,昨日是啓舊陵之日也。仰惟此時,聖慕益復靡極矣。用龜曰,臣等今番交河長陵齋室後及華城舊舊鄕校基,竝看審而來矣。臣於堪輿之術,全然矇昧,而以凡眼論之,山勢之雄偉,穴星之豐厚,龍虎之拱抱,案對之明麗,兩處同然,似是極吉之地,而且聞相地官之言,亦皆一辭贊美,無所參差。其中南陽進,則又以爲若以華城,較彼交河,則品格之極貴極吉,不啻隔等云。果若其言,則得此萬年無疆之基於園寢數里之內,允叶於昔年密通先寢之聖意,誠非偶然。臣不勝愴幸,而第念臣無所知識,今於莫重莫大必誠必愼之事,豈敢質言於取捨之際乎?看審之大臣·諸臣,今皆登筵,歷詢之後,斷自宸衷,亟降成命,區區之望矣。思穆曰,長陵齋室後,水原舊舊鄕校基局內形體,韓判府事已爲陳達,臣豈有他見,而至於舊舊鄕校基,則不但地師之言,看審諸臣,莫不贊美。蓋此吉地,幾年莊久,今焉發露於山運大利之年,天意實非偶然,更詢諸地師後,兩處取捨,斷自宸衷,亟降成命,是臣區區之望矣。公轍曰,臣於堪輿之論,旣不涉獵,又不經歷,而只以凡眼見之,則交河長陵齋室後基,雄渾秀麗,華城舊舊鄕校基,安穩豐厚,俱可謂大吉之地。諸大臣及諸堂之見,皆無貳辭,相地官等,又以風水之法,俱著山論,而極口贊揚,皆以爲無上吉地矣。自有遷奉之成命,臣等每相對論此,以爲華城如不得吉地則已,如有吉地,則允叶於神理人情。尤以此日夜企望,乃於昨日,環坐山上,相與指點峯巒,而又以得此大吉之地於華城之內,尤以爲萬萬喜幸矣。祖淳曰,臣再進交河,三詣華城矣。諸地師竝皆讚美,無參差之論,而雖以凡眼言之,俱知爲上吉之地,誠不敢以彼此高下,質言仰對,而華城如或不及於交河,則固無可論,等是吉地,則天理人情之所符,取舍自可易定矣,惟在自上裁斷焉。公轍曰,近日以來,臣等若値公退,則中外大小人客,來問山陵之定於何處,皆以爲若於華城之內,園寢密邇之地,若得吉地而遷奉,則實爲萬幸。蓋今日之人情,自然顒祝,故有此來問矣。殿下深居嚴廬,或未及聞知,故臣以衆口一辭之得聞於外間者,玆又仰達矣。履陽曰,臣於堪輿之術,全然茫昧,未敢以的見仰對,而竊聞諸地師輩,皆以華城爲無上吉地,一辭同然,諸大臣所奏,又參之以天理人事,惟望睿志之斷定焉。相璜曰,臣素昧風水,固不敢妄有陳見,然今番兩處看審,相地諸人之論,皆以爲極吉無欠,誠爲萬幸,而至於華城,則臣等亦有自下酬酢者,園寢局內,遇此無上吉地,參之以天理人事,實非偶然矣。魯敬曰,堪輿之理,臣實茫昧,今此大臣·諸臣,已有陳達,何敢復贅?臣於年前待罪園官時,有仰承於昔日者,今番考見園志,亦載聖敎,而叶吉之岡,今果相符,殆若天地之默相者然,區區下情,尤不勝悲幸之交至,惟願亟降明命焉。上曰,卿等之言,旣甚允當,況諸相地官,皆謂其大吉,而勝於交河,則更有他議乎?以舊舊鄕校基完定,可也。出擧條祖淳曰,相地官等,今方來待閤外,使之入侍,各以其所見仰奏,似好矣。上曰,使之入侍。賤臣承命出傳。相地官司果南陽進·金景寅·崔相一,司勇申熙,敎授方慶國,追入進伏。祖淳曰,臣等於今番之行,山圖有所圖來,諸地師俱著山論,竝令持入,以備鑑裁,似好矣。上可之。賤臣出去持入。上曰,相地官以次奏達也。陽進曰,交河長陵齋室後,則來龍長遠姸美,穴處安穩,明堂寬平,此是地家書中貴格也。水原舊舊鄕校基,則龍勢雄偉,尊嚴之中,又爲端麗,兼之以藏風向陽,穴星十分眞的,水口關鎖,朝對拱揖。林木之間,可見佳氣之蔥鬱,此是無上吉地,而以兩處論之,水原有勝於交河矣。景寅曰,交河·水原山論山圖,俱已奏達,而今此吉地貴格,山論未盡形容,山圖不及眞面,又於此兩地,水原尤吉矣。相一曰,交河山川秀麗,龍勢姸美,砂格拱抱,水原則來龍雄偉,水法關鎖,穴處端正,而兩處中水原較好矣。熙曰,交河龍虎環擁,群巒朝貢,水原龍體雄渾,穴處豐厚,兩處俱是極吉之地,而其中水原尤勝矣。上曰,相地官中一人,何不奏達耶?祖淳曰,此是本監地師方慶國也。今番看審時,依例同往,而其術業,不足與論於大事矣。上曰,相地官先退。陽進等退出。公轍曰,謹稽謄錄,則己酉遷園時,不爲改梓室,而以靡不用極之意,預爲備待矣。地中事雖不敢知,而今距庚申,爲二十餘年,諸議皆以爲必無意外之慮,而旣有己酉已例,臨時雖不入用,依例備待,實合於愼重之道。分付長生殿,使之先期治椑匣,梓宮亦依己酉年例,毋論入用與否,使之備待之意,分付,何如?上曰,依爲之。出擧條公轍曰,日前遷陵都監堂郞差出時,又以臣爲摠護使,此似該曹以前無可按之例,而謂臣忝在時任之故也。都監事務,極其浩大,兩處重任,實難兼管,雖使精力周足,猶懼不可以抵當,況臣病痼之狀,今番兩處看審時,在途添頓,擔舁往來,伴行諸人,莫不代悶矣。顧當此時,如或有一分自力之道,則豈敢爲言病辭免之計,而惟其有僨誤大事之慮,忱誠雖切,病情實非可强。若有右位大臣之摠察,而殿下,如使臣分力擧行,臣當隨力效誠,以圖共濟之道,而獨自擔夯,萬無其望,速賜體諒,及今變通,然後大事可以董成矣。公轍曰,鼎席備位事,從前筵席,亦已屢懇,顒竢成命,爲日已久,今則尤係時急,凡於擧行之際,事體極爲苟艱,儀節自多妨礙,不可如前苟曠。顧今原任老成諸人,精力康旺,卿列亦多績庸茂著之人,足可謂濟濟,亟下備位之命,是臣區區之望也。臣之病狀,雖非臣言,今日筵席,聖鑑亦必俯燭,氣息如是喘促,語言不得接續,陳達之事,亦未能盡意爲之矣。公轍曰,向日政遷陵都監堂郞差出時,山陵都監之竝爲差出,該曹似按舊例而爲,而今番則山陵都監,雖不別設,事無相妨,其於擧行,尤當專一。日前所出山陵都監堂郞,竝減下之意,分付,何如?上曰,依爲之。出擧條仍命退,諸臣以次退出。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。
大殿,朝廷二品以上單子問安。答曰,罔極。
中宮殿·嘉順宮·世子宮口傳問安。答曰,罔極。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,左副承旨洪起燮,右副承旨洪冕燮,今日不爲仕進,竝卽牌招,何如?傳曰,允。
以左副承旨洪起燮,右副承旨洪冕燮牌不進罷職傳旨,傳于趙民和曰,只推。
以校理李寅采·林處鎭,修撰任存常,副修撰趙冀永·尹豐烈牌不進罷職傳旨,傳于沈能岳曰,只推。
以副校理徐有素牌不進罷職傳旨,傳于沈能岳曰,只推。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
以江原監司申在植狀啓,通川郡人物渰死事,傳于沈能岳曰,聞甚矜惻,元恤典外,別加顧助,如有生前身還布,竝蕩減事,分付。
沈能岳,以弘文館言啓曰,本館上番闕直,事甚未安,校理李寅采·林處鎭,副校理徐有素,修撰任存常,副修撰趙冀永·尹豐烈,旣有只推之命,竝卽牌招,以爲推移入直之地,何如?傳曰,允。
又以戶曹言啓曰,時御所內各司及慶熙宮以下諸處奉審,當依例爲之,而乙丑,旣有退行之例,今亦待秋擧行,何如?傳曰,允。
又以禮曹言啓曰,殯殿所封京各司供上及京畿封進朔望膳,月令誕日各名日物膳,則依乙丑年例,限三年仍爲封進,而諸道所封朔膳物膳,亦依前例,因山後則勿爲封進之意,分付,何如?傳曰,允。
又以禮曹言啓曰,謹考謄錄,則殯殿所封各司供上中,非祭物所用者,因特敎除減,已有各年前例,而除減各種,竝令該曹,有區別別單書入之例矣,今亦依前例,令戶曹別單書入,以爲裁處之地,何如?傳曰,允。
又以山陵都監摠護使意啓曰,今四月二十二日傳曰,卿等之言,旣甚允當,況諸相地官,皆謂其大吉而勝於交河,則更有他議乎?以舊舊鄕校基完定可也事,命下矣。山陵吉地,今旣完定,則封標等節,當卽擧行,吉日時,令該曹推擇擧行,何如?傳曰,允。
又以魂殿都監摠護使意啓曰,本都監郞廳尹書有,身病猝重,勢難察任,改差,其代前縣監李時佐差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單李時佐。
沈能岳,以山陵都監摠護使意啓曰,本都監爐冶所郞廳李景愚,移拜健陵令矣,其代前別提趙雲明差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單趙雲明。
沈能岳,以兵曹言啓曰,考見諸道今春官鎭門聚點狀啓,則公淸兵使柳漢源狀啓中,道內編伍軍兵聚點時,石城等三邑,服色間多渝傷,器械亦或杇破云。黃海兵使李晢狀啓中,道內團速軍兵聚點時,文化等五邑鎭,戰馬瘦駑,服色麤劣,軍器什物,不無執頉云。全羅兵使李惟秀狀啓中,道內束伍軍兵聚點時,求禮等二邑,器械或有破傷,服色間多渝弊,鍊習之節,未免生疎云矣。官鎭門聚點,亦係詰戎之政,軍器什物,乃是陰雨之備,則不能先期修改,致有此執頉之擧,其在戎政,誠甚疎忽,各該道執頉之當該邑鎭守令邊將,竝推考警責,何如?傳曰,允。
又以兵曹言啓曰,同知中樞府事李漢籌,老病在鄕,上來無期,宣傳官趙德永,兼司僕將田遇聖,慶熙宮衛將申光憲,俱以身病猝重,勢難供職,呈狀乞遞,竝改差,何如?傳曰,允。
又以禁衛營言啓曰,本營騎士別將徐鳳淳,身病猝重,勢難察任,改差,何如?傳曰,允。
行都承旨洪奭周疏曰,伏以昊天不弔我東方,大行王大妃,奄違千乘之養,旬朔嬗改,公除奄過,伏惟孝思皇皇,益復罔極,此際遷陵之議,克叶大同之吉,先大王玄和,行將復臨於群臣百姓之上,舊慟新悲,普切含生,而天心默佑,地靈將效,無疆惟休,方自今始,攀號之中,頌祝交切。仍念臣,以滓穢之蹤,荷拂拭之私,迺獲於七年逖違之餘,重入脩門,屢登前席,耿光密邇,天香被體,雖卽日退塡溝壑,誠萬萬無復餘憾,而昌披之狀,市童亦笑,儳冒之譏,家喙難解,靜言思惟,內媿衾影,不意知申恩除,又隕自天,臣是已出之身也,當此嚴廬恭默之日,何敢不蹶趨膺,以效筋力奔走之忱,而顧其區區自失之義,有不容不一暴於廳卑之天者,臣之自來情地,固不可更議於彈束,而恩造至重,感激居先,永辭京輦,亦所未忍,從今以往,只當以鳧雁之跡,時從諸大夫後,以展微誠於起居之班,則平生志願,卽此滿足,臣子分義,亦獲少伸,至於淸官顯職,依舊揚揚,不但四維之全喪,重貽朝廷之羞愧而已,不恤過福之災,重尋已覆之轍,顚沛之來,理必無幸,亦非所以仰承我聖上曲加拯活之盛意也。向來之院銜一肅,實緣事會之迫隘,伊後之內閣守宮,亶爲牙牌之體重,旋値擧國哀遑之辰,義不敢遑卹於一己之情勢,而今玆除旨之下,斷無冒進之望,候班哭綴,一味曠禮,跧蹙屢,惶阨轉深,間因賤疾之彌苦,伏枕涔涔之,不省四到,今始收召精魂,冒入文字。伏乞聖慈,俯鑑微諒,亟命鐫遞臣見帶之職,仍勿更縻以官銜,以究終始生成之擇,千萬不勝伏願。臣無任云云。答曰,省疏具悉。昭晢之故,卿旣出脚,出脚之後,更引何義乎?
上在昌慶宮廬次。大行王大妃殿初喪。
辰時,灑雨下雨,雨雹狀如小豆。酉時,灑雨下雨,測雨器水深三分。
禮曹,因山陵都監啓辭,山陵吉地,今旣完定,封標吉日時,令該曹推擇事,允下矣。封標吉日時,令日官趙相順推擇,則今四月二十八日巳時爲吉云,以此日時擧行,何如?啓,依所啓施行爲良如敎。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,左副承旨洪起燮,右副承旨洪冕燮,今日不爲仕進,竝卽牌招,何如?傳曰,允。
以左副承旨洪起燮,右副承旨洪冕燮牌不進罷職傳旨,傳于趙民和曰,只推。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
以副校理徐有素牌不進罷職傳旨,傳于沈能岳曰,只推。
以校理李寅采·林處鎭,修撰任存常,副修撰趙冀永·尹豐烈牌不進罷職傳旨,傳于沈能岳曰,只推。
沈能岳,以弘文館言啓曰,本館上番闕直,事甚未安,校理李寅采·林處鎭,副校理徐有素,修撰任存常,副修撰尹豐烈·趙冀永,旣有只推之命,竝卽牌招,以爲推移入直之地,何如?傳曰,允。
又以山陵都監摠護使意啓曰,山陵始役之後,凡有時急往復定奪之事,不可一刻遲延,別設擺撥於陵所,乃是前例,令兵曹,依例擧行,何如?傳曰,允。
又以山陵都監摠護使意啓曰,山陵始役之後,堂上郞廳·監造官·分差官及相地官·救療官·奏時官·別看役·計士·牌將粮饌等節,依前例令宣惠廳·戶曹,磨鍊題給事,分付,何如?傳曰,允。
又以山陵都監摠護使意啓曰,山陵丁字閣以下營建材木及各項雜物輸運車子,依各年例定送事,分付漢城府及三軍門軍,卜馬出用,亦有各年已例,訓鍊都監二十匹,禁衛營·御營廳各十五匹,給粮料待令,而都監出去時,自多有載去之物,爲先容所入使用,何如?傳曰,允。
又以山陵都監摠護使意啓曰,山陵始役日,都監堂郞,先期出去,仍留敦匠,而入接假家之造成,大爲弊端,借入於各陵齋室,往來看審,已有前例,今番都監始役後,堂郞亦爲借入於顯隆園齋室,以爲一分省弊之道,何如?傳曰,允。
又以國葬都監摠護使意啓曰,本都監郞廳李魯俊有身病,呈狀乞遞,改差,其代前郡守沈能定差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單沈能定。
又以備邊司言啓曰,卽見咸鏡監司李勉昇狀啓,則以爲,本道穀簿,自來不敷,民間種粮,專資還穀,而只以應分之數,萬無繼巡之路,各邑所在各衙門應留條中各穀限七千石,特許加分事,請令廟堂,稟旨分付矣。本道應分之還,常患不敷,別請加分,已成年例,而農節排巡,尤宜軫念,依所請石數,許令加分,何如?傳曰,允。
又以司僕寺一二提調意啓曰,兼內乘朴基豐,時帶陪往大將,職務相妨,內乘之任,今姑改差,其代令該曹,口傳差出,以爲推移入直之地,何如?傳曰,允。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。
大殿,朝廷二品以上單子問安。答曰,罔極。
中宮殿·嘉順宮·世子宮口傳問安。答曰,罔極。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,左副承旨洪起燮,右副承旨洪冕燮,今日不爲仕進,竝卽牌招,何如?傳曰,允。
傳于沈能岳曰,卜相。
沈能岳啓曰,卜相事,命下矣。右議政南公轍,卽爲命招,何如?傳曰,允。
洪起燮啓曰,卜相事,命下矣。政官牌招,何如?傳曰,允。
賓廳卜相,以韓用龜爲卜相。
傳于洪起燮曰,加卜。
賓廳加卜,以林漢浩爲加卜。
有政。吏批,判書金履喬進,參判徐能輔牌不進,參議金啓溫牌不進,右承旨趙民和進。以徐鼎輔爲右尹,沈英錫爲右通禮,兼世子師領議政韓用龜,南公轍爲兼世子傅,領議政單韓用龜,左議政單南公轍,右議政單林漢浩,承文都提調二單領議政韓用龜,右議政林漢浩,山陵都監都提調左議政南公轍減下事傳敎,提調沈象奎·李羲甲·任希存,郞廳徐英淳·閔致和·李瀅夏·南駿聲·徐善輔·成兢默以上減下事承傳。
兵批,行判書金在昌病,參判趙晉和病,參議金圭夏在外未肅拜,參知柳入直進,同副承旨沈能岳進。啓曰,兵批無緊窠,吏批無送西之人,無政事之意,敢啓。傳曰,知道。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
兵曹口傳政事,以李復淵爲兼司僕內乘。
以右副承旨洪冕燮牌不進罷職傳旨,傳于沈能岳曰,只推。
以校理李寅采·林處鎭,修撰任存常,副修撰趙冀永·尹豐烈牌不進罷職傳旨,傳于沈能岳曰,只推。
以副校理徐有素牌不進罷職傳旨,傳于沈能岳曰,只推。
沈能岳,以弘文館言啓曰,本館上番闕直,事甚未安,校理李寅采·林處鎭,副校理徐有素,修撰任存常,副修撰趙冀永·尹豐烈,旣有只推之命,竝卽牌招,以爲推移入直之地,何如?傳曰,允。
又以司饔院監膳提調意啓曰,漁夫契貢人等呼訴內,近日風勢不調,又値秀魚卵育之時,魚族深入海底,設網屢日,終未捉得,明日日下生鮮,將至闕供之境,限捉得間,願以活鷄,全數代封云,在前如此之時,曾有稟處變通之事,而莫重御供,自下不敢擅便,惶恐敢啓。傳曰,殯殿日下生鮮,依例封進,各殿宮全數代封。
又以魂殿都監摠護使意啓曰,魂殿排設寶冊三層欌,以戶曹所在移來看審,則別無有頉處,當改漆改塗,而補編以唐朱漆載錄,丙申·庚申·乙丑謄錄,皆以磻朱漆擧行矣,今番則何以爲之乎?敢稟,傳曰,依乙丑年例擧行。
又以吏曹言啓曰,日昨政新除授顯陵參奉徐承淳,與本曹參議金啓溫,有三寸姑母夫應避之嫌,而初不能照檢,矇然擬入,至蒙恩點矣,不察之失,臣不勝惶恐,而原望筒勿施,何如?傳曰,允。
又以戶曹言啓曰,因禮曹草記,殯殿供上物種,別單書入,而補編受敎中勿爲封進條及乙丑丙子因特敎除減各種,竝爲區別,懸註以入之意,敢啓。傳曰,知道。
又以兵曹言啓曰,今此大行王大妃發引時,各差備忠贊衛一百二十二名,依都監磨鍊,以京有廳出用之意,敢啓。傳曰,知道。
上在昌慶宮廬次。大行王大妃殿初喪。
自辰時至人定,灑雨下雨,測雨器水深一寸一分。
藥房提調金履喬,右承旨趙民和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。
洪起燮啓曰,合辭許久闕啓,事甚未安,除在外外,未肅拜·呈告人〈員〉,竝卽牌招,何如?傳曰,允。
又啓曰,備邊司郞廳來言,今日賓廳日次,而三公未肅拜,不得來會云矣,敢啓。傳曰,知道。
趙民和啓曰,右副承旨洪冕燮,同副承旨沈能岳,今日不爲仕進,竝卽牌招,何如?傳曰,允。
以右副承旨洪冕燮,同副承旨沈能岳牌不進罷職傳旨,傳于趙民和曰,只推。
以吏曹參議金啓溫牌不進罷職傳旨,傳于洪起燮曰,只推。
傳于洪起燮曰,卿於相府,今而三入,然前此皆予未得究用,卿未及自試,常以爲惜,今當備具鼎席之日,處卿以元輔之位,意豈徒然,政欲藉卿老成之德望,儀我百僚,精白粹勵,匡弼共靖,弘濟艱虞,卿其殫心對揚,毋孤眷畀之意,先陵遷禮,新寢襄事,禮重而事嚴,卿等之視務,不可一日虛徐,況中書皆未嘗必爲備禮,卿須卽起簉朝,副予延竚之望。仍傳曰,此敦諭,遣史官傳諭于領議政。
傳于洪起燮曰,有國之政,孰大於置相?大臣之責,莫先於進賢,昨於金甌之卜,左揆以精白薦賢之心,擧卿以進,卿之名望績庸,固予之所稔知,得左揆之擧而後,益知卿之爲賢,而吾之相定矣。顧今風敎日壞於上,民生日瘁於下,法紀無一可恃,虞憂有百難言,國步軋軋乎其難運,而岌岌乎其殆哉。相職之不輕,何時不然,而惟此時尤然,望卿須出而膺命,一乃心力,共靖和衷,輔予爲治,弘濟于艱,克殫匪躬之節,毋孤簡畀之意。仍傳曰,此敦諭,遣史官傳諭于右議政。
洪起燮啓曰,卽見刑曹·漢城府坐不坐單子,則無緣五日不坐,詞訟劇地,委屬可悶,當該堂上,竝推考,何如?傳曰,允。
以副校理徐有素牌不進罷職傳旨,傳于洪起燮曰,只推。
以校理李寅采·林處鎭,修撰任存常,副修撰趙冀永·尹豐烈牌不進罷職傳旨,傳于洪起燮曰,只推。
洪起燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,擣平盧光斗牌不進罷職傳旨,傳于洪起燮曰,只推。
洪起燮,以內醫院提調意啓曰,副提調洪奭周,今日問安,不爲仕進,卽爲牌招,何如?傳曰,允。
又以弘文館言啓曰,本館上番闕直,事甚未安,校理李寅采·林處鎭,副校理徐有素,修撰任存常,副修撰趙冀永·尹豐烈,旣有只推之命,竝卽牌招,以爲推移入直之地,何如?傳曰,竝許遞,前望單子入之。
又以長生殿提調意啓曰,因大臣筵奏,今此遷陵時,預備梓宮,依己酉年例,先期治椑事,允下矣。謹依庚申尺度,當爲擧行,而臣等進詣本殿奉審,則所奉梓宮,廣皆不足,無以進用,不可不新合木以待,故始役及合木吉日時,令日官趙相順推擇,則始役今四月二十六日午時,合木同月二十九日午時爲吉云,以此日時擧行之意,敢啓。傳曰,知道。
又以魂殿都監摠護使意啓曰,本都監堂上林漢浩拜相,其代右參贊李羲甲差下,使之察任,何如?傳曰,允。
又以國葬都監摠護使意啓曰,國葬時服玩鏡梳函,若用常御者,則勿爲加造事,載在補編矣,今番則何以爲之?敢稟。傳曰,自內措備,勿爲加造。
又以國葬都監摠護使意啓曰,發靷及返虞時,神帛輦平轎子,依前例,以常時所御陪來仍用,而神帛腰轝,一體陪來,如有傷損處,竝爲修補以用,何如?傳曰,允。
又以都摠府言啓曰,副摠管尹命烈,以騎兵點考事,外兵曹晝仕出去之意,敢啓。傳曰,知道。
上在昌慶宮廬次。大行王大妃殿初喪。
午時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。
大殿,朝廷二品以上單子問安。答曰,罔極。
中宮殿·嘉順宮·世子宮口傳問安。答曰,罔極。
洪起燮啓曰,令辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,右副承旨洪冕燮,同副承旨沈能岳,今日不爲仕進,竝卽牌招,何如?傳曰,允。
洪起燮啓曰,右尹徐鼎輔,除拜後過三日不爲出肅,依定式推考警責,仍卽牌招察任,何如?傳曰,允。
洪起燮啓曰,臣起燮,依定式進詣香室,奉審香祝櫃·祝板袱子,則精潔之意,敢啓。傳曰,知道。
又啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于洪起燮曰,只推。
以右副承旨洪冕燮,同副承旨沈能岳牌不進罷職傳旨,傳于趙民和曰,只推。
玉堂前望單子入之,校理趙庭和·李魯秉,副校理洪學淵,修撰李寅溥,副修撰林顔喆·李潞落點。
洪起燮,以禮曹言啓曰,郊壇四孟朔,遣禮郞看審有無頃,自該曹草記事定式矣,發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先蠶壇·雩祀壇·祈雨壇·馬祖壇·司寒壇·厲壇,壇上及四面紅箭門墻垣階砌,俱爲無頉,而先農壇,南北邊紅箭門柱木各一箇杇傷,漢江壇,西邊紅箭門柱木一箇杇傷,卽爲修改事,分付該監,此後看護等節,着實擧行事申飭之意,敢啓。傳曰,知道。
又以侍講院言啓曰,王世子開講當否,收議於大臣賓客,而纔已入啓矣,在外儒賢處,事當一體收議,而日前本院草記之未及竝請詢問,事甚未安,更爲博詢於在外儒賢,何如?傳曰,允。
又以侍講院言啓曰,說書張敎根入直矣,以收議官下直出去,下番闕直,事甚未安,兼司書趙庭和玉堂入直,兼說書鄭知容,以翰林除本仕,司書權敦仁,卽爲牌招,以爲入直之地,何如?傳曰,允。
又以弘文館言啓曰,新除授副校理洪學淵,修撰李寅溥,副修撰林顔喆,竝卽牌招察任,何如?傳曰,允。
又以弘文館言啓曰,新除授校理李魯秉,時在京畿驪州地,經筵入番事緊,請斯速乘馹上來事,下諭,答曰,依啓。
又以山陵都監摠護使意啓曰,山陵封標吉日時,自禮曹,今四月二十八日巳時推擇啓下矣。臣與觀象監提調金祖淳,都監提調鄭尙愚,禮曹判書金魯敬,都廳金敎喜,郞廳朴晩壽,率相地官等,今二十七日,依前除朝辭進去之意,敢啓。傳曰,知道。
又以內醫院都提調·提調意啓曰,御用海艾監刈事,院鍼醫李允馨,江華府下去矣,騎卜馬各一匹,書員金得遠所騎馬一匹,依例題給,而回還時載持馬,本道監司及江華留守處下諭,何如?傳曰,允。
又以禁衛營言啓曰,來五月當六番中部左司屬京畿四哨軍兵逢點實數四百五十名,已爲點閱整齊,來五月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來七月當七番中部中司屬京畿三百二十六名及江原道七十九名,合四哨軍兵,來六月二十五日,京中逢點,依例準二朔立番之意,兩道監·〈兵〉使處,預爲知委,何如?傳曰,允。
又以御營廳言啓曰,本廳來五月六月兩朔應立中部右司屬公淸右道四哨軍兵四百九名,今已逢點整齊矣,五月初一日,與舊番中司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來七月八月兩朔應立中部後司屬公淸右道四哨軍兵,六月二十五日,京中逢點,七月初一日,與右司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
兼春秋金樂澧書啓,臣於本月二十五日戌時量,敬奉聖諭,馳往傳諭于西部皇華防聚賢洞契議政府領議政韓用龜所住處,則以爲,臣於千萬夢想之外,忽伏奉議政新命,惝怳震懍,五情失守,罔知所以自措也。繼而簪筆之臣,臨宣聖旨,首尾一百二十有餘言,字字鄭重,句句懇摯,諭之以惜未究用,勉之以弘濟艱虞,仍又以先陵新寢,禮重事嚴,視務之不可虛徐,反覆開誨,此又曠絶之恩數,有非賤分所敢承當者,奉讀未半,衷情激越。噫,臣之自來情踪,聖明之所俯燭,擧世之所共諒,決不可復叨中書之席,重貽朝廷之羞,而乃以元輔重任,委之於覆轍之蹤,無所難愼,臣固不足言,其於國家置相之政,果何如也?至若才具之短劣,疾病之沈淹,猶屬蔓辭例讓,不敢覼縷於咫尺附奏之中,謹當收召神精,冒入文字,仰冀體諒之恩云矣,敢啓。傳曰,知道。
事變假注書崔致輔書啓,臣於本月二十五日戌時量,敬奉聖諭,馳往傳諭于西部皇華坊聚賢洞契議政府右議政林漢浩所住處,則以爲,臣以不肖無似,百不猶人之賤品,昨日忽伏承千萬不堪當之恩除,五內崩裂,神精遁喪,心悸魂,方此縮伏震懍之際,今又近侍之臣,侵夜臨門,傳宣聖敎,一百五十有餘言,字字鄭重,責臣以出而膺命,共靖和衷,臣奉讀未半,感淚被面,益不知措躬之所矣。臣若有一分才具,可以裨補治化之萬一者,恩敎之下,何敢爲逡巡之計,而臣之鹵莽蔑劣,無一可取,卽通朝之所共知,豈可憑恃寵靈,唐突出膺,以自欺而又欺天乎?且臣年紀衰邁,日漸昏憒,平居應接,言語事爲,前後顚倒,全不管攝,老馬力盡,不可責以軒車之任,以此以彼,堪承無路,此殆臣命卒之秋,惶懍震剝,惟鈇鉞是竢云矣,敢啓。傳曰,知道。
上在昌慶宮廬次。大行王大妃殿初喪。
趙民和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨洪冕燮,同副承旨沈能岳,今日不爲仕進,竝卽牌招,何如?傳曰,允。
以右副承旨洪冕燮牌不進罷職傳旨,傳于趙民和曰,只推。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
以副校理洪學淵,修撰李寅溥,副修撰林顔喆牌不進罷職傳旨,傳于洪起燮曰,只推。
以司書權敦仁牌不進罷職傳旨,傳于洪起燮曰,只推。
洪起燮,以弘文館言啓曰,副校理洪學淵,修撰李寅溥,副修撰林顔喆,旣有只推之命,竝卽牌招察任,何如?傳曰,允。
又以侍講院言啓曰,下番連日闕直,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以司書權敦仁牌不進罷職傳旨,傳于洪起燮曰,只推。
洪起燮,以奎章閣言啓曰,書香閣夏孟朔大奉審,當朔內擇日擧行事,草記蒙允矣。令日官推擇,則今二十入日爲吉云,以此日擧行之意,敢啓。傳曰,知道。
沈能岳,以訓鍊都監言啓曰,本局把摠尹明儉,身病甚重,勢難察任,改差,何如?傳曰,允。
又以義禁府言啓曰,卽伏見公淸監司李錫奎狀啓,則延豐縣殿牌作變罪人喜允,今月二十二日正刑,其父母妻妾子女祖孫兄弟姊妹,子之妻妾,伯叔父兄弟之子年歲姓名存沒居住,令漢城府,考出帳籍,亦爲分付五部及各該道,應坐諸人,一一査出,成冊牒報後,依律擧行,籍沒家産,破家瀦澤等事,令各該司,奉承傳擧行,而降邑號罷守令一款,依法典勿爲擧論,何如?傳曰,允。
領議政韓用龜疏曰,伏以居諸迅邁,旬朔嬗變,伏惟孝思皇皇,益復罔極,此際天心默佑,地靈叶吉,克卜喬陵遷奉之垂於萬年無疆之基,帀城臣民,愴幸交切。仍伏念臣,自伏奉日昨恩命,驚惶震懍,如醉如癡,晝而忘餐,夜而繞壁,斷斷愚悃,豈但爲一己之私而已哉?噫,中書一步,卽臣已試僨誤之地也,當初枚卜,已是人望之外,負乘招災,一出顚沛,上累聖簡,下辱身名,及其再授也,惟殿下,曲費造化,拯濟之拂拭之,俾不爲盛世棄物,時値慶禮,感激承命,因仍蹲冒,殆爲五六年之久,畢竟又未免一番根狽,至今追惟,尤悔尙積,輔相之職,臣固自處以伴食隨行,而猶且不堪,有出輒躓,況今日元輔之重,尤何嘗一毫近似,而臣之難進之義,比之往日,又有倍焉,則此豈聖念,以臣爲才或可堪,情或可强而有是命哉?誠以山陵事重,欲令周旋於玉帛之間,故姑此苟然充位也。臣以未死餘喘,莫遂褥蟻之忱,恒抱攀髯之慟,今將玄和復啓,珠垂更卜,臣若備數於終事之地,則庶可少伸窮天之痛。臣雖癃殘,曷敢不拚死盡力,粗效一分微忱,而職是百僚之首,臣亦四維中物,今於八耋垂死之年,豈忍擺壞廉防,因緣冒出,以取一世之譏罵也哉?傳曰,官不必備惟其人,今爲莫重儀節之地,畀之如臣滓累之蹤,不顧他餘,只責事會者,豈不反有欠於致敬致愼之義乎?日前附奏,略陳衷懇,而辭未感尊,誠未格天,尙逭威罰,虛縻職名,臣情到此,轉益惶隘,玆不得不冒死煩籲於嚴廬恭默之中。伏乞聖慈,曲賜鑑憐,亟收臣新授議政之銜,仍治臣違逋之罪,以重國事,以安私分,千萬顒祝。臣無任云云。答曰,省疏具悉卿懇。重卜之意,昨已敷告,謂卿不俟終日而幡然矣,今見巽牘,反失所圖。噫,向來所遭,於卿本無加損,以卿休休之量,何足留置胸中乎?顧今國勢民憂,如水益下,挽回無期,弘濟之責,專須老成,元輔之重,捨卿其誰?予之所望於卿者,旣深且切,以卿體國之至誠,何忍恝然而坐視也?況卿以先朝舊臣,適當此時,不欲自效於終事之際乎?不在多誥,望卿卽速出膺。仍傳于沈能岳曰,此批答,遣史官傳諭于領議政。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。
大殿,朝廷二品以上單子問安。答曰,罔極。
中宮殿·嘉順宮·世子宮口傳問安。答曰,罔極。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,右副承旨洪冕燮,今日不爲仕進,卽爲牌招,何如?傳曰,允。
傳于洪起燮曰,山陵封標大臣以下入來後來待。
傳于趙民和曰,都承旨許遞,前望單子入之。
承旨前望單子入之,金敎根落點。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
以右副承旨洪冕燮牌不進罷職傳旨,傳于趙民和曰,只推。
以副校理洪學淵,修撰李寅溥,副修撰林顔喆牌不進罷職傳旨,傳于洪起燮曰,只推。
洪起燮,以弘文館言啓曰,副校理洪學淵,修撰李寅溥,旣有只推之命,竝卽牌招察任,何如?傳曰,允。
以副校理洪學淵修撰李寅溥牌不進罷職傳旨,傳于洪起燮曰,只推。
洪起燮,以侍講院言啓曰,下番連日闕直,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以司書權敦仁牌不進罷職傳旨,傳于洪起燮曰,只推。
洪起燮,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以內醫院都提調·提調意啓曰,向來醫官五人,罪名蕩滌之後,其中本廳醫官二人,則未及還差本任,有向隅之歎,故以待後窠先爲還差之意,陳達蒙允矣。內醫秦慶煥有頉,代以御醫玄禹瑞差下之意,敢啓。傳曰,知道。
沈能岳,以兵曹言啓曰,來五月初二日,二兼禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以朴基碩爲兼司僕將。
沈能岳,以刑曹言啓曰,因義禁府言啓辭,殿牌作變罪人喜允籍沒家産事,命下矣。喜允奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
上在昌慶宮廬次。大行王大妃殿初喪。
辰時,日暈。
藥房提調金履喬,副提調沈能岳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮口傳問安。答曰,知道。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而三公未肅拜,不得來會云矣,敢啓。傳曰,知道。
金敎根啓曰,右副承旨洪冕燮,今日不爲仕進,卽爲牌招,何如?傳曰,許遞,前望單子入之。
承旨前望單子入之,朴齊一落點。
趙民和啓曰,新除授左副承旨朴齊一,卽爲牌招察任,何如?傳曰,允。
傳于洪起燮曰,封標進去大臣以下入侍。
傳于沈能岳曰,番單不能審愼,至於違次之境,當該中官罷職,承傳色中官,令該府拿處。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以大司諫呂東植,司諫李沆,執義宋翼淵,掌令朴周燮·白致樂,持平盧光斗牌不進罷職傳旨,傳于沈能岳曰,只推。
以左副承旨朴齊一牌不進罷職傳旨,傳于沈能岳曰,只推。
洪起燮,以弘文館言啓曰,副校理洪學淵,修撰李寅溥,旣有只推之命,竝卽牌招察任,何如?傳曰,允。
又以侍講院言啓曰,下番連日闕直,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以副校理洪學淵,修撰李寅溥牌不進罷職傳旨,傳于洪起燮曰,只推。
以司書權敦仁牌不進罷職傳旨,傳于洪起燮曰,只推。
以平安監司沈象奎狀啓,安州牧人物渰死事,傳于沈能岳曰,聞甚矜惻,元恤典外,別加顧助,如有生前身還布,竝蕩減事,分付。
以統長黃大呂手本,武藝別監金興秀,擅離直所,酗酒作挐,爲先除下,移法司重治事,傳于沈能岳曰,常時不飭之統長,令攸司從重科治,金興秀,令訓局,嚴棍二十度後除下。
洪起燮,以山陵都監摠護使意啓曰,山陵吉地,旣已封標,各項擇日,令該曹推擇,何如?傳曰,允。
又以禮曹言啓曰,因山陵都監啓辭,山陵吉地,旣已封標,各項擇日,令該曹擧行事,允下矣。摠護使及遷陵都監堂上·山陵都監堂上·觀象監提調·本曹堂上,明日待開門來會賓廳,率諸地師,同議推擇,而拘忌年甲,自內書下,旣有前例,敢啓。傳曰,雖不書下,日官自當知之矣。
又以禁衛營言啓曰,本營哨官許楫,身病猝重,勢難察任,改差,何如?傳曰,允。
左議政南公轍箚曰,伏以先王遷陵,太母因山,今將同時竝行,此國朝所未有之大事大禮,而何幸珠邱新卜,乃在園寢密邇之地,僉謀叶吉,定自宸衷,竊念此事,若有天相之者,億萬年无疆之慶,實基於斯矣。臣於此時,適叨摠護之任,再行看審,標而封之,俯仰今昔,悲喜之心,有倍他人,際又鼎席備員,儀節今無苟艱,事體亦甚得宜,尤爲幸甚,當此上下哀遑之日,敦匠義重,臣何敢爲辭遞之計,而公格所在,有不容泯默者,今領議政韓用龜,於臣爲妻三寸叔,法在應避,下位當遞,相避之法,至爲嚴重,上自卿宰,下至庶僚,至今恪守而無違,況相府爲董率之首者耶?雖使德望素著,去就爲世輕重者處之,固當持守常典,必辭爲期,如臣無似,伴食中書,進無所補,退無可惜,豈可使金石之典,無端緣臣而毁壞乎?其不宜苟且蹲仍也明矣。卽有來待之命,而冒進無路,躬詣闕下,短箚仰瀆。伏乞聖慈,亟賜遞解,以存公法,以安私分焉。取進止。答曰,省箚具悉卿懇。以輔相之重,豈有親嫌如小官之爲乎?萬萬過矣。卽爲入來肅命。仍傳于沈能岳曰,此批答,遣史官傳諭于左議政。
辛巳四月二十九日酉時,上御廬次。山陵封標大臣以下入侍時,右副承旨洪起燮,記事官朴容壽·鄭知容·金正喜,摠護使南公轍,觀象監提調金祖淳,山陵都監堂上鄭尙愚,禮曹判書金魯敬,以次進伏訖。公轍曰,日氣漸熱,而朝夕有過涼之時,近日聖體,若何?上曰,一樣矣。公轍曰,寢睡·水刺之節,何如?上曰,一樣,而殿宮氣候俱一樣矣。公轍曰,封標後以狀啓登聞,而封標在於元穴當中處,故所見均正方平,極好極好,今番看審時,樹木又若干加伐,龍虎案對山勢,宛然呈露,吉氣蔥籠,與前日所見,一倍增彩,下情益不勝慶幸矣。公轍曰,國朝陵寢,皆用雙墳之制,而同時遷奉之時,則用合封之制,故前此遷奉陵寢皆合封,乙亥顯隆園襄禮時,則又仰遵遺意而合祔,今番遷陵因山,同時竝行,雙墳與合祔,謹當稟旨擧行,故敢此仰達矣。上曰,敬依英陵·長陵例爲之。出擧條公轍曰,遷奉陵所,定於舊陵至近之地,陵上所排石儀,竝當移用,而若行合祔之禮,則象設亦當以一排設爲之,魂遊石則長陵各排,長明燈則當中單設,各排似因舊陵時所設,仍爲不改,而久遠之事,無以詳知,顯隆園合祔時,竝與魂遊石當中單設,今番則何以爲之乎?上曰,依顯隆園例爲之。出擧條公轍曰,遷奉時欑宮,當設於丁字閣,而謹考己酉遷奉時謄錄,則欑宮,設於香大廳,今番則何以爲之乎?上曰,以齋室爲之,可也。出擧條公轍曰,臣俄以文字,有所仰懇,而聖批,有大官異於小官之敎,臣意則大官在董率之地,法典尤不可毁劃,與小官,何可比而同之乎?此時不敢爲屢次瀆擾之計,反命亦急,不得不姑爲登筵,而公格私義,俱爲壞毁,私心不勝惶悚矣。公轍曰,鼎席久曠之餘,今已備員,國事幸甚,領相出肅,臣自外入來,未及聞知,而當此國有大禮之時,首相若從速出仕則甚好矣。祖淳曰,今番封標時,聞於陵園屬及府內人所言,則外白虎邊,有烽火臺,每夕照見穴處云,故望見其山,則乃棲鳳山近處,而聞是間烽,烽火之照見,於法雖非甚忌,亦不如移設之爲好,分付守臣,俾卽從便移設於他處,何如?上曰,依爲之。出擧條尙愚曰,因山時假下字閣,當爲造成,而丁丑年顯隆園假丁字閣撤去材石,見今留置於園所近處,以此取用,何如?上曰,依爲之。出擧條起燮曰,伏見刑曹·漢城府坐不坐單子,則今又連四日不坐矣,實故實病,雖未知如何,而詞訟劇地,委屬可悶,職務相妨,與呈告受留外,當該堂上,竝推考,何如?上曰,依爲之。出擧條仍命退,諸臣以次退出。
上在昌慶宮廬次。大行王大妃殿初喪。
朔奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。
大殿,朝廷二品以上單子問安。答曰,罔極。中宮殿·嘉順宮·世子宮口傳問安。答曰,罔極。
沈能岳啓曰,合辭方張之時,諫院無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
備忘記,慶尙左水使鄭煥宗下直,長弓一張,長箭一部,片箭一部,筒兒一箇賜給。
金敎根啓曰,行左承旨尹魯東今日不爲仕進,卽爲牌招,何如?傳曰,允。
洪起燮啓曰,持平盧光斗旣入闕中,不爲傳啓,直爲出去,事甚未安,推考,何如?傳曰,允。
傳于金敎根曰,疏批之宣,已有日矣。謂卿卽起膺命,尙此鄭重,豈卿必欲備例而然耶?此事徒近文具,況卿之宿德重入,寧可拘拘於細節?此時事繁,不容拖日,且卿卽出,然後端揆亦可次第視事,卿須諒此事勢,卽爲肅命事,都承旨傳諭于領議政,仍與偕來。
傳于金敎根曰,自予得卿爲相,喜輿情之允叶,冀大猷之同升,翹竚之意,不啻如渴,而日前附奏,辭巽邁邁,今過幾日,無意出膺,此時何時,卿等其可虛徐鄭重,不卽視務乎?玆遣簪筆之臣,申告敷心之諭,卿其諒予側席之想,卽起簉朝事,遣史官傳諭于右議政。
事變假注書崔致輔書啓,臣於本月初一日辰時量,敬奉聖諭,馳往傳諭于西部皇華坊聚賢洞契議政府右議政林漢浩所住處,則以爲,臣頃於史官之回,略暴不稱之實,冀蒙諒察,爲日已久,天心莫回。今又簪筆之臣,洊臨陋巷,諭之以大猷之同升,申之以不啻如渴,恩言屢降,辭旨懇惻,促臣出膺,俾卽視務,如臣無似,何以得此?伏地震懍,冞增惶隘,恩諭之下,進身無路,徊徨怵迫,五內失守,不知所以仰對,容竢數日,少收心神,冒入文字,冀賜體諒之恩云矣,敢啓。傳曰,知道。
都承旨金敎根書啓,臣敬奉聖諭,今月初一日午時量,馳往傳諭于西部皇華坊聚賢洞契領議政韓用龜所住處,則以爲,臣於日昨,瀝盡腔血,冒陳一疏,及伏奉批旨,一札十行,辭敎隆渥,有非違逋俟勘之蹤所敢承當,且以向來所遭之無所加損,慰撫備至,開釋冞勤,臣百回莊誦,感惶益切。第念,臣於丙子悖通之後,逬出江干,附奏於敦迫之下,有曰,臣之受人齮齕,相職爲之祟,若使職名在身,則今雖趨承明命,必當又觸駭機,此非臣假飾之辭,卽瀉出肝膈之言也。及其還入未幾,論斥之言,果發於前銜之疏,而聖鑑孔昭,以此爲悖通之後殿,處分嚴正,臣之奏語,不幸有中,而臣之保有今日,皆殿下賜也。今若感激恩遇,更進一步,則其所僨誤狼狽,必將有倍於前,臣雖不足恤,其於辱朝廷累聖簡何哉?決不忍復蹈前轍,又以拯救之勞,仰貽於至尊矣。至於先朝舊臣之敎,奉讀未半,不覺聲淚俱發,臣豈不欲拚死盡力,粗效微忱,而將不免爲因緣事會,放倒廉隅之歸,此臣所以惶隘之極,罔知爲計者也。今又別諭誕降,偕來有命,承宣之臣,儼然臨宣,尤是曠絶之殊恩,況此慰藉之敎,誨飭之諭,反覆鄭重,若提耳而命面,臣於是,驚隕感泣,繼之以抑塞,今臣甘犯方命之誅,坐邀非常之恩者,非欲備例辭巽,自擬於古大臣出處之嚴,竊恐四維之治,由臣而不張,三事之任,由臣而反輕故也。且臣耄荒癃痼,朝暮且死,誠不足以任事,爲備驅策,則今當事務繁殷之時,其何能了得一事,仰副委畀之德意乎?左右思量,蠢動無路,伏地震越,恭竢嚴勘云矣。臣旣承偕來之命,姑爲仍留之意,敢啓。傳曰,卽見附奏之辭,又以年前事,縷縷爲難安之端,過矣過矣。休休之量,不宜置此於胸中,雖使百番如彼敲撼卿者,爲樂禍之人而已,何累於卿?況予今日之倚畀如何,則卿豈可以此撕捱,而不念大義之所在乎?予不多誥,卿其亟回逡巡之心,毋負眷眷之望事,卿其更爲傳諭,期於偕入。
傳于洪起燮曰,山陵將行合祔之禮,情理所在,萬萬深幸,今則不必用新定陵號,該曹知悉。
洪起燮啓曰,摠護使南公轍,觀象監提調金祖淳,禮曹判書金魯敬,參判趙萬永,參議李東煥,遷陵都監提調金履陽·金蓍根·韓致應,山陵都監提調鄭尙愚·李相璜·洪羲臣有稟達事,來詣請對矣。傳曰,入侍。
傳于洪起燮曰,更思之,禮月之退行,旣多列聖朝故事,兩朔退行,尤與穆陵已例襯合,則在今只當敬遵而已,詢問徒近不誠,俄者大臣請詢,擧條置之,卽以九月擇吉以入。
賓廳啓曰,遷陵因山吉日,以九月擇入事,命下矣。臣等齊會賓廳,招致觀象監諸日官,爛熳商議後,各項吉日,別單書入之意,敢啓。傳曰,知道。
健陵,左旋,坤申龍,辛兌翻身,丑艮垂頭,壬入首,子坐午向,乾發源酉得,申發源卯得,午破,子坐,洪運,壬辰水忌土,年月日時,雖爲正陰府灸退,例有制用之法,以吉星制化之吉,正運,壬辰水,運泊貴人宮,正宗大王壬申生。金忌火日,始役,五月二十二日辛未卯時,先始北方,斬草破土。六月初六日甲申辰時,先始北方,告先園,祠后土,同日曉頭先行,作甕家,七月二十八日丙子卯時,開金井,八月十一日戊子卯時,穴深九尺,用營造尺外梓宮陪進。八月十一日戊子卯時,下外梓宮,八月十五日壬辰辰時,舊陵作甕家,六月十六日甲午卯時,出玄宮,九月初六日癸丑寅時,先啓東方,齋室成殯,舊陵事畢後隨日時,忌艮巽方,啓欑宮。九月十二日己未卯時,先啓東方,進發,同日啓欑宮後隨時,下玄宮,九月十三日庚申丑時,的呼,辛巳·辛酉生,正沖,庚寅生,同旬沖,甲寅生,以上下玄宮時少避,祭主不伏方,巳午未地,取土吉方,甲庚方,周堂,在外不計,造命,年辛巳金,月丁酉火,日庚申木,時丁丑水,坐山得勢生合,本命得勢貴合,本命眞祿馬貴,太歲活祿馬貴,三德同聚,八節三奇,虛一待用,蓋山黃道都天轉運六陰朝陽斗太陰,金鷄鳴,玉犬吠。
健陵,左旋,坤申龍,辛兌翻身,丑艮垂頭,壬入首,子坐午向,乾發源酉得,甲發源卯得,午破,子坐,洪運,壬辰水,忌土,年月日時雖爲正陰府灸退,例有制用之法,以吉星制化之吉,正運,壬辰水,運泊貴人宮,大行王大妃殿癸酉生。金忌火日始役,五月二十二日辛未卯時,先始北方,斬草破土,六月初六日甲申辰時,先始北方,告先園,祠后土,同日曉頭先行,作甕家,七月二十八日丙子卯時,開金井,八月十一日戊子卯時,穴深九尺,用營造尺外梓宮陪進,入月十一日戊子卯時,下外梓宮,八月十五日壬辰辰時,啓欑宮,九月初六日癸丑申時,先啓東方,周堂空,發靷九月初十日丁巳丑時行喪忌方,丙辛方成殯到山陵後隨日時,停喪忌方,艮巽方,山陵啓欑宮,九月十二日己未申時,先啓東方,進發,同日啓欑宮後隨時,下玄宮,九月十三日庚申丑時,的呼,辛巳生·辛酉生,正沖,庚寅生,同旬沖,甲寅生,以上下玄宮時少避,祭主不伏方,巳午未地,取土,甲庚方,造命,年辛巳金,月丁酉火,日庚申木,時丁丑水,坐山得勢生合,本命得勢貴合,本命眞貴人,太歲活祿馬貴,三德同聚,八節三奇,虛一待用,蓋山黃道都天轉運六陰朝陽斗太陰,金鷄鳴,玉犬吠。
以大司諫呂東植,司諫李沆牌不進罷職傳旨,傳于沈能岳曰,只推。
洪起燮啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,呂東植落點。
洪起燮,以侍講院言啓曰,下番連日闕直,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以司書權敦仁牌不進罷職傳旨,傳于洪起燮曰,只推。
洪起燮,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,副校理洪學淵,修撰李寅博,副修撰林顔喆,旣有只推之命,竝卽牌招察任,何如?傳曰,允。
又以司饔院監膳提調意啓曰,應師貢人等呼訴內,京貿山雉,今已垂乏,將無以推移封進云,依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
又以長生殿提調意啓曰,健陵遷奉時預備內梓宮合木,已爲畢役,內梓宮及外梓宮進漆度數,謹依今番殯殿因山時內外梓宮進漆度數,內梓宮以三十五度爲之,外梓宮以六十度爲之,何如?傳曰,允。
又以魂殿都監摠護使意啓曰,正入棺衣畫黼補編,只以粉彩載錄,而丁丑用唐粉·泥金·三靑,丙申庚申乙丑,用唐粉·二靑·三靑·泥金·泥銀矣,今番則何以爲之乎?敢稟。傳曰,依乙丑年例爲之。
又以魂殿都監摠護使意啓曰,補編受敎中,結裹,以先襦衾,次紅氈載錄,而丁丑丙申,依受敎擧行,庚申乙丑則襦衾紅氈外,又以油芚入用矣,今番則何以爲之乎?敢稟。傳曰,依乙丑年例爲之。
又以魂殿都監摠護使意啓曰,梓宮結裹後所進素錦褚,當爲造成矣。取考補編,則雖以紙塗載錄,而己酉·庚申·乙丑·乙亥謄錄,皆以白苧塗進,今番則何以爲之乎?敢稟。傳曰,依乙丑年例爲之。
沈能岳,以訓鍊都監言啓曰,謹依下敎,武藝別監金興秀,嚴棍二十度後,除下之意,敢啓。傳曰,知道。
又以義禁府言啓曰,卽接善山府定配罪人徐萬修戶奴呈狀,則其上典徐萬修去月二十九日,遭母喪云,定配罪人遭親喪者,給暇歸葬,過三月後還發配所,載在大典通編矣。徐萬修,依法典給暇,過葬後還發配所事,分付該道道臣,何如?傳曰,放送。
禁府啓目,咸悅縣監任希秀原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,鍾城府使李載亨原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,承傳色中官許昌福原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓,依允。
左副承旨朴齊一疏曰,伏以,臣與行都承旨臣金敎根,有內外從應避之嫌,揆以法意,在下當遞,玆以援例陳章,仰瀆崇嚴。伏乞聖慈,亟命遞改,俾存公格,千萬幸甚。臣無任云云。省疏具悉。所請依施。
辛巳五月初一日午時,上御廬次。摠護使·觀象監提調·禮曹堂上·都監堂上入侍時,右副承旨洪起燮,記事官朴容壽·鄭知容·金正喜,摠護使南公轍,觀象監提調金祖淳,遷陵都監堂上金履陽·韓致應,水原留守金蓍根,山陵都監堂上鄭尙愚·李相璜·洪羲臣,禮曹判書金魯敬,參判趙萬永,參議李東煥以次進伏訖。公轍曰,日候甚熱,似有雨意,夜間聖體,若何?上曰,一樣矣。公轍曰,寢睡·水刺之節,何如?上曰,一樣,而殿宮氣候俱一樣矣。公轍曰,因山禮朔,當在七月,而臣等來會賓廳,招致日官,爛加商議,則諸日官之言以爲,七月有拘忌,八月亦無可合之日,俱不可擬議,惟九月十三日丑時,爲大王·王妃兩梓宮同時奉下之極吉日時云,謹稽國朝故事,則退行固多其例,兩朔退行,亦有穆陵已行之禮,而禮節甚重,臣等有難自下決定,發遣禮郞,問議於時原任大臣及在外儒賢,以爲裁處之地,何如?上曰,依爲之。出擧條公轍曰,遷陵都監堂郞,以水原府留守判官差下,而新定山陵,又是一府內至近之地,留守判官,若兼爲敦匠,則擧行自多便好,民弊亦不無省除之端,水原留守金蓍根,山陵都監堂上加差下,判官金元根,郞廳加差下,使之兼管擧行,何如?上曰,依爲之。出擧條公轍曰,都監堂郞陵所往來時,依例除朝辭之意,分付,或以稟議事,有上來之事,則狀啓之續續爲之,亦涉未安,亦許從便往來,何如?上曰,依爲之。出擧條公轍曰,大行王大妃陵號,以靜陵爲定,而今則大王陵寢遷奉合祔,不必用新定陵號,謹稽謄錄,則自前每以此別爲下敎,故敢此仰達矣。起燮曰,兼輔德李鶴秀三度呈辭,誤以再度呈辭書入,纔已啓下,而有加給由之命矣。本院之不察捧入,不勝惶悚,而當該春坊官員,不可無警,推考,誤書入啓之呈辭,勿施,何如?上曰,依爲之。出擧條仍命退,諸臣以次退出。
上在昌慶宮廬次。大行王大妃殿初喪。
沈能岳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,左副承旨洪起燮,右副承旨呂東植今日不爲仕進,竝卽牌招,何如?傳曰,允。
以左副承旨洪起燮,右副承旨呂東植牌不進罷職傳旨,傳于趙民和曰,竝許遞,前望單子入之。
承旨前望單子入之,金啓溫·李鶴秀落點。
沈能岳啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,朴宗琦落點。
行都承旨金敎根書啓,臣敬奉聖諭,本月初一日戌時量,更爲傳諭于領議政韓用龜所住處,則以爲,臣之區區情懇,悉暴於前後疏奏,而辭未達意,誠不格天,微諒莫遂,恩綸洊降,欲其昭晢也,則諭之以何累於卿,欲其進身也,則勉之以大義所在,如父詔子,如師牖蒙,滿紙恩言,諄複懇摯,臣雖抱此入地,萬萬無恨矣。第念臣之年前所遭,自有中書以來所未有之事也。雖微官庶僚,不欲復叨僨誤之地,以其廉防之至重,臣雖無似,顧其所處之地則百僚之長也。乃若迫於嚴命,昂然冒出,無所顧忌,則大夫士一脈維持之大防,其將自臣身而破壞無餘,此所以寧被違慢之罪,不敢爲承膺之計者也。震恐之至,不省攸達云矣。臣則旣承偕入之命,姑爲仍留之意,敢啓。傳曰,昨諭之後,謂卿卽爲幡然,今見附奏,猶復邁邁,良愧予誠淺,往事無損於盛德,則今日寧疑其所行哉?申此奉復,卿其諒之,卽日膺命事,卿其更爲傳諭,期於偕入。
注書朴容壽病,代以成大璡爲假注書。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于沈能岳曰,只推。
以副校理洪學淵,修撰李寅溥,副修撰林顔喆牌不進罷職傳旨,傳于沈能岳曰,只推。
兵曹,以李海愚爲遷陵陪往大將。
沈能岳,以弘文館言啓曰,副校理洪學淵,修撰李寅溥,副修撰林顔喆,旣有只推之命,竝卽牌招察任,何如?傳曰,允。
行都承旨金敎根書啓,臣敬奉聖諭,本月初二日午時量,更爲傳諭于領議政韓用龜所住處,則以爲,臣於昨夜,敢以草草數語,猥暴不敢承命之斷斷血懇,恭俟違慢之誅,鈇鉞不加,綸綍繼降,雙手擎讀,汗淚交逬。嗚呼,官職雖是一己之私義,風化之盛衰,世道之汚隆,關係甚大,此臣所以不得自輕其身,而力抗召命者也。匹夫微諒,庶蒙容光之照燭,更何敢費辭煩瀆,重犯屑越之科乎?惟願特垂鑑憐,劃卽處分而已云矣。臣則旣承偕入之命,故姑爲仍留之意,敢啓。傳曰,明日更敦諭矣。
沈能岳,以侍講院言啓曰,下番連日闕直,事甚未安,司書權敦仁,旣有只推之命,更爲牌招入直之地,何如?傳曰,允。
又以侍講院言啓曰,下番闕直,已至多日,事甚未安,司書權敦仁傳旨未下,兼司書趙庭和玉堂入直,說書張敎根奉令在外,兼說書鄭知容,以翰林除本仕,無推移入直之員,兼輔德未差,輔德李敬參,文學朴岐壽俱有實故,兼弼善李沆,兼文學洪學淵,竝卽牌招,以爲姑降入直,而有實故人員及未差之代,竝令政院稟旨變通差出,待下批,牌招,以爲推移入直之地,何如?傳曰,允。
以司書權敦仁牌不進罷職傳旨,傳于沈能岳曰,只推。
沈能岳,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次轉遷之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以兵曹言啓曰,五衛將韓根馨·鄭殷柱俱以身病猝重,時月之內,無望供職,呈狀乞遞,竝改差,何如?傳曰,允。
又以義禁府言啓曰,慶尙道善山府定配罪人徐萬修放送事,命下矣。徐萬修卽爲放送事,分付該道道臣之意,敢啓。傳曰,知道。
義禁府啓月粘連,向前李載亨亦,囚洪分疏,不無成說,說或有虧損體禮之擧,本事旣甚微細,罷官亦足警勵,分揀放送,何如?判付啓,依允。又啓目粘連,向前任希秀亦,觀於道啓所論,致力隱漏,其勢固也等語,可知民力之難於傡督,而排年紓力,實效未著,律以經法,有難全貰,以此照律,何如?判付啓,依允。又啓目,向前許昌福亦,不審番單,至於違次,以此照律,何如?判付啓,依允。
知中樞府事林漢浩疏曰,伏以,上天不弔,慈聖昇遐,大小臣民,擧失慈育之恩,普切含冤之痛,公除已過,旬朔累經,仰惟孝心皇皇,益復罔極。伏況仙陵移奉,已有成命,珠丘更卜,近在局內,撫昔慟今,宸慕何以堪抑?區區下忱,不任悲慮之至。仍伏念,臣於日昨宣諭史官之回,申控微懇,冀垂矜諒,而誠意不能仰格,兪音尙此邈然,竝與朝紳之間,未聞駁正之論,驚惶㦖隘,歷日靡定,不得不畢暴心肝,冒死鳴號於嚴廬之下,惟聖明少垂察焉。臣之名通朝籍,已三十年于玆矣。淺深長短,無所逃於淵鑑之明,不識殿下,何所取於臣,而乃有此萬萬非常之命也。士之處世,有一善一技蘊之在中者,如山玉淵珠,莫掩其彩,人與物固無異同。顧臣內外歷敭,不啻屢度,而觸事儱憒,隨處迷錯,無一可記之績,樗櫟之材,固不可用,糞土之墻,亦不可雕,我聖上惟簡之意,或有所遺照於取舍之際,而有此誤恩耶?噫,大官異於庶類,得其人而後,乃可以統率董正,百工各趨其職,庶事可免叢脞,詩所謂民具爾瞻者,蓋謂是也。今反以如臣拙劣,置之廊廟之間,授以輔弼之職,則必將上以僨誤國事,下以玷汚身命,貽羞搢紳而止耳,其何以董正百工,爲民具瞻耶?臣非獨自愧慙恧,竊爲殿下惜此擧也。近日以來,紀綱漸至陵夷,風俗漸復淆漓,駸駸然入於莫可收拾之境,此如頹波急灘,舟楫有顚危之形,政須副手梢工,忙施衣茹,始可以少扶其危,而以臣不肖,苟充其位,備數台司,則何能一分有補於時而矯其弊耶?思之及此,臣誠凜然心寒,直欲循墻而走也。且臣年迫桑楡,蒲柳先零,精力澌綴,神識昏耗,凡有所思,動輒遺忘,重以行步蹣跚,不堪趨走,有時顚躓,駭人瞻視,此是敦匠供職時衆目之所睹也,然若其疾聲之籲,非恤賤疾之難强,猶恐委畀之莫副也。臣罪至此,當被何律,玆敢仰首控訴於慈覆之天,此時瀆擾,非不知懼,而衷情轉急,不敢自阻,略此仰暴。伏乞聖慈,哀矜而恕其罪,亟陽遞解,以安微分,以重公器,千萬顒祝。臣無任云云。答曰,省疏具悉卿懇。今予備三司元輔以宿德簡畀卿庸枚卜之吉,而況卿恬雅之守,久爲輿情所推,則在今日輔相之職,不於卿而加之誰乎?兩番敦諭,可見予注意之深,則今此謙謙之言,不已過乎?顧今大事有期,廟務多艱,卿何必盡備中書之故例,自近文具之爲哉?卿其卽起,副予如渴之望。仍傳于沈能岳曰,此批答遣史官傳諭于右議政。
校理趙庭和疏曰,伏以,臣之仲兄臣民和方帶承政院右承旨,臣之春秋兼銜,在法當遞。伏乞聖慈,照例遞改,以存公格,以安私分,千萬幸甚。臣無任云云。省疏具悉。疏辭下該曹稟處。
上在昌慶宮廬次。大行王大妃殿初喪。
沈能岳啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
又啓曰,右承旨金啓溫今日不爲仕進,卽爲牌招,何如?傳曰,允。
又啓曰,假注書李竣祜身病猝重,勢難察任,今姑改差,何如?傳曰,允。
傳于沈能岳曰,前後諭勉,悉布予衷,庶幾卿心之感回,而尙此遲遲,其出,寧不慨然?設使卿於年前事,眞有所失,到今年久之後,予所勖勉,如是懇至,則在卿國耳忘身之義,不可一向逡巡,況此事何累於卿,而開釋無餘,猶且牽强爲說,以爲必辭之端者,不幾近於存曲嫌而遺大義乎?且今大事已爲涓吉,許多事務,亦多有待卿而行者,此時豈可一日虛徐,以致玩愒之歎乎?予言止此,卿其卽日幡然簉朝事,遣正卿傳諭,仍與偕來。
沈能岳啓曰,領議政韓用龜敦諭,正卿傳諭事,命下矣。何正卿進去乎?敢稟。傳曰,戶曹判書進去。
李竣祜改差,代以鄭德和爲假注書。
沈能岳啓曰,行都承旨金敎根偕來進去,行左承旨尹魯東不爲仕進,右承旨李鶴秀內閣直,左副承旨趙民和式暇出去,右副承旨金啓溫傳旨未下,院中只有臣一人,伴直無人,行左承旨尹魯東,所當牌招,而拘於廳規,不得請牌,何以爲之?敢稟。傳曰,左承旨·右副承旨許遞,前望單子入之。
承旨前望單子入之,洪冕燮·朴綺壽落點。
沈能岳啓曰,伴直無人,新除授右副承旨·朴綺壽,所當牌招,而拘於廳規,不得請牌,何以爲之?敢稟。傳曰,牌招。
以右副承旨金啓溫牌不進罷職傳旨,傳于沈能岳曰,只推。
以副校理洪學淵,修撰李寅溥,副修撰林顔喆牌不進罷職傳旨,傳于沈能岳曰,只推。
沈能岳啓曰,因侍講院草記,下番闕直,已至多日,事甚未安,司書權敦仁傳旨未下,兼司書趙庭和玉堂入直,說書張敎根奉令在外,兼說書鄭知容,以翰林除本仕,無推移入直之員,兼輔德未差,輔德李敬參,文學朴岐壽,俱有實故,有實故人員及未差之代,令政院稟旨變通差出,待下批,牌招事,允下矣。合有變通之道,何以爲之,而未差之代,政官牌招,開改差出,何如?傳曰,允。
以兼弼善李沆,兼文學洪學淵牌不進罷職傳旨,傳于沈能岳曰,只推。
沈能岳,以侍講院言啓曰,下番闕直,已至多日,事甚未安,司書權敦仁,旣有只推之命,更爲牌招,以爲入直之地,何如?傳曰,允。
又以吏批言啓曰,傳曰,山陵將行合祔之禮,情理所在,萬萬深幸,今則不必用新定陵號,該曹知悉事,命下矣。靜陵參奉忠義,更以山陵參奉忠義下批,何如?傳曰,允。
有政。吏批,判書金履喬進,參判徐能輔牌不進,參議未差,同副承旨沈能岳進。以曺鳳振爲吏曹參議,尹行直爲工曹參判,鄭祖榮爲刑曹參議,朴綺壽爲兼輔德,洪奭周爲左副賓客,南履翼爲同經筵,金履陽爲藝文提學,崔弘岱爲健元陵參奉,李鍾悳爲顯陵參奉,嚴耋爲永陵參奉,李得烈爲徽陵別檢。校書副正字單權宗憲,學正二單白時亨·金仁燾,學諭單李敏衡,左副賓客單金魯敬,右副賓客單洪奭周。
兵批,行判書金在昌病,參判趙晉和病,參議金圭夏在外未肅拜,參知柳入直進,同副承旨沈能岳進。同知單張雲翬,僉知單金周喆,護軍洪奭周·尹魯東,副護軍朴齊一·洪起燮·呂東植·金箕殷·趙德永·金啓溫,副司直李寅采·林處鎭·徐有素,副司果任存常·趙冀永·尹豐烈·尹命儉以上竝單付。
沈能岳,以禮曹言啓曰,謹稽遷陵謄錄,則發引時所過名山大川望見處及橋梁晝停處,例爲設祭矣。今此健陵遷奉,雖是舊陵同局密邇之地,山川望見處,不可無設祭之節,卽令京畿監營看審書啓事,分付,何如?傳曰,允。
又以禮曹言啓曰,謹稽謄錄,則辛亥遷陵時,代奠官兼守殯官,而以代奠官之不可讀祝,別差文官郞廳二員之在陵所者爲大祝,己酉遷園時,依辛亥年例擧行事,啓稟蒙允。今亦依辛亥年例,代奠官及大祝,令吏曹差出,何如?傳曰,允。
又以山陵都監摠護使意啓曰,今番陵上石儀,雖皆移用,而其中不可不若干浮取者,依已例,以鸎峰甑岳山石取用,瓦甎之不足者,亦於汾川,依例燔造之意,敢啓。傳曰,知道。
又以備邊司言啓曰,卽見京畿監司韓兢履狀啓,則以爲,本道還穀,自來不敷,麥登尙遠,農糧難繼,留庫各穀中限二千石特許加分事,請令廟堂稟旨分付矣。穀簿本自不敷,加分已成年例,況當劇農之節,宜軫裕食之方,依所請許施,何如?傳曰,允。
吏曹啓目粘連啓下是白有亦,觀此弘文館校理趙庭和上疏,則以爲,臣仲兄民和,方帶承政院右承旨,臣之春秋兼銜,在法當遞,照例遞改,以存公格亦爲白有臥乎所,相避之法,在下當遞,趙庭和所帶春秋館記注官之銜,今姑減下,何如?判付啓,依允。
上在昌慶宮廬次。大行王大妃殿初喪。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
李鶴秀啓曰,右承旨趙民和,左副承旨洪冕燮今日不爲仕進,竝卽牌招,何如?傳曰,允。
鄭德和有頉,代以柳璧祚爲假注書。
戶曹判書朴崙壽書啓,臣於本月初三日戌時量,敬奉聖諭,馳往傳諭于西部皇華坊聚賢洞契議政府領議政韓用龜所住處,則以爲,臣之鎭日瀆擾而不知止者,非欲應文而備例也,亦非敢慢命而邀恩也,誠以不得已者存乎中耳。噫,經彈之鳥,聞弦而駭,懲羹之人,遇薤而吹,今臣所叨之職,卽經彈懲羹之地也,安得不惶駭懍怖,思所以避遠乎?此雖近於自爲身地,而區區去就,實有關於世道之汚隆,日前附奏,亦已陳暴,庶幾聖明,必賜鑑燭矣。又於此際,煌煌一扎,有隕自天,正卿之臣,臨宣於荒陋之地,此是古聖王招延名碩之盛禮,如臣無似,何以當此?震霣之極,措躬無所,伏況責勉之敎,開晢之諭,如春斯噓,如日斯煦,臣雖豚魚之迷,木石之頑,寧不感泣?聖念,若是懇眷,聖恩若是曠絶,雖以臣萬分難强之情勢,固當不遑他恤,抑情聞命,而第臣貞痼之疾,挾感添劇,委身床笫,無望自力,數日調治,容俟少間,謹當趨入前席,畢暴衷懇,而臣於此,又有所冒萬死仰籲者,朝家今番置相之意,有異平日枚卜之擧,蓋爲山陵禮節之重,臣敢不殫竭於終事之地,少伸於乎之痛,而若其竢事之後,卽臣納節之日,玆敢先事明告於聽卑之天,惟願曲加諒察,特垂終始生成之澤云矣。臣旣承偕來之命,故姑爲仍留之意,敢啓。傳曰,知道。
以司書權敦仁牌不進罷職傳旨,傳于沈能岳曰,只推。
沈能岳,以侍講院言啓曰,下番闕直,已至多日,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以右承旨趙民和,左副承旨洪冕燮牌不進罷職傳旨,傳于李鶴秀曰,只推。
李鶴秀,以國葬都監摠護使意啓曰,因山擇日,已爲啓下矣,大轝作路及宿所排站,依庚申乙亥兩年例,磨鍊擧行,何如?傳曰,允。
又以禮曹言啓曰,今此遷陵時,京外進香,當爲磨鍊,而取考謄錄,則穆陵遷陵時,大臣獻議中以爲,旣不知古禮,又未詳舊例,惟當義起,而臣奠君窆,禮之大者,而情之所不可闕者云云。依議施行,而諸道亦令進香事判下。寧陵遷陵時,因大臣所達,以啓陵與下玄宮日字迫近,排日設行,日數不足,外方進香,晝停則代晝茶禮爲之,宿所則代朝夕奠爲之事定奪矣,又以代行爲苟簡,外方進香,竝皆停罷,只五上司及京畿爲之,長陵遷陵時,則如寧陵之例,己酉遷園時,則如長陵之例矣,今番則何以爲之乎?敢稟。傳曰,今番則京外進香,竝爲排日磨鍊,可也。
又以禮曹言啓曰,今此健陵遷奉時各項祭奠,今方磨鍊,而謹考各年謄錄,則穆陵遷奉時,路祭不爲磨鍊,寧陵·長陵·顯隆園遷奉時,則路祭皆爲設行矣。穆陵遷陵時之不設路祭,似因同局密邇之故,無陞轝祖道之節,自在當停之中,而今番遷奉,亦是同局,路祭節次,恐當倣用此例,莫重祭禮,臣曹有不敢擅便,問議大臣後稟處,何如?傳曰,允。
又以禮曹言啓曰,山陵三年內守護軍,當爲分定,而取考謄錄,則舊陵守護軍七十名中,除出五十名,東南道各陵守護軍中,除出各二名,限三年移屬新陵,而舊陵守護等節及祭享時使喚,以餘軍二十名,實甚苟簡,故京畿上番軍十名,除出加定矣,今亦依前例定送之意,分付,何如?傳曰,允。
上在昌慶宮廬次。大行王大妃殿初喪。
端午奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
藥房提調金履喬,副提調沈能岳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
朴綺壽啓曰,合辭方張之時,諫院無詣臺之員,事甚未安,除在外外,未肅拜人員,竝卽牌招,何如?傳曰,允。
趙民和啓曰,左副承旨洪冕燮今日不爲仕進,卽爲牌招,何如?傳曰,允。
朴綺壽啓曰,備邊司郞廳來言,今日賓廳日次,而端午奠相値,不得來會云矣,敢啓。傳曰,知道。
沈能岳啓曰,三品官之無得過三日循例請牌,曾有定式矣,吏曹參議曺鳳振,刑曹參議鄭祖榮,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
朴綺壽啓曰,藝文提學金履陽,右副賓客洪奭周旣入闕中,不爲肅謝,直爲出去,事甚未安,竝推考,何如?傳曰,允。
又啓曰,掌令白致樂,持平盧光斗旣入闕中,不爲傳啓,直爲出去,事甚未安,竝推考,何如?傳曰,允。
以左副承旨洪冕燮牌不進罷職傳旨,傳于趙民和曰,只推。
柳璧祚有頉,代以李殷容爲假注書。
李殷容有頉,代以宋奎弼爲假注書。
以司書權敦仁牌不進罷職傳旨,傳于趙民和曰,只推。
以司諫李沆牌不進罷職傳旨,傳于朴綺壽曰,只推。
趙民和,以侍講院言啓曰,下番闕直,已至多日,事甚未安,司書權敦仁,旣有只推之命,更爲牌招,以爲入直之地,何如?傳曰,允。
趙民和啓曰,明日傳香禮房承旨當爲齋宿,而左承旨李鶴秀,所當牌招,拘於廳規,不得請牌,何以爲之?敢稟。傳曰,牌招。
以左承旨李鶴秀牌不進罷職傳旨,傳于朴綺壽曰,只推。
趙民和啓曰,卽者議政府錄事來言,領議政韓用龜以爲,臣旣以數日間造朝之意,仰陳,而崇品重臣之相守陋巷,極爲悚悶,亟收偕來之命,以安賤分,千萬顒祝云矣,敢啓。傳曰,知道。偕來重臣還入。
傳于朴綺壽曰,日昨批旨之後,意謂卿諒悉予側席之心,幡然出膺,以幸國事,尙此寥寥遲遲,豈所望於卿哉?今則首揆己有造朝之期,卿於此際,與同其出,豈非中書之美事乎?申此敷告,卿其聽予事,遣史官傳諭于右議政。
傳于朴綺壽曰,中官許昌福放送。
以司書權敦仁牌不進罷職傳旨,傳于朴綺壽曰,只推。
趙民和,以弘文館言啓曰,副校理洪學淵,修撰李寅溥,副修撰林顔喆,旣有只推之命,竝卽牌招察任,何如?傳曰,允。
又以內醫院都提調·提調意啓曰,前鍼醫李儀臣,旣已闕服,依例還屬本院,令該曹口傳付軍職,冠帶常仕,何如?傳曰,允。
又以長生殿提調意啓曰,今此健陵遷奉時,外梓宮始役及合木吉日時,令日官趙相順推擇,則始役今五月初六日卯時,合木同月十二日午時爲吉云,以此日時擧行之意,敢啓。傳曰,知道。
兵曹口傳政事,副司果單李儀臣。
朴綺壽,以義禁府言啓曰,全罷監司李書九狀啓內,海南前縣監李復馨罪狀,令攸司稟處事,啓下矣。李復馨今方待命,拿囚之意,敢啓。傳曰,知道。
義禁府啓目粘連,咸悅縣監任希季矣本府議啓內,觀於道啓所論,致力隱漏,其勢固也等語,可知民力之難於傡督,而排軍紓力,實效未著,律以經法,有難全貰,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又啓目,海南前縣監李復馨原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。
辛巳五月初五日卯時,上御廬次。藥房入診入侍時,提調金履喬,副提調沈能岳,假注書李竣祜,記事官鄭知容·金正喜,檢校待敎李鶴秀以次進伏。醫官吳千根·李命運·金殷相進伏楹外訖。履喬曰,日間聖體,若何?上曰,一樣矣。履喬曰,嘉順宮氣候,何如?上曰,一樣矣。履喬曰,醫官使之診候,何如?上曰,唯。千根·命運·殷相以次診候訖,退伏奏曰,脈候左右三部調均矣。能岳曰,注書朴容壽·尹正鎭仕日已滿十五朔之限,仕滿狀,依例成送吏曹,何如?上曰,依爲之。出擧條上命史官就坐,命退,諸臣以次退出。
上在昌慶宮廬次。大行王大妃殿初喪。
朴綺壽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙民和啓曰,左副承旨洪冕燮今日不爲仕進,卽爲牌招,何如?傳曰,允。
沈能岳啓曰,藥房三提調持湯劑來待矣。傳曰,封入。
傳于趙民和曰,領議政留待。
傳于趙民和曰,領議政入侍。
以左副承旨洪冕燮牌不進罷職傳旨,傳于趙民和曰,只推。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于朴綺壽曰,只推。
朴綺壽啓曰,事變假注書崔致輔身病猝重,勢難察任,今姑改差,何如?傳曰,允。
崔致輔改差,代以姜䆃爲事變假注書。
以副校理洪學淵,修撰李寅溥,副修撰林顔喆牌不進罷職傳旨,傳于朴綺壽曰,只推。
朴綺壽,以弘文館言啓曰,副校理洪學淵,修撰李寅溥,副修撰林顔喆,旣有只推之命,竝卽牌招察任,何如?傳曰,允。
又以侍講院言啓曰,下番闕直,已至多日,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以司書權敦仁牌不進罷職傳旨,傳于朴綺壽曰,只推。
又以侍講院言啓曰,下番闕直,已至多日,事甚未安,司書權敦仁,旣有只推之命,更爲牌招,以爲入直之地,何如?傳曰,允。
兵曹,以具載龍·李仁模爲陪往從事官。
朴綺壽,以禮曹言啓曰,謹稽前後陵園遷奉時舊例,則設靈寢節次,穆陵遷奉時,議大臣不爲磨鍊,寧陵·長陵遷奉時磨鍊,顯隆園遷奉時不爲磨鍊,而自寧陵以後,別無詢議可否之見於掌故文字中,其在審愼之道,設行當否,須一番議定,問議于時原任大臣,稟處,何如?傳曰,允。
又以禮曹言啓曰,今此健陵出玄宮時,緦服節次,當爲磨鍊,而雖在新喪服衰之時,將事之際,似當各服其服,至於下玄宮時,則同壙之內,恐難各服,改葬之禮,旣無明載於禮經,舊陵遷奉,新陵合祔之一時竝擧,尤是王朝創有之事,不可不以士禮參互裁定,以盡情文,而考之我東先賢之議,各自不一,迄無定制,臣等素昧禮學。且不敢以有司之臣,遽定莫重之儀文,惟當博詢朝野知禮之臣,必誠必愼,使終事之地,毫無餘憾。亟令發遣本曹郞官,問議于時原任大臣及館閣堂上,在外儒賢,亦令弘文館博考可據典禮,稟處,何如?傳曰,允。
又以國葬都監摠護使意啓曰,本都監草記,大轝作路宿所排站,依庚申乙亥年例,磨鍊擧行事,命下矣。九月初十日,大轝自殯殿離發,鷺梁晝停所,始興縣行宮宿所。十一日,自始興縣行宮離發,肆覲坪晝停所,華城府行宮宿所。十二日,自華城府行宮離發,仍詣陵所,以此排日排程,分付兵曹及畿營,使之前期看審,替運處所,磨鍊立栍,道路橋梁,預爲修治,晝停所宿所排設等事,趁期整待,何如?傳曰,允。
又以禮曹言啓曰,卽接松禾幼學金應琥所志,則以爲,族弟在秀,嫡妾俱無子,以其同姓十六寸兄行睦第二子成得,欲爲繼後,兩家諸族,相議完定,未及禮斜,而在秀夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹草記事,曾有筵奏定式,門長金應琥所訴旣如此,依定式金行睦第二子成得,立爲金在秀之後,何如?傳曰,允。
又以內醫院都提調·提調意啓曰,內醫秦慶煥有頉代,醫官金景琳之子差下事,命下矣。前惠民署直長金驥男,依下敎差下之意,敢啓。傳曰,知道。
事變假注書崔致輔書啓,臣於本月初五日亥時量,敬奉聖諭,馳往傳諭于西部皇華坊聚賢洞契議政府右議政林漢浩所住處,則以爲,臣屢犯違傲,縮伏俟勘,不意近侍之臣,又復臨門,誕宣聖諭,以出膺之遲遲,辭敎隆摯,顧臣區區去就,何足有關於國家,而十行之札,前後屢勤,惶懍之極,莫知所以仰答,此殊眷也,臣之不稱見職,以奏以疏,瀝盡肝肺,若有一半分冒進之勢,當此之時,何敢爲緩聲例讓,坐邀恩命乎?臣罪至此,益無所逃,直欲鑽地以入而不可得,人到窮處,鳴號不已,卽常情之所固然,豈可以屢瀆爲懼,而自沮於恩覆之下乎?謹當抖擻心神,更入文字,仰陳未畢之懷云矣,敢啓。傳曰,知道。
前知事林漢浩疏曰,伏以,臣瀝血披心,冒上一疏,竊冀日月之明,俯賜鑑諒,特垂矜許之恩,及承批旨,旣靳兪音,反侈殊渥,又於昨夜,伏承近侍之臨諭,恩言諄複,聖眷冞隆,臣雙擎九頓,感惶交中,心醉神迷,實不知所以自持也。竊伏念,國家用人,必審其才器之大小,而授之創甖升籥,各有容受之限,若不審度其量而貯之盛之,則失其淺深之適,以致濫溢之患,此必然之勢也。雖在微官庶僚,尙不可以匪才濫授,況三事之任,卽百僚之首,表準之地乎?自古置相,必加愼重,審夢稽卜,揀拔當世之賢彦而畀之,膺是任者,亦自量其材力,出而展布其所蘊,使百度俱貞,庶事得宜,是所謂勞於求賢,逸於得人者也,豈可不問其可否,容易加之於不可堪承之人,而不之恤耶?顧今廷紳之列,才德俱備者,不患無人,而及夫拔擢而進之也。特不過如臣昏憒之一老物,若欲責之以酬接事務,則其於神精之耗竭,何?又欲强之以夷險奔走,則其於筋力之澌盡,何?左思右量,莫省所以,將焉用彼相云者,正爲臣今日準備語也。謹稽國朝相臣錄,德業聲望,蔚有可稱,歷歷可數,若其百無一能,最居人下,至於臣身而極矣。靜言思惟,自不覺顔騂而背汗,如使臣貪戀寵祿,感激隆恩,冒昧承當,則非獨有識之譏議,將見擧世之唾罵,臣雖至愚,寧忍冒此而進身乎?出處去就,思之已熟,與其不量而入,醜拙畢露,不若自犯違傲,甘受鈇鉞,此豈臣飾讓之言?實是由中之懇也。在我聖上禮使之道,亦不宜累加敦迫,强其難强,使之顚蹶而後已,臣之進退,不得畢其說,而聖明亦應俯燭也。玆又不避屢煩之懼,申控必遞之義,仰陳於嚴廬之下。伏乞天地父母,察其情而恕其罪,特寢成命,俾解見職,仍加重誅,以懲慢傲焉。臣無任云云。答曰,首疏具悉卿懇,用人不借於異代,卿雖自謙,以不及古人,古人豈有別般道理?惟國耳公耳,盡忠補過而已。卿於今日,以此心輔予,則卿亦古人而已,卿惟當勉勉於此耳。卿須毋復巽辭,卽爲幡然出膺。仍傳曰,此批答遣史官傳諭于右議政。
辛巳五月初六日辰時,上御廬次。領議政入侍時,右承旨趙民和,假注書宋奎弼,記事官鄭知容·金正喜,領議政韓用龜以次進伏訖。用龜曰,近日日氣,朝涼而晝暄,此時聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,一樣矣。用龜曰,嘉順宮氣候,何如?上曰,一樣矣。用龜曰,居諸易邁,端陽已過,而山陵禮日,已爲涓吉,伏惟聖心,此時益復罔極矣。用龜曰,臣連承敦迫之恩諭,冒沒祗肅,而今於見職,豈有一分堪勝之望乎?以其情則廉防最重,株守莫變,以其病則癃痼轉甚,死亡無日,然而若使臣進而有補於國事,則雖放倒昌被,爲世所笑,有不足恤,而以今昏瞶之狀,調元贊化,尙矣無論,雖簿書期會之末,將無以了得一事,則今此出膺,不但爲忘廉冒恥之歸而已,重蹈敗轍,徒累聖簡,豈非所謂公私狼狽乎?恩禮雖極隆摯,開釋雖極備至,臣之自量已熟,則顧何敢冒昧承當,而秪以大事當前,儀節爲重,一時備員,便同虛銜,故竊附終事之義,未遂必辭之懇,而惟是竣事山陵之日,卽臣退塡丘壑之期也。若或夤緣出脚,自處元輔,擔夯廟務,仍爲蹲據,則臣之今日去就,實沒着落,將何以抗顔於百僚具瞻之地乎?日前附奏,已陳此意,而今登前席,敢又悉暴,惟聖明曲加體諒,俾垂死之喘,得以進退有據,是臣區區之望。上曰,進御加味歸脾湯,自今日一貼式煎入。出榻敎上命退,諸臣以次退出。
上在昌慶宮廬次。大行王大妃殿初喪。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
趙民和啓曰,左副承旨洪冕燮,同副承旨沈能岳今日不爲仕進,竝卽牌招,何如?傳曰,允。
又啓曰,藥房提調持湯劑來待矣。傳曰,封入。
傳于朴綺壽曰,向筵左相以兩摠護之兼綰苟艱爲辭,而首相今已視務矣。左相所兼遷奉都監摠護使,以領相爲之。
吏曹,遷陵都監摠護使單領議政韓用龜,遷陵都監都提調單領議政韓用龜。
以左副承旨洪冕燮,同副承旨沈能岳牌不進罷職傳旨,傳于趙民和曰,只推。
以副校理洪學淵,修撰李寅溥,副修撰林顔喆牌不進罷職傳旨,傳于朴綺壽曰,只推。
以司書權敦仁再牌不進罷職傳旨,傳于朴綺壽曰,只推。
朴綺壽,以侍講院言啓曰,下番闕直,已至多日,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以司書權敦仁牌不進罷職傳旨,傳于朴綺壽曰,只推。
朴綺壽,以國葬都監摠護使意啓曰,魂殿山陵祭器,今已鑄成,故爻數別單書入之意,敢啓。傳曰,知道。
又以國葬都監摠護使意啓曰,發引時大轝·肩轝·神轝及腰彩轝·馬木擔運隨後之際,每致失次紛聒之患,且或有軍人觸傷之慮,故庚申·乙亥,依己酉例,預爲排設於各處所矣。今亦依此擧行,何如?傳曰,允。
又以禁衛營言啓曰,本營千摠趙台錫身病猝重,勢難察任,改差,何如?傳曰,允。
上在昌慶宮廬次。大行王大妃初喪。
嘉順宮誕日,大殿·中宮殿·世子宮·世子嬪宮,內閣·政院·玉堂口傳問安。答曰,知道。嘉順宮單子問安。答曰,知道。
大殿·中宮殿·世子宮,朝廷二品以上·六曹堂上口傳問安。答曰,知道。嘉順宮單子問安。答曰,知道。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
李鶴秀啓曰,左副承旨洪冕燮今日不爲仕進,卽爲牌招,何如?傳曰,允。
沈能岳啓曰,藥房提調·副提調持湯劑來待矣。傳曰,封入。
李鶴秀,以侍講院言啓曰,下番闕直,已至多日,事甚未安,司書權敦仁,旣有只推之命,更爲牌招,以爲入直之地,何如?傳曰,允。
以左副承旨洪冕燮牌不進罷職傳旨,傳于李鶴秀曰,只推。
傳于沈能岳曰,留院上疏入之。
傳于李鶴秀曰,昨日之批,罄告予鄭重倚畀之意,卿不必犂然而幡然矣,元輔今已出膺,而目下事務,又極繁殷,中書故事,不必盡備,卿其不日造朝事,遣史官傳諭于右議政。
以司書權敦仁牌不進罷職傳旨,傳于沈能岳曰,只推。
沈能岳啓曰,護軍尹命烈疏批,令時原任大臣·九卿·館閣堂上·六曹堂上·三司諸臣詢議後稟處事,命下矣。竝卽命招,何如?傳曰,允。
李鶴秀,以禮曹言啓曰,本曹草記,今此健陵遷奉時,各項祭奠,今方磨鍊,而謹考各年謄錄,則穆陵遷奉時,路祭不爲磨鍊,寧陵·長陵·顯隆園遷奉時,則路祭皆設行矣。穆陵遷奉時之不設路祭,似因同局密邇之故,無陞轝祖道之節,自在當停之中,而今番遷奉,亦是同局,路祭節次,恐當倣用此例,莫重祭禮,臣曹有不敢禮便,問議大臣後稟處,何如?傳曰,允事批下矣。發遣郞廳,問議于時原任大臣,則領中樞府事臣李時秀病未獻議云,行判中樞府事臣徐龍輔以爲,穆陵遷奉之時,不設路祭,似以同局至近之地,無所事乎祖道之禮,今亦援用此例,恐爲得當,而臣素昧禮意,不敢質言,惟在博詢而裁擇云。行判中樞府事臣金載瓚以爲,旣是局內密邇之地,初無奉轝就祖道之節,謹遵穆陵已例,不設路祭,恐合禮意,惟在博詢裁處云。議政府領議政臣韓用龜以爲,旣是同局密邇之地,則恐當倣用穆陵已例,不設路祭,而以臣昧禮,何敢臆對乎?惟在愽詢而裁處焉云。行判中樞府事臣金思穆病未獻議云,議政府左議政臣南公轍以爲,謹按通典,宋庾蔚之云,若移喪遠葬,則有祖奠遣奠,丘氏儀節及備要改葬條,皆無祖奠遣奠,蓋改葬無祖奠遣奠,自是古禮,若不遠葬,則無祖遣等祭,尤可推知,而邦禮與士禮有異,遣奠等儀節,雖有我朝已行之例,路祭則似不必行之於近地移奉之時矣。寧陵·長陵·顯隆園遷奉時,皆行路祭,惟穆陵遷奉時,不行路祭,久遠之事,雖未敢詳知,而此必因局內密邇之地,故也。今此健陵遷奉,地是局內,相距至近,倣用穆陵舊例,不設路祭,恐合於禮意,而以臣謏淺之見,不敢質言仰對,惟在博詢而處之云。議政府右議政臣林漢浩,方在陳疏辭免之中,不得獻議云矣,大臣之議如此,上裁,何如?傳曰,大臣之議皆如此,敬依穆陵遷奉時例,路祭勿爲磨鍊,可也。
護軍尹命烈疏曰,伏以,忠逆義理,卽天經地紀民彝物則之所係也,歷觀往牒,雖世變無窮,異言喧豗,而百世之下,終歸于正者,誠以天道好善,無往不伸,日星昭揭,非陰翳可晦,而若其闢廓發揮之功,未始不待乎人臣,竊謂此理明甚,不可誣也。近伏見燕京書籍之東來者,名以通考,歷敍外國,而至書我朝景廟時事,以故相臣忠獻公金昌集,忠文公李頤命,忠愍公李健命,忠翼公趙泰采,直加惡名,誣衊罔極。嗚呼,辛壬之禍,尙忍言哉?倘非四大臣精忠大節,貫宇撐宙,拚死竭力,贊成建儲之大策,則三宗血脈,將不知保托之所,而四百年宗社,何得有今日乎?當時凶徒之必欲甘心於四臣者,不惟四臣之視爲仇疾,其意實在於沮戲建儲也。噫嘻,四臣之死,由於建儲之請,英廟之作,由於四臣之死,今以建儲之人,指之爲逆,則畢竟凶誣之及,將及於何地乎?此甲辰以後忠臣義士之沬血明目,極言竭論,明四臣之爲忠,乃所以辨英廟之受誣者也。方其建儲之初,凶徒之綢繆觀望,專在於奏請之倖或不準,欲爲其所欲爲,及其使事旣竣,窮寇計急,則於是乎粧出虎龍之變書,屬戮肆於外,誣逼行乎中,忠賢盡椓,儲位幾傾,鍜鍊羅織,以成一時之誣案,此猶不足,竟至逆鏡主論,賊輝撰奏,必欲播天下而欺後世,其爲計誠亦憯且毒矣。然而凶徒之跳踉,至於此極者,實由於景廟之有疾而不省也。以景廟之聖,而初若無疾,則時事亦豈至於此哉?嗚呼,問皓白老相何在之敎,實與史所云吾目中久不見寇準之語,千載相似,爲臣子者,苟有一分秉彝之性,所當相率掩抑,同聲痛哭而已,何忍萌他腸於其間?惟彼不逞,乘此時爲此擧,亦獨何心哉?吁其不忍之甚矣。逮夫英廟踐祚之後,義理始明,幽冤伊白,則誣奏辨正之議,亟發於廷,而聖祖之心,粵自在儲之初,以含忍爲德,包荒爲度,故尙儉之圖兇而不自愬,光佐之諱疾而不加誅,痛凶徒之專恣,則懼或爲累於景廟,慮反副之難安,則思寧濶略於聖躬,拒而不許,置之無辨,非特此也。五十年所以處辛壬義理者,何事不然?然當日聖慮,若及於今日彼中之有此書,則亦安得以不許其辨之也?雖然此猶英廟屬之聖躬之故也。至於我先王,以英廟之聖孫,闡辛壬之大義,常以以私讎而兼公憤爲敎,凡所以明忠逆嚴淑慝者,無所不用其極,而獨不及於辨此者,亦惟以聖祖之心爲心而已,然聖慮若及於今日彼中之有此書,則亦安得以辨之不早也?不幸兩聖朝聖慮,曾不及於此,而彼中之書,居然流布海外,則本義雖明於大東,賊計竟售於異國,此豈非今日君臣上下驚憤痛迫之事乎?往雖無及,來猶可追,辨明之擧,烏可虛徐也?竊觀其書所載於我國事,固多冗瑣猥雜,然寫事之際,遣辭之間,詳略顯晦,不能無可疑者,昔我宗系之被誣,專由於尹彝·李初之誣衊,而前後我朝之累請皇朝,僅得辨正者,亦不能明白洞快,式至今爲海東含生之所冤憤,今此書之所載,卽據凶徒之所綢糾,則賊情難測,安知其不潛假彝·初之好計,永圖誣衊之證左耶?嗚呼,懿·元兩朝授受之光明,如日中天,丕顯東土,而因此一書之謬載,萬或一䵝昧於天下後世,則腐心之慟,鑠骨之冤,豈獨彼四臣之受厚誣而已哉?臣以菲姿,濫廁宰列,受恩旣多,無地報效,目見誣書傳播,不禁愚忠自激,玆敢忘僭冒悚,出位進言。伏乞聖明,惕然深思,穆然遠慮,亟詢大臣卿宰,特馳一介之使,悉陳辛壬事情,使彼中之人,瞭然知建儲之請,由於景廟之有疾,四臣之死,由於建儲之決策,凶徒之誣四臣,由於奸計之逼聖祖,而請其刊改,則彼中之人,亦必自審其謬,而爲之刊改,雖或已頒之書,難盡追改,此奏旣在,則此書續成之編,地日國史之作,此奏當載,而舊誣自白矣。如此則,聖考有光於天下,忠臣永暴於後世矣。臣無任云云。答曰,省疏具悉。昨見卿疏,取覽原書,不覺凜然,辨奏之請,卿言是矣,而係是兩聖朝鄭重之事,不敢造次,當否,令時原任大臣·九卿·館閣堂上·六曹堂上·三司諸臣,詢議後稟處。
上在昌慶宮廬次。大行王大妃殿初喪。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
趙民和啓曰,左副承旨洪冕燮今日不爲仕進,卽爲牌招,何如?傳曰,允。
沈能岳啓曰,藥房副提調持湯劑來待矣。傳曰,封入。
以左副承旨洪冕燮牌不進罷職傳旨,傳于朴綺壽曰,只推。
沈能岳,以侍講院言啓曰,下番闕直,已至多日,事甚未安。司書權敦仁,旣有只推之命,與兼司書趙庭和,一體牌招,以爲推移入直之地,何如?傳曰,允。
兵曹,以尹郁烈爲御營中軍。
賓廳詢議時,領府事李時秀曰,壬寅奏文句語之至載印行冊子,萬萬痛惋。若使此等文字,仍以流傳,則不但諸大臣危忠卓節,被誣於後世,實恐兩聖朝授受之盛德大義,無以闡明於天下,宰臣辨誣之請,誠爲允當。判府事徐龍輔曰,此實倫常明晦之關,義理隆替之機,兩朝之所以鄭重,未覽誣書之前也,今日之所欲汲汲,旣見誣書之後也。其言雖發於宰臣之疏,其議實循於國人之情,臣於此無容更議矣。判府事金載瓚曰,今因宰臣之陳疏,始知彼中刊書之流出我國者久矣,驚痛憤惋。直欲無生,若使此書之發,在於兩聖朝在宥之時,則必當卽地洞辨,寧容一日鄭重,而特以今日以前,則歷百年而邈不得聞見故耳。天道孔昭,此書自露,將使當日義理,復明於天下,及今奏辨,豈或少緩,而況國朝辨誣之擧,非止一再,今何可更加趑趄?惟望博詢廷紳,劃卽裁處焉。領議政韓用龜曰,辛壬大義理,炳若日星,百世不惑,而今此誣書之流布,實是忠臣志士之扼惋流涕者也。宰臣辨誣之請,蓋欲使天下後世,咸知兩聖朝授受之光明,四大臣忠節之卓絶,臣於此,無容更議。判府事金思穆曰,四大臣危忠卓節,炳然今古,而因此誣書之流行,倫常幾斁,義理將晦,此際宰臣辨誣之疏,實循擧國之情,臣無容更議矣。左議政南公轍曰,誣獄搆成之時,有奏文,誣案昭雪之後,無奏文,彼中之有此等文字,專由於此也。使其書終若流傳而不改,則不但四臣精忠大節,無以暴白於天下,我景廟曁英廟之授受光明,建而不悖,俟而不惑之義理,一有訛誤,幾乎斁絶,興言及此,痛心奈何?兩朝聖慮,若知今日之有此書,則辨明之擧,寧容鄭重?臣則以宰臣疏請,謂有深遠之慮矣。左參贊金履陽曰,環東土百餘年之間,國是大定,大義已明,殊俗文字之變換倒置,誠不足以滓穢太淸,而第伏念,四相臣殉國之義,實有關聖聖授受之地,屈伸消長,家國相須,則未遑有先事之辨,乃至有詿誤文跡之布播天下者,此豈但禍家孫裔之私痛罔極也哉?爲今日君臣上下之道,惟當沬血飮泣,不辨不措而已,別遣一使,痛辨昭雪,斷不可以少緩矣。右參贊李羲甲曰,四相臣建儲之請,卽仰贊兩聖朝堯傳舜授之聖德鴻烈者,而彼一種凶徒,讎視義理,必欲甘心,於是乎虎龍之急書出,而辛壬之誣獄作矣。及夫義理大明,淑慝旌別之後,四相臣之危忠大節,昭布於環東土數千里之內,而今此燕中所謂通考之書,乃以謀逆事覺伏誅,刊出傳行。噫嘻,以四相臣建儲之請,謂之謀逆,則兩聖朝光明授受之大義理,將置之於何地乎?通考之如是記載,職由於輝賊之誣奏,而其變幻事實,厚誣天下後世之憯毒情狀,到此益不能自掩矣。驚心痛骨,尙何忍言?夫以四相臣之爲國血忠,受此惡逆之名,尙可亟爲之辨,況此四臣之爲忠爲逆,上關於國家大義理,爲如何也耶?宰臣陳請,寔是擧國輿論,專价辨明,斷不容少緩。吏曹判書金履喬曰,中國記事,略於外國,而獨此僞案誣奏之詳採備錄,曾是意慮之所不到,兩聖朝之不早辨,誠亦以此也。今旣筆之成書,則其將布天下而傳後世,我國之據實辨誣,烏可緩乎?到今原書之改不改,固難取必,而辨誣奏聞之繼此編入,事理甚明,臣謂專送一使,辨誣請改便。戶曹判書朴崙壽曰,彼中文字之出來者,臣雖未得見,而今於宰臣疏,槪可有領略者,奏辨之請,關係甚重,不但爲四臣辨暴而已,則臣於此,豈有異見乎?惟願博詢而處之焉。禮曹判書金魯敬曰,辛壬之事,尙忍言哉?苟非四忠之捐身殉國,宗社之保有今日,實未可知,當日諸臣之必欲伸暴,夫豈爲四忠地也?公議不待於百年,國是已定於萬世,不料逆輝憯誣之文字,遽作中州刊行之典,故被之首惡之名,布之廣輪之內,是英廟之聖誣自如也,誣英廟亦所以誣景廟也,吾東方含生之類,苟得秉彝之天,孰不腐心痛骨,直欲叫天呼地也?宰臣疏請,卽擧國大同之論,而此論之出,亦已久矣,未見此書之前,雖或鄭重,旣見此書之後,寧可含忍?況前此聖誣之奏請申暴,旣多已例。伏乞亟允所請焉。兵曹判書金在昌曰,四相臣捐身殉國之純忠大節,永有辭於天下萬世,而兩聖朝授受,由此而益正,四百年宗國,由此而永鞏,苟或誣四臣是誣聖朝也,天下寧有是也?不料輝賊憯誣之文字,今乃刊布於中州,凡在橫目之列者,莫不髮豎而膽掉,今此宰臣之疏,實是擧國公共之論,專价辨誣,不容少緩,伏願亟降兪音,以明大義焉。刑曹判書李存秀曰,義理之燮幻,忠逆之倒置,自歸於兩聖朝之受誣,爲今日臣子者,孰不驚痛憤惋乎?馳价辨奏,不容少緩。工曹判書洪羲臣曰,彼人通考中所載句語,聞極驚懍,而今此宰臣之疏請,非但爲四臣誣案而已,辨明之道,豈容少緩?俯詢之下,臣無他見矣。漢城判尹鄭晩錫曰,嗚呼,賊輝憯誣之奏,宜卽辨破,而至今未遑,豈意彼中刊行之文字,便襲凶言,流布廣輪,以致我東方倫彝斁晦,忠逆倒置乎?非但四相臣之誣衊,實是兩聖朝之受誣,爲今日臣子者,孰不腐心痛骨,如不欲生乎?此不卽辨明,則其將人不人而國不國,伏願快降兪音,亟馳專价,以辨其凶誣焉。同知春秋館事趙貞喆曰,辛壬之事,臣豈忍言之哉?自夫英考庚申以來,大義已明,如日中天,而逆臣奏文之後,我國未嘗有辨明之擧,故臣父在時,每以是憂歎不已,逮夫丙申天崩之日,臣之兄弟,移書于其時大提學臣李徽之,請於諡狀中,詳載辛壬之事,以爲先事之辨,以成先父之志,今於四十六年之後,忽見彼中所謂通考者,傳謄逆臣之奏文,翻倒忠逆,流播四海,臣不幸生存,忍目此書,亦幸而生存,遭際聖明,有一分辨雪之望矣。噫嘻,今此誣衊,苟或只及於臣祖臣及三大臣而止,則不過私痛之罔極,而今其書所云,先是二字,上接於建儲謝恩之下,繼之以凶誣四臣者,隱然如印於逆臣之奏文,於是乎私痛反輕,聖誣爲重,宰臣疏請,實出於擧國沬飮之同情,臣無容別有贅說矣。吏曹參判徐能輔曰,誣奏辨正,自是不易之義,況此彼書之刊行流布者,有不勝驚憤痛迫,雖以兩聖朝鄭重之意,在今日,必有以亟許辨奏,臣無容更議。戶曹參判洪秀晩曰,今此宰臣疏中奏辨之請,關係至重,不但爲四臣誣案而已,則臣於此,無容他見矣。禮曹參判趙萬永曰,四相臣之匪躬盡忠,專由於建儲,遂以殉身,亦由於建儲,謂四臣爲逆,則其所誣逼,上及於不敢言之地,此所以君臣一體,義無間然者也。今於大義已明之後,一種誣案,忽發於殊俗之書,將以傳之天下後世,爲東土北面之臣者,目見此文字,擧皆驚心痛骨,如不欲生者也,亟馳專价,陳奏辨明,斷不容已矣。兵曹參判臣趙晉和曰,辛壬義理,卽吾東天經民彝之所係,而伏聞彼中所謂通考之書,誣衊當時之事實,至使贊策之臣,直加惡名,今以建儲之人,指之爲逆,則畢竟凶誣,將及何地者,誠如宰臣之言,辨明之道,不容少緩,亟發使价,卽請刊改,恐不可已矣。刑曹參判張鉉宅曰,四忠之受誣,卽是誣及於而聖朝也。今見彼書之後,尤不勝驚憤痛迫,專使辨奏,不容少緩,惟願亟循宰臣之請。工曹參判尹行直曰,今此宰臣疏籲,關係義理之至重,此不但贊策四臣之被誣而已,馳价辨正,不容少緩,臣豈有他見乎?吏曹參議曺鳳振曰,彼中通考所載辛壬事,諸大臣被誣至此,則兩聖朝授受光明之盛德大義,將無以闡昭於天下後世,今此請辨之擧,臣無容他見矣。戶曹參議尹愭曰,此是兩聖朝辨誣之事,則臣亦豈有他見乎?禮曹參議李東煥曰,噫,辛壬之事,臣不忍復提,而當其時,固是四忠臣精忠貫日之大節,則百年之來公議,尙今炳炳乎?如日方中,而往古來今,秉此倫彝之天者,間不容髮,而英廟卽祚之後,義理彰明,迄于今凜若霜雪,而奈之何凶逆輩,以凶奏語逼兩聖朝光明正大之義,而刊行於彼中,此臣子沬飮之時,豈忍容戴於覆載之間耶?今此宰臣所請,實是大小輿論之同情,伏願特賜允從,亟馳一介之使,辨明大義焉。兵曹參知柳曰,今此宰臣一疏,係是莫重之事,而至下詢議之命,遣使辨誣,不容少緩矣。刑曹參議鄭祖榮曰,彼中通考之書,載我朝辛壬事,而誣及伊時諸大臣,至累於兩聖朝授受之盛德,請辨之擧,不容少緩,以臣愚見,更無他議矣。工曹參議閔鼎秀曰,通考文字,臣未得見,而今此宰臣疏,槪可以領略,奏辨之請,關係至重,不但爲四臣誣案而已,則臣無容他見矣。大司諫朴宗琦曰,彼中文字,臣未及得見,而其所誣衊,在於建策之大臣,而有逼於莫重之地,則爲臣子者,固當腐心痛骨,拚死力辨之不暇,辨請一款,無容他議。司諫李沆曰,臣伏見宰臣尹命烈疏,則彼所謂通考中其所誣衊,在於建策之四大臣,有逼於莫重之地,爲今日臣子者,固當驚惋痛迫,拚死辨明之不暇,臣豈有他議乎?執義宋翼淵曰,卽伏見宰臣尹命烈疏本,則所謂彼中通考,誣衊建策之四大臣,畢竟凶誣,當及於何地云,爲今日臣子者,孰不驚心痛骨,拚死力辨乎?詢問之下,寧容他議?掌令朴周燮曰,臣伏見宰臣尹命烈疏本,則辛壬義理,卽忠逆之大關,而彼中文字四臣之受誣,有逼兩聖朝聖德,辨白之請,尙此遲緩,建策四大臣之直加惡名,實是變幼事實,畢竟凶誣,及於何地乎?亟請辨誣,實出臣僚之公議,臣何敢他辭乎?掌令白致樂曰,臣伏聞彼中之書,不知當時之事實,誤加誣衊四大臣之語,不勝驚惶憂懼之至,卽地辨誣,不容少緩,臣別無他見矣。持平盧光斗曰,伏以臣義理固不可不伸,而忠逆固不可不辨,則不可以異國文字,一任其訛誤也明矣。雖在國事方殷,冠蓋旁午之時,至於四大臣之受誣,關係莫大之義理,則不可以尋常辨誣論之也,況盈廷之議,無一異同,伏願聖裁焉。應敎徐憙淳曰,辛壬誣案,卽事關於英廟朝者,追惟當日之事,不覺心寒骨顫,到今義理大明之後,彼中記事,誣案自在,其將布天下而傳後世,深憂遠慮,不但驚憤而已,專送一价,辨奏請改,斷不可已矣。副應敎李瀅夏曰,辛壬義理,卽撐天亘宙,磨泐他不得者,而今聞彼中通考所載,變亂事實,誣衊建策之四大臣,加以惡名,則畢竟凶誣之將及於何地者?誠如宰臣之疏,在今辨改之請,有不可一日少緩矣。校理趙庭和曰,辛壬義理,卽是忠逆之大關,而伏聞彼中通考,誣衊建策之四大臣,直加惡名,變亂事實,畢竟凶誣及於何地者?誠如滓臣之疏,亟遣使臣,辨誣請改,斷不可已矣。副校理洪學淵曰,今此通考所載壬寅奏文句語,誠萬萬驚惋,此非但諸大臣被誣而已,關係莫重,不可無伸辨之擧,宰臣所請,實爲允當,臣無容他議矣。修撰李寅溥曰,誣奏之尙未辨正,卽百年未遑之事也。今見彼書所載四忠之厚被惡名,卽英廟之受誣也,英廟之受誣,卽景廟之受誣也。環東土合生之倫,孰不腐心而骨痛哉?宰臣所請辨奏之擧,不可一日虛徐,臣無容更議矣。修撰姜世綸曰,辛壬誣獄,卽耇·輝諸賊沮遏建儲之凶計,而誣及於兩朝者,則所以我東臣民之痛惋,迄百年未已也。今其奏文,至登於彼中冊子,不免流布於天下,則不可以義理忠逆之大明於我東,而置而勿論,辨改之請,誠如宰臣之言,臣無容他見矣。副修撰林顔喆曰,今此通考所載壬寅奏文,非但諸大臣被誣,關係莫重,誠不勝驚惋,宰臣疏所請伸辨之擧,實爲得當,臣無容他見矣。副修撰李潞曰,辛壬大義理,如日中天,凡爲我東方臣子,孰不知忠逆之所在,而今此北史所載之辭,卽據壬寅群凶輩以虎龍誣獄,撰出陳聞而撮錄者以至凶絶憯之謀,變幻忠逆,播之異國,至登書籍而莫之早聞,豈不痛哉?蓋群凶粧出之辭,非特四大臣之受衊,卽誣英廟也,非特誣英廟,卽誣景廟也,誣東朝也,而四大臣以千古大忠,終未有釐改於北史之謬誤,遂以此傳之天下後世,則忠逆之案倒置,群凶之計得售矣。是豈天理民彝之所安乎?兩聖朝之鄭重,在於此書未出之前,此書旣已東來,則亟遣使价,一洗翻覆之誣辭,使彼中洞知東國忠逆之大案,永有辭於來後,斷不可已矣。
上在昌慶宮廬次。大行王大妃殿初喪。
藥房都提調韓用龜,提調金履喬,副提調沈能岳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
李鶴秀啓曰,右承旨趙民和,左副承旨洪冕燮今日不爲仕進,竝卽牌招,何如?傳曰,允。
朴綺壽啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
沈能岳啓曰,藥房三提調持湯劑來待矣。傳曰,封入。
傳于李鶴秀曰,禮房承旨進詣皇壇奉審,仍詣宣武祠,奉審以來。
以司書權敦仁,兼司書趙庭和牌不進罷職傳旨,傳于沈能岳曰,只推。
沈能岳,以侍講院言啓曰,下番闕直,已至多日,事甚未安,司書權敦仁,兼司書趙庭和,旣有只推之命,竝更牌招,以爲推移入直之地,何如?傳曰,允。
以司書權敦仁,兼司書趙庭和牌不進罷職傳旨,傳于沈能岳曰,只推。
以右承旨趙民和,左副承旨,洪冕燮牌不進罷職傳旨,傳于沈能岳曰,只推。
沈能岳啓曰,大提學差出事,命下矣。時原任大臣,前大提學,政府西壁,六卿,判尹,竝卽命招,以爲會圈之地,何如?傳曰,允。
又啓曰,大提學差出事,命下矣。政官牌招開政,何如?傳曰,允。
又啓曰,行兵曹判書金在昌,漢城判尹鄭晩錫牌不進推考傳旨,今方捧入,而大提學會圈命下之後,如是違牌,事甚未安,竝更牌招,何如?傳曰,允。
傳于沈能岳曰,時原任大臣,前大提學,更爲命招。
賓廳啓曰,文衡會圈事,臣等與應參諸人,來會賓廳,今方會圈以入之意,敢啓。傳曰,知道。
又啓曰,大提學今方圈點以入,而前大提學南公轍以已拜議政,不書其名,此與嫌不自書有異,依已例不得書入之意,敢啓。傳曰,知道。
賓廳,大提學圈點九點,以沈象奎爲大提學。
有政。吏批,判書金履喬進,參判徐能輔牌不進,參議曺鳳振牌不進,同副承旨沈能岳進。以李友秀爲兵曹參議,以趙萬永爲同經筵,以徐能輔爲同春秋,金鼎根爲內資奉事,山陵參奉二單洪坰·柳英根,忠義單鄭在淇,奉常參奉單權宗憲,兼弘文提學單沈象奎,兼藝文提學單沈象奎,兼成均館事單沈象奎。
兵批,行判書金在昌進,參判趙晉和病,參議李友秀未肅拜,參知柳入直進,右副承旨朴綺壽進。以徐長輔·李愚在·鄭學畊·柳和源爲副摠管,尹善養爲僉知,李殷會爲宣傳官,李齊年·金性淵爲五衛將,金宗大爲慶熙將,金璣淵爲部將,卞宜復爲蝟島僉使。副護軍李載亨,副司果朴容壽·尹正鎭·具載龍·李仁模以上竝單付。
沈能岳,以漢城府言啓曰,遷陵都監今方來接本府,故本府則今月十一日移接於繕工監之意,敢啓。傳曰,知道。
又以國葬都監摠護使意啓曰,發引時晝停所·宿所,皆當排設,欑宮轝士軍替運處所,亦當設幕次,而謹考庚申·乙亥儀軌,則鷺梁晝停所,肆覲坪晝停所,不設欑宮,只設幕次於舟橋北路及行宮門外大路,仍以大轝奉駐,還爲進發,轝士軍替運處,俱不設幕次,轝士軍預爲分運整待,從便次次替運矣,今番則何以爲之?敢稟。傳曰,依乙亥年例爲之。
又以國葬都監摠護使意啓曰,發引時鷺梁南邊始興縣前,若以近年幸行時輦路,爲大轝作路,則人家多有毁撤之慮,依庚申乙亥年例,以人家稀少處,從便修治之意,分付於京畿道臣,何如?傳曰,允。
又以遷陵都監摠護使意啓曰,今此健陵遷奉,旣定於局內密邇之地,則各樣儀物,全備與省減之間,合有十分停當,而謹考庚午年穆陵遷奉時儀軌,則以新舊兩陵,相距甚邇,地形窄迫,不容排立,不用大轝,只以肩轝磨鍊,吉凶儀仗,多所省減,今亦依此例存減,恐合事宜,而事體重大,有難自下擅便,何以爲之?敢稟。傳曰,一遵穆陵遷奉之例,可也。
又以遷陵都監摠護使意啓曰,本都監〈郞〉廳漢城府主簿申常顯,監造官義禁府都事洪羲錫,俱是詞訟職務相妨,令該曹口傳,閑司相換,監造官前參奉趙㝡永·沈宜復,時無職名,亦令該曹口傳付軍職,使之冠帶常仕,何如?傳曰,允。
又以遷陵都監摠護使意啓曰,闕內待令郞廳,以入直武臣兼宣傳官,輪回察任,何如?傳曰,允。
又以遷陵都監摠護使意啓曰,本都監郞廳監造官分房,別單書入之意,敢啓。傳曰,知道。
又以遷陵都監摠護使意啓曰,前知事崔昔,副司果趙鎭亮,別看役差下,使之擧行,何如?傳曰,允。
又以遷陵都監摠護使意啓曰,本都監都廳二員,依前例差出,別單書入之意,敢啓。傳曰,知道。
又以遷陵都監摠護使意啓曰,本都監應行諸事,參考前例磨鍊,後錄別單書入之意,敢啓。傳曰,知道。
又以遷陵都監摠護使意啓曰,本都監監造官四員,依前例差出,別單書入之意,敢啓。傳曰,知道。
又以山陵都監摠護使意啓曰,本都監事役浩多,始役前自多有擧行之事,造成所監造官李一淵,爐冶所郞廳趙雲明,分差別工作,假監役洪羲翼,分差燔瓦所署別提鄭興淑率員役匠募,依例除朝辭先爲出送,董役之意,敢啓。傳曰,知道。
朴綺壽,以備邊司言啓曰,卽見京畿監司韓兢履所報,則以爲,各驛人馬,聚待京中,許多糧料,無路區劃,依庚申乙丑乙亥已例,米太各一百三十石,令該廳卽速上下爲辭矣。旣有各年已例,依此數卽爲上下之意,分付該廳,何如?傳曰,允。
吏曹口傳政事,漢城主簿申常顯,掌樂主簿朴鎬壽相換。禁府都事洪羲錫,童蒙敎官趙在修相換。遷陵都監都廳李寅溥·尹豐烈,監造官趙㝡永·沈宜復·金履禕·洪羲錫。
兵曹口傳政事,副司勇趙㝡永·沈宜復竝單付。
兵曹,以權逴爲摠戎中軍。
以江華留守徐俊輔漕船護送事狀啓,傳于沈能岳曰,近來漕船之去來,每多遲滯,此必是監色輩操縱之弊,此後必候風發船,毋敢如前逗遛事,自政院下諭于沿海各道道臣。
辛巳五月初十日辰時,上御廬次。藥房入診入侍時,都提調韓用龜,提調金履喬,右副承旨朴綺壽,假注書成大璡,記事官鄭知容·金正喜,以次進伏。醫官吳千根·崔源·趙宗翊進伏楹外訖。用龜曰,日間聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,一樣矣。用龜曰,嘉順宮氣候,何如?上曰,一樣矣。用龜曰,醫官使之入診乎?上可之。千根等以次診候訖,退伏奏曰,脈候左右三部調均矣。用龜曰,燕中出來冊子中所載辛壬辨誣句語事,臣於日前獻議,已陳其不可不辨之意,而伏見諸臣獻議,亦皆以亟辨爲辭,可見一國臣子同聲驚慟之情,到今當辨與否,別無更商之端,辨誣奏文,從近撰出後,專差使臣齎送,而使號則以壬寅誣奏辨正使爲稱,允合重事體之道,以此擧行,何如?上曰,依爲之。出擧條用龜曰,今此辨誣之擧,係是百年未遑之事,義理則極其重大,辭令則尤當審愼,奏文撰出,實與尋常應例之文字,萬萬不同,大提學差出擧行之地,何如?上曰,依爲之。出擧條用龜曰,前宰臣疏中逆彦奉使云者,似因先朝時諫啓句語,而其時使臣,果非明彦也,原疏大關義理,一字寧容錯誤,其在責備之義,不可無警,行護軍尹命烈,推考,逆彦奉使一句,使之改付標以入,何如?上曰,依爲之。出擧條上曰,注書誰也?綺壽曰,成大璡矣。上曰,副提調誰也?綺壽曰,沈能岳矣。上曰,何不入來也?綺壽曰,湯劑監煎故未入矣。上曰,進御加味歸肺湯自明日停止。出榻敎上命退,諸臣以次退出。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂·藥房口傳問安。答曰,罔極。
大殿,朝廷二品以上單子問安。答曰,罔極。中宮殿·嘉順宮·世子宮口傳問安。答曰,罔極。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
沈能岳啓曰,辨誣奏文,當爲撰進,新除授大提學沈象奎,卽爲牌招,何如?傳曰,允。
又啓曰,卽者副校理洪學淵,以其親病,陳疏徑出,原疏以孝昌廟忌辰正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎徐憙淳內閣進,副應敎李瀅夏,修撰李寅溥,副修撰李潞都監進,校理李魯秉,副校理姜世白在外,副校理洪學淵陳疏徑出,玉堂上下番俱空,事甚未安,校理趙庭和,修撰姜世綸,副修撰林顔喆,竝卽牌招,以爲推移入直之地,何如?傳曰,允。
沈能岳,以侍講院言啓曰,下番闕直,已至多日,事甚未安,司書權敦仁,兼司書趙庭和,旣有只推之命,竝更牌招,以爲推移入直之地,何如?傳曰,允。
以校理趙庭和,修撰姜世綸,副修撰林顔喆牌不進罷職傳旨,傳于沈能岳曰,只推。
沈能岳啓曰,玉堂上下番俱空,事甚未安,校理趙庭和,修撰姜世綸,副修撰林顔喆,旣有只推有只推之命,竝更牌招,推移入直,何如?傳曰,允。
事變假注書姜䆃書啓,臣於本月初八日辰時量,敬奉聖諭,馳往傳諭于西部皇華坊聚賢洞契議政府右議政林漢浩所住處,則以爲,臣伏承初六日疏批下者,敷示懇惻,勉誨冞切,臣方感激惶蹙,莫省攸爲,今此簪筆之臣,又復來臨,宣布聖諭,首言倚畀之意,申之以中書故事,不必盡備,顧臣人微識蔑,初無才望之可以倚仗,而虛辱聖簡,屢煩飭諭,情地去益悶隘,承膺實無其路,至於中書故事臣不以大官自處備與不備,非所可論,而前後聖敎,無非萬萬不堪當之恩言,魂驚魄褫,四顧狂叫,不暇擇聲,一疏再疏,不自知止,而尙未蒙體諒之恩,情窮勢迫,罔知所達云矣,敢啓。傳曰,知道。
沈能岳啓曰,注書有闕之代,被薦人李憲兢薦狀,依例成送吏曹之意,敢啓。傳曰,知道。
以吏曹參議曺鳳振牌不進罷職傳旨,傳于沈能岳曰,只推。
以平安監司李魯益狀啓義州府民家失火事,傳于沈能岳曰,聞甚矜惻,元恤典外,別加顧助事,分付。
沈能岳,以禮曹言啓曰,謹稽辛亥·己酉謄錄,則丁字閣營建時,用上樑文矣。今此遷陵時,丁字閣上樑文,令藝文館製進,書寫等事,亦令山陵都監照例擧行,何如?傳曰,允。
又以遷陵都監摠護使意啓曰,本都監各房,今日已爲始役,郞廳監造官,依前例輪回直宿之意,敢啓。傳曰,知道。
又以遷陵都監摠護使意啓曰,今此遷奉時所入物力,自本都監例爲分排請得矣,參互各年前例,姑先分定,別單書入之意,敢啓。傳曰,知道。
上在昌慶宮廬次。大行王大妃殿初喪。
沈能岳啓曰,奏文撰進,已有成命,而大提學沈象奎不卽承膺,事甚未安,卽爲牌招,何如?傳曰,允。
朴綺壽啓曰,行大司諫朴宗琦,司諫李沆,掌令朴周燮旣入闕中,不爲傳啓,直爲出去,事甚未安,竝推考,何如?傳曰,允。
以校理趙庭和,修撰姜世綸,副修撰林顔喆再牌不進罷職傳旨,傳于沈能岳曰,只推。
以司書權敦仁,兼司書趙庭和牌不進罷職傳旨,傳于沈能岳曰,只推。
沈能岳啓曰,玉堂上下番俱空,事甚未安,校理趙庭和,修撰姜世綸,副修撰林顔喆,旣有只推之命,竝更牌招,推移入直,何如?傳曰,允。
沈能岳,以侍講院言啓曰,下番闕直,已至多日,事甚未安,司書權敦仁,廉司書趙庭和,旣有只推之命,竝更牌招,以爲推移入直之地,何如?傳曰,允。
傳于朴綺壽曰,宗戚執事中罷職人敍用。
沈能岳啓曰,大提學沈象奎牌不進推考傳旨,今方捧入,而奏文撰進命下之後,如是違牌,事甚未安,更爲牌招,何如?傳曰,允。
沈能岳,以遷陵都監摠護使意啓曰,本都監三房郞廳尹秉烈有身病,呈狀乞遞,改差,其代前縣監韓用鏶差下,一房郞廳金元根,旣已移差殯殿所矣,其代前縣監嚴載差下,使之差任,而時無職名,竝令該曹口傳付軍職,冠帶常仕,何如?傳曰,允。
兵曹口傳政事,副司果韓用鏶·嚴載竝單付。
以全羅監司李書九狀啓淳昌郡民家失火事,傳于沈能岳曰,聞甚矜惻,元恤典外,別加顧助事,分付。
沈能岳以長生殿都提調·提調意啓曰,今此健陵遷奉時,外梓宮合木,已爲畢役,自明日爲始,着漆之意,敢啓。傳曰,知道。
又以國葬都監摠護使意啓曰,發引時所過橋梁·城門·山川祭獻官,例以本都監郞廳差送,而都監擧行浩多,庚申年筵稟後,部字內則自吏曹,以他司官員,別爲差送,外方則自畿營,以守令差送矣。今亦依此分付該曹該道,何如?傳曰,允。
又以國葬都監摠護使意啓曰,發引時大轝前火鐵燭籠,神轝·神輦前三色燭籠,到山陵紅箭門內,例以忠贊衛奉持,而庚甲乙亥,依己酉例,仍以軍人奉持矣,今亦依此擧行,何如?傳曰,允。
朴綺壽,以司僕寺一二提調意啓曰,本寺書吏金忠源·金禮源,以兄弟,替當執吏之任,前後負逋,忠源爲九千餘兩,禮源爲七千餘兩,合爲一萬七千兩之多矣。今方排年分捧,而律以公法,梟首警衆,斷不可已,第忠源前已身死,今無以追施,則有不可偏施於生存之禮源,今姑減死,出付法曹,嚴加刑訊後,亟令絶島定配,勿揀赦典,何如?傳曰,允。
又以兵曹言啓曰,宣傳官李復淵身病猝重,時月之內,萬無供職之望,改差,何如?傳曰,允。
又以禁衛營言啓曰,本營中軍柳和源身病甚重,勢難察任,今姑改差,何如?傳曰,允。
又以禁衛營言啓曰,本營中軍今當差出,而擬望之人乏少,外任竝擬,何如?傳曰,允。
又以禁衛營言啓曰,今番各都監·備局劃下錢五萬三千兩,當爲輸送,而行用錢條不敷,以封不動錢中先爲取用,何如?傳曰,允。
又以刑曹言啓曰,司僕寺啓辭內,本寺書吏金忠源·金禮源,以兄弟,替當執吏之任,前後負逋,忠源爲九千餘兩,禮源爲七千餘兩,合爲一萬七千兩之多矣。今方排年分捧,而律以公法,梟首警衆,斷不可已,第忠源前已身死,今無以追施,則有不可偏施於生存之禮源,今姑減死,出付法曹,嚴加刑訊後,亟令絶島定配,勿揀赦典,何如?傳曰,允事,命下矣。禮源嚴刑一次後,全罷道羅州牧智島定配所,卽爲押送之意,敢啓。傳曰,知道。
又以義禁府言啓曰,卽接延豐縣監朴馨源牒呈及成冊,則殿牌作變罪人喜允應坐諸人,査出報來矣。喜允子正得年十八,發遣府都事與地方官眼同,依律處絞,子正錫年十四,年未滿免絞,慶尙道機張縣爲奴,子婦牙只連鎭海縣緣坐爲婢,姪正基全羅道康津縣緣坐安置,而右罪人等方囚縣獄,竝令刑曹押送于各其配所,何如?傳曰,允。
禁府啓目粘連,向前李復馨亦,不節私用之濫雜,以致公穀之那移,與自犯無異云者,道啓所論,直切情實,以此照律,何如?判付啓,依允。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·玉堂口傳問安。答曰,罔極。
大殿,朝廷二品以上單子問安。答曰,罔極。中宮殿·嘉順宮·世子宮口傳問安。答曰,罔極。
朴綺壽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
沈能岳啓曰,奏文撰進,成命已下,而大提學沈象奎連事違召,不卽承膺,事甚未安,卽爲牌招,何如?傳曰,允。
朴綺壽啓曰,明日傳香禮房承旨當爲齋宿,而左承旨李鶴秀今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
以校理趙庭和,修撰姜世綸,副修撰林顔喆牌不進罷職傳旨,傳于沈能岳曰,只推。
沈能岳啓曰,玉堂上下番俱空,已至多日,事甚未安,校理趙庭和,修撰姜世綸,副修撰林顔喆旣有只推之命,竝卽牌招,推移入直,何如?傳曰,允。
以司書權敦仁,兼司書趙庭和牌不進罷職傳旨,傳于沈能岳曰,只推。
沈能岳,以侍講院言啓曰,下番闕直,已至多日,事甚未安,司書權敦仁,兼司書趙庭和,旣有只推之命,竝更牌招,以爲推移入直之地,何如?傳曰,允。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于沈能岳曰,只推。
沈能岳啓曰,大提學沈象奎牌不進推考傳旨,今方捧入,而奏文撰進命下之後,如是違牌,事甚未安,更爲牌招,何如?傳曰,允。
兵曹,以許溟爲禁衛中軍。
沈能岳,以禮曹言啓曰,自初喪至卒哭,竝停大中小祀,而殯後惟祭社稷,依禮文擧行事,啓下矣。來八月初一日,各道行社稷大祭及卒哭後,行各祭日字粘目,依例磨鍊以入,待啓下,知委諸道之意,敢啓。傳曰,知道。
又以刑曹言啓曰,義禁府啓辭內,卽接延豐縣監朴馨源牒呈及成冊,則殿牌作變罪人喜允應坐諸人,査出報來矣。喜允子正得年十八,發遣府都事與地方官眼同,依律處絞,子正錫年十四,年未滿免絞,慶尙道機張縣爲奴,子婦牙只連鎭海縣緣坐爲婢,姪正基全羅道康津縣緣坐安置,而右罪人等方囚延豐縣獄,竝令刑曹押送于各其配所,何如?傳曰,允事,命下矣。罪人等方囚延豐縣獄,令本道押送于各其配所,何如?傳曰,允。
義禁府照目粘連,海南前縣監李復馨矣本府議啓內,不節私用之濫雜,以致公穀之那移,與自犯無異云者,道啓所論,直切情實,以此照律,罪杖一百,流三千里,以母年七十六,收贖,告身盡行追奪,私罪,奉敎依允爲旀,功議各減一等爲良如敎。
知中樞府事林漢浩疏曰,伏以,臣屢度附奏,疏又再陳,竊自以爲無用之狀,悉蒙照燭,特副微懇,及承疏批下者,非徒不賜允兪,反紆非常之聖眷,諭之以國耳公耳,盡忠補過,勉誨之盛念,溢於辭表,又於日前傳諭,德意繾綣,愈往愈隆,是臣之前後疏懇,非陳情也,卽邀恩也。滿心驚懍,慙懼弸中,直欲效古人之踰垣,而怵畏分義,徊惶局蹐,衷情轉益煎熬而已。凡有除旨,職如不稱,陳章丐免,卽人臣之常情,曲諒賜遞,亦明時之美事,今乃不然,聖上以必致爲期,臣則以必遞爲準,上下相持,踰時越月,徒見國體之虧損,一則臣罪也,二則臣罪也。顧臣賤齒,卽世所稱稀年,七十致仕,禮經揭訓,若非德望素著,身佩安危之人,則許其謝事,退老,優閑,晩景者,古聖王使臣以禮之道,有如是矣。臣不敢自處以老,而問其年則禮經之限也,鳧雁之蹤,樗櫟之材,其去其來,無足輕重於當世,而乃於鍾滿旣盡之後,彯纓拂綬,揚揚於槐棘之班,則是不過冒恥貪榮之歸耳,臣雖昏謬,其於譏笑之備至,禮防之甚嚴,何哉?且臣自來稟賦脆弱,中年以後,重傷水土,肢體麻痺,行步不利,蹣跚之狀,漸似跛躄,自春以來,連赴敦匠之役,力疾强策,兼以澌憊,出入升降,前後顚躓,體貌多虧,瞻視俱駭,而終事之地,不敢言私,含忍不發,以至于今,近又添得毒感,頑痰爲祟,咳逆傡作,滯泄頻發,加減無常,首尾月餘,一直彌苦,種種形症,難以悉暴,衰與病謀,遂成癃痼,雖有藥餌,實難着手,其所可引者,非止一再,而屢次章奏,不敢仰塵者,較之才具之不堪,猶屬第二件事,故因循囁嚅,而區區微諒,不可終默,玆於乞免之章,冒死贅陳,伏惟容光之明,無幽不燭,庶幾俯賜鑑察,曲遂生成之澤,斷斷血忱,惟是之望耳。臣無任云云。答曰,省疏具悉卿懇。日日企予之中,巽章又至,卿何不諒予敷心之言,徒爲克讓之美乎?卿淸恬之操,可以坐鎭雅俗,福履之盛,可以爲瑞今世,而精力之强旺,又予之所知乎,何卑謙之過也?故例已備,予望益切,卿其卽日出膺,以幸國事。仍傳曰,此批答遣史官傳諭,仍爲偕來。
上在昌慶宮廬次。大行王大妃殿初喪。
藥房提調金履喬,副提調沈能岳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
洪冕燮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李鶴秀啓曰,奏文撰進命下,已至多日,而大提學沈象奎連事違牌,無意承膺,事甚未安,卽爲牌招,何如?傳曰,允。
姜䆃偕來,代以禹錫文爲事變假注書。
洪冕燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于洪冕燮曰,只推。
禹錫文有頉,代以金履喆爲事變假注書。
以校理趙庭和,修撰姜世綸,副修撰林顔喆牌不進罷職傳旨,傳于李鶴秀曰,只推。
以司書權敦仁,兼司書趙庭和牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安,校理趙庭和,修撰姜世綸,副修撰林顔喆,旣有只推之命,與副核理洪學淵,一體牌招,以爲推移入直之地,何如?傳曰,允。
李鶴秀,以侍講院言啓曰,下番闕直,已至多日,事甚未安,司書權敦仁,兼司書趙庭和,旣有只推之命,竝更牌招,以爲推移入直之地,何如?傳曰,允。
以校理趙庭和,副校理洪學淵,修撰姜世綸,副修撰林顔喆牌不進罷職傳旨,傳于李鶴秀曰,只推。
以司書權敦仁,廉司書趙庭和牌不進罷職傳旨,傳于李鶴秀曰,只推。
李鶴秀啓曰,大提學沈象奎牌不進推考傳旨,今方捧入,而奏文撰進命下之後,如是違牌,事甚未安,更爲牌招,何如?傳曰,允。
趙民和,以戶曹言啓曰,禮曹啓下關內,大行王大妃山陵三年內所用炭燒木及各樣菜物,依乙丑年例,令戶曹磨鍊擧行事據,取考前例,則山陵自下玄宮日至大祥日,朝夕上食,晝茶禮所用柴炭菜物,自本曹磨鍊啓下後,自宣惠廳啓稟給價矣。今亦依定奪,一從乙丑例磨鍊,別單書入,而待啓下,令宣惠廳考例給價,奉常寺·司圃署·內資寺貢人及下人等處分給一款,亦令依例擧行,何如?傳曰,允。
李鶴秀,以遷陵都監摠護使意啓曰,梓宮奉出時,例用轆轤,而謹考謄錄,則辛亥造作不用,己酉初不造作,用散輪鋪板,以便奉出之路矣,今番則何以爲之?敢稟。傳曰,依己酉年例爲之。
又以遷陵都監摠護使意各曰,今此遷奉時,紙牓輦一坐,紙牓腰轝一坐,空輦一坐,平轎子一坐,以司僕寺所在奉出,初度習儀爲始用之,而如或有傷損處,則不可不預爲修補,取來看審,而紙牓腰轝則只有一坐,國葬都監,已爲奉出,故自本都監新造之意,敢啓。傳曰,知道。
又以國葬都監摠護使意啓曰,始興行宮,華城行宮,陵所丁字閣,欑宮排設處四壁,有紬甲帳周遮之節,而己酉因特敎,除壁帳,以牧丹屛代用,庚申乙亥,皆用此例矣,今亦依此擧行,何如?傳曰,允。
又以禮曹言啓曰,卽接仁同幼學劉海宗所志,則以爲,矣身十三代祖開國功臣玉川府院君文僖公敞嫡長孫完燮,嫡妾俱無子,以其同姓十四寸弟秀成第二子遇井,欲爲立後,兩家同議完定,未及禮斜,而完燮夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,門長劉海宗所訴旣如此,依定式劉秀成第二字遇井,立爲劉完燮之後,何如?傳曰,允。
又以山陵都監摠護使意啓曰,本都監郞廳鄭晉錫時任刑曹佐郞,監造官李宅鉉時任桂坊,陪衛重地,詞訟劇務,職事自多相妨,竝令該曹閑司中,使之口傳相換,何如?傳曰,允。
又以魂殿都監摠護使意啓曰,本都監監造官洪履燮時任桂坊,陪衛重地,職事自多相妨,令該曹閑司中,使之口傳相換,何如?傳曰,允。
吏曹口傳政事,刑曹佐郞鄭晉錫,活人別提成兢默相換,侍直洪履燮,氷庫別檢趙澈永相換,洗馬李宅鉉,童蒙敎官李彙寧相換。
朴綺壽,以都摠府言啓曰,新除授副摠管徐長輔時無職名,令該曹口傳付軍職,何如?傳曰,允。
又以兵曹言啓曰,禁軍來秋冬等祿試射,當爲設行,而內外中日,旣已停止,不得設行之意,敢啓。傳曰,知道。
兵曹口傳政事,護軍單徐長輔。
黃海監司李龍秀疏曰,伏以,皇天降割我大行王大妃殿,奄棄長樂之奉,旬朔嬗改,公除奄過,率普含慟,固已罔極,而伏惟殿下,煢煢在疚,攀號孺慕,何以堪處?又況健寢移奉,克循廷議,灤遷魯附,禮儀有定,攀弓餘悲,更切於戲,臣以邇列之蹤,適在外藩,不能奔赴於庭哭之班,仰瞻深墨之容,區區寸忱,惟北望戀結而已。仍伏念,臣頃陳一疏,仰暴情實,及奉聖批,鄭重溫複,其所以慰諭而開釋之者,無復餘蘊,臣百回莊誦,感激無地,但當含恩戴德,殫竭職事,以效涓埃之報,而顧臣智慮淺短,才技凡劣,非直新到事務,茫無頭緖,畢竟僨誤,如執符契,夙夜憂懼,惟譴何是竢,第臣目下,竊有私懇,敢玆陳籲。臣父臣肇源,銜命出疆,行將反面,所過之路,旣在臣所部之內,而距臣營不過一二日程耳,臣積月曠違之餘,中道迎覲,情理甚切,而職守有限,在法難擅。伏乞聖慈,俯賜諒察,許臣來往,俾伸至情。臣無任云云。答曰,省疏具悉。依所請卿其往來焉。
上在昌慶宮廬次。大行王大妃殿初喪。
巳時午時,日暈。
中宮殿誕日,大殿·嘉順宮·世子宮·世子嬪宮,內閣·政院·口傳問安。答曰,知道。中宮殿單子問安。答曰,知道。大殿·嘉順宮·世子宮,朝廷二品以上·六曹堂上·大司諫口傳問安。答曰,知道。中宮殿,單子問安。答曰,知道。
望奠後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
加漆後,大殿·中宮殿·嘉順宮·世子宮·世子嬪宮,內閣·政院·藥房口傳問安。答曰,罔極。
大殿,朝廷二品以上·六曹堂上·大司諫單子問安。答曰,罔極。嘉順宮·世子宮,口傳問安。答曰,罔極。
朴綺壽啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
又啓曰,奏文撰進命下,已至多日,而大提學沈象奎一向違召,無意承膺,事甚未安,卽爲牌招,何如?傳曰,允。
又啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆,旣有只推之命,竝更牌招,推移入直,何如?傳曰,允。
朴綺壽,以侍講院言啓曰,下番闕直,已至多日,事甚未安,司書權敦仁,兼司書趙庭和,旣有只推之命,竝更牌招,以爲推移入直之地,何如?傳曰,允。
以校理趙庭和,副校理洪學淵,修撰姜世綸,副修撰林顔喆牌不進罷職傳旨,傳于朴綺壽曰,只推。
以兼司書趙庭和牌不進罷職傳旨,傳于朴綺壽曰,只推。
傳于朴綺壽曰,日昨批旨,罄布心腹,側席之俟,倍覺深切,尙未見幡然之喜,予愧誠淺,而不能不慨然於卿,相須之義,相感之理,在庶僚猶然,況大臣之受其君委畀乎?首相出膺,尙未一行賓對者,亦待卿之出也,卿豈可鄭重虛徐乎?玆遣承宣,申告至懇,望卿卽日簉朝事,同副承旨傳諭于右議政,期於偕來。
趙民和啓曰,右議政敦諭,同副承旨傳諭事,命下矣。同副承旨沈能岳,纔已須資出去,卽爲牌招,何如?傳曰,允。
傳于朴綺壽曰,己酉遷園時,欑宮設於香大廳,故頃於摠護使稟定時,以香大廳不如齋室,舊陵出玄宮後,成殯以齋室爲敎,近始敬考遷園事實,則其時聖意,蓋寓朝夕居廬之義,而今番則事勢與己酉不同,然而猶奉於齋室,亦甚未安,出玄宮後成殯,依古例,以丁字閣爲之事,都監知悉。
朴綺壽啓曰,大提學沈象奎牌不進推考傳旨,今方捧入,而奏文撰進命下之後,如是違牌,誠極未安,更爲牌招,何如?傳曰,允。
同副承旨沈能岳書啓,臣於本月十五日巳時量,敬奉聖諭,馳往傳諭于西部皇華坊聚賢洞契右議政林漢浩所住處,則以爲,臣於日前,伏承第三疏批答,不惟不賜矜諒,奬詡勉飭之盛意,出尋常萬萬,臣誠淺辭拙,旣不得感回天聽,反侈寵命之屢勤,始而惶懍,終焉慙恧,奉讀以還,無地自容,今此承宣臨門,恩敎復下,諭之以相須之義,相感之理,諄複懇摯,如父詔子,螻蟻賤品,何以得此不世之隆眷異渥也?其在不竢駕屨之義,何敢爲晷刻逡巡之計,而自量綿薄,實無一半分堪承重任之望。古語曰,陳力就列,不能者止,今臣所叨,決知其不能,而猶且冒進,則畢竟覆餗之患,理所必至,如臣昏憒老殘,使之備數於巖廊之上,任其顚倒僨敗者,是豈位事惟能之道乎?臣之不敢進身膺命,持此爲艮限,惟願卽賜鐫改,仍降嚴誅,以懲屢違之罪云矣。臣旣承偕來之命,故姑爲仍留之意,敢啓。傳曰,知道。
傳于朴綺壽曰,朝者敦勉,罄悉衷曲,謂卿之出,不俟駕屨,今見附奏,大失所圖,予方以得卿爲重,卿其可視予如遺,卿無難進之義,予有如渴之望,上下相持,徒虧事體,卿其深諒予誠,幡然卽起事,爾其更爲傳諭,期於偕來。
朴綺壽,以吏曹言啓曰,孝陵別檢柳夏永呈狀內,矣身素患痰癖之症,當此換節之時,一倍添劇,時月之內,萬無起動供職之望云,其身病旣如是,則有難强令察任,改差,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以遷陵都監摠護使意啓曰,取考各年謄錄,則輪臺板所用黃膓板一立,小方牀所用黃腸板一立,竝以長生殿所在退板取用矣,今亦依前例取用,何如?傳曰,允。
以江原監司申在植狀啓洪川縣民家失火事,傳于趙民和曰,聞甚矜惻,元恤典外,別加顧助事,分付。
上在昌慶宮廬次。大行王大妃殿初喪。
朴綺壽啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,奏文撰進命下,已至多日,而大提學沈象奎一向違召,無意承膺,事甚未安,卽爲牌招,何如?傳曰,允。
又啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆,旣有只推之命,竝更牌招,推移入直,何如?傳曰,允。
以校理趙庭和,副校理洪學淵,修撰姜世綸,副修撰林顔喆牌不進罷職傳旨,傳于朴綺壽曰,只推。
朴綺壽啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于朴綺壽曰,只推。
朴綺壽啓曰,大提學沈象奎牌不進推考傳旨,今方捧入,而奏文撰進命下,已至多日,一向違召,不卽承膺,事甚未安,更爲牌招,何如?傳曰,允。
又啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆,旣有只推之命,竝更牌招,推移入直,何如?傳曰,允。
同副承旨沈能岳書啓,臣更奉聖諭,卽爲傳諭于右議政林漢浩所住處,則以爲,昨於偕來承旨之臨宣聖諭也,臣以拙訥之辭,冒死申懇,祈垂曲諒,今又恩敎誕降,以勉以飭,愈往愈隆,至於其可視予如遺之敎,尤萬萬惶隕驚懍,求死不得,人臣事君,分義雖嚴,廉防亦重,臣之前後供仕,無一善狀,卽聖明之所俯燭,閑漫之職,猶患其不勝任,況更進一步,廁跡於鼎席之間,責以當世之務,則其孤恩僨事,可立而待,聖敎屢勤,而臣之不堪承當之實,與前無異,今日之申籲,亦昨日之已陳者,以奏以疏,悉暴無餘,何敢爲飾辭例讓,以重不誠之罪乎?日夜踧踖,精竭神疲,言不知裁,惟願亟加嚴命,削臣之職,正臣之罪云矣。臣旣承偕入之命,故姑爲仍留之意,敢啓。傳曰,知道。
傳于朴綺壽曰,前後敷告懇至,何如,而卿之邁邁,愈往愈過,是循墻之小諒,重於爲國之公體,豈所望於卿者也。啓沃之嘉猷,弘濟之良圖,政賴卿與僚相,相須勉勉,卿之鄭重如彼,予安得不喉之渴而舌幾弊也?卿其勿復費辭,卽爲膺命事,遣亞卿傳諭,仍與偕入。
朴綺壽啓曰,右議政敦諭,遣亞卿傳諭事,命下矣。何亞卿進去乎?敢稟。傳曰,刑曹參判進去。
朴綺壽,以禮曹言啓曰,英陵·寧陵官員,以本陵局內松蟲熾發,日日捕捉,無以止息,煙軍調發事,前有所論報,而此時方農,調發民丁,亦涉重難,爲先兩陵軍保合番,逐日拾捉之意,題送矣。卽接其所報,則今年蟲患,比前尤甚,多發軍丁,連爲拾去,日甚熾盛,以如干守護軍,萬無盡除之道云矣。莫重陵寢,松木有此蟲蝕,誠甚驚悚,本牧煙軍,量宜調發,與兩陵軍,合力使用,不多日內期於捕除事,分付,何如?傳曰,允。
兵曹口傳政事,副司果單朴岐壽。
上在昌慶宮廬次。大行王大妃殿初喪。
巳時加漆後,大殿·中宮殿·嘉順宮·世子宮·世子嬪宮,內閣·政院·藥房口傳問安。答曰,罔極。
大殿,朝廷二品以上單子問安。答曰,罔極。中宮殿·嘉順宮·世子宮口傳問安。答曰,罔極。
洪冕燮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
趙民和啓曰,左副承旨洪冕燮,同副承旨沈能岳今日不爲仕進,竝卽牌招,何如?傳曰,允。
又啓曰,奏文撰進,已有成命,而大提學沈象奎一向違召,無意承膺,事體道理,俱極未安,卽爲牌招,何如?傳曰,允。
以同副承旨沈能岳牌不進罷職傳旨,傳于趙民和曰,許遞,前望單子入之,待下批,牌招察任。
承旨前望單子入之,金啓溫落點。
趙民和啓曰,大提學沈象奎牌不進推考傳旨,今方捧入,而奏文撰進命下,已至多日,一向違牌,不卽承膺,事甚未安,連爲牌招,何如?傳曰,允。
洪冕燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于洪冕燮曰,只推。
以校理趙庭和,副校理洪學淵,修撰姜世綸,副修撰林顔喆再牌不進罷職傳旨,傳于趙民和曰,只推。
趙民和啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆,旣有只推之命,竝卽牌招,推移入直,何如?傳曰,允。
以校理趙庭和,副校理洪學淵,修撰姜世綸,副修撰林顔喆牌不進罷職傳旨,傳于趙民和曰,只推。
趙民和啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆,旣有只推之命,竝卽牌招,推移入直,何如?傳曰,允。
刑曹參判張鉉宅書啓,臣於本月十六日子時量,敬奉聖諭,馳往傳諭于西部皇華坊聚賢洞契議政府右議政林漢浩所住處,則以爲,忝叨匪據之命,于今二十有餘日,其間傳諭爲六度矣。每一承奉,十行溫綸,德意藹然,矧又亞卿辱臨,恩敎復下,字字鄭重,句句懇摯,眷注已踰於涯分,寵光偏厚於微軀,揆以常情,宜卽感激趨膺,而臣之一味引伏,不敢蠢動者,豈無其由乎?禮義廉恥,謂之四維,朝廷之上,辭受進退,必以四維爲準,故古人亦以是占其當世之汚隆,所關不輕而重矣。臣以一介疎闇蔑識之人,叨此莫重莫大之任,居然出膺,視若固有,則其於禮義廉恥,當乎否乎?今乃不問其當否,知進而不知退,則四維之嚴,已於未出脚之前,自臣身先壞也,其何以出而有爲乎?屢回量度,終不得其所以進身者,惟以速被逋慢之罪,警勵具僚,爲不報之報焉云矣。臣旣承偕來之命,姑爲仍留之意,敢啓。傳于朴綺壽曰,附奏之來依舊聽我邈邈,寧不慨歎,寧不慨歎?當此大事當前,事務積滯之時,豈宜如是鄭重,俾予疲於應接乎?不在多誥,卿須幡然簉朝事,卿其更爲傳諭,期於偕來。
趙民和以遷陵都監摠護使意啓曰,舊陵作甕家擇日,以六月十六日,已爲啓下矣。細量其日字事勢,則前期四朔,又値潦節,許久造待,殊涉未安,令該曹更擇吉日,何如?傳曰,允。
又以遷陵都監摠護使意啓曰,新舊陵外梓宮同日陪進,多有事勢掣礙之端,令該曹元擇日外,更擇一日,以爲次第陪進之地,何如?傳曰,允。
又以遷陵都監摠護使意啓曰,取考謄錄,則辛亥遷陵時,啓舊陵役軍·轝士軍中,精抄壯健者四百名擧行,己酉則因特敎,紫門軍二百名使用矣。今番則以何年例擧行乎?敢稟。傳曰,己酉年例爲之。
又以山陵都監摠護使意啓曰,今此遷陵因山時,大小使客之支待,若皆分定於畿邑,則廚傳之弊,不可不念,依庚申·乙亥年例,奉命承旨外,使各其司擧行,而中使往來時,依例乘太僕馬,糧饌令戶·惠廳備給,何如?傳曰,允。
上在昌慶宮廬次。大行王大妃殿初喪。
進御加味歸脾湯依前方,自今日一貼式煎入事,榻前下敎。
洪冕燮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
趙民和啓曰,同副承旨朴綺壽今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,奏文撰進成命,已至多日,而大提學沈象奎一向逡巡,無意承膺,揆以事體,誠極未安,卽爲牌招,何如?傳曰,允。
以左副承旨金啓溫牌不進罷職傳旨,傳于趙民和曰,只推。
以校理趙庭和,副校理洪學淵,修撰姜世綸,副修撰林顔喆牌不進罷職傳旨,傳于趙民和曰,只推。
趙民和啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆旣有只推之命,竝卽牌招,推移入直,何如?傳曰,允。
以同副承旨朴綺壽牌不進罷職傳旨,傳于趙民和曰,只推。
洪冕燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于洪冕燮曰,只推。
趙民和啓曰,大提學沈象奎牌不進推考傳旨,今方捧入,而奏文撰進命下之後,如是屢違,誠極未安,更爲牌招,何如?傳曰,允。
以校理趙庭和,副校理洪學淵,修撰姜世綸,副修撰林顔喆牌不進罷職傳旨,傳于趙民和曰,只推。
趙民和啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆,旣有只推之命,竝更牌招,推移入直,何如?傳曰,允。
刑曹參判張鉉宅書啓,臣於本月十七日亥時量,敬奉聖諭,卽爲傳諭于右議政林漢浩所住處,則以爲,臣申暴微懇於偕來亞卿宣諭之後,冀蒙察納,及伏承聖敎下者,一兪尙靳,誨責愈勤,有若臣可進而姑爲不進者然,抑塞惶蹙,如行路而路窮,末由迴旋,天地雖大,豈能無憾?蓋人臣難進,固多其道,才具不逮則不進,爵位踰分則不進,筋力衰耗則不進,此三者俱是難進之端,顧念臣以才具則空疎拙劣,以爵位則不稱其服,以筋力則老耄昏憒,有一於此,尙不可供職,況兼此三者乎?非臣不欲進,卽勢使之然也。前後章奏,披瀝無餘,聖明亦應俯燭,而俯念之也。嚴廬諒陰之中,以臣去就,致煩酬應,極知其惶悚,而情踪有不得不已,區區祝願,惟在於亟賜鐫削,遄伏譴何云矣。臣旣承偕來之命,姑爲仍留之意,敢啓。答曰,知道。
傳于洪冕燮曰,自卿始拜之日,予所以敷告心腹,幾無餘蘊,而卿之巽辭,徒近訑訑之拒人,此豈君臣相孚相感之意乎?爲卿慨然,予則以致卿感悟爲誠,玆遣正卿,申告如渴之思,卿其卽爲出膺,弘濟時事。
傳于洪冕燮曰,右議政敦諭,漢城判尹傳諭,仍與偕來。
趙民和,以國葬都監摠護使意啓曰,大行王大妃殿寶篆文,令書寫官議政府領議政韓用龜,敬書正副二本以入,仰備睿覽,裁擇之意,敢啓。傳曰,知道。
又以禮曹言啓曰,因遷陵都監啓辭,新舊陵外梓宮同日陪進,事勢掣礙,令該曹元擇日外,更擇一日,以爲次第陪進之地事,允下矣。舊陵外梓宮陪進吉日,令日官趙相順更爲推擇,則來八月初二日卯時爲吉云,以此日時擧行,而原單子中付標以入之意,敢啓。傳曰,知道。
又以禮曹言啓曰,因遷陵都監啓辭,舊陵作甕家擇日,前期四朔,又値潦節,許久造待,殊涉未安,令該曹更擇吉日事,允下矣。舊陵作甕家吉日,令日官趙相順更爲推擇,則來七月十三日午時爲吉云,以此日時擧行,而原單子中付標以入之意,敢啓。傳曰,知道。
洪冕燮,以兵曹言啓曰,慶熙宮衛將吳聖錫身病猝重,無望供職,呈狀乞遞,改差,何如?傳曰,允。
又以御營廳言啓曰,本廳千摠申緖身病甚重,勢難察任,改差,何如?傳曰,允。
義禁府啓目,公忠前虞候李台遠原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌慶宮廬次。大行王大妃殿初喪。
自開東至未時,灑雨下雨,測雨器水深一寸四分。
巳時加漆後,大殿·中宮殿·嘉順宮·世子宮·世子嬪宮,政院·樂房口傳問安。答曰,罔極。內閣單子問安。答曰,罔極。
大殿,朝廷二品以上單子問安。答曰,罔極。中宮殿·嘉順宮·世子宮口傳問安。答曰,罔極。
洪冕燮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
朴綺壽啓曰,藥房提調持湯劑來待矣。傳曰,封入。
傳于朴綺壽曰,檢校待敎徐憙淳,馳詣顯隆園奉審,仍詣健陵華寧殿,一體奉審以來。
趙民和啓曰,左副承旨金啓溫今日不爲仕進,卽爲牌招,何如?傳曰,許遞,前望單子入之。
承旨前望單子入之,朴宗珩落點。
以校理趙庭和,副校理洪學淵,修撰姜世綸,副修撰林顔喆再牌不進罷職傳旨,傳于朴綺壽曰,只推。
朴綺壽啓曰,玉堂上下番俱空,已至多日,事甚未安,校理趙庭和,副校理洪學淵,修撰姜世綸,副修撰林顔喆,旣有只推之命,竝卽牌招,推移入直,何如?傳曰,允。
洪冕燮啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于洪冕燮曰,只推。
漢城判尹鄭晩錫書啓,臣於本月十九日,敬奉聖諭,馳往傳諭于西部皇華坊聚賢洞契議政府右議政林漢浩所住處,則以爲,臣之籲天申懇,凡幾度矣。恩諭纔下,臣奏輒陳,一日二日,自至煩瀆,嚴畏怵惕,駭汗浹背,際此正卿又臨,傳宣聖諭,伏承爲卿慨然之敎,雙手擎讀,益不勝惶隕之忱,聖明之世,雖匹夫之賤,皆得有懷自盡,而臣獨抱此微諒,尙未蒙曲遂之恩,實慙臣之誠薄,而其爲抑塞則深矣。矧今灤遷定期,魯祔卜吉,凡百臣僚,莫不奔湊率職,臣之區區微忱,亦豈無隨衆供仕,以效尺寸之心,而見職未解之前,一出無路,自以廁跡於班聯之身,不得報效於終事之地者,罔非臣罪,瞻望隕結,悲悚交中,莫知爲對云矣。臣旣承偕來之命,姑爲仍留之意,敢啓。傳曰,知道。
傳于洪冕燮曰,昨諭之後,翹佇益切于中,朝見附奏,何卿之浼浼又若此也?卿所辭之端,皆予之前所明諭者,則卿雖欲以此爲難進之方,其可得乎?且大官出處,雖云與庶僚不同,亦人臣之職,而人所共經,則當出而出,卿何獨鄭重乃爾?況今事務殷繁之日乎?予不欲更煩,卿其幡然起膺事,卿其更爲傳諭,期於偕入。
漢城判尹鄭晩錫書啓,臣於當日酉時,敬奉聖諭,卽爲傳諭于議政府右議政林漢浩所住處,則以爲,臣不堪任事之狀,累陳於疏奏,而未蒙天鑑之照燭,終靳允許,一直敦召,分義所在,不敢更事逡巡,以傷事面,而損國體,惟當拚棄廉隅,强所難强,冒進出肅,而第臣素患感滯疝泄之證,尙未良已,數日調治,容俟少間,趨造前席,更陳未畢之懇,冀蒙體諒之恩矣。臣當從近膺命而重臣之來留陋巷,多日相守,在臣心尤涉悚悶。伏乞亟收偕來之命,以安私分云矣。臣旣承偕來之命,姑爲仍留之意,敢啓。答曰,知道。卿則還入。
朴綺壽啓曰,大提學沈象奎疏批已下,卽爲牌招,以爲奏文撰進之地,何如?傳曰,允。
朴綺壽,以承文院都提調意啓曰,皇帝御名避書事,禮部咨文出來矣,回咨依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
又以山陵都監摠護使意啓曰,山陵始役,在今五月二十二日,本都監提調以下今日先肅拜,二十日出去矣。京郞廳一員,依例以兵曹佐郞安允璟差下,使之察任,何如?傳曰,允。
又以戶曹言啓曰,臣崙壽今日以全羅道法聖倉漕船,慶尙道右漕倉漕船點檢事,出來江上矣。慶尙道左漕倉所屬昌原等八邑庚辰條田稅大同合米一萬三千六百五十三石零,太二千一百二十五石零,本倉元漕船十四隻分載,追後來泊于西江前洋,故一體點檢之意,敢啓。傳曰,知道。
義禁府啓目粘連,向前李台遠亦,舊還未捧,異於新還,道啓所論,已多參恕,而捧未準數,旣登陳聞,律以經法,終難全貰,以此照律,何如?判付啓,依允。
大提學沈象奎疏曰,昊穹不弔,大行王大妃慈庥奄閟,臣民普慟,若在庚年,日月流速,旬朔屢改,伏惟殿下,煢煢在疚,孺慕含恤,益復罔極。惟是天心默佑,地靈自效,灤遷魯祔,叶大同之吉,而卜無疆之基,此誠聖孝之所感格,今昔攀號頌幸又萬萬。仍伏念,臣之疎劣衰惛,謬任重藩,以再朞之久,無一事之效,民生之困瘁,而未有以紓恤,財賦之罄匱,而未有以經理,戌禁墮弛而無所整飭,蠧弊繁滋而無所剔補,因循姑息,徒竊厚廩,倖免譴罰,誠荷寬貰,雖無吏議師規,自惟尸素之辜,實切惴騂之忱,千萬不自意,三館恩命,遽在納符之翌日,是官之不常備,而殆若須臣之歸者,臣惝怳悸恐,不省所以自措也。臣之濫玷圈望,今且十數年,而間亦再叨特拜,又嘗一蒙寵仍,輒將不稱不堪之實,章奏辭免,冒瀆猥多,前後披罄,至爲八九,今亦無說可以復陳,而淵鑑固已悉燭,其無足可任之狀,不惟是也,本其空疎短拙,近又枯涸遁脫,凡是文字之事,一切抛廢久矣。雖欲血指腐毫,復爲十數年前之齟齬伎倆,眞不可得焉,前猶必辭而不敢冒,則今又何持而爲苟膺之計乎?伏況玆者辨誣之擧實係百年未遑之事,義理極其關重,將以昭闡於天下後世,亦須辭令之善,如臣之必無能承當者,不可以其名在圈望,而漫然復任也,又決矣。臣於道路勞憾之日,重添輪疾,歸卽落席委頓,神精澌闕,雖此數行陳丐,亦無以趁自締思,惟日違逋,且將浹旬,惶悶隕迫,彌積蹇慢之罪,今僅勉强憒昏,略入文字。伏乞聖慈,俯賜鑑諒,亟與罷免,公私大幸,臣不勝瞻仰祈懇祝顒之至云云。答曰,省疏具悉。卿其勿辭,卽爲行公。
左副承旨趙民和疏曰,伏以,臣與新除授右承旨朴宗珩,有親査應避之嫌,揆以公格,在下當遞。伏乞聖玆,俯垂鑑諒照例,以安私分,千萬幸甚云云。答曰,省疏具悉。所請依施。
上在昌慶宮廬次。大行王大妃殿初喪。
藥房提調金履喬,左承旨李鶴秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳祭聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
洪冕燮啓曰,行大司憲趙弘鎭,執義宋翼淵,掌令白致樂·朴周燮,持平盧光斗呈辭,持平金樂周在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
李鶴秀啓曰,藥房提調持湯劑來待矣。傳曰,封入。
朴宗珩啓曰,奏文撰進成命,已至多日,而大提學沈象奎一向違召,無意承膺,事甚未安,卽爲牌招,何如?傳曰,旣無必辭之端,課日違牌,殊涉不當,更爲牌招,嚴飭肅命。
李鶴秀,以內醫院提調意啓曰,副提調金敎根今日問安,不爲仕進,卽爲牌招,何如?傳曰,允。
朴宗珩啓曰,吏曹郞廳來言,承旨有闕,政事,取稟。傳曰,知申許遞,與有闕之代,前望單子入之,待下批,牌招察任。
以校理趙庭和,副校理洪學淵,副修撰林顔喆牌不進罷職傳旨,傳于朴宗珩曰,只推。
承旨前望單子入之,李止淵·曺鳳振落點。
朴宗珩啓曰,大提學沈象奎牌不進推考傳旨,今方捧入,而特敎嚴飭之下,不卽承膺,事體所在,誠極未安,更爲牌招,何如?傳曰,允。
朴宗珩,以侍講院言啓曰,弼善金益鉉入直矣,身病猝重,纔已入稟出去,上番闕直,事甚未安,輔德·文學未差,兼弼善李沆呈辭受由,兼輔德朴綺壽以承旨除本仕,兼文學洪學淵,卽爲牌招,以爲入直之地,何如?傳曰,允。
李鶴秀,以宣惠廳言啓曰,魂殿陵所三年內所供菜蔬柴炭等價,本自戶曹磨鍊,分定於京畿各邑,而己亥以後國恤時,爲除畿民之弊,始令本廳,句管給價,而價本則或以江都米,或以常平·賑廳·宣惠各廳與兵·戶曹·各軍門所在銀錢米布,啓稟取用者,已成恒例矣。今此大行王大妃殿三年內菜蔬等價,亦依此例,以米木錢三分磨鍊,米一千七十五石七斗八升三合九夕,木六十四同二十五疋,錢六千四百五十兩等,取用於宣惠各廳·常平賑廳·兵戶曹·各軍門,而自本廳有難直爲派定,依前例特令廟堂參量區劃,一依各其司定式上下,以爲貢人進排之地,而魂殿入番宗室以下蔘䓀價元數九百八十二石二斗八升一合八夕,依乙卯定奪,折半減除,依丙申定奪,又減三分一外,米木錢三分磨鍊,米一百九石五斗九升四合,木六同二十七疋,錢六百五十四兩等,亦令廟堂一體劃定,直給魂殿所屬,俾無窘急之弊,何如?傳曰,允。
上在昌慶宮廬次。大行王大妃殿初喪。
曺鳳振啓曰,行大司憲趙弘鎭,執義宋翼淵,掌令白致樂·朴周燮,持平盧光斗呈辭,持平金樂周在外,監察茶時之時,敢啓。傳曰,知道。
李止淵啓曰,右副承旨洪冕燮,同副承旨朴綺壽,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,洪時濟·沈能稷落點。
李止淵啓曰,新除授右副承旨洪時濟,同副承旨沈能稷,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
朴宗珩啓曰,奏文撰進,成命已久,飭敎又下,而大提學沈象奎連事違召,無意承膺,事體所在,誠極未安,卽爲牌招,何如?傳曰,嚴飭更爲牌招,違牌,勿爲呼望。
朴宗珩,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,允。
以校理趙庭和,副校理洪學淵,副修撰林顔喆牌不進罷職傳旨,傳于朴宗珩曰,只推。
以兼文學洪學淵牌不進罷職傳旨,傳于朴宗珩曰,只推。
朴宗珩,以侍講院言啓曰,兼輔德朴綺壽時無職名,令該曹口傳付軍職,何如?傳曰,允。
兵曹口傳政事,副護軍單朴綺壽。
朴宗珩,以侍講院言啓曰,上番闕直,事甚未安,兼文學洪學淵,旣有只推之命,與兼輔德朴綺壽,一體牌招,以爲推移入直之地,何如?傳曰,允。
又以遷陵都監摠護使意啓曰,今番甕家造成時,陵上石物,勢當撤排,而謹考己酉謄錄,則甕家始役時,石物漸次撤移,以便工役矣。今亦依此擧行,何如?傳曰,允。
又以遷陵都監摠護使意啓曰,三色燭籠·火鐵燭籠,紅箭門內,例以忠贊衛奉持,而謹考庚申謄錄,則以軍人奉持矣。今番亦依此擧行,何如?傳曰,允。
又以遷陵都監摠護使意啓曰,舊陵隧道閣始役之後,凡百時急往復之事,不可一刻遲滯,依山陵都監例,別設罷撥於舊陵所之意,分付兵曹,何如?傳曰,允。
又以國葬都監摠護使意啓曰,發引時,始興行宮,華城行宮,山陵丁字閣三處宿所,當有傳漏,而取考庚申·乙亥儀軌,則傳漏軍折半,以衛軍擧行,折半自畿營擧行矣。今亦依此分付於禁漏及該曹該道,何如?傳曰,允。
又以國葬都監摠護使意啓曰,大行王大妃發引時,內外門路及輪輿排設處所,肩轝大轝待令處所,預爲稟定,然後可以趁期擧行,自殯殿門,由弘仁門·賓陽門出,由明政殿後門入,復由明政殿正門出,至月臺,排設輪轝,自月臺移奉於肩轝,至弘化門外,自弘化門外,移奉於大轝,至宗廟前路排設所少駐,進發至崇禮門內排設所少駐,換用短橫杠,出城門排設所少駐,還用本杠,至路祭所,仍以大轝,少駐於幕次,還爲進發,至鷺梁晝停所少駐,換用短橫杠過舟橋,至排設所少駐,還用本杠,至始興縣行宮大門外,自大門外至欑宮門外,排設輪輿,翌日離發,自始興縣行宮大門外,移奉於大轝,至肆覲坪晝停所,仍以大轝,少駐幕次,還爲離發,至長安門外排設所少駐,換用短橫杠,入城門排設所少駐,還用本杠,至新豐樓外,移奉於肩轝,至中陽門外,自中陽門外,至欑宮,排設輪輿,翌日離發,自新豐樓外,移奉於大轝,至八達門內排設所少駐,換用短橫杠,出城門排設所,還用本杠,至陵所紅箭門外,直以大轝,至丁字閣月臺,自月臺至欑宮,排設輪轝,依此磨鍊,而大皇橋以後,則樹木茂密,勢難用本杠,亦依乙亥年例,換用短杠之意,預爲分付於各都監轝士大將京畿監司處,何如?傳曰,允。
上在昌慶宮廬次。大行王大妃殿初喪。
梓宮書上字後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
大殿,朝廷二品以上·六曹堂上單子問安。答曰,罔極。中宮殿·嘉順宮·世子宮口傳問安。答曰,罔極。
洪時濟啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于洪時濟曰,右議政留待。
傳于洪時濟曰,右議政入侍。
李止淵啓曰,藥房提調·副提調持湯劑來待矣。傳曰,封入。
洪時濟啓曰,行大司憲趙弘鎭,執義宋翼淵,掌令朴周燮·白致樂,持平盧光斗牌不進,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于洪時濟曰,只推。
以兼輔德朴綺壽,兼文學洪學淵牌不進罷職傳旨,傳于朴宗珩曰,只推。
朴宗珩,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆旣有只推之命,竝卽牌招,以爲推移入直之地,何如?傳曰,允。
以校理趙庭和,副校理洪學淵,副修撰林顔喆牌不進罷職傳旨,傳于朴宗珩曰,只推。
朴宗珩,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,允。
又以山陵都監摠護使意啓曰,陵所及浮石諸處時急往來之際,附近驛騎馬二匹,依前例立把事,分付京畿道臣,何如?傳曰,允。
以京畿監司韓兢履狀啓,全羅道光陽縣稅船到高陽·金浦境致敗,而兩邑互相推諉,不卽鉤拯,以致遲滯者,有違法意,亦關後弊,高陽郡守李憲祖,爲先罷黜,竝與金浦郡守李文載罪狀,令攸司稟處事,傳于沈能稷曰,令該曹口傳差出,催促下送。
以京畿監司韓兢履狀啓朔寧郡民家燒燼事,傳于沈能稷曰,聞甚矜惻,元恤典外,別加顧助事,分付。
以京畿監司韓兢履狀啓抱川縣監李思默遭父喪事,傳于沈能稷曰,令該曹口傳差出,催促下送。
以慶尙監司李在秀狀啓,五月朔進上生竹笋,節序差早,限內不得封進,惶恐待罪事,傳于沈能稷曰,勿待罪事,回諭。
以全羅右水使閔宗爀狀啓,蝟島僉使李殷培,以身病罷黜矣。交代前輕先出陸,其罪狀令攸司稟處,管下邊將,致有此擅離職次之境,惶恐待罪事,傳于沈能稷曰,勿待罪事,回諭。
沈能稷,以備邊司言啓曰,陪往大將李海愚,當依例兼管捕將矣。左邊捕盜大將李勉植,今姑許遞,令該曹卽爲差出,何如?傳曰,允。
沈能稷啓曰,左邊捕盜大將李勉植,許遞事,允下矣。在前如此之時,有他邊大將兼察之例,今番則何以爲之?敢稟。傳曰,他邊大將兼察,牌招聽傳敎。
沈能稷,以備邊司言啓曰,卽見水原留守金蓍根狀啓,則以爲,本府還餉,自來尠少,而見今農務方殷,種糧垂乏,本府還餉留庫條中租米太合三千三百三十六石及屬邑所在南漢餉租二千二百三十八石特許加分事,請令廟堂稟旨分付矣。還未排巡,農不繼糧,民情政在渴悶,分留難守常法,依狀請數爻,許令加分,何如?傳曰,允。
又以禁衛營言啓曰,本營糧餉色從事官吳慶常身病猝重,勢難察任,今姑改差,何如?傳曰,允。
禁府照目粘連,公淸前兵虞候李台遠矣本府議啓內,舊還未捧,異於新還,道啓所論,已多參恕,而捧未準數,旣登陳聞,律以經法,終難全貰,以此照律,罪笞五十收贖,解見任別敍,私罪啓,依允爲旀,功減一等爲良如敎。
辛巳五月二十二日辰時,上御廬次。右議政入侍時,右副承旨洪時濟,假注書宋奎弼,記事官鄭知容·金正喜,右議政林漢浩以次進伏訖。漢浩曰,近日日氣不調,此時聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。漢浩曰,臣以最居人下之姿,忽叨千萬不近似之職,以疏以奏,屢陳無用之實狀,而辭拙誠淺,不能上格天心,未蒙兪音,荐降敦諭,怵畏分義,黽勉出肅,蓋欲趨造前席,申暴未畢之懇,冀蒙體諒之恩,非敢曰,才具之可堪此任而出膺也。且臣賤齒,卽禮經致仕之限,老而許退,禮防甚嚴,而宜退不退,貪變寵祿,冒據非據,則非但臣心有愧於廉防,禮經之限,未免自臣而毁劃,其於當世之譏議,何哉?臣素以脆弱之質,積傷於水土,手足麻痺,疝積成痼,漸至難醫矣。昨冬儐使之行,觸冒風寒,脚部不仁之症,更復添發,自春見縻敦匠之職,終事之地,不敢言私,力疾赴公,積勞之餘,形證復劇,出入升降,前後顚躓,非止一再,此是都監堂郞皆所目覩者矣。綿薄之才,旣不可任事,禮防與病狀,亦難冒膺矣。方當國有大事之時,臣若有尺寸之能,不效於此時,更待何時乎?臣非敢矯飾例讓,出自衷曲而仰陳者,庶幾天鑑之俯燭焉。上命大臣先退,漢浩退出。仍命退,承史以次退出。
上在昌慶宮廬次。大行王大妃殿初喪。
進御加味正氣散一貼煎入事。榻前下敎
洪時濟啓曰,行大司憲趙弘鎭,執義宋翼淵,掌令朴周燮·白致樂,持平盧光斗呈辭,持平金樂周在外,監察茶時之意,敢啓。傳曰,知道。
曺鳳振啓曰,藥房提調持湯劑來待矣。傳曰,封入。
傳于朴宗珩曰,禮房承旨馳詣健元陵奉審,局內諸陵,一體奉審以來。
洪時濟,以義禁府言啓曰,京畿監司韓兢履狀啓內,高湯郡守李憲祖,爲先罷黜,其罪狀令攸司稟處,金浦郡守李文載,其罪狀亦令攸司稟處事,啓下矣。李憲祖今方上來,待命拿囚,而李文載時在任所,依例發遣府羅將拿來,何如?傳曰,待待命拿囚。
兵曹,以李海愚爲左邊捕盜大將。吏曹口傳政事,以鄭淵始爲高陽郡守,兪鳳柱爲抱川縣監。
曺鳳振啓曰,新除授左邊捕盜大將李海愚,卽爲牌招,傳授命召及大將牌·傳令牌,何如?傳曰,允。
又啓曰,藥房提調持湯劑來待矣。傳曰,封入。
又啓曰,卽伏見平安假都事金炳文進賀使還渡江狀啓,則本道觀察使李魯益卒逝之由,已爲馳啓爲辭,而先發之原狀啓,尙未到院,撥路申飭,前後何如,而今此道臣卒逝之時急狀啓,若是遲滯,事未前有,萬萬駭然,常時不飭之京畿·黃海兩道道臣,竝推考,當該封啓之假都事,所當重勘,而本院請推之外,無他可施之罰,何以爲之?敢稟。傳曰,允。假都事一體推考。
以校理趙庭和,副校理洪學淵,副修撰林顔喆再牌不進罷職傳旨,傳于洪時濟曰,只推。
洪時濟,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,允。
又以義禁府言啓曰,全羅右水使閔宗爀狀啓內,蝟島僉使李殷培,雖以身病啓罷,交代前輕先出陸,萬萬駭然,其罪狀令攸司稟處啓下矣。李殷培自任所未及上來,依例發遣府書吏,所到處拿來,何如?傳曰,待待命拿囚。
右議政林漢浩箚曰,伏以,臣濫叨匪據,辭不獲命,已冒沒出膺矣。所帶兼銜,在法當遞,右賓客之任,离筵進講,所關緊重,造紙署提擧,卽交隣時紙地進排之職,亦不可一向虛縻,玆敢短箚陳聞。伏乞聖明,俯垂鑑諒,特令該曹照例鐫改,以存公格,以安私分焉。取進止。答曰,省箚具悉卿懇。所請許副,仍傳曰,此批答遣史官傳諭于右議政。
上在昌慶宮廬次。大行王大妃殿初喪。
午時梓宮結裹後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
大殿·世子宮,朝廷二品以上·六曹堂上·大司諫單子問安。答曰,罔極。中宮殿·嘉順宮口傳問安。答曰,罔極。
別奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
大殿·世子宮,百官奉慰單子問安。答曰,罔極。中宮殿·嘉順宮口傳問安。答曰,罔極。
進御加味歸脾湯,自今日停止,加味正氣散前方中,加乾葛一錢·川芎五分,一貼煎入事。榻前下敎
李止淵啓曰,藥房都提調·副提調持湯劑來待矣。傳曰,封入。
又啓曰,同副承旨沈能稷今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,申緯落點。
備邊司,以金履喬爲平安監司。
李止淵啓曰,吏曹郞廳來言,本曹判書有闕,政事,取稟。傳曰,當日爲之。
曺鳳振,以備邊司言啓曰,此時關西新伯之赴任,一時爲急,新除授平安監司金履喬,令政院待下批卽爲牌招肅命,仍令辭朝,何如?傳曰,允。
有政。吏批,判書未差,參判徐能輔進,參議未差,同副承旨洪時濟進。以鄭尙愚爲吏曹判書。
洪時濟,以吏曹言啓曰,判書鄭尙愚在外,參議未差,小臣獨政未安,何以爲之?敢稟。傳曰,仍爲之。又啓曰,會寧府使今當差出,而擬望之人乏少,堂上曾經兵使,竝擬,何如?傳曰,允。
再政。以洪起燮爲輔德,金鼎均爲文學,沈象奎爲右賓客,李東永爲弼善,李肇源爲知春秋,沈象奎爲內醫提調,鄭尙愚爲平市提調,鄭尙愚爲造紙提調,徐鳳淳爲會寧府使,李祖榮爲鴻山縣監,注書單李憲兢,承文副正字二單朴宗範·李相重,平安監司單金履喬,會寧府使徐鳳淳今加嘉善,加資事承傳,左賓客單沈象奎,右賓客單朴崙壽。
兵批,行判書金在昌病,參判趙晉和入直進,參議柳病,參知李友秀病,右副承旨申緯進。以金魯甲爲箕城將,僉知二單李齊年·金性淵,護軍金敎根·許溟,副護軍金啓溫·洪冕燮·趙民和·沈能岳·沈能稷·李敬蔘·洪履簡·安廷瓛,副司果洪益聞,以上單付,兼平安道節度使單金履喬。
申緯啓曰,新除授注書李憲兢,卽爲牌招入直,何如?傳曰,允。
以校理趙庭和,副校理洪學淵,副修撰林顔喆牌不進罷職傳旨,傳于洪時濟曰,只推。
洪時濟,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,檢校直閣李魯益,今月二十日卒逝于平安監營任所云,致弔恤孤,致賻致祭勸肉等節,待因山後擧行之意,敢啓。傳曰,知道。
又以遷陵都監摠護使意啓曰,今此遷奉時,服玩諸具,當爲措備,而冕服圭几杖鏡梳函,若有平日所御者,則勿爲造成,載在補編及各年謄錄,而庚申國葬時,冕服圭,尙方奉詣,鏡梳函內下,几杖造成,庚午遷奉時,冕服鏡梳函几杖新造,圭以舊件取色入用矣。今番則何以爲之?敢稟。傳曰,依口傳下敎擧行。
以承傳色口傳下敎于洪時濟曰,今番遷陵時,冕服當自內造備,其餘服玩之具,以舊件仍用,外櫃,新造預待。
洪時濟,以遷陵都監摠護使意啓曰,庚申國葬時,硯匣函硯石筆墨,具內下,御製冊手圈新印三經·四書合十函內外,裹褓灰函具,自內閣擧行,而謹考謄錄,則辛亥遷奉時,退壙中硯匣筆墨等物,因摠護使所啓,有舊件可用則用之,不然則不必新造之下敎,庚午遷奉時,都監以舊件書冊,若皆完具,則當件用之,如或毁傷,則不知當用某某冊,而且與初喪有異,雖勿用,似無未安之事,草記蒙允矣。今番則何以爲之?敢稟。傳曰,依口傳下敎擧行。
又以魂殿都監摠護使意啓曰,魂殿修理,今已畢役之意,敢啓。傳曰,知道。
申緯,以備邊司言啓曰,今番進賀使回還時,配天勅祔廟勅,順付出來矣。到京日迎接儀節,令該曹照例擧行之意,分付,何如?傳曰,允。
又以備邊同言啓曰,平安監司李魯益,在任卒逝矣,返柩時擔軍,依法典題給事,分付所經各道,何如?傳曰,允。
又以備邊司言啓曰,卽見公淸監司李錫奎狀啓之啓下於義禁府者,則以爲延豊縣殿牌作變罪人喜允子正得,今月十五日,依律處絞爲辭矣。誕日之不得用刑,載在大典,則今此重辟之擧行於伊日,大違法意,不可但以不審言,當該禁府都事及地方官,令該府,拿問勘處,雖以道臣言之,始不能先期提飭,終未免循例啓聞者,亦不可無警,從重推考,何如?傳曰,允。
又以禁衛營言啓曰,本營軍色從事官李憲球,時在慶尙道大邱地,而身病甚重,不得上來察任,久曠可悶,今姑改差,何如?傳曰,允。
上在昌慶宮廬次。大行王大妃殿初喪。
藥房都提調韓用龜,提調沈象奎,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
中宮殿·嘉順宮·世子宮·世子嬪宮口傳問安。答曰,知道。
傳于申緯曰,大臣·備局堂上引見。
申緯啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
李止淵啓曰,藥房提調·副提調,持湯劑來待矣。傳曰,封入。
又啓曰,左副承旨曺鳳振,今日不爲仕進,卽爲牌招,何如?傳曰,允。
洪時濟啓曰,新除授注書李憲兢,時在公淸道公州地,斯速乘馹上來事,下諭,何如?傳曰,允。
以左副承旨曺鳳振牌不進罷職傳旨,傳于李止淵曰,只推。
以左副承旨曺鳳振牌不進罷職傳旨,傳于申緯曰,與左承旨·右承旨許遞,前望單子入之,待下批·待明朝,牌招察任。
承旨前望單子入之,申綽·李友秀·朴齊一落點。
申緯啓曰,行大司憲趙弘鎭,執義宋翼淵,掌令朴周燮·白致樂,持平盧光斗,牌招啓辭未下,持平金樂周在外,監察茶時之意,敢啓。傳曰,知道。
以執義宋翼淵,掌令朴周燮·白致樂,持平盧光斗,司諫李沆牌不進罷職傳旨,傳于申緯曰,只推。
以執義宋翼淵,掌令朴周燮·白致樂,持平盧光斗牌不進推考傳旨,傳于申緯曰,與諫院違牌臺侍,竝許遞,前望單子入之。
臺諫前望單子入之,執義姜世鷹,掌令姜世白·朴周燮,持平李是遠,司諫具宜默,落點。
宋奎弼拿處,代以鄭德和爲假注書。
以校理趙庭和,副校理洪學淵,副修撰林顔喆牌不進罷職傳旨,傳于洪時濟曰,只推。
洪時濟,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,允。
兵曹口傳政事,副護軍李鶴秀。
洪時濟,以禮曹言啓曰,取考謄錄,則順付詔書入京日頒詔後,有卽日頒敎之擧矣,今亦依此擧行,何如?傳曰,允。
又以禮曹言啓曰,因備邊司草記,今番進賀使回便,祔廟勅配天勅,順付出來,到京日迎接儀節,令該曹照例擧行事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正至聖節望闕時例磨鍊,今亦依此擧行之意,敢啓。傳曰,知道。
又以禮曹言啓曰,卽接奉常寺所報,則東籍親耕田所種大麥小麥,今五月晦間,當爲成熟云矣,依乙丑年例,以攝刈擧行,而此後三年內刈穫之節,亦依此施行之意,分付,何如?傳曰,允。
又以山陵都監京郞廳,以摠護使意啓曰,丁字閣假丁字閣,一依各陵寢例,營建之意,敢啓。傳曰,知道。
又以山陵都監京郞廳,以摠護使意啓曰,取考各年儀軌,則大轝吉凶儀仗假家不爲造作,只設雨備及油遮日矣,今番,亦依此例擧行,何如?傳曰,允。
又以山陵都監京郞廳,以摠護使意啓曰,在前新陵,奉安於先陵同原,則兩設神路,而三年後,假丁字閣神路撤去,只存丁字閣神路矣,今番陵所,雖行合祔之禮,丁字閣旣已各建,則神路當依例兩設,依此擧行,何如?傳曰,允。
申緯,以義禁府言啓曰,延豊縣監朴馨源,禁府都事申世權,拿問勘處事,傳旨啓下矣。申世權,今方待命拿囚,朴馨源,時在任所云,依例發遣府羅將,拿來,何如?傳曰,待待命拿囚。
義禁府啓目,蝟島前僉使李殷培原情云云,問目內辭緣,泛稱遲晩,刑推得情,何如?判付啓,除刑推議處。又啓目,禁府都事申世權原情云云,傳旨內辭緣,泛稱遲晩,刑推得情,何如?判付啓,除刑推議處。又啓目,笠巖前別將李東益原情云云,問目內辭緣,泛稱遲晩,刑推得情,何如?判付啓,除刑推議處。又啓目,高陽前郡守李憲祖,金浦郡守李文載等原情云云,問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
平安監司金履喬疏曰,伏以臣以藥院承候,趨入闕中,得見臣名首玷於關西道伯薦望,而猥蒙恩點矣。臣遂徑退私次,默頌殊渥,思其所以承當,而莫知爲計也。噫,臣本無似,謬蒙知顧,在內淸要,幾盡兜攬,前帶選部之長,係尤重任,一年盤礴,百出瘡疣,而式至遷解,獲免罪戾者,祗以比準於資格,擸掇於輿衆,猶有蹊逕,可以依樣做去也。至於藩任,雖曰外輕,以其任則專制一方也,以其職則承流宣化也,以其務則錢穀甲兵也,事或常出於格例之外,而責有所歸於統轄之地,其視居內,較難如此,而況玆關西一路,地接遼·燕,爲國鎖鑰,財殷物阜,甲於域中,委寄之重,從古殊別,迺自十數年來饑饉,仍以兵革凋瘵,至於塗炭,窮閻之杼柚俱空,列郡之廩庾已竭,公私困仆,莫可收拾,而新喪按使,百務絲棼,冠蓋相望,應接不暇,當此之時,雖使智慮才望,不愧古人者當之,猶患不及,顧臣鈍劣,試於內而尙如彼憒憒,居外蔑效,不待言而知也。與其僨事而獲戾,無寧揆分而自解,此臣所以踧踖却顧,不敢爲冒膺之計者也。且臣於前頭北來之使,亦有所大段難便者,道臣之送迎境內,卽法例之不可廢,臣家之迴避彼人,乃上下之所共知,迎送則公事,迴避則私義,私而妨公,尤所不敢,玆敢披瀝陳章,仰瀆宸嚴。伏乞聖明,俯賜鑑量,亟遞臣新除藩任,回授無故可堪之人,以便公私,不勝幸甚。臣無任云云。答曰,省疏具悉。卿其勿辭,往欽哉。
辛巳五月二十五日辰時,上御熙政堂。藥房入診,大臣·備局堂上,引見入侍時,都提調韓用龜,提調沈象奎,副提調李止淵,假注書成大璡,記事官鄭知容·金正喜,檢校待敎徐憙淳,右副承旨申緯,假注書宋奎弼,事變假注書金履喆,左議政南公轍,右議政林漢浩,戶曹判書朴崙壽,右參贊李羲甲,刑曹判書李存秀,禮曹判書金魯敬,刑曹參判張鉉宅,漢城右尹徐英輔,訓鍊都正徐春輔,行護軍徐有聞·金逌根,禮曹參判趙萬永,修撰姜世綸,以次進伏,醫官吳千根·崔源·金殷相,進伏楹外訖。用龜曰,日氣不調,聖體若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,各殿宮氣候一樣矣。用龜曰,醫官使之診候,何如?上可之。千根等以次入診,退伏奏曰,脈候左右三部調均,外感之氣,漸至復常矣。用龜曰,湯劑退而議定矣。上曰,次對爲之。用龜曰,遷陵時誌石,謹考謄錄,則英陵遷奉時,兩位誌文,合撰用之,長陵遷奉時,亦依英陵已例爲之矣,今番舊陵遷奉,新陵合祔,旣在同日,則誌文之依兩陵例合撰,揆以情禮,實爲允當,製述官,卽爲啓下,使之擧行,何如?上曰,依爲之。出擧條用龜曰,從前合祔陵寢,皆爲各設表石,蓋以國恤有先後之故,而辛亥長陵遷奉,同時合祔,故表石只設一坐,前後面文字,竝爲合刻,今番似當援用此例,而事體重大,有不敢擅便,故敢此仰達矣。上曰,依爲之。出擧條用龜曰,表石旣以一坐合刻定奪矣,事當別治新石,而新浮石品,終不如舊石之盡美,且舊石高厚且廣,雖除磨正分數,比之各陵寢表石,有衍而無減,衆議皆以爲舊石,竝加簷仍用,至於籠臺石,則體石磨正之後,難以密合而安固,措備新石,極爲便當云,故敢此仰達矣。上曰,依爲之。出擧條用龜曰,外梓宮陪進,更以八月初二日擇入啓下矣,揆以近例,則舟橋當於七月望間,先期造成,而第念時値潦節,江流易漲,截江橫橋,將涉數月,有非先事審愼之道,外梓宮陪進時,則另擇完固船隻,編結渡涉,甚合便宜,故敢此仰達矣。上曰,依爲之。出擧條用龜曰,遷奉時哀冊文,謹考謄錄,則長陵遷奉時,依寧陵例,仍用舊冊,而就末帖空處,添載遷奉年月,今番亦依此爲之乎?敢稟。上曰,依爲之。出擧條用龜曰,持平盧光斗上疏批旨,有廟堂稟處之命矣,取見其疏本,則備盡咸陽·安義兩邑戶少還多之弊,仍以爲咸陽還米,限萬石,安義還穀,限折半,以詳定例作錢,移送於還少邑,而耗條,雖値穀賤之時,必使作錢,毋增還摠,元穀,亦依例分甾,則兩邑還弊,庶可矯革爲辭矣。近來諸道穀簿,皆患不敷,而如咸安兩邑,反以還多爲弊者,蓋緣邑僻而未見貿遷,穀賤而不許執錢,故耗條逐年添錄,還摠隨以漸滋,民邑之受弊,果如臺疏所論,令道臣親執列邑穀簿,較量山沿之枵積,折衷數爻之多寡,或移轉或執錢,以爲便宜裒益,漸次釐正後,狀聞施行之意,分付,何如?上曰,依爲之。出擧條用龜曰,卽見統制使申絅所報,則備陳貿牟停罷後,支放難繼之狀,仍以爲括盡沿耗,纔爲二萬石,收拾屯稅,不過三千包,而較諸元應下三萬石,則不足爲七千石矣。若不及今變通,許多將士之阻飢,在所難免,就本營錢軍米中四千石,依戊寅例,許貸,則添分充報之節,只是年限之差退,及其當限,元摠自如,支放不乏爲辭矣,錢軍米,雖與元餉有異,旣是爲緩急別儲者,則年前數次劃給之後,本穀尙未充報,而又此請劃者,將有彼此俱罄之慮,顧念設置,本意實所難愼,而第以本營事勢言之,餉耗屯稅,不能當一年支放,宜有別劃添補之方,而實無從他拮据之策,則其勢,又不得不就此着手,而元穀近益剗縮,所謂實難準劃錢軍米二千石,特令許貸,以爲排比苴補之地,此後本穀充報之前,毋得援例更請之意,分付,何如?上曰,依爲之。出擧條用龜曰,卽見平安前監司沈象奎所報,則以爲本營壯中衛,以料需甚薄,賞資不厚,有欠激勸之故,頃於丙子,革其中衛名色,更募居民中從事武技者,改號以別親衛士,置別將衛將各二人,援用扈衛廳料射之法,以當朔受料者,輪回入直,壯中衛都試,仍令移施之意,報本司草記燮通,而額數無定,每朔試射時,有料之校,無限之類,混同竝赴,遂作無統紀之兵,今依壯中衛例,以三百六人定爲元摠,分作三哨,以別將一人,衛將三人,磨鍊,而朔射頒料,輪直赴操,都試等節,竝仍丙子變通之規,施行爲辭矣。壯中衛之丙子變制,蓋軫武技激勸之方,寔倣扈衛料射之法,隨時制宜,非不爲美,而第其額數無定,抄擇未精,致令捍衛之備,未有統紀之制,誠爲可悶,今此道臣所請折衷舊規,深得要領,竝依報辭施行之意,分付,何如?上曰,依爲之。出擧條用龜曰,卽見統制使申絅狀啓,則以爲本營句管三南舊還,以最近一年條,分數捧停,而至於興德縣,己巳停退三分二,當捧各穀一百十三石零,稱以年久鬼錄,屢煩往復,終不收捧,該縣監洪梡罪狀,令廟堂稟處矣。昨年穡事,旣幸大登,舊還分數,亦非過多,而該邑之全無所捧,誠爲駭然,該縣監洪梡,令該府,拿問勘處,何如?上曰,依爲之。出擧條用龜曰,吏曹判書鄭尙愚,以敦匠之任,方在陵所,而該曹有難循例下諭云,此時銓官去就,亦爲關緊,令政院下諭,使之上來肅命,何如?上曰,依爲之。出擧條用龜曰,見今雨澤久閟,民事可悶,圭璧之禱,雖難遍擧,第外道農形,如有渴悶處,則從前營邑之臣,隨其緩急,不待朝家知委,虔誠設禱矣。雖在諸享停廢之時,係是民事,不可徐緩,以此意,分付諸道,使之勿拘擧行,何如?上曰,依爲之。出擧條用龜曰,辨正使,當爲差出,而大臣則時原任俱有病故,無遠赴之勢,以崇品正二品中,通融備擬之意,分付吏曹,何如?上曰,依爲之。出擧條公轍曰,各年敎命冊寶印,俱爲陳列於殯殿,發引日,奉詣陵所,自是儀節也。大行王大妃冊寶中有尙今奉安於宙合樓者,令閣臣,從近奉出,傳于都監,一體陳列於殯殿,何如?上曰,依此爲之。公轍曰,魂殿殿號,旣已敬定,則殿額,當以孝禧殿,新刻以揭矣。通和殿號舊懸板,卽乙亥年御筆書下之本,還爲奉入後,改揭新板,實合事宜,敢此仰達矣。上曰,依此爲之。漢浩曰,顧今悠悠萬事,正在於世子宮德姓之將就,而若其將就之方,又在講學之勤否,其開講勸學之道,不可一日緩也。昔朱夫子疏論當世之急務,以輔翼太子爲先,宋室南渡,國勢不振,其時可言之事,非止於此,而以輔翼太子爲急務者,豈無所以乎?太子,國之根本,根本正然後,可以維繫群情,綱紀四方,朱夫子此論,眞格言也。臣嘗以賓客之任,屢登离筵,仰瞻睿容之岐嶷,又承玉音之洪亮,延頸之餘,葵忱益傾,竊冀時敏之工,日新又新,而第臨講之頃,通計一日,不過爲數時,其餘則燕居之時,工業之間斷,誠爲歎惜,又況自內燕處之際,左右傍侍,皆是近習之輩,春邸睿質,雖夙成,睿德姑未盡就,正須輔導以勉之,講論以明之,不當與暬御久處,以犯十寒一曝之戒,雖在悲疚之中,進講之道,不宜久撤,旣有列聖朝已行之例,又於在外儒賢詢問之下,以趁今進講爲言,其說誠得矣。以臣愚見,宜卽以時召接宮僚,講討經傳,俾有開發睿聰之效焉。上曰,依爲之。出擧條漢浩曰,紀綱之不振,莫如今日,朝廷設禁而各司不知遵守,道臣發令而列邑不勤奉行,內而京司則預下外受,先後相續,且又私貸官財,取用庫儲,藏蓄蕩然,外而列邑,或擅發還穀,或犯用上納,仍不還報,恬不知畏,視若當然,姦猾之徒,夤緣作弊,恣意偸弄,上下相蒙,遷延時月,於斯之間,害及小民,京外財用,皆從民出,民力如渴,財從何出?近歲以來,經用不足,國無一年之儲,已是寒心處,如使京外財穀,任其枵然,不思所以典守之道,則繼此虞憂,將不知至於何境,興言及此,寧欲無訛,若使爲官長者,精白一心,謹守規度,各自勉勵,以臨其下,必當有觀感之效,而欺瞞犯法之習,自可漸息,如一直沁泄,置而不問,將至於官不官而民不民,非細故也。宜嚴飭內外官司,不悛舊習,又復犯法,則但當斷以重律,不少饒貸,以此意,嚴明知委,以爲一分振刷紀綱之道,何如?上曰,依爲之。出擧條漢浩曰,近來奢靡之習,年加歲增,衣章無度,貴賤無間,輿儓之賤,匹庶之微,皆尙華麗,服着踰分,燦燦之制,皆效貴家,玩好之物,多須燕産,互相模倣,看作高致,且掖庭宮屬,尤有甚焉,尋常被服,必要輕細,雖以今番國恤時布木分賜事觀之,屢次敲推,歷日相持,爲弊多端,外此凡事,可以推類而知,此弊不祛,糜財之竇,無以防塞,而生民受困,勢所必至矣。昔漢文帝,躬行儉德,示天下敦朴,竟致粟腐貫朽之美,其郅隆之治,千載之下,令人興歎,惟我殿下,聖德卓越,不可與漢文比倫,而若其府庫之充溢,不及於古,臣誠莫知其故,傳曰,草尙之風必偃,先自聖躬,益懋昭儉之德,以示內外宮府,則上行下效,不令而從,此豈非裕財足民之一助乎?深願更留聖念焉。上曰,當留念矣。出擧條上曰,大臣就座,諸宰奏事。崙壽曰,國恤時,臣曹應用,洽過三十餘萬兩,而除却祭需分定者,則實爲二十餘萬兩,外此大事稠疊,入用浩多,其勢不得不別般變通,顧今京外衙門,實無着手之處,在前如此之時,多有禁·御兩營鄕軍停番,取用其錢米之例,而若以一二周年爲限,則所得不能當所用,可謂有名無實,自今九月當爲始,限以五周年停番,本曹取用之數,一依昨年例爲之,則目下經用,庶可爲牽補架漏,不至於大端狼狽之慮,故敢此仰達,下詢大臣處之,何如?上曰,大臣之意,何如?用龜曰,度支經用,漸就竭乏,當此有事之時,他無着手之處,言念國計,誠極哀痛矣。今此停番一事,關係則極其重大,事面則極其苟且,而目下事勢,通變無路,且有年前已行之例,依戶判所奏施行,似好矣。公轍曰,臣亦與戶判,以此酬酢矣,來頭經用,極其浩多,而京外俱無着手之道,雖知爲苟且之政,而事到不得已處,恐難靳持矣。漢浩曰,臣於閤外,亦與聞此事矣,事面雖涉苟且,而目下通變之道,捨此更無着手處,臣豈有他見乎?上曰,依爲之。出擧條崙壽曰,今番使臣之回,配天祔廟兩勅,已爲順付云,爲國計,誠多幸,而弔勅則匪久當出來矣,本曹勅需中,銀子垂乏,不可不預爲措處,就銀貨有裕衙門,限一勅所需八千兩,令廟堂,分排區劃,趁今吹鍊然後,及期用之,可免臨時窘束之患,故敢此仰達矣。上曰,依爲之。出擧條魯敬曰,朝祖儀節,五禮儀則無所載錄,喪禮補編,則以神帛行禮載錄,而丙申年,博詢大臣儒臣後,命依五禮儀擧行,故庚申·乙丑·乙亥,俱自臣曹,考據丙申已例,稟旨不爲磨鍊矣,今亦依此擧行,何如?上曰,依爲之。出擧條魯敬曰,謹稽庚午遷陵時謄錄,則外官進箋陳慰之節目,自臣曹啓稟,則有勿爲擧行之命,而其後陵園遷奉時,皆依庚午例,不爲磨鍊事,稟旨定奪矣,今亦依此爲之,何如?上曰,依爲之。出擧條魯敬曰,今此國恤發引時,殿下奉辭,返虞時祇迎儀節,當爲磨鍊,而乙丑·乙亥年,則奉辭於闕門外,祇迎於城門外矣,今番亦當依此擧行乎?上曰,依爲之。出擧條魯敬曰,來壬午式年諸科初試日字,當待國恤卒哭後,稟旨磨鍊,而大比科規,異於庭試,例爲前期一朔錄名,量其事勢,則京外設場,將値深冬,事甚難便,取考謄錄,退行多有已例,今亦退行於明春,何如?上曰,依爲之。出擧條世綸曰,卽伏見備邊司草記啓下者,公淸道延豊縣事,誠爲悚然,誕日之不得用刑,蓋出於迓續休命之意,而況重辟之擧行於是日,事未前有,當該道臣之不能先事提飭,做此大錯,不可以推考而止,公淸監司李錫奎罷職,以政院事言之,原狀啓之無一言捧入,亦涉不審,伊時該房承旨,推考,何如?上曰,依爲之。出擧條用龜曰,湖西道臣之今番事,不可但以不審言,儒臣之請罷,事體固然,而第念其莅任屬耳,今若徑遞,則迎送之際,將致民邑之許多弊端,況今暵乾,本道尤甚,來願民事,不可不念,此時遞易,誠爲可悶,該道伯,姑爲仍任似好,故敢此仰達矣。上曰,玉堂所奏,亦有所見矣。出擧條緯曰,今日賓對,兩司無一人進參,事甚未安,行公諸臺,竝推考,何如?上曰,依爲之。出擧條緯曰,今日賓對,史官誤爲讀批,事甚未安,當該注書,所當重勘,而本院請推之外,無他可施之罰,何以爲之乎?上曰,拿處,可也。出擧條憙淳曰,承旨之直請拿處,有違格例,不可無警,當該承旨,推考,何如?上曰,依爲之。出擧條進御加味正氣散,依前方一貼煎入。出榻敎上命大臣先退,用龜等退出。又命退,承史以次退出。
上在昌慶宮廬次。大行王大妃殿初喪。
自卯時至酉時,灑雨下雨,測雨器水深七分。
洪時濟啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,平安監司金履喬下直,長弓一張,長箭一部,片箭一部,筒兒一箇賜給。
朴齊一啓曰,今此祔廟勅配天勅,順付入京日,當爲頒敎,大提學沈象奎,待明朝牌招,以爲敎文製進之地,何如?傳曰,允。
以校理趙庭和,副校理洪學淵,副修撰林顔喆牌不進罷職傳旨,傳于朴齊一曰,只推。
申緯啓曰,新除授同副承旨申綽,時在廣州地,斯速乘馹上來事,下諭,何如?傳曰,允。
以左副承旨李友秀牌不進罷職傳旨,傳于申緯曰,只推。
洪時濟啓曰,行大司憲趙弘鎭,掌令朴周燮牌不進,執義姜世鷹,掌令姜世白,持平金樂周·李是遠在外,監察茶時之意,敢啓。傳曰,知道。
以司諫具宜默,掌令朴周燮牌不進罷職傳旨,傳于洪時濟曰,只推。
朴齊一,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,因山前開講當否,下詢于大臣及賓客事,命下矣。詢問于大臣及賓客,則領中樞府事金載瓚,判中樞府事韓用龜,判中樞府事金思穆,俱爲病未獻議。判中樞府事徐龍輔,以爲睿學將就之道,專係於講筵,而召對與法講有異,況有列聖朝已行之例,雖於因山之前,恐不當停輟矣。右議政南公轍,以爲睿學將就之時,工夫不宜間斷,召對又異法講,而列聖朝,皆不以因山之前而停廢,若於召接之際,討論開發,不以文具,則名雖召對,其爲資益之實,亦何間於法講乎?宮僚所請,甚爲得宜矣。左賓客朴䈁壽,以爲召對與法講有異,雖在因山前行之,旣有列聖朝已例,則此時睿學將就之道,不可一日間斷,自當按例仰請,而已至於俯詢當否,則非但禮有廢業之文,先輩之論,亦有參差,以臣膚淺之見,不敢臆論於從禮援例之間,在外儒臣,方帶宮銜,惟在博詢而裁處焉。右賓客林漢浩,以爲做工之道,每患作輟無常,十寒一曝,炯戒攸在,伏況我邸下,志學之年,行且不遠,睿知漸開,迨此和煦舒長,日對方冊,討論聖經,實有補於薰陶德性之道矣。近者停講已久,雖爲禮制之所拘,而舊學之間斷,一日爲悶,召對且異於法講,因山前引接講磨,自有列聖朝已行之例,今此宮僚之仰請誠得宜矣。伏望時賜召接,以爲紬繹舊聞,啓發新知之地焉。左副賓客洪羲臣,以爲睿德成就,專在講學,而時敏之工,不宜間斷,戴經旣有讀禮之訓,列朝亦多已行之例,援古酌今,以召對進講,恐無不可,而如臣謏寡之見,無以臆對矣。右副賓客金魯敬,以爲書筵之卒哭前停止,旣無著令,緝熙之工,果有許久曠廢之歎,雷肆草記,深得勉睿學之道,且有前此已例,固非全無所據,第臣愚見,終有所未安者,謹按己丑仁廟朝大喪時,亦以書筵當否,下詢,而先正臣金尙憲議以爲,王世子講學,果急於一日,大行梓宮,方在殯殿,一邊開筵,於禮於情,實爲未安,堯·舜之以孝悌爲本,王世子冲年所講,尤當以孝悌爲先,則山陵未葬前,姑爲停講,卒哭後始爲開筵,以爲合禮云矣,臣旣蔑知識,又昧禮學,何敢妄論於停否之間,而先正之言,若是嚴正,伊後先輩之議,果未知一一皆然,而若其守常經而勉實德,誠非後來應文之論,夫莫嚴者喪禮也,當其非喪不言之時,大功猶當廢業,況過於大功者乎?不然則豈以先正爲國之誠,忽於勸學而然也,睿工誠難暫輟,朞制尤有所重,法講召對,開講則一也,實與平時,或値齋日,以對代講,事體逈異,今於俯詢之下,不敢以先正未敢請之事,仰請行之,伏惟上裁云矣,敢啓。傳曰,召對爲之,可也。
又以侍講院言啓曰,因山前開講當否,收議于儒賢事,命下矣。收議于儒賢處,則贊善宋穉圭,以爲衰癃賤臣,無聞無知,忽此夢寐之外,宮官銜命,以因山前春宮開講當否,詢及於草野病蟄之中,臣惶駭隕越,罔知攸措,臣謹閱兩大臣及諸賓客獻議,其援例而欲倣召對之儀者,實出於勉進問學之誠,據禮而欲從先正之論者,亦主於孝悌爲先之意,孰非所以愛戴之者,而略有守經從權之別,惟在酌量義理事勢,而自上裁處而已。顧臣懵陋,何敢出位而妄有所論列也哉?玆不免虛辱王人,臣誠死罪,臣誠死罪。副護軍宋啓榦,以爲草野微賤之臣,本不合於儒臣之列,故在前收議命下之時,一未承膺,蓋出於不敢冒當之意也,不料玆者,王大妃殿因山前,春宮開講當否事,有此下詢之擧,尤是萬萬夢想之外,聞命震懍,益不知措躬之所。第伏念自來處義,終始無異,則今何敢改操違分,以犯沒廉之科乎?虛辱王人,惶恐俟罪。進善吳熙常,以爲臣虛帶講銜,積逋召命,日夕惕息,惟俟威罰之加,千萬匪意,以因山前冑筵開停當否,博詢之擧,混及於臣,臣旣蔑學識,又不以見職自居,則何敢攙論於其間,而顧臣於睿學一事,寸衷耿耿,自有終默不能者,玆敢妄獻瞽說,以備財幸,臣護見故事,開停之間,先輩議論,雖有參差,臣愚竊以爲,目下書筵之切急,有不可膠守故常,見今睿齡漸近志學,而輔養之具,萬萬不侔於祖宗盛際,實有日月流邁,若不云來之歎,如又拘於事例,竝與宮僚隻日之對而停閣,則其間六七朔好箇光陰,虛過了深宮燕閒之中,所親比者,不過宦寺近習,而濟濟賓僚,尸厥位而日與之疎,其爲可憂,不專在於誦讀之撤課已矣。大凡禮義,由讀書出,故禮有居喪讀禮之訓,而至於檀弓大功廢業,註家以業謂身所習如學舞學射學琴瑟之類,朱夫子亦曰,居喪初無不讀書之文,古人居喪廢業,業是簨上板子,又嘗請開經筵於壽皇山陵未卜之前,昔賢之急講學,有如斯矣,且以國朝已例言之,大喪在殯之日,不廢經筵,班班可考,誠以君德成就,專係學有不可一日虛徐,而哀疚淡泊之中,善端之發見,愈益親切,于以御講,則攝其威儀,壹其思慮,所接者賢士大夫,所講者聖謨賢訓,非特易以見效於進學,兼有裨於盡禮矣。又況朞制異乎齊斬,沖年尤宜懋學,臣意則恐不可因哀廢講,久致間斷也,感詢蕘之盛,私心激切,言不知裁,不勝惶愧之至。諮議李友信,以爲草莽賤臣,素無知識,特詢之下,不得仰對,伏地惶恐云矣,敢啓。傳曰,召對爲之,可也。
又以侍講院言啓曰,新除授兼弼善李東永,除拜屢日,不爲出肅,卽爲牌招察任,何如?傳曰,允。以兼弼善李東永牌不進罷職傳旨,傳于朴齊一曰,許遞,前望單子入之。兼弼善前望單子入之,李瀅夏落點。
以慶尙監司李在秀狀啓,咸安郡民家失火事,傳于申緯曰,聞甚矜惻,元恤典外,別加顧恤事,分付。
朴齊一,以國葬都監摠護使意啓曰,本都監郞廳沈能定有身病,呈狀乞遞,其代以前縣監李翼在差下,而時無職名,令該曹,口傳付軍職,使之冠帶常仕,何如?傳曰,允。
兵曹口傳政事,副司果單李翼在。
洪時濟,以禁衛營言啓曰,本營中軍許溟,時在會寧府任所,遞來尙遠,久曠可悶,今姑改差,何如?傳曰,允。
義禁府啓目粘連,向前李憲祖段,地界彼此之分,當從道啓所論,則鉤拯後時,誠爲可罪,而謹稽大典通編,不卽拯出,故致腐爛守令勘罪,止於罷黜是白如乎,李憲祖,道臣旣已啓罷,放送,李文載段,一水南北,疆界旣分,則鉤拯之不卽擔當,其情雖出於爲民,其跡難免於推諉,以此照律,何如?判付啓,依允。又啓目粘連,向前李殷培亦,求問醫藥,情雖出於濟生,擅離信地,跡難逭於無嚴,以此照律,何如?判付啓,依允。又啓目粘連,向前李東益亦,流來舊逋之不得準捧,殘鎭事勢,合有參恕,而旣登道啓,大違糴法,以此照律,何如?判付啓,依允。又啓目粘連,向前申世權亦,邦典所載,有如金石,藉曰不知,不知亦罪,以此照律,何如?判付啓,依允。
敎平安監司金履喬書。王若曰,使我弛西顧之念,必籍地望之隆,用人有外重之時,出自天官之長,寔由簡心之寄,毋憚鞠躬之勞,惟卿,忠藎故家,儒雅令聞,早歲穩金鑾之步,知遇已自先朝,華采振瓊琚之音,聲譽逈出同輩,備嘗險阻,雖羊腸視如坦途,歷揚華要,若鳳羽儀于盛代,顧予倚毗也篤,迺卿歷試者多,按節東藩,騰謠頌於海戶,銜命殊域,布威信於蠻酋,館閣飾華國之猷,黼黻有煥,銓衡任恢公之政,鑑藻靡差。惟大小無適不宜,伊內外夫豈有間。迺眷關西重鎭,最稱海東雄藩,文敎未宣,仁賢之遺化已邈,武略不競,綢繆之預備何疎?連年冠蓋之星馳,供億難繼,舊日財貨之山積,耗費滋多,便成敗局殘枰,實難收拾,苟非盤根利器,疇可理剸?欲慰一路福星之望,宜掇八座卿月之重,玆授卿以平安道觀察使·兼兵馬水軍節度使·都巡察使·管餉使·平壤府尹,卿其祇膺明命,益恢良圖,處樽俎而展折衝之威,邊圉永鞏,勵氷蘗而無脂膏之潤,黜陟惟明,須綜明如張益州,理亂絲而不紊,能鎭撫若龔渤海,奠荒服而底寧,凡區劃宜肩乃心,若稟裁有掌故耳。於戲,其惟二千石共理,庸紓宵旰之憂,將使四十州奠安,克懋旬宣之績,故玆敎示,想宜知悉。知製敎徐憙淳製進。
上在昌慶宮廬次。大行王大妃殿初喪。
洪時濟啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
以校理趙庭和,副校理洪學淵,副修撰林顔喆牌不進罷職傳旨,傳于朴齊一曰,只推。
洪時濟啓曰,行大司憲趙弘鎭,掌令朴周燮牌不進,執義姜世鷹,掌令姜世白,持平金樂周·李是遠在外,監察茶時之意,敢啓。傳曰,知道。
以司諫具宜默,掌令朴周燮牌不進罷職傳旨,傳于洪時濟曰,推考傳旨捧入。
朴齊一,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,允。
兵曹,以李勉植爲禁衛中軍。
洪時濟,以義禁府言啓曰,興德縣監洪梡,拿問勘處事,傳旨啓下矣。洪梡,時在任所云,依例發遣府羅將,拿來,何如?傳曰,待待命拿囚。
又以刑曹言啓曰,西部太常寺契居良人韓一乭發狀內,其同姓三寸叔點鵬,被打於尹哲甲處,仍爲致死云,故使之行檢矣,初覆檢實因相左,無以決折,依法典發遣本曹郞廳,三檢擧行之意,敢啓。傳曰,知道。
義禁府照目粘連,金浦郡守李文載亦,本府議啓內,一水南北,疆界旣分,則鉤拯之不卽擔當,其情雖出於爲民,其跡難免於推諉,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,禁府都事申世權矣,本府議啓內,邦典所載,有如金石,藉曰不知,不知亦罪,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,笠巖前別將李東益矣,本府議啓內,流來舊逋之不得準捧,殘鎭事勢,合有參恕,而旣登道啓,大違糴法,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,蝟島前僉使李殷培矣,本府議啓內,求問醫藥,情雖急於濟生,擅離信地,跡難逭於無嚴,以此照律,罪杖一百收贖,告身盡行追奪,私罪,奉敎依允。
上在昌慶宮廬次。大行王大妃殿初喪。
洪時濟啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于申緯曰,儒臣之請正事體也,大臣之請念貽弊也,飭已施矣,公淸監司李錫奎仍任。
洪時濟啓曰,行大司憲趙弘鎭,掌令朴周燮牌不進,執義姜世鷹,掌令姜世白,持平金樂周·李是遠在外,監察茶時之意,敢啓。傳曰,知道。
以司諫具宜默,掌令朴周燮牌不進罷職傳旨,傳于洪時濟曰,只推。
朴齊一,以侍講院言啓曰,新除授兼弼善李瀅夏,除拜累日,不爲出肅,卽爲牌招察任,何如?傳曰,允。
以校理趙庭和,副校理洪學淵,副修撰林顔喆牌不進罷職傳旨,傳于朴齊一曰,只推。
朴齊一,以弘文館言啓曰,本館上番闕直,事甚未安,校理趙庭和,副校理洪學淵,副修撰林顔喆,旣有只推之命,竝卽牌招,以爲推移入直之地,何如?傳曰,許遞,前望單子入之,待下批,牌招察任。
玉堂前望單子入之,校理李瀅夏,副校理李寅溥,副修撰洪羲瑾落點。
以公淸監司李錫奎狀啓,永同縣監金重根,遭母喪事,傳于申緯曰,令該曹,口傳差出,催促下送。
朴齊一,以山陵都監京郞廳,以摠護使意啓曰,謹稽喪禮補編治喪條,王后祔葬,則別設紅箭門望陵位,三年後乃撤,又按乙丑謄錄,則因受敎定式新陵望陵位,不爲別設矣,今番陵所,旣行合祔之禮,依乙丑年例擧行,何如?傳曰,允。
又以山陵都監京郞廳,以摠護使意啓曰,取考補編,則發靷條,帷門註,丁字閣東西南北,皆設紅箭門,而南則有左右夾門,東西各有一夾門,丙申謄錄帷門之制,一如補編所載,洞口內外,又各立紅箭門二坐,而己酉謄錄,則因筵敎,只設丁字閣正南紅箭門一坐,洞口外紅箭門一坐,因山陵撤去,改立永排紅箭門,而庚申年,因傳敎依丙申例爲之,今番則以何年例擧行乎?敢稟。傳曰,依丙申年例爲之。
又以山陵都監京郞廳,以摠護使意啓曰,陵上莎草,自前浮取於慕華館丁字閣前後面,則例以本陵近處,浮出以用矣。今亦依謄錄,慕華館莎草軍一千五百名,陵所近處浮莎軍二千名,以轝士餘軍,劃送都監,及時浮出之意,分付漢城府及轝士廳,何如?傳曰,允。
又以遷陵都監郞廳,以摠護使意啓曰,舊哀冊後記,製述官,自都監當爲差出,而謹考辛亥遷奉謄錄,則舊哀冊後記文字,令都監成出入刻事,下敎矣,今亦依此爲之乎?敢稟。傳曰,依此爲之。
又以遷陵都監郞廳,以摠護使意啓曰,遷陵誌文,丁字閣上樑文,製述官實預差及梓宮上字壙中銘旌,行路銘旌,丁字閣上樑文,舊哀冊後記及舊誌石蓋上大字書寫官實預差,職姓名別單書入,而表石陰記製述官實預差及遷陵誌文表石大字篆文表石陰記書寫官實預差,所當竝爲差出,而自國葬都監,已有啓下者,以此仍令擧行,何如?傳曰,允。
遷陵都監誌文製述官知事沈象奎,預差左參贊金履陽,丁字閣上樑文製述官禮曹判書金魯敬,預差知事李相璜,梓宮上字書寫官永明尉洪顯周,預差護軍金基厚,壙中銘旌書寫官領敦寧金祖淳,預差兵曹判書金在昌,行路銘旌書寫官右議政林漢浩,預差右參贊李羲甲,丁字閣上樑文書寫官左參贊金履陽,預差吏曹判書鄭尙愚,舊哀冊後記及舊誌石蓋上大字書寫官判府事李肇源,預差判尹鄭晩錫。
洪時濟,以備邊司言啓曰,卽見公淸監司李錫奎狀啓,則以爲本道穀簿,自來不敷,排巡無路,農糧艱乏,留庫穀中限二千石,應加分外,特許加分事,請令廟堂,稟旨分付矣,糴法雖重,民情可悶,依狀請數爻,許令加分,何如?傳曰,允。
禁府啓目,承政院假注書宋奎弼原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,法聖僉使李載豐原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌慶宮廬次。大行王大妃殿初喪。
自申時至人定,灑雨下雨,測雨器水深三分。自人定至六月初一日開東,灑雨下雨,測雨器水深一分。
藥房提調沈象奎,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
洪時濟啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李友秀啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
以副校理李寅溥,副修撰洪羲瑾牌不進罷職傳旨,傳于朴齊一曰,只推。
洪時濟啓曰,行大司憲趙弘鎭,掌令朴周燮牌不進,執義姜世鷹,掌令姜世白,持平金樂周·李是遠在外,監察茶時之意,敢啓。傳曰,知道。
以司諫具宜默,掌令朴周燮牌不進罷職傳旨,傳于洪時濟曰,只推。
李友秀啓曰,卽見宣川防禦使南錫九,宣沙浦僉使金時鼎,身死狀啓,則油㾗狼藉,狀啓封裹之若是不精,事甚未安,原狀啓雖不得不捧入,而不可無警,推考,何如?傳曰,允。
洪時濟啓曰,卽伏見刑曹坐不坐單子,則詞訟劇地,連四日無緣不坐,當該堂上,不可無警,推考,何如?傳曰,允。
朴齊一,以弘文館言啓曰,副應敎副校理一員,修撰一員未差,應敎徐憙淳內閣進,校理李瀅夏國葬都監都廳進,副修撰李潞殯殿都監都廳進,校理李魯秉在外,本館上番闕直,事甚未安,副校理李寅溥,副修撰洪羲瑾,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,兼文學洪學淵,兼司書趙庭和,時無職名,令該曹,口傳付軍職,何如?傳曰,允。
兵曹口傳政事,副司果洪學淵·趙庭和,竝單付。
朴齊一,以山陵都監摠護使意啓曰,本都監郞廳朴晩壽,身病猝重,呈狀乞遞,改差,其代前郡守尹致民差下,而時無職名,令該曹,口傳付軍職,使之冠帶常仕,何如?傳曰,允。
兵曹口傳政事,副司果單尹致民。
朴齊一,以禮曹言啓曰,今此健陵遷奉時,京外進香取稟草記批旨內,今番則京外進香,竝爲排日磨鍊可也事,命下矣。諸上司及諸道觀察使,四都留守進香日時,自來九月初六日,舊陵所成殯後,至十一日,分排推擇以入,而宗親府進香,則只有守陵官一員,他無堂上,不得擧行事,本府移文矣,今亦依例,不爲磨鍊之意,敢啓。傳曰,知道。
吏曹口傳政事,以南駿聲爲永同縣監。
以京畿監司韓兢履狀啓,安城郡民家失火事,傳于申緯曰,聞甚矜惻,原恤典外,別加顧助事,分付。
義禁府啓目粘連,向前李載豐亦,未滿三隻,不爲論罪,雖是法典所載,緩急失宜,不幸致敗,可見團束不嚴,以此照律,何如?判付啓,依允。又啓目粘連,向前宋奎弼亦,原其情實,則生疎所致,揆以筵體,則做錯非細,以此照律,何如?判付啓,依允。
吏曹判書鄭尙愚疏曰,伏以臣年迫七旬,病又沈綿,精力俱竭,形殻徒存,奄奄垂死之狀,殆非陽界上人,一切世念,若隔前生,閑漫公役,亦難陳力,而當玆仙寢合祔之禮,益切臣民新舊之慟,猥膺敦匹,不敢言病,擬欲拚死盡誠於終事之地,辭陛監董,纔爲五六日矣,千萬不自意,長銓除旨,忽下此際,臣惝怳悶隘,實不知措躬之所也。噫,臣性本狷滯,與世寡合,跡又孤畸,爲人易撼,幸蒙兩聖朝眷遇之私,拯濟之恩,覆盆回照,枯荄復榮,歷揚淸顯,罔非踰分,鬼猜人怒,勢所必至,中間遭罹之奇怪,年前彈章之危怖,苟究厥由,臣之前後銓任,爲之祟耳,至今追思,毛骨俱竦,寢夢猶噩,今此誤恩,又何爲而至也?聞命驚懍,不啻若傷弓之鳥,官職去就,有關廉防,而至於銓地,與他尤別,臺閣論列,自有輕重,而臣之所遭,在古亦罕,不但自劃已熟,同朝共知我殿下,禮使之仁,必不待臣之辭畢而有以處臣也,臣何可費辭張皇,有若尋常辭免之爲哉?下而義防甚截,上而憫覆有恃,玆敢冒控苦懇,附徹縣道。伏乞聖上,亟許鐫改,仍令永刊銓望,以靖私義,以謝人心焉。臣無任云云。答曰,省疏具悉。卿其勿辭行公。
上在昌德宮廬次。大行王大妃殿初喪。
自開東至巳時,灑雨下雨,測雨器水深八分。
朔奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上·大司諫單子問安。答曰,罔極。
洪時濟啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申緯,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,宙合樓所奉大行王大妃玉冊金寶,明日臣進詣奉出之意,敢啓。傳曰,知道。
傳于洪時濟曰,吏兵批歲抄點下者,依例捧傳旨。
以副校理李寅溥牌不進罷職傳旨,傳于申緯曰,只推。
洪時濟啓曰,行大司憲趙弘鎭,掌令朴周燮牌不進,執義姜世鷹,掌令姜世白,持平金樂周·李是遠在外,監察茶時之意,敢啓。傳曰,知道。
以司諫具宜默,掌令朴周燮牌不進罷職傳旨,傳于洪時濟曰,只推。
以副修撰洪羲瑾牌不進罷職傳旨,傳于申緯曰,只推。
申緯,以弘文館言啓曰,副應敎·副校理一員,修撰一員未差,應敎徐憙淳內閣進,校理李瀅夏,國葬都監廳進,副修撰李潞殯殿都監都廳進,校理李魯秉在外,本館上番闕直,事甚未安,副修撰洪羲瑾,旣有只推之命,卽爲牌招,以爲姑陞入直之地,何如?傳曰,允。
又以禮曹言啓曰,平安道進香吉日時,以今六月十五日辰時,推擇啓下矣,本道新監司,雖已辭朝,進香文製進代行官,差定到營後,當爲前期擧行,而其間日字則迫近,程道則稍遠,恐難及期,在前如此之時,有退行之例,更令日官趙相順推擇,則來七月初四日卯時爲吉云,以此日時擧行事,分付,何如?傳曰,允。
李友秀啓曰,禁衛大將趙萬永,時無職名,令該曹口傳付軍職,何如?傳曰,允。
兵曹口傳政事,護軍單趙萬永。
李止淵,以吏曹言啓曰,今此順付詔書頒敎敎是時,宣敎官前縣監趙忠植塡差,而時無職名,令該曹,口傳付軍職,何如?傳曰,允。
兵曹口傳政事,副司果單趙忠植。
李友秀,以兵曹言啓曰,內禁衛將李周豐,身病猝重,時月之內,無望供職,呈狀乞遞,改差,何如?傳曰,允。
又以備邊司言啓曰,日前因宣惠廳草記,陵所所供菜蔬柴炭及魂殿入番享官以下,蔘䓀價,令廟堂區劃事,允下矣。米木錢分定,自是定規,而近例多以純錢磨鍊,今亦純錢輸送之意,分付各營各司,何如?傳曰,允。
又以備邊司言啓曰,日前以各道祈雨祭,從權設行之意,有所筵稟行會者,蓋爲禮典所關,不敢自下擅便故也。卽見公淸監司李錫奎祈雨祭設行狀啓之啓下禮曹者,其封啓日字,乃在於未及知委之前,民情雖曰遑急,祀典旣在戒令,則不待朝令,不請稟旨,直以設行刑止登聞,有若常時循例者然,事極輕忽,萬萬駭然,其在重事體之道,不可以纔罷旋仍,有所曲恕,該道臣,施以罷職之典,何如?傳曰,允。
又以備邊司言啓曰,己卯以後,武科出身已越薦人,依定式,當爲分防西北,而第念兩道屢歉之餘,不無主客俱困之慮,在前如此之時,多有除防之例,今番赴防,亦令停止,何如?傳曰,允。
禁府照目粘連,假注書宋奎弼,矣本府議啓內,原其情實,則生疎所致,揆以筵體,則做錯非細,以此照律,罪笞四十收贖,附過還職,私罪奉敎依允。
又照目粘連,法聖僉使李載豐,矣本府議啓內,未滿三隻,不爲論罪,雖是法典所載,緩急失宜,不幸致敗,可見團束不嚴,以此照律,罪笞五十收贖,解見任別敍,私罪奉敎依允爲旀,功減一等爲良如敎。
上在昌慶宮廬次。大行王大妃殿初喪。
自卯時至人定,灑雨下雨,測雨器水深七寸五分。
自人定至初三日開東,灑雨下雨,測雨器水深四分。
洪時濟啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,竝許遞,政官牌招開政。
申緯啓曰,右承旨朴齊一,左副承旨李友秀,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,李鶴秀·金箕殷,落點。
洪時濟啓曰,大司憲·執義·掌令二員,持平二員未差,監察茶時之意,敢啓。傳曰,知道。
以副修撰洪羲瑾再牌不進罷職傳旨,傳于申緯曰,許遞,今日政差出。
申緯啓曰,假注書成大璡,身病猝重,勢難察任,今姑改差,何如?傳曰,允。
有政。吏批,判書鄭尙愚在外未肅拜,參判徐能輔進,參議未差,左副承旨金箕殷進。啓曰,判書鄭尙愚在外未肅拜,參議未差,小臣獨政未安,何以爲之?敢稟。傳曰,仍爲之。以宋穉奎爲大司憲,宋冕載爲大司諫,姜世綸爲執義,洪益聞爲司諫,洪儼·鄭鴻慶爲掌令,朴鳴和爲獻納,李慶烈·權爲持平,黃鍾人·金逸淵爲正言,李沆爲副應敎,金蘭淳爲副校理,趙秀仁爲修撰,趙庭和爲副修撰,尹正鎭爲司書,尹命烈爲禮曹參判,金履載爲大司成,李墷爲兵曹參議,朴宗範爲孝陵別檢,趙濟和爲軍資奉事,贈左贊成林象元,贈領議政例兼,贈吏判林世諿,贈左贊成例兼,贈吏參林宏儒,贈吏判例兼,已上右議政林漢浩三代,公淸監司李錫奎,仍任事承傳,兼執義洪益聞,進賀兼謝恩使,書狀官減下。
兵批,行判書金在昌進,參判趙晉和病,參議未差,參知柳入直進,右副承旨洪時濟進。以朴宗琦·尹郁烈爲副摠管,李寅植爲宣傳官,李錫龜爲內禁將,張昶·崔文翼爲慶熙將,尹鍾烈爲司禦,趙鎭溥爲都摠經歷,金秉浩爲武兼,金亨喆爲宣沙浦僉使,金魯赫爲咸興監牧官,大護軍單趙弘鎭,護軍單朴宗琦,副護軍曺鳳振·朴宗珩·李友秀·朴齊一·李墷·具載重·朴師濂·李復淵·趙運永,副司直宋翼淵·姜世鷹·李沆·具宜默·白致樂·姜世白·朴周燮·盧光斗·金樂周·李是遠·鄭時善,副司果姜在勉·李國標·林顔喆·權敦仁·洪羲瑾,以上竝單付。
傳于洪時濟曰,雖云做錯,旣是急於民事,且日前仍任爲慮,此時迎送之弊,則今亦何異?錦伯罷職分揀。
以左承旨李鶴秀牌不進罷職傳旨,傳于洪時濟曰,只推。
以李肇運爲假注書。
申緯,以奎章閣言啓曰,宙合樓所奉大行王大妃玉冊金寶,今日當爲奉出,而雨勢如此,不得擧行,更待晴日擧行之意,敢啓。傳曰,知道。
又以遷陵都監摠護使意啓曰,丁字閣上樑文,令藝文館製進事,旣自禮曹草記蒙允,則製述官之自都監差出者,自當減下矣。丁字閣上樑文,製述官金魯敬,預差李相璜,今姑減下,何如?傳曰,允。
又以山陵都監摠護使意啓曰,取考各年儀軌,則丁字閣,四面紅箭門外設把子,而近例連以軍門布帳代用矣,今番假丁字閣設布帳,亦依此擧行,何如?傳曰,允。
又以山陵都監摠護使意啓曰,因山時陵所,各司假家,依丙申謄錄,自各其司造作,而其後連用此例矣,今亦依此知委,何如?傳曰,允。
又以承文院都提調意啓曰,今番進賀兼謝恩使,回便順付詔書二道,勅書一道,提調一員陪進,奉安于禮曹奉安閣,仍行奉審之意,敢啓。傳曰,知道。
敎中外大小臣僚耆老軍民閑良人等書。王若曰,七廟觀德,竝帝后而昭禋,三壇升歆,參燾載而克配,斯誠一代之懿典,式欽二詔之兼頒,對揚鴻覃,徧誥鰈封。洪惟嗣聖顯承之盛,益篤列朝饗保之休,孝莫大於尊親,殷薦報本,孚彌永於配命,世德作求,猗先烈光被於穹埏,肆晠禮懋稽於郊廟,侔兩儀而廣運,堯則禹平之比隆,繼九寢而我將,圜邱方澤之咸秩,聿襄泰祀而陟祔,遂發渙號而章徽,吉土升中之載行,躋太室而旣右亦右,率濱普下之同慶,陳常功而言玆在玆,矧今因介而付宣,尤是軫弊之殊渥,於戲,遙瞻黼構,訓無競而不忘,疊奉黃鐫,頌思成而興感,故玆敎示,想宜知悉。兼大提學沈象奎製進。
判府事李肇源疏曰,伏以自我太母之永棄臣民,月已四易矣,仰惟聖孝皇皇,如求不得,而喬陵遷奉之儀,寔從盈庭之謀,珠邱筮吉,合祔將擧,俛仰今昔,愴幸交切。仍伏念臣,萬里去國,歸路奉諱,北望霣結,義急奔問,行不淹程,達于我疆,始伏問徐萬修狂叫之擧,又出於其間,而辱臣之墨,尙未乾於公車之上矣。蓋彼之於臣,前後醜嚷,指不勝僂,而今其所言,亦不過復掇宿誣,噫其甚矣,臣之於彼,爰自厥初,視以無責,泯然自引,未嘗張皇費辭,而聖鑑之及於臣者,愈往愈昭,處分之加於彼者,愈往愈嚴,在臣道理,益當感戴恩私,含默趨走而已。況於此時,何敢以此事,更汚筆舌,自阻反面於咫尺嚴廬之下哉?但其擬以律名,至於請勘者,此實前後醜誣中所未有者也,朝廷之上,當以事面爲重,廉防之嚴,不以其人或廢,則臣之自初無責於其人者,在今日亦不當一切任他,晏然冒進也明矣。噫,彼之茹憤逞毒,尙此不置者,全由於我聖上之不加罪於臣,而臣之彯纓結綬,出入周行者,爲彼之眼中一釘也,以此之故,每有此汚辱朝象,貽羞簪紳之光景,臣若一朝奉身,謝跡世路,則彼雖無良,亦庶幾不若是之甚,此固臣之所自訟也,玆敢來伏城外,短章自列,不得不徑還私次。伏乞聖慈,亟賜斥退,以幸公私,仍治臣不反命之罪,以肅王綱焉。臣無任云云。答曰,省疏具悉。無理之所遭,何可長與之彈也?不爲復命,太過於自引,卽爲入來。
上在昌慶宮廬次。大行王大妃殿初喪。
自開東至未時,灑雨下雨,測雨器水深一寸九分。
金箕殷啓曰,合辭方張之時,諫院無詣臺之員,事甚未安,未肅拜人員,竝卽牌招,何如?傳曰,允。
又啓曰,掌令洪儼,旣入闕中,不爲傳啓,直爲出去,事甚未安,推考,何如?傳曰,允。
又啓曰,行都承旨李止淵,左承旨李鶴秀,右承旨申緯,今日不爲仕進,右副承旨洪時濟式暇出去,同副承旨申綽在外,院中只有臣一人,伴直無人,右承旨申緯,所當牌招,而拘於廳規,不得請牌,何以爲之?敢稟。傳曰,牌招。
又啓曰,應敎徐憙淳內閣進,校理李瀅夏,副校理李寅溥,副修撰李潞都監進,校理李魯秉在外,修撰一員未差,玉堂上下番俱空,事甚未安,新除授副應敎李沆,副校理金蘭淳,修撰趙秀仁,副修撰趙庭和,竝卽牌招,以爲推移入直之地,何如?傳曰,允。
又啓曰,右承旨申緯牌不進,伴直無人,左承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
以右承旨申緯牌不進罷職傳旨,傳于金箕殷曰,只推。
以副應敎李沆,修撰趙秀仁,副修撰趙庭和牌不進罷職傳旨,傳于金箕殷曰,只推。
以司諫洪益聞,獻納朴鳴和,正言黃鍾人·金逸淵牌不進罷職傳旨,傳于金箕殷曰,只推。
金箕殷啓曰,玉堂上下番俱空,事甚未安,副應敎李沆,修撰趙秀仁,副修撰趙庭和,旣有只推之命,竝更牌招,推移入直,何如?傳曰,允。
又啓曰,左承旨李鶴秀內閣直,伴直無人,行都承旨李止淵,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,金相休·沈能岳落點。
金箕殷啓曰,新除授右副承旨沈能岳,卽爲牌招,以爲伴直之地,何如?傳曰,允。
又啓曰,右副承旨沈能岳牌不進,伴直無人,左承旨申緯,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨沈能岳牌不進罷職傳旨,傳于金箕殷曰,只推。
兵曹口傳政事,副護軍單李鶴秀。
李肇運在外,代以李淵祥爲假注書。
李淵祥有頉,代以李竣祜爲假注書。
金箕殷,以遷陵都監摠護使意啓曰,丁字閣上樑文書寫官實預差,旣自本都監啓下,書寫等節,依前例擧行,而至於讀上樑文官·各差備官·祭官擇差事,分付吏曹,祭物措備及上樑文奉往等事,竝令山陵都監,依例擧行,何如?傳曰,允。
又以禮曹言啓曰,卽接宗廟署所報,則今日朝雨,宗廟殿庭西邊下月臺階砌五間許,自第一層,至第三層頹圮云矣,正殿至近之地,有此階砌頹圮之患,不可無慰安之擧,而今當祀享停止之時,依前例,只以告文,不卜日今初五日設行,告文,令藝文館撰出,修改等節,待快晴擇日擧行,何如?傳曰,允。
又以禮曹言啓曰,卽接江華府留守徐俊輔移文,則今五月初四日,本府進香時,留守當爲進參,而身病猝劇,勢難及期登程,取考謄錄,則在前進香時,或値留守身病之時,間多經歷代行之例,故依已例,使經歷代行,進參緣由,馳啓後文移爲辭矣。進香日期在明,而守臣之病,旣是猝重,則勢難進參,謹稽謄錄,在前守臣之有病故,經歷代行,已有前例,今亦依例,以本府經歷代行之意,分付,何如?傳曰,允。
又以禮曹言啓曰,卽接楊州幼學朴益秀所志,則以爲同姓八寸弟雲秀,嫡妾俱無子,以其同姓八寸弟前縣監寅秀第二子一榮,欲爲繼後,兩家同議完定,而未及禮斜之前,雲秀夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長朴益秀所訴,旣如此,依定式朴寅秀第二子一榮,立爲朴雲秀之後,何如?傳曰,允。
上在昌慶宮廬次。大行王大妃殿初喪。
自酉時至人定,灑雨下雨,測雨器水深一寸一分。
自人定至初五日開東,灑雨下雨,測雨器水深一寸八分。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨洪時濟,右副承旨沈能岳,今日不爲仕進,竝卽牌招,何如?傳曰,允。
又啓曰,行大司成金履載除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,兵曹參議李墷,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李竣祜有頉,代以金炳朝爲假注書。
金炳朝有頉,代以金盛淵爲假注書。
以兵曹參議李墷牌不進罷職傳旨,傳于申緯曰,許遞,令該曹,口傳差出。
吏曹口傳政事,以洪冕燮爲兵曹參議。
以左副承旨洪時濟,右副承旨沈能岳牌不進罷職傳旨,傳于申緯曰,竝許遞,前望單子入之。
承旨前望單子入之,李墷·李鶴秀落點。
金相休啓曰,新除授左承旨李鶴秀,左副承旨李墷,竝卽牌招,何如?傳曰,允。
以左副承旨李墷牌不進罷職傳旨,傳于申緯曰,只推。
金相休啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,任厚常落點。
申緯啓曰,大司憲宋穉圭,持平李慶烈·權在外,執義姜世綸,掌令洪儼·鄭鴻慶牌不進,監察茶時之意,敢啓。傳曰,知道。
以執義姜世綸,掌令洪儼·鄭鴻慶,司諫洪益聞,獻納朴鳴和,正言黃鍾人·金逸淵牌不進罷職傳旨,傳于申緯曰,只推。
以副應敎李沆,修撰趙秀仁,副修撰趙庭和再牌不進罷職傳旨,傳于申緯曰,只推。
申緯啓曰,玉堂上下番俱空,事甚未安,副應敎李沆,修撰趙秀仁,副修撰趙庭和,旣有只推之命,竝卽牌招,推移入直,何如?傳曰,允。
以修撰趙秀仁,副修撰趙庭和牌不進罷職傳旨,傳于申緯曰,竝許遞,前望單子入之。
玉堂前望單子入之,修撰洪學淵,副修撰姜世綸,落點。
金相休啓曰,卽者吏曹郞廳來言,永同縣監南駿聲,兩司當爲署經,而憲府則大司憲宋穉圭,持平李慶列·權在外,執義未差,掌令鄭鴻慶未肅拜,只有掌令洪儼一人,諫院則行大司諫宋冕載,司諫洪益聞,獻納朴鳴和,正言黃鍾人·金逸淵未肅拜,不得備員署經云,未肅拜人員,竝卽牌招,以爲署經之地,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義李瀅夏,落點。
申緯,以侍講院言啓曰,兼文學洪學淵入直矣,除拜修撰移直,玉堂上番闕直,事甚未安,兼輔德朴綺壽,弼善金益鉉,文學金鼎均,竝卽牌招,以爲推移入直之地,何如?傳曰,允。
又以侍講院言啓曰,兼司書趙庭和,時無職名,令該曹,口傳付軍職,何如?傳曰,允。
傳于金相休曰,吏曹判書前望單子入之。
吏曹判書前望單子入之,金魯敬落點。
申緯,以山陵都監摠護使意啓曰,山陵斬草破土,在於今月初六日,臣初五日,依例除辭朝進去之意,敢啓。傳曰,知道。
傳于申緯曰,今初六日,山陵開基時,領敦寧,亦爲進去。
傳于申緯曰,己酉遷園時,自遷邑以至凡百工役之費,皆以帑儲內下,此蓋先朝無窮之睿孝,而聖意亦有所寓也。今番遷奉之禮,事體雖與己酉,又自不同,然仰想昔年事係華城,不欲一毫貽弊之聖心,亦不可以則有司存不思繼述之道,今下內帑銀一萬兩,亦有所面諭於領敦寧者,凡係應役勞民之事,以此分排補用,至於各都監校吏之屬,勤幹解事,若干人外,京吏校,勿爲多數率去,皆以本營吏校,使役外,此各邑進排時,都監下屬作奸侵漁之弊,各別嚴禁,而從當有別般廉察之擧,若或見發,先自都監堂郞,當不免嚴勘,俾各惕念事,令政院,下諭于都監堂上水原留守處。
申緯,以山陵都監摠護使意啓曰,各陵寢丁字閣,例以薍䈴排設,而舊陵前排,亦用薍䈴矣。今番丁字閣·假丁字閣,依此擧行,何如?傳曰,允。
又以備邊司言啓曰,本司有司堂上李止淵,時無職名,令該曹,口傳付軍職,何如?傳曰,允。
又以備邊司言啓曰,進香事體,專在於粗伸情禮,而留守與京司無異,故除非衆所共知之實故,則固不敢替行,今聞江華府進香時,守臣不爲上來,使經歷替行云,守臣設或有身病,往復該曹,改定日字,道理當然,而不此之爲,直以替行緣由登聞者,事未前有,萬萬未安,江華留守徐俊輔,施以罷職之典,何如?傳曰,允。
又以兵曹言啓曰,卽接北所衛將金聖淵牒報,則通化門北邊內宮墻半間許,半邊缺落云,爲先令紫門監,以杻杷子及長木,堅實圍排,而係是局出身,直所近處,限修築間,令局出身,輪回晝察夜巡之意,分付,何如?傳曰,允。
又以訓鍊都監言啓曰,因兵曹草記,通化門北邊內宮墻半間許半邊缺落處,崇智門入直局出身五人除出,限修築間,輪回晝察夜巡之意,敢啓。傳曰,知道。
又以訓鍊都監言啓曰,因兵曹草記,通化門北邊內宮墻半間許,半邊缺落處,今已畢築,晝察夜巡,局出身還入直所之意,敢啓。傳曰,知道。
吏曹判書鄭尙愚疏曰,伏以臣猥控必遞之義,顒俟體下之恩,及承批旨,有勿辭行公之命,臣悚蹙悶隘,莫省所以也。凡官職辭免,或有才不稱而逡巡者,或有病難强而陳丐者,至於有情勢者,下不可以趨膺爲恭,上不可以督迫爲事,而情勢亦有許多般或有因官箴而可以一伸而止者,或有因他事而可以一引而止者,而臣之情勢,銓地一步,已成鐵限,此實聖鑑之所照燭,而同朝之所共諒也。一經大政,名登白簡,聲罪以循私,擬律以譴罷,其所構捏,無所不至,倘非我聖上庇覆之私,全保之仁,臣安得保有今日乎?人言當否,自有公議,今不必復事提說,而熱羹之須懲,覆轍之當戒,非但臣所自知,夫孰曰不然。臣之不敢冒膺,一籲再籲,不知變動者,卽與尋常情勢,大有異焉故耳,辭受之際,廉防莫嚴,聖明之世,禮使爲先,臣雖無似,名以冢宰,不思彈文之憯毒,不顧物議之嗤點,而恬不知愧,貪榮冒進,有若無故者然,則天下寧有是也。臣身之放倒昌披,姑且無論,其爲辱朝廷而累聖簡,當如何哉?大化範俗,四維不墜,左右思量,冒出無路,玆又申徹危懇,附陳縣道,惟殿下曲垂亮燭,亟賜鐫改,使匹夫之諒,得以自伸,仍治臣屢瀆之罪,以昭法紀,千萬幸甚。臣無任云云。答曰,省疏具悉。再懇如此,本職許遞。
右承旨金箕殷疏曰,伏以臣之季父相休,昨除知申,揆以格例,臣之見職,自在當遞之科。伏乞聖慈,俯垂鑑諒,特許遞改,以存公格,以安私分,不勝幸甚。省疏具悉。所請依施。
上在昌慶宮廬次。大行王大妃殿初喪。
自開東至酉時,灑雨下雨,測雨器水深二寸一分。
藥房提調沈象奎,副提調金相休啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
洪時濟啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
申緯啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金相休啓曰,左承旨任厚常,右副承旨李墷,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,洪時濟·朴齊一落點。
金相休啓曰,新除授左副承旨朴齊一,右副承旨洪時濟,竝卽牌招,何如?傳曰,允。
以司諫洪益聞,獻納朴鳴和,正言黃鍾人·金逸淵,掌令鄭鴻慶牌不進罷職傳旨,傳于洪時濟曰,只推。
洪時濟啓曰,司諫洪益聞,獻納朴鳴和,正言黃鍾人·金逸淵,掌令鄭鴻慶,旣有只推之命,一體牌招,何如?傳曰,允。
金相休啓曰,守令署經事,命下矣。司諫洪益聞,獻納朴鳴和,正言黃鍾人·金逸淵,掌令鄭鴻慶,旣有只推之命,與行大司諫宋冕載,新除授執義李瀅夏,一體牌招,以爲備員署經之地,何如?傳曰,允。
以司諫洪益聞,獻納朴鳴和,正言黃鍾人·金逸淵,掌令洪儼·鄭鴻慶牌不進罷職傳旨,傳于洪時濟曰,推考傳旨捧入。
以司諫洪益聞,獻納朴鳴和,正言黃鍾人·金逸淵,掌令鄭鴻慶牌不進罷職傳旨,傳于金相休曰,推考傳旨捧入。
金相休啓曰,永同縣監南駿聲,憲府則雖已署經,諫院則行大司諫宋冕載,司諫洪益聞,獻納朴鳴和,正言黃鍾人·金逸淵牌不進,無以備員署經,行大司諫,更爲牌招,何如?傳曰,諫院除署經。
以左副承旨朴齊一牌不進罷職傳旨,傳于金相休曰,只推。
洪時濟啓曰,執義李瀅夏,旣已肅謝不出,姑停望直爲出去,事甚未安,推考,何如?傳曰,允。
又啓曰,卽伏見刑曹坐不坐單子,則連四日無緣不坐,詞訟劇地,委屬可悶,當該堂上,推考,何如?傳曰,允。
以副應敎李沆牌不進罷職傳旨,傳于洪時濟曰,只推。
洪時濟,以弘文館言啓曰,本館上番闕直,事甚未安,副應敎李沆,旣有只推之命,與新除授副修撰姜世綸,一體牌招,以爲推移入直之地,何如?傳曰,允。
又以侍講院言啓曰,上番連日闕直,事甚未安,兼輔德朴綺壽,弼善金益鉉,文學金鼎均,旣有只推之命,竝更牌招,以爲推移入直之地,何如?傳曰,允。
以兼輔德朴綺壽,弼善金益鉉,文學金鼎均牌不進罷職傳旨,傳于洪時濟曰,只推。
以京畿監司韓兢履狀啓,楊州牧使柳相亮,身病猝重,不得已罷黜事,傳于金相休曰,令該曹,口傳差出,催促下送。
備邊司,以尹魯東爲江華留守。
洪時濟,以兵曹言啓曰,今月初九日,三內禁軍番次,而該番將金周喆,身病猝重,時月之內,萬無供職之望,呈狀乞遞,改差,其代,口傳差出,何如?傳曰,允。
兵曹口傳政事,以張守初爲內禁將。
兵曹口傳政事,護軍李止淵,副司果趙庭和,以上竝單付。
洪時濟,以國葬都監摠護使意啓曰,返虞時,各站當爲磨鍊,九月十三日,自陵所離發,華城行宮晝停所,始興行宮宿所,十四日自始興行宮離發,龍驤鳳翥亭晝停所,仍爲返虞之意,敢啓。傳曰,知道。
又以國葬都監摠護使意啓曰,發引時都城門及華城城門,大轝出入時,當以短橫杠換用事,纔已草記蒙允矣,雖非城門,左右有民家路狹處,亦爲從便換杠,俾無民家撤毁之弊,何如?傳曰,允。
又以遷陵都監摠護使意啓曰,舊哀冊後記文字,令都監成出入刻事,命下矣。謹奉傳敎,舊哀冊空帖後記,依辛亥遷奉時例,以後二十二年辛巳九月十三日,遷奉于顯隆園西越一砂第二岡,仍以舊哀冊,移安成出之意,敢啓。傳曰,知道。
又以禮曹言啓曰,卽接齊陵參奉所報,則今月初三日雨後酉時量,本陵陵上曲墻甲卯方,頹圮,而周尺尺量,則爲二十八尺許云矣,陵上曲墻,有此頹圮之患,誠甚驚悚,不可無慰安之擧,而今當祀享停止之時,只以告文,不卜日今初九日設行,而開城留守,依前例進去奉審狀聞後,修改之節,更爲稟處,何如?傳曰,允。
又以兵曹言啓曰,己卯以後,武科出身越薦人,纔因備局草記,旣已除赴防矣,除赴防,則有納米之例,而亦有因特敎除納米之時,今番則何以爲之乎?敢稟。傳曰,除納米。
又以兵曹言啓曰,卽接南道參軍具鳳錫牒報,則禁衛營所授昭儀門北邊大貞洞近處,體城四間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以備邊司言啓曰,旱餘得雨,農務正殷,此時守令,不可暫曠,受由上京守令,及未下直守令,竝令該曹,催促下送後,卽爲草記,何如?傳曰,允。
又以禁衛營言啓曰,本營字內昭儀門北邊大貞洞近處,體城四間許頹圮處,把守軍兵,令該軍門,量宜定送事,自兵曹草記矣,哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
上在昌慶宮廬次。大行王大妃殿初喪。
洪時濟啓曰,合辭許久闕啓,事甚未安,除在外·都監進外,未肅拜·呈告人員,竝卽牌招,何如?傳曰,允。
申緯啓曰,左副承旨朴齊一,今日不爲仕進,卽爲牌招,何如?傳曰,允。
以副應敎李沆,副修撰姜世綸牌不進罷職傳旨,傳于洪時濟曰,只推。
以弼善金益鉉,文學金鼎均牌不進罷職傳旨,傳于洪時濟曰,只推。
洪時濟啓曰,大司憲宋穉圭,持平李慶烈·權在外,執義李瀅夏都監進,掌令洪儼·鄭鴻慶牌不進,監察茶時之意,敢啓。傳曰,知道。
以司諫洪益聞,獻納朴鳴和,正言黃鍾人·金逸淵,掌令洪儼·鄭鴻慶牌不進罷職傳旨,傳于洪時濟曰,只推。
以左副承旨朴齊一牌不進罷職傳旨,傳于洪時濟曰,只推。
吏曹口傳政事,以趙民和爲楊州牧使。
洪時濟,以吏曹言啓曰,因備邊司草記,受由上京守令及未下直守令,竝令該曹,催促下送後,卽爲草記事,允下矣。自臣曹催促,則受由上京守令珍山郡守李埴,纔已下去,未下直守令永同縣監南駿聲,今已辭朝,鴻山縣監李祖榮,明日辭朝云,受由上京守令金城縣令李嘉愚,靑陽縣監朴齊顯,俱以爲親病猝重,不得下去云,未下直守令會寧府使徐鳳淳,身病猝重,不得下去云,親病異於身病,李嘉愚·朴齊顯,竝改差,徐鳳淳則雖未知其病勢之果如何,而催促之下,謂有身病,不卽下去者,揆以事體,誠甚未安,罷黜,何如?傳曰,允。
又以國葬都監摠護使意啓曰,發引時敎命與冊寶行路,則奉安於腰彩轝,宿所則分奉於殯殿左右排案床,自是儀節,而許多差備官,臨時奉出奉入之際,自不免喧雜遲滯之弊,如始興行宮,廳事狹窄,實難如儀排設,故己酉因特敎,每於宿所,不爲奉出,以腰彩轝,以次陳列於行宮之庭,而庚申乙亥,皆用此例矣,今亦依此擧行,何如?傳曰,允。
又以國葬都監摠護使意啓曰,發引時祖奠後,冊寶先盛於腰彩轝,遣奠前二刻前,進排列于大路通廣處,豫爲整待事,庚申乙丑,皆筵稟蒙允矣,今亦依此擧行,何如?傳曰,允。
又以承文院都提調意啓曰,進賀兼謝恩使,回便齎來,咨文中,有賜縀事,祔廟配天詔書順付事,各項方物移準事,以前頭使行,別伸謝悃之意,撰出先通咨文及使臣賞賜馬匹,申飭該堂官,親自排選,頒給回咨,亦爲撰出,竝正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
又以禮曹言啓曰,卽接成均館所報,則昨日雨後,大成殿內碑閣東邊椽木十餘箇及瓦子,盡爲頹破云矣,正殿至近之地,有此閣椽頹圮瓦子墜落之患,不可無慰安之擧,而今當停祭之時,依前例只以告文,不卜日今初八日設行,有頉處,待快晴擇日修改,何如?傳曰,允。
又以弘文館言啓曰,本館上番闕直,事甚未安,副應敎李沆,副修撰姜世綸,旣有只推之命,竝卽牌招,以爲推移入直之地,何如?傳曰,允。
又以備邊司言啓曰,詞訟勤慢,大關都民休戚,而卽見政院啓辭,秋曹堂上,又連四日無緣不坐矣,揆以事體,萬萬未安,當該堂上,竝從重推考,判書·參判,職務相妨,今姑許遞,其代,令政院政官牌招,開政差出,待下批,牌招肅命,仍令赴坐,何如?傳曰,允。
洪時濟啓曰,御營大將張鉉宅,時無職名,令該曹,口傳付軍職,何如?傳曰,允。
兵曹口傳政事,大護軍單李存秀,護軍單張鉉宅。
洪時濟,以兵曹言啓曰,卽接北所衛將李齊年牒報,則通化門北邊內宮墻半間許,半邊缺落處,今已修築云,局出身晝察夜巡,依例停止之意,敢啓。傳曰,知道。
又以禁衛營言啓曰,因戶曹判書朴崙壽所啓,禁·御兩營鄕軍,今九月當爲始,限五周年停番,收布取用事,允下矣。本營,自今辛巳九月當,至丙戌七月當,輪次上番之江原·全羅·慶尙·黃海·公淸,京畿等六道所在鄕軍,通計三十當停番,而隨其道次,竝資保收布上送之意,各該道監·兵使處,預爲知委,何如?傳曰,允。
又以御營廳言啓曰,因戶曹判書朴崙壽所啓,禁·御兩營鄕軍,今九月當爲始,限五周年停番,收布取用事,命下矣。本廳,自今年九月當,至丙戌七月當,輪次上番之公淸·江原·京畿·黃海·慶尙·全羅等六道所在鄕軍,通計三十當停番,而隨其道次,竝資保收布上送之意,各該道監·兵使處,預爲措辭知會,何如?傳曰,允。
行兵曹判書金在昌疏曰,伏以皇穹不弔,慈馭上賓,日月流邁,夏序將旣,仰惟嚴廬深墨,撫時哀慕,臣民痛隕,愈往愈切。伏況健寢移奉,博詢在廷,吉地已卜,靈辰載涓,此誠聖孝之孚格,天心之默佑,億萬年無疆之基,其始自今矣,愴幸之忱,小大惟均。仍伏念臣冒據匪據,行且半載,始旣辭巽而不獲,旋値瀆擾之非時,淟涊盤礴,迄至于今,荒疎憒劣,無往非尤,滿心惶愧,惟譴何是俟。且臣之老母,自經疸症,飮啖全阻,連試刀圭,虛不受補,證形屢變,日漸沈篤,顧臣情私,實無離側之勢,而本兵重任,尙此縻身,貶坐當前,末由擧行,悚悶之極,不暇緩聲。伏乞聖慈,俯垂諒察,將臣職名,亟行鐫改,以幸公私,不勝大願。臣無任云云。答曰,省疏具悉。卿其勿辭救護。
上在昌慶宮廬次。大行王大妃殿初喪。
洪時濟啓曰,大司憲宋穉圭,持平李慶烈·權在外,執義李瀅夏都監進,掌令洪儼呈辭,鄭鴻慶未肅拜,監察茶時之意,敢啓。傳曰,知道。
申緯啓曰,左副承旨朴齊一,今日不爲仕進,卽爲牌招,何如?傳曰,允。
傳于洪時濟曰,禮房承旨,馳詣明陵,奉審局內諸陵,一體奉審以來。
以副應敎李沆,副修撰姜世綸牌不進罷職傳旨,傳于洪時濟曰,只推。
以左副承旨朴齊一牌不進罷職傳旨,傳于申緯曰,只推。
洪時濟啓曰,卽者檢閱鄭知容,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
洪時濟啓曰,吏曹判書金魯敬,參判徐能輔牌不進推考傳旨,今方捧入,而開政命下,已至經宿,不卽承膺,如是違牌,事甚未安,竝更牌招,何如?傳曰,允。
又啓曰,吏曹判書金魯敬,參判徐能輔牌不進推考傳旨,今方捧入,而開政命下之後,如是違牌,事甚未安,參議未差,判書·參判,竝更牌招,何如?傳曰,允。
又啓曰,吏曹判書金魯敬,參判徐能輔再牌不進推考傳旨,今方捧入,而開政命下,已至經宿,一向違牌,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
洪時濟,以弘文館言啓曰,本館上番闕直,事甚未安,副應敎李沆,副修撰姜世綸,旣有只推之命,竝卽牌招,以爲推移入直之地,何如?傳曰,允。
又以備邊司言啓曰,卽見全羅監司李書九祈雨祭設行狀啓之啓下禮曹者,其所措語,雖與湖西狀辭,稍有間焉,不請稟旨,直爲設行之失,固無彼此之殊,而日前湖西道臣分揀時,特敎旣出於爲民事曲諒之聖意,今不敢一例請勘,而事體則終有所未安者,不可全然無警,該道臣,從重推考,何如?傳曰,允。
上在昌慶宮廬次。大行王大妃殿初喪。
申時,灑雨下雨,測雨器水深三分。
洪時濟啓曰,大司憲宋穉圭,持平李慶烈·權在外,執義李瀅夏都監進,掌令洪儼呈辭,掌令鄭鴻慶未肅拜,監察茶時之意,敢啓。傳曰,知道。
金相休啓曰,左承旨李鶴秀,左副承旨朴齊一,今日不爲仕進,竝卽牌招,何如?傳曰,允。
又啓曰,假注書金盛淵,身病猝重,勢難察任,今姑改差,何如?傳曰,允。
金盛淵改差,代以李相重爲假注書。
以副應敎李沆,副修撰姜世綸牌不進罷職傳旨,傳于洪時濟曰,只推。
洪時濟,以弘文館言啓曰,本館上番闕直,事甚未安,副應敎李沆,副修撰姜世綸,旣有只推之命,竝卽牌招,以爲推移入直之地,何如?傳曰,允。
金相休啓曰,吏曹判書金魯敬,參判徐能輔三牌不進推考傳旨,今方捧入,而開政命下,已至經宿,一向違召,終不承膺,事體道理,極爲未安,判書陳疏到院,而原疏以國忌齋戒,纔已退却矣。所當更請牌招,而係是一日四牌,何以爲之?敢稟。傳曰,原疏捧入,更爲牌招。
又啓曰,吏曹判書金魯敬疏批已下,一體牌招,何如?傳曰,允。
又啓曰,吏曹判書金魯敬,參判徐能輔牌不進推考傳旨,今方捧入,而開政命下,已至多日,一向違召,終無變動,揆以事體,誠極未安,竝更牌招,何如?傳曰,允。
洪時濟,以吏批言啓曰,新除授會寧都護府使徐鳳淳未赴任,纔已罷黜矣,所授加資,依例還收之意,敢啓。傳曰,知道。
有政。吏批,判書金魯敬進,參判徐能輔牌不進,參議未差,右副承旨洪時濟進。啓曰,會寧都護府事,今當差出,而當品中,可擬之人乏少,堂上他道兵使及曾經兵使,竝擬,何如?傳曰,允。以李鶴秀爲吏曹參議,李東永爲校理,任存常爲修撰,洪敬謨爲輔德,沈象奎爲判敦寧,李羲甲爲禮曹判書,鄭尙愚爲刑曹判書,金愚淳爲刑曹參判,南履翼爲右尹,李以敬爲兵曹佐郞,李奎秀爲禁府都事,金命孝爲軍器判官,李晳爲會寧府使,金容善爲金城縣令,朴萊壽爲靑陽縣監,沈象奎爲壬寅誣奏辨正使,趙鍾永爲副使,李元默爲書狀官,江華留守單尹魯東,兼祭酒單宋穉圭,前府使徐鳳淳,嘉善今降通政,加資還授事,承傳。
再政。會寧府使李晳今加嘉善,加資事,承傳。
兵批,行判書金在昌受由,參判趙晉和病,參議洪冕燮未肅拜,參知柳入直進,左副承旨朴齊一進。僉知二單張昶·崔文翼,大護軍單鄭尙愚,護軍單徐鼎輔,副護軍金箕殷·沈能岳·任厚常·李墷·洪起燮,副司果趙秀仁,以上竝單付。
洪時濟,以山陵都監摠護使意啓曰,丁字閣所用大瓦·大防草中方甎及其外所入常瓦,數甚夥然,當此潦節,若欲自都監盡數燔造,則勢難及期入用,大瓦·大防草中方甎,則以該署所遺在,取用,何如?傳曰,允。
又以國葬都監摠護使意啓曰,本都監都廳郞廳李瀅夏,除拜執義矣,已例都廳不得兼臺職,所帶憲臺之任,今姑許遞,仍令該曹,口傳付軍職,使之察任,何如?傳曰,允。
又以禮曹言啓曰,卽接社稷署所報,則今番雨後,神室內北邊第五六椽間滲漏,至於道里上沾濕云矣,神室雨漏,若是大段,修改之節,不容少緩,而見今潦雨,猶爲未收,待快晴,擇日擧行,何如?傳曰,允。
吏曹判書金魯敬疏曰,伏以昊天不弔,大行王大妃,奄棄隆養,廓然靡逮之慟,率普惟均。迺者人欲天從,健陵遷奉之禮,一時竝擧,珠邱叶萬世之吉,灤和卜再瞻之期,伏惟聖孝出天,哀慕如新。仍伏念臣向叨嘗藥之任,未蒙當勘之律,旋復敦匹有命,惟是奔走殫竭,少自效於終事之地,不料冢宰新命,忽下於千萬夢想之外,惝怳驚顧,五內失守,歷日不知自措,噫,此古所謂天官之長,而其任則統百官而均四海者也。三代以上,尙矣無論,漢置選擧之曹,晉有啓事之規,自玆以還,凡天下人材之進退用捨,皆總於斯,曷嘗有非人而冒據,能不至臨事而僨敗乎?是以古人,以銓曹爲萬事之本,必取其聲實逈出於同朝,輿論咸歸於斯人,然後上始以授之,下始以承之,儲之以蔘朮,懸之以鑑衡,人無妄授,材各稱施,故官邪不興,庶務無曠,今若不究能否,惟以充位爲事,但敍資歷,若將序陞而已,則庶僚猶或可也,至於冢宰之任,治忽在於頃刻,興替隨如影響,思之懍然,可不愼哉?臣本無寸長,雖在少壯之時,一切世務,茫然不省,鈍根之稱,歇後之目,甘之不辭,遭値寬大之朝,淵藪常偏於藏納,涵濡亦及於枯朽,作一幸人,居然滾到,今則蒲柳已覺先衰,樗櫟終難適用,病與年至,精隨日耗,尋常來往之人,當面錯記,俄頃過去之事,交手輒忘。雖欲鑑別姸媸,激揚淸濁,得乎?此其不可者一也。寡諧成性,不能隨人俯仰,執滯且甚,未免信心直行,閑司漫務,亦必敗事,況此睢盱之場,吹覓之地,將何以物物而平之,人人而悅之?畢竟狼狽之時,臣固不暇自恤,終累聖簡,玷辱明時,諒非細故,此尤不可者二也。有一於此,尙不可擔夯直前,自取顚沛,況此百無取之品,亦不但二不可而已,猶復揚揚政席,視同固有,則直一喪廉沒恥之鄙夫也,堂堂淸朝士大夫,其肯聽進退於此手也哉?自承除旨,百爾思量,竊以爲縱不自言,必有司直駁正之論,而側聽多日,寂寥無聞,愧蹙尤切,今者政命經宿,天牌踵至,非不欲怵畏義分,靦然冒膺,而匪材不可濫據,物論亦必見嗤,前後參衡,趨承無路,玆敢不揆僭越,仰籲於嚴廬哀遑之時,伏惟天地父母,俯賜鑑察,亟許鐫免,回授可堪之人,千萬幸甚。臣無任云云。答曰,省疏具悉。卿其勿辭,精白對揚。
上在昌慶宮廬次。大行王大妃殿初喪。
自開東至人定,灑雨下雨,測雨器水深五寸七分。
淸衍郡主卒逝後,大殿·中宮殿·嘉順宮·世子宮·世子嬪宮,內閣·政院·藥房口傳問安。答曰,知道。大殿,朝廷二品以上·六曹堂上單子問安。答曰,知道。中宮殿·嘉順宮·世子宮,口傳問安。答曰,知道。
朴齊一啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,高陽郡守鄭淵始下直,長弓一張,長箭一部,片箭一部,筒兒一箇賜給。
傳于朴齊一曰,今日遽聞捐背,不勝悲愴,卒淸衍郡主喪,禮葬,特令該曹擧行,棺材長生殿退件棺板一部,極擇輸送事,分付。
朴齊一啓曰,卽者修撰洪學淵,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲宋穉圭,持平李慶烈·權在外,執義未差,掌令洪儼·鄭鴻慶牌不進,監察茶時之意,敢啓。傳曰,知道。
以司諫洪益聞,獻納朴鳴和,正言黃鍾人·金逸淵,掌令洪儼·鄭鴻慶牌不進罷職傳旨,傳于朴齊一曰,只推。
朴齊一啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,崔時淳落點。
朴齊一啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金落點。
朴齊一啓曰,新除授左副承旨金,卽爲牌招,何如?傳曰,允。
又啓曰,吏曹郞廳來言,兵曹判書有闕,政事,取稟。傳曰,當日爲之。
以副應敎李沆,副修撰姜世綸牌不進罷職傳旨,傳于朴齊一曰,只推。
朴齊一啓曰,應敎徐憙淳內閣進,校理李魯秉,副校理金蘭淳在外,副校理李寅溥,副修撰李潞都監進,修撰洪學淵受由,玉堂上下番俱空,事甚未安,副應敎李沆,副修撰姜世綸,旣有只推之命,與校理李東永,修撰任存常,一體牌招,以爲推移入直之地,何如?傳曰,允。
又啓曰,兵曹郞廳來言,敦化門·弘文館·曜金門三處,水門水勢漲溢,當爲開鑰云矣,依定式,除標信開閉之意,敢啓。傳曰,知道。
以副應敎李沆,校理李東永,修撰任存常,副修撰姜世綸牌不進罷職傳旨,傳于朴齊一曰,只推。
兵曹口傳政事,副護軍單李鶴秀。
兵曹口傳政事,副司果單李瀅夏。
朴齊一,以兵曹言啓曰,卽接北所衛將金性淵牒報,則光德門西邊內宮墻二間許頹圮云,爲先令紫門監,以杻杷子及長木,堅實圍排,而係是局出身直所近處,限修築間,令局出身輪回晝察夜巡之意,分付,何如?傳曰,允。
又以兵曹言啓曰,卽接金虎門入直哨官李雲紀手本,則金虎門北邊月廊外壁半間許,因雨缺落云,令紫門監,爲先以杻杷子,堅實圍排,仍爲樹柵,卽速修築,而內壁自如,則此與全頹有異,金虎門入直砲手,量宜除出,限改築間,晝察夜巡之意,分付,何如?傳曰,允。
又以備邊司言啓曰,今番兩詔勅順付之後,不可無謝恩之擧,而第今使星相續,京外事情,誠萬萬可悶,肅廟丙辰·戊午,英廟丙午有辨誣之奏,而竝以進賀使兼付矣,辨正使今將入去,謝恩使不必別爲差遣,依已例兼付,實爲民國除弊之道,而使號則揆以事面,不可不歸重於謝恩,以進賀謝恩兼壬寅誣奏辨正使,改付標啓下之意,分付吏曹,何如?傳曰,允。
又以訓鍊都監言啓曰,因兵曹草記,光德門西邊內宮墻二間許,頹圮處,崇智門入直局出身七人除出,限修築間,輪回晝察夜巡之意,敢啓。傳曰,知道。
又以訓鍊都監言啓曰,因兵曹草記,金虎門北邊月廊外壁半間許缺落處,金虎門入直軍五名除出,限改築間,晝察夜巡之意,敢啓。傳曰,知道。
又以御營廳言啓曰,去夜初更量,幼學李莢,犯夜被捉,依例移送秋曹之意,敢啓。傳曰,知道。
公淸監司李錫奎疏曰,伏以皇穹降割,大行王大妃慈徽永閟,節序嬗變,臣民普慟,中外惟均。仍伏念臣以無似,猥膺藩寄,才識旣短,擔夯至重,夙宵憂懼,若蹈淵氷,果然莅任未滿三朔,做錯竝湊一時,儒臣之論斥,廟堂之請勘,兩罪俱發,三尺難逭,聖度天大,曲費造化,嚴廬之中,屢勤辭旨,庇覆之恩,恕諒之敎,不啻若慈父之於迷子,數日之內,再罷再仍,恩數曠絶,聽聞咸聳,以臣螻蟻賤品,何以得此於聖明也?瞻望雲天,感淚被面,顧臣一分報效之道,惟在於不惜糜粉,生死殫竭,秪思黥劓之補,或冀桑楡之收,而其奈儱憒若此,醜拙畢露,似此按例擧行之事,猶不能照察,致此僨誤,則尙何以剸理至煩之務,仰塞承流之責哉?藉使臣,不自量度,饕榮貪祿,厭然蹲冒於旣敗之轍,而畢竟重陷大戾,辜負聖眷,則臣罪到此,萬死奚贖?玆敢略暴危懇,冒瀆崇嚴。伏乞天地父母,俯賜鑑諒,亟許鐫斥,以幸公事,以安私分焉。臣無任云云。答曰,省疏具悉。卿其勿辭察任。
江華留守尹魯東疏曰,伏以皇穹弗弔,大行王大妃慈庥遽閟,旬朔嬗改,夏序又深,仰惟嚴廬哀慕,撫時益切。伏況灤遷魯附,吉兆允叶,靈辰載涓,此誠聖孝之孚格,天心之默佑,億萬年無疆之基,自今伊始,愴幸之忱,普率惟均。伏念臣,以才則無所適用,以力則不能就列,蟄伏窮廬,病又沈痼,今玆沁都除命,忽下於夢想之外,臣誠惝怳悚蹙,靡所容措。噫,臣以無似,偏蒙兩聖朝恩造,內而華顯,外而字牧,亦嘗屢叨矣,犬馬報主,誠非不切,而鉛刀素柔,駑步不捷,無一稱塞,徒竊尸素,辜負之罪,臣固自訟,重以賤齒已迫七耋,形鑠神耗,遇事輒瞀,雖寘器使之末,猶懼不堪,矧玆沁府一境,爲國家所重,顧何如也?接畿甸而壯其關防,控海門而菀爲保障,此卽漢三輔宋兩京之遺制,而日月常臨於眞殿,奎璧昭輝於外閣,體貌尤有別焉,近年以來,繕修漸疎,因循已久,軍儲將至枵然,島民幾皆倒懸,其在有備無患之圖,良可寒心,雖使合於管鑰者當之,猶且逡巡却顧,茫不知着手之所,況庸愚如臣,衰憒如臣,豈可擬議於是任哉?臣身之大小狼狽,固不足恤,誠恐玷聖簡而僨職事,左右思量,承膺無路,玆敢不避猥越,冒陳衷懇。伏乞聖慈,俯垂諒察,收還臣居留之職,以重公器,以安私分,不勝幸甚。臣無任云云。答曰,省疏具悉。卿其勿辭察任。
吏曹參議李鶴秀疏曰,伏以臣於內閣,持被之中,伏奉三銓除旨,身在禁直,雖不得祗肅恩命,而第臣與本曹判書金魯敬,有妻三寸應避之嫌,揆以格例,在下當遞,玆敢援例陳章,仰瀆崇嚴。伏乞聖慈,亟賜鐫改,以存公格,以安私分焉。臣無任云云。省疏具悉。所請依施。
修撰洪學淵疏曰,伏以臣之老母,纔經毒感,眞元凘鑠,坐臥必須扶將,情私實難離捨,而適値坊直之苟艱,黽勉持被之中,伏奉除旨,移直瀛館,日亦屢矣,憂慮之心,晝宵憧憧,卽接家信,臣母暑症闖肆,而溏泄頻作,胃氣痞滯而食飮全却,奄奄氣息,湯焫罔效,臣聞此報,方寸煎熬,按抑不得,玆敢忙陳短籲,徑出禁門。伏乞聖慈,俯垂諒察,亟遞臣本兼之職,仍治臣瀆擾之罪,俾便救護,以警具僚焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
自開東至人定,灑雨下雨,測雨器水深二寸。
自人定至十一日開東,灑雨下雨,測雨器水深四分。
藥房提調沈象奎,副提調金相休啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
朴齊一啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而三公俱有身病,不得來會云矣,敢啓。傳曰,知道。
又啓曰,左承旨申緯,右副承旨洪時濟,今日不爲仕進,竝卽牌招,何如?傳曰,允。
金啓曰,右尹南履翼,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,卽者司書尹正鎭,以其親病,〈陳疏〉徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴齊一啓曰,假注書鄭德和,身病猝重,勢難察任,今姑改差,何如?傳曰,允。
有政。吏批,判書金魯敬進,參判徐能輔式暇,參議未差,左副承旨金進。以曺鳳振爲吏曹參議,朴宗來爲兵曹判書,李肇源爲右參贊,張鉉宅爲同義禁,權丕應爲尙衣提調,韓致應爲社稷提調,李櫽重爲禁府都事,李禹錫爲司僕主簿。
兵批,判書未差,參判趙晉和病,參議洪冕燮病,參知柳入直進,右承旨朴齊一進。啓曰,兵批無緊窠,吏批無送西之人,無政事之意,敢啓。傳曰,知道。
朴齊一啓曰,新除授兼兵曹判書朴宗來,卽爲牌招,命召傳授,何如?傳曰,允。
又啓曰,兼兵曹判書朴宗來牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
鄭德和改差,代以成大璡爲假注書。
以副應敎李沆,校理李東永,修撰任存常,副修撰姜世綸牌不進罷職傳旨,傳于金曰,只推。
金啓曰,玉堂上下番俱空,事甚未安,副應敎李沆,校理李東永,修撰任存常,副修撰姜世綸,旣有只推之命,竝更牌招,推移入直,何如?傳曰,允。
朴齊一啓曰,兼兵曹判書朴宗來再牌不進推考傳旨,今方捧入,而命召傳授,一時爲急,連事違召,不卽承膺,誠極未安,所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
又啓曰,兼兵曹判書朴宗來,疏批已下,卽爲牌招,傳授命召,何如?傳曰,允。
又啓曰,大司憲宋穉圭,執義崔時淳,持平李慶烈·權在外,掌令洪儼·鄭鴻慶牌不進,監察茶時之意,敢啓。傳曰,知道。
以司諫洪益聞,獻納朴鳴和,正言黃鍾人·金逸淵,掌令洪儼·鄭鴻慶牌不進罷職傳旨,傳于朴齊一曰,只推。
金,以侍講院言啓曰,司書尹正鎭入直矣,以其親病,陳疏徑出,下番闕直,事甚未安,兼司書趙庭和,說書張敎根,竝卽牌招,以爲推移入直之地,何如?傳曰,允。
以左承旨申緯,右副承旨洪時濟牌不進罷職傳旨,傳于金曰,只推。
以兼司書趙庭和,說書張敎根牌不進罷職傳旨,傳于金曰,只推。
以左承旨申緯,右副承旨洪時濟牌不進推考傳旨,傳于金曰,竝許遞,前望單子入之。
承旨前望單子入之,徐能輔·洪敬謨落點。
以副應敎李沆,校理李東永,修撰任存常,副修撰姜世綸牌不進推考傳旨,傳于金曰,竝許遞,前望單子入之。
玉堂前望單子入之,副應敎姜世白添書落點,校理李寅溥,修撰姜世綸,副修撰李沆落點。
以兼司書趙庭和,說書張敎根牌不進推考傳旨,傳于金曰,竝許遞,前望單子入之。
春坊前望單子入之,兼司書朴岐壽,說書金正喜,添書落點。
以掌令洪儼·鄭鴻慶牌不進推考傳旨,傳于金曰,竝許遞,前望單子入之。
以司諫洪益聞,獻納朴鳴和,正言黃鍾人·金逸淵牌不進推考傳旨,傳于金曰,竝許遞,前望單子入之。
臺諫前望單子入之,司諫李寅采,獻納朴光錫,正言李羲發·洪羲弼,落點。
以摠戎使徐春輔狀啓,北漢山城人命壓死事,傳于金曰,人命壓死,聞甚矜惻,元恤典外,別加顧恤事,分付。
金,以國葬都監摠護使意啓曰,本都監堂上金在昌遭故,其代判中樞府事李肇源差下,使之察任,何如?傳曰,允。
又以山陵都監摠護使意啓曰,在前山陵始役後,善放砲手,令三軍門替送于陵所,以防虎患,而係是局內,故有草記之例矣,今亦當依此爲之,而水原府旣有銃手,則不必以京營門定送,以本府銃手,輪回擧行,何如?傳曰,允。
又以禮曹言啓曰,卽接穆陵參奉所報,則今初九日大雨後未時量,大王陵上丑寅方莎草崩頹,長爲九尺,廣爲十四尺,大深處二尺,小深處一尺,戌亥方莎草崩頹,長爲二尺許,廣爲七尺,大深處一尺,小深處五寸云矣,莫重陵上莎草,有此崩頹之患,萬萬驚悚,慰安祭當爲磨鍊,而今當祀享停止之時,只以慰安告文,依前例不卜日,今十二日設行,而改修之節,政府以下,進去奉審後,稟處,何如?傳曰,允。
又以禮曹言啓曰,今此淸衍郡主喪弔祭,國恤卒哭後擧行事,啓下矣,取考謄錄,則壬戌年淸璿郡主喪原弔祭外,又有成服日,遣內侍致弔之例,今番則遣內侍致弔之節,何以爲之乎?敢稟。傳曰,成服日,遣內侍致弔矣。
又以禮曹言啓曰,因臣曹草記,今此遷陵時,設靈寢當否,問議于時原任大臣,稟處事,允下矣。發遣郞廳,問議于時原任大臣,則領中樞府事臣李時秀以爲,在昔己酉遷園時,我先王,稽之古禮,參以邦典,微文細節,靡不合度,豈獨於靈寢一事,當設而不設乎?今當先王出梓宮之日,凡百儀節,當從先王已行之例,以臣耄荒之見,不敢臆對,惟在博詢而裁處云。行判中樞府事臣徐龍輔以爲,我朝士禮,靈寢未嘗不設,而庚午穆陵遷奉之時,因諸大臣獻議,不爲磨鍊,己酉顯隆園遷奉之時,亦不磨鍊,此必當時皆有考據,而臣聞見謏寡,未有一定之見,不敢臆對云。行判中樞府事臣金載瓚以爲,新喪在殯,不忍遽事以神道,設床褥櫛頮之具,以象平日寢處之所,此卽孝子之至意也。然而緬禮旣異於初喪,士庶家,元無遷窆時設靈寢之事,且己酉不用是禮,今遵己酉舊例,恐似合宜矣云。議政府領議政臣韓用龜以爲,前後各陵遷奉之時,靈寢之或設或不設,必有可據之禮意,而事係久遠,不得詳知,至於己酉遷園時,則以先朝聖孝,微文細節,莫不參酌情文,必敬必愼,豈獨於靈寢一節,有當設而不設之理乎?其在從先之義,宜遵己酉之例,而以臣昧禮,不敢質言,伏惟上裁云。行判中樞府事臣金思穆以爲,陵園遷奉時,靈寢之設不設,無一定之式,則到今參用近例,恐似得宜,伏惟上裁云。議政府左議政臣南公轍以爲,改葬之儀,雖一依初喪,而象生之禮,舊喪自不得不異於新喪,故先儒於此,每多折衷而論之,有同者,亦有不同者,雖以我國卿士大夫家言之,改葬時靈寢,或設或不設,而其不設者多矣。伏況己酉遷園時,不設靈寢,則此在今日,實爲從先遵法之道,惟在上裁云。議政府右議政臣林漢浩以爲,緬禮時靈寢有無,考之禮說,終無可據之論,卿士大夫之改葬者,或行或否,亦未有一定之禮,昔在己酉遷園時,惟我先大王,稽古參今,奉行節文,擧皆合禮,而獨不設靈寢,此蓋見聖意所在,今於先王玄宮復出之時,當一從先王已行之禮節,政合於繼述之道,而以臣臆見,不敢質言仰對云矣。大臣之議如此,上裁,何如?傳曰,依大臣議施行。
又以禮曹言啓曰,因臣曹草記,今此舊陵遷奉,新陵合祔,旣在同時,將事之際,服緦服衰當否,問議于時原任大臣及館閣堂上在外儒賢,亦令弘文館,博考可據典禮,稟處事,允下矣。發遣郞廳,問議于時原任大臣及館閣堂上在外儒賢,則領中樞府事臣李時秀以爲,兩梓宮奉下,旣在同時,無周旋改服之暇,則事體禮意,重在緬服,似當以緬服將事,而臣旣昧禮,且方病昏,不敢質言,惟在博詢而裁處云。行判中樞府事臣徐龍輔以爲,五服之制,卽聖人精義之所寓,不可以相混,亦不可以相冒,故若當竝有喪時,各服其服,明有禮訓,而第今兩位下玄宮,同在一時之內,謹稽國朝喪禮補編及因山謄錄,自奉辭禮,至于傳玉帛,儀節繁縟,有非一時之頃,所可整齊,而又於此時,續續變服,實有行不得之慮,必不得已我東先賢之論,多以爲緬服雖輕,自是斬衰之餘,雖緦猶斬,據此說以緬服行禮,庶不失爲尊尊之義,而臣素昧禮意,且無王朝已例,不敢臆對,惟在博詢裁處云。行判中樞府事臣金載瓚以爲,兩位下玄宮,旣在同日同時,勢無以換着衰緦,各服本服,然則似當先從所重,以緬服將事,無失爲尊尊之義,況緬服雖是三月之制,本非緦功之比,卽象三年之體,古人所謂雖緦猶斬者也,然而此一節,固多禮家諸說,甲乙不同,臣何敢質言仰對,惟在廣詢裁處云。議政府領議政臣韓用龜以爲,謹稽禮家諸說,當着緦服云者,以緦之同於斬也,當服齊衰云者,以衰之重於緦也,服緦服衰,輕重雖殊,皆以舊喪爲重則一也,況今下玄宮,旣在同壙,又在同時,勢難各服其服,則服緦將事,恐不違於尊尊之義,而以臣愚昧,何敢僭論?惟在博詢而裁處焉云。行判中樞府事臣金思穆以爲,臣於禮學,尤所矇昧,何可妄議於莫重禮節?第念緦服雖輕,本是斬衰之餘,故不以緦看緦,而以父喪服爲重,服緦將事,不失尊尊之義者,已有禮家之論,而實本小記之文,則似當爲今日可據之禮,以臣耄昏之識,未敢質言,惟冀博詢裁定焉云。議政府左議政臣南公轍以爲,謹按小記父母之喪,偕其葬服斬衰註,葬母服斬,從重也,以父未葬,不敢變服也,我東諸儒賢言,母喪中改葬父之禮,比類於經文,皆以父服爲重曰,緦雖輕服,本是斬衰之餘,亦具三年之體,此不可以凡緦比而同之,改葬者,當服緦。又曰,若非合葬,則葬時各服其服無疑,惟文正公宋時烈言,齊衰重於緬緦,服齊稍爲可據,又於答人之問,以爲雖同時下棺,下棺亦奪情之事,故先輕後重之說,終爲定論,若然則此時尙是父未葬,何可變服耶?且雖當變服,然頃刻之間,旋脫旋服於蒼黃之際,豈成擧措耶?須以不變重緦爲正,文正雖有服齊有據之說,而畢竟以緬緦爲正,於此可知矣。禮莫嚴於尊尊,故諸儒賢之說,皆以改葬緦服爲重,王朝禮與士禮,雖有不同者,而亦有不可不同者,此當爲今日遵據之確論,且新喪舊喪,各服其服,固無可疑,然而下棺若在同時,則旋脫旋着,不成擧措,從緦從齊,不可不歸一,而臣於禮節,素無講究,詢問之下,實無以指的仰對,惟在博考裁處之如何矣云。議政府右議政臣林漢浩以爲,謹稽禮記曾子問竝有喪條行葬不哀次註曰,次者,大門外,平生待賓客之處,今爲父喪在殯,故行葬母之時,孝子不得爲母伸哀於所次之處,此所以父喪爲重之說也,我東諸儒賢之論,皆以父服爲重,以爲緬服三月,卽具三年斬衰之體,不以緦看緦云。又按文純公臣李滉之言,謂聖人制禮,多爲父壓降,家無二尊之義最重,故謹之也,其爲說亦重在父緦也。今此舊陵移奉,新陵合祔,在於同日同時,正與禮記所稱竝有喪條諸說,可以推類而傍照,似當以緦服爲重,而臣本疎闇,又於禮節,無異墻面,不敢質言仰對,惟在博詢而裁處云。藝文館提學臣金履陽,以爲臣於禮學,無異土墻當面,而年前當母喪改葬父,同時合祔,而服緬當否,疑晦未定,取考我東先儒難疑答問之說,則甲乙異見,各有所據,二說皆通,莫可適從,而竊以爲改葬,同於初喪,緦服本是斬餘,推以竝有喪之禮,以父服爲重,不失尊尊之義云者,實合於區區淺見,故行喪下棺,皆服父緬,臣於是,雖未能自信,而今此詢問之下,不敢以他說仰對矣云。同知春秋館事臣徐能輔以爲,謹稽我東先賢之議,以爲緬服之緦,斬衰之餘,又以爲雖緦猶斬,其重有如是矣。今此健陵兩位下玄宮,旣在同時之內,而各服其服,誠有周旋不得之慮,則緬服從重,似爲得宜,而臣素昧禮意,不敢率爾臆對,惟在博詢而裁處焉云。同知春秋館事臣趙貞喆以爲,臣謹按小記,父母喪偕先葬者,不虞祔待後事,其葬服斬衰,蓋從重也。又先儒之言曰,緬服之制,略具三年之體,則雖緦猶斬也,王朝之禮,與士禮或異,而參互以裁,則今此灤遷魯祔,旣同日時,緬緦將事,恐不悖於服斬從重之義,而臣旣見識鹵莽,禮學空疎,實不敢質言仰對矣云。司憲府大司憲臣宋穉圭以爲,臣病伏㱡㱡,千萬夢寐之外,禮郞銜命遠臨,詢以山陵合祔時,將事所服,臣惶惑隕越,罔知攸措。臣於禮學,全然懵昧,雖閭巷間尋常儀節,尙不敢容議,況此王朝莫重之禮未有經文可據者耶?不得不參用士禮,如該曹所啓,當令集合先賢諸論,商確以聞,而自上裁處,以盡情文而已。臣是何人,妄有論說,請問之下,不敢仰對,臣不勝兢惕竢罪之至云。行副護軍臣宋啓幹以爲,賤臣自處之義,一世之所睹記,而該司不復區別,混入於收議之列,故向日王人之辱臨也,敢暴情勢,詮次仰達,而方在待勘中矣,萬萬夢外,今以山陵合祔時將事所服事,博詢之擧,又此猥及,聞命悚懍,益未知置身之所,臣雖無狀,豈昧分義之可畏,而廉隅所在,實難冒膺,屢違嚴旨,尤合刑章,席藁私次,惶恐俟罪而已云。侍講院進善臣吳熙常以爲,臣於日前書筵,開停之詢,愚衷激切,妄有所獻,而僭猥之懼,久猶兢兢,玆際禮郞銜命遠臨,復詢臣以遷陵時緬服節次,是禮也,實係王朝莫重之儀文,欲其自盡於終事諮訪之擧,爰及草野,臣竊欽仰萬萬,而第臣魯莽,無素講於平日,何敢强所不知,唐突措舌於其間,自犯汰哉之譏也耶?明問之下,莫有以對揚,徒使王人,虛辱於郊關之外,伏地震悚,恭俟譴何而已矣云。侍講院諮議臣李友信以爲,草茅賤臣,瞢無知識,聖問之下,不敢獻對,惶恐俟罪云矣。大臣·諸臣之意如此,上裁,何如?傳曰,依大臣議施行。
又以弘文館言啓曰,因禮曹草記,健陵下玄宮時服制節次,博考可據典禮以稟事,命下矣。臣謹按喪服小記曰,父母之喪偕,先葬者,不虞祔待後事,其葬服斬衰疏曰,偕言父母同時死也,葬先輕而後重,先葬葬母也,葬母,亦服斬衰者,從重也,稽諸我東文獻論母喪中,改父葬者多矣。文穆公鄭逑曰,哭從時當服重服,葬考時服緦麻。又按或人問發引下棺同日同時,則當服何服?文敬公金集曰,喪服旣以舊喪爲重,似當服緦,雖是緦服,何可以凡緦功之服,比方而言之乎?不以緦看緦,而以父喪服爲重,不失尊尊之義,文純公朴世采曰,行喪及下棺時,當持改葬父緦服,以從小記之義,蓋雖緦猶斬也。文正公李縡曰,舊棺之出,卽同初喪,緦服雖輕,略具三年之體,當以父葬爲重,而服緦將事云云。此皆歸重於父葬緬服而言也。又按文莊公鄭經世曰,以齊衰改葬前喪,似不妨,恐不當以最輕服易之。文正公宋時烈曰,前喪雖重,不可以緦而捨衰云云,此則歸重於新喪齊衰而言也,今此舊陵遷奉,新陵合祔之一時竝擧,係是王朝創有之事,考之邦禮,旣無明據,則不得不采之士禮,而臣聞寡識蔑,於禮尤茫昧,實未知於何可據,第以小記所載者考之,其喪也偕而其葬也有先後,則宜可以各服其服,然猶葬母而服斬者,以父未葬不敢變服也,以是推之,舊喪之棺和旣出,卽同於未葬,故我東諸賢,據此裁制於母喪中改父葬之禮,從重服緦之論居多,如金集與或人問答中,同日時下棺,以父喪服爲重云者,政符今日禮事,而一二先賢之言,又不無參差,以臣謏見,有不敢質言於莫重至愼之大禮,謹此採摭以聞,仰備裁處,惶恐敢啓。傳曰,知道。
朴齊一,以備邊司言啓曰,辨正使仍兼謝恩使矣,辨誣陳奏及皇太后尊崇進賀,祔廟進賀配天進賀,配天勅順付謝恩,中宮殿賜縀謝恩以上六起,自當以有方物,別爲磨鍊措備以送,其外循例稱謝之十一起,竝以無方物,磨鍊擧行之意,分付該曹該院,何如?傳曰,允。
又以備邊司言啓曰,今此辨正之擧,固不容少緩,而謝恩事體,亦難久稽,拜表日字,令該曹,以七月旬望間擇入,而使行盤纏及員役路需,依已例自京廳磨鍊以給,兩西則使行下去時,從便取用之意,分付,何如?傳曰,允。
又以兵曹言啓曰,卽接慶熙宮入直衛將崔文翼牒報,則崇義門北邊墻垣三間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間嚴加巡察之意,分付,何如?傳曰,允。
朴齊一,以兵曹言啓曰,卽接訓鍊都監旗牌官金泓大手本,則通化門越邊含春苑墻垣半間許,因雨頹圮云,爲先令繕工監堅實圍排,依例樹柵,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接廣智營入直哨官李智榮手本,則拱北門西邊舊築墻垣半間許,外面因雨缺落云,爲先令紫門監,堅實圍排樹柵,卽速修築,而把守軍兵,廣智營入直砲手四名除出,限改築間,嚴加守直之意,分付,何如?傳曰,允。
又以兵曹言啓曰,卽接南道參軍具鳳錫牒報,則烽燧東邊第二城廊近處,體城三間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言啓曰,卽接東道參軍尹而烈牒報,則御營廳所授興仁門南邊第一城廊近處,體城六間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣二間許頹圮云,爲先堅實圍排,待晴合力改築之意,敢啓。傳曰,知道。
又以訓鍊都監言啓曰,因兵曹草記,拱北門西邊墻垣半間許,外面缺落處,廣智營軍四名除出,將校一人率領,限改築間,嚴加守直之意,敢啓。傳曰,知道。
又以禁衛營言啓曰,本營字內,烽燧東邊第二城廊近處,體城三間許頹圮處,把守軍兵,令該軍門,量宜定送事,自兵曹草記矣。哨官一員,出番鄕軍二十名,嚴勅定送,限修築間,輪回守直之意,敢啓。傳曰,知道。
又以御營廳言啓曰,本廳字內,興仁門南邊第一城廊近處體城六間許頹圮處,令分授軍門,卽速修築,把守軍兵,量宜定送事,自兵曹草記矣。修築則今方擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
兼兵曹判書朴宗來疏曰,伏以昊天不弔,大行王大妃,慈庥奄閟,旬朔嬗變,健陵遷奉之禮,一時竝擧,灤和將啓,魯祔已卜,伏惟聖孝出天,遑遑哀慕,臣民之痛,擧切罔涯,仍伏念臣,卽一尸居餘氣耳,奄奄床笫,不復作人世想矣。卽於千萬匪意,伏奉本兵除旨,臣聞命惝怳,愧悚交極,罔知措躬之所也,是職也臣亦嘗累玷矣,曾無一政一事之可以仰答洪私,畢竟費厚廩榮其身而止,每一追惟,實不覺惶汗之浹背也。況今犬馬之齒,已迫八旬,氣益薾病益甚,雖家常瑣細,茫然不省者久矣。入夏以來,伏暑闖肆,溏泄頻作,氣血不接,寢啖俱失,精力益復銷鑠,起居不能自力,顧此宿衛之地,其任不輕,銓衡之職,其責甚大,其他諸營之董轄,曹儲之句攝,皆是聰明疆力之所可堪者,而臣則神識昏瞀,前忘後漏,肢體拘攣,行步不仁,其何以致誠於政注之間,陳力於趨走之班乎?戎政之修飭,文簿之期會,尤宜聚精會神,而自顧垂死之喘,萬無冒當之勢,此非但臣之自知,抑亦通朝之所共知,聖明之所俯燭也,難强之疾,不堪之實,如右所陳,寧可以分義之所不敢,遽作進身之圖耶?左右思量,承膺無路,天牌荐臨,積犯違傲,惶隕震懍,莫省攸措,玆敢忙陳短章,仰瀆崇嚴。伏乞聖慈,天地父母,俯賜矜諒,亟許遞改,仍治臣此時瀆擾之罪,以肅朝綱,以安私分,千萬幸甚。臣無任云云。答曰,省疏具悉。卿其勿辭行公。
司書尹正鎭疏曰,伏以臣於直中,卽接家信,臣母宿病,挾暑闖肆,風濕自是貞祟,而咳嘔便成癨氣,傍護無人,療治曠時,臣今恩除未幾,冒瀆是懼,而直次旣阻替出,情私實難按抑,玆敢忙徹短籲,擅離禁扄。伏乞聖慈,俯垂鑑諒,亟遞臣職,俾便救護,仍勘臣罪,用昭法紀,不勝幸甚。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
自開東至人定,灑雨下雨,測雨器水深二寸六分。
朴齊一啓曰,大司憲宋穉圭,執義崔時淳,持平李慶烈·權在外,掌令二員未差,監察茶時之意,敢啓。傳曰,知道。
成大璡有頉,代以宋奎弼爲假注書。
洪敬謨啓曰,兼兵曹判書朴宗來牌不進推考傳旨,今方捧入,而命召傳授,一時爲急,更爲牌招,何如?傳曰,允。
又啓曰,兼兵曹判書朴宗來牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允,違牌勿爲呼望。
金啓曰,玉堂上下番俱空,事甚未安,新除授副應敎姜世白,校理李寅溥,修撰姜世綸,副修撰李沆,竝卽牌招,推移入直,何如?傳曰,允。
以修撰姜世綸,副修撰李沆牌不進罷職傳旨,傳于金曰,只推。
掌令前望單子入之,朴岐壽·李寅泰添書落點。
傳于洪敬謨曰,兵判未差之代,前望單子入之。
兵曹判書前望單子入之,韓致應落點。
洪敬謨啓曰,新除授兵曹判書韓致應,卽爲牌招,傳授命召,何如?傳曰,允。
傳于洪敬謨曰,穆陵奉審大臣以下,入侍。
金,以禮曹言啓曰,卽接宗廟署所報,則昨日雨後,永寧殿南神門東北角,朴工上瓦子十餘張,西門東北角朴工上瓦子十餘張墜落,西邊內墻一間許頹圮,有頉則三處,而漸次墜頹,旣不重大云矣。謹考謄錄,則在前有頉處,不甚大段,慰安節次,不爲磨鍊,擇日告由修改矣,今亦依前例,待快晴擇日擧行,何如?傳曰,允。
洪敬謨,以備邊司言啓曰,務安縣監李寅泰赴任未久,而移拜憲職矣,以自來積弊之邑,今又徑遞,實屬可悶,今姑仍任,以責來效,何如?傳曰,允。
又以都摠府言啓曰,貮極門西邊內宮墻一間許,因雨勢頹圮之意,敢啓。傳曰,知道。
又以兵曹言啓曰,卽接東所衛將方承圓牒報,則貮極門北邊內宮墻一間半許,因雨頹圮云,爲先令紫門監,以杻把子及長木,堅實圍排,把守軍,以建陽門入直軍十名除出,限修築間,嚴加守直之意,敢啓。傳曰,知道。
又以兵曹言啓曰,卽接訓鍊都監旗牌官金泓大手本,則通化門越邊含春苑墻垣,昨日頹圮連接處,一間半許,又爲頹圮云,爲先令繕工監,堅實圍排,依例樹柵,卽速修築,而旣是連接處,則守直衛軍,不必加定,以前守直衛軍,限改築間,嚴加守直之意,分付,何如?傳曰,允。
兼兵曹判書朴宗來疏曰,伏以臣於日昨,猥陳衰病之實,仰蘄鞶禠之恩,及承批旨,終靳兪音,臣誠感惶抑塞,罔知攸措。噫,臣之釋褐立朝,今爲五十有二年矣。厚被洪造,致位至此,欲報之德,河海莫量,而素乏才具,曾無絲毫之仰酬,惟是不擇夷險,趨走爲恭,爲平生藉手之符,前後任使之末,苟其心力之所逮,未嘗逡巡而却步,庶幾將此塵刹,以作自效之道矣。今則年齒已衰,氣血隨鑠,四肢不收,五官皆病,運動隨人,床笫寄命,閉門深居,悠悠忽忽,人事漸遠,鬼事漸迫,此際新除之命,得於積違之餘,官至榮矣,恩至渥也,以臣蹈赴之誠,苟有一分堪承之望,則豈敢故爲遲廻,不念分義,不知感激,以自陷於辜恩占便之科哉?誠以目下應痼之狀,如右所陳,實無以彯纓束帶,以作生人之事也,今若强其難强,不能而不止,則一身顚沛,雖不足恤,其於國事之僨誤,聖簡之玷累,何哉?見今天牌儼臨,呼望路阻,惶隕震懍,晉伏朝房,而若其癃病昏耄之形,左右思量,惟有一遞,玆敢畢暴情懇,恭俟嚴誅。伏乞聖慈,天地父母,俯賜矜諒,特許鐫削,仍治臣瀆撓違漫之罪,以警具僚焉。臣無任云云。答曰,省疏具悉。可知難强,本職許遞。
辛巳六月十一日亥時,上御熙政堂。穆陵奉審大臣以下入侍時,右副承旨洪敬謨,假注書宋奎弼,記注官金樂澧,記事官鄭知容,右議政林漢浩,繕工監提調金履陽,行禮曹判書李羲甲,觀象監提調金魯應,以次進伏訖。漢浩曰,好雨成霖,連日不止,此時體體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。上曰,奉審形止,陳達,可也。漢浩曰,雨水連爲滂沱,莎土過於融解,隨踏輒潰,故不能登涉看審,自下立標,詳加尺量,則蹲退形止,長廣闊大,實萬萬驚悚矣。事當卽爲改修,而當此潦水之時,始役爲難,勢將待潦霽涼生後修築,故姑先以草芚油芚,覆蓋守護,以防滲漏之患,而觀日勢之陰晴,以爲從便撤覆之意,面飭陵官矣。羲甲曰,詳細看審後,以標繩量其形止,則自丑方至寅方蹲退,長可爲九尺,廣可爲十四尺,又自戌方至亥方蹲退,長可爲五尺,廣可爲七尺,驚悚之極,不勝悶然,修補之節,一日爲急,而六七兩月,則例不得始役,今亦依此待八月涼生後,涓吉修補,恐合事宜矣。知容曰,翰林之移拜他職,啓請還付,自是館規,說書金正喜,令該曹口傳,還付檢閱,牌招入直,何如?上曰,依爲之。出擧條仍命大臣先退,漢浩等退出。又命承史退出。
上在昌慶宮廬次。大行王大妃殿初喪。
自卯時至人定,灑雨下雨,測雨器水深一寸四分。自人定至十三日開東,灑雨下雨,測雨器水深三分。
洪敬謨啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
楊州牧使趙民和下直,長弓一張,長箭一部,片箭一部,筒兒一箇賜給。
洪敬謨啓曰,右參贊李肇源,同義禁張鉉,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,吏曹參議曺鳳振,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于洪敬謨曰,當該注書推考。
洪敬謨啓曰,大司憲宋穉圭,執義崔時淳,持平李慶烈·權在外,掌令朴岐壽牌不進,一員未差,監察茶時之意,敢啓。傳曰,知道。
以掌令朴岐壽牌不進罷職傳旨,傳于洪敬謨曰,只推。
洪敬謨啓曰,兵曹判書韓致應牌不進推考傳旨,今方捧入,而命召傳授,一時爲急,更爲牌招,何如?傳曰,允。
又啓曰,兵曹判書韓致應牌不進推考傳旨,今方捧入,命召傳授,一時爲急,如是違牌,事甚未安,更爲牌招,何如?傳曰,允。
又啓曰,兵曹判書韓致應再牌不進推考傳旨,今方捧入,而命召傳授,一時爲急,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
金啓曰,玉堂上下番俱空,已至多日,事甚未安,修撰姜世綸,副修撰李沆,旣有只推之命,竝更牌招入直,何如?傳曰,允。
又啓曰,修撰洪學淵,由限已過,一體牌招入直,何如?傳曰,允。
以修撰洪學淵·姜世綸,副修撰李沆牌不進罷職傳旨,傳于金曰,只推。
吏曹口傳政事,檢閱單金正喜。
金,以侍講院言啓曰,說書金正喜入直矣,還付檢閱,下番闕直,事甚未安,司書尹正鎭受由,說書未差,兼說書鄭知容以翰林,除本仕,兼司書朴岐壽,卽爲牌招,以爲入直之地,何如?傳曰,允。
以兼司書朴岐壽牌不進罷職傳旨,傳于金曰,只推。
傳于洪敬謨曰,毓祥宮·延祐宮墻垣蓋瓦偸竊漢,旣已捕捉於該廳云,萬萬驚駭,令該曹,照律定配。
洪敬謨,以左右捕盜廳言啓曰,今此下敎內,毓祥宮·延祐宮,墻垣蓋瓦偸竊漢,旣已捕捉於該廳云,萬萬驚駭,令該曹,照律定配事,命下矣。瓦賊李乭伊,移送秋曹之意,敢啓。傳曰,知道。
金啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書金魯敬進,參判未差,參議曺鳳振進,左副承旨金進。以趙萬元爲吏曹參判,朴基宏爲掌令,洪益聞爲副校理,洪起燮爲輔德,朴宗學爲說書,李相璜爲知敦寧,韓致應爲軍器提調,李光濂爲慶基殿令,金喆修爲公淸都事,徐冀輔爲靑丹察訪,承文著作單成大璡,訓鍊都監提調單韓致應,禁衛提調單韓致應,御營提調單韓致應,務安縣監李寅泰,仍任事承傳。
兵批,判書韓致應未肅拜,參判趙晉和病,參議洪冕燮病,參知柳入直進,右承旨洪敬謨進。副護軍申緯·洪時濟,副司直洪益聞·洪儼·鄭鴻慶·朴鳴和·李東永,副司果金逸淵·黃鍾人·任存常,副司正張敎根,以上竝單付。
洪敬謨,以備邊司言啓曰,詞訟劇務,不可久曠,而秋曹三堂,俱在外,不得開坐,誠極可悶,竝許遞,令政院,政官牌招,開政差出,待下批,牌招察任,何如?傳曰,允。
洪敬謨啓曰,卽者刑曹郞廳來言,毓祥宮·延祐宮墻垣蓋瓦偸竊漢,照律定配事,命下矣。判書鄭尙愚,山陵都監進,參判金愚淳,參議鄭祖榮在外,無以擧行云,何以爲之?敢稟。傳曰,已許遞,今日政差出。
再政,吏批啓曰,刑曹判書,今當差出,而擬望之人乏少,政府西壁,竝擬,何如?傳曰,允。
以李肇源爲刑曹判書,徐有聞爲參判,李敬參爲參議,張振一爲校書判校,金思運爲軍器副正,安養誠爲主簿。
金啓曰,玉堂上下番俱空,已至多日,事甚未安,修撰洪學淵·姜世綸,副修撰李沆旣有只推之命,與新除授副校理洪益聞,一體牌招,以爲推移入直之地,何如?傳曰,允。
又啓曰,吏曹郞廳來言,靑陽縣監朴萊壽,兩司俱未署經云,除在外外,未肅拜人員,竝卽牌招,以爲署經之地,何如?傳曰,允。
金,以吏批言啓曰,新除授內資寺奉事金鼎根,除拜後,過限未肅拜,依例改差,何如?傳曰,允。
又以侍講院言啓曰,下番闕直,事甚未安,新除授說書朴宗學,卽爲牌招,以爲入直之地,何如?傳曰,允。
又以禮曹言啓曰,卽接宗廟署所報,則連日雨水,宗廟西門東南角,朴工上瓦子十餘張墜落,而頉處,不甚大段云矣,頉處旣非大段,則慰安節次,依前例,不爲磨鍊,而擇日告由,修改之節,待快晴擧行,何如?傳曰,允。
又以禮曹言啓曰,穆陵大王陵上,莎草崩頹處修改,待潦收涼生,擇日擧行事,啓下矣。修改吉日時,令日官洪絅中推擇,則來八月十九日辰時爲吉云,以此日時擧行,而謹考謄錄,陵上莎草修改時,有設都監擧行之例,有因特敎勿設都監,政府以下,進去監董之例矣,今番則何以爲之乎?敢稟。傳曰,政府以下進去監董。
又以禮曹言啓曰,卽接宣陵直長所報,則昨日雨後酉時量,本陵王后陵上,北邊曲墻二間,外邊蹲頹,以周尺尺量,則長爲十尺許云矣,陵上曲墻,有此頹圮之患,誠甚驚悚,而曲墻向外蹲頹,則慰安節次,不爲磨鍊矣,依定式,令廣州府留守,進去奉審,狀聞後,涓吉修改之節,更爲稟處,何如?傳曰,允。
又以山陵都監摠護使意啓曰,取見禮曹啓下擇日單子,則山陵丁字閣·假丁字閣·齋室·假齋室定礎,在今月十九日,立柱上樑,在同月三十日矣。見今潦水頻仍,浮石運石,間多停役之時,定礎無以及期,雖以立柱上樑吉日言之,立柱上樑之在同日,其勢末由,而至於四處工役之一時竝行,亦多掣礙,丁字閣·假丁字閣齋室·假齋室,立柱與上樑日字,令該曹,排日退期,更爲推擇,何如?傳曰,允。
又以山陵都監摠護使意啓曰,陵上曲墻內二層階以上,莎草浮取於慕華館,丁字閣前後面,以附近莎草浮出事,前已草記蒙允矣。謹稽乙亥謄錄,則園所所封古今山莎草,比諸慕華館莎草,別無高下之可論,故只封園莎草,浮取於慕華館,曲墻內二層階丁字閣前後面,以古今山莎草,狀請浮出入用,今亦依此擧行,何如?傳曰,允。
洪敬謨,以都摠府言啓曰,今日雨勢,宗廟北邊宮城一間半許,頹圮之意,敢啓。傳曰,知道。
又以兵曹言啓曰,卽接訓鍊都監旗牌官邊得運手本,則逌瞻門南邊,含春苑墻垣三間半,頹圮云,爲先令繕工監,堅實圍排,依例樹柵,待晴修築,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以禁衛營言啓曰,因兵曹草記,貮極門北邊內宮墻一間半許頹圮處,建陽門入直軍十名除出,哨官一員率領,限修築間,嚴加守直之意,敢啓。傳曰,知道。
右參贊臣李肇源疏曰,伏以臣義之所防,禮或有輕,反命之常節遂虧,奉慰之微忱未伸,杜門悚蹙,惟譴罰是俟,而上天至仁,終賜寬假,罪之無加,恩反愈隆,實兼除旨,復此相續,繼又有敦匠之命,臣之惶隕靡措,尤當如何?噫,有官守者,就事論人,橫遭反詈者,古多有之,然若以一守宰,爲按廉者所見,黜怨懟之筆,直誣之以惡逆之名,至於屢而不一者,此奚但國朝所無之事?歷稽往牒,亦未之或見也,自有此事以來,上自簪紳,下至胥吏,莫不以爲世道之變怪,朝廷之羞辱,臣久竊榮祿,年迫遲暮,忽於一朝,緣臣而世變層生,由臣而朝象有辱,則此臣所以息影鏟跡,不欲抗顔於周行者也。苟非然者,伸分義於叩謝,效菲力於終事,夫豈駕屨之俟,而甘爲此偃慢之擧也哉?庚牌踵臨,祗肅無路,復事瀆溷,諒非獲已。伏乞聖慈,更加垂察,亟許斥罷,以爲爲人臣行己見輕,受侮不少者之戒焉。臣無任云云。答曰,省疏具悉。又何縷引?卿其勿辭行公。
同義禁張鉉宅疏曰,伏以皇穹不佑,太母禮陟,時月嬗變,聖慕彌深,而灤遷叶卜,魯祔涓期,此實神感聖孝,天與吉兆,以基億萬年無疆之休也,臣民愴抃,小大維同。仍伏念臣愚魯空疎,百無一能,徒以依藉先庥,遭遇聖世,徧歷華膴,濫廁戎垣,每思糜粉,以報塵刹,而非分之懼,過福之戒,交切于中,夙宵懍惶,不意同義禁除旨,又下於此際,臣誠惝怳怵惕,益不知措躬之所也。臣於此職,不但不稱而已,竊有區區私義之不可冒據者,臣之伯父臣志恒,曾於戊戌年間,橫罹桁楊,竟至瘐死,而幸賴先大王日月之明,覆盆回照,恩綸誕降,身後昭晳,殆無餘憾,非徒臣伯父感泣於泉路,臣家之闔門頌祝,四紀猶一日矣。第念圜扉之內,卽臣伯父隕命之所也,丹書雖洗,而碧血凝在,爲其子侄者,徒懷目前之榮,不念昔日之事,揚揚出入,開坐訊囚於其地,揆以情理,萬萬不忍,金吾一步,鐵限萬重,朝臣之如臣情勢者,疏陳卸免,不無已例,故玆敢不避猥越,冒干宸嚴。伏乞聖慈,俯加諒察,將臣所帶金吾之任,特許鐫改,以安私分,仍治臣瀆擾之罪,以肅朝綱,千萬幸甚。臣無任云云。答曰,省疏具悉。所請依施。
上在昌慶宮廬次。大行王大妃殿初喪。
自開東至酉時,灑雨下雨,測雨器水深一寸七分。
自二更至十四日開東,灑雨下雨,測雨器水深一分。
金啓曰,大司憲宋穉圭,執義崔時淳,持平李慶烈·權在外,掌令朴岐壽·朴基宏,傳旨未下,監察茶時之意,敢啓。傳曰,知道。
金相休啓曰,行左承旨徐能輔,右承旨朴齊一,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李箕淵·李敬參落點。
金相休啓曰,新除授左承旨李箕淵,右副承旨李敬參,竝卽牌招,何如?傳曰,允。
金啓曰,兵曹判書韓致應三牌不進推考傳旨,今方捧入,而命召傳授,一時爲急,如是違召,無意承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
傳于金曰,雨勢如此,分遣宣傳官,四郊農形及部內民家頹壓與否,摘奸以來。
以修撰洪學淵·姜世綸,副修撰李沆再牌不進罷職傳旨,傳于金曰,只推。
以副校理洪益聞牌不進罷職傳旨,傳于金曰,只推。
金啓曰,玉堂上下番俱空,已至多日,事甚未安,副校理洪益聞,修撰洪學淵·姜世綸,副修撰李沆,旣有只推之命,竝卽牌招,推移入直,何如?傳曰,允。
金,以侍講院言啓曰,下番連日闕直,事甚未安,兼司書朴岐壽,說書朴宗學,旣有只推之命,竝更牌招,司書尹正鎭,由限已過,一體牌招,以爲推移入直之地,何如?傳曰,允。
金相休啓曰,守令署經事,命下矣。憲府則,大司憲宋穉圭,執義崔時淳,持平李慶烈·權在外,掌令朴岐壽傳旨未下,只有掌令朴基宏一人,無以備員署經,何以爲之,而諫院則司諫李寅采,獻納朴光錫,正言李羲發·洪羲弼在外,行大司諫宋冕載,更爲牌招,何如?傳曰,允,與違牌臺諫,一體牌招。
以掌令朴岐壽·朴基宏牌不進罷職傳旨,傳于金相休曰,只推。
金相休啓曰,守令署經事,命下矣。掌令朴岐壽·朴基宏,旣有只推之命,與行大司諫宋冕載,一體牌招,以爲備員署經之地,何如?傳曰,允。
以刑曹參議李敬參牌不進罷職傳旨,傳于金曰,只推。
以副校理洪益聞,修撰洪學淵·姜世綸,副修撰李沆牌不進罷職傳旨,傳于金曰,只推。
以掌令朴岐壽牌不進罷職傳旨,傳于金相休曰,只推
以兼司書朴岐壽牌不進罷職傳旨,傳于金曰,只推。
以說書朴宗學牌不進罷職傳旨,傳于金曰,只推。
以漢城府民家頹壓別單,傳于金曰,恤典令該廳,卽爲分給事,分付。
以漢城府民家頹壓別單,傳于金曰,恤典令該廳,卽爲分給事,分付。
傳于金曰,兵判疏批已下,卽爲牌招。
兵曹口傳政事,知事沈象奎。
金,以禮曹言啓曰,卽接宣陵直長所報,則今日雨後巳時量,王后陵上北邊曲墻,十一日蹲頹之上邊,長七尺許及南邊曲墻長四尺許,竝外邊蹲頹云矣,陵上曲墻,連有此頹圮之患,極爲驚悚,而曲墻向外蹲頹,則與內面有異,慰安節次,不爲磨鍊矣。今亦依定式,令廣州府留守,一體奉審,狀聞後,擇日告由,修改等節,更爲稟處,何如?傳曰,允。
又以禮曹言啓曰,卽接社稷署所報,則昨夜雨後,本署神室後面內墻一間許,頹圮云矣,神室至近之地,有此內墻頹圮之患,不可無慰安之擧,慰安祭依已例,不卜日今十五日設行,而圍排等節,令該司,卽速擧行,姑待快晴,擇日修改,何如?傳曰,允。
又以遷陵都監摠護使意啓曰,別看役趙鎭亮·李興潤,方在山陵役所,本都監,只有崔昔一人,各所董役之際,自多苟艱之歎,前察訪韓鍰,別看役加差下,何如?傳曰,允。
洪敬謨,以兵曹言啓曰,時任閣臣,遞實職,則口傳付軍職,曾有定式,而檢校提學前判敦寧沈象奎,資給係是輔國,知中樞有闕之代,依例口傳下批之意,敢啓。傳曰,知道。
又以兵曹言啓曰,卽接東所入直衛將許澮牒報,則宗廟北門東邊墻垣一間半許,頹圮云,爲先令紫門監,以杻把子堅實圍排,依例樹柵,急速修築,而此與外宮墻有異,自前雖無把守之例,其在愼重之道,不可疎忽,銅龍門入直禁衛軍,自該營,量宜定送,限改築間,晝察夜巡之意,分付,何如?傳曰,允。
又以禁衛營言啓曰,因兵曹草記,宗廟北墻一間半許頹圮處,銅龍門入直軍十名除出,哨官一員率領,限改築間,晝察夜巡之意,敢啓。傳曰,知道。
又以兵曹言啓曰,卽接西所衛將柳載南牒報,則泰秋門東邊內宮墻一間許,半邊缺落云,爲先令紫門監,以杻把子及長木,堅實圍排,而此與全頹有異,把守則金虎門入直軍五名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,泰秋門東邊內宮墻一間許,半邊缺落處,金虎門入直軍五名除出,將校一人率領,限修築間,嚴加守直之意,敢啓。傳曰,知道。
又以兵曹言啓曰,卽接西所衛將柳載南牒報,則集成門北邊內宮墻二間許,因雨頹圮云,爲先令紫門監,以杻把子及長木,堅實圍排,把守軍金虎門入直軍十名除出,限修築間,嚴加守直之意,敢啓。傳曰,知道。
又以兵曹言啓曰,卽接南所衛將白東臣牒報,則仁化門北邊內宮墻一間許,因雨頹圮云,爲先令紫門監,以杻把子及長木,堅實圍排,而限修築間,依定式,禁軍五人,龍虎營將校率領,晝察夜巡之意,敢啓。傳曰,知道。
又以兵曹言啓曰,卽接慶熙宮入直衛將崔文翼牒報,則興元門南邊墻垣二間許,頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將崔文翼牒報,則崇義門北邊墻垣七間頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接訓鍊都監旗牌官邊得運手本,則逌瞻門南邊,含春苑墻垣,昨日頹圮連接處二間許,又爲頹圮云,爲先令繕工監,堅實圍排,依例樹柵,卽速修築,而旣是連接處,則守直衛軍,不必加定,以前守直衛軍,限改築間,嚴加守直之意,分付,何如?傳曰,允。
李箕淵,以賑恤廳言啓曰,謹依摠戎使徐春輔狀啓判付,北漢山城壓死人男壯八口,女壯三口,恤典布各二疋,錢各二兩,男兒弱一口,女兒弱四口,布各一疋,錢各二兩,依例題給之意,敢啓。傳曰,知道。
金,以刑曹言啓曰,毓祥宮·延祐宮墻垣蓋瓦偸竊漢,旣已捕捉於該廳云,萬萬驚駭,令該曹,照律定配事,命下矣。謹按律文,則大典通編贓盜條有曰,殿庭所排磚石掘取者,杖一百徒三年,李乭伊,依右律,決杖一百後,黃海道豐川府徒三年定配所,卽爲押送之意,敢啓。傳曰,知道。
又以刑曹言啓曰,今六月初九日,御營廳啓辭內,去夜初更量,犯夜幼學李莢,移送秋曹事,命下矣。李莢,依更數,決笞三十度,放送之意,敢啓。傳曰,知道。
判敦寧沈象奎疏曰,伏以臣於日昨,猥承專對之命,不但辨正事大,往役義重,且臣之所可以自效於餘生者,亦惟在於奔走宣力,以爲報答隆恩,自盡賤分之圖,則視險如夷,蹈赴不辭,固其素所蓄積,是敢伏以竊思以已往之所歷,量前途之堪否,晝夜深惟,必求所以勉强自力,于今屢日,亦旣久且熟矣,而終覺其瑟然自縮,芒然自沮,不啻若已彆之弓,不可復挽,待覆之轍,不可復駕。蓋想壬申飮氷之役,眞如前生事耳,況於伊後七八年之間,家禍殘酷,至情天屬,死者六人,猿腸全斷,鴒羽屢摧,天壤之內,未有如此之凶毒者也,以其食息語言,同於生人,人亦以生人數之,而顧其中則已朽鑠無餘,不如死之久矣。今非有甚痛亟疾,亦能日起衣巾,而乃輒猥瀆煩說,唐突丐免於汝往之命,情似矯傲,跡同規避,人之視之,將孰不駭然憤歎,其屑法紀蔑義分,而若臣之深思熟量,於己所獨知者,苟有可以一分堪得,則寧敢冒昧爲此哉?倘其踣斃道路,卽無足可恤,而其如墮使事於俄頃,委君命於草莽,臣罪於此,其可一死而得贖哉?昨年秋冬,臣在西藩,迎送勅使於所管之境,自義州至中和,不過五百許里,每於一往來,奄奄葸葸,若存若滅,不免三四番頓惙欲殊,特以扶護之不單,程道之不遠,幸僅無事,今欲以此,妄以自擬於壃域之外,萬里之途,實有懸反而大不同者矣。志雖切於叱馭,望則斷於驅策,有臣如此,生亦何爲?玆謹悉列敝狀,仰首鳴愬於天地父母之前。伏乞聖慈,特恢閔覆,曲賜哀察,許解臣使銜,以幸公私,不勝懇迫祈祝之至。臣以其私屑,若不知此時浼擾嚴廬之爲懼,而張皇至此,自貽伊戚,無所逃罪,亦願亟伏嚴憲,以警朝著焉。又臣新拜判敦寧府事,雖已祗肅恩命,粗伸叩謝之忱,而第臣本無敦寧,自在當遞,乞令該曹,照例遞改,以存公格,亦爲幸甚,謹竝昧死以聞。答曰,省疏具悉。似難强行,使銜許遞,敦寧之任,依施。
兵曹判書韓致應疏曰,伏以皇天降割,慈馭禮陟,率普均慟,愈久愈切。伏況喬陵議擧緬之禮,吉岡載卜,魯原用合祔之制,靈辰旣涓,伏惟孺慕皇皇,益復如新。伏念臣,以百無肖似之姿,荷兩朝曠絶之恩,滾到卿月,已是踰濫,而歷試外內,無一可紀,臣之不才,臣所自知,自知也明,故自分有素,區區所矢于心者,惟有投閑置散,旅進旅退,以備淸朝百執事之末,少酬此生塵刹之願而已,榮塗一步,夫何嘗夢想之攸到也哉?千萬不自意本兵寵擢,忽及臣身,臣聞命驚惶,罔知攸措,臣未敢知以我殿下日月之明,何所取於臣,而有此誤恩也?噫,朝廷之用人官人,蓋莫不取之有方,或以人望,或以踐歷,要之則各有攸當,而顧臣內自點檢,無一於此,此而冒受,非倖則濫,況臣所叨,卽古之大司馬也,周禮六官,各一所司,而大司馬職在掌邦政,則其責任之重,自昔然矣,後之官方,雖不古若,而豈有謭劣如臣,儱侗如臣,而猥玷名器,冒當此任者哉?伏況臣生長寒素,聞見謏寡,性又迂拙,罕接人客,按政注則資格俱疎,對靺韋則面目都生,瞠東眯西,莫適下手。且今貶座在卽,大政漸邇,而能否未有所試,何褒何貶,姓名俱屬素昧,孰臧孰否?如此而責之以甄別銓注,平允物情,則顧何異於求視於瞽,借聽於聾乎?至於軍務之摠轄,財簿之句較,觸處生受,尤非所長,量而後入,自古有戒,强其不能,非臣攸聞,今若仰而貪冒榮寵,俯而怵畏分義,不自揣量,唐突冒膺,則臣身狼狽,猶屬細故,僨誤國事,當伏何辜?小器大受,理必無幸,短綆深汲,力所不逮,百爾思量,冒膺無望,屢違召命,諒非得已,玆敢披瀝肝膈,仰首鳴號。伏乞天地父母,亟垂鑑諒,念臣言之非出飾讓,察臣職之不宜濫授,將臣本兵之任,特行鐫免,以重官方,以安私分焉。臣無任云云。答曰,省疏具悉。卿其勿辭行公。
上在昌慶宮廬次。大行王大妃殿初喪。
自開東至申時,灑雨下雨,測雨器水深一寸三分。
自人定至十五日開東,灑雨下雨,測雨器水深三分。
洪敬謨啓曰,合辭許久闕啓,事甚未安,除在外傳旨未下外,未肅拜·呈告人員,竝卽牌招,何如?傳曰,允。
傳于金曰,禮房承旨,馳詣社稷,奉審摘奸以來。
金相休啓曰,本院今春夏等褒貶,當爲磨勘,而注書李憲兢在外,一員未差,不得如例磨勘之意,敢啓。傳曰,知道。
以副校理洪益聞,修撰洪學淵·姜世綸,副修撰李沆牌不進罷職傳旨,傳于金曰,只推。
金啓曰,玉堂上下番俱空,已至多日,事甚未安,副校理洪益聞,修撰洪學淵·姜世綸,副修撰李沆,旣有只推之命,竝卽牌招,推移入直,何如?傳曰,允。
金,以侍講院言啓曰,新除授輔德洪起燮,除拜屢日,不爲出肅,卽爲牌招察任,何如?傳曰,許遞,前望單子入之。
輔德前望單子入之,洪敬謨落點。
李箕淵啓曰,輔德洪敬謨,旣在闕中,不爲肅謝,直爲出去,事甚未安,推考警責,何如?傳曰,允。
又啓曰,臣與左副承旨洪敬謨,伴直矣,移拜輔德,伴直無人,右副承旨李敬參,卽爲牌招,何如?傳曰,允。
又啓曰,右副承旨李敬參牌不進,院中只有臣一人,伴直無人,右承旨金,卽爲牌招,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,愼宜學落點。
傳于李箕淵曰,藥房都提調前望單子入之。
內醫院都提調前望單子入之,右議政林漢浩,添書落點。
以右副承旨李敬參牌不進罷職傳旨,傳于李箕淵曰,許遞,前望單子入之。
承旨前望單子入之,洪起燮落點。
以掌令朴岐壽再牌不進罷職傳旨,傳于李箕淵曰,只推。
李箕淵啓曰,守令署經事,命下矣。掌令朴岐壽,旣有只推之命,與行大司諫宋冕載,一體牌招,以爲備員署經之地,何如?傳曰,允。
又啓曰,掌令朴岐壽,旣有只推之命,一體牌招,何如?傳曰,允。
又啓曰,大司憲宋穉圭,執義崔時淳,持平李慶烈·權在外,掌令朴岐壽·朴基宏牌不進,監察茶時之意,敢啓。傳曰,知道。
以掌令朴基宏·朴岐壽牌不進罷職傳旨,傳于李箕淵曰,只推。
以掌令朴岐壽牌不進罷職傳旨,傳于李箕淵曰,只推。
以掌令朴基宏·朴岐壽牌不進罷職傳旨,傳于李箕淵曰,竝許遞,前望單子入之。
掌令前望單子入之,金蘭淳添書落點。
李箕淵,以山陵都監摠護使意啓曰,本都監郞廳金鑅,有身病,呈狀乞遞,改差,其代翊贊南履愚差下,使之察任,何如?傳曰,允。
又以禮曹言啓曰,卽接宗廟署所報,則今日雨後,宗廟東邊內墻十間許頹圮云矣,正殿至近之地,有此內墻頹圮之患,不可無慰安之擧,而今當祀享停止之時,依前例,只以告文不卜日,今十六日設行,改築之節,待快晴擇日擧行,何如?傳曰,允。
又以禮曹言啓曰,卽接孝陵別檢所報,則昨日雨後酉時量,本陵王后陵上丑方曲墻內面,高二尺廣四尺,及卯方曲墻內面高二尺五寸,廣四尺頹圮云矣,陵上曲墻,有此頹圮之患,誠甚驚悚,不可無慰安之擧,而今當停祭之時,依前例,只以告文,不卜日,今十六日設行,而大王陵寢,同奉一曲墻之內,慰安告由文,一體設行,修改之節,本曹堂上郞廳,進去奉審後,稟處,何如?傳曰,允。
又以奉常寺都提調·提調意啓曰,東耤親耕田八日落種,在於祭基里大川邊矣,今番大水防築五十間,盡爲潰決成川,故發遣郞廳摘奸,則中邊三日耕落種,則黍粟稷大麥·小麥姑爲依舊,而其餘五日耕落種,則純是稻唐黍豆太,而未及收穫之前,水勢橫注,便成沙岸,莫重唐黍豆太進上,將不得如例封進,誠不勝萬萬惶悚,水潰沙覆,若不及今補築,則來頭潦水之時,當盡頹破,趁卽改築,令畿營,多發役丁,急速補築之意,分付,何如?傳曰,允。
又以兵曹言啓曰,每都政新資五窠,例爲差出,而營將中軍,未滿二十朔者,啓稟後,始爲內遷事,曾有定式矣。今番都政,營將中軍,俱未準朔,依例推移內遷,何如?傳曰,允。
又以兵曹言啓曰,文臣兼宣傳官朴光錫,除授在外,過限未肅拜,依法典改差,何如?傳曰,允。
又以兵曹言啓曰,五衛將姜周成,景福宮衛將林仁默,慶熙宮衛將張昶,俱以身病猝重,時月之內,無望供職,呈狀乞遞,竝改差,何如?傳曰,允。
又以兵曹言啓曰,卽接訓鍊都監旗牌官邊得運手本,則逌瞻門南邊含春苑墻垣四間許,頹圮云,令繕工監,爲先堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接慶熙宮入直衛將崔文翼牒報,則興化門南邊墻垣四間頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接西道參軍曺圭振牒報,則訓鍊都監所授仁王山東邊第四城廊近處體城七間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,集成門北邊內宮墻二間許頹圮處,金虎門入直軍十名除出,將校一人率領,限修築間,嚴加守直之意,敢啓。傳曰,知道。
禁府啓目,義州前府尹李應奎厚情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,延豐縣監朴馨源原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
李箕淵,以義禁府言啓曰,卽接月令醫員金孝進手本,則時囚罪人朴馨源,素患積氣,闖發於多日處濕之餘,時時衝上,種種昏絶,不省人事,李應奎就理之行,在途得病,暑泄苦劇,眞元大脫,症形危重,兩囚病勢,俱爲不輕云,罪人病勢如此,則一邊保放,一邊草記,曾有定式矣。朴馨源·李應奎,竝姑保放之意,敢啓。傳曰,知道。
領議政韓用龜箚曰,伏以臣之冒膺重任,數月于玆,而昏聵日甚,無一猷爲,每當事務,茫然若坐在海心,不辨東西者然,夙夜憂懍,如負大何,曾以納節之期,質言於前席,今不敢以區區去就,復事煩聽,而第念臣所帶藥院保護之任,尤豈如臣癃殘,所可堪勝者哉?乍解旋仍,一直盤礴,今已歲將周矣,而病在床褥,罪積瘝曠,明日日次,又無由趨承起居,虧分闕禮,益不勝惶隕之忱,玆敢冒昧陳籲。伏乞聖慈,特垂鑑諒,遞臣藥院都提調之任,以重國體,以安私分,千萬幸甚。取進止。答曰,省箚具悉卿懇。都提調之任,今姑許副。仍傳于李箕淵曰,此批答,遣史官,傳諭于領議政。
上在昌慶宮廬次。大行王大妃殿,初喪。
自未時至酉時,灑雨下雨,測雨器水深四分。
望奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
藥房提調沈象奎,副提調金相休啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,藥房口傳問安。答曰,知道。
愼宜學啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
金啓曰,右副承旨洪起燮,今日不爲仕進,卽爲牌招,何如?傳曰,允。
愼宜學啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
金相休啓曰,藥房提調·副提調,持湯劑來待矣。傳曰,封入。
傳于愼宜學曰,吏·兵房承旨,持褒貶啓本入侍。
傳于愼宜學曰,公淸兵使柳漢源推考。
以漢城府民家頹壓別單,傳于金曰,恤典,令該廳,卽爲分給事,分付。
掌令前望單子入之,金裕憲落點。
愼宜學啓曰,新除授掌令金裕憲,一體牌招,何如?傳曰,允。
又啓曰,大司憲宋穉圭,執義崔時淳,掌令金蘭淳,持平李慶烈·權在外,掌令金裕憲牌不進,監察茶時之意,敢啓。傳曰,知道。
以掌令金裕憲牌不進罷職傳旨,傳于愼宜學曰,只推。
愼宜學啓曰,守令署經事,命下矣。新除授掌令金裕憲·金蘭淳,與行大司諫宋冕載,一體牌招,以爲備員署經之地,何如?傳曰,允。
以掌令金裕憲牌不進罷職傳旨,傳于愼宜學曰,只推。
以右副承旨洪起燮,遞差傳旨,傳于愼宜學曰,前望單子入之。
承旨前望單子入之,李鶴秀落點。
愼宜學,以弘文館言啓曰,本館上番闕直,事甚未安,副校理洪益聞,修撰洪學淵,副修撰李沆,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副應敎姜世白,時在慶尙道尙州地,經筵入番事緊,請斯速乘馹上來事,下諭。傳曰,許遞,前望單子入之。
副應敎前望單子入之,李瀅夏落點。
愼宜學,以備邊司言啓曰,進賀謝恩兼辨正使之行,不可徐緩,而正使沈象奎,纔已陳疏蒙遞矣。其代,令政院,政官牌招,開政差出,何如?傳曰,允。
有政。吏批,判書全魯敬進,參判趙萬元在外未肅拜,參議曺鳳振牌招不進,右副承旨愼宜學進。以洪羲瑾爲副校理,曺鳳振爲輔德,趙得永爲右參贊,金學淳爲刑曹參議,朴宗琦爲同義禁,姜弼煥爲兵曹佐郞,李寬永爲司圃別提,鄭尙愚爲進賀謝恩兼壬寅辨正使,徐能輔爲同敦寧。
兵批,判書韓致應病,參判趙晉和病,參議洪冕燮入直進,參知柳病,左副承旨金進。大護軍單鄭尙愚,護軍金愚淳·徐能輔·李文會,副護軍朴齊一·李敬參·洪起燮·鄭祖榮,副司直朴基宏·姜世白,以上竝單付。
以吏曹參議曺鳳振牌不進罷職傳旨,傳于愼宜學曰,只推。
愼宜學,以山陵都監摠護使意啓曰,本都監郞廳南履愚,時帶桂坊,職務相妨,令該曹,閑司中口傳相換,何如?傳曰,允。
吏曹口傳政事,翊贊南履愚,敦寧主簿李魯俊,相換。
兵曹,口傳政事,副司果單朴岐壽。
愼宜學,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,卽接永禧殿官員所報,則連日大雨後,第三室後面椽木間,過爲滲漏,仰土剝落,東邊簷端椽木間滲漏,仰土剝落,北挾室後面春舌與道里上,亦爲滲漏云矣,莫重之地,有此滲漏之患,誠甚驚悚,雖與殿內有異,臣曹堂上,卽爲奉審後,修改之節,更爲稟處,何如?傳曰,允。
又以禮曹言啓曰,臣羲甲,謹詣永禧殿,與本殿令林昇運,參奉鄭友容,眼同奉審,則第三室後面椽木間滲漏,仰土剝落,北挾室後面春舌,與道里上及簷端椽木間滲漏,仰土剝落,果如殿宮所報,而香門西邊內墻一間許,外邊蹲頹矣,修改之節,不容少緩,而見今潦雨未收,待快晴卽爲擇日擧行,何如?傳曰,允。
又以山陵都監摠護使意啓曰,今此因山時,假丁字閣,設布城帷門之制,依丙申年例爲之事,已承批旨,而大王梓宮,自舊陵啓欑宮後,仍詣于新陵隧道閣,欑宮,不爲排設於丁字閣,布城帷門,一體不爲擧行之意,敢啓。傳曰,知道。
又以侍講院言啓曰,文學金鼎均入直矣,以其親病,陳疏徑出,上番闕直,事甚未安,兼輔德未差,兼弼善李瀅夏,以國葬都監都廳,都監進,輔德洪敬愼,弼善金益鉉,兼文學洪學淵,竝卽牌招,以爲推移入直之地,何如?傳曰,允。
又以訓鍊都監言啓曰,本局分授都城仁旺山東邊第四城廊近處體城七間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
又以中樞府言啓曰,本府郞廳及醫員錄事,今辛巳年春夏等褒貶,當爲等第,而領中樞府事臣李時秀,判中樞府事臣徐龍輔,臣金載瓚,臣金思穆,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事身病,不得爲之之意,敢啓。傳曰,知道。
又以儀賓府言啓曰,本府郞廳,矣今春夏等褒貶等第,當爲磨勘,而永明尉臣洪顯周有身病,限內不得磨勘之意,敢啓。傳曰,知道。
又以忠勳府言啓曰,本府今辛巳年春夏等褒貶,當爲磨勘,而有司堂上豐安君柳相祚在外,堂上不備,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今辛巳春夏等褒貶,限內不得磨勘之意,敢啓。傳曰,知道。
又以吏曹言啓曰,曹所屬宗簿寺司饔院官員等,矣今辛巳年春夏等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今辛巳春夏等褒貶,依前例磨鍊以入,而軍資監·濟用監·內資寺·內贍寺·長興庫·司圃署·平市署五部,因都提調·提調·漢城府堂上有故,不得磨勘,去庚辰秋冬等褒貶時,軍資監·濟用監·司䆃寺·內資寺·內贍寺·長興庫·司圃署,因都提調·提調有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以漢城府言啓曰,本府郞廳及五部官員,今辛巳年春夏等褒貶,當爲等第,而判尹臣鄭晩錫有身病,限內不得磨勘之意,敢啓。傳曰,知道。
又以宣惠廳郞廳,以都提調意啓曰,本府郞廳等,今辛巳春夏等褒貶等第,磨勘以入,而庚辰春夏等秋冬等褒貶,今已過時,郞廳亦多遞易,依前例,不得磨勘之意,敢啓。傳曰,知道。
又以奎章閣言啓曰,本閣今辛巳年春夏等褒貶,當爲磨勘,而提學二員,直提學一員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,今此所屬各司官員等褒貶時,禮賓寺主簿李羲甲,與判書臣李羲甲,有應避之嫌,東學兼敎授洪益聞,童蒙敎官金履禕,與參判臣尹命烈,有應避之嫌,不得同議唐勘,各爲別啓本以入之意,敢啓。傳曰,知道。
又以禮曹言啓曰,各陵殿園墓,本曹郞廳,四學童蒙敎官,通禮院·禮賓寺·圖畫署官員等,今辛巳年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·典牲署·東西氷庫,東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事都提調·提調及堂上有故,不得一時磨勘之意,敢啓。傳曰,知道。
又以兵曹言啓曰,本曹今辛巳年春夏等褒貶啓本中,刀擦三處之意,敢啓。傳曰,知道。
又以兵曹言啓曰,本曹今辛巳年春夏等褒貶等第,磨鍊以入,而曹所屬軍器寺·司僕寺·訓鍊院·典設司部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今辛巳年,春夏等褒貶,當爲磨勘,而都摠管洪顯周,有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今辛巳春夏等褒貶,當爲等第,而都提調臣李時秀,以身病,限內不得磨勘之意,敢啓。傳曰,知道。
又以禁衛營從事官,以都提調意啓曰,本營從事官及諸將官,今辛巳春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今辛巳年春夏等褒貶,當爲等第,而都提調臣徐龍輔有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今辛巳年春夏等褒貶等第,磨勘以入之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今春夏等褒貶,當爲磨勘,而判書李肇源未肅拜,限內不得磨勘以入之意,敢啓。傳曰,知道。
又以工曹言啓曰,今春夏等褒貶,當爲磨勘以入,而判書洪羲臣,以山陵都監堂上在外,限內不得爲之之意,敢啓。傳曰,知道。
宣傳官具聖魯書啓,臣於本月十三日申時量,以農形摘奸事,敬奉聖敎,馳往興仁之門外,鍾巖崇信坊契水踰坪及楊州雙葛門樓院,長水院等處,詳細看審是白乎則,牟麥已盡收穫,早稻再除草,晩稻幾皆移挿是白乎旀,豆太木綿·黍粟·稷唐,漸次茁茂是白遣,根耕豆太,方張耕播,而今番雨水連日注下,川邊田畓,多有受傷處是白齊。傳曰,知道。
宣傳官李煥周書啓,臣於本月十三日申時量,以農形摘奸事,敬奉聖敎,始自弘濟院,馳往楊州境與高陽坡州地,所經諸處,詳細看審是白乎,則牟麥已盡收穫,早稻方張再除草,晩稻幾至畢秧是白乎旀,豆太木綿黍稷,一望茁茂,而根耕豆太,間或耕播,已播者立苗是白遣,今番雨水後,川邊田畓,間多受傷處是白齊。傳曰,知道。
宣傳官鄭寅基書啓,臣於本月十三日申時量,以民戶頹壓摘奸事,敬奉聖敎,馳往中部,坊坊無漏,戶戶俱櫛是白乎,則今番雨水,雖至一望是白乎乃,家戶頹壓,不至夥然是白乎矣,間間頹壓是白乎等以,謹以所見頹戶數爻及家主姓名,竝以一一列錄于後是白乎旀,敦寧府直所翼廊五間頹壓時,入直假官金相協,致死是白齊,後貞善坊衣廛一契寡女孔召史,草家九間內,六間頹壓,長通坊粉廛中路契,寡女秋召史草家三間內,二間頹壓,堅平坊磚石洞契寡女金召史,草家四間內,二間頹壓,堅平坊典醫監契閑良彭天健瓦家十七間內,四間頹壓,閑良李命說,草家七間內,一間頹壓,貞善坊水門洞契良人河二乭草家十一間內,二間頹壓,寡女李召史草家三間全壓,貞善坊金萬年契,良人李孫伊瓦家十四間內,三間頹壓,寬仁坊大寺洞一牌契閑良趙得信,草家七間內,一間頹壓,四牌契閑良金信福,草家四間內,一間頹壓。傳曰,知道。
宣傳官權書啓,臣於本月十三日申時量,以頹壓摘奸事,敬奉聖敎,馳往南部諸處,一一看審是白乎,則今番雨水,雖至一望是白乎乃,家戶頹壓,姑不至夥然,而亦不無間間頹壓處,故謹以所見數爻及家主姓名,竝以列錄于後是白齊,後會賢坊會賢洞契,良人徐癸得草家八間內,六間頹壓,良人金興福草家六間內,四間半頹壓,會賢坊長興洞契幼學韓匡鼎草家八間內,四間頹壓,薰陶坊泥峴契私奴金庚戌草家五間全壓,薰陶坊鑄字洞契獨女朴召史草家九間全壓,薰陶坊竹廛洞契獨女李召史草家九間全壓,薰陶坊政承契幼學申在俶草家五間全壓,誠明坊蓮城尉契前司譯院參奉崔宅中,草家六間內,三間頹壓,明哲坊靑寧尉契,獨女崔召史,草家五間全壓,明哲坊水口門內契良人金三得草家二間全壓,訓局軍全得龍草家六間內,三間頹壓,良人金天福草家六間內三間頹壓。傳曰,知道。
右副承旨洪起燮疏曰,伏以都承旨臣金相休,卽臣之妻之三寸叔也。法有相避下者當遞。伏乞聖明,俯垂鑑諒,許改臣職,俾安私分,不勝幸甚。臣無任云云。省疏具悉。所請依施。
文學金鼎均疏曰,伏以臣於直中,卽接家信,則臣之偏母,猝得暑泄,重以下血本症,暴注無常,眩暈尤劇,調治之方,惟臣是待,臣自聞此報,方寸煎熬,有不得一時按住者,玆敢忙陳短籲,徑出禁扄。伏乞聖慈,俯賜鑑諒,特遞臣職,俾便救護,仍勘臣罪,以昭法綱,不勝幸甚。臣無任云云。省疏具悉。爾其勿辭救護。
辛巳六月十五日辰時,上御熙政堂。藥房入診,吏兵房承旨,持褒貶啓本,同爲入侍時,提調沈象奎,副提調金相休,假注書李相重,記事官鄭知容·金正喜,檢校待敎徐憙淳,左承旨李箕淵,右承旨金,左副承旨愼宜學,假注書宋奎弼,以次進伏,醫官吳千限·李命運·金殷相,進伏楹外訖。象奎曰,潦熱甚酷,聖體若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,嘉順宮氣候,何如?上曰,一樣矣。象奎曰,世子宮氣候,何如?上曰,一樣矣。仍命曰,醫官入診。千根等,以次診候訖,退伏奏曰,脈候左右三部調均矣。象奎曰,國葬時製進文字,有都監啓下者,有藝文館分排者,藝文館分排,則或疊爲分排,而都監啓下,則無疊爲啓下之例,今番諡冊文及誌文製述官,自都監,疊爲啓下矣。一則使該都監改付標,恐合事宜,敢此仰達矣。上可之。象奎曰,今番啓下淸心元十劑,安神丸五劑,蘇合元三十三劑,三分一所入麝香不足,爲六百二十六部七分,令戶曹,依例別貿取用,何如?上可之。命讀褒貶啓本。相休·箕淵··宜學等,讀奏吏兵批褒貶啓本訖,相休曰,卽伏見諸道今春夏等褒貶啓本,則京畿監司韓兢履,江原監司申在植,守令無一人居中居下,公淸監司李錫奎,黃海監司李龍秀,全羅監司李書九,咸鏡監司李勉昇,守令無一人居下,殊無嚴明殿最之意,竝推考警責,何如?上曰,依爲之。出擧條宜學曰,卽伏見諸道今春夏等褒貶啓本,則江華留守徐俊輔,公淸水使申純,黃海兵使李晳,水使李恒權,全羅左水使具信喜,慶尙監司李在秀,南兵使金煐,邊將無一人居中居下,京畿水使李春英,全羅監司李書九,右水使閔宗爀,邊將無一人居下,殊無嚴明殿最之意,竝推考警責,何如?上曰,依爲之。出擧條曰,文學金鼎均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?上曰,依爲之。出擧條上曰,進御香薷君子湯,自今日一貼式煎入。出榻敎上命藥房先退,象奎等退出。又命退,諸臣以次退出。
上在昌慶宮廬次。大行王大妃殿初喪。
自卯時至申時,灑雨下雨,測雨器水深一寸七分。
愼宜學啓曰,大司憲宋穉圭,執義崔時淳,掌令金蘭淳,持平李慶烈·權在外,掌令金裕憲,牌招啓辭未下,監察茶時之意,敢啓。傳曰,知道。
金相休啓曰,藥房三提調,持湯劑來待矣。傳曰,封入。
以掌令金裕憲牌不進罷職傳旨,傳于愼宜學曰,只推。
李箕淵啓曰,守令署經事,命下矣。掌令金裕憲,旣有只推之命,與行大司諫宋冕載,一體牌招,以爲署經之地,何如?傳曰,允。
以副校理洪益聞,修撰洪學淵,副修撰李沆牌不進罷職傳旨,傳于李箕淵曰,只推。
李箕淵,以弘文館言啓曰,本館上番闕直,事甚未安。副校理洪益聞,修撰洪學淵,副修撰李沆,旣有只推之命,與新除授副應敎李瀅夏,副校理洪羲瑾,一體牌招,以爲推移入直之地,何如?傳曰,允。
以漢城府民家頹壓別單,傳于愼宜學曰,恤典,令該廳,卽爲分給事,分付。
以漢城府民家頹壓別單,傳于愼宜學曰,恤典,令該廳,卽爲分給事,分付。
李箕淵,以侍講院言啓曰,上番連日闕直,事甚未安。輔德洪敬謨,弼善金益鉉,兼文學洪學淵,傳旨未下,新除授兼輔德曺鳳振,卽爲牌招,以爲入直之地,何如?傳曰,允。
以輔德洪敬謨,弼善金益鉉,兼文學洪學淵牌不進罷職傳旨,傳于李箕淵曰,只推。
李箕淵,以侍講院言啓曰,上番連日闕直,事甚未安。兼輔德曺鳳振,傳旨未下,輔德洪敬謨,弼善金益鉉,兼文學洪學淵,旣有只推之命,竝更牌招,以爲推移入直之地,何如?傳曰,允。
以兼輔德曺鳳振牌不進罷職傳旨,傳于李箕淵曰,只推。
李箕淵,以吏曹言啓曰,今日本曹開坼坐起時,考見諸道褒貶啓本,則玄風縣監鄭藎,以豈無曲念,願聞廉聲爲目,英陽縣監尹範五,以若能照察,去治不遠爲目,則俱宜置下考,而置諸中考,河東府使閔晳,以如非箇滿,恕可得乎爲目,康翎縣監李商球,以姑恕生疎,久或漸勝爲目,則俱宜置中考,而置諸上考,殊無嚴明殿最之意,兩道道臣,推考警責。玄風縣監鄭藎,英陽縣監尹範五,竝罷黜,康翎縣監李商球,中考施行,河東府使閔晳,亦爲中考施行,而以三年窠守令,中考施行,至於三次矣。中間一次,雖因赦令蕩滌,其不治可知,罷黜,何如?傳曰,允。
又以奎章閣言啓曰,宙合樓所奉大行王大妃玉冊金寶,今日臣進詣奉出之意,敢啓。傳曰,知道。
又以禮曹言啓曰,因山陵都監草記,丁字閣·假丁字閣,及齋室假齋室立柱與上樑日字,令該曹,排日退期,更爲推擇事,允下矣。立柱與上樑,旣已退期,則定礎日字,亦當一體退期,故令日官趙相順,竝爲推擇,則丁字閣·齋室定礎立柱,今六月三十日辰時,假丁字閣·假齋室定礎立柱,同日未時,以上先定北礎,先立北柱,丁字閣上樑,來七月初四日申時,假丁字閣上樑,同日卯時,齋室上樑,同月初七日卯時,假齋室上樑,同日未時爲吉云,以此日時,擧行,何如?傳曰,允。
又以禮曹言啓曰,卽接景慕宮官員所報,則今日雨後辰時量,本宮西邊內墻一間許,外邊蹲頹,而不至大段云矣。頉處旣非大段,則慰安節次,依前例不爲磨鍊,而圍排等節,分付該監,卽速擧行,待快晴擇日修改,何如?傳曰,允。
又以奉常寺都提調意啓曰,東耤親耕田所種大麥,打作則所出爲七石五斗,小麥打作,則所出爲十四斗之意,敢啓。傳曰,知道。
愼宜學,以備邊司言啓曰,卽見濟州牧使白泳鎭狀啓謄報,則以爲,本州健入浦,漂到異國人六名,詳細問情,則乃是琉球國人之斫材載船,遇風漂到者,而皆以爲造船年久,本板腐傷,萬死餘生,誓不登舟,願從陸路還歸,故船隻與如干材木,彼人所見處,依其願盡數燒火,衣襪及供饋等物,依例題給,而其還歸之方,請令廟堂,急速稟旨行會爲辭矣。異國船漂到之後,其問情出陸等節,自當如例擧行,而至於船隻,此與破傷有異,則初不稟旨,徑先燒火,大違格例,誠極駭然,該倅臣,姑先從重推考。漂人之由陸還送,旣有已例,今亦依其願,從旱路許歸,而渠輩物件中,可以運致者,以刷馬替運,卜重難致者,從優折價以給,棄置物件,渠輩所見處,盡爲燒火,差員及譯學護送,依昨年例擧行,而憲書咨官之行,要在不遠,使之及期上送,以爲順付之地。沿路上來時,供饋替馬禁雜人等節,各別申飭,咨文,令槐院,依例撰出,何如?傳曰,允。
又以兵曹言啓曰,坼見諸道褒貶啓本,則全羅監司李書九啓本中,格浦別將李廷大,以戢卒何疎爲目,則宜置下考,而置諸中考,統制使申絅啓本中,薺浦萬戶安處默,以姑恕先貸爲目,永登萬戶金彦禧,以益勉振刷爲目,晴川別將金德哲,以浮謗奚信爲目,南兵使金煐啓本中,波知僉使鄭鴻觀,以何傷老病爲目,全羅右水使閔宗爀啓本中,木浦萬戶趙德行,以小過奚論爲目,則竝宜置中考,而置諸上考,殊無嚴明殿最之意,各該道道帥臣,竝推考警責。薺浦萬戶安處默,永登萬戶金彦禧,晴川別將金德哲,波知僉使鄭鴻觀,木浦萬戶趙德行,竝中考施行,格浦別將李廷大,下考施行,而木浦萬戶趙德行,前已居中,一中雖遇赦蕩滌,其不職可知,依例罷黜,何如?傳曰,允。
又以兵曹言啓曰,卽接西所衛將李鼎五牒報,則集成門北邊內宮墻一間半許,因雨頹圮云,爲先令紫門監,以杻把子及長木,堅實圍把,守軍則傍近旣有前把守軍十名矣,五名加把,限修築間,一體守直之意,敢啓。傳曰,知道。
國葬都監,諡冊文製述官沈象奎有頉代,吏曹判書金魯敬,諡冊文書寫官金履喬在外代,禮曹判書李羲甲。
宣傳官李圭夏書啓,臣於本月十三日申時量,以農形摘奸事,敬奉聖敎,始自始興,轉往水原·果川·廣州地,所經諸處詳細看審是,乎則,牟麥,已盡收獲,早稻方張,再除草,晩稻幾至畢秧是白乎旀,豆太木綿黍稷,一望茁茂,而根耕豆太,間或耕播,已播者立苗是白遣,今番雨水後,川邊田畓,間多受傷處是白齊。傳曰,知道。
宣傳官李雨元書啓,臣於本月十三日申時量,以民戶頹壓摘奸事,敬奉聖敎,馳往東部字內各洞各契,一一看審是白乎則,今番雨水,雖至多日是白乎乃,家戶頹壓,別無夥然,而亦不無間間頹壓處,故謹以所見數爻及家主姓名,竝以後錄是白齊。崇信洞訓局軍任光英草家五間內,二間半頹壓,往十里一契,訓局軍金守喆,草家三間半內,二間半頹壓,御營軍廉命大草家五間內,二間半頹壓,二契訓局軍金廷昱草家二間全壓,私契良人宋聖孫草家四間內,三間頹壓,馬場里良人朱乻金草家二間全壓,典農里獨女沈氏草家四間內,二間半頹壓,中浪浦下里拜峰門直鄭景運草家三間全壓,樊里上里良人金仁行草家七間內,三間頹壓,水逾村良人南福相草家七間內,三間半頹壓,良人金大義草家三間內,二間頹壓,良人崔茂金草家二間半內,一間半頹壓,御倉契御營軍申興大草家三間全壓,景慕宮一契備邊司使令崔允右,草家八間半內,四間半頹壓,幼學趙宗信草家五間內,三間頹壓,成均館良人李點東瓦家十間半內,九間半頹壓,良人李聖一,草家五間內,三間頹壓,景慕宮二契,訓局軍金景祿草家四間全壓,良人金處恒草家四間全壓,於義洞局廳房直徐在奎,草家九間半內,五間頹壓,昌善洞禁軍宋世禧草家六間全壓,中路契良人李成仁草家三間全壓。傳曰,知道。
宣傳官李鍾和書啓,臣於本月十三日申時量,以民家頹壓摘奸事,敬奉聖敎,馳往北部字內,一一看審是白乎則,民家頹壓,實爲夥然是白只,間架數爻,家主姓名,後錄敢啓是白遣,至於北漢,今月初九日之雨,行宮南行閣七間中,挾門西邊礎石及石柱,盡爲折傷是白遣,公廨十間,民家五戶,汰淹是白乎所,人命致死,合爲十六口是白齊。後苑洞契良人朴得伊草家六間內,三間頹壓,桂洞契獨女金召吏,草家五間全壓,三淸洞契良人金士孫草家三間全壓,良人金致錫草家五間全壓,觀光坊契閑良金元哲草家六間內,三間頹壓,良人金仁尙,草家三間內,二間頹壓,良人朴三根草家四間內,二間頹壓,上牌契閑良趙在云草家六間內,三間頹壓,幼學李濟元瓦家七間內,四間頹壓,良人朴好孫草家二間全壓,閑良李得必草家六間內,三間頹壓,下牌契武兼張載良草家三間內,一間頹壓,閑良宋祥燁草家三間內,二間頹壓,造紙署契良人金啓得草家四間全壓,良人田小才草家三間全壓,摠戎軍許福伊草家三間內,二間頹壓,摠戎軍許孫伊草家三間全壓,經理廳契摠戎軍李甲哲草家三間全壓,閑良金獨順草家三間全壓,御倉契獨女吳召史草家四間全壓,良人姜益煥草家五間全壓,旗手片興福草家六間內,三間頹壓,房直孫景得草家三間全壓,良人朴興大草家三間內,二間頹壓,禁倉契閑良金萬石草家四間內,二間頹壓,訓倉契摠戎軍朴善得草家四間全壓,獨女吳召史草家四間全壓,獨女田召史草家三間全壓,良人奉成仁草家四間,二間頹壓,付料軍官金世文草家四間內,二間頹壓,良人朴昌仁草家三間全壓,軍官金龍國草家四間全壓,閑良姜道信草家三間全壓,閑良孫仁民草家五間內,三間頹壓,葛古介契良人李禮俊草家三間內,一間頹壓,驛契良人李聖春,草家五間內,三間頹壓,摠戎軍李一千草家三間全壓,未屹山契族親衛李大胤草家七間內,四間頹壓,良人李春永,草家三間全壓,良人崔大吉草家三間內,二間頹壓,弘濟院契訓局待年軍印順永,草家四間內,二間頹壓,畿營軍金一孫草家三間全壓,良人金鎭哲草家四間內二間頹壓,良人韓命信草家三間內,一間頹壓,合井里契良人金順老味草家四間全壓,閑良李永調草家三間全壓,良人李道弘草家四間內,二間頹壓,獨女兪召史草家三間內,二間頹壓,良人白東輝草家三間內,二間頹壓,汝矣島契閑良李好石草家三間內,二間頹壓,良人韓國信草家四間內,二間頹壓,獨女姜召史草家三間全壓,良人李宗安草家三間全壓,閑良朴得義草家三間全壓,望遠亭契閑良鄭光元瓦家六間內,三間頹壓。傳曰,知道。
宣傳官蔡學永書啓,臣於本月十三日申時量,以民家頹壓摘奸事,伏奉下敎,卽爲馳往西部各洞各契,一一看審是白乎所,半頹中間數不多之戶及頹圮之不至大段者,不爲竝論是白遣,只就全家頹壓及頹壓之間數過半,民戶間架數爻,家主姓名,竝以後錄書啓是白齊。後池下契閑良徐福龍草家六間內,三間頹壓,獨女孟召史草家三間內,二間頹壓,閑良徐聖秀草家八間內,四間頹壓,閑良裴永晉瓦家七間內,二間頹壓,草家三間全壓,幼學兪得煥草家三間全壓,閑良李聖寬草家三間內,二間頹壓,閑良洪仁弼,草家三間全壓,權政承契幼學李鉉翼草家八間全壓,孔德里獨女全召史草家五間全壓,幼學金敬鎭草家八間內,四間頹壓,瓮里上契閑良崔天宜,草家三間全壓,下契閑良金聖泰,草家五間內,三間頹壓,倉前里良人金仁得草家三間全壓,唐人里良人徐成完草家五間內,三間頹壓,良人劉百年草家七間內,四間頹壓,灘項契閑良兪千萬草家四間內,二間頹壓,新倉契閑良田成弘瓦家八間內,四間頹壓,東門外契獨女金召史草家三間內,二間頹壓,獨女朴召史草家三間全壓,良人韓福得草家二間全壓,萬里倉契閑良金錫龜草家二間全壓,沙村里獨女尹召史草家三間全壓,靑坡驛吏洪仁福草家二間全壓,御營軍文永孫草家五間全壓,幼學李坤載草家十間內,八間頹壓,訓局軍南宮宅草家十間內,七間頹壓,粗田契閑良白完大,草家六間內,三間頹壓,桃猪洞良人金取得草家十間內,五間頹壓,古巡廳契閑良高應三,草家六間全壓,蓮池洞御營軍林太平,草家八間內,四間頹壓,藥田契閑良金道煥草家二間內,一間頹壓,閑良兪漢光草家十間內,六間頹壓,龍山兄弟洞契閑良金仁成草家三間內,二間頹壓。傳曰,知道。
上在昌慶宮廬次。大行王大妃殿初喪。
愼宜學啓曰,大司憲宋穉圭,執義崔時淳,掌令金蘭淳,持平李慶烈·權在外,掌令金裕憲牌招啓辭未下,監察茶時之意,敢啓。傳曰,知道。
李箕淵啓曰,左副承旨金,今日不爲仕進,卽爲牌招,何如?傳曰,允。
又啓曰,右參贊趙得永,同義禁朴宗琦,除拜後過三日不爲出肅,竝依定式,推考警責,仍卽牌招察任,何如?傳曰,允。
備忘記,宣沙浦僉使金亨喆下直,長弓一張,長箭一部,片箭一部,筒兒一箇賜給。
金相休啓曰,藥房副提調,持湯劑來待矣。傳曰,封入。
以左副承旨金牌招不進罷職傳旨,傳于李箕淵曰,只推。
以掌令金裕憲牌不進罷職傳旨,傳于愼宜學曰,只推。
李箕淵啓曰,守令署經事,命下矣。憲府則大司憲宋穉圭,執義崔時淳,掌令金蘭淳,持平李慶烈·權在外,諫院則司諫李寅采,獻納朴光錫,正言李羲發·洪羲弼在外,無以備員署經,何以爲之,而掌令金裕憲,旣有只推之命,與行大司諫宋冕載,竝卽牌招,以爲署經之地,何如?傳曰,允。
以輔德洪敬謨,弼善金益鉉,兼文學洪學淵牌不進罷職傳旨,傳于李箕淵曰,只推。
李箕淵,以侍講院言啓曰,上番連日闕直,事甚未安,輔德洪敬謨,兼輔德曺鳳振,弼善金益鉉,兼文學洪學淵,旣有只推之命,竝更牌招,以爲推移入直之地,何如?傳曰,允。
以輔德洪敬謨,兼輔德曺鳳振,弼善金益鉉牌不進罷職傳旨,傳于李箕淵曰,只推。
李箕淵,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
又以魂殿都監摠護使意啓曰,取考謄錄,則殯殿排設諸具,依例移用於路祭所·書停所·陵所矣。今亦依此擧行,而至於魂殿排設,新備者外,神榻及交椅祭床,以戶曹及尙方所在件,改漆取用,何如?傳曰,允。
又以遷陵都監摠護使意啓曰,本都監郞廳義禁府都事李奎秀職務相妨,令該曹口傳閑司相換,何如?傳曰,允。
吏曹口傳政事,禁府都事李奎秀,平市主簿趙哲永,相換。
愼宜學,以都摠府言啓曰,秋景苑南邊內宮墻一間,及回泰門東邊內宮墻一間許頹圮之意,敢啓。傳曰,知道。
又以兵曹言啓曰,卽接東所衛將方承圓牒報,則秋景苑內宮墻半間許頹圮,半間許半邊缺落云,爲先令紫門監,以杻把子及長木,堅實圍排,把守軍,以銅龍門入直軍五名除出,限修築間,嚴加守直之意,敢啓。傳曰,知道。
又以兵曹言啓曰,卽接慶熙宮入直衛將崔文翼牒報,則開陽門西邊墻垣二間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以訓鍊都監言啓曰,因兵曹草記,集成門北邊內宮墻一間半許,頹圮處,金虎門入直軍五名除出,與傍近處前把守軍十名,限修築間,一體守直之意,敢啓。傳曰,知道。
又以禁衛營言啓曰,因兵曹草記,秋景苑內宮墻半間許頹圮,半間許半邊缺落處,銅龍門入直軍五名除出,哨官一員率領,限修築間,嚴加守直之意,敢啓。傳曰,知道。
又以禁衛營言啓曰,本營把摠洪雲錫,身病猝重,勢難察任,改差,何如?傳曰,允。
又以義禁府言啓曰,濟州牧使白泳鎭狀啓內,濟州判官尹炯東,爲先罷黜,其罪狀,令攸司稟處事,啓下矣。尹炯東,時在任所云,依例發遣府羅將,交代後拿來,何如?傳曰,待待命拿囚。
又以左邊捕盜廳言啓曰,本廳兼從事官權善祜,身病猝重,勢難察任,改差,何如?傳曰,允。
李箕淵,以賑恤廳言啓曰,謹依漢城府民家頹壓別單判付,西部字內全家頹壓三戶,各錢二兩,完少頹多四戶,各布一疋,中部字內完少頹多三戶,各布一疋,北部字內全家頹壓二十戶,各錢二兩,完少頹多九戶,二三間完多頹少二戶,各布一疋,南部字內全家頹壓二戶,各錢二兩,完少頹多四戶,各布一疋,依例分給之意,敢啓。傳曰,知道。
知敦寧李相璜疏曰,伏以昊天不弔,大行王大妃殿下,奄棄臣民,屢更旬朔,小大慟廓,率普惟均。矧又宸孝惟格,吉地效靈,灤遷魯祔,禮月漸近,仰惟攀慕如新,聖情冞極,臣於日者,伏奉除旨,以臣爲知敦寧府事者,念臣情苦,有不容擬議於官職去就,而況臣見叨,旣無敦寧,則在法尤不當仍帶,玆從縣道陳籲。伏乞聖慈,亟賜鐫改,俾存公格,以安私分焉。臣無任云云。答曰,省疏具悉。所請依施。
上在昌慶宮廬次。大行王大妃殿初喪。
自人定至夜五更,灑雨下雨,測雨器水深二分。
大殿誕日,內閣·政院·玉堂·朝廷二品以上·六曹堂上單子問安。答曰,知道。中宮殿·嘉順宮·世子宮·世子嬪宮,內閣·政院·玉堂口傳問安。答曰,知道。中宮殿·嘉順宮·世子宮,朝廷二品以上·六曹堂上口傳問安。答曰,知道。
愼宜學啓曰,大司憲宋穉圭,執義崔時淳,掌令金蘭淳,持平李慶烈·權在外,掌令金裕憲未肅拜,監察茶時之意,敢啓。傳曰,知道。
李箕淵啓曰,左副承旨金,今日不爲仕進,卽爲牌招,何如?傳曰,允。
金相休啓曰,藥房三提調,持湯劑來待矣。傳曰,封入。
以左副承旨金牌不進罷職傳旨,傳于李箕淵曰,只推。
李箕淵啓曰,守令署經事命下,而憲府則大司憲宋穉圭,執義崔時淳,掌令金蘭淳,持平李慶烈·權在外,掌令金裕憲牌不進,諫院則行大司諫宋冕載牌不進,司諫李寅采,獻納朴光錫,正言李羲發·洪羲弼在外,無以備員署經,何以爲之,而行大司諫宋冕載,更爲牌招,何如?傳曰,山林外竝許遞。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫申溆,司諫姜世鷹,執義林處鎭,掌令朴時源·韓啓玉,獻納李毅遠,持平李鳳純·宋能圭,正言申川祿·宋應龍落點。
以漢城府民家頹壓別單,傳于愼宜學曰,恤典,令該廳,卽爲分給事,分付。
李箕淵,以侍講院言啓曰,上番闕直,已至多日,事甚未安,輔德洪敬謨,兼輔德曺鳳振,弼善金益鉉,旣有只推之命,竝更牌招,而文學金鼎均,由限已過,一體牌招,以爲推移入直之地,何如?傳曰,允。
又以國葬都監摠護使意啓曰,轝士軍排運之規,例以各洞各契,分屬於各運,故大轝軍不能一一愼擇,自未免實不實之錯雜,且今番程途稍遠,故五部轝軍,元數不足,必欲依定運分排,則將有加數調丁之慮,大轝肩轝軍,則各洞各契,擇其健實丁壯者,勿令一運卽放,互相休息,互相交替,三四次入用,則大轝陪奉,旣盡愼重之道,亦無軍丁加調之弊,庚申乙亥,俱以此草記蒙允矣,今亦依此擧行之意,分付漢城府及轝士大將處,何如?傳曰,允。
愼宜學,以義禁府言啓曰,通津府使徐致輔,順天府使李鍾運拿來,與京畿監司韓兢履狀啓,戶曹啓目粘連,憑閱處之事,傳旨啓下矣。徐致輔,時在任所,發遣府書吏,差兼官後拿來,李鍾運,亦在任所,依例發遣府書吏拿來,何如?傳曰,待待命拿囚。
上在昌慶宮廬次。大行王大妃殿初喪。
自開東至人定,灑雨下雨,測雨器水深一寸五分。
愼宜學啓曰,大司憲宋穉圭,執義林處鎭,掌令朴時源·韓啓玉,持平李鳳純在外,持平宋能圭未肅拜,監察茶時之意,敢啓。傳曰,知道。
李箕淵啓曰,左副承旨金,今日不爲仕進,卽爲牌招,何如?傳曰,許遞,前望單子入之。
承旨前望單子入之,沈能稷落點。
備忘記,江華留守尹魯東下直,長弓一張,長箭一部賜給。
李箕淵啓曰,藥房提調持湯劑來待矣。傳曰,封入。
又啓曰,新除授右副承旨沈能稷,卽爲牌招,何如?傳曰,允。
以右副承旨沈能稷牌不進罷職傳旨,傳于李箕淵曰,只推。
李箕淵啓曰,假注書宋奎弼,身病猝重,勢難察任,今姑改差,何如?傳曰,允。
宋奎弼改差,代以鄭佺始爲假注書。
李箕淵啓曰,守令署經事,命下矣。新除授兩司,除在外外,未肅拜人員,竝卽牌招,以爲署經之地,何如?傳曰,允。
又啓曰,守令署經事,命下,而憲府則大司憲宋穉圭,執義林處鎭,掌令朴時源·韓啓玉在外,持平李鳳純·宋能圭傳旨未下,諫院則行大司諫申溆牌不進,司諫姜世鷹,獻納李毅遠,正言申川祿·宋應龍在外,無以備員署經,何以爲之,而行大司諫申溆,更爲牌招,何如?傳曰,允,違牌人,更爲牌招。
以持平李鳳純·宋能圭牌不進罷職傳旨,傳于李箕淵曰,只推。
以輔德洪敬謨,兼輔德曺鳳振,弼善金益顯,文學金鼎均牌不進罷職傳旨,傳于李箕淵曰,只推。
李箕淵,以侍講院言啓曰,上番闕直,已至多日,事甚未安,輔德洪敬謨,兼輔德曺鳳振,弼善金益鉉,文學金鼎均,旣有只推之命,竝更牌招,以爲推移入直之地,何如?傳曰,允。
又以國葬都監摠護使意啓曰,發引時殯殿國葬兩都監堂上郞廳各一員,分立於大轝肩轝神轝神轝之後,使之專意陪護,雖於神轝神轝之後,只是從便檢飭,不爲改其服色事,庚申·乙丑,皆筵稟蒙允矣,今亦依此擧行,何如?傳曰,允。
又以國葬都監摠護使意啓曰,發引時班次,當爲磨鍊,而哭宮人行帷帳,在承史閣臣都監班之前,遮截前後,實難檢勅,故庚申乙丑,筵稟退行於都監班之後,乙亥,因特敎哭宮人,立於銘旌前,都薜里守侍園官,立於銘旌後,宗戚執事,立於守侍園官後矣,今番則依乙亥年例擧行,何如?傳曰,允。
愼宜學,以兵曹言啓曰,今此遷陵時,各差備忠贊衛五十名,依都監磨鍊,以京有廳出用之意,敢啓。傳曰,知道。
又以兵曹言啓曰,五衛將朴弘鎭,身病猝重,時月之內,無望供職,呈狀乞遞,改差,何如?傳曰,允。
又以禁衛營言啓曰,本營字內昭義門北邊及烽燧東邊體城頹圮處,改築時,所入石子,今月二十日爲始,東郊蘆原近處,浮出取用之意,敢啓。傳曰,知道。
大護軍鄭尙愚疏曰,伏以臣於日前政望,伏蒙恩點,命臣以進賀兼辨正使之事,專對之重,何時不然,而今番使銜,關係尤大,固當蹶卽趨,俶裝趁期,而第伏念人臣職事,奔走效力,雖是常分,若其不量其力,强行難行,畢竟銜命未達,而身先隕墜,亦非量而後入之義也。臣稟賦虛脆,自少善病,許多難醫之證,何敢煩屑,而最是小有勞役,則癖積肆毒,呼吸不通,若値寒節,則咳喘陡劇,晝宵不絶,飮氷之行,初非可擬,而向來行臺之役,卽是少壯之時,故不自量而趨膺於瀋館·遼薊之間,痰積諸證,如期闖發,幾殊回甦者,爲數次,擔舁寸進,僅僅生還,自此以後,仍成宿證,入冬則便作蟄蟲,雖數舍之地,亦難觸冒,況且年迫七旬,已成癃痼,昨秋待罪北藩,行部有難廢閣,强策登途,纔過數百里,神疲氣薾,前進無路,未免徑還,閱屢朔而猶未蘇完,不得已唐突陳懇,幸蒙體諒,歸家調治,復尋生路,回想年前燕行,殆若先天,見今監董之任,自無行役之勞,亦非寒冷之時,而未滿一朔,舊疴新恙,疊現層出,精力昏耗,莫能集事,氣息綿綴,有時駭瞻,實無擔着完竣之望,而終事之地,義在拚死,假使臣,病未句當,竟至顚仆,諸僚存焉,自無妨工害事,而至於使銜,臣若溘然,則其將委王命於草莽,聞命以來,抖擻殘魂,靜言思惟,欲進則沒無計策,欲辭則殆涉厭避,進退維谷,悶隘罔措,此實臣命卒之秋也。噫,受國厚恩,未有如臣家者,中夜無寐,點檢一身,絲毫皆是河海莫量,區區素戒,唯有湯火不辭,夷險向前而已,今若有一毫可强之力,而如是瀆擾於嚴廬之下,則非但天必厭之,抑亦人謂斯何?疾痛之來,必呼天地父母,卽常人之情,殿下於臣,天地也父母也,臣何可徒懷嚴畏,不思所以自處,使莫重汝往之命,緣臣而竟致中路狼狽,僨敗使事乎?臣身生死,固不足恤,其在國體,當復如何?玆敢不避猥屑,附陳縣道。伏乞聖慈,特垂哀憐,許解臣上价之銜,以幸公私,仍治臣干冒之罪,以昭法紀,不勝大願。臣無任云云。答曰,省疏具悉。都監使行,同是國事,往役也,卿其勿辭,調理行公。
敎江華府留守尹魯東書。王若曰,叔子之裘帶鎭邊,儒雅所以制勝,尹鐸之繭絲保障,地利所以得和,顧丕責其人惟難,而雄府倚卿爲重,眷玆沁都重鎭,實爲畿甸巨防,臺隍枕水陸之交,瞭候遠斥,表裏設山河之險,鎭堡相連,丹樓層城,俯觀滄海之日,漕船商舶,直通五湖之潮,爼豆忠賢之祠,至今說丙丁之殉節,糗糧師旅之備,其奈經甲乙之荐饑,惟其凋瘵之多端,是以經理之轉急,苟非張益州之淸嚴宿望,莫紓西顧之憂,必有寇萊公之文武全才,可託北門之重,惟卿,恬簡志操,祥和襟懷,藻采外彪,文學本之經術,精神內蘊,才猷發諸事爲,自臺省而儲華聞,早被寧考之心簡,綰金紫而若寒士,蔚爲淸朝之羽儀,屢典嶺邑之符,著西京循吏之績,久長泮宮之席,有嘉祐多士之功,肆惟保釐愼揀之規,政須盤錯別利之器,玆授卿以江華府留守兼鎭撫使,卿其祗服寵命,益恢令猷,樽爼折衝,何憂三面之節制,壁壘精彩,實聳一方之觀瞻,備弓矢鍜戈矛,每存備後之慮,鑿城濠固封圍,宜勉經遠之謨,若其稟裁,自有典憲。於戲,海山暇日,自可臥閤之治,玉宇中秋,應勞戀闕之夢,行且召矣,往克欽哉,故玆敎示,想宜知悉。知製敎洪學淵製進。
上在昌慶宮廬次。大行王大妃殿,初喪。
藥房都提調林漢浩,提調沈象奎,右承旨李箕淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
李箕淵啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭傳旨未下,監察茶時之意,敢啓。傳曰,知道。
又啓曰,右副承旨沈能稷,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而三公俱有身病,不得來會云矣,敢啓。傳曰,知道。
李箕淵啓曰,藥房都提調·提調,持湯劑來待矣。傳曰,封入。
又啓曰,守令署經事命下,而憲府則大司憲宋穉圭,執義林處鎭,掌令朴時源·韓啓玉在外,持平李鳳純·宋能圭再牌不進,諫院則行大司諫申溆再牌不進,司諫姜世鷹,獻納李毅遠,正言申川祿·宋應龍在外,無以備員署經,何以爲之,而行大司諫申溆,更爲牌招,何如?傳曰,允。違牌人更爲牌招。
以持平李鳳純·宋能圭再牌不進罷職傳旨,傳于李箕淵曰,只推。
鄭佺始有頉,代以李冕植爲假注書。
李冕植有頉,代以成大璡爲假注書。
以右副承旨沈能稷牌不進罷職傳旨,傳于李箕淵曰,只推。
李箕淵啓曰,卽者檢閱金正喜,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱鄭知容,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
李箕淵啓曰,守令署經事命下,而憲府則大司憲宋穉圭,執義林處鎭,掌令朴時源·韓啓玉在外,持平李鳳純·宋能圭牌不進,諫院則行大司諫申溆牌不進,司諫姜世鷹,獻納李毅遠,正言申川祿·宋應龍在外,無以備員署經,何以爲之,而行大司諫申溆,更爲牌招,何如?傳曰,允。憲府違牌諸臺只推,更爲牌招,違牌勿爲呼望。
李箕淵,以侍講院言啓曰,上番闕直,已至多日,事甚未安。輔德洪敬謨,兼輔德曺鳳振,弼善金益鉉,文學金鼎均,傳旨未下,兼文學未差,未差之代,令政院稟旨差出,待下批牌招入直,何如?傳曰,允。
李箕淵啓曰,因侍講院草記,上番闕直,已至多日,事甚未安。輔德洪敬謨,兼輔德曺鳳振,弼善金益鉉,文學金鼎均,傳旨未下,兼文學未差之代,令政院稟旨差出,待下批牌招事,允下矣。政官牌招,開政差出,何如?傳曰,允。
以輔德洪敬謨,兼輔德曺鳳振,弼善金益鉉,文學金鼎均牌不進罷職傳旨,傳于李箕淵曰,只推。
李箕淵,以侍講院言啓曰,上番闕直,已至多日,事甚未安。輔德洪敬謨,兼輔德曺鳳振,弼善金益鉉,文學金鼎均,旣有只推之命,竝更牌招,以爲推移入直之地,何如?傳曰,竝許遞,今日政差出。
以右副承旨沈能稷牌不進推考傳旨,傳于李箕淵曰,許遞,今日政差出。
李箕淵啓曰,吏曹判書金魯敬,參議曺鳳振牌不進推考傳旨及罷職傳旨,今方捧入。而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
李箕淵,以內醫院都提調意啓曰,副提調金相休,今日問安,不爲仕進,卽爲牌招,何如?傳曰,允。
又以遷陵都監摠護使意啓曰,新陵·表石,以舊表石磨正合刻事,命下矣。舊陵表石,當爲奉出,而碑閣先爲撤毁,以便擧行之地,何如?傳曰,允。
又以遷陵都監摠護使意啓曰,今此遷奉時,舊陵所當有傳漏,而取考各年謄錄,則陵所傳漏軍,折半以衛軍擧行,折半自畿營擧行矣。今亦依此分付於禁漏及該曹該道,何如?傳曰,允。
又以國葬都監摠護使意啓曰,本都監堂上李肇源,差下日久,而謂有情勢,一不仕進,當此敦匹事繁之時,如是逡巡,揆以事體,萬萬未安,從重推考,令政院牌招,申飭察任,何如?傳曰,允。
又以國葬都監摠護使意啓曰,發引時大轝攔後作門,雜人出入,固當嚴禁,而至於三都監員役轝士廳所屬,許令出入,然後凡諸擧行,可以及期,以此意,預爲分付於當該營門,何如?傳曰,允。
又以國葬都監摠護使意啓曰,路祭所狹窄紛還,每難如儀,曾因特敎,別定兵曹郞官數員,多率近仗軍士,先期出去,雜人一切禁斷,雖百官,亦不許入於幄次近處矣。今番亦依此擧行,何如?傳曰,允。
愼宜學,以兵曹言啓曰,每當都政宣部守薦武臣,前銜復職取才及宣薦禁軍別取才,六道西北人別取才,例爲試取,而內外中日及各樣試射,皆已停止矣,今亦依例,勿爲設行,何如?傳曰,允。
又以兵曹言啓曰,卽接東所入直衛將許澮牒報,則宗廟北門西邊墻垣二間頹圮云,爲先令紫門監,以杻把子堅實圍排,依例樹柵,急速修築,而此與外宮墻有異,自前雖無把守之例,其在愼重之道,不可疎忽,建陽門入直禁衛軍,自該營量宜定送,限改築間晝察夜巡之意,分付,何如?傳曰,允。
又以都摠府言啓曰,宗廟北門連接東邊宮城二間許,頹圮之意,敢啓。傳曰,知道。
又以都摠府言啓曰,通化門內西邊內宮墻二間許,頹圮之意,敢啓。傳曰,知道。
又以兵曹言啓曰,卽接慶熙宮入直衛將崔文翼牒報,則開陽門西邊墻垣四間頹圮云,爲先令繕工監,以杻把子堅實圍排,卽速修築,而亦令巡邏營門,申飭校卒,限改築間,另加巡察之意,分付,何如?傳曰,允。
又以禁衛營言啓曰,因兵曹草記,宗廟北門西邊墻垣二間頹圮處,建陽門入直軍十名除出,哨官一員率領,限改築間,晝察夜巡之意,敢啓。傳曰,知道。
又以備邊司言啓曰,今番雨澤多寡不均,嶺·湖南數十餘州,尙靳一霈,至有圭璧之擧,見方初庚隔日,節序已晩,今雖得雨,而移秧恐難食實而免歉。往在戊午己巳甲戌,許令代播於過時未移處,得免全荒之歎,今亦以此,嚴飭於兩道道臣,卽爲知委各邑,以相當穀,量宜代播,而代播畓蠲稅,雖是各年已許之事,民情每懷觀望,不欲趨時赴功,卽以朝家德意,詳細曉諭,來頭執稅之時,切勿混入於原田事,措辭分付,使之惕念對揚,期有實效,何如?傳曰,允。
又以義禁府言啓曰,保放罪人朴馨源·李應圭,還囚議處以入之意,敢啓。傳曰,知道。
義禁府啓目,興德縣監洪梡原情云云。傳旨內辭緣,泛稱遲晩,所當請刑是白乎矣,月前因湖南道臣列邑舊還未捧論啓,該邑倅,同被勘放矣。今又以統營狀聞,旋此就囚,而統穀一百三十石零,已入於道啓所列四千三百七十五石零之內,則係是一事再勘,分揀放送,何如?判付啓,依允。又啓目粘連,向前李應圭亦,告訃文字,所當審愼,而誤書不察,大是做錯,律雖無當,坐實不輕,以此照律,何如?判付啓,依允。又啓目粘連,向前朴馨源亦,主監用刑,雖在都事,矇未提挽,冒法惟均,以此照律,何如?判付啓,依允。
檢閱金正喜疏曰,伏以臣卽接家信,則臣之父病,當此暑潦不適,濕氣流行之時,始因風痺爲祟,重以外氣添肆,委頓床笫,轉運須人,臣聞此報,方寸煎灼,住按不得,玆敢忙綴短章,徑出脩門。伏乞聖慈,俯垂鑑諒,亟遞臣職,以便歸護,仍勘臣罪,以昭法紀焉。臣無任云云。省疏具悉。爾其勿辭救護。
吏曹遷陵敎是時,挽章製述官九十六望,領府事李時秀,判府事徐龍輔·金載瓚,領議政韓用龜,判府事金思穆,左議政南公轍,右議政林漢浩,領敦寧金祖淳,知事沈象奎·朴宗來,左參贊金履陽,行戶曹判書朴崙壽,行刑曹判書李肇源,行禮曹判書李羲甲,行大護軍李好敏,鄭尙愚,判尹鄭晩錫,兵曹判書韓致應,知敦寧李相璜,右參贊趙得永,奉朝賀金履翼,行大護軍洪義浩·李存秀·趙弘鎭,工曹判書洪羲臣,吏曹判書金魯敬,知事任希存,大司憲宋穉圭,行護軍尹鼎烈·洪奭周·宋祥濂·李文會,吏曹參判趙萬元,豐安君柳相祚,同知朴宗京,行都承旨金相休,行護軍趙鍾永·金愚淳·尹益烈,同敦寧徐能輔,工曹參判尹行直,行護軍金啓河·金敎根·徐有聞,右尹南履翼,行護軍申絢·金熙周·金履載·申在明·洪遇燮·徐鼎輔·李憲琦·宋冕載·權丕應·金魯應,戶曹參判洪秀晩,行護軍趙貞喆·金逌根·李止淵·徐長輔·李愚在,禮曹參判尹命烈,行護軍朴周壽,兵曹參判趙晉和,行護軍趙萬永·朴宗琦,行副護軍洪羲俊·呂東植·金啓溫,吏曹參議曺鳳振,行副護軍申緯,輔德洪敬謨,兵曹參議洪冕燮,行副護軍金·宋啓榦·洪起燮·金箕殷,刑曹參議金學淳,行副護軍李敬參·李墷,左承旨李鶴秀,行副護軍朴綺壽·李友秀·沈能岳·朴齊一,同副承旨申綽,進善吳熙常,校理李寅溥,副司果尹豐烈,副修撰李潞,司僕正李羲肇,副司果李瀅夏·金敎喜·朴台壽,應敎徐憙淳,諮議李友信,預差四望,行護軍金銑·尹尙圭,行副護軍洪時濟,右副承旨沈能稷,書寫官十望,副司果權中淸,修撰姜世綸,副司果宋翼淵,司成李渭達,副修撰李沆,掌樂正趙璟鎭,副司果金蘭淳,趙忠植·徐有素·朴容壽,預差二望,副司果朴基宏·任存常。大行王大妃殿發靷敎是時,挽章製述官金在昌有頉代,知事沈象奎·金履喬有頉代,行刑曹判書李肇源,李魯益有頉代,行護軍宋冕載,李羲準有頉代,行副護軍李墷,金在元有頉代,行副護軍鄭祖榮,鄭基善有頉代,行副護軍洪時濟,預差趙民和有頉代,行副護軍李晉淵,書寫官洪羲瑾有頉代,副司果權敦仁,洪學淵有頉代,副司果權馥,朴升鉉有頉代,副司果趙秀仁,改付標。
辛巳六月二十日辰時,上御熙政堂。藥房入診入時時,都提調林漢浩,提調沈象奎,右承旨李箕淵,假注書李相重,記事官鄭知容·金正喜,檢校待敎徐憙淳,以次進伏,醫官吳千根·李命運·金殷相,進伏楹外訖。漢浩曰,潦暑頗甚,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。漢浩曰,醫官診候,何如?上〈曰〉,可之。千根·命運·殷相,以次診候訖,退伏奏曰,脈候左右三部調均矣。嘉順宮二錢重人蔘粟米飮,自二十五日至二十八日,煎入,大殿·中宮殿,自二十七日至二十八日,煎入事。出榻敎上命大臣先退,漢浩退出。又命退,諸臣以次退出。
上在昌慶宮廬次。大行王大妃殿初喪。
夜自五更至二十二日開東,灑雨下雨,測雨器水深七分。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李箕淵啓曰,藥房提調,持湯劑來待矣。傳曰,封入。
又啓曰,吏曹判書金魯敬,參議曺鳳振再牌不進推考傳旨及罷職傳旨,今方捧入。而開政命下之後,如是違召,不卽承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
愼宜學啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭牌不進,監察茶時之意,敢啓。傳曰,知道。
以持平李鳳純·宋能圭牌不進罷職傳旨,傳于愼宜學曰,只推。
李箕淵啓曰,靑陽縣監朴萊壽,憲府則雖已署經,諫院則行大司諫申溆再牌不進,司諫姜世鷹,獻納李毅遠,正言申川祿·宋應龍在外,無以備員署經,何以爲之?敢稟。傳曰,一司除署經。
有政。吏批,判書金魯敬牌不進,參判趙萬元在外未肅拜,參議曺鳳振進,左副承旨愼宜學進。啓曰,判書金魯敬牌不進,參判趙萬元在外未肅拜,小臣獨政未安,何以爲之?敢稟。傳曰,只出緊任。以徐憙淳爲承旨,朴齊聞·趙庭和爲副校理,朴基宏爲修撰,沈能岳爲輔德,金啓溫爲輔德,金蘭淳爲弼善,朴容壽爲文學,姜世綸爲兼文學,蔡弘勉爲濟州判官,禁府都事朴宗琬,氷庫別檢沈弘模相換,右副承旨申綽,同副承旨徐憙淳。
兵批,判書韓致應病,參判趙晉和病,參議洪冕燮病,參知柳入直進,右承旨李箕淵進,大護軍李相璜,護軍宋冕載,副護軍金·沈能稷·洪敬謨,副司直崔時淳·李寅采·金蘭淳·金裕憲·朴光錫·權·李慶烈·金益鉉·金鼎均,副司果李羲發·洪羲弼,以上竝單付。
李箕淵,以國葬都監摠護使意啓曰,哀冊文草圖書,敬書以入之意,敢啓。傳曰,知道。
又以魂殿都監摠護使意啓曰,殯殿雨漏處,都監堂郞與戶曹判書,奉審修改事,命下矣。入直堂上臣李羲甲,與戶曹判書臣朴崙壽,進詣奉審,則殯殿左右挾軒及前面添補閣相接處,合五處滲漏甚大,萬萬悚悶,待快晴,擇日修改事,分付各該曹,何如?傳曰,允。
義禁府照目粘連,義州前府尹李應奎矣本府議啓內,告訃文字,所當審愼,而誤書不察,大是做錯,律雖無當,坐實不輕,以此照律,罪杖八十收贖,奪告身三等,私罪奉敎依允爲旀,功減一等。又照目粘連,延豊縣監朴馨源矣本府議啓內,主監用刑,雖在都事,矇未提挽,冒法惟均,以此照律,罪笞五十收贖,解見任別敍,私罪奉敎依允爲旀,功減一等爲良如敎。
上在昌慶宮廬次。大行王大妃殿初喪。
自開東至人定,灑雨下雨,測雨器水深五分。
夜一更二更,灑雨下雨,測雨器水深二分。
愼宜學啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李箕淵啓曰,藥房提調,持湯劑來待矣。傳曰,封入。
愼宜學啓曰,大司憲宋穉圭,執義林處鎭,掌令朴時源·韓啓玉在外,持平李鳳淳·宋能圭牌不進,監察茶時之意,敢啓。傳曰,知道。
以持平李鳳純·宋能圭牌不進罷職傳旨,傳于愼宜學曰,只推。
李箕淵,以侍講院言啓曰,上番闕直,已至多日,事甚未安。新除授輔德沈能岳,兼輔德金啓溫,弼善金蘭淳,文學朴容壽竝卽牌招,以爲推移入直之地,何如?傳曰,允。
以兼輔德金啓溫,文學朴容壽牌不進罷職傳旨,傳于李箕淵曰,只推。
李箕淵,以弘文館言啓曰,本館上番姑陞入直,事甚本安,新除授副校理朴齊聞,修撰朴基宏,竝卽牌招,以爲推移入直之地,何如?傳曰,允。
以副校理朴齊聞,修撰朴基宏牌不進罷職傳旨,傳于李箕淵曰,只推。
以黃海監司李龍秀狀啓,黃州人物渰死事,傳于愼宜學曰,聞甚矜惻,原恤典外,別加顧助,如有生前身還布,竝蕩減事,分付。
李箕淵,以侍講院言啓曰,新除授弼善金蘭淳,時在京畿驪州地,書筵入番事緊,斯速乘馹上來事,下諭,何如?傳曰,允。
又以禮曹言啓曰,因殯殿都監草記,殯殿左右挾軒及前面添補閣相接處,合五處滲漏,擇日修改事,命下矣。修改吉日時,令日官洪晩中推擇,則自今六月二十三日,至來七月十一日,連有拘忌,而只今二十二日卯時爲吉云。以此日時擧行,先告事由,同日因朝奠,令典言預告,告文,令藝文館撰出,所入物力,令各該司磨鍊進排,亦令繕工監,別定監役官擧行,臣曹與戶曹堂上·殯殿都監堂上,眼同監董,而旣與正殿內滲漏有異,只設雲梯,從便擧行,何如?傳曰,允。
又以禮曹言啓曰,殯殿左右挾軒及前面添補閣相接處滲漏,今日卯時修改之意,草記纔已啓下。見今雨勢如此,瓦土俱濕,難以動役,而自今二十三日至七月十一日,連値土王拘忌,其間則無以擧行,莫重之滲漏修改,有不可遲待於七月節後,在前如此之時,有趁吉時始役,待快晴完役之例,而今日午時亦吉云。依前例午時晝茶禮,先告事由,只爲始役,而待日後開霽,從便完役,何如?傳曰,允。
又以遷陵都監摠護使意啓曰,健陵丁字閣上樑文草圖書,敬書以入,睿覽後正書之意,敢啓。傳曰,知道。
愼宜學,以備邊司言啓曰,卽見京畿監司韓兢履狀啓,則枚擧竹山府使金獜鍾,砥平縣監趙基復牒呈,以爲竹山逋穀,積至七年,始得査櫛,昨年所捧爲五千二百六十石零,未捧爲四千一百九石零,砥平逋穀之査得者,爲二萬四百六十二石零內,昨年所捧爲七千四百七十三石零,流來未捧爲一萬二千九百八十九石零,而民未捧三千九百六石零,官屬未捧九千八十二石零,其中該邑吏方周憲所逋,爲三千五百三十七石零,方周命所逋,爲一千一百八十六石,此皆盜擦公簿,欺取民還,幻弄結摠,偸食稅穀者,此外方周新所逋,爲六百餘石,方周翰·方周郁所逋,各爲四百餘石。竹山未捧守令,前已勘罪,不爲擧論,砥平前縣監洪履黿·李兢德罪狀,竝令攸司稟處,砥平逋吏方周憲·周命,罪犯一律,竝施梟首之典,方周新·周翰·周郁等,與竹山逋吏,竝施遠惡島爲奴之典,限己身勿揀赦典,道內各邑近千石偸竊之吏,殆難數計,拔其尤者,亦施爲奴之典,限己身勿揀赦典,砥平逋穀未捧中,除出方周憲·周命所逋,則餘爲八千二百六十五石零,竝與竹山未捧四千一百九石零,各限七年,除耗排捧事,請令廟堂稟來矣。近來逋吏之眼無國法久矣,而豈有如砥平吏習之至凶且頑者乎?年前方福恒用律之後,爲其族屬者,其所懲畏,宜倍他人,而曾未幾歲,又有此兩漢之許多故犯,究其情節,難殄滅無遺,無足惜焉。偸竊公穀之千石以上者,直施一律,旣有伊時筵奏定式者,今何敢更事低仰乎?方周憲·方周命兩漢,使之移送鎭營,聚會民人,梟首警衆,其餘諸漢及道內各邑吏之所逋多數者,竝令依所請勘處,俾爲一分懲礪之地。逋穀排年之法,出於歉歲不得已之政,而各道視若常例,少有難捧,輒事陳請,其欲以勘逋者,反所以養逋也,固當一切防塞,以杜僥倖之習,而至於兩邑逋穀,則衆奸叢萃,積弊膠固,民邑受害,便成蕩殘,今若以所査之數,遽令當年收殺,則非但爲行不得之事,徵督之際,將不無民與穀俱失之慮,與其膠守常典,而徒致騷擾,無寧少思變通而竟就釐正,兩邑排年之請,亦依狀辭許施,何如?傳曰,允。
又以兵曹言啓曰,卽接廣智營入直哨官韓元植手本,則大報壇西北隅宮墻二間頹圮云,爲先令紫門監,以杻把子堅實圍排,依例樹柵,卽速修築,而把守軍兵,廣智營入直砲手十名除出,限改築間,嚴加守直之意,分付,何如?傳曰,允。
上在昌慶宮廬次。大行王大妃殿初喪。
自開東至人定,灑雨下雨,測雨器水深七分。
自人定至二十四日開東,灑雨下雨,測雨器水深一寸七分。
徐憙淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李箕淵啓曰,藥房提調持湯劑來待矣。傳曰,封入。
又啓曰,檢閱金正喜,由限已過,卽爲牌招入直,何如?傳曰,允。
又啓曰,卽者副修撰李沆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行都承旨金相休不爲仕進,左承旨李鶴秀內閣直,左副承旨愼宜學式暇出去,右副承旨申綽在外,同副承旨徐憙淳,須資出去,院中只有臣一人,伴直無人,同副承旨徐憙淳,卽爲牌招,何如?傳曰,允。
傳于李箕淵曰,知申及在外承旨竝許遞,前望單子入之。
承旨前望單子入之,李憲琦·曺鳳振落點。
徐憙淳啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭牌不進,監察茶時之意,敢啓。傳曰,知道。
以持平李鳳純·宋能圭牌不進罷職傳旨,傳于徐憙淳曰,只推。
李箕淵,以弘文館言啓曰,本館上番姑陞入直,事甚未安。副校理朴齊聞,修撰朴基宏,旣有只推之命,竝卽牌招,以爲推移入直之地,何如?傳曰,允。
以副校理朴齊聞,修撰朴基宏牌不進罷職傳旨,傳于李箕淵曰,只推。
李箕淵,以禮曹言啓曰,今六月二十七日,懿仁王后忌辰,同月二十八日,仁穆王后忌辰,穆陵官員當各於前一日上來,受香陪進,以爲當日焚香之地,而見今霖雨未霽,水潦大漲,兩官員之連日互相上來,受香陪進,易致中路阻水之慮,今二十六日受香時,二十七日受香,依他例,同爲祗受陪進之意,分付,何如?傳曰,允。
又以禮曹言啓曰,今此國恤發引時,殿下闕門外奉辭,及返虞時城門外祗迎之禮,纔已稟定矣。殿下出宮時,王世子祗迎及隨駕行禮之節,依例磨鍊乎?敢啓。傳曰,依例磨鍊。
又以山陵都監摠護使意啓曰,今番山陵役事,程道旣遠,工役且多,前區劃財力中,米條幾盡無餘,目下需用,未免苟艱。米三千石,依已例分半區劃於戶惠廳,卽令輸送,何如?傳曰,允。
又以弘文館言啓曰,新除授副校理趙庭和,時在京畿楊州地,經筵入番事緊,請斯速乘馹上來事,下諭。答曰,依啓。
徐憙淳,以兵曹言啓曰,今六月二十三日,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,慶熙宮衛將張雲翬,身病猝重,時月之內,無望供職,呈狀乞遞,實病旣如此,則不可强令察任,改差,何如?傳曰,允。
又以訓鍊都監言啓曰,因兵曹草記,大報壇西北隅宮墻二間頹圮處,廣智營入直軍十名除出,將校一人率領,限改築間,嚴加守直之意,敢啓。傳曰,知道。
又以義禁府言啓曰,赤梁僉使趙鼎赫,庇仁縣監權偌拿來,與公淸監司李錫奎狀啓,戶曹啓目粘連,憑閱之事,傳旨啓下矣。趙鼎赫今方待命拿囚,權偌時在任所云,依例發遣府羅將拿來,何如?傳曰,待待命拿囚。
義禁府啓目,通津府使徐致輔原情云云。傳旨問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,赤梁僉使趙鼎赫原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
吏曹參判趙萬元疏曰,伏以日月迅駛,旬朔屢改,伏惟聖慕,撫時如新。仍伏念臣於月前,屢瀆病籲,幸蒙恩遞,退伏田廬,多般調治,而膏肓在祟,刀圭罔效,涔涔床玆之際,除旨又降,鄕隣動色,前後洪私,若偏臣身,且感且惶,益不知措躬之所也。第臣病情,未有如今年之沈淹,一日二日,有加無減,又當無前炎濕,百症支攻,血道一失,則輒復昏仆,暴泄頻作,而轉益澌綴,元力胃氣,潛消暗鑠,加以積氣闖肆,胸膈悶塞,痰熱上升,頭䐉碎痛,宛轉床笫,蠢動無路。向於虹流祝慶之辰,獨阻起居之列,義分都虧,罪戾冞增。況今政月在卽,期日不遠,若使緣臣而未得備員,則臣心之惶蹙,已無可言,而朝體之苟艱,亦豈細故也哉?向旣曲遂微諒,許以調病之暇,今又特點前望,施以收簪之恩,臣雖愚昧,豈不知隆渥之出尋常,更瀆之爲悚惶,而疾病之來,勢所難强,顧今症形,實無擔舁登途之望,徒積尸素瘝曠之罪,此時此任,何可一任於荒野呻囈之蹤乎?百爾思量,衷情轉苦,玆敢從縣道冒死仰籲於嚴廬之下。伏乞聖慈,諒之憐之,亟遞臣所帶之職,以便公私,仍治臣瀆撓之罪,以肅朝綱焉。臣無任云云。答曰,省疏具悉。卿其調理行公。
副修撰李沆疏曰,伏以臣於直中,卽接家信,則臣之老母,近因日候之淋蒸,以致將攝之失宜,溏泄頻作,食飮全却,氣息綿綴,運動須人,臣自聞此報,方寸煎悶,按住不得,忙陳短章,徑出禁扄。伏乞聖慈,俯垂鑑諒,亟遞臣職,俾便救護,因治臣擅離之罪,以昭法紀焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
自開東至人定,灑雨下雨,測雨器水深二寸二分。
自人定至二十五日開東,灑雨下雨,測雨器水深八分。
徐憙淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李憲琦啓曰,右副承旨愼宜學,今日不爲仕進,卽爲牌招,何如?傳曰,許遞,前望單子入之。
承旨前望單子入之,李德鉉落點。
李憲琦啓曰,藥房副提調,持湯劑來待矣。傳曰,封入。
傳于李憲琦曰,吏曹參議前望單子入之。
吏曹參議前望單子入之,金學淳落點。
李憲琦啓曰,新除授右副承旨李德鉉,時在慶尙道東萊府任所,斯速乘馹上來事,下諭,何如?傳曰,仍任,前望單子入之,待下批牌招察任。
承旨前望單子入之,李墷落點。
以右副承旨李墷牌不進罷職傳旨,傳于李憲琦曰,只推。
徐憙淳啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭牌不進,監察茶時之意,敢啓。傳曰,知道。
以持平李鳳純·宋能圭牌不進罷職傳旨,傳于徐憙淳曰,只推。
以副校理朴齊聞,修撰朴基宏,〈牌不進〉罷職傳旨,傳于李箕淵曰,只推。
李箕淵,以弘文館言啓曰,副應敎李瀅夏,國葬都監都廳進,校理李寅溥,遷陵都監都廳進,副修撰李潞,殯殿都監都廳進,副修撰李沆受由,校理李魯秉,副校理趙庭和在外,應敎未差,本館上番闕直,事甚未安。副校理朴齊聞,修撰朴基宏,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接宗廟署所報,則今日雨後,宗廟功臣堂後內墻四間許頹圮,而頉處,旣是正殿稍遠之地云矣。今此有頉處,旣是距正殿稍遠之地,則慰安節次,不爲磨鍊,而待快晴擇日改築,何如?傳曰,允。
又以司饔院監膳提調意啓曰,漁夫契貢人等呼訢內,累日大雨頻仍,江水漲溢,漁船不得往來,明日日下生鱗,萬無繼封之路,限水退捉得間,願以活鷄,全數代奉云。在前如此之時,曾有稟旨變通事,而莫重御供,自下不敢擅便,惶恐,敢啓。傳曰,殯殿外,活鷄全數代封。
曺鳳振,以兵曹言啓曰,卽接宗廟署入直訓鍊院判官魚錫命手本,則宗廟大門東邊舊築墻垣一間半頹圮云。臣致應,馳詣看審後,爲先令繕工監,以杻把子,堅實圍排,依例樹柵,而衛軍定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接東營入直把摠李憲植手本,則內司僕南邊墻垣三間,因雨缺落云。令紫門監,爲先以杻把子,堅實圍排,依例樹柵,待晴卽爲修築,而把守軍兵,東營入直御營軍十五名除出,限改築間,嚴加守直之意,分付,何如?傳曰,允。
又以兵曹言啓曰,卽接廣智營入直哨官韓元植手本,則拱北門西邊墻垣一間許頹圮云。爲先令紫門監,以杻把子,堅實圍排,仍爲樹柵,卽速修築,而把守軍兵,廣智營入直砲手八名除出,限改築間,嚴加守直之意,分付,何如?傳曰,允。
又以兵曹言啓曰,卽接西所衛將柳載南牒報,則集成門北邊內宮墻二間許,因雨頹圮云。爲先令紫門監,以杻把子及長木,堅實圍排,把守軍則傍近旣有前把守軍十五名矣。五名加把,限修築間,一體守直之意,敢啓。傳曰,知道。
又以兵曹言啓曰,卽接慶熙宮入直衛將崔文翼牒報,則興元門北邊墻垣第一處七間·第二處六間,開陽門東邊墻垣三間,武德門西邊墻垣三間,崇義門南邊墻垣三間許頹圮云。爲先令繕工監,以杻把子堅實圍排,卽速修築,而亦令巡邏營門,申飭校卒,限改築間,另加巡察之意,分付,何如?傳曰,允。
又以兵曹言啓曰,卽接慶熙宮入直衛將崔文翼牒報,則武德門西邊墻垣二間,興元門北邊墻垣二間,開陽門東邊墻垣一間半許頹圮云。爲先令繕工監,以杻把子堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以備邊司言啓曰,卽見京畿監司韓兢履所報,則以爲本道勅穀,見在實數只爲一萬一千餘石,而主站四邑,經勅之後,反致加下,以他邑零瑣之穀,亦無移轉排比之路,勅奇又在不遠,趁今通變,在所不已。他道所在某樣穀中,折米限一萬石,特爲區劃,以爲添作勅需之地爲辭矣。本道勅穀,自來不敷,而昨年經勅後,各邑餘在,極爲零星,況當勅奇之在近,主站邑事勢,尤爲可悶。見今他道穀簿,實難容手,而勅需緊重,與他自別,宜有趁卽措處之方。海西太白山城軍餉,折米三千石,補民穀折米三千石,嶺南右兵營軍餉折米四千石,合一萬石,依所請劃給,以爲移補勅穀之地,何如?傳曰,允。
又以訓鍊都監言啓曰,因兵曹草記,集成門北邊內宮墻二間許頹圮處,金虎門入直軍五名除出,與傍近處把守軍十五名,限修築間,一體守直之意,敢啓。傳曰,知道。
又以訓鍊都監言啓曰,因兵曹草記,拱北門西邊墻垣一間許頹圮處,廣智營軍八名除出,將校一人率領,限改築間,嚴加守直,而廣智營軍五十名內,二十二名除出,宮墻頹圮各處,已爲把守矣。宮墻外巡邏,無以分排,出番軍五名,依例添入之意,敢啓。傳曰,知道。
又以御營廳言啓曰,因兵曹草記,內司僕南邊宮墻三間缺落處,東營入直軍十五名除出,限改築間,嚴加守直,而係是東營之內,依例以該入直哨官,仍爲率領之意,敢啓。傳曰,知道。
又以御營廳言啓曰,東營入直軍四十三名內,十五名除出,把守於內司僕南邊宮墻缺落處矣。餘數不多,宮墻外巡邏,難以分排,出番鄕軍十名,依例添入警巡之意,敢啓。傳曰,知道。
又以兵曹言啓曰,卽接慶熙宮入直衛將崔文翼牒報,則武德門西邊墻垣三間許頹圮云。令繕工監,爲先以杻把子,堅實圍排,卽速修築,而亦令巡羅營門,申飭校卒,限改築間,另加巡察之意,分付,何如?傳曰,允。
又以兵曹言啓曰,卽接南道參軍具鳳錫牒報,則禁衛營所授九嶷峯東邊第二城廊近處,體城一間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以禁衛營言啓曰,本營字內九嶷峯東邊第二城廊近處體城一間許頹圮處,把守軍兵,令該軍門,量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
義禁府啓目,向前趙鼎赫亦,致敗之數,未滿三隻,團束不嚴,其責有歸,以此照律,何如?判付啓,依允。又啓目,通津府使徐致輔亦,議讞,固難以囚供歸重,而探問畿營前例,則訊推之待營題擧行,非一非再云。該曹論勘,似因他道事例之不一故也。然則該倅,別無可罪之端,分揀放送,何如?判付啓,依允。
上在昌慶宮廬次。大行王大妃殿初喪。
藥房都提調林漢浩,提調沈象奎,副提調李憲琦啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
曺鳳振啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭,牌招啓辭未下,監察茶時之意,敢啓。傳曰,知道。
李箕淵啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
又啓曰,右副承旨李墷,今日不爲仕進,卽爲牌招,何如?傳曰,允。
傳于曺鳳振曰,大臣·備局堂上,引見。
李箕淵啓曰,藥房提調,持湯劑來待矣。傳曰,封入。
又啓曰,吏曹郞廳來言,濟州判官蔡弘勉,憲府則雖已署經,諫院則行大司諫申溆未肅拜,司諫姜世鷹,獻納李毅遠,正言申川祿·宋應龍在外,無以備員署經,何以爲之?敢稟。傳曰,一司除署經。
又啓曰,吏曹判書金魯敬,參議金學淳牌不進推考傳旨及罷職傳旨,今方捧入。而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
又啓曰,吏曹判書金魯敬,參議金學淳再牌不進推考傳旨及罷職傳旨,今方捧入。而開政命下之後,如是違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,與判書,更爲牌招。
以右副承旨李墷牌不進罷職傳旨,傳于李箕淵曰,只推。
以持平李鳳純·宋能圭牌不進罷職傳旨,傳于李箕淵曰,只推。
李箕淵,以弘文館言啓曰,本館上番闕直,事甚未安。副校理朴齊聞,修撰朴基宏旣有只推之命,竝卽牌招,以爲推移入直之地,何如?傳曰,允。
以副校理朴齊聞,修撰朴基宏牌不進罷職傳旨,傳于李箕淵曰,只推。
禁府照目粘連,赤梁僉使趙鼎赫矣本府議啓內,致敗之數,雖未滿三隻,團束不嚴,其責有歸,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
又以弘文館言啓曰,本館上番闕直,事甚未安,副校理朴齊聞,修撰朴基宏,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接思陵令參奉所報,則昨日夜雨後,本陵陵上曲墻,自乾方至辛方,全體頹圮,長五尺,廣十一尺云矣。陵上曲墻,有此頹圮之患,誠甚驚悚,不可無慰安之擧,而今當停祭之時,依前例,只以告文,不卜日今二十七日設行,修改之節,本曹堂上郞廳,進去奉審後稟處,何如?傳曰,允。
又以禮曹言啓曰,卽接孝陵別檢所報,則本陵卯方曲墻,向日頹圮之上邊甲方廣六尺及下邊乙方廣三尺許,昨日雨後,外面頹圮云矣。陵上曲墻,連此頹圮,誠甚驚悚,而曲墻外邊頹圮,與內面有異,慰安奉審之節,不爲磨鍊,待快晴擇日修改等節,向日頹圮曲墻改築時,一體擧行,何如?傳曰,允。
曺鳳振,以都摠府言啓曰,副摠管尹郁烈,以御營中軍,新番鄕軍點考事,本營新營晝仕出去之意,敢啓。傳曰,知道。
又以兵曹言啓曰,卽接宗廟署入直訓鍊院判官魚錫命手本,則宗廟大門東邊舊築墻垣三間許頹圮云。臣致應馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接東營入直把摠李勉儒手本,則內司僕南邊宮墻二間許頹圮云。爲先令紫門監,以杻把子,堅實圍排,依例樹柵,卽速修築,而把守軍兵,東營入直御營軍十名除出,限政築間,嚴加守直之意,分付,何如?傳曰,允。
又以兵曹言啓曰,卽接慶熙宮入直衛將崔文翼牒報,則興元門北邊墻垣七間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以御營廳言啓曰,因兵曹草記,內司僕南邊宮墻二間許頹圮處,東營入直軍十名除出,出番哨官一員率領,限改築間,輪回嚴加守直,而該入直軍餘數不多,宮墻外巡邏,無以分排,出番鄕軍十名,依例添入警巡之意,敢啓。傳曰,知道。
又以御營廳言啓曰,宿衛正軍番上,法意何等嚴重,而今日本廳新番公淸道四哨軍點考時,洪州軍金官興,以其兄禁衛軍官得,潛自代送,至於現發,揆以事體,萬萬驚駭,當該守令,指名現告,與都會邑中點之兵虞候鄭弘相,竝令該府,拿問處之,兵使柳漢源亦,難免不能檢飭之失,從重推考,代點軍還爲下送該邑,使之依律定罪,更以他有根着壯健者,星火代定上送之意,一體分付,何如?傳曰,允。
大護軍鄭尙愚疏曰,伏以臣抱危疾而徹苦懇,以冀倖於曲遂之大化,而伏奉批旨,諭之以都監使事,同是國事往役,申之以勿辭,調理往焉。此蓋臣辭不達意,誠未感尊而然,臣誠慙惶悶蹙,莫省所以自措也。噫,告君以實,古人攸訓,遇事不避,人臣常分,臣雖無似,亦嘗奉敎於君子,而平日區區所自勉者,實在於是。苟使臣病在一時,如寒暑之偶有所觸,飮啖之不能致愼,則雖至於目前濱危,鍼藥餌之斡旋,或有望於昔疾而今瘳,顧何敢冒避事之嫌,而陳過失之言,自犯欺天之科哉?疝積痰喘,自是寒節危祟,雖少壯之人,觸冒氷雪,驅撼遠役,猶且自危而却顧。況臣衰朽,兼且貞痼,首尾數十餘年奄奄者,不敢自齒於恒人,每平居穩攝,猶懼不能朝暮,諒非一朝夕之所可祛除,而遑可擬議於抖擻向前,得免頓踣乎?至於都監與使命,均爲臣伸分效力之地,臣之或敢辭而或不敢辭者,豈有所趨避而然哉?亶以匠事則雖使臣病甚而不能興,諸僚存焉,幹當未嘗無人,臣之生死有無,固無甚關係,而使事則異於是,若在途而病,與病而至於無幸,朝家所以處此使事者,將如何爲可?畢竟貽憂於朝家者,非但臣委命草莽之爲罪而已。如是思惟,氷炭交中,若捨命登途,則竟當顚仆,欲冒死更瀆,則太涉唐突,臣情到此,亦云慼矣。與其强所難强之事,竟敗使事,無寧畢陳未畢之情,仰格天心之爲公私兩幸也,玆敢不暇緩聲,申暴衷懇。伏乞聖慈,哀之憐之,特遞臣使銜,俾國事無僨,殘喘獲延,不勝大願。臣無任云云。答曰,省疏具悉。旣如是難强,使銜許遞。
辛巳六月二十五日卯時,上御熙政堂。藥房入診,大臣·備局堂上引見入侍時,都提調林漢浩,提調沈象奎,副提調李憲琦,假注書李相重,記事官鄭知容·金正喜,檢校待敎徐憙淳,左副承旨曺鳳振,假注書成大璡,事變假注書金履喆,領議政韓用龜,左議政南公轍,行戶曹判書朴崙壽,行禮曹判書李羲甲,兵曹判書韓致應,漢城左尹徐英輔,行訓鍊都正徐春輔,刑曹參判徐有聞,行護軍李止淵,修撰姜世綸,以次進伏,醫官吳千根·崔源·金殷相,進伏楹外訖。用龜曰,潦雨支離,日氣不調,聖體,若何?上曰,一樣矣。用龜曰,中宮殿氣候,何如?上曰,各殿宮氣候一樣矣。仍命醫官診候。千根·源·殷相以次診候訖,退伏奏曰,脈候左右三部調均矣。嘉順宮進服二錢重人蔘粟米飮,自今日一貼式,限四貼煎入事。出榻敎上命藥房先退,仍命次對爲之。用龜曰,今此遷奉時,內梓宮所入衣襨措備之節,謹常參互庚午辛亥兩年已例,稟旨擧行,而取考謄錄,則庚午遷奉時,有封陵未久,衣襨不必預備之下敎,辛亥遷奉時,有大小斂之節,似難如儀,只用龍衮爲宜,梓宮與衣襨十九稱及剩縀數匹,預爲備待之下敎矣。今番則當依何年例擧行乎?上曰,當參考庚午年例,而自內備下衣襨十九稱,以匹緞待令,可也。出擧條又曰,謹考庚午謄錄,則舊壙所藏物件中,可用者移奉於新陵,其他腐破及不用之舊件,納于一器,藏于舊壙中矣。今亦依此爲之乎?上曰,依爲之。出擧條又曰,新陵丁字閣階砌石,將用新浮之石,而其石品大不及於舊陵丁字閣所排之石,諸議皆以爲,以此移排於新丁字閣,而砌石退出之後,卽以補板,姑爲權排,甚合事宜云,而事係莫重,不敢擅便,故敢此仰達矣。上曰,依爲之。出擧條又曰,水原留守金蓍根上疏批旨,有廟堂稟處之命矣。取見其疏本,則其一,本營各庳散貸錢,爲一萬八千兩,而當初受錢者,生存幾希,每年殖利,橫徵於族戚,故滿城嗷嗷,敗亡相續,本錢特爲蕩減,以嶺·湖所在備局句管穀耗條中,六百石,每年給代,俾爲需用事也。其一,本府句管兩南·兩西穀之取耗需用者,爲六千一百四十八石零,而推來之際,每致愆期,且無馱價,元數或減,經用有狼狽之慮,自今各該道,以詳定價,每年四月,直爲輸納事也。其一,各樣軍摠,中軍專管擧行,故塡額之時,爲弊多端,依他道他邑例,令判官主管事也。其一,本府春秋都試別驍士外,武士列校,則不得與赴,實爲渠輩向隅之歎,依三都例,許令一體赴試,取居首一人,以爲奬勸之方事也。營錢散貸,爲弊至此,在朝家優恤華民之道,豈可一任其橫徵,而不思矯捄乎?依所請特許蕩減,給代則本府有支放不足條,每年自廟堂區劃者,此亦待狀請,一體劃給,各道作錢之愆期,多由於差人之不謹,此在本府操束之如何,而今若使該道輸納,則非但馱價磨鍊之難便,其下屬作奸愆滯之患,必將有甚於差人。他衙門所無之例,難以輕議,今姑置之,軍摠塡額之本屬中營,欲令其專意戎政,法久弊生,自多牽掣,令本官主管,實爲軍民相須之義,此亦許施,都試應赴,各有各色。若使閑散武士竝赴,則不無淆雜僥倖之慮,今不可創例,而至於列校,則本府體貌,與他自別,宜有從長激勸之方,使之定額許赴,而此是特例,沒技則勿論之意,分付,何如?上曰,依爲之。出擧條又曰,卽見全羅監司李書九狀啓,則以爲海南由吏所逋各穀一千八百三十餘石內,所納爲一千二百五十餘石,未納米尙爲五百八十石,犯逋來歷,捉來究問,則前縣監李復馨,由吏處加下錢,未報至近六千兩,而該吏之許多責應,皆以倉穀那移,仍成渠逋云。此不可專責於該吏,以今未納條,移徵於該倅,事理當然,請令廟堂稟處,該吏待了逋,勘處爲辭矣。公穀之嚴典守,乃是守令之職耳。設或見瞞於奸吏,以致倉儲之虧欠,溺職之罪,尙不可逭。況此由吏之犯逋,專由於官用之過濫,而那移公穀,至過千包,則此與守令之自犯無異,徵督之擧,只在於該吏,不及於官長,則彼小民,何所厭服,墨倅,何所徵畏乎?出逋邑守令,如有身犯,則分數徵捧事,已有年前定奪,頒行諸路者,今此未納條之移徵於該倅,道臣狀請,寔遵令甲,依此施行之意,分付,何如?上曰,依爲之。出擧條又曰,頃因北關前道臣所報,兩本宮祭需布,永爲革罷,其代以均廳海稅條中區劃,而本布則仍作結布,上納該廳,不然則作穀添付賑廳之意,筵奏行會矣。卽見監司李勉昇所報,則以爲若以結布,輸納京司,則諸般冗費,必將倍蓰於營納之時,若作穀,則各邑方患穀多,又復添還,爲弊難言,自今結布本色,永勿責納,依代錢定式,以每疋代錢五錢,使之作納營門,而至於遠邑,有難一時齊到,自營門,先以某樣錢,輸納本宮,後次次收捧,則庶爲永久矯弊爲辭矣。享需變通,本有所重,遠道事情,難以詳度,故前此回啓,未能指一定奪,蓋出於審愼之意也。觀此報辭,作布上納,作穀儲置,實關後弊,俱非良策,惟是代錢一事,在結民無濫徵之患,在各邑,有省弊之道,道臣裁量,儘合事宜,依此定式,嚴立科條,以爲永久遵行之地事,分付,何如?上曰,依爲之。出擧條又曰,國朝以來,多有辨誣使入送之事,而使號皆稱陳奏使矣。今番使號,亦不必以辨正稱號,分付該曹,以進賀謝恩兼陳奏使,改付標啓下,何如?上曰,依爲之。出擧條又曰,今番別使拜表日字,以七月旬望間,擇入事,草記蒙允矣。今聞方物措備,咨奏繕寫,擧行浩多,難以及期周旋云。事勢旣如此,則行期不可不差退,拜表日字,以八月望念間,推擇之意,更爲分付,何如?上曰,依爲之。出擧條又曰,正卿近甚苟艱,除老病出外,則九卿殆無以備員,合有變通之擧矣。吏曹參判趙萬元,行護軍朴宗京,前都承旨金相休,漢城右尹南履翼,都承旨李憲琦,行護軍金魯應,人器地望,皆合晉用,竝正卿陞擢,何如?上曰,依爲之。出擧條又曰,堂錄年久未行,新進文學之士,實有積滯之歎,副提學未差之代,令政院政官牌招,開政差出,館錄使之卽速擧行,何如?上曰,依爲之。出擧條上曰,大臣就座,諸宰奏事。崙壽等,起伏奏曰,別無可奏之事矣。世綸曰,臣亦無所懷矣。鳳振曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條仍命退,諸臣以次退出。
上在昌慶宮廬次。大行王大妃殿初喪。
曺鳳振啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭呈辭,監察茶時之意,敢啓。傳曰,知道。
李箕淵啓曰,右副承旨李墷,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于李箕淵曰,檢校待敎李鶴秀,馳詣健陵,奉審後,仍詣顯隆園·華寧殿,一體奉審以來。
李箕淵啓曰,吏曹判書金魯敬,參議金學淳三牌不進推考傳旨及禁推傳旨,今方捧入。而開政命下之後,一向違召,終無變動,事體道理,俱極未安。判書所當更請牌招,而係是一日四牌,何以爲之?敢稟。傳曰,參議分揀,與判書一體更爲牌招。
又啓曰,吏曹判書金魯敬牌不進推考傳旨,今方捧入。而開政命下,已至經宿,一向違牌,不卽承膺,事體所在,誠甚未安。參議金學淳,陳疏到院,而原疏,以國忌齋戒,纔已退却矣。竝更牌招,何如?傳曰,允。原疏捧入。
曺鳳振啓曰,昨因御營廳草記,公淸道上番軍,潛自代送,至於現發之當該守令,指名現告,令該府拿處事允下,而洪州牧使李羲溫,以進香官,前已上京矣。當以點考時擧行,兼任結城縣監成龍申現告,而該廳,誤以本牧使李羲溫現告,至於傳旨啓下之境,事係疎忽,誠極未安。不察之該營大將張鉉宅,從重推考,原傳旨改付標以入,何如?傳曰,允。
李箕淵啓曰,吏曹參議金學淳,疏批已下,卽爲牌招,何如?傳曰,允。
有政。吏批,判書金魯敬牌不進,參判未差,參議金學淳進,右承旨李箕淵進。啓曰,判書金魯敬牌招不進,參判未差,小臣獨政未安,何以爲之?敢稟。傳曰,只出緊任。
又以吏批言啓曰,副提學今當差出,而前望中在京無故之人,只有二人,以二望擬入之意,敢啓。傳曰,知道。
又以吏批言啓曰,行都承旨李憲琦,今陞資憲矣。依例送西後,兼都承旨下批之意,敢啓。傳曰,知道。
以洪奭周爲副提學,朴齊聞爲應敎,徐能輔爲右尹,洪起燮爲刑曹參議,吏曹參判趙萬元,同知朴宗京,前承旨金相休,右尹南履翼,行都承旨李憲琦,行護軍金魯應,已上嘉善,今超資憲,正卿陞擢事承傳,東萊府使李德鉉,仍任事承傳,兼都承旨單李憲琦。
兵批,判書韓致應都監進,參判趙晉和入直進,參議洪冕燮病,參知柳差祭,左副承旨曺鳳振進。以張復殷爲礪峴僉使,黃友昌爲溫萬戶,知事單李憲琦,大護軍趙萬元·朴宗京·金相休·南履翼·金魯應,護軍金履載,副護軍申綽·愼宜學,副司果尹正鎭,以上竝單付。
李箕淵啓曰,館錄爲之事,命下矣。新除授副提學洪奭周,卽爲牌招,何如?傳曰,允。
以右副承旨李墷牌不進罷職傳旨,傳于李箕淵曰,只推。
以副校理朴齊聞,修撰朴基宏再牌不進罷職傳旨,傳于李箕淵曰,只推。
李箕淵,以弘文館言啓曰,本館上番闕直,事甚未安。副校理朴齊聞,修撰朴基宏,旣有只推之命,副修撰李沆,由限已過,一體牌招,以爲推移入直之地,何如?傳曰,允。
以平安監司金履喬狀啓,博川郡人物渰死及民家漂頹事,傳于曺鳳振曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
李箕淵,以遷陵都監摠護使意啓曰,舊哀冊後記文草圖書,睿覽後正書入刻次,令書寫官行刑曹判書李肇源,敬書以入之意,敢啓。傳曰,知道。
又以山陵都監摠護使意啓曰,丁字閣假丁字閣,齋室假齋室,定礎立柱上樑日字,已爲擇吉,而連聞都監來報之言,則積雨近一朔不霽,基址泥濘,沒人肩背,負土運沙,杵築之役,初非可論,雖欲强而董工,及期完役,而來頭之慮,不可不念,以來月旬後至望後,更爲擇吉,然後庶無狼貝之慮云矣。事勢旣如此,則其在作事愼重之道,不必以日字之頻改爲嫌,丁字閣假丁字閣,齋室假齋室,定礎立柱上樑日字,更令日官推擇下送事,分付該曹,何如?傳曰,允。
曺鳳振,以兵曹言啓曰,都承旨李憲琦,自吏曹送西矣。資級係是資憲,知中樞有闕之代,依例下批之意,敢啓。傳曰,知道。
又以訓鍊都監言啓曰,本局千摠李近植身病甚重,勢難察任,改差,何如?傳曰,允。
又以禁衛營言啓曰,來七月當,七番中部中司屬京畿三百二十六名,江原道七十九名,合四哨軍兵逢點實數四百五名,已爲點閱整齊,來七月初一日,與銅龍門·建陽門,西營·新營入直將官軍兵及都城頹圮處把守軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來七月八月兩朔應立,中部後司屬公淸右道四哨軍兵四百八名,今已逢點整齊矣。七月初一日,與舊番右司軍兵,替代立番後,舊軍放送之意,敢啓。傳曰,知道。
吏曹參議金學淳疏曰,伏以皇穹不弔,我大行王大妃,奄棄長樂之奉,時月嬗變,普慟冞切,伏況仙寢遷奉之禮,合祔將擧,靈辰載涓,此誠聖孝之孚格,天心之默佑,愴幸之忱,大小惟均。仍伏念臣,嶺邑之解紱未幾,秋曹之佐貮遽叨,到底恩造,頌祝無地。迺於千萬不意,忽伏奉前望特除,以臣爲吏曹參議者,榮光所及,感極而涕。第臣之獲事我殿下十七年于玆,間嘗出入乎邇班矣。長短本末,計已莫逃於淵衷,而今玆之命,何爲而及於臣身也?震驚惝怳,莫省所以。誠知文字控辭,近於備例,而直情徑行,循墻而走,亦非義分之所敢出,玆不得不略陳悃款,仰干崇嚴,庶幾天鑑之垂照焉。臣家本寒素,性最庸憃,擬諸世用,百無一當,而祿仕之計,僥冒科第,前後推薦,亦旣濫越,每自循省,且愧且幸,過此以往,區區所自勉而自處者,惟在乎守拙安分,與物無競,俾得以優游涵泳,備數於乘雁雙鳧之列耳。至若世所稱要津通塗,第一極選,則非惟物議之所不到,卽臣之家人兄弟,愛臣甚切者,亦未曾以此見期,誠以器性有限,品類殊方,如牛穿馬絡之不可以竝行而易施也。然官爵,人之所欲也,淸華顯膴,又其甚欲,而不可以必得者也。臣是何人,乃敢厭避?而三銓之職,實是萬萬不堪。夫有國之政,莫大於進退人物,而以下大夫而與聞其事,惟是職爲然。況淸望主通塞之柄,緊任有獨差之時?蓋其位,雖居長貮之下,而其權幾與之竝,其望則又加峻焉。古之淸裁炯監,能稱其職,在今日雖不易得,亦須稍具才識,略解物情,然後方可以粧模做樣,免致大誤,而臣則不然,世間事務,全不經心,朝中搢紳,半未識面,塊處冥行,瞽視聾聽,憒憒之狀,絶無與對。是雖通籍從宦,名爲朝士,而夷考其實,則村巷中一箇儱侗秀才耳。以若人器,處若職任,百爾思量,期期不可。譬若窮鄕樵牧,偶入都市,觸目生疎,擧足慞惶,政使委蛇拱默,端坐一隅,卽其容熊,已自種種可笑,乃欲委之百貨,俾司其輕重高下之權,揆以事理,無有是處。臣之此言,實出肝膈,苟非然者,何敢矯情飾辭,甘自陷於欺天之誅哉?見今開政有命,庚牌踵臨,揆分量力,冒膺無路,屢犯違逋,秖增死罪,仰惟淸朝濟濟英俊如雲,量才授任,不患無人,亟收濫誤之恩,永全疎賤之分,使賢愚能否,各遂其性,實大化生成之仁也。臣無任云云。答曰,省疏具悉。爾其勿辭察職。
上在昌慶宮廬次。大行王大妃殿初喪。
夜自一更至二十八日開東,灑雨下雨,測雨器水深二分。
進御二錢重人蔘粟米飮,自今日一帖式,限二帖煎入事,榻前下敎。
中宮殿,進御二錢重人蔘粟米飮,自今日一貼式,限二貼煎入事,榻前下敎。
曺鳳振啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭呈辭,監察茶時之意,敢啓。傳曰,知道。
李箕淵啓曰,右副承旨李燁,今日不爲仕進,卽爲牌招,何如?傳曰,允。
又啓曰,注書李憲兢,自鄕上來云,卽爲牌招,何如?傳曰,允。
又啓曰,藥房提調,持粟米飮來待矣。傳曰,封入。
又啓曰,藥房提調,持湯劑來待矣。傳曰,封入。
進御香薷君子湯停止,香薷養胃湯一貼煎入事,榻前下敎。
李箕淵啓曰,行副提學洪奭周牌不進推考傳旨,今方捧入。而館錄命下之後,如是違牌,事甚未安,更爲牌招,何如?傳曰,允。
又啓曰,行副提學洪奭周牌不進推考傳旨,今方捧入。而館錄命下之後,連事違牌,事甚未安,更爲牌招,何如?傳曰,允。
以副校理朴齊聞,修撰朴基宏,副修撰李沆牌不進罷職傳旨,傳于李箕淵曰,只推。
李箕淵,以弘文館言啓曰,本館上番闕直,事甚未安。修撰朴基宏,副修撰李沆,旣有只推之命,與新除授應敎朴齊聞,一體牌招,以爲推移入直之地,何如?傳曰,允。
又以禮曹言啓曰,因山陵都監草記,丁字閣假丁字閣,齋室假齋室,定礎立柱及上樑日字,更以來月旬後,至望後推擇下送事,允下矣。令日官趙相順更爲推擇,則丁字閣假丁字閣定礎立柱,來七月十三日午時,先定東礎,先立東柱,上樑同月十六日申時,齋室假齋室定礎立柱,同月十九日午時,先定東礎,先立東柱,上樑同月二十四日辰時爲吉云。以此日時,擧行,何如?傳曰,允。
曺鳳振,以兵曹言啓曰,卽接西所衛將李鼎五牒報,則本所東邊大松一株,拔根顚仆云。令該所依例斫去之意,敢啓。傳曰,知道。
又以兵曹言啓曰,卽接東道參軍尹而烈牒報,則御營廳所授惠化門北邊第五城廊近處體城四間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內惠化門北邊第五城廊近處體城四間許頹圮處,令分授軍門,卽速修築,把守軍兵,量宜定送事,自兵曹草記矣。修築則今方擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以義禁府言啓曰,公淸兵虞候鄭弘相,洪州兼任結城縣監成龍申,令該府拿問處之事,傳旨啓下矣。鄭弘相·成龍申,俱在任所云。鄭弘相,交代後拿來,成龍申依例發遣府羅將拿來,何如?傳曰,待待命拿囚。
上在昌慶宮廬次。大行王大妃殿初喪。
自開東至申時,灑雨下雨,測雨器水深一寸。
自人定至二十九日開東,灑雨下雨,測雨器水深三寸二分。
進御香薷養胃湯前方中,加猪苓澤瀉各一錢,唐木香五分,一貼煎入事,榻前下敎。
徐憙淳啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭呈辭,監察茶時之意,敢啓。傳曰,知道。
李箕淵啓曰,右尹徐能輔,除拜後過三日不爲出肅,依定式推考警責,仍卽牌招察任,何如?傳曰,允。
傳于李箕淵曰,禮房承旨,馳詣懿陵,奉審以來。
李箕淵啓曰,今六月三十日,都目政事爲之之意,敢啓。傳曰,知道。
又啓曰,藥房都提調·提調,持粟米飮來待矣。傳曰,封入。
又啓曰,藥房都提調·提調,持湯劑來待矣。傳曰,封入。
又啓曰,行副提學洪奭周再牌不進推考傳旨,今方捧入。而館錄命下之後,連事違召,無意承膺,誠極未安。所當更請牌招,而係是一日三牌,何以爲之?敢稟。傳曰,更爲牌招,違牌,勿爲呼望。
徐喜淳啓曰,副提學洪奭周,謂有情勢,奉牌闕外,陳疏到院,而原疏以國忌齋戒,纔已退却矣。特敎申飭之下,無意承膺,事體所在,誠極未安,從重推考,何如?傳曰,允。原疏捧入。
以右副承旨李墷牌不進罷職傳旨,傳于李箕淵曰,只推。
以應敎朴齊聞,修撰朴基宏,副修撰李沆牌不進罷職傳旨,傳于李箕淵曰,只推。
李箕淵,以弘文館言啓曰,本館上番闕直,事甚未安,應敎朴齊聞,修撰朴基宏,副修撰李沆,旣有只推之命,竝卽牌招,以爲推移入直之地,何如?傳曰,允。
又以遷陵都監摠護使意啓曰,卽聞山陵都監所報,則舊陵外梓宮陪進後,當爲奉安於山陵隧道閣,而隧道閣始役擇日,在於七月二十八日,外梓宮陪進日字,在於八月初二日,其間不過四五日之內,隧道閣造成,無以完役云。事勢旣如此,則外梓宮陪進日字,不可不退定然後,可無窘迫之歎,令日官,退限四五日,更擇一日事,分付該曹,何如?傳曰,允。
李鶴秀,以賑恤廳言啓曰,謹依漢城府別單判付,中部字內,全家頹壓一戶,錢二兩,東部字內,全家頹壓八戶,各錢二兩,完少頹多十三戶,各布一疋,西部字內全家頹壓七戶,各錢二兩,完少頹多六戶,各布一疋,二三間完多頹少一戶,布一疋,南部字內,全家頹壓四戶,各錢二兩,完少頹多二戶,各布一疋,北部字內,全家頹壓七戶,各錢二兩,完少頹多十一戶,各布一疋,二三間完多頹少二戶,各布一疋,依例分給之意,敢啓。傳曰,知道。
曺鳳振,以備邊司言啓曰,勑行時所需銀子,限八千兩,趁今區劃之意,戶判,已爲筵奏蒙允。勑銀係是應劃者,而本曹擧行,不可不預先備待,訓局所在銀貨中,依此數劃給,使之取用,何如?傳曰,允。
行副提學洪奭周疏曰,伏以臣,伏奉本月二十六日除旨,以臣爲弘文館副提學者,繼之以館圈命下,天牌踵臨,至有勿呼望之敎,臣於是縮蹙悸恐,殆無所以自措其躬也。臣之區區情地,業已屢煩章牘,今不敢更事縷贅,以瀆宸嚴,而候班哭綴,有時旅進,院職宮銜,終始逡巡,竊想孔邇之天,亦或俯燭其自劃之微諒矣。鐵限在前,株守難改,尋常除拜,尙且難冒,況玆論思長席,其爲任何如重也,瀛選主圈,其爲責何如鉅也?然此猶以臣一己處義之私而言耳。臣嘗竊聞於故老之言,有國重務,莫先於人才之甄別,故玉署之圈錄,銓曹之大政,主其柄者,皆於竣事之後,卽呈辭單,恭俟駁議,而銓曹之長,往往有屢行大政者,至於玉署之圈,則百餘年來,曾未聞以一人而再當其任。蓋以竗揀一代之髦彦,仰資三晝之啓沃,其爲上關君德,下繫世道,尤有重於冢宰八柄之詔也。職是之故,雖以前輩名碩之望實俱隆,尠有不却顧引避,而邇來一二臣僚之授此陳懇者,率亦皆遄蒙恩褫,館規所在,便成金石,臣獨何人,敢壞斯例?臣之聾瞽憒劣,本不足比數於人,鑑裁激揚,自揣匪堪,而曾於年前,猥膺是任,屢辭不獲,薄譴旋宥,畢竟嚴命之所迫,不免血指而强斲,瘢疣百出,臣亦自知,到今追惟,尙有騂汗,僨車之牛,望軛先駭,爛羹之喉,見薤猶吹。假使先乎臣者,班班有再行之例,猶萬萬非臣所擬,尤安可毁劃故事,弁髦公格,晏然當古人之所不敢當乎?嚴召之下,轉動無由,違牌路阻,冒死控籲。伏乞聖慈,俯諒實狀,亟命鐫改臣職,回授可堪之人,俾成命無滯,而私分獲安,千萬幸甚。臣無任云云。答曰,省疏具悉。情勢之說,訖可已矣。本職右例旣然,許遞。
上在昌慶宮廬次。大行王大妃殿初喪。
自開東至人定,灑雨下雨,測雨器水深二寸八分。
自人定至開東,灑雨下雨,測雨器水深一寸。
藥房都提調林漢浩,提調沈象奎,右承旨李箕淵啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區下忱,敢來問安,竝此仰稟。答曰,知道。中宮殿·嘉順宮·世子宮·世子嬪宮口傳問安。答曰,知道。
曺鳳振啓曰,大司憲宋穉圭,執義林處鎭,掌令朴時源·韓啓玉在外,持平李鳳純·宋能圭呈辭,監察茶時之意,敢啓。傳曰,知道。
李箕淵啓曰,右副承旨李墷,今日不爲仕進,卽爲牌招,何如?傳曰,允。
李箕淵,以內醫院都提調·提調意啓曰,副提調李憲琦,今日問安,不爲仕進,卽爲牌招,何如?傳曰,允。
李箕淵啓曰,藥房提調,持湯劑來待矣。傳曰,封入。
注書李憲兢病,代以李相重爲假注書。
以右副承旨李墷牌不進罷職傳旨,傳于李箕淵曰,只推。
以應敎朴齊聞,修撰朴基宏,副修撰李沆牌不進罷職傳旨,傳于李箕淵曰,只推。
李箕淵,以弘文館言啓曰,本館上番闕直,事甚未安。應敎朴齊聞,修撰朴基宏,副修撰李沆,旣有只推之命,竝卽牌招,以爲推移入直之地,何如?傳曰,允。
以黃海監司李龍秀狀啓,瑞興府民家頹壓事,傳于徐憙淳曰,聞甚矜惻,元恤典外,別加顧助事,分付。
李箕淵啓曰,館錄命下,已至多日,副提學有闕之代,政官牌招,開政差出,仍卽待下批牌招,以爲擧行之地,何如?傳曰,允。
李箕淵,以禮曹言啓曰,因遷陵都監草記,八月初二日,舊陵外梓宮陪進,令該曹退限四五日,更擇一日事,允下矣。令日官趙相順,更爲推擇,則同月初六日卯時爲吉云。以此日時擧行,而原單子中改付標以入之意,敢啓。傳曰,知道。
又以內醫院都提調·提調意啓曰,內醫李亨基有頉,代前正吳俊瑞,還差,何如?傳曰,允。
曺鳳振,以兵曹言啓曰,卽接西所衛將李鼎五牒報,則泰秋門南邊內宮墻一間半許,因雨頹圮云,爲先令紫門監,以杻把子及長木,堅實圍排,把守軍金虎門入直軍十名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,泰秋門南邊內宮墻一間半許頹圮處,金虎門入直軍十名除出,將校一人率領,限修築間,嚴加守直之意,敢啓。傳曰,知道。
又以兵曹言啓曰,卽接西所衛將李鼎五牒報,則集成門南邊內宮墻二間許,因雨頹圮云。爲先令紫門監,以杻把子及長木,堅實圍排,把守軍金虎門入直軍十名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,集成門南邊內宮墻二間許頹圮處,金虎門入直軍十名除出,將校一人率領,限修築間,嚴加守直之意,敢啓。傳曰,知道。
又以兵曹言啓曰,卽接慶熙宮入直衛將崔文翼牒報,則開陽門西邊墻垣第一處三間,第二處二間,第三處四間,東邊墻垣第一處二間,第二處二間許,興元門北邊墻垣三間,武德門西邊墻垣第一處三間,第二處二間半,第三處二間頹圮云。爲先令繕工監,以杻把子堅實圍排,卽速修築,而亦令巡邏營門,申飭校卒,限改築間,另加巡察之意,分付,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣四間頹圮云。爲先堅實圍排,待晴合力改築之意,敢啓。傳曰,知道。
又以訓鍊都監言啓曰,本局把摠南錫圭,身病甚重,勢難察任,改差,何如?傳曰,允。
辛巳六月二十九日辰時,上御隆慶軒。藥房入診入侍時,都提調林漢浩,提調沈象奎,右承旨李箕淵,記事官李憲兢,記事官鄭知容,記事官金正喜,檢校待校徐憙淳,以次進伏,醫官吳千根·崔源·金殷相,進伏楹外訖。漢浩曰,庚炎轉甚,日間聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,嘉順宮氣候,何如?上曰,一樣矣。仍命醫官入診。千根·源·殷相,以次入診,退伏奏曰,脈候左右三部調均矣。上曰,出去議定湯劑,可也。進御加味六和湯,一帖煎入事。出榻敎上命都提調以下先退,漢浩等退出。又命退,承史以次退出。
上在昌慶宮廬次。大行王大妃殿初喪。
藥房都提調林漢浩,左承旨李鶴秀啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
進御加味六和湯,依前方一貼煎入事,榻前下敎。
曺鳳振啓曰,大司憲·執義·掌令二員·持平二員未差,監察茶時之意,敢啓。傳曰,知道。
李箕淵啓曰,右副承旨李墷,今日不爲仕進,卽爲牌招,何如?傳曰,允。
曺鳳振啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
李箕淵啓曰,宣惠廳郞廳來言,字恤考修正次請出矣,敢啓。傳曰,知道。
又啓曰,漢城府郞廳來言,濟恤考修正次請出矣,敢啓。傳曰,知道。
以吏曹參議金學淳牌不進罷職傳旨,傳于李箕淵曰,只推。
李鶴秀啓曰,藥房都提調,持湯劑來待矣。傳曰,封入。
以右副承旨李墷牌不進罷職傳旨,傳于李箕淵曰,只推。
以應敎朴齊聞,修撰朴基宏,副修撰李沆牌不進罷職傳旨,傳于李箕淵曰,只推。
李箕淵,以內醫院都提調意啓曰,提調沈象奎,副提調李憲琦,今日問安不爲仕進,卽爲牌招,何如?傳曰,允。
傳于李箕淵曰,忠臣淸白吏子孫,西北·松都人及軍功人,亦爲各別收用事,分付兩銓。
傳于李箕淵曰,生民休戚,專係於守令,守令之治不治,亦係於初仕之擇不擇,每當都政,屢次飭敎,而歸於無實之地,今番則勿以文具,各別對揚,俾有實效事,分付兩銓。
傳于曺鳳振曰,在外有實故未肅拜臺諫及玉堂,竝許遞,今日政差出。
吏批,都政,判書金魯敬進,參判未差,參議金學淳進,右承旨李箕淵進。啓曰,今都目大政,各歧仕滿應薦者相避及未準朔監察禁府都事,戶曹·刑曹·工曹·漢城府郞官,平市署官員,五部令,各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,未經一考之人,依例勿拘陞擬,何如?傳曰,允。
又啓曰,廣州府判官,今當差出,而本府,以營下劇邑,物衆地大,素稱難治,不可不擇差,他道有聲績未準朔·已準限守令,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前,雖未經九處講,亦有陞六之規矣。今春夏等褒貶,不得爲之故,當出六品者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以洪秀晩爲吏曹參判。
李箕淵,以吏批言啓曰,今都目大政時,本曹堂上,不可不備員。新除授參判洪秀晩,令政院牌招,同參政事,何如?傳曰,允。
以吏曹參判洪秀晩牌不進推考傳旨,傳于李箕淵曰,許遞,今日政差出。
金啓永·徐弘秉·張極老爲引儀,權丕應爲副提學。
李箕淵啓曰,行副提學權丕應牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
宋欽命爲繕工主簿,李玄好爲義盈奉事,嚴耋爲內資奉事,洪耆周爲儀賓都事。
李箕淵,以長生殿都提調·提調意啓曰,本殿郞廳·戶曹佐郞洪耆周,今日都政,移拜儀賓府都事矣。今當本殿大役之時,郞廳換差,付之生手,事甚可悶。戶曹佐郞洪耆周仍任事,分付該曹,何如?傳曰,允。
李禹錫爲昌陵令,趙在修爲司饔直長,鄭東老爲禮賓直長,鄭東老爲內贍直長,金熙臣爲密陽府使,尹景儀爲醴泉郡守,廣興主簿單李憲英,軍資直長單李普澈,南履煥爲司僕主簿,宋在誼爲禮賓直長,韓季獜爲禁府都事,趙雲會爲翼陵令,任希季爲安城郡守,金鎔爲扞城郡守,沈魯榮爲廣州判官,安廷喜爲知禮縣監,李海慶爲咸悅縣監,李漢奎爲司宰直長。
李箕淵,以司饔院都提調意啓曰,本院奉事李漢奎,今日都政,司宰監直長遷轉,而今年柴場摘奸後,明年燔造物力,已爲區處矣。莫重燔造之任,不可付之生手,本院直長中,依例相換,以爲竣事之地,何如?傳曰,允。
邊達秀爲泰陵直長,朴宗有爲繕工奉事,李吉求爲鐵山府使,朴彝鉉爲英陽縣監,金星翼爲慶源府使,許棨爲河東府使,李惇五爲熙川郡守,鄭邦采爲長淵縣監,李敏會爲橫城縣監。
傳于李箕淵曰,南平縣監之代,漢城主簿朴鎬壽擬入,朴鎬壽爲南平縣監,崔在憲爲禁府都事,洪鼎燮爲景慕宮令,金啓永爲漢城主簿,吳致奎爲天安郡守,趙啓煥爲文義縣令,洪耆燮爲禁府都事,李明演爲司饔奉事,申在翼爲司宰奉事,趙雲龜爲健元陵令,成禹圭爲顯陵令,柳㷪爲引義,李文容爲活人別提,尹馨圭爲掌樂主簿,李應淵爲宗廟令,吳彦誼爲永平縣令,李勉友爲平市直長,南履煥爲監察,卜來禎爲參禮察訪,盧尙默爲魚川察訪,楚珏爲璿源殿今,金輦·洪善謨爲工曹正郞,南履煥爲戶曹佐郞,元錫圭爲貞陵令,宋欽命爲監察,沈衡泰爲司僕主簿,申綏爲宣陵直長,金晉敎爲內贍奉事,洪羲翼爲監役,魏裕喆爲智陵直長,李肇源爲判敦寧,金相休爲知敦寧,申在明爲同敦寧,沈能稷爲安岳郡守,李光載爲玄風縣監,李鏵爲北部令,沈鐛爲恭陵令,白泓鎭爲長湍府使,李錫龜爲陽德縣監,金奎集爲居山察訪,李瀅夏爲應敎,宋翼淵·李魯秉爲校理,李彦淳·趙璟鎭爲副校理,軍資直長單趙濟和,金泰根爲繕工主簿,劉㵙爲刑曹佐郞,沈衡泰爲監察,金致一爲思陵令,李光濂爲溫陵令,李憲琦爲大司憲,金爲大司諫,任天常爲執義,宋應圭爲司諫,權熀·鄭禮容爲掌令,李鎭華·李在嵩爲持平,金周默爲獻納,尹書有·姜橒爲正言,李相璜爲進賀謝恩兼陳奏使,趙萬元爲歲幣使,洪起燮爲副使,尹正鎭爲書狀官,典籍三單,田齊賢·文致中·崔綱魯,宗簿主簿單宋奎弼,奉常主簿單李必述,金在星爲司僕主簿,洪疇爲司饔奉事,沈希洙爲純陵奉事,徐善輔爲典牲判官,南履愚爲慶基殿令,金泰根爲監察,趙存卿爲興海郡守,李義根爲鎭海縣監,沈煥永爲泗川縣監,金相重爲假監役,祭酒單宋穉圭,兼掌令單李元默,兼養賢庫直長單金仁燾,趙萬協爲司書,金逌根爲右副賓客,權中淸爲東學敎授,林顔喆爲南學敎授,李基裁爲西學敎授,李敬會爲司圃直長,李興遂爲禮曹正郞,李文容爲工曹佐郞,鄭晉錫爲敦寧主簿,韓在祿爲光陽縣監,朴齊聞爲副應敎,李東永爲修撰,姜世白·洪羲弼爲副修撰,洪敬謨爲大司成,權丕應爲吏曹參判。
李箕淵,以吏批言啓曰,今都目大政時,本曹堂上,不可不備員,新除授參判權丕應,令政院牌招,以爲同參政事,何如?傳曰,允。朴周壽爲都承旨,趙基恒爲尙瑞直長,張極老·李圭白爲活人別提,南石耇爲繕工主簿,兪星柱爲監役,鄭友容爲禁府都事,趙萬元爲刑曹判書,李愚在爲戶曹參判,金光國爲校檢,尹棨烈爲京畿都事。
又啓曰,副提學今當差出,而擬望之人乏少,外任竝擬,何如?傳曰,允。趙鐘永爲副提學。
李箕淵啓曰,館錄爲之事,命下矣。新除授副提學趙鐘永,卽爲牌招,何如?傳曰,允。南建中爲長興奉事,趙必煥爲兼引儀,金大坤爲典籍,南鳳重爲引儀,朱元浩爲璿源殿令,趙秀仁爲掌樂正,吳淳常爲兼引儀,金龍洛爲栗峰察訪,養賢奉事單金履喆,司宰直長李漢奎,司饔直長趙在修相換,禁府都事韓季獜,儀盈奉事李玄好相換。
傳于李箕淵曰,尹行德,初仕調用,李淵愚爲假監役,李松祜爲光陵參奉,李秉國爲永陵參奉,尹行德爲昌陵參奉,趙萬始爲貞陵參奉,李建基爲泰陵參奉,南履錫爲禧陵參奉,王師羲爲厚陵參奉,任泰魯爲溫陵參奉,李廣健爲靖陵參奉,金來淳爲永禧殿參奉,尹爲崇陵參奉,李聞榮爲英陵參奉,李善永爲典獄參奉,李重燁爲淑陵參奉,金懋·崔廷臣爲假引儀,李應信爲穆陵別檢,戶曹佐郞洪耆周,仍任事承傳。
李箕淵,以吏曹言啓曰,考見諸道文蔭官履歷成冊,則慶尙道安東前縣監柳喆祚之祚字,誤以佐字載錄,慶州前參奉李鼎炅之炅字,誤以敬字載錄,全羅道咸平前縣監牟達兼之兼字,誤以謙字載錄,咸鏡道慶興松禾縣監金商耇之商字,誤以尙字載錄矣。奏御文字,何等敬謹,而有此不審,誠甚未安,雖不得不捧入,而當該道臣,不可無警。慶尙監司李在秀,全羅監司李書九,咸鏡監司李勉昇,推考警責,何如?傳曰,允。
兵批,都政,判書韓致應進,參判趙晉和病,參議洪冕燮病,參知柳進,左副承旨曺鳳振進。啓曰,今日都目政事,本曹堂土,不可不備員,而參判趙晉和,參議洪冕燮,俱爲病不來,令政院牌招,同參政事,何如?傳曰,允。
以兵曹參議洪冕燮牌不進罷職傳旨,傳于曺鳳振曰,只推。
曺鳳振,以兵批言啓曰,黃海兵使今當差出,而擬望之人乏少,他道守令,竝擬,何如?傳曰,允。
又啓曰,各道營將中軍虞候,今當差出,而擬望之人乏少,準朔守令,未準朔虞候,竝擬,何如?傳曰,允。以金相休爲副摠管,趙雲豪·柳興源·李馨萬爲五衛將,洪奭弼爲忠翊將,李憲祜·金權爲同知,辛之復爲僉知,尹奎範爲曹司衛將,南允洽爲慶熙將,金魯應爲副摠管,金啓河爲同知,閔致書爲忠翊將,姜鎭華爲忠壯將,權大仁爲景福將,護軍洪奭周,盧興賢爲慶熙將。
曺鳳振,以兵批言啓曰,五衛將趙雲豪,前任慶州營將,李馨萬,前任北虞候,柳興源,前任忠原營將,忠翊衛將閔致書,前任洪州營將,忠壯衛將姜鎭華,前任江原監營中軍,俱在任所,上來間,該廳番次苟艱云。慶熙宮衛將南允洽·盧興賢,景福宮衛將權大仁,俱以病難供職,呈狀乞遞,竝改差,何如?傳曰,允。
魚錫命爲訓鍊僉正,權爲判官,尹豐烈爲文兼,鄭來升爲黃海兵使,訓鍊判官金弘澤,主簿李周翰·趙存常·全孝曾,以上依定式減下,徐相祿爲文兼,張忠汲爲公淸兵虞候,宋旼佑爲黃海水虞候,徐有近爲慶尙左水虞候,徐有素爲北評事,僉知單柳興源·李馨萬。
曺鳳振,以兵批言啓曰,內禁衛將李東憲,五衛將白東臣·許澮·柳載南,俱以病難供職,呈狀乞遞,竝改差,何如?傳曰,允。
徐鳳淳爲內禁將,張南奎·崔命遠爲五衛將,具載鳳爲宣傳官,郭宗默爲訓鍊判官,李慶蕃爲五衛將,李周尙爲中樞都事,曺光振爲訓鍊判官,李大亨爲公淸水虞候,吳致聞爲訓鍊主簿,李圭德爲慶州營將,閔行源爲洪州營將,李行謹爲忠原營將,權玭爲江原中軍,李殷常爲北虞候,同知單南允洽,趙明憲爲加設訓鍊判官,成東柱·崔在亨·許宓爲加設主簿,徐有稙爲大邱營將,同知單盧興賢,申從洛爲都摠經歷,王允澤爲訓鍊主簿,權思穆·蔡光臣爲武兼,李鎭鼎爲守門將,權虎秉爲慶尙左兵虞候,權師億爲加德僉使,李蕙秀爲波知僉使,李勉植爲高山里僉使,車弘悳爲蒜山僉使,同知單權大仁,僉知二單姜鎭華·閔致書,車聖彬爲赤梁僉使,崔宗佐爲平薪僉使,金瑞雄爲臨淄僉使,金潤玉爲柔院僉使,金源爀爲德浦僉使,僉知三單崔命遠·張南奎·李慶蕃,金象雄爲木浦萬戶,秋龍興爲仇寧萬戶,都亨謨爲在德萬戶,胡述祖爲森森坡萬戶,金德信爲阿吾地萬戶,李晉保爲訓鍊正,韓用儉爲中樞都事,李載暹爲武兼,趙德永爲群山僉使,元策爲全羅兵虞候,金彩郁爲文城僉使,朱之行爲潼關僉使,安德煥爲恃塞僉使,康思曾爲西北僉使,姜九成爲西水羅萬戶,僉知單徐鳳淳,崔允瑾·李邦根爲五衛將,鄭宅和爲忠翊將,白光漢爲景福將,孔鐵爲訓鍊主簿,許晉爲五衛將,金命運爲玉浦萬戶,金壽億爲助羅萬戶,鄭臣弼爲呂島萬戶,金彦國爲包伊萬戶,護軍宋穉圭·申溆,副司直林處鎭·姜世鷹·朴齊聞·李瀅夏·朴時源·韓啓玉·李鳳純·宋能圭·李毅遠·李魯秉·李寅溥·趙庭和,副司果朴基宏·李沆·李潞·申川祿·宋應龍,已上竝單付,兪致信爲仁遮外萬戶,朴宗樞爲舊所非別將,鄭興孫爲格浦別將,金宗大爲蟾津別將,趙信喆爲禿用別將,具敏錫·金致垕爲慶熙將。
曺鳳振,以兵批言啓曰,忠翊衛將洪奭弼,前任大邱營將上來間,該廳苟艱云。五衛將崔允瑾·李邦根,慶熙宮衛將具敏錫·金致垕,景福宮衛將白光漢,俱以病難供職,呈狀乞遞,竝改差,何如?傳曰,允。
李命權爲訓鍊僉正,李玄謙爲主簿,僉知單許晉,護軍李漢籌,朴宗京爲知事,李齊年爲內禁將,柳貞裕·曺圭振爲武兼,同知單白光漢,僉知單鄭宅和,李邦根·李光龍爲備邊郞,崔柱憲爲武兼,李綱在爲副率,韓寔履爲部將,同知單具敏錫,金樂賢爲五衛將,李志淵爲忠壯將,南公侃爲武兼,同知單李致垕,副護軍姜鎭華·李馨萬,趙弘鎭爲知事,成建鎭爲五衛將,任希慶爲忠翊將,洪胤璡爲景福將,朴弘蕃爲慶熙將,僉知二單金樂賢·李志淵,副司果李綱在,趙亨復爲副率,金善一爲訓鍊副正,朴宗爀爲慶熙將,同知單洪胤璡,金時懋爲禁衛把摠,同知單朴弘蕃,田百寧爲五衛將,趙鎭溥爲宣傳官,李敏德爲訓鍊判官,護軍洪秀晩,李命元爲都摠經歷,洪永謨爲訓鍊主簿,慶州營將李圭德,忠原營將李行謹,洪州營將閔行源,江原中軍權玭,北虞候李殷常,以上今加折衝,加資事承傳,李行淳爲宣傳官,金鏞爲部將,副護軍李圭德·李行謹·閔行源,李彰信爲訓鍊僉正,李行淳爲左邊從事官,副司正韓仁謩,許榦爲宣傳官,副司果崔致憲·金秉始·徐昌輔·柳夏源·柳惠均·徐宗柱·朴載豐,已上竝單付,同知單朴宗爀,徐翯淳爲訓鍊副正,金履寬爲都摠經歷,金鍵爲宣傳官,李濟元爲訓鍊判官。
曺鳳振,以兵批言啓曰,參下官仕日不足,未滿十日以下者,曾有啓稟出六之規矣。武臣兼宣傳官洪憲祖,守門將弼祚殷·李根成·金成奎,仕日不足俱爲七日,竝依例陞六,何如?傳曰,允。
洪憲祖·李根成·權友容·金魯喆爲武兼,趙存奎爲部將,李得壽·金禧錫·李行彬·牟景郁·安鼎元爲守門將,尹福爲西道參軍,三千浦權管李源臣,栗浦權管元明鎭,乾川權管印希祿,大坡兒權管朴大觀,梁永萬洞權管朱明允,副司果弼祚殷·金成奎。
李箕淵,以禮曹言啓曰,卽接健元陵參奉所報,則昨夜雨後,本陵陵上,東邊曲墻一間許,內面頹圮云矣。陵上曲墻,有此頹圮之患,誠甚驚悚,不可無慰安之擧,而今當停祭之時,依前例,只以告文,不卜日來七月初二日設行,修改之節,本曹堂上郞廳,進去奉審後,稟處,何如?傳曰,允。
又以禮曹言啓曰,卽接穆陵參奉所報,則今朝雨後,卯時量,仁穆王后陵上南邊曲墻二間,傾頹于外邊云矣。陵上曲墻,有此傾頹之患,誠甚驚悚,而外邊頹圮,與內面有異,慰安奉審之節,不爲磨鍊,待快晴擇日修改,何如?傳曰,允。
曺鳳振,以兵曹言啓曰,卽接西所衛將柳載南牒報,則集成門南邊內宮墻二間許,因雨頹圮云。爲先令紫門監,以杻把子及長木,堅實圍排,把守軍金虎門入直軍十名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,集成門南邊內宮墻二間許頹圮處,金虎門入直軍十名除出,將校一人率領,限修築間,嚴加守直,而金虎門軍一百名內,五十五名除出,宮墻頹圮各處,已爲把守矣。元入直軍數少,事甚疎虞,出番軍二十名,添入之意,敢啓。傳曰,知道。
又以兵曹言啓曰,卽接宗廟署入直訓鍊院主簿尹佑成手本,則宗廟大門東邊舊築墻垣五間許頹圮云。臣致應,馳詣看審後,爲先令繕工監,以杻把子,堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接慶熙宮入直衛將崔文翼牒報,則興元門北邊墻垣四門頹圮云。爲先令繕工監,以杻把子,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
兼都承旨李憲琦疏曰,伏以臣民無祿,慈馭禮陟,廓然之痛,率普惟均。況又天感聖孝,地叶神兆,灤遷魯祔,禮月漸近,仰惟孺慕皇皇,益復如新。仍伏念臣於日昨,銀臺仕進之時,忽伏承正卿陞擢之命,臣誠驚惶震越,若夢非眞,莫知措躬之所也。噫,有國大政,用人爲先,太上在德,尙矣毋論,或文識足以贊王猷,或材幹足以擔機務,或朝夕左右,勤勞夙著,或歷試內外,績庸可紀,上以之量才授任,惟簡在心,下以之陳力就列,有可藉手,苟不然者,天秩隳而天工曠矣,可不懼哉?臣本駑下,不學無術,直一空空庸庸,無用之夫耳。遭遇聖際,僥倖科第,已是臣所不自期,而加以臣母病狀,積痼難醫,長在床笫。粵自廁跡翰苑,屢陳情懇,輒蒙恩許,家居調護,亦多年所,間雖怵畏義分,黽勉就職,然竊思束帶加帽之日,自其通籍之初,至于今堇可月以計,而歲不足,不知古人,亦有是否,絲毫莫報而恩造徒偏,宰列滾到而涯分已踰,由是以更進一步,八座峻秩,又豈臣夢想之所或到哉?問其姿則文質兩虧矣,問其才則樗櫟自分矣,問其年則猶未及大夫之命矣。不識聖朝奚取於臣,而大臣輒備於歷擧,殿下勿疑而可之耶?眷遇之非常,榮進之太驟,歷數當世,無有倫比,退伏歷日,求說不得,臣雖至愚,自知甚明,小器無以受大,短綆難於汲深,冥升之戒,過福之災,臣自蹈之,有不足言。至若物議之駭惑,名器之玷辱,聖明顧不爲朝廷惜之乎?百爾量忖,承膺無望,玆敢不避僭猥,仰首陳籲。伏乞聖慈,察臣至懇,非出飾讓,亟收臣新授資級,以幸公私焉。臣無任云云。答曰,省疏具悉。卿其勿辭救護。
大護軍金相休疏曰,伏以皇天降割,東土慈聖,奄棄隆養,居諸迅駛,節物變嬗,臣民慟霣,小大惟均,而伏況灤遷卜吉,魯祔涓期,我聖上新舊之痛,當復如何?仍竊伏念自古人君御世出治之大權利柄,專在於善用人,而善用人之方,又在於愼爵賞,故德懋者懋官,功懋者懋賞,蓋德不懋而官懋,則徼幸之門啓,而人不勸於爲善,功不懋而賞懋,則解體之患生,而士不勇於趨事。是以苟其賢且才也,雖一歲超遷,而世不疑驟,如其愚無能也。或十年不調,而衆不病滯,此實由於在上而操其術者,制之適其要,處之得其方,而能鼓舞天下之人才,布列朝廷之百官,而致使野無遺賢,治躋大猷者,用是道也。然則爵賞之不可輕用,而濫施者,果何如也?臣本愚庸闇劣,最居人下,而偶竊科第,策名淸時者,行將數十年矣,亦嘗已試於內外矣。以德則無片善可甄,以功則蔑寸勞可錄,而加之楡景遽迫,蒲質隨悴,向後光陰,旣不足把玩,已頹駑蹇,益無以策勵,望永絶於榮道,夢不復於名場,從今以往,略保寒拙之家風,幸免罪戾於聖世,則光耀至矣,志願遂矣,耿然一念,惟此而已。千萬意慮之表,正卿寵擢之命,忽降於知申恩遞之餘,臣震懍惶駭,歷屢日而莫省所以。夫正卿之爲官也,都八座之崇秩,據六司之長席,上可贊於謀王體,下可與於斷國論,而於該部之事,無不專制統轄,非如尋常佐貮之比,則其尊且重可知,而今遽被之於無德無才之庸夫,加之於蔑能蔑功之賤身,此已非爵賞必愼之指,而竊又恐徼幸解體之弊,必將自臣而倡之也。臣受國厚恩,無一報答,而反爲王政世道之害如此,則臣罪到此,其何以贖之耶?天鑑孔昭,誠僞莫逃。伏乞深留聖聰,洞賜睿察,亟收資憲新階超授之命,使賢愚不混,爵賞不僭,則上下胥得,國言必穆。臣無任云云。答曰,省疏具悉。卿其勿辭行公。
大護軍南履翼疏曰,伏以昊穹不弔,慈馭禮陟,旬朔屢改,普慟愈切。矧又健陵遷奉之禮,天作吉岡,灤和方啓,魯祔已卜,伏惟聖慕皇皇,益復如新。仍伏念臣,以素門平進,頹齡散材,文質無當於適用,揚歷已踰於本分,居常愧惕,若隕淵谷,重以間罹禍罰,奄失偏慈,三霜甫闋,萬念都灰。適値嚴廬哀疚之日,不敢以文字煩瀆,有除輒膺,自同平人,每中夜思惟,未嘗不怵然以驚。乃者八座寵擢之命,忽及於千不似萬不近之身,臣誠惝怳震越,歷屢日而不能自定。噫,正卿重秩也,陞擢峻選也。苟非才德素,茂望實俱隆蔚,爲當世之需,則上不可以輕施,下不可以冒膺。況臣無似,冥升至此,有若循資躡級,節次推遷者,則過福之災,猶屬私憂,其於累聖簡而玷名器何哉?量能揣分,以榮爲懼,循墻二字,在臣猶歇後語耳,玆敢冒進短章,悉暴衷懇。伏乞天地父母,念公器之不容濫及,察臣言之非出飾讓,亟收臣新授爵秩,以重官方,以安微分,千萬幸甚。臣無任云云。答曰,省疏具悉。卿其勿辭行公。
上在昌慶宮廬次。大行王大妃殿初喪。
自辰時至酉時,灑雨下雨,測雨器水深二寸六分。
自人定至初二日開東,灑雨下雨,測雨器水深五寸九分。
朔奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上單子問安。答曰,罔極。
曺鳳振啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
朴周壽啓曰,右副承旨李墷今日不爲仕進,卽爲牌招,何如?傳曰,允。
傳于曺鳳振曰,守令·邊將初仕人留待。
傳于曺鳳振曰,守令·邊將初仕人入侍。
傳于朴周壽曰,藥房入侍。
朴周壽啓曰,藥房副提調持湯劑來待矣。傳曰,封入。
曺鳳振啓曰,行大司憲李憲琦,執義任天常,掌令權熀·鄭禮容,持平李鎭華牌不進,持平李在嵩在外,監察茶時之意,敢啓。傳曰,知道。
以右副承旨李墷牌不進罷職傳旨,傳于李箕淵曰,只推。
以大司諫金,獻納金周默,正言尹書有,執義任天常,掌令權熀·鄭禮容,持平李鎭華牌不進罷職傳旨,傳于曺鳳振曰,只推。
李箕淵啓曰,行副提學趙鍾永牌不進推考傳旨,今方捧入,而館錄成命,已至多日,如是違牌,事甚未安,更爲牌招,何如?傳曰,允。
又啓曰,行副提學趙鍾永牌不進推考傳旨,今方捧入,而館錄命下,已至多日,如是違牌,事甚未安,更爲牌招,何如?傳曰,允。
以平安監司金履喬狀啓,博川等邑民家漂頹事,傳于李箕淵曰,許多民戶之漂頹,極爲矜惻,元恤典外,別加顧助,結構奠接之方,另加申飭,如前安堵之意,廟堂措辭分付。
以黃海監司李龍秀狀啓,黃州等邑民家漂頹事,傳于李箕淵曰,聞甚矜惻,元恤典外,別加顧助,結構奠接之方,各別申飭事,廟堂措辭分付。
李箕淵啓曰,校理李魯秉·宋翼淵,副校理李彦淳,修撰李東永,副修撰姜世白·洪羲弼在外,修撰姜世綸健元陵告由大祝進,玉堂上下番俱空,事甚未安,應敎李瀅夏,副應敎朴齊聞,副校理趙璟鎭,竝卽牌招,推移入直,何如?傳曰,允。在外玉堂竝許遞,前望單子入之。
李箕淵,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以承文院都提調意啓曰,院製述官南石耇陞六代,吏文學官南履秉陞付,吏文學官有闕代,幼學沈錫賢差下,使之付軍職,冠帶常仕,何如?傳曰,允。
又以侍講院言啓曰,新除授司書趙萬協時在京畿楊州地,書筵入番事緊,斯速乘馹上來事,下諭,何如?傳曰,允。
朴周壽,以內醫院都提調意啓曰,提調沈象奎纔已蒙遞矣。當此湯劑連進之時,不可暫曠,其代令該曹口傳差出,何如?傳曰,允。
曺鳳振,以兵曹言啓曰,卽接南所入直衛將慶聖熙牒報,則金虎門北邊月廊築墻外面昨日缺落處一間許頹圮云,爲先令紫門監,以杻把子堅實圍排,依例樹柵,急速修築,而把守軍兵,金虎門入直砲手八名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,金虎門北邊月廊築墻外面昨日缺落處一間許頹圮處,金虎門入直軍八名除出,將校一人率領,限改築間,嚴加守直之意,敢啓。傳曰,知道。
又以兵曹言啓曰,卽接南所入直衛將慶聖熙牒報,則金虎門北邊月廊內壁一間許缺落云。爲先令紫門監,以杻把子堅實圍排,依例樹柵,卽速修築,而外壁自如,則此與全頹有異,金虎門入直砲手,量宜除出,限改築間,晝察夜巡之意,分付,何如?傳曰,允。
又以訓鍊都監言啓曰,因兵曹草記,金虎門北邊月廊內壁一間許缺落處,金虎門入直砲手五名除出,限改築間,晝察夜巡之意,敢啓。傳曰,知道。
又以兵曹言啓曰,卽接南道參軍具鳳錫牒報,則禁衛營所授光熙門南邊第九城廊近處體城二間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
大護軍金魯應疏曰,伏以,昊天不弔,大行王大妃奄棄隆養,時月嬗變,普慟冞切。伏況灤遷魯祔,吉兆允叶,靈辰載涓,伏惟聖孝出天,哀慕如新。仍伏念,臣燕石之賤品也,齊竽之濫吹也。徒以遭際晠世,不有棄物,荷天地兼容之德,沐雨露曲成之澤,晩通閨籍,猥辱朝序,前後兜攬,罔非謬誤之渥,內外歷揚,徒增瘝溺之譏,滾到卿月,涯量已過。矧復蒲柳先零於望秋,樗櫟宜棄於散地?但思守拙以爲忠,每務師心而自信,塵刹之報蔑效,滿盈之懼徒切,分甘退屛,望絶華顯,何嘗萌念於更進一步之地哉?不自意日前大僚筵擧,群彦彙進,而臣之賤名,忽參於其中,綸言允兪,華誥宣降,臣聞命驚惶,魂宇失守,誠莫知措躬之所也。夫命官授爵,朝廷之名器也,官非其人,則易示負乘之戒,德不稱器,則詩招在梁之剌,此自古所以其難其愼。雖在微末庶職,上不可以虛假,下不可以濫饕。況玆正卿之秩,卽周之六官也。唐之八座也,地位之尊,寄任之重,必也周才茂績,已厭朝野之素推,宿德雅望,實叶物議之僉同,然後始可以參幹庶務,裨補聖治,苟失其當,則不惟患其代庖,反又害於畫墁。今臣之萬不近似,一無試可,廷僚之所共知也。溝中之斷,不合泰壇之樽,竈下之焦,非宜淸廟之瑟,臣若不自揆度,全昧廉隅,倖其超階之榮,而罔念循墻之義,顚隮必至於軛羊,譏笑復集於軒鶴,臣雖欲憑恃寵靈,黽勉冒進,其於聖簡之爲累,朝端之貽羞,何哉?左右思量,趨膺無路,玆不得不披歷衷肝,仰瀆崇嚴。伏乞聖明,諒臣言之非出飾讓,特收臣新授資秩,以重公器,以安私分,不勝大願。臣無任云云。答曰,省疏具悉。卿其勿辭行公。
辛巳七月初一日辰時,上御熙政堂。藥房入診,守令·邊將·初仕人同爲入侍時,都提調林漢浩,副提調朴周壽,假注書成大璡,記事官鄭知容·金正喜,檢校待敎徐憙淳,右承旨李箕淵,左副承旨曺鳳振,假注書李相重以次進伏,醫官吳千根·李命運·金殷相,安岳郡守沈能稷,慶源府使金星翼,河東府使許棨,鐵山府使李吉求,長淵縣監鄭邦采,安城郡守任希季,熙川郡守李惇五,興海郡守趙存卿,玄風縣監李光載,南平縣監朴縞壽,橫城縣監李敏會,文義縣令趙啓煥,鎭海縣監李義根,陽德縣監李錫龜,光陽縣監韓在祿,泗川縣監沈煥永,永禧殿參奉金來淳,假引儀崔廷臣·金懋以次進伏楹外。群山僉使趙德永,蒜山僉使車弘悳,平薪僉使崔宗佐,赤梁僉使車聖彬,臨淄僉使金瑞雄,柔院僉使金潤玉,德浦僉使金源爀,潼關僉使朱之行,恃寨僉使安德煥,呂島萬戶鄭臣弼,木浦萬戶金象雄,森森坡萬戶胡述祖,舊所非別將朴宗樞,格浦別將鄭興孫,以次侍立庭下訖。漢浩曰,潦熱比甚,聖體,若何?上曰,一樣矣。漢浩曰,昨日湯劑進御後,泄候諸節,果何如?上曰,稍勝矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,一樣矣。漢浩曰,嘉順宮氣候,何如?上曰,一樣矣。漢浩曰,世子宮氣候,何如?上曰,一樣矣。漢浩曰,醫官入診,何如?上〈曰〉,可之。千根·命運·殷相以次診候訖,退伏奏曰,脈候左右三部調均矣。漢浩曰,提調沈象奎身病猝劇,不得仕進云,今姑許遞,何如?上曰,依爲之。令該曹口傳差出,可也。出擧條仍敎曰,守令以次進前。能稷等以次進,各奏職姓名訖。上曰,邊將則承旨出去,傳奏,可也。鳳振傳奏諸邊將等職姓名訖,上命守令先退,能稷等退出。進御加味六和湯,依前方一貼煎入事。出榻敎上命退,諸臣以次退出。
上在昌慶宮廬次。大行王大妃殿初喪。
自開東至人定,灑雨下雨,測雨器水深八分。
夜自四更至初三日開東,灑雨下雨,測雨器水深一分。
李箕淵啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨李墷今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李友秀落點。
李箕淵啓曰,同敦寧申在明除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成洪敬謨除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李箕淵曰,沁都防守處墻屋,竝皆滲漏頹圮云,卽令本府改築事,分付。
李箕淵啓曰,行副提學趙鍾永再牌不進推考傳旨,今方捧入,而館錄有命,連事違召,事體誠極未安。所當更請牌招,係是一日三牌,何以爲之?敢稟。傳曰,更爲牌招。
又啓曰,行副提學趙鐘永牌不進推考傳旨,今方捧入,而館錄成命,已至多日,連事違召,不卽承膺,事體所在,極爲未安。更爲牌招,何如?傳曰,允。
又啓曰,行副提學趙鐘永疏批已下,卽爲牌招,以爲館錄擧行之地,何如?傳曰,允。
掌令權熀啓曰,臣本庸愚,言議風采,不合於淸朝耳目之任,掌憲除旨,忽下於夢想之外,庚牌累降,雖不得不章皇出肅,而臣曾經亞憲,揆以公格,不可冒據,請命遞斥臣職。答曰,依啓。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于李友秀曰,只推。
以大司成洪敬謨牌不進罷職傳旨,傳于李箕淵曰,只推。
吏曹口傳政事,以李羲甲爲內醫提調。
玉堂前望單子入之,校理李鍾穆·趙庭和,副校理任存常,修撰金敎喜,副修撰李寅溥·趙忠植落點。
以副應敎朴齊聞,副校理趙璟鎭牌不進罷職傳旨,傳于李箕淵曰,只推。
李箕淵啓曰,玉堂上下番俱空,事甚未安。副應敎朴齊聞,副校理趙璟鎭旣有只推之命,與新除授校理李鍾穆·趙庭和,副校理任存常,修撰金敎喜,副修撰李寅溥·趙忠植,一體牌招,以爲推移入直之地,何如?傳曰,允。
又啓曰,新除授副修撰趙忠植以前任殷栗縣監,方在解由未出中,何以爲之?敢稟。傳曰,勿拘。
以副應敎朴齊聞,副校理任存常·趙璟鎭牌不進罷職傳旨,傳于李箕淵曰,只推。
李箕淵,以禮曹言啓曰,卽接宗廟署所報,則卽者宗廟正殿西邊翼室北苑階二間及西邊內墻一間許頹圮,永寧殿殿庭東邊內墻二間許及西邊內墻一間許頹圮云矣。正殿至近之地,有此苑階與內墻頹圮之患,不可無慰安之擧,而今當祀享停止之時,依前例宗廟·永寧殿慰安告由,只以告文,不卜日,今初四日設行,修改等節,待快晴擇日擧行,何如?傳曰,允。
又以禮曹言啓曰,卽接景慕宮官員所報,則今日辰時量,正堂西邊內墻二間許及苑山大門全體頹圮云矣。正堂至近之地,有此內墻與苑門頹圮之患,不可無慰安之擧,而今當祀享停止之時,依前例只以告文,不卜日,今初四日設行,修改等節,待快晴擇日,擧行,何如?傳曰,允。
又以魂殿都監摠護使意啓曰,魂殿都監堂上,自前無嘗藥兼帶之例,本都監堂上李羲甲所帶藥院之任,今姑許遞,何如?傳曰,允。
又以魂殿都監摠護使意啓曰,本都監堂上李存秀身病,近甚苦劇,敦匠事繁之時,無以逐日仕進云。實病旣如此,則有難强令察任,今姑許遞,其代知敦寧金相休差下,使之察任,何如?傳曰,允。
又以山陵都監摠護使意啓曰,今此陵上浮莎所被處,四面周遭,極其浩大,以當初劃送軍,無以完役,轝士餘軍中,量宜加定出送之意,分付漢城府,何如?傳曰,允。
又以山陵摠護使意啓曰,本都監郞廳李應淵身病猝重,呈狀乞遞,改差,其代以前縣監李鼎寬差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單李鼎寬。
李友秀,以都摠府言啓曰,今此潦水宗廟北門西邊宮城半間許頹圮之意,敢啓。傳曰,知道。
又以都摠府言啓曰,貮極門東邊內宮墻三間許頹圮之意,敢啓。傳曰,知道。
又以兵曹言啓曰,卽接建陽門入直把摠申光赫手本,則宗廟北門西邊宮墻一間半許頹圮云。爲先令紫門監以杻把子堅實圍排,依例樹柵,卽速修築,而此與外宮墻有異,自前雖無把守之例,其在愼重之道,不可疎忽,建陽門入直禁衛軍,自該營量宜定送,限改築間,晝察夜巡之意,分付,何如?傳曰,允。
又以兵曹言啓曰,卽接宗廟署入直訓鍊院判官孔志文牒報,則宗廟大門西邊舊築墻垣一間半及西門北邊舊築墻垣四間許頹圮云。臣晉和馳詣看審後,爲先令繕工監,以杻把子堅實圍排,依例樹柵,而衛軍各二名定立,限改築間,嚴加守直,令該曹卽速修築,亦令巡邏營門申飭校卒,另加巡察之意,分付,何如?傳曰,允。
又以兵曹言啓曰,卽接東所衛將方承圓牒報,則貮極門東邊內宮墻三間許,因雨頹圮云。爲先令紫門監,以杻把子及長木堅實圍排,把守軍,建陽門入直軍十五名除出,限修築間,嚴加守直,而連接牒報,則秋景苑內宮墻一間許頹圮云。旣有前把守軍五名矣,銅龍門入直軍五名加把,一體守直之意,敢啓。傳曰,知道。
又以兵曹言啓曰,卽接西所衛將李鼎五牒報,則集成門南邊內宮墻二間許因雨頹圮云。爲先令紫門監,以杻把子及長木堅實圍排,把守軍則傍近有前把守軍十名矣,五名加把,限修築間,嚴加守直之意,敢啓。傳曰,知道。
又以兵曹言啓曰,卽接南所衛將慶聖熙牒報,則萬安門北邊墻垣一間半許,因雨頹圮云。爲先令紫門監,以杻把子及長木堅實圍排,把守則旣有前把守禁軍五人矣,五人加把,一體嚴加守直之意,敢啓。傳曰,知道。
又以兵曹言啓曰,卽接西營入直哨官姜祜廈手本,則拱北門南邊墻垣二間頹圮云。爲先令紫門監,以杻把子堅實圍排,依例樹柵,卽速修築,而把守軍兵,兩營入直禁衛軍十名除出,限改築間,嚴加守直之意,分付,何如?傳曰,允。
又以兵曹言啓曰,卽接慶熙宮入直衛將朴宗爀牒報,則武德門西邊墻垣第一處四間,第二處二間,崇義門北邊墻垣四間,南邊墻垣三間,開陽門西邊墻垣四間許頹圮云。爲先令繕工監,以杻把子堅實圍排,卽速修築,而亦令巡邏營門申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接集春營入直哨官姜致浩手本,則月覲門東邊墻垣二間許頹圮云。爲先令紫門監,以杻把子堅實圍排,依例樹柵,卽速修築,而把守軍兵,集春營入直御營軍十名除出,限改築間,嚴加守直之意,分付,何如?傳曰,允。
又以兵曹言啓曰,卽接訓鍊都監旗牌官申光翊手本,則通化門越邊含春苑墻垣前日頹圮連接處十三間,又爲頹圮云。爲先令繕工監,堅實圍排,卽速修築,而旣是連接處,則守直衛軍,不必加定,以前守直衛軍,限改築間,嚴加守直之意,分付,何如?傳曰,允。
又以兵曹言啓曰,卽接東道參軍尹而烈牒報,則御營廳所授惠化門北邊第五城廊近處體城前日頹圮連接處半間許,又爲頹圮云。爲先令繕工監,堅實圍排,分授軍門,急速修築,而旣是連接處,則把守軍兵,不必加定,以前把守軍,限改築間,嚴加守直之意,分付,何如?傳曰,允。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣前日頹圮處連接二間,又爲頹圮云。爲先堅實圍排,待晴合力改築之意,敢啓。傳曰,知道。
又以訓鍊都監言啓曰,因兵曹草記,集成門南邊內宮墻二間許頹圮處,金虎門入直軍五名除出,與傍近處把守軍十名,限修築間,一體守直之意,敢啓。傳曰,知道。
又以訓鍊都監言啓曰,本局別將任聖尹身病甚重,勢難察任,改差,何如?傳曰,允。
又以禁衛營言啓曰,因兵曹草記,宗廟北門西邊宮墻一間半許頹圮處,建陽門入直軍八名除出,哨官一員率領,限改築間,晝察夜巡之意,敢啓。傳曰,知道。
又以禁衛營言啓曰,因兵曹草記,貮極門東邊內宮墻三間許頹圮處,建陽門入直軍十五名除出,哨官一員率領,限修築間,嚴加守直,秋景苑內宮墻一間許連接頹圮處,銅龍門入直軍五名,又爲除出,與前把守將卒,一體嚴飭守直之意,敢啓。傳曰,知道。
又以禁衛營言啓曰,因兵曹草記,拱北門南邊宮墻二間許頹圮處,西營入直軍十名除出,哨官一員率領,限修築間,嚴加守直之意,敢啓。傳曰,知道。
又以禁衛營言啓曰,本營字內光熙門南邊第九城廊近處體城二間許頹圮處,把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
又以禁衛營言啓曰,本營把摠徐羽淳身病猝重,勢難察任,改差,何如?傳曰,允。
又以御營廳言啓曰,因兵曹草記,月覲門東邊宮墻二間許頹圮處,集春營入直軍十名除出,出番哨官一員率領,限改築間,輪回嚴加守直,而該入直軍餘數不多,宮墻外巡邏,無以分排,出番鄕軍十名,依例添入警巡之意,敢啓。傳曰,知道。
假注書成大璡書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,防路之石築,久益堅緻,障谷之榛樾,漸就鬱密,牛馬通路,今非可論,而樵牧微逕,亦無可尋是白遣,樹木段,播植旣密,着根亦固,穉長雖或不齊,而菀然有成林之美是白乎旀,峴上結幕處守直之節,亦皆着實擧行是白如乎,仍詣昭顯墓局內諸處,亦爲看審是白乎則,階砌完固,而莎草完全是白遣,古木茂密而成拱,新植茁盛而成林,守護之節,亦皆無弊,兩處所見,一無現頉之意,敢啓。傳曰,知道。
行副提學趙鍾永疏曰,伏以,皇穹不弔,大行王大妃慈庥永閟,節序嬗變,靡逮之慟,率普惟均。矧又仙寢諏擧緬之禮,吉岡筮合祔之兆,天佑人從,靈辰載涓,仰惟孝思皇皇,益復如新。仍伏念,臣材器不堪於適用,疾病又妨於陳力,自處冗散,微分粗安,竊不自意,伏奉恩除,以臣爲弘文館副提學者,臣誠惝怳赧恧,莫知所措也。臣於十餘年前,猥忝侍讀之列,久持綾被,頻登講綴,旣罔效於啓沃,適增露其醜拙,至今追惟,愧汗浹背。一自棲遑於吏事,車塵馬跡,屢奪光陰,轉益荒嬉,全抛書籍,雖欲掇拾舊業,重攀宿趼,而西淸帷幄,望若天上,已判不可以階焉。況玆長官之席,非下僚比哉?又況圈錄有成命,而爲任惎重,顧今名俊隊列,蔚然成林,鑑別衡稱,尤難得平,而乃以如臣無似,授之掄揀之柄,强其不可强之役,則何以使物情咸允,淸選無玷,有裨我昭代聲明之治哉?天牌狎臨,屢犯違逋,譴罰不加,窮蹙冞切,玆敢猥陳衷懇,呼龥於恭默之下。伏願聖明,特加諒察,鐫改臣不稱之職名,回授可堪之人,俾公器不褻而圈事卽完,不勝幸甚。臣無任云云。答曰,省疏具悉。卿其勿辭行公。
知中樞府事朴宗京疏曰,伏以,慈聖禮陟,時月嬗變,灤遷魯祔,大禮將擧,舊慟新哀,臣民普切。伏惟聖慕皇皇,益復如新。仍伏念,臣空疎謭劣,百不猶人,而偏蒙兩聖朝不世之恩遇,歷揚華顯,滾到宰列,是豈臣平日所自期者哉?惟是區區一念,當官盡職,少答洪私,而材實不逮,觸事尤悔。迺者猥叨湖藩,適値水災,懷襄之患,近古所無,奠接之方,無計可施,畢竟瘡疣百出,愧恧無地,獨賴我聖上如傷若保之仁,頒以帑金,蠲其稅斂,俾湖西五十州生靈,回咷爲笑,出溝壑而奠袵席,此皆我聖上賜也。臣於納節之日,退伏窮廬,惟是闕庭候班,隨衆進參而已,不復有當世之念,千萬不自意,日前賓對,正卿寵擢,至及臣身,知樞新銜,仍蒙恩除,臣誠惝怳震懍,罔知攸措也。夫八座崇班,地望尤別,是豈如臣無似所可冒玷者哉?名器至重,不可輕授,梁鵜之誚,負乘之譏,臣固甘心,而其於累聖朝愼簡之治,非細故也。臣之自來貞疾,近又中暑添劇,肢末浮腫,血痢連下,症祟危苦,不省四到,今纔收召精神,略構短章,仰暴實狀,冒瀆崇嚴。伏乞聖慈,俯賜諒察,將臣所授新資,亟賜收還,以重名器,以安賤分,不勝幸甚。臣無任云云。答曰,省疏具悉。卿其勿辭行公。
上在昌慶宮廬次。大行王大妃殿初喪。
自開東至人定,灑雨下雨,測雨器水深四寸九分。
自人定至夜四更,灑雨下雨,測雨器水深一寸一分。
李友秀啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李箕淵啓曰,左承旨李鶴秀,左副承旨曺鳳振,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李文會·金履載落點。
李友秀啓曰,假注書成大璡身病猝重,勢難察任,今姑改差,何如?傳曰,允。
兵曹口傳政事,副護軍單李鶴秀。
徐憙淳啓曰,檢閱金正喜,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,檢閱鄭知容謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招察任,何如?傳曰,允。
李友秀啓曰,行都承旨朴周壽藥院進,行左承旨李文會,行右承旨金履載未肅拜,左副承旨李箕淵式暇出去,同副承旨徐憙淳內閣直,院中只有臣一人,伴直無人,行右承旨金履載,所當牌招,而拘於廳規,不得請牌,何以爲之?敢稟。傳曰,牌招。
又啓曰,行右承旨金履載牌不進,伴直無人,所當更請牌招,而拘於廳規,不得請牌,何以爲之?敢稟。傳曰,更爲牌招。
又啓曰,行副提學趙鍾永牌不進推考傳旨,今方捧入。而館錄成命,已至多日,一向違召,無意承膺,事體所在,誠極未安,更爲牌招,何如?傳曰,仍以前牌催促,違牌,勿爲呼望。
徐憙淳啓曰,玉堂上下番俱空,今已許久,而行副提學趙鐘永,肅謝之後,不爲入直,直爲出去,事甚未安,推考,何如?傳曰,允。
李友秀啓曰,玉堂上下番俱空,已至多日,事甚未安。副應敎朴齊聞,副校理任存常·趙璟鎭,旣有只推之命,與修撰姜世綸一體牌招,以爲推移入直之地,何如?傳曰,竝許遞,前望單子入之。
成大璡改差,代以徐左輔爲假注書。
行大司憲李憲琦啓曰,臣言議風采,本不合於淸朝耳目之任,而至若風憲之長,其責尤重,有非如臣庸愚所可擬議,除旨忽下於夢想之外,召牌屢臨,臣怵分畏義,雖不得不章皇出肅,以伸叨謝之忱,而第臣於合啓中,有私義之不可冒參者,前叨臺地,以此引避,遂蒙體諒之恩,今臣處義,宜無異同,請命遞斥臣職。答曰,依啓。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于李友秀曰,只推。
傳于李友秀曰,喜雨成霖,今至跨朔,恙稼必矣,祈晴祭,秋節前雖不得行,在今有難膠守,令禮曹堂上問于大臣,如無不可,卽爲擧行事,分付該曹。
李友秀,以禮曹言啓曰,卽接健元陵參奉所報,則今初一日夜雨大霔後,本陵陵上曲墻西北邊二間半許外邊頹圮云矣。陵上曲墻,連此頹圮,誠甚驚悚,而外面頹圮,與內面有異,慰安奉審節次,不爲磨鍊,修改等節,待快晴擇日擧行,何如?傳曰,允。
又以禮曹言啓曰,卽接穆陵參奉所報,則今番大雨後,仁穆王后陵上卯方曲墻一間半許內面頹圮云矣。陵上曲墻,有此頹圮之患,誠甚驚悚,不可無慰安之擧,而今當停祭之時,依前例只以告文,不卜日,今初五日設行,修改之節,本曹堂上郞廳進去奉審後,稟處,何如?傳曰,允。
又以禮曹言啓曰,卽接徽陵參奉所報,則昨日大雨後,本陵陵上申方曲墻二間內面頹圮云矣。陵上曲墻,有此頹圮之患,誠甚驚悚,不可無慰安之擧,而今當停祭之時,依前例只以告文,不卜日,今初五日設行,修改之節,本曹堂上·郞廳進去奉審後,稟處,何如?傳曰,允。
又以禮曹言啓曰,穆陵仁穆王后陵上曲墻有頉處及徽陵陵上曲墻有頉處,本曹堂上·郞廳進去奉審,而兩陵寢同奉一局之內,依前例同爲奉審,何如?傳曰,允。
又以禮曹言啓曰,卽接崇陵別檢所報,則今朝雨後,王后陵上酉方曲墻一間半許內面頹圮云矣。陵上曲墻,有此頹落之患,誠甚驚悚,不可無慰安之擧,而今當停祭之時,依前例只以告文,不卜日,今初五日設行,大王陵寢,同奉一曲墻之內,慰安告文,一體設行,本曹堂上·郞廳進去奉審,修改之節,更爲稟處,而穆陵·徽陵曲墻有頉處奉審堂上,同爲奉審,何如?傳曰,允。
又以禮曹言啓曰,卽接顯陵參奉所報,則今番大雨後,大王陵上西邊曲墻一間及王后陵上東北邊曲墻三間許,皆爲外面頹圮云矣。陵上曲墻,有此頹圮之患,誠甚驚悚,而外面頹圮與內面有異,慰安奉審節次,不爲磨鍊,修改之節,待快晴擇日擧行,何如?傳曰,允。
又以禮曹言啓曰,卽接大寶壇守直官所報,則昨日大雨後,奉室第二位後壁道里上及內板門上,俱爲滲漏云。修改之節,不容少緩,而見今潦雨未霽,無以興工,待快晴擇日擧行,何如?傳曰,允。
又以禮曹言啓曰,今此穆陵仁穆王后陵上曲墻頹圮慰安告文設行時,齋郞兩官,不可不備,而新除授別檢李應信,時在京畿砥平地,無以及期上來云。別檢李應信,今姑改差,其代令該曹以在京無故人,口傳差出,以爲備員擧行之地,何如?傳曰,允。
又以兵曹言啓曰,卽接西所衛將許晉牒報,則泰秋門東邊內宮墻一間半許,因雨頹圮云。爲先令紫門監,以杻把子及長木堅實圍排,把守軍以金虎門入直軍八名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,泰秋門東邊內宮墻一間許頹圮處,金虎門入直軍八名除出,將校一人率領,限修築間,嚴加守直,而金虎門軍一百名,添入軍二十名,合一百二十名內,七十六名除出,宮墻頹圮各處,已爲把守矣。元入直軍數少,事甚疎虞,出番軍二十名,又爲添入之意,敢啓。傳曰,知道。
又以兵曹言啓曰,卽接西所衛將許晉牒報,則永肅門北邊內宮墻一間許,因雨頹圮云。爲先令紫門監,以杻把子及長木堅實圍排,而係是局出身直所近處,把守則限修築間,令局出身輪回晝察夜巡之意,分付,何如?傳曰,允。
又以訓鍊都監言啓曰,因兵曹草記,永肅門北邊內宮墻一間許頹圮處,入直局出身五人除出,限修築間,輪回晝察夜巡之意,敢啓。傳曰,知道。
又以兵曹言啓曰,卽接銅龍門入直哨官林福明手本,則宗廟北門東邊墻垣前日頹圮連接處三間許,又爲頹圮云。爲先令紫門監以杻把子堅實圍排,依例樹柵,卽速修築,而旣是連接處,則晝察夜巡軍,不必加定,以前巡察軍,一體擧行之意,分付,何如?傳曰,允。
又以禁衛營言啓曰,因兵曹草記,宗廟北門東邊宮墻三間許又爲頹圮,而係是連接處,不爲加定把卒,以前把守將卒,限改築間,一體嚴飭巡察之意,敢啓。傳曰,知道。
又以兵曹言啓曰,卽接集春營入直哨官朴致元手本,則月覲門東邊墻垣三間半許頹圮云。爲先令紫門監,以杻把子堅實圍排,依例樹柵,卽速修築,而把守軍兵,集春營入直御營軍十五名除出,限改築間,嚴加守直之意,分付,何如?傳曰,允。
又以御營廳言啓曰,因兵曹草記,月覲門東門宮墻三間半頹圮處,集春營入直軍十五名除出,哨官一員率領,限改築間,輪回嚴加守直,而該入直軍餘數不多,宮墻外巡邏,無以分排,出番鄕軍十五名,依例添入警巡之意,敢啓。傳曰,知道。
又以兵曹言啓曰,卽接慶熙宮入直衛將朴宗爀牒報,則開陽門東邊墻垣四間許頹圮云。爲先令繕工監,把子圍排,卽速修築,而亦令巡邏營門申飭校卒,限改築間,嚴加巡察之意,分付,何如?傳曰,允。
又以御營廳言啓曰,因兵曹草記,本廳字內惠化門北邊第五城廊近處前日頹圮連接體城半間許又爲頹圮處,依例以前把守軍,另加嚴飭守直之意,敢啓。傳曰,知道。
又以御營廳言啓曰,本廳千摠李載亨身病甚重,勢難察任,改差,何如?傳曰,允。
大護軍李相璜疏曰,伏以,臣忝董匠事,數月于玆,未效微勞,病隨而作,百道交攻,凜然有朝夕之憂,擬占數日之暇,入城尋醫,道次傳撥,奉有使命,臣於是,憫阨罔措,重添一病,以今番使事之綦重,而況此擬差,又在於前人屢易之餘,臣若更有陳丐,則上損國體,下虧常分,極知爲罪,無所逃誅。然窮到極處,猶不能自已於疾聲者,夫豈得已而然哉?臣之昨夏遭罹,貽累淸朝,無復餘地,彯結周行,固非可論,而雖一時往役之異於官職者,亦不敢爲隨衆冒沒之計者,義在自靖,不容不然,驟然觀之,山陵蕫事,固未嘗非往役,而此則臣自有說。噫,臣之頂踵毛髮,皆我先大王賜也。以君臣之義,而兼父子之恩,天地雨露,偏蒙陶甄,及遭庚申大創,臣有私制,不克奔走於終事之際,此恨綿綿,雖死難瞑,今焉灤遷旣卜,魯祔竝行,雖負畚荷鍤,猶將以身先之,況敦匠之命,實在此時乎?非敢專以任使爲榮也,乃其心則未死餘生,得自效於玄隧之役,少紓此宿昔如結之區區下忱云爾。若謂臣往役之差堪自安,私義之煞有可强,則萬萬非臣之本情也。臣之情苦勢蹙,決難冒膺新命者,已見如是,而假使臣無情可言,臣之積年痼疾,尤不可擬議於跋履驅頓,遠涉異域,暈眩者每苦風霧,燥渴者必擇水泉,而臣實兼此二祟,遼瀋燕薊之間,吼怒障昏,滓渾淤濁,風氣水性,不竝以東,雖素强無疾者遇之,往往不服生釁,而有疾前往,間多不全,臣蓋嘗一膺是役,仗君之靈,幸免顚仆,而及歸寢疾,半年始甦,伊後再叨,不得已擧實陳籲,獲蒙體諒,想或記有於聖聰矣。臣今齒加衰而病益痼,視年前又不啻落下幾層,而乃欲勉强蹩躄於年前之所不能,則此實常理之所必無。顧臣見狀,不但已往症祟,而春夏以來,敗兆疊現,血潮攻心,嘔咯無節,寒氣入背,往來甚數,醫師之診視者,類皆以不治恐之,而其所以慰譬臣勉戒臣者,惟在於起居節宣,務盡其方,以冀倖於萬一而已。臣之情病,如右所陳,斷斷非過實之語,蘄免之計,而嚴畏之故,泯點自沮,則是非所以仰承我殿下體物之至仁也。臣固不敢出此,若又不自揆量,姑且黽勉,竟至御命未達,委諸草莽,此其罪尤當如何?臣又不敢出此,玆庸畢臚情實,仰干崇聽。伏乞聖慈,哀其情而憐其病,亟改臣所受使銜,俾伸公私焉。病囈章皇,言不知裁,尤不任云云。答曰,省疏具悉。年前事何可長引,使命屢改,大關國體,拜表尙遠,卿其勿辭,調理往焉。
檢閱金正喜疏曰,伏以,臣卽接家信,則臣父素患痰痺之症,失攝於政席周旋之際,越添於濕潦鬱冒之中,牽痛倍甚於前日,轉動專委之傍人,氣息綿綴,促臣歸視,臣之請急屬耳,又此煩瀆,極知猥越,方寸煼灼,按住不得,忙掇短章,徑出禁扄。伏乞聖慈,諒臣情私,削臣職名,俾得專意救護,仍治臣屢瀆之罪,以肅朝綱焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
自卯時至人定,灑雨下雨,測雨器水深一寸七分。
自人定至初五日開東,灑雨下雨,測雨器水深一寸二分。
李友秀啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
備忘記,慶州營將李圭德,大邱營將徐有植,忠原營將李行謹下直,各長弓一張·長箭一部·片箭一部·筒兒一箇賜給。
傳于李友秀曰,兵刑換房。
李友秀啓曰,行都承旨朴周壽,行左承旨李文會,行右承旨金履載不爲仕進,左副承旨李箕淵式暇,同副承旨徐憙淳內閣進,院中只有臣一人,伴直無人,行右承旨金履載,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨朴周壽,行左承旨李文會不爲仕進,行右承旨金履載牌不進,左副承旨李箕淵式暇,同副承旨徐憙淳內閣進,院中只有臣一人,伴直無人,行右承旨金履載,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,大司憲·掌令一員未差,執義任天常,掌令鄭禮容,持平李鎭華牌不進,持平李在嵩在外,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于李友秀曰,只推。
玉堂前望單子入之,副應敎李潞,副校理姜世白·沈鈁,修撰權中淸落點。
李友秀啓曰,玉堂上下番俱空,已至多日,事甚未安。新除授副應敎李潞,副校理姜世白·沈鈁,修撰權中淸,竝卽牌招,以爲推移入直之地,何如?傳曰,允。
以修撰權中淸牌不進罷職傳旨,傳于李友秀曰,只推。
徐左輔有頉,代以鄭佺始爲假注書。
鄭佺始有頉,代以金䥧爲假注書。
李友秀,以侍講院言啓曰,兼文學姜世綸時無職名,令該曹口傳付軍職,何如?傳曰,允。
兵曹口傳政事,副司果單姜世綸。
以漢城府民家頹壓別單,傳于李友秀曰,恤典,令該廳卽爲題給事,分付。
以漢城府民家頹壓別單,傳于李友秀曰,恤典,令該廳卽爲分給事,分付。
吏曹口傳政事,以李容敏爲穆陵別檢。
李友秀,以吏曹言啓曰,今此敦義門禜祭獻官,以前應敎朴齊聞塡差,而時無職名,令該曹口傳付軍職,何如?傳曰,允。
又以禮曹言啓曰,卽接南關王廟守直官所報,則昨夜雨後,本廟南邊墻垣十八間許頹圮云矣。正殿至近之地,有此墻垣頹圮之患,不可無慰安之擧,而今當停祭之時,依前例只以告文,不卜日,今初六日設行,待快晴擇日修改,而圍排等節,分付該監,卽速擧行,何如?傳曰,允。
又以禮曹言啓曰,卽接弘陵令所報,則今日雨後,陵上東邊曲墻三間許內外面,竝爲頹圮云矣。陵上曲墻,有此頹圮之患,不可無慰安之擧,而今當停祭之時,依前例只以告文,不卜日,今初六日設行,修改之節,本曹堂上·郞廳進去,奉審後稟處,何如?傳曰,允。
又以禮曹言啓曰,卽接宗廟署所報,則今日朝雨後,宗廟南神門東邊內墻四間許頹圮,祭器庫東北角朴工上瓦子三十餘張及龍頭,竝爲墜落云矣。正殿至近之地,連此有頉,誠甚驚悚,當有慰安之擧,而纔因翼室北苑階及西邊內墻頹圮,而慰安告文,過行於今日矣。三日內無得復行慰安,旣有先朝戊戌前例,今亦依前例,慰安節次,不爲磨鍊,修改等節,待快晴擇日擧行,何如?傳曰,允。
又以禮曹言啓曰,傳曰,喜雨成霖,今至跨朔,恙稼必矣。祈晴祭秋節前雖不得行,在今有難膠守,令禮曹堂上,問于大臣,如無不可,卽爲擧行事,分付該曹事,命下矣。謹依聖敎,發遣郞廳,問議于時原任大臣,則領中樞府事臣李時秀病未獻議云。行判中樞府事臣徐龍輔以爲,秋節前禜祭,旣有已例,及今行事,恐無不可云。行判中樞府事臣金載瓚病未獻議云。議政府領議政臣韓用龜以爲,一雨跨朔,開霽無望,痒稼旣多,民事切悶,立秋前禜祭,旣有壬子已例,及今設行,恐無不可云。行判中樞府事臣金思穆病未獻議云。議政府左議政臣南公轍以爲,積雨成霖,跨朔不霽,今則痒稼之患,諸路同然,祈晴之擧,不可以秋節前後爲拘,且有已例,令該曹不卜日卽爲設行,似好矣云。議政府右議政臣林漢浩以爲,立秋後祈晴,法意與夏至後祈雨同,而近來祈雨,多有夏至前設行之例,今此一雨兩朔,民情切悶,立秋前禜祭與夏至前祈雨,自可引例傍照,特敎祈晴,蓋出於恤民之聖意,則何必拘於節序先後,趂卽行祭,恐合事宜云矣。諸大臣之議旣如此,謹依下敎,四門禜祭,不卜日,今初六日設行,三日而止事,知委,何如?傳曰,允。
又以遷陵都監摠護使意啓曰,本都監堂郞舊陵役所往來時,依山陵都監例,除朝辭自持飯之意,分付,何如?傳曰,允。
又以魂殿都監摠護使意啓曰,本都監堂上金魯敬有身病,當此敦匠事繁之時,實無就直蕫役之道云。實病旣如此,則有難强令察任,今姑許遞,其代前大司憲李憲琦差下,使之察任,何如?傳曰,允。
又以兵曹言啓曰,卽接廣智營入直哨官禹弘儉手本,則廣智營西邊宮墻三間許頹圮云。爲先令紫門監,以杻把子堅實圍排,依例樹柵,卽速修築,而把守軍兵,廣智營入直砲手十五名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,廣智營西邊宮墻三間許頹圮處,廣智營軍十五名除出,將校一人率領,限改築間,嚴加守直,而廣智營元入直五十名,添入軍五名,合五十五名內,三十七名除出,宮墻頹圮各處,已爲把守矣。宮墻外巡邏,無以分排,出番軍十五名,又爲添入之意,敢啓。傳曰,知道。
又以兵曹言啓曰,卽接西所衛將許晉牒報,則泰秋門南邊內宮墻三間許,東邊內宮墻一間半許,又爲頹圮云。爲先令紫門監,以杻把子及長木堅實圍排,而兩處旣有前把守軍矣。南邊五名加把,東邊七名加把,各充十五名,嚴加守直之意,敢啓。傳曰,知道。
又以訓鍊都監言啓曰,因兵曹草記,泰秋門南邊內宮墻三間許,東邊內宮墻一間半許頹圮處,金虎門入直軍十二名除出,南邊五名定送,東邊七名定送,竝與傍近處把守軍,各充十五名,限修築間,一體嚴加守直之意,敢啓。傳曰,知道。
又以兵曹言啓曰,卽接西營入直哨官李智養手本,則拱北門南邊墻垣前日頹圮連接處一間許,又爲頹圮云。爲先令紫門監,以杻把子堅實圍排,依例樹柵,卽速修築,而係是連接處,把守軍兵,西營入直禁衛軍,令該營量宜加定,與前把守軍,嚴加守直之意,分付,何如?傳曰,允。
又以禁衛營言啓〈曰〉,因兵曹草記,拱北門南邊宮墻一間許連接頹圮處,西營入直軍五名,又爲除出。與前把守將卒,一體嚴飭,限改築間守直,而元入直軍餘數不多,宮墻外巡邏,勢難分排,出番鄕軍五名,添入警巡之意,敢啓。傳曰,知道。
又以都摠府言啓曰,宗廟北門東邊宮城一間許頹圮之意,敢啓。傳曰,知道。
又以兵曹言啓曰,卽接銅龍門入直哨官林福明手本,則宗廟北門東邊墻垣前日頹圮連接處一間許,又爲頹圮云。爲先令紫門監,以杻把子堅實圍排,仍爲樹柵,卽速修築,而旣是連接處,則晝察夜巡軍,不必加定,以前巡察軍,一體擧行之意,分付,何如?傳曰,允。
又以禁衛營言啓曰,因兵曹草記,宗廟北門東邊宮墻一間許,又爲頹圮,而係是連接處,不爲加定把卒,以前把守將卒,一體嚴飭巡察之意,敢啓。傳曰,知道。
又以訓鍊都監·禁衛營·御營廳言啓曰,卽接南關王廟守直官所報,則本廟南邊墻垣十八間許頹圮云。爲先堅實圍排,待力合力改築之意,敢啓。傳曰,知道。
又以兵曹言啓曰,卽接慶熙宮入直衛將朴宗爀牒報,則興化門南邊墻垣一間,開陽門西邊墻垣一間,東邊墻垣一間,崇義門北邊墻垣第一處二間,第二處四間,武德門西邊墻垣三間,興元門北邊墻垣四間許頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以訓鍊都監言啓曰,本局把摠李儒甲身病甚重,勢難察任,改差,何如?傳曰,允。
大司成洪敬謨疏曰,伏以,昊天弗弔,太母禮陟,慈徽永閟,旬朔嬗改。伏惟我殿下,撫時攀擗,哀慕如新,而矧又灤遷魯祔,靈辰載邇,悲愴今昔,小大惟均。仍伏念,臣於日昨,伏奉除旨,以臣爲成均館大司成者,臣聞命震駴,繼之以踧踖,誠不知所以自措也。噫,臣幸際明時,濫通仕籍,陶甄於大化之中,襍進於巧拙之林,前後踐歷,罔非踰分,而立朝十有餘年,居然廁下大夫之列,未有絲毫之補,仰答山海之渥,每念古人竊祿孤恩之戒,未嘗不顔騂而背汗。況今所叨,尤有所萬萬不稱者,不敢知日月之明,何取於臣,而又有此誤恩也?夫是職也,虞之敎胄,周之造士,尙矣無論,至迺人才之作成,士趨之導迪,專係於師儒之得其人,則非比閑司漫局之循次冒據也明矣。其爲任也若是之重,故其爲選也,從而難愼焉。蓋自國朝以來,苟非經術文學,爲當世所推重者,則莫宜居之,歷數先輩,何嘗有苟然冒叨,如臣者比也?顧今士風不振,文弊益痼,正宜博選愼簡,官惟其人,洗躁競之陋,返淳古之雅,而今反委之於空侗謭劣望實無素者,是豈聖朝綜核之政也哉?然此猶屬於據例蘄免之語,臣何敢支蔓其說,姑且飾讓者然,以重其不誠之罪也?臣之謏才蔑識,晩益荒嬉,姸槧末技,抛棄已久,章句淺業,舊聞都忘,導率培養之功,初不敢擬議,品課聲詞之責,亦知其不堪,今若認爲已有,視若當來,則賢關之貽羞,多士之嗤笑,顧不暇論,而其於玷名器而累聖簡,爲如何哉?反復思惟,冒膺無路,玆敢仰首呼籲於嚴廬哀疚之中。伏乞聖明,念公器之至重,諒微懇之由衷,亟將臣新授職名,早賜鐫遞,以重淸選,以安微分,不勝幸甚。臣無任云云。省疏具悉。爾其勿辭察職。
上在昌慶宮廬次。大行王大妃殿初喪。
自開東至人定,灑雨下雨,測雨器水深八寸三分。
夜自三更至初六日開東,灑雨下雨,測雨器水深四分。
藥房都提調林漢浩,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
金履載啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
朴周壽啓曰,行左承旨李文會,左副承旨李箕淵,今日不爲仕進,竝卽牌招,何如?傳曰,允。
李友秀啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
以左副承旨李箕淵牌不進罷職傳旨,傳于朴周壽曰,只推。
朴周壽啓曰,明日傳香,禮房承旨當爲齋宿,而左副承旨李箕淵,旣有只推之命,更爲牌招,何如?傳曰,允。
金履載啓曰,大司憲·掌令一員未差,執義任天常,掌令鄭禮容,持平李鎭華牌不進,持平李在嵩在外,監察茶時之意,敢啓。傳曰,知道。
以大司諫金,執義任天常,獻納金周默,掌令鄭禮容,持平李鎭華牌不進罷職傳旨,傳于李友秀曰,只推。
傳于李友秀曰,都承旨·同副承旨分詣受香諸處,奉審摘奸以來。
李友秀啓曰,摠戎使徐春輔南關王廟告由獻官今方受香出去矣。將兵之任,不可一刻無摠察之人,所佩密符,來請還納,何以爲之?敢稟。傳曰,御將兼察,仍佩往來。
又啓曰,摠戎使御將兼察事,命下矣。兼察摠戎使張鉉宅,卽爲牌招聽傳敎,何如?傳曰,允。
金䥧有頉,代以宋欽奭爲假注書。
李友秀啓曰,應敎李瀅夏,副應敎李潞,副修撰李寅溥都廳進,校理李鍾穆·趙庭和,副校理姜世白·沈鈁,修撰金敎喜,副修撰趙忠植在外,玉堂上下番俱空,已至多日,事甚未安,修撰權中淸旣有只推之命,與行副提學趙鍾永,一體牌招入直,何如?傳曰,允。
又啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣。依定式除標信開閉之意,敢啓。傳曰,知道。
李友秀以魂殿都監摠護使意啓曰,本都監堂上李憲琦時無職名,令該曹口傳付軍職,使之察任,何如?傳曰,允。
兵曹口傳政事,大護軍單李憲琦。
李友秀,以禮曹言啓曰,卽接社稷署所報,則今日大雨後,本署神室南邊內墻二間頹圮云矣。神室至近之地,有此內墻頹圮之患,不可無慰安之擧。慰安祭依已例,不卜日,今初七日設行,而修改等節,待快晴擇日擧行,何如?傳曰,允。
又以吏曹言啓曰,社稷慰安祭大祝,以前校理任存常塡差,而時無職名,令該〈曹〉口傳付軍職,何如?傳曰,允。
兵曹口傳政事,副司果單任存常·朴齊聞。
李友秀,以禮曹言啓曰,卽接大報壇守直官所報,則今日雨後,奉室第三位內板門內一處滲漏云矣。修改之節,不容少緩,而見今霖雨未收,待快晴擇日擧行,何如?傳曰,允。
又以禮曹言啓曰,卽接明陵別檢所報,則今日大雨後,仁元王后陵上坤方曲墻一間半許及壬癸方曲墻三間半許頹圮云矣。陵上曲墻,有此頹圮之患,不可無慰安之擧,而今當停祭之時,依前例只以告文,不卜日,今初七日設行,修改之節,本曹堂上·郞廳進去,奉審後稟處,而弘陵陵上曲墻有頉處奉審進去堂上,同爲奉審,何如?傳曰,允。
又以禮曹言啓曰,卽接宗廟署所報,則今朝雨後,宗廟第十三室靑斑子,自北第四井滲漏,所塗靑菱花穿破,雨水點滴於祭床上及地衣上,第十五室鷲頭北邊朴工上瓦子五十餘張及龍頭,竝爲墜落,南神門西邊內墻一間頹圮,永寧殿東邊內墻二間許及西邊內墻一間許頹圮云矣。廟內滲漏,萬萬驚悚,臣曹與本署提調進詣奉審後,擇日修改之節,仍卽稟處,而宗廟第十五室朴工上瓦子墜落及內墻頹圮,永寧殿內墻頹圮,亦甚驚悚,慰安告文宜卽稟旨擧行,而纔因墻階有頉,宗廟·永寧殿慰安告文,過行於昨日矣。係是三日之內,故慰安節次,依定式不爲磨鍊,而涓吉修改等節,待快晴擧行,何如?傳曰,允。
又以禮曹言啓曰,臣羲甲進詣宗廟,與本署提調臣金履陽奉審,則第十三室靑斑子自北第四井滲漏,所塗靑菱花穿破,雨水略爲點滴於祭床上及地衣上矣。涓吉告由修改之節,不容少緩,修改吉日時,令日官趙相順推擇,則今七月二十二日卯時爲吉云。以此日時擧行,而告由節次,更爲磨鍊稟處,何如?傳曰,允。
又以兵曹言啓曰,卽接金虎門入直哨官全致常手本,則金虎門北邊月廊前日頹圮把守同近處外壁一間許缺落云。爲先令紫門監,以杻把子堅實圍排,仍爲樹柵,卽速修築,而內壁自如,卽是同近處,則把守軍兵,不必加定,以前把守軍,一體守直之意,分付,何如?傳曰,允。
又以訓鍊都監言啓曰,因兵曹草記,金虎門北邊月廊前日頹圮把守近處外壁一間許缺落處,以前把守軍,一體嚴加守直之意,敢啓。
又以兵曹言啓曰,卽接宗廟署入直訓鍊院主簿李玄謙手本,則宗廟大門東邊舊築墻垣第一處二間許,第二處二間半許,第三處四間許,第四處一間許,西邊舊築墻垣第一處一間許,第二處三間許頹圮云。臣致應馳詣看審後,爲先令繕工監,以杻把子堅實圍排,依例樹柵,而衛軍各二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接訓鍊都監旗牌官梅景殷手本,則逌瞻門南邊含春苑墻垣九間許頹圮云。爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接慶熙宮入直衛將朴宗爀牒報,則開陽門東邊墻垣二間,西邊墻垣二間,武德門東邊七間,西邊墻垣二間,崇義門北邊墻垣二間許頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
上在昌慶宮廬次。大行王大妃殿初喪。
自開東至申時,灑雨下雨,測雨器水深四寸五分。
金履載啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳于李友秀曰,傳香承旨馳詣社稷,奉審摘奸以來。
李友秀啓曰,左右史不可不備,檢閱金正喜由限已過,卽爲牌招入直,何如?傳曰,允。
又啓曰,卽者檢閱鄭知容謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以左副承旨李箕淵再牌不進罷職傳旨,傳于金履載曰,只推。
金履載啓曰,大司憲·掌令一員未差,執義任天常,掌令鄭禮容,持平李鎭華牌不進,持平李在嵩在外,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于金履載曰,只推。
以修撰權中淸牌不進罷職傳旨,傳于李友秀曰,只推。
李友秀啓曰,應敎李瀅夏,副應敎李潞,修撰李寅溥都廳進,校理李鍾穆·趙庭和,副校理姜世白·沈鈁,修撰金敎喜,副修撰趙忠植在外,玉堂上下番俱空,已至多日,事甚未安,修撰權中淸,旣有只推之命,與行副提學趙鐘永,一體牌招入直,何如?傳曰,允。在外玉堂竝許遞,前望單子入之,待下批牌招察任。
玉堂前望單子入之,校理姜世綸·李彦淳,修撰李羲肇,副修撰朴光錫落點。
李友秀啓曰,卽者吏曹郞廳來言,咸悅縣監李海慶,知禮縣監安廷喜,鐵山府使李吉求,南平縣監朴鎬壽,英陽縣監朴彝鉉,河東府使許棨,熙川郡守李惇五,永平縣令吳彦誼,鎭海縣監李義根,興海郡守趙存卿,泗川縣監沈煥永,光陽縣監韓在祿,兩司俱未署經云。兩司諸臺,除在外外,未肅拜人員,竝卽牌招,以爲署經之地,何如?傳曰,允。
以檢閱金正喜牌不進罷職傳旨,傳于李友秀曰,只推。
以漢城府民家頹壓別單,傳于李友秀曰,恤典,令該廳卽爲分給事,分付。
宋欽奭在外,代以南履炯爲假注書。
李友秀,以司饔院提調意啓曰,因特敎,供上生鮮,許令全數代捧,而殯殿供上,則無敢代捧之意,各別嚴飭於漁夫契貢人矣。卽者貢人等又爲呼訴內,霖雨連仍,江水大漲,設網無路,四處求得,擧皆空還,明日殯殿日下供上,將至闕封之境。莫重殯殿供上,不善措備,特敎之下,又若是煩告,貢人擧行,尤萬萬痛駭。今方令攸司科治,臣之不能檢飭,惶恐待罪,而到今事勢,實無如例封進,限捉得間,姑許以活鷄全數代捧,何如?惶恐,敢啓。傳曰,事勢似然,水退間姑爲代捧,卿則勿待罪,可也。
又以奎章閣言啓曰,若値大雨,則在直閣臣,不待備員,稟旨奉審事,載在閣志矣。雨勢連日大霔,臣進詣奉審于奉謨堂·書香閣及閣內諸處之意,敢啓。傳曰,知道。
又以奎章閣言啓曰,臣進詣奉謨堂·書香閣奉審,則奉謨堂南北簷,書香閣東北簷,俱爲滲漏,閣內諸處,亦多間間滲漏,待快晴修改之意,分付該曹,何如?傳曰,允。
又以禮曹言啓曰,卽接永禧殿官員所報,則昨日雨後,正殿北邊內墻三間,東邊內墻一間,南邊內墻一間,竝爲頹圮云。故臣羲甲依定式進詣奉審,則三處內墻頹圮,殿官所報矣。正殿至近之地,有此墻頹之患,極爲驚悚,不可無慰安之擧,而今當祀享停止之時,依前例只以告文,不卜日,今初八日設行,改築之節,待快晴擇日擧行,何如?傳曰,允。
又以禮曹言啓曰,卽接景慕宮官員所報,則今日雨後,正堂西邊斑子二處滲漏,點濕於地衣上,而不甚大段云矣。莫重之地,有此滲漏之患,誠甚驚悚,而涓吉告由修改之節,待快晴擧行,何如?傳曰,允。
又以禮曹言啓曰,卽接貞陵參奉所報,則今日雨後,本陵陵上未方曲墻一間許內外面頹圮云矣。陵上曲墻,有此頹圮之患,誠甚驚悚,不可無慰安之擧,而今當停祭之時,依前例只以告文,不卜日,今初八日設行,修改之節,本曹堂上·郞廳進去奉審後,稟處,何如?傳曰,允。
又以禮曹言啓曰,卽接懿陵參奉所報,則今日雨後,本陵陵上南邊曲墻一間許外面頹圮云矣。陵上曲墻,有此頹落之患,誠甚驚悚,而此與內面有異,慰安奉審之節,不爲磨鍊,待快晴擇日改築,何如?傳曰,允。
又以禮曹言啓曰,卽接東關王廟守直官所報,則昨日大雨後,本廟東挾門墻垣三間及東邊墻垣五間,西邊墻垣六間,竝爲頹圮云矣。正殿近地,有此墻垣連頹之患,不可無慰安之擧,而今當停祭之時,依前例只以告文,不卜日,今初八日設行,修改之節,待快晴擇日擧行,何如?傳曰,允。
又以山陵都監摠護使意啓曰,本都監郞廳南履愚移拜慶基殿令矣。職務相妨,令該曹口傳閒司相換,使之專意察任,何如?傳曰,允。
吏曹口傳政事,慶基殿令南履愚,典牲判官徐善輔相換。
又以兵曹言啓曰,卽接廣智營入直哨官禹弘儉手本,則廣智營西邊宮墻前日頹圮同近處一間許,又爲頹圮云。爲先令紫門監,以杻把子堅實圍排,依例樹柵,卽速修築,而係是同近處,則把守軍兵,不必加定,以前把守軍,一體守直之意,分付,何如?傳曰,允。
又以訓鍊都監言啓曰,因兵曹草記,廣智營西邊宮墻前日頹圮把守近處一間許,又爲頹圮處,以前把守,一體嚴加守直之意,敢啓。傳曰,知道。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣五間許及西邊墻垣六間,竝爲頹圮云。爲先堅實圍排,待晴合力改築之意,敢啓。傳曰,知道。
又以兵曹言啓曰,卽接南道參軍具鳳錫牒報,則禁衛營所授敦義門南邊大貞洞近處體城三間半許頹圮云。爲先令繕工監,把子圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以禁衛營言啓曰,本營字內敦義門南邊大貞洞近處體城三間半許頹圮處,把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
又以兵曹言啓曰,卽伏見京畿監司韓兢履狀啓,則本道進上封進時,敦義門明日爲始,開閉一節,令兵曹稟旨分付爲辭矣。敦義門,依前例,令政院臨時請出標信開閉,何如?傳曰,允。
又以兵曹言啓曰,卽接西所衛將許晉牒報,則永肅門南邊內宮墻二間許頹圮云。爲先令紫門監,以杻把子及長木堅實圍排,把守則係是局出身直所近處,限修築間,令局出身輪回晝察夜巡之意,分付,何如?傳曰,允。
上在昌慶宮廬次。大行王大妃殿初喪。
自卯時至申時,灑雨下雨,測雨器水深三寸三分。
夜自三更至初八日開東,灑雨下雨,測雨器水深二寸。
金履載啓曰,大司憲·掌令一員未差,執義任天常,掌令鄭禮容,持平李鎭華傳旨未下,持平李在嵩,監察茶時之意,敢啓。傳曰,知道。
又啓曰,行左承旨李文會,左副承旨李箕淵今日不爲仕進,竝卽牌招,何如?傳曰,竝許遞,前望單子入之。
承旨前望單子入之,鄭祖榮·柳落點。
李友秀啓曰,新除授右副承旨鄭祖榮,同副承旨柳,竝卽牌招,何如?傳曰,允。
又啓曰,右副承旨鄭祖榮時在公淸道公州地,斯速乘馹上來事,下諭,何如?傳曰,允。
以校理姜世綸,修撰權中淸·李羲肇牌不進罷職傳旨,傳于李友秀曰,只推。
以檢閱鄭知容牌不進罷職傳旨,傳于李友秀曰,只推。
李友秀啓曰,檢閱金正喜,旣有只推之命,更爲牌招入直,何如?傳曰,允。
又啓曰,左右史不可不備。檢閱鄭知容,旣有只推之命,卽爲牌招入直,何如?傳曰,允。
又啓曰,應敎李瀅夏,副應敎李潞,副修撰李寅溥都廳進,校理李彦淳,副修撰朴光錫在外,副校理二員未差,玉堂上下番俱空,已至多日,事甚未安。校理姜世綸,修撰權中淸·李羲肇,旣有只推之命,與行副提學趙鍾永,一體牌招,以爲推移入直之地,何如?傳曰,允。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于李友秀曰,只推。
李友秀啓曰,守令署經事,命下矣。大司諫金,獻納金周默,執義任天常,掌令鄭禮容,持平李鎭華,旣有只推之命,竝更牌招,何如?傳曰,允。
以大司諫金,獻納金周默,執義任天常,掌令鄭禮容牌不進罷職傳旨,傳于柳曰,只推。
南履炯有頉,代以張敎根爲假注書。
以漢城府民家頹壓別單,傳于李友秀曰,恤典,令該廳卽爲題給事,分付。
李友秀,以禮曹言啓曰,卽接顯陵參奉所報,則昨日之雨,大王陵上東邊曲墻六間許頹圮,王后陵上東邊曲墻四間許,亦爲頹圮云矣。兩陵上曲墻,有此頹圮之患,誠甚驚悚,不可無慰安之擧,而今當停祭之時,依前例只以告文,不卜日,今初九日設行,本曹堂上·郞廳進去奉審後,擇日告由,修改等節,稟處,何如?傳曰,允。
又以禮曹言啓曰,卽接溫陵參奉所報,則昨日雨後,本陵陵上西邊曲墻一間半許頹圮云矣。陵上曲墻,有此頹圮之患,誠甚驚悚,不可無慰安之擧,而今當停祭之時,依前例只以告文,不卜日,今初九日設行,擇日告由,修改等節,本曹堂上·郞廳進去奉審後,稟處,何如?傳曰,允。
又以禮曹言啓曰,卽接徽陵參奉所報,則昨日雨後,本陵陵上乾戌方曲墻二間許外面頹圮云矣。本陵上申方曲墻頹圮處,本曹堂上纔已奉審,慰安告文設行,而連有此頹圮之患,誠甚驚悚,此與內面有異,奉審慰安之節,不爲磨鍊,待快晴,與內面有頉處,同爲擇日修改,何如?傳曰,允。
柳,以兵曹言啓曰,卽接宗廟署入直訓鍊院主簿李玄謙牒報,則宗廟大門西邊舊築墻垣一間許頹圮云。臣致應馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接廣智營入直哨官禹弘儉手本,則拱北門西邊墻垣前日頹圮連接處一間半許,又爲頹圮云。爲先令紫門監,以杻把子堅實圍排,依例樹柵,卽速修築,而係是連接處,則把守軍兵,不必加定,以前把守軍,一體守直之意,分付,何如?傳曰,允。
又以訓鍊都監言啓曰,因兵曹草記,拱北門西邊宮墻前日頹圮連接處一間半許又爲頹圮處,以前把守軍,一體嚴加守直之意,敢啓。傳曰,知道。
又以訓鍊都監言啓曰,因兵曹草記,永肅門南邊內宮墻二間許頹圮處,永肅門入直局出身五人除出,限修築間,輪回晝察夜巡之意,敢啓。傳曰,知道。
又以御營廳言啓曰,本廳別將柳相燁身病甚重,勢難察任,改差,何如?傳曰,允。
上在昌慶宮廬次。大行王大妃殿初喪。
自開東至酉時,灑雨下雨,測雨器水深五分。
夜自一更至初九日開東,灑雨下雨,測雨器水深三分。
徐憙淳啓曰,大司憲·掌令一員未差,執義任天常,掌令鄭禮容牌招啓辭未下,持平李在嵩在外,李鎭華呈辭,監察茶時之意,敢啓。傳曰,知道。
備忘記,仇寧萬戶秋龍興下直,長弓一張·長箭一部·片箭一部·筒兒一箇賜給。
李友秀啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,何如?傳曰,允。
以修撰權中淸牌不進罷職傳旨,傳于柳曰,只推,與昨日違牌玉堂,一體更爲牌招,如有違牌,勿爲呼望。
柳啓曰,修撰權中淸·李羲肇,特敎之下,謂有情勢,奉牌闕外,無意承膺,事體所在,誠極未安,竝從重推考,何如?傳曰,竝許遞。
張敎根有頉,代以李廷憲爲假注書。
以漢城府民家頹壓別單,傳于柳曰,恤典,令該廳卽爲分給事,分付。
以黃海監司李龍秀狀啓,信川等邑民家漂頹事,傳于柳曰,聞甚矜惻,原恤典外,別加顧助奠接之方,廟堂措辭分付。
傳于柳曰,牲幣旣擧,而未獲快晴,言念民事,益覺罔措,再次禜祭,不卜日,昨夕坐直承旨及左副承旨·右副承旨爲獻官,卽爲受香進去,虔誠行事事,分付該房。
傳于柳曰,積雨終未開霽,誠爲悶然,秋曹輕囚,一竝放送,重囚段,殺獄外,公決事,分付。
柳啓曰,臣敬奉聖敎,馳詣典獄署,取考囚徒案,則結案罪人二名,殺獄罪人三十名,御寶僞造罪人十一名,捕廳移文罪人一名,綱常罪人一名,邪學罪人三名,公貨犯逋罪人九名,俱是重囚,故竝爲仍囚,此外他矣錢不報,凌辱士夫,欺人取物,各司移文,作挐官前等罪人金召史·崔萬齡·金次行·李鎭崑·崔雲鵬·金在陽·鄭昌鈺·李長祿·方召史·金聖祿·林得春·鄭大崙·白千得·金仁福·林蒼得·李一文·南山·順興·徐孝得·梁鳳伊·韓東海等二十一名,罪名旣係輕囚,故竝依傳敎放送之意,敢啓。傳曰,知道。
傳于柳曰,霖雨尙不止霽,許多陵役,必無以着手,萬萬憂悶,兩丁閣及兩齋室正礎上樑改擇日之後,雨勢一直注下,而期日亦已漸迫矣,今雖得晴,泥潦乾淨之前,決不可以擇日之故,强爲始役,此意卿等知之。無論丁閣齋室甕家等某擇日,其中從便推移,待晴乾一時始役事,下諭于山陵都監堂上處。
柳啓曰,行都承旨朴周壽,行左承旨金履載不爲仕進,右承旨李友秀須資出去,左副承旨徐憙淳內閣直,右副承旨鄭祖榮在外,院中只有臣一人,伴直無人,右承旨李友秀,所當牌招,而拘於廳規,不得請牌,何以爲之?敢稟。傳曰,牌招。
以右承旨李友秀牌不進罷職傳旨,傳于柳曰,只推。
柳啓曰,行都承旨朴周壽,行左承旨金履載不爲仕進,右承旨李友秀牌不進,左副承旨徐憙淳內閣直,右副承旨鄭祖榮在外,院中只有臣一人,伴直無人,行左承旨金履載,所當牌招,而拘於廳規,不得請牌,何以爲之?敢稟。傳曰,不爲仕進承旨牌招,在外承旨許遞,前望單子入之,待下批牌招察任。
承旨前望單子入之,洪冕燮落點。
傳于徐憙淳曰,戶刑換房。
金履載啓曰,行都承旨朴周壽牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
傳于金履載曰,吏刑換房。
金履載,以禮曹言啓曰,傳曰,牲幣旣擧,而未獲快晴,言念民事,益覺罔措。再次禜祭,不卜日,昨夕坐直承旨及左副承旨·右副承旨爲獻官,卽爲受香進去,虔誠行事事,分付該房事,命下矣。再次禜祭,今初九日設行,三日而止事,知委,何如?傳曰,允。
金履載,以吏曹言啓曰,興仁之門禜祭典祀官兼大祝,以前校理趙璟鎭塡差,而時無職名,令該曹口傳付軍職,何如?傳曰,允。
兵曹口傳政事,副司果趙璟鎭。
傳于金履載曰,傳香承旨馳詣受香諸處,奉審摘奸以來。
傳于金履載曰,遇災恤刑,水旱無異,而獄囚之多,無如近日,實甚可悶。未肅拜刑曹判書許遞,政官牌招,開政差出,待下批,三堂申飭赴衙,俾卽一一決處,無致許多滯獄之幣事,分付。
金履載,以弘文館言啓曰,新錄事,命下矣。應敎李瀅夏,副應敎李潞,竝卽牌招,以爲備員會圈之地,何如?傳曰,允。
以校理姜世綸,修撰李羲肇牌不進罷職傳旨,傳于金履載曰,只推,更爲牌招。
以大司諫金,獻納金周默,執義任天常,掌令鄭禮容牌不進罷職傳旨,傳于金履載曰,只推。
金履載,以弘文館言啓曰,新錄事,臣等今方齊會本館,雖已備員,而校理李彦淳,副修撰朴光錫在外,上來遲速,有難等待,副應敎李潞牌不進,旣有帶職僚員,則有違館規,不得會圈,何以爲之?敢啓。傳曰,在外及違牌玉堂竝許遞,卽爲新錄。
吏曹,遷陵丁字閣讀上樑文官朴台壽,預差金敎喜,展上樑文官尹致民·兪秉柱,預差李鼎寬·趙雲明。
金履載,以禮曹言啓曰,卽接懿昭墓守衛官所報,則今日雨後,本墓上東邊曲墻一間許外邊頹圮云矣。墓上曲墻,有此頹圮之患,誠爲驚悚。外面頹圮與內面有異,慰安奉審之節,不爲磨鍊,而待快晴擇日改築,何如?傳曰,允。
朴周壽,以兵曹言啓曰,卽接慶熙宮入直衛將朴宗爀牒報,則武德門東邊墻垣三間,崇義門南邊墻垣三間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
刑曹判書趙萬元疏曰,伏以,臣伏蒙恩擢,以臣爲資憲大夫刑曹判書者。臣竊惟,人君代天理物之道,莫要於任用人才,與共天職,苟或擇非其人,授以匪才,則天職之瘝癈,國事之僨敗,理所必然,得失之間,治忽係焉,可不愼歟?雖在庶品漫職,罔不皆然,至於正卿之秩,其任尤重,夫豈如臣庸陋所可萬一近似哉?臣之蔑識無能,最居人下,不但臣自知之明,實同朝之所共見諒也。遭遇明時,過蒙兩聖朝特達之恩,頂踵皆賜,河海莫量,立朝近三十年,世所稱淸貫華銜,兜攬殆遍,涯已溢矣,分亦極矣,而未有塵刹涓埃之報,徒積尸素瘝曠之罪,臣每中夜思惟,感與懼竝,如集于木,不寒而慄。矧又桑楡之景遽迫,蒲柳之質已衰,貞疾纏身?有除輒辭,陳力就列,實難自强,榮道進步,萬無其望,屛伏調息,守分訟愆,豈意殊渥冞隆,謬恩非常?超授八座之階,忝列六官之長,實非臣夢寐所曾敢到,亦非臣糜粉所可仰報,驚惶感激,益不知措躬之所也。噫,僬僥之扛鼎,蚊蚋之負山,有不足以爲喩。臣之綿力小器,必有招損致寇之慮,此猶不遑恤,而誠恐累聖朝愼簡之政,壞國家授任之道,辱名器而羞當世,莫過於此。此尤臣之所大懼,而決不敢冒處者也。臣自聞命以來,五內失守,若隕淵谷,歷累日而不能自定,玆敢收召精神,從縣道仰瀆崇嚴。伏乞聖慈,俯察微臣,肝膈實情,非出飾讓。且念詞訟劇務,不可虛縻,亟命還收臣新授職秩,以重公器,以安微分,不勝大願。臣無任云云。答曰,省疏具悉。卿其勿辭,上來行公。
吏曹,遷陵時紙牓書寫官江華留守尹魯東,預差戶曹參判李愚在,誌文草圖書書寫官前修撰李羲肇,預差副應敎李潞。
上在昌慶宮廬次。大行王大妃殿初喪。
夜自二更至初十日開東,灑雨下雨,測雨器水深三分。
朴周壽啓曰,大司憲·掌令一員未差,執義任天常,掌令鄭禮容未肅拜,持平李在嵩在外,李鎭華呈辭,監察茶時之意,敢啓。傳曰,知道。
備忘記,洪州營將閔行源下直,長弓一張·長箭一部·片箭一部·筒兒一箇賜給。
朴周壽啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,以爲備員署經之地,何如?傳曰,允。
金履載啓曰,今日祈晴祭肅靖門大祝李東永不爲趁待,以致享祀之遲滯,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于朴周壽曰,吏刑換房。
同副承旨柳書啓,臣於昨日二更量,與諸獻官同時受香,仍詣奉常寺,陪奉神轝,馳到享所,則夜已四鼓矣。時刻已屆,宜卽行事,而典祀官兼大祝副司果李東永,初不陪進,故屢度催促,慮或時晩,不得已以祝史副司果尹聲大,代行大祝之任,虔誠行事,而原大祝李東永,則身爲祀官,仍不來到,揆以事理,萬萬駭然。事係時急,雖不得不自下推移,莫重享事,不能官備,尤極惶悚之意,敢啓。傳曰,知道。
以副應敎李潞牌不進罷職傳旨,傳于金履載曰,只推。
朴周壽啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入。而開政命下,已至經宿,如是違牌,事甚未安,參判陳疏到院,而原疏以國忌齋戒,纔已退却矣。判書·參判,竝更牌招,何如?傳曰,允。參議只推,一體牌招,原疏捧入。
又啓曰,吏曹判書金魯敬,參議金學淳再牌不進推考傳旨及罷職傳旨,今方捧入。而開政命下之後,連事違召,不卽承膺,事體所在,誠極未安。參判權丕應疏批未下,判書所當更請牌招,而係是一日三牌,何以爲之?敢稟。傳曰,參議只推,與判書·參判一體更爲牌招,違牌,勿爲呼望。
有政。吏批,判書金魯敬進,參判權丕應進,參議金學淳進,行都承旨朴周壽進。以趙萬元爲大司憲,禹錫簡爲掌令,鄭弼漢爲正言,徐憙淳爲兼輔德,趙忠植爲兼司書,南履翼爲刑曹判書,李鶴秀爲兵曹參議,愼宜學爲參知,朴崙壽爲內醫提調,李鍾穆爲司僕正,金命孝爲軍器僉正,金羽根爲直講,金昊淳爲儀賓都事,長興奉事南建中,濟用都事李章翼相換,承文副正字單尹效覺,奉常直長單成大璡,兼春秋二單金贊·盧尙默,贈吏參金茂澤贈吏判例兼,贈吏議金鎭崙贈吏參例兼,贈應敎金萬瑾贈副提學例兼,知敦寧金相休三代,贈吏參金泰柱贈吏判例兼,都摠管金魯應考,頓遞使單鄭晩錫。再政。以趙哲永爲景慕宮令,兵曹參議單愼宜學,參知單李鶴秀。
兵批,判書韓致應病,參判趙晉和入直進,參議·參知未差,行左承旨金履載進。以金繼雄爲漢江別將,大護軍單趙萬元,護軍單李文會,副護軍曺鳳振·李墷·李箕淵·鄭祖榮,副司直權熀·李鍾穆·趙庭和·朴齊聞·李魯秉·宋翼淵·李彦淳·姜世白·沈鈁,副司果金敎喜·權中淸·趙忠植·洪羲弼·朴光錫,副司勇沈錫賢,以上竝單付。
以大司諫金,獻納金周默,執義任天常,掌令鄭禮容牌不進罷職傳旨,傳于朴周壽曰,只推。
朴周壽啓曰,守令署經事,命下矣。大司諫金,獻納金周默,執義任天常,掌令鄭禮容旣有只推之命,竝更牌招,以爲備員署經之地,何如?傳曰,允。
朴周壽,以遷陵都監摠護使意啓曰,作甕家日定在今月十三日,丁字閣添補日在於今月十六日,故臣等方欲趁是日進詣矣。卽伏見山陵都監傳敎下者,揆以事情,聖敎誠爲至當,始役之難於着手,新舊陵所,旣無異同,舊陵作甕家及丁字閣添補日字,待稍晴推移擧行之意,敢啓。傳曰,知道。
又以遷陵都監摠護使意啓曰,丁字閣上樑文,令書寫官行議政府左參贊金履陽,今已正書,依例封入,以備睿覽之意,敢啓。傳曰,知道。
又以遷陵都監摠護使意啓曰,丁字閣上樑文,山陵都監郞廳申錫輔今日奉往之意,敢啓。傳曰,知道。
又以魂殿都監摠護使意啓曰,本都監都廳李潞時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果李潞。
朴周壽,以國葬都監摠護使意啓曰,本都監都廳李羲肇時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果李羲肇。
朴周壽,以禮曹言啓曰,卽接穆陵參奉所報,則昨日巳時量,本陵大王陵上曲墻申庚方一間外面缺落,仁穆王后陵上曲墻午丁方一間外面缺落云矣。陵上曲墻,連有缺落之患,萬萬驚悚,而外面缺落,與內面有異,慰安奉審節次,不爲磨鍊,修改之節,待快晴擇日,告由改築,何如?傳曰,允。
又以禮曹言啓曰,卽接徽陵參奉所報,則今初七日大雨後,本陵子丑方曲墻二間許,未方曲墻一間許,皆外面頹圮云矣。陵上曲墻,連有頹圮之患,誠甚驚悚,而外面頹圮,與內面有異,慰安奉審之節,不爲磨鍊,待快晴擇日,告由改築,何如?傳曰,允。
又以禮曹言啓曰,國恤卒哭前,竝停大中小祀,而殯後惟祭社稷事,啓下矣。來八月初一日,行社稷大祭,依例以攝行磨鍊設行之意,敢啓。傳曰,知道。
金履載,以訓鍊都監言啓曰,本局千摠朴友淵身病甚重,勢難察任,改差,何如?傳曰,允。
吏曹參判權丕應疏曰,伏以,臣民無祿,慈馭賓天,率普慟隕,小大同情,況玆灤遷叶吉,魯祔涓日,伏惟舊哀新慟,聖慕皇皇。仍伏念,臣本以樗散,猥膺藩寄,迄二周年,無一報效,歸納符節,病伏蓬蓽。不自意除旨聯翩,旣縻以玉署長席,旋授以銓部亞銜,一日之內,氷銜權衡,次第榮耀,雨露之澤,若偏臣身,臣始也驚疑,終焉懍惕,不知所以措躬。噫,鍾鼓,饗之盛也,海鳥則駭之,冠裳,飾之美也,野狙則嚙之。夫以不當施者施之,在物尙然,況今所施於臣者,非特饗之盛而飾之美也,雖欲安而受之,得乎?臣出入邇班,蓋多年所,本末長短,淵鑑之所已俯燭,曷嘗有一毫近似於淸要之選哉?以言乎學術,則白首無聞,識解固陋,不足以備顧問而輔君德,以言乎材具,則素性寡諧,聞見空疎,不足以別流品而稱物情,文學政事,兩無所當,特蒙我聖明剪拂之寵,滾到卿月,兜攬華要,已往踐歷,罔非踰濫,果然過福之災,奄纏喪明之悲,衰腸已斷於九回,危喘僅存於一縷,不但榮途一念,已屬前塵,苟或未忍便訣,更備驅使之末,震剝之餘,精耗神喪,已熄之灰,何能復燃,已蹶之步,何能復起?今忽畀之以主張淸選之柄,參佐選部之任,此無異於責明於瞽,借聰於聾,奚但行之不得?亦必僨敗乃已。銓家之通擬,已極乖當,聖朝之誤恩,又何至此?雖幸啓沃之責,不辭自解,竟奈銓衡之銜,忽又見縻,歷數在朝之臣,得此者幾人也?在臣一身之榮,蔑以加矣。畢竟貽累聖簡,所關非細。抑臣又有私義之難安者。臣於年前待罪三銓也,以一二通淸之不愜物議,臺言峻發,雖不指斥臣姓名,通塞爲佐貳與聞之事,旣參政席,則不可晏然自恕,故臣於其時,已自引處,今臣所叨銓銜則一也。若諉以歲月之頗久,頭銜之稍異,無所事於更引,而揚揚出膺,則其於廉防之虧壞,果何如哉?此臣所以寧被逋慢之誅,不敢爲冒進之計,庚牌屢降,趨承無路,玆敢披瀝陳懇,冒瀆嚴廬之下。伏乞聖慈,特察不稱之實,曲諒難冒之情,亟遞臣亞銓之任,仍治臣瀆擾之罪,以昭法紀,不勝大願。臣無任云云。答曰,省疏具悉。年前事,何可追引?卿其勿辭行公。
上在昌慶宮廬次。大行王大妃殿初喪。
自午時至酉時,灑雨下雨,測雨器水深八分。
藥房提調朴崙壽,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
金履載啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容傳旨未下,持平李鎭華呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
以大司諫金,獻納金周默,執義任天常,掌令鄭禮容再牌不進罷職傳旨,傳于朴周壽曰,只推。
朴周壽啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,以爲備員署經之地,何如?傳曰,允。
又啓曰,檢閱鄭知容以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以大司諫金,獻納金周默,執義任天常,掌令鄭禮容牌不進罷職傳旨,傳于朴周壽曰,只推。
以漢城府民家頹壓別單,傳于金履載曰,恤典,令該廳卽爲分給事,分付。
金履載,以兵曹言啓曰,今此遷陵時,侍衛軍兵,當爲磨鍊,而謹稽各年謄錄,則辛亥年長陵遷奉時,分兵曹,分都摠府堂上·郞廳各一員,五衛將二員,宣傳官四員,武兼八員,禁軍三十人,挾靈轝軍一百名,前後廂八百名磨鍊,己酉年遷園時,分兵曹,分都摠府堂上·郞廳各一員,五衛將二員,別軍職六員,宣傳官四員,武兼八員,禁軍一百人,挾靈轝軍二百名,前後廂七百名磨鍊,庚午年穆陵遷奉時,以局內稍近,只有兵曹都摠府堂上·郞廳各一員,無挾靈轝軍·前後廂磨鍊矣。今番同局內相距不遠,依庚午年例,前後廂軍兵勿爲磨鍊,侍衛則依辛亥己酉年例,分兵曹,分都摠府堂上·郞廳各一員,五衛將二員,宣傳官四員,武兼六員,禁軍二十人,挾靈轝軍四十名,參互磨鍊,何如?傳曰,允。
又以兵曹言啓曰,今此大行王大妃發引返虞時,侍衛軍名,當爲磨鍊,而謹稽謄錄,則乙丑年,兵曹都摠府堂上·郞廳各一員,五衛將二員,武兼四員,內禁衛十員,兼司僕·羽林衛各五員,挾靈轝軍八十名,前後射隊訓局軍四百名磨鍊矣。今亦依此擧行乎?敢稟。傳曰,依乙丑年例爲之。
又以義禁府言啓曰,肅靖門祈晴祭大祝李東永拿處事,傳旨啓下矣。李東永下去公淸道公州地云,依例發遣府羅將拿來,何如?傳曰,待待命拿囚。
特進官抄啓,金魯應·張鉉宅·尹鼎烈·徐英輔·徐春輔·金敎根·宋冕載·權丕應·朴蓍壽·洪秀晩·徐俊輔·金逌根·韓兢履·趙貞喆·李勉昇·李止淵·徐長輔·李愚在·鄭元容·李光文·李在秀·趙萬永·朴周壽·朴宗琦·趙晉和·尹命烈。
館錄圈點三點,朴英載·李同淳·任鼎常·朴潞壽·權敦仁·嚴燾·金道喜·尹秉烈·尹心圭·洪勝圭·李寅泰·李嘉愚·李元默·徐相祿·朴岐壽·金大坤·朴永元·李憲球·趙寅永·金鼎均以上凡二十人。
禮曹啓目,粘連啓下是白有亦,觀此江原監司申在植狀啓,則以爲,莊陵陵上及丁字閣以下諸處四孟朔,地方官與本陵官,眼同奉審,俱有定式,而節呈寧越府使韓義運牒呈內,今月初一日進詣陵所,與假官嚴處寬奉審是如是白乎所,本陵令吉顯範以親病受由,于今兩朔,尙不還直,雖以參奉沈獻永言之,旣知僚員有故,則事當卽地輪直,而屢月不來,使莫重奉審,假官替行之擧,揆以事體,俱極駭然,而自臣營曾無請勘之例,令該曹稟處亦爲白有臥乎所,各陵寢齋官之設置二員,蓋爲番次之交替是白乎,則除非兩齋官俱有衆所共知之實故,元無假官替直之擧兺除良,設有替直之時,近齋則報于本曹,遠齋則報于巡營,量其道里之遠近,實官旋卽入直,格例卽然是白去乙,今此莊陵令吉顯範,雖以親病受由,而兩朔尙不還直,參奉沈獻永,旣知僚員有故,而卽地不爲就直,以之假官之屢月代直,揆以法意,萬萬駭然是白遣,四孟朔奉審,自有元定之期,又是啓聞之事,則俱不趂時下去,致使假官替行者,事未前有,尤爲驚悚。本陵令吉顯範,參奉沈獻永,爲先汰去,其罪狀,令該府拿問嚴勘是白乎旀,其代令該曹口傳差出,卽速下送,以爲入直之地,何如?判付啓,依允。
上在昌慶宮廬次。大行王大妃殿初喪。
申時酉時,灑雨下雨,測雨器水深三分。
金履載啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,森森坡萬戶胡述祖下直,長弓一張·長箭一部·片箭一部·筒兒一箇賜給。
朴周壽啓曰,右承旨李友秀,左副承旨洪冕燮,右副承旨徐憙淳今日不爲仕進,竝卽牌招,何如?傳曰,允。
又啓曰,三品官之無得過三日循例請牌,曾有定式矣。兵曹參議愼宜學除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,以爲備員署經之地,何如?傳曰,允。
以右承旨李友秀,左副承旨洪冕燮,右副承旨徐憙淳牌不進罷職傳旨,傳于朴周壽曰,只推。
金履載啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于金履載曰,只推。
以大司諫金,獻納金周默,執義任天常,掌令鄭禮容牌不進罷職傳旨,傳于朴周壽曰,只推。
柳啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,以爲備員署經之地,何如?傳曰,允。
吏曹口傳政事,以李得英爲莊陵令,趙雲象爲參奉。
柳,以禮曹言啓曰,卽接宣陵參奉所報,則本陵王后陵上曲墻前日頹圮之上邊,今初十日酉時量,又爲向外頹落,而長十尺高二尺八寸云矣。陵上曲墻連有頹圮之患,萬萬驚悚,而與內面有異,慰安奉審節次,不爲磨鍊,修改之節,待快晴,前日頹圮處改築時,一體擧行,何如?傳曰,允。
又以兵曹言啓曰,今此大行王大妃因山時,陵所·宿所·晝停所,扈衛軍當爲磨鍊,而謹稽各年謄錄,則陵所七百名,晝停所四百名或二百名,以畿邑所屬束伍軍擧行,而丙子年,園所三哨,宿所二百名擧行,晝停所,以前後廂軍兵扈衛矣。今番則陵所·宿所·晝停所扈衛軍,以幾哨磨鍊乎?敢稟。傳曰,陵所七百名,晝停所丙子年例爲之,宿所二百名磨鍊,可也。
又以兵曹言啓曰,今此遷陵時,舊陵所扈衛軍,當爲磨鍊,而謹考己酉謄錄,則舊園所係是部字內,扈衛軍安徐,新園所只以三哨擧行矣。今番則舊陵所扈衛軍,依己酉遷奉時新園所例,以畿邑所屬束伍軍三哨磨鍊,何如?傳曰,允。
又以忠勳府言啓曰,今此遷陵時,銘旌·翣扇各差備,當以忠義衛定送,而入番嫡長忠義衛付祿遞兒只二十窠,勢難分排,副司勇十五遞兒,依例加出,推移付祿,何如?傳曰,允。
又以兵曹言啓曰,今七月十一日立秋七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,卽接慶熙宮入直衛將朴宗爀牒報,則興化門南邊墻垣二間許頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,慶熙宮衛將崔文翼,文臣兼宣傳官尹豐烈·徐相祿,俱以身病猝重,無望供職,呈狀乞遞,竝改差,阿吾地萬戶金德信,老母今年七十歲,他無兄弟,法不當遠離赴任,呈狀乞遞,邊將之親年七十歲無兄弟獨身者,許遞其任,載在法典矣。依法典改差,何如?傳曰,允。
又以兵曹言啓曰,今月十五日一內禁軍番次矣。該番將徐鳳淳身病猝重,時月之內,無望供職,呈狀乞遞,改差,其代口傳差出,何如?傳曰,允。
又以摠戎廳言啓曰,本廳右部千摠趙彝錫身病猝重,勢難察任,改差,何如?傳曰,允。
金履載,以義禁府言啓曰,江華留守尹魯東狀啓內,本府防守罪囚所置處圍墻之頹圮處,已因本府中軍尹膺烈所報,以草芚長木,堅密防遮,東西防守,加定校卒,嚴加守直,待雨晴修築計料,而至於家舍之滲漏頹傷處修改段,門扉旣自王府封鎖,則臣府不敢擅便開閉,玆敢馳啓,令該府稟旨擧行事,啓下矣。依例發遣府都事,開其封鎖,罪人所置家舍之滲漏頹傷處,令地方官卽速修葺,還爲封鎖,而修葺間防守之節,各別嚴飭事,分付該守臣,何如?傳曰,允。
上在昌慶宮廬次。大行王大妃殿初喪。
金履載啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容傳旨未下,持平李鎭華呈辭,監察茶時之意,敢啓。傳曰,知道。
備忘記,長淵縣監鄭邦采下直,長弓一張·長箭一部·片箭一部·筒兒一箇賜給。
金履載啓曰,右承旨李友秀,左副承旨洪冕燮,右副承旨徐憙淳今日不爲仕進,竝卽牌招,何如?傳曰,允。
柳啓曰,卽伏見慶尙左水使鄭煥宗今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以執義任天常,掌令鄭禮容,獻納金周默再牌不進罷職傳旨,傳于柳曰,只推。
以大司諫金牌不進罷職傳旨,傳于柳曰,只推。
柳啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,以爲備員署經之地,何如?傳曰,允。
傳于柳曰,陳奏使旣已許遞,有闕之代,政官牌招開政。
以漢城府民家頹壓別單,傳于柳曰,恤典,令該廳卽爲分給事,分付。
以公淸監司李錫奎狀啓,淸州等邑民家漂頹及人物渰死事,傳于柳曰,聞甚矜惻,原恤典外,別加顧助,如有生前身還布,竝蕩減事,分付。
柳啓曰,行都承旨朴周壽不爲仕進,行左承旨金履載須資出去,右承旨李友秀,左副承旨洪冕燮傳旨未下,右副承旨徐憙淳內閣直,院中只有臣一人,伴直無人,行左承旨金履載,所當牌招,而拘於廳規,不得請牌,何以爲之?敢稟。傳曰,牌招。
以右承旨李友秀,左副承旨洪冕燮牌不進罷職傳旨,傳于柳曰,只推。
柳啓曰,行左承旨金履載牌不進,伴直無人,左副承旨洪冕燮旣有只推之命,所當牌招,而拘於廳規,不得請牌,何以爲之?敢稟。傳曰,牌招。
柳,以侍講院言啓曰,新除授兼輔德徐憙淳,除拜屢日,尙不出肅,卽爲牌招察任,何如?傳曰,允。
又以遷陵都監摠護使意啓曰,健陵表石前後面草圖書,令前面書寫官領中樞府事李時秀,陰記書寫官判中樞府事徐龍輔,敬書以入之意,敢啓。傳曰,知道。
禮曹,請諡宗廟,上諡殯殿習儀,八月初四日,諡冊寶自都監內入同月初六日巳時,內出同月初七日辰時,請諡宗廟同日巳時,上諡殯殿同月初八日卯時,改銘旌同日午時,發引習儀初度同月十六日,二度同月二十日,三度同月二十九日。
禮曹,今此健陵遷奉敎是時,發引習儀吉日,令日官推擇,則初度來八月十一日,二度同月十七日,三度同月十九日爲吉云。依前例百官除良,諸執事人員兺,各日早朝,以布團領帽帶,自遷陵都監排役處,至崇禮門而行禮爲白乎矣,各項儀節,一一演習,俾無正日顚倒之患事,知委擧行,何如?啓,依所啓施行爲良如敎。
兵曹口傳政事,以安光質爲內禁將。
柳,以成均館大司成意啓曰,文廟守僕,依宗·社守僕例試才抄擇,別單啓下事,曾有定式矣。守僕元景受瓜朔,代以生徒守僕試才抄擇,備三望受點次,別單書入之意,敢啓。傳曰,知道。
又以刑曹言啓曰,京囚殺獄罪人金就永·梁遇平,施以次律事判下矣。金就永·梁遇平等鬪毆殺罪,減一等,各決杖一百後,就永全羅道綾州牧,遇平慶尙道機張縣,竝流三千里定配所押送之意,敢啓。傳曰,知道。
又以義禁府言啓曰,莊陵令吉顯範,參奉沈獻永拿問嚴勘事,傳旨啓下矣。吉顯範今方待命拿囚,而沈獻永入直次,去月二十三日,已爲下去云。依例發遣府羅將,替職後拿來,何如?傳曰,待待命拿囚。
刑曹啓目帖連,京囚梁遇平獄事,㾗損昭著脇肋,正犯自道一踢,揆以三尺,難逭一律,而原其情實,參以法例,亦有容議之端,完決跋辭中,究其本心,未專出於必殺云者,深得按獄之體,方當疏鬱之時,合傅惟輕之典,施以次律,何如?判付啓,依允。又啓目帖連,京囚金就永獄事,細究情跡,參互事理,打者漕卒,被打者監漢,目見穿石竊米之狀,豈不禁斷而逐送?且黃完之死,在於七八日後出去病幕之時,則安知非被打後添病乎?疑獄之付之惟輕,實合欽恤,施以次律,何如?判付啓,依允。又啓目帖連,京囚趙三福,傷著腎岸,死不踰日,下手慘毒,證在同伴,依前訊推,何如?判付啓,依允。
大護軍李相璜疏曰,伏以,臣情實至苦,病決難强,猥有陳浼,冀蒙體諒,及伏奉批旨下者,以大關國體爲敎,申之以調理往焉。臣於是,徊徨窮蹙,益無所歸。欲拚死向前,則危喘僅屬,驅策無望,又鳴哀祈倖,則常分攸關,違抗爲懼,二者交中,病思迫塞,至於食忘飡而寢忘睡者,又幾日于玆。旣而思之,殿下之於臣,天地也父母也。若以嚴畏之故,遂已疾痛之呼,則自阻大化,於何因極,臣之昨夏遭罹,僇辱備至,且無論實授官銜,雖一時往役之權設職名,有不容諉之稍久,厭然自安,其義皦然。況臣宿病,積有源委,非若偶然感症之時日可已也。重以目下諸症,左右交加,蒸潦如此,而寒至則有時擁衾,血嗽無常,而嘔甚則或至盈升,雖使隨宜調治,無所觸冒,尙不免有朝夕之憂,若又飮風飡霧於素不習之水土,加之以日夕驅頓,有行無休,則中路顚仆,其勢必至。臣之年前丐免,以年則差少今幾齡,以病則差減今幾分,而曾有羹熱之懲,不無綏復之慮,屢煩控籲,竟蒙遞解,以今視往,年病轉益不逮,而種種新發之症祟,如雪添霜,委頓澌綴,又非年前之所可比。朝家所以命臣者,卽奉命句當,毋瘝乃職,而竟若無幸,僨此使事,縱臣隕斃,何以自贖?百爾思惟,前路茫然,玆又畢瀝衷懇,干冒威尊,唐突溷撓,臣實知罪。伏乞聖慈,恢閔覆之仁,推曲遂之化,將臣正使之任,亟賜汰免,俾完國事,以全微喘,不勝大願。臣無任云云。答曰,省疏具悉。身病如此,所請依施。
上在昌慶宮廬次。大行王大妃殿初喪。
柳啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容傳旨未下,持平李鎭華呈辭,監察茶時之意,敢啓。傳曰,知道。
又啓曰,左右史不可不備,檢閱鄭知容由限已過,卽爲牌招入直,何如?傳曰,允。
以大司諫金,獻納金周默,執義任天常,掌令鄭禮容牌不進罷職傳旨,傳于柳曰,只推。
柳啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,以爲備員署經之地,何如?傳曰,允。
以左副承旨洪冕燮再牌不進罷職傳旨,傳于柳曰,許遞,前望單子入之,待下批牌招察任。
承旨前望單子入之,徐俊輔落點。
柳啓曰,新除授承旨徐俊輔方在罷散中,何以爲之?敢稟。傳曰,敍用。
又啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入。而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
以吏曹參議金學淳牌不進罷職傳旨,傳于柳曰,只推。
以檢閱鄭知容牌不進罷職傳旨,傳于柳曰,只推。
有政。吏批,判書金魯敬陳疏,參判權丕應進,參議金學淳牌招不進,同副承旨柳進。啓曰,判書金魯敬陳疏入啓,參議金學淳牌招不進,小臣獨政未安,何以爲之?敢稟。傳曰,仍爲之。以金蘭淳爲副應敎,趙庭和爲校理,李潞爲副校理,任存常爲副校理,李彦淳爲修撰,朴基宏爲修撰,尹豐烈爲副修撰,金德淵爲軍器判官,南履煥爲禁府都事,崔致憲爲典籍,洪羲臣爲陳賀謝恩兼陳奏使,李羲玄爲延安府使,贈吏參南庚老贈吏判例兼,刑曹判書南履翼考,贈吏參李章紹贈吏判例兼,贈吏議李徹祥贈吏參例兼,已上知事李憲琦兩代。
兵批,判書韓致應都監進,參判趙晉和病,參議愼宜學入直進,參知李鶴秀病,右副承旨徐憙淳進,副護軍單洪冕燮。
柳啓曰,行都承旨朴周壽,行右承旨金履載不爲仕進,行左承旨徐俊輔牌不進,左副承旨未差,右副承旨徐憙淳內閣直,院中只有臣一人,伴直無人,行右承旨金履載,所當牌招,而拘於廳規,不得請牌,何以爲之?敢稟。傳曰,右承旨許遞,前望單子入之,待下批牌招察任。
承旨前望單子入之,金啓河·具康落點。
以黃海監司李龍秀狀啓,七月朔薦新蓮實,節序差晩,限內不得封進,惶恐待罪事,傳于柳曰,勿待罪事,回諭。
以全羅監司李書九狀啓,全州等邑民家漂頹事,傳于柳曰,聞甚矜惻,元恤典外,別加顧助事,分付。
以黃海監司李龍秀狀啓,信川等邑民家漂頹事,傳于柳曰,聞甚矜惻,元恤典外,別加顧助事,分付。
禮曹,今此健陵遷奉敎是時,奉出梓宮詣舊陵丁字閣習儀吉日,令日官推擇,則來九月初一日爲吉云,以此日知委擧行爲白乎矣,處所乙良,都監良中設幕次,諸執事官兺,以布團領帽帶行禮,何如?啓,依所啓施行爲良如敎。
柳,以弘文館言啓曰,本館下番關直,事甚未安,新除授副校理任存常,修撰朴基宏,副修撰尹豐烈,竝卽牌招,以爲推移入直之地,何如?傳曰,允。
又以禮曹言啓曰,舊陵丁字閣添補時告文,今十六日曉頭設行事,已爲啓下。而卽伏見遷陵都監草記下者,陵所各樣始役,待稍晴推移擧行事,命下矣。健陵丁字閣添補工役,亦當待快晴推移擧行,今此告由香祝,獻官自當陪進,而推移日字,無以預料,以已啓下擇日,今十六日先行告文,恐合事宜。以此意知委擧行,何如?傳曰,允。
又以兵曹言啓曰,今此遷陵時,大行王大妃發引時,陵所·晝停所·宿所設布帳,當爲磨鍊,而謹考各年謄錄,則丁亥年遷奉時及丙申乙丑年,陵所布帳,皆自守禦營擧行,己酉年遷園時及庚申丙子年,皆自水原府擧行矣。今番則新陵所布帳,令水原府擧行,舊陵所則依已例,令廣州府擧行,而宿所·晝停所設布帳,庚申丙子年,依下敎連爲置之矣。今番則何以爲之乎?敢稟。傳曰,依丙子年例爲之。
又以兵曹言啓曰,今此遷陵時,大行王大妃發引時,斥候伏兵,當爲磨鍊,而取考謄錄,則部字內,令訓局定送,水原·廣州境內,則各隨地方擧行矣。今亦依此擧行,何如?傳曰,允。
又以兵曹言啓曰,今此遷陵時及大行王大妃發引時傳語軍,依前例,外方則以水原·廣州所屬畿邑束伍步軍排立,部字內則轝士軍擧行,而遷陵時部字內傳語軍,以衛軍磨鍊,何如?傳曰,允。
又以義禁府言啓曰,兔城僉使金履煥以軍器失火事,平安兵使趙華錫狀啓內,爲先罷黜,其罪狀,令攸司稟處事啓下,本府所當拿問,而纔因本道監司金履喬狀啓兵曹回啓內,此與會付中盡數燒燼有異,金履煥,依狀請仍任事,允下矣。金履煥旣已仍任,拿問一款,置之,何如?傳曰,允。
又以刑曹言啓曰,京囚殺獄罪人蔡興祥·崔尙燁,施以次律事判下矣。蔡興祥·崔尙燁等鬪毆殺罪,減一等,各決杖一百後,興祥平安道朔州府,尙燁咸鏡道三水府,竝流三千里定配所,卽爲押送之意,敢啓。傳曰,知道。
又以刑曹言啓曰,紀綱日壞,人心益頑,殺人而在逃,定配而逃躱者,未有如近日之甚,此若不別般嚴飭,不日捉得,施以當律,紀綱無可振之日,法令無可施之處。殺人在逃之北部千在得,東部洪壽命·宋元植等,配所逃躱之延弘寬,分付左右捕廳及八道四都,期於不多日內捉得,何如?傳曰,允。
吏曹判書金魯敬疏曰,伏以,臣待罪塚宰,亦已數月,有不稱之實,抱難强之疾,分義至嚴,屢瀆是懼,政月且盡,貽弊非細,於是乎不暇自恤,擔舁赴政,肢體不能自運,神精益加錯謬,循資序陞,都付政吏之書塡,考績排注,莫脫流俗之科臼,積勞者未必無見屈之歎,初仕者未必皆拔穎之人,使臣自見,固知其萬萬不滿,中外之觀瞻,何如?民國之利病,何如?堂堂聖明之世,礪世磨鈍之大柄,緣臣病昏之苟且冒當,壞盡無餘。噫嘻,此何擧也?畢政之後,循例蒙由,歸伏私次,竊自念,雖以近日媕婀之俗,必有公議竣發之擧,側聽屢日,尙今寥寥,聖朝寬大,雖有藏疾之美,在臣廉隅,能無內省之疚乎?銓家故例,一經大政,便稱瓜限,自前當此者,雖材望過臣幾倍者,尠不引去,此非占便之習,卽亦禮使之義,脫濕之願,臣奚獨不切?況臣受稟虛薄,素多疾病,風寒暑濕,均爲其祟,攝養節宣,竟復昧方,近年以來,重經大病,轉成虛脫,百症交發,不思治本之法,徒付庸醫之手,陰陽失經,補瀉乖方,使眞元日斲,虛殼徒存,頑痰橫肆於肩背,濕涎痞滯於胸脇,欲動則仆,欲食則嘔。日前冒出,雖緣迫阨之會,雨中奔走,倍添拘牽之症,作一籧篨,喘喘欲絶。敦匠之任,卽臣子終事之地,而臣家世恩澤,本非疎逖,自在髫齡,嘗蒙慈覆之恩,到今白首,惟誓塵刹之報,不幸嘗藥之日,遽遭罔極之痛,固爲沒身之至恨,而又將未卒於終事之願。有臣如此,生不如死。卽此而目下病狀,尤可推知,天官重任,旣非養病之所,則將何以一任瘝曠,徒與羈縻也哉?政使鑑識公明,權衡平正,要津不可以久據,始終難必其盡美,惟當斂手而避,知難而退而已。況復已試則蔑效,以病則委頓,向所謂瓜限,亦可以去者乎?第念有痛必呼,凡民之常情,無願不遂,造化之妙權,殿下於臣,天地也父母也,又安忍自阻於悶覆之下,不求其曲成之私也?玆敢畢暴情實,仰首鳴號。伏乞聖慈,俯垂諒察,亟遞臣銓部之任,以幸公私,不勝大願。臣無任云云。答曰,省疏具悉。何可無端輕遞?卿其勿辭,調理行公。
左副承旨李友秀疏曰,伏以,臣與新除授左承旨徐俊輔,有內外從應避之嫌,臣之所帶職名,自在當遞之科,玆敢援例陳章,仰瀆崇嚴。伏乞聖明,亟賜遞改,俾存公格,以安私分焉。臣無任云云。省疏具悉。所請依施。
上在昌慶宮廬次。大行王大妃殿初喪。
自辰時至人定,灑雨下雨,測雨器水深一寸。
柳啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容傳旨未下,持平李鎭華呈辭,監察茶時之意,敢啓。傳曰,知道。
又啓曰,新除授行左承旨金啓河,時在京畿楊州地,斯速乘馹上來事,下諭,何如?傳曰,允。
又啓曰,左右史不可不備,檢閱鄭知容,旣有只推之命,更爲牌招入直,何如?傳曰,允。
以大司諫金,獻納金周默,執義任天常,掌令鄭禮容牌不進罷職傳旨,傳于柳曰,只推。
柳啓曰,守令署經事,命下矣。大司諫金,獻納金周默,執義任天常,掌令鄭禮容,旣有只推之命,竝更牌招,以爲備員署經之地,何如?傳曰,允。違牌勿爲呼望。
又啓曰,大司諫金特敎之下,謂有情勢,奉牌闕外,無意承膺,事體所在,誠極未安,從重推考,何如?傳曰,允。
又啓曰,執義任天常,掌令鄭禮容,獻納金周默,旣已肅謝,不爲傳啓,直爲出去,事甚未安,竝推考,何如?傳曰,允。
以右副承旨具康牌不進罷職傳旨,傳于柳曰,只推。
以檢閱鄭知容牌不進罷職傳旨,傳于柳曰,只推。
以校理任存常,修撰朴基宏,副修撰尹豐烈牌不進罷職傳旨,傳于柳曰,只推。
柳啓曰,行都承旨朴周壽,右副承旨具康不爲仕進,行左承旨金啓河在外,行右承旨徐俊輔疏批未下,左副承旨徐憙淳內閣直,院中只有臣一人,伴直無人,右副承旨具康所當牌招,而拘於廳規,不得請牌,何以爲之?敢稟。傳曰,牌招。
又啓曰,大司諫金,特敎申飭之下,謂有情勢,奉牌闕外,連加催促,終無變動,事體道理,俱極未安,從重推考,何如?傳曰,允。
以漢城府民家頹壓別單,傳于柳曰,恤典令該廳卽爲分給事,分付。
柳,以弘文館言啓曰,本館下番闕直,事甚未安,副校理任存常,修撰朴基宏,副修撰尹豐烈,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
又以吏曹言啓曰,因全羅監司李書九狀啓,靈光郡守金道喜,珍山郡守李埴,沃溝縣監南履懋,以覲親事,受由上京,南原府使尹載僖,扶安縣監朴來謙,咸平縣監尹命圭,以省掃事,受由上京,而已過數朔,尙不還任,檢田之政,一時爲急,秋務之殷,有倍常年,此時守令之許久曠官,誠爲可悶,上項六邑守令,令該曹催促下送事,允下矣。自臣曹催促,則靈光郡守金道喜,明日下去云,南原府使尹載僖,扶安縣監朴來謙,珍山郡守李埴,俱已下去,沃溝縣監南履懋,咸平縣監尹命圭,俱以親病猝重,不得下去云,其親病旣如是,則有難强令還任,竝改差,何如?傳曰,允。口傳差出,催促下送。
又以吏曹言啓曰,成均館直講金羽根呈狀內,矣身素患痰癖之症,挾感添劇,時月之內,萬無起動供職之望,卽速入啓遞改云,其身病旣如是沈重,則有難强令察任,改差,何如?傳曰,允。
又以兵曹言啓曰,今此大行王大妃發引時,鷺梁當排舟橋,舟師大將,依例差出,何如?傳曰,允。
又以兵曹言啓曰,今此遷陵時,侍衛分兵曹都摠府堂上郞廳,依例差出,何如?傳曰,允。
又以兵曹言啓曰,今此遷陵時,因山時,設布帳外,虎網子當爲磨鍊,而取考謄錄,則丙申年陵所虎網子,令畿營擧行,己酉·庚申·丙子年,竝置之矣。今番則何以爲之乎?敢稟。傳曰,虎網子,置之。
又以兵曹言啓曰,今此大行王大妃發引時,扈衛軍陵所七百名,宿所二百名磨鍊事,命下矣。始興行宮宿所,則庚申·丙子年,連以前後廂軍兵扈衛矣。今亦依此磨鍊,何如?傳曰,允。
又以兵曹言啓曰,卽接西道參軍尹福牒報,則訓鍊都監所授彰義門東邊第一城廊近處體城六間許頹圮云,爲先令繕工監堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以備邊司言啓曰,今番潦水,挽近所無,極備爲災,民憂方棘,此時守令之一時曠官,極爲可悶,新除授守令中已署經人及上京守令,竝令當日辭朝,卽爲下送,未署經守令,待其署經,亦令當日辭朝,而順天府使李鍾運,以稅船添載事,因戶曹覆啓,有拿處之命,而第其百餘包添載,卽是勘合中實數,初非元納外濫裝,則合有參恕之道,且該邑以被災之邑當此檢田之時,許久瘝曠,亦甚悶然,今姑分揀,使之戴罪行公,何如?傳曰,允。
又以御營廳言啓曰,本廳中軍尹郁烈身病甚重,勢難察任,改差,何如?傳曰,允。
義禁府啓目,洪州兼任結城縣監成龍申原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,莊陵令吉顯範原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,肅靖門祈晴祭大祝李東永原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在通編,議處,何如?判付啓,依允。
刑曹啓目粘連,京囚蔡興祥獄事,兩檢之後,至於更査,蓋緣辭證之前後變幻,傷痕之斜而不圓,杖打者昌燁,足踢者興祥,而杖打昌燁,前已勘配,今若一償一放,一生一死,則恐非審克之義,宜有傅生之道,施以次律,何如?判付啓,依允。又啓目粘連,京囚崔尙燁獄事,脈絲中傷處之硬而有核云者,初非法文所在,又非必死形症,詞證俱是破落之類,則其所爲說,終欠的確,成獄償命,恐非審克之義,施以次律,何如?判付啓,依允。又啓目粘連,京囚奴順奉獄事,頷頦上堅硬之痕,䐐間被刺之處,俱是緊重,可謂致命,而今於年久之後,敢冀萬一之幸者,誠極痛惡,訊推得情,何如?判付啓,依允。又啓目粘連,因畿營狀本,指空·懶翁,非比恒僧,而又況文是敎撰,碑乃命建,與僧徒之私自創設,事體逈異者乎?李膺峻之無難毁夷,恣意營葬,跡旣駭悖,情又慘忍,論以重辟,少無過當,考諸法律,旣無定文,有非有司所敢擅斷,下詢大臣處之,所謂地師趙大鎭,生意指示,釀出變怪,已極狡惡,而李宣峻當初納招,無學碑地師毁破云爾,則推諉之言,有難憑準,其挺身擔當,卽此可見,各別嚴刑遠配,僧謹勸等擅掘人塚,私捧侤音,極爲痛惋,依律重勘之意,分付該道,何如?判付啓,依允。李膺峻事,問于大臣處之爲良如敎。又啓目粘連,因吉州崔丁岳擊錚査啓啓本,觀於道啓,許玖之身爲家長,倡率子弟,醜辱之不足,至於打破家舍者,罪固罔赦,而丁岳之母,生怯逃避之際,蒼黃顚倒,因卽致命,其子之決意復讐,所不容已,而旣非手犯,又不檢驗,則以此成獄,非所可論,考諸律文,威逼致死之人,邊遠充軍矣。許玖依此照勘之意,分付道臣,何如?判付啓,依允。又啓目粘連,水原府殺獄罪人金奉瑞獄事,受傷無非速死,詞證皆是廳卒,則實因的確,詞證俱備,兇身本以豪悍之校,眼無疲殘之卒,挨次無禮,遽下毒手,竟使李隻伊,殞絶於當日之內,究厥所爲,誠甚凶獰,同正犯金奉瑞,嚴訊取服,何如?判付啓,依允。
右承旨徐俊輔疏曰,伏以,臣猥以匪才,冒忝居留,不能趨參於進香,孽由自速,罰止薄罷,歸伏私第,默訟愆尤,千萬不自意,承宣恩點,乃在於縮伏之中,繼之有收敍之命,餘悚未已,感祝更切。噫,國之大事,莫先於祀典,近日以來,紀綱漸弛,法例益壞,大小懈怠,靡所捄正,而臣以逮事先朝之臣,趁未進參於進香之禮,論以分義,合被重典廟堂之啓罷,亶出責備之意,臣誠自反爲愧,郵罰是甘,第臣於伊時,猝患急癨,難以自力,兼且江海潦漲,無路登途,而適經歷在京,故遍考營中謄錄,仍爲往復禮曹,使之引例替行,事實如斯而已,若謂不關禮曹,而創行無前之事,則亦豈臣之情也哉?臣誠悚懍踧踖,無地自容,蒙勘未幾,收簪忽紆,固當蹶趨承,伸此叩謝之忱,而素患伏暑之症,屢日危苦,㱡㱡床笫,無望進身,召牌之下,冒犯違傲,惶霣之極,若將添病,玆不得不略入文字,仰瀆崇嚴。伏乞聖慈,特許遞改,以安賤分,俾便調治,千萬幸甚。臣無任云云。答曰,省疏具悉。卿其勿辭行公。
吏曹參判權丕應疏曰,伏以,臣一衰耗昏憒無用之物耳,雖尋常百執事之末,不足以備數,則至於見職,寧或有萬分一堪承之望,而猥蒙謬恩,控辭不獲,仍又違牌路阻,不得已暫出叨謝,及夫政命經宿,長銓陳疏,代斲之責,歸於賤臣,一向違傲,上煩酬應,極涉猥越,冒赴開政,而玉堂諸窠排擬以入之際,修撰末望,不知徐有素之爲北評事,而混同擬入,夫外任,啓請而後,始可內移,則今此遽擬館職,大是做錯,循故按例之事,猶復錯誤,則臣之癃殘昏謬,兼以喪病澌毁,顧無以綜察事務,尤可推知,庶官固不可如此,尙何望於參佐鑑衡之地也?噫,古人以一字之誤,猶稱死罪,今臣違格之失,不特一字之誤而已,恧蹙俟勘之情,當復如何?旣未蒙點,則雖不敢直請勿施,亦不敢不冒死首實,而兼暴不堪任之狀。伏乞聖慈,亟將臣選部之銜,永賜革去,仍治臣做錯之罪,以爲不職者之戒焉。臣無任云云。答曰,省疏具悉。微錯也,卿其勿辭行公。
上在昌慶宮廬次。大行王大妃殿初喪。
望奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
藥房都提調林漢浩,提調朴崙壽,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而望奠相値,不得來會云矣,敢啓。傳曰,知道。
備忘記,柔院僉使金潤玉下直,長弓一張,長箭一部,片箭一部,筒兒一箇賜給。
具康啓曰,臣康依定式,進詣香室,奉審香祝櫃·祝板·袱子,則精潔之意,敢啓。傳曰,知道。
傳于朴周壽曰,上京守令,未下直守令,皆令當日辭朝。
傳于柳曰,近因刑曹獄囚決處而思之,京外殺獄文案,亦必有積滯之歎,三堂仍爲逐日赴衙,詳閱審理以聞,毋或玩愒因循事嚴飭。
柳啓曰,事變假注書金履喆身病猝重,勢難察任,今姑改差,何如?傳曰,允。
朴周壽啓曰,鐵山府使李吉求,河東府使許棨,興海郡守趙存卿,熙川郡守李惇五,咸悅縣監李海慶,知禮縣監安廷喜,南平縣監朴鎬壽,英陽縣監朴彝鉉,永平縣令吳彦誼,鎭海縣監李義根,泗川縣監沈煥永,光陽縣監韓在祿,憲府則雖已署經,諫院則大司諫金陳疏,司諫宋應圭,正言姜橒·鄭弼漢在外,只有獻納金周默一人,無以備員署經,何以爲之?敢稟。傳曰,一司除署經。
以具行益爲事變假注書。
吏曹口傳政事,以閔永勳爲沃溝縣監,元永道爲咸平縣監。
柳啓曰,卽見漢城府坐不坐單子,則連五日無緣不坐,詞訟劇地,委屬可悶,當該堂上,竝推考,何如?傳曰,允。
又啓曰,右邊捕盜大將朴基豐,以轝士大將,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以執義任天常,掌令鄭禮容,持平李鎭華,獻納金周默牌不進罷職傳旨,傳于柳曰,只推。
以副校理任存常,修撰朴基宏,副修撰尹豐烈牌不進罷職傳旨,傳于具康曰,只推。
以漢城府民家頹壓別單,傳于徐俊輔曰,恤典,令該廳卽爲分給事,分付。
以漢城府民家頹壓別單,傳于徐俊輔曰,恤典,令該廳卽爲分給事,分付。
以黃海監司李龍秀狀啓松禾縣監金商耇身死事,傳于朴周壽曰,令該曹口傳差出,催促下送。
吏曹口傳政事,以趙瀞爲松禾縣監。
以慶尙監司李在秀狀啓,薦新進上胡桃,節序差晩,限內不得封進,惶恐待罪事,傳于具康曰,勿待罪事,回諭。
具康,以弘文館言啓曰,本館下番闕直,事甚未安,副校理任存常,修撰朴基宏,副修撰尹豐烈旣有只推之命,竝卽牌招,以爲推移入直之地,何如?傳曰,允。
以副校理任存常,修撰朴基宏牌不進罷職傳旨,傳于具康曰,只推。
具康,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,今日卽書香閣秋孟朔大奉審日次,而日氣陰濕,不得擧行,依定式,當朔內擇日擧行之意,敢啓。傳曰,知道。
又以國葬都監摠護使意啓曰,諡冊文草圖書敬書以入之意,敢啓。傳曰,知道。
柳,以兵曹言啓曰,卽接宗廟署入直訓鍊院主簿李玄謙手本,則宗廟大門東邊舊築墻垣一間頹圮云,臣致應馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門申飭校卒另加巡察之意,分付,何如?傳曰,允。
又以兵曹言啓曰,卽接南道參軍具鳳錫牒報,則禁衛營所授光熙門南邊第六城廊近處體城一間許頹圮云,爲先令繕工監,堅實圍排,分授軍門,急速修築,而把守軍兵,亦令該營門量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門東邊第一城廊近處體城六間許頹圮處,令該軍門卽速修築,把守軍兵量宜定送事,自兵曹草記矣,今日爲始,砲手二十名,將校一人率領,限改築間,輪回守直之意,敢啓。傳曰,知道。
又以禁衛營言啓曰,本營字內光熙門南邊第六城廊近處體城一間許頹圮處,把守軍兵,令該軍門量宜定送事,自兵曹草記矣,哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
又以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
兵曹,以金益彬爲御營中軍。
柳,以軍器寺都提調·提調意啓曰,本寺事勢,近益凋殘,軍物年久破傷,且當無前潦雨,衙廨之傾圮,庫舍之頹壓,不可不及今修改,而物力他無變通之道,在前如此之時,多有取用方物價儲留之事,而別方物及年例甲冑價儲留惠廳者,今過二百部矣,就其中限二十六部,依甲戌年例取用,何如?傳曰,允。
又以刑曹言啓曰,因義禁府啓目,配所逃躱罪人延弘寬,卽令捕獲嚴刑遠配事,判下矣。延弘寬自捕盜廳捉送,故嚴刑一次後,平安道昌城府定配所,卽爲押送之意,敢啓。傳曰,知道。
又以左右捕盜廳言啓曰,謹依判付,罪人朴灝源·沈亨鎭·吉翊謨三漢,竝照律次移送秋曹,朴東曄與福禮,放送之意,敢啓。傳曰,知道。
義禁府啓目粘連,向前李東永亦,令前下鄕,雖有分疏,軍銜擅離,載在科條,以此照律,何如?判付啓,依允。又啓目,向前吉顯範亦,道臣旣許省親,僚官亦已就直,則此雖與無故擅離有間,而莫重奉審,兩員俱闕,薄乎云爾,難免其責,以此照律,何如?判付啓,依允。又啓目,向前成龍申亦,暫時兼任,節制無素,中路奸情,糾擿未及,則宜若無可罪之端,而師紀所重,終難免其責之有歸,以此照律,何如?判付啓,依允。
刑曹啓目粘連,載寧林昕獄事,原案之成鐵已久,籲冤之鳴金不止,兪眩兪査,兪査兪眩,前後道啓,各具意見,務歸審愼,亟欲致詳,而竟屬存疑,二紀囚推,一律特貸,恐不害爲罪疑惟輕之典,同罪人林昕,施以次律,何如?判付啓,依允。又啓目,長連囚朴尙淳獄事,此獄段,邱木見伐,忿心斗起,卽地山坂,以鎌打頭,看證之言丁寧,冒雨築墻,漫漶之說落空,計雖急於圖生,法莫嚴於殺人,同正犯朴尙淳,期於取服,何如?判付啓,依允。又啓目粘連,果川縣殺獄罪人姜得伊獄事,爭端旣由宿嫌,毒手遽加當場,痕著兩脅,實因無疑,證招丁寧,詞證明的,同正犯姜得伊,嚴刑得情,査案中正犯,子以屍親書塡,大失格例,不審之該道臣,從重推考,何如?判付啓,依允。又啓目,京囚李承燁御寶僞造獄事,李承燁模刻寶篆,僞造紅牌之狀,承款於捕廳,忽變於曹庭,百計掉脫,指告之金明漢,竟屬烏有,面證之金德文,惟事白賴,喙雖三尺,焉敢發明?嚴刑得情,盜科之金光麗,居間之孫興祚,和應之金德文,不過指使隨從,竝考律勘處,何如?判付啓,依允。又啓目粘連,京囚尹武金·朴宗祺等御寶僞造獄事,尹武金刻出寶篆,朴宗祺造作僞帖,俱已承款於捕廳,而今於曹庭,一事發明,推諉於已死之朴㝡悅,無足取信,武金刻木,乃是宗祺造謀,而恕宗祺而執武金,其在哀敬之義,恐難一言而折,且證左俱故之後,無以覈其首從,特施疑輕之典,竝施次律,該廳啓目中,有漏落字,該大將從重推考,何如?判付啓,依允。又啓目粘連,豐德囚李召史獄事,實因的而詞證明矣,而參情究法,不無容議之端,李女之於坤命,旣有姑壻之義,豈懷必殺之心?坤命無端敺妻,爲其妻母者,欲爲挽解,反被其打,李女以偏隘之心,心不知手,手不知物,互相翻轉之際,當着於不知之中,而所當着者,卽是手中之刃也,此所以道跋中起疑於傷痕在右者也,且死囚年過八十者減死定配,旣在法文,情有可原,法有可據,施以次律,何如?判付啓,依允。
槐院分館錄,李竣祜·姜時永·金䥧·李殷容·任希兢·金炳朝·金盛淵,以上三點。
大司諫金疏曰,伏以,慈馭上賓,靷期漸近,健寢遷奉,祔禮將擧,伏惟孝思愴舊慟新,曷有其極?仍伏念,臣於去月三十日,伏奉敎旨,以臣爲通政大夫司諫院大司諫者,無狀賤臣,何以得此?雙擎三叩,惶蹙靡措,是宜感激恩造,竭蹶趨簉,顧何敢日事連傲,致煩嚴廬之酬應,而第臣言議巽軟,風稜蔑裂,淸朝耳目,自來不稱,況臣所叨,一院之長也,地望有別,責任尤重,有非如臣冗憒者所可冒玷,且臣於癸亥春,初入臺地,妄陳一言,自速諐尤,荐經投竄,懷無隱而至承讒儉之敎,辭不達而終歸窮屈之科,有心如丹,無地可白,臺風由臣而壞了,臺體由臣而損焉,官以諫名,自劃有素,其何以抗顔復廁於僨誤之地乎?今不可諉以歲月已久,事端已宿,晏然自恕而自解也決矣,臺端一步,鐵限萬重,奉牌經宿,進退維谷,伏地俟勘,罪戾如山,臣情到此,良亦慼矣,玆敢冒死號籲於仁覆之下。伏乞俯垂鑑諒,永刊臣名於臺望,因治臣瀆擾之罪,使朝綱肅而微諒遂焉,臣旣不以言官自處,則不宜贅他,而第於目下一事,竊有所區區憂歎者存,敢此附陳之,伏惟少垂察焉,夫無曠庶官,虞夏所以亮天功也,靖共爾位,成周所以警具僚也,凡今之出宰百里者,邑無大小,責有民社,一日曠官,有一日之害,二日曠官,有二日之害,藉使夙夜在職,誠心盡分,尙患不治者居多,善治者絶少,故無論新除與受由,朝家之所以催促下送,誠以牧民之任,不容暫曠,臨民之衙,不宜久廢,憧憧爲民之盛意,有足以孚感木石,而爲守令者,罔念分憂之重,反售占便之謀,稽忽轉成風習,瘝廢視若常事,每於促敎之下,輒曰,當日下去,而畢竟任自逗留,無所顧忌,甚者或至跨朔,始發朝廷命令,終不免爲空言無施之歸,彼外邑觀瞻,以今日紀綱,當作何如看也,嚮來大臣,以此事出擧條陳奏,揭之喉院壁上,俾爲考據察推之地,則自是厥后,守令之遲滯也,而以病爲解,道臣之周便也,而循例啓聞,未聞有一番察推之擧,如是而法安得以立,令安得以行乎?雖以受由一事言之,邑倅之以私故請由者,各其道伯,必具由據實,粘移吏曹,以爲外內管攝之地,卽不易之法例也,而其爲得由上京,從便久留之計者,必與其巡使相議,所謂粘移狀,私自齎來,仍不關由,故雖有促敎,此輩去就,獨不入於該曹草記之中,其設計也誠,亦巧矣,其聽施者果得體乎?此後則守令之赴任稽滯者,道臣無或如前曲恕,卽爲狀聞請罷,道臣如或一向掩置,則自政院就其辭朝日子,參考到任啓本,量其程途,計其遲速,以爲察推之他,守令給由後粘移文狀,無或如前私與,必須直報該曹,有促敎而下去者,其還官日子,亦令修啓,如或有逗留之弊,則一體論勘之意,嚴明申飭於諸道道臣,恐合事宜矣。臣無任云云。省疏具悉。往事不必復提,所陳不但政院察飭,亦令廟堂知悉申飭,爾其勿辭察職。
辛巳七月十五日辰時,上御廬次。藥房入診入侍時,都提調林漢浩,提調朴崙壽,副提調朴周壽,記事官李憲兢,記注官金輦,記事官金正喜,檢校待敎徐憙淳以次進伏,醫官吳千根·李命運·金殷相進伏楹外訖。漢浩曰,比候一直蒸熱,聖體,若何?上曰,一樣矣。漢浩曰,中宮殿氣候,何如?上曰,各殿宮氣候,一樣矣漢浩曰,昨伏聞大便少異常度矣,夜來諸節,更若何?上曰,與昨一樣矣。漢浩曰,醫官入來,使之診候,何如?上曰,不必診候矣。漢浩曰,夜來諸節,詳細診察,然後可得議定湯劑,伏望亟許入診焉。上曰,置之。仍命史官就座,命大臣先退,又命退,諸臣以次退出。
上在昌慶宮廬次。大行王大妃殿初喪。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,潼關僉使朱之行,西北僉使康思曾,恃寨僉使安德煥,在德萬戶都亨謨下直,各長弓一張,長箭一部,片箭一部,筒兒一箇賜給。
徐俊輔啓曰,卽者兼司書趙忠植,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
注書李憲兢病,代以宋守謙爲假注書。
行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于柳曰,只推。
以漢城府民家頹壓別單,傳于具康曰,恤典,令該廳卽爲分給事,分付。
以漢城府民家頹壓別單,傳于具康曰,恤典,令該廳卽爲分給事,分付。
具康,以弘文館言啓曰,本館下番闕直,事甚未安,副校理任存常,修撰朴基宏,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,兼司書趙忠植入直矣,以其親病,陳疏徑出,下番闕直,事甚未安,司書趙萬協在外,說書未差,兼說書鄭知容呈辭受由,無推移入直之員,兼輔德徐憙淳,以承旨除本仕,弼善未差,兼弼善李瀅夏,以國葬都監,都廳都監進,兼文學姜世綸玉堂入直,輔德沈能岳,卽爲牌招,以爲姑降入直,而未差之代,竝令政院稟旨差出,待下批牌招,以爲入直之地,何如?傳曰,允。
又以漢城府言啓曰,各部轝士軍抄出之役,今纔方張,而南部令趙瀞,移拜松禾縣監矣,其代令該曹口傳差出,使之及時擧行,何如?傳曰,允。
柳,以刑曹言啓曰,左右邊捕盜廳啓辭內,謹依判付,罪人朴灝源,沈亨鎭·吉翊謨三漢,竝照律次移送秋曹,朴東曄與福禮,放送之意,敢啓。傳曰,知道。事命下矣。謹按律文,則大明律誣告條,有曰,誣告人死罪,而所誣之人未決者,杖一百流三千里,同律詐僞條,有曰推按問事,報上不以實者,杖八十徒二年,大典通編推斷條,有曰亂言者杖一百流三千里,竝依此律,朴灝源·沈亨鎭各決杖一百後,灝源咸鏡道慶興府,亨鎭慶尙道河東府,竝流三千里定配所,吉翊謨決杖八十後,黃海道長淵縣,徒二年定配所,竝卽押送之意,敢啓。傳曰,知道。
又以刑曹言啓曰,僞造印信罪人尹武金·朴宗祺,施以次律事,判下矣。謹按律文,則大明律詐僞條,有曰僞造印信者斬,名例云,二死同爲一減,尹武金·朴宗祺等斬罪減一等,各決杖一百後,武金平安道鐵山府,宗祺慶尙道蔚山府,竝流三千里定配所,卽爲押送之意,敢啓。傳曰,知道。
義禁府照目粘連,莊陵令吉顯範矣本府議啓內,道臣旣許省親,僚官亦已就職,則此雖與無故擅離有間,而莫重奉審,兩員俱闕,薄乎云爾,難免其責,以此照律,罪笞四十收贖,附過還職,私罪,奉敎依允。又照目粘連,洪州兼任結城縣監成龍申矣本府議啓內,暫時兼任,節制無素,中路奸情,糾擿未及,則宜若無可罪之端,而師紀所重,終難免其責之有歸,以此照律,罪笞四十收贖,附過還職,私罪,奉敎依允爲旀,功減一等。又照目粘連,肅靖門祈晴祭大祝李東永矣本府議啓內,令前下鄕,雖有分疏,軍銜擅離,載在科條,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
兼司書趙忠植疏曰,伏以,臣卽接家信,則臣母素患痰癖之症,添損於暑熱,觸傷於濕冷,胃弱而食飮專却,氣虛而精神莫收,家僮踵至,促臣來見,臣得聞此報,方寸如灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣所帶之職,以便救護,仍治臣瀆撓之罪,以肅朝綱焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
具康啓曰,左右史不可不備,檢閱鄭知容,卽爲牌招入直,何如?傳曰,允。
又啓曰,因侍講院草記,兼司書趙忠植,以其親病,陳疏徑出,下番闕直,事甚未安,司書趙萬協在外,說書未差,兼說書鄭知容受由,無推移入直之員,兼輔德徐憙淳,以承旨除本仕,弼善未差,兼弼善李瀅夏以國葬都監,都廳進,兼文學姜世綸玉堂入直,輔德沈能岳,卽爲牌招,以爲姑降入直,而未差之代,令政院稟旨差出,待下批牌招事,允下矣。未差之代,政官牌招開政差出,何如?傳曰,允。
傳于徐俊輔曰,都承旨許遞,今日政差出。
吏曹口傳政事,以權用萬爲南部令。
吏曹口傳政事,南部令權用萬,儀賓都事金昊淳相換。
兵曹口傳政事,護軍單朴周壽,副護軍單李鶴秀。
具康啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
以檢閱鄭知容牌不進罷職傳旨,傳于具康曰,只推。
以吏曹參議金學淳再牌不進罷職傳旨,傳于具康曰,只推。
有政。吏批,判書金魯敬進,參判權丕應牌不進,參議金學淳牌不進,右副承旨具康進。以金敎根爲都承旨,兪理煥爲弼善,洪永觀爲說書,朴宗璜爲直講,柳爲工曹佐郞,林昇運爲廣興令,李配浩爲義盈主簿,沈應奎爲南原府使,李晉淵爲兵曹參知,成均博士二單白時亨·金仁燾,學錄單趙渡。
兵批,判書韓致應病,參判趙晉和病,參議愼宜學入直進,參知未差,同副承旨柳進。護軍單金履載,副護軍單李友秀,副司正單朴宗學,兎城僉使金履煥仍任事,覆啓判下。
柳啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于柳曰,只推。
以漢城府民家頹壓別單,傳于柳曰,恤典,令該廳卽爲分給事,分付。
以漢城府民家頹壓別單,傳于柳曰,恤典,令該廳卽爲分給事,分付。
具康,以吏曹言啓曰,南原府使尹載僖催促下送之後,身病忽劇,萬無登途前進之望云,其身病旣如是沈重,則此時守令,有不可一日曠官,該府使尹載僖,罷黜,何如?傳曰,允。
又以弘文館言啓曰,本館下番闕直,事甚未安,副校理任存常,修撰朴基宏,旣有只推之命,竝卽牌招,以爲推移入直之地,何如?傳曰,允。
以副校理任存常,修撰朴基宏牌不進罷職傳旨,傳于具康曰,只推。
具康,以侍講院言啓曰,下番連日闕直,事甚未安,輔德沈能岳,旣有只推之命,更爲牌招,以爲姑降入直之地,何如?傳曰,允。
以輔德沈能岳牌不進罷職傳旨,傳于具康曰,只推。
具康,以遷陵都監摠護使意啓曰,舊陵表石磨正入刻時,看檢之役及啓陵時,多有擧行之事矣,聞國葬都監別看役金命爀,幹事可合云,往來看役之意,分付,何如?傳曰,允。
又以遷陵都監摠護使意啓曰,舊陵表石奉出時看檢次,本都監堂上金履陽,都廳尹豐烈,表石所監造官權宗憲,今十八日,依例除朝辭進去之意,敢啓。傳曰,知道。
又以魂殿都監摠護使意啓曰,今番大雨後,通和殿殿內,或有滲漏處,東行閣一柱,有朽傷之慮,且多有滲漏處,不可不趁卽修改,以今十九日修改之意,敢啓。傳曰,知道。
又以禮曹言啓曰,再次營祭設行之後,大霔卽止,仍爲開霽,日候極其晴和,立秋後報謝,禮文所載,四門報謝祭吉日,令日官李命愼推擇,則今七月二十二日爲吉云,以此日設行,而謹依受敎,勿閉城門事,一體知委,何如?傳曰,允。
又以漢城府言啓曰,各部轝士軍抄出之役,一時爲急,而新除授南部令權用萬,以山陵都監郞廳,方在役所,事務相妨,令該曹以他司口傳相換,使之專意擧行,何如?傳曰,允。
柳,以刑曹言啓曰,公貨犯逋罪人徐慶淳,施以次律事,判下矣。謹按律文則大明律監守自盜倉庫錢糧條,有曰監臨主守自盜倉庫錢糧四十貫,斬,名例云二死同爲一減,徐慶淳斬罪,減一等,決杖一百後,慶尙道晉州牧,流三千里定配所,卽爲押送之意,敢啓。傳曰,知道。
又以訓鍊都監言啓曰,本局千摠李儒燁身病甚重,勢難察任,改差,何如?傳曰,允。
刑曹啓目粘連,京囚鄭聖仁獄事,殺人以刃,斷案成鐵,雖無起疑,實無其路,正犯鄭聖仁,嚴訊取服,何如?判付啓,依允。
又啓目粘連,京囚姜驗祥獄事,此獄段,旣奸見絶,厲階伊始,半夜手刃,竝刺母女,女幸不殊,母卽致命,獄情慘毒,未有若此之甚,正犯姜驗祥,嚴訊輸款,何如?判付啓,依允。又啓目粘連,果川縣殺獄罪人崔仁福獄事,此獄段,考諸兩檢脈錄,傷處之初曰白軟,覆曰微堅,已有道臣之題傷,旣有疑案,未成鐵則,遽斷一律,合存審愼,罪人崔仁福,施以次律,文案中覆檢諸招,竝不收擧者,有違常式,萬萬疎忽,該道臣從重推考,何如?判付啓,依允。
又啓目,京囚徐慶淳公貨犯逋事,慶淳以舊吏之權,挾富査之助轉輾荏苒,乾沒公貨,殆過二萬,一則渠罪,二則渠罪,而渠査丁哥之年前納供一萬五千之錢,旣爲別錄以納,則受出公貨,要在丁漢,而丁漢已故,符同情節,實難硬斷,罪人徐慶淳,施以次律,何如?判付啓,依允。又啓目,京囚李允得沈惑邪學事,允得愚迷無識,至受趙塾之書,稱以誦習,自現該營,移送臣曹,推庭納供,極口稱悔,其在人其人之道,不可遽斷一律,照律勘處,高女安愛見允得之受書,憤邪學之蔑倫,李女阿只,雖被允得之慫慂,初無染邪之跡,而年皆八耋,情無足責,法無可施,竝嚴飭放送,崔聖宅同學於趙塾之狀,緊出囚供,在逃未捕,分付左右捕廳及各道,期於捉得,嚴加鉤覈,施以當律,現捉邪書,一倂燒火,何如?判付啓,依允。
上在昌慶宮廬次。大行王大妃殿初喪。
進御香薷養胃湯一貼煎入事,榻前下敎。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐俊輔啓曰,藥房都提調·提調,持湯劑來待矣。傳曰,封入。
柳啓曰,左右史不可不備,檢閱鄭知容旣有只推之命,卽爲牌招入直,何如?傳曰,允。
傳于徐俊輔曰,都承旨與在外承旨,不爲仕進承旨竝許遞,前望單子入之。
承旨前望單子入之。李止淵·朴宗琦·朴齊一落點。
以副校理任存常,修撰朴基宏牌不進罷職傳旨,傳于徐俊輔曰,只推。
以輔德沈能岳,弼善兪理煥,說書洪永觀牌不進罷職傳旨,傳于徐俊輔曰,只推。
柳啓曰,三院副提調望單子中有誤書字,而臣等矇未照察,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于柳曰,只推。
以漢城府民家頹壓別單,傳于柳曰,恤典,令該廳卽爲分給事,分付。
以漢城府民家頹壓別單,傳于柳曰,恤典,令該廳卽爲分給事,分付。
以漢城府民家頹壓別單,傳于柳曰,恤典,令該廳卽爲分給事,分付。
徐俊輔,以弘文館言啓曰,本館下番闕直,事甚未安,副校理任存常,修撰朴基宏,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番連日闕直,事甚未安,說書洪永觀旣有只推之命,更爲牌招,以爲入直之地,何如?傳曰,允。
又以弘文館言啓曰,副應敎金蘭淳時在京畿驪州地,校理趙庭和時在楊州地,修撰李彦淳時在慶尙道禮安地,經筵入番事緊,請竝斯速乘馹上來事,下諭。傳曰,依啓
又以長生殿都提調·提調意啓曰,今此健陵遷奉時,預備內梓宮着漆,今七月十五日,已滿三十五度,臣等來詣奉審,則漆色極其光潤,少無所欠,仍爲停漆,以待堅乾,移奉殿內,以爲臨時陪進舊陵之意,敢啓。傳曰,知道。
柳,以兵曹言啓曰,今此大行王大妃發引返虞時,闕門外奉辭,城門外祗迎,依乙丑·乙亥年例爲之事,自禮曹筵稟蒙允矣。奉辭處所,以弘化門外磨鍊,祗迎處所,以崇禮門外磨鍊,何如?傳曰,允。
又以兵曹言啓曰,今此遷陵時,大行王大妃發引返虞三度習儀時,侍衛以下各差備軍兵,一依正日例擧行,而取考謄錄,則挾靈轝軍前後射隊軍兵,竝除標信解嚴矣,今亦依此擧行,何如?傳曰,允。
又以兵曹言啓曰,謹考謄錄,則庚申年國恤發引時,宮城扈衛矣,今番當爲磨鍊,而乙丑年,依丙申年例置之矣,今番則何以爲之乎?敢稟。傳曰,置之。
又以司僕寺一二提調意啓曰,本寺判官沈應奎,移拜南原府使矣,本寺方有擧行之事,難付生手,仍任,何如?傳曰,允。
徐俊輔,以魂殿都監摠護使意啓曰,司僕寺判官沈應奎,旣已仍任本職矣,本都監郞廳還差下,使之察任,何如?傳曰,允。
刑曹啓目粘連,京囚奴小才獄事,做出和奸之說,要售勒婚之計,拘縛備至,誣汚難洗,致使母女一夜竝命,逼殺之律,捨渠何施?正犯奴小才,訊推得情,何如?判付啓,依允。
又啓目粘連,京囚奴命大獄事,兄弟共犯,母子竝殞,獄情慘毒,斷案無以撓改,正犯奴命大,訊推取服,何如?判付啓,依允。
又啓目粘連,京囚金德順獄事,掩苒二紀,便成鐵案,而獨怪證爰中變,左脚傷痕,專歸於德順衝撞,曳出之徐成奉,遽至決放,只以本事由渠,不念致愼於下手輕重,而惟欠審克之政,罪人金德順,施以次律,何如?判付啓,依允。
又啓目粘連,京囚奴太雲獄事,傷損狼藉,實因明的,終始抵賴,轉益兇獰,正犯奴太雲,訊推得情,何如?判付啓,依允。
又啓目粘連,京囚金鼎燁獄事,沈醉相詰,縱非惡心,毒踢所加,遂至致命,償命之典,無容更議,正犯金鼎燁,嚴訊取服,何如?判付啓,依允。
又啓目粘連,京囚金弘禮獄事,始疑奸妻,竟刺妹夫,寧不兇獰,屢經審理,鐵案已成,正犯金弘禮,更加取服,何如?判付啓,依允。
又啓目粘連,京囚金景喆獄事,左脅傷痕,明是足踢,則益成之命,非渠誰償?正犯金景喆,如式訊推得情,何如?判付啓,依允。
又啓目粘連,京囚金經虎獄事,傷痕昭著,䪿門致命,無異當下,三尺至嚴,一律難貰,罪人金經虎,嚴訊取服,何如?判付啓,依允。
又啓目粘連,京囚金有澤僞寶獄事,以無識之徒,敢干罔赦之科,囚推二十六年,尙此抵賴,尤極可痛,而旣未取服,寧失不經,罪人金有澤,施以次律,何如?判付啓,依允。
又啓目粘連,京囚朴繼弘僞寶獄事,久推終賴,硬斷重辟,恐不如仰承欽恤之德,特傅疑輕之科,罪人朴繼弘,施以次律,何如?判付啓,依允。又啓目粘連,京囚朴昌衍僞寶獄事,囚推之歲月旣久,審理之霈澤方洽,特傅惟輕,恐非失平,罪人朴昌衍,施以次律,何如?判付啓,依允。又啓目粘連,京囚洪德全僞寶獄事,一律至重,兩犯相推,洪縱非冤,權倖蒙恩,特推一視之義,許貸三尺之律,恐不至失刑,罪人洪德全,施以次律,何如?判付啓,依允。
工曹判書洪羲臣疏曰,伏以,節序嬗變,慈徽永閟,灤遷魯祔,諏吉載邇,伏惟舊痛新哀,孝思皇皇,仍伏念,臣猥參敦匠之重任,或恐終事之莫效,殫竭忱誠,夙宵奔湊,其奈病與日深,力不從心,事功迄未就緖,惟譴何是俟,此際伏奉使命,臣於是,迫塞惶阨,不知所以自措也。噫,專對之任,何時不綦重,而至於今番使事,關係尤大,在臣分義,固當蹶往赴,幹當以回,而今若不量綿力,而强其難强,以致顚仆於道路,則毋寧劃卽蘄免,不至僨事之爲愈也。臣本稟賦虛脆,自少善病,素患風痺之症,已成四十年貞痼之疾,蒲柳已衰而眞元澌脫,蔘朮罔效而外邪迭攻,手脚拘攣而不仁,皮膚戰掉而莫收,外樣雖存,形殼內祟,奄成朽敗。每經一番勞瘁,支體轉益麻木,榮衛倍覺銷鑠,醫家所云不遂之症,殆將近之,昨春飮氷之行,衝冒於燕薊之風雪,滾頓於遼瀋之泥淖,宿症新恙,在途越添,幾殊而復甦者屢矣。幸藉王靈,僅得生還,而旋遭人倫之毒慼,腸催肝蝕,氣涸精奪,萬念灰冷,諸症石錮,尤不可責之以常人之事矣。雖係尋常公幹,猶難自振,而第玆仙寢蕫役之任,念恩造之罔極,愴玄和之復覲,搬土運石,義不敢辭,雖不得不拚死趨赴,而若夫銜命之行,程途旣屬萬里,往返殆至半載,以臣今日沈痼之病軀,顧何以句當公事,生入玉關乎?一身狼狽,猶不足恤,如至無幸,委命草莽,則其於損國體而虧使事,何哉?且臣前後赴燕,已爲兩遭,而節使返命,實在於昨年四月,距今纔一周耳,又復出疆,則是年年赴燕也,此奚異於以臣代臣?朝體之苟且,已無可言,而其在彼人之觀瞻,將謂斯何?昔在肅廟朝,宗臣臨陽君桓,以連年奉使,臺臣論其勞逸之不均,事體之苟艱,至有陳啓請遞,伊時大臣亦以此意,筵達蒙允,而且於昨年戶曹判書臣朴崙壽之爲進香使也,以赴燕之不宜連年,辭懇準遞矣。援古證今,已例如此,聖祖之所以體諒於宗臣者,殿下之所以體諒於重臣者,臣安得不重有望於閔覆之下也哉?百爾思惟,以病以情,冒赴無路,玆敢疾聲呼籲於嚴廬之下。伏乞聖慈,憐臣疾之難强,諒使事之不苟,亟遞臣所帶正使之任,俾卒天地生成之澤,不勝大願。臣無任云云。答曰,省疏具悉。若又遞卿則將至四矣,豈有如許國體乎?不可爲也,若使古人當之,設或臥病,必有强病而往者,卿其審思於公私之分,勿辭往爲。
檢閱鄭知容疏曰,伏以,臣於日前,猥陳懇迫之情,冒犯擅出之罪,原疏雖歸於退却,薄勘乃至於問備,臣省護母病,歷日感惶,迺者暇限已過,召牌荐臨,顧何敢罔念蹶之義,重干違傲之誅,而第臣母病,受傷於積潦陰濕之中,越添於近日熏暑之際,臣方左右扶將,躬執刀圭,此時離捨,實非情理,玆敢冒萬死更煩呼籲。伏乞聖慈,特垂矜諒,亟遞臣職,俾史直毋曠,仍治臣罪,使微分獲安焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨朴齊一,右副承旨具康今日不爲仕進,竝卽牌招,何如?傳曰,允。
柳啓曰,三品官之無得過三日循例請牌,曾有定式矣,兵曹參知李晉淵除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于柳曰,藥房入侍。
柳啓曰,藥房都提調·提調,持湯劑來待矣。傳曰,封入。
傳于柳曰,山陵役處,特遣中使,匠募等,今二十四日,當犒饋矣,餠與酒肉,自本府預爲待令事,分付留守。
朴宗琦啓曰,假注書宋守謙身病猝重,勢難察任,今姑改差,何如?傳曰,允。
以左副承旨朴齊一,右副承旨具康牌不進罷職傳旨,傳于朴宗琦曰,只推。
以副校理任存常,修撰朴基宏牌不進罷職傳旨,傳于柳曰,只推。
以說書洪永觀牌不進罷職傳旨,傳于柳曰,只推。
宋守謙改差,代以李根中爲假注書。
朴宗琦啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于朴宗琦曰,只推。
以漢城府民家頹壓別單,傳于柳曰,恤典,令該廳卽爲分給事,分付。
柳,以弘文館言啓曰,本館下番闕直,事甚未安,副校理任存常,修撰朴基宏,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之。副校理高廷鳳,修撰宋翼淵落點。
柳,以侍講院言啓曰,弼善兪理煥旣已肅謝,下番姑降入直之意,敢啓。傳曰,知道。
又以侍講院言啓曰,下番姑降入直,事甚未安。司書趙萬協在外,兼司書趙忠植,說書洪永觀,俱有實故,兼說書未差,無推移入直之員,在外及有實故人員,竝令政院稟旨變通差出,待下批牌招,以爲推移入直之地,何如?傳曰,在外及有實故,竝許遞,前望單子入之。
春坊前望單子入之。司書沈能栻,兼司書任存常,說書張敎根落點。
兵曹口傳改事,副護軍單徐憙淳。
柳,以侍講院言啓曰,兼司書任存常時無職名,令該曹口傳付軍職,何如?傳曰,允。
又以侍講院言啓曰,下番姑降入直,事甚未安,新除授司書沈能栻,兼司書任存常,說書張敎根,竝卽牌招,以爲推移入直之地,何如?傳曰,允。
又以遷陵都監摠護使意啓曰,謹依口傳下敎,遷陵時贈帛黑貢緞六端,紅貢緞四端,睿覽次封入之意,敢啓。傳曰,知道。
又以國葬都監摠護使意啓曰,謹以口傳下敎,贈帛以貢緞入用矣,黑貢緞六端,紅貢緞四端,御覽次封入之意,敢啓。傳曰,知道。
又以遷陵都監摠護使意啓曰,本都監郞廳李晦淵以身病,呈狀乞遞,改差,其代前縣監朴齊顯差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單朴齊顯。
又以吏曹言啓曰,平昌郡守趙國仁呈狀內,矣身以親山緬禮次,纔已受由上京矣,今於促敎之下,事當卽日還官,而痰癖之症,又添暑痢,時日之內,萬無跨馬登道之望云,其身病旣如是,則有難强令還任,罷默,何如?傳曰,允。
又以兵曹言啓曰,今此大行王大妃發引時,大駕弘化門外奉辭時,侍衛軍兵,當爲磨鍊,而取考謄錄,則丙子年,依乙丑年例,禁軍出入番全數侍衛,訓局軍八百名幕次環衛,其餘軍兵,大將率領,右邊通衢結陣,其時以御營鄕軍停番,仍下敎,禁衛營軍兵,御營大將率領,右邊通衢結陣,而來九月則禁御兩營鄕軍停番事,已爲定奪矣,今番則何以磨鍊乎?敢稟。傳曰,依丙子年例爲之,兩營大將,各率該營軍兵,左邊通衢結陣,可也。
又以兵曹言啓曰,今此大行王大妃返虞時,大駕詣崇禮門外祗迎時,何營軍兵隨駕,何營軍兵留陣,而來九月則禁御兩營鄕軍停番事,已爲定奪矣,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依乙丑年例爲之,而禁御兩營停番鄕軍之代以訓局步軍四哨磨鍊,可也。
朴宗琦,以刑曹言啓曰,京囚殺獄罪人金德順,施以次律事,判下矣。德順鬪敺殺罪,減一等,決杖一百後,平安道碧潼郡,流三千里定配所,卽爲押送之意,敢啓。傳曰,知道。
又以刑曹言啓曰,殺獄罪人金宗輝,施以次律事,判下矣。謹按律文,則大明律鬪敺條,有曰鬪敺殺人者絞,名例云,二死同爲一減,金宗輝絞罪,減一等,決杖一百後,咸鏡道端川府,流三千里定配所,卽爲押送之意,敢啓。傳曰,知道。
又以刑曹言啓曰,僞造印信罪人金有澤·洪德全·朴繼弘·朴昌衍,施以次律事,判下矣。謹按律文,則大明律詐僞條,有曰僞造印信者斬,名例云,二死同爲一減,金有澤·洪德全·朴繼弘·朴昌衍等斬罪,減一等,各決杖一百後,金有澤全羅道海南縣,洪德全咸鏡道洪原縣,朴繼弘慶尙道泗川縣,朴昌衍平安道雲山郡,竝流三千里定配所,押送之意,敢啓。傳曰,知道。
柳,以訓鍊都監言啓曰,支勅所用次,本局銀子八千兩劃付戶曹事,自備局草記,蒙允矣。卽自戶曹文牒來到,故本局所儲丁銀八千兩,出給該曹之意,敢啓。傳曰,知道。
刑曹啓目粘連,開城府趙禿尙獄事,跡旣無疑,情又難貰,不可以囚推年久,有所闊狹,正犯趙禿尙,如前訊推,何如?判付啓,依允。又啓目粘連,海州韓宅守獄事,下手旣重,罪首有歸,推諉圖免,尤極兇狡,正犯韓宅守,依前取服,何如?判付啓,依允。又啓目粘連,京囚金宗輝獄事,此獄段,以詞以證,可疑非一,以若疑案,論以大辟,恐非所以仰承欽恤之德,況其同推,已爲十九年之久,罪人金宗輝,特傅生議,施以次律,何如?判付啓,依允。又啓目,京囚金春石獄事,落庭之米,惹起當場之鬪,鬪而致死,死非他祟,成獄償命,無容更議,正犯金春石,嚴訊取服,何如?判付啓,依允。又啓目粘連,京囚池有源獄事,此獄段,少先犯長,手自剚人,如鐵成案,無隙可覓,正犯池有源,期於輸款,何如?判付啓,依允。又啓目粘連,公州囚崔再福獄事,此獄段,因戲致死,法當償命,而道啓設疑,合傅惟輕,罪人崔再福施以次律事,分付,何如?判付啓,依允。又啓目粘連,鎭川囚李昌吉獄事,此獄段,屢經推究,竟得其犯,獄具案成,無容他疑,罪人李昌吉,加刑輸欵,何如?判付啓,依允。又啓目粘連,沔川囚都卜實獄事,此獄段,如碗石塊,自叩其胸之說,出於査庭屍親之口,蔽一言曰,未具之案,分付道臣,參酌勘處,發告之人,旣在道內,而闕而不問,殊涉疎忽,該道臣推考,何如?判付啓,依允。又啓目粘連,開城府囚金季孫獄事,此獄段,證爰俱故,追査路絶,則無寧惟輕,俾霑優澤,罪人金季孫,施以次律,何如?判付啓,依允。
右尹徐能輔疏曰,伏以,臣卽伏奉吏曹享帖,以臣差太廟修改告由獻官矣,義重祀典,分當蹶,顧何敢爲逡巡之計,而第臣近日以來,病祟痰邪,腰脅作痛,呼吸之頃,屈伸不得,宛轉牀笫,作一籧篨,幸蒙恩暇,多方調治,式至今十數日,轉側須人,以若病勢,陞降駿奔,實無其望,玆敢據實仰陳於慈覆之下。伏乞聖明,俯賜鑑諒,亟令該曹改付標,以重享禮,仍治臣瀆擾之罪,以安私分,不勝幸甚。臣無任云云。答曰,省疏具悉。疏辭許令該曹改付標。
辛巳七月十九日辰時,上御養心閤,藥房入診入侍時,都提調林漢浩,提調朴崙壽,同副承旨柳,假注書李廷憲,記注官金輦,記事官金正喜,檢校待敎李鶴秀以次進伏,醫官吳千根·李命運·金殷相以次進伏楹外訖。漢浩等曰,夜間聖體,若何?上曰,一樣,而各殿宮氣候亦一樣矣。漢浩等曰,昨日湯劑進御後,諸節,更若何?上曰,一樣矣。仍命醫官入診,千根·命運·殷相以次診候,退伏奏曰,脈候左右三部調均,而譬諸昨日,稍有柔軟之氣矣。漢浩等問於諸醫官,仍奏曰,湯劑當依前方限五帖繼進矣。上曰,唯。進御香薷養胃湯依前方,一貼式煎入事。出榻敎仍命都提調以下先退,承史以次退出。
上在昌慶宮廬次。大行王大妃殿初喪。
申時,灑雨下雨,測雨器水深三分。
夜自五更至二十一日開東,灑雨下雨,測雨器水深二寸二分。
藥房都提調林漢浩,提調朴崙壽,同副承旨柳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
柳啓曰,備邊司郞廳來言,今日賓廳日次,而三公俱有身病,不得來會云矣,敢啓。傳曰,知道。
朴宗琦啓曰,左副承旨朴齊一,右副承旨具康今日不爲仕進,竝卽牌招,何如?傳曰,與都承旨·左承旨竝許遞,前望單子入之,待下批,牌招察任。
柳啓曰,藥房都提調·提調,持湯劑來待矣。傳曰,封入。
又啓曰,右邊捕盜大將朴基豐以轝士大將,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
承旨前望單子入之。金敎根·申緯·洪冕燮·李鶴秀落點。
李根中有頉,代以鄭在絅爲假注書。
兵曹口傳政事,副司果單任存常。
以兼司書任存常,說書張敎根牌不進罷職傳旨,傳于柳曰,只推。
朴宗琦啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于朴宗琦曰,只推。
以右副承旨洪冕燮牌不進罷職傳旨,傳于朴宗琦曰,只推。
以黃海監司李龍秀狀啓載寧郡民家頹壓事,傳于柳曰,聞甚矜惻,元恤典外,別加顧助事,分付。
柳,以侍講院言啓曰,下番連日姑降,事甚未安,兼司書任存常,說書張敎根旣有只推之命,竝更牌招,以爲推移入直,而司書沈能栻時在慶尙道善山地,書筵入番事緊,斯速乘馹上來事,下諭,何如?傳曰,允。司書沈能栻許遞。
又以吏曹言啓曰,今此景慕宮修改告由文大祝,以前修撰朴基宏改付標以入,而時無職名,令該曹口傳付軍職,何如?傳曰,允。
又以吏曹言啓曰,今此永寧殿修改告由文大祝,以前直講金羽根塡差,而時無職名,令該曹口傳付軍職,何如?傳曰,允。
又以山陵都監摠護使意啓曰,本都監輸石所監造官李宅鉉身病猝重,呈狀乞遞,改差,其代前參奉金景善差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單朴基宏·金羽根,副司勇單金景善。
柳,以魂殿都監摠護使意啓曰,取考謄錄,則改銘旌書寫處所,庚申·乙丑,皆以明政殿內擧行,初銘旌燒火處所,亦以明政殿南堦上載錄矣,今番竝依已例爲之之意,敢啓。傳曰,知道。
又以遷陵都監摠護使意啓曰,本都監前區劃物力,今幾垂乏,而見今甕家等各樣役事,與啓陵爲始,許多軍丁之諸般雇價,無以繼用,勢將以惠廳米八百石,錢四千兩,戶曹木二十同,更爲劃下,然後可以完役,以此取用事,分付,何如?傳曰,允。
又以禮曹言啓曰,謹稽謄錄,則大內喪發引詣山陵成殯奠後,陪從百官,就先陵紅門外,行展謁禮矣,今亦依此磨鍊擧行,何如?傳曰,允。
又以兵曹言啓曰,今此國恤返虞時,內門路,依丙子年例,自弘化門,由崇智門·延喜門磨鍊,何如?傳曰,允。
又以兵曹言啓曰,今此大行王大妃發引返虞時,舟師大將,當爲差出,而訓鍊大將·禁衛大將祗迎,動駕時隨駕,只有御營大將一人,無以備望,在前如此之時,則有摠戎使竝擬之例,今亦依此擧行,何如?傳曰,允。
禮曹,今此遷陵時,舊丁字閣啓欑宮,九月十二日卯時,進發,同日隨時事,啓下矣。發引吉時,問於日官,則同日申時爲吉云,以此時擧行,何如?啓,依所啓施行爲良如敎。
刑曹啓目粘連,京囚張德奉獄事,此獄段,金召史之面黑身短之證,丁寧看得於月下相鬪之時云,則鐵案已成,無容更議,正犯張德奉,訊推取服,何如?判付啓,依允。又啓目粘連,忠原縣殺獄罪人全水吉獄事,此獄段,六斗之畓,至決人命,三尺難屈,正犯全水吉,另加訊推,何如?判付啓,依允。又啓目粘連,水原府殺獄罪人李基元獄事,此獄段,親弟不諱其咳嗽,近隣亦證其呻吟,當此疏鬱之時,俾霑欽恤之澤,恐不至失刑,罪人李基元,施以次律,何如?判付啓,依允。又啓目粘連,麟蹄縣殺獄罪人宋俊得獄事,此獄段,憤義女之受累,蔑客商之無勢,旣打又縛,鐵案已成,正犯宋俊得,如法取服,何如?判付啓,依允。又啓目粘連,康津縣殺獄罪人韓基元獄事,屢度査究,正干互換,多年訊推,疑眩轉深,竝付惟輕,寧失不經,正犯韓基元,施以次律,干犯李永信,旣經刑配,亦爲決處之意,分付,何如?判付啓,依允。又啓目粘連,驪州牧殺獄罪人李皡相獄事,此獄段,六日發告,始爲藉口,屢年囚推,終不輸情者,尤極痛惡,正犯李皡相,訊推取服,道啓設疑於速死之過三日,乃以十八日致命,歸之於辜限之外者,大是不審,該道臣推考,何如?判付啓,依允。又啓目粘連,洪陽殺獄罪人田順成獄事,所遭是落眉之厄,自明非拔足之計,罪人田順成,施以次律,公州牧殺獄罪人李秀觀獄事段,兄弟同惡,情節昭著,恐不可仰引受敎,敢有容議,三尺至嚴,一縷難貸,正犯李秀觀,訊推得情,何如?判付啓,依允。又啓目粘連,京囚全光珍獄事,自拔其刀,倉卒刺人,生劫逃避,聖律立證,王章至嚴,極涉重難,同正犯全光珍,如法訊推,何如?判付啓,依允。
上在昌慶宮廬次。大行王大妃殿初喪。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,右副承旨洪冕燮今日不爲仕進,卽爲牌招,何如?傳曰,允。
備忘記,黃海兵使鄭來升下直,長弓一張,長箭一部,片箭一部,筒兒一箇賜給。
金敎根啓曰,藥房副提調,持湯劑來待矣。傳曰,封入。
傳于柳曰,傳香承旨左副承旨,分詣受香諸處,奉審摘奸以來。
傳于金敎根曰,都承旨進詣皇壇奉審,仍詣宣武祠,奉審以來。
李鶴秀啓曰,左右史不可不備,檢閱鄭知容由限已過,卽爲牌招入直,何如?傳曰,允。
又啓曰,應敎李瀅夏,副校理李潞,副修撰李寅溥·尹豐烈都監進,副應敎金蘭淳,校理趙庭和,副校理高廷鳳,修撰李彦淳·宋翼淵在外,校理姜世綸差祭,玉堂上下番俱空,事甚未安,行副提學趙鐘永,卽爲牌招入直,何如?傳曰,允。
又啓曰,卽者宗廟署官員來言,明日兩殿修改時,本署提調一員,當爲進參,而都提調金載瓚有身病,提調金履陽以遷陵都監提調,水原地出去,無進參之員云,何以爲之?敢稟。傳曰,提調許遞,前望單子入之。
又啓曰,卽者景慕宮官員來言,明日修改時,提調一員,當爲進參,而都提調金載瓚有身病,提調金履陽,以遷陵都監提調,水原地出去,無進參之員云,何以爲之?敢稟。傳曰,提調許遞,前望單子入之。
宗廟提調前望單子入之。朴崙壽落點。
景慕宮提調前望單子入之。朴宗來落點。
李鶴秀啓曰,行副提學趙鐘永牌不進,應敎李瀅夏,副校理李潞,副修撰李寅溥·尹豐烈都監進,副應敎金蘭淳,校理趙庭和,副校理高廷鳳,修撰李彦淳·宋翼淵在外,校理姜世綸差祭,玉堂上下番俱空,事甚未安,行副提學趙鍾永,更爲牌招入直,何如?傳曰,允。
朴宗琦啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于朴宗琦曰,只推。
以右副承旨洪冕燮牌不進罷職傳旨,傳于金敎根曰,只推。
以檢閱鄭知容牌不進罷職傳旨,傳于李鶴秀曰,只推。
兵曹口傳政事,以徐春輔爲舟師大將。
李鶴秀,以遷陵都監摠護使意啓曰,舊陵作甕家及丁字閣添補日子,待稍晴推移擧行事,前已草記,蒙允矣。作甕家及丁字閣添補日子,依山陵都監齋室上樑日時,今月二十四日辰時始役次,臣二十二日依例除朝辭進去之意,敢啓。傳曰,知道。
又以國葬都監摠護使意啓曰,發引時道里爲三日程,轝士軍有難自備炊飯,故庚申因特敎,自內帑劃下供饋,乙亥亦以內下銀子,供饋其不足之數,自廟堂區劃矣,今番當依兩年例擧行,令廟堂區劃,自各營門合力分饋,何如?傳曰,允。
又以禮曹言啓曰,今此因山發引及返虞時,各項祭奠,當爲磨鍊,而初虞祭,來九月十三日丑時,下玄宮後,依禮文當行於山陵吉帷宮,再虞祭,十四日當行於始興行宮,以此知委擧行,何如?傳曰,允。
柳,以備邊司言啓曰,國恤卒哭前,京外組練,竝令停止矣,至於秋操,卒哭後當如例設行,而第念時則冬序已迫,催科伊始,邑事民勢,實多掣礙難行之端,今秋水陞諸操巡歷·巡點及官鎭門聚點,校生考講,竝姑停免,各樣都試,亦令停止,待明年合設擧行之意,分付,何如?傳曰,允。
又以備邊司言啓曰,本司有司堂上李止淵,時無職名,令該曹口傳付軍職,何如?傳曰,允。
兵曹口傳政事,護軍單李止淵。
吏曹遷陵時挽章製述官預差沈能稷有頉,代徐俊輔,書寫官徐有素有頉,代任存常改付標。
刑曹啓目粘連,開城府私鑄錢罪人韓文有等獄事,始爲造器,竟至盜鑄,罪旣無辭,法當從事,而通編則不論輕重,明律則乃分首從,家主韓文有,匠手金玉成,加刑取服,知情之朴栻,助役之崔成大,特置次律,其中朴春大,已爲物故,勿論,何如?判付啓,依允。又啓目粘連,密陽府殺獄罪人鄭必用獄事,檢暗埋之屍,執明的之傷,死中求生,通見窘遁,訊推輸款,何如?判付啓,依允。又啓目粘連,慈仁縣殺獄罪人奴銀三獄事,打踢交加,兄弟互換,罪有所歸,案無可疑,嚴訊得情,何如?判付啓,依允。又啓目粘連,天安郡殺獄罪人成時默獄事,露宿添傷,傷則由誰,彼死此償,法不可貸,依前訊推,期於得情,何如?判付啓,依允。又啓目粘連,黃州牧李辰文獄事,此獄段,以負物之人,當抱病之兒,纔擧烟竹,倐墜湯鼎,手在心先,事出慮外,罪人李辰文,施以次律,何如?判付啓,依允。又啓目粘連,鐵原府殺獄罪人金甫今獄事段,傷痕昭著要害,詞證俱是儕伴,則獄已成矣,案亦具矣,正犯金甫今,依前訊推,何如?判付啓,依允。又啓目粘連,樂安郡殺獄罪人金成元獄事,此獄段,足踢腎囊,命盡一夜,十目難掩,到今獄成之後,不可以情出爲父,有所容議,正犯金成元嚴刑輸款,何如?判付啓,依允。
上在昌慶宮廬次。大行王大妃殿初喪。
自開東至人定,灑雨下雨,測雨器水深八分。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申緯啓曰,右副承旨洪景燮,今日不爲仕進,卽爲牌招,何如?傳曰,允。
備忘記,高山里僉使李勉植下直,長弓一張,長箭一部,片箭一部,筒兒一箇賜給。
金敎根啓曰,藥房副提調,持湯劑來待矣。傳曰,封入。
申緯啓曰,左右史不可不備,檢閱鄭知容,旣有只推之命,更爲牌招入直,何如?傳曰,允。
又啓曰,玉堂上下番俱空,事甚未安,行副提學趙鐘永,校理姜世綸,竝卽牌招入直,何如?傳曰,允。
以右副承旨洪冕燮牌不進罷職傳旨,傳于申緯曰,只推。
柳啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于柳曰,只推。
以校理姜世綸牌不進罷職傳旨,傳于申緯曰,只推。
以公淸監司李錫奎狀啓鎭川等邑民家漂頹及人物渰壓死事,傳于申緯曰,聞甚矜惻,元恤典外,別加顧助,渰壓死人如有生前身還布,竝蕩減事,令廟堂措辭分付。
申緯,以吏曹言啓曰,今此社稷大祭祭官中,時無職名人,令該曹口傳付軍職,何如?傳曰,允。
兵曹口傳政事,副司果單尹命圭。
申緯以長生殿都提調·提調意啓曰,今此健陵遷奉外梓宮,新陵外梓宮着漆,今七月十八日,已滿六十度,臣等來詣奉審,則漆色極其光潤,少無所欠,仍爲停漆,以待堅乾,今二十四日結裹,奉安於正殿月廊,來八月初二日習儀,健陵遷奉外梓宮,同月初六日卯時,陪進山陵,新陵外梓宮,同月十一日卯時,陪進山陵之意,敢啓。傳曰,知道。
又以禮曹言啓曰,宗廟·永寧殿·景慕宮室內及內墻修改,今日卯時,當爲始役擧行,而見今雨勢不止,土石沾濕,難以興工,謹依前例,待快晴更爲擇日修改,何如?傳曰,允。
刑曹啓目粘連,康翎縣殺獄罪人林大中段,腎囊之傷痕旣確,目見之詞證又備,如鐵成案,無所容議,正犯林大中,訊推取服,長連縣殺獄罪人崔奉有段,毒手不顧十寸,重戾自底三尺,情節已非尋常,嚴訊輸款,鳳山郡殺獄罪人林文會段,村酒生禍,齋糧起詰,死非甘心,痕是毒踢,嚴訊得情,何如?判付啓,依允。又啓目粘連,平山府殺獄罪人金大卜段,手勢極悖,情節昭著,償死之典,無容更議,嚴訊取款,鳳山郡殺獄罪人金玉聲段,杵稜宛有皰皮,鐵案渠敢容喙,嚴訊得情,黃州牧殺獄罪人孫通金段,磨刀之石,卽地行兇,成鐵之案,無路容疑,嚴訊輸款,何如?判付啓,依允。又啓目粘連,端川府殺獄罪人金石奉段,被溺自溺,雖有參差之論,情跡竟至罔赦,如前訊推,何如?判付啓,依允。又啓目粘連,宜寧縣殺獄罪人石得用段,詞證則兩邊相合,實因則三檢各異,疑輕之意,前有道臣之啓,模索之慮,後發大僚之議,特付寧失,施以次律,何如?判付啓,依允。
上在昌慶宮廬次。大行王大妃殿初喪。
進御香薷養胃湯自今日停止事,榻前下敎。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,右副承旨洪冕燮,今日不爲仕進,卽爲牌招,何如?傳曰,允。
又啓曰,卽者檢閱鄭知容,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
申緯啓曰,玉堂上下番俱空,已至多日,事甚未安,校理姜世綸,旣有只推之命,與行副提學趙鐘永,一體牌招入直,何如?傳曰,允。
朴宗琦啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于朴宗琦曰,只推。
以右副承旨洪冕燮牌不進罷職傳旨,傳于金敎根曰,只推。
以校理姜世綸牌不進罷職傳旨,傳于申緯曰,只推。
申緯啓曰,玉堂上下番俱空,已至多日,事甚未安,校理姜世綸,旣有只推之命,與行副提學趙鐘永,一體更爲牌招入直,何如?傳曰,允。
申緯,以禮曹言啓曰,今此遷陵時,各項祭奠,當爲磨鍊,而謹考謄錄,則庚午·癸丑·辛亥遷陵時,啓陵奠連爲磨鍊設行,而己酉遷園時,則傳敎內,今聞該房言,啓園日祭禮,禮文元無所載云,昨日傳敎中親祭之命,因都監書入件記而然,然則莫重祭享,豈可以典禮之外爲之乎?卽令該曹及都監詳考草記事命下,而臣曹更以續五禮儀啓陵儀中,元無啓陵奠設行之節次,爲草記,依五禮儀施行可也事批下,啓園奠遂不磨鍊設行矣,今番則何以爲之乎?敢稟。傳曰,依己酉年例爲之。
又以禮曹言啓曰,卽接奉常寺牒呈,則今此健陵遷奉時,當設紙牓所,而都監附近處,無可合公廨,就大行王大妃虞主所同設事報來矣,虞主所方設於空闕,而紙牓所之同爲設行,果爲穩便,依所報施行事,分付,何如?傳曰,允。
又以禮曹言啓曰,禮文內,魂殿初虞祭後,神帛埋於屛處潔地事載錄,而取考謄錄,則初虞祭·再虞祭,若行於山陵及行宮,至返虞後三虞祭,埋安於魂殿屛處潔地矣,今番初虞祭行於山陵吉帷宮,再虞祭行於始興縣行宮,神帛埋安之禮,依前例當於魂殿,三虞祭後擧行,以此磨鍊之意,敢啓。傳曰,知道。
又以魂殿都監摠護使意啓曰,今此返虞時,初虞祭設行於山陵吉帷宮,再虞祭設行於始興行宮,而無灌地筒,依各年已例,以磁器代用,何如?傳曰,允。
又以魂殿都監摠護使意啓曰,本都監所用物力,以山陵都監區劃中分排取用,而今番本都監移來之數,本自不敷,且有目下及來頭需用,而山陵都監,亦無更劃之道,錢一千兩,米六十石,令戶惠廳,姑先分半輸送,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,南郊南壇·雩祀壇·漢江壇·司寒壇,東郊先農壇·先蠶壇·馬祖壇,北郊祈雨壇·厲壇,次第看審,則南壇·先蠶壇·雩祀壇·祈雨壇·馬祖壇·司寒壇·厲壇壇上及四面紅箭門墻垣階砌,俱爲無頉,而先農壇西邊紅箭門箭木朽傷,漢江壇西邊紅箭門柱根朽傷,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,今此國恤返虞時,舊陵所陪從百官及各差備官與因山陪從百官合班侍衛事,磨鍊知委,何如?傳曰,允。
又以禮曹言啓曰,取考謄錄,則遷陵時百官應受服人員緦服所入,自戶兵曹磨鍊題給矣,今亦依前例擧行事,分付,何如?傳曰,允。
又以國葬都監摠護使意啓曰,轝士軍,依庚申·乙亥年例供饋事,纔已草記蒙允矣。挾靈轝軍先後牌軍,亦依兩年例,以乾犒饋分給之意,分付該曹,何如?傳曰,允。
柳,以兵曹言啓曰,今此大行王大妃返虞時,大駕崇禮門外祗迎動駕時,依丙子年例,出宮門路,以敦化門爲之,還宮門路,弘化門磨鍊,何如?傳曰,允。
又以兵曹言啓曰,卽者景福宮入直衛將金壽得所告內,本宮內風落木三段,騎兵軍士安光輝·趙云伊偸出潛置於隣家,現捉於訓局禁松云,聞甚驚駭,偸竊軍士等,出付所捉營門,從重決棍,常時不能禁飭之當該衛將,爲先汰去,何如?傳曰,允。
又以兵曹言啓曰,五衛將成建鎭方帶別軍職,職務相妨,景福宮衛將洪胤璡,五衛將金樂賢身病猝重,萬無供職之望,呈狀乞遞,忠壯衛將李志淵,慶熙宮衛將朴弘蕃,俱爲在外,上來無期云,竝改差,何如?傳曰,允。
又以訓鍊都監言啓曰,景福宮守直騎兵軍士安光輝·趙云伊等斫伐松木出置民家,被捉於巡山將卒處,身爲守直軍卒,偸斫苑松,事未前有,萬萬驚駭,此不可棍治而止,故爲先自臣營嚴棍二十度後,照律嚴勘次,移送秋曹之意,敢啓。傳曰,知道。
又以禁衛營言啓曰,本營哨官李廷秀身病猝重,勢難察任,改差,何如?傳曰,允。
刑曹啓目粘連,啓下是白有亦,依判下詢問于大臣,則領府事李時秀病未獻議,判府事徐龍輔·金載瓚病未獻議,領議政韓用龜以爲,李膺峻情犯之絶悖,合置重辟,而律無可稽,在所審克,若論其竊去舍利之罪,則可以比附於開棺見尸之律,若論其破碎碑石之罪,則可以傍照於毁棄制書之律,開棺見尸,毁棄制書,俱係一律,則豈有傅生之道,而第自古以來,罪關一律,則惟當以本律勘斷而己,未嘗有比附他律之例,蓋以此例一開,慮或有低昂之弊也,今此罪囚,旣無本律之可據,則難以直勘,如欲他律之傍照,則又無已例,區區愚見,特貸一律,嚴加刑訊,施以絶島定配之典,勿揀赦典,實合平允之義,伏惟上裁云,判府事金思穆病未獻議,左議政南公轍以爲,決獄,責廷尉足矣,似此處置,何至於請議大臣乎?律文如或疑晦,則推類傍照,豈終無可當之法?若以重辟,不可以他律參議云爾,則無論某律,附以己見,論理仰請,亦是法官之體,臣意則令秋曹置辟與傅生間,推一定律,實合事宜云,右議政林漢浩以爲,李膺峻之破碎浮屠,擧措極其駭悖乖厲,而恐不可與俗人之開塚墓見骸骨,比而同之,援用其律,若其奉敎碑毁撤事,身爲士子,不念事體之自別,少不顧忌,肆然犯手者,誠萬萬痛駭,以其供辭觀之,雖或諉之於趙大鎭,其實則因渠事而致此擧也,原其情跡,渠安敢逃其罪乎?大抵秋曹,法文所自出,參情考律,務歸祗當,卽其職也,似此議讞,何可推及於廟堂,以待其決絶乎?推以廷尉當之義,不宜如是,臣意則當該堂上爲先推考,原啓目還爲出給該曹,使之正罪勘律,實合事宜云矣,大臣之議如此,上裁,何如?判付啓國之大事,莫重於大辟,刑官有疑則請詢大臣,自上有疑則下詢大臣,以其生殺之柄,惟在君相故也,此古今之通誼也,今此左右相,無所可否,只以詢大臣,詆責刑官,殊未可曉也,然則疏決與啓覆,大臣何爲必參,亦將不可發一言於生殺之間乎?勿論如何,領相則旣陳意見,領相外左右相處,更卽指一收議以來爲良如敎。又啓目粘連,新溪縣殺獄罪人金億老獄段,棄嫂後夫,有何足怒,使弟先犯,已極可痛,而證招具備,情跡昭著,難逭王法,嚴訊取服云,載寧郡崔延京獄段,怒他言詰之慢,決人性命之重,而游辭抵賴,尤極兇頑,正犯崔延京,訊推得情云,新溪縣鄭獨己獄段,爭虛之嫌,辱洞之憤,拳踢交加,情跡俱惡,正犯鄭獨己,連加訊推,期於輸款,何如?判付啓,依允。又啓目粘連,保寧縣殺獄罪人秋召史獄段,初旣驚胎,忍復下手,母殞子贕,案無一毫之疑,正犯秋召史,嚴訊得情云,定山縣吳達孫獄段,跡旣絶悖,情又極慘,行兇之夫,加功之妻,一二二一,毫無可原,而特以獄無兩犯,竟至女屬一減,此已可憤,況容他議是白如乎,同正犯吳達孫,嚴加訊推,期於輸款,何如?判付啓,依允。又啓目粘連,平壤府殺獄罪人申交述獄段,苟究其故,醉且戲耳,醉則同醉,戲則同戲,生生死死,特不過幸不幸,醉則全無省覺,偏執硬解,實乖輿當,通編殺獄條,有曰顚狂失性而殺人者,減死定配,當此審理之日,宜推欽恤之澤,罪人申文述,特付惟輕,照施右律之意,分付,何如?判付啓,依允。又啓目,粘連大邱府殺獄罪人李道仁獄事,鬪場滾擾,又値昏暮,人執父髻,其子在傍,憤不他顧,惟力拳踢,法緣天理,文參人情,其子汝士之地,宜念予民之義,特付惟輕,施以次律,何如?判付啓,依允。又啓目粘連,碧潼郡殺獄罪人趙白鹿獄事,以平日相親,無宿昔可嫌之端,特因如泥之醉,遂罹彌天之厄,惡意相害,可知非情有情之訓,正謂此說,罪人趙白鹿,施以次律事,分付道臣,何如?判付啓,依允。
檢閱鄭知容疏曰,伏以,臣再蒙恩暇省護母病,間已經旬矣,由限遽準,天牌荐臨,其在蹶之義,有不敢一味違傲,昨於嚴召之下,黽勉還職,而憂慮係情,達宵繞壁,卽又家僮來言,臣母之病,夜來越添,促臣歸視,臣自聞此報,心神飛越,住按不得,玆敢不避屢瀆,忙籲徑出。伏乞聖慈,俯垂矜憐,亟遞臣職,俾便救護,仍勘臣罪,以昭法紀焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨申緯,右副承旨洪冕燮,今日不爲仕進,竝卽牌招,何如?傳曰,允。
傳于柳曰,甕家始役時,領敦寧進去,看審以來。
以校理姜世綸再牌不進罷職傳旨,傳于柳曰,只推。
柳啓曰,玉堂上下番俱空,已至多日,事甚未安,校理姜世綸,旣有只推之命,與行副提學趙鐘永,一體牌招入直,何如?傳曰,允。
朴宗琦啓曰,行大司憲趙萬元,掌令禹錫簡,持平李在嵩在外,執義任天常,掌令鄭禮容,持平李鎭華牌不進,監察茶時之意,敢啓。傳曰,知道。
以大司諫金,獻納金周默,執義任天常,掌令鄭禮容,持平李鎭華牌不進罷職傳旨,傳于柳曰,只推。
以左副承旨申緯,右副承旨洪冕燮牌不進罷職傳旨,傳于朴宗琦曰,只推。
以校理姜世綸牌不進罷職傳旨,傳于柳曰,只推。
以全羅監司李書九狀啓,古阜等邑民家漂頹事,傳于柳曰,聞甚矜惻,元恤典外,別加顧助,結構奠接之方,另加申飭,使之安堵事,廟堂措辭分付。
以統長金道亮手本,別監李興龍除下後,令攸司科治事,傳于柳曰,如此無嚴之類,不可尋常處之,令秋曹各別嚴刑定配,以懲後弊,可也。
柳,以禮曹言啓曰,孝禧殿自三虞祭,至卒哭祭及四時,臘享·俗節·朔望享親行儀節,今當磨鍊,而王世子亞獻禮節,依例磨鍊乎?敢稟。傳曰,依例磨鍊,可也。
朴宗琦,以刑曹言啓曰,訓鍊都監啓辭內,景福宮守直騎兵軍士安光輝·趙云伊等,斫伐松木,出置民家,被捉於巡出將卒處,身爲守直軍卒,偸斫苑松,事未前有,萬萬驚駭,此不可棍治而止,故爲先自臣營嚴棍二十度後,照律嚴勘次,移送秋曹之意,敢啓。傳曰,知道事,命下矣。謹按律文,則大典通編禁制條,有曰空闕松木偸斫者,不限年邊遠定配,安光輝·趙云伊等,依此律,光輝平安道三和府,云伊慶尙道寧海府,竝邊遠定配所,卽爲押送之意,敢啓。傳曰,知道。
又以刑曹言啓曰,統長金道亮手本內,武藝別監李興龍,不遵約束,出入娼家,肆然發惡,不受笞罰,爲先除下,令攸司科治事判付內,如此無嚴之類,不可尋常處之,令秋曹各別嚴刑定配,以懲後弊,可也事,命下矣。李興龍嚴刑一次後,平安道昌城府定配所,卽爲押送之意,敢啓。傳曰,知道。
上在昌慶宮廬次。大行王大妃殿初喪。
藥房提調朴崙壽,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,竝許遞,政官牌招開政。
朴宗琦啓曰,備邊司郞廳來言,今日賓廳日次,而領議政韓用龜奉命在外,左議政南公轍,右議政林漢浩有身病,不得來會云矣,敢啓。傳曰,知道。
金敎根啓曰,右副承旨洪冕燮,今日不爲仕進,卽爲牌招,何如?傳曰,許遞,今日政差出。
申緯啓曰,玉堂上下番俱空,已至多日,事甚未安,校理姜世綸,旣有只推之命,卽爲牌招入直,何如?傳曰,允。
李鶴秀啓曰,大司憲·執義·掌令二員,持平二員未差,監察茶時之意,敢啓。傳曰,知道。
以校理姜世綸牌不進罷職傳旨,傳于申緯曰,只推。
以吏曹參議金學淳牌不進罷職傳旨,傳于申緯曰,只推。
有政。吏批,判書金魯敬進,參判權丕應牌不進,參議金學淳牌不進,左副承旨申緯進。以沈能岳爲承旨,朴宗京爲大司憲,尹羽烈爲大司諫,金蘭淳爲執義,姜世綸爲司諫,任文白爲掌令,柳榮五爲掌令,張龍八·朴宗休爲持平,鄭時善爲獻納,金聖謙·鄭宗顯爲正言,朴綺壽爲輔德,權敦仁爲司書,尹鼎烈爲同敦寧,張鉉宅爲右尹,趙萬元爲知經筵,李止淵爲同春秋,沈宜寬爲永禧殿令,李儀朝·安聖謩爲引儀,洪建錫爲河東府使,李海魯爲南原府使,權中敏爲平昌郡守,兼春秋單閔永勳,司僕判官沈應奎仍任事承傳,贈吏議朴師復贈吏參例兼,知事朴宗京祖考,贈吏參趙象存贈吏判例兼,贈吏議趙廷禹贈吏參例兼,故判官趙漢輔贈吏議例兼,前刑曹判書趙萬元三代追贈,新及第李殷容贈弘正,未分館前身死,左尹張鉉宅,右尹徐英輔。
兵批,判書韓致應病,參判趙晉和病,參議愼宜學入直進,參知李晉淵病,同副承旨柳進。大護軍趙萬元,護軍徐俊輔·金啓河·徐能輔·申在明,副護軍洪冕燮·朴齊一·具康·金·沈能岳,副司直任天常·宋應圭·鄭禮容·禹錫簡·李在嵩·李鎭華·金周默,副司果朴基宏·鄭弼漢·姜橒·趙萬協·沈能栻,副司正洪永觀,赴義嶺別將單愼聖默。
申緯以山陵都監摠護使意啓曰,山陵作甕家今月二十八日卯時始役次,臣二十六日,依例除朝辭進去之意,敢啓。傳曰,知道。
又以山陵都監摠護使意啓曰,本都監郞廳權用萬·鄭晉錫俱有身病,呈狀乞遞,竝改差,其代前判官徐觀淳,前都事韓成履差下,使之察任而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果徐觀淳·韓成履竝單付。
申緯,以吏批言啓曰,繕工監奉事宋宗洙·朴宗有等呈狀內,矣身素有痰癖之症,每當換節之時,則一倍添劇,萬無起動供職之望,斯速入啓遞改云,其身病俱如是沈重,則有難强令察任,竝改差,何如?傳曰,允。
柳,以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
朴宗琦,以兵曹言啓曰,取考謄錄,則三度習儀時,大駕奉辭祗迎節次,亦爲習儀,侍衛以下各差備及挾輦軍,依正日例擧行,而庚申·乙丑·丙子年,侍衛以下各差備,闕門外奉辭習儀,仍詣城門外,祗迎習儀後罷退,而挾輦軍不爲磨鍊矣,今亦依此擧行,何如?傳曰,允。
又以兵曹言啓曰,卽接西道參軍尹福牒報,則訓鍊都監所授白岳山東邊第一城廊近處體城三間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
柳以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,合八十八匹內,七匹到中路病留,三匹到津頭逃逸,五匹到本寺病留除,實納馬七十三匹禾毛色,別單書入之意,敢啓。傳曰,知道。
刑曹啓目粘連,安岳郡殺獄罪人河景八獄事,子之衛父,不遑顧他,忿處思難,未暇責渠,道啓所論,深得服念之義,施以次律,何如?判付啓,依允。又啓目粘連,光州牧殺獄罪人田士玉獄事,事因升斗之微,變出舅甥之間,雖未行檢,而詞證之招,宛如脈,勒成和券,而彌縫之計,反爲眞贓,加訊得情,初査之不執實因,有關獄體,當該檢官,從重推考,咸悅縣殺獄罪人張癸丑獄事,拳踢所加,至決人命,掉脫不得,乃諉鬼祟,參證有據,斷案無疑,訊推取服,何如?判付啓,依允。又啓目粘連,扶安縣殺獄罪人金尙右獄事,使彼節孝之女,抱此幽鬱之恨,此若掉脫,國其有法,各別嚴訊取款,正犯懸以被告,不審之道臣,從重推考,興陽縣殺獄罪人成奉玄獄事,伐竹之時,不問主人,疋木之屬,又見眞贓,有人致命,安得不償,如式訊推,何如?判付啓,依允。又啓目粘連,南平縣金孟甲獄段,八寸之親,忍加戕害,三尺之嚴,寧容饒貸,況其活套假縊,尤見死有餘罪是白如乎,同正犯金孟甲,如前嚴訊,期於得情,何如?判付啓,依允。又啓目粘連,茂山府殺獄罪人金洛興獄事,此獄段,掘檢而至於三檢,行査而至於屢査,初檢則專屬於傷,再檢則歸重於病,三檢則置之傷病之間,皆出模索,殊欠的確,由前由後,難明之案,未具之獄也,當此疏鬱之時,仰體哀敬之念,特出生意,恐非失刑,罪人金洛興施以次律事,分付,何如?判付啓,此獄難明,故死者益冤,與詞證雖備,而其情可恕,不同,卿等之遽請次律,失之審克,卿等推考,依前訊推事,分付道臣爲良如敎。
上在昌慶宮廬次。大行王大妃殿初喪。
柳啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
申緯啓曰,左右史不可不備,檢閱鄭知容由限已過,卽爲牌招入直,何如?傳曰,允。
又啓曰,行副提學趙鐘永受由,應敎李瀅夏,副校理李潞,副修撰李寅溥·尹豐烈都監郞廳進,副應敎·校理一員未差,校理趙庭和,副校理高廷鳳,修撰李彦淳·宋翼淵在外,玉堂上下番俱空,已至多日,事甚未安,未差之代,政官牌招,開政差出,待下批,牌招入直,何如?傳曰,副提學外竝許遞,政官牌招開政。
又啓曰,玉堂上下番俱空,已至多日,事甚未安,今日政新除授玉堂,竝待下批牌招,以爲推移入直之地,何如?傳曰,允。
傳于申緯曰,勅奇已有之,大臣·戶判·有司堂上,卽令來待。
申緯啓曰,領議政韓用龜,右議政林漢浩,行戶曹判書朴崙壽,有司堂上李止淵,依下敎來待矣。傳曰,入侍。
司諫姜世綸啓曰,臣人旣拙訥,年又衰邁,淸朝言責之任,夫豈有一分可堪之望,而迺者薇院除旨,忽降於旅次淹病之中,繼而天牌儼臨,臣含恩怵義,雖不得不章皇出肅,而臣於向年,見叨憲職,適有武所監試之役,奉職無狀,檢束不嚴,致有自廟堂草記論勘之擧,至今追惟,惶恧靡措,臺閣一步,遂成艮限,豈可以時月之稍久,屬之旣往,而揚揚冒膺於貽羞之地乎?請命遞斥臣職。答曰,依啓。
傳于柳曰,今日政知事望筒,勿施。
申緯,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人,別單書入之意,敢啓。傳曰,知道。
有政,使批,判書金魯敬進,參判權丕應牌不進,參議金學淳牌不進,左副承旨申緯進。以朴台壽爲應敎,林處鎭爲校理,李鍾穆爲副校理,朴基宏爲修撰,趙庭和爲副修撰,金履載爲同經筵,林龍鎭爲兵曹正郞,李和淵爲社稷令,金在星爲漢城主簿,尹善用·李鎭規爲繕工奉事,尹爔爲南原府使,鄭尙愚爲工曹判書,洪秀晩爲左尹,金啓河爲右尹,李存秀爲內醫提調,金逌根爲進賀謝恩兼歲幣副使,尹秉烈爲書狀官,平安中軍李貞坤折衝,今加嘉善加資事承傳,遠接使單沈象奎,館伴單金魯敬,問禮官單趙庭和,迎接都監提調單朴崙壽,郞廳八單,權敦仁·尹秉烈·李種遠·朴齊顔·閔致和·洪善謨·洪煥·姜必煥,左尹單金啓河,右尹單洪秀晩。
兵批,判書韓致應進,參判趙晉和病,參議愼宜學入直,參知李晉淵病,右副承旨沈能岳進。以鄭尙愚爲知事,趙萬元爲副摠管,金熙周爲副摠管,申鴻周爲同知,李祉膺爲僉知,曺慶夏爲羽林將,金達行·洪秉義·金繼柤爲五衛將,安敬國爲忠壯將,金聖耇爲景福將,朴鎭英爲慶熙將,趙忠植爲文兼,鄭壽基爲左捕從,許評爲阿吾地萬戶,副司直李瀅夏·趙庭和·李潞·高廷鳳,副司果李彦淳·宋翼淵·尹豐烈·李寅溥竝單付,判府事單洪羲臣,護軍單張鉉宅·徐英輔,都摠管單趙萬元。
以吏曹參議金學淳牌不進罷職傳旨,傳于申緯曰,只推。
柳啓曰,行大司憲朴宗京,掌令任文白·柳榮五,持平張龍八·朴宗休牌不進,執義金蘭淳在外,監察茶時之意,敢啓。傳曰,知道。
以大司諫尹羽烈,正言金聖謙·鄭宗顯,掌令任文白·柳榮五,持平張龍八·朴宗休牌不進罷職傳旨,傳于柳曰,只推。
以檢閱鄭知容牌不進罷職傳旨,傳于申緯曰,只推。
申緯,以國葬都監摠護使意啓曰,本都監郞廳金永孚有身病,改差,其代前縣令宋啓根差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單宋啓根。
沈能岳,以宣惠廳言啓曰,本廳郞廳李海魯,今日政,移拜南原府使矣,本廳事務方殷,文簿劇煩,該郞句檢,不可數遞,前郞廳李海魯,限瓜朔仍任,何如?傳曰,允。
又以宣惠廳言啓曰,本廳郞廳李海魯仍任事,草記允下矣。今當漕納方殷之時,不可一時暫曠,令該曹口傳付軍職,使之冠帶常仕,何如?傳曰,允。
柳,以司僕寺一二提調意啓曰,濟州出來後運歲貢馬二百匹內,九匹到中路故失,十一匹到中路病留,八匹到津頭逃逸,二匹到本寺病留,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十八匹,禾毛色別單書入之意,敢啓。傳曰,知道。
又以兵曹言啓曰,金虎門北邊月廊築墻一間及同近處一間許缺落處,今已畢築矣,把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,金虎門北邊月廊築墻一間及同近處一間許缺落處,今已畢築,把守軍兵,還入直所,將校解送之意,敢啓。傳曰,知道。
又以訓鍊都監言啓曰,本局分授都城白岳山東邊第一城廊近處體城三間許頹圮處,令該軍門卽速修築,把守軍兵量宜定送事,自兵曹草記矣,今日爲始,砲手二十名,將校一人率領,限改築間,輪回守直之意,敢啓。傳曰,知道。
今七月二十六日未時,上御熙政堂。大臣·戶曹判書·有司堂上入侍時,左副承旨申緯,假注書鄭在絅,記事官鄭義命·金正喜,領議政韓用龜,右議政林漢浩,行戶曹判書朴崙壽,有司堂上李止淵以次進伏訖。上曰,大臣進前。用龜等進前曰,積雨開霽,晩熱愈甚,聖體,若何?上曰,一樣矣。用龜曰,寢睡·水刺之節,何如?上曰,一樣矣。各殿宮氣候亦一樣矣。上曰,勅奇有之,稟定之事,次第陳奏,有司堂上亦爲進前。止淵進前訖。用龜曰,今以告訃使先來狀啓觀之,則弔勅想已登程,迎接之節,不可不預先整待,行知中樞府事沈象奎,遠接使差下,問禮官,令政院政官牌招開政差出,使之不多日內下送,迎接都監堂郞,亦令今日政差出,而設都監等節,待牌文出來,卽速擧行,吏曹判書金魯敬,館伴差下,何如?上曰,依爲之。出擧條用龜曰,在前迎勅時,沿路道臣如有故,則以節度使替行矣,今聞關西道帥臣,以其私義,俱無以迎勅云,依壬申年京畿例,令本道中軍替行,事甚便好,平安監營中軍李貞坤,特加一資,本道節度使借銜擧行之意,分付,何如?上曰,依爲之。出擧條用龜曰,弔勅後當有謝恩,而皇后冊諡詔順付後,亦不可無進賀及謝恩之擧,勢將兼付於節使之行矣,歲幣使,以進賀謝恩兼歲幣使,更爲下批,副使與書狀官改差,以亞卿及陞品人,更爲差出,何如?上曰,依爲之。出擧條用龜曰,進賀兼陳奏使,必於勅行渡江前發行,然後事面可無掣礙,而間因正使之屢遞,拜表日子,尙未擇定,揆以國體,可謂虧損無餘,今則正使差代稍久,更爲嚴飭,使之卽速治行,而日子更以來月旬後,卽爲擇入之意,分付,何如?上曰,依爲之。出擧條用龜曰,進賀謝恩兼陳奏正使洪羲臣,今日政,依例判中樞府事單付下批之意,分付,何如?上曰,依爲之。出擧條用龜曰,戶曹判書朴崙壽方帶藥院提調矣,職務多有相妨,藥院之任,今姑許遞,何如?上曰,依爲之。出擧條用龜曰,詞訟不可曠任,而漢城左尹張鉉宅,右尹徐英輔,俱以將任,職務相妨,且聞皆有難强之實病云,竝姑許遞,何如?上曰,依爲之。出擧條用龜曰,今當勅奇在近,使行絡續之時,京畿·兩西之疲於貢億,在所軫念,依庚申·庚辰兩年已例,三道秋巡,竝令停止,俾爲一分除弊之地,何如?上曰,依爲之。出擧條用龜曰,謹考謄錄,則辛亥遷奉時,肩轝以下各樣儀物,出玄宮臨時,始爲奉往,此蓋造成後卽爲陪進,則久置陵所,易致渝傷故也,今亦依辛亥例,令郞廳臨時從便陪往,何如?上曰,依爲之。出擧條崙壽曰,勅奇已到,館舍修釐,經潦之餘,尤爲急務,諸般擧行,當依例草記稟定,故敢此仰達矣。上曰,依此爲之。仍命大臣先退,又命退,諸臣以次退出。
上在昌慶宮廬次。大行王大妃殿初喪。
柳啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
金敎根啓曰,行左承旨朴宗琦,今日不爲仕進,卽爲牌招,何如?傳曰,允。
金敎根啓曰,同敦寧尹鼎烈,除拜後過三日不爲出肅,依定式推考警責,仍卽牌招察任,何如?傳曰,允。
申緯啓曰,左右史不可不備,檢閱鄭知容,旣有只推之命,卽爲牌招入直,何如?傳曰,允。
又啓曰,事變假注書具行益,時無職名,令該曹依例付軍職,冠帶常仕,何如?傳曰,允。
以副校理李鍾穆,修撰朴基宏,副修撰趙庭和牌不進罷職傳旨,傳于申緯曰,只推。
金敎根啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之。宋應圭落點。
申緯啓曰,玉堂上下番俱空,已至多日,事甚未安,副校理李鍾穆,修撰朴基宏,副修撰趙庭和,旣有只推之命,竝卽牌招,推移入直,何如?傳曰,允。
柳啓曰,正言金聖謙·鄭宗顯,旣已肅謝,不爲傳啓,直爲出去,事甚未安,竝推考,何如?傳曰,允。
申緯啓曰,今此勅使出來時,黃州·平壤·安州·定州·義州五處迎慰使及平壤問安假承旨,依近例以道內守令借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
兵曹口傳政事,副司果單李海魯。
柳啓曰,行大司憲朴宗京,掌令任文白·柳榮五,持平張龍八牌不進,執義金蘭淳在外,持平朴宗休未署經,監察茶時之意,敢啓。傳曰,知道。
以大司諫尹羽烈,掌令任文白·柳榮五,持平張龍八牌不進罷職傳旨,傳于柳曰,只推。
以副校理李鍾穆,修撰朴基宏,副修撰趙庭和牌不進罷職傳旨,傳于申緯曰,只推。
申緯,以奎章閣言啓曰,書香閣秋孟朔大奉審,當朔內擇日擧行事,草記蒙允矣。令日官推擇,則今二十八日爲吉云,以此日擧行之意,敢啓。傳曰,知道。
又以侍講院言啓曰,新除授輔德朴綺壽,除拜後過三日不爲出肅,卽爲牌招察任,而兼文學姜世綸,時無職名,令該曹口傳付軍職,何如?傳曰,允。
兵曹口傳政事,副司果單姜世綸。
申緯,以禮曹言啓曰,取考謄錄,則內喪弔勅時,只有賜祭,而無賜弔之節矣,今亦依前例磨鍊儀註之意,敢啓。傳曰,知道。
又以禮曹言啓曰,取考謄錄,則弔勅之行,不設宴享,只行茶禮,故問禮官齎去儀註,亦以下馬茶禮磨鍊矣,今亦依此擧行,何如?傳曰,允。
又以禮曹言啓曰,取考謄錄,則儀註中結綵一款,不爲磨鍊矣,今亦依此擧行,何如?傳曰,允。
又以司譯院都提調·提調意啓曰,諭祭勅使非久出來,而告訃使回到灣上,當在勅使渡江之前矣,在前如此之時,回還譯官,仍定勅行差備,今亦依前例,擇其中可合差備者四人,留灣等待,以除沿路廚傳之弊,其餘六人,遠接使下去時,使之帶去,以此意發關分付於回還使行及該道道臣,何如?傳曰,允。
柳,以備邊司言啓曰,遠接使沈象奎,見差社稷秋享獻官,而行期旣甚急迫,享役極爲掣礙,卽令該曹改付標以入,何如?傳曰,允。
又以兵曹言啓曰,卽接東所衛將張南奎牒報,則貳極門北邊內宮墻一間半許頹圮處,東邊內宮墻三間許頹圮處,今已修築云,把守軍還爲入直之意,敢啓。傳曰,知道。
又以訓鍊都監言啓曰,本局把摠元榘,身病甚重,勢難察任,改差,何如?傳曰,允。
又以禁衛營言啓曰,本營千摠李殷會,時帶宣傳官,職務相妨,改差,何如?傳曰,允。
刑曹啓目粘連,楊州囚李應峻獄事,依判下,詢問于大臣,則左議政南公轍以爲,刑官有疑則請詢大臣,自上有疑則下詢大臣,誠如聖敎,而但近日以來,少有難處之事,則無論金吾·秋曹,輒請問議,問議不勝其多,臣之日前獻議,妄謂一廷尉足以當此獄,而兼寓規警之義,或冀其矯弊也,區區愚見,只自如此而已,今承更詢之敎,誨責備至,以臣之素不嫺律,有難强對,而大抵法無定文,則付之於疑,求之於輕,實合大聖人好生之仁,領相議中刑訊島配,勿揀赦典,恐爲平允之政矣云,右議政林漢浩以爲,刑獄疑處,仰請詢問,固有其例,而除非至難處之事,則不當如是,今此李膺峻之獄,以臣淺見,似不必推及於大臣,毋論大小,如此不已,有關後弊,故果效區區之妄見,至請該堂之問備,今伏承更詢之下敎,誨責切嚴,臣不勝惶悚,而秋曹旣以無定文爲言,則此是疑眩之律也,疑則從輕,亦是法律所載,臣之獻議中辭意,蓋不出於此矣,領相旣有刑訊島配之議,則其所擬律,實合於折衷輕重之道,臣豈有他見云矣,大臣之意如此,上裁,何如?啓,判付內,此事誠亦變怪之大者,此碑文字,所重,何如,則無難犯手,其可曰,眼有國家,而葬地何處不可,必於此處,作此變怪乎?鼎鐺有耳,其敢曰,不知乎,律以漢法,果非不敬乎?然大臣之議,皆主從輕,李膺峻段,嚴刑取服後,減死絶島定配,所謂地官漢,其罪殆甚於膺峻,但有主客之別,亦爲嚴刑取服後,絶島定配,竝勿揀赦前,至於所碎之碑,國初所命之碑,至今日而不能保存者,亦甚怵然而悚然,分付畿營,更爲豎建,事在地方,爲官長者不知固罪,知而不禁,又當如何?不可置而勿問,當該地方官,捧現告,令該府拿處,朝家之如是處分,豈爲釋敎而然?一則爲國初所重也,一則爲國綱也,以此知悉爲良如敎。又啓目粘連,開城府殺獄罪人禹應漢獄事,傷旣在左,死於當下,俱合法文,備有詞證,敢欲掉脫,尤極可痛,同正犯禹應漢,嚴訊輸款,何如?判付啓,依允。又啓目粘連,竹山府殺獄罪人白仁得獄事,以傷損則兩檢之曰,築曰拶,已不勝疑,以詞證則韓·李兩漢,全諱犯手,似非誣招,但其自刎一款,爲仁得之直贓,而殺獄元犯,法不過死,則凡到必死之地,輒生倖生之望,人之恒情也,渠之先死,在渠何利?雖謂之無犯之後驗,可也。同罪人白仁得,特付惟輕,施以次律,何如?判付啓,依允。又啓目粘連,海州牧殺獄罪人李召史獄事,四女相鬪,一人被敺,遂致當下之死,他無在傍之證,畢竟三査之正犯,只憑七歲之小兒,有若有疑,容可容疑,而死者旣冤,命當責償,同正犯李召史,訊推得情,何如?判付啓,依允。又啓目粘連,高陽郡殺獄罪人李才完獄事段,妻死非命,孽由自作,視若必報,自犯罔赦,不可以同推年久,有所容議,同正犯李才完,訊推得情,何如?判付啓,依允。又啓目粘連,長湍府殺獄罪人朴卜乭獄事段,官隷出村,每患豪橫,俗人逢僧,輒多欺侮,始緣禮數之微,至決性命之重,死在當下,證無相左,同正犯朴卜乭,訊推輸款,何如?判付啓,依允。又啓目粘連,通津府殺獄罪人金召史獄事段,小兒何責,至加毒手,老父自裁,猶尙假息,罪死有餘,極爲凶慘,同正犯金召史,嚴訊輸款,何如?判付啓,依允。又啓目,中和府殺獄罪人林大玄獄事段,傷痕則兩檢昭著,情節則再査畢露,旣有宿嫌,遽下毒手,咎之曰故,何敢自明?同正犯林大玄,嚴訊取服,何如?判付啓,依允。又啓目粘連,潭陽府殺獄罪人南碩麟獄事,方在椎牛之場,便成泥獸之鬪,經宵致命,暗地成和,屍雖未檢,證無可疑,嚴訊取服,全州府殺獄罪人張大元獄事,要害靑黯,詞證明白,已埋而宛如行檢,因逃而益見眞贓,嚴訊取服,何如?判付啓,依允。又啓目粘連益山郡殺獄罪人崔軍平獄事,鎭校行惡,罪死無惜,況又假托,以致人命,嚴加刑訊,從速得情,正犯之以被告懸錄,大違獄體,道臣及初檢官,竝從重推考,原案亦爲釐正之意,一體分付,李目隱伊,前已物故,勿論,何如?判付啓,依允。又啓目粘連,榮川郡殺獄罪人金祖述獄事段,乘黑夜之無人,蔑靑年之孤孀,帨兮不感,狵也則吠,潔身之婦,一縷竟斷,誅心之義,三尺莫貸,而執法處罪,厥有恒程,通編之劫奪,明律之威逼,煞有分數,遽難擬議,罪人金祖述,施以次律,何如?判付啓,依允。又啓目粘連,蔚山府殺獄罪人奴岑奉獄段,靑魚欠縮,不念同商之情,黃土假塗,已破服毒之疑,縱如發明之說,猶爲威逼之例,同正犯奴岑奉,嚴訊取款,興海郡殺獄罪人柳光默獄段,石打杖擊,口咬膝築,人之行兇,胡至此極?同正犯柳光默,嚴訊取服,何如?判付啓,依允。又啓目粘連,蔚山府殺獄罪人李世旭獄段,折草起詰,遽下毒手,造棺圖和,亦見眞贓,情跡俱惡,抵賴愈頑,同正犯李世旭,刑訊輸款,大邱牧殺獄罪人蔡師中獄段,作梗始由妖妾,禁松仍挑宿嫌,毒踢所及,殘命隨絶,同正犯蔡師中,嚴訊得情,何如?判付啓,依允。又啓目粘連,安州牧殺獄罪人金守奉獄段,忽逢捉蟾之行,至有烹鷄之供,有情無嫌,此已可想,事涉過誤,跡近邂逅,特付惟輕,恐非失刑,同罪人金守奉,施以次律,何如?判付啓,依允。
同敦寧尹鼎烈疏曰,伏以,臣於再昨日政,伏奉除旨,畀臣以同知敦寧府事,牌召遽降,固宜祗肅,而臣於是職,本無敦寧,揆以法例,自在應遞,玆構短籲,仰瀆崇嚴。伏乞聖慈,亟遞臣所帶之職,以存公格,以安私分焉。臣無任云云。答曰,省疏具悉。所請依施。
江原監司申在植疏曰,伏以昊天不弔,太母禮陟,臣民慟冤,中外惟均,況玆灤遷叶吉,魯祔涓期,仰惟聖慕,益復如新,仍伏念,臣素以樗散之姿,猥膺藩臬之命,深愧濫竽,恒懷集木,委毗之眷,若是其隆渥剸理之才,若是其荒疎,猥管一路,恐負重寄,夙夜瞿瞿,食息靡甘,臣於本職,莅任屬耳,許多痼瘼,未敢謂周探詳察,而最是詳定一事,萬萬切急,不揆僭妄,冒陳於嚴廬之下,惟聖明垂察焉,蓋詳定之爲法,出於民賦,作一道之公用,倣三南大同之規,寓兩西民庫之例,仰係朝家之經費,俯關生民之休戚,大而進獻也蔘貢也,各處享祀之需,京司上納之費,小而列邑官需,使星支供,外此凡屬公費之細瑣節目,有難枚擧,大抵本道田結,自來紊亂,出賦不均,民受其弊,粵在英廟甲戌,始命有司,創定事目,摠一歲之出賦,責諸般之公用,尙有不足之數,故加劃京司上納之錢,道內取耗之穀,使之排比用下,始無不贍之患矣,其後因道臣狀請,貢蔘元價,許令添給,厥數合爲一萬三千四百餘兩,則詳定之用度,由是而增矣,又因繡啓別單,各邑蔘火田稅及結錢戶錢之蕩減爲四五次,而厥數爲九千三百餘兩,則詳定之元數,由是而減矣,甲戌事目以後,或因朝令,或因道啓,應行經用之新增節目,不一其端,則詳定之有縮無贏,亦由於是,每患不足,厥由久矣,而輒蒙朝家之軫念,爲之方略而添補之,爲之給代而區劃之,最是依賴而牽補者,惟在帖別備穀耗條,而論以數十年前,則本道穀簿中,帖別備最稱優多矣,挽近以來,詳定不足,專靠於此,而更無區劃添補之事,則逐年減縮,其勢固然,而取耗之不足,至於割本,割本之不足,到今餘者無多,差過今年用下,則慮將垂盡,而不出明年,必當無名色而後已,蓋一歲詳定不足之數,計以常年出賦,則每至八九千兩,而若値歉荒或有事之時,則當過一萬兩矣,每年不足之數,及今區劃,然後尙可排比於常年,又使帖別備穀不至罄竭,然後尙可以備不虞,而顧今事勢,畢竟區劃後,乃已區劃於帖別備罄竭之後,則區劃之數,勢將加多,而帖別備之取耗增衍,亦無其路,其爲利害緩急,灼然可辨矣,言念道內形勢,不啻罔措,而區劃添補之策,時日爲急,百爾思量,計不獲已,考據已例,參互事理,不避猥越,敢將三條方便,陳列于左,其一,卽蕩減蔘元價錢也,道內貢蔘,自來四十二斤零,而二十斤,英廟己卯,已爲京作貢,二十餘斤,以蔘封進,而封進中杆城蔘十兩,減於丁未,十兩又減於壬子,江陵蔘十八兩,減於丁卯,襄陽蔘十兩零,減於丁丑,前後蒙聖朝恩澤,蠲減於列邑者爲三斤一兩零,而元價之出於民結者爲三千九百三十二兩,貢獻旣令蠲減,價錢當屬本道,今當詳定不足之時,不必依京作貢例,上送惠廳,正合事宜,其二,卽道內加分還耗也,道內穀簿,自來不敷,排戶還給,每致加分,逐年狀請,例不下二萬石,加分耗條之會錄,非不知法意之至重,而取用於詳定不足,亦多已例,英廟癸巳,道臣請得備局句管穀五萬石耗條,補用於詳定,先朝壬子,特命本道還耗中唐米五千五百石,作錢補用於詳定,今此加分耗之區劃補用,自非無例之事,永爲定式,許其取用,亦合事宜,其三,卽漁鹽藿稅中折半條也,木道蔘火田稅,乃是詳定出賦者,而火田自多白徵,每煩朝家之軫恤,英廟戊寅,先朝壬子,連有蕩減之命,以漁鹽稅錢,區劃給代於詳定者,前後合爲二千餘兩,則兩聖朝垂恤東民之澤,浹其肌膚,而深軫詳定之不足,不計惟正之莫重,必欲全保關東一道,俾厥奠安之深仁厚渥,於戲盛哉,且伏見先朝乙巳,特命詳定不足,取用於均廳所納漁鹽藿稅等條,以其餘數,使之上納之意,已有啓下節目,而伊時則穀簿尙有餘,故不至於割此補彼,然漁鹽藿稅之取用於詳定不足,此亦爲援據之一端,道內漁鹽藿稅,雖有增減之時,每年所納於均廳者,不過三千五百九十餘兩,就其中限折半許劃於詳定充補之數,則在朝家彰繼述之仁,在東民被終始之澤,竝與前所陳蔘價還耗,通計折價,則幾爲八千兩,以此充補,庶可矯捄於一年用下之道矣,蕩減蔘元價錢三千九百三十二兩,本道每年加分耗條各穀限二千石,漁鹽藿稅錢折半條一千七百餘兩,特許劃給,使之添補於詳定不足之數,俾作永久遵行之圖,實爲目下矯捄之方矣,右此三條,俱係京司所管中變通之事,則固非藩臣之所敢輕議,又況今臣所陳穀簿,係於備局錢條,屬於惠廳之用度浩多,臣雖愚迷,豈敢不知,而詳定之不足,畢竟給代後已道,畢竟貽惱於備局·惠廳,勢所必至,理亦當然,在今規劃,似若難施,畢竟措處,計將安出,目見其全一道難支之狀,適忝重寄,義難泯默,玆敢摭實登聞,妄陳意見。伏乞聖明,特賜鑑諒,亟令廟堂稟旨分付,俾一路生靈,咸蒙呴濡之澤,千萬幸甚。臣無任云云。答曰,省疏具悉。疏辭令廟堂稟處。
上在昌慶宮廬次。大行王大妃殿初喪。
李鶴秀啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
申緯啓曰,左尹金啓河,右尹洪秀晩除拜後過三日不爲出肅,竝依定式,推考警責,仍卽牌招察任,何如?傳曰,允。
傳于金敎根曰,發遣吏郞,諸執事淸齋與否,摘奸以來。
申緯啓曰,玉堂上下番俱空,已至多日,事甚未安。副校理李鍾穆,修撰朴基宏,副修撰趙庭和,旣有只推之命,竝卽牌招,以爲推移入直之地,何如?傳曰,允。
大司諫尹羽烈啓曰,臣衰癃湔劣,言責重任,自知不堪,而諫長新命,忽下於病伏之中,召牌屢降,怵分畏義,冒出叨謝,而第臣於合啓,有不可聯參者,曾叨是職,屢煩情私,輒蒙體諒,今臣處義,與前無異,而且近以泄痢之症,挾旬沈苦,昨纔少減,今始未避,所失尤大,悚惶之忱,歷日靡措,以若情蹤,何可冒據於臺次乎?請命遞斥臣職。答曰,依啓。
李鶴秀啓曰,掌令任文白·柳榮五,持平張龍八,旣已肅謝,不爲傳啓,直爲出去,事甚未安。竝推考,何如?傳曰,允。
以檢閱鄭知容牌不進罷職傳旨,傳于申緯曰,只推。
申緯啓曰,左右史不可不備,檢閱鄭知容,旣有只推之命,卽爲牌招入直,何如?傳曰,允。
柳啓曰,左邊捕盜大將李海愚,右邊捕盜大將朴基豐,以轝士大將,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
以正言鄭宗顯·金聖謙牌不進罷職傳旨,傳于李鶴秀曰,只推。
以副校理李鍾穆,修撰朴基宏,副修撰趙庭和牌不進罷職傳旨,傳于申緯曰,只推。
以公淸監司李錫奎狀啓,文義縣令趙啓煥赴任稽緩,其罪狀令攸司稟處事,傳于金敎根曰,此與無端遲滯有異,稟處一款,置之。
申緯,以奎章閣言啓曰,今日書香閣秋孟朔大奉審,時原任閣臣俱有實故,不得備員擧行之意,敢啓。傳曰,知道。
金敎根,以吏曹言啓曰,今此客使出來時,兩西迎慰使,依近例以道內堂上·守令下批矣,今方自臣曹發關知委於兩西道臣處,使之罔夜進去,而若或有頉,則往復臣曹,更爲塡差之際,將未免費却多日,有緩不及事之慮。今番則迎慰使,若有不得不更爲塡差之事,道臣以便近處守令,先爲塡差,借銜亦以已下批之職塡書後,具由狀聞之意,預爲措辭關飭於兩西道臣處,何如?傳曰,允。
申緯,以禮曹言啓曰,今此大行王大妃殿發引時,各祭奠今方磨鍊,而自前國恤時,發引日朝奠,兼行朝上食,發引及返虞時晝停,則只設晝停奠,而不設晝茶禮矣,今亦依此磨鍊之意,敢啓。傳曰,知道。
又以禮曹言啓曰,今此健陵遷奉時,謹依辛亥年例,自成殯後至虞祭前,宗廟薦新之物一體封進事,京外移文知委,何如?傳曰,允。
又以禮曹言啓曰,國恤時,各司供上日,下雉鮮,京畿月令諸道朔膳進上,有依例封進於殯殿之規,而謹稽遷陵時各年謄錄,則庚午·癸丑·辛亥,連因廚院稟旨,不爲封進,己酉遷園時,又因都監堂上稟達,而依辛亥年前例,勿爲封進,可也事,批下矣。今此遷奉時,自成殯後至虞祭前,各司供上,京畿月令進上封進之節,何以爲之乎?敢稟。傳曰,依此爲之。
又以禮曹言啓曰,各道八月內,行社稷大祭及九月卒哭祭後,行各祭,觀象監牒呈磨鍊日字,去五月十三日啓下後,知委關文,自本曹成送諸道,而至於全羅·慶尙兩道,則關王廟祭香祝幣磨鍊後,竝與本曹關文下送,此是式例,故兩道下去關文,入送香室,以爲趁卽磨鍊下送之地矣。卽接全羅監司移文,則前矣到付戒令關文中,卒哭前竝停大中小祀,惟行社稷祭,社稷祭當行於八月上戊日,而本曹關文,不爲下來,探問於公淸監營,則本曹關文,五月二十一日,已爲到付云。錦營則如是到付,而本營則尙不下來者,似由於中間浮沈而然,今方行査,而社稷祭日字忙迫,無以遲待曹關,爲先以上戊日設行之意,知委列邑云,故事極驚悚,卽爲査問於香室,則以爲,近緣香室擧行之逐日紛沓,今月十五日關王廟香祝及本曹關文,定陪吏分送於湖南·嶺南云矣。計其日字,則似當到付於各該監營,已爲知委列邑擧行,而莫重祭享日字之知委關文,不於五月內下送,而若是遲滯,以致擧行之忙急,事體所在,萬萬驚駭。當該不善擧行之香室官員,不可無罪,五月晦前入直官員,捧現告,令該府拿問勘處,何如?傳曰,允。
又以禮曹言啓曰,今此親臨迎勅時,王世子隨駕之節,當爲磨鍊,而昨年傳訃勅郊迎時,因下敎不爲磨鍊矣,今番則何以爲之乎?敢稟。傳曰,今亦不爲磨鍊。
又以禮曹言啓曰,問禮官齎去儀註,當爲磨鍊,而取考丁丑·乙丑謄錄,則迎勅行禮於明政殿,而門路則以敦化門爲之矣。今番迎勅處所,以何殿擧行,而門路亦以何門磨鍊乎?敢稟。傳曰,依乙丑年例爲之。
又以迎接都監言啓曰,內殿國恤弔勅時,別殿受祭處所,當爲稟定,而謹考謄錄,則乙丑年以涵仁亭爲之矣。今番則何以爲之乎?敢稟。傳曰,依乙丑年例爲之。
又以迎接都監言啓曰,弔勅時不設宴享,只行茶禮,故宴享色郞廳,不爲差出,茶禮時以禮賓寺·內資寺擧行,使盤膳色郞廳兼管矣。今番亦當以茶禮擧行,依例爲之之意,敢啓。傳曰,知道。
又以迎接都監言啓曰,取考謄錄,則弔勅時不設儺禮矣。今亦不爲設行之意,分付儐臣,何如?傳曰,允。
又以迎接都監言啓曰,今番迎勅時儀節,一依乙丑年例擧行之意,分付各該司,儐臣·各道道臣處,亦爲知委,何如?傳曰,允。
又以迎接都監言啓曰,臣等與諸郞廳會同開坐,檢飭諸事,而應行事目及啓下郞廳八員外,不足郞廳三員加差下,別單竝依例書入之意,敢啓。傳曰,知道。
迎接都監加差郞廳三望,戶曹佐郞李晦淵,工曹佐郞柳,敦寧主簿鄭晉錫,以上竝單付。
柳,以漢城府言啓曰,今此因山敎是時,部字內傳語軍,自兵曹以轝士軍磨鍊事,草記蒙允矣。今番各都監所入轝士軍數爻甚多,以五部所抄坊軍,僅僅排用,更無餘數,則傳語軍派送,實無其路,依丙子年例,以莎草軍三百名,除送換用,何如?傳曰,允。
朴宗琦,以兵曹言啓曰,今此進賀謝恩兼陳奏使一行赴燕時所把驛馬,預爲分定,然後可無窘急之弊。今亦依例知委,而應把驛馬三十一匹內,公淸道五匹,全羅道八匹,慶尙道十三匹,來八月十五日京中逢點,江原道三匹,咸鏡道二匹,直送安州,來八月二十日逢點事,各道監司處,行移,何如?傳曰,允。
又以備邊司言啓曰,使行公用,例以灣府帽稅取用,而近來使行相續,帽稅無餘云。今番進賀兼陳奏使公用銀四千五百兩,勢不得不以公貨貸下,而此時公貨,亦難多數劃給,其中二千五百兩,則以關西營邑所在中從便貸下,待帽稅稍裕,竝與前貸下卽令還報,其外二千兩,以帽稅推移充給之意,分付於平安監司,義州府尹處,何如?傳曰,允。
又以禁衛營言啓曰,因兵曹草記,貳極門北邊內宮墻一間半許,東邊內宮墻三間許頹圮處,今已修築,把守軍兵,還入直所,將則解送之意,敢啓。傳曰,知道。
又以御營廳言啓曰,本廳軍色從事官尹正鎭身病甚重,勢難察任,改差,何如?傳曰,允。
李鶴秀,以義禁府言啓曰,公淸監司李錫奎狀啓內,天安郡守吳致奎罪狀,令攸司稟處事,啓下矣。吳致奎時在任所云,依例發遣府羅將拿來,何如?傳曰,待待命拿囚。
刑曹啓目粘連,開城府殺獄罪人張明得獄段,兩漢共敺,五證旣備,三踢煞有分數,先犯牢定,正于兩檢之區別懸錄,非出强覓,則死者之命,誰當責償?正犯張明得,訊推取服,何如?判付啓,依允。又啓目粘連,廣州府殺獄罪人崔昌仁獄段,肋黯胸浮,被傷旣著,松坡葛縛,行惡可知,斷案已成,無容更議,正犯崔昌仁,連加訊推得情,何如?判付啓,依允。又啓目粘連,鳳山郡殺獄罪人全昌學獄段,兩世誼篤,一鼎事微,寧有惡心,故加毒踢,單執七寸之供,牢成十分之案,已非恒情,當此審理,寧失惟輕,勘以次律,何如?判付啓,依允。又啓目粘連,喬桐府殺獄罪人崔奉學獄段,平日反目,姑置勿論,半夜下手,夫何太毒?變出人倫,罪于王章,嚴訊取服,何如?判付啓,依允。又啓目粘連,富平府殺獄罪人卞璧祚獄事,此獄段,檢旣成案,査乃變招,愈見奸情,正犯卞璧祚,嚴訊取服,何如?判付啓,依允。又啓目粘連,長湍府殺獄罪人李宗伊獄事,此獄段,燈則已滅,檠則遂折,莫曰非心,其奈下手?正犯李宗伊,刑訊取服,何如?判付啓,依允。又啓目粘連,黃州牧殺獄罪人金應得獄事,此獄段,下手慘忍,造意兇譎,彼女之命,非渠誰償?正犯金應得,訊推得情,何如?判付啓,依允。
知事朴宗來疏曰,伏以,臣卽奉吏曹名帖,見差於社稷攝行祭初獻官矣。在身分義,固當蹶,而第臣於年來,衰病沈痼,已成癃癈,最是四肢不能運用,尋常起居,必倩人扶,忽自初旬,重患暑泄,元氣澌敗,度數頻數,委頓床席,奄奄若泉下人,此際差祭,齋宿在卽,以此醜穢之症,其何以致潔於駿奔之列,周旋於肅淸之地乎?玆不得已據實仰籲,冒瀆於嚴廬之下。伏乞聖慈,天地父母,特賜矜諒,俾卽變通,以重祀典,仍治臣瀆撓之罪,以肅朝綱,千萬幸甚。臣無任云云。答曰,省疏具悉。疏辭許令該曹改付標。
刑曹判書南履翼,參判徐有聞,參議洪起燮聯名疏曰,伏以,臣等俱以無似,猥忝刑官,適値審理之有命,惟思殫竭以自效,無奈識不足以窺制法之意,才不足以贊輔治之政,尋常奏當,無往非罪。至若李膺峻事之請詢大臣,區區愚見,蓋亦有以,以情跡則極悖,以律文則無據,類比旁照,參擬裁斷於置辟傅生之間,有非一有司之所敢爲,而亦曹例之所未曾有也。擅便是懼,推諉非情,而矯弊之論,問備之請,乃發於鼎席之上,雖蒙聖度包容,曲賜寬假,臣等之私心悚惕,顧何敢晏然自恕,而詢議再徹,處分未定之前,亦無以唐突煩籲,今始聯陳短章,冒瀆崇嚴。伏乞聖明,俯垂鑑察,亟降郵罰,以肅朝綱,以安微分,千萬幸甚。臣等無任云云。答曰,省疏具悉。卿等本無所失,何至自引乎?卽爲開坐。
上在昌慶宮廬次。大行王大妃殿初喪。
藥房提調李存秀,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
柳啓曰,行大司憲朴宗京未肅拜,執義金蘭淳在外,掌令任文白·柳榮五,持平張龍八呈辭,朴宗休未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而社稷秋享大祭齋戒相値,不得來會云矣,敢啓。傳曰,知道。
傳于申緯曰,禮房承旨馳詣社稷,奉審摘奸以來。
金敎根啓曰,藥房提調·副提調,持湯劑來待矣。傳曰,封入。
又啓曰,使曹郞廳來言,臺諫有闕,政事,取稟。傳曰,前望單子入之。
大司諫前望單子入之。吳泰賢落點。
申緯啓曰,玉堂上下番俱空,已至多日,事甚未安,副校理李鍾穆,修撰朴基宏,旣有只推之命,竝卽牌招入直,何如?傳曰,允。
以副校理李鍾穆,修撰朴基宏牌不進罷職傳旨,傳于申緯曰,只推。
柳啓曰,卽見慶尙道八月朔膳狀,則不善封裹,水痕狼藉,事甚疎忽,該道臣不可無警,推考,何如?傳曰,允。
以公淸監司李錫奎狀啓,進上早紅柿子,限內不得封進,惶恐待罪事,傳于金敎根曰,卿其勿待罪事,回諭。
以慶尙監司李在秀狀啓,大邱府人命渰死事,傳于沈能岳曰,聞甚怜惻,元恤典外,別加顧助,如有生前身還布,竝蕩減事,分付。
以黃海監司李龍秀狀啓,豐川等邑民家漂頹事,傳于沈能岳曰,聞甚矜惻,元恤典外,別加顧助,結構奠接之方,廟堂措辭分付。
金敎根,以吏曹言啓曰,今此社稷神室雨漏處修改移還安祭獻官,前同敦寧尹鼎烈,大祝前縣監南履懋塡差,而時無職名,竝令該曹口傳付軍職,何如?傳曰,允。
兵曹口傳政事,護軍單尹鼎烈,副司果單南履懋。
沈能岳,以戶曹言啓曰,璿源殿東墻頹圮處及養志堂雨漏處修改吉日,令日官金性錡推擇,則來八月初六日卯時爲吉云,以此日時擧行,何如?傳曰,允。
申緯,以勅迎接都監言啓曰,取考謄錄,則別殿殿內修理排設,戶曹郞廳與司鑰,眼同擧行,勅使依幕及庭內排設,軍色次知擧行,左右月廊,訓鍊都監·禁衛營,以布帳圍遮,香卓則取用於繕工監及尙衣院,爵坫則取用於工曹,祭物排列等事,本殿守僕弔祭所次知擧行矣,排設諸事,一依乙丑年例擧行之意,分付各該司,何如?傳曰,允。
又以勅迎接都監言啓曰,取考謄錄,則別殿殿內唐家前面,設紅綃甲帳,御間又設草綠輕光紬揮帳,前三門設朱簾,而自尙衣院進排矣,今亦依此擧行之意,分付,何如?傳曰,允。
又以勅迎接都監言啓曰,勅使入京時,城內外街巷屛門及闕內設布帳,每令三軍門分排爲之矣,今亦依此擧行之意,分付,何如?傳曰,允。
又以承文院都提調意啓曰,院吏文學官沈錫賢有頉代,幼學朴善性差下,使之付軍職冠帶常仕,何如?傳曰,允。
柳,以兵曹言啓曰,今此國恤返虞時,大駕城門外祗迎時,王世子祗迎隨駕之節,因禮曹草記,依例磨鍊事,命下矣。當於標旗後隨駕磨鍊,而因下敎,有衛內隨駕之例,今番則何以磨鍊乎?敢稟。傳曰,衛內磨鍊。
又以備邊司言啓曰,卽見京畿監司韓兢履啓本,則以爲,宣禧墓汰落役處,比諸戊寅,尤爲浩大,工費需用,亦當加入,先以某衙門錢限六千兩劃下,則精略排用,有餘則還納,不足則加請,鐵器械雜物及空石木物,自三軍門·戶曹·摠戎廳,分當進排後還下,役軍,依已例使用,雇軍·相地官·奏時官定送等事,請令廟堂稟旨分付矣,容入雖難預量,所請終涉稍多,兵曹錢五百兩,禁·御兩營錢各一千五百兩,分排劃送,使之從略取用,器械雜物,令各該衙門依例進排,相地官·奏時官,亦爲定送之意,分付該監,何如?傳曰,允。
又以訓鍊都監言啓曰,本局千摠趙運永,身病甚重,勢難察任,改差,何如?傳曰,允。
刑曹啓目粘連,黃州牧殺獄罪人宋成宅獄段,檢帳之傷痕難掩,柳家之看證昭著,成獄償命,無容可議,正犯宋成宅,訊推取服,何如?判付啓,依允。又啓目粘連,豐川府殺獄罪人吳起大獄段,築踏之頭勢旣獰,推諉之心跡尤兇,正犯吳起大,訊推輸〈款〉,何如?判付啓,依允。
辛巳七月二十九日辰時,上御熙政堂。藥房入診入侍時,提調李存秀,副提調金敎根,記事官李憲兢,記注官金樂澧,記事官鄭知容,檢校待敎徐憙淳以次進伏,醫官吳千根·崔源·金殷相進伏楹外訖。存秀曰,晩熱愈酷,聖體,若何?上曰,一樣矣。存秀曰,寢睡·水刺之節,何如?上曰,一樣,而各殿宮氣候一樣矣。仍命醫官入診,千根·源·殷相以次入診訖。退奏脈候曰,左右三部調均矣。存秀曰,調理之劑,今當議進,率諸醫官退出後,議定以入,何如?上曰,唯。上曰,都提調,何不入來乎?存秀曰,有身病未進云矣。進御加味六君子湯,自今日一貼式煎入事。出榻敎上命史官就座。仍命退,諸臣以次退出。
上在昌慶宮廬次。大行王大妃殿初喪。
朔奠後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。
柳啓曰,合辭方張之時,諫院無詣臺之員,事甚未安,除在外外,呈告人員,竝卽牌招,何如?傳曰,允。
備忘記,乫坡知僉使李蕙秀,仁遮外萬戶兪致信下直,長弓一張,長箭一部,片箭一部,筒兒一箇賜給。
金敎根啓曰,藥房三提調,持湯劑來待矣。傳曰,封入。
朴宗琦啓曰,臣宗琦以同義禁,本府坐起進去,下直之意,敢啓。傳曰,知道。
李鶴秀啓曰,掌令任文白·柳榮五,持平張龍八,旣入闕中,不爲傳啓,直爲出去,事甚未安,竝推考,何如?傳曰,允。
申緯啓曰,玉堂上下番俱空,已至多日,事甚未安,副校理李鍾穆,修撰朴基宏,旣有只推之命,竝卽牌招入直,何如?傳曰,允。
沈能岳啓曰,假注書鄭在絅,身病猝重,勢難察任,今姑改差,何如?傳曰,允。
以正言鄭宗顯·金聖謙牌不進罷職傳旨,傳于柳曰,只推。
以副校理李鍾穆,修撰朴基宏牌不進罷職傳旨,傳于申緯曰,只推。
以統長金道亮手本,別監金鎭曄除下後,令攸司科治事,傳于柳曰,此輩處分屬耳,又有無嚴之擧,少無嚴畏之心,焉敢乃爾?令訓將決棍十五度後,移送秋曹,嚴刑遠配,可也。
申緯,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
沈能岳,以戶曹言啓曰,藏譜閣內墻,延祜宮內墻頹圮處改築吉日,令日官金性錡推擇,則今八月初六日卯時爲吉云,以此日時擧行,何如?傳曰,允。
申緯,以國葬都監摠護使意啓曰,請謚宗廟,上謚殯殿儀註及發引時各項儀註,正書以入,而中宮殿·嘉順宮·嬪宮望哭儀註,以諺書書入于各殿宮之意,敢啓。傳曰,知道。
又以國葬都監摠護使意啓曰,謚冊·謚寶·哀冊印本,粧貼以入之意,敢啓。傳曰,知道。
又以迎接都監言啓曰,取考致祭時謄錄,則祭幣物賻物,勅使入京前一日,入送都監,則祭帛·檀香·銀壺·銀爵,移送弔祭所,賻物緞疋與銀子,行禮時陳列,事過後入呈于承政院矣,今亦依例使任譯輩預爲周旋,入京前入送都監之意,分付儐臣,何如?傳曰,允。
又以迎接都監言啓曰,別殿受祭處所,以涵仁亭爲定矣,祭物熟設處所,當以鑄字所依例爲之,而今番則該所方設都監,無以推移,以內弓房爲之之意,敢啓。傳曰,知道。
又以迎接都監言啓曰,取考謄錄,則每於勅行,如非宴亨,則迎接後殿內接見時,設行茶禮,翌日館所親臨茶禮,送勅日親臨餞茶禮,竝爲設行,而庚申·辛酉兩勅,只設接見茶,乙丑勅行時,接見禮及餞茶禮設行矣,今番則何以爲之乎?敢稟。傳曰,依乙丑年例爲之。
柳,以兵曹言啓曰,卽接南所衛將田百寧牒報,則仁和門北邊內宮墻一間許頹圮處,萬安門北邊墻垣一間許頹圮處,今已修築云,晝察夜巡禁軍十人,還爲入直,領率將校一人,亦爲出送之意,敢啓。傳曰,知道。
又以備邊司言啓曰,本司武郞廳李秉熙,奔走勤仕已滿十五朔,依例陞敍或守令除授事,捧承傳施行,何如?傳曰,允。
又以備邊司言啓曰,本司武郞廳梁宣洙·南百善,奔走勤仕已滿十五朔,依例六品遷轉事,捧承傳施行,何如?傳曰,允。
又以訓鍊都監言啓曰,謹依下敎,武藝別監金鎭曄,決棍十五度後,嚴刑遠配次,移送秋曹之意,敢啓。傳曰,知道。
又以義禁府言啓曰,卽接月令醫員崔學勉手本,則時囚罪人柳相亮素患血痢之症,近添危劇,度數頻數,眞元大脫,轉側須人,實有難保之慮云,罪人病勢如此,則一邊保放,一邊草記,曾有定式矣。柳相亮姑爲保放之意,敢啓。傳曰,知道。
義禁府啓目,楊州前牧使柳相亮原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,儀處,何如?判付啓,依允。又啓目,莊陵參奉沈獻永原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,香室官員李敏衡原情云云。傳旨內辭緣,泛稱遲晩,刑推得情,何如?判付啓,除刑推儀處爲良如敎。
上在昌慶宮廬次。大行王大妃殿初喪。
柳啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申緯啓曰,藥房提調,持湯劑來待矣。傳曰,封入。
鄭在絅改差,代以徐左輔爲假注書。
申緯啓曰,玉堂上下番俱空,已至多日,事甚未安,副校理李鍾穆,修撰朴基宏,旣有只推之命,竝卽牌招入直,何如?傳曰,允。
柳啓曰,行大司憲朴宗京,掌令任文白·柳榮五,持平張龍八牌不進,執義金蘭淳在外,持平朴宗休未署經,監察茶時之意,敢啓。傳曰,知道。
以掌令任文白·柳榮五,持平張龍八,正言鄭宗顯·金聖謙牌不進罷職傳旨,傳于柳曰,只推。
以副校理李鍾穆,修撰朴基宏牌不進罷職傳旨,傳于申緯曰,只推。
徐左輔有頉,代以金炳朝爲假注書。
申緯啓曰,勅行若除宴享,則例爲別遣問安使,措辭致謝,而取考乙丑謄錄,則雖除宴享,不爲致謝,只行勞問矣,今番亦當依此爲之,而以道內守令中推移差定,右副承旨借銜擧行,而御帖則以前齎去中二件仍用事,遠接使處,下諭,何如?傳曰,允。
又啓曰,今此勅使接見時說話,依例書入,而或不無未盡之處,令廟堂增刪,以備睿覽,何如?傳曰,允。
又以遷陵都監摠護使意啓曰,今此遷奉時紙榜輦,以司僕寺所在奉出,腰轝自都監新造事,前已草記蒙允,而卽見禮曹儀註,則丁字閣在帷門內,無大轝吉儀仗,只用紙榜腰轝矣,紙榜奉安,只用腰轝,則輦今不必奉出,司僕寺所在紙榜輦,勿爲陪來之意,敢啓。傳曰,知道。
又以遷陵都監摠護使意啓曰,誌文草圖書,令書寫官副司果李羲肇,正書以入之意,敢啓。傳曰,知道。
又以遷陵都監摠護使意啓曰,本都監殯殿所郞廳金元根,以身病呈狀乞遞,改差,其代前縣監魚在琬差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單魚在琬。
申緯,以國葬都監摠護使意啓曰,本都監郞廳尹爔除拜外任,其代前主簿朴宗聞差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單朴宗聞。
申緯,以山陵都監摠護使意啓曰,今番山陵工役,因無前潦水,比當初所料,容入倍簁,而前區劃錢條,幾盡無餘,參互已用之數,假量前頭之需,限三萬兩,及今區劃,然後可免苟艱之患,以戶曹錢一萬兩,均廳錢一萬兩,惠廳米一千石,箕營木二十同,完營木二十同,分排區劃,而目今需用緊急,外道分劃,有難遲待其上送,兩營木四十同,以京衙門某樣錢中,相換以用,何如?傳曰,允。
又以禮曹言啓曰,今此大行王大妃發引時及山陵初虞祭,始興縣行宮再虞祭時,中宮殿·嘉順宮·嬪宮望哭儀註,直爲書入各殿宮之意,敢啓。傳曰,知道。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
柳,以備邊司言啓曰,關西支勅,以中軍代行之意,纔已筵稟知委,而此與兵使代行,尤有間焉,迎接之事,雖可替行,檢飭之節,恐難借重,一路大事,不可如是疎虞而止,道臣則依行部例,前進灣上,勅行渡江後,從便後先,以爲蕫察列邑之地,回還時亦一體爲之之意,分付,何如?傳曰,允。
又以兵曹言啓曰,宣傳官李寅植,兼司僕將金兌鍾,俱以身病猝重,時月之內,無望供職,呈狀乞遞,實病旣如此,則侍衛之職,領軍之將,不可久曠,竝改差,何如?傳曰,允。
又以兵曹言啓曰,卽接慶熙宮入直衛將朴宗爀牒報,則本宮內弘文館後小松一株,拔根顚仆云,依例斫去之意,敢啓。傳曰,知道。
又以刑曹言啓曰,統長金道亮手本內,武藝別監金鎭曄,前後申飭,何等截嚴,而不謹使喚,故將入罰番矣,知機逃走之狀,萬萬痛駭,令攸司科治事判付內,此輩處分屬耳,又有此無嚴之擧,少無嚴畏之心,焉敢乃爾?令訓將決棍十五度後,移送秋曹,嚴刑遠配,可也事,命下矣。金鎭曄嚴刑一次後,慶尙道金海府定配所,卽爲押送之意,敢啓。傳曰,知道。
刑曹啓目粘連,黃州牧殺獄罪人趙相彬獄段,右乳上微浮微靑,皮膜相離而響,兩檢如一,則厚衣圓撞,受傷深重,彼旣致命,渠豈免償?正犯趙相彬,訊推得情,何如?判付啓,依允。又啓目粘連,瑞興府殺獄罪人金履昆獄段,脅肋之傷,始微終顯,醫巫之說,欲巧反拙,正犯金履昆,訊推得情,何如?判付啓,依允。又啓目粘連,鳳山郡殺獄罪人李尙得獄段,恣意毒踢,諸證丁寧,三尺至嚴,一律難貸,正犯李尙得,嚴訊取服,何如?判付啓,依允。又啓目粘連,黃州牧殺獄罪人金萬重獄段,事段初由於萬重,可怒不干於三夫,屍親懷怨,自有所歸,而下手之重,未必皆起端之人,無證決案,理所不推,付之惟輕,實合服念,施以次律,何如?判付啓,依允。又啓目粘連,安岳郡殺獄罪人延所回獄段,酒之生禍,刀則無眼,縱非必殺,宜有可償,正犯延所回,得情,何如?判付啓,依允。又啓目粘連,長淵縣殺獄罪人姜日得獄段,欲奸其妻,反刺其夫,詞證俱備,情跡慘毒,正犯姜日得,訊推輸款,何如?判付啓,依允。又啓目粘連,長淵縣殺獄罪人李賢培獄段,微事起詰,重傷有痕,十手莫掩,一毫無疑,正犯李賢培嚴訊取款,何如?判付啓,依允。又啓目粘連,殷栗縣殺獄罪人景舜煌獄段,微事起詰,至決性命,傷痕甚的,斷案無疑,正犯景舜煌,嚴訊承款,何如?判付啓,依允。
領議政韓用龜箚曰,伏以,今番勅行,以牌文見之,則其渡江,似在望念前後,而遲速進退,姑難遙度,苟使入京之期,或有日子之拘礙,則實多難便之端,誠甚可悶,蓋迎勅時擇日之法,在古未聞,而創自近例,此雖出於一時愼重之意,其後每致許多窒礙之歎,臣意則自今爲始,無論吉凶,勅行擇日一款,永勿磨鍊,而或有臨時迫不得已之事故,則若干日從便推移,亦無不可,夫如是則體面無所苟且,事勢亦爲俱便,及今釐正,恐不可已,玆敢短箚貢愚,恭俟裁處。取進止。答曰,省箚具悉卿懇。迎勅擇日事,卿言甚當,依施,仍傳于申緯曰,此批答遣史官傳諭于領議政。
上在昌慶宮廬次。大行王大妃殿初喪。
夜自五更至初四日開東,灑雨下雨,測雨器水深二分。
朴宗琦啓曰,合辭許久闕啓,事甚未安,除在外,未署經外,未肅拜·呈告人員,竝卽牌招,何如?傳曰,允。
又啓曰,右承旨李鶴秀,右副承旨沈能岳,今日不爲仕進,竝卽牌招,何如?傳曰,允。
金敎根啓曰,藥房副提調,持湯劑來待矣。傳曰,封入。
申緯啓曰,假注書金炳朝,時無職名,令該曹依例口傳付軍職,冠帶常仕,何如?傳曰,允。
又啓曰,玉堂上下番俱空,已至閱月,事甚未安,副校理李鍾穆,修撰朴基宏,旣有只推之命,竝卽牌招入直,何如?傳曰,允。
又啓曰,卽者景慕宮官員來言,明日修改時,提調當爲進參,而都提調金載瓚,提調朴宗來,俱有身病,不得進參云,提調卽爲牌招,以爲進參之地,何如?傳曰,提調許遞,政官牌招開政。
朴宗琦啓曰,行大司憲朴宗京,掌令任文白·柳榮五,持平張龍八牌不進,執義金蘭淳在外,持平朴宗休未署經,監察茶時之意,敢啓。傳曰,竝許遞,今日政差出。
以掌令任文白·柳榮五,持平張龍八,正言鄭宗顯·金聖謙牌不進罷職傳旨,傳于朴宗琦曰,只推。
以右承旨李鶴秀,右副承旨沈能岳牌不進罷職傳旨,傳于朴宗琦曰,只推。
以副校理李鍾穆,修撰朴基宏牌不進罷職傳旨,傳于申緯曰,只推。
朴宗琦啓曰,大司憲·執義·掌令二員,持平二員未差,監察茶時之意,敢啓。傳曰,知道。
以慶尙監司李在秀狀啓,奉化縣監李中鎭,實病難强,還任無望,不得已罷黜事,傳于申緯曰,令該曹口傳差出,催促下送。
吏曹口傳政事,以韓鍾運爲奉化縣監。
申緯啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入,而開政命下之後如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書金魯敬牌不進,參判權丕應牌不進,參議金學淳進,左副承旨申緯進。啓曰,判書金魯敬,參判權丕應,竝牌不進,小臣獨政未安,何以爲之?敢稟。傳曰,只出緊任。以趙萬元爲大司憲,李基栽爲執義,李南圭·金洛龍爲掌令,朴齊明·李賢默爲持平,李潞爲副應敎,兪理煥爲校理,宋翼淵爲副校理,尹豐烈爲修撰,趙秀仁爲副修撰,趙鍾永爲戶曹參判,李肇源爲右副賓客,金魯敬爲景慕宮提調,承文判校韓喆濟今加通政,滿三十朔,依法典陞堂上,幼學金道潤年七十二,今加通政,侍從臣正言金聖謙父加資事承傳,左副賓客單李肇源,右副賓客單金魯敬。
兵批,判書韓致應都監進,參判趙晉和入直進,參議愼宜學病,參知李晉淵差祭,左承旨朴宗琦進。同知單朴鎭英,大護軍朴宗京,護軍趙鍾永·李愚在,副護軍尹羽烈·姜泰煥·李寅植,副司直金蘭淳·姜世綸·任文白·柳榮五·張龍八·朴宗休,副司正具行益·金炳朝·朴善性竝單付。
以平安監司金履喬狀啓,祥原郡守許坰身死事,傳于申緯曰,令該曹口傳差出,催促下送。
以黃海監司李龍秀狀啓,薦新靑蓮實,不能準數封進,惶恐待罪,封進官延安府使李羲玄罪狀,令攸司稟處事,傳于朴宗琦曰,封進官從重推考,卿則勿待罪事,回諭。
申緯,以禮曹言啓曰,卽接黃海監司李龍秀狀啓謄移,則以爲,去七月令薦新蓮實,則延安南大池所産,而兩朔長霖,莖葉與花顆,爲水所浸,爲風所盪,僅得成實者,只爲二斗,宗廟薦新則以一斗七升封進,殯殿薦新則元封三升封進,而限內不能準數封進,萬萬惶恐爲辭矣,莫重薦獻,減數封進,誠極未安,而謹考謄錄,在前如此之時,有減數薦進之例,今亦依前例,宗廟薦新蓮實,今初四日薦進,殯殿薦新蓮實,則同日朝奠,兼薦,何如?傳曰,允。
又以遷陵都監摠護使意啓曰,誌文草圖書啓下後,正書之役,書寫官當爲擧行,而實差吏曹判書金魯敬,方帶館伴之任,職務相妨,預差大護軍李存秀,以身病不得繕寫,竝減下,其代知敦寧府事金相休,預差行護軍金履載差下,使之書寫,何如?傳曰,允。
又以禮曹言啓曰,今此因山時,所過道路·橋梁·名山·大川等設祭,今當磨鍊,而謹考謄錄,則庚申年因山時,南關王廟,別出祭官,一體行之矣,今亦依前例磨鍊設行之意,敢啓。傳曰,知道。
又以禮曹言啓曰,今此勅使入京日,殿下出宮時及郊館迎勅時,接見勅使時服色,當爲磨鍊,而謹稽顯廟朝己亥,肅廟朝戊辰謄錄,則迎勅俱在卒哭之前,故出宮時以具衰服磨鍊,迎勅時以改具翼善冠·無揚黑圓領袍·靑鞓·素玉帶磨鍊矣,出宮時,迎勅時服色,今當依此兩年例磨鍊,而至於勅使接見時服色,己亥年則卒哭前,仍以迎勅時服色,接見於殿內,卒哭後,以素翼善冠·白袍·布裹烏犀帶·白皮靴,接見於館所,戊辰年則本曹節目,始以素翼善冠·白袍·布裹烏犀帶·白皮靴磨鍊,因備邊司草記,更以迎勅時服色磨鍊,而仍以翼善冠·無揚黑圓領袍·靑鞓·素玉帶接見矣,蓋布裹翼善冠·布袍·布裹烏犀帶·白皮靴,卽卒哭後視事服,而卒哭前之以是磨鍊,旣有已例,伏況先朝丙申四月影幀移奉時,自上具布裹翼善冠·布袍·布裹烏犀帶·白皮靴,而向前乙丑五月請謚宗廟祭香祝親押時,亦依先朝丙申四月例,以布裹翼善冠·布袍·布裹烏犀帶·白皮靴行禮矣,今於勅使接見時,雖不可援此爲例,而戊辰謄錄勅使接見時服色,亦以布裹翼善冠·布袍·布裹烏犀帶·白皮靴磨鍊,雖至改爲啓下,而當初磨鍊則如此,事係莫重,服色何以爲之乎?敢稟。傳曰,迎勅時服色,依己亥·戊辰例磨鍊,接見時服色,卒哭前之用視事服,旣有已例,以此磨鍊,可也。
又以禮曹言啓曰,因領議政韓用龜箚子,自今爲始,無論吉凶勅行,擇日一款,永勿磨鍊,而或有臨時迫不得已之事故,則若干日從便推移事,批旨內依施矣,謹依聖批,定式施行,而今番勅使渡江後入京日子,遠接使停當馳啓事,令政院下諭,何如?傳曰,允。
又以迎接都監言啓曰,今此勅使致祭時,祭物物目器數,依例別單書入之意,敢啓。傳曰,知道。
又以迎接都監言啓曰,在前勅使接見茶禮時,御床用淡薑茶,勅使床則用蔘茶矣,近來勅行時,勅使床則不用蔘茶,以他茶代用,御前床,依前以淡薑茶擧行矣,今亦依此擧行之意,分付,何如?傳曰,允。
朴宗琦以司僕寺一二提調意啓曰,今此健陵遷奉時,各差備入把馬數,別單書入之意,敢啓。傳曰,知道。
又以司僕寺一二提調意啓曰,今此因山時,各差備入把馬數,別單書入之意,敢啓。傳曰,知道。
又以司僕寺一二提調意啓曰,今此因山時及郊迎擧動時,各差備補把馬,以外道驛馬,限八十匹,分排知委各驛,以爲入用之地,何如?傳曰,允。
刑曹啓目粘連,長連縣殺獄罪人李養化獄段,衝火之災,始起難明之疑,眞木之打,竟至殺越之變,詞證具備,情跡昭著,正犯李養化,嚴訊取服,何如?判付啓,依允。又啓目粘連,瑞興府殺獄罪人金德同獄段,少之凌長,已足可駭,踢之太極,是豈可忍?致命旣在渠家,立證又是同室,正犯金德同,訊推輸款,何如?判付啓,依允。又啓目粘連,安岳郡殺獄罪人李永春獄段,不挽潑婦之行惡,反敺老婆而致命,究厥情節,極爲痛惋,正犯李永春,嚴訊得情,何如?判付啓,依允。又啓目粘連,安岳郡殺獄罪人鄭履九獄段,臼杵大杖也,脊背要地也,以若要地,受若大杖,死於當日之人,顧安能自力歸家乎?鬪則鬪矣,死則死矣,不可以一時懸度,遽議宛決之案,正犯鄭履九,訊推取服,何如?判付啓,依允。
上在昌慶宮廬次。大行王大妃殿初喪。
自開東至人定,灑雨下雨,測雨器水深三寸四分。
自人定至初五日開東,灑雨下雨,測雨器水深一寸三分。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,右副承旨沈能岳,今日不爲仕進,卽爲牌招,何如?傳曰,允。
備忘記,今番遷奉及因山時諸道進香官及會葬官,當上來矣,災年事務孔殷之時,守令之多數曠官可悶,進香官因兼會葬官,因山後卽爲催促下送,會葬官勿爲上送事,令該曹分付各道道臣。
金敎根啓曰,臣敎根,臣宗琦,以今日請謚宗廟,上謚殯殿習儀進去,下直之意,敢啓。傳曰,知道。
申緯啓曰,藥房提調,持湯劑來待矣。傳曰,封入。
又啓曰,玉堂上下番俱空,已至閱月,事甚未安,副校理李鍾穆,修撰朴基宏旣有只推之命,與新除授副應敎李潞,校理兪理煥,副校理宋翼淵,修撰尹豐烈,副修撰趙秀仁,一體牌招,以爲推移入直之地,何如?傳曰,允。
李鶴秀啓曰,卽者義禁府都事來言,時囚毋得過三日滯囚,曾有定式矣,時囚罪人李敏衡·沈獻永,保放罪人柳相亮,當爲議處,而判義禁金履陽,以遷陵都監堂上,水原府下去,次堂例不得擧行云,何以爲之?敢稟。傳曰,次堂擧行。
吏曹口傳政事,以李秉熙爲祥原郡守。
李鶴秀啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明牌不進,監察茶時之意,敢啓。傳曰,知道。
以執義李基栽,掌令李南圭·金洛龍,持平朴齊明,正言鄭宗顯·金聖謙牌不進罷職傳旨,傳于李鶴秀曰,只推。
以右副承旨沈能岳牌不進罷職傳旨,傳于李鶴秀曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
申緯,以禮曹言啓曰,宗廟·永寧殿·景慕宮室內雨漏及內墻修改,今日午時,推擇啓下矣,見今雨勢如此,土瓦俱濕,難以始役,姑待開霽,更爲擇日擧行,何如?傳曰,允。
又以禮曹言啓曰,社稷神室雨漏及內墻·大報壇奉室雨漏修改,今日辰時,推擇啓下矣。見今雨勢如此,土瓦俱濕,難以始役,姑待開霽,更爲擇日擧行,何如?傳曰,允。
又以國葬都監摠護使意啓曰,發引時道路·橋梁摘奸事,本都監堂上,頓遞使及都廳郞廳,兵曹·工曹堂上,繕工監提調各一員,今月初十日先肅拜,十一日進去時,祭器當一體陪進,輪擧排設處所,亦爲預先看審矣,凡諸擧行依例等待之意,分付京畿監司處,何如?傳曰,允。
又以國葬都監摠護使意啓曰,本都監各房工役,今已告訖,匠手竝皆放送,堂上依例輪日仕進,郞廳如前輪直之意,敢啓。傳曰,知道。
又以禮曹言啓曰,問禮官旣已出去,勅使各樣儀註,令兵曹別定禁軍,騎撥罔夜馳,傳于問禮官所到處,何如?傳曰,允。
李鶴秀,以兵曹言啓曰,取考謄錄,則迎勅動駕時,丁丑年,出宮路由崇禮門,還宮路由敦義門,乙丑年,出還宮皆由崇禮門磨鍊矣,今番則何以爲之乎?敢稟。傳曰,依乙丑年例爲之。
又以兵曹言啓曰,迎勅時闕內設布帳,例自訓局擧行,而乙丑年,自敦化門至明政殿,排設處所,與前倍蓰,故令訓禁兩營合力擧行矣,今亦依此擧行,何如?傳曰,允。
知中樞府事朴宗來疏曰,伏以,臣於日前,見差於社稷祭獻官,猥陳病狀,卽蒙改標,臣感激洪私,調將病軀,而所祟積痼,沈淹無減,閟宮修改之役,亦不能趨赴,提擧之任,幸蒙恩遞,到底體諒,感極而涕,此際名帖之來,又差臣於景慕宮告由祭獻官,此應銓曹不察實狀,不諒實情,有此五日而再差也,今臣癃癈之狀,言之支離,固不敢煩陳,而最是肢節痿弱,筋脈拘攣,腰難屈伸,足不便利,房闥起居,不能隨意,戶庭陞降,必須人扶,眩暈無常,或致平地顚仆,況又跨朔患泄,症情醜穢,以此精力,以此病形,其何以淸齋而致潔,趨走而執事乎?噫,莫重者祀典也,莫嚴者儀節也,如臣癃疾,苟然免位,欲責其拜跪如儀,周旋有度,不亦難乎?且衰老之病,頃刻難信,儻若於臨事將事之際,矇然忽然之間,病發而失其常度,則是謂不敬,臣固不足言,其於享禮之有欠,何哉?爲是之懼,年來駿奔之列,不敢遽然進身,此豈臣昧義分憚往役,故欲占便而然哉?誠以自諒之熟,勢不得不爾也,見今難强之狀,不潔之症,又非但如右所陳,出齋隔日,而運動無路,玆敢不避煩瀆,疾聲呼籲,以蘄天地生成之澤。伏乞聖慈,俯賜矜諒,特許變通,仍治臣罪,以重祀事,以肅朝綱,千萬幸甚。臣無任云云。答曰,省疏具悉。疏辭許令該曹改付標。
上在昌慶宮廬次。大行王大妃殿初喪。
自開東至巳時,灑雨下雨,測雨器水深一分。
藥房提調李存秀,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣體,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而三公俱有身病,不得來會云矣,敢啓。傳曰,知道。
金敎根啓曰,行左承旨朴宗琦,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
申緯啓曰,玉堂上下番俱空,已至閱月,事甚未安,校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
又啓曰,卽者檢閱金正喜,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱鄭知容謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
柳啓曰,左邊捕盜大將李海愚,以陪往大將,外梓宮陪進事,明日水原府出去矣,所佩命召及大將牌·傳令牌,來請還納,何以爲之,而或有因事出外之時,則有他邊大將兼察之例,何以爲之?敢稟。傳曰,仍佩往來,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將朴基豐,卽爲牌招聽傳敎,何如?傳曰,允。
又啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明牌不進,監察茶時之意,敢啓。傳曰,知道。
以執義李基栽,掌令李南圭·金洛龍,持平朴齊明,正言鄭宗顯·金聖謙牌不進罷職傳旨,傳于柳曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
以咸鏡監司李勉昇狀啓,咸興府民家頹壓事,傳于沈能岳曰,聞甚矜惻,元恤典外,別加顧助事,分付。
金敎根,以吏曹言啓曰,成均館學錄全道海,受由過限不上來,依例罷職,何如?傳曰,允。
申緯,以遷陵都監摠護使意啓曰,再昨日外梓宮陪進習儀時,差備軍丁,不能前期團束,隊伍失次,擧行多錯云,誠極可駭,當該陪往大將,從重推考,陵所奉詣之時,則長生殿提調與陪往大將,同爲陪進,隨事檢飭之地,何如?傳曰,允。
又以魂殿都監摠護使意啓曰,魂殿排設書案·硯匣·硯滴·筆墨,補編受敎載錄,而乙丑,依丁丑徽寧殿已例,不爲排設矣,今番則何以爲之乎?敢稟。傳曰,依乙丑年例爲之。
又以魂殿都監摠護使意啓曰,魂殿祭器陪進吉日時,令日官趙相順推擇,則今八月二十八日午時爲吉云,以此日時,陪進於魂殿,仍令參奉省記入直之意,敢啓。傳曰,知道。
又以迎接都監言啓曰,因本都監草記,以接見茶禮·餞茶禮,依乙丑年例磨鍊事,命下矣。依下敎,兩度茶禮,依例備待,而御床用素膳,勅使床用肉膳之意,分付司饔院及各該司,何如?傳曰,允。館所茶禮,依例磨鍊,可也。
柳,以備邊司言啓曰,因山時各差備官及大祝,當爲塡差,而排擬苟艱云,堂下侍從違牌坐罷人,竝敍用,令該曹口傳付軍職,何如?傳曰,允。
又以備邊司言啓曰,今番告訃使回還時,皇后冊諡詔,順付出來矣,入京日迎接儀節,依例磨鍊擧行之意,分付該曹,何如?傳曰,允。
又以備邊司言啓曰,勅行牌文,出來有日,京外贈給之物,自當預備,而其中銀子,尤多品劣稱縮之患,在前稍裕之時,尙不免種種生頉,至有見退換給之弊,況近來銀子在在匱罄,今番贈給者,安知不比前尤下乎?且以京都監言之,銀幣及各樣物種,漸不如古,不堪入用,揆以事面,太欠誠實,見今日子不至甚急,贈銀則必以精鍊者,另擇封裹,斤兩之欠縮者,亦爲各別察飭,其他細苧紙皮等屬,亦皆親執照檢,預爲備置,而如是申飭之後,不加惕念,或有一毫未盡,臨時換色之擧,則隨現重勘之意,前期嚴飭於迎接都監及開城留守,兩西道帥臣,義州府尹處,何如?傳曰,允。
又以備邊司言啓曰,昨年迎勅時,道路觀光之人,前遮後擁,紛遝如市,往往轎馬不得前進,所謂禁辟之軍,亦皆離次,全無紀律,及至館所,雜人出入,無所防限,甚至有換着朝衣,冒入勅房之擧,以勅使觀之,將曰其國有法乎?言念及此,不勝寒心,今番苟無別般飭勵,其所雜亂,必復如前,道路則各營自有分授字內,此等處不能嚴明團束,則所謂師律,將安所施,而至於館所,則爲堂郞者,若能着意禁斷,豈有雜人攔入之弊乎?以此意預爲嚴飭於各營將臣·迎接都監及京畿監司·廣州留守處,使之先事操束,毋致終抵重究,京中如此,沿路可知,一體嚴飭於遠接使及兩西道帥臣處,何如?傳曰,允。
沈能岳,以賑恤廳言啓曰,謹依漢城府民家頹壓恤典別單判付,中部字內全家頹壓四戶各錢二兩,完少頹多十戶各布一疋,東部字內壓死一口錢二兩·布一疋,全家頹壓六十六戶各錢二兩,完少頹多七十二戶各布一疋,南部字內壓死一口錢二兩,布一疋,全家頹壓一百五戶各錢二兩,全家漂失十九戶各錢二兩,完少頹多二十五戶各布一疋,完多頹少三戶各布一疋,西部字內全家頹壓三百六十三戶各錢二兩,完少頹多一百十六戶各布一疋,北部字內全家頹壓二十六戶各錢二兩,全家漂失三戶各錢二兩,完少頹多十一戶各布一疋,依例分給之意,敢啓。傳曰,知道。
刑曹啓目粘連,江西縣殺獄罪人張正利獄段,半匏起詰,親査構釁,腰眼之傷,若是闊大,情跡之慘,不啻明的,正犯張正利,嚴訊輸款,何如?判付啓,依允。又啓目,定州牧殺獄罪人文俊億獄段,盜牛旣作接主,戕人又爲正犯,情節兇獰,無與爲比,正犯文俊億,訊推得情,三和府殺獄罪人李正卜獄段,致命旣在當下,諸證亦無相左,正犯李正卜嚴訊得情,何如?判付啓,依允。又啓目粘連,平壤府殺獄罪人朴從之獄段,旣致其死,又誣其惡,鬼祟風邪,胡亂推諉,欲巧反拙,去益兇狡,正犯朴從之,訊推取服,何如?判付啓,依允。又啓目粘連,楚山府殺獄罪人朴廷道獄段,三檢而實因相左,屢査而奸僞多端,而死者之子,誣人受殃之難,發於檢庭,至成立旨,年前曹讞,已有論列,年久之後,一味訊推,恐非審克之政,罪人朴廷道,施以次律,何如?判付啓,依允。又啓目粘連,嘉山郡殺獄罪人張學善獄段,他人鍮失,何意橫擔,小兒鐵執,若是太虐,究厥情節,極爲憯忍是白如乎,正犯張學善,訊推取服,何如?判付啓,依允。又啓目粘連,平壤府殺獄罪人林仲化獄段,傷痕狼藉,情節狠毒,檢査諸招,無一可疑,正犯林仲化,訊推得情,何如?判付啓,依允。又啓目,平壤府殺獄罪人金守億獄段,成案如鐵,似無可議,而奸淫之目,勒辱其母,忿怒往詰,理所必至,父被重傷,子敺其人,致死而法不成獄,倫常所關,律例未可言也,女子行淫之誣,往往有捨生而自明者,則蓋其一時難受之名,不如死之爲愈也,比之男子,被敺傷重,其子敺其人而致死,照旁折中,尙不無可原之端,事出爲母,心非故殺,已有道臣之論,特付惟輕,恐不爲失刑,罪人金守億,施以次律,何如?判付啓,依允。又啓目粘連,安州牧殺獄罪人李春化獄段,傷痕旣重,情節甚惡,老案如鐵,不可撓改,正犯李春化,嚴訊得情,何如?判付啓,依允。又啓目粘連,安州牧殺獄罪人邊景祿獄段,不過浪死老婆,何至瓦打,斷案已成,求疑不得,正犯邊景祿,訊推得情,何如?判付啓,依允。又啓目粘連,順川郡殺獄罪人李成念獄段,死在當下,證無相左,償命之典,無容更議,正犯李成念,嚴訊取服,定州牧金龍雲獄段,辱人之父,打人之子,打而至死,命當誰償,情節極悖,詞證具備,正犯金龍雲,訊推得情,何如?判付啓,依允。
同義禁徐長輔·趙晉和,朴宗琦等疏曰,伏以,臣等卽伏見本府都事言送啓辭批旨,有次堂擧行之命矣,臣等旣忝同知事之列,固當蹶趨承,而第伏念,王府議讞,事體至重,判堂例爲擧行,次堂不得替當,雖或有次堂擧行命下之時,伊時次堂,擧皆援例陳章,輒蒙允許,考諸近例,非止一二,誠以格式之有不敢違越也,今臣等所處,固無異同,宜卽據實陳籲,而昨値日暮,未及周旋,今始聯章,仰瀆崇嚴。伏乞亟寢成命,以存公格,以安私分,千萬幸甚。臣等無任云云。答曰,省疏具悉。格例如此,待判堂擧行焉。
檢閱金正喜疏曰,伏以,臣卽接家信,則臣父素患痰痺之症,當此交換之會,諸症一倍添劇,促臣歸視,臣自聞此報,心神飛越,不能按住,玆敢忙籲擅出。伏乞聖慈,俯垂鑑諒,亟遞臣職,仍治臣罪,俾便救護,以昭法紀焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申緯啓曰,藥房提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,校理兪理煥,副校理李鍾穆,修撰朴基宏,副修撰趙秀仁,旣有只推之命,竝更牌招,以爲推移入直之地,何如?傳曰,允。
又啓曰,卽伏見平安監司金履喬今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
李鶴秀啓曰,卽伏見平安道今春夏等褒貶啓本,則監司金履喬,邊將無一人居中居下,兵使趙華錫,無一人居下,殊無嚴明殿最之意,竝推考警責,何如?傳曰,允。
又啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明牌不進,監察茶時之意,敢啓。傳曰,知道。
以執義李基栽,掌令李南圭·金洛龍,持平朴齊明,正言鄭宗顯·金聖謙牌不進罷職傳旨,傳于李鶴秀曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
兵曹口傳政事,副司果洪益聞·洪羲瑾·洪學淵,竝單付。
傳于申緯曰,發遣吏郞,諸執事淸齋與否,摘奸以來。
申緯,以禮曹言啓曰,因備邊司草記,今番告訃使回便,皇后冊謚詔,順付出來,入京日迎接儀節,令該曹磨鍊擧行事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正至·聖節·望闕時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書入京日頒詔後,有卽日頒敎之擧矣,今亦依此擧行,何如?傳曰,允。
柳,以備邊司言啓曰,京畿水使李春英,以其身病,呈狀乞遞矣,老病果難察任,今姑改差,何如?傳曰,允。
又以兵曹言啓曰,五衛將李慶蕃,身病猝重,時月之內,無望供職,呈狀乞遞,實病旣如此,則不可强令察任,改差,何如?傳曰,允。
刑曹啓目粘連,祥原郡殺獄罪人趙召史獄段,弊袴起詰,漂椎肆兇,究厥情節,極爲痛惋,正犯趙召史,訊推取服,朴暹同獄段,三尺之猛,不日致命,情雖異於故殺,罪莫逃於當律,正犯朴暹同,嚴訊取服,何如?判付啓,依允。又啓目粘連,祥原郡韓召史獄段,以面任言則殺變報官,爲事甚大,少有參差,易遭橫害,如無確聞苗脈,寧肯如是修狀乎?以屍親言,則持椎猛打,卽爲致死之因,而旣云目見,歸之韓女,則何故先縛金漢,而金漢亦豈俯首聽縛而已乎?殺獄肯綮,正干是已,此之一疑,疑則從輕,實合法意,罪人韓召史,特付生議,施以次律,何如?判付啓,依允。又啓目粘連,碧潼郡殺獄罪人朴大朋獄段,疊徵戶鷄,忽起喧擾,隨手取刀,鮮血染袴,不可以情出自救,有所饒貸,正犯朴大朋,嚴訊取服,德川郡趙五兼獄段,山稅執言,足踢太毒,償命之典,捨此奚施?正犯趙五兼,訊推輸款,何如?判付啓,依允。
大護軍朴宗京疏曰,伏以,臣之病情,已暴於前疏,而所祟旣深,症勢彌苦,登溷無數,日漸凘頓,種種醜穢之狀,不敢煩陳,而最是肢末浮腫,乍歇旋劇,頑痰衝攻,呼吸喘促,房闥起居,猶難任意,戶庭出入,非所容議,寵摧之命,今至三朔,而尙未叩謝,憲長之除,虛縻一旬,而旋蒙恩遞,臣雖於病伏奄奄中,且惶且感,幸得以專意調治,卽奉吏曹名帖,見差景慕宮告由祭獻官,今臣病勢,苟或一分可强,則何敢爲此時煩瀆之計,而目下實狀,萬無駿奔將事之望,玆敢疾聲呼籲,仰瀆崇嚴。伏乞聖慈,俯賜矜諒,亟許變通,仍治臣罪,以重祀典,以肅朝綱,千萬幸甚。臣無任云云。答曰,省疏具悉。疏辭許令該曹改付標。
上在昌慶宮廬次。大行王大妃殿初喪。
李鶴秀啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明牌招啓辭未下,監察茶時之意,敢啓。傳曰,知道。
備忘記,慶源府使金星翼下直,長弓一張,長箭一部,片箭一部,筒兒一箇賜給,傳于申緯曰,禮房承旨馳詣宗廟·永寧殿,奉審摘奸以來。
金敎根啓曰,藥房副提調,持湯劑來待矣。傳曰,封入。
傳于申緯曰,因山,諸道道臣境上出待竝爲安徐事,令廟堂知委諸道。
申緯啓曰,玉堂上下番俱空,已至閱月,事甚未安,校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招入直,何如?傳曰,允。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
申緯啓曰,今十一日山陵開金井時,承旨進去事,禮曹單子啓下矣。何承旨進去乎?敢稟。傳曰,都承旨進去。
金敎根啓曰,吏曹郞廳來言,祥原郡守李秉熙,諫院則雖已署經,憲府則尙未署經云,除在外外,未肅拜人員,竝卽牌招,何如?傳曰,一司除署經。
以江原監司申在植狀啓,金城等邑人物渰死事,傳于沈能岳曰,聞甚矜惻,元恤典外,別加顧助,渰死人如有生前身還布,竝蕩減事,分付。
申緯,以禮曹言啓曰,穆陵大王陵上莎草改修時告由文,以前期一日之故,當行於今八月十八日曉頭,懿仁王后·仁穆王后兩陵上,一體告由,而仁穆王后陵上曲墻修改時先告事由,以當日先行之故,當行於同月十九日曉頭,而大王陵上·懿仁王后陵上,一體告由矣,兩日之內,連行告由,事涉煩瀆,三陵寢告由,只行於十八日,而告文中大王陵上莎草改修及仁穆王后陵上曲墻修改之由措辭添入事,分付,何如?傳曰,允。
又以禮曹言啓曰,謹考謄錄,則辛亥遷陵時,各項祭奠·香祝,本陵官員受香陪進,而進香香祝則香室官員陪進,己酉遷園時,則因本曹單子,有辛亥年則陵所距京稍遠而然,今番則令香官陪進之下敎矣,今此遷奉時,陵所之距京稍遠,與辛亥年無異,各項祭奠·香祝之令陵官奉詣,進香香祝之令香室官陪進,當依辛亥年例擧行,以此知委,何如?傳曰,允。
又以迎接都監言啓曰,在前勅使雖不宴享,入京日殿內設行茶禮,翌日館所茶禮,第三日大臣請行茶禮,留館空日,又有別茶啖排入之例矣,今番段置,依例入給,何如?傳曰,允。
朴宗琦,以備邊司言啓曰,當此秋務方殷之時,守令之許久曠官,誠爲可憫,未下直守令,竝令當日辭朝,卽速赴任,何如?傳曰,允。
沈能岳,以宣惠廳言啓曰,今此遷陵出玄宮後下玄宮前朝夕祭奠,晝茶禮封進生物,依例分定各道,別單書入之意,敢啓。傳曰,知道。
又以宣惠廳言啓曰,大行王大妃殿發靷後,下玄宮前山陵朝夕祭奠封進生物,依例分定各道,別單書入之意,敢啓。傳曰,知道。
朴宗琦,以御營廳言啓曰,去夜初更量,幼學柳福永,犯夜被捉,依例移送秋曹之意,敢啓。傳曰,知道。
刑曹啓目粘連,黃州牧殺獄罪人盧得龍獄段,借人一宿,初非大事,切姻相敺,何其太狠?藉曰酒實使然,其奈案無他疑,正犯盧得龍,訊推取服,何如?判付啓,依允。又啓目粘連,載寧郡殺獄罪人金春三獄段,旣觸凍地,繼下毒手,傷重證備,更無容疑,正犯金春三,嚴訊得情,何如?判付啓,依允。又啓目粘連,鳳山郡殺獄罪人李春己獄段,當下行兇,無辭受縛,乃諉五寸之姪,欲免三尺之律者,究其情節,尤極狡惡,正犯李春己,嚴訊取服,何如?判付啓,依允。又啓目粘連,殷栗縣殺獄罪人官奴者斤老味獄段,心慕少艾,渠有或失之慮,足及殷栗,彼爲無親之蹤,詞證猶未全諱,情跡已足可見,嚴訊得情,黃州牧殺獄罪人黃再正獄事,囊旣乏一,杯已傾三,孼之旣作,悔將曷追?如式訊推,瑞興府殺獄罪人李京白獄事,見從嫂之致傷,憤醉漢之作挐,網席之裹極憯,斷案之成已久,訊推取服,崔同伊獄事,不至反目,遽下毒手,疑旣無執,罪安可逃?訊推得情,遂安郡殺獄罪人柳春慶獄事,憑藉捕校,虐打流丐,旣未執贓,竟至致命,訊推取服,康翎縣殺獄罪人鄭學祚獄事,籬根觸傷之說,始雖粧撰,腰帶堅執之招,末乃吐實,變起九寸,律嚴三尺,加訊取款,甕津府殺獄罪人金成祿獄事,至以擲鎌之兇諉諸冒盆之憤,謂死無知,去益不忍,而明律曰,妻妾敺罵夫之父母而夫擅殺者,杖一百,敺雖未也,罵則有之,其在哀敬,宜思參互,施以次律,何如?判付啓,依允。
平安監司金履喬疏曰,伏以,臣於勅使迎接,有私義之不可不回避者,故向於本任除拜之初,竊爲先事之慮,猥控亟辭之懇,而未蒙允兪,卽命往欽,臣嚴不敢更請,受任西來,亦已數月,今此客使之臨境,先有廟堂之取旨,照前行之式,取他道之例,乃以臣營中軍,陞資借銜,替行迎勅之事,臣竊幸國事之無闕,而私義之得伸矣,卽伏見今初二日籌司草記允下者,使臣前進灣上,董飭列邑,其回還時亦如此,成命之下,臣固當奉承之不暇,而第念,公私之間,有一二大不便者,玆不得冒昧仰陳焉,以言乎公,則勅牌之入本道境內,已有日矣,臣旣不可以躬往,則其所董飭,百倍他時,近則書面商確,遠則題牒申嚴,分排略定,約束已完,而又治送中軍,迎勅一行,設威儀而當所借之銜,假號令而付替行之權,今於幾日之後,臣復追往列邑,事情之騷擾,固無論是,一勅之役,而布政兵馬竝進也,倘被彼人偵知,認以爲例,後必難繼,且支勅之用,皆有儲偫,使客之供,不時責辦,故沿路之諺,至曰寧支屢勅,不願供一別星,中軍旣往,臣又繼之,是供億二別星也,臣雖別樣操切,操切之效,不能當供億之弊,而都不如減得一行,約其人數之爲愈也,此其不便者一也,以言乎私,則臣旣不送名帖,不與迎接之事,是誠曲爲臣地,臣固知感,而彼僻遠守宰,下邑吏民,未諭朝令之深意,事體之殊別,徒見監司·兵使一時竝進,異於前行之例,乃曰彼始以回避爲名,替送借銜節度,旣貽吾輩之供頓,終又顧戀於官職之辭解,屑屑往來不殫煩,烏在其回避之意也云,則臣實無以爲解,而威重不期自損,顧何望董飭之有效乎?此又不便者一也,由前之說,害多而利少,由後之說,病私而害公,臣明知目下事情之如此,但謂藩臣之體,嚴於奉行而已,不復更請而卽行,亦非所以任重寄制方面之義也,玆敢備列,乞以此狀下廟堂,更賜知委,仍念客使延接,大事也,而至于替行,則以臣之故也,廟堂知委,成命也,而至煩復請則亦臣之罪也。伏乞聖明,亟降處分,遞臣本職,以安私分,仍治臣瀆擾之罪,以昭法紀,千萬幸甚。臣無任云云。答曰,省疏具悉。日前廟堂草記,不過爲察飭之地,如反爲弊,亦可坐飭不行何妨?卿其勿辭行公。
上在昌慶宮廬次。大行王大妃殿初喪。
上謚冊寶後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。
改銘旌後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上單子問安。答曰,罔極。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申緯啓曰,左右史不可不備,檢閱金正喜,由限已過,卽爲牌招入直,何如?傳曰,允。
金敎根啓曰,藥房提調·副提調,持湯劑來待矣。傳曰,封入。
申緯啓曰,玉堂上下番俱空,已至閱月,事甚未安,校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
李鶴秀啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明牌不進,監察茶時之意,敢啓。傳曰,知道。
以執義李基栽,掌令李南圭·金洛龍,持平朴齊明,正言鄭宗顯·金聖謙牌不進罷職傳旨,傳于李鶴秀曰,只推。
以檢閱金正喜牌不進罷職傳旨,傳于申緯曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
申緯啓曰,卽者檢閱鄭知容謂有館規陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又以吏曹言啓曰,通禮院右通禮沈英錫呈狀內,矣身素患痰癖之症,當此換節之時,一倍添劇,時日之內,萬無起動供職之望云,其身病旣如是,則有難强令察任,改差,何如?傳曰,允。
李鶴秀,以義禁府言啓曰,今此遷陵時及國恤發引時,左右考喧淸道都事八員,返虞日擧動時,大駕各差備都事九員,王世子左右考喧都事二員,本府入直都事一員,當以二十員分差,而本府都事洪緯榮,以宗戚執事進,都事洪耆燮,以遷陵褥席執事進,只有八員,無以分差,洪緯榮·洪耆燮,令該曹口傳相換假都事十員,亦令該曹依例差出,以爲自遷陵習儀時及發靷習儀時,分差進參之地,何如?傳曰,允。
朴宗琦,以兵曹言啓曰,取考謄錄,則在前迎勅時,三營入直馬兵·騎士,各留三名,餘皆除出,殿門排立,扈衛軍官六十人及標下軍·別將與所任軍官率領,各門分把,城內外街巷屛門三營分掌,以布帳防遮,把卒除器械派立,嚴禁雜人,而本曹與三營,別定校卒,另加檢飭矣,今亦依此擧行,何如?傳曰,允。
李鶴秀,以刑曹言啓曰,今月初七日,因御營廳啓辭,去夜初更量,犯夜幼學柳福永,移送秋曹事,命下矣。柳福永依更數,決笞三十度,放送之意,敢啓。傳曰,知道。
刑曹啓目粘連,順川郡殺獄罪人李尙玉獄段,事段本起,憤人辱父,賤流愚性,隨發隨激,臨場思難,有難責渠,而辛未之亂,重囚皆逸,莫之禁遏,渠獨以爲,得罪於國,何敢擅去?人多勸者,而終不聽從,渠以無識死囚,能知此義,足可爲證於當初下手之專出於衛父之心,今於囚推二十餘年之後,特貸一縷,恐非失刑,罪人李尙玉,施以次律,何如?判付啓,李尙玉段,亞堂之陳見雖如此,其情跡果若十分凶獰,則不可擬議,而此則獄情原有可恕,況其亂時不肯逃走之事,無愧有識之士大夫,此可以風勵遐俗,何必次律?直爲白放事,分付爲良如敎。又啓目粘連,祥原郡殺獄罪人鄭召史獄段,傷損雖無外著,詞證皆出傍觀,麪價責報,初何大事,棺板備給,已見眞贓,正犯鄭召史,嚴訊取服,鐵山府金祥錄獄段,火爐撞矣,情節憯矣,檢庭無倫之招,尤爲添罪之端,正犯金詳錄,訊推輸款,楚山府金寬成獄段旣無宿憾,忽如毒踢,黑夜逃脫,昭著眞贓,正犯金寬成,訊推得情,何如?判付啓,依允。又啓目粘連,江東縣殺獄罪人金守巖獄段,實因之有疑,看證之無人,竝姑勿論,死者之父,屢訴營邑,訟犯者之無罪,此不確信,終非正理,罪人金守巖,施以次律,何如?判付啓,依允。
戶曹參判趙鍾永疏曰,伏以,臣經年一疾,漸成沈痼,原隰之役,實難强策,而適承使命,事會甚迫,雖欲丐免,未得其便,且將不日而出疆矣,臣之父母墳塋,在畿邑楊州地,而曠省已久,潦盡秋生,今當遠離,私慕倍切。伏乞聖慈,蹔許恩暇,俾臣往還,以伸至情焉。臣無任云云。答曰,省疏具悉。卿其往省焉。
上在昌慶宮廬次。大行王大妃殿初喪。
世子宮生辰,大殿·中宮殿·嘉順宮·世子嬪宮,內閣·政院口傳問安。答曰,知道。世子宮,單子問安。答曰,知道。大殿·中宮殿·嘉順宮,朝廷二品以上·六曹堂上口傳問安。答曰,知道。世子宮,單子問安。答曰,知道。
朴宗琦啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明未肅拜,監察茶時之意,敢啓。傳曰,知道。
申緯啓曰,藥房都提調·提調,持湯劑來待矣。傳曰,封入。
又啓曰,玉堂上下番俱空,已至閱月,事甚未安,校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
傳于申緯曰,山陵開金井後,領敦寧仍留,下外梓宮時,奉審以來。
傳于朴宗琦曰,摠護使以下入侍。
傳于朴宗琦曰,定配罪人方聖行放送事,分付。
傳于柳曰,政官牌招開政。
柳,以吏批言啓曰,兼說書今當差出,而前望只有二人,以二望擬入之意,敢啓。傳曰,知道。
有政。吏批,判書金魯敬牌不進,參判權丕應進,參議金學淳牌不進,同副承旨柳進。啓曰,判書金魯敬,參議金學淳,竝牌招不進,小臣獨政未安,何以爲之?敢稟。傳曰,仍爲之。又啓曰,春坊闕員,今當差出,而擬望之人乏少,相避竝擬,何如?傳曰,允。
以洪羲俊·李錫祜爲分承旨,尹尙烈爲弼善,李嘉愚爲文學,金正喜爲兼說書,金愚淳爲同敦寧,金爲分兵曹參議,玄鎭商爲吏曹正郞,金昊淳爲工曹正郞,金遇明爲分兵曹正郞,金龍見爲承文判校,具明源爲右通禮,李元默爲司僕正,李祖馨爲軍資正,金蘭淳爲掌樂正,任存常·李元八爲攝通禮,李東永·李南翼爲攝司僕正,李綱在爲監察,金在源爲司僕主簿,故水使具明遠贈兵參例兼,同知具敏錫考,喬桐府使李復淵今加嘉善加資事承傳。
兵批,判書韓致應進,參判趙晉和病,參議愼宜學病,參知李晉淵入直,行左承旨朴宗琦進。啓曰,京畿水使,今當差出,而擬望之人乏少,曾經堂上兵使及他道兵使,竝擬,何如?傳曰,允。以金魯應爲知事,尹鼎烈·許溟爲都摠管,李止淵爲分副摠管,李台鉉爲同知,辛景愈爲僉知,李亨謙爲宣傳官,李煥輔爲兼司僕將,白光儀爲五衛將,崔榮祖爲忠壯將,韓根馨爲忠翊將,高漢柱爲景福將,趙俶爲慶熙將,李奎東爲都摠經歷,尹喜謙爲分都摠都事,權馥爲文兼,李儒斌爲備邊郞,李復淵爲京畿水使,孫陽倜爲獜山僉使,同知單金聖耈,僉使單金繼祖,護軍白東薳·李春英,副護軍韓喆濟·金道潤,副司直朴容壽竝單付,注文僉使柳錫裕今加折衝,副摠管二單,尹鼎烈·許溟。
以吏曹參議金學淳牌不進罷職傳旨,傳于柳曰,只推。
以徐左輔·李竣祜爲遷陵分注書。
申緯,以遷陵都監摠護使意啓曰,表石入刻時看檢次,本都監堂上韓致應,今月初十日,依例除朝辭進去舊陵所之意,敢啓。傳曰,知道。
柳啓曰,兵曹判書韓致應以遷陵都監堂上,明日水原府出去矣,所佩命召,何以爲之?敢稟。傳曰,仍佩往來。
又啓曰,今此勅使出來時,開城府別問安使假承旨,依近例以道內守令啓下,御帖及名帖,上來親授下去,以爲臨時擧行之地事,本道監司處,下諭,何如?傳曰,允。
吏曹,健陵遷奉時,守殯官兼代奠官望,永明尉洪顯周。
吏曹,遷陵出玄宮時,開封官及下玄宮時封標官望,執義李基栽,預差司諫宋應圭,紙牓出納大祝望,副司果單洪益聞。
吏曹,今此大行王大妃殿因山發靷敎是時,整理使望,行戶曹判書朴崙壽。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
吏曹口傳政事,禁府都事洪緯榮,掌樂主簿尹馨圭相換。
柳,以吏曹言啓曰,卽因義禁府草記,都事洪緯榮·洪耆燮口傳相換事,命下矣。洪緯榮,今方相換以入,而洪耆燮差備官,自臣曹未及啓下之前,該府之經先仰請,極爲未安,原草記勿施,當該堂上推考,何如?傳曰,允。
申緯,以遷陵都監摠護使意啓曰,今月十一日卯時開金井次,臣初九日出往陵所之意,敢啓。傳曰,知道。
又以遷陵都監摠護使意啓曰,今此遷奉時,各項儀註及笏記,正書以入,而各殿宮望哭儀註,亦爲一體書入之意,敢啓。傳曰,知道。
又以遷陵都監摠護使意啓曰,進發時班次圖,摹寫以入之意,敢啓。傳曰,知道。
又以禮曹言啓曰,今此健陵遷奉出玄宮時及發引下玄宮虞祭時,中宮殿·嘉順宮·世子嬪宮望哭儀註,直爲書入各殿宮之意,敢啓。傳曰,知道。
又以迎接都監言啓曰,本都監郞廳司饔院僉正閔致和,職務相妨,今姑減下,其代以漢城府主簿金啓永差下,使之察任,何如?傳曰,允。
朴宗琦,以兵曹言啓曰,因國葬都監草記,今十一日都監堂上,頓遞使,兵曹·工曹堂上,繕工監提調,以道路·橋梁摘奸事出去矣,本曹堂上一員,當爲進參,而判書臣致應,以遷陵都監堂上,表石入刻時看檢次,今初十日除朝辭旣已發行,道路看審,仍爲兼進之意,敢啓。傳曰,知道。
又以義禁府言啓曰,卽接月令醫員鄭好善手本,則時囚罪人沈獻永,素患風眩之症,闖發於多日,處濕之餘,食飮全却,氣息奄奄,吳致奎,猝得泄痢,度數頻數,眞元大脫,轉側須人,兩囚病勢俱爲不輕云,罪人病勢如此,則一邊保放,一邊草記,曾有定式矣。沈獻永·吳致奎,竝姑保放之意,敢啓。傳曰,知道。
又以義禁府言啓曰,今番勅使在館時,三門把守假都事三員,令該曹口傳差出,以爲分排之地,何如?傳曰,允。
又以刑曹言啓曰,傳曰,定配罪人方聖行放送事,命下矣。全羅道光陽縣定配罪人方聖行卽爲放送事,分付道臣之意,敢啓。傳曰,知道。
又以漢城府言啓曰,開城府市民五十一名,今方上來,自願轝士軍,依前例添付使用於引曳軍之意,分付轝士大將,何如?傳曰,允。
辛巳八月初九日辰時,上御熙政堂。摠護使以下入侍時,行左承旨朴宗琦,假注書金炳朝,記事官鄭知容·金正喜,遷陵摠護使韓用龜,山陵摠護使南公轍,觀象監提調金祖淳,禮曹判書李羲甲,以次進伏訖。用龜曰,日候稍有涼意,聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,中宮殿氣候,何如?上曰,各殿宮氣候,一樣矣。用龜曰,今日世子宮慶辰,臣等不勝欣忭之忱,而今夏潦暑之後,諸節萬安乎?上曰,一樣矣。用龜曰,舊陵出玄宮,殯殿啓欑宮吉辰,皆在初六日,而啓欑宮官·拭梓宮官,右相勢無以往來兼行矣,左相旣以曳梓宮官進去,使之仍爲兼行,何如?上曰,依爲之。出擧條用龜曰,守殯兼代奠官,法當以宗親或親功臣中差下,而今則無其人,不可無變通之道,以儀賓差下之意,分付該曹,何如?上曰,依爲之。出擧條用龜曰,舊陵出玄宮時,時原任大臣皆欲及期下去,一伸情禮,故敢此仰達矣。公轍曰,諸大臣之行,雖未知其孰先孰後,而此時時原任之同時下往,無一人在京,亦爲可悶,自出玄宮至下玄宮時,似當從便相議爲之矣。用龜曰,然則自當輪回下去矣。公轍曰,山陵都監堂上洪羲臣出壃不遠,姑爲減下,何如?上曰,依爲之。出榻敎公轍曰,山陵都監堂上一員,雖已減下,留守兼管之後,三員自在工役,今幾垂畢,其代則不必更爲差下矣。上曰,唯。祖淳曰,尙衣院工匠日料,在前則每自本院辦給矣,數十年來,院用漸縮,自庚申以後,每當吉事,則自本院報戶曹受來,已成規例,吉凶宜無異同,況當今年,京鄕兩都監,擧行極爲浩大,而又當迎勅之時,事役則日不暇給,而工料不能繼給,至於無料使役之境,事面之苟艱莫甚,臣意則自今爲始,常時工役之料,自本院辦給,無論吉凶大事,若値設都監之時,則工匠食料,自本院報戶曹受來,擧行爲好矣,敢此仰達矣。上曰,依爲之。出擧條祖淳曰,臣今下往之後,舊陵所石物,如未撤排,雖自明日爲始,奉出之爲好矣。上曰,唯。羲甲曰,今此遷陵時,陵所·園所境界,將更爲議定,而臣今進詣陵所,依例與山陵都監堂上及本府留守,眼同看審定界,何如?上曰,依爲之。出擧條命大臣先退,又命諸臣退出。
上在昌慶宮廬次。大行王大妃殿初喪。
藥房都提調林漢浩,提調李存秀,左副承旨申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
朴宗琦啓曰,合辭許久闕啓,事甚未安,除在外外·陳疏外,未肅拜·呈告人員,竝卽牌招,何如?傳曰,允。
又啓曰,右副承旨沈能岳,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政韓用龜,左議政南公轍奉命在外,右議政林漢浩有身病,不得來會云矣,敢啓。傳曰,知道。
又啓曰,藥房都提調·提調,持湯劑來待矣。傳曰,封入。
申緯啓曰,玉堂上下番俱空,已至閱月,事甚未安,校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
又啓曰,假注書金炳朝,身病猝重,勢難察任,今姑改差,何如?傳曰,允。
金炳朝改差,代以李憲瑋爲假注書
朴宗琦啓曰,正言金聖謙,以其親病,投章徑歸,原疏纔已捧入矣,所當直捧遞差傳旨及禁推傳旨,此與無端下鄕有異,推考警責,何如?傳曰,允。
又啓曰,右邊捕盜大將朴基豐,以陪往大將,外梓宮陪進事,明日水原府出去矣,所佩命召及大將牌·傳令牌,來請還納,何以爲之,而或有因事出外之時,則有他邊大將兼察之例,何以爲之?敢稟。傳曰,仍佩往來,他邊大將兼察。
又啓曰,他邊大將兼察事,命下矣。兼察右邊捕盜大將李海愚牌招,聽傳敎,何如?傳曰,允。
又啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明牌不進,監察茶時之意,敢啓。傳曰,知道。
以執義李基栽,掌令李南圭·金洛龍,持平朴齊明,正言鄭宗顯牌不進罷職傳旨,傳于朴宗琦曰,只推。
以右副承旨沈能岳牌不進罷職傳旨,傳于朴宗琦曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
申緯,以吏曹言啓曰,新除授松禾縣監趙瀞呈狀內,矣身辭朝前進之路,素患痰癖之症,忽地闖發,症勢危重,萬無登程赴任之望,卽速入啓遞改云,其身病旣如是,則有難等待其差歇,且以勅行迫近,出站時急,有該道臣狀請催促之擧,罷黜,何如?傳曰,允。
柳,以戶曹言啓曰,奉謨堂·書香閣雨漏處修改吉日,令日官趙相順推擇,則今八月十九日辰時爲吉云,以此日時擧行,何如?傳曰,允。
申緯,以侍講院言啓曰,新除授弼善尹尙烈,時在公淸道大興地,書筵入番事緊,斯速乘馹上來事,下諭,何如?傳曰,允。
朴宗琦,以義禁府言啓曰,本府都事洪耆燮,以遷陵時哀冊褥席執事進,令該曹口傳相換,以爲明日習儀時分排之地,何如?傳曰,允。
又以義禁府言啓曰,保放罪人柳相亮·沈獻永還囚議處,吳致奎還囚捧供以入,而諸囚病勢,一向未差,竝仍爲保放之意,敢啓。傳曰,知道。
義禁府啓目粘連,啓下是白有亦,向前沈獻永亦,峽程滯雨,過期則無怪,而奉審未及,爲罪則不輕,以此照律,何如?判付啓,依允。又啓目粘連,啓下是白有亦,向前柳相亮亦,事出僻遠,無怪及聞之後時,聞卽報營,異於闔眼而掩置,則宜若無可罪之端,而罔測之變,旣發於治下,察飭無素,難免其責,以此照律,何如?判付啓,依允。又啓目粘連,啓下是白有亦,向前李敏衡亦,久稽傳關,慢實由下,矇然不察,官亦溺職,以此照律,何如?判付啓,依允。又啓目,天安郡守吳致奎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,公淸兵虞候鄭弘相原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
正言金聖謙疏曰,伏以,臣家在利川地,而臣之老父,年今七十有二矣,素抱貞疾,居常凜綴,長委床褥,轉側須人,臣於日夕憂戀之際,卽接家信,則臣父病情,一倍添重,重爲暑濕所傷,且當換節之時,泄痢交作,眞元大脫,藥餌罔效,氣息奄奄,臣自聞此報,神魂飛越,按住不得,此時煩瀆,罪無所逃,私心煎迫,未能自抑,玆敢忙陳短章,徑尋鄕路。伏乞聖慈,俯垂矜諒,亟遞臣職,俾便歸護,仍治臣瀆撓之罪,以肅朝綱,不勝幸甚。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
夜自五更至十二日開東,灑雨下雨,測雨器水深三分。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申緯啓曰,右副承旨沈能岳今日不爲仕進,卽爲牌招,何如?傳曰,允。
備忘記,阿吾地萬戶許評下直,長弓一張,長箭一部,片箭一部,筒兒一箇賜給。
洪羲俊啓曰,臣羲俊,臣錫祜今日遷陵初度習儀進去,下直之意,敢啓。傳曰,知道。
申緯啓曰,藥房提調持湯劑來待矣。傳曰,封入。
李憲瑋有頉,代以李相重爲假注書。
李相重有頉,代以柳基豐爲假注書。
申緯啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
柳啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明牌不進,監察茶時之意,敢啓。傳曰,知道。
以執義李基栽,掌令李南圭·金洛龍,持平朴齊明,正言鄭宗顯牌不進罷職傳旨,傳于柳曰,只推。
以右副承旨沈能岳牌不進罷職傳旨,傳于申緯曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
吏曹口傳政事,禁府都事洪耆燮,宗廟副奉事丁義準相換。
以黃海監司李龍秀狀啓,谷山等邑民家漂壓及人物渰死事,傳于柳曰,聞甚矜惻,元恤典外,別加顧助,渰死人如有生前身還布,竝蕩減事,分付。
申緯,以侍講院言啓曰,新除授文學李嘉愚除拜屢日,尙不出肅,卽爲牌招察任,何如?傳曰,允。
柳,以備邊司言啓曰,當此支勅不遠之時,西路守令,不可一時暫曠,松禾縣監有闕之代,令該曹口傳差出,待下批當日下送,何如?傳曰,允。
又以義禁府言啓曰,保放罪人柳相亮·沈獻永還囚照律,吳致奎還囚議處以入,吳致奎病勢一向未差,仍爲保放之意,敢啓。傳曰,知道。
義禁府照目粘連,楊州前牧使柳相亮矣本府議啓內,事出僻遠,無怪及聞之後時,聞卽報營,異於闔眼而掩置,則宜若無可罪之端,而罔測之變,旣發於治下,察飭無素,難免其責。以此照律,罪笞四十收贖,附過還職,私罪啓,奉敎依允爲旀,功議各減一等。又照目粘連,莊陵前參奉沈獻永矣本府議啓內,峽程滯雨,過期則無怪,而奉審未及,爲罪則不輕。以此照律,罪笞四十收贖,附過還職,私罪啓,奉敎依允爲旀,功減一等。又照目粘連,香室官員李敏衡矣本府議啓內,久稽傳關,慢實由下,矇然不察,官亦溺職。以此照律,罪笞四十收贖,附過還職,私罪啓,奉敎依允。又啓目粘連,向前鄭弘相亦,按例點閱,明易遺於發奸,職在團束,罪實關於不察,以此照律,何如?判付啓,依允。又照目粘連,向前吳致奎亦,輿疾登途,情非故遲,計日量程,跡涉太慢,以此照律,何如?判付啓,依允。
上在昌慶宮廬次。大行王大妃殿初喪。
自開東至人定,灑雨下雨,測雨器水深二寸。
柳啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明未肅拜,監察茶時之意,敢啓。傳曰,知道。
申緯啓曰,右副承旨沈能岳今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
注書李憲兢病,代以李廷憲爲假注書。
李廷憲有頉,代以尹效覺爲假注書。
傳于柳曰,留院公事入之。
以李淵祥爲因山分假注書。
李淵祥在外,代以鄭佺始爲分假注書。
傳于申緯曰,大臣留待。
傳于申緯曰,大臣入侍。
吏曹口傳政事,以沈宜寬爲松禾縣監。
以右副承旨沈能岳牌不進罷職傳旨,傳于申緯曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
以全羅監司李書九狀啓茂長縣人物渰死事,傳于柳曰,聞甚矜惻,原恤典外,別加顧助,如有生前身還布,竝蕩減事,分付。
以平安監司金履喬狀啓三和等邑民家漂頹事,傳于柳曰,聞甚矜惻,原恤典外,別加顧助事,分付。
以咸鏡監司李勉昇狀啓茂山府民家頹壓事,傳于柳曰,聞甚矜惻,原恤典外,別加顧助事,分付。
以公淸監司李錫奎狀啓淸州等邑民家漂頹事,傳于柳曰,聞甚矜惻,原恤典外,別加顧助事,分付。
申緯,以迎接都監言啓曰,勅使到迎恩門時,自廚院,兩勅及通官等處,各以酒肴一盤入給,又自都監,略備酒肴,分饋跟役矣,今亦依此擧行,何如?傳曰,允。
又以迎接都監言啓曰,勅使入京第三日,大臣有請行茶禮之例,今亦依此備待之意,敢啓。傳曰,知道。
柳,以義禁府言啓曰,黃海監司李龍秀狀啓內,會寧府使李晢,雖是兵使遞歸,今則邊地守令,不有定式,恣意濫把,兩驛人馬,無難越去三道,甚至勒懲資錢,其數爲五百餘兩之多,怨聲載路,不可仍置,爲先罷黜,其罪狀令攸司稟處事,啓下矣。李晢計其日字,未及上官,依例發遣府書吏,所到處拿來,何如?傳曰,待待命拿囚。
刑曹啓目粘連,安州牧殺獄罪人片武信獄段,屍旣未檢,招又屢變,愈査愈眩,全沒把捉,而屍親首實之供曰,其夫鬪鬨之前,有身病云爾,則由前由後,疑不勝繁。疑則從輕,實合法意,罪人片武信,施以次律,何如?判付啓,依允。又啓目粘連,金化縣殺獄罪人廉孝側獄段,家之誤尋,何足怒乎?拳猛踢毒,情悖跡兇,正犯廉孝側,嚴訊輸款,何如?判付啓,依允。又啓目粘連,通川郡殺獄罪人金啓煥獄段,傷痕明的,詞證丁寧,斷案已成,不可容議,正犯金啓煥,嚴訊取服,何如?判付啓,依允。又啓目粘連,金化縣殺獄罪人朴敦福獄段,傷無重傷之痕,證無公證之人,容可求疑,而老者頹仆,旣非偶然,死而假縊,又可忍乎?正犯朴敦福,訊推得情,何如?判付啓,依允。又啓目粘連,大興郡殺獄罪人金延甲獄段,是叔是弟,同力共毆,以木以石,下手最重,斷案已成,無以求疑,正犯金延甲,訊推取服。忠原縣安昌福獄段,始挽人鬪,反爲自鬪,旣是自犯,乃謂人犯,雖非本心之故殺,其奈衆證之同歸?正犯安昌福,嚴刑輸款。德山縣奴萬大獄段,卽地揮杖,不日結果,詞證具備,掉脫無術,而乃以橫打誤中之說,漫漶抵賴,尤極痛惡。正犯奴萬大,加刑取服,何如?判付啓,依允。又啓目粘連,公州牧殺獄罪人崔榮烈獄段,事旣執因,命當孰償,三尺至嚴,一縷難貸。正犯崔榮烈,嚴訊輸款,何如?判付啓,依允。又啓目粘連,杆城郡殺獄趙分山獄段,當初事端,實由於朴德尙,則其所憤怒,宜在日用,面任發狀,亦謂之在日用鬪鬨,德尙致死云爾,則畢竟元犯,何不在於日用,而乃歸於分山,圖和屍親,出於日用,則罪在必死,猶望倖生,人之恒情,而分山之招,何爲而太不發明?疑之旣生,案之未具,付諸寧失,恐合於要囚服念之義,罪人趙分山,施以次律。鐵原府金季達獄段,石是偶落,木何猛擲?三尺至嚴,無以容議,正犯金季達,訊推得情,何如?判付啓,依允。
刑曹啓目粘連,龍岡縣殺獄罪人崔同知獄段,縱曰,酒然,忍以刃爲?斷案已成,無容更議,正犯崔同知,嚴訊輸款,何如?判付啓,依允。又啓目粘連,平壤府殺獄罪人崔芬錫獄段,屍親得聞,旣云明的,正犯相推,殆沒摸捉,斷案已成之後,有不可遽容他議,正犯崔芬錫,訊推得情,何如?判付啓,依允。又啓目粘連,順天郡殺獄罪人金德麟獄段,飮燕方闌,殺越忽起,一則是醉,宛彼死矣,將誰償之?正犯金德麟,訊推得情,何如?判付啓,依允。又啓目粘連,宣川府殺獄罪人李刀也之獄段,痕損狼藉,詞證明的,正犯李刀也之,嚴訊得情。定州牧李奉龍獄段,雜類相聚,微事起詰,戲局傍觀,已多其人,倍杖獨受,始何無辭?正犯李奉龍,訊推取服,何如?判付啓,依允。又啓目粘連,祥原郡殺獄罪人文米童獄段,纔一開案,疑不勝多,子稱被踢,女謂因病,此不究竟,遽完初覆檢,節節可疑,殆難枚擧。當此審理之日,許傅生議,恐合於疏鬱導和之方,罪人文米童,施以次律,何如?判付啓,依允。又啓目粘連,義州府殺獄罪人梁莫落獄段,釁起於討酒,跡見於覓水,彼之旣死,渠則難免。正犯梁莫落,訊推得情,何如?判付啓,依允。又啓目粘連,江陵府殺獄罪人黃召史獄段,先旣肆毒,終不捨勢,男女之强弱雖異,傷損之要害爲最,連加嚴訊輸款。麟蹄縣權日光獄段,雖棄是有夫之女,媒則有夫,其事在乃弟之妻,兄何不憤,而使人致命,當誰責償,另訊得情,何如?判付啓,依允。
刑曹啓目粘連,江西縣殺獄罪人金足齊飛獄段,被打似不大段,及痛勢亦不大段之說,雜出於屍親之口,則所謂不大段以後之事,有非足齊飛之所知,平日酒後,使氣及呻痛,自是例症之說,又雜出於屍親之口,而積年中酒,榮衛已虛,年前道啓,亦有所論列,則彼之於酒,固有宿疾,而此亦豈足齊飛之所知?情非出於必殺,跡或涉於難明,罪人金足齊飛,特置惟輕,施以次律,何如?判付啓,依允。又啓目粘連,平壤府殺獄罪人崔松鶴獄段,醉客橫道,侵辱婦女,至親撞見,憤怒宜然,彼旣致命,渠何免償?正犯崔松鶴,訊推得情,何如?判付啓,依允。又啓目粘連,杆城郡殺獄罪人崔光云獄段,事出飜勃之間,罪無推諉之處,今不可遽容他議。正犯崔光云,嚴訊取服,何如?判付啓,依允。又啓目粘連,杆城郡殺獄罪人吳處禮獄段,傷痕狼藉,情節狠毒,百無一疑,鐵案已成,正犯吳處禮,嚴訊得情。三陟府孫今男獄段,縱憤彼辱,忍拔其勢,不可以看證無人,有所容議。正犯孫今男,訊推取服,何如?判付啓,依允。刑曹啓目粘連,永同縣殺獄罪人朴貴得獄段,因債毆踢,可見悍習,傷重證備,無所容議。正犯朴貴得,訊推得情,何如?判付啓,依允。
辛巳八月十二日戌時,上御熙政堂。山陵奉審大臣入侍時,左副承旨申緯,假注書柳基豐,記事官鄭知容·金正喜,遷陵摠護使韓用龜,山陵摠護使南公轍以次進伏訖。上曰,大臣進前。用龜等進前曰,數日以來,日氣不調,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,中宮殿氣候,何如?上曰,一樣矣。用龜等曰,嘉順宮氣候,何如?上曰,一樣矣。用龜曰,臣謹奉聖敎,馳往陵所,奉審後,開壙取土,則土色明潤,益知爲無上大吉之地,萬萬喜幸矣。用龜曰,分金時相地官之議論不一,南陽進·金景寅則當以爲庚子分金,申熙則當以爲丙子分金,而南陽進·金景寅以案對爲主,申熙以原龍主脈爲主,諸議以申熙言爲允當,以丙子分金爲之,敢此仰達。仍命大臣先退,又命退,諸臣以次退出。
上在昌慶宮廬次。大行王大妃殿初喪。
自午時至酉時,灑雨下雨,測雨器水深二寸。
柳啓曰,行大司憲趙萬元,持平李賢默在外,執義李基栽,掌令李南圭·金洛龍,持平朴齊明未肅拜,監察茶時之意,敢啓。傳曰,知道。
傳于申緯曰,禮房承旨馳詣明陵奉審,局內諸陵,一體奉審以來。
柳啓曰,藥房都提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
又啓曰,吏曹郞廳來言,松禾縣監沈宜寬兩司俱未署經云。除在外外,未肅拜·呈告人員,竝卽牌招,何如?傳曰,允。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于柳曰,只推。
柳啓曰,守令署經事,命下矣。執義李基栽,掌令李南圭,持平朴齊明,正言鄭宗顯,旣有只推之命,竝更牌招,以爲備員署經之地,何如?傳曰,允。
柳,以禮曹言啓曰,卽接山陵都監移文,則表石役事,今幾垂畢,奉陪之期,似在於來月初,豎立吉日時,推擇以送云矣。卽令日官崔福基推擇,則來九月初二日卯時爲吉云。以此日時擧行事,知委,何如?傳曰,允。
又以禮曹言啓曰,臣羲甲今月初十日,馳詣陵所,與水原府留守兼山陵都監堂上金蓍根眼同,新山陵園所境界換定,而自陵上靑龍下端,歷小王橋·大王橋·舊鄕校基,南至于上南山東邊,仍屬園界,西邊新定陵界,而自靑龍上端,從山脊逶迤向北,歷土城基,至于草峰東邊,仍屬園界,西邊新定陵界,而自草峰,歷臥牛峴·洪範山·金堂巖,至台峰全屬陵界,自花山,歷培養峙·兄弟洞·星皇山·大皇橋·鵲峴·安寧里·洗藍橋,全屬園所,露積峰,仍定園所外案山,禿城山城·陽傘峯·半月峯·筆峯,定爲園所外禁養,鳳鳥峯·上南山,定爲陵所外案山,北邊古今山,南邊棲鳳山,定爲陵所外禁養,以此各定境界矣。依此分掌守護事,分付地方官及陵官園官之意,敢啓。傳曰,知道。
又以遷陵都監摠護使意啓曰,本都監各房工役,今已告訖,匠手竝皆放送,而誌石刻役,姑未完了,堂上依例輪日開坐,郞廳監造官,依前輪回直宿之意,敢啓。傳曰,知道。
又以禮曹言啓曰,卽接順康園守奉官所報,則本園丁字閣正間滲漏處修改告由文,今八月十六日設行時,兩官當爲備員,而守奉官申大膺病親呈辭,下鄕未及上來云矣。告由文設行時,兩官不可不備,在外守奉官申大膺,今姑改差,其代卽令該曹,以在京無故人口傳差出,以爲備員擧行之地,何如?傳曰,允。
又以禮曹言啓曰,卽接永禧殿參奉所報,則今十五日本殿望焚香官員一員,前一日當爲祗受,而參奉今方入直,令有闕未差,受香無以擧行云矣。令有闕之代,卽令該曹,以在京無故人口傳差出,以爲受香之地,何如?傳曰,允。
又以迎接都監言啓曰,卽接遠接使移文,則勅行時沿路邑名,間有當避之字,不可不變通,故平安道寧邊則改以延邊府使書之,寧遠則亦以靖遠郡守書之云矣,敢啓。傳曰,知道。
又以備邊司言啓曰,朝臣引接,若値昏夜,則行路設燭,自是掖署應行之事,而臣等於昨夜,承命詣閤,則只設數枝燭於門內外轉曲處,而深嚴之中,冥擿作行,不但事體之萬萬駭然。此雖小事,亦關紀綱,當該排設房司鑰,令攸司從重科治,何如?傳曰,允。
又以備邊司言啓曰,從前陳奏奏請等使行,有不虞備加送之例矣。今番陳奏,非但事體自別,留館遲速,亦難預料,使行入去時,以關西所在銀七千兩付送,不爲入用,則回還後還爲會錄之意,分付,何如?傳曰,允。
又以司僕寺提調意啓曰,兼內乘李復淵,移拜京畿水使矣。其代令該曹口傳差出,何如?傳曰,允。
兵曹,以申鴻周爲兼內乘。
刑曹啓目粘連,淸州牧殺獄罪人朴先哲獄段,靑年守寡,至欲與其姑而爲尼,白日行劫,何忍執其父而奪女?彼旣潔身而歸,渠當償命如法,正犯朴先哲,訊推輸款。林川郡朴震炯獄段,拳人踢人,人之旣死,事乃大出,謂乞可欺,欲嫁以禍,愈見痛惡,正犯朴震炯,嚴訊得情。恩津縣朴希中獄段,死在當下,證無相左,如法償命,無容更議,正犯朴希中,刑訊輸款。槐山郡趙德基獄段,醉氣殆無省覺,淫說忽激憤怒,殺人以刃,斷案如鐵,正犯趙德基,訊推取服,何如?判付啓,依允。
上在昌慶宮廬次。大行王大妃殿初喪。
柳啓曰,行大司憲趙萬元,持平李賢默在外,執義李基栽,掌令李南圭,持平朴齊明傳旨未下,掌令金洛龍呈辭,監察茶時之意,敢啓。傳曰,知道。
申緯啓曰,藥房提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
以執義李基栽,掌令李南圭,持平朴齊明,正言鄭宗顯再牌不進罷職傳旨,傳于柳曰,只推。
柳啓曰,守令署經事,命下矣。執義李基栽,掌令李南圭,持平朴齊明,正言鄭宗顯,旣有只推之命,竝更牌招,以爲備員署經之地,何如?傳曰,允。違牌,勿爲呼望。
申緯啓曰,今此皇后冊諡順付詔書入京日,當爲頒敎,而大提學沈象奎在外,藝文提學金履陽,卽爲牌招,使之製進,何如?傳曰,允。
又啓曰,藝文提學金履陽牌不進推考傳旨,今方捧入,而敎文製進命下之後,如是違牌,事甚未安。陳疏到院,原疏以國忌正日,纔已退却矣,更爲牌招,何如?傳曰,原疏捧入。
柳啓曰,假注書尹效覺身病猝重,勢難察任,今姑改差,何如?傳曰,允。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
柳啓曰,松禾縣監沈宜寬,憲府則雖已署經,諫院則行大司諫吳養賢,司諫宋應圭,獻納鄭時善,正言金聖謙在外,只有正言鄭宗顯一人,不得備員署經,何以爲之?敢稟。傳曰,一司除署經。
又啓曰,執義李基栽,掌令李南圭,持平朴齊明,旣已肅謝,不出姑停望,直爲出去,事甚未安,竝推考,何如?傳曰,允。
吏曹口傳政事,以權用萬爲永禧殿令,以李相重爲順康園守奉官。
申緯,以禮曹言啓曰,今此穆陵大王陵上莎草改修時,功役緊重,不可無別看役之人,前僉知朴基碩,前郡守柳信儉差下,使之擧行,何如?傳曰,允。
柳,以備邊〈司〉言啓曰,今見關西道臣狀啓,難名之疾,日益熾蔓,旬日之間,死亡相續,多至千數,且聞海西列邑,亦有此患云。哀彼民命,如在火炎之中,若不保朝夕,誠極慘然。謹稽先朝己未,以時有無名之疾,遍行京外,命設別厲祭及慰安祭,而熾盛一處,道臣設行,各邑最甚處,令各該倅設壇操文侑之,香祝只於道臣設行處下送矣。今此兩西輪疾,殆有甚於己未,其在疈辜之義,宜有祈禳之方。分付兩西道臣,別厲祭及慰安祭,竝不卜日虔誠設行,各邑則令本官設行,而香祝及祭品,自該曹依己未已例,卽速磨鍊知悉,何如?傳曰,允。
又以訓鍊都監·禁衛營·御營廳言啓曰,御營廳字內月覲門東邊宮墻三間半頹圮處,今八月十五日爲始,三營合力改築之意,敢啓。傳曰,知道。
又以訓鍊都監言啓曰,本局別將李榏身病甚重,勢難察任,改差,何如?傳曰,允。
上在昌慶宮廬次。大行王大妃殿初喪。
自辰時至人定,灑雨下雨,測雨器水深一寸二分。
自人定至十六日開東,灑雨下雨,測雨器水深一寸六分。
望奠後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上單子問安。答曰,罔極。
藥房都提調林漢浩,提調李存秀,左副承旨申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
柳啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而殯殿望奠相値,不得來會云矣,敢啓。傳曰,知道。
申緯啓曰,藥房都提調·提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
又啓曰,卽者禮曹郞廳來言,明日宗廟·永寧殿·大報壇修改時,本曹判書當爲進參,而判書李羲甲有身病,無以進參,次堂例不得擧行云。卽爲牌招,以爲進參之地,何如?傳曰,允。
傳于申緯曰,弘文提學牌招,頒敎文製進。
傳于柳曰,都下輪行怪疾,漸有熾盛,民情騷擾云,誠爲可悶,限五日勿爲禁屠事,分付各司。
傳于申緯曰,今年水災,關西偏酷。噫,彼西民,已不可聊生,而不意邪沴之氣,又成輪行之病,死亡之患,不可紀極,此皆予否德在上,不能致和,而使天災流行也。自見箕伯狀啓,怵然愧悚,寢食不安,國有大祲,祈禳,禮也。平壤府厲壇及牧丹峯·大同江,齎降香祝,禳災祭不卜日虔誠設行。欲遣近臣,而此時廚傳,萬萬可悶,獻官以寧邊府使鄭元容及道伯與道內秩高守令一人爲之,而香祝傳於寧邊府使鄭元容,仍兼慰諭使,行祭後仍爲慰諭後狀聞事,分付,祭文令內閣製進。
吏曹,關西慰諭使單鄭元容。
尹效覺改差,代以朴鳴載爲假注書。
朴鳴載在外,代以李冕植爲假注書。
柳啓曰,正言鄭宗顯旣入闕中,不爲傳啓,直爲出去,事甚未安,推考,何如?傳曰,允。
申緯啓曰,行禮曹判書李羲甲牌不進推考傳旨,今方捧入,而修改進參命下之後,如是違牌,事甚未安,更爲牌招,何如?傳曰,允。
又啓曰,禮曹判書李羲甲再牌不進推考傳旨,今方捧入,而修改進參命下之後,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
柳啓曰,行大司憲趙萬元,執義李基栽,掌令李南圭·金洛龍,持平朴齊明牌不進,持平李賢默在外,監察茶時之意,敢啓。傳曰,知道。
以執義李基栽,掌令李南圭·金洛龍,持平朴齊明牌不進罷職傳旨,傳于柳曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
申緯,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以吏曹言啓曰,敬陵修改告文獻官,行副護軍李敬參,順康園修改告文獻官,副司果李謙秀塡差,而謂有身病,受香在明,今已日暮,尙不出齋,揆以事體,萬萬未安。竝令該府拿問處之,其代行副護軍尹羽烈,副司果李海魯,塡差以入之意,敢啓。傳曰,知道。
又以內醫院都提調·提調意啓曰,副提調金敎根今日問安,不爲仕進,卽爲牌招,何如?傳曰,允。
又以奎章閣言啓曰,原任直閣徐俊輔妻貞夫人李氏,今月十二日卒逝云。致賻待因山後擧行之意,敢啓。傳曰,知道。
又以禮曹言啓曰,今此親臨郊館迎勅時,王世子隨駕勿爲磨鍊事,草記批下矣。出還宮時,敦化門外祗送祗迎之節,依例磨鍊乎?敢啓。傳曰,置之。
又以禮曹言啓曰,因備邊司草記,兩西別厲祭及慰安祭,竝不卜日虔誠設行,各邑則令本官設行,而香祝及祭品,自該曹依己未已例,卽速磨鍊知委事,允下矣。取考己未謄錄,則兩西別厲祭及慰祭,熾盛一處,道臣設行,各邑最甚處,則使各該倅設壇,操文侑之,香祝只於道臣設行處下送,別厲祭祭品,則依常時厲祭例,各別精備,設本壇設行,城隍發告祭,前期三日先行,慰祭祭物,則飯羹脯酒,務令豐排,設三層壇設行矣。今當依此磨鍊知委,而城隍發告祭及厲祭慰祭香祝,竝令該司照例急速磨鍊,下送於兩西道臣處,以爲不卜日虔誠設行之地,而各邑則令本道詳探其熾盛處,亦令該邑倅操文侑之,祭品一依道臣設行之例,精備奠物擧行之意知委事,竝以分付,何如?傳曰,允。
又以魂殿都監摠護使意啓曰,本都監郞廳趙湕遭故,其代前縣令金萬鍾差下,而時無職名,令該曹口傳付軍職,使之冠帶常仕,何如?傳曰,允。
又以國葬都監摠護使意啓曰,發引時班次圖,摹寫以入之意,敢啓。傳曰,知道。
兵曹口傳政事,副司果單金萬鍾。
申緯,以議政府三公意啓曰,明日方物封裹時,政府西壁一員當爲進參,而行左參贊金履陽嫌不進參,右參贊趙得永未肅拜,未肅拜堂上今姑許遞,令該曹口傳差出,仍令政院待下批,牌招,以爲封裹進參之地,何如?傳曰,允。
吏曹口傳政事,以李憲琦爲右參贊。
柳,以備邊司言啓曰,謝恩兼陳奏使拜表吉日,在於今十九日,而表咨陳奏各項文書,極爲浩多,今雖罔夜繕寫,難以及期了畢云,其勢似然。今若以使行之難於更退,徑先離發,則莫重奏文,勢將追後付送,揆以事體,萬萬悚悶。拜表日字,量其文書了勘,更爲推擇之意,分付該曹,何如?傳曰,允。
又以訓鍊都監·禁衛營·御營廳言啓曰,禁衛營字內拱北門南邊宮墻三間許頹圮處,今八月十六日爲始,三營合力改築之意,敢啓。傳曰,知道。
敎中外大小臣僚耆老軍民閑良人等書。王若曰,備縟儀於上都,追隆坤極,頒溫綸於下國,載返星槎,欽遵彝章,庸申播告。洪惟大朝旒德之日,厥有哲侯作配之休,沙麓膺祥,驗天命之有自,河洲播頌,叶地道之欽承。逮玆曆服之丕新,永念月御之先陟,德未得壽,慨翟儀之莫追,禮貴正名,猗鴻冊之誕擧。屬顯號載揚於中壼,而恩綍遠及於外藩,芳徽永昭,攀寶牒而增感,帝眷彌篤,付使車而言旋。斯誠曠絶之洪私,詎緩敷告之舊典?於戲,情文咸備,倍激北拱之忱,遐邇罔間,永沐東漸之化,故玆敎示,想宜知悉。弘文提學金魯敬製進。
藝文提學金履陽疏曰,伏以,臣濫叨掌誥之任,伏奉彼國頒敎文製進之命,臣苟無難安之情,必避之義,固當蹶奉行之不暇,而第念,臣家竊有二百年固守之私義,凡與彼國交關者,事無大小,一未嘗參涉,故昨秋彼使之來,臣猥陳世守之義,乞解度支之任,特蒙體諒之恩。今此文字體貌,比諸一時支勅,尤有淺深之別,庚牌儼臨,承膺無路,玆敢冒陳短章,猥暴情實。伏乞聖明,俯垂諒察,亟遞臣提學之任,回授他無故之人,趁卽擧行,以幸公私焉。臣無任云云。答曰,省疏具悉。頒敎文,已有弘文提學牌招製進之命,卿其勿辭行公。
辛巳八月十五日辰時,上御熙政堂。藥房入診入侍時,都提調林漢浩,提調李存秀,左副承旨申緯,假注書柳基豐,記事官鄭知容·金正喜,檢校待敎徐憙淳以次進伏,醫官吳千根·李彦厚·金殷相以次進伏楹外訖。漢浩曰,晩雨支離,日氣不調,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。仍命醫官入診。千根·彦厚·殷相以次診候,退伏奏曰,脈候左右三部調均矣。漢浩曰,湯劑連進屢貼,功效不少,此後勿復議定,依前方進御,何如?上曰,唯。漢浩曰,近來怪疾大熾於都下,聞甚危懍,救急之方,惟蘇合元而已。自內局優數製置,則自然流及於民間矣。以此意分付藥房,何如?上曰,唯。仍命退,諸臣以次退出。
上在昌慶宮廬次。大行王大妃殿初喪。
自開東至巳時,灑雨下雨,測雨器水深二分。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,麟山僉使孫陽倜下直,長弓一張,長箭一部,片箭一部,筒兒一箇賜給。
柳啓曰,藥房提調持湯劑來待矣。傳曰,封入。
朴宗琦啓曰,臣宗琦,臣緯因山初度習儀進去,下直之意,敢啓。傳曰,知道。
柳啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
禮曹判書前望單子入之,李存秀落點。
吏曹口傳政事,以宋宗洙爲宗廟副奉事。
傳于柳曰,輪疾,甚怪,滯囚可悶,輕囚放釋。
柳啓曰,臣敬奉聖敎,馳往義禁府取考囚徒案,則時囚罪人李敬參·李謙秀以獻官,謂有身病,趁不出齋罪,保放罪人吳致奎以天安郡守,赴任遲滯罪,鄭弘相以公淸兵虞候,宿衛軍換面點送罪,係是輕囚,故竝依傳敎放送。仍爲馳往典獄署,取閱囚徒案,則結案罪人二名,殺獄罪人十八名,御寶僞造罪人一名,捕廳移文罪人一名,綱常罪人一名,公貨犯逋罪人七名,俱是重囚,故竝爲仍囚。其餘各司雜犯,他錢不報,討索鄕民,不入番別監次知,潛屠發賣,歐打人物罪人鄭樂賢·羅成文·姜仁喆·張漢柱·梁三得·李啓昌·金聖喆·金珍顯·鄭觀哲,婢尙心·金道順·梁春三·林昌孫·吳景豐·朴昌根等十五名,罪名旣係輕囚,故竝依傳敎放送之意,敢啓。傳曰,知道。
又啓曰,卽者輔德朴綺壽以其親病,陳疏徑出,〈原疏〉纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李鶴秀啓曰,掌令金洛龍以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
柳啓曰,行都承旨金敎根不爲仕進,行左承旨朴宗琦因山初度習儀進去,右承旨李鶴秀內閣直,左副承旨申緯式暇,右副承旨沈能岳須資出去,院中只有臣一人,伴直無人。右副承旨沈能岳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨金敎根不爲仕進,行左承旨朴宗琦因山初度習儀進去,右承旨李鶴秀內閣直,左副承旨申緯式暇,右副承旨沈能岳牌不進,院中只有臣一人,伴直無人。行左承旨朴宗琦所當牌招,而拘於廳規,不得請牌,何以爲之?敢稟。傳曰,牌招。
以右副承旨沈能岳牌不進罷職傳旨,傳于柳曰,只推。
柳啓曰,行都承旨金敎根不爲仕進,行左承旨朴宗琦牌不進,右承旨李鶴秀內閣直,左副承旨申緯式暇出去,院中只有臣一人,伴直無人。右副承旨沈能岳,旣有只推之命,所當更請牌招,而拘於廳規,不得請牌,何以爲之?敢稟。傳曰,更爲牌招。
李冕植有頉,代以柳夏永爲假注書。
柳夏永有頉,代以李廷憲爲假注書。
柳啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍陳疏,持平李賢默在外,監察茶時之意,敢啓。傳曰,知道。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于柳曰,只推。
柳,以侍講院言啓曰,輔德朴綺壽入直矣。以其親病,陳疏徑出,上番闕直,事甚未安。兼輔德徐憙淳以閣臣除本仕,弼善尹尙烈在外,兼弼善李瀅夏以國葬都監都廳,都監進,文學李嘉愚,兼文學姜世綸,竝卽牌招,以爲推移入直之地,何如?傳曰,允。
又以禮曹言啓曰,宗廟·永寧殿·景慕宮室內雨漏及內墻頹圮處修改,今日辰時,社稷神室·大報壇奉室雨漏處修改,今日午時推擇,宗廟·永寧殿·永禧殿·景慕宮秋奉審今日擧行事,已爲啓下矣。見今雨勢如此,莫重奉審與修改,難以擧行,待晴更爲擇吉,何如?傳曰,允。
又以禮曹言啓曰,寧陵丁字閣正間滲漏處今八月十九日辰時修改時,同日曉頭行告由文,本陵官員,依例前期三日,祗受陪往將事,令今方入直,參奉魚用恒身病猝重,無以擧行云。參奉魚用恒,今姑改差,其代卽令該曹,以在京無故人口傳差出,以爲受香陪往之地,何如?傳曰,允。
吏曹口傳政事,以尹致獻爲寧陵參奉。
柳,以禮曹言啓曰,寧陵丁字閣正間雨漏處修改告由文,今日當爲祗受陪往,而新除授參奉尹致獻時在公淸道溫陽地,無以擧行。今姑改差,其代卽令該曹,以在京無故人口傳差出,以爲受香之地,何如?傳曰,允。
又以禮曹言啓曰,因備邊司草記,今此謝恩兼陳奏使拜表日字,量其文書了勘,更爲推擇事,允下矣。拜表旣已退行,明日方物封裹,一體退行之意,敢啓。傳曰,知道。
又以國葬都監摠護使意啓曰,今日發引初度習儀當爲之,而雨勢霔下,儀物多有沾濕之慮,勢將退行,而在前如此之時,或有兼行之例,今二十日再度習儀時,同爲擧行,何如?傳曰,允。
又以遷陵都監摠護使意啓曰,本都監再度習儀,在於明日,而雨勢尙未快霽,儀物不無霑濕之慮,勢將退行。明日再度習儀,兼行於十九日三度習儀,何如?傳曰,允。
又以遷陵都監摠護使意啓曰,本都監監造官沈宜復,今月十六日遭母喪,其代以前參奉曺錫龜差下,使之察任,而時無職名,令該曹口傳付軍職,冠帶常仕,何如?傳曰,允。
又以兵曹言啓曰,卽接西所衛將金性淵牒報,則局廳後大松一株,枯松一株,拔根顚仆云。令該所依例斫去之意,敢啓。傳曰,知道。
又以兵曹言啓曰,內禁衛將安光質,景福宮衛將金聖耈,慶熙宮衛將趙俶·朴鎭英,文臣兼宣傳官權馥,俱以身病猝重,時月之內,無望供職,呈狀乞遞,竝改差,何如?傳曰,允。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕安種瑜物故代,金敬煥自退,代以事知生徒守僕試才抄擇,備三望受點次,別單書入之意,敢啓。傳曰,知道。
又以漢城府言啓曰,各部之轝士軍擧行及道路修治,事務方殷,一時爲急,南部令未差之代,令該曹口傳差出,以爲及時擧行之地,何如?傳曰,允。
又以義禁府言啓曰,卽接月令醫官李彦邦手本,則時囚罪人鄭弘相累日處濕之餘,猝得泄痢之症,度數頻數,眞元大脫,氣息奄奄,實有難保之慮云。罪人病勢如此,則一邊保放,一邊草記,曾有定式矣。鄭弘相姑爲保放之意,敢啓。傳曰,知道。
刑曹啓目粘連,永同縣殺獄罪人韓尙俊獄,毆人之妻,遂及厥夫,竟至殺越,傷證俱著。正犯韓尙俊,嚴訊得情,何如?判付啓,依允。又啓目粘連,鎭川縣殺獄罪人李水大獄段,縛懸弱女,亂加錐刺,如法償命,斷不可已。正犯李水大,刑訊輸款,何如?判付啓,依允。又啓目粘連,大興郡殺獄罪人僧處弘獄段,跡固不幸,情無可論,前後道啓,曲有參量,深得服念之義,且其囚推年久,特付惟輕,施以次律。洪州牧李福秀獄段,情節可惡,宜無他議,而通編有殺獄久囚,年滿八十,證援俱絶者,減死定配之文,依法典減死定配之意,分付,何如?判付啓,依允。又啓目粘連,鐵原府殺獄罪人李驗尙獄段,屍親曰,揮擲,揮而擲之,初非可死之端,而所以至於殺死者,特以觸撲之地,適在於稜石硬土之場耳。彼稜石硬土之巧在於金女顚仆之所,然則金女之死,不死於揮擲,而乃死於觸撲也,死者之不幸,亦犯者之不幸也。前此原恕之論,已發於曹讞,則特置疑輕,恐不至失刑。罪人李驗尙,施以次律,何如?判付啓,依允。又啓目粘連,牙山縣殺獄罪人孫福允獄段,情忍跡慘,全無人理,假縊自縊,有不暇論。正犯孫福允,嚴訊輸款,何如?判付啓,依允。
輔德朴綺壽疏曰,伏以,臣之偏母,素抱貞疾,寧日恒少,而卽接家信,則重添外感,委頓床笫,促臣歸視。臣得聞此報,方寸煎灼,案住不得,玆敢忙陳短章,徑出禁扄。伏乞聖慈,亟遞臣職,仍治臣擅移之罪,以肅朝綱,以安私分焉。臣無任云云。省疏具悉。爾其勿辭救護。
掌令金洛龍疏曰,伏以,卽接鄕信,則臣之老父所患貞疾,纔經暑濕,一倍添劇,且當交換之節,泄痢竝作,眞元大脫,食飮全却,轉側須人,家伻委到,促令歸視。臣自聞此報,方寸如灼,按住不得。此時瀆擾,有乖義分,而私情煎迫,未暇緩聲,玆敢忙陳短章,徑尋鄕路。伏乞聖慈,特垂鑑諒,亟遞臣所帶之職,以便救護,仍治臣擅行之罪,以照法紀焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
又啓曰,藥房提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
傳于柳曰,禳災之擧,京外何異,而都下死亡之患,日來尤甚云,驚悶不可言。厲祭或別祭間,令禮堂詳考已例,不卜日設行。
傳于柳曰,松禾縣監沈宜寬,畿·湖近邑中相換。
傳于柳曰,回還使臣入侍。以黃基協爲英陵參奉,李昌孝爲南部令。
吏曹口傳,副司果單曺錫龜。
李廷憲在外,代以申大膺爲假注書。
申大膺在外,代以成大璡爲假注書。
以右副承旨沈能岳再牌不進罷職傳旨,傳于柳曰,只推。
以文學李嘉愚,兼文學姜世綸牌不進罷職傳旨,傳于柳曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于柳曰,只推。
柳啓曰,行都承旨金敎根,行左承旨朴宗琦不爲仕進,右承旨李鶴秀內閣進,左副承旨申緯式暇,右副承旨沈能岳服制,院中只有臣一人,伴直無人。右承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨李鶴秀牌不進,伴直無人。行左承旨朴宗琦,所當牌招,而拘於廳規,不得請牌,何以爲之?敢稟。傳曰,牌招。
以右承旨李鶴秀牌不進罷職傳旨,傳于柳曰,只推。
柳,以禮曹言啓曰,穆陵大王陵上莎草改修監董事,今十八日政府以下辭朝進去時,本曹堂上一員當爲進參,而臣存秀以藥院提調,無以進去,參判尹命烈有身病,參議李東煥溫陵陵上曲墻改築事出去,未及復命,時無推移進參之員。參判尹命烈,令政院稟旨牌招,以爲及時擧行之地,何如?傳曰,許遞,政官牌招開政。
又以魂殿都監摠護使意啓曰,本都監堂上李羲甲時無職名,令該曹口傳付軍職,使之察任,何如?傳曰,允。
又以吏批言啓曰,會寧府使李晢未赴任,纔已罷黜矣。所授加資,依例還收,何如?傳曰,允。
又啓曰,行都承旨金敎根,行左承旨朴宗琦不爲仕進,右承旨李鶴秀內閣進,左副承旨申緯式暇,右副承旨沈能岳服制,臣吏兵批兼進之意,敢啓。傳曰,知道。
有政。吏批,判書金魯敬進,參判權丕應牌不進,參議金學淳牌不進,同副承旨柳進。啓曰,會寧府使今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以洪彦謨爲司書,宋冕載爲禮曹參判,金相休爲知春秋,權丕應爲同經筵,金熙周爲同春秋,宋基鼎爲戶曹正郞,洪緯榮爲儀賓都事,沈樂臣爲典獄主簿,朴應浩爲會寧府使,承文博士單成大璡,兼持平洪彦謨減下,南學訓導單金麟洙,松禾縣監沈宜寬,抱川縣監兪鳳柱相換。
再政。會寧府使朴應浩今加嘉善加資事承傳。
兵批,判書韓致應入直進,參判趙晉和差祭,參議愼宜學差祭,參知李晉淵病,同副承旨柳進。以李觀植爲內禁將,劉運徹·金宗喆爲慶熙將,金鍵爲都摠都事,趙鎭溥爲備邊郞,吳致麟爲淸城僉使,同知單趙俶,僉知單白光儀,上護軍李羲甲,大護軍趙得永,護軍尹命烈,副護軍尹善養以上竝單付,副司果單權敦仁·崔致輔。
以吏曹參議金學淳牌不進罷職傳旨,傳于柳曰,只推。
柳,以禮曹言啓曰,今夏元陵官員以大王陵上東西邊莎草有蟲損之患,具由牒報,而節屆盛夏,改修非時,故爲先各別拾捉,期盡消除後,形止報來之意題送矣。卽接本陵官所報蟲患,則逐日拾出,近則姑無更捉者,而丑寅卯辰方及酉戌亥方莎草,漸至枯萎,以目今所見論之,蘇完無望云矣。莫重陵上莎草,有此枯損,不勝驚悚。政府以下依例進去奉審,而穆陵大王陵上莎草改修事,今十八日政府以下當爲進詣矣。本陵寢同奉一局之內,莎草枯損處,一體奉審後,更爲稟處,何如?傳曰,允。
又以禮曹言啓曰,禳災之擧,京外何異,而都下死亡之患,日來尤甚云,驚悶不可言。厲祭或別祭間,令禮堂詳考已例,不卜日設行事,命下矣。謹稽謄錄,則己未年別厲祭設行時,北郊遣京兆堂上,東·西·南三郊遣經幄之臣,而城隍發告祭,前期三日先行,祭品依常時厲祭例設行,乙亥年別厲祭,亦於北郊及東·西·南三郊,依己未年例設行矣。今亦依此磨鍊,而北郊及東·西·南三郊別厲祭,不卜日今八月二十二日定行,城隍發告祭,前期三日,同月十九日設行,而祭物則依常時品數,各別精備,虔誠設行事,竝以分付,何如?傳曰,允。
又以承文院都提調意啓曰,今此告訃使臣回便順付詔書一道,提調一員陪進,奉安于禮曹奉安閣,仍行奉審之意,敢啓。傳曰,知道。
又以禁衛營言啓曰,本營哨官宋得鼎,身爲把守將官,雖急於救兄之病,擅移直所,爲先汰去之意,敢啓。傳曰,知道。
刑曹啓目粘連,江陵府殺獄罪人盧成祿獄段,以實因則屍帳所錄,微紫微黯,頗涉强覓,以詞證則緊執不過是金致榮,而實無眞知爲言,則以若實因,參若詞證,終未見十分無憾。且彼六孫,忍飢强酒,寒節露宿,致斃固然之論,至登於邑狀,今於囚推年久之後,特付惟輕,恐非失刑。罪人盧成祿,施以次律,何如?判付啓,依允。又啓目粘連,靑陽縣殺獄罪人任召史獄段,事出娚妹之間,死在辜限之內,以情以跡,不可容議。正犯任召史,嚴訊得情,何如?判付啓,依允。又啓目粘連,永同縣殺獄罪人朴秀榮獄段,踢痕旣著,看證又備,年久成案,無以容議。正犯朴秀榮,嚴訊得情,何如?判付啓,依允。
刑曹啓目粘連,南平縣殺獄罪人金時行獄段,憑藉鎭校,誤陷良民,濫施法外之刑,遽致當下之命,情節極悖。正犯金時行,嚴訊得情,何如?判付啓,依允。又啓目粘連,任實縣鄭明采獄段,傷段狼藉,情節悍毒,曰觸曰滷,尤見窘遁。正犯鄭明采,嚴訊輸款,何如?判付啓,依允。又啓目粘連,扶安縣金孟用獄段,如腕大木,縮頭結果,棄置泥畓,假作僵尸,情節兇悖。同正犯金孟用,訊推得情,何如?判付啓,依允。又啓目粘連,潭陽府金日同獄段,因十斗之租,干三尺之律,一踢傷痕,緣此結果,不可以囚推年久,有所容議。正犯金日同,訊推取服,何如?判付啓,依允。又啓目粘連,長城府權應郞獄段,傷重證備,無路圖脫,檢前逃躱,足見眞贓。正犯權應郞,加訊輸款。全州府金萬伯獄段,手刃直刺,獄案所罕,如法償命,無容更議。正犯金萬伯嚴訊取服之意,竝只分付道臣,何如?判付啓,依允。又啓目粘連,光陽縣姜弘範獄段,人則七旬老殘也,時則六月暑熱也。傷不深重,將養失宜,年前道臣,以是起疑,蓋由於不合法文速死之限也。當此疏鬱之時,特付疑輕之科,不至失刑。罪人姜弘範,施以次律,何如?判付啓,依允。又啓目粘連,全州府奴丑夫獄段,實因則觸踢執定,終不的確,詞證則屍親引告,歸之錯認,兩檢異說,詞證不準,鷄羘梨汁,醫卜逐邪等事,夫豈彷彿相當於打踢受傷之祟,積年蓄疑之案,合有疏鬱之擧,罪人奴丑夫,施以次律,何如?判付啓,依允。
辛巳八月十七日申時,上御熙政堂。回還告訃使入侍時,同副承旨柳,假注書柳基豐,記注官金輦,記事官鄭知容,告訃正使洪命周,書狀官洪彦謨以次進伏訖。上曰,無事往來乎?命周曰,王靈所曁,善爲往還矣。上曰,使臣就坐。命周起伏奏曰,首譯玄在明爲人勤幹,亦能解事,雖以今番使事言之,不費公貨,多有效勞,其在激勸之道,合有褒賞之典,令本院考例施賞,何如?上曰,依爲之。出擧條仍命退,諸臣以次退出。
上在昌慶宮廬次。大行王大妃殿初喪。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
申緯啓曰,藥房提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理兪理煥,副校理李鍾〈穆〉,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
柳啓曰,事變假注書具行益,身病猝重,勢難察任,今姑改差,何如?傳曰,允。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
申緯,以宗廟署提調意啓曰,明日修改時,本署官員四員當爲備員,而副奉事宋宗洙在外,不得進參,爲先改差,其代令該曹口傳差出,以爲備員進參之地,何如?傳曰,允。
又以遷陵都監摠護使意啓曰,本都監郞廳成近默,今十七日遭母喪,其代前郡守李亨會差出,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單李亨會。
柳,以兵曹言啓曰,本曹參判趙晉和,參議愼宜學俱爲差祭,參知李晉淵有身病,臣致應今方入直矣。明日遷陵都監習儀時,當爲進參,而替直無路,參知令政院稟旨變通,仍令該曹,以在京無故人口傳差出,待下批,牌招,推移入直之地,何如?傳曰,允。
柳啓曰,因兵曹草記,參判趙晉和,參議愼宜學俱爲差祭,參知李晉淵有身病,判書韓致應今方入直矣。明日遷陵習儀,當爲進參,而替直無路,參知令政院稟旨變通,仍令該曹,以在京無故人口傳差出,待下批,牌招事,允下矣。合有變通之道,何以爲之?敢稟。傳曰,許遞,口傳差出。
柳,以備邊司言啓曰,因政院啓辭,勅使接見說話,或不無未盡之處,令廟堂增刪,以備睿覽事,允下矣。取見其說話,則不可不有添入之語,故更加修潤,還送政院,改書以入之意,敢啓。傳曰,知道。
又以備邊司言啓曰,濟州牧健入浦琉球國人六名,不日上來矣。依近例直令入接於弘濟院後,更爲問情,所着衣袴,分付各該司,依例題給,令沿路譯學及各道差員,次次領往灣府,交付於憲書齎咨官,使之帶去,亦令灣府,預先馳通于鳳城將處,以爲渡江後護送之地,何如?傳曰,允。
又以御營廳言啓曰,近日輪疾,本廳鄕軍病傷居多,各處入直與把守,難以排比,都城頹圮處把守軍,各減五名,何如?傳曰,允。
又以禁衛營言啓曰,本營千摠李仁泳身病猝重,勢難察任,改差,何如?傳曰,允。
又以禁衛營言啓曰,近日輪症,本營鄕軍病傷居多,各處入直與把守,無以排比,建陽門·銅龍門入直軍,依舊例自減省,都城頹圮六處把守軍段,各減五名,何如?傳曰,允。
又以禁衛營言啓曰,本營騎士將沈能完身病猝重,勢難察任,改差,何如?傳曰,允。
刑曹啓目粘連,靈光郡殺獄罪人李日甲獄段,證招雖曰,後吐,傷痕的是前踢,年久成案,遽難容議。正犯李日甲,刑訊取服,何如?判付啓,依允。又啓目粘連,任實縣殺獄罪人姜連采獄段,蒿草遲進,不過微罪,木枕擲打,何其太狠。斷案已成,無處求疑。正犯姜連采,卽速取服,何如?判付啓,依允。又啓目粘連,益山郡殺獄罪人柳潤獄段,頷頦皮脫,謂之自懸,胸膛血癊,稱以自叩,輒欲漫漶,亦歸破綻,獄成案具,無以求疑。正犯柳潤,加刑輸款,何如?判付啓,依允。又啓目粘連,金化縣殺獄罪人申汗辰獄段,始則被毆,中焉服滷,末乃縊項,後査前檢,疑信各殊,的謂自縊,或易三思之惑,牢歸假縊,亦難片言而折,旣不得指一執定,則寧失惟輕,正謂此設。罪人申汗辰,施以次律,何如?判付啓,依允。又啓目粘連,靑松府殺獄罪人李杰孫獄段,三人迭施亂棒,一身殆無完膚,勢當執被傷之最要害,定下手之最緊重,而䪿門腦後之下手,在於杰孫,專聽於金春江之招,則丁丑會査,春江年纔十五,壬申獄發,不過十歲,十歲之兒,作爲緊證,非但違格,初覆檢官狀,稱以十三歲徑庭,彼杰孫以巖回之故,橫被賊徒接主之名,則逞憤毒打,賤流恒情,彼義發輩之毒打,何爲而不少讓於杰孫也?其情之忍,反不重於逞憤之杰孫乎?花妻之說,始發會査,則亦無或義發之憤,隱而在中,人莫得而早疑。雖以諸招言之,杰孫之打,在於方接之初,義發之打,在於半死之後,半死之人,寧忍打之?細究其情,果不重於杰孫乎?無嫌無憤者,果能爲此乎?可議之端,誠難摟擧。人命不可不償,正犯不可有二,渠爲首犯則難容他見。正犯李杰孫,嚴加盤詰,期得情實,何如?判付啓,依允。又啓目粘連,晉州牧殺獄罪人黃五龍獄段,柴束起詰,船主肆氣,要害毒踢,看證昭備,百緡私和,自著公案,正犯黃五龍,嚴訊取服。高靈縣權奉伊獄段,頭與足接,縛如是緊,髓與血流,打如是毒,不檢如檢,詞證具備,彼死此死,法律至嚴。正犯權奉伊,嚴訊輸款,何如?判付啓,依允。又啓目粘連,仁同府殺獄罪人鄭光柱獄段,袒免之親,挺扙相加,至決性命,殺死之外,罪關風化,當日之激成,不在光柱,額角之被傷,不輕孝才,翻轉滾倒,忘生忘死,彼此等耳。方其昏夜深坑,突彼孝才,曳髻顚仆,希淡之杖,已落額上,希淡叔也,固不可犯,而孝才弟也,無怪一打,但其蒼黃之際,適打分野之緊處,是豈光柱之所暇及哉?情非故殺,跡則胥失,罪人鄭光柱,施之次律,何如?判付啓,依允。又啓目粘連,梁山郡殺獄罪人奴致得獄段,繡啓營査,眞贓盡露,屍雖未檢,證已明的,敢以酒氣泄症之說,妄生倖逭之計者,尤極狡惡。正犯奴致得,嚴訊取服,何如?判付啓,依允。又啓目粘連,瑞山郡殺獄罪人李五男獄段,萬伊之死,無論其踢死縊死,惟當推究於五男,則法有償命,不可但已。正犯李五男,爛加盤詰,期得情實。鎭川縣沈元之獄段,縱彼作孼,何不思難?至拔假家之撐木,竟致殘命之結果,不可以心非必殺,有所容議。正犯沈元之,訊推得情,何如?判付啓,依允。又啓目粘連,忠原縣殺獄罪人金驗孫獄段,起端驗孫之米,致命於驗孫之家,畢竟正犯之捨驗孫而執春乭,誠未知爲當,六年正犯,一朝見原,追究驗孫,寧肯無辭?道臣査啓,曲備審愼,而其斷驗孫,謂難輕釋,雖非固必之辭,輕存完轉之意,蓄疑成案,已足可見。旣曰,疑之,法當輕之,似此之獄,特傅生議,恐合於欽恤之義。罪人金驗孫,施以次律,何如?判付啓,依允。
上在昌慶宮廬次。大行王大妃殿初喪。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申緯啓曰,右副承旨沈能岳今日不爲仕進,卽爲牌招,何如?傳曰,允。
又啓曰,分承旨李錫祜今日遷陵習儀,當爲進參,而不爲仕進,卽爲牌招,以爲進參之地,何如?傳曰,允。
又啓曰,禮曹參判宋冕載除拜後過三日不爲出肅,依定式推考警責,仍卽牌招察任,何如?傳曰,允。
金敎根啓曰,藥房副提調持湯劑來待矣。傳曰,封入。
洪羲俊啓曰,臣羲俊今日遷陵三度習儀進去,下直之意,敢啓。傳曰,知道。
申緯啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
具行益改差,代以金盛淵爲事變假注書。金盛淵有頉,代以洪永觀爲事變假注書。
柳啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍,持平李賢默在外,監察茶時之意,敢啓。傳曰,知道。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
傳于申緯曰,大臣以下留待。
傳于申緯曰,大臣以下入侍。
柳,以兵曹言啓曰,臣致應今日遷陵都監三度習儀時,當爲進參,而新除授參知洪命周未肅拜,替直無路,令政院稟旨牌招,以爲推移入直之地,何如?傳曰,允。
又以兵曹言啓曰,明日國葬都監習儀時,本曹堂上陪從及侍衛,當爲備員,而參判趙晉和同義禁呈辭受由,參議愼宜學服制,參知洪命周牌不進,臣致應今方入直,無替直進參之員。參議·參知,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
柳啓曰,因兵曹草記,明日國葬都監習儀時,本曹堂上陪從及侍衛,當爲備員,而參判趙晉和同義禁呈辭受由,參議愼宜學服制,參知洪命周牌不進,臣致應今方入直,無替直進參之員。參議·參知,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以朴宗有爲宗廟副奉事。
以右副承旨沈能岳牌不進罷職傳旨,傳于申緯曰,只推。
以分承旨李錫祜牌不進罷職傳旨,傳于申緯曰,只推。
以兵曹參知洪命周牌不進罷職傳旨,傳于柳曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
以京畿監司韓兢履狀啓,金浦郡守李文載身死事,傳于申緯曰,令該曹口傳差出,催促下送。
吏曹口傳政事,以沈存之爲金浦郡守。
申緯,以遷陵都監摠護使意啓曰,本都監三度習儀,在於今日,而雨勢霔下,儀物必有霑濕之慮,日字不可不退定,待日晴更爲擇日事,分付該曹,何如?傳曰,允。
又以國葬都監摠護使意啓曰,因山初二度習儀,當兼行於明日,而雨意尙未快霽,儀物有沾濕之慮,且此時許多轝士軍之聚會經夜於陰濕之地,在所軫念,待快晴更爲擇日擧行,何如?傳曰,允。
又以禮曹言啓曰,宗廟·永寧殿·景慕宮室內雨漏及內墻有頉處今日修改時,本曹堂上當爲分參,而新除授參判宋冕載未肅拜,令政院稟旨牌招,以爲進參修改之地,何如?傳曰,允。
又以禮曹言啓曰,宗廟·永寧殿·景慕宮室內雨漏及內墻有頉處修改,今日辰時,社稷神室·大報壇奉室雨漏修改,今日未時推擇,宗廟·永寧殿·永禧殿·景慕宮秋奉審,今日同爲擧行事,啓下矣。見今雨勢如此,修改與奉審,更待開霽,擇日擧行事,知委,何如?傳曰,允。
又以禮曹言啓曰,今此進賀謝恩兼陳奏使拜表吉日時,令日官趙相順更爲推擇,則來九月初一日辰時爲吉云。以此日時擧行,而方物封裹,前期三日,今八月二十八日擧行之意,一體知委,何如?傳曰,允。
柳,以戶曹言啓曰,奉謨堂書香閣雨漏修改,以今日辰時推擇啓下矣。見今雨勢如此,難以始役,待快晴更爲擇日擧行,何如?傳曰,允。
申緯,以迎接都監言啓曰,卽接遠接使移文,則祭幣數爻,謄書上送,祭幣數爻,依例正書以入之意,敢啓。傳曰,知道。
又以成均館大司成意啓曰,文廟守僕六窠中一窠久任啓下事,曾有定式矣。守僕金慶徹物故代,曾經守僕李宗周以事知守僕,旣有久勤,且嫺儀物,依定式以李宗周,單望書入之意,敢啓。傳曰,知道。
柳,以禁衛營言啓曰,本營把摠鄭瑋·吳致勛·柳彝均以國葬都監差備官,今二十日再度習儀進去,金時懋·申光赫俱有身病,建陽門入直,無以排比,哨官林魯豐,姑爲代直之意,敢啓。傳曰,知道。
辛巳八月十九日戌時,上御熙政堂。穆陵奉審大臣以下入侍時,左副承旨申緯,假注書柳基豐,記事官鄭知容·金正喜,右議政林漢浩,觀象監提調金履陽,繕工監提調金魯應,以次進伏訖。漢浩曰,近日日氣不調,聖體,若何?上曰,一樣,而各殿宮氣候,亦一樣矣。漢浩曰,臣等謹奉聖敎,以穆陵大王陵上莎草改修監董事進去,而陵上莎草蹲退處,舊莎舊土之可以撤去者,一一奉出後,以新土精篩,堅緻塡補,而其傍近處及其外,間間有凹陷微蹲處,勢將一體蓋莎,故亦竝爲撤去後,一齊封築,仍爲被莎,當日未時量畢役,而又詣元陵奉審,則大王陵上莎草,果有蟲蝕處,莖葉間間萎黃,亦或脫落,而目下所見,旣非時日切急,則遽然修改,事體在所難愼,姑令陵官這這拾除,期有實效,而向後熾息與否,明春道臣奉審時,詳細看審,別具登聞後,更爲稟處之意,敢此仰達。漢浩曰,禮曹參議李東煥,各陵曲墻頹圮處,未盡修改,故未及俱來矣。上曰,大臣就坐。仍命退,諸臣以次退出。
上在昌慶宮廬次。大行王大妃殿初喪。
藥房提調李存秀,副提調金敎根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
申緯啓曰,右副承旨沈能岳今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
洪永觀有頉,代以柳夏永爲事變假注書。
申緯啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲入直之地,何如?傳曰,允。
傳于申緯曰,易直子諒之心,先大王所以華衮之褒,而款款忠愛之誠,予所二十年欽歎,況頃年一着,不愧古大臣所立者乎?未聞有疾,逝單忽至,蓍龜亡矣,驚悼何可勝?卒領府事李時秀喪隱卒之典,竝令依例擧行。弘文館不待狀議諡,祿俸限三年仍給,嗣孫待闋服,卽爲調用,成服日則不得致祭,待葬日遣承旨致祭事,分付。
吏曹口傳政事,以尹羽烈爲兵曹參議,具康爲參知。
柳啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍,持平李賢默在外,監察茶時之意,敢啓。傳曰,知道。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
柳啓曰,訓鍊大將徐英輔卒逝矣。將兵之任,不可一刻無統察之人,何以爲之?敢稟。傳曰,御營大將兼察。
又啓曰,訓鍊大將,御營大將兼察事,命下矣。兼察訓鍊大將張鉉宅,卽爲牌招聽傳敎,何如?傳曰,允。
以右副承旨沈能岳牌不進罷職傳旨,傳于申緯曰,只推。
以兵曹參議尹羽烈,參知具康牌不進罷職傳旨,傳于柳曰,只推。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于申緯曰,只推。
申緯,以魂殿都監摠護使意啓曰,本都監堂上李羲甲有身病,今姑許遞,其代知中樞府事金魯應差下,使之察任,何如?傳曰,允。
又以禮曹言啓曰,五禮儀大臣之喪,自上有擧哀之節,而方在國恤中,不爲磨鍊之意,敢啓。傳曰,知道。
柳,以備邊司言啓曰,有司堂上李止淵方在廟務,職事相妨,兼帶分摠管之任,今姑許遞,何如?傳曰,允。
又以備邊司言啓曰,濟州牧健入浦漂到琉球國人六名,入接弘濟院後,使本司郞廳及譯官,詳細問情,別單書入,而今此漂人,皆願速歸,已經一宿,卽爲發送,而咨文自槐院前已撰出,卽令禁軍騎撥下送于灣府,以爲傳給齎咨官處,使之帶去,何如?傳曰,允。
又以舟橋司言啓曰,舟橋自明日始役之意,敢啓。傳曰,知道。
又以禁衛營言啓曰,本營騎士將李觀德身病猝重,勢難察任,改差,何如?傳曰,允。
又以義禁府言啓曰,卽接月令醫員李彦邦手本,則時囚罪人權偌輪行毒疾,處濕猝發,氣息奄奄,轉側隨人,目下症形,實爲危重云。罪人病勢如此,則一邊保放,一邊草記,曾有定式矣。權偌姑爲保放之意,敢啓。傳曰,知道。
上在昌慶宮廬次。大行王大妃殿初喪。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
申緯啓曰,右副承旨沈能岳今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,副修撰趙秀仁,旣有只推之命,竝卽牌招,以爲推移入直之地,何如?傳曰,允。
柳啓曰,事變假注書柳夏永身病猝重,勢難察任,今姑改差,何如?傳曰,允。
備邊司改望,以白東薳爲訓鍊大將。
柳啓曰,新除授訓鍊大將白東薳,卽爲牌招,傳授命召,何如?傳曰,允。
又啓曰,訓鍊大將白東薳時在京畿長湍地,命召傳授,一時爲急,斯速乘馹上來事,下諭,〈何如〉?傳曰,允。
柳夏永改差,代以崔鳳恒爲事變假注書。
鄭佺始身死,代以李冕植爲因山分假注書。
傳于申緯曰,領敦寧家,遣御醫持藥物看病以來。
兵曹,訓鍊大將白東薳。
以右副承旨沈能岳牌不進罷職傳旨,傳于申緯曰,只推。
以慶尙監司李在秀狀啓,七八月令藥材進上山藥,未及充實,限內不得封進,惶恐待罪事,傳于柳曰,勿待罪事,回諭。
申緯,以遷陵都監摠護使意啓曰,本都監監造官金履禕以身病,呈狀乞遞,改差,其代尙瑞院副直長李祖植差下,使之察任,何如?傳曰,允。
醫官崔暄書啓。臣崔暄,領敦寧金祖淳病症看審,則泄瀉數度後,脚部有氣,乍上乍下,主家用木萸湯,而以臣齎去蔘料齎傳之意,詮次啓達。傳曰,知道。
申緯,以吏曹言啓曰,新除授金浦郡守沈存之呈狀內,矣身與本道監司韓兢履,有姨母夫應避之嫌,卽速入啓遞改云。旣與觀察使相避,則不可仍置,依法典改差,其代更爲口傳備擬以入之意,敢啓。傳曰,知道。
吏曹口傳政事,以閔致和爲金浦郡守。
柳,以兵曹言啓曰,本曹參判趙晉和同義禁受由,新除授參議尹羽烈,參知具康俱爲未肅拜,臣致應今方入直,替直無人。參議·參知,令政院稟旨牌招,以爲推移入直之地,何如?傳曰,允。
以兵曹參議尹羽烈牌不進罷職傳旨,傳于柳曰,許遞,前望單子入之。
兵曹參議前望單子入之,閔德基落點。
申緯,以承文院都提調意啓曰,今此告訃使回便,有勅使派送事,通官派送事,儀物栽減事,禮部咨文出來矣。回咨依例撰出,詔書順付咨文,雖不出來,以前頭使行稱謝之意,咨文亦爲撰出,一體正書安寶後,順付於陳奏使之行,何如?傳曰,允。
柳,以戶曹言啓曰,卒領中樞府事李時秀喪禮葬,主家以遺言不受之意,敢啓。傳曰,還傳。
又以備邊司言啓曰,勅行渡江,要在二十三日間云矣。若或按站作行,則入京日字,似不出初七八〈日〉間,而時値因山隔日,大小哀惶,迎接之際,掣礙多端,卽令西下譯官,備陳此實狀於兩勅,使之毋疾其驅,緩緩作行,或休憊一日,或日行一站,拖至十六七日,下馬京中,則不但事勢之便宜,彼旣知國有大事,不得不然,則宜無疑怒之意。以此分付於儐使,依此周旋,仍以停當,路程記使之星火馳啓,何如?傳曰,允。
又以禁衛營言啓曰,本營千摠李健植身病猝重,勢難察任,改差,何如?傳曰,允。
刑曹啓目粘連,尙州牧殺獄罪人方三祿獄段,事出不意,厄則當頭,逢着潑皮,下此毒手,雖異故殺,未敢遽議。罪人方三祿,依前訊推,何如?判付啓,依允。刑曹啓目粘連,大丘府殺獄罪人具仲采獄段,雇主雇奴等分,何如?而敢萌强暴,肆發誣衊,竟使孤孀,含冤捐生,威逼之律,捨此奚施?正犯具仲采,訊推得實,何如?判付啓,依允。又啓目,慶山縣殺獄罪人白用采獄段,大口之偸,初非大事,偏身之打,殆無完處,情節慘忍,斷案已成。正犯白用采,嚴訊輸款,何如?判付啓,依允。刑曹啓目粘連,居昌府殺獄罪人鞠三不獄段,官隷使氣,眼蔑村民,恣下拳踢,至決性命。正犯鞠三不,嚴訊得情,何如?判付啓,依允。
上在昌慶宮廬次。大行王大妃殿初喪。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
又啓曰,藥房提調持湯劑來待矣。傳曰,封入。
又啓曰,卽者檢閱鄭知容以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于柳曰,輪行怪疾,尙不寢息,死亡之患,日甚一日云,驚慘悚惕,不可勝言。旣是爲民之事,則不可以事例之有無爲拘,山川遣亞卿,禳災祭不卜日虔誠設行事,分付。
傳于柳曰,領敦寧家遣御醫,夜間病勢諸節,看審以來。
傳于柳曰,留院上疏入之。
柳啓曰,行都承旨金敎根,行左承旨朴宗琦,右副承旨沈能岳不爲仕進,右承旨李鶴秀內閣直,左副承旨申緯式暇,院中只有臣一人,伴直無人。右副承旨沈能岳,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,宋祥濂·徐鼎輔·任厚常·韓耆裕·朴齊一落點。
柳啓曰,院中只有臣一人,伴直無人。新除授右副承旨朴齊一,所當牌招,而拘於廳規,不得請牌,何以爲之?敢稟。傳曰,牌招。
以校理兪理煥,副校理李鍾穆,修撰朴基宏,副修撰趙秀仁牌不進罷職傳旨,傳于柳曰,只推。
柳啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,旣有只推之命,竝卽牌招,以爲推移入直之地,何如?傳曰,允。
兵曹口傳政事,副護軍單李鶴秀。
以校理兪理煥,副校理李鍾穆,修撰朴基宏牌不進罷職傳旨,傳于柳曰,只推。
以京畿監司韓兢履狀啓,振威縣令趙雲杓遭父喪事,傳于柳曰,令該曹口傳差出,催促下送。
以慶尙監司李在秀狀啓,九月令薦新進上石榴節序差早,限內不得封進,惶恐待罪事,傳于柳曰,勿待罪事,回諭。
以江原監司申在植狀啓,八月令薦新進上生松茸節候差早,限內不得封進,惶恐待罪事,傳于柳曰,勿待罪事,回諭。
柳,以遷陵都監摠護使意啓曰,本都監監造官李祖植時帶尙瑞院副直長,職務相妨,令該曹口傳,閑司相換,何如?傳曰,允。
又以遷陵都監摠護使意啓曰,本都監郞廳嚴載今二十一日卒逝,其代以前郡守朴榮壽差下,使之察任,而時無職名,令該曹口傳付軍職,冠帶常仕,何如?傳曰,允。
又以魂殿都監摠護使意啓曰,本都監郞廳趙鎭翼·金萬鍾,俱有身病,呈狀乞遞,竝改差,權敎仁身故,其代前府使尹致猷,前縣監任度常·曺始振差下,而時無職名,令該曹口傳付軍職,使之冠帶常仕,何如?傳曰,允。
御醫崔暄書啓。臣崔暄領敦寧金祖淳夜間病症看審,則脈度左右三部俱爲沈微,而上氣煩渴,頻索水飮,藥則用生脈散,此意詮次啓達。傳曰,知道。
柳,以內醫院都提調·提調意啓曰,內醫崔漢植·卞鍾淳有頉代,御醫李彦厚·玄禹端差下之意,敢啓。傳曰,知道。
又以禮曹言啓曰,輪行怪疾,尙不寢息,死亡之患,日甚一日云,驚慘悚惕,不可勝言。旣是爲民之事,則不可以事例之有無爲拘,山川遣亞卿,禳災祭不卜日虔誠設行事,分付事,命下矣。三角山,木覓山·漢江禳災祭,不卜日今二十四日設行,祝文令藝文館撰出,祭品則依常時節祭例,各別精備,虔誠設行事,竝卽分付,何如?傳曰,允。
又以禮曹言啓曰,因遷陵都監草記,二三度習儀兼行日字,待晴更爲推擇事,允下矣。令日官趙相順更爲推擇,則今八月二十八日爲吉云。以此日擧行,何如?傳曰,允。
又以禮曹言啓曰,因國葬都監草記,初二度習儀兼行日字,待晴更爲推擇事,允下矣。令日官趙相順更爲推擇,則今八月二十六日爲吉云。以此日擧行,何如?傳曰,允。
又以戶曹言啓曰,謹奉傳敎,卒領中樞府事李時秀喪,禮葬還傳,則主家以爲,傳敎至此,祗受云矣,敢啓。傳曰,知道。
正言鄭宗顯疏曰,伏以,諫官卽人主之耳目也。繩愆繆謬,獻可替否,是責任之重,揀選之難,豈如臣地卑人微,空疎湔劣者之苟然充位,厭然堪承者哉?迺於前月二十五日,薇垣除旨,勿下於旅次病伏之中,繼而召牌屢降,臣聞命惝怳,誠不知措躬之所。惟是怵畏義分,粗伸叩謝之忱,而踰濫是懼,氷火交中,鎭日違傲,罪戾徒積,情地悶隘,跼蹐靡寧,而且臣之自來貞疾,是痰滯食噎也。每當交換,一倍添劇,轉成毒痢,症情醜穢,眞元凘敗,轉側亦難,束帶赴公,萬無其望。伏乞聖慈,俯垂矜諒,亟賜遞改,以重公器,以安私分焉。臣於丐免之章,何可贅他?而事急炎火,憂切嫠婦,含默不得,敢此尾陳焉。今夏恒雨,已是無前之咎徵,而陰邪乖氣,積成怪疾,虛脆人命,溘先朝露,始自箕城,蔓及列邑,轉至都下,而數旬之內,死亡相續,莫紀其數,歷觀今古,寧有如許罔測之災變哉?哀彼生靈,何辜于天,而目下危懍之勢,急於兵燹。仰惟聖念,惻怛懇摯,凡於弭災之方,靡不用極,旣審理而伸纍囚之冤枉,又祈禳以解群神之威怒,大聖人恐懼修省之德意,孰不欽仰萬萬?而第伏念,抱冤干和者,非獨久械也。八域之廣,兆民之衆,安知覆盆之冤,向隅之痛,而其屋下幽鬱之氣,上干于天者乎?天人無間,人心卽天心,神人一理,人怒則神怒,今此災沴之作,雖未知應在某事,而人之一身,還有一天地,今若就人身言之,眞元完實,周流無滯,則氣和于中而外邪不干,血脈壅閼,運用不得,則氣鬱於下而百邪交攻,以人推天,則災不虛生,必有所召。上下間隔,情志不通,莫今時若,言路杜塞,啽啞成習,莫今時若,譬之病情,有若滯閼。論其對症,當用大承氣湯,而奮發猛省,側身修行,和悅人心,疏滌冤鬱,此乃消災之峻方也。臣謹稽國乘,每於災變之作,輒下求言之敎,洞開不諱之門,以來一國之言,下至閭巷黎庶,疲癃殘疾之含冤茹痛者,咸得達其情畢其言,而言或不中,亦不加罪,曲保烏鳶之卵,終致鳳凰之棲,猗歟列聖朝敬天怒畏天戒,一心對越之誠,度越百王,若是其勤懇,而至若興廢補弊,振幽發滯等事,乃是古明王遇災修擧之政,則豈非今日之所當繼述講明者乎?嗚呼,災異之來,是仁天之告警也。於焉惕厲,加工於反己修德,存戎於應天以實,以實心行實政,則至誠所到,天心可回,反災爲祥,卽一轉移間事,而祥桑之枯,熒感之退,將復睹於今日。伏願殿下,懋哉懋哉。歷擧救災之政,俾盡致和之方,亦令部官,搜探怪疾死亡人,歷報其數於京兆,而來頭乾淨後,竝令各道道臣詳査狀聞,以知都數,似得於古聖人視天下猶一家,中國猶一人之仁,而旣是一家一人,則疾痛痾痒,無不相關。況此許多暴亡,豈可漠然不知?而且閱往史,如此大祲,無不備載者乎?且夫目下國用之罄竭,其爲有識之憂歎久矣。雖匹庶之家,迫於貧窶,不能仰事俯育,則人猶謂之以蕩敗,今此國貧之至於此極,豈非懍然寒心處乎?夫王者之政,莫急於厚民生節財用,而欲其愛民,必先節用。是以三年耕,有一年之蓄積,至於三十年則有十年之蓄,水旱饑饉,不足以爲災,大小需索,其取也無窘,上用足而民不困,禮節之所從出,民俗之所由厚,虞廷之首命稷,八政之食居一,尤可見經訓之攸在也。臣聞今戶曹·惠廳所捧,不能支當年之用,其他米布各衙門,無不皆然,甚至於逐月放下,亦可停却云,推以古人國無三年之蓄,不可以爲國之語,則其憂慮之深,當復何如?而矧今不時之需,倍蓰於常年,各道民事之報,望斷於有秋,勢至岌嶪,寧容玩愒?若稽往牒,則古今人歷論裕財之方,其說雖多,要不越乎曾傳中生者衆食者寡之義,而用度之撙節,又是本額。是故程明道之論治道,有曰,從事而言之,則如可救,必須變,大變則大益,小變則小益,此正謂我國此時財賦之政也。然而通國內耕甸之經界,儹帳依舊,漕輸之貢賦,厥數有常,則昔焉殷富,今也空虛,亦豈無所以哉?此必國用之繁簡,前後判異而然也。歲入無加,經用日增,出不能量入,用不計有無,隨歲隨縮,轉致匱乏,事勢固然。今若量其所用,務從省約,事無巨細,可合通變者,通變之,可議更張者,更張之,無徒膠泥,務適時措之宜,勿拘故常,酌行損益之權,凡係浮文之用,宂食之費,一切釐革,而自前名碩之論及節財,輒以倂州縣去宂官爲說,今亦執此而推看,則官不必備惟其人,如非劇務,擇一官而攝數職,何患乎不辦?兵務精不務多,誠欲惜費,簡額數而抄健丁,何損乎武備?至於一絲之微,一粒之細,亦必念宋仁宗夜不食燒羊之儉德,則涓滴成川,塵累爲山,安知不數年之內,更見紅腐貫朽之積乎?以臣愚迷,雖不敢張皇於指一之請,而朝野公共之論,則臣聞之熟矣。伏願殿下,默運弘圖,蔽先宸衷,詢及廟堂,亟行通變,以圖阜財足用之道,無使民國俱困焉。此非瀆擾之時,臣是疎賤之蹤,唐突論事,非不知猥越之甚,而名是言官,有懷激衷,妄陳狂瞽之說,冀蒙芻蕘之擇,恕其愚而察其情,不勝大願。臣無任云云。省疏具悉。所陳切實。尾陳諸條,令廟堂稟處,爾其勿辭,調理察職。
上在昌慶宮廬次。大行王大妃殿初喪。
自人定至夜三更,灑雨下雨,測雨器水深三分。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
又啓曰,藥房提調持湯劑來待矣。傳曰,封入。
又啓曰,假注書成大璡身病猝重,勢難察任,今姑改差,何如?傳曰,允。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏旣有只推之命,竝卽牌招,推移入直,何如?傳曰,允。
傳于柳曰,原任待敎朴綺壽檢校差下,卽爲牌招。
成大璡改差,代以李容敏爲假注書。
柳啓曰,祀典所重何如,而今日禳災祭,漢江獻官徐長輔,屢次催促,尙不入來,日已向夕,不得傳香,事體所在,萬萬駭然。所當重勘,而本院請推之外,無他可施之罰,何以爲之?而雖以吏曹言之,獻官之不能察飭,以致此境,亦極未安。當該堂上,從重推考,何如?傳曰,允。從重推考,令該曹無故人改付標。
以右副承旨朴齊一牌不進罷職傳旨,傳于柳曰,只推。
傳于柳曰,有實故承旨竝許遞,前望單子入之,待下批,牌招察任。
承旨前望單子入之,洪奭周·洪命周·金箕殷·李友秀·鄭祖榮落點。
柳啓曰,新除授左副承旨李友秀時在京畿安山地,同副承旨鄭祖榮時在公淸道公州地,竝斯速乘馹上來事,下諭,何如?傳曰,允。
又啓曰,行都承旨洪奭周,左承旨洪命周,右承旨金箕殷牌不進,左副承旨李友秀,同副承旨鄭祖榮在外,院中只有臣一人,伴直無人。行都承旨洪奭周,所當牌招,而拘於廳規,不得請牌,何以爲之?敢稟。傳曰,牌招。
以左承旨洪命周,右承旨金箕殷牌不進罷職傳旨,傳于柳曰,只推。
柳啓曰,行都承旨洪奭周牌不進,伴直無人。右承旨金箕殷,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以鄭晉錫爲振威縣令。吏曹口傳政事,尙瑞副直長李祖植,禮賓直長宋在誼相換。
兵曹口傳政事,副司果尹致猷·任度常·曺始振·朴榮壽竝單付。
以校理兪理煥,副校理李鍾穆,修撰朴基宏牌不進罷職傳旨,傳于柳曰,只推。
柳,以成均館同知館事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李渭達,直講朴宗璜,俱爲差祭進去,典籍金喆遠身病呈旬,時無入直之員,以他郞官姑爲代直之意,敢啓。傳曰,知道。
又以訓鍊都監·禁衛營·御營廳言啓曰,御營廳字內月覲門東邊,宮墻三間半頹圮處改築事,前已草記蒙允矣。見今輪疾盛行,匠手病傷居多,姑爲停役之意,敢啓。傳曰,知道。
護軍李文會疏曰,近以臣見差漢江祭獻官,固當膺命,而數日以來,重得輪泄之症,諸般病狀醜惡一一煩陳,最是有物,橫亘胸膈,憺憺大動,則精神昏瞀,手脚僵麻,房闥遺矢,亦艱須人,冠帶運動,初非可論。玆敢倩人構疏,疾聲呼籲。伏乞聖明,特許改標,俾幸公私,不勝大願。臣無任云云。答曰,省疏具悉。所請依施。
上在昌慶宮廬次。大行王大妃殿初喪。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
傳于柳曰,傳香承旨馳詣懿陵,奉審以來。
柳啓曰,藥房提調持湯劑來待矣。傳曰,封入。
以右承旨金箕殷牌不進罷職傳旨,傳于柳曰,只推。
傳于柳曰,都承旨·左承旨許遞,前望單子入之。
承旨前望單子入之,徐俊輔·李鶴秀落點。
傳于柳曰,先大王玄和復出,罔極之慟,益復如新,出玄宮翌日,當詣華城行宮宿所,明日詣舊陵殯殿行禮,仍還行宮,初九還宮,當奉辭靷行,該房以此知悉。道路橋梁,自當修治,隨駕軍兵,依京擧動例磨鍊。華城府前排,及先廂待令者,竝置之。
柳啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,旣有只推之命,竝卽牌招,以爲推移入直之地,何如?傳曰,允。
以校理兪理煥,副校理李鍾穆,修撰朴基宏牌不進罷職傳旨,傳于柳曰,只推。
傳于柳曰,右副承旨外,竝許遞,前望單子入之,待下批,牌招察任。
承旨前望單子入之,尹鼎烈·徐能輔·愼宜學·曺鳳振·洪起燮落點。
柳啓曰,行都承旨尹鼎烈,右承旨曺鳳振,左副承旨愼宜學,右副承旨洪起燮牌不進,左承旨徐能輔服制,院中只有臣一人,伴直無人。行都承旨尹鼎烈,所當牌招,而拘於廳規,不得請牌,何以爲之?敢稟。傳曰,牌招。
李容敏在外,代以金麟洙爲假注書。
以右承旨曺鳳振,左副承旨愼宜學,右副承旨洪起燮牌不進罷職傳旨,傳于柳曰,只推。
柳,以備邊司言啓曰,遷陵轝士大將李海愚身病猝重,遷奉之時,萬無擧行之望云,今姑許遞。此時此任,不可暫曠,卽令該曹口傳差代,何如?傳曰,允。
兵曹,李勉植爲遷陵陪往大將。
吏曹口傳政事,以金大均爲宗廟令。
以京畿監司狀啓,祭奠綿魚,以秀魚代封,惶恐待罪事,傳于柳曰,勿待罪事,回諭。
柳,以奎章閣言啓曰,原任直提學徐龍輔母貞敬夫人李氏今月二十三日卒逝云。致賻致弔勸肉等節,待因山後擧行之意,敢啓。傳曰,知道。
又以禮曹言啓曰,判中樞府事徐龍輔昨日遭母喪云。自前大臣遭艱時,遣承旨致弔,優致貤賻,葬時命沿路護喪,本道給役夫矣。致弔之節,待國恤卒哭後擧行,而致賻與沿路護喪等事,竝依已例擧行乎?敢稟。傳曰,依前例爲之。
又以遷陵都監摠護使意啓曰,本都監監造官趙㝡永,以身病呈狀乞遞,改差,其代掌苑署奉事徐有民差下,使之察任,何如?傳曰,允。
又以遷陵都監摠護使意啓曰,本都監別看役韓鍰有頉代,前僉使趙相仁差下,使之董役,何如?傳曰,允。
又以迎接都監言啓曰,本都監郞廳鄭晉錫,移拜振威縣令矣。見今客使壓境,事務方殷,此時遞改,多有掣礙之端。敦寧主簿鄭晉錫,姑爲仍任,使之專意擧行,何如?傳曰,允。
又以兵曹言啓曰,今月二十八日一內禁軍番次矣。該番將李觀植身病猝重,時月之內,無望供職,呈狀乞遞,改差,其代口傳差出,何如?傳曰,允。
又以訓鍊都監·禁衛營·御營廳言啓曰,禁衛營字內拱北門南邊宮墻三間許頹圮處改築事,前已草記蒙允矣。見今輪疾盛行,匠手病傷居多,姑爲停役之意,敢啓。傳曰,知道。
又以御營廳言啓曰,本廳別將白海鎭身病甚重,勢難察任,改差,何如?傳曰,允。
舊健陵幸行時軍令,九月初七日出宮,龍驤鳳翥亭少駐,始興縣行宮晝停,自闕門二十三里,華城行宮宿所,自始興縣行宮晝停所四十里,初八日詣舊陵殯殿行禮,自華城宿所二十里,以上八十三里,還詣華城行宮宿所,初九日始興縣行宮晝停,當日還宮。
判府事洪羲臣疏曰,伏以,臣猥膺專對之重任,向陳難强之實病,誠未格天,辭不達意,未蒙體諒之恩,反承溫諄之批,臣於是,義分是怵,使事爲重,方俶裝計日,拚死向前矣。忽於日前,猝患暴泄,通計晝夜,不知爲幾十度,食飮直下,如水倒瀉,旋道閟結,如淋點滴,腹部澎脹而橐垂,呼吸牽引而芒刺,連投劫劑,雜試鍼焫,而于今多日,少無差減,眞元益就凘綴,精神長在昏瞀,日甚一日,症形轉劇,而癖積衝亘,手足厥冷,奄奄若朝夕垂盡,人鬼未分,時月之內,復起爲人,萬無其望。臣於一息未泯之中,猶覺王事之嚴急,行期之不遠,惶蹙悶隘,病中添病。玆敢略擧病狀,倩人構草,疾聲呼籲於悶覆之下。伏乞天地父母,諒臣危苦之情,恕臣冒瀆之罪,特解出疆之任,回授無故之人,俾得安意調治,復尋生路,雖死之日,猶生之年。臣無任云云。答曰,省疏具悉。卿其勿辭,調理往來。
刑曹判書南履翼疏曰,伏以,臣見帶之職,在周爲司寇,在漢爲廷尉,其所審克之責,允當之任,自古愼簡,而難其人,以臣庸愚,豈有毫分堪承之望,而只緣審理有命,我殿下欽恤好生之盛德至意,有不可少緩於奉承對揚之地,故臣未暇量才揣分,黽勉赴坐,今至四十有餘日矣。京外議讞,亦已過半,則終始殫竭,仰答委畀,是固臣分之所當然,今何敢爲言私之計,而第臣痰癖宿祟,近當換節之交,如期輒發,一倍委劇之中,又添近日輪症,重患暴泄,登溷無節,胃氣凘鑠,而見食輒嘔,筋力委薾,而貼席難振,以若目下病情,時月之內,自力供職,萬無其望,玆不得不冒死仰籲於天地父母之前。伏乞聖慈,俯垂矜諒,亟遞臣職,俾便公私,千萬幸甚。臣無任云云。答曰,省疏具悉。卿其勿辭,調理行公。
上在昌慶宮廬次。大行王大妃殿初喪。
藥房副提調李鶴秀啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,爾不必入侍矣。中宮殿·嘉順宮·世子宮·世子嬪宮,口傳問安。答曰,知道。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,旣有只推之命,竝卽牌招,推移入直,何如?傳曰,允。
李鶴秀啓曰,藥房副提調持湯劑來待矣。傳曰,封入。
傳于柳曰,因山不遠,山陵都監堂郞之上來者,與遷陵都監堂郞之未及下去者,皆令今明申飭下送,而如有實故不得已者,諸堂郞互相推移,以爲擧行之地事,分付。
柳啓曰,行都承旨徐俊輔,左副承旨愼宜學,右副承旨洪起燮不爲仕進,左承旨李鶴秀內閣進,右承旨曺鳳振服制,院中只有臣一人,伴直無人。右副承旨洪起燮,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨洪起燮牌不進,伴直無人。左副承旨愼宜學,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書金麟洙身病猝重,勢難察任,今姑改差,何如?傳曰,允。
金麟洙改差,代以鄭在絅爲假注書。
鄭在絅有頉,代以宋守謙爲假注書。
愼宜學,以都摠府言啓曰,副摠管金熙周以騎兵點考事,外兵曹良中晝仕出去之意,敢啓。傳曰,知道。
又以都摠府言啓曰,副摠管許溟在外,都摠管洪顯周以宗戚執事進,金相休除本仕,李明奎,副摠管鄭學畊·尹郁烈·柳和源俱有身病,二員未差,只有臣金熙周一人,伴直無人。令政院稟旨變通,仍令該曹口傳差出,待下批,牌招,以爲推移入直之地,何如?傳曰,允。
又啓曰,因都摠府草記,副摠管許溟在外,都摠管洪顯周以宗戚執事進,金相休除本仕,李明奎,副摠管鄭學畊·尹郁烈·柳和源俱有身病,二員未差,只有金熙周一人,伴直無人。令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
以右副承旨洪起燮牌不進罷職傳旨,傳于愼宜學曰,只推。
以校理兪理煥,副校理李鍾穆,修撰朴基宏牌不進罷職傳旨,傳于柳曰,只推。
兵曹,以李春英爲御營中軍。
兵曹口傳政事,以白海鎭爲內禁將。
以平安監司金履喬狀啓博川郡守李徵五身死事,傳于柳曰,令該曹口傳差出,當日內給馬下送。
以京畿監司韓兢履狀啓富平府使金魯鍾遭父喪事,傳于柳曰,令該曹口傳差出,催促下送。
柳,以遷陵都監摠護使意啓曰,遷奉時奉出梓宮,詣舊陵丁字閣習儀,來九月初一日,都監設幕次擧行事,自禮曹已爲啓下矣。今二十八日二三度習儀時,亦爲兼行,事甚便好,以此擧行,何如?傳曰,允。
又以遷陵都監摠護使意啓曰,本都監前區劃物力,今已垂乏,而事役尙未了訖,來頭舊陵修掃之役,極爲浩大,惠廳米五百石,戶曹錢三千兩,更爲劃下,以爲取用,何如?傳曰,允。
又以山陵都監摠護使意啓曰,本都監三物所郞廳尹致民遭故代,前判官李昌植差下,大浮石所郞廳李鼎寬遭故代,前郡守朴宗稷差下,使之察任,而俱無職名,竝令該曹口傳付軍職,冠帶常仕,何如?傳曰,允。
又以國葬都監摠護使意啓曰,因山初二度明日擧行之意,已爲草記蒙允矣。連聞陪往大將之言,則當此怪疾輪行之時,轝士軍死亡,日復日相續,且其方痛與遭故者,實無及期充代之勢,今此事故,與他有異,有非威令所可聚會整待者,事之罔措,莫此爲甚云,而雖以都監事情言之,堂郞多有病故,末由如數進參,至於牌將員役之屬,亦多死亡,方痛之類,目今貌樣,萬無如例肄習之望,明日習儀,姑爲停止,更觀數三日寢息之勢,兼行於三度習儀,何如?傳曰,允。
又以禮曹言啓曰,來九月初七日詣舊陵殯殿行禮,初九日還宮事,命下矣。出宮時王世子闕門外祗送,及還宮時城門外祗迎之節,何以爲之乎?敢稟。傳曰,出還宮時,竝闕外祗迎。
又以迎接都監言啓曰,勅使今已渡江,公事郞廳二員,依近例以訓鍊院主簿趙台和,武臣兼宣傳官金鏞,竝爲差下,與前差郞廳,闕下輪回待令,書吏一人,亦爲擇定,使之擧行,何如?傳曰,允。
又以迎接都監言啓曰,本都監郞廳工曹正郞洪善謨身死,代以司䆃寺僉正金鑅差下,使之察任,何如?傳曰,允。
又以景慕宮都提調·提調意啓曰,本宮令李鍾祜入直矣,身病猝重,令趙哲永犯染,令洪鼎燮有應避之嫌,番次無以推移,極爲可悶。依己未年例,兩人竝爲他司口傳相換,何如?傳曰,允。
又以禮曹言啓曰,卽接景慕宮官員所報,則本宮時入直令李鍾祜身病猝重,莫重肅淸之地,萬無一時入直之路,而令趙哲永犯染,令洪鼎燮有應避之嫌,亦無替直之勢,假官一員差送替直云矣。本宮官員三員,俱爲有故,不得入直,則依前例令吏曹以成均館官員口傳啓下,以爲替直之地,何如?傳曰,允。
吏曹口傳政事,景慕宮令洪鼎燮,司宰僉正李憲周相換,景慕宮令趙哲永,漢城判官韓光善相換。
柳,以司饔院提調意啓曰,自前每當幸行經宿時,各邑地方官進排御供物膳,日下雉鮮及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後,行會于畿營之意,有所稟定矣。今此舊健陵幸行時,各邑進排,依例知委,監膳提調郞廳,先期進詣,何如?傳曰,依近例爲之。
又以兵曹言啓曰,在前健陵幸行時,華城·始興設布帳,以墻垣之堅固,不爲磨鍊矣。今亦依此擧行,何如?傳曰,允。
又以兵曹言啓曰,在前經宿幸行時,侍衛例爲稟旨磨鍊,而今春健陵幸行時,兵曹·都摠府堂上·郞廳,五衛將各二員,武兼八員隨駕矣。今番何以爲之乎?敢稟。傳曰,依今春例磨鍊。
又以兵曹言啓曰,今此健陵幸行時,隨駕營門磨鍊,而今春健陵幸行時,訓局步軍七哨,訓·御將率領爲先後廂,禁軍三番隨駕,禁衛大將率兩營馬步軍,訓局餘軍留都矣。今番則兩營鄕軍,已爲停番,何以擧行,而禁軍及馬步軍,以幾番幾哨磨鍊乎?敢稟。傳曰,訓將率步軍六哨,馬軍四哨爲先廂,御將率步軍四哨,禁衛京軍一哨,騎士二番爲後廂,禁軍三番爲之,禁將率御營京軍,訓局餘軍留都,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春健陵幸行時,三百名,餘軍一百名磨鍊矣。今番則何以爲之乎?敢稟。傳曰,二百名磨鍊,餘軍一百名爲之,可也。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以備邊司言啓曰,日前以勅行入京日字,以十六七日間排定之意,草記行會矣。今見灣尹狀啓,則以初三入京講定云。今則事勢甚便,以此日擧行之意,分付於儐臣及迎接都監,何如?傳曰,允。
又以備邊司言啓曰,勅行來月初三日入城,留一日還發矣。上護軍李羲甲,伴送使差下,何如?傳曰,允。
又以備邊司言啓曰,卽聞都民輩自唱訛言,頃刻奔波,斫取四山生松者,不知爲幾萬株云。死亡之餘,睯不畏法,甘自歸於亂民之科者,已不勝萬萬驚惋,而苟使各營常時之操束能嚴字內之把巡能勤,則豈有倉卒作變,至此之極乎?此而置之,其將無法而後已。三營將臣,竝施譴罷之典,各該參軍及哨官,竝出付兵曹,嚴棍汰去事。出都下而掌治之地,其敢曰,不知乎?京兆堂上亦爲罷職,五部官員令該府拿問勘處,現捉民人等,竝移法司,嚴刑遠配。雖以許屠事言之,日限已過,則自法司固當依例申禁,而一直亂屠,遍於街路者,亦豈有如許法紀乎?法司堂上及左右捕將,竝從重推考,使之卽爲禁斷,何如?傳曰,允。都民死亡之患,尙不寢食,誠萬萬矜惻,而至於昨日事,則無前之變怪也。苟有一分嚴畏國法之心,豈容如是縱恣乎?矜惻自矜惻,紀綱自紀綱,犯斫被捉之漢,令該曹嚴刑遠配,以懲亂習,限後犯屠之類,亦令一體嚴繩。雖以三營門將臣,法司堂上言之,苟能先事禁職,豈至此境乎?所當一倂罷職,而見今大事當前,擧行極爲浩繁,姑爲安徐,竝越俸三等。
又以兵曹言啓曰,四山參軍及哨官竝出付兵曹,嚴棍汰去事命下,而捉致之際,門限已迫,勢不得擧行,待開門決棍之意,敢啓。傳曰,知道。
又以承文院都提調意啓曰,本院寫字官別付司果李宜重有頉,其祿窠自當減省,而本是特設賞典之窠,且係四十元額之內,減此一窠,則未滿元額,入於取才賞典之窠,以充元額,何如?傳曰,允。
又以禮曹言啓曰,惠陵令李宗億方在入直而遭母喪,參奉趙雲師身死,替直無人云。本陵兩官有闕之代,卽令該曹以在京無故人口傳差出,以爲替直之地,何如?傳曰,允。
又以兵曹言啓曰,來九月十月當上番騎兵二百二十八名,依定式本曹點考後,仍令該曹襦衣題給之意,敢啓。傳曰,知道。
上在昌慶宮廬次。大行王大妃殿初喪。
愼宜學啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
又啓曰,右副承旨洪起燮今日不爲仕進,卽爲牌招,何如?傳曰,允。
李鶴秀啓曰,藥房副提調持湯劑來待矣。傳曰,封入。
柳啓曰,玉堂上下番俱空,已至閱月,事甚未安。校理兪理煥,副校理李鍾穆,修撰朴基宏,旣有只推之命,竝卽牌招,推移入直,何如?傳曰,允。
傳于柳曰,留院上疏入之。
柳啓曰,時原任大臣有稟達事,來詣請對矣。傳曰,入侍。
左副承旨愼宜學,同副承旨柳啓曰,伏以,臣等伏奉日昨傳敎下者,有舊陵出玄宮翌日親幸殯殿行禮之命矣。以我殿下出天之聖孝,欲伸罔極之至情,大小臣民,孰不感泣欽仰,而第伏念,帝王之孝,異於匹庶,不可任情而直行者,蓋有所重存焉故耳。矧今輪症大熾,聽聞驚慘,雖在微賤之類,皆圖愼攝之方,則今此動駕之命,豈不有乖於大聖人節宣之道,而先大王在天之靈,亦豈不憫念於陟降之際乎?相箚臺章,俱未蒙允,臣等職忝邇列,不勝憂慮,玆敢相率仰籲。伏乞特寢成命,以副群情焉。惶恐敢啓。答曰,已諭於大臣之批,爾等勿煩。
藥房副提調李鶴秀口傳啓曰,臣伏見傳敎下者,有出玄宮翌日詣舊陵殯殿行禮之命,我先大王玄和,復臨灤水之朝,凡在臣僚,擧切攀號之痛。矧惟我殿下,必欲親幸,以伸罔極之聖孝,情禮則然,爲今日臣子者,惟當將順之不暇,而近者輪症之熾盛,殆是前所未有,京外同然,尙不寢熄,此時勞動於百餘里之程,奉臨於啓仙寢之後,則長途之所撼頓,哀疚之所感觸,傷損天和,勢所必至。帝王之孝,異於匹庶,決不可任情而徑行。伏乞聖明,勉抑至情,還寢幸行之命,千萬顒祝,惶恐敢啓。答曰,已諭於大臣之批,勿煩。
宋守謙有頉,代以鄭德和爲假注書。
鄭德和有頉,代以禹錫文爲假注書。
以右副承旨洪起燮牌不進罷職傳旨,傳于愼宜學曰,只推。
以校理兪理煥,副校理李鍾穆,修撰朴基宏牌不進罷職傳旨,傳于柳曰,竝許遞,政官牌招開政。
吏曹口傳政事,以朴晩壽爲富平府使,張鉉擧爲博川郡守。
兵曹,副司果李昌植·朴宗稷竝單付。
以京畿監司韓兢履狀啓永平縣人物渰死事,傳于愼宜學曰,聞甚矜惻,元恤典外,別加顧助,如有生前身還布,竝蕩減事,分付。
柳,以遷陵都監摠護使意啓曰,今二十八日三度習儀後,各樣儀物,當爲次第陪進,而本都監堂郞,依例除朝辭下往舊陵所之意,敢啓。傳曰,知道。
又以兵曹言啓曰,今此國葬發引返虞三度習儀日,大駕闕門外奉辭,城門外祗迎習儀時,王世子陪參習儀,翊衛司及陪衛以下各差備依例進參,而挾輿軍則勿爲磨鍊,何如?傳曰,允。
又以都摠府言啓曰,今遷陵習儀時,侍衛當爲進參,而分副摠管未差之代,令政院稟旨變通,仍令該曹在京無故人口傳差出,待下批,牌招,以爲進參侍衛之地,何如?傳曰,允。
摠管前望單子入之,都摠管朴崙壽·金魯敬·白師誾,副摠管洪遇燮·金履載·申在明·金逌根·李止淵·李愚在落點。
柳,以吏曹言啓曰,今此弘陵修改告由文獻官,前承旨尹鼎烈塡差,而時無職名,令該曹口傳付軍職,何如?傳曰,允。
又以兵曹言啓曰,今此幸行時,侍衛不可不備,宣傳官未差之代,口傳差出,以爲備員侍衛之地,何如?傳曰,允。
兵曹口傳政事,以李敏德·金鏞·趙熙錫·李日榮爲宣傳官。
柳,以司僕寺一二提調意啓曰,今此健陵幸行時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
又以迎接都監言啓曰,勅使入京時,禁雜人等節,自弘濟院至迎恩門,使御營廳·摠戎廳除出略干校卒,嚴飭禁雜,自迎恩門至城內諸處,亦令三軍門·摠戎廳分掌嚴禁,依例擧行之意,分付,何如?傳曰,允。
又以迎接都監言啓曰,勅行入闕時及還來館所時,下隷輩觀光於紅馬木近處,每有雜遝之患,故自前以三營門將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣。今亦依此擧行之意,嚴飭,何如?傳曰,允。
又以訓鍊都監言啓曰,因備局草記,四山生松犯斫被捉之漢,令該曹嚴刑遠配事,命下矣。本局字內犯斫之先捉五名,爲先移送秋曹,今方連續譏詗,待其捉來,鱗次移送,一體刑配,何如?傳曰,允。
又以禁衛營言啓曰,因備局草記,四山生松犯斫被捉之漢,令該曹嚴刑遠配事,命下矣。本營字內犯斫之先捉十七名,爲先移送秋曹,今方連續譏詗,待其捉來,鱗次移送,一體刑配,何如?傳曰,允。
又以御營廳言啓曰,因備局草記,四山生松犯斫被捉之漢,令該曹嚴刑遠配事,命下矣。本廳字內犯斫之先捉十七名,爲先移送秋曹,今方連續譏詗待其捉來,鱗次移送,一體刑配,何如?傳曰,允。
又以兵曹言啓曰,各該參軍及哨官,竝出付兵曹,嚴棍汰去事,命下矣。訓鍊都監參軍尹福,禁衛營參軍具鳳錫,哨官禹弘建,御營廳哨官金鼎默等,竝嚴棍十五度後汰去,而御營廳參軍尹而烈段,已爲身死云,不得擧行之意,敢啓。傳曰,知道。
又以禁衛營言啓曰,本營把摠申光赫身病猝重,勢難察任,改差,何如?傳曰,允。
又以摠戎廳言啓曰,本廳左部千摠柳基常身病猝重,勢難察任,改差,何如?傳曰,允。
判中樞府事金載瓚,議政府領議政韓用龜,判中樞府事金思穆,議政府左議政南公轍,右議政林漢浩聯名箚曰,伏以,臣等伏見傳敎下者,有出玄宮翌日華城幸行之命,焦迫之極,罔知攸措。嗚呼,惟我先大王幽宮改卜,玄和復出,爲今日臣子者,雖非逮事之人,咸願執紼捧土,少伸於乎之痛,以我殿下出天之孝,恤恤皇皇,如有追而不及者。二十二年如一日,今當遷奉之日,必欲自盡誠禮於弓劍再閱之前者,此是情理之所當然。臣等雖甚愚迷,豈不仰感聖孝,奉體至意?而第伏聞,山陵局內,輪証遍熾,遘之者十無一幸,董事之人,執役之工,死亡相續,聞見驚慘。雖或幸而得免,惟恐薰染,莫不奔避,目今群情,轉益波蕩,此豈至尊暫時駐蹕之所乎?伏況宗社臣民之托,惟在於殿下一身,目下悠悠萬事,莫有大於保護聖躬,而今殿下一任罔極之孝思,不念自護之道,將貽怵然眷係之憂於先大王在天之靈,此豈非以孝而傷孝乎?不勝萬萬憂迫之忱,玆敢相率仰籲。伏願聖明,惕然深思,收還成命,勉循輿情焉。取進止。答曰,省箚具悉卿等之懇。疾病目下之預慮也,情理人子之所不能已,豈可以未形之事,廢當然之禮乎?況今餘日尙多,其時則自當寢息,何必過慮乎?卿等其諒之。仍傳曰,此批答遣史官傳諭。
護軍尹益烈疏曰,伏以,卽伏見吏曹差帖,以臣爲今月二十九日明陵修改告文祭獻官矣。臣敢不蹶趨承,而忽自日前,重患輪行怪疾,晝夜水泄,四體靑黑,一直僵臥,去鬼不遠,以此病狀,時日之內,蠢動末由。玆敢倩人構疏,槪陳實狀。伏乞聖慈,俯垂諒察,許令該曹改付標,以幸公私,千萬幸甚。臣無任云云。答曰,省疏具悉。許令該曹改付標。
護軍徐鼎輔疏曰,伏以,臣卽奉吏曹名帖,以臣差弘陵修改告文獻官,在臣分義,敢不蹶?而臣自月初,膈間痰滯之症,一味苦劇,近日以來,更添患泄,幾死僅甦,精神尙此昏眩,支節猶復麻木,委頓床席,轉側須人。日前承宣特除,敢違召命,雖緣實狀,已極悚蹙,旋蒙恩遞,冞切感惶,目下病狀,如右沈重,一向危劇,將事駿奔,末由其望。玆不得不倩人構疏,疾聲呼籲於嚴廬之下。伏乞聖明,天地於臣,父母於臣,特垂矜諒,亟令該曹付標變通,回授無故之人,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭許令該曹改付標。
副應敎李潞疏曰,伏以,聖慈禮陟,哀纏率土,日月如流,因山奄迫,況灤遷卜吉,魯袝同行,先大王玄和復出於廿載遺弓之餘,凡海東若臣若民,攀號雨泣,尙如庚申之初。恭惟我聖上罔極之懷,靡逮之痛,尤當如何?朝晡哭泣,三時奠獻,非外廷之所盡仰知,而伏聞聖上深墨之容,感動左右,號擗之制,有踰常制,固已欽歎聖孝之出天,而亦未嘗不耿耿深慮於聖躬之甚不自護也。以是大小之臣,方此兢懼憂悶,伏見再昨所下傳敎,有初七日詣華城,明日詣殯殿行禮,初九日還宮,奉辭引行之諭,三日之間,往還百里,新舊之禮,畢伸罔缺,奉讀掩抑,感涕自抆。此實天理人情之不容已者,顧何敢更有煩陳於嚴廬之中哉?但近日輪行沴疾,自西而來,遍滿都下,一有撞着,悍如矢石,死亡相續,哭聲載路。又聞自京以南百餘里之間,此疾流轉,華城府內陵所傍近,尤極滋熾,呻吟不絶,毒氣彌滿。當此之時,雖閭巷民庶,皆欲愼其起居,厚自調息,以獲免於波染之患,況以帝王之尊,輕犯此忌,勞體遠行於數宿之地乎?夫帝王之孝,異於匹庶,惟以體祖宗安社稷爲念,而不拘拘於孝子之疏節,以我殿下聖學之高明,何所不燭?嗚呼,皇皇丕曆,爀爀天命,在殿下一身,殿下之身安,然後列祖之統緖安,先王之基業安,天地神人,罔不乂安。方殿下㷀然在疚,哀毁過節,想在天於昭之靈,陟降庭止,已不勝夙夜閔戚,況此輪沴毒祟,甚於癘瘟,趨避之間,安危有係,以先王平昔惟憂之念,若見殿下以屢月號慟之餘,觸冒瘡病之氣,涉險履危,不少愼重,則其所怵焉驚憂,有望於聖懷之寬抑,嚴駕之還輟者,豈有其極?以殿下聽於無聲之孝思,試念乎此,則不待臣言之畢,而有所回悟也。臣職忝邇列,自承此敎,歷日憂遑,不避畏越,仰瀆崇嚴。伏乞聖明,淵然深思,亟寢成命,以副八域臣民之願,宗社幸甚。臣無任云云。省疏具悉。已諭於大臣之批,勿煩。
執義李基栽疏曰,伏以,因山啓欑,只隔一旬,而先大王玄和復出之日,漸此迫近,伏惟聖孝罔極之痛,益復如新。卽伏見日前傳敎下者,有翌日動駕之命,以聖上出天之孝,當此日遷灤之期,展誠於舊陵,行禮於殯殿,卽是舜·文之所不容已者,凡今日含生之倫,孰不掩抑抆涕,欽仰不暇,而第今輪行怪疾,一向大肆,遠而外州,姑未暇論,近而京都,日甚一日,至因特敎禳災,圭璧再擧,而今旣多日,餘焰尙熾,其所憂危,殆甚己未之乖沴,故雖閭巷之賤,稍加攝養者,擧將不出戶庭,愼其起居,誠以無名怪症,有不可以恒理料度故也。況聞華城一路,尤爲較甚,而今者動駕之命,適當此時,軍令已下,將至再經宿而三易日矣。聖孝所格,天地固將感應,百靈必當拱護,賤臣區區之言,必知其萬萬過慮,而此時勞動,有非大聖人節宣之宜,且稽列聖朝已行之禮,亦未嘗每每親行,其於愼重之道,有如是矣。況此際經宿,斷非其時,繼此展慕,不患無日乎?玆敢短章仰陳,冀垂採納。伏願聖上,勉抑孺慕之情,仰遵我禮之宜,亟收成命,以盡節宣之方焉。臣於近日,亦病輪行之症,始以微泄,轉成暴痢,種種形症,有難煩陳,而時或昏眩不省,甚至數行小報,亦不能關涉,而見職尙此虛縻,情私轉益遑悶,最是開封封標之任,又已啓下,從此擧行,卽是臣終事地,爲任之重,顧又何如也?玆已連試藥餌,多方調治,以爲及時差完,趁期殫竭之計,而症勢殆無加減,旬日內蠢動,恐非可望,用是憂悶,如添一病,玆不得不疾聲呼籲,仰暴實狀。伏望聖慈,俯垂諒察,亟遞臣職,俾公事無闕,私心獲安焉。臣無任云云。省疏具悉。已諭於諸批,爾其勿煩。
正言鄭宗顯疏曰,伏以,臣伏見日前傳敎下者,有出玄宮翌日華城動駕之命矣。嗚呼痛哉,喬陵改卜,玄和復出,仰惟聖情孺慕,如新罔極,趁此時一哭於玄宮,少洩靡逮之痛,卽天理人情之所不容已,凡爲今日臣民者,孰不掩抑流涕而不能已也?夫何近日以來,怪氣肆行,如火方熾,死亡相續,埋槥載路,積尸如山,穢氣熏天,人皆驚怯,行路阻絶,此時玉體之勞動於三日遠程,卽有臣分者之所不忍奉承也。仰惟殿下出天之孝,當先大王玄和復出之日,豈忍安居九重,邈然自阻於蒼梧百里之外?而自殿下以下,擧國臣民之仰殿下而爲生者,豈敢使法䠋一路,無難啓之於乖氣陰沴之間哉?臣固學識疎蔑,不足以仰贊聖朝之禮章,而竊伏念,帝王之孝,不在於疏節,監先憲爲上,護聖躬爲次,裕後昆又爲次,殿下之今日一擧,卽後日百王之所柯範,殿下之㷀㷀哀慕,臣等之憧憧憂慮,可謂兩得君臣之美,而雖使後之知禮者爲之言,恐不得以蔓其辭矣。伏願聖慈,淵然深思,念宗社付托之重,愼玉體保嗇之方,特寢成命,以答臣民顒仰之望,千萬幸甚。臣無任云云。省疏具悉。已諭於大臣之箚批矣。
辛巳八月二十六日酉時,上御熙政堂。時原任大臣請對入侍時,同副承旨柳,假注書柳基豐,記注官金輦·金樂澧,領議政韓用龜,判府事金思穆,左議政南公轍以次進伏訖。用龜曰,數日以來,日氣淸涼,聖體,若何?上曰,一樣,而各殿宮氣候亦一樣矣。用龜曰,臣等不勝焦迫之忱,聯陳咫尺之箚,而及承批旨,大失所圖,不勝抑鬱之忱。批旨中以未然之事爲敎,古聖人愼疾之義,蓋在於未然之前,若夫已然之後,則豈有愼不愼之可言乎?伏況今番幸行之命,蓋欲一伸情理,而情者人情也,理者天理也。今此命下之後,大小人情,莫不驚惶,而殿下必欲違拂大同之情,而一任罔極之聖孝,此豈可謂順人情合天理乎?聞今山陵局內諸處,其熾蔓之勢,如燎原之火,彌天之網,雖輿儓之賤,莫不避遠,或恐薰染。臣等雖不忠無狀,其何忍陪奉聖敎於此中,不以死爭之乎?伏願亟收成命,勉循群情焉。上曰,卿等之言如是懇切,當勉從矣。出擧條用龜曰,陳奏使行,因使臣之屢易,以致行期之漸退,揆以國體,誠極未安,而見今正使洪羲臣,又有難强之疾病,勢難以原定日促令登程。況西路沴氣,尙未寢息,死亡相續。此時此行,亦合軫念,拜表日字,更令該曹量宜退定,何如?上曰,依爲之。出擧條用龜曰,當此朝家多事之時,京外官之闕員甚多,竝令今日政差出,何如?上曰,依爲之。出擧條思穆曰,以殿下出天之誠孝,有此動駕之命,臣等雖甚愚迷,豈不將順?而伏承箚批下者,當然之敎,誠爲至當,而預慮之道,正在此時,不但臣等之言,在廷群僚,曁于邦民,若不保朝夕之中,又添焦迫罔措之心,此乃人情天理之所同然,寧不萬萬憂悶處乎?不徒華城爲然,街路之上,亦不可不念,伏願亟寢成命,是臣區區之望。上曰,已諭於左相之批矣。出擧條公轍曰,惟我先大王玄和復出,殿下以出天之聖孝,必欲躬詣伸誠,此是情理之當然,臣等雖甚無狀,何敢以箚以對,仰請還寢,而此時動駕,不但臣等之心,萬萬焦迫罔措,以我先王平日惟憂之聖念,在天之靈,豈不眷顧而預慮乎?顧今都下與華城,怪疾之熾蔓尤甚,雖匹庶之賤,必愼其出入云。至尊之重,雖曰,百靈所護,而子之所愼,豈可不念?殿下若仰體昔之之聖念,則必不待臣等之言,而亟允所請。如此則聖孝益光,而群情自安,聖孝光而群情安,則此是情與理之所當然也。亟寢成命,毋或靳持,千萬伏祝。上曰,已諭於領相之批矣。出擧條公轍曰,因山三度習儀,在於二十九日,而聞轝士大將之言,則今番怪疾,轝士軍死亡相續,遭故與方痛者,實無及期充代之勢,有非威令所可整待聚會者,不得不退行,而勿復草記,姑俟蘇醒,不卜日擧行,何如?上曰,依此爲之。曰,金虎門仍留標信,俄已請出,而朝紳出入,例自宣仁門爲之,金虎門標信還納,宣仁門開門標信請出之意,仰達。上曰,唯。仍命退,諸臣以次退出。
上在昌慶宮廬次。大行王大妃殿初喪。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,京畿水使李復淵下直,長弓一張,長箭一部,筒兒一箇賜給。
柳啓曰,右副承旨洪起燮今日不爲仕進,卽爲牌招,何如?傳曰,允。
李鶴秀啓曰,藥房副提調持湯劑來待矣。傳曰,封入。
柳啓曰,祀典所重,何如,而今日弘陵修改告文獻官尹行直,屢度催促,尙不入來,日已向夕,不得傳香,事未前有,萬萬駭然。所當重勘,而本院請推之外,無他可施之罰,何以爲之,而雖以吏曹言之,獻官之不能察飭,以致此境,亦極未安。當該堂上,從重推考,何如?傳曰,允。從重推考。
又啓曰,景慕宮官員來言,明日奉審兼修改,提調當爲進參,而都提調金載瓚,提調金魯敬俱有身病,不得進參云。提調金魯敬,卽爲牌招,以爲進參之地,何如?傳曰,允。
以都摠管朴崙壽,副摠管金履載·李愚在牌不進推考傳旨,傳于柳曰,竝許遞,與未差之代,今日政差出,牌招入直,違牌,勿爲呼望。
柳啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
傳于柳曰,見窠皆令差出。
禹錫文有頉,代以姜䆃爲假注書。
姜䆃有頉,代以宋欽奭爲假注書。
宋欽奭在外,代以李應信爲假注書。
兵曹口傳政事,以徐有聞爲分副摠管。
兵曹口傳政事,行護軍單尹鼎烈。
以吏曹參議金學淳牌不進罷職傳旨,傳于柳曰,只推。
柳啓曰,吏曹參議金學淳,旣有只推之命,一體牌招,何如?傳曰,允。
又啓曰,行都承旨徐俊輔不爲仕進,左承旨李鶴秀內閣進,右承旨曺鳳振服制,左副承旨未差,右副承旨洪起燮未承牌,院中只有臣一人,吏兵批兼進之意,敢啓。傳曰,知道。
有政。吏批,判書金魯敬,參判權丕應竝牌不進,參議金學淳進,同副承旨柳進。啓曰,判書金魯敬,參判權丕應竝牌招不進,小臣獨政未安,何以爲之?敢稟。傳曰,只出緊任。又啓曰,大司成今當差出,而擬望之人乏少,承旨竝擬,何如?傳曰,允。以金愚淳爲承旨,洪益聞爲校理,洪羲瑾·洪學淵爲副校理,姜世白爲修撰,林顔喆爲副修撰,金箕殷爲分承旨,尹尙圭爲右尹,任厚常爲分兵曹參議,金得种爲兵曹佐郞,宋仁載爲繕工副正,李和淵爲司饔僉正,朴宗稷爲漢城庶尹,李文會爲刑曹參判,李晉淵爲刑曹參議,呂東植爲大司成,趙寅永爲文學,李度明爲尙衣僉正,洪龍燮爲社稷令,尹行徹爲顯隆園令,宋啓洙爲掌樂主簿,李游爲禁府都事,李升烈爲校檢,金秉始爲造紙別提,金魯敬爲氷庫提調,李憲琦爲惠民提調,南錫中爲刑曹正郞,李穆遠爲司宰直長,閔靖顯爲北部都事,趙學殷爲假監役,李觀九爲靖陵參奉,趙泳爲禮賓參奉,李河錫爲典獄參奉,李羲斗爲善山府使,林昇運爲金浦郡守,李鍾仁爲振威縣令,方承圓爲求禮縣監,洪穩爲兼引儀,李憲祖爲掌樂僉正,李憲述爲工曹正郞,趙敏永爲戶曹正郞,沈能植爲平市令,李潞爲東學敎授,白能洙爲中和府使,漢城判官韓光善,敦寧主簿鄭晉錫仍任事承傳,書題單趙延基,行左承旨金愚淳,右承旨李鶴秀,左副承旨曺鳳振,左尹單尹尙圭,右尹單金啓河。
兵批,判書韓致應進,參判趙晉和病,參議閔德基入直進,參知具康病,同副承旨柳進。啓曰,公州營將,今當差出,而擬望之人乏少,未準朔禁軍將,竝擬,何如?傳曰,允。以李憲琦爲都摠管,尹尙圭·徐長輔·尹郁烈·權逴爲副摠管,鄭珪爲分都摠都事,李顯英爲宣傳官,柳和源·李益懋爲同知,柳河源·洪履簡爲曹司衛將,金尙埰爲五衛將,崔海大爲忠翊將,金鎭喆爲忠壯將,全榮大爲景福將,崔崙得爲慶熙將,元永貞爲訓鍊副正,韓成履爲司禦,李信泳爲中樞都事,蔡光信爲訓鍊判官,韓百源爲翊贊,林基洛·金尙培爲部將,李膺緖·李義謙爲武兼,李煥周爲禁衛把摠,李龍求爲部將,沈翊之·李煥懋爲守門將,許瑨爲東道參軍,蔡文永爲西道參軍,韓弘定爲南道參軍,張守初爲公州營將,沈公燁爲廣州中軍,朴有豐爲臨淄僉使,知事單李時復,同知單金宗喆,護軍金敎根·洪奭周·徐能輔·徐鼎輔·朴宗琦·宋冕載,副護軍申緯·沈能岳·任厚常·韓耆裕·朴齊一·洪命周·金箕殷·李友秀·鄭祖榮·尹羽烈·李東煥·李晉淵,副司直兪理煥·李鍾穆,副司果朴基宏以上竝單付。
再政。趙寬錫爲內禁將,張彦汲爲宣傳官。
柳啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍,持平李賢默在外,監察茶時之意,敢啓。傳曰,知道。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以右副承旨洪起燮牌不進罷職傳旨,傳于柳曰,只推。
柳,以吏曹言啓曰,昨日口傳政新除授博川郡守張鉉擧,同日遭故云。此時關西守令,不可一時暫曠,其代更爲口傳擬入之意,敢啓。傳曰,知道。
吏曹口傳政事,以閔修顯爲博川郡守。
柳,以戶曹言啓曰,涵仁亭修改吉日,令日官崔福基推擇,則今八月二十九日辰時爲吉云。以此日時擧行,何如?傳曰,允。
又以禮曹言啓曰,明陵仁元王后陵上曲墻有頉處·弘陵陵上曲墻有頉處及穴前左邊汰落處修改,今八月二十八日辰時推擇,本曹堂上郞廳進去,兼爲監董事,已爲啓下矣。臣存秀明日宗廟·大報壇修改及永禧殿奉審,當爲進去,參判宋冕載,參議李東煥服制,且俱有身病,明陵·弘陵曲墻修改,無以推移進去,令政院稟旨變通,以爲擧行之地,何如?傳曰,允。
又啓曰,因禮曹草記,今二十八日明陵·弘陵陵上曲墻有頉處修改時,本曹堂上當爲進去,而判書李存秀宗廟·大報壇修改及永禧殿奉審進去,參判宋冕載,參議李東煥服制,且俱有身病,無以推移進去,令政院稟旨變通事,允下矣。合有變通之道,何以爲之?敢稟。傳曰,許遞,前望單子入之,待下批,牌招察任,如有違牌,勿爲呼望。
禮曹堂上前望單子入之,參判徐有聞,參議愼宜學落點。
柳啓曰,臣與左副承旨愼宜學伴直矣,移拜禮曹參議,伴直無人。右副承旨洪起燮,所當牌招,而拘於廳規,不得請牌,何以爲之?敢稟。傳曰,牌招。
又以禮曹言啓曰,謹稽辛亥年遷陵謄錄,則梓宮加漆吉時,預爲推擇啓下,以爲臨時推移擧行矣。今此遷陵時梓宮奉出後,加漆度數,當自都監稟旨定奪,而加漆吉時及書上字吉時結裹吉時,俱當一體推擇,故令日官擇吉,則來九月初六日卯巳申時,初七日辰巳未時,初八日卯午未酉時,初九日辰巳申酉時,初十日辰午未時,十一日卯午申酉時,十二日卯巳時俱吉云。以此各日吉時,臨時推移,分排於加漆及書上字結裹之意,分付都監。百官哭臨之節,依禮文磨鍊知委,而加漆初度時及書上字時·結裹時告文,令藝文館撰出,仍令代奠官因各日朝奠兼告,何如?傳曰,允。
又以禮曹言啓曰,因大臣筵奏,進賀謝恩兼陳奏使拜表日字,更爲退定事,允下矣。明日方物封裹,一體退定之意,敢啓。傳曰,知道。
又以禮曹言啓曰,因備邊司草記,迎勅以來九月初三日爲之事,允下矣。習儀以今八月三十日擧行之意,敢啓。傳曰,知道。
又以遷陵都監摠護使意啓曰,今此遷奉時預備內梓宮臨時陪進事,已自長生殿草記蒙允矣。來九月初二日內梓宮陪進時,肩轝,令本都監一房郞廳,奉往長生殿,陪進舊陵所之意,敢啓。傳曰,知道。
又以山陵都監摠護使意啓曰,本都監郞廳申錫輔身故代,前縣監金萬鍾差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單金萬鍾。
柳,以迎接都監言啓曰,卽接遠接使移文,則上副勅通官跟役等姓名年歲,後錄以送矣。正書以入之意,敢啓。傳曰,知道。
又以迎接都監言啓曰,卽接遠接使移文,則勅行今月二十三日自義州離發,來月初三日入京,停當報來矣。路程記書入之意,敢啓。傳曰,知道。
又以迎接都監言啓曰,卽接遠接使移文,則諭祭時勅使服色,不用胸褙云矣,敢啓。傳曰,知道。
又以迎接都監言啓曰,卽接遠接使移文,則今此勅行時,城門砲上下馬砲,依例爲之,開閉門初二三吹,以砲代行,更鼓則依例用鼓云矣,敢啓。傳曰,知道。
又以迎接都監言啓曰,本都監郞廳司䆃寺僉正金鑅有頉,代以刑曹正郞趙鎭翼差下,使之察任,何如?傳曰,允。
又以成均館同知館事意啓曰,文廟守僕,依宗社守僕例,試才抄擇,別單啓下事,曾有定式矣。守僕李時膺·安命宇有頉代及朴大順汰去代,以事知生徒守僕試才抄擇,備三望受點次,別單書入之意,敢啓。傳曰,知道。
又以備邊司言啓曰,陪往大將李勉植,當依例兼管捕將矣。左邊捕盜大將李海愚,今姑許遞,令該曹卽爲差出,何如?傳曰,允。
又啓曰,命召親納例也,而前左邊捕盜大將李海愚謂有身病,使其親裨替納,事甚未安,推考,何如?傳曰,允。
又啓曰,左邊捕盜大將李海愚許遞事,命下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,以他邊大將兼察事,命下矣。兼察左邊捕盜大將朴基豐,卽爲牌招聽傳敎,何如?傳曰,允。
兵曹,以李勉植爲左邊捕盜大將。
柳啓曰,新除授左邊捕盜大將李勉植,卽爲牌招,命召及大將牌·傳令牌,傳授,何如?傳曰,允。
又以兵曹言啓曰,今此迎勅動駕時,隨駕軍兵及慕華館環衛軍兵,當爲磨鍊,而取考謄錄,則在前迎勅動駕時,訓局隨駕,禁御兩營軍兵,禁衛大將或御營大將,都領環衛,而昨年迎勅動駕時,依壬申年例,訓鍊大將率馬軍五哨,步軍八哨,禁御兩營騎士各一番爲先後廂,三營及龍虎營,摠戎廳餘軍,禁衛大將都領,先詣慕華館環衛,禁軍入直外,全數磨鍊,而留營留陣斥候伏兵,依近例置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營,斥候伏兵,何以爲之,而來九月則禁御兩營鄕軍,已爲停番矣,敢稟。傳曰,訓局步軍七哨,禁衛營京軍一哨,馬軍六哨爲先後廂,訓將率領,禁軍五番磨鍊,御將率各營軍兵,環衛,可也。
又以兵曹言啓曰,在前迎勅習儀時,挾輦軍四十名,禁軍入直外,全數磨鍊,前後廂軍兵,訓局軍或三百名或二百名擧行,而昨年迎勅時,三百名磨鍊矣。今番則何以爲之乎?敢稟。傳曰,挾輦軍四十名,禁軍入直外,全數磨鍊,前後廂軍兵,以三百名爲之,可也。
又以兵曹言啓曰,西所部將李銘日暮時謂有身病,不得替直,而直爲出去,以至闕直之境,事未前有,萬萬駭然。當該部將李銘,令該府拿問重勘,何如?傳曰,允。
又以兵曹言啓曰,宣傳官李栻身病猝重,時月之內,萬無起動供職之望,呈狀乞遞,改差,何如?傳曰,允。
又以兵曹言啓曰,勅使傳語軍,例以禁御兩營鄕軍輪回磨鍊,而在前雖値停番之時,如例擧行矣。今番則以當次御營廳,依例一百名定送,習儀時以四十名擧行,何如?傳曰,允。
又以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又以兵曹言啓曰,在前迎勅習儀時,慕華館環衛軍,比正日減數排立矣。今亦依此擧行之意,分付各該營,何如?傳曰,允。
又以兵曹言啓曰,禁御兩營上番軍,今旣停番矣。依已例,自來九月初一日,建陽門訓局軍六十名入直,銅龍門則以禁御兩營京中哨軍三十名式輪回入直,西營·東營·集春營各四十名,亦令訓局軍入直之意,分付各營,何如?傳曰,允。
又以都摠府言啓曰,都摠管金魯敬服制,白師誾,副摠管洪遇燮·申在明在外,都摠管朴崙壽,副摠管金逌根·李止淵·金履載·李愚在未肅拜,只有臣金熙周一人,今方差祭進去,而莫重宿衛,不敢空番,日已向晩,不得受香,未肅拜人員,竝卽牌招,何如?傳曰,允。
又以備邊司言啓曰,本司有司堂上金逌根·李止淵方任廟務,職事相妨,所帶摠管之任,竝姑許遞,何如?傳曰,允。
又以漢城府言啓曰,本府判官韓光善例兼轝士都廳,而移拜景慕宮令矣。當此因山不遠之時,轝士軍收合,事甚緊急,當該郞官,不可遞易,前判官韓光善,姑爲仍任,何如?傳曰,允。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳別定次知敎鍊官,自習儀日爲始,依例領送之意,敢啓。傳曰,知道。
又以義禁府言啓曰,卽接月令醫員田光淳手本,則時囚罪人姜千周·張鉉忠·李昌孝·成奎柱·李鏵等,輪行毒疾,處濕猝發,達夜叫痛,食飮全却,症形危重云。罪人病勢如此,則一邊保放,一邊草記,曾有定式矣。姜千周·張鉉忠·李昌孝·李奎柱·李鏵,竝姑保放之意,敢啓。傳曰,知道。
上護軍李羲甲疏曰,伏以,臣於病伏昏涔之中,得見籌司草記下者,則客使回還之時,以臣爲伴送使矣。雖是疆域之內,往役義重,已不可規免,況今灤遷魯祔,大禮當前,各都監提調之外,幾乎無無故之人,臣又何辭冀免,徒速占便之誅?而第臣自經今夏潦暑,食飮全却,積痞橫亘,不知不覺之中,眞元之虧損,由來久矣。忽於日前,急患暴泄,二晝一夜,長在溷廁,多服攻下之劑,病雖旋已,而餘症轉成寒熱,宿病添以滯泥,阻食尤劇,昏眩日甚,擧頭則旋轉欲仆,移脚則植立不住,僵臥床笫,奄奄垂盡,自揣病情,實無時月〈之〉內,起動於房闥之望。況此千里原濕,隨行馳驟,雖欲自力,初非可論。臣曾忝敦匠之任,終事之地,餘日又無多,而日昨蒙減下之恩,顧其病不可爲,推此可知。玆敢倩人呼草,略控衷情。伏惟聖明,天地父母,諒臣由中之懇,特垂體下之恩,所授使命,亟賜鐫免,俾公事不至緣臣而狼狽,則臣雖卽被瀆擾之誅,實所甘心。臣無任云云。答曰,省疏具悉。餘日尙多,調理往來焉。
護軍尹鼎烈疏曰,伏以臣見差弘陵修改告由祭獻官,固當膺命之不暇,而數日以來,重得輪行毒疾,上吐下泄,頃刻濱危,神精昏眩,手脚僵麻,連投劫劑,雜試鍼焫,于今多日,安危未分,委頓床笫,不省四到,享班趨走,初非可論。玆敢倩人構疏,疾聲呼籲。伏乞聖慈,特許改付標,俾幸公私,不勝大願。臣無任云云。答曰,省疏具悉。疏辭許令該曹改付標。
敎京畿水使李復淵書。王若曰,選一代干城之材,歷試旣久,畀三方管轄之任,委寄寔隆。今於倚廬之中,豈遑多誥?特以制閫於外,迺庸宣綸。眷玆高林一區,卽是近京重鎭,邁晉陽之治障,祖宗朝設施永垂,如漢水之爲池,畿輔內關防先數。以元戎而兼芻牧之責,位望比甕津逈殊,以一島而扼滄海之衝,緩急與沁都相濟。慨自恬憘之成習,久矣凋弊之莫蘇,儲胥簽伍之半空,憂虞難一二計,舟楫墻堡之都隳,昇平餘數百年。陰雨之戒常深,何鎭非重而最重海防之地,節制之柄攸係,任人固難而莫難統帥之才。苟不得玉塞長城之姿,畀掌笠轂之重,則何使金湯萬重之險,克備衣袽之謨?惟卿,賢相後孫,古將遺範,投筆登剡,班定遠之英氣特挺,仗鉞分符,曹南院之茂績可繼,忠勞不忘於先烈,應歎武備之漸弛,地步自別於餘人,久儲戎垣之雋望。陣前風彩,固等列之咸推,胸中鞱靲,庶安危之足仗。有材如此,可惜資級之尙卑,舍卿屬誰?允合備禦之可托。玆授卿以京畿水軍節度使兼三道統禦使喬桐府使,卿其祗服寵命,勉懋沈猷。紀律約束之嚴明,無失若虎在山之勢,樓櫓甲兵之組練,克致如馬使船之功。幕府便宜,惟在臨機而措處,軍民利害,皆可從願而罷施。於戲,海路之斥堠不明,孰諳控制之要?漁戶之生涯已罄,若爲懷保之方。今將爲國而忘私,以廉謹而爲上,苟欲馭卒而和衆,貴寬猛之得中。卿惟永肩乃心,予之所毗者重,故玆敎示,想宜知悉。知製敎李潞製進。
上在昌慶宮廬次。大行王大妃殿初喪。
柳啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
徐俊輔啓曰,今日遷陵習儀,分承旨當爲進參,金箕殷不爲仕進,卽爲牌招,何如?傳曰,允。
李鶴秀啓曰,藥房副提調持湯劑來待矣。傳曰,封入。
洪羲俊啓曰,臣羲俊今日遷陵習儀進去,下直之意,敢啓。傳曰,知道。
徐俊輔啓曰,玉堂上下番俱空,已至閱月,事甚未安。新除授校理洪益聞,副校理洪羲瑾·洪學淵,修撰姜世白,副修撰林顔喆,竝卽牌招,以爲推移入直之地,何如?傳曰,允。
傳于徐俊輔曰,永明尉洪顯周,原州判官洪世周,行護軍金基厚,前郡守金基常,行護軍朴周壽,忠勳都事朴宗喜,仁川府使鄭漪,吏曹判書金魯敬,副護軍朴齊一,直長趙濟和,幼學洪魯榮·趙雲躋,冠帶常仕,遷陵殯殿宗戚執事差下。
徐俊輔啓曰,卽者工曹郞廳來言,今日宗廟修改時,本曹判書當爲進參,而判書鄭尙愚有身病,次堂例不得擧行云。判書卽爲牌招,何如?傳曰,允。
又啓曰,景慕宮提調金魯敬牌不進推考傳旨,今方捧入,而修改進參命下之後,如是違牌,事甚未安,更爲牌招,何如?傳曰,允。
又啓曰,景慕宮提調金魯敬牌不進推考傳旨,今方捧入,而修改進參命下之後,連事違召,不卽承膺,事體道理,俱極未安,更爲牌招,何如?傳曰,允。
以右副承旨洪起燮牌不進罷職傳旨,傳于徐俊輔曰,只推。
徐俊輔啓曰,行左承旨金愚淳時在公淸道洪州地,斯速乘馹上來事,下諭,何如?傳曰,允。
李應信在外,代以南履炯爲假注書。
徐俊輔啓曰,祀典所重,何如,而弘陵告文獻官金啓河,連加催促,終不入來,以至夜深,尙未傳香,揆以事體,誠極駭然。所當重勘,而本院請推之外,無他可施之罰,何以爲之,而不能察飭之吏曹堂上,亦不可無警,從重推考,原單子使之改付標以入,何如?傳曰,允。從重推考。
以分承旨金箕殷牌不進罷職傳旨,傳于徐俊輔曰,只推。
吏曹口傳政事,以李敎明爲惠陵令,趙鎭文爲參奉,景慕宮令趙哲永,工曹正郞李憲述相換。
徐俊輔,以禮曹言啓曰,弘陵陵上曲墻頹圮處及穴前左邊汰落處修改,今二十八日辰時推擇,告由文今日曉頭設行事,已爲啓下矣。因獻官之有頉,尙未受香,事體所在,萬萬未安。當該獻官,令政院捧現告從重推考。修改吉時已過,勢將改涓吉日擧行,卽令日官趙相順推擇,則今二十九日卯時爲吉云。以此日時擧行,而令該曹獻官更爲塡差,卽速受香陪進,明日曉頭設行事,分付,何如?傳曰,允。
又以禮曹言啓曰,宗廟·永寧殿室內雨漏及內墻修改,今日辰時,推擇啓下,臣存秀與本署提調戶曹判書朴崙壽來會,而因工曹堂上之不備,吉時已過矣。秋奉審今方依例擧行,修改則更爲擇日,追後擧行,何如?傳曰,允。
又以禮曹言啓曰,今此勅使弔祭殯殿時,執事官等,依前例令吏曹預爲差出,何如?傳曰,允。
又以遷陵都監摠護使意啓曰,本都監郞廳李奎秀以其身病,呈狀乞遞,改差,其代前縣監韓用鎬差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單韓用鎬。
徐俊輔,以遷陵都監摠護使意啓曰,今此遷奉時,本都監一行,出往舊陵所後,如有自京分付之事,則無以擧行矣。山陵都監旣有京郞廳差下者,以此兼管擧行之意,分付,何如?傳曰,允。
又以遷陵都監摠護使意啓曰,誌石今三十日陪進新陵時,凡諸等事依例擧行之意,分付京畿監司處,何如?傳曰,允。
又以迎接都監言啓曰,卽接遠接使移文,則勅使上來時,京外宴享軍威軍·歌舞童·遊觀牛·駝駱牛·別雌牛·軒架儺禮·街隅盆花·城門結綵·甁花·床花,已自都監直爲除減,故初不擧論,城門砲,上下馬砲,依例爲之,禮樂·軍樂,陳而不作,庭排,茶啖,依例停免云矣。在前勅行時,勅使若減京外宴享,則自政院差送問安使於勅使所到處,以沿路除弊之意,措辭致謝,若非宴禮時,則無以致謝,只行勞問矣。今番則京外宴享及其他諸般事件,前已發關於儐使處,初不提問,而直爲停止,則雖無中路申謝之事,宜有別遣勞問之擧,令政院稟旨擧行,何如?傳曰,允。
又以迎接都監言啓曰,勅使在館時,館門把守及館內守直·房守·房子·各別備等,依近年勅行時釐正名數擧行,別單書入之意,敢啓。傳曰,知道。
柳,以兵曹言啓曰,今此迎勅時,本曹郞廳·侍衛及各差備,不可不備員,而正郞一員有闕,新除授佐郞金得种在外,今姑改差,竝令該曹,以在京無故人口傳差出,以爲備員進參之地,何如?傳曰,允。
徐俊輔,以內醫院都提調·提調意啓曰,院鍼醫劉賢基·李弼鎬有頉代,醫人崔焌·張思敬差下,令該曹口傳付軍職,冠帶常仕,何如?傳曰,允。
又以內醫院都提調·提調意啓曰,李昌佑鍼醫差下事,命下矣。李昌佑鍼醫差下,令該曹口傳付軍職,冠帶常仕,何如?傳曰,允。
柳,以司僕寺一二提調意啓曰,兼內乘元永貞昨日政移拜訓鍊副正矣。其代令該曹口傳差出,以爲推移入直之地,何如?傳曰,允。
又以訓鍊都監言啓曰,本局把摠李元敬身病甚重,勢難察任,改差,何如?傳曰,允。
又以禁衛營言啓曰,本營千摠元永象身病猝重,勢難察任,改差,何如?傳曰,允。
上在昌慶宮廬次。大行王大妃殿初喪。
柳啓曰,合辭許多闕啓,事甚未安。除在外外,未肅拜·呈告人員,竝卽牌招,何如?傳曰,允。
徐俊輔啓曰,右副承旨洪起燮今日不爲仕進,卽爲牌招,何如?傳曰,允。
曺鳳振啓曰,藥房提調持湯劑來待矣。傳曰,封入。
徐俊輔啓曰,刑曹參判李文會除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成呂東植,刑曹參議李晉淵除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
南履烱有頉,代以金相鼎爲假注書。
金相鼎在外,代以李敏衡爲假注書。
傳于徐俊輔曰,楊口縣監洪就榮,新寧縣監洪徹榮,抱川縣監沈宜寬,幼學洪樂有,遷陵殯殿宗戚執事加差下。
柳,以備邊司言啓曰,祀典所重,何如,而日前禳災祭及今日弘陵修改祭時,以獻官之不爲入來,至於當日不得受香之境,雖未知實病實故之如何,而國體至此,良可寒心。當該獻官,竝捧現告施以罷職不敍之典。國恤因山前,除服制·式暇,自是法典,而近日各司堂郞,無難以服制懸頉,此亦紀綱所關。更無加如是之意,令政院嚴飭,何如?傳曰,允。
徐俊輔啓曰,因備邊司草記,禳災祭及弘陵修改祭獻官捧現告,施以罷職不敍之典事,允下矣。傳旨今將捧入,而社稷修改還安祭獻官,亦不得趁時受香事,在昨日原草記中,雖未及竝爲請勘,旣是同罪,不可異罰,而自本院亦不敢一體捧入傳旨,何以爲之?敢稟。傳曰,一體捧入。
曺鳳振啓曰,明日迎勅習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
柳,以備邊司言啓曰,支勅時關西及京畿守令,不可暫曠,新除授中和府使白能洙,使之當日辭朝,給馬下送,金浦郡守林昇運,振威縣令李鍾仁,亦令當日辭朝,何如?傳曰,允。
徐俊輔啓曰,卽者吏曹郞廳來言,中和府使白能洙,振威縣令李鍾仁,憲府則雖已署經,諫院則行大司諫吳泰賢,司諫宋應圭,獻納鄭時善,正言金聖謙在外,鄭宗顯傳旨未下,不得備員署經,何以爲之?敢稟。傳曰,一司除署經。
曺鳳振啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍,持平李賢默在外,監察茶時之意,敢啓。傳曰,知道。
以大司成呂東植牌不進罷職傳旨,傳于徐俊輔曰,只推。
以校理洪益聞,副校理洪羲瑾·洪學淵,副修撰林顔喆牌不進罷職傳旨,傳于曺鳳振曰,只推。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
兵曹口傳政事,以沈東潤爲兵曹正郞,曺錫鯤爲佐郞
兵曹口傳政事,以洪雲錫爲內乘,副司勇崔煥·張思敬·李昌祐竝單付。
曺鳳振,以禮曹言啓曰,社稷神室雨漏處修改,今日午時,推擇啓下矣。因還安祭獻官之有頉,尙未修香,修改吉時已過矣。莫重修改,因獻官之有頉,不得擧行,事體所在,萬萬未安。當該獻官,令政院捧現告從重推考,修改則更爲擇日擧行,何如?傳曰,允。
又以禮曹言啓曰,景慕宮室內雨漏及內墻頹圮處修改,今日辰時推擇,秋奉審亦於同日擧行事,啓下矣。本宮提調,雖已承牌,日已向夕,修改吉時已過,且閣臣無進參之員,奉審亦不得擧行,奉審與修改,一體更爲擇日擧行,何如?傳曰,允。
又以禮曹言啓曰,卽接永禧殿官員所報,則來初一日朔焚香,本殿官員一員,前一日當爲祗受,而令今方入直,參奉金來淳身病猝重,無以擧行云矣。參奉金來淳,今姑改差,其代卽令該曹,以在京無故人口傳差出,以爲受香之地,何如?傳曰,允。
柳,以備邊司言啓曰,卽見黃海監司李龍秀狀啓,則以爲,本道綿農,山野俱歉,徵以本色,決是行不得之事,訓局砲保折半代錢,各軍門保布,各衙門身布,竝純錢代捧,江都選武布代錢輸送事,請令廟堂稟旨分付矣。營司需用,雖係緊重,災歲民情,宜有軫念,竝依狀辭許施,何如?傳曰,允。
又以備邊司言啓曰,卽見黃海監司李龍秀狀啓,則以爲,本道穡事判歉,洊當勅行,民力甚詘,宜有軫念。壬午式本道各邑鎭戶籍及各色軍案匠案特許待明秋磨勘事,請令廟堂稟旨分付矣。災年退限,多有已例,竝許施。海西民情如此,則支勅各道,宜無異同。此際又有湖南道臣所請,三南民勢,亦可推知,而東北災形,亦未免歉,其在軫念之道,宜有紓力之方。各道壬午式各軍匠都案及水陸軍大都案磨勘,竝令待明秋退限,何如?傳曰,允。
曺鳳振,以司饔院提調意啓曰,今三十日明政殿迎勅茶禮習儀後,西宴廳茶禮習儀,仍爲設行於館所之意,敢啓。傳曰,知道。
又以成均館同知館事意啓曰,迎勅日慕華館及明政門外儒生整齊等事,該曹節目,已爲啓下矣。自前迎勅時,祗迎假儒生,例以計士·律官·畫員·寫字官·日官·醫官·譯官中,限四十人分排擧行矣。今方依前例,所屬各該司,預爲申飭知委之意,敢啓。傳曰,知道。
又以迎勅都監言啓曰,迎勅習儀明日設行後,仍行明政殿及西宴廳茶禮習儀之意,敢啓。傳曰,知道。
又以迎接都監言啓曰,三道支勅差使員,今纔報來,故別單書入之意,敢啓。傳曰,知道。
又以迎接都監言啓曰,今此勅使時,上副勅·通官·頭目等贈給,依乙丑年例擧行事,發關知委於京畿·黃海·平安三道及開城府矣。贈給物種數爻,今纔報來,故別單書入之意,敢啓。傳曰,知道。
柳,以義禁府言啓曰,慶尙左水使鄭煥宗狀啓內,西平浦萬戶全就煥爲先罷黜,其罪狀令攸司稟處事,啓下矣。全就煥時在任所,依例發遣府羅將,交代後拿來,何如?傳曰,允。
又以訓鍊都監言啓曰,今八月三十日迎勅習儀時,闕內設布帳把守次,軍三十名,將校二人,門外屛門八十四處設布帳把守次,軍二百八十九名,將〈校〉七十五人,竝除器械擧行,而事畢後依例解送之意,敢啓。傳曰,知道。
又以訓鍊都監言啓曰,今八月三十日迎勅習儀時慕華館環衛,比正日減數排立事,自兵曹草記矣。環衛軍二百名,將校七人率領擧行,而事畢後依例解送之意,敢啓。傳曰,知道。
又以訓鍊都監言啓曰,謹依統長金道亮口傳下敎,今此遷陵時下去統長一員,武藝別監二十人,每人員每日糧米三升,饌價錢三錢,門旗手二名,每名每日糧米三升,饌價錢一錢五分,卜馬軍三名,每名每日糧米三升,饌價錢七分及卜馬三匹料,各十一日磨鍊分給之意,敢啓。傳曰,知道。
又以訓鍊都監言啓曰,今八月三十日迎勅習儀時,因兵曹節目,挾輦軍四十名,前後射隊軍三百名,標下軍四十七名,各其將官率領擧行,而事畢後除標信解送之意,敢啓。傳曰,知道。
又以禁衛營言啓曰,禁御兩營停番間,銅龍門,以兩營京中哨軍輪回入直,建陽門·西營,以訓局軍替代入直事,自兵曹草記蒙允矣。銅龍門則本營京中哨軍與御營廳京中哨軍,間一朔三十名式輪回,本營哨官率領入直,建陽門則訓局軍六十名,本營把摠率領入直,西營則訓局〈軍〉四十名,本營哨官率領入直,而竝待標信擧行,新營則京標下軍三十名,南別營則別牙兵八名,火藥庫則別破陣八名,兼別破陣六名守直,都城頹圮六處,京標下軍各十名式把守,而來九月初一日爲始替直,下番軍兵放送之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟入京時,本營擧行,回還時,摠戎廳擧行矣。依前例大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持,旗手,勅行入京日,自迎恩門至館所,排立前導,而左邊屛門七十一處,騎士七十一人,京標下軍一百二十二名,嚴飭定送,率領把守,而所經壁門,則以布帳堅實防遮,別定將校四人,京標下軍二十名,竝爲除器械另加申飭,嚴禁雜人,今月三十日習儀時,亦依此擧行之意,敢啓。傳曰,知道。
又以禁衛營言啓曰,本營騎士將趙徽鑑·朴弘鎭俱有身病,勢難察任,改差,何如?傳曰,允。
又以御營廳言啓曰,禁御兩營鄕軍停番間,銅龍門入直,以兩營京中哨軍替代,東營·集春營入直,以訓局軍替代事,自兵曹草記蒙允矣。來九月初一日爲始,銅龍門入直三十名,則本廳京中哨官,與禁衛營京中哨軍,間一朔輪回,禁衛營哨官率領入直,東營·集春營入直各四十名,則以訓局軍替代,竝以本廳哨官率領入直,而待標信擧行,新營則京標下軍三十名依前例入直,都城頹圮三處,京標下軍各十名把守,而下番鄕軍,仍爲放送,東營入直把摠依例移直於新營之意,敢啓。傳曰,知道。
又以摠戎廳言啓曰,今此勅使時,自弘濟院至迎恩門,其間防護禁雜人等節,令御營廳·摠戎廳依近例擧行事,自迎接都監草記蒙允矣。臣廳則勅使入京日,別定將校十人,標下軍一百名,自追慕峴越邊,至于弘濟院,禁辟等節,分掌嚴飭,勅使回還日,亦依此擧行之意,敢啓。傳曰,知道。
護軍金逌根疏曰,伏以,臣於月前,充歲幣副使之任,臣竊伏自惟,通籍十餘年,世所謂淸官華職,無不濫叨,而凡於國家內外大小事爲,少無自效,每一循省,慙愧積中,尙幸專對之役,稍伸奔走之勞。不意臣之老父,自數十日前,偶得吐瀉之病,症形苦劇,沈綿床笫,臣方焦遑煎熬,不知爲計之際,臣之生父又以近日輪行之症,日昨所經,危急毒厲,殆有頃刻之慮,至今追思,心神飛越。伏蒙殿下,俯垂矜悶,御醫看診,宣賜藥物,中使臨門,問勞備至,恩念所及,轉危爲安,臣之得有今日,莫非我殿下之所賜也。闔門感泣,惟有攅手祝天而已。然急勢少減,僅免危域,而餘症未祛,蘇完尙遠。又況老父年迫七旬,惟臣是依,縱使筋力康旺,食息如常,臣之離違異域,音信莫憑,幾三四朔矣。將不勝其一念憧憧,夙夜掛係。見今病症久淹,衰氣難復,雖刀圭責效,漸獲差道,實未敢以旬朔爲期,於焉之間,行期已迫,臣於臨時欲丐免也,則往役義重,無所逃命,欲冒赴也,則人子情理,又安忍害捨病親,晏然作數千里隔歲之行也哉?左右思量,氷炭交中,與其徒懷嚴畏,虛徐度日,臨期而有僨事之患,無寧早陳實狀於孝理之下,冀幸曲遂之恩。玆敢不避猥越,疾聲仰籲於天地父母之前。伏乞聖慈,察臣煎灼之情,亟遞臣使銜,俾臣得以安意救護,使使事早有所屬,無至窘迫之歎,仍治臣瀆擾之罪,以肅朝綱焉。臣無任云云。答曰,省疏具悉。所辭使銜,許遞。
副摠管徐長輔疏曰,伏以,臣卽伏奉摠管除旨,召牌儼臨,顧臣分義,固當蹶趨膺之不暇。第臣老父年迫八耋,衰病長時沈綿,而近日以來,連遭臣從祖父·從祖母喪,悲疚之餘,臣父宿症,重添輪疾,委頓床笫,氣息奄綴。臣方左右扶將,藥餌調護,而此時離側,實無其望,違牌路阻,情私悶阨,玆敢隨詣朝房,疾聲呼籲。伏乞聖慈,俯垂矜諒,亟許遞免,俾便救護,千萬幸甚。臣無任云云。答曰,省疏具悉。卿其勿辭救護。
上在昌慶宮廬次。大行王大妃殿初喪。
藥房提調李存秀,右副承旨洪起燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣體,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
柳啓曰,備邊司郞廳來言,今日賓廳日次,而領議政韓用龜,左議政南公轍有身病,右議政林漢浩奉命在外,不得來會云矣,敢啓。傳曰,知道。
曺鳳振啓曰,藥房提調持湯劑來待矣。傳曰,封入。
又啓曰,臣鳳振,臣今日迎勅習儀進去,下直之意,敢啓。傳曰,知道。
柳啓曰,迎勅習儀時,憲府則監察代行矣。雖無諫院,仍爲行禮之意,敢啓。傳曰,知道。
洪起燮,以吏曹言啓曰,卽接掌樂院牒報,則迎勅習儀時,本院正協律郞例有進參,而正金蘭淳在外,不得擧行云。掌樂院正金蘭淳,今姑改差,其代以口傳擬入之意,敢啓。傳曰,知道。
吏曹口傳政事,以沈源祖爲永禧殿參奉,朴基宏爲掌樂正。
洪起燮啓曰,玉堂上下番俱空,已至閱月,事甚未安。校理洪益聞,副校理洪羲瑾·洪學淵,副修撰林顔喆,旣有只推之命,竝更牌招,推移入直,何如?傳曰,允。
以校理洪益聞,副校理洪羲瑾·洪學淵,副修撰林顔喆牌不進罷職傳旨,傳于洪起燮曰,只推。
洪起燮,以內醫院提調意啓曰,副提調李鶴秀今日問安,不爲仕進,卽爲牌招,何如?傳曰,允。
以內醫院副提調李鶴秀牌不進罷職傳旨,傳于洪起燮曰,只推。
柳啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍,持平李賢默在外,監察茶時之意,敢啓。傳曰,知道。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
洪起燮,以戶曹言啓曰,本曹正郞趙敏永遭故矣。今此勅使入京在卽,擧行萬分時急,正郞有闕之代,令該曹口傳差出,卽速察任,何如?傳曰,允。
吏曹口傳政事,以李晩奎爲戶曹正郞。
柳,以都摠府言啓曰,副摠管權逴,以迎勅習儀侍衛進參事,慕華館晝仕出去之意,敢啓。傳曰,知道。
洪起燮,以司饔院監膳提調意啓曰,鷹師貢人等呼呼內,各殿宮日下生雉,來九月初一日爲始,例爲本色封進,而今年則節候差早,草樹尙茂,網羅莫設,鷹獵無路,日供生雉,萬無封進之望,限獵得間,仍請代封矣。在前如此之時,曾有隨乏代封之敎,而莫重御供,自下不敢擅便,惶恐敢啓。傳曰,折半代封。
又以禮曹言啓曰,卽接開城府留守移文,則以爲,今此遷陵時,本府進香日字,在來九月初八日未時而今以迎勅日字計之,則本府送勅之期,相値於來月初八日間,進香日字,稟旨退定,以爲送勅後躬詣進香之地云矣。依關辭,開城府進香日時,以來九月十一日未時退定擧行事,分付,何如?傳曰,允。
又以禮曹言啓曰,卽接奉常寺所報,則大行王大妃虞主,來九月初七日當爲畢役云。故奉安吉時,令日官推擇,則同日巳時爲吉云。以此時知委擧行,而依前啓下,奉常寺都提調及臣曹長官眼同奉審後,奉安于崇政殿之意,敢啓。傳曰,知道。
又以禮曹言啓曰,取考各年謄錄,則弔祭勅使出來時,受勅行禮及殯殿致祭,同日擧行,故致祭吉時,初無磨鍊之事矣。來九月初三日受勅行禮後,仍行致祭,則吉時別無推擇之事,今亦依前例隨時設行之意,敢啓。傳曰,知道。
柳,以兵曹言啓曰,在前迎勅動駕時,雲·寶劍受點人員,例爲仍用於館所,動駕時及送勅時矣。今亦依此擧行,何如?傳曰,允。
又以兵曹言啓曰,在前館所接見勅使時,別雲劍·別軍職,及信箭宣傳官·承傳宣傳官各一員,侍衛寶劍兵曹堂上郞廳各一員,承傳宣傳官,挾輦軍隨入大門內,其餘侍衛及槍劍軍,倭槍手,大門外留駐,交龍旗,作門外留駐矣。今亦依此擧行,何如?傳曰,允。
又以兵曹言啓曰,今此大駕詣慕華館送勅時,何營軍兵隨駕,何營軍兵留陣,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之,而禁御兩營鄕軍,已爲停番矣,敢稟。傳曰,依迎勅時例爲之。
又以兵曹言啓曰,迎勅翌日館所擧動時,何營軍兵隨駕,何營軍兵留陣,禁軍及馬步軍,以幾番幾哨磨鍊,餘軍留營,何以爲之,而禁御兩營鄕軍,已爲停番矣,敢稟。傳曰,訓局步軍七哨,馬軍三哨,訓將率領爲先後廂,禁軍二番爲之,留陣留營,竝置之。
又以訓鍊都監言啓曰,今此迎勅時,各處定送將卒數爻,竝單子書入之意,敢啓。傳曰,知道。
又以摠戎廳言啓曰,今九月初三日大駕詣慕華館迎勅時,環衛軍,因兵曹關,本廳標下軍一百五十名,別定將校十五人,領付于御營廳之意,敢啓。傳曰,知道。
洪起燮,以迎接都監言啓曰,卽接遠接使移文,則一大通官博慶病狀,轉至危劇,實無前進之望,仍留中和府,自願調治,竝與其家丁一名,姑令落後,該府醫藥救護之方,防守禁雜等節,發關該道觀察使,使之另飭擧行云矣,敢啓。傳曰,知道。
柳,以訓鍊都監言啓曰,禁御兩營鄕軍停番間,銅龍門,以兩營京中哨軍,輪回入直,建陽門·西營·東營·集春營,以訓局軍替代入直事,自兵曹草記蒙允矣。來九月初一日爲始,建陽門,本局軍六十名,別武士二人,禁衛營把摠率領入直,西營,本局軍四十名,禁衛營哨官率領入直,東營,本局軍四十名,御營廳哨官率領入直,集春營,本局軍四十名,御營廳哨官率領入直,而竝待標信擧行之意,敢啓。傳曰,知道。
又以禁衛營言啓曰,西營入直軍四十名內,十五名除出,拱北門南邊宮墻頹圮處把守,而元入直數少,出番鄕軍五名,添入警巡矣,今旣停番,訓局軍五名,使之依前添入之意,敢啓。傳曰,知道。
又以御營廳言啓曰,內司僕南邊宮墻頹圮二處,東營入直軍十名,月覲門東邊宮墻頹圮二處,集春營入直軍二十五名,前已草記,除出把守矣。鄕軍停番後,東營入直四十名,集春營入直四十名,以訓局軍替代,而四處宮墻把守,依前軍數定送,則宮墻外巡邏,無以派定,訓局軍三十五名,添入東·集兩營,以爲分排警巡之地,何如?傳曰,允。
又以司僕寺一二提調意啓曰,兼內乘申鴻周方帶禁軍別將,職務相妨,改差,其代令該曹口傳差出,以爲推移入直之地,何如?傳曰,允。
又以刑曹言啓曰,今八月二十六日備邊司啓辭內,卽聞都民輩自唱訛言,頃刻奔波,斫取四山生松者,不知爲幾萬株云,死亡之餘,愍不畏法,甘自歸於亂民之科者,已不勝萬萬驚惋,而苟使各營常時之操束能嚴,字內之把巡能勤,則豈有倉卒作變,至此之極乎?此而置之,其將無法而後已。三營將臣,竝施譴罷之典,各該參軍及哨官,竝出付兵曹,嚴棍汰去。事出都下,而掌治之地,其敢曰,不知乎?京兆堂上亦爲罷職,五部官員令該府拿問勘處,現捉民人等,竝移法司,嚴刑遠配。雖以許屠事言之,日限已過,則自法司固當依例申禁,而一直亂屠,遍於街路者,豈有如許法紀乎?法司堂上及左右捕將竝從重推考,使之卽爲禁斷,何如?傳曰,允。都下死亡之患,尙不寢息,誠萬萬矜惻,而至於昨日事,則無前之變怪也。苟有一分嚴畏國法之心,豈容如是縱恣乎?矜惻自矜惻,紀綱自紀綱,犯斫被捉之漢,令該曹嚴刑遠配,以懲亂習,限後犯屠之類,亦令一體嚴繩。雖以三營將臣,法司堂上言之,苟能先事禁戢,則豈至此境乎?所當一竝罷職,而見今大事當前,擧行極爲浩繁,姑爲安徐,竝越俸三等事,命下矣。擅斫生松,被捉於三營,移送臣曹者爲一百二十名之多,其中元株斫伐之金孝一·崔壽卜·朴無金·車三得·李東采·李寬仁·韓宗愚·鄭好振·金鍾鎬·李養順·金潤根·金百孫·李大成·任機龍·梁光麗·李殷伊·孫光祿等,謹依批旨,各嚴刑一次後,孝一咸鏡道定平府,壽卜安邊府,無金慶尙道義城縣,三得星州牧,東采榮川郡,寬仁開寧縣,宗愚豐基郡,銀伊金山郡,好振義興縣,鍾鎬咸昌縣,光麗順興府,養順全羅道高敞縣,潤根任實縣,百孫礪山府,大成咸悅縣,機龍高山縣,光祿南原府,竝定配所,卽爲押送。其餘鄭漢同等一百三名,係是枝葉剪取之類,當此死亡相繼之時,一竝刑配,易致騷撓之慮,且外邑貽弊,不可不念,故自臣曹竝嚴刑懲礪放送。至於限後犯屠之漢,亦自臣曹如法勘斷之意,敢啓。傳曰,知道。
又以義禁府言啓曰,卽接月令醫員田光淳手本,則時囚罪人李銘猝得泄痢之症,上吐下瀉,眞元大脫,氣息奄奄,實有難保之慮云,罪人病勢如此,則一邊保放,一邊草記,曾有定式矣。李銘姑爲保放之意,敢啓。傳曰,知道。
上在昌慶宮廬次。大行王大妃殿初喪。
自卯時至午時,灑雨下雨,測雨器水深三分。
朔奠後,大殿·中宮殿·嘉順宮·世子宮·世子嬪宮,內閣·政院·玉堂單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,朝廷二品以上·六曹堂上單子問安。答曰,罔極。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李鶴秀啓曰,藥房提調持湯劑來待矣。傳曰,封入。
徐俊輔啓曰,再明日延勅動駕時,承旨當爲備員,而行左承旨金愚淳在外,何以爲之?敢稟。傳曰,許遞,前望單子入之。
承旨前望單子入之,申緯落點。
傳于洪起燮曰,京兆郞廳卽爲發牌,路傍僵屍,一一摘奸後,令賑恤廳依己未年例擧行事,分付。
曺鳳振啓曰,玉堂上下番俱空,已至閱月,事甚未安。校理洪益聞,副校理洪羲瑾·洪學淵,副修撰林顔喆,旣有只推之命,竝更牌招,推移入直,何如?傳曰,允。
以校理洪益聞,副校理洪羲瑾·洪學淵,副修撰林顔喆牌不進罷職傳旨,傳于曺鳳振曰,只推。
柳啓曰,兵曹判書韓致應以遷陵都監堂上,明日水原府出去矣。所佩命召,何以爲之?敢稟。傳曰,仍佩往來。
又啓曰,訓鍊大將白東薳自鄕上來云。卽爲牌招,命召傳授,何如?傳曰,允。
又以兵曹言啓曰,左邊捕盜大將李勉植,以遷陵時陪往大將,下去陵所矣。以右邊捕盜大將朴基豐姑令兼察,何如?傳曰,允。
柳啓曰,因兵曹草記,左邊捕盜大將李勉植,以遷陵時陪往大將,下去陵所矣。以右邊捕盜大將朴基豐,姑令兼察事,允下矣。兼察左邊捕盜大將朴基豐,卽爲牌招聽傳敎,何如?傳曰,允。
又啓曰,左邊捕盜大將李勉植,以遷陵陪往大將,今方下去陵所矣。所佩命召及大將牌·傳令牌,來請還納,何以爲之?敢稟。傳曰,仍佩往來。
徐俊輔啓曰,卽者議政府錄事來言,明日弘濟院別迎慰使,時任大臣當爲進去,而領議政韓用龜,左議政南公轍俱有身病,右議政林漢浩奉命在外,無以進去云,何以爲之?敢稟。傳曰,原任大臣進去。
又啓曰,卽者中樞府錄事來言,明日弘濟院別迎慰使,原任大臣進去事命下,而判府事金載瓚·金思穆,俱有身病,無以進去云,何以爲之?敢稟。傳曰,以正卿假銜進去。
曺鳳振啓曰,今此勅使回還時,松都·平壤·義州三處別問安使,依近例以道內守令借銜差下,御帖及空名帖,伴送使齎去,以爲從便擧行之地,而亦爲下諭于兩道道臣,何如?傳曰,允。
又啓曰,副修撰趙庭和,以問禮官,纔已入來矣。當此玉堂上下番俱空之時,不爲入直,徑爲出去,事體所在,誠甚未安。所當重勘,而本院請推之外,無他可施之罰,何以爲之?敢稟。傳曰,拿處。
柳啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍,持平李賢默在外,監察茶時之意,敢啓。傳曰,知道。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于柳曰,只推。
柳啓曰,卽者義禁府都事來言,今此遷陵時及因山時,本府堂上各一員陪從。且保放罪人權偌等,多日滯囚,尙未捧供,而判義禁金履陽,同義禁朴宗琦,俱有身病,二員未差,不得擧行云。判義禁同·義禁,卽爲牌招,未差之代,政官牌招開政,何如?傳曰,允。
徐俊輔啓曰,卽者司饔院官員來言,遷陵時供上監進提調,當爲進去,而提調洪羲臣有身病,不得擧行云,何以爲之?敢稟。傳曰,許遞,今日政差出。
曺鳳振啓曰,卽者奉常寺官員來言,遷陵時祭物,當爲監進,而提調金逌根有身病,無以擧行云,何以爲之?敢稟。傳曰,許遞,今日政差出。
有政。吏批,判書金魯敬進,參判權丕應牌不進,參議金學淳受由,左副承旨曺鳳振進。以金敎根爲工曹參判,徐春輔爲右尹,南履翼·金敎根爲同義禁,沈英錫爲相禮,朴起壕爲直講,李和淵爲廣興守,沈毅鎭爲敦寧判官,李光承爲濟用判官,李復鉉爲社稷令,韓譼爲廣興令,李馨秀爲平市令,柳爲厚陵令,朴南源爲健元陵令,吳致慶爲工曹佐郞,尹喜謙爲司饔主簿,徐宗柱爲軍器主簿,柳惠均爲濟用主簿,徐有聞爲司饔提調,韓致應爲奉常提調,金箕悳爲順陵直長,南棅正爲司饔奉事,康國龍爲平安都事,李憲述爲禮山縣監,鄭基弘爲儀賓都事,李正履爲康陵參奉,軍器奉事金潤龜,副奉事金繼喆,參奉池景郁,尹命烈爲歲幣副使。
再政。左尹單徐春輔,右尹單尹尙圭,知義禁單南履翼以上竝單付,沈存之爲景慕宮令。
兵批,判書韓致應病,參判趙晉和病,參議閔德基病,參知具康入直進,同副承旨柳進。同知單全榮大,僉知單趙寬錫,護軍金愚淳,副司果李元敬,副司勇洪玉榮·趙雲躋以上竝單付。
以吏曹參議金學淳牌不進罷職傳旨,傳于徐俊輔曰,只推。
柳,以司僕寺一二提調意啓曰,新除授兼內乘柳相亮敍用事,命下矣。時無職名,令該曹口傳付軍職,何如?傳曰,允。
兵曹口傳政事,護軍柳相亮,副司果金載琬竝單付。
柳,以兵曹言啓曰,分都摠府都事鄭畦身病猝重,時日之內,萬無起動之望,呈狀乞遞,改差,其代口傳差出,以爲侍衛進參之地,何如?傳曰,允。
兵曹口傳政事,以元榘爲分都摠都事。
兵曹口傳政事,以柳相亮爲司僕內乘。
曺鳳振,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以迎接都監言啓曰,卽接遠接使移文,則勅使入京日,百官見官禮停免云,敢啓。傳曰,知道。
又以迎接都監言啓曰,卽接遠接使移文,則中和府落留一大通官博慶,去月二十八日酉時身死,而其跟役王志仁言內,自持來壽衣願用,故從所願仍卽襲斂,棺板諸具,董督精備之意,具由往告於勅行,則兩勅以爲,棺斂後運,置於義州府云。客地身死,甚爲矜惻,竝與其家丁贈給一款無遺傳給事,分付各該司及遠接使·開城留守,三道道臣處,何如?傳曰,允。
柳,以兵曹言啓曰,出玄宮時,下玄宮時,虞祭內庭親行望哭禮時,弘化門外排立軍,以外營入直軍出用,則宮墻外行巡,多有掣礙之端,依丙子年例,以訓局出番軍二哨磨鍊,何如?傳曰,允。
又以訓鍊都監言啓曰,禁·御兩營鄕軍停番後,以本局軍替代入直,而兩營字內宮墻頹圮各處把守,依前定送,則元入直軍數少,以本局軍添入事,自各該營草記蒙允矣。禁衛營西營本局軍五名,御營廳東營·集春營本局軍三十五名,定送添入之意,敢啓。傳曰,知道。
洪起燮以宣惠廳言啓曰,本廳郞廳金載琬,纔已啓下矣。本廳多有擧行事,令該曹口傳付軍職,使之冠帶常仕,何如?傳曰,允。
柳,以漢城府言啓曰,臣府今月初二日,還接本府之意,敢啓。傳曰,知道。
吏曹,健陵遷奉出玄宮官敎是時,拭梓宮官望左議政南公轍,健陵遷奉啓殯奠及遷奠敎是時,拭梓宮官望右議政林漢浩,大行王大妃殯殿啓殯奠及到山陵遷奠敎是時,拭梓宮官望右議政林漢浩。
吏曹,遷奉時,挽章製述官沈象奎有頉代具康,趙得永有頉代洪命周,宋稚圭有頉代韓耆裕,宋啓榦有頉代任厚常,吳熙常有頉代尹羽烈,李友信有頉代愼宜學,金銑有頉代李晉淵改付標。
吏曹,大行王大妃挽章製述官沈象奎有頉代金學淳,趙得永有頉代徐鼎輔,宋稚圭有頉代具康,宋啓榦有頉代尹羽烈,沈能稷有頉代徐俊輔,吳熙常有頉代洪命周,李友信有頉代愼宜學改付標。
上在昌慶宮廬次。大行王大妃殿初喪。
申緯啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,公州營將張守初下直,長弓一張,長箭一部,片箭一部,筒兒一箇賜給。
李鶴秀啓曰,藥房副提調持湯劑來待矣。傳曰,封入。
傳于柳曰,明日出宮內門路,以協陽門爲之。
徐俊輔啓曰,明日大駕詣慕華館入幕次後,嘉順宮問安,何承旨進去乎?傳曰,同副承旨進去。
傳于柳曰,戶禮換房。
徐俊輔啓曰,應敎朴台壽,副應敎李潞,修撰尹豐烈都監進,校理林處鎭,修撰姜世白在外,副修撰趙庭和拿處,玉堂上下番俱空,已至閱月,事甚未安。校理洪益聞,副校理洪羲瑾·洪學淵,副修撰林顔喆旣有只推之命,竝卽牌招,推移入直,何如?傳曰,允。違牌,勿爲呼望。副修撰趙庭和,飭已施矣,分揀放送。
又啓曰,假注書李敏衡身病猝重,勢難察任,改差,何如?傳曰,允。
柳啓曰,卽者兵曹郞廳來言,明日迎勅動駕時,及館所動駕送勅動駕時,別侍衛不可不備,而本曹判書韓致應,以遷陵都監堂上,下往陵所,無以進參云,何以爲之?敢稟。傳曰,次堂擧行。
又啓曰,卽者御營廳從事官來言,明日迎勅時,郊館環衛,當爲擧行,而本廳大將張鉉宅有身病,不得擧行云,何以爲之?敢稟。傳曰,摠戎使代領進去。
又啓曰,明日,迎勅時,郊館環衛,摠戎使進去事,命下矣。摠戎使徐春輔,牌招聽傳敎,何如?傳曰,允。
又啓曰,密符親納,自是例也,而前京畿水使李春英,謂有身病,使其褊裨替納,事甚未安,推考,何如?傳曰,允。
又啓曰,卽者兵曹郞廳來言,摠管口傳差出事允下,而本曹判書韓致應在外,不得擧行云,何以爲之?敢稟。傳曰,次堂擧行。
申緯啓曰,判義禁金履陽,同義禁朴宗琦牌不進推考傳旨,今方捧入,而開坐命下之後,如是違牌,事甚未安。與新除授知義禁南履翼,同義禁金敎根,一體牌招,以爲開坐之地,何如?傳曰,允。
李敏衡改差,代以韓宗愈爲假注書。
申緯啓曰,行大司憲趙萬元,執義李基栽,掌令李南圭,持平朴齊明牌不進,掌令金洛龍,持平李賢默在外,監察茶時之意,敢啓。傳曰,知道。
以執義李基栽,掌令李南圭,持平朴齊明,正言鄭宗顯牌不進罷職傳旨,傳于申緯曰,只推。
徐俊輔,以吏曹言啓曰,卽接通禮院牒報,則明日迎勅時,左右通禮不可不備員,而左通禮鄭日泰有身病,右通禮具明源在外,不得擧行云。左通禮鄭日泰,右通禮具明源,竝改差,其代竝口傳擬入之意,敢啓。傳曰,知道。
吏曹口傳政事,以李沆爲左通禮,金益鉉爲右通禮。
徐俊輔,以迎接都監言啓曰,卽接遠接使移文,則祭幣賻物別定差使員朔寧郡守趙雲成,先送都監,祭品中祭帛一疋,檀香一炷,銀壺一把,銀爵三隻,移送弔祭所,賻物各色緞十四疋,銀子二百兩,陪進闕內,使通禮院行禮時陳列,事過後呈納承政院,而勅使所給計開單子,先爲封入之意,敢啓。傳曰,知道。
又以迎接都監言啓曰,本都監應辦色郞廳有頉代,戶曹正郞宋基鼎差下,使之察任,何如?傳曰,允。
柳,以兵曹言啓曰,宗戚執事金基常,昨日政事,付軍職矣。卽聞時帶內贍主簿云。臣之矇未覺察,誤錯書入,不勝萬萬惶恐,而原單子勿施,何如?傳曰,允。
又以都摠府言啓曰,大駕詣慕華館迎勅時,侍衛·寶劍·守宮,當爲備員,而都摠管金魯敬館伴進,李憲琦魂殿都監進,白師誾,副摠管洪遇燮在外,尹尙圭漢城府左尹導駕進,三員未差,令政院稟旨變通,仍令該曹口傳差出,待下批,牌招,以爲備員之地,何如?傳曰,允。
柳啓曰,因都摠府草記,大駕詣慕華館迎勅時,侍衛·寶劍·守宮,當爲備員,而都摠管金魯敬館伴進,李憲琦魂殿都監進,白師誾,副摠管洪遇燮在外,尹尙圭漢城府左尹導駕進,三員未差,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以南履翼·趙貞喆·柳相祚爲都摠管,申絢·洪遇燮·李愚在·柳和源·安橚爲副摠管,護軍金履載·徐長輔·尹行直·金啓河竝單付。
兵曹,副摠管單趙貞喆·柳相祚。
柳,以都摠府言啓曰,明日大駕詣慕華館迎勅時,侍衛·寶劍·守宮,當爲備員,而都摠管南履翼差祭,副摠管安橚·柳相祚·申絢·洪遇燮在外,趙貞喆有身病,無以備員。令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞。
兵曹口傳政事,以洪顯周爲都摠管,李存秀·朴周壽·徐鼎輔·李元植·柳相亮爲副摠管,副摠管朴周壽不喩,朴宗琦改落點。
柳,以備邊司言啓曰,迎勅在卽,班儀宜備,日前卿宰罷職不敍人竝敍用,仍令該曹口傳付軍職,使之進參,何如?傳曰,允。
吏曹,鈴原君單尹行直。
吏曹,弘濟院別迎慰使望,判敦寧府事李肇源。
洪起燮,以賑恤廳言啓曰,路傍僵屍,一一摘奸後,令賑恤廳依己未年例擧行事,命下矣。謹考己未已例,則班戶四十九人各錢三兩,布二疋,民戶二百八十五人,各錢二兩布一疋分給,此是貧窮無依人身死恤典,而與路傍僵屍,煞有異焉。惟乙亥,始有僵屍埋瘞之恤典,而壯每名錢二錢,空石三立,弱每名錢二錢,空石二立分給,合爲二萬一千三百三十八名矣。今此路傍僵屍之埋瘞,己未旣無可據之例,則當援用乙亥已例,而此亦恐涉太略,依各年掩骸之恒式,每名各一兩錢分給,使之擧行,何如?傳曰,允。
柳,以扈衛廳大將意啓曰,別將卞浩德身病猝重,勢難察任,今姑改差,何如?傳曰,允。
又以訓鍊都監言啓曰,本局中軍鄭學畊身病甚重,勢難察任,改差,何如?傳曰,允。
判尹鄭晩錫疏曰,伏以,卽接吏曹名帖,以臣塡差於永寧殿告由祭獻官,而受香在明日矣。臣固當蹶駿奔之不暇,而第自日前,重嬰輪行之毒疾,出沒死生,委頓床笫,房闥之內,尙不能蠢動,將何以齋沐將事於肅敬之地乎?病症危篤,事勢窮隘,悚惶悸恐,罔知攸措。玆敢倩人構草,冒萬死疾聲號籲於嚴廬之下。伏乞聖慈,俯賜鑑諒,特許移差於無故之人,以重祀典,以保殘喘,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭許令該曹改付標。
知敦寧金相休疏曰,伏以,臣近中輪行惡氣,嘔泄竝作,往往昏塞者,已爲數三日。此際以臣塡差社稷告由祭享官,名帖來到,祀典莫重,又是承乏,若有萬分一可强之勢,臣焉敢以病爲辭,而見今症形危惡,實無登降駿奔之勢,疾痛之號,不暇擇聲,短章號籲於天地父母之前。伏乞俯垂矜憐,亟命該曹改付標,俾享禮無至狼狽,仍治臣瀆擾之罪,千萬幸甚。臣無任云云。答曰,省疏具悉。疏辭許令該曹改付標。
刑曹參判李文會疏曰,伏以,臣於日前,見差享官,冒控疾痛之呼,特蒙改標之恩,近旬調治,雜試方藥,以至於屢度針灸,而迄無分效,諸般危惡之症,已悉於前疏,聖明亦已俯燭矣。此際忽自吏曹,又差永寧殿告由文獻官矣。夫享役之以病丐免,曾未幾何,又差享役者,誠是意慮之外,而目今形症之萬萬不可强,殆有甚於日前樣子,最是膈氣痞亘則昏眩如墜,脚部痿麻則移動必須,病情益焦,未暇緩聲。玆又倩人構草,冒死呼籲。伏乞聖明,特許付標,仍治臣屢瀆之罪,以肅朝綱,不勝幸甚。臣無任云云。答曰,省疏具悉。疏辭許令該曹改付標。
副校理洪學淵疏曰,伏以,臣之老母,年迫耄耋,病已貞痼,居常凜綴,寧日恒少,近因涼燠之不調,重嬰輪氣之熾蔓,忽自月前,急患暴泄,晝宵登溷者,今爲一旬,而食飮全却,積痞衝亘,形神澌脫,氣息喘促,委頓床玆,若不保朝夕,臣方手執刀圭,躬自扶將,晷刻離捨,其勢末由。故虛縻館銜,課日違傲,滿心惶隘,惟譴何是俟,天牌儼臨,繼伏承勿呼望之敎,揆以分義,不俟駕屨,而情私煎熬,趨承無路,玆敢忙陳短章,疾聲呼籲。伏乞聖慈,俯垂矜諒,遞臣所帶之職,勘臣逋慢之罪,俾便救護,以昭法紀焉。臣無任云云。省疏具悉。爾其勿辭救護。
上在昌慶宮廬次。大行王大妃殿初喪。
巳時,日暈。
大駕詣慕華館迎勅時,入幕次後,內閣·政院·藥房口傳問安。答曰,知道。
還宮後,內閣·政院·藥房口傳問安。答曰,知道。
申緯啓曰,行大司憲趙萬元未肅拜,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
洪起燮啓曰,司僕寺內乘來言,捲窓,取稟。傳曰,捲三面。
李鶴秀啓曰,藥房副提調持湯劑來待矣。傳曰,封入。
徐俊輔啓曰,工曹參判金敎根,除拜後過三日不爲出肅,依定式推考警責,仍卽牌招察任,何如?傳曰,允。
洪起燮啓曰,都摠管洪顯周旣入闕中,不爲肅謝,直爲出去,事甚未安,推考,何如?傳曰,允。
又啓曰,同義禁金敎根旣入闕中,不爲肅謝,直爲出去,事甚未安,推考,何如?傳曰,允。
徐俊輔啓曰,卽者社稷署官員來言,初四日啓殯告文祭時,提調當爲進參,而提調韓致應陵所進去,無以擧行云,何以爲之?敢稟。傳曰,許遞,令該曹口傳差出。
吏曹口傳政事,以李肇源爲社稷提調。
柳啓曰,臣以嘉順宮問安進去,下直之意,敢啓。傳曰,知道。
傳于徐俊輔曰,工兵換房。
傳于徐俊輔曰,和寧翁主卒逝,長生殿退件棺板一部輸送,禮葬致弔致祭之節,令該曹依例擧行。
傳于徐俊輔曰,曾經侍陵官方得賢身死,棺板一部依例題給。
申緯啓曰,卽者義禁府都事來言,今日動駕時,駕側鳴錚罪人李允相等二人,移送秋曹云矣,敢啓。傳曰,知道。
又啓曰,判義禁金履陽,同義禁朴宗琦·金敎根,更爲牌招,以爲開坐之地,何如?傳曰,允。
柳啓曰,臣館所問安進去,下直之意,敢啓。傳曰,知道。
又啓曰,臣承命馳詣館所問安,則上副勅以爲,別遣近侍,有此勞問,不勝感激云矣,敢啓。傳曰,知道。
徐俊輔,以吏曹言啓曰,卽接通禮院牒報,則以爲,明日擧動時,左右通禮,不可不備員,而新除授左通禮李沆,右通禮金益鉉,俱以身病沈重,萬無起動進參之路,卽速變通云。左通禮李沆,右通禮金益鉉竝改差,其代竝口傳擬入之意,敢啓。傳曰,知道。
吏曹口傳政事,以李渭達爲左通禮,以朴英載爲右通禮。
徐俊輔,以迎接都監言啓曰,卽接遠接使移文,則副勅去夜坡州牧止宿時,以七言絶句一首,出給任譯,揭于館壁云,故詩本謄書以入之意,敢啓。傳曰,知道。
又以迎接都監言啓曰,卽接遠接使移文,則勅行明日入京軍令,以卯正書出矣,敢啓。傳曰,知道。
又以迎接都監言啓曰,臣等以迎勅事,今方來詣慕華館矣。忽見勅行中跟役一名,走馬突過,故急令挽住,問其委折,則上副勅衣籠,已爲先入館所,而渠以副勅跟役,方有急覓衣服之事,急走入來云。故以不可先詣之意開諭後,別定待令任譯一人,押還弘濟院,而勅行往來之時,防守何等至嚴,則作門攔入,如入無人,事未前有,萬萬駭然。北作門把守將校,方自臣所,嚴棍懲治,而當該不飭之將臣,事過後拿問處之。雖以護行任譯言之,不善防護,致此無前之擧,尤極駭然。亦令該府,事過後拿問嚴勘,何如?傳曰,飭已施矣,分揀。
又以迎接都監言啓曰,勅使入迎恩門幕次後,以酒果饌品各一盤,傳給兩勅,而通官及跟役等處,亦以酒肴分給之意,敢啓。傳曰,知道。
又以迎接都監言啓曰,勅使到紅箭門,家丁十七名,使之落後,先入館所之意,敢啓。傳曰,知道。
又以迎接都監言啓曰,勅使來入館所之意,敢啓。傳曰,知道。
又以迎接都監言啓曰,勅使旣入館所,各色郞廳輪回直宿之意,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,勅使歇所茶啖,入饋之意,敢啓。傳曰,知道。
又以迎接都監言啓曰,通官賜茶床,分入各房之意,敢啓。傳曰,知道。
又以迎接都監言啓曰,卽者差備譯官來言,副勅往上勅房云矣,敢啓。傳曰,知道。
又以迎接都監言啓曰,卽者差備譯官來言,上勅往副勅房云矣,敢啓。傳曰,知道。
又以侍講院言啓曰,兼司書任存常入直矣。以遷陵問安官,下直出去,下番闕直,事甚未安。司書洪彦謨,說書張敎根,竝卽牌招,以爲推移入直之地,何如?傳曰,允。
又以禮曹言啓曰,今此和寧翁主之喪,自上當有擧哀之節,而方在國恤中,不爲磨鍊之意,敢啓。傳曰,知道。
曺鳳振,以戶曹言啓曰,景春殿椽木脫落處及行閣以下諸處雨漏修改吉日,令日官崔福基推擇,則九月二十日卯時爲吉云。以此日時擧行,何如?傳曰,允。
又以戶曹言啓曰,文正殿雨漏修改吉日,令日官崔福基推擇,則九月二十五日辰時爲吉云。以此日時擧行,何如?傳曰,允。
洪起燮,以備邊司言啓曰,伴送之行,當於明日先爲下直,而伴送使李羲甲身病猝劇,無以登途云。此時遞易,固知萬萬可悶,而事勢到此,不可無變通。今姑改差,其代以刑曹判書南履翼差下,使之卽速治發,何如?傳曰,允。
吏曹參議金學淳疏曰,伏以,臣本以無似,猥叨銓銜,淟涊蹲冒,居然四朔于玆,懼深負乘,戒在防賢,宜卽控辭,以蘄引免,而祗緣嚴畏,汔此泯默,若其求解一念,寤寐在中,今於仙寢遷奉之日,臣以陪從,當爲進參終事之地,趨簉班聯,粗效相紼之役,少伸攀弓之慕,此誠秉彝之同得,臣分之當然,顧何敢以區區情私,有所煩瀆於此時,而臣之老母積年貞疾,自經今夏潦暑,屢度添㞃,眞元日陷,長委床笫,而又於日昨,重添輪症,實有頃刻難支之慮,雜試藥餌,僅得少甦,而以篤老積敗之氣,經此危境,尙得全保,亦云天幸,種種餘症,猶復凜綴沈綿,臣方左右扶將,晝宵焦煎,目今事勢,雖暫時赴公,亦無以跬步離舍,則況此百里之地,十餘日遠離,揆以人子情理,誠無以按抑忍耐於其間。似此情懇,若不早卽一暴,是臣自阻於孝理之下也。玆敢冒萬死仰首呼籲於天地父母之前。伏乞聖慈,特垂矜憐,亟遞臣所帶之任,回授無故之人,俾得以趁期參班,則實爲公私之萬幸。若臣瀆擾之罪,雖被重勘,固所甘心。臣無任云云。省疏具悉。爾其勿辭救護。
副校理洪羲瑾疏曰,伏以,臣之自來情勢,於玉署一步,便成鐵限,前後除旨之下,輒犯逋慢之誅者,今已十年于玆,或庶蒙聖鑑之俯燭矣。況今暑濕積傷之病,重添邇來輪行之症,胸腹絞痛,嘔泄竝作,奄奄床笫,若不保朝夕,雖非平日難進之情,此時束帶膺召,無望自力,庚牌荐臨,至伏奉勿爲呼望之敎,驚惶震悚,罔知攸措,堇爲擔舁致身於禁門之外,玆敢疾聲呼籲。伏乞天地父母,俯垂諒察,特許鐫免,仍治臣違蹇之罪,以安私分,以肅朝綱,千萬幸甚。臣旣不以見職自居,不宜贅及他說,而事在目下,略貢微見,惟聖明垂察焉。天災流行,怪疾肆熾,民命近止,景色慘毒,僵屍收恤之命,欽仰大聖人惻怛之念,而閭巷之間,人氣愁沮,奔波驚怯,殆不能安業,另飭各部,逐坊存問,以示朝家慰撫之意,俾爲奠安民心之地,恐不可已矣。臣無任云云。省疏具悉。所陳不爲無見矣。爾其勿辭察職。
副修撰林顔喆疏曰,伏以,慈聖禮陟,時月屢改,灤遷魯祔,大禮將擧,舊慟新哀,臣民普切,伏惟聖慕皇皇,益復如新。仍伏念,臣於病伏昏涔之中,伏奉弘文館副修撰除旨,召牌屢臨,連事違傲,分義所在,已萬萬悚懍,而第臣重患輪行之毒疾,上吐下泄,屢經危域,雜試藥餌,終無效應,奄奄垂盡,委頓床笫,今至十餘日之久矣。此際庚牌又降,繼有此勿呼望之命,固當趨膺之靡遑,而顧今病情,萬無强力束帶之望,轉益惶隘,罔知攸爲,玆敢疾聲呼籲於嚴廬之下。伏乞聖慈,俯諒微懇,亟令鐫〈免〉,仍治臣瀆擾之罪焉。今於乞免之章,不暇贅及他說,而事在目下,不容泯默,敢貢愚見,惟聖明垂察焉。向以都下輪疾之大熾,特下宰屠弛禁之命,此蓋出於愛民如傷之聖德至意,臣於是,欽仰莊誦矣。當初令甲,自有定限,而近聞無知愚氓,不有法令,過限已久之後,狼藉推牛,有若無禁者然,牛禁,國之大政而一時弛禁,雖是軫恤之聖念,而今不可一任其蕩然,亟令法司,另加禁飭,俾知法令之有信,恐合事宜矣。臣無任云云。省疏具悉。禁屠事,爾言是矣,令法司另加禁飭,爾其勿辭察職。
辛巳九月初三日卯時,上詣慕華館,迎勅入侍時,行都承旨徐俊輔,左承旨李鶴秀,右承旨申緯,左副承旨曺鳳振,右副承旨洪起燮,同副承旨柳,假注書柳基豐·韓宗愈,事變假注書崔鳳恒,記注官金樂澧,記事官金正喜,檢校直閣鄭基善,以次侍立。時至,左通禮跪啓請外辦。上具衰服,乘轎出宣化門。鶴秀進前奏曰,請來譯官,每於入幕次後發送,而今番則似有窘速之慮,自此先爲出送,何如?上可之。出協陽門·肅章門·進善門·敦化門,由鍾街出崇禮門,御前及駕後鑼鼓代吹打,作行至慕華館幕次外,左通禮跪啓請降轎,上降轎入幕次。敎曰,勅使自弘濟院離發,今至何處與否,卽速知入也。少頃,勅使由北作門,下馬入幕次。左通禮詣御幕前,跪啓請出次。上改具翼善冠·無揚黑圓領袍·靑鞓·素玉帶以出。左右贊禮前導,就祗迎位。祭文至,左右贊禮啓請鞠躬,上鞠躬。及祭文捧置龍亭後,啓請平身,上平身。左通禮跪啓請乘轎。上乘轎,由崇禮門,入敦化門·進善門·肅章門·建陽門·銅龍門·景化門·集禮門,至明政門外。左通禮跪啓請降轎乘輿。上降轎乘輿,入明政門,詣明政殿西庭幕次外。左通禮跪啓請降輿,上降輿入幕次。敎曰,勅使入來與否,連續知入也。少頃,祭文龍亭至,通禮跪啓請出次,左右贊禮前導就祗迎位。左贊禮跪請鞠躬,上東向鞠躬。龍庭過後,又啓請平身,上平身。左右贊禮仍前導就拜位,上北向立。典儀曰,四拜,上行四拜禮。司香三上香後,更爲四拜訖。引禮二人以次引上副勅,入殿東幕次。左右贊禮導上入殿後西幕次,改具衰服執杖。左通禮啓請出次,上出次。左右贊禮前導,由賓陽西夾門,就涵仁亭前西階下位。上東向立。左贊禮跪啓請去杖免絰,上去杖免絰,步哭,出賓陽門外。左贊禮跪啓請止哭,上止哭。引禮引兩勅出幕次,由賓陽東夾門入。上還由賓陽西夾門入,陞涵仁亭西階上,東向立。兩勅陞東階上,西向立。進幣設爵官李潞進幣設爵。捧香官張振一,捧爐官張鳳周進香案前上香。奠幣瓚爵官任存常奠幣奠爵。讀祭文官姜世綸,捧祭文官李升烈齊詣祭文案前,讀祭文官西向立讀訖。典儀曰,哭,上哭。典儀曰,止哭,上止哭。捧祭文官捧祭文,就燎所焚訖。左贊禮導上自西階,跪啓請絰杖哭,上絰杖哭。送勅使至中門外,引禮引勅使還就幕次。上止哭。鶴秀進前曰,勅使入幕次後,遣史官問安,依例爲之乎?上曰,唯。仍還入小次。鳳恒承命往詣於上副勅幕次,招譯官通事,依例問安。上勅答曰,這是應行的禮節,俺等不知爲勞,卽此近侍問安,不勝感謝。副勅答曰,別無勞憊之節,委遣近侍賜問,感謝感謝。鳳恒還傳。鶴秀以司謁入奏。茶禮時至,左通禮跪啓請出次。上具布裹翼善冠·布袍·布裹烏犀帶·白皮靴出次。左右贊禮前導,至明政殿西正門外,承旨前導,入就殿內,東向立。引禮引兩勅,由明政殿東正門入,西向立。上令御前通事申緯·洪起燮,譯官通事金在洙·金相舜,分詣兩勅前,請行再拜禮。兩勅辭曰,不敢當不敢當。又使通事傳語曰,禮也。不敢從命。兩勅又辭曰,禮重有難奉承。又使通事傳語曰,賓主初見,禮不可廢,況僉大人奉皇命遠臨,敢不如儀。兩勅又苦辭,請行揖禮。又使通事傳語曰,大人有命,不敢不從,當行揖禮,而拜無交拜之禮,則揖亦不可交揖,主人先揖,大人答揖,而一時竝揖於兩大人,亦涉欠敬,先揖上勅大人,次揖副勅大人,好矣。兩勅曰,謹當遵命。上行揖禮。兩勅亦答揖訖。上曰,皇上氣候,若何?勅使曰,萬安。上曰,嚴廬哀慼之餘,諸節一向萬安?勅使曰,萬安。上曰,居諸易邁,先皇上山陵奄過,追念昔日字小之恩,益不勝廓然矣。勅使曰,以國王平日愛戴之誠,想應如是矣。上曰,先皇上配天之禮順成,實是莫大之盛典,慶忭之餘,不勝感愴,而前後順付詔勅,俱係曠絶之特恩,感戴之誠,河海莫量矣。勅使曰,聖明無微不燭,況貴國之自來恩寵,迥出尋常者乎?上使通事請就椅。上御西邊素椅上。兩勅分坐東邊漆椅上。上又使通事傳語曰,諸王貝勒安否,何如?勅使曰,都太平。上曰,道路險遠,時値晩炎,僉大人驅馳之餘,氣力,何如?勅使曰,幸保無事。上曰,小邦不幸奄遭喪變,皇上深憐小邦,特遣兩大人銜命遠臨,賜祭賜賻,俱出特恩,哀榮交至,無以爲懷。勅使曰,是矣是矣。上曰,小邦前後所被皇恩,與天無極,而僉大人之光臨海外,專爲小邦之賜祭,則凡於接待之道,尤當竭力,而時値國哀,物力凋殘,且以輪疾,死亡相續,沿路供億,必不能成樣,其在主人之心,不勝歉愧矣。勅使曰,生民罹災,實爲慘惻,而在途伺候凡百,俱極妥當,感謝千萬。上曰,一大通官中路得病,竟至不起,其棺斂之節,已爲申飭,而念其客地身故,不勝慘惻。勅使曰,可憐可憐。棺斂之節,荷此優恤,尤庸感謝。上曰,一路宴享及軍威軍等物,一竝除減,此實出於僉大人爲小邦除弊之意,此尤感謝矣。勅使曰,何必提敎?上曰,皇華遠辱,遐陬動色,雖與平時有異,不得如例設宴,而今欲略設茶禮,以表微誠矣。勅使曰,謹遵命。上曰,不腆數器物不稱情,幸勿固辭。勅使曰,謹遵命。上曰,物雖菲薄,意則懇摯,强爲下箸,以慰此區區情悃,是所望也。勅使曰,敢不如敎?上曰,更爲進茶,何如?勅使曰,謹遵命。上曰,情雖無窮,僉大人行役之餘,勞憊可悶,請撤床。勅使曰,謹遵命。上曰,僉大人跋涉之餘,勞憊必多,在此心雖以款款爲幸,亦不敢以永今夕,恐妨便休,館宇凡節,必多齟齬,惟願善加調護,明當進詣館所,躬探起居矣。勅使曰,如是下念,尤庸感謝。但是近日天氣不調,幸勿動駕。上曰,兩位大人,銜命光臨,豈無往拜之禮?勅使曰,貴國有喪,有異平日,何論常禮?上曰,大人之敎雖如此,在主人之道,何可如是?斷乎不可奉承。勅使曰,明若枉駕,俺們之不安于心,難以盡達,俯從伏望。上曰,兩大人盛念,如是申勤,敢不唯命?上曰,請行拜禮。勅使曰,不敢當。上曰,僉大人之敎旣如此,請行揖禮。勅使曰,謹遵命。送至明政門。勅使曰,敢請留步。上曰,主人之禮不可闕也。勅使曰,敢請留步。上曰,僉大人盛意雖如此,應行之禮,何可已也?勅使曰,就此告別,敢請留步。上曰,請聞命矣。兩勅出明政門外乘轎。上亦於路右乘輿,命遣史官問安。鳳恒承命,往詣兩勅轎前問安。兩勅竝答以感謝感謝。兩勅轎先發。左右通禮導上輿還,由集禮門·景化門·銅龍門·建陽門,入協陽門·宣化門還內,出標信解嚴。諸臣以次退出。
上在昌慶宮廬次。
自卯時至申時,灑雨下雨,測雨器水深七分。
大殿·中宮殿·嘉順宮·世子宮·世子嬪宮,內閣·政院翌日口傳問安。答曰,知道。
大殿,朝廷二品以上·六曹堂上單子問安。答曰,知道。
藥房都提調林漢浩,副提調李鶴秀啓曰,郊館迎勑,離次酬接,向晩回鑾,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣體一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
李鶴秀啓曰,藥房都提調·副提調持湯劑來待矣。傳曰,封入。
傳于徐俊輔曰,出玄宮時,摠護使有身病,不得進去云,原任大臣除朝辭進去。
徐俊輔啓曰,左尹臣徐春輔,今日館所問安進去,下直之意,敢啓。傳曰,知道。
又啓曰,左尹臣徐春輔承命馳詣館所問安,則上副勑以爲,凡百稱當,感謝感謝,少勿下念云矣,敢啓。傳曰,知道。
又啓曰,玉堂上下番俱空,已至多日,事甚未安,副校理洪羲瑾,副修撰趙庭和·林顔喆,竝卽牌招,以爲推移入直之地,何如?傳曰,允。
又啓曰,吏曹郞廳來言,今此遷陵時,本曹堂上一員當爲陪從,而判書金魯敬因山時陪從進,參判權丕應有身病,參議金學淳受由,無進去之員云,參判卽爲牌招,何如?傳曰,允。
又啓曰,吏曹參判權丕應牌不進推考傳旨,今方捧入,而遷陵時陪從,當爲進去,而如是違牌,事甚未安,更爲牌招,何如?傳曰,允。
申緯啓曰,判義禁金履陽,同義禁金敎根·朴宗琦牌不進推考傳旨,今方捧入,而開坐命下,已至多日,如是違牌,事甚未安,竝卽牌招,以爲開坐之地,何如?傳曰,允。
又啓曰,判義禁金履陽,同義禁朴宗琦·金敎根牌不進推考傳旨,今方捧入,而開坐命下之後,如是違牌,事甚未安,竝更牌招,以爲開坐之地,何如?傳曰,允。
徐俊輔啓曰,敦寧府官員來言,今月初七日本府進香堂上當爲進參,而領敦寧金祖淳,判敦寧李肇源,知敦寧金相休,都正尹之鉉有身病,同敦寧未差,無進參之員云,何以爲之,而同敦寧未差之代,政官牌招,開改差出,何如?傳曰,允。判敦寧以下竝許遞。
又啓曰,吏曹參判權丕應牌不進推考傳旨,今方捧入,而開政命下之後,如是違牌,事甚未安。判書金魯敬以館伴進,參議金學淳受由,參判更爲牌招,何如?傳曰,允。
又啓曰,明日大駕詣慕華館入幕次後,嘉順宮問安,何承旨進去乎?敢稟。傳曰,都承旨進去。
傳于洪起燮曰,明日出宮內門路,以協陽門爲之。
洪起燮啓曰,卽者摠戎廳把摠來言,明日郊館環衛時,摠戎使徐春輔當爲進去代領,而以漢城府左尹導駕進,在前如此之時,有本營中軍代領之例,今番則何以爲之?敢稟。傳曰,禁將代領。
以司書洪彦謨,說書張敎根牌不進罷職傳旨,傳于徐俊輔曰,只推。
徐俊輔,以迎接都監言啓曰,卽者差備譯官來言,上勑往副勑房云矣,敢啓。傳曰,知道。
又以迎接都監言啓曰,卽者差備譯官來言,上副勑共登明雪樓,眺望良久,還爲下來,各歸其房云矣,敢啓。傳曰,知道。
又以迎接都監言啓曰,上副勑元禮單,各贈給,通官·跟役等贈給,無弊入給之意,敢啓。傳曰,知道。
又以迎接都監言啓曰,卽者差備譯官來言,上副勑各製七律一首,刻揭館壁云,故分付該曹,使之刻揭,原詩本謄書以納之意,敢啓。傳曰,知道。
又以迎接都監言啓曰,大臣茶禮,定於勑使入京後設行事,前已草記蒙允矣。今日乃是空日,大臣茶禮,依例請行之意,敢啓。傳曰,知道。
又以迎接都監右議政意啓曰,臣承命來詣館所,使首譯先呈名帖,仍以御帖奉來之意,言于兩勑,請行茶禮,則以爲,前後勞問,若是勤摯,至於大臣,事面自別,而有此御帖來傳之擧,不勝感激,何敢晏然承受乎?牀排則入送,行禮則停免爲宜云。故依其言入給牀排,御帖擎奉還傳,令都監郞廳還納政院,臣則退去之意,敢啓。傳曰,知道。
又以迎接都監言啓曰,勑使元禮單例贈·別贈·都求請·別求請,通官以下元禮單都求請·別求請各項物種,或以本色持去,或以折銀持去,分付戶曹,區別懸註,追後別單書入之意,敢啓。傳曰,知道。
又以侍講院言啓曰,下番連日闕直,事甚未安。司書洪彦謨,說書張敎根,旣有只推之命,竝更牌招,以爲推移入直之地,何如?傳曰,允。
又以吏曹言啓曰,卽接通禮院牌報,則明日送勑擧動時,左右通禮當爲備員,而右通禮朴英載在外,不得進參,卽速變通云,右通禮朴英載,今姑改差,其代以口傳擬入之意,敢啓。傳曰,知道。
吏曹口傳政事,以金周默爲右通禮。
申緯,以都摠府言啓曰,明日動駕時,寶劍·侍衛·守宮當爲備員,而都摠當洪顯周·李存秀,副摠管李元植在外,柳相亮內乘進,徐鼎輔·朴宗琦·李愚在·金熙周俱有身病,無以備員,令政院稟旨變通,仍令該曹口傳差出,待下批,牌招,以爲進參侍衛之地,何如?傳曰,竝許遞,以無故人,次堂口傳差出。
兵曹口傳政事,以李羲甲·李憲琦爲都摠管,申絢·趙貞喆·李文會·金啓河·尹尙圭·李春英爲副摠管。
兵曹口傳政事,以柳相亮爲都監中軍。
徐俊輔,以禮曹言啓曰,明日親臨郊館送勑時,王世子祗迎隨駕之節,何以爲之乎?敢稟。傳曰,勿爲磨鍊。
又以禮曹言啓曰,今此和寧翁主喪弔祭,國恤卒哭後擧行事,啓下矣。取考謄錄,則公翁主喪,原弔祭外,又有成服日遣內侍致弔之例,今番則遣內侍致弔之節,何以爲之乎?敢稟。傳曰,遣內侍致弔。
曺鳳振,以戶曹言啓曰,上副勑贐行,通官等賞給,與昨年及乙丑已例,參互磨鍊,別單書入之意,敢啓。傳曰,知道。
洪起燮,以兵曹言啓曰,明日送勑擧動時,守宮侍衛及各差備,當爲備員,而新除授正郞沈東潤在外未肅拜,不得進參云,今姑改差,其代仍令該曹,以在京無故人,口傳差出,以爲進參之地,何如?傳曰,允。
又以備邊司言啓曰,卽見平安監司金履喬狀啓,則以爲,濟州牧漂到琉球國人中一名,到順安縣病故,咨文改撰一款,請令廟堂稟旨分付,而漂人屍柩,瘞或有例,且已深埋,仍此置之,恐未知何如爲辭矣。齎咨官渡江,似在數日間,咨文改撰下送,無以及期,令槐院更以緣由撰出咨文,騎撥下送于灣府,以爲追後入送之地,漂人身故,依願柩瘞,曾多已例,使之仍置,何如?傳曰,允。
又以禁衛營言啓曰,本營把摠元榘·李煥周以遷陵時差備官進去,鄭瑋·吳致勛以因山時差備官進去,建陽門入直,無以排比,哨官林魯豐·鄭煥章,姑爲輪回代直,何如?傳曰,允。
又以摠戎廳言啓曰,因兵曹啓下節目,今九月初五日大駕詣慕華館送勑時,環衛軍,依迎勑時例,本廳標下餘軍一百五十名,別定將校十五人,領付于御營廳之意,敢啓。傳曰,知道。
上在昌慶宮廬次。大行王大妃殿初喪。
藥房都提調林漢浩,副提調李鶴秀啓曰,日月易得,因山奄迫,伏惟孝思哀慕,益復罔極。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
申緯啓曰,行大司憲趙萬元未肅拜,執義李基栽,掌令金洛龍,持平李賢默在外,掌令李南圭,持平朴齊明呈辭,監察茶時之意,敢啓。傳曰,知道。
洪起燮啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,司僕寺內乘來言,捲窓取稟。傳曰,捲三面。
洪起燮啓曰,今日送勑動駕時,侍衛·寶劍·守宮,當爲備員,而都摠管李羲甲·李憲琦,副摠管金啓河·李文會·趙貞喆牌不進。雖未知實病之如何,而俱稱身病,無一承膺,將至儀衛不備之境,事未前有,萬萬未安。更卽牌招,何如?傳曰,更爲嚴飭牌招,如有違牌,勿爲呼望。
李鶴秀啓曰,藥房都提調·副提調,持湯劑來待矣。傳曰,封入。
徐俊輔啓曰,玉堂上下番俱空,已至閱月,事甚未安。副校理洪羲瑾,副修撰趙庭和·林顔喆,旣有只推之命,與副校理洪學淵一體牌招,推移入直,何如?傳曰,允。
又啓曰,今此遷陵因山下玄宮時問安,何承旨進去乎?敢稟。傳曰,都承旨進去。
又啓曰,今此大行王大妃發靷時,承旨當爲陪從,而取考前例,則二員進去矣。今番則何承旨進去乎?敢稟。傳曰,右承旨。左副承旨進去。
柳啓曰,臣館所問安進去,下直之意,敢啓。傳曰,知道。
徐俊輔啓曰,吏曹參判權丕應再牌不進推考傳旨,今方捧入,而開政命下之後,一向違牌,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹參判權丕應牌不進推考傳旨,今方捧入,而開政命下,已至經宿,如是違牌,事甚未安,更爲牌招,何如?傳曰,允。
柳啓曰,臣承命馳詣館所問安,則上副勑以爲,連承勞問,不勝感謝云矣,敢啓。傳曰,知道。
洪起燮啓曰,都摠管李羲甲,副摠管李文會,特敎申飭之下,謂有身病,奉牌闕外,陳疏到院,而原疏以停朝市,纔已退却矣。竝從重推考,何如?傳曰,允。
徐俊輔啓曰,吏曹參判權丕應再牌不進推考傳旨,今方捧入,而遷陵時陪從,當爲進參,而連事違召,終不承膺,事體道理,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹參判權丕應牌不進推考傳旨,今方捧入,而遷陵時陪從,當爲進去,而如是違牌,事甚未安,更爲牌招,何如?傳曰,允。
又啓曰,吏曹判書金魯敬,一體牌招,何如?傳曰,允。
洪起燮啓曰,訓鍊都監入直哨官,當以二望書入,而以一望書入,臣之矇然捧入,不勝惶悚,而不能檢飭之當該兵曹堂上,不可無警,從重推考,何如?傳曰,允。
申緯啓曰,同義禁金敎〈根〉·朴宗琦再牌不進推考傳旨,今方捧入,而開坐命下,已至經宿,連事違牌,終無變動,事體所在,萬萬未安。判義禁金履陽,以遷陵都監堂上,纔已出去矣,同義禁竝當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁金敎根牌不進推考傳旨,今方捧入,而開坐命下,已至多日,連事違召,終不承膺,事體所在,誠甚未安,更爲牌招,何如?傳曰,允。
又啓曰,同義禁金敎根再牌不進推考傳旨,今方捧入,而開坐命下,已至多日,連事違召,無意承膺,事體所在,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,卽者刑曹郞廳來言,擊錚捧供,毋得過三日,曾有定式矣。再昨日動駕時,擊錚罪人李允相等,當爲捧供,而判書未差,次堂例不得擧行云。未差之代,今日政差出,待下批,牌招,以爲開坐之地,何如?傳曰,允。
吏曹口傳政事,以成始光爲兵曹正郞。
以副校理洪羲瑾,副修撰趙庭和·林顔喆牌不進罷職傳旨,傳于徐俊輔曰,只推。
以司書洪彦謨,說書張敎根牌不進罷職傳旨,傳于徐俊輔曰,只推。
徐俊輔,以迎接都監言啓曰,卽者差備譯官來言,勑使發行軍令,今日巳刻書出云矣,敢啓。傳曰,知道。
又以迎接都監言啓曰,卽者差備譯官來言,上副勑同坐一處,招任譯等問曰,先大王出殯明日耶?答曰,然矣。兩勑曰,國王心懷,必益罔極,郊外送別,雖是待賓之道,此時動駕,殊非仰體聖懷之意,傳稟于國王,勿爲送別,至望至望。答曰,大人盛意,雖極感激,國王聞此,必益不安矣。兩勑曰,當初趲程,爲貴國大事也,今日還發時,亦請勿爲躬臨,亦爲貴國大事也,此意詳細轉達云矣,敢啓。傳曰,知道。兩勑之言旣如是,送勑之節,勿爲磨鍊。
又以迎接都監言啓曰,卽者勑使離發館所之意,敢啓。傳曰,知道。
又以迎接都監言啓曰,勑使回程牌文,以初五日起行書出,先爲發送之意,敢啓。傳曰,知道。
又以迎接都監言啓曰,卽者差備譯官來言,勑使以爲,弘濟院旣是過站,大臣·承旨勿爲出來云矣,敢啓。傳曰,知道。
又以迎接都監言啓曰,卽者差備譯官來言,路程記待令于高陽站云矣,敢啓。傳曰,知道。
又以迎接都監言啓曰,本都監郞持茶禮牀,馳往高陽站,依例傳給之意,敢啓。傳曰,知道。
又以迎接都監言啓曰,卽者差備譯官來言,今日勑使離發時,自館所轎子作行云矣,敢啓。傳曰,知道。
又以迎接都溢言啓曰,卽者差備譯官來言,勑使肅肅牌·回避牌,竝作馱以去云矣,敢啓。傳曰,知道。
又以迎接都監言啓曰,勑使已踰沙峴,臣等退去之意,敢啓。傳曰,知道。
又以國葬都監摠護使意啓曰,今初九日陳列時及初十日撤排時,都監所屬該曹員役·軍人輩,自多出入於闕門及殯殿門,而有難續續煩稟,令兵曹區別其當入不當入,勿令阻滯事,預爲分付,何如?傳曰,允。
又以國葬都監摠護使意啓曰,發靷習儀,當行於明日,而本都監堂上李肇源時無職名,令該曹口傳付軍職,使之進參,何如?傳曰,允。
又以魂殿都監摠護使意啓曰,本都監堂上金相休時無職名,令該曹口傳付軍職,使之察任,何如?傳曰,允。
兵曹口傳政事,上護軍李肇源,大護軍金相休竝單付。
徐俊輔,以遷陵都監摠護使意啓曰,明日出玄宮時奉審事,臣今日除朝辭進去之意,敢啓。傳曰,知道。
又以內醫院都提調意啓曰,崔壽煥·吳潤根書員差下事,命下矣。院書員高應淵·范潤瑾有頉,代崔壽煥·吳潤根差下之意,敢啓。傳曰,知道。
又以侍講院言啓曰,下番連日闕直,事甚未安。司書洪彦謨,說書張敎根,旣有只推之命,竝更牌招,以爲推移入直之地,何如?傳曰,竝許遞,今日政差出。
又以吏曹言啓曰,卽接通禮院牒報,則明日出玄宮望哭時,左右通禮不可不備,新除授右通禮金周默,身病沈劇,萬無進參之路云。右通禮金周默,今姑改差,其代口傳備擬以入之意,敢啓。傳曰,知道。
又以吏曹言啓曰,卽接通禮院牒報,則明日出玄宮成服王世子望哭時,相禮不可不備,而相禮沈英錫身病猝重,萬無進參之路云。相禮沈英錫,今姑改差,其代口傳備擬以入之意,敢啓。傳曰,知道。
吏曹口傳政事,以任文白爲右通禮,以朴鳴和爲相禮。
曺鳳振,以戶曹言啓曰,今此支勑時,通官等別求請物種,別單書入之意,敢啓。傳曰,知道。
洪起燮,以訓鍊都監言啓曰,本局別將趙恩錫身病甚重,勢難察任,改差,何如?傳曰,允。
上在昌慶宮廬次。大行王大妃殿初喪。
自午時至申時,日暈。
子時出玄宮望哭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
卯時啓殯奠後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
申時啓欑宮後,大殿·中宮殿·嘉順宮·世子宮·世子殯宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,朝廷二品以上單子問安。答曰,罔極。
藥房都提調林漢浩,提調李存秀,副提調李鶴秀啓曰,灤遷協吉,玄和復出,殯殿啓欑,亦在是日,伏惟孝思攀號,益復罔極。伏未審哀疚之中,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
李鶴秀啓曰,藥房三提調持粟米飮來待矣。傳曰,封入。
又啓曰,藥房三提調持湯劑來待矣。傳曰,封入。
進御三錢重人蔘粟米飮,自今日一貼式煎入事,榻前下敎。
中宮殿進御三錢重人蔘粟米飮,自今日一貼式煎入事,榻前下敎。
嘉順宮進服三錢重人蔘粟米飮,自今日一貼式煎入事,榻前下敎。
柳啓曰,都摠管李憲〈琦〉,旣在闕中,不爲肅謝,事甚未安,推考,何如?傳曰,允。
徐俊輔啓曰,副摠管趙貞喆,旣入闕中,不爲肅謝,直爲出去,事甚未安,推考,何如?傳曰,允。
申緯啓曰,同義禁金敎根三牌不進推考傳旨,今方捧入,而開政命下,已至多日,連事違召,無意承膺,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招,違牌,勿爲呼望。
又啓曰,同義禁金敎根,特敎申飭之下,謂有私義,奉牌闕外,無意承膺,事體所在,誠極未安,推考,何如?傳曰,允,許遞,今日政差出。
又啓曰,臣緯,臣鳳振,今日因山習儀進去,下直之意,敢啓。傳曰,知道。
傳于洪起燮曰,遷陵都〈監〉狀聞等節,誠甚遲緩,不勝渴悶,塘馬立之,擧行形止,使之連續登聞。
徐俊輔啓曰,假注書柳基豐身病猝重,勢難察任,今姑改差,何如?傳曰,允。
柳基豐改差,代以南履炯爲假注書。
徐俊輔啓曰,玉堂上下番俱空,已至閱月,事甚未安,副校理洪羲瑾·洪學淵,副修撰趙庭和·林顔喆,竝卽牌招,推移入直,何如?傳曰,允。
傳于徐俊輔曰,摠護使之代,以右議政爲之。
徐俊輔啓曰,吏曹判書金魯敬牌不進,參判權丕應再牌不進推考傳旨,今方捧入,而開政命下,已至經宿,如是違牌,事體所在,誠極未安。判書更爲牌招,參判所當更請牌招,而係是一日三牌,何以爲之?敢稟。傳曰,更爲牌招,違牌,勿爲呼望。
又啓曰,吏曹參議金學淳由限已過,一體牌招,何如?傳曰,允。
又以吏批言啓曰,侍講院說書今當差出,而前望中可擬之人,只有二人,以二望擬入之意,敢啓。傳曰,知道。
有政。吏批,判書金魯敬進,參判權丕應式暇,參議金學淳式暇,同副承旨柳進。啓曰,刑曹判書今當差出,而擬望之人乏少,政府西壁,竝擬,何如?傳曰,允。
又啓曰,蔚山都護府使,今當差出,而本府以營下劇邑,物衆地大,素稱難治,不可不擇差,他道有聲積未準朔·已準限守令,竝擬,何如?傳曰,允。
又啓曰,鍾城都護府使,當以文臣差出,而當品中擬望之人乏少,曾經三品侍從,竝擬,何如?傳曰,允。以李嘉愚爲司書,洪永觀爲說書,沈象奎爲判敦寧,李相璜爲知敦寧,金魯應爲刑曹判書,金基厚爲同敦寧,徐憙淳爲敦寧都正,柳相祚爲同經筵,金啓河爲同義禁,朴齊明爲司成,沈存之爲司饔僉正,任泰濬爲直講,金榶爲康陵令,沈樂臣爲監察,金致礪爲典籍,金琮爲司饔主簿,鄭國柱爲順懷墓守衛官,張之瑜爲律學敎授,金喆遠爲攝司僕正,朴魯壽爲廣興奉事,徐有晃爲兼引儀,李鍾祜爲蔚山府使,具縉爲三和府使,姜世綸爲鍾城府使,朴用萬爲抱川縣監,南履綏爲靑陽縣監,權馥爲咸平縣監,安養誠爲桃源察訪,崔鳳恒爲昌樂察訪。前府使李晢嘉善,今降通政,降資事承傳。奉常副奉事單金麟洙,學正二單,禹錫文·李基準,學錄單金履喆,承文副正字單李益文,開城府分敎官單趙得謙,書題四單,千允宅·趙完碩·金俊協·李光新以上竝單付。任岳周·趙鼎錫爲假引儀。
再政。南履懋爲兼文學,鄭晉錫爲景慕宮令,金在源爲景慕宮令,李正紳爲永禧殿令,金弘柱爲典獄主簿,柳信儉爲軍器主簿,洪羲瑜爲監察,金學羲爲司圃別提,吳顯甲爲南部都事。鍾城府使姜世綸今加通政,加資事承傳。魂殿都監都提調單右議政林漢浩,國葬都監都提調單右議政林漢浩,山陵都監都提調單右議政林漢浩。
兵批,判書韓致應舊陵所進,參判趙晉和病,參議閔德基病,參知具康入直進,右承旨申緯進。以金啓雄爲梨洞萬戶。同知單崔崙得,僉知單柳運永,大護軍南履翼,副護軍尹之鉉,副司果洪彦謨·洪檼·李慶瓚,副司正張敎根,以上竝單付。
以遷陵都監摠護使韓用〈龜〉等狀啓,傳于徐俊輔曰,梓宮奉出時,水患之大段,萬萬驚悚,萬萬痛迫。幾年奉厝於如此之地,而冥頑不覺,追思此事,只切罔極。奉出後奉審,則梓宮內果無慘漉之痕,而無他憂慮之事乎?卿等自應十分審愼妥奉,而旣不能躬審,則心焉如燬,不能按抑而已。奉出以後所見,一一詳細,枚擧馳啓事,回諭于摠護使以下。
以副校理洪羲瑾·洪學淵,副修撰趙庭和·林顔喆牌不進罷職傳旨,傳于徐俊輔曰,只推。
以慶尙監司李在秀狀啓,薦新進上柚子,尙有靑色,又爲體小,惶恐待罪事,傳于徐俊輔曰,勿待罪事,回諭。
徐俊輔,以魂殿都監摠護使意啓曰,因山時靈駕陪從侍衛百官,自闕門外乘馬事,庚申·乙丑,因下敎擧行矣。今番何以爲之乎?敢稟。傳曰,依庚甲·乙丑兩年例爲之。
又以魂殿都監摠護使意啓曰,發引後本都監尙多擧行之事,郞廳限返虞日,依前輪回入直之意,敢啓。傳曰,知道。
又以內醫院都提調意啓曰,自初十日本院例爲直宿,而提調李存秀以禮堂,當爲陪往靷駕矣。所帶提調之任,今姑許遞,其代令該曹口傳差出,以爲直宿之地,何如?傳曰,允。前望單子入之。
內醫院提調前望單子入之,沈象奎落點。
徐俊輔,以內醫院都提調意啓曰,吳敏植書員差下事,命下矣。院書員范潤瑾有頉,代吳敏植差下之意,敢啓。傳曰,知道。
又以禮曹言啓曰,和寧翁主喪成服日,當爲遣內侍致弔,而健陵出玄宮及嬪殿啓欑宮,在於今日,致弔退行於國恤卒哭後,何如?傳曰,允。
又以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕李宗周自退,代以曾經守僕試才抄擇,備三望受點次,別單書入,而守僕元窠中一窠久任事,亦有定式矣。時任守僕李松蕃,旣有舊勤,且嫺儀節,故單望啓下,爲久任之意,敢啓。傳曰,知道。
洪起燮,以都摠府言啓曰,今日大行王大妃發靷三度習儀時,侍衛當爲備員,未肅拜摠管,令政院牌招,以爲備員進參侍衛之地,何如?傳曰,允。
又以都摠府言啓曰,副摠管柳和源以大行王大妃發靷三度習儀時幄次侍衛事,晝仕出去之意,敢啓。傳曰,知道。
申緯,以義禁府言啓曰,平安監司金履喬狀啓內,漂人護送差使員廣梁僉使林秀鳳,爲先罷黜,領去譯官金學矩,地方官順安縣令鄭東進等罪狀,竝令攸司稟處事,啓下矣。林秀鳳以護送差使員,下去義州府,依例發遣府書吏,交代後拿來,鄭東進時在任所云,亦爲發遣府羅將拿來,金學矩係是堂下譯官,依法典令刑曹擧行,何如?傳曰,允。待待命拿來。
左議政南公轍箚曰,伏以,先王玄和,復臨灤水,聖母因山,期日又迫,仰惟我殿下出天之聖孝,慟慕罔極,益復如新。臣於此際偶得時行輪疾,今至多日,前後之症形屢變,藥餌之補瀉俱難,胸膈壅煩,嘔吐無節,頭目眩疼,手脚掉戰,房闥之內,寸步不能起動,醫人之言皆以爲,生死安危,尙未可知。而臣則必欲某條調治,忍死强赴,一伸情禮,退塡丘壑,更無所恨,故一日二日,趑趄至此,今則眞元漸益下陷,自量無萬一分擔去之勢。於焉之頃,期限此迫,臣之一身,死於道路,猶屬餘事,而言念莫重之禮節,至繁之事役,其將着手無路,必致無限狼狽,有臣如此,生亦何爲?玆敢冒萬死倩人構草,仰陳短箚於嚴廬悲疚之中。伏乞殿下,淵然深思,亟遞臣摠護使之任,仍令攸司嚴加誅罰,以爲人臣不忠不職者之戒焉。取進止。答曰,省箚具悉卿懇。愼節不勝奉慮,摠護之任許副,卿其安心調理。仍傳于徐俊輔曰,此批答遣史官傳諭于左議政。
上護單李羲甲疏曰,伏以,臣夜伏奉除旨,以臣爲都摠府都摠管,而客使郊送,成命已下,法駕夙戒,陪衛義重,臣苟有萬分一趨承之望,則何敢駕屨或俟,而臣自經二日暴泄之後,眞元全脫,虛嘔頻作,而食飮俱阻,頑痰日潮,而神識都失,暈倒在地,不省四到者,已有日矣。病旣如此,末由蠢動,故客使伴送之任,至煩籌司之啓遞,臣方跧伏惶蹙,如添一病。乃者違牌路阻,伏承勿爲呼望之命,不敢偃處私次,擔舁到朝房,而咫尺禁扃,叩謝無路,玆敢略構短章,疾聲呼鳴。伏乞聖慈,俯賜鑑諒,將臣周廬新授之銜,卽行鐫免,仍令攸司議臣逋慢之罪,以昭法紀,不勝大願。臣無任云云。答曰,省疏具悉。所請依施。
刑曹參判李文會疏曰,伏以,臣一疾經旬,迄無少減,享役丐免,前後疏凡幾上矣。昨暮雲劍之蒙點,又不得不冒死懸病,雖緣精力之萬萬不可强,而惶隘罔措,直欲無生。又於夜中,伏奉摠管除旨,召牌踵臨,繼而有違牌勿呼望之命。臣於是,逃遁不得,擔舁進伏於朝房,而目下形症,極不尋常,非但痢泄交作,寒熱相戰,最是脚部麻萎,小睫則眩昏欲仆。夫侍衛寶劍,脚力是資,則仗前扶須,有所不敢,道中顚躓,顧何以免?陳力進身,斷無其望,玆敢妄犯奉牌之罪,仰瀆嚴廬之下。伏乞聖慈,俯垂矜諒,亟遞臣摠管之職,仍治臣逋慢之罪,以肅朝綱,不勝幸甚。臣無任云云。答曰,省疏具悉。所請依施。
上在昌慶宮廬次。大行王大妃殿初喪。
申緯啓曰,行大司憲趙萬元,掌令李南圭,持平朴齊明呈辭,執義李基載,掌令金洛龍,持平李賢默在外,監察茶時之意,敢啓。傳曰,知道。
李鶴秀啓曰,藥房副提調持粟米飮來待矣。傳曰,封入。
又啓曰,藥房副提調持湯劑來待矣。傳曰,封入。
南履炯有頉,代以姜䆃爲假注書。
崔鳳恒遷轉,代以趙渡爲事變假注書。
趙渡有頉,代以金仁燾爲事變假注書。
申緯啓曰,新除授同義禁金啓河,卽爲牌招,以爲備員開坐之地,何如?傳曰,允。
洪起燮啓曰,卽者義禁府都事來言,今此因山時,本府堂上一員當爲陪從,而判義禁金履陽以遷陵都監堂上下去,知義禁南履翼以伴送使在外,同義禁金啓河·朴宗琦俱有身病,無以進去云,同義禁竝卽牌招,以爲進去之地,何如?傳曰,允。
申緯啓曰,刑曹判書金魯應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
洪起燮啓曰,御營廳從事官來言,今此發靷時,弘化門外奉辭時,梨峴屛門下路排立,大將張鉉宅當爲擧行,而身病沈重,不得擧行云,何以爲之?敢稟。傳曰,禁將都領。
申緯啓曰,明日傳香,禮房承旨當爲齋宿,左承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
柳啓曰,玉堂上下番俱空,已至閱月,事甚未安。副校理洪羲瑾·洪學淵,副修撰趙庭和·林顔喆,旣有只推之命,竝卽牌招,推移入直,何如?傳曰,允。
以左承旨李鶴秀牌不進罷職傳旨,傳于申緯曰,只推。
以副校理洪羲瑾·洪學淵,副修撰趙庭和·林顔喆牌不進罷職傳旨,傳于柳曰,只推。
柳,以侍講院言啓曰,下番闕直,已至多日,事甚未安。新除授司書李嘉愚,說書洪永觀,竝卽牌招,以爲推移入直之地,何如?傳曰,允。
又啓曰,兼輔德徐喜淳內閣直,弼善尹尙烈,司書李嘉愚,兼司書任存常在外,兼弼善李瀅夏都廳進,說書洪永觀牌不進,兼說書金正喜翰苑入直,春坊上下番俱空,事甚未安。輔德朴綺壽,文學趙寅永,兼文學南履懋,竝卽牌招,推移入直,何如?傳曰,允。
以說書洪永觀牌不進罷職傳旨,傳于柳曰,只推。
柳,以山陵都監摠護使意啓曰,本都監郞廳朴宗稷,移拜漢城府庶尹矣。職務相妨,令該曹口傳閑司相換,使之專意察任,何如?傳曰,允。
吏曹口傳政事,漢城庶尹朴宗稷,濟用判官李光承相換。
柳,以吏曹言啓曰,今此健陵遷奉時,攝司僕寺正當爲進參,而攝司僕寺正金喆遠,身病猝重,萬無進參之路云。其身病旣如是,則有難强令進參,今姑改差,其代口傳擬入之意,敢啓。傳曰,知道。
吏曹口傳政事,以趙璟鎭爲攝司僕正。
洪起燮,以都摠府言啓曰,今初十日大行王大妃發靷時,侍衛當爲進參,而副摠管尹尙圭·申絢·李春英在外,都摠管李憲琦魂殿都監進,副摠管趙貞喆·金啓河俱有身病,二員未差,無以備員進參,令政院稟旨變通,仍令該曹口傳差出,待下批,牌招,以爲進參之地,何如?傳曰,允。竝許遞,以無故人差出。
兵曹口傳政事,以金魯敬·趙鍾永爲都摠管,以徐能輔·宋冕載·金逌根·洪遇燮·尹尙圭·鄭學畊爲副摠管。
以遷陵都監提調金履陽等狀啓,傳于柳曰,梓宮內水氣之連有滲出,萬萬驚悚痛迫。然曾聞顯隆園遷奉時,亦有是患,待點滴止息之後,始爲進漆,今番亦一遵己酉已例爲之事,下諭于摠護使以下。
柳,以禮曹言啓曰,慶尙道觀察使封進宗廟·景慕宮·殯殿薦新今九月令石榴,來十月令柚子,今初七日薦進,遷陵殯殿薦新同月令石榴·柚子,令奉常寺官員,依例陪進陵所,薦進事啓下,而本寺提調以祭物看品,方在遷陵陵所,故臣存秀與該寺官員,同爲看品,則柚子節候尙早之致,未及成熟,靑色盡變爲黑點,所見極爲未安,石榴則間多有腐傷。莫重薦獻,有難如例封進,竝還爲退送,改色封進事,分付,而薦新則待全羅道所封石榴·柚子,薦新,何如?傳曰,允。
又以禮曹言啓曰,卽接京畿監司移文,則今此遷陵時,本道進香,在今九月初八日卯時,而以支勑相値,無以及期進詣,依他道例,以本道都事代行事,啓稟變通爲辭矣。事勢旣如此,不可無變通之道,以都事代行,而且進香日字促迫,擧行窘速,亦當退行,以今月初九日未時退定擧行事,竝爲分付,何如?傳曰,允。
洪起燮,以禁衛營言啓曰,今此大行王大妃殿發靷時,陵所丁字閣設布帳次,軍兵十名,將校率領,明日出送,使之排設後回還,而其中五名,仍留擧行之意,敢啓。傳曰,知道。
又以御營廳言啓曰,因山陵都監草記,大行王大妃發靷時,陵所丁字閣設布帳次,軍兵十名,將校率領,明日出送,使之排設後回還,而其中五名,依前例仍留守直之意,敢啓。傳曰,知道。
又以禁衛營言啓曰,本營千摠洪聖禧,騎士將沈漢永,俱有身病,勢難察任,改差,何如?傳曰,允。
又以訓鍊都監言啓曰,本局局別將南志彧身病甚重,勢難察任,改差,何如?傳曰,允。
又以摠戎廳言啓曰,本廳哨官方近永身病猝重,勢難察任,改差,何如?傳曰,允。
又以摠戎廳言啓曰,本廳右部千摠金周喆身病猝重,勢難察任,改差,何如?傳曰,允。
弼善尹尙烈疏曰,伏以,臣年今七十有五矣,衰癃日甚,疾病侵凌,跧伏窮廬,無復有人世之念,而自分爲明時之棄物矣。意外春坊除旨,忽下於病伏奄奄之中,恩諭誕宣,馹召繼降,臣聞命倘怳,踖踧罔措,不知疾病之在身,欲起還仆者屢矣。重入修門,復登書筵,此生已矣,北望長呼,涕淚如雨。官雖卑而其責則春宮侍講之任也,不可虛縻於老病垂死之人,屢日曠其官也,目下病情,日漸危劇,萬無趨走赴召之望。伏乞聖明,亟命鐫遞,以安私分焉。臣於乞免之章,不可贅及他說,而素有蓄積,不忍終默,玆敢仰瀆焉。今臣之所叨,卽前春之宿趼也,臣於其時,非不老且病也,延頸之忱,不勝欣喜,老猶自力,病猶自强,聞命卽赴,周旋講筵,至於三箇月矣。仰覩儲宮,天姿歧嶷,容儀溫重,中心悅喜,至于今耿結于寤寐之中,愛戴之極,唯恐輔導之或疎也,顒望之切,唯恐敎養之或間也。夫輔養講學之方,亶在於精選宮官而已,臣不敢引他爲證,以臣爲諭,不亦可乎?臣雖不老且病矣,素無學術之蘊於中,文理之彪於外,使之日登胄筵,昵侍講席,有何啓沃之可言,裨益之足道哉?官其淸矣,可以華其身矣,可以榮其門矣,有何一半分裨補於時敏之工乎?雖閭巷匹庶之賤,必欲敎其子也,必先擇其師,必求端人正士以敎之,期於成就,況以儲貳之尊,上有宗社之托,下有臣民之望,而其所敎導之方,反不如閭巷匹庶之賤乎?此非臣一人之言也,卽一國公共之言也,非特一國公共之言也,卽天下萬世不易之言也。早諭太子,前後左右,罔非正人云者,雖出於賈誼之疏,其義已備於經史禮書之中,燦然可考,而程·朱之箚疏,必以敎導東宮,爲第一等道理,考諸史冊,參之古今,國之治亂,時之安危,莫不由於是矣,可不戒哉,可不懼哉?臣言雖出於昏耄,臣心亶出於愛戴。伏願聖明鑑察焉,不以人廢其言,特命兩銓,每於宮僚差擬之時,必另擇正直端良孝悌博聞有道術者,久任責效,以爲成就睿德之地,則如臣朽老,尙幸少須臾無死,獲聞睿學之日就,德器之天成,謳歌田畝,與農夫野叟,欣欣相告,同慶太平萬歲,不亦休哉?臣無任云云。省疏具悉。所陳甚好,當留念矣。爾其勿辭,上來察職。
上在昌慶宮廬次。大行王大妃殿初喪。
自人定至初九日開東,灑雨下雨,測雨器水深一寸八分。
申緯啓曰,行大司憲趙萬元,掌令李南圭,持平朴齊明呈辭,執義李基栽,掌令金洛龍,持平李賢默在外,監察茶時之意,敢啓。傳曰,知道。
李鶴秀啓曰,藥房副提調持粟米飮來待矣。傳曰,封入。
又啓曰,藥房副提調持湯劑來待矣。傳曰,封入。
柳啓曰,判敦寧沈象奎,知敦寧李相璜,同敦寧金基厚,除拜後過三日不爲出肅,依定式推考警責,仍卽牌招察任,何如?傳曰,允。
申緯啓曰,同義禁朴宗琦·金啓河牌不進推考傳旨,今方捧入,而因山時陪從,當爲進去,而如是違牌,事甚未安,竝更牌招,以爲進去之地,何如?傳曰,允。
柳啓曰,玉堂上下番俱空,已至閱月,事甚未安。副校理洪羲瑾·洪學淵,副修撰趙庭和·林顔喆,旣有只推之命,竝卽牌招,推移入直,何如?傳曰,允。
以副校理洪羲瑾·洪學淵,副修撰趙庭和·林顔喆牌不進罷職傳旨,傳于柳曰,只推。
洪起燮啓曰,明日傳香,禮房承旨當爲齋宿,左承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
柳,以吏曹言啓曰,卽接通禮院牒報,則今此因山發靷奉辭行禮時,左右通禮·相禮不可不備,而右通禮任文白在外,相禮朴鳴和身病沈重,萬無進參之路云。右通禮任文白,相禮朴鳴和,竝今姑改差,其代竝口傳擬入之意,敢啓。傳曰,知道。
吏曹口傳政事,以鄭禮容爲右通禮,鄭鴻慶爲相禮。
申緯啓曰,卽者漢城府郞廳來言,再明日發靷時,本府堂上一員當爲導駕,而判尹鄭晩錫頓遞使進,左尹徐春輔舟師大將進,右尹尹尙圭遷陵陪從進,無導駕之員云,何以爲之?敢稟。傳曰,左尹許遞,前望單子入之。
漢城左尹前望單子入之,金啓河落點。
柳啓曰,卽者議政府錄事來言,遷陵啓欑宮,在今十二日卯時,右議政林漢浩當爲進去啓請,而以摠護使,方陪往靷駕,無以趁啓欑宮時,抵達陵所云,何以爲之?敢稟。傳曰,金判府事爲之。
申緯啓曰,同義禁金啓河·朴宗琦牌不進推考傳旨,今方捧入,而因山時當爲陪從,如是違牌,事甚未安,竝更牌招,以爲進去之地,何如?傳曰,允。
洪起燮,以都摠府言啓曰,今初十日大行王大妃發靷奉辭時,侍衛·寶劍當爲備員,而都摠管金魯敬,副摠管鄭學畊·尹尙圭·洪遇燮在外,趙鍾永有身病,一員未差,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。
又啓曰,因都摠府草記,今初十日大行王大妃發靷奉辭時,侍衛·寶劍當爲備員,而都摠官金魯敬,副摠管鄭學畊·尹尙圭·洪遇燮在外,趙鍾永有身病,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,無故人口傳差出。
申緯,以義禁府言啓曰,今月十四日返虞祗迎擧動時,本府都事當爲備員,而都事李游,因山時捧玉冊官進去,無以推移,令該曹口傳相換,何如?傳曰,允。
吏曹,禁府都事李游,儀賓都事鄭基弘相換。
柳,以侍講院言啓曰,下番闕直,已至多日,事甚未安。說書洪永觀旣有只推之命,更爲牌招,以爲入直之地,何如?傳曰,允。
以文學趙寅永牌不進罷職傳旨,傳于柳曰,只推。
柳,以侍講院言啓曰,卽接翊衛司所報,則再明日因山發靷奉辭時,本曹官員不可不備,而翊衛一員,衛率一員未差,未差之代,令該曹口傳差出,以爲備員進參之地,何如?傳曰,允。
又以山陵都監摠護使意啓曰,本都監郞廳韓成履,移拜桂坊司禦矣。職務相妨,令該曹口傳閑司相換,使之專意察任,何如?傳曰,允。
又以禮曹言啓曰,卽接敦寧府移文,則今此遷陵時,本府進香,在今日巳時,而昨日政新除授堂上,無以及期進詣擧行,進香日字,啓稟退定爲辭矣。事勢旣如此,不可不退行,敦寧府進香日時,以今九月初九日午時退定擧行事,知委,何如?傳曰,允。
曺鳳振,以戶曹言啓曰,今番勑行時,上副勑元禮單例贈·別贈·贐行·都求請及通官以下元例單賞給·都求請·別求請各項物種,或折銀或本色持去,故元數中區別懸註,別單書入之意,敢啓。傳曰,知道。
洪起燮,以備邊司言啓曰,本司有司堂上金逌根,方任廟務,職事相妨,所帶摠管之任,今姑許遞,何如?傳曰,允。
又以舟轎司言啓曰,舟橋排設,今日畢役之意,敢啓。傳曰,知道。
又以訓鍊都監言啓曰,因山陵都監草記,大行王大妃發靷時,陵所丁字閣設布帳次,軍兵十名,將校率領,明日出送,使之排設後回還,而其中五名,仍留守直之意,敢啓。傳曰,知道。
又以訓鍊都監言啓曰,本局中軍柳相亮,時帶內乘,職務相妨,改差,何如?傳曰,允。
上在昌慶宮廬次。大行王大妃殿初喪。
祖奠後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
柳啓曰,行大司憲趙萬元,掌令李南圭,持平朴齊明呈辭,執義李基栽,掌令金洛龍,持平李賢默在外,監察茶時之意,敢啓。傳曰,知道。
李鶴秀啓曰,藥房提調持粟米飮來待矣。傳曰,封入。
又啓曰,藥房提調持湯劑來待矣。傳曰,封入。
傳于柳曰,副司果朴岐壽,遷陵宗戚執事差下。
柳啓曰,同義禁金啓河·朴宗琦牌不進推考傳旨,纔已捧入,而因山陪從,當爲進參,如是違牌,事甚未安,更爲牌招,以爲進參之地,何如?傳曰,允。
徐俊輔啓曰,明日大行王大妃發靷奉辭時,承旨當爲備員,而右副承旨洪起燮有身病,纔已須資出去矣,不得備員,何以爲之?敢稟。傳曰,許遞,前望單子入之,待下批,牌招。
承旨前望單子入之,尹羽烈落點。
徐俊輔啓曰,明日奉辭動駕時,承旨當爲備員,而新除授左副承旨尹羽烈差祭,無以備員,何以爲之?敢稟。傳曰,許遞,前望單子入之,待下批,牌招察任。
承旨前望單子入之,具康落點。
徐俊輔啓曰,玉堂上下番俱空,已至閱月,事甚未安。副校理洪學淵,副修撰趙庭和·林顔喆,旣有只推之命,竝卽牌招,推移入直,何如?傳曰,竝許遞,前望單子入之。
玉堂前望單子入之,副校理李彦淳,副修撰朴齊聞·洪羲祖落點。
徐俊輔啓曰,玉堂上下番俱空,已至閱月,事甚未安。新除授副校理李彦淳,副修撰朴齊聞·洪羲祖,竝卽牌招,推移入直,何如?傳曰,允。
以副校理李彦淳,副修撰朴齊聞牌不進罷職傳旨,傳于徐俊輔曰,只推。
申緯啓曰,卽見平安監司金履喬狀啓,則今番勑行,一大通官博慶,以其身病,落留中和府之由,去月二十八日封啓,而陪持仍無去處,原狀啓更爲修上爲辭矣。撥路法意,所關何如,而已封之啓,竟未登聞,事未前有,萬萬驚駭。常時不飭之道臣,從重推考,何如?傳曰,允。
又啓曰,臣緯·臣鳳振因山陪從進去,下直之意,敢啓。傳曰,知道。
傳于柳曰,明日出宮內門路,以協陽門爲之。
傳于柳曰,藥房·內閣·政院,自明日還接于本處。
柳啓曰,摠戎使徐春輔時無職名,令該曹口傳付軍職,何如?傳曰,允。
兵曹口傳政事,護軍單徐春輔,副護軍單朴綺壽。
徐俊輔啓曰,卽者中樞府錄事來言,今十二日遷陵啓欑宮時,啓請判府事金思穆爲之事命下,而有實病不得進去云,何以爲之?敢稟。傳曰,領議政進去。
吏曹口傳政事,司禦韓成履,儀賓都事李游相換。
徐俊輔,以侍講〈院〉言啓曰,再明日因山發靷奉辭時,宮官當爲全數進參,而輔德朴綺壽陪從閣臣進,兼輔德徐喜淳閣臣除本仕,弼善尹尙烈,司書李嘉愚在外,兼弼善李瀅夏都廳進,文學趙寅永有實故,無以備員,何以爲之乎?敢稟。傳曰,竝許遞,前望單子入之。
春坊前望單子入之,輔德沈能岳,兼輔德金啓溫,弼善李沆,兼弼善李鍾穆,文學趙璟鎭,司書李魯秉落點。
徐俊輔,以侍講院言啓曰,明日因山發靷奉辭時,宮官當爲備員。新除授輔德沈能岳,兼輔德金啓溫,弼善李〈沆〉,兼弼善李鍾穆,文學趙璟鎭,司書李魯秉,竝卽牌招,以爲備員進參之地,何如?傳曰,允。
以弼善李沆牌不進罷職傳旨,傳于徐俊輔曰,只推,更爲牌招。
兵曹口傳政事,以洪羲臣爲都摠管,柳相祚爲副摠管,尹行直·李文會·金愚淳·許溟爲副摠管。
柳,以都摠府言啓曰,明日大行王大妃發靷奉辭時,侍衛·寶劍當爲備員,而副摠管金愚淳·柳相祚·許溟在外,尹行直以忠勳府堂上,遣奠祭物看品事進,柳河源差祭,都摠管洪羲臣,副摠管李文會·徐能輔俱有身病,無以備員。令政院稟旨變通,仍令該曹口傳差出,待下批,牌招,以爲備員進參侍衛之地,何如?傳曰,許遞,在京無故人口傳差出。
兵曹口傳政事,以金相休爲都摠管,權丕應·宋冕載·徐長輔·尹尙圭·尹命烈·洪遇燮·李春英·柳和源爲副摠管。
柳,以魂殿都監摠護使意啓曰,本都監堂上金相休,今日政除拜摠管,而靈駕陪從,事多相妨,摠管之任,今姑許遞,何如?傳曰,允。
又以兵曹言啓曰,左邊捕盜大將李勉植,遷陵時陪往大將,下往陵所,故以右邊捕盜大將朴基豐,姑令兼察矣。朴基豐亦以發引時陪往大將,隨詣山陵。回還間,左右邊捕盜大將,以曾經捕將柳相亮,竝令權察,何如?傳曰,允。
柳啓曰,因兵曹草記,左右邊捕盜大將,以曾經捕將柳相亮,竝令權察事,允下矣。權察左右邊捕盜大將柳相亮,牌招聽傳敎,何如?傳曰,允。
柳,以司僕寺一二提調意啓曰,主簿金在源,日前移拜景慕宮令矣。本寺有差備擧行事,其代令該曹卽速口傳差出,以爲擧行之地,何如?傳曰,允。
吏曹口傳政事,以李道在爲司僕主簿。
徐俊輔,以吏曹言啓曰,卽接通禮院牒報,則今此因山發靷奉辭時,左右通禮·相禮,不可不備,而右通禮鄭禮容身病猝重,相禮鄭鴻慶差祭,不得擧行云。右通禮鄭禮容,相禮鄭鴻慶,竝今姑改差,其代口傳擬入之意,敢啓。傳曰,知道。
吏曹口傳政事,李猉峻爲右通禮,愼必復爲相禮。
徐俊輔,以吏曹言啓曰,卽接司僕寺牒報,則以爲,今此健陵遷奉時,攝司僕正趙璟鎭身病猝重,不得進參云,改差,其代口傳擬入之意,敢啓。傳曰,知道。
吏曹口傳政事,以沈英錫爲攝司僕正。
兵曹口傳政事,以朴宗恒爲翊衛,李鋐爲衛率。
柳,以御營廳言啓曰,本廳中軍李春英身病甚重,勢難察任,改差,何如?傳曰,允。
兵曹,以柳和源爲都監中軍。
柳,以遷陵都監京摠護使意啓曰,今十二日啓欑宮時進參事,臣初十日除朝辭進去之意,敢啓。傳曰,知道。
又以禮曹言啓曰,全羅道觀察使封進宗廟殯殿薦新今九月令石榴,來十月令柚子,今初十日薦進,而景慕宮薦新,則慶尙道例爲封進矣。本道所封,不合薦進,纔已退送,莫重薦獻,不可後時,景慕宮薦新石榴·柚子,以全羅道加封,同日一體薦進,而殯殿薦新,則初十日朝奠,兼薦,何如?傳曰,允。
又以戶曹言啓曰,奉謨堂書香閣雨漏修改,因雨勢待快晴修改事,已爲啓下矣。更令日官崔福基推擇,則九月二十五日辰時爲吉云,以此日時擧行,何如?傳曰,允。
又以刑曹言啓曰,國葬都監,今旣撤罷,今月初十日,還接本曹之意,敢啓。傳曰,知道。
又以摠戎廳言啓曰,本廳哨官差出時,申鳳圭之圭字,誤以奎字書塡,至於受點矣。臣之不審,不勝惶恐,而原單子使之改付標以入,何如?傳曰,允。
以平安監司金履喬狀啓,陪持逃躱,惶恐待罪事,傳于徐俊輔曰,勿待罪事,回諭。
上在昌德宮廬次。大行王大妃殿初喪。
遣奠後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮·百官奉慰單子問安。答曰,罔極。
奉辭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
藥房提調沈象奎,副提調李鶴秀啓曰,廞儀已啓,奉辭伸哀,伏未審侵曉勞動,聖體若何,臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區憂慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
柳啓曰,備邊司郞廳來言,今日賓廳日次,而發靷相値,不得來會云矣,敢啓。傳曰,知道。
又啓曰,藥房提調·副提調持粟米飮來待矣。傳曰,封入。
又啓曰,藥房提調·副提調持湯劑來待矣。傳曰,封入。
又啓曰,今此遷陵因山下玄宮時,問安都承旨徐俊輔進去事命下,而有身病,纔已須資出去矣,無以進去,何以爲之?敢稟。傳曰,右副承旨進去。
以右副承旨具康牌不進罷職傳旨,傳于柳曰,只推。
柳啓曰,行都承旨徐俊輔須資出去,左承旨李鶴秀內閣直,右承旨申緯,左副承旨曺鳳振因山陪從進去,院中只有臣一人,伴直無人。右副承旨具康,旣有只推之命,所當牌招,而拘於廳規,不得請牌,何以爲之?敢稟。傳曰,陪從外竝許遞,前望單子入之。
承旨前望單子入之,金逌根·尹羽烈·徐憙淳落點。
柳,以內醫院提調意啓曰,新除授副提調金逌根,卽爲牌招,以爲本院竝直之地,何如?傳曰,允。
傳于柳曰,都承旨許遞,前望單子入之。
承旨前望單子入之,金敎根落點。
柳啓曰,院中只有臣一人,伴直無人,新除授右副承旨徐憙淳,以敦寧府進香事,水原府下去,未及上來,右承旨尹羽烈,所當牌招,而拘於廳規,不得請牌,何以爲之?敢稟。傳曰,牌招。
又啓曰,今此遷陵因山下玄宮時問安,何承旨進去乎?敢稟。傳曰,右承旨進去。
又啓曰,玉堂上下番俱空,已至閱月,事甚未安。副校理李彦淳,副修撰朴齊聞,旣有只推之命,竝卽牌招入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,申絢落點。
柳,以兵曹言啓曰,今十四日返虞動駕時,本曹堂上守宮侍衛及世子宮陪衛,當爲備員,而參知有闕之代,令該曹以在京無故人,口傳差出,待下批,牌招,以爲進參之地,何如?傳曰,允。
柳啓曰,吏曹郞廳來言,兵曹參知口傳差出事命下,而判書金魯敬以宗戚執事進去,參議金學淳遷陵陪從進,參判權丕應方在拿處中,不得擧行云,何以爲之?敢稟。傳曰,分揀,卽爲擧行。
吏曹口傳政事,以洪時濟爲兵曹參知,參議單洪時濟,參知單閔德基。
以宋冕載囚單子,傳于柳曰,分揀放送。
栗園峴獻官柳河源書啓,臣於昨日午時量受香,而取見祭報府,則副司果朴聲漢以大祝,不爲待令,故臣到祭所,送人問于吏曹享色吏,則以爲,朴聲漢有頉,代以副司果盧光斗改付標云,而仍不待令。莫重祀典,至於他祭官,替行大祝之境,事未前有,萬萬惶悚之意,敢啓。傳曰,知道。
柳啓曰,卽見栗園峴祭獻官柳河源書啓,則大祝副司果慮光斗初不待令,以致替行之境,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
以弼善李沆牌不進罷職傳旨,傳于柳曰,只推。
兵曹,以鄭學耕爲御營中軍。
兵曹口傳政事,副護軍單李鶴秀。
柳,以吏曹言啓曰,今此宗廟還告文大祝前修撰林顔喆,景慕宮還告文大祝前修撰趙庭和,永寧殿還告文大祝前校理洪學淵,俱爲塡差,而時無職名,竝令該曹口傳付軍職,何如?傳曰,允。
兵曹口傳政事,副司果單林顔喆·趙庭和·洪學淵。
柳,以吏曹言啓曰,新除授繕工監奉事尹善用,除拜過限未肅拜,依例改差,何如?傳曰,允。
又以侍講院言啓曰,說書洪永觀入直矣,以問安官下直出去,下番闕直,事甚未安。文學趙璟鎭旣在闕中,姑降入直,而輔德沈〈能〉岳時在公淸道公州地,司書李魯秉時在京畿驪州地,書筵入番事緊,斯速乘馹上來事,下諭,何如?傳曰,允。
又以禁衛營言啓曰,本營哨官林魯豐不識事體,不可置之於將官之列,汰去之意,敢啓。傳曰,知道。
辛巳九月初十日丑時,上詣弘化門外。發靷奉辭入侍時,行都承旨徐俊輔,左承旨李鶴秀,同副承旨柳,假注書韓宗愈·姜䆃,記注官金樂澧,記事官金正喜,檢校提學沈象奎,以次侍立訖。通禮跪啓請外辦,上具衰服,乘輿出宣化門。藥房提調沈象奎,副提調李鶴秀進前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門·集禮門,出弘化門,詣幕次,通禮跪啓請降輿入幕次,上降輿幕次。上曰,王世子問安,置之,入幕次後,問安勿爲之。出榻敎時至,神魄輦出弘化門外,通禮跪啓請出幄次,上出幄次,詣板位,神魄輦至,通禮跪啓請鞠躬興平身,上鞠躬興平身,還入幄次。時至,梓宮出弘化門外,通禮跪啓請出幄次,上出幄次,詣板位,梓宮少住,通禮跪啓請俯伏哭,上俯伏哭,通禮跪啓請止哭興四拜興平身,上止哭興四拜興平身,還入幄次。上曰,大轝進發與否知入。少頃,通禮跪啓請外辦,上出幄次乘輿。曰,今此動駕時,摠管無一人承牌,以致寶劍之不備,事未前有,萬萬駭然。在外外,違牌摠管,所當重勘,而本院請推之外,無他可施之罰,何以爲之乎?上曰,拿處,可也。出擧條入弘化門,由集禮門·景化門·銅龍門·建陽門·協陽門,入宣化門。還內後,王世子問安置之事及還內後,問安勿爲之事。出榻敎出標信解嚴,諸臣以次退出。
王大妃殿發靷正時九月初十日丑時,遣奠畢後,宮人皆退避舁梓宮官進輴於殯殿門外南向,神帛輦陳於輴南,神帛轝陳於殯殿階下。時至,攝左通禮進當靈座前,北向俯伏,跪啓請降座乘轝,俯伏興,內侍以敎命·諡冊寶·哀冊及平時冊寶,授執事者,各置於腰轝,其案授捧擔人執事者捧香爐香盒,置於香亭,俠侍,其案授捧擔人內侍,捧神帛函,安於腰轝,虞主匱置其後,其交椅內侍捧出門外授捧擔人,內侍捧腰轝,由中門出至殯殿門外。攝左通禮進當梓宮前,北向俯伏,跪啓請詣輴俯伏興,內侍捧銘旌降階,右議政林漢浩,率舁梓宮官及內侍,捧梓宮從輪轝上,自殿內至輴所連鋪輪轝將進詣輴所,覆以素〈錦〉褚,內外皆哭。攝左通禮前導,內侍以翣及行帳,障梓宮,銘旌先行,跌授捧擔人至殯殿門外,攝左通禮進當神帛轝前,啓請降轝乘輦,內侍奉神帛函,安於輦,攝左通禮進當梓宮前,啓請陞輴,右議政林漢浩率舁梓宮官等,捧梓宮陞輴。攝左通禮前導,至弘化門,攝左通禮進當輴前,啓請降輴陞大轝,右議政林漢浩,率舁梓宮官等,捧梓宮陞大轝南首,降輴陞大轝時用輪轝神帛轝,敎命·諡冊寶·腰轝,平時冊寶腰轝,哀冊腰羽葆銘旌及翌以次陳列。攝左通禮進當神帛輦前,啓請車駕進發,又進當大轝前,啓請靈駕進發,殿下·王世子奉辭如儀訖見廳日記。執鐸者振鐸,大轝進發,宮人·內侍哭從,守陵官·侍陵官先行,右承旨申緯,左副承旨曺鳳振,分注書李冕植,記事官鄭義命,閣臣朴綺壽以次陪從,陪從群臣祗迎于梨峴,以次侍衛。至宗廟前路,攝左通禮進當神帛輦前,啓請車駕少駐,擔士回輦北向,停於褥席南。少頃,攝左通禮啓請車駕進發,擔士回輦進發,又進當大轝前,啓請靈駕少駐,回大轝北向,安於褥席。少頃,攝左通禮啓請靈駕進發,擔士回大轝進發,至崇禮門,攝左通禮進當大轝前,啓請少駐,換用短杠,出城門外,還用本杠畢。攝左通禮進當大轝前,啓請進發,靈駕至路祭所,在都群官分東西序立祗迎後,進香奉辭如儀訖。靈駕進發,神帛輦至鷺梁晝停所帷門外,攝左通禮進當輦前,啓請降輦陞轝,內侍以腰轝進神帛輦前,內侍捧神帛函安於腰轝,至帷門內,攝左通禮啓請降轝陞座,內侍捧神帛函,入安於帳殿中,靈座儀仗,列於帷門外,左右冊寶及服玩,仍安腰轝,停於帷內。大轝至,攝左通禮進當大轝前,啓請靈駕少駐,仍安於幄次,守陵官侍陵內侍及陪從群官各就次。少頃進發,攝左通禮進當靈座前,啓請降座陞轝,內侍以腰轝進帷門內,內侍捧神帛函,安於腰轝,至輦前,攝左通禮啓請降轝陞輦,內侍捧神帛函安於輦。攝左通禮啓請車駕進發,又進當大轝前,啓請靈駕進發,換用短杠,至舟橋南,改用長杠。申時至始興縣宿所,用輪轝奉安於殯殿其如他儀節晝停所儀。十一日寅時,大轝自始興縣進發儀節上同,午時,至肆覲坪晝停所,奉安神輦及大轝如鷺梁儀,未時進發,大轝至華城長安門,換用短杠,至新豐樓,降轝陞輴,至申陽門外,用輪轝,奉安于行宮奉壽堂,竝如始興宿所儀。十二日寅時,大轝自華城行宮,進發至八達門,用短杠,出城外,還用本杠,午時至陵所丁字閣,前一日,設欑宮於丁字閣當中近北南向,設榻鋪陳褥席之制,一如殯殿。攝左通禮啓請降轝,用輪轝奉安梓宮於欑宮內榻上南首。榻制則疊鋪兩平牀,另造圜木如彈丸而稍長,橫徑二寸,豎徑三寸,上牀之下,下牀之上,正中俱作圓鑿,恰容圜木,以圜木納圓鑿,而使兩牀之間,稍有空隙,以備回旋,始以片木四支,四隅空隙,俾勿搖動,及奉梓宮,從輪轝入安牀上後,去片木左旋上牀,以便於梓宮南首,復支片木如初。設靈座於梓宮之南,內侍奉神帛函,安於靈座,虞主匱置其後,內侍設香案於其前,設銘旌於靈座之右,又設敎命·諡冊寶·哀冊及平時冊寶於靈座之左近南,又設靈寢於梓宮之東如初,輦轝儀仗,分列於帳殿帷門外左右,因行成殯奠,陪從承史閣臣爲位於帷門外近北,陪從群官爲位於帷門外近南,進參畢,陪從群官,就健陵紅箭門外,改服緦服,展謁訖,以次退出。申時行虞奠後,引儀引右議政林漢浩,入就帷門外北向跪,司謁引尙傳詣右議政前,南向跪。右議政俯伏跪啓曰,右議政臣林漢浩,謹以吉辰啓欑宮,尙傳詣戶外傳告尙儀,尙儀就欑宮南北向俯伏跪,啓稱右議政臣林漢浩,謹以吉辰啓欑宮,啓訖,還侍位。右議政俯伏興平身,尙傳率諸內侍,陞撤欑宮畢。攝左通禮進當靈座前,俯伏跪,啓請陞轝,內侍奉敎命及諡冊寶,平時冊寶,授執事者,各安於腰轝,捧香爐香盒,授執事者,置於香亭,內侍奉神帛函,安於轝,虞主匱置其後,捧詣吉帷宮。攝左通禮啓請降轝陞座,內侍奉神帛函,安於吉帷宮靈座,虞主匱置其後,敎命及諡冊寶,平時冊寶,香爐香盒,置於靈座前如儀,吉仗陳於吉帷宮門外,以俟大王梓宮如儀,奉安於退壙內訖。攝左通禮進當梓宮前,俯伏跪啓請陞卽玄宮,內侍奉哀冊函,授執事者,安於腰轝,立於輴前,至隧道閣,內侍捧銘旌前導,右議政林漢浩,率舁梓宮官等,捧梓宮從輪轝上陞輴。攝左通禮導梓宮,捧翣者以翣障梓宮,轝士捧輴,左回北首,將卽玄宮,宮人皆哭,守陵官,侍陵內侍及陪從群官皆哭從,至奉辭位,改服緦服,與大王靈駕陪從百官,合班序立。輴至隧道閣,右議政林漢浩,率舁梓宮官等,以輪轝捧梓宮,內侍覆以素錦褚,復從輪轝上,進安於退壙散輪上,去素錦褚,奉審解裹訖。以轆轤索,纏於梓宮上,環轉轆轤稱升之,卽撤壙上所排方木散輪長木杠橫杠之屬,復轉轆轤,漸漸下之,安於退壙內輪轝上,內侍去棺衣,執事者捧拂梓宮之巾以進,右議政林漢浩,捧巾以授尙傳,進拭梓宮。內侍以遺衣三重,覆於梓宮上,乃覆以棺衣三重,初草綠廣織,再藍廣織,三紅廣織,黼翣·黻翣·畫翣,先已畫貼于棺衣兩旁,次取銘旌,置於其上,整齊以待。下玄宮時至,下玄宮十三日丑正初刻禁漏報前二刻又報一刻及正時至右議政林漢浩,率舁梓宮官等,從退壙輪轝上,捧入梓宮,先以貼木三,置於外梓宮內,一橫置於北,二縱置於東西兩旁,又用槊木二,以其末薄處,向北縱置於東西兩旁貼木之內,設貫軸木於退壙輪輿之北端左右各一,長一尺四寸,北高六寸,圓鑿其間,闊二寸高四寸,上下各留一寸,外則殺其南而着兩鐵釘,另造小輪軸細腰如揭簾所用者二,用圓鐵釘二,通貫於左右貫軸木,又以小木丸四分,置於兩輪軸上下,以紅絲爲索而中屈之,自梓宮南端環繞,以其兩端,各繞於左右輪軸之腰,引出其端,又令數人助之,梓宮從貼木內槊木上,平正進安於外梓宮內北首。長生殿提調鄭尙愚以支機木,負以推之,仍用小槊木二,承梓宮底板下,微微擧動,以佐進安,旣卒事,貼木抽出。右議政林漢浩率舁梓宮官等,捧入大王梓宮,安於外梓宮內北首,竝如上儀訖。守陵官·侍陵內侍及陪從群官俯伏跪,盡哀四拜訖。右議政林漢浩,進詣大王梓宮前,再整棺衣銘旌,令平正,次率內侍,詣梓宮前亦如之。引儀引領議政韓用龜,就進玉帛位西向立,捧哀冊官以次捧哀冊函跪進,用龜以次跪受,奠於退壙之西,捧玉帛官以次捧玉帛函跪進,用龜以次跪受,奠於哀冊之南。遷陵都監都提調韓用龜,國葬都監都提調林漢浩,率其屬,以黼翣·黻·畫翣,各樹於梓宮兩旁,撤去輪輿及轆轤,陪從群官各就位哭四拜訖。山陵都監都提調金蓍根,長生殿提調鄭尙愚率其屬,取外梓宮下隅板合之,其合縫處,以漆塗細布後,都監郞廳將厚紙貼下隅板正中,封閉官執義李基栽書謹封於正中,着名於上,書畢,右議政林漢浩覆土九鍤。都監提調率工作,先用油灰,補左右墻灰,卽析開下隅板時微鑿處正壙南距三尺,橫置隔板築灰,如三墻補築半釜形南面灰,卽退壙金井機所加處捧服玩入退壙,預具石函如數,先置退壙,各藏其木函於石函中,各以次逐便陳之,使有行列,以石灰隨空缺塡塞之,下磁誌埋於陵南近地石牀之北。寅時俟閉玄宮將畢,引儀引摠護使林漢浩,禮曹判書李存秀,魂殿都監提調李肇源,右承旨申緯,左副承旨曺鳳振,分注書李冕植,記事官鄭義命,進詣吉帷宮門外,以次序立。內侍盥手陞詣靈座前,跪奉虞主匱,置於卓,捧出桑主,以香湯浴主,拭以巾,臥置于卓。摠護使以下陞詣卓前北向立,題主官趙貞喆盥手陞詣卓前西向立,題前面云睿敬慈粹孝懿王后神主,墨書訖。寫字官以光漆重模之,內侍捧虞主納于匱加蓋,安於靈座,神帛函置其後,摠護使以下還復位。少頃,行立主奠,仍行初虞祭如儀,陪進群官俱進參。返虞時至,攝左通禮進當吉帷宮前,啓請降座陞轝,執事者捧敎命·諡冊寶及平時冊寶,各置於腰轝,香爐·香盒置於香亭,內侍捧虞主匱安於轝,神帛函置其後。攝左通禮前導至帷門外,進當輿前,啓請降輿陞輦,內侍捧虞主匱,安於輦,神帛函置其後。攝左通禮進當輦前,啓請進發,虞主輦進發,儀仗以次列前,陪從群官皆上馬,以次陪從如初。午時詣華城行宮晝停所,仍爲進發,酉時至始興行宮宿所進發時儀節上同。十四日丑時進發,辰時至龍驤鳳翥亭晝停所,少頃進發,至崇禮門外,上與王世子出次祗迎如儀見廳日記。虞主輦入崇禮門,由弘化門·延喜門以入,諸臣退出。
上在昌德宮廬次。大行王大妃殿初喪。
藥房提調沈象奎,同副承旨柳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區憂慮,敢此問安,竝爲仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
尹羽烈啓曰,今此遷陵因山下玄宮時間安進去,下直之意,敢啓。傳曰,知道。
柳啓曰,藥房提調持粟米飮來待矣。傳曰,封入。
又啓曰,藥房提調持湯劑來待矣。傳曰,知道。
又啓曰,御營大將張鉉宅卒逝,將兵之任,不可無一刻摠察之人,何以爲之?敢稟。傳曰,訓鍊大將兼察。
又啓曰,御營大將,訓鍊大將兼察事,命下矣。兼察御營大將白東薳,卽爲牌招聽傳敎,何如?傳曰,允。
備邊司,以李海愚爲御營大將。
兵曹,御營大將單李海愚。
柳啓曰,新除授御營大將李海愚,卽爲牌招,命召傳授,何如?傳曰,允。
又啓曰,新除授御營大將李海愚,時在京畿水原地,命召傳授,一時爲急,斯速乘馹上來事,下諭,何如?傳曰,允。
以副校理李彦淳,副修撰朴齊聞牌不進罷職傳旨,傳于柳曰,只推。
柳啓曰,玉堂上下番俱空,已至閱月,事甚未安。副校理李彦淳,副修撰朴齊聞,旣有只推之命,竝卽牌招入直,何如?傳曰,允。
又啓曰,假注書姜䆃身病猝重,勢難察任,今姑改差,何如?傳曰,允。
柳,以內醫院提調意啓曰,新除授都承旨金敎根,以工曹參判,陪從靈駕,下往水原府,而本院副提調今方蒙點矣。當此竝直之時,副提調不得備員,何以爲之?敢稟。傳曰,副提調之任許遞,前望單子入之。
內醫院副提調前望單子入之,柳落點。
藥房副提調前望單子入之,徐憙淳落點。
又以都摠府言啓曰,今十四日大行王大妃返虞祗迎時,侍衛·寶劍·守宮當爲備員,而副摠官尹尙圭·洪遇燮·李春英·尹命烈在外,柳和源以都監中軍陣上進,宋冕載拿處,權丕應有身病,一員未差,無以備員,令政院稟旨變通,仍令該曹口傳差出,待下批,牌招,以爲備員進參侍衛之地,何如?傳曰,允。竝許遞,次堂擧行。
兵曹口傳政事,以朴崙壽爲都摠管,李存秀·徐能輔·金履載·金愚淳·徐鼎輔·許溟·李元植爲副摠管。
柳,以奎章閣言啓曰,原任待敎李敎信妻淑人趙氏今月十一日卒逝云,致賻待因山後擧行之意,敢啓。傳曰,知道。
又以吏曹言啓曰,卽接通禮院牒報,則以爲,遷陵發靷望哭行禮時,相禮不可不備,而相禮愼必復在外,不得進參云,今姑改差,其代以口傳擬入之意,敢啓。傳曰,知道。
又以吏曹言啓曰,新除授成均館典籍金大坤呈狀內,矣身素患痰癖之症,當此換節之時,挾感添劇,時日之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
又以吏曹言啓曰,新除授順陵直長金箕悳呈狀內,矣身素患痰癖之症,挾感添劇,時日之內,薦無起動供仕之望,卽速入啓遞改云。其身病旣如是,則有難强令察任,改差,何如?傳曰,允。
又以義〈禁〉府言啓曰,卽接月令醫員田光淳手本,則時囚罪人盧光斗,輪行泄痢之症,度數頻數,眞元大脫,氣息奄奄,實有難保之慮云。罪人病勢如此,則一邊保放,一邊草記,曾有定式矣。盧光斗姑爲保放之意,敢啓。傳曰,知道。
上在昌德宮廬次。大行王大妃殿初喪。
自卯時至酉時,灑雨下雨,測雨器水深一寸一分。
遷奉發靷望哭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
藥房提調沈象奎,副提調徐憙淳啓曰,先陵欑塗已啓,靷蹕將戒,仰惟孝思罔極,益復如新。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區憂慮,敢此問安,竝爲仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
進御加味六君子湯,自今日停止事,榻前下敎。
柳啓曰,行大司憲趙萬元,掌令李南圭,持平朴齊明呈辭,執義李基栽,掌令金洛龍,持平李賢默在外,監察茶時之意,敢啓。傳曰,知道。
又啓曰,藥房提調·副提調持粟米飮來待矣。傳曰,封入。
以承傳色口傳下敎曰,舊玉帛,舊陵埋安舊誌石,則表以舊誌,新陵下奉安,其上新誌石奉安事,急速知委於遷陵摠護使處。
姜䆃改差,代以金履喆爲假注書。
以副校理李彦淳,副修撰朴齊聞牌不進罷職傳旨,傳于柳曰,只推。
柳啓曰,玉堂上下番俱空,已至閱月,事甚未安。副校理李彦淳,副修撰朴齊聞旣有只推之命,竝卽牌招入直,何如?傳曰,允。
以副校理李彦淳,副修撰朴齊聞牌不進罷職傳旨,傳于柳曰,只推。
以公淸監司李錫奎狀啓,韓山郡守李敬修身死事,傳于柳曰,令該曹口傳差出,催促下送。
吏曹口傳政事,以金在範爲韓山郡守。
吏曹口傳政事,以鄭鴻慶爲相禮。
柳,以都摠府言啓曰,今十四日大行王大妃返虞祗迎時,侍衛·寶劍·守宮,當爲備員,而都摠管朴崙壽·李存秀,副摠官金愚淳·李元植·許溟在外,徐能輔差察,金履載·徐鼎輔有身病,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞,次堂擬入。
兵曹口傳政事,以李羲甲·洪羲臣爲都摠管,趙鍾永·宋冕載·柳相祚·李愚在·李明奎·鄭學畊爲副摠管。
柳,以吏曹言啓曰,今此遷陵敎是時,宗廟還告文大祝,朴英載塡差,而時無職名,令該曹口傳付軍職,何如?傳曰,允。
兵曹口傳政事,護軍單金逌根,副司果單朴英載。
上在昌德宮。
健陵遷奉下玄宮,大行王大妃下玄宮望哭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
健陵遷奉虞祭望哭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
初虞祭望哭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
藥房提調沈象奎,副提調徐憙淳啓曰,吉襄灤遷,禮成魯祔,孝思號慕,益復靡逮。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區憂慮,敢此問安,竝爲仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
徐憙淳啓曰,藥房提調·副提調持粟米飮來待矣。傳曰,封入。
柳啓曰,玉堂上下番俱空,已至閱月,事甚未安。副校理李彦淳,副修撰朴齊聞,旣有只推之命,竝卽牌招入直,何如?傳曰,允。
傳于柳曰,孝禧殿享官之人乏少,吏曹判書金魯敬,副護軍朴齊一,曹司衛將洪履簡,享官加差下。
傳于柳曰,自明日返虞後,百官哭班,延喜門外爲之。
以副校理李彦淳,副修撰朴齊聞牌不進罷職傳旨,傳于柳曰,只推。
徐憙淳啓曰,藥院竝直時,史官一員,例爲直宿,而預備史官,謂以病故,不爲入來,至於本館上番兼管替行之境云。直宿事體,何等愼重,而不由政院,有若兼直者然,藥院則仍無省記之人,事未前有,萬萬駭然。臣之今始覺察,不勝惶悚,而不爲入來之史官及兼管替行之史官,竝所當重勘,而本院請推之外,無他可施之罰,何以爲之?敢稟。傳曰,竝拿處。
以兼春秋金樂澧·李命純拿處傳旨,傳于徐憙淳曰,分揀。
傳于柳曰,明日出宮內門路,以協陽門爲之。
柳啓曰,御營大將李海愚自鄕上來云,卽爲牌招,傳授命召,何如?傳曰,允。
柳,以都摠府言啓曰,今十四日大行王大妃返虞祗迎時,侍衛·寶劍·守宮,當爲備員,而副摠管鄭學畊·柳相祚在外,都摠管李羲甲·洪羲臣有身病,無以備員,令政院稟旨變通,仍令該曹卽爲口傳差出,待下批,牌招,以爲備員侍衛之地,何如?傳曰,允。竝許遞,次堂擧行。
兵曹,都摠管單李明奎。
兵曹口傳政事,以趙貞喆·尹行直爲都摠管,金愚淳·金熙周爲副摠管。
兵曹,副摠管單趙貞喆·尹行直。
吏曹口傳政事,以洪羲臣爲分內局提調。
柳,以義禁府言啓曰,摠護使領議政韓用龜,遷陵都監提調金履陽·金蓍根·韓致應狀啓內,啓欑宮時,尙衣院官員,以拭巾差備官,未及待令,竟至他司官替行之境,不可但以駭然論,事過後拿問處之,分付該府事,啓下矣。當該官員,令尙衣院捧現告,事過後上來待命,卽爲拿囚之意,敢啓。傳曰,知道。
上在昌德宮。
夜三更四更,月暈
再虞祭望哭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
返虞後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
藥房提調沈象奎,副提調徐憙淳啓曰,日月不居,奄經再虞,望哭伸哀,號慕益切。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區憂慮,敢此問安,竝爲仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
尹羽烈啓曰,行大司憲趙萬元,掌令李南圭,持平朴齊明呈辭,執義李基栽,掌令金洛龍,持平李賢默在外,監察茶時之意,敢啓。傳曰,知道。
徐憙淳啓曰,藥房提調·副提調持粟米飮來待矣。傳曰,封入。
柳啓曰,守宮假承旨具康時無職名,令該曹口傳付軍職,何如?傳曰,允。
兵曹口傳政事,副護軍單具康。
傳于金敎根曰,分內醫院提調許遞,前望單子入之。
分內醫院提調前望單子入之,李羲甲落點。
金敎根啓曰,明日大駕詣祗迎所入幕次後,嘉順宮問安,何承旨進去乎?敢稟。傳曰,同副承旨進去。
徐憙淳啓曰,司僕寺內乘來言,捲簾取稟。傳曰,捲三面。
金敎根啓曰,今日動駕時,左右通禮及贊儀,趁不待令,以致擧行之遲滯,事未前有,萬萬駭然。竝所當重勘,而本院請推之外,無他可施之罰,何以爲之?敢稟。傳曰,竝拿處。
柳啓曰,臣以嘉順宮問安進去,下直之意,敢啓。傳曰,知道。
金敎根啓曰,今日齋宿,承旨當爲備員,而左副承旨曺鳳振須資出去,無以備員,卽爲牌招,何如?傳曰,允。
傳于金敎根曰,摠護使以下留待。
傳于金敎根曰,摠護使以下入侍。
申緯啓曰,玉堂上下番俱空,已至閱月,事甚未安。副校理李彦淳,副修撰朴齊聞,旣有只推之命,與校理洪益聞,副校理洪羲瑾一體牌招,推移入直,何如?傳曰,允。
以左副承旨曺鳳振牌不進罷職傳旨,傳于金敎根曰,只推。
傳于申緯曰,今番各都監摠護使以下別單書入。
傳于徐憙淳曰,出宮當自內爲之,雲寶劍置之,侍衛以入直磨鍊。
申緯,以國葬都監摠護使意啓曰,始興·華城兩處行宮欑宮諸具及返虞後燒火物件,別單書入之意,敢啓。傳曰,知道。
又以國葬都監摠護使意啓曰,百隷怠慢,莫近日若,而今番靷行時,各差備擧行,尤爲寒心。大轝到華城時,攝左通禮初不待令,至使贊儀替行,上山陵時,舁梓宮官亦不待令,未免擧行之顚錯,事未前有,萬萬駭然。當該攝左通禮及舁梓宮官,竝捧現吉,爲先汰去,令該府拿問重勘,何如?傳曰,允。
徐憙淳,以舟橋司言啓曰,舟橋自今日撤排之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內拱北門南邊宮墻頹圮處,今十五日,三營合力,更爲始役修築之〈意〉,敢啓。傳曰,知道。
又以訓鍊都監·禁衛營·御營廳言啓曰,御營廳字內月覲門東邊宮墻頹圮處,今十五日三營合力,更爲始役之意,敢啓。傳曰,知道。
尹羽烈,以義禁府言啓曰,今番遷陵時,啓欑宮拭巾差備官尙衣院直長韓致逈現告,今方待命,拿囚之意,敢啓。傳曰,知道。
辛巳九月十四日卯時,大駕詣崇禮門外。返虞祗迎入侍時,行都承旨金敎根,右承旨尹羽烈,右副承旨徐憙淳,同副承旨柳,假注書韓宗愈·金履喆,記注官金樂澧,記事官金正喜,檢校提學沈象奎,檢校直閣鄭基善,以次侍立訖。時至,左通禮跪啓請外辦,上具衰服,乘輿出宣化門。藥房提調沈象奎,副提調徐憙淳輿前奏曰,早朝勞動,聖體,若何?上曰,一樣矣。仍出協陽門,由肅章門,至仁政門外,左通禮跪啓請降輿乘輦,上降輿乘輦,由進善門·敦化門,出崇禮門外,詣祗迎幕次後,敎曰,王世子問安,置之,入幕次後,問安勿爲之。出榻敎神輦至小駐,左通禮跪啓請出次,上出次,左通禮跪啓請俯伏哭,上俯伏哭,左通禮跪啓請止哭興四拜興平身,上止哭興四拜興平身,還入慕次後,敎曰,諸司預備。左通禮跪啓請外辦,大駕還發,入崇禮門,至松峴前路,進駕前奏曰,臣承命進去嘉順宮問安,則答以知道矣。仍退出。大駕入弘化門,至明政門外,左通禮跪啓請降輦乘輿,上降輦乘輿,由崇智門,入延喜門,詣齋殿,敎曰,王世子問安,置之,入齋室後,問安勿爲之。出榻敎別茶禮時至,上詣孝禧殿。行別茶禮如儀畢,還入齋殿,敎曰,王世子問安,置之,還入齋室後,問安勿爲之。出榻敎又敎曰,還宮門路,以協陽門爲之。出延喜門,乘輿由光德門·集禮門·景化門·銅龍門·建陽門,入協陽門·宣化門還內後,敎曰,王世子問安,置之,還內後問安勿爲之。出榻敎出標信解嚴,諸臣以次退出。
辛巳九月十四日酉時,上御熙政堂。摠護使以下入侍時,行都承旨金敎根,假注書金履喆,記注官金樂灃,記事官金正喜,遷陵摠護使韓用龜,都監提調金履陽,整理使朴崙壽,以次進伏訖。上曰,大臣進前。用龜等曰,此時新舊之痛,益復靡逮,榮衛必多受損之節,不勝焦悶之忱,而今亦終日勞動,聖體,若何?上曰,一樣,而各殿宮氣候亦一樣矣。用龜曰,寢睡·水刺之節,何如?上曰,一樣矣。仍命退,大臣以下先退,用龜等退出,又命退,承史以次退出。
上在昌德宮。
望祭後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
翌日,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
大殿,朝廷二品以上·六曹堂上奉慰單子問安。答曰,罔極。
藥房提調沈象奎,副提調徐憙淳啓曰,祗迎返虞,哀慕冞深,親臨望祭,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
金敎根啓曰,左承旨申緯,左副承旨曺鳳振今日不爲仕進,竝卽牌招,何如?傳曰,允。
徐憙淳啓曰,備邊司郞廳來言,今日賓廳日次,而以三虞祭齋戒相値,不得來會云矣,敢啓。傳曰,知道。
又啓曰,藥房提調·副提調持粟米飮來待矣。傳曰,封入。
藥房口傳啓曰,進御素膳,今至七日,區區下情,已不勝憂慮,而連日哀臨之餘,諸節必多受損,此時保嗇之方,尤不容少忽。伏願勉抑至情,自今日復進常膳,千萬顒祝,惶恐敢啓。答曰,罔極之慟,去益如新,何忍復進常膳乎?卿等更勿煩啓。
又口傳再啓曰,臣等俄陳從權之請,未蒙允許之音,相顧抑鬱,益切憂慮之至。況今晩秋之候,甚爲不調,保護之節,倍宜加愼,連日哀臨,聖體一有勞動,諸節易致傷損,而尙進素膳,一時悶迫。謹稽列朝已行之例,再虞後輒賜勉從,有可以仰認,節抑保嗇,實亦達孝中一事而然也。伏乞深念勉抑之道,仰遵列朝之例,亟允臣等之請,以副群下之望,千萬顒祝,惶恐敢啓。答曰,俄已敷諭,更勿勸進。
傳于金敎根曰,分司竝減下。
以副校理洪羲瑾牌不進罷職傳旨,傳于尹羽烈曰,只推。
以校理洪益聞,副校理李彦淳,副條撰朴齊聞牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至閱月,事甚未安。校理洪益聞,副校理洪羲瑾·李彦淳,副修撰朴齊聞旣有只推之命,與副應敎李潞,一體牌招,推移入直,何如?傳曰,允。
傳于徐憙淳曰,孝禧殿三虞祭親行時出宮門路,以協陽門爲之,雲寶〈劍〉置之,侍衛〈以〉入直磨鍊。
以慶尙監司李在秀狀啓,進上黃栗,節序差早,限內不得封進,惶恐待罪事,傳于金敎根曰,勿待罪事,回諭。
以慶尙監司李在秀狀啓,東萊府人物渰死事,傳于曺鳳振曰,聞甚矜惻,元恤典外,別加顧助,如有生前身還布,竝蕩減事,分付。
金敎根,以吏曹言啓曰,卽接通禮院牒報,則以爲,三虞祭親行時,左右通禮當爲備員,而左通禮李渭達,右通禮李麒峻方在拿處中,不得進參云。左通禮李渭達,右通禮李麒峻,竝改差,其代口傳備擬以入之意,敢啓。傳曰,知道。
吏曹口傳政事,以兪理煥爲左通禮,孫錫祉爲右通禮。
尹羽烈,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以長生殿都提調·提調意啓曰,今此遷奉時,預備內梓宮,旣不入用,還奉本殿之意,敢啓。傳曰,知道。
又以禮曹言啓曰,卽接穆陵參奉所報,則大王陵上莎草改修之後,連因雨水,善爲着根,將有茁茂之望云矣,敢啓。傳曰,知道。
曺鳳振,以戶曹言啓曰,宗廟北墻頹圮處修築吉日,令日官崔福基推擇,則九月二十五日辰時爲吉云,以此日時擧行,何如?傳曰,允。
又以戶曹言啓曰,拱北門西北邊墻垣頹圮處修築吉日,令日官崔福基推擇,則九月二十五日辰時爲吉云,以此日時擧行,何如?傳曰,允。
徐憙淳,以備邊司言啓曰,卽見關西慰諭使鄭元容狀啓,則以爲,今番輪疾,誠一劫厄,死者設祭而慰安,生者宣德而撫恤,其存恤之方,條列于後,請令廟堂稟處矣。其一,今番死亡貧窮之類,無以及期厚埋,令列邑抄出其最貧窮至可矜者,特給恤典事也。其一,死亡者身還布,令道臣詳査,其當蠲者,特施蠲恤之典事也。當此無前變年,哀彼許多民命,其所愍恤之方,固宜靡不用極,第施固難博而恩則易竭,且奸弊輒從中生,實惠莫得下究,此所以不得不審愼者也。慰諭使所請中,恤典則今已後時,至於無主暴露者,掩骼之政,自廟堂已有申飭者,營邑自當着念擧行。還布蕩減,必也精察而明覈,然後可無有名無實之患,令道臣更爲商確,其施行便否及措處方略,隨意見登聞之意,分付,何如?傳曰,允。
魂宮望祭親行敎是時,終獻官永明尉洪顯周,贊禮禮曹判書李存秀,典祀官奉常正李朝鉉,宮闈令尙膳韓敬善,執禮弼善李沆,執尊文學趙璟鎭,大祝副修撰朴齊聞,祝史執義李基栽,齋郞副司果任存常,盥洗位禮曹正郞洪煥·禹夏哲,爵洗位直講任泰濬,典籍金國憲,亞獻盥洗位典籍文致中,終獻盥洗位校檢李升烈,贊者引儀李儀朝·金載奎,謁者兼引儀朴惟正·任岳周,贊引兼引儀徐有晃,假引儀安承煦,祭監監察朴熙輔·沈衡泰。
辛巳九月十五日子時,上詣孝禧殿。親行望祭入侍時,行都承旨金敎根,左承旨申緯,右承旨尹羽烈,右副承旨徐憙淳,同副承旨柳,假注書韓宗愈·金履喆,記注官金樂澧,記事官金正喜,檢校待敎朴綺壽·李鶴秀,以次侍立訖。上具衰服,詣齋殿。時至,左通禮跪啓請行禮,上出齋殿,贊禮前導,上入孝禧殿北夾門,陞自東階,詣板位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興四拜興平身。贊禮導殿下詣尊所西向立,執尊者擧羃,憙淳酌酒,敎根以盞受酒。贊禮導殿下入詣靈座前北向立,贊禮跪啓請跪,上跪,在位者皆跪,奉香,緯奉爐跪進,贊禮跪啓請三上香,上三上香,緯奠爐於案,敎根奉盞跪進,贊禮跪啓請執盞灌地,上執盞灌地訖,憙淳受盞,還置于尊所序東。執禮請行初獻禮,執尊者擧羃,憙淳酌酒,敎根以盞受酒,贊禮跪啓請跪,上跪,在位者皆跪。敎根以盞跪進,贊禮跪啓請執盞獻盞,上以盞授敎根,奠于靈座前訖,贊禮跪啓請俯伏興,少退。大祝朴齊聞進靈座之左,西向跪,讀祝文訖,上出戶降復位。執禮行亞獻禮,弼善引王世子陞自東階,詣尊所西向立,執尊者酌酒,宮官以盞受酒,弼善引王世子入詣靈座前,北向立,贊請跪,王世子跪,宮官以盞跪進,弼善贊請執盞獻盞,以盞授宮官,奠于靈座前,弼善贊請俯伏興平身,弼善引王世子出降復位。執禮行終獻禮,謁者引終獻官行禮,如亞獻儀訖,引降復位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興四拜興平身,在位者皆止哭興四拜興平身,宮闈令納虞主如儀。上詣望燎位,大祝奉幣燎於坎,贊禮啓請禮畢,仍導以行,上由北夾門,還入齋殿幄次,王世子辦慰問安勿爲之。出榻敎諸臣以次退出。
上在昌德宮。
上詣孝禧殿入齋室後,王世子辨位問安。答曰,知道。內閣·政院·藥房口傳問安。答曰,知道。
徐憙淳啓曰,藥房三提調,持粟米飮來待矣。傳曰,封入。
藥房口傳啓曰,臣等於昨日,再陳復膳之請,未蒙一兪之音,旣迫昏夕,禁鑰將下,雖未免伈泄退出,此莫非臣等忱誠淺薄,不能感回之致,徊徨抑鬱,達宵靡已。伏祝望祭三虞,連日親行,哀慕增深,勞動煩仍,榮衛易損,滋補久闕,下忱憧憧,尤不勝罔措。仍竊伏念,昔我聖母保護聖躬之慈念,果何如也?今殿下哀疚過度,至於此等疏節,如是任情不反,此時群下之焦憂,雖不足俯顧,倘念我聖母於昭在天之靈,必將怛然悶慮,一如平日惟疾之憂,則不待臣等之畢辭而翻然勉從矣。臣等職忝保護,誠切憂迫,不得請則不敢止,玆又冒籲。伏乞更加三思,亟降兪音焉,千萬顒祝,惶恐敢啓。答曰,已諭於昨日之批,卿等更勿煩請。
口傳再啓曰,臣等朝又仰請從權,顒俟勉許之音,及奉批旨,天聽逾邈,下情焦迫,一時爲悶。夫帝王之孝,不在疏節,情雖無窮,禮宜順變。況今凄風連吹,朝晝異候,其在大聖人節宣之方,固宜益謹將攝,顧何可一直任情,不思所以保嗇之道乎?積日行素,榮衛易損,擧國臣民,莫不憂悶,是豈一二臣等之言而已哉?伏乞勉抑孝思,亟降一兪,千萬顒祝,惶恐敢啓。答曰,已諭於前批矣。
口傳三啓曰,臣等區區攢顒,請復常膳,日輒再三煩籲,下情焦迫,時刻冞切,而竊伏念,嚴廬行素,幾將涉旬之久,實是列朝罕有之擧。哀疚過度,而榮衛固易受損,滋補尙却,而保嗇轉益疎失,大聖人達孝節抑,顧豈容若是哉?今雖時已迫暮,而又過一日,仍因差遲,誠有無窮之憂,決非保護之道,不敢以更啓之煩猥,按抑便退,不遑他顧,更此冒瀆。伏乞快降兪音,以副臣民顒祝之情,惶恐敢啓。答曰,卿等之懇迫如此,不得已當思勉從之道矣。
以副應敎李潞,校理洪益聞,副校理李彦淳,副修撰朴齊聞牌不進罷職傳旨,傳于尹羽烈曰,只推。
以副校理洪羲瑾再牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至閱月,事甚未安。副應敎李潞,校理洪益聞,副校理洪羲瑾·李彦淳,副修撰朴齊聞,旣有只推之命,竝卽牌招,推移入直,何如?傳曰,允。
尹羽烈,以國葬都監摠護使意啓曰,請諡宗廟,上諡殯殿時,讀諡冊官副司果權中淸,間已身故,別單中不爲書入之意,敢啓。傳曰,知道。
又以吏曹言啓曰,今此四虞祭親行時大祝,前校理洪學淵塡差,而時無職名,令該曹口傳付軍職,何如?傳曰,允。
兵曹口傳政事,副司果單洪學淵。
尹羽烈,以吏曹言啓曰,黃海道都事尹濟弘呈狀內,矣身素患痰癖之症,當此換節之時,一倍添劇,時日之內,萬無起動供職之望云。其身病旣如是沈重,有難强令察任,改差,何如?傳曰,允。
又以禮曹言啓曰,宗廟廟內,永寧殿殿內今秋奉審,執頉處修改,以今九月二十日卯時,推擇啓下,而自因山啓殯後至卒哭前,事體自別,雖廟殿修改,莫重之役,仍爲擧行,極涉未安。待卒哭後,更爲涓吉修改,何如?傳曰,允。
徐憙淳,以兵曹言啓曰,兼司僕將朴基碩,景福宮衛將金榮大,慶熙宮衛將金宗喆·劉運徹,俱以病難供職,呈狀乞遞,竝改差,何如?傳曰,允。
又以訓鍊都監·禁衛營·御營廳言啓曰,南關王廟南邊外墻十八間許頹圮處,今十七日爲始,三營合力改築之意,敢啓。傳曰,知道。
又以義禁府言啓曰,保放罪人權偌·姜千周·張鉉忠·成奎柱·李鏵·李昌孝·李銘·盧光斗,還囚捧供以入,而諸囚病勢,一向未差,竝仍爲保放之意,敢啓。傳曰,知道。
義禁府啓目,庇仁縣監權偌原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,東部入直訓鍊奉事姜千周,西部令張鉉忠,南部令李昌孝,中部都事成奎柱,北部令李鏵等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處。
又啓目,西所部將李銘原情云云。傳旨內辭緣,泛稱遲晩,刑推得情,何如?判付啓,除刑推議處。
又啓目,攝左通禮李晉保,舁梓宮官申從洛·李敎彬等原情云云。傳旨內辭緣,泛稱遲晩,所當請刑是白乎矣,曾經宣傳官,都摠府經歷,都事勿爲請刑,載在大典通編,竝只議處,何如?判付啓,依允。
又啓目,拭巾差備官尙衣直長韓致逈原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
義禁府啓目,左通禮李渭達,右通禮李麒峻,贊儀李嗣萬等原情云云。傳旨內辭緣,泛稱遲晩,李渭達·李麒峻等段,所當請刑是白乎矣,曾經侍從,勿爲請刑,載在大典通編,議處,李嗣萬段,刑推得情,何如?判付啓,依允爲旀,李嗣萬段,除刑推議處。
又啓目,栗園峴大祝副司果盧光斗原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
徐憙淳,以義禁府言啓曰,卽接月令醫員李彦拜手本,則時囚罪人李渭達·韓致逈,素患風眩之症,當此陰濕之候,一倍添劇,不省四到,李麒峻·李晉保·申從洛·李敎彬·李嗣萬,輪行泄痢之症,轉益委苦,眞元大脫,氣息奄奄,諸囚病勢,俱爲危重云。罪人病勢如此,則一邊保放,一邊草記,曾有定式矣。李渭達·韓致逈·李麒峻·李晉保·申從洛·李敎彬·李嗣萬,竝姑保放之意,敢啓。傳曰,知道。
以慶尙左水使鄭煥宗狀啓,東萊等邑人物渰死事,傳于曺鳳振曰,聞甚矜惻,元恤典外,別加顧助,渰死人如有生前身還布,竝蕩減事,分付。
知敦寧李相璜疏曰,伏以,灤遷兆協,防祔禮成,安固吉祥,永奠丕基,此實聖孝之所孚格,上天之所佑騭,而前和復閟,慈徽寢邈,更惟緬慟新哀,宸慕靡及。念臣無似,受命敦匠,周旋於終事之地,而今焉復土工竣,行將奉辭於仙寢,徊徨掩抑,下情益復如新。臣於日者,伏奉敦府除命,官職去就,固非臣年來情地之所敢擬議,而況今所叨,旣無敦寧,則法尤不當仍帶,玆敢援例陳籲,縣道附徹。伏乞聖慈,亟許遞改臣職名,以存公格,以安私分焉。臣無任云云。答曰,省疏具悉。所請依施。
三虞祭親行敎是時,終獻官永明尉洪顯周,贊禮禮曹判書李存秀,典祀官奉常正李朝鉉,宮圍令尙膳吳福謙,執禮弼善李沆,執尊文學趙璟鎭,大祝副修撰朴齊聞,祝史執義李基栽,齋郞副司果任存常,盥洗位禮曹正郞洪煥·禹夏哲,爵洗位直講任泰濬,典籍全國憲,亞獻盥洗位典籍文致中,終獻盥洗位李升烈,贊者引儀李儀朝·金載奎,謁者兼引儀徐有晃·吳淳常,贊引假引儀安承煦·任岳周,祭監監察朴熙輔·沈衡泰。
辛巳九月十六日子時,上詣孝禧殿。三虞祭親行入侍時,行都承旨金敎根,左承旨申緯,右承旨尹羽烈,左副承旨曺鳳振,右副承旨徐憙淳,同副承旨柳,假注書韓宗愈·金履喆,記事官鄭義命·金正喜,檢校待敎朴綺壽,以次侍立訖。時至,左通禮跪啓請外辦,上具衰服,乘輿出宣化門,由協陽門·建陽門·銅龍門·景化門·集禮門·光德門,至延喜門外,左通禮跪啓請降輿,上降輿入延喜門御齋殿。時至,左通禮跪啓請行禮,上出齋殿。贊禮前導入孝禧殿北夾門,陞自東階,詣板位。贊禮跪啓請俯伏哭,上俯伏哭,贊禮跪啓請止哭興四拜興平身,上止哭興四拜興平身,王世子以下在位者皆止哭興四拜興平身。執禮請行奠幣禮,上詣尊所西向立。執尊者擧羃,憙淳酌鬱鬯,敎根以瓚受鬱鬯,上詣靈座前北向立。贊禮跪啓請跪,上跪,王世子以下在位者皆跪,緯奉香,奉爐跪進,贊禮跪啓請三上香,上三上香。奠爐於案,敎根奉瓚跪進,贊禮跪啓請執瓚灌地,上執瓚灌地訖。敎根受瓚還置於尊所,憙淳奉幣篚跪進,贊禮跪啓請執幣獻幣,上以幣授憙淳,奠于靈座前訖,上出戶降復位。執禮請行初獻禮,上詣尊所西向立。執尊者擧羃,憙淳酌醴,敎根以爵受醴,上詣靈座前北向立,贊禮啓請跪,上跪,王世子以下在位者皆跪。敎根以爵跪進,贊禮跪啓請執爵獻爵,上以爵授憙淳,奠于靈座前訖,贊禮跪啓請俯伏興少退跪,上俯伏興少退跪。大祝朴齊聞進靈座之左西向跪,讀祝文訖,上出戶降復位。執禮請行亞獻禮,弼善引王世子陞自東階,詣尊所西向立。執尊者酌醴,宮官以爵受醴,弼善引王世子入,詣靈座前北向立。弼善贊請跪,王世子跪,宮官以爵跪進,弼善贊請執爵獻爵,王世子以爵授宮官,奠于靈座前,弼善贊請俯伏興平身,王世子俯伏興平身,出戶降復位。執禮請行終獻禮,終獻官永明尉洪顯周陞自東階,詣靈座前,行禮如儀訖,降復位。執禮請哭,贊禮跪啓請俯伏哭,上俯伏哭,王世子以下在位者皆俯伏哭,贊禮跪啓請止哭興四拜興平身,上止哭興四拜興平身,王世子以下在位者皆止哭興四拜興平身,宮闈令納虞主如儀。贊禮導上詣望燎位,大祝奉幣燎於坎,贊禮啓禮畢,仍導以行。上由北夾門還入齋殿,敎曰,王世子問安置之,親祭後問安勿爲之。出榻敎左通禮跪啓請外辦,上出延喜門,乘輿由光德門·集禮門·景化門·銅龍門·建陽門,入協陽門·宣化門還內。敎曰,王世子問安置之,還內後問安勿爲之。出榻敎嘉順宮進服人蔘粟米飮,自明日停止事。出榻敎出標信解嚴,諸臣以次退出。
上在昌德宮。
夜自二更至五更,月暈。
進御人蔘粟米飮,自明日停止事,榻前下敎。
中宮殿進御人蔘粟米飮,自明日停止事,榻前下敎。
申緯啓曰,行大司憲趙萬元,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
徐憙淳啓曰,藥房提調·副提調持粟米飮來待矣。傳曰,封入。
傳于尹羽烈曰,各都監牌將·員役·工匠中,或有身死與喪故,而不入於別單者,一一抄出書入事,分付。
傳于徐憙淳曰,出宮當自內爲之,雲寶劍置之,侍衛以入直磨鍊。
以副應敎李潞,校理洪益聞,副校理洪羲瑾·李彦淳,副修撰朴齊聞牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至閱月,事甚未安。副應敎李潞,校理洪益聞,副校理洪羲瑾·李彦淳,副修撰朴齊聞,旣有只推之命,竝卽牌招,推移入直,何如?傳曰,允。
金敎根啓曰,吏曹郞廳來言,禮山縣監李憲述,抱川縣監權用萬,憲府則雖已署經,諫院則行大司諫申絢未肅拜,司諫宋應圭,獻納鄭時善,正言金聖謙在外,正言鄭宗顯一人,無以備員署經云。行大司諫申絢,卽爲牌招,以爲備員署經之地,何如?傳曰,一司除署經。
尹羽烈,以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月二十五日辰時,衣襨香燭祭品奉詣吉日,同月二十六日卯時俱吉云,以此日時擧行之意,敢啓。傳曰,知道。
又以長生殿都提調·提調意啓曰,本殿所儲內外板材,盡乏無餘,其在莫測愼遠之道,不可不及今斫來。發遣敬差官於黃腸所在三道,使之斫來,何如?傳曰,允。
金敎根,以吏曹言啓曰,今番遷奉及因山時進香官,因兼會葬官,因山後催促下送事,命下矣。自臣曹催促,則淸州牧使張瀚,谷山府使李奎鉉,寧海府使李儒修,寧越府使韓義運,安州牧使兪應煥,北靑府使李海淸俱已下去,綾州牧使李洛秀身病猝重,不得下去云。當此秋務方殷之時,本州之許久曠官,誠爲可悶,該倅病勢,還任無期,罷黜,何如?傳曰,允。
徐憙淳,以備邊司言啓曰,頃因海西綿凶,砲保木折半代錢,各樣軍布純錢代納之意,覆啓行會矣。卽見黃海監司李龍秀狀啓,則以爲,目今怪疾熾盛,死亡者爲八九千名,方痛之類,不可勝計,此時軍布之及期收納,其勢末由,砲保布本色條及各樣軍布木代錢,限一朔寬限事,請令廟堂稟旨分付矣,目今事勢,果難及期徵督,依所請許施,何如?傳曰,允。
上在昌德宮。
夜自三更至十九日開東,灑雨下雨,測雨器水深八分。
上詣孝禧殿,四虞祭罷後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。
藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
尹羽烈啓曰,左副承旨曺鳳振今日不爲仕進,卽爲牌招,何如?傳曰,允。
傳于尹羽烈曰,二十二日檢校提學沈象奎馳詣華寧殿奉審,仍詣健陵·顯隆園,奉審以來。
以副應敎李潞,校理洪益聞,副校理李彦淳·洪羲瑾,副修撰朴齊聞牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至閱月,事甚未安。副應敎李潞,校理洪益聞,副校理李彦淳·洪羲瑾,副修撰朴齊聞,旣有只推之命,竝卽牌招,推移入直,何如?傳曰,允。
以左副承旨曺鳳振牌不進罷職傳旨,傳于尹羽烈曰,只推。
傳于尹羽烈曰,戶判有闕之代,前望單子入之。
傳于尹羽烈曰,政官牌招開政,戶判望擬入。
尹羽烈,以禮曹言啓曰,今九月二十二日,行華寧殿誕日祭享,在卒哭前,不得設行,各陵寢忌辰焚香,依朔望例擧行矣。華寧殿誕日,亦依各陵寢忌辰焚香之例,擧行,何如?傳曰,允。
又以吏曹言啓曰,今此五虞祭親行時,大祝,前修撰趙庭和塡差,而時無職名,令該曹口傳付軍職,何如?傳曰,允。
兵曹口傳政事,副司果單趙庭和。
尹羽烈,以吏曹言啓曰,江原監司申在植狀啓,受由上京五邑守令,令該曹催促下送事,允下矣。自臣曹催促,則原州判官洪世周,金城縣令金容善,楊口縣監洪就榮,平康縣監金鏴,俱以爲下去云,伊川府使柳訸身病猝重,不得下去云。果未知病勢之如何,而狀請催促之下,不卽下去者,揆以事體,誠甚未安,罷黜,何如?傳曰,允。
柳,以義禁府言啓曰,保放罪人權偌·姜千周·張鉉忠·成奎柱·李鏵·李昌孝·李銘·盧光斗·韓致逈·李渭達·李麒峻·李嗣萬·李晉保·申從洛·李敎彬等,還囚議處以入,而諸囚病勢,一向未差,竝仍爲保放之意,敢啓。傳曰,知道。
義禁府啓目,粘連啓下是白有亦,向前李渭達·李麒峻·李嗣萬等亦,莫重動駕,矇未趁待,揆以事體,有難參恕,竝只以此照律,何如?判付啓,依允。又啓目,粘連啓下是白有亦,向前盧光斗亦,中路病仆,情或無怪,享班未趁,終難容貰,以此照律,何如?判付啓,依允。又啓目,粘連啓下是白有亦,向前韓致逈亦,兼差差備,處所稍間,未諳節次,不卽待令,細察事勢,有異怠慢,而擧行顚錯,終難全貰,以此照律,何如?判付啓,依允。又啓目,粘連啓下是白有亦,向前李晉保段,擅離班次,竟致替行,申從洛·李敎彬等段,輪症猝發,雖有其說,擧行顚錯,終難容貸,竝只以此照律,何如?判付啓,依允。又啓目,粘連啓下是白有亦,向前姜千周·張鉉忠·李昌孝·成奎柱·李鏵等亦,亂民傳訛,公肆冒法,大是無前之變怪,松禁雖非所管,民習敢曰不知,竝只以此照律,何如?判付啓,依允。又啓目,粘連啓下是白有亦,向前權偌亦,漕船致敗,旣在護送之後,報營差遲,雖緣移文之滯,而鉤拯後時,旣登道啓,以此照律,何如?判付啓,依允。又啓目,粘連啓下是白有亦,向前李銘亦,疾病實故,容有可恕,禁直徑出,終難全貸,以此照律,何如?判付啓,依允。
行戶曹判書朴崙壽疏曰,伏以,惟天垂佑,惟聖孝上格,百靈拱護,永奠億萬年吉崗,灤遷魯祔,同時禮成,悲幸塡臆,小大同情,仰惟宸心哀慕,益復如新。仍念,臣姿本樗櫟,景迫桑楡,精力自來短小,疾病重以纏綿,家常日用,十不記一。至於度支重任,非所擬議,適値國家之有事,未敢言私,眞若可堪,晏若固有者,豈臣全無所以而然哉?臣自己酉·庚申,以至于今年,與參終事之地,少伸殫竭之忱,卽臣結轖于中者,他不暇顧,忍死隨行,周旋於敦匠之列,依近於仙寢之傍,事幾告準,先爲復命,至登前席,退還私次,此生此世,至願畢矣。第臣於向者客使之迎送,重觸寒疾,見狀危綴,荐遭堂內切己之慘境,神魂遁喪,如醉如癡。此臣區區之私,未敢煩瀆,而至若掌財之任,瘝務雖一日二日,尙有其害,臣之虛縻,今幾月矣。況今經用日匱,事務日繁,雖使管劉當之,尙不免却顧逡巡。如臣千萬不近似之材,當此千萬不可堪之務,畢竟狼狽,可立而俟。臣雖萬被誅罰,亦何補於僨敗之後哉?且經今番潦雨以後,上自廟宮殿宇,下至各處公廨,修改之事,亦無非臣曹所管。雖已奉審,始役之後,不得不躬自監董,而其於力不從心,何哉?病狀旣難自力,則次堂替行,事面苟且,尤所不敢,百爾思量,堪承無路,玆敢力疾構草,冒瀆崇嚴。伏乞聖慈,俯垂鑑諒,亟遞臣度支之任,回授可堪之人,俾國事無虞,私分獲安,千萬幸甚。臣無任云云。答曰,省疏具悉。所請依施。
四虞祭親行敎是時,亞獻官永明尉洪顯周,終獻官行戶曹判書朴崙壽,贊禮禮曹判書李存秀,典祀官奉常正李朝鉉,宮闈令尙膳吳福謙,執禮副校理洪羲瑾,執尊副司果李鍾穆,大祝副司果洪學淵,祝史副司果尹命圭,齋郞副司果南履懋,盥洗位校檢李升烈,禮曹佐郞張鳳周,爵洗位兵曹佐郞安允璟·尹師殷,亞終盥洗位典籍崔致憲,贊者引儀李儀朝,兼引儀金載奎,謁者兼引儀吳淳常·徐有晃,贊引假引儀任岳周·安承煦,祭監監察〈朴〉熙輔·洪羲瑜。
辛巳九月十八日子時,上詣孝禧殿。四虞祭親行入侍時,行都承旨金敎根,左承旨申緯,右承旨尹羽烈,左副承旨曺鳳振,右副承旨徐憙淳,同副承旨柳,假注書韓宗愈·金履喆,記注官李命純,記事官金正喜,檢校待敎朴綺壽,以次侍立訖。上具衰服,詣齋殿。時至,左通禮跪啓請行禮,上出齋殿,贊禮前導入孝禧殿,行禮如三虞儀訖。亞獻官永明慰洪顯周,終獻官行戶曹判書朴崙壽,以次行禮如儀訖。上還入齋殿,諸臣以次退出。
上在昌德宮。
自開東至巳時,灑雨下雨,測雨器水深四分。
申緯啓曰,行大司憲趙萬元,執義李基栽,掌令李南圭,持平朴齊明呈辭,掌令金洛龍,持平李賢默在外,監察茶時之意,敢啓。傳曰,知道。
金敎根啓曰,左副承旨曺鳳振今日不爲仕進,卽爲牌招,何如?傳曰,允。
傳于尹羽烈曰,孝禧殿五虞祭,以攝行磨鍊。
以副應敎李潞,校理洪益聞,副校理李彦淳·洪羲瑾,副修撰朴齊聞牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至閱月,事甚未安。副應敎李潞,校理洪益聞,副校理李彦淳·洪羲瑾,副修撰朴齊聞,旣有只推之命,竝卽牌招,推移入直,何如?傳曰,允。
金敎根啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
有政。吏批,判書金魯敬進,參判權丕應病,參議金學淳病,左副承旨曺鳳振進。以李存秀爲戶曹判書,徐道裕爲持平,朴崙壽爲知敦寧,金逌根爲工曹參判,尹愭爲敦寧都正,宋成龍爲禮曹正郞,洪羲弼爲司成,洪羲瑜爲軍資判官,梁在孟爲典籍,金錝爲引儀,南永周爲順陵直長,閔銑爲繕工奉事,李升烈爲黃海都事,李載薰爲孝昌墓守衛官,尹致赫爲綾州牧使,朴綺壽爲伊川府使,金鑅爲大興郡守。承文正字單尹效覺,南學訓導單趙思健。分承旨洪羲俊·金箕殷,分兵曹參議任厚常,正郞金遇明,攝左通禮任存常·李元八,攝司僕正李南翼·沈英錫以上減下事承傳。
兵批,判書韓致應進,參判趙晉和入直,參議洪時濟病,參知閔德基病,左承旨申緯進。以李肇源爲知事,柳成逵爲同知,李勉植爲訓鍊都正,張東玉·李文養爲僉知,柳孝臣爲兼司僕將,金彝鍾·許澮·金鎭元·洪檼·卞持淳·安如坤爲五衛將,宋亨默爲景福將,金福善·金豪坤爲慶熙將,李奎東·蔡光臣爲宣傳官,趙羲民爲都摠經歷,李世茂爲訓鍊僉正,尹始大爲都摠都事,尹湜爲訓鍊判官,李玄璣·李達淵·朴亮勳·趙心錫·南公侃爲主簿,金蘭淳·柳致睦爲文兼,孫宗壽爲部將,崔志潤爲部將,李大淵·白殷鎭·李升德爲武兼,洪柱燮爲守門將,申義和爲武兼,洪章煥爲安興僉使,崔垠爲黃海兵虞候,張昶爲登山僉使,金廷煥爲椒島僉使,柳淡爲廣梁僉使,洪麗一爲西林僉使,林聖權爲美錢僉使,許晉爲西北僉使,柳銓均爲西平浦萬戶,申景周爲木浦萬戶,朴順禧爲金甲島萬戶,鄭履鉉爲長津萬戶,邊鎭城爲知世浦萬戶。同知單崔海大,僉知單全性淵·張南奎·高興柱,北道參軍單申鳳圭,大吉號里權管李守天,大護軍李相璜,護軍徐俊輔,副護軍朴綺壽·洪起燮·朴敦常,副司直尹尙烈·趙寅永,副司果林顔喆·李嘉愚。分副摠管徐有聞,分都事元榘以上依承傳減下。副護軍洪羲俊·金箕殷·任厚常,海島僉使李亨錫。
傳于金敎根曰,上京及未下直守令,使之催促下送。
備忘記,健陵遷奉,若非國舅一疏,予小子何能及今爲此至重至大至尊至敬之事乎?啓壙之後,水患大段,驚悚痛迫,尙今靡定。國舅之功,旣重且大,欲酬其功,何賞可靳?宜有另示識喜之擧。田二十結,奴婢各十口,鞍具內厩馬一匹賜給,子壻諸姪中,問名調用。仍令政院成給王牌,遣承旨傳諭于領敦寧。
曺鳳振啓曰,領敦寧家,遣承旨傳諭事,命下矣。何承旨進去乎?敢稟。傳曰,都承旨進去。
又啓曰,領敦寧家傳諭,都承旨進去事,命下矣。行都承旨金敎根,所當牌招,而拘於廳規,不得請牌,何以爲之?敢稟。傳曰,牌招。
以吏曹參議金學淳牌不進罷職傳旨,傳于金敎根曰,只推。
金敎根,以吏批言啓曰,新除授公淸都事金喆修,除拜後過限未肅拜,依例改差,何如?傳曰,允。
尹羽烈,以山陵都監摠護使意啓曰,本都監堂上李相璜時無職名,令該曹口傳付軍職,何如?傳曰,允。
徐憙淳,以備邊司言啓曰,卽見南兵使金煐所報,則以爲,本營營屬之設料,自來殘薄,親騎衛之賞資,辦出無路,擧皆厭避,逃亡居多,目下營樣,實有難保之慮,無他激勸之方。就本營兵餉穀二分耗中六百石,每年劃給,以爲塗抹排用之地爲辭矣。該閫之屢報如此,可知事勢之切悶,而年前雖有許劃者,比之北兵營所請得,其數相懸,其在一視之義,宜有向隅之歎。本營餉穀耗條中,每年四百石,更許劃給,俾爲賞料激勸之地,何如?傳曰,允。
又以御營廳言啓曰,本廳字內光熙門南邊第一城郭近處體城五間許頹圮處,今九月二十日爲始,改築之意,敢啓。傳曰,知道。
上在昌德宮。
藥房提調沈象奎,副提調徐憙淳啓曰,五虞奄過,哀慕益新,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
申緯啓曰,行大司憲趙萬元,執義李基栽,掌令李南圭,持平朴齊明呈辭,掌令金洛龍在外,持平徐道裕未肅拜,監察茶時之意,敢啓。傳曰,知道。
備忘記,靑城僉使吳禎麟下直,長弓一張,長箭一部,片箭一部,筒兒一箇賜給。
申緯啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于尹羽烈曰,副護軍金基常享官差下。
傳于尹羽烈曰,山陵都監堂上入侍。
以副應敎李潞,校理洪益聞,副校理李彦淳·洪羲瑾,副修撰朴齊聞牌不進罷職傳旨,傳于尹羽烈曰,只推。
傳于尹羽烈曰,遷陵都監摠護使議政府左議政南公轍,領議政韓用龜,竝鞍具馬一匹面給,提調議政府左參贊金履陽,水原留守金蓍根,兵曹判書韓致應,都廳副司果李寅溥,弘文館副修撰尹豐烈竝加資,郞廳兵曹正郞尹秉烈日淺勿論,前僉正成近默,掌樂主簿申常顯,戶曹佐郞李晦淵,司僕主簿李奎秀,水原判官金元根,副司果韓用鏶·李亨會·朴齊顯·韓用鎬·魚在琬竝陞敍,嚴載·朴榮壽身故勿論,監造官副司勇沈宜復·趙最永,童蒙敎官金履禕·洪羲錫,副司勇曺錫龜,掌苑奉事徐有民,禮賓直長李祖植竝陞六,紙榜所監造官奉常正李朝鉉,主簿金希台竝陞敍,奉事李基準,誌石所監造官奉常副奉事朴義柱,表石監造官奉常寺參奉權宗憲,內別工作監造官繕工監役宋宗洙,奉事李鎭槼,外別工作監造官繕工監役鄭東老·李淵愚竝陞六,分長興庫奉事趙基恒·李章翼,分典設別檢金善臣竝陞敍,梓宮上字書寫官永明尉洪顯周,行路銘旌書寫官議政府右議政林漢浩,竝鞍具馬一匹面給,壙中銘旌書寫官水原留守金蓍根加資,表石陰記製述官議政府左議政南公轍,書寫官判中樞府事徐龍輔,竝鞍具馬一匹面給,紙牓書寫官江華留守尹魯東,誌文製述官行判敦寧府事沈象奎,草圖書書寫官副司果李羲肇,書寫官行大護軍金相休,舊哀冊後記及誌文蓋上大字書寫官上護軍李肇源竝加資,已資窮者熟馬一匹賜給,丁字閣上樑文製述官行判敦寧府事沈象奎,書寫官行議政府左參贊金履陽,竝熟馬一匹面給,輓章書寫官鍾城府使姜世綸,副司果李渭達·李沆·任存常·洪學淵·朴容壽,文學趙璟鎭,掌樂正朴基宏竝兒馬一匹賜給,拭梓宮官判中樞府事金思穆,率舁梓宮官判中樞府事金思穆,捧哀冊贈玉帛官議政府領議政韓用龜竝熟馬一匹面給,守殯官兼代奠官永明尉洪顯周鞍具馬一匹面給,啓陵時大祝弘文館校理洪羲瑾,出玄宮開封及下玄宮時封標官司憲府執義李基栽竝加資,捧哀冊官擧案者,褥席執事捧贈玉官擧案者,捧贈帛官擧案者,箱差備官,櫃差備官,帕差備官,臺差備官,卓差備官,倚几差備官,座子差備官,紅漆函差備官,遺衣函差備官擧案者,服玩函差備官,几杖櫃差備官擧案者,硯匣函差備官,標信櫃差備官,筲櫃差備官擧案者,籩豆櫃差備官擧案者,磁器櫃差備官擧案者,樂器櫃差備官擧案者,羽葆捧持官以上各加一資,資窮者代加,舁梓宮官都摠經歷李雨元,訓鍊判官李濟道竝相當職待窠陞敍,柩衣銘旌縫造官,肩轝前捧香爐差備官,捧香盒差備官,紙牓輦前捧香爐差備官,捧香盒差備官,竝各加一資,資窮者代加,啓殯奠行事時及下玄宮時執巾差備官,執水差備官等,攝司僕正李南翼·沈英錫,竝兒馬一匹賜給,攝通禮任存常·李元八,紙牓出納大祝弘文館副校理洪益聞竝加資,肩轝前實果差備官等各兒馬一匹賜給,攝贊儀安承煦陞六,典儀沈能默陞敍,東西唱引儀等各加一資,資窮者代加,銘旌捧持忠義衛朴光允,守衛官待窠除授,啓舊陵時書冊櫃差備官擧案者,依己酉年例施賞,陪往大將韓陵君李海愚,行護軍李勉植竝半熟馬一匹賜給,從事官副司果具載龍·李仁模·李元敬竝陞敍,陪從原任直提學洪奭周熟馬一匹賜給,分承旨金箕殷·洪羲俊竝加資,分注書徐左輔·李竣祜竝陞六,史官金輦陞敍,分副摠官徐有聞,分兵曹參議任厚常竝熟馬一匹賜給,分兵曹正郞金遇明,分都摠都事元榘,竝兒馬一匹賜給,司饔院監膳提調徐有聞加資,郞廳李博鉉陞敍,侍衛宣傳官李書彬·柳勉檢·李時榮·鄭寅基,別軍職崔允瑾,各內下弓矢一部賜給,健陵令李景愚陞敍,參奉李駿秀陞六,別看役前知事崔昔,前五衛將李興潤,副司果金命爀竝守令除授,副司果趙鎭亮相當職調用,前僉使趙相仁加資,長生殿都提調議政府領議政韓用龜廐馬一匹面給,提調行戶曹判書朴崙壽,禮曹判書金魯敬·李羲甲·李存秀,工曹判書洪羲臣·鄭尙愚竝半熟馬一匹賜給,都廳戶曹佐郞洪耆周,禮曹正郞禹夏哲,工曹佐郞權用萬·李文容,郞廳繕工主簿金容善,監役尹馨書,主簿南石耇竝陞敍,其中日淺人,各上弦弓一張賜給,擇日官趙相順,監牧官·察訪中,待窠調用,相地官崔相一,令該衛門,高品付料,奏時官李喜榮相當職調用,其餘忠義衛·忠贊衛,香室官員·引儀·擇日官·奏時官·錄事,各差備·牌將·畫員·寫字官·計士·員役·工匹·守僕等,竝依己酉年例施賞。
傳于尹羽烈曰,遷陵宗戚執事永明尉洪顯周,吏曹判書金魯敬竝熟馬一匹賜給,行護軍金基厚·朴周壽,副護軍朴齊一,仁川府使鄭漪,忠勳都事朴宗喜竝加資,副司果朴岐壽,原州判官洪世周,內贍主簿金基常,新寧縣監洪徹榮,楊口縣監洪就榮,軍資直長趙濟和竝陞敍,副司勇洪魯榮·趙雲躋竝陞六,前縣監沈宜寬,副司勇洪樂有身故,竝勿論。
傳于尹羽烈曰,健陵遷奉時侍殯內官朱世章,次知內官梁大宜·金道浹,都薛里李團宜·許昌福,薛里安景昌·吳命浹,進止長番鄭喜僑·金允光,紙牓承傳色李奇遠,酒房朴永厚·鄭道民,銘旌差備元性健竝加資,進止差備文命祥等竝半熟馬一匹賜給,神輦捲簾差備,素蓋素扇差備,靈座差備,遺衣稱差備,哭差備,羅排差備內官等,各兒馬一匹賜給,統長黃大呂加資,司謁韓命洽賞加,水刺間奠吏劉漢祐·申嵒竝書題承傳,事知守僕金慶國·黃完鎭,飯監尹侍烈,蒸色朴再完,庫城上金喜孫竝帖加成給,其餘別監,守僕等,依己酉年例施賞,員役·水工等,依別單判下施賞。
傳于尹羽烈曰,國葬都監摠護使議政府左議政南公轍,右議政林漢渃,竝鞍具馬一匹面給,提調前兵曹判書金在昌熟馬一匹面給,行戶曹判書朴崙壽加資,知敦寧府事李相璜,漢城判尹鄭晩錫,行上護軍李肇源竝加資,都廳副司果李羲肇,副司直李瀅夏竝加資,郞廳司諫院正言金聖謙,司僕僉正金思羲,工曹正郞尹爔,翊衛司翊贊李魯俊,尙衣僉正李度明,戶曹佐郞洪耆周,副司果金永孚·李翼在·宋啓根·朴宗聞竝陞敍,監造官軍資直長趙濟和,繕工副奉事兪長柱,典牲副奉事金弘根,司勇閔致文竝陞六,別工作繕工監役李相琮六品遷轉,虞主所監造官奉常正李朝鉉兒馬一匹賜給,分長興主簿金光素,典設別提申世權,別檢金善臣竝各加一資,資窮者代加,諡冊文製述官吏曹判書金魯敬,書寫官上護軍李羲甲竝加資,哀冊文製述官行判中樞府事金載瓚熟馬一匹面給,書寫官議政府左參贊金履陽,行狀製述官平安監司金履喬竝加資,改銘旌書寫官行判中樞府事金思穆熟馬一匹面給,下玄宮銘旌書寫官同敦寧金基厚加資,寶篆文書寫官議政府領議政韓用龜熟馬一匹面給,虞主書寫官行護軍趙貞喆加資,挽章書寫官副司果李鍾穆·權敦仁,執義李基栽,司成朴齊聞,副修撰林顔喆,左通禮李沆,副司果權馥·李寅溥·兪理煥,副修撰趙庭和竝上弦弓一張賜給,頓遞使漢城判尹鄭晩錫,陪往大將同知朴基豐各半熟馬一匹賜給,從事官前府使尹明儉·趙晉錫竝陞敍,請諡宗廟上諡殯殿時奉冊寶官議政府領議政韓用龜,下玄宮時奉哀冊贈玉贈帛官議政府領議政韓用龜,竝熟馬一匹面給,因山陪從檢校待敎朴綺壽熟馬一匹賜給,承旨申緯·曺鳳振竝加資,假注書李冕植陞六,兼春秋鄭義命兒馬一匹賜給,取土都承旨金敎根半熟馬一匹面給,請諡宗廟上諡殯殿時讀諡寶官副司果李沆加資,各差備官,奉諡冊官擧案者褥席執事,擧讀諡冊案者褥席執事,捧諡寶官擧案者褥席執事,擧讀諡寶案者褥席執事,捧哀冊官擧案者褥席執事,擧讀哀冊案者褥席執事等,竝兒馬一匹賜給,發靷時各差備壬午敎命執事,捧竹冊官,捧玉印官擧案者褥席執事,戊戌敎命執事,捧玉冊官,捧玉寶官擧案者褥席執事,捧壬戌玉冊官捧玉寶官擧案者褥席執事,奉諡冊官擧案者褥席執事,捧諡寶官擧案者褥席執事,捧哀冊官擧案者褥席執事,捧贈玉官,捧贈帛官擧案者,遺衣稱函差備官擧案者,內旨櫃差備官,樂器差備官擧案者,服玩函差備官,磁器櫃差備官擧案者,筲櫃差備官,籩豆櫃差備官擧案者,鏡匳櫃差備官,硯匣櫃差備官,匜函櫃差備官擧案者,箱差備官,帕差備官,几差備官,臺差備官,卓差備官,神帛輦捧香爐香盒執事,大轝捧香爐香盒執事等,攝司僕正林東鎭·金裕憲,舁梓宮官,拭梓宮時執巾者,執水者,羽葆捧持官,大轝前實果差備官,柩衣銘旌縫造官及差備官攝通禮等,竝兒馬一匹賜給,雲劍差備等,竝依乙丑年例施賞,封閉官司憲府執義李基栽加資,忠贊衛·別看役·看役·牌將·衛將·殯殿司鑰·神輦司鑰·別監·待令捕校·寫字官·畫員·錄事·員役·工匹等,竝依乙丑年例施賞,計士等竝高品付料。
傳于尹羽烈曰,殯殿都監摠護使議政府左議政南公轍,右議政林漢浩竝鞍具馬一匹面給,提調右議政林漢浩日淺勿論,禮曹判書李存秀,吏曹判書金魯敬,上護軍李羲甲,大護軍金相休,議政府右參贊李憲琦,刑曹判書金魯應,都廳副應敎李潞竝加資,郞廳司僕判官沈應奎,刑曹正郞趙鎭翼,戶曹正郞趙健,副司果李時佐·尹致猷·任度常·曺始振竝陞敍,監造官廣興直長李能秀,氷庫別檢洪履燮,司䆃奉事宋祥來竝陞六,別工作繕工監役兪星柱·趙學殷,欑宮別工作繕工監役宋一德竝六品遷轉,奉事朴宗有日淺勿論,殯殿修理所繕工監役洪羲翼陞六,初銘旌書寫官永明尉洪顯周,梓宮上面上字書寫官南延君球,改銘旌書寫官行判中樞府事金思穆,下玄宮銘旌書寫官行護軍金基厚竝熟馬一匹面給,殯殿宗戚執事永明尉洪顯周,同敦寧金基厚各內下大豹皮一令賜給,曹司緯將洪履簡,內贍主簿金基常竝加資,新溪縣令金基拓陞敍,仁川府使鄭漪,原州判官洪世周各兒馬一匹賜給,金城縣令金容善,交河郡守金宅善竝陞敍,司勇洪翰周,敦寧參奉金益哲竝陞六,啓殯時拭梓宮官,到山陵啓殯時拭梓宮官議政府右議政林漢浩,熟馬一匹面給,執巾者濟用主簿申大應,奉事南建中,執水者奉常正李朝鉉,竝各加一資,資窮者代加,別看役李興潤守令除授,殯殿擧行計士許完,敎授除授,李漢升等高品付料,魂殿修理時計士許完,敎授除授,洪勉遂等竝高品付料,寫字官·畫員·牌將·奏時官·錄事·守僕·別監,各色員役·工匹等,竝依乙丑年例施賞。
傳于尹羽烈曰,殯殿次知中官梁大宜·金承業竝加資,前次知中官金振玉日淺勿論,從事官尹殷善·李興源,前從事官金履行竝兒馬一匹賜給,復差備中官吳福謙,上諡殯殿時尙傳中官金完碩,神輦侍衛兼奉虞主差備·奉神帛差備尙傳中官趙文遠·徐繼孫,都薛里中官吳福謙·韓敬善,前都薛里中官吳信甲,造果次知中官金應昌,前造果次知中官朱世章,竝熟馬一匹賜給,從事官朴枝茂兒馬一匹賜給,薛里中官明處峻·李慶國,前薛里中官金永曄·姜聖輔,酒房中官朴性孝·趙瓊藺,前酒房中官桂命祺,竝兒馬一匹賜給,李寬禧日淺勿論,進止差備中官徐長福·權宜良·李時裕·洪致麗,竝兒馬一匹賜給,前進止差備中官趙光希日淺勿論,羅排差備八員,哭差備十四員,各內下上弦弓一張賜給,廬次待令長番以下,依乙丑年例施賞。
傳于尹羽烈曰,山陵都監摠護使議政府左議政南公轍,右議政林漢浩竝鞍具馬一匹面給,提調水原留守金蓍根,工曹判書鄭尙愚,知敦寧李相璜,判府事洪羲臣,都廳副司果金敎喜,應敎朴台壽竝加資,郞廳繕工副正朴晩壽陞敍,軍資主簿南駿聲,司饔僉正李秉耆,掌樂主簿朴鎬壽,副司果李鼎寬,戶曹佐郞李景愚日淺勿論,司禦金鑅,工曹正郞李應淵,副司果兪秉柱,工曹佐郞權用萬,敦寧主簿鄭晉錫,副司果趙雲明,水原判官金元根,前郡守尹致民,典牲判官南履愚,儀賓都事韓成履,副司果徐觀淳·李昌植,濟用判官朴宗稷竝陞敍,京郞廳兵曹佐郞安允璟上弦弓一張賜給,監造官副司勇李一淵·李野淳·李麟秀·金景善,副司正鄭五錫,童蒙敎官李宅鉉,別工作繕工假監役洪羲翼,竝六品遷轉,分長興奉事趙基恒·李章翼,燔瓦所瓦署別提鄭興淑各加一資,資窮者代加,拭梓宮兼覆書官議政府右議政林漢浩熟馬一匹面給,封閉官司憲府執義李基栽加資,丁字閣上樑文製述官知中樞府事沈象奎,書寫官議政府左參贊金履陽,竝熟馬一匹賜給,水原留守金蓍根,京畿監司韓兢履,陵所雜務差使員水原判官金元根,竝半熟馬一匹賜給,左通禮李渭達,右通禮李猉峻,贊儀東西唱引儀·兼引儀·兼春秋·香室官員,竝依乙丑年例施賞,相地官方慶國等,令該衙門考品付料,方外地師前縣監金景寅,副司勇申熙,竝相當職調用,別看役李興潤加資,陵上守直·鄕所·將校·捕校·畫員·醫員·計士·奏時官·看役牌將·錄事·員役·工匹等,竝依乙丑年例施賞,長生殿都提調領議政韓用龜熟馬一匹面給,提調戶曹判書朴崙壽,禮曹判書金魯敬·李羲甲·李存秀,工曹判書洪羲臣·鄭尙愚,竝半熟馬一匹賜給,都廳戶曹佐郞洪耆周,禮曹正郞禹夏哲,工曹佐郞權用萬·李文容,郞廳繕工奉事鄭東老,主簿金容善·南石耇,監役尹馨圭,竝兒馬一匹賜給,計土李圭星等,竝高品付料,其餘捕校·員役·工匹等,竝依乙丑年例施賞。
傳于尹羽烈曰,遷陵·山陵都監,各都監別單,依己酉·乙丑兩年例書下矣。鄕牌將等,依己酉年例爲之,京牌將等,自政院詳査勤慢,分等施賞,俾無混雜之弊。相地官南陽進,返柩渠鄕時,着實看護事,分付,其外死者,觀其勤慢,米布分等題給。
傳于金敎根曰,今番賞典中,一人雖兼數事,毋得疊受,加資中未經準職者,勿拘。
傳于金敎根曰,政官牌招開政,賞典下批。
柳,以兵批言啓曰,前參贊金履陽,自吏曹送西矣。資級係是輔國,知中樞府事有闕之代,依例下批之意,敢啓。傳曰,知道。
尹羽烈,以吏批言啓曰,行議政府左參贊金履陽,今陞輔國矣。參贊之任,例不得仍帶,依例送西後差代之意,敢啓。傳曰,知道。
又以吏批言啓曰,紙牓所監造官奉常寺正李朝鉉陞敍事,命下矣。已經準職,何以爲之?敢稟。傳曰,加資。
有政。吏批,判書金魯敎進,參判權丕應病,參議金學淳牌不進,同副承旨柳進。以李羲發爲執義,朴齊聞爲應敎,洪學淵爲校理,尹秉烈爲弼善,洪羲弼爲兼司書,李相璜爲左參贊,李憲琦爲禮曹判書,李寅溥爲戶曹參議,李存秀爲禮賓提調,李豐圭爲司䆃僉正,李羲升爲忠勳都事,李是鍊·李時翼爲監察,徐左輔爲典籍,金履瑋爲敦寧主簿,柳夏源爲司饔主簿,朴寅秀爲內贍主簿,沈弘模爲禮賓直長,權宗憲爲校檢,曺錫玄爲內贍直長,尙東奎爲司饔直長,宋在誼爲尙瑞直長,權㷞爲掌苑奉事,曺龍振爲繕工奉事,李昌規爲典設別檢,呂東簡爲氷庫別檢,李衡遠爲司䆃奉事,崔瑗爲繕工副奉事,李肇新爲典牲副奉事,曺錫駿·朴春壽·金奎燦爲假監役,李定愚·韓璵·李程淳爲童蒙敎官,李稱爲健陵參奉。訓鍊都監提調單李存秀,廣興主簿單李能秀,軍資主簿單趙濟和,耆老所守直官單河錫洪。副司果李寅溥,修撰尹豐烈,副司果李朝鉉,司果李羲肇,校理洪羲瑾,執義李基栽,前通禮任存常·李元八,校理洪益聞,忠勳都事朴宗喜,仁川府使鄭漪,副應敎李潞,內贍主簿金基常,司果李瀅夏,弼善李沆,司果金敎喜,應敎朴台壽,今加通政,加資事承傳。左參贊金履陽今加輔國,水原留守金蓍根,上護軍李羲甲,知敦寧朴崙壽,知事李肇源今加崇祿,兵曹判書韓致應,大護軍李相璜,判尹鄭晩錫,平安監司金履喬,工曹判書鄭尙愚,今加崇政,戶曹判書李存秀,吏曹判書金魯敬,大護軍金相休·李憲琦,刑曹判書金魯應,判府事洪羲臣,今加正憲,江華留守尹魯東,禮曹參判徐有聞,同敦寧金基厚,護軍朴周壽·趙貞喆,今加嘉義,副護軍金箕殷·洪羲俊·朴齊一,左承旨申緯,左副承旨曺鳳振,副護軍洪履簡,今加嘉善,加資事承傳。李鍾淳爲敦寧參奉,任岳周爲兼引儀,兼春秋單李光載。吏批,再政。李羲甲爲右參贊,愼宜學爲敦寧都正,金景寅爲章陵令,李竣祜爲典籍,徐昌輔爲典設別檢,朴宗有爲尙瑞副直長,金有喜·尹滋耕爲禁府都事,黃基協爲司饔奉事,曺錫俊爲監役,沈能格爲慶基殿參奉,洪載顯爲獻陵參奉,李源達爲徽陵參奉,鄭東胤爲順陵參奉,洪冕周爲思陵參奉,申熙爲恭陵參奉,玄永益爲昭寧園守奉官,李載薰爲禮賓參奉。幼學徐範禮年七十今超通政,侍從臣持平徐道裕父,加資事承傳。左參贊李羲甲,右參贊李相璜
兵批,行判書韓致應病,參判趙晉和入直進,參議洪時濟病,參知閔德基病,右副承旨徐憙淳進。知事單金履陽,同知單宋亨默,僉知單洪檼·卞持淳,上護軍李相璜·李興潤,護軍金箕殷·洪羲俊·朴齊一·洪履簡,副護軍李寅溥·尹豐烈·李朝鉉·李羲肇·洪羲瑾·李基栽·李元八·洪益聞·朴宗喜·李潞·金基常·李瀅夏·李沆·金敎喜·朴台壽,副司果金蘭淳·徐左輔·李竣祜·李基準·權宗憲·金履禕·洪羲錫·曺錫龜·徐有民·李祖植·李駿秀·宋宗洙·李鎭槼·鄭東老·李淵愚·趙基恒·金善臣·安承煦·沈能默·李博鉉·洪魯榮·趙雲躋·洪履燮·宋祥來·兪星柱·趙學殷·宋一德·洪羲益·洪翰周·金益哲·兪長柱·金弘根·閔致文·李相琮·李一淵·鄭五錫·李野淳·李宅鉉·李麟秀·金景善。
以吏曹參議金學淳牌不進罷職傳旨,傳于柳曰,只推。
尹羽烈,以吏批言啓曰,中官梁大宜·李團宜·金承業加資事,命下矣。俱爲資窮,何以爲之?敢稟。傳曰,竝熟馬一匹面給。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資,載在法典矣。侍從臣父年七十人,別單書入之意,敢啓。傳曰,知道。
柳,以兵曹言啓曰,時任閣臣遞實職,則口傳付軍職,曾有定式,而檢校提學沈象奎,纔遞判敦寧府事矣。資給係是輔國,依例口傳下批之意,敢啓。傳曰,知道。
兵曹,知事單沈象奎。
尹羽烈,以侍講院言啓曰,兼司書任存常入直矣,纔已陞資出去,下番闕直,事甚未安。司書李魯秉在外,兼說書金正喜翰苑入直,說書洪永觀,卽爲牌招入直,何如?傳曰,允。
又以禮曹言啓曰,魂殿薦新之物,山陵一體封進事,前已啓下,移文知委,而江原道觀察使封進今九月令山陵薦新生鰱魚,今始封來矣。宗廟·魂殿薦新,則以咸鏡道所封生鰱魚,先已薦獻,山陵薦新則魂殿內官,依例陪進陵所,薦進,何如?傳曰,允。
柳,以備邊司言啓曰,宣禧廟汰落諸處,修築物力錢,頃以三千五百兩,分排區劃矣。卽見京畿監司韓兢履狀啓,則以爲,墓所補築之役,尙多未完,而計其功役,餘者較多,雖有前劃之數,難期竣役,物力錢限二千五百兩,更卽劃下事,請令廟堂稟旨分付矣。工役浩大,物力不足,勢不得不加劃,禁·御兩營錢各一千兩,更爲劃給,使之趁卽竣役之地,何如?傳曰,允。
又以兵曹言啓曰,卽接西所衛將金繼祖牒報,則泰秋門東邊內宮墻頹圮三處,今已修築云,把守軍兵,還爲入直之意,敢啓。傳曰,知道。
又以兵曹言啓曰,月覲門東邊第一處頹圮墻垣,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內月覲門東邊宮墻三間半頹圮處,今已畢築,把守軍兵,本處還爲入直事,自兵曹草記矣。把守集春營入直訓局軍十五名,還入直所,二間許頹圮處,仍爲始役之意,敢啓。傳曰,知道。
又以禁衛營言啓曰,本營騎士將權聖彦,哨官金履萬,俱有身病,勢難察任,改差,何如?傳曰,允。
領敦寧金祖淳箚曰,伏以,先王擧緬之禮,太母從祔之事,靈辰不淹,倐焉克襄,仰惟聖上,孝思悲廓,穹壤靡逮,區區耿結,曷有其已?仍念,臣居昧節攝,行負神明,偶嬰毒沴,頃刻昏絶,絶而復續,匪伊所思,上而致九重之驚動,聖慮過當,下而阻終事之周旋,微願莫遂,榮感後於悚惶,慙恨交於痛苦,伏枕轉輾,生不如死。乃於昨夕,忽伏奉備忘下者,便蕃之恩典,姑置勿論,曠絶之奬諭,迥出常格,臣奉讀未半,五內震攝,駭汗泚顙,不知措躬之地也。嗚呼,臣之春末一疏,卽二十年來聖上之孝心也,太母獻敬之遺意也,搢紳章甫國人之戚言也,顧何賞出自己見而發?藉曰出自己見,卽亦臣子之當爲,非可以稱道者,而況臣之於先王於聖上乎?他事猶然,況此事乎?縱無槪見,何憾於臣,雖賜褒錄,何光於聖上?臣將貪天而爲功乎,抑將靦面而視人乎?事理之不當,固有如此。然倘聖上猶以其發言,爲不可不論,則置諸諸臣之烈,略示示意之擧,於分足矣。今乃首擧而表出之,煌煌華衮之褒,有若眞有大功之不可刊者,是不惟王言之必重必愼,不幸有駟馬不及之歎,竊恐其榮臣於今日者,適使臣得罪於八方也。夫何日月之明,尙有所遺照至此,臣實爲聖上惜之也。歷夜徬徨,冒受無心,玆不得已收召神精,强綴短箚,辭不盡意,冞增愧懼。伏乞聖上,俯諒微悃,亟命收還昨下備忘,以安賤分。取進止。答曰,省箚具悉卿懇。此是己酉都尉之例,卿何過辭乎?卿其卽爲安心領受。傳于金敎根曰,此批答遣史官傳諭于領敦寧。
判敦寧沈象奎疏曰,伏以,聖孝感格,上天眷佑,灤遷魯祔,因封迄禮,安固福吉,永奠萬億年丕基,群情之於戲如喪,胥莫不因哀賴慶,而前和復閟,慈徽寢邈,仰惟孺慕攀慟,彌益罔極,區區下忱,竊不勝憂戀之至。仍伏念臣之見叨判敦寧府事,事當援例,卽旋丐免,時値大行聖母欑道已啓,廞儀將戒,有不敢以此私屑,煩徹嚴廬之下,適又職忝保護,直宿內院,雖不得已一番祗肅,而臣旣無敦寧,有不可格外久冒,玆引常規,今始仰籲。伏乞聖明,亟許遞改,俾存公格。臣無任云云。答曰,省疏具悉。所請依施。
敦寧都正尹愭疏曰,伏以,慈馭賓天,慟均臣民,日月不居,因山奄過,灤遷魯祔,吉協禮成,悲幸交切,中外同情,伏惟聖心哀慕,益復如新。臣於本月十九日,伏奉除旨,以臣爲敦寧都正者,伏念,臣本無敦寧,在法當遞,玆敢援例,仰籲于嚴廬之下。伏乞俯賜鑑諒,特許遞改,以存公格,不勝幸甚。臣無任云云。答曰,省疏具悉。所請依施。
辛巳九月二十日酉時,上御熙政堂。山陵都監堂上入侍時,右承旨尹羽烈,假注書金履喆,記注官金輦,記事官金正喜,山陵都監堂上鄭尙愚·李相璜,以次進伏訖。上命進前,尙愚等進前。上曰,善爲畢役乎?尙愚曰,陵上無未盡處,丁字閣,今番之雨,有滲漏之處,而不爲大段。或有莎草可被之處,而此則使陵官從便爲之,靑龍邊有可以補土處,而落葉堆積,今則無以詳細和之,故亦於華留奉審時,更爲周察之地矣。上命退,諸臣以次退出。
上在昌德宮。
申緯啓曰,行大司憲趙萬元,掌令李南圭,持平朴齊明呈辭,執義李羲發,掌令金洛龍在外,持平徐道裕未肅拜,監察茶時之意,敢啓。傳曰,知道。
金敎根啓曰,戶曹判書李存秀,知敦寧朴崙壽,工曹參判金逌根,除拜後過三日不爲出肅,依定式推考警責,仍卽牌招察任,何如?傳曰,允。
備忘記,三和府使具縉,會寧府使朴應浩,鍾城府使姜世綸,西林僉使洪麗一下直,各長弓一張,長箭一部,片箭一部,筒兒一箇賜給。
傳于尹羽烈曰,孝禧殿六虞祭,以攝行磨鍊。
尹羽烈啓曰,玉堂上下番俱空,已至閱月,事甚未安。副校理李彦淳,旣有只推之命,與新除授應敎朴齊聞,校理洪學淵,一體牌招,推移入直,何如?傳曰,允。
以應敎朴齊聞,校理洪學淵,副校理李彦淳牌不進罷職傳旨,傳于尹羽烈曰,只推。
以說書洪永觀牌不進罷職傳旨,傳于尹羽烈曰,只推。
以公淸監司李錫奎狀啓,鎭岑縣監李百膺身死事,傳于金敎根曰,令該曹口傳差出,催促下送。
吏曹口傳政事,以金裕憲爲奉常正,鄭義命爲鎭岑縣監。
吏曹口傳政事,以朴宗吉爲宗廟副奉事。
尹羽烈,以侍講院言啓曰,下番連日闕直,事甚未安。說書洪永觀,旣有只推之命,更爲牌招,以爲入直,而新除授兼司書洪羲弼時在公淸道天安地,書筵入番事緊,斯速乘馹上來事,下諭,何如?傳曰,允。
金敎根,以司饔院監膳提調意啓曰,各殿宮日下生雉,因傳敎姑爲折半代封矣。今則秋節已深,山雉漸出,自今日爲始,依例復舊封進之意,敢啓。傳曰,知道。
又以吏曹言啓曰,卽接奉常寺牒報,則明日七虞祭親行時,本寺正例爲典祀官,而正陞資,不得擧行云,奉常寺正未差之代,口傳備擬以入之意,敢啓。傳曰,知道。
尹羽烈,以國葬都監摠護使意啓曰,忠贊衛,依乙丑年例施賞事判下矣。取考謄錄,則乙亥雖兒馬賜給,而乙丑無施賞之例,今番則何以爲之?敢稟。傳曰,依乙亥年例施賞。
又以國葬都監摠護使意啓曰,本都監看役,依乙丑年例施賞事判下,而取考乙丑謄錄,則或加資,或軍門調用矣。看役李海承·朴致明·吳允植·許宓·姜彝五·金景瑗竝加資,舍有幹軍門調用,似或相當,而俱是係干恩典,臣不敢擅便,上裁,何如?傳曰,依草記施行。
金敎根,以忠勳府言啓曰,本府書寫忠義衛李載薰遷轉代,嫡長忠義衛韓光臣差下,依例假郞廳稱號,何如?傳曰,允。
徐憙淳,以備邊司言啓曰,陳奏正使洪羲臣病勢沈綿,萬無時月內登途之望云。使臣之又爲遞易,誠極悚悶,而若待其差可,則實有使事狼狽之慮,今姑改差,其代政官牌招開政,以無故人差出,使行之尙未發送,揆以國體,可謂虧損無餘。今若更爲延拖,則將與節使相値,烏在其專价差送之本意乎?新差正使處,以此嚴飭,而拜表日字,以晦初間,卽爲擇入之意,分付該曹,何如?傳曰,允。
又以備邊司言啓曰,卽見慶尙監司李在秀狀啓,則以爲,無名怪疾,不時輪行,間多死亡,而嶺下列邑,漸有熾蔓之慮,別厲祭設行事,請令廟堂稟旨分付矣。嶺南之又有此患,誠萬萬憂悶,別厲祭旣有他道已行之例,自該曹卽速稟處,知委之意,分付,何如?傳曰,允。
又以兵曹言啓曰,卽接東所衛將張南奎牒報,則秋景苑東邊內宮墻頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,泰秋門東邊內宮墻頹圮三處,今已修築,把守軍兵,還入直所,將校解送之意,敢啓。傳曰,知道。
又以訓鍊都監言啓曰,御營廳字內月覲門東邊宮墻頹圮處畢築後,把守軍十五名,還入直所事,自該廳已爲草記,而係是本局定送添入軍,仍爲解送之意,敢啓。傳曰,知道。
又以禁衛營言啓曰,因兵曹草記,秋景苑內宮墻頹圮處,今已修築,把守軍兵還入直所,將則解送之意,敢啓。傳曰,知道。
申緯,以義禁府言啓曰,山陵都監提調金蓍根·鄭尙愚·李相璜狀啓內,安陵奠設行時,山陵大祝李瀅夏中路得病,未及待令於行祭之時。莫重祭享,有此大祝兼行之擧,事未前有,不可置而不論。當該大祝李瀅夏罪狀,令攸司稟處事,啓下矣。李瀅夏今方待命,拿囚之意,敢啓。傳曰,知道。
又以義禁府言啓曰,卽接月令醫員崔學勉手本,則時囚罪人李瀅夏輪行泄痢,在途添劇,度數頻數,眞元大脫,氣息奄奄,症形危重云。罪人病勢如此,則一邊保放,一邊草記,曾有定式矣。李瀅夏姑爲保放之意,敢啓。傳曰,知道。
又以義禁府言啓曰,保放罪人權偌·姜千周·張鉉忠·成奎柱·李昌孝·李鏵·盧光斗·韓致逈·李銘·李渭達·李麒峻·李嗣萬·李晉保·申從洛·李敎彬等,還囚照律以入之意,敢啓。傳曰,知道。
禁府照目粘連,栗園峴祭大祝副司果盧光斗矣本府議啓內,中路病仆,情或無怪,享班未趁,終難容貰,以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,東部入直訓鍊院奉事姜千周,西部令張鉉忠,南部令李昌孝,中部都事成奎柱,北部令李鏵等矣本部議啓內,亂民傳訛,公肆冒法,大是無前之變怪,松禁雖非所管,民習敢曰不知,竝只以此照律,罪各笞四十收贖,附過還職,私罪奉敎依允爲旀,張鉉忠·李昌孝·成奎柱·李鏵等段,竝只功減一等爲良如敎。又照目粘連,拭巾差備尙衣院直長韓致逈矣本府議啓內,兼差差備處所稍間,未諳節次,不卽待令,細察事勢,有異怠慢,而擧行顚錯,終難全貰,以此照律,罪笞四十收贖,附過還職,私罪奉敎依允爲旀,功議各減一等爲良如敎。又照目粘連,庇仁縣監權偌矣本府議啓內,漕船致敗,旣在護送之後,報營差遲,雖緣移文之滯,而鉤拯後時,旣登道啓,以此照律,罪笞五十收贖,解見任別敍,私罪奉敎依允爲旀,功減一等爲良如敎。又照目粘連,攝左通禮李晉保,舁梓宮官申從洛·李敎彬等矣本府議啓內,李晉保段,擅離職次,竟至替行,申從洛·李敎彬等段,輪疾猝發,雖有其說,擧行顚錯,終難容貸,竝只以此照律,罪各笞五十收贖,解見任別敍,私罪奉敎依允爲旀,李晉保段,議減一等,申從洛·李敎彬等段,竝只功減一等爲良如敎。又照目,左通禮李渭達,右通禮李麒峻,贊儀李嗣萬等矣本府議啓內,莫重動駕,矇未趁待,揆以事體,有難參恕,以此照律,罪各笞四十收贖,附過還職,私罪奉敎依允爲旀,李渭達功減一等,李嗣萬段議減一等。又照目,西所部將李銘矣本府議啓內,疾病實故,容有可恕,禁直徑出,終難全貸,以此照律,罪笞四十收贖,附過還職,私罪奉敎依允。
領議政韓用龜箚曰,伏以,遷陵禮成,因山事畢,新哀舊痛,小大惟均,居諸迅邁,孝禧殿五虞奄過,仰惟孝思慨廓,益復罔極。臣伏見別單判下者,以臣猥忝摠護之任,至有鞍馬面給之命,臣誠惶隕感蹙,莫省攸措。若夫周旋儀節之間,卽職分之所當然,初無勞勩之可紀,而恩數便蕃,濫蒙三錫之寵,臣於是,益不勝慙恧之忱。噫,遷附禮重,敦匠事殷,凡厥任事之臣,孰敢不攀紼捧土,各盡其職,而臣則昏耗病痼,全昧事務,晨夕董工,一任於諸堂,奔走服勤,專責於郞官,畢竟免罪,亦云幸矣。到今酬勞,誠是望外,而乃以天閑上駟,忽侈殊錫,嚬笑之不愛,恩賞之大褻,非細故也。成命之下,末由祗受,玆敢仰陳微懇。伏願特命反汗,俾安賤分焉。取進〈止〉。答曰,省箚具悉卿懇。卿其勿辭,安心領受。仍傳于金敎根曰,此批答遣史官傳諭于領議政。
左議政南公轍箚曰,伏以,天作高山,日吉辰良,灤遷魯祔,禮成萬安,仰惟聖孝,攀慕靡逮,何可堪居?今日臣民,皆以吉地葬聖,億萬年無彊之基,自此可卜,收淚爲賀,群情大可見矣。此際伏見都監別單下者,臣名混入其中,臣誠惝怳,不知措躬之所也。臣受先朝特達之恩遇,圖報一念,嘗自謂百倍疎遠之臣,而前和復臨之日,濱死之病,未能躬詣一哭,情禮俱缺,將爲平生結轖之恨。半年敦匠之任,無一經晝,徒藉堂郞之效力,而臨時病免,在家偃便,有若全昧分義者然,論以邦憲,自有當勘之律。雖聖朝寬大,察其實病而不加之罪,臣以何顔何心,晏然同諸臣而受賞乎?愧汗浹背,如添一病,玆敢冒陳短箚,仰瀆于嚴廬之下。伏乞聖明,亟收濫賞,仍治臣辜負不職之罪,以安私分,以警具僚焉。取進止。答曰,省箚具悉卿懇。卿其勿辭,安心領受。仍傳于金敎根曰,此批答遣史官傳諭。
右議政林漢浩箚曰,伏以,時月協吉,灤遷魯祔,大禮順成,伏惟孝思追慕,益復如新。仍伏念,臣猥參摠護之任,獲參執紼之列,終事之地,少伸微忱而已,初無尺寸之可紀,而今伏蒙錫馬之恩,臣奉命徜徨,莫省所由。國家有賞典,蓋所以待有功也,況天廐上駟,事面自別,若非茂功殊績,不可以當是賞。顧臣摠使之銜,卽因人已成之緖,而計其日則不過爲七八日間,語其事則固是職分內事,有何勞績之可言,而今反侈以殊渥,寵以上賞,自古車服之庸,不宜若是其太濫也。玆敢略暴罔功之實,仰籲嚴廬之下。伏乞聖明,俯垂諒察,亟寢成命,以示愼賞之意焉。取進止。答曰,省箚具悉卿懇。卿其勿辭,安心領受。仍傳于金敎根曰,此批答遣史官傳諭于右議政。
領敦寧金祖淳箚曰,伏以,臣昨拜一箚,猥將必辭之義,仰冀收還之恩,及奉批旨,至引己酉昔例,開釋備至,惶感之中,惘然失圖,深自恨淺誠蕪辭,不足以感至尊之聽也。然愚昧之心,終有所大未安者,則亦安敢只懷嚴畏,不思所以申復於聖明,以俟處分乎?己酉錦城都尉之事,驟看則有似乎今日臣之所値,然亦自有大不相侔之處,臣請略陳之。錦城於己酉事,眞有可紀之績,臣則於今日,罪固有之,功無可言何也。蓋庚申舊陵看審之時,臣亦嘗以雲觀提擧,隨諸臣往來,使其時必愼必敬,占得萬安之吉地,夫安有今日遷奉之擧哉?未遷奉則歸咎於他人,旣遷奉則歸功於自己,此天下負心人所爲,臣雖無狀,寧忍效之?且錦城在當時,不過一屬尊之儀賓,先王所以慰藉而嘉將之者,實爲明時盛德事,錦城之安而受之,亦所謂臣主俱榮者,而若臣處地,則視錦城,果何如也?南宮之圖,馬援不與,遷陵之事雖大,豈比於開國之勳哉?彼猶然矣,臣敢安此?當爲而爲,乃臣之分,當爲而不爲,直臣之罪。臣所以事殿下,殿下所以待臣者,義不當若是耶?殿下而褒賞之,臣而冒受,是所謂上下胥失之也。臣復不言,從而曰無傷也,是錦城之例也。臣誰欺?欺天乎,欺人乎?雖然此猶臣多言耳,自言一片苦心之不敢自欺者。臣之受先王恩,與天無極,臣非先王,何以自立於斯世,亦何以邀寵於今日?受恩如此,而夷考二十年事殿下之迹,則無一非忘先王之大德,負先王之至意,慙痛交中,萬死難贖。今忽以擧緬仙寢之故,晏然以有功者自居,顔皮雖厚,生何以對同朝士大夫,死何以歸拜於雲鄕哉?今之不知臣者,必以臣此言爲過,千載之下,苟有知臣之心者,亦必知此言之非誣矣。言及於此,有隕無從。伏乞聖明,哀之憐之,亟許收還日昨所下備忘,俾微心少安,則雖死之日,猶生之年也。取進止。答曰,省箚具悉卿懇。卿言至此,何忍强之?所下備忘及賞典,還收,廐馬卿其領受。仍傳于金敎根曰,此批答遺史官〈傳〉諭。
上在昌德宮。
申緯啓曰,行大司憲趙萬元,掌令李南圭,持平朴齊明呈辭,執義李羲發,掌令金洛龍在外,持平徐道裕未肅拜,監察茶時之意,敢啓。傳曰,知道。
金敎根啓曰,左參贊李羲甲,右參贊李相璜,禮曹判書李憲琦,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正愼宜學,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于尹羽烈曰,七虞祭親行時,雲寶劍,置之,侍衛,入直磨鍊。
傳于徐憙淳曰,出宮門路,以協陽門爲之。
尹羽烈啓曰,玉堂上下番俱空,已至閱月,事甚未安。應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
以應敎朴齊聞,校理洪學淵,副校理李彦淳牌不進罷職傳旨,傳于尹羽烈曰,只推。
金敎根啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。
以吏曹參議金學淳牌不進罷職傳旨,傳于金敎根曰,只推。
金敎根啓曰,吏曹參議金學淳,旣有只推之命,一體牌招,何如?傳曰,允。
金敎根,以吏曹言啓曰,新除授大興郡守金鑅呈狀內,矣身親年篤老,目下情勢,實難離捨,促敎之下,萬無遠赴之望,卽速入啓遞改云。篤老情勢旣如此,則不可强令赴任,又當秋務方殷之時,特敎催促之下,該邑之一時瘝曠,亦甚憫然,今姑改差,何如?傳曰,允。
有政。吏批,判書金魯敬進,參判權丕應進,參議金學淳牌不進,行都承旨金敎根進。啓曰,玉堂東壁,今當差出,而擬望之人乏少,外任竝擬,何如?傳曰,允。以任俊常爲副應敎,鄭尙愚爲判敦寧,尹豐烈爲禮曹參議,金持泰爲佐郞,洪耆周爲典簿,趙鎭敏爲典牲副奉事,尹致泰爲假監役,洪哲謨爲元陵參奉,金箕景爲明陵參奉,金履平爲寧陵參奉,尹行定爲穆陵參奉,朴光允爲孝昌墓守衛官,金必宣爲公淸都事,金致薰·尹復吉爲崇靈殿參奉,金魯應爲謝恩兼陳奏使。奉常奉事單禹錫文。嘉義李海承·朴致明今加資憲,司果吳允植,前主簿許宓,出身姜彝五,司正金景瑗今加通政,以上國葬都監看役加資事承傳。吏批再政。金相休爲工曹判書,李命純爲戶曹正郞,金鑅爲佐郞,南勉中爲懿陵參奉,朴春壽爲監役,金蘭淳爲中學敎授,朴齊聞爲東學敎授,李晉淵爲江陵府使,韓譼爲大興郡守。兼春秋單金持泰,判敦寧單朴崙壽,知敦寧單鄭尙愚。
兵批,行判書韓致應病,參判趙晉和入直進,參議洪時濟病,參知閔德基病,右副承旨徐憙淳進。同知單金福善,副護軍單尹愭·徐範禮。兵批再政。副司果單李冕植。
以吏曹參議金學淳牌不進罷職傳旨,傳于金敎根曰,只推。
徐憙淳啓曰,卽者兵曹郞廳來言,明日孝禧殿七虞祭親行時,別侍衛不可不備,而本曹判書韓致應有身病,不得進參云。卽爲牌招,以爲進參之地,何如?傳曰,允。
又啓曰,行兵曹判書韓致應牌不進推考傳旨,今方捧入,而別侍衛當爲進參,如是違牌,事甚未安,更爲牌招,何如?傳曰,允。
傳于徐憙淳曰,飭下番次之互相推諉,省記之虛實相蒙,萬萬無嚴,當該別軍職,竝拿處。
以說書洪永觀牌不進罷職傳旨,傳于尹羽烈曰,只推。
尹羽烈,以侍講院言啓曰,下番連日闕直,事甚未安。說書洪永觀,旣有只推之命,更爲牌招入直,何如?傳曰,允。
又以侍講院言啓曰,下番闕直,事甚未安,兼文學南履懋旣入闕中,姑降入直之意,敢啓。傳曰,知道。
又以禮曹言啓曰,因備邊司草記,慶尙道列邑,無名怪疾,不時輪行,間多死亡,別厲祭令該曹卽速稟處知委事,命下矣。取考謄錄,則在前輪疾諸道熾盛之時,降香祝設行別厲祭,已有前例。今亦依前例,本道別厲祭,不卜日設行,城隍發告祭前期三日,依例先行,而香祝竝令該司照例磨鍊,急速下送,道臣虔誠設行,祭品則依常時厲祭例,精備擧行事,竝爲分付,何如?傳曰,允。
又以奉常寺提調意啓曰,祭享所用秋等中脯,依定式今九月二十二日始造之意,敢啓。傳曰,知道。
行判府事金載瓚箚曰,伏以,龜兆效靈,鳳曆呈吉,緬奉克協於風水,祔禮允符於日時,功竣事完,神人胥欣,愴痛之至,歡幸交切。昨伏見賞典下者,臣以哀冊文製述,有錫馬之命矣。噫,終事之地,孰敢不殫誠效技,而臣則老病昏瞀,語不成文,況又久廢鉛槧,近益荒疎,只不過循蹈杜撰而已,初不能摸畫萬一,揄揚慈徽,竊自惟念,尙切惶愧。特以聖上存事面之義,與諸大臣同施上賞,而晏然承受,實非私分之所敢出也。玆敢短箚請寢。伏乞亟收成命,使邦典重微忱安焉。取進止。答曰,省箚具悉卿懇。卿其勿辭,安心領受。仍傳于金敎根曰,此批答遣史官傳諭于金判府事。
行判府事金思穆箚曰,伏以,皇穹垂佑,大地效靈,灤遷魯祔,同時克襄,日吉辰良,返疑禮成,伏惟聖慕皇皇,益復如新,臣民愴幸,曷有其極?臣於淹病垂盡之中,頃伏奉出玄宮時進去之命,抱弓之餘淚未乾,見和之新慟冞切,罔恤顚仆,扶舁寸進,得以備員於移奉之儀,伸誠於攀擗之節,未死孤臣,當作何懷?惝怳抑塞,有淚徹地而已。惟其晨夕觸冒,病狀越添,凜凜危喘,莫保頃刻,未能淹延數日,獲覩玄隧之永閉,徑還私次,委頓涔涔,禮缺情虧,哀恨塡臆。際伏見別單下者,以臣名在拭梓宮官銘旌書寫之列,至有錫馬之命。噫,愼終之地,執事爲榮,暫時之役,勞無可紀,則今玆天廐上駟之遽及於罔㓛之賤,豈不有損於淸朝懋賞之典哉?惶愧之極,冒陳短箚。伏乞亟命收還,俾寵章毋濫,微分獲安焉。取進止。答曰,省箚具悉卿懇。卿其勿辭,安心領受。仍傳于金敎根曰,此批答遣史官傳諭于金判府事。
永明尉洪顯周疏曰,伏以,周緬禮成,寧考之玄和重閟,魯祔偕擧,慈天之耿光愈邈,帀域攀號,若在涒灘之初,仰惟我聖上,孝思罔極,曷任慟廓?仍念,臣以喬木遺裔,濫叨禁臠,世沐我先王生成之澤,躬被我慈聖眷庇之恩,淪肌浹骨,尙屬例語,隆天重地,報答無階。今當終事之地,徒切靡逮之痛,而周旋於灤朝之班,瞻依於菆宮之側,咫尺雲鄕,怳奉謦咳,尙或可少伸微誠,以洩平日未及逮事之至恨。及當玄隧之再掩,復作終天之長訣,廓焉穹壤,若窮無歸,舊慟新悲,只覺腸臆之結轖。不意酬賞之典,遽下此際,而天廐上駟,濫及於罔功之賤,臣於是,惝怳怵惕,悲媿交集,不知所以置身也。臣之處地,與人有異,藉使有眞箇可紀之勩,亦不當與議於論賞之科。况其隨行於密邇之例,效誠於駿奔之際,分固宜爾,勞於何有,而乃反因哀媒寵,匪分冒恩,以上累聖朝愛惜嚬笑之政耶?左右揣量,無望承受,猥控短牘,仰瀆崇聽。伏乞聖明,亟許還收臣鞍具馬面給之命,俾賞典無濫而賤分獲安,千萬幸甚。臣無任云云。答曰,省疏具悉。卿其勿辭,安心領受。仍傳于金敎根曰,此批答遣史官傳諭。
上在昌德宮。
柳啓曰,行大司憲趙萬元,掌令李南圭,持平朴齊明呈辭,執羲李羲發,掌令金洛龍在外,持平徐道裕未肅拜,監察茶時之意,敢啓。傳曰,知道。
又啓曰,卽伏見傳敎下者,飭敎之下,今日別軍職廳省記,虛實相蒙,誤爲修正,臣之矇然捧入,不勝惶悚,而莫重禁直,互相推諉,或當次而稱託不入,或徑出而不待替番,末乃以無爲存,糢糊彌縫,竟至誤修省記之境,當該別軍職輩無嚴之習,萬萬駭痛。旣有拿處之命,不敢更爲請勘,而雖以兵曹言之,不能照檢,致此疎漏,亦難免不察之失。當該入直堂上,從重推考,郞廳所當重勘,而本院請推之外,無他可施之罰,何以爲之?敢稟。傳曰,允。郞廳亦爲從重推考。
傳于尹羽烈曰,奉審閣臣入侍。
尹羽烈啓曰,玉堂上下番俱空,已至閱月,事甚未安。應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
以應敎朴齊聞,校理洪學淵,副校理李彦淳牌不進罷職傳旨,傳于尹羽烈曰,只推。
以說書洪永觀牌不進罷職傳旨,傳于尹羽烈曰,只推。
尹羽烈,以侍講院言啓曰,下番姑降入直,事甚未安。說書洪永觀,旣有只推之命,更爲牌招入直,何如?傳曰,允。
柳,以戶曹言啓曰,宗廟東西外墻頹圮處改築吉日,令日官崔福基推擇,則今九月二十五日辰時爲吉云,以此日時擧行之意,敢啓。傳曰,知道。
又以兵曹言啓曰,拱北門南邊宮墻頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內拱北門南邊宮墻三間頹圮處,今已畢築,把守軍兵還入直所事,自兵曹草記矣。把守西營入直訓局軍十五名,還入直所,將則解送,而添入軍五名,依例減省之意,敢啓。傳曰,知道。
又以兵曹言啓曰,宣傳官李顯英,慶熙宮衛將崔崙得,俱以身病猝重,時月之內,無望供職,呈狀乞遞,五衛將白光儀,除授在外,過限未上來,竝改差,何如?傳曰,允。
鈴原君尹行直疏曰,伏以,臣昨伏奉吏曹享帖,則以臣塡差於永寧殿告由祭獻官矣。將欲致齋竭蹶,忽自昨夜,素患心腹之痛,當此換節之時,解冷闖發,一直衝上,屈身不得,達夜叫痛,神精昏瞀,奄奄欲頃刻垂盡,連灌藥餌,終不少降,見方委頓牀笫,轉側須人。以此病狀,萬無駿奔之勢,玆敢倩人構疏,疾聲呼籲於巖廬之下。伏乞聖慈,俯賜諒察,特令該曹,改標無故之人,以重祀典,仍治臣瀆擾之罪,以昭法紀焉。臣無任云云。答曰,省疏具悉。疏辭許令該曹改付標。
七虞祭親行敎是時,終獻官永明尉洪顯周,贊禮禮曹判書李憲琦,典祀官奉常正金裕憲,宮闈令尙膳韓敬善,執禮文學趙璟鎭,執尊副司果李鍾穆,大祝副司果趙庭和,祝史副司果權敦仁,齋郞司僕正李元默,盥洗位禮曹佐郞禹夏哲,兵曹佐郞曺錫鯤,爵洗位兵曹佐郞姜弼煥,校書判校張振一,亞獻爵洗位直講任泰濬,終獻爵洗位典籍李錫周,贊者引儀李儀朝,兼引儀金載奎,謁者兼引儀任岳周,贊引兼引儀吳淳常·徐有晃,祭監監察朴熙輔·沈衡泰。
辛巳九月二十三日子時,上詣孝禧殿。七虞祭親行入侍時,行都承旨金敎根,行左承旨申緯,行右承旨曺鳳振,左副承旨尹羽烈,右副承旨徐憙淳,同副承旨柳,假注書韓宗愈·金履喆,記注官李命純,記事官金正喜,檢校待敎李鶴秀,以次侍立。時至,左通禮跪啓請外辦,上具衰服,乘輿出宣化門,由協陽門·建陽門·銅龍門·景化門·集禮門·光德門,至延喜門降輿,入齋殿。敎曰,王世子問安置之,入齋室後問安勿爲之。出榻敎時至,左通禮跪啓請行禮,贊禮導殿下詣孝禧殿,行七虞祭如儀,弼善引王世子行亞獻禮如儀,謁者引終獻官永明尉洪顯周行禮如儀訖。上還入齋殿,敎曰,王世子問安置之,親祭後問安勿爲之。出榻敎左通禮跪啓請外辦,上出延喜門,乘輿由光德門·集禮門·景化門·銅龍門·建陽門·協陽門,入宣化門。敎曰,王世子問安置之,還內後問安勿爲之。出榻敎出標信解嚴,諸臣以次退出。
辛巳九月二十三日酉時,上御大造殿。奉審閣臣入侍時,左副承旨尹羽烈,假注書金履喆,記注官金輦,記事官金正喜,檢校提學沈象奎,以次進伏訖。象奎曰,侵夜勞動之餘,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,嘉順宮氣候,何如?上曰,一樣矣。象奎曰,臣承命馳詣華寧殿,殿內奉審則無頉,仍詣健陵,陵上丁字閣·碑閣奉審則無頉,仍詣顯隆園,園上丁字閣·碑閣奉審則無頉,而新陵所紅箭門內,略有補土未盡之處,而時日之間,似卽告畢。今番之雨,新莎未宿,因爲泥汨,今當修掃,則恐有傷根之患,若復仍置,則又有竝土凍損之慮。然外間或以莎草後播以新土爲養莎之方,目下所見,雖未及掃淨,若於明春爲茂盛之道,不可以目下所見爲拘,量其利害,守臣更爲奉審,將從便爲之云矣。上命閣臣先退,象奎退出,承史以次退出。
上在昌德宮。
申緯啓曰,行大司憲趙萬元,掌令李南圭,持平朴齊明呈辭,執義李羲發,掌令金洛龍在外,持平徐道裕未肅拜,監察茶時之意,敢啓。傳曰,知道。
金敎根啓曰,知敦寧鄭尙愚,工曹判書金相休,除拜後過三日不爲出肅,依定式推考警責,仍卽牌招察任,何如?傳曰,允。
傳于申緯曰,出宮當自內爲之,雲寶劍置之,侍衛以入直磨鍊。
金敎根啓曰,玉堂上下番俱空,已至閱月,事甚未安。應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
又啓曰,卽者宗廟署官員來言,明日修改時,本署提調一員,當爲進參,而都提調金載瓚,提調朴崙壽俱有身病,不得進參云,提調卽爲牌招,何如?傳曰,允。
又啓曰,宗廟署提調朴崙壽牌不進推考傳旨,今方捧入,而修改進參命下之後,如是違牌,事甚未安,更爲牌招,何如?傳曰,允。
又啓曰,宗廟署提調朴崙壽再牌不進推考傳旨,今方捧入,而修改進參命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,許遞,令該曹口傳差出。
曺鳳振啓曰,卽者戶曹郞廳來言,明日宗廟修改時,本曹判書當爲進參,而判書李存秀未肅拜,無以擧行云,卽爲牌招,以爲進參之地,何如?傳曰,允。
又啓曰,戶曹判書李存秀牌不進推考傳旨,今方捧入,而宗廟修改,當爲進參,如是違牌,事甚未安。陳疏到院,而原疏以孝禧殿卒哭祭齋戒,纔已退却矣。更爲牌招進參之,何如?傳曰,原疏捧入。
傳于曺鳳振曰,戶判疏批已下,卽爲牌招。
傳于曺鳳振曰,遷陵殯殿所京牌將嘉善趙守喆等六人,鄕牌將前守門將金繼重等八人竝賞加,京牌將嘉善白光漢,鄕牌將嘉善朴東賢·晉學喆等三人,竝邊將除授,京牌將捕盗軍官李昌祿等二人,竝本衙門高品付料,遷陵都監看役牌將折衝張善樞邊將除授,前令元永丁等五人竝賞加,御營哨官梁學曾等二人竝木布各一匹題給,守直捕盜軍官李仁杞等八人,竝本衙門高品付料,山陵都監三物所京看役嘉善申翰周等二人,鄕牌將折衝林致彦等四人,造成所京看役資憲姜彝中等九人,鄕牌將旗牌官李鎭永等六人,補土所京看役出身宋彦民,鄕牌將敎鍊官黃處坤等六人,爐冶所京看役嘉善趙慶瑗,大浮石所京看役前萬戶洪觀浩等三人,鄕牌將旗牌官李義健等三人,小浮石所京看役前敎鍊官薛景賢,鄕牌將嘉善洪命龍等三人,輸石所京看役前敎鍊官李雄孫等三人,鄕牌將出身朴文儒等五人,擔軍牌將敎鍊官車應龍等四人,外結所監官嘉義文世駿等二人,內結所監官嘉義崔致驥等竝賞加,三物所鄕牌將嘉義洪命寬,轆轤牌將嘉善白光漢·徐夢悅·朴道賢·金鎭翊等四人,竝邊將除授,造成所鄕牌將嘉義全恒一,補土所京看役僉使安宗哲,正憲金鰲福·趙元鎭,出身馬象春,爐冶所鄕牌將嘉善安啓文等六人,竝善地邊將除授,內外結所都次知裨將前五衛將金奎浩相當職調用。
以說書洪永觀牌不進罷職傳旨,傳于金敎根曰,只推。
金敎根,以侍講院言啓曰,下番連日姑降,事甚未安。說書洪永觀,旣有只推之命,更爲牌招入直,而兼輔德金啓溫除拜屢日,尙不出肅,一體牌招察任,何如?傳曰,允。
以慶尙監司李在秀狀啓,薦新乾杮子,節序差早,限內不得封進,惶恐待罪事,傳于金敎根曰,勿待罪事,回諭。
金敎根,以迎接都監言啓曰,卽接伴送使移文,則勑行到義州府,上勑製七律一首,副勑製七絶一首,竝請刻揭龍灣館,故知委該府,卽令刻揭,而原詩本謄書上送矣,正書以入之意,敢啓。傳曰,知道。
戶曹判書李存秀疏曰,伏以,灤遷兆協,魯祔禮成,萬年吉宅,永奠安固,此誠孝思之所孚格,皇天之所眷佑,而前和重閟,慈徽永邈,仰惟聖慕皇皇,靡所逮及。臣於日昨,伏奉除旨,爲地部之長,聞命憂悶,誠不知所以自措也。是職,卽周之司徒,漢之大農,掌邦賦而制民産。職雖有司,關係甚重,委任難愼,終古已然,而況今儲蓄罄竭,公私赤立,國計之板蕩,民生之困瘁,俱到十分地頭。必須守法甚確,任怨不撓,又能濟之以綜理之才,周通之職,然後庶可以上副憂勤,下寬疲瘵,而以臣愚拙,此時僥冒,其果能措劃有方,斂節得宜乎?自顧庸懶之性,未理十口之産,安有適用之才,可治千乘之賦?今春惠局之丐免,出於自知者明,曲蒙體諒,尙切感頌,纔過半年,又有度支之命,其爲朝政之苟艱,誠非細故。非但才器之萬萬不稱也。臣若貪戀恩寵,晏然承當,則仰累器使之政,俯失量力之義,畢境僨誤,可立而待,辜恩負國,雖悔曷追?臣匪避事,亦匪飾讓。伏乞聖慈,曲垂鑑諒,亟賜遞改,俾重任毋僨,私分獲安,幸甚。此際伏見都監賞典下批者,賤臣之名,濫入於加資之中。臣猥忝敦匠之列,未及卒事,告病遞解,爲日最淺,勞無可紀,賞則混被,實非聖朝綜核之政。亦乞收還,以重公器焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調林漢浩,提調沈象奎,副提調徐憙淳啓曰,日月不居,卒哭奄過,孝思哀慕,益復靡逮。侵曉將事,勞動之餘,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
柳啓曰,自今日玉堂備員間,視事頉稟之意,敢啓。傳曰,知道。
申緯啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于柳曰,傳香承旨馳詣社稷,奉審摘奸以來。
以應敎朴齊聞,校理洪學淵,副校理李彦淳牌不進罷職傳旨,傳于柳曰,只推。
柳啓曰,玉堂上下番俱空,已至閱月,事甚未安。應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
申緯啓曰,卽者行大司諫申絢,謂以先壠有事,陳疏徑行,事甚未安。原疏纔已退却矣,推考,何如?傳曰,允。
以兼輔德金啓溫,說書洪永觀牌不進罷職傳旨,傳于柳曰,只推。
柳,以侍講院言啓曰,下番連日姑降,事甚未安。說書洪永觀,旣有只推之命,更爲牌招入直,何如?傳曰,允。
吏曹口傳政事,以李憲琦爲宗廟提調。
柳,以內醫院都提調·提調意啓曰,議藥同參卞之錞·趙宗翊·盧允熙有頉,代外醫玄啓九·安周郁·李顯養差下,令該曹口傳付軍職,冠帶常仕,何如?傳曰,允。
兵曹口傳政事,副護軍玄啓九,副司果安周郁·李顯養竝單付。
申緯,以備邊司言啓曰,陳奏使拜表不遠,正使金魯應,令該曹判府事口傳單付下批,何如?傳曰,允。
柳,以禮曹言啓曰,因備邊司草記,今此陳奏使拜表,以晦初間擇入事,允下矣。令日官趙相順推擇,則來十月十一日卯時爲吉云,以此日時擧行,而方物封裹,前期三日,以初八日擧行之意,一體知委,何如?傳曰,允。
又以內醫院都提調·提調意啓曰,馳酪粥自十月初一日當爲封進,依前例擧行事,預爲分付司僕寺之意,敢啓。傳曰,知道。
又以內醫院都提調·提調意啓曰,年例各殿宮進上臘藥所入牛黃玖拾㓒部壹錢壹分貳里參毫,麝香貳百肆拾㓒部參分陸里參毫,竝令戶曹·宣惠廳進排,而丙申定式牛黃貳拾伍部壹錢玖里貳毫,以本院春秋兩等元貢中取用,何如?傳曰,允。
又以奎章閣言啓曰,景慕宮望廟樓今秋大奉審,臣綺壽與本宮提調金魯敬,進詣展奉,奉審無頉之意,敢啓。傳曰,知道。
又以禮曹言啓曰,謹考乙丑年謄錄,則孝安殿練祭前大小祀享飮福之禮,依前例不爲擧行矣。來十月初二日宗廟冬享大祭時飮福之節,依例不爲擧行之意,敢啓。傳曰,知道。
又以禮曹言啓曰,卽接穆陵參奉所報,則大王陵上莎草修改之後,間經屢旬,霜退露潤,着根愈固,莎色漸新,漸至茁茂云矣,敢啓。傳曰,知道。
申緯,以兵曹言啓曰,本曹正郞徐英淳身病猝重,累度呈辭乞遞,宿衛重地,不可久曠,今姑改差,何如?傳曰,允。
領議政韓用龜疏曰,伏以,日月不居,孝禧殿虞卒奄畢,慈徽寢邈,仰惟孝思靡逮,益復如新。仍伏念,官職去就,人臣之大節,不當就而就,當去而不去,均是四維之外,而爲管子之罪人也。臣之前後忝叨相職,至再至三,而其就之也,皆因嚴畏怵迫,未見其當就之義,其去之也,皆以狼狽顚頓,不知其當去之時也。至於今番新命,尤非夢想之所到,而更進一步,裒然爲元輔重任,則臣之不當就之義,比前尤較然。豈不欲效虞人不之義,守志土在壑之志,而第臣區區愚意,竊自以爲量而後入矣。其所自量,非謂臣才猷德望之足以可堪也,亦非謂臣自來情勢之更無引也。蓋此特簡之聖意,誠以山陵事重,姑且充位三事之列,使莫重儀節,罔或有愆,則臣以未死餘喘,安得不殫誠盡力於終事之地,少伸烏號之痛,而若其禮成事過之後,則自當還他本分,復遂初服。故臣於前席,以山陵事畢之日,卽臣納節之限,有所質言,庶幾聖明,想或記有,而宜蒙體諒之恩,此是臣之所自量,而他不暇顧,冒沒出膺者也。到今臣安得二三其說,夤緣遷就,壞天下之大防,取八方之譏議也哉?臣之斷斷微諒,可質彼蒼,焉敢誣也?伏況臣年迫八耋,縷喘未泯,而百骸俱病,萬緣都空,已無陽界上意思,而年來荐慼,尤非人理之所可堪,悲哀內攻,榮衛外鑠,肢體癱瘓,聰聽昏聵。以此癃痼,其何能酬接廟務,出入殿陛,粗效一日之責,而冒居百僚之首哉?頹景不可以復挽,枯荄不可以再榮,臣雖欲陳力就列,少答涓埃之報,已矣無望。伏乞天地父母,惻然垂念於濱死之喘,亟遞臣所帶相職,改卜賢德,使國事無曠,微分獲安,公私萬幸。臣無任云云。答曰,省疏具悉卿懇。卿之重卜,卽出究卿之用,儀我百僚之意,寧止爲大事之備員而已乎?卿言過矣。精力尙旺,臥閤論道,不亦美乎?卿其諒小子眷毗之至意,勿復控辭,益殫匪躬之義,弘濟國事。仍傳于柳曰,此批答遣史官傳諭于領議政。
判義禁金履陽疏曰,伏以,日月如水流邁,因山奄畢,緬祔偕擧,劍舄旋閟,徽音寢邈,伏惟聖慕皇皇,益無所逮及。仍伏念,舊隧之綿歲致患,雖甚痛於心,而新兆終焉允臧,群情恔然靡憾,此殆我宗祊否往泰來之一大關棙。臣以先朝簪履舊物,褥蟻之願,早未自遂,敦匠之任,幸得備數,終始周章,復命而退,雖先露夕死,萬萬無遺恨矣。乃者進階殊恩,特下於考功行賞之地,臣誠瞿然若驚,罔知處身。設使臣眞有奔走之微勞,卽臣職之所當然,固不足寵之以賞,乃其所謂幹當者,直不過遵守舊典,愆尤之倖免,初安有可記之勞代也哉?矧玆輔國,秩峻而位亢,從前宅是班者,皆耆舊宿德,爲世通敬者,未聞有如臣之望實俱輕,而裒然冒據者。此臣所以承命周皇,內恧外騂,不惟由於匪功之濫賞而已。伏願聖明,克念名器之重,深推愼簡之義,收回成命,以安微分焉。臣無任云云。答曰,省疏〈具〉悉。卿其勿辭行公。
右參贊李相璜疏曰,伏以,臣受命敦匠,周旋於終事之地,工纔告竢,反面而退矣。別單旋下,誤恩遽侈,進臣一階,華誥有隕,臣誠惝怳懍蹙,莫省攸措。爵賞者有國之大政,而其所以礪世而磨鈍者,惟曰命德而已,懋功而已。顧臣庸瑣之品,且無論無德可命,涓涔塵刹,抑有何功可懋?虞庭明試,惟績是視,周官貳公,其責綦重,臣未敢知今日上下之所授受者,又出於何名也?假使臣眞有數月奔走之勞,卽不過臣子之常分耳。中使宣勞,前席賜對,將臣所被,視臣所事,爲龍爲光,尙懼過福而招災。今又責之以鶢鍾之饗與蚊山之負,則其理無幸,竟當如何?抑臣於此,重有自恧者存。臣自董事以來,憃愚下劣,不能事事,而家有至切之憂,身抱濱危之疾,離次就醫,屢煩往來,瘝曠時多,久貽僚員之賢勞,而聖度天大,誅罰不加,及其受賜於朝,則無所等差,車服惟均,非臣私分所敢自安。況綜名核實,勞過相戾,貽累淸朝,尤非細故。玆陳忠懇,冀垂鑑諒,而臣於日昨政批,又伏奉四宰除命,念臣情病,有不容擬議於官職去就,庶亦聖明之所俯燭,而同朝之所共諒也,義在自靖,竝此附陳。伏乞聖慈,將臣所授資級與見叨職名,亟行汰改,以重公器,以安私分焉。臣又有情私之切急者,臣之累世先墳,在於江原道鐵原地,夏秋之交,僚水爲烖,崩沙汰麓,急報驚心,而臣時身在役所,不敢言私,然乃心怵惕,實有不能晷刻放下者。今爲公役旣完,寒節漸催,若失此時,無以興功。曹帖際到,祀典至重,臣雖愚昧,非不知駿奔在廟之少可自效,而先壠事急,有不忍更爲虛徐,玆不得不拜章徑行。乞命有司,重議臣擅離之罪,以昭法紀,千萬幸甚。臣無任云云。答曰,省疏具悉。卿其勿辭往省焉。
知敦寧鄭尙愚疏曰,伏以聖孝上格,皇穹垂佑,先王之緬儀載擧,太母之祔禮順成,前和復閟,慈徽寢邈,仰惟宸慕如新,益復靡逮。仍伏念,臣年當癃老,職忝敦匠,才不足以句當事務,病不可以筋力奔湊,豈有一分堪承之望,而誠切蓐蟻,義重往役,雖不得不黽勉趨膺,而董飭之節,惟恃僚堂,幹當之方,專委郞官,臣則不過備數而已,且慙且悚,靡敢自恕。旋嬰輪沴之症,重遭慘毒之慼,離次在京,蓋亦有日。才未集事,病不從心,若論始終,無往非罪,畢竟譴何,在所難逭,乃於恩賞之下,賤臣之名,亦在其中,駭惶恧蹙,不知措躬之所也。噫,終事之地,區區自效,卽人臣之常分也。設使殫竭而著能,有何旌賞之可論,而今乃獨無寸勞,混被優渥,豈不有欠於聖朝核實之政哉?況此崇政之階,秩亞三孤,名稱上宰,實非如臣憃愚所可濫躋者乎?勞勩則初無可紀,人器則太不相稱,而以公而乃轉罪爲榮,以私而將過福招災,何敢恬若固有,自犯貪天之戒哉?又於日昨,伏奉除旨,以臣爲知敦寧府事者。臣旣無敦寧,在法當遞,玆敢披瀝肝膈,仰瀆崇嚴。惟聖明亟賜睿察,臣之新授資秩,特命還收,所帶職名,亦許鐫免,以重官方,以安微分焉。臣又有情事之至切至悲者,不避猥屑,敢此附陳焉。臣之衰朽之質,纔經冤酷之禍,舊疴新恙,疊現層出,胸刺若攢刃,眼翳不辦物,奄奄垂死,已非陽界上人,而方營嬴·博之葬,情理所在,不得不擔舁隨靷,臨穴一訣,而目下病狀,有難觸冒風寒,趁卽旋歸,勢將淹留楸下,試服淸涼之水,聊爲調治之計。伏乞天地父母,諒臣私懇,特許數朔之暇,俾臣得延殘喘,不勝大願。臣無任云云。答曰,省疏具悉。敦寧之任依施,卿其勿辭往來。
行判尹鄭晩錫疏曰,伏以,仙寢卜灤遷之兆,靈隧行魯祔之禮,玄和旋閟,慈徽寢邈,率土悲號,大小同情。伏祝我殿下,孝思攀慕慨廓,皇皇若不及,區區憂慮,曷有其已?仍伏念,臣適當擧國含哀之日,猥廁都監敦匠之任,强策衰朽,隨諸臣後,而臣本疎闇鈍劣,無所肖似,竊恐其有所僨誤於莫重莫嚴之地,而惟日夕悸懼。卽伏見都監別單下者,加階之典,遽及臣身,臣於是怵焉恧焉,莫省所以自措也。嗚呼,事同往役,義在終事,奔走董飭,乃是職分之所當爲,道理之所固然,而初無尺寸絲毫之效,今乃侈以異渥,躋之峻秩,有若賞功酬勞者然。臣固知殿下出天之誠,靡不用極,必欲重其事而厚其施也,故如臣罔功者,混被此濫賞也。夫賞與功相稱,名與實相副,然後始可絶誤恩杜倖門,而公器不歸於褻慢矣。玆敢略構短章,冒瀆嚴廬之下。伏乞聖明,俯賜諒察,亟命收還其新授加資,以安微分,千萬幸甚。臣無任云云。答曰,省疏具悉。卿其勿辭行公。
兵曹判書韓致應疏曰,伏以,神人協吉,地祗效靈,灤遷魯祔,次第禮成,玄和再閟,慈徽寢邈,靈辰不淹,卒哭奄過,伏惟我聖上靡逮之慟,益復如新。仍伏念,臣隨諸臣後,猥忝敦匠之役,五朔奔奏,無所猷爲,措劃一聽於他堂,監董實委於郞胥。至于末之工匠·皁隷·坊民·村夫,莫不竭蹶效力於輦輸畚鍤之役,而顧臣則蔑如耳,何嘗有一拳石一捧土之力也哉?及其賞典之下,謂臣有都監勞,至降崇政晉秩之命,臣愕然而驚,瞠然而惑,莫省其所以也。噫,臣以當年逮事之跡,値三日張朝之辰,周旋乎啓欑之節,趨走乎相紼之列,咫尺瞻依,恍若平昔,此生此事,其可再乎?竊自悼冥頑太甚,義分極嚴,忍見玄隧之重閉,未辦鉗虎之下從,悲恨塡臆,穹壤茫茫,唯幸吉地永奠,復土告完,山川草樹,光氣蔥蒨,退與董事諸臣,收淚相慶而已。不意罔功之賤,竝廁論賞之列,有若酬勞者然,此何故也。終事之地,固所自盡,藉有微勞,卽亦常分,固不足言,況臣內自循省,初無咫寸可紀之勞者乎?淸朝懋功之賞,雖車服之庸,亦宜難愼,況上卿峻秩,豈可以一例輕受,如匪頒之典也哉?名器之太褻,已無可言,而綜核之失平,誠非細故,左右揣量,承膺無望。向於齋殿親享之夕,侍衛有命,鹵簿已陳,召牌連下,唯屢瀆是懼,雖不得不一肅恩資,而歷日追惟,實難仍冒,玆陳短章,略暴情實。伏乞聖明,俯垂鑑諒,念恩賞之不宜僥濫,察臣言之非出飾讓,亟命收還臣所授之資,以重官方,以安賤分焉。臣無任云云。答曰,省疏具悉。卿其勿辭行公。
行右承旨曺鳳振疏曰,伏以,惟天垂祐,聖孝上格,灤遷防祔,因封迄禮,安固吉祥,永奠萬億年丕基,悲幸交中,大小同情,而前和復閟,慈徽寢邈,安陵之殷奠纔撤,卒哭之成事奄過,伏惟宸慕攀慟,慨廓靡逮。臣於日前,伏見賞典別單下者,不意誤恩,至及賤臣,乃有亞卿晉秩之命,臣於是,惝怳震惕,莫省措躬之所也。臣適忝邇列,叨陪廞衛,獲覩葬聖之晠禮,粗伸終事之微忱,職是常分,與亦有願,安有一毫可紀之勞,而乃與積月敦匠之人,混被寵擢之恩哉?在聖朝懋賞覈實之政,不宜若是之囫圇矣。仍伏念,臣才識空疎,濫竊科第,前拔簡拔,偏蒙殊渥,內外歷試,罔非踰分,居常戒懼,若臨淵谷,而今此卿月之班,實爲命德之臨,苟非通經術識治體,望實俱隆者,無以稱其職焉。上而濫授,累則哲之明,下而冒膺,招負乘之災,其不可酬勞而輕畀也審矣。若臣庸下譾劣,何敢憑恃寵靈,夤緣事會,自犯冥升之戒,猥受罔功之賞乎?聞命以來,連値孝禧殿虞·卒齋日,控辭路阻,陪班義重,雖不得不黽勉暫爾,隨衆駿奔,而歷日思惟,冞增惶愧,玆敢不避煩瀆,冒陳衷懇。伏乞聖明,俯賜曲諒,亟收臣新授資秩,以重公器,以安私分,千萬幸甚。臣無任云云。答曰,省疏具悉。卿其勿辭行公。
護軍金箕殷疏曰,伏以,居諸迅駛,周緬魯祔,靈辰奄過,旣虞卒哭,薄海臣民,痛廓惟均,伏祝我殿下,皇皇靡逮之孝思,當復如何?仍竊伏念,臣於先陵啓隧之日,猥叨分司承宣之任,灤水之前和復見,昵陪張朝之儀,鼎湖之墜髯重攀,粗洩泣弓之痛,奚但執事之爲榮?尤幸情願之獲伸,自以此時,卽塡邱壑,更無餘恨。忽於退伏私次之際,伏承亞卿超授之命,蓋謂臣陪扈微勞,特侈臣以晉佚寵章,臣祗奉恩詰,慙惶罔措。夫亞卿,命德之器也。位列八座之次,職貳六官之〈長〉,其爲任之重且大,固非微效細勞所可酬報者,而必須德望竝茂,才猷素著者,然後上可以授之,下可以受之也。今臣則德望才猷,初非可擬,而竝與微效細勞而亦無可錄,特以仙寢遷奉時,數日起居之任,一時奔走之故,遽然陞之於卿月之班,其爲輕爵賞而褻名器,果何如也?旣稟薄供耳,猶稱其事,弊袴儉物也,尙待有功,況淸朝卿宰之職,此何等尊官峻秩,而徒然濫授於如臣罔功蔑勞之人?臣雖貪榮忘廉,欲冒受而居之,其於累聖朝玷名器,何哉?玆瀝衷懇,仰干崇嚴。伏乞俯賜鑑諒,亟收臣嘉善新資,以重賞典,以安賤分,不勝幸甚。臣無任云云。答曰,省疏具悉。卿其勿辭行公。
護軍朴齊一疏曰,伏以,吉日載卜,大禮克襄,防合灤遷,一時順成,此實萬年無疆之休,莫非聖孝出天之致,臣不勝欽仰攢祝之忱,而日月流邁,虞卒奄過,伏惟我聖上孺慕之慟,益復靡逮。仍伏念,臣庸愚譾劣,百不猶人,而偏被聖朝之恩,頂踵毛髮,罔非造化中薰陶。臣雖糜身粉骨,將無以報答萬萬一,而及夫釋褐以後,一資半級,皆出於殊恩異渥,四年之間,驟躋下大夫之列。自顧臣身,已踰涯分,警懼兢惕,恒切于中。匪意今者,亞卿晉秩,迥出尋常,凡有哀慶,格外特旨,至及於臣,惶隕震懍,歷日靡措。益二品之職,卽朝廷命德之器,若非有才望資歷之人,不可承當,況如臣無似之質,其何敢濫受誤恩,若固有而冒據乎?伏乞聖慈,特垂鑑諒,亟命收還,以安私分,千萬幸甚。臣無任云云。答曰,省疏具悉。卿其勿辭行公。
敦寧府都正愼宜學疏曰,伏以,孝禧殿虞卒奄過,伏惟聖孝哀慕,益復如新。臣於本月二十日,伏奉除旨,以臣爲敦寧府都正者,召牌之下,不敢違傲,雖不得不章皇出肅,而第臣素無敦寧,揆以公法,在所當遞。連値齋日,今始疏籲。伏乞聖明,俯賜鑑諒,特許遞改,以安私分,不勝事甚。臣無任云云。省疏具悉。所請依施。
卒哭祭親行敎是時,終獻官永明尉洪顯周,贊禮禮曹判書李憲琦,典祀官奉常正金裕憲,宮闈令尙膳吳福謙,執禮掌樂正朴基宏,執尊司僕正李元默,大祝應敎朴齊聞,祝史弼善尹秉烈,齋郞副司果金鼎均,盥洗位禮曹正郞李興遂,禮曹佐郞張鳳周,爵洗位兵曹佐郞曺錫鯤,校書校理宋在淳,亞獻盥洗位成均直講任泰濬,終獻盥洗位成均典籍崔致憲,贊者引儀李儀朝,兼引儀金載奎,謁者兼引儀朴惟正·任岳周,贊引引儀金弘秉·金錝,祭監監察閔祖榮·沈衡泰。
辛巳九月二十五日子時,上詣孝禧殿。卒哭祭親行入侍時,行都承旨金敎根,行左承旨申緯,行右承旨曺鳳振,右副承旨徐憙淳,同副承旨柳,假注書韓宗愈·金履喆,記事官金持泰·金正喜,檢校待敎朴綺壽以次侍立時,上具衰服詣齋殿。時至,左通禮跪啓請行禮,贊禮導殿下入孝禧殿,行禮如儀,弼善引王世子,行禮如儀,謁者引終獻官永明尉洪顯周,行禮如儀訖。上還入齋室。敎曰,王世子問安置之,親祭後問安勿爲之。出榻敎諸臣以次退出。
上在昌德宮。停常參·經筵。
自辰時至未時,灑雨下雨,測雨器水深四分。
柳,以都摠府言啓曰,中日設行,限魂殿卒哭前啓請停止矣。今則卒哭已過,今日入直內三廳武兼禁軍及軍兵等,中日習射技放,請出標信。傳曰,知道。
柳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,西北僉使許晉下直,長弓一張,長箭一部,片箭一部,筒兒一箇賜給。
申緯啓曰,行右承旨曺鳳振今日不爲仕進,卽爲牌招,何如?傳曰,允。
傳于尹羽烈曰,宗廟獻官,以無故人改付標。
柳啓曰,卽者義禁府都事來言,時囚無得過三日滯囚,曾有定式矣。時囚罪人崔允瑾·趙元錫·王道常·成建鎭,保放罪人李瀅夏等,當爲捧供,而判義禁金履陽,同義禁金啓河有身病,知義禁南履翼奉命在外,同義禁朴宗琦受由,不得擧行云。判義禁金履陽,同義禁金啓河,竝卽牌招,以爲擧行之地,何如?傳曰,允。
又啓曰,行大司憲趙萬元,掌令李南圭,持平朴齊明·徐道裕牌不進,執義李羲發,掌令金洛龍在外,監察茶時之意,敢啓。傳曰,知道。
以掌令李南圭,持平朴齊明·徐道裕,正言鄭宗顯牌不進罷職傳旨,傳于柳曰,只推。
以應敎朴齊聞,校理洪學淵,副校理李彦淳牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
以應敎朴齊聞,校理洪學淵,副校理李彦淳牌不進罷職傳旨,傳于尹羽烈曰,只推。
以說書洪永觀牌不進罷職傳旨,傳于尹羽烈曰,只推。
尹羽烈,以侍講院言啓曰,下番連日姑降,事甚未安,說書洪永觀,旣有只推之命,更爲牌招入直,何如?傳曰,允。
以說書洪永觀牌不進罷職傳旨,傳于尹羽烈曰,只推。
尹羽烈,以吏曹言啓曰,今此宗廟冬享大祭祭官中時無職名人員,令該曹口傳付軍職,何如?傳曰,允。
兵曹口傳政事,副司果單李渭達。
尹羽烈,以奎章閣言啓曰,檢校直閣李魯益已喪,致弔恤孤致賻致祭勸肉及原任直閣徐俊輔妻貞夫人李氏喪致賻,原任直提學徐龍輔母貞敬夫人李氏喪致弔致賻勸肉,原任待敎李敎信妻淑人趙氏喪致賻等節,待因山後擧行事,草記允下矣。因山已過,依例擧行之意,敢啓。傳曰,知道。
又以禮曹言啓曰,元朝稱慶後慶科文科,以親臨春塘臺,除初試庭試,卽日放榜磨鍊,而仍値國恤,待卒哭後稟旨擧行事,曾已啓下矣。今當擇日擧行,而取考謄錄,則國恤三年內文武科放榜,例以權停例磨鍊,故除初試庭試時,俱爲擇日放榜,今亦依此擧行,何如?傳曰,允。
又以禮曹言啓曰,元朝稱慶慶科文科親臨春塘臺除初試庭試時擇日放榜事,草記允下矣。文武科庭試及放榜吉日,令日官趙相順推擇,則庭試來十一月初八日,放榜同月十七日卯時爲吉云,以此日時擧行,何如?傳曰,允
又以宗簿寺提調意啓曰,因山已過,先大王遷陵年紀及大行王大妃殿徽號諡號陵號,當爲紀載於譜略,而國朝御牒·王妃世譜,亦當一體修正矣。在前如此之時,或有設廳之例,亦有自本寺擧行之例,今番則何以爲之乎?敢稟。傳曰,設廳擧行。
柳,以訓鍊都監言啓曰,謹依統長黃大呂口傳下敎,遷陵因山時塘馬次知別武士梁國佐,旗牌官待窠陞實次權付,塘馬馬兵七十二名,各木一疋施賞之意,敢啓。傳曰,知道。梁國佐旗牌官勿施,以木布施賞。
又以禁衛營言啓曰,謹依下敎,本營塘馬騎士朴厚豐等二十人處,各木綿一疋申飭,敎鍊官趙彦綺,木綿二疋施賞之意,敢啓。傳曰,知道。
又以御營廳言啓曰,謹依下敎今番遷陵時,本廳塘馬次知別武士金禹績,木二疋布一疋,塘馬騎士朱權等二十人處,各木一疋施賞之意,敢啓。傳曰,知道。
又以御營廳言啓曰,謹依國葬都監別單判下,看役折衝舍有幹,待窠陞實次,敎鍊官權付之意,敢啓。傳曰,知道。
又以禁衛營言啓曰,本營哨官鄭民行身病猝重,勢難察任,改差,何如?傳曰,允。
知事沈象奎疏曰,伏以,日月不居,孝禧殿卒哭奄過,仰惟孺慕嘅廓,益復靡逮,仍竊伏念,皇昊垂隲,聖孝仰格,我先王陵兆,改卜吉岡,擧緬合祔,克襄大禮,大小臣工百執事之人,莫不奔走盡誠,各效其力,而臣之庸陋,獨無所執役,以至因封之日,適叨藥院,直宿于內,秦良從殉久已愧於昔年,灤朝復見,又竟阻於此時,千古之恨,百生難磨,迺於日昨,伏奉奉審之命,邇瞻象設之下,周趨烏耘之上,龍蟠鳳翥,天造地設,始知聖人之藏,自有其地,而安固久遠,宗國萬億年無疆之福,其基於此矣,其可慶幸,顧如何勝喩也哉?徒有餘生身未試於蓐蟻,獲見此事,慟實慰於攀髯,天諒人只,亦已反面,臣雖今日退塡邱壑,無可復憾,而伏見日前別單下者,以臣撰進文字,亦蒙錫馬之典,始殿下以臣獲事先朝,久待禁近,命爲遷陵幽宮之誌,臣之不揆短拙,敢冒昧而爲之者,亦以文雖無取,義所自盡也。若夫天地之大,日月之光,固非管蠡窺測,所可摹畫萬一,而畢竟塗糊僅就,不過綴拾舊狀,無所發揮,不成載筆之體,德有勛·華之巍煥,而文非尊丌之典冊,此臣之罪也,亦臣之媿也,又如丁閣樑頌,葫畫蕪詞,尤無足道,今乃以文駟寵典,恩齎重疊,與敦匠趨事諸臣,竝列於宸判,罪以徼賞,賞以增婢,卽臣之怵心汗背,可謂怔營無措之極,而在聖朝分別功能,愼惜嚬笑之政,又豈容若是之濫失耶?免被譴議,尙荷厚貰,非分受賜,實懼僥冒,臣於昨日,退自院候,忽添痰眩滾瞀,過宿尙苦,今始艱具短章,仰瀆崇嚴。伏乞聖慈,深與照察,亟收臣熟馬面給之命,俾恩賞無屑,微諒獲安,臣不勝惶恐云云。答曰,省疏具悉。卿其勿辭,安心領受。
知事任希存疏曰,伏以,臣於去月之晦,重得輪行怪疾,多試藥餌,雖幸保一縷,泄痢之症,胸膈之痛,仍又交發,苦歇無常,尙今委席呻楚,未能蠢動於房闥之間,乃於此際,伏奉吏曹名帖,以臣塡差於宗廟享官有頉之代,在臣義分,敢不竭蹶,而非但臣之見病,實無將事之望,家有喪柩,未及送窆,今拒享日,未滿七日矣,雖以私家言之,犯染若在七日之內,則不得參祀,此通行之例也,況於肅肅淸廟,四時節享,何等敬愼之地,而顧以此不潔之身,豈敢廁跡於駿奔之列乎?玆敢忙搆短章,仰干崇聽。伏乞聖明,俯賜諒察,亟令該曹,改差臣獻官之任,仍治臣瀆撓之罪,以肅朝綱,以安微分,千萬幸甚,臣無任云云。答曰,省疏具悉。路辭許令該曹改付標。
工曹判書金相休疏曰,伏以,臣向經輪行毒疾,餘症尙此屭奰,又遭長孫慘慼,衰腸益復摧剝,形神羸醜,氣息癃喘,比如已萎之草,重經嚴霜,便同待墜之葉,旋値飄風,長時昏囈,鎭日委倒,實無以自力動作,而再昨申酉時分,伏奉吏曹享帖,以臣塡差太廟冬享享官,促令受戒,時刻已迫,變通無路,堇菫馳進,恭聽誓辭,旣罷之後,人各歸家,而臣則居在門外之故,彷徨經宵於城內,仍又晨赴宗廟修改之役,夜冷朝霧,外襲裏感,寒熱互作,氷炭交中,氣逆如迅潮,泄下如急瀑,此必少愈失攝之致,實無數日可蘇之勢,就使臣身無病故,如例致齋,家停慘喪,日染穢氣,薰滌難盡,終涉不潔,駿奔於於昭陟降之庭,周還於肅雍顯相之列,已萬萬惶懍,而況又病醜若此,齋潔末由,若復伈泄度時,倘致期日儼臨,則莫重享禮,必將緣臣而狼狽,臣罪到此,萬殞猶輕,玆不獲已疾聲號籲於天地父母之下。伏乞俯垂矜察,亟命該曹登卽換差,仍治臣瀆擾之罪,以重祀典,以安賤分,不勝千萬幸甚,臣無任云云。答曰,省疏具悉。疏辭許令該曹改付標。
左承旨申緯疏曰,伏以,灤和復閉,魯祔永閟,蕆事告安陵之禮,躬祼薦虞卒之享,伏惟攀慕愾廓,聖懷如新,迺者董事諸臣,咸被晉錫,而以臣忝在陪從,猥荷混錄,至有加資之命,嗚呼,終事之地,各執其役,臣子之常分,以此受賞,益增哀隕,況臣初無所執之役,而乃與敦匠殫竭之人,一例晉秩,有若勞勩之眞有可紀者然,臣於是,慙惶恧蹙,靡所容措。仍伏念,臣之憒劣庸闇,卽聖明之所俯燭,同列之所共知也,備數於任事之末,翺翔於緋玉之班,尙云濫矣,況此亞卿峻秩,是豈臣夢想所到,而國有是爵,將以命德,則亦豈可容易加之於如臣等輩哉?臣恐聖朝重名器惜嚬笑之政,由臣而益輕,此非細憂也。日昨恩命之下,連値齋日,身叨邇列,義重陪班,雖不得不黽勉叩謝,而因仍蹲據,實關廉防,歷日循省,冞增惶愧,今始略控短章,披瀝肝血。伏乞聖慈,俯賜矜諒,亟命收還臣新授恩資,以重公器,以安私分,千萬幸甚,臣無任云云。答曰,省疏具悉。卿其勿辭行公。
護軍洪羲俊疏曰,伏以,天時地理,協符邦禮,先大王仙寢,遷卜吉兆,大行王大妃因山,克襄祔儀,日月不居,卒哭奄過,伏惟我殿下,孝思皇皇,攀號靡逮,益復罔極,伏念,臣姿本疎鈍,才又下劣,而自在釋褐,特蒙先大王陶鑄之恩,濫廁抄啓之班,久沐作成之化,曁事我殿下,歷踐華顯,滾到下大夫之列,涯分已足,進取無望,而今於建陵緬遷之時,猥膺分司承宣之命,玄和復臨,天威孔邇,晨夕候班,如覲耿光,咫尺前席,怳承玉音,乃以於戲不忘之思政切愀然復見之誠,及夫幽宮重閉,雲鄕又邈,百僚雨泣,慟慕冞新,而臣之所自悲而自幸者,鼎湖攀髯之慟,居然爲數十年,而餘生尙存,忝居陪從,得遂終事之忱,少報罔極之恩,退塡溝壑,死而無憾,乃者賞典特頒,洪恩廣被,臣名亦在其中,晉秩超階,以爲嘉善大夫者,臣祗奉誥命,榮愴交切,感淚無從,惶恧震越,不知措躬之所也。噫,懋賞重典也,亞卿峻班也,而以臣罔功之蹤,縻此命德之爵,自切循墻之戒,冞增集木之懼也,且況臣賤齒已踰六旬,通籍殆近三紀蒲柳先凋於望秋,桑楡莫收於迫暮,矢心匪躬,只期夷險之不擇,陳力就列,恒切塵刹之少酬而已,至若榮塗加進,卿秩濫躋,初非夢寐之所及,而猥當匪分之賞,必致過福之災,其何敢晏然冒膺,若固有之,以玷名器而招衆譏乎?玆敢披瀝陳懇,仰瀆崇嚴。伏乞聖慈,念恩賞之不可濫授,諒臣言之非出假飾,亟命還收臣新資,以重公器,以安微分,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
尹羽烈啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,行左承旨申緯,行右承旨曺鳳振,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴宗琦·李鶴秀落點。
柳啓曰,來初一日輪對日次,而宗廟冬享大祭齋戒相値,頉稟之意,敢啓。傳曰,知道。
又啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
以應敎朴齊聞,校理洪學淵,副校理李彦淳牌不進罷職傳旨,傳于柳曰,只推。
柳啓曰,卒領府事李時秀家,國恤卒哭後遣近侍致弔事,禮曹單子啓下矣。何承旨進去乎?敢稟。傳曰,左承旨進去。
又啓曰,判府事徐龍輔家,國恤卒哭後遣承旨致弔事,禮曹草記允下矣,何承旨進去乎?敢稟。傳曰,右承旨進去。
又啓曰,卒領府事李時秀家致弔,左承旨進去,判府事徐龍輔家致弔,右承旨進去事,命下矣。行左承旨朴宗琦,右承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
李鶴秀啓曰,臣以判府事徐龍輔家致弔,進去下直之意,敢啓。傳曰,知道。
柳啓曰,卒領府事家致弔,左承旨進去事,命下,而行左承旨朴宗琦牌不進,所當更請牌招,而拘於廳規,不得請牌,何以爲之?敢稟。傳曰,同副承旨進去。
又啓曰,臣以卒領府事李時秀家致弔,進去之意,敢啓。傳曰,知道。
傳于徐憙淳曰,違牌承旨許遞,今日政差出。
尹羽烈啓曰,判義禁金履陽,同義禁金啓河牌不進推考傳旨,今方捧入,而開坐命下之後,連事違召,不卽承膺,事體所在,誠極未安,竝更牌招,何如?傳曰,允。
又啓曰,兼判義禁金履陽,同義禁金啓河牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
尹羽烈啓曰,陳奏正使金魯應,聞其宿病添劇,萬無登途之望云,當此行期急迫之時,不可不卽速變通,今姑改差,其代政官牌招,開政差出,待下批,仍令判府事口傳單付,使之趁期治發,何如?傳曰,少少無病無故之人差出。
傳于徐憙淳曰,體下之義,旣稱有實病,則雖不得不曲諒,莫重使銜之至於六改,殆同戲劇,此實有國以來所未有之事,視古人叱馭輿疾之義,果何如也?非曰占便,亦是適然,國體則無餘,不可使聞於隣邦,如是而烏可無警,所當竝施行遣之典,而旣曲諒而又使遠謫,非朝家終始禮使之本意,前後辭免諸人,竝施削職之典,以戒來後,若以無故人差出,豈有是也?當該銓官,竝從重推考,因此又有提飭者,近來享官之頉疏,亦太無難矣,自後則衆所共知實病外,政院初勿捧入事,嚴飭。
徐憙淳啓曰,吏曹判書金魯敬,參判權丕應,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,參議只推,一體牌招。
徐憙淳,以吏批言啓曰,承文院判校金龍見除拜後過限未肅拜,依例改差,何如?傳曰,允。
有政。吏批,判書金魯敬進,參判權丕應進,參議金學淳牌不進,右副承旨徐憙淳進。以朴台壽爲承旨,金履陽爲刑曹判書,趙得永爲知敦寧,李羲肇爲刑曹參議,閔鼎秀爲敦寧都正,李肇源爲藝文提學,洪彦謨·金逸淵·金樂澧爲兵曹正郞,李得深爲軍器判官,林潁喆爲假監役,李好敏爲進賀謝恩兼陳奏使,李憲周爲咸陽郡守,閔文爀爲召村察訪,兼春秋單李命純,贈吏判鄭元始贈左贊成,贈吏參鄭昌瑜贈吏判例兼,已上前判敦寧鄭尙愚兩代。
又以吏批言啓曰,新除受刑曹判書金履陽,資級乃是輔國,方帶知中樞府事矣,依例兼判書下批之意,敢啓。傳曰,知道。
吏批再政。以趙得永爲右參贊,李潞爲工曹參議,李存秀爲左賓客,鄭晩錫爲判義禁,李肇源爲內醫提調,鄭基弘爲景慕宮令,李圭白爲氷庫別提,尹致泰爲監役,李吉會爲豐德府使,兼刑曹判書單金履陽,兼春秋單金樂澧。吏批三政。左賓客朴崙壽,右賓客李肇源,左副賓客李存秀以上竝單付。
兵批,行判書韓致應進,參判趙晉和病,參議洪時濟入直,參知閔德基病,左副承旨尹羽烈進。啓曰,永宗僉使今當差出,而擬望之人乏少,同道守令,竝擬,何如?傳曰,允,以元永獜爲同知,白東薳爲訓鍊都正,朴宗喜爲僉知,趙禹錫爲宣傳官,李元臣爲五衛將,金尙範爲慶熙將,趙存中爲訓鍊正,權球爲都摠經歷,任震白爲中樞經歷,李定鉉·南衡老爲都摠都事,張有聞爲訓鍊判官,崔柱悳·李昌植爲主簿,諸安國·李擎仁·李光荃·洪羲象爲武兼,洪近泳爲部將,金章元爲守門將,柳相鎬爲宣傳官,李檍爲永宗僉使,同知單金豪坤,護軍單曺鳳振·申緯·朴宗琦,副護〈軍〉單愼宜學·金陽淳。兵批再政。具載龍爲武兼,洪橚·金始彩爲部將,韓仁植爲守門將。
兵曹口傳政事,判府事單李好敏。
傳于徐憙淳曰,發遣吏郞諸執事,淸齋與否,摘奸以來。
尹羽烈啓曰,行大司憲趙萬元,掌令李南圭,持平朴齊明·徐道裕牌不進,執義李羲發,掌令金洛龍在外,監察茶時之意,敢啓。傳曰,知道。
以掌令李南圭,持平朴齊明·徐道裕,正言鄭宗顯牌不進罷職傳旨,傳于尹羽烈曰,只推。
以吏曹參議金學淳再牌不進罷職傳旨,傳于徐憙淳曰,只推。
尹羽烈,以侍講院言啓曰,文學趙璟鎭姑降入直矣,纔已奉令出去,下番闕直,事甚未安,說書洪永觀,旣有只推之命,更爲牌招入直,何如?傳曰,允。
又以奎章閣言啓曰,原任直閣徐俊輔妻喪,原任直提學徐龍輔母喪,原任待敎李敎信妻喪,依定式遣檢書官,傳給內賜賻物,徐龍輔母喪,仍爲致弔以來之意,敢啓。傳曰,知道。
又以宗簿寺提調意啓曰,璿源譜略設廳修正事,命下矣。國朝御牒書寫官,校正官各一員,例以宗班差出,而近因宗親之乏人,以卿宰中一員,兼差擧行矣,今亦依此爲之,何如?傳曰,允。
又以敦寧府言啓曰,大行王大妃殿徽號與諡號,卽當紀載於御牒及王妃世譜,依例修整次,設廳之意,敢啓。傳曰,知道。
又以遷陵都監儀軌廳都提調意啓曰,本都監賞典,依己酉年例施行事,判下矣。取考謄錄,則壙中銘旌,行路銘旌光漆畫員,竝蒙加資之典,而補畫寫字官,則獨爲見漏,其時委折,雖未詳知,畫寫效勞,元無異同,表石·舊哀冊,己酉則自都監不爲擧行,故畫員·寫字官,不入於別單中矣,今番則表石·舊哀冊,俱爲擧行,則畫寫之賞典,與銘旌擧行畫寫,亦無異同,至於殯殿所及都廳守直捕校,己酉則蒙帖加之典,而今番則有本衙門高品付料之命,計士賞典判下中,殯殿所計士則高品付料,京都監計士則木布施賞矣,其所效勞,宜無異同,至以木手言之,取考己酉前例,則因其時提調筵稟,與長生殿漆工,竝蒙加資之恩,而今番木手中甕家邊首安順首效勞甚多,合依己酉例,竝施帖加之恩,而俱係恩傳有不敢自下擅便,何以爲之?敢稟。傳曰,依己酉年例帖加,畫寫賞典,亦依草記施行,可也。
又以戶曹言啓曰,時御所內各司,依定式發遣本曹正郞臣李晩奎,與兵曹參知臣閔德基,佐郞臣安允璟,東所衛將臣安如坤,西所衛將臣金鎭元,北所衛將臣洪檼,眼同看審後,有頉處別單書入,而修改則擇日擧行,何如?傳曰,允。
又以成均館知館事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成洪羲弼在外未肅拜,典籍金喆遠身病呈旬,直講朴宗璜方以入直,身病猝重,呈旬出去,時無入直之員,以他郞官,姑爲代直,何如?傳曰,允。
又以備邊司言啓曰,今番歲幣使,兼付進賀及謝恩矣,皇后冊諡進賀及弔祭謝恩,竝以有方物磨鍊備送,冊諡詔順付謝恩,以無方物磨鍊擧行,而三節方物,則旣有嘉慶四年已例,今年勿爲備去之意,分付該曹該院,何如?傳曰,允。
又以訓鍊都監言啓曰,謹依草記批旨,梁國佐旗牌官,勿施,以木二疋布一疋,施賞之意,敢啓。傳曰,知道。
又以兵曹言啓曰,今此進賀謝恩兼歲幣使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十五匹內,公淸道八匹,全羅道十匹,慶尙道二十匹,來十月十三日京中逢點,江原道四匹,咸鏡道三匹,直送安州,來十月二十日逢點事,各道監司處,行移,何如?傳曰,允。
又以義禁府言啓曰,卽接月令醫員金相羲手本,則時囚罪人趙元錫·王道常,輪行泄痢,處冷添劇,度數頻數,眞元大脫,成建鎭·崔允瑾,素患疝積之症,猝然闖發,肚臍衝上,氣息奄奄,症形危重云。罪人病勢如此,則一邊保放,一邊草記,曾有定式矣。趙元錫·王道常·成建鎭·崔允瑾竝姑保放之意,敢啓。傳曰,飭已施矣,竝放送。
判府事金魯應疏曰,伏以,日月迅駛,孝禧殿虞卒已成,伏惟聖慕,冞增如新,仍伏念,凡人之有疾痛,必呼父母者,卽彝性之所同然,而不自知其爲呼也。惟我殿下,父母於臣,生成之澤,浹於孶育,簡拔之私,勤於祝誨,受恩如天,圖報無地,臣固無似,不足以仰裨涓埃,惟有夷險不擇,腁胝是甘,矢心殫力,思效父事之子趨者,卽臣之斷斷微忱,而臣少多疾病,老益癃痼,比年以來,轉加凘綴,奄奄若朝夕不保,蓋以風痺痰厥之祟,深入膏肓肢體麻木,而房闥起動,或致顚仆,舌本强訥,而家常酬接,全不關鎖,凡於換節之交,勞瘁之餘,則尤成一籧篨,往往氣窒而神塞,此臣賤疾之本狀,而近又重添外邪,遂脫眞元,胸膈痞結,手脚戰掉,種種危惡之症,指不勝僂,醫家不遂之疾,卽臣今日之病也。寄命藥裹,惟俟符到,不意使命,忽下於床笫沈淹之中,夫專對之任,何時不重,而至於今此使事,關係尤大,凡爲今日臣子者,孰不欲挺身對揚,竭力奔奏哉?臣自揆病情,萬萬無可强之理,而仰念國體,俯激衷血,苟可以百方調治,庶或有一分責效,則生死向前,臣所不辭,故一日二日,不敢以蘄免之語,仰浼崇聽,數日之內,醫技已窮,熏慮之中,別症又添,今則有死而已,臣參倚公私,伏而思之,雖使臣不自量力,强所難强,舁疾而登途,其將不半途而顚覆於草奔之間耳,僨敗之罪,猶屬臣身,其於誤使事而委君命,何哉?雖使臣閱月調病,積久收效,倖或回甦,其蘇完如常人,則實非數月之可論,其爲使事之僨誤,一也,左思右量,病上添病,臣情到此,于亦窮且慼矣,人子之呼疾痛,父母雖不能祛其疾而止其痛,若其哀之憐之,愛而欲生之則父母之恩也,臣於此,安得不一呼於天地父母之前乎?苟或有一毫可强之力,而憚勞原濕,冒犯鈇鉞,則是重自陷於辜負欺罔之科也,臣雖無狀,不但不忍爲天日在上,實亦不敢爲。伏乞聖明,諒臣危迫之情,特解臣出疆之任,仍治臣罪,以警具僚焉,臣無任云云。答曰,省疏具悉。已許遞矣。
上在昌德宮。停常參·經筵。
辰時巳時,灑雨下雨,測雨器水深八分,雷動。
尹羽烈啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于柳曰,禮房承旨馳詣受香諸處,奉審摘奸以來。
柳啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
尹羽烈啓曰,御營大將李海愚,訓鍊大將白東薳,以東·南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,竝仍佩往來,御將摠使兼察,訓將·禁將兼察。
又啓曰,御將摠使兼察,訓將·禁將兼察事,命下矣。兼察御營大將徐春輔,兼察訓鍊大將趙萬永,竝卽牌招聽傳敎,何如?傳曰,允。
又啓曰,同義禁金啓河再牌不進推考傳旨,今方捧入,而開坐命下之後,如是違牌,不卽承膺,揆以事體,誠極未安,所當更請牌招,而係是一日三牌,何以爲之,而新除授判義禁鄭晩錫,卽爲牌招,以爲開坐之地,何如?傳曰,允,更爲牌招。
又啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安,更爲牌招,以爲開坐之地,何如?傳曰,允。
又啓曰,行大司憲趙萬元,掌令李南圭,持平朴齊明·徐道裕牌不進,執義李羲發,掌令金洛龍在外,監察茶時之意,敢啓。傳曰,知道。
以掌令李南圭,持平朴齊明·徐道裕,正言鄭宗顯牌不進罷職傳旨,傳于尹羽烈曰,只推。
以應敎朴齊聞,校理洪學淵,副校理李彦淳牌不進罷職傳旨,傳于柳曰,只推。
以說書洪永觀牌不進罷職傳旨,傳于柳曰,只推。
柳,以侍講院言啓曰,下番連日闕直,事甚未安,說書洪永觀,旣有只推之命,更爲牌招入直,何如?傳曰,允。
宗簿寺,國朝御牒書寫官兼校正官行護軍李愚在。
朴台壽,以戶曹言啓曰,臣存秀與正郞臣李晩奎,進詣慶熙宮差備內及內各司,依節目眼同看審後,有頉處別單書入,而修改則擇日擧行,何如?傳曰,允。
柳以遷陵都監儀軌廳都提調意啓曰,陵所表石前後面印本各五件粧簇,誌石印本五件粧貼以入之意,敢啓。傳曰,知道
又以奉常寺提調意啓曰,祭享所用秋等中脯三百四十六貼八條,今九月二十八日畢造,而所入牛隻爲三十五首矣。進上看品中脯二貼,依定式封進之意,敢啓。傳曰,知道。
尹羽烈,以禁衛營言啓曰,本營騎士別將李升權,把摠吳致勛,俱有身病,勢難察任,改差,何如?傳曰,允。
領議政韓用龜疏曰,伏以,天地至仁而曲遂微物,父母至慈而偏護病子,殿下之於臣,天地也,父母也,今有疾痛之極,懇迫之情,顧安得不仰首嗚呼,冀蒙典遂之仁,偏護之恩乎?日前咫尺之疏,卽是臣斷斷血懇,而及伏奉批旨,十行恩諭,諄複鄭重,在臣身固爲沒身之榮寵,而與臣之所祈祝者,一相反焉,惶隕抑塞,不知措躬之所也。嗚呼,人臣之乞解官職者,各有其說,或年至氣衰則引禮而告休,或才具短劣,則量力而求退,或疾病難强則陳懇而蘄免,其所引義,雖有輕重淺深之別,要之有一於此,不可復玷於朝端也審矣,若臣者,以其年則已犯鍾漏之戒,以其才則自是樗櫟之散,以其病則素抱膏肓之證,以一身而兼此三不可進之義,則雖欲淟涊盤礴於中書之席,其可得乎?且況臣於三不可之中,最難强者卽疾病也,疾病之來,人所不免,而臣以癃殘之質,忽遘近日輪行之證,衰薄之氣,盡脫於三日,暴瀉之餘,凜然有朝夕之慮,而敦匹事重,不敢息偃在床,仍之以行役之勞,諸證越添,痰眩最甚,神識昏迷,若墜烟霧,房闥數步之間,動輒暈倒,尋常酬接之言,不辨頭緖,以此奄奄難支之狀,猶不堪於冗官散秩,至於見職,尙何可擬議其彷彿也哉?嗚呼,臣受恩罔極,致位至此,生死向前,圖報塵刹,卽彝性之所固然,而其奈二豎嬰身,萬事違心,徒積瘝曠之罪,未蒙體諒之恩,以致廟務束閣,民憂溢目,此臣所以撫躬自悼,如不欲生者也,玆敢不避煩猥,申暴衷赤。伏願聖明,俯垂鑑憐,亟命斥退臣身,改卜賢德,使庶績咸熙,殘喘獲保焉,臣無任云云。答曰,省疏具悉卿懇。大臣之去就,實關國家之體貌,今卿之求去,果有不得不去之義乎?卿之愼節,非不奉念,此不過一時之輪氣,況不欲責卿以筋力,則一時愼節,豈至於必去而後已乎?昨批所言,卿不喩予意乎?今日政須老成之匡弼,卿何邁邁若是,卿其亟斷來章,俟間視事。仍傳于柳曰,此批答遣史官傳諭。
敦寧都正閔鼎秀疏曰,伏以,孝禧殿虞卒奄過,伏惟聖孝哀慕,益復如新,仍伏念,臣待罪水部,素患痰癖之症,當寒添劇,時月之間,供職末由,纔已呈辭,伏奉除旨,以臣爲敦寧府都正者,臣素無敦寧,揆以公法在所當遞,非但狗馬之疾,有妨承膺之路而已,玆陳短章,仰瀆嚴廬之下。伏乞聖明,俯賜鑑諒,特許遞改,以存公格,以安私分,千萬幸甚,臣無任云云。省疏具悉。疏辭下該曹稟處。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,兼刑曹判書金履陽,右參贊趙得永除拜後過三日不爲出肅,竝依定式推考警責,仍卽牌招察任,何如?傳曰,允。
柳啓曰,玉堂上下番俱空已至閱月,事甚未安,應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
尹羽烈啓曰,判義禁鄭晩錫再牌不進推考傳旨,今方捧入,而開坐命下,已至多日,如是違牌,無意承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,卽者義禁府都事來言,時囚捧供事,命下,而判義禁鄭晩錫,同義禁金啓河差祭,知義禁南履翼奉命在外,同義禁朴宗琦受由,不得擧行云,何以爲之?敢稟。傳曰,受由同義禁許遞,前望單子入之。
又啓曰,行大司憲趙萬元,掌令李南圭,持平朴齊明·徐道裕牌不進,執義李羲發,掌令金洛龍在外,監察茶時之意,敢啓。傳曰,知道。
以掌令李南圭,持平朴齊明·徐道裕,正言鄭宗顯牌不進罷職傳旨,傳于尹羽烈曰,只推。
以應敎朴齊聞,校理洪學淵,副校理李彦淳牌不進罷職傳旨,傳于柳曰,只推。
柳,以侍講院言啓曰,下番闕直,已至多日,事甚未安,說書洪永觀,旣有只推之命,更爲牌招入直,何如?傳曰,允。
以說書洪永觀牌不進罷職傳旨,傳于柳曰,只推。
柳,以吏曹言啓曰,新除授成均館典籍徐左輔呈狀內,矣身素患痰癖之症,挾感添劇,時月之內,萬無起動供職之望云。身病旣如是則有難强令察任,改差,何如?傳曰,允。
又以禮曹言啓曰,全羅道觀察使封進來十月令宗廟·孝禧殿山陵薦新乾杮子,今三十日薦進,而同月令山陵薦新柚子,今始同爲封來矣。宗廟·孝禧殿·景慕宮薦新柚子,則以本道所封,先已薦獻,山陵薦新乾柿子·柚子,魂殿內官,依例陪進陵所薦進,何如?傳曰,允。
又以宗簿寺提調意啓曰,璿源譜略設廳修正事,命下矣。依前校正廳稱號,而在前設廳之時,例有句管堂上二員宗班中差出之規,見今宗班乏人,書寫官校正官,以卿宰一人兼差擧行,則句管堂上,亦當以卿宰中差出,而旣有書寫官·校正官兼差之員,句管堂上,以校正官仍爲兼差擧行,何如?傳曰,允。
尹羽烈,以備邊司言啓曰,新除陳奏正使李好敏,樞銜旣付之後,已至多日,尙不出肅,當此行期急迫之時,如是稽緩,極爲未安,從重推考,令政院卽爲牌招,使之肅命,何如?傳曰,允。
又以兵曹言啓曰,月覲門東邊第二處頹圮墻垣,今已畢築矣。把守軍兵,解送直所之意,敢啓。傳曰,知道。
又以兵曹言啓曰,卽接西所衛將金彝鍾牒報,則集成門南北邊內宮墻頹圮六處,今已修築云。把守軍兵,還爲入直之意,敢啓。傳曰,知道。
又以訓鍊都監·禁衛營·御營廳言啓曰,御營廳字內月覲門東邊宮墻二間許頹圮處,今已畢築,把守軍兵本處還爲入直事,自兵曹草記矣。把守集春營入直訓局軍十名,還入直所,添入軍依例解送內司僕南邊宮墻頹圮兩處,仍爲始役之意,敢啓。傳曰,知道。
又以刑曹言啓曰,今九月初六日義禁府啓辭內,平安監司金履喬狀啓內,漂人護送差使員廣梁僉使林秀鳳,爲先罷黜,領去譯官金學矩,地方官順安縣令鄭東進等罪狀,竝令攸司稟處事,啓下矣。林秀鳳以護送差使員,下去義州府,依例發遣府書吏,交代後拿來鄭東進時在任所云。亦爲發遣府羅將拿來,金學矩係是堂下譯官,依法典令刑曹擧行,何如?傳曰,允事,命下矣。謹按律文,則大明律不應爲條,有曰不應得爲而爲之,事理重者,杖八十,金學矩依此律勘處之意,敢啓。傳曰,知道。
又以刑曹言啓曰,典獄署重囚綱常罪人李昌燁,去月念間,乘夜逃躱,尙未捉得,此專由於防守之不嚴,其時入直官員沈樂臣,不可以莅任之屬耳,置而勿論,令該府拿處,監獄吏隷,旣已身故,置之,其餘鎖匠,自臣曹依律重勘,在逃之李昌燁,罪關綱常,有難晷利容貸,分付左右捕盜廳及八道·四都,期於捉得,依律用刑,何如?傳曰,允。
吏曹啓目粘連,觀此敦寧府都正閔鼎秀上疏,則以爲,臣素無敦寧,揆以公格,在所當遞,特許遞改亦爲白有臥乎所,旣無敦寧,則揆分以法,例不可仍帶,依例改遞,何如?判付啓,依允。
上在昌德宮。停常參·經筵。
藥房都提調林漢浩,提調李肇源,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。
中宮殿·嘉順宮·世子宮·世子嬪宮,口傳問安。答曰,知道。
尹羽烈啓曰,行大司憲趙萬元,掌令李南圭,持平朴齊明呈辭,執義李羲發,掌令金洛龍在外,持平徐道裕未肅拜,監察茶時之意,敢啓。傳曰,知道。
李鶴秀啓曰,備邊司郞廳來言,今日賓廳日次,而孝禧殿朔祭齋戒相値,不得來會云矣,敢啓。傳曰,知道。
傳于柳曰,禮房承旨馳詣宗廟·景慕宮,奉審摘奸以來。
傳于柳曰,遷陵出玄宮至下玄宮時,當該挾輦·把摠·哨官竝加資,挾輦軍及侍衛禁軍等,竝自該營及兵曹,各木貳疋施賞。
柳啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
同義禁前望單子入之,趙萬永落點。
尹羽烈啓曰,新除授同義禁趙萬永,卽爲牌招,以爲開坐之地,何如?傳曰,允。
又啓曰,卽者義禁府都事來言,時囚捧供事,命下,而判義禁鄭晩錫,同義禁金啓河差祭,知義禁南履翼奉命在外,只有同義禁趙萬永一員,不得備員開坐云,何以爲之?敢稟。傳曰,竝許遞,前望單子入之。
金吾堂上前望單子入之,判義禁朴崙壽,同義禁李海愚·金敎根落點。
傳于柳曰,孝禧殿朔祭,王世子攝行磨鍊。
以說書洪永觀牌不進罷職傳旨,傳于柳曰,只推。
柳,以侍講院言啓曰,明日孝禧殿朔祭王世子攝行時,宮官當爲全數進參,而輔德沈能岳,兼輔德金啓溫,說書洪永觀俱有身病,文學趙璟鎭奉令在外,弼善尹秉烈,兼弼善李鍾穆,司書李魯秉,兼司書洪羲弼在外,無以備員,何以爲之乎?敢稟。傳曰,竝許遞,前望單子入之。
春坊前望單子入之,輔德洪起燮,兼輔德徐憙淳,弼善金蘭淳,兼弼善林處鎭,文學李嘉愚,司書沈能栻,兼司書朴岐壽,說書張敎根落點。
柳,以侍講院言啓曰,孝禧殿朔祭王世子攝行時,宮官當爲備員,新除授輔德洪起燮,弼善金蘭淳,兼弼善林處鎭,文學李嘉愚,司書沈能栻,兼司書朴岐壽,說書張敎根,竝卽牌招,以爲進參之地,何如?傳曰,卽爲牌招進參。
李鶴秀,以都摠俯言啓曰,今十月初二日孝禧殿冬享大祭時,侍衛寶劍當爲備員,而副摠管金愚淳·金熙周在外,宋冕載差祭,尹行直有身病,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
李鶴秀啓曰,因都摠府草記,今十月初二日孝禧殿冬享大祭時,侍衛寶劍當爲備員,而副摠管金愚淳·金熙周在外,宋冕載差祭,尹行直有身病,一員未差,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
副摠管前望單子入之,洪遇燮·金履載·金逌根·徐俊輔·尹命烈落點。
傳于柳曰,發遣吏郞,諸執事,請齋與否,摘奸以來。
以公淸監司李錫奎狀啓唐津縣監宋啓穆身死事,傳于柳曰,令該曹口傳差出,催促下送。
吏曹口傳政事,以李正紳爲唐津縣監。
朴台壽,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣雨漏二庫,蠶壇碑閣雨漏二庫,三面紅箭門腐傷,追慕洞碑閣雨漏二庫,淨業院碑閣雨漏二庫,流霞亭雨漏五庫,椽木五箇腐傷,養正齋雨漏三庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
李鶴秀,以兵曹言啓曰,謹依下敎,遷陵時侍衛禁軍二十人,木各二疋施賞之意,敢啓。傳曰,知道。
又以訓鍊都監言啓曰,謹依下敎,遷陵出玄宮至下玄宮挾輦軍四十名,各木二疋施賞之意,敢啓。傳曰,知道。
又以訓鍊都監言啓曰,集成門南北邊內宮墻頹圮六處,今已畢築,把守軍兵還爲入直事,自兵曹草記矣。把守軍四十五名內二十名,還入直所,二十五名及將校三人,解送之意,敢啓。傳曰,知道。
尹羽烈,以義禁府言啓曰,刑曹啓辭內,典獄署重囚綱常罪人李昌燁,去月念間,乘夜逃躱,尙未捉得,此專由於防守之不嚴,其時官員沈樂臣,不可以莅任之屬耳,置而勿論,令該府拿處事,允下矣。沈樂臣今方待命,拿囚之意,敢啓。傳曰,知道。
上在昌德宮。停常參·經筵。
尹羽烈啓曰,行大司憲趙萬元,掌令李南圭,持平朴齊明呈辭,執義李羲發,掌令金洛龍在外,持平徐道裕未肅拜,監察茶時之意,敢啓。傳曰,知道。
李鶴秀啓曰,來初五日,朝參日次矣,敢稟。傳曰,停。
傳于柳曰,禮房承旨,馳詣宗廟,奉審摘奸以來。
尹羽烈啓曰,義禁府都事來言,決獄案修正次請出矣,敢啓。傳曰,知道。
又啓曰,刑曹郞廳來言,決獄錄修正次請出矣,敢啓。傳曰,知道。
柳啓曰,臣依定式,進詣香室,奉審香祝樻祝板袱子,則精潔之意,敢啓。傳曰,知道。
尹羽烈啓曰,卽者義禁府都事來言,時囚捧供事,命下,而判義禁朴崙壽,同義禁李海愚未肅拜,同義禁金敎根受由在外,只有同義禁趙萬永一人,不得備員開坐云。判義禁朴崙壽,同義禁李海愚,竝卽牌招,以爲開坐之地,何如?傳曰,允。
傳于李鶴秀曰,出宮當自內爲之,雲寶劍置之。
李鶴秀啓曰,明日孝禧殿冬享大祭親行時,承旨當爲備員,而行都承旨金敎根,受由在外,何以爲之?敢稟。傳曰,許遞,前望單子入之,待下批,牌招察任。
都承旨前望單子入之,朴周壽落點。
以應敎朴齊聞,校理洪學淵,副校理李彦淳牌不進罷職傳旨,傳于朴周壽曰,只推。
朴周壽啓曰,玉堂上下番俱空,已至多日,事甚未安,應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
朴周壽,以侍講院言啓曰,明日冬享大祭亞獻禮時,宮官當爲全數進參,而兼弼善林處鎭,文學李嘉愚,司書沈能栻在外,無以備員,何以爲之乎?敢稟。傳曰,竝許遞,前望單子入之。
春坊前望單子入之,兼弼善任俊常,文學權敦仁,司書朴光錫落點。
朴周壽,以侍講院言啓曰,明日孝禧殿冬享大祭,王世子亞獻禮時,宮官不可不備員,新除授兼弼善任俊常,文學權敦仁,司書朴光錫,竝卽牌招,以爲進參之地,何如?傳曰,允。
李鶴秀,以都摠府言啓曰,今十月初二日,孝禧殿冬享大祭親行時,侍衛寶劍,當爲備員,而副摠管洪遇燮·金履載·徐俊輔在外,金逌根·尹命烈俱有身病,無以備員,令政院稟旨變通,仍令該曹,口傳差出,待下批,牌招以爲備員,侍衛之地,何如?傳曰,允。
李鶴秀啓曰,因都摠府草記,今初二日孝禧殿冬享大祭親行時,侍衛宝釰當爲備員,而副摠管洪愚爕·金履載·徐俊輔在外,金逌根·尹命烈俱有身病,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以金箕殷·徐鼎輔·尹行直·金基厚·安橚爲副摠管。
朴周壽,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,檢校直閣李魯益喪,依定式遣檢書官,傳給柩材及內賜賻物,仍爲致弔恤孤以來之意,敢啓。傳曰,知道。
李鶴秀,以備邊司言啓曰,本司武郞廳許槃,奔走勤仕已滿十五朔,依例陞敍或守令除授事,捧承傳施行,何如?傳曰,允。
又以司僕寺一二提調意啓曰,濟州前判官尹炯東遞任,進上馬三匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵。
上詣孝禧殿。冬享大祭罷,還內後,王世子板位問安。答曰,罔極。
大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。
大殿·中宮殿·嘉順宮·世子宮,百官奉慰單子問安。答曰,罔極。
朴台壽,以都摠府言啓曰,今日入直,內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左承旨李鶴秀,今日不爲仕進,卽爲牌招,何如?傳曰,允。
以應敎朴齊聞,校理洪學淵牌不進罷職傳旨,傳于柳曰,只推。
以副校理李彦淳牌不進罷職傳旨,傳于柳曰,只推。
柳啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳,旣有只推之命,竝卽牌招,推移入直,何如?傳曰,允。
以應敎朴齊聞,校理洪學淵牌不進罷職傳旨,傳于柳曰,只推。
以副校理李彦淳再牌不進罷職傳旨,傳于柳曰,只推。
朴台壽啓曰,行大司憲趙萬元,掌令李南圭,持平朴齊明·徐道裕牌不進,執義李羲發,掌令金洛龍在外,監察茶時之意,敢啓。傳曰,知道。
以掌令李南圭,持平朴齊明·徐道裕,正言鄭宗顯牌不進罷職傳旨,傳于朴台壽曰,只推。
以左承旨李鶴秀牌不進罷職傳旨,傳于朴周壽曰,只推。
柳,以侍講院言啓曰,明日賓客相見禮時,宮官當爲全數進參,而兼弼善任俊常,司書朴光錫在外,無以備員,何以爲之?敢稟。傳曰,竝許遞,前望單子入之。
春坊前望單子入之,兼弼善沈鈁,司書趙庭和落點。
朴台壽,以兵曹言啓曰,來十一月初八日,元朝稱慶慶科庭試·武科殿試節目,當爲磨鍊,而凡於殿試親臨與命官前期稟旨後磨鍊事,曾有定式矣。今番則何以爲之,而處所以何處擧行乎?敢啓。傳曰,春塘臺親臨磨鍊。
又以兵曹言啓曰,內禁衛將白海鎭,慶熙宮衛將金福善·金豪坤,文臣兼宣傳官柳致睦,俱以身病猝重,時月之內,無望供職,呈狀乞遞,竝改差,何如?傳曰,允。
又以義禁府言啓曰,保放罪人李瀅夏,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員韓相瑜手本,則時囚罪人沈樂臣,處冷之餘,項上毒瘇,猝然發作,面部浮高,勺水不飮,症形危劇云。罪人病勢如此,則一邊保放,一邊草記,曾有定式矣,沈樂臣姑爲保放之意,敢啓。傳曰,知道。
義禁府啓目,安陵奠大祝李瀅夏原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
又啓目,濟州前判官尹炯東原情云云。問目內辭緣,泛稱遲晩,刑推得情,何如?判付啓,除刑推議處。又啓目,典獄署主簿沈樂臣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
領議政韓用龜疏曰,伏以居諸不留,孝禧殿節亨奄過,伏惟我殿下,撫時靡逮之痛,益復如新,仍伏念,臣以職則有必遞之義,以病則無復起之望,再控血懇,翹首瞻天,終始生成之澤,百拜攢祝,而誠淺辭拙,未蒙恩許,惶隕抑塞,措躬無所,臣伏讀前疏批旨,以究卿之用,儀我百僚爲敎,慰藉而敦勉之者,逈出尋常,有若臣眞有所抱之才,而未及展布者然,臣於是,益不勝惶感恧蹙之至,噫,古人以用人治國,譬之於奕,其言曰,知其用而置得其處者勝,不知其用而置非其處者敗,誠格言也,臣是文質無當之一賤品,其不足以任事爲備驅策,自知甚明,有何用捨之可論,而以我聖上則哲之明,獨於臣有此遺照,乃以揆路經邦之任,虛擲而輕授者,至再至三,是豈非置非其處,而竟致國事之僨敗乎?此猶近於飾辭例讓,不敢以支蔓之語,冒瀆宸聰,而臣以床笫待符之喘,目下形神,如空腔之木,將熄之燈,凜凜有朝夕之慮,連試如火之劑,便同投水之石,氣血全涸,醫技已殫,蓋以膏肓素祟,又兼輪患餘症,肚腹之間,痰癖衝亘,而食飮不化,動作之際,頭目暈眩,而人鬼莫辨,諸般症形,漸至十分地頭,藉使賴天之靈,雖得須臾之延,直一癃廢殘疾之人,陳力就列,斷無其望,況今乖沴之氣,遍于中外,死亡相續,民情驚遑,仍又災荒溢目,接濟無策,而緣臣之病未視事,廟務積滯,未得及時裁處,一任委屬,若論病國瘝職之罪,罪當何居?情窮勢迫,玆不得不冒萬死申暴至懇於天地父母之前。伏願聖慈,惻然垂憐於將死之喘,亟解臣所帶相職,俾得以安意歸化,千萬泣祝,臣無任云云。答曰,省疏具悉卿懇。圖惟老成,厥有古訓,今日老成,非卿而誰?況元輔之重,何如,而其可無故遞改,如尋常職任之爲哉?前亦言之,臥閤論道,不責筋力,豈非公私兩便者乎?卿其深諒予切至之懇,勿復辭巽,以幸國事。仍傳于柳曰,此批答,遣史官,傳喩于領議政。
判義禁朴崙壽疏曰,伏以居諸迅駛,孝禧殿卒哭奄過,月朔已更,仰惟聖孝益復靡逮,仍念臣,偶因外氣之入裏,已過數旬,添歇無常,寒熱交作,症形奇怪,宛轉床玆,氣息凘綴,時日內,實無自力蠢動之望,混蒙恩陞,亦已有日,尙未祗肅,惶霣恧蹙,如不自措,此際伏奉金吾除命,牌召踵臨,臣於是職,不但自來情勢之鐵限,見方待罪賓僚,以宮銜無得兼刑官之任,玆敢援例陳章。伏乞亟命遞改臣判金吾之任,以存公格,不勝幸甚,臣無任云云。答曰,省疏具悉。所請依施。
辛巳十月初二日子時,上詣孝禧殿。冬享大祭親祭入侍時,行都承旨朴周壽,左承旨李鶴秀,右承旨尹羽烈,左副承旨徐憙淳,同副承旨朴台壽,假注書韓宗愈·金履喆,記事官金持泰·金正喜,以次侍立時,上具衰服詣齋殿。時至,左通禮跪啓請行禮,贊禮導殿下入孝禧殿詣板位。贊禮啓請俯伏哭,上俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。執禮請行奠幣禮,上詣尊所西向立,執尊者擧羃,憙淳酌酒,周壽以爵受酒。上詣靈座前北向立。贊禮啓請跪,上跪,王世子以下在位者皆跪,鶴秀奉香,羽烈奉爐跪進。贊禮啓請三上香,上三上香。羽烈奠爐於案,周壽奉瓚跪進。贊禮啓請執瓚灌地,上執瓚灌地訖。憙淳奉幣篚跪進。贊禮啓請執幣獻幣,上以幣授周壽,奠于靈座前,上降復位。執禮請行初獻禮,上詣尊所西向立,執尊者擧羃,憙淳酌醴,周壽以爵受醴。上詣靈座前北向立。贊禮啓請跪,上跪,王世子以下在位者皆跪,周壽以爵跪進。贊禮啓請執爵獻爵,上以爵授周壽,奠于靈座前。贊禮啓請俯伏興少退跪,大祝尹命圭進靈座之左,西向跪讀祝文訖。上降復位,執禮請行亞獻禮,弼善引王世子詣尊所西向立。執尊者酌醴,宮官以爵受醴,弼善引王世子入詣靈座前北向立。弼善贊請執爵獻爵,王世子以爵授宮官,奠于靈座前。弼善贊請俯伏興平身,王世子俯伏興平身,降復位。執禮請行終獻禮,謁者引終獻官永明尉洪顯周詣靈座前,行禮如儀訖,降復位。執禮請哭,贊禮啓請俯伏哭,上俯伏哭,王世子以下在位者皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。宮闈令納虞主如儀,贊禮導上詣望燎位,大祝奉幣燎於坎。贊禮啓禮畢後,周壽曰,春坊官員當爲前夕齋宿,而輔德洪起燮,開門後始爲入來云,事極未安,推考,何如?上曰,依爲之。出擧條上還入齋殿,諸臣以次退出。
上在昌德宮。停常參·經筵。
朴台壽啓曰,合辭許久,闕啓事甚未安,除在外外,未肅拜·呈告人員,竝卽牌招,何如?傳曰,允。
朴周壽啓曰,右承旨尹羽烈,今日不爲仕進,卽爲牌招,何如?傳曰,允。
又啓曰,假注書韓宗愈身病猝重,勢難察任,今姑改差,何如?傳曰,允。
柳啓曰,玉堂上下番俱空,已至閱月,事甚未安,應敎朴齊聞,校理洪學淵副校理李彦淳旣有只推之命,竝卽牌招,以爲推移入直之地,何如?傳曰,允。
以右承旨尹羽烈牌不進罷職傳旨,傳于朴周壽曰,只推。
朴台壽啓曰,行大司憲趙萬元,掌令李南圭,持平朴齊明·徐道裕牌不進,執義李羲發,掌令金洛龍在外,監察茶時之意,敢啓。傳曰,知道。
以掌令李南圭,持平朴齊明·徐道裕,正言鄭宗顯牌不進罷職傳旨,傳于朴台壽曰,只推。
柳,以侍講院言啓曰,新除授兼弼善沈鈁,時在京畿富平地,司書趙庭和,時在京畿楊州地,書筵入番事緊,斯速乘馹上來事,下諭,何如?傳曰,允。
又以校正廳言啓曰,今此璿源譜略修正時,本廳郞廳不可不備員進參,而宗簿寺正林東鎭,身病猝重,勢難供職,主簿宋奎弼在外,竝改差其代,令該曹口傳差出,以爲董役之地,何如?傳曰,允。
又以校正廳言啓曰,昨年因前正言李等上言,謹寧君禯所生母姓氏誤錄,與謹寧君名字誤書處,待後日譜略修正時釐正事,回啓蒙允矣,今番修正時一體釐正之意,敢啓。傳曰,知道。
朴台壽,以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封,逢授於齎去禁軍處沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
又以備邊司言啓曰,卽見慶尙監司李在秀分等狀啓,則昌寧等十一邑置之尤甚,昌原等二十三邑置之之次,義興等三十七邑置之稍實,後錄諸條,竝請令廟堂,稟旨分付,俵災一款,追後登聞爲辭矣。本道穡事,始旱終澇,重以風災蟲損,畢竟成就,未免穴農,而比諸他道,尙可曰稍優,道啓分等,必有斟量,依狀請施行,其一,今年穡事,旣成穴農,面里區別,亦多已例,故另飭各邑從實分等事也,雖有禁條,旣多已例,亦爲許施,其一,新還停退,有難遽議,而被災最酷之類,萬無準捧之望,尤甚邑,尤甚面里三分一,尤甚邑之次面里之次邑尤甚面里四分一,許令停退事也。近來穀簿之虛竭,專由於遇歉停還,雖似目下紓急,反爲來頭痼弊,況本道今年年事,與大歉有異,則尤何可拘於民情,一例許停乎?當年還餉,使之如數準捧,其一,舊還毋論三等邑,竝許停捧事也,舊還則果難一時竝督,稍實邑外,特許仍停,其一,漕倉屬邑拯劣米太,依已例停捧事也,其一,山城餉還,尤甚之次邑限折半,稍實邑三分一,捧留平倉事也,拯米太之姑爲停捧,山城餉之分數捧留,已多近例,竝爲許施,其一,道內還穀中小米,偏峙於峽邑,年年添耗,厥數漸增,就中最多邑,依已例許令作租事也。還穀換作,易致容奸,而旣知爲弊,則有難膠守常例,許令就最多邑,定數換作後,卽爲狀聞,其一,推奴徵債防塞尤甚之次邑,限明秋勿定配所事也,配所只令尤甚邑,勿定推徵,使之限明秋防塞,何如?傳曰,允。
又以宣惠廳言啓曰,本廳郞廳李在修·朴南源纔已啓下矣。本廳多有擧行事,令該曹口傳付軍職,使之冠帶常仕,何如?傳曰,允。
兵曹口傳政事,副司果單李在秀·朴南源。
平安監司金履喬疏曰,伏以聖孝,仰格於上天地靈,有待於今日,灤遷卜吉,魯祔禮成,舊哀新慟,小大同情,伏惟聖心,追慕益復如新,仍伏念,臣於當日在藩,得奉吏曺關文,知委本月二十日政,承傳下批,加臣資爲崇政大夫者,以臣名字塡差於行狀製述官,入於別單,而有此誤恩也,謹稽故事,行狀撰出,固不限時月,而竊惟宮闈狀德之文,摭彤管之實記,資玄隧之幽識,其所摸繪纂次,尤爲至重至難,故列朝,聖母行錄頒出後,行狀之與誌文同撰竝傳者,不能一二,今於列聖誌狀,可按而知也,況以臣之才思鈍滯,旋復出外,尙未能撰述以進,今此臣名之入於別單,誠意慮之外也,使臣先於職而後於勞,猶以爲私分之難安,今乃無其事而有其賞,安得無中心之爲愧?且況崇秩重器也,賞典殊恩也,上不可以虛施,下不可以冒受,揆情揣義,其理較然,玆敢不避煩猥,忙陳短章。伏乞聖明,亟命有司,繳還臣新授崇政之資,以重公器,以安私心,千萬幸甚,臣無任云云。答曰,省疏具悉。卿其勿辭行公。
南延君球疏曰,伏以龜兆效靈,寧考之灤遷,祗奉鳳曆協吉,慈殿之魯祔禮成,上天之陰佑斯著,帀域之悲歡交襍,仰惟我聖上,孝思皇皇,益復如新,仍伏念,臣跡廁璿潢,職守珠邱,昕夕攀叫,曉夜竭蹶,庶效微誠之萬一,而奈玆人鹵才莽,恒恐僨事乎奉俎之列,溺職乎除庭之役,蹙蹙洞洞,方切悚恧之忱矣,不意日前傳旨下者,以臣梓宮上面上字書寫官,有熟馬特畀之命,臣敬奉恩旨,旣惶且愧,罔知措躬,噫,凡爲臣子者,方當終事之日,雖效敦匹之鉅功,執紼之苦役,皆其職分之所當爲,勞於何有?賞不可言,況臣處地,與庶僚自殊,而初無可記之勞,又蔑可賞之功,則三錫之典,何爲而至哉?竊惟賞懋懋實,聖治之先務,愛嚬愛笑,哲辟之明訓,臣豈敢罔功叨寵,匪分冒恩,以貽我淸朝之羞耶?左右思惟,無路承受,玆敢自列短章,仰瀆崇嚴。伏乞聖慈,亟許還收臣錫馬之命,俾賞典毋濫,賤分獲安焉,臣無任云云。答曰,省疏具悉。卿其勿辭領受。
上在昌德宮。停常參·經筵。
朴台壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鶴秀啓曰,右承旨尹羽烈今日不爲仕進,卽爲牌招,何如?傳曰,允。
韓宗愈改差,代以金仁燾爲假注書。
以應敎朴齊聞,校理洪學淵,副校理李彦淳牌不進罷職傳旨,傳于朴台壽曰,只推。
朴台壽啓曰,玉堂上下番俱空,已至閱月,事甚未安。應敎朴齊聞,校理洪學淵,副校理李彦淳,旣有只推之命,竝卽牌招,以爲推移入直之地,何如?傳曰,允。
吏曹口傳政事,以李鍾穆爲宗簿正,崔致憲爲主簿。
金仁燾遷轉,代以金相鼎爲事變假注書。
朴台壽啓曰,行大司憲趙萬元,掌令李南圭,持平朴齊明·徐道裕牌不進,執義李義發,掌令金洛龍在外,監察茶時之意,敢啓。傳曰,知道。
朴台壽啓曰,行都承旨朴周壽不爲仕進,左承旨李鶴秀內閣直,右承旨尹羽烈傳旨未下,左副承旨徐憙淳內閣進,右副承旨柳須資出去,院中只有臣一人,伴直無人,右副承旨柳所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨朴周壽不爲仕進,左承旨李鶴秀內閣直,右承旨尹羽烈傳旨未下,左副承旨徐憙淳內閣進,右副承旨柳牌不進,院中只有臣一人,伴直無人,左副承旨徐憙淳所當牌招,而拘於廳規,不得請牌,何以爲之?敢稟。傳曰,牌招。
以右副承旨柳牌不進罷職傳旨,傳于朴台壽曰,許遞,前望單子入之。
承旨前望單子入之,金敎喜落點。
以右承旨尹羽烈牌不進罷職傳旨,傳于李鶴秀曰,只推。
朴台壽啓曰,奏御文字,何等審愼,而臺諫罷職傳旨,誤書於末帖,至有改書以入之命,臣之矇然捧入,不勝惶悚,而當該注書,所當重勘,而本院請推之外,無他可施之罰,何以爲之?敢稟。傳曰,拿處。
以黃海監司李龍秀狀啓,康翎縣監李商球遭母喪事,傳于朴台壽曰,令該曹,口傳差出催促下送。
朴台壽,以遷陵都監儀軌廳都提調意啓曰,今番賞典別單中,肩轝以下領役牌將,依己酉年例施賞事,判下矣。取考謄錄,則擔陪軍領役牌將,竝蒙加資之典,而卽接禁軍別將申鴻周所報,則本都監各差備領役部將差送時,小名成冊,旣已修送,而及其進發之際,時値輪疾之會,或有在喪及身,故身病者事在迫頭,勢甚罔措,惟以無故之人,苟充定送,而元成冊中不遑釐正,今此恩典,判下於初定送有頉之人,惶悚之至,無地自容事報來矣。觀此報辭,其時擧行之急遽,容或無怪,而別單修正之際,成冊之未卽釐正,有此誤錯之擧者,不審之失,在所難免,爲先從重推考,實擧行人元別單中改付標以入,而至於各差備官別單中,書冊差備官依己酉年例施賞事,判下矣。己酉則初無擧行,故更考庚申謄錄,則有書冊而無差備官之擧行者,其時委折,雖無詳知,而己酉庚申,俱無可據之賞典,今番則何以爲之?敢稟。傳曰,勿論。
徐憙淳,以兵曹言啓曰,拱北門西邊第二處墻垣及第四處墻垣頹圮處,今已畢築矣,把守軍兵解送直所之意,敢啓。傳曰,知道。
又以兵曹言啓曰,新除授西平浦萬戶柳鉉均老母今年九十歲,法不當遠離赴任,呈狀乞遞,邊將之親年七十五歲以上者,許遞其任,載在法典,依法典改差,何如?傳曰,允。
又以備邊司言啓曰,卽見平安監司金履喬災實分等狀啓,則江西等二十八邑,置之之次,平壤等十四邑,置之尤甚,後錄諸條,竝請令廟堂,稟旨分付,而歲後賙賑之政,更察民情,追後登聞爲辭矣。其一,無主陳田及反川無形災,較諸事目比摠,不足爲一百九十九結四十七負四束,特許準劃,各邑雜役亦令蠲減事也。其一,各邑鎭帳外火田陳廢居多,依近例三分一權減,各鎭屬給代不足條,以各鎭間年儲留穀,從便區劃事也。其一,陳田火田之還,加起執摠,依近例亦許停免事也。其一,各年未捧條,特許停捧事也。其一,各樣還捧,尤甚邑四分一,之次邑五分一,以相當穀代捧事也。其一,平壤等四山城餉穀,明春應分條,捧留平倉事也。其一,今年錢分條信蔘等穀,許以詳定例代錢捧納,而只令分排於至貧窮最難捧之類事也。其一,各邑式年戶籍及各驛形止案,沿邑點船改案,竝依大都案例,退明秋擧行事也。其一,淸南·北儒生公都會,依各樣都試例,待明秋設行事也。其一,各宮房各衙門及奎章閣所屬屯田畓,使之從實執稅事也。其一,尤甚之次邑,限明秋勿定配所事也。其一,推奴徵債,限明秋防塞事也。本道穡事,初傷於巨浸,終損於獰風,無災不備,無穀不痒,通一路遂未免歉稍實之不得擧論,諒非過語,分等依狀請施行,西北之比年定摠,自是常法,而至於今年,則有難責之以恒歲事目,外加請災一百九十九結零,特爲準劃,各邑雜役及各項火稅,竝依近例許減,各鎭不足條,付之道臣,從便給代,還起加起之勒令增摠,旣無實效,徒貽結弊,此亦許免,而目今西民事勢,旣經勅擾,又被沴毒,重以凶荒,到底切急,須用拔例軫恤之政,方得一分懷保之方,各年未捧條之仍停,還穀之分數代捧,城餉之捧留邑倉,屯土之從實執稅,戶籍驛案及點船改案,儒生都會之明秋退限,竝依狀辭特施,信蔘等穀之代錢收捧,亦爲許施,而雖曰分排於貧窮難捧者,若或吏緣爲弊,畢竟利歸於豪富,則安足爲實惠乎?此則嚴飭守宰,使之親執照檢,毋得一毫容奸之意,分付配所,只令尤甚邑,勿定推懲,使之限明秋防塞,何如?傳曰,允。
又以訓鍊都監言啓曰,拱北門西邊墻垣頹圮二處,今已畢築,把守軍兵還入直所事,自兵曹草記矣。廣智營添入把守軍二十名,將校二人解送之意,敢啓。傳曰,知道。
又以禁衛營言啓曰,本營哨官李顯城身病猝重,勢難察任,改差,何如?傳曰,允。
又以御營廳言啓曰,本廳千摠李光錫身病甚重,勢難察任,改差,何如?傳曰,允。
兵曹來十一月初八日,元朝稱慶慶科庭試,武科春塘臺,親臨殿試時原榜人及直赴會試人規矩,片箭三矢一百三十步一巡一中,柳葉箭五矢一百二十步一巡二中,三分講書粗以上,取二技落點。
兵曹來十一月初八日,元朝稱慶慶科庭試,武科春塘臺,親臨殿試時,直赴人規矩,貫革五矢一百三十步一巡一中,柳葉五矢一百二十步一巡一中,講書粗以上,取一技落點。
上在昌德宮。停常參·經筵。
藥房提調李肇源,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮口傳問安。答曰,知道。
徐憙淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,行大司憲趙萬元呈辭,執義李羲發,掌令金洛龍在外,掌令李南圭持平朴齊明·徐道裕傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴周壽啓曰,右承旨尹羽烈今日不爲仕進,卽爲牌招,何如?傳曰,允。
吏曹口傳政事,以李鎭華爲康翎縣監。
金仁燾拿處,代以禹錫文爲假注書。
以掌令李南圭,持平朴齊明·徐道裕,正言鄭宗顯牌不進罷職傳旨,傳于徐憙淳曰,只推。
以應敎朴齊聞,校理洪學淵,副校理李彦淳牌不進罷職傳旨,傳于朴台壽曰,只推。
朴台壽啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳,旣有只推之命,竝卽牌招推移入直,何如?傳曰,允。
以右承旨尹羽烈牌不進罷職傳旨,傳于朴周壽曰,只推。
徐憙淳啓曰,卽者義禁府都事來言,時囚毋得過三日滯囚,曾有定式矣。時囚罪人尹炯東等,當爲議處,而判義禁未差次堂例不得擧行云。未差之代政官,牌招開政差出,待下批,牌招以爲開坐之地,何如?傳曰,允。
有政。吏批判書金魯敬進,參判權丕應牌不進,參議金學淳進,右副承旨朴台壽進。啓曰,晉州牧使今當差出,而本州以營下劇邑,物衆地大,素稱難治,不可不擇差,他道及同道未準朔已準限守令,竝擬,何如?傳曰,允。以李元八爲承旨,金蘭淳爲副校理,尹命圭爲修撰,朴基宏爲副修撰,朴宗來爲知敦寧,曺鳳振爲兵曹參判,閔德基爲敦寧都正,李肇源爲判義禁,金相休爲知經筵,李羲甲爲右賓客,鄭晩錫爲司䆃提調,趙萬永爲觀象監提調,金逌根爲典醫提調,朴周壽爲典設提調,金履載爲平市提調,宋冕載爲造紙提調,李愚在爲同經筵,朴在寅爲判校,李宗心爲司藝,金在源爲廣興令,申常顯爲永禧殿令,李冕植·李基準·趙亨基爲典籍,李祖植爲禁府都事,洪羲錫爲活人別提,李彦淳爲西學敎授,李常在爲假監役,鄭持容爲晉州牧使,愼宜學爲襄陽府使,兼掌令單尹秉烈,把摠田德顯,哨官徐衡輔,已上通政加資事,承傳,故知事鄭基安贈左贊成,漢城判尹鄭晩錫考,僉知金相儀贈吏參,副摠管金箕殷考。再政。以沈能栻爲弼善,任存常爲兵曹參知,李灌夏爲景慕宮令,曺錫龜爲掌樂主簿,尹濟弘爲淸風府使,判敦寧朴宗來,知敦寧朴崙壽,左賓客李羲甲,右賓客朴崙壽,以上竝單付。
兵批,行判書韓致應病,參判未差,參議洪時濟病,參知閔德基入直進,左副承旨徐憙淳進,同知金尙範,護軍金敎根·趙晉和,副護軍柳·金敎喜·沈能岳·閔鼎秀·辛之復·李應植,副司直尹秉烈·趙璟鎭·李嘉愚,副司果李魯秉·沈能栻·朴光錫,副司正洪永觀,以上竝單付。
朴台壽啓曰,行都承旨朴周壽須資出去,左承旨李鶴秀內閣進,左副承旨徐憙淳內閣直,同副承旨未差,院中只有臣一人,伴直無人,右承旨尹羽烈,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又以奎章閣言啓曰,檢校直閣李魯益喪,依定式遣檢書官勸肉,仍爲致祭以來之意,敢啓。傳曰,知道。
尹羽烈,以備邊司言啓曰,卽見廣州留守權常愼,水原留守金蓍根所報,則以爲,廣州句管關西·湖西穀見縮條,庚辰不足耗米三百二十石零,水原句管各道穀見縮條,今年不足耗米一千二百三十石零,各庫錢蕩減給代穀六百石,從他區劃,及時取用爲辭矣。兩營支放之減縮者,從他給代,已成年例,就嶺南今年加分耗及左兵營山城穀耗會錄條中折米二千一百五十石零,令道臣從便分排,劃給兩營之意,分付,何如?傳曰,允。
又以備邊司言啓曰,卽見開城留守吳翰源所報,則以爲,本營句管關西小米,今年耗條二千石及昨年嶺營未推來零穀一百三十五石,準數代劃,及時排用爲辭矣。本穀未代劃之前耗條,則不可不依近例劃給,就湖南備局句管守城倉穀私備穀,嶺南穀會錄耗條中折米二千一百三十五石,移劃本府,使之取用,何如?傳曰,允。
又以御營廳言啓曰,本廳哨官李昌五身病甚重,勢難察任,改差,何如?傳曰,允。
同副承旨金敎喜疏曰,伏以臣,猥以無似,濫陞恩資,繼伏奉銀臺除命,臣含恩畏義,叩謝是急,雖不得不章皇出肅,而第臣與左承旨李鶴秀有娚妹應避之嫌,在下當遞,玆敢援例陳章。伏乞聖明,俯垂鑑諒,亟賜遞改,以存公格,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
尹羽烈啓曰,合辭許久闕啓,事甚未安,除在外陳疏外,未肅拜·呈告人員,竝卽牌招,何如?傳曰,允。
朴周壽啓曰,左承旨李鶴秀,今日不爲仕進,卽爲牌招,何如?傳曰,允。
又啓曰,新除授同副承旨李元八,時在廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,徐能輔落點。
朴周壽啓曰,新除授行左承旨徐能輔卽爲牌招,何如?傳曰,允。
尹羽烈啓曰,判義禁李肇源牌不進推考傳旨,今方捧入而開坐命下之後,如是違牌,事甚未安,更爲牌招,何如?傳曰,允。
又啓曰,卽者持平徐道裕,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以應敎朴齊聞,校理洪學淵,副校理李彦淳牌不進罷職傳旨,傳于朴台壽曰,只推。
尹羽烈啓曰,行大司憲趙萬元疏批已下,一體牌招,何如?傳曰,允。
朴台壽啓曰,玉堂上下番俱空,已至數月,事甚未安,應敎朴齊聞,校理洪學淵,副校理李彦淳,旣有只推之命,與新除授副校理金蘭淳,修撰尹命圭,副修撰朴基宏一體牌招,以爲推移入直之地,何如?傳曰,允。
尹羽烈啓曰,西平萬戶柳鉉均,以其親年九十,日前因該曹改差,草記蒙允矣。職名旣遞,今日拜謝,如例入肅者,事未前有,萬萬駭然,肅單之矇然捧入,臣不勝惶悚,而該萬戶所當重勘,本院請推之外,無他可施之罰,何以爲之?敢稟。傳曰,拿處。
又啓曰,行大司憲趙萬元,掌令李南圭,持平朴齊明牌不進,執義李羲發,掌令金洛龍,持平徐道裕在外,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹羽烈曰,只推。
以左承旨李鶴秀牌不進罷職傳旨,傳于朴周壽曰,只推。
徐能輔,以內醫院都提調意啓曰,本院提調例不得兼帶刑獄之官矣,提調李肇源所帶判義禁許遞,何如?傳曰,允。
又以侍講院言啓曰,新除授弼善沈能栻,時在慶尙道善山地,書筵入番事緊,斯速乘馹上來事,下諭,何如?傳曰,允。
尹羽烈,以兵曹言啓曰,西平浦萬戶柳鉉均,以其親年九十,法不當遠離赴任,呈狀乞遞,故日前已爲草記改差矣。今日忽然肅拜,擧措之駭妄,前所未有,不可以已遞其職,置而勿論,令該府拿問處之,何如?傳曰,允。
又以兵曹言啓曰,內司僕南邊墻垣頹圮第一處,今已畢築矣,把守軍兵解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內,內司僕南邊宮墻三間頹圮處,今已畢築,把守軍兵本處還爲入直事,自兵曹草記矣。把守東營入直訓局軍十名,還入直所,而添入軍依例解送之意,敢啓。傳曰,知道。
又以御營廳言啓曰,本廳字內光熙門南邊第一城廊近處體城五間許頹圮處,今已畢築矣。把守軍兵依例撤罷,女墻仍爲始役之意,敢啓。傳曰,知道。
行大司憲趙萬元疏曰,伏以居諸迅駛,孝禧殿卒哭奄過,旬朔已更,仰惟聖孝攀慕,益復靡逮,仍伏念,臣素抱貞疾,劇歇無常,且經輪症,幾殊回甦,眞元凘脫,雖難自力,因山在卽,奉辭幾重,不敢偃處床玆,僅得舁赴班次,粗伸攀紼之忱,而至於風憲重任,閱月虛縻,縱欲陳力就列,實緣病情難强,遂使栢府長席,一味瘝曠,自知逋慢,合被譴何,而聖度包容,曲賜恕諒,臣誠愧悚,靡所容措,第以匪材,猥膺專對,顧此癃痼,決難承當,而義在往役,未敢言私,拚死向前,行將出疆矣。臣之父母墳山,在於水原地,方當原隰之役,倍切霜露之感,迨此少閑,冀一省展,而職忝臺閣,跡涉徑尋,玆敢略控短章,仰瀆崇嚴。伏乞聖慈,俯垂鑑諒,特遞臣職,俾於辭陛之前,獲遂往省之願,千萬至祝,臣無任云云。答曰,省疏具悉。卿其勿辭,往省焉。
持平徐道裕疏曰,伏以臣,家本寒微,跡又疎遠,早從歌鹿之列,幸遂遷鶯之願,僥倖科第,只爲祿仕,翺翔卽潛,已踰涯分,迺於千萬不自意,持憲新命,遽及於千次病伏之中,臣誠驚惶震越,罔知所以自措也。臣於是職,自有艮限之情勢,則職責之綦重,人器之不稱有不暇論,噫,向來人言,雖不擧似臣名,有若箚着臣身,至今追惟,愧汗浹背,華誥擎奉,只有感祝之淚,簡書是畏,屢犯逋慢之罪,臣情到此,吁,亦窮且蹙矣。仍伏念,臣父今年爲七十矣,恩榮所推,侈以新資,闔門攢頌,鄕里動色,臣於此倍切離違之私矣,卽接鄕信,則臣父自來癃痼之中,又添輪行之症,委頓床席,晝夜呻囈,臣自承此報,神精飛爽,按住不得,玆敢忙投短章,徑尋鄕路。伏乞聖明,俯察微懇,刊改臣所帶之職,以重公器,仍治臣擅行之罪,以安私分焉,臣無任云云。省疏具悉。爾其勿辭救護。
上在昌德宮。停常參·經筵。
尹羽烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,來十一日朝參日次,而拜表相値,頉稟之意,敢啓。傳曰,知道。
徐能輔啓曰,來十一日,輪對日次,而拜表相値,頉稟之意,敢啓。傳曰,知道。
尹羽烈啓曰,來十一日專經文臣殿講日次,而拜表相値,頉稟之意,敢啓。傳曰,知道。
徐能輔啓曰,右承旨李鶴秀今日不爲仕進,卽爲牌招,何如?傳曰,允。
又啓曰,判敦寧朴宗來,兵曹參判曺鳳振,除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。兵曹參知任存常,敦寧都正閔德基,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
以右承旨李鶴秀牌不進罷職傳旨,傳于徐能輔曰,只推。
以應敎朴齊聞,校理洪學淵,副校理李彦淳·金蘭淳牌不進罷職傳旨,傳于徐能輔曰,只推。
徐能輔啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳·金蘭淳,旣有只推之命,竝卽牌招推移入直,何如?傳曰,允。
尹羽烈啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭持平朴齊明,正言鄭宗顯牌不進罷職傳旨,傳于尹羽烈曰,只推。
尹羽烈啓曰,卽者義禁府都事來言,時囚議處事,命下,而判義禁未差,次堂例不得擧行云。未差之代,政官牌招開政差出,待下批,牌招,以爲開坐之地,何如?傳曰,允。
有政。吏批,判書金魯敬進,參判權丕應進,參議金學淳進,行左承旨徐能輔進。以金履陽爲判義禁,李存秀爲同春秋,洪羲錫爲刑曹佐郞,金龍淳爲掌樂正,分奉常直長單趙得謙,禁府都事金有喜,長興奉事李章翼相換,知春秋單李存秀。
兵批,行判書韓致應,參判曺鳳振,參議洪時濟病,參知任存常入直進,同副承旨朴台壽進,副護軍李元八·田德顯·元永丁·徐衡輔·李勉健·金履萬·金繼重·李鎭鼎·許枰·金昌壽·盧永升·崔景皓·金萬弘·李恒五,以上單付。
以黃海監司李龍秀狀啓,豐川府使元晦鎭衰病沈綿,不得已罷黜事,傳于徐能輔曰,令該曹口傳差出,催促下送。
吏曹口傳政事,以李基載爲豐川府使。
尹羽烈,以兵曹言啓曰,今月初十日一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以柳相弼爲內禁將。
尹羽烈,以兵曹言啓曰,新除授內禁衛將柳相弼,時無職名,依例口傳付軍職,何如?傳曰,允。
兵曹口傳政事,副護軍單柳相弼。
朴台壽以校正廳言啓曰,璿源譜略進上進獻,以幾件封進乎?敢稟。傳曰,依前爲之。
又以校正廳言啓曰,璿源譜略五處璿源閣奉安件,事當新印,而己卯新印件,未及奉安,今番只改張之意,敢啓。傳曰,知道。
又以校正廳言啓曰,國朝御牒·璿源譜略·王妃世譜中草,今已修正矣。御覽還下後,譜略當爲付板入刊,國朝御牒·王妃世譜,亦當正書矣。御覽日字,令日官推擇,則今月初八日午時爲吉云。以此日時,臣等具儀仗陪進仁政殿,請承傳色封入之意,敢啓。傳曰,知道。
尹羽烈,以都摠府言啓曰,副摠管權逴,以禁軍戎器點考坐起事,慕華館晝仕出去之意,敢啓。傳曰,知道。
又以訓鍊都監言啓曰,本局分授都城肅靖門北邊第三城廊近處體城六間許頹圮處,今十月初八日爲始改築之意,敢啓。傳曰,知道。
又以訓鍊都監言啓曰,本局哨官李源奎,身病甚重,勢難察任,改差,何如?傳曰,允。
又以御營廳言啓曰,去夜四更量鍾閣近處,中宮殿別監尹英植,犯夜被捉於本廳巡邏,而係是掖屬,不敢擅便,何以爲之?敢啓。傳曰,依更數治罪。
又以御營廳言啓曰,謹依草記批旨,犯夜被捉別監尹永植,依更數決棍二十度,放送之意,敢啓。傳曰,知道。
又以義禁府言啓曰,卽接時囚罪人柳鉉均戶奴呈狀,則其上典鉉均母,在於京畿驪州地,今月初五日身死,依法典歸葬給暇爲辭矣。柳鉉均依法典歸葬給由,過三月後還囚勘處之意,敢啓。傳曰,知道。
敦寧都正閔德基疏曰,伏以日月不居,孝禧殿虞卒奄過,伏惟我殿下,孝思皇皇,攀號靡逮,益復罔極,臣於本月初五日,伏奉除旨,以臣爲敦寧府都正者,召牌之下,何敢晏然違傲,而臣適患暴泄,蠢動無路,具臣素無敦寧,揆以公法,在所當遞,玆敢疏籲。伏乞聖明,俯賜鑑諒,特許遞改,以存公格,以安私分,千萬幸甚,臣無任云云。省疏具悉。所請依施。
上在昌德宮。停常參·經筵。
尹羽烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹羽烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
朴台壽啓曰,臣台壽今日方物封裹進去下直之意,敢啓。傳曰,知道。
尹羽烈啓曰,判義禁金履陽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以應敎朴齊聞,校理洪學淵,副校理李彦淳·金蘭淳牌不進罷職傳旨,傳于尹羽烈曰,只推。
尹羽烈啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳·金蘭淳,旣有只推之命,竝卽牌招推移入直,何如?傳曰,允。
又啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹羽烈曰,只推。
以應敎朴齊聞,校理洪學淵,副校理李彦淳·金蘭淳牌不進罷職傳旨,傳于尹羽烈曰,只推。
兵曹口傳政事,護軍單金逌根。
尹羽烈,以議政府左參贊意啓曰,今日方物看品時,六曹堂上,當爲進參,而禮曹·刑曹·工曹堂上,俱不來會,不參堂上,令政院竝卽牌招,以爲備員擧行之地,何如?傳曰,允。
以禮曹參議尹豐烈,刑曹參議李羲肇,工曹參議李潞牌不進罷職傳旨,傳于尹羽烈曰,只推。
尹羽烈啓曰,行都承旨朴周壽式暇,行左承旨徐能輔不爲仕進,右承旨李鶴秀內閣直,右副承旨徐憙淳內閣進,同副承旨朴台壽方物封裹進,院中只有臣一人,伴直無人,同副承旨朴台壽卽爲牌招,何如?傳曰,允。
又啓曰,行都承旨朴周壽式暇,行左承旨徐能輔不爲仕進,右承旨李鶴秀內閣直,右副承旨徐憙淳內閣進,同副承旨朴台壽牌不進,院中只有臣一人,伴直無人,右副承旨徐憙淳卽爲牌招,何如?傳曰,允。
又啓曰,行都承旨朴周壽式暇,行左承旨徐能輔不爲仕進,右承旨李鶴秀內閣直,右副承旨徐憙淳牌不進,同副承旨朴台壽傳旨未下,院中只有臣一人,伴直無人,行左承旨徐能輔所當牌招,而拘於廳規,不得請牌,何以爲之?敢稟。傳曰,牌招。
以同副承旨朴台壽牌不進罷職傳旨,傳于尹羽烈曰,只推。
以右副承旨徐憙淳牌不進罷職傳旨,傳于尹羽烈曰,只推。
尹羽烈啓曰,行都承旨朴周壽式暇,行左承旨徐能輔牌不進,右承旨李鶴秀內閣直,院中只有臣一人,伴直無人,右副承旨徐憙淳,同副承旨朴台壽,旣有只推之命,同副承旨朴台壽更爲牌招,以爲伴直之地,何如?傳曰,允。
以統制使申絅狀啓,右兵虞候金履協,身病沈重,不得已罷黜事,傳于尹羽烈曰,令該曹口傳差出,催促下送。
尹羽烈,以宣惠廳言啓曰,本廳郞廳朴南源,方任健元陵令,而日前草記,混請付軍職,臣之矇然不審,惶恐竢勘,而職務相妨,其所帶陵令之任,今姑改差,何如?傳曰,允,勿竢勘。
又以議政府左參贊意啓曰,今日陳奏行方物看品時,物種中白綿紙,色惡薄劣,全不成樣,屢次點退,所改納者,亦是一般,使行離發,期日只隔,故雖不得不封裹,而當初捧納之時,不能檢飭擇捧之,當該戶曹堂上,從重推考,該郞廳,令該府拿問處之,何如?傳曰,允。
又以侍講院言啓曰,明日賓客相見禮時,宮官當爲全數進參,而兼輔德徐憙淳,文學權敦仁有實故,弼善沈能栻,兼弼善沈鈁,司書趙庭和在外,無以備員,何以爲之?敢稟。傳曰,竝許遞,前望單子入之。
春坊前望單子入之,兼輔德金學淳,弼善朴潞壽,兼弼善林處鎭,文學金鼎均,司書尹正鎭落點。
尹羽烈,以校正廳言啓曰,璿源寶略中草修正,而八高祖圖第三十章贈職官銜未及載錄處,今番亦爲改錄以入之意,敢啓。傳曰,知道。
又以司譯院一二提調意啓曰,因告訃使臣洪命周所奏,首譯玄在明施賞事,批旨內依爲之事,命下矣。使臣所奏旣如此,今番勅行,又有其勞,首譯玄在明,令該曹施以加資,昨年勅行時,堂上譯官李時復,自講定時,至有上來之際,多有效勞,一體施以加資,以爲激勸之地,何如?傳曰,允。
又以兵曹言啓曰,通化門越邊含春苑墻垣頹圮四處,今已畢築矣,守直衛軍竝解送之意,敢啓。傳曰,知道。
又以兵曹言啓曰,拱北門西邊墻垣頹圮第三處,今已畢築矣,把守軍兵解送直所之意,敢啓。傳曰,知道。
又以漢城府言啓曰,謹依下敎,路傍僵屍,分付各部,使之遍搜,一一埋置後,別單書入之意,敢啓。傳曰,知道。
又以賑恤廳言啓曰,謹依下敎,路傍僵屍中部六名,西部十九名,南部二十七名,合五十二名,各錢一兩分給,使之一一埋瘞之意,敢啓。傳曰,知道。
又以訓鍊都監言啓曰,拱北門西邊墻垣頹圮第三處,今已畢築,把守軍兵解送直所事,自兵曹草記矣。把守軍十名還入直所,將校解送之意,敢啓。傳曰,知道。
上在昌德宮。停常參·經筵。
尹羽烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,右副承旨徐憙淳,今日不爲仕進,卽爲牌招,何如?傳曰,允。
以同副承旨朴台壽牌不進罷職傳旨,傳于尹羽烈曰,只推。
尹羽烈啓曰,行都承旨朴周壽,行左承旨徐能輔不爲仕進,右承旨李鶴秀內閣直,右副承旨徐憙淳傳旨未下,院中只有臣一人,伴直無人,同副承旨朴台壽,旣有只推之命,卽爲牌招,何如?傳曰,都承旨外竝許遞,前望單子入之,待下批,牌招察任。
承旨前望單子入之,徐憙淳·李朝鉉·洪羲瑾·洪益聞·金敎喜落點。
以右副承旨徐憙淳罷職傳旨,傳于金敎喜曰,只推。
金敎喜啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳·金蘭淳,旣有只推之命,竝卽牌招推移入直,何如?傳曰,允。
洪羲瑾啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于洪羲瑾曰,只推。
金敎喜,以侍講院啓曰,新除授兼弼善林處鎭,時在公淸道石城地,司書尹正鎭,時在京畿楊州地,書筵入番事緊,斯速乘馹上來事,下諭,何如?傳曰,竝許遞,前望單子入之。
春坊前望單子入之,兼弼善任俊常,司書姜時煥落點。
兵曹口傳政事,以柳載南爲統虞候。
兵曹口傳政事,副護軍單李鶴秀·徐憙淳。
金敎喜,以侍講院言啓曰,王世子進講,中庸今已畢講矣,詩傳繼講之意,敢啓。傳曰,知道。
又以司饔院監膳提調意啓曰,今日監膳時,各殿宮日下生鮮,屢次點退,終欠體小,日勢漸晩,雖不得不捧入,而莫重御供,如是不謹,揆以事體,萬萬痛駭,該貢人今方移法司,照律嚴繩,而臣亦惶恐待罪之意,敢啓。傳曰,知道。勿待罪。
李朝鉉,以備邊司言啓曰,卽見咸鏡監司李勉昇分等狀啓,則端川等三邑鎭,置之稍實,定平等九邑,置之之次,安邊等十三邑,置之尤甚,田摠減縮,從當執實登聞設賑當否,姑待歲末,停當計料,而後錄諸條,竝請令廟堂,稟旨分付矣。本道穡事,摠而論之,夏秋風水,爲災極備,南北山沿,無處差勝,而至若尤甚各邑之被災偏酷,無此疆彼界,而均之爲慘歉也,道啓分等,宜有酙量,依此施行,其一,交濟久置外元還餉,尤甚邑四分一,之次邑五分一,特許停退事也。近來還餉停退之弊,徒致儲蓄漸竭,逋負滋多,民國兩受其病,況春後接濟之道,專係於及今準糴,則其所收殺,不容少緩,當年應捧條,使之如數準捧,其一,元還餉中尤甚邑折半,之次邑三分一,稍實邑四分一,特許準折代捧,而交濟久置,亦許一體代捧,竝待明秋,還作本色事也。各穀通歉之中,亦不無差優差劣之分,則只責本色,而不爲推移,反有民力先絀,糴政尤艱之慮,依道啓分數,竝令準折代捧,其一,癸酉甲戌停退舊還,偏在於鏡城等十一邑,而當此大無,新舊竝督,萬無其路,竝許仍停,待明秋捧上事也,其一,長津等五邑所在,丙寅以後各年未捧,竝許仍停事也,其一,富寧等五邑所在,虛留未捧穀,今年當捧,排年條中夏穀,方爲收捧,而秋穀則待明年收捧事也,新還旣令準捧,則舊還果難竝督,而至於未捧及排年條,雖與舊還有異,年條稍久,石數且夥,此時添徵,必致災民之重困,竝許仍停,其一,各邑穀簿,多寡不均,元還餉交濟穀稍裕處,參酌移劃事也。近因停退代捧之頻,仍穀名多紊,穀簿益錯,以致枵積不均之患,雖在平年,固宜裒益,況當災歲,尤合推移,令道臣參量多寡,從便排比,明年分留修啓時,從實移錄,其一,明川以南進俸吏停止事也,其一,尤甚邑限明秋勿定配所事也,其一,推奴徵債,限明秋防塞事也,進俸吏停止,旣多已例,與尤甚邑勿定配所,限明秋推徵防塞,竝爲依施,何如?傳曰,允。
洪羲瑾,以義禁府言啓曰,保放罪人李瀅夏·沈樂臣,還囚議處以入之意,敢啓。傳曰,知道。
禁府啓目,假注書金仁燾原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,順安縣令鄭東進原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,會寧前府使李晳原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目粘連,向前尹炯東亦,觀此該牧使論罪狀聞,則本事旣係綸紀間獄情,固當詳具獄案,繼論該判官之罪,而今其文字,謂之狀啓,則獄情居多,謂之獄案,則供招不備,語無倫脊,不成體段兺除良,雖以該判官所坐言之,須有供招間眞的吐露者然後,當罪者可以引服,而其所論列,有若只憑風傳者然,由前由後,俱不可以生疎論,該牧使白泳鎭段,爲先罷黜,原狀啓還下送,本事段待新牧使下去後,具案登聞,以爲議處之地爲旀,尹炯東段,未勘前姑爲保放,何如?判付啓,依允。又啓目粘連,向前李瀅夏亦,半途疾作,情或可原,而大祝替行,事未前有,以此照律,何如?判付啓,依允。又啓目粘連,向前沈樂臣亦,觀此所供,且探事情,積雨頹垣,四無防閑,怪疾方張,一卒僅存,暫時入直,操束無路,病或無怪,而重囚逃失,終難全貰,以此照律,何如?判付啓,依允。
上在昌德宮。停常參·經筵。
藥房都提調林漢浩,提調李肇源,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
洪羲瑾啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
備忘記,永宗僉使李檍下直,長弓一張,長箭一部,片箭一部,筒兒一箇賜給。
李朝鉉啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于朴周壽曰,此卽惟正之供,則年來無故輒請代捧者,該院事,極爲未安,民習尤可痛,此草記還給,當該提調罷職,不納之貢人,令該曹嚴刑遠配,可也。
以應敎朴齊聞,校理洪學淵,副校理李彦淳·金蘭淳牌不進罷職傳旨,傳于金敎喜曰,只推。
金敎喜啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳·金蘭淳,旣有只推之命,竝卽牌招,推移入直,何如?傳曰,允。
洪羲瑾啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于洪羲瑾曰,只推。
金敎喜啓曰,明日拜表,兩司當爲進參,除在外外,呈告人員,竝待開門牌招,何如?傳曰,允。
又以侍講院言啓曰,新除授兼弼善任俊常,時在江原道江陵府任所,司書姜時煥,時在公淸道永同地,書筵入番事緊,竝斯速乘馹上來事,下諭,何如?傳曰,允。
又以承文院都提調意啓曰,今番進賀謝恩兼陳奏使行文書,極其浩多,沿路査對之際,侍表官一人,無以獨當擧行云。依節行例,寫字官一員,別定入送,而盤纏卽爲上下之意,分付該廳該曹,何如?傳曰,允。
李朝鉉,以兵曹言啓曰,今十月十一日,武臣賓廳武經講書日次,而陳奏使拜表相値,不得爲之之意,敢啓。傳曰,知道。
又以備邊司言啓曰,卽見全羅監司李書九分等狀啓,則羅州等六邑,置之最尤甚,靈光等九邑一鎭,置之尤甚,康津等二十四邑,置之之次,茂朱等十四邑,置之稍實,後錄諸條,竝請令廟堂,稟旨分付,而各邑災結之數,災民接濟之方,追後登聞爲辭矣。本道農形,雖不如西北之全歉,初頭亢旱已多,偏被之災,晩後風澇,又經大同之憂,近山諸邑,足謂穴農,而濱海列郡,擧入慘荒,未免三南中稍遜焉,道啓之三等分劑外,又拈出最尤甚名色者,雖出於到底詳核,旣是罕有之例,所當置之勿論,而所請諸條中分數處,恐不無如干窒礙,第令依此施行,其一,當年新還最尤甚六邑災戶,限折半,尤甚邑中靈光等七邑一鎭災戶,限三分一,綾州等兩邑災戶,限四分一停退,竝待明秋還捧事也。本道還弊之積痼,專由於遇歉輒停,目下雖爲紓急,來頭反添厲民,其在懲前之義,宜軫慮後之方,而第沿邑屢經凶荒,數年稍康,尙未蘇完,又此失農,便成遑汲,到今如數責納,實是行不得之事,道啓之分數請停,亦甚精略,特爲許施,其一,各年舊還,最尤甚尤甚之次等邑,竝限明秋仍停,稍實邑則最近一年條,全數收捧,高敞己巳反作當捧條,亦依已例停退事也。尤甚邑則新還,尙且許停,舊還及反作,亦令退捧,而稍實邑所捧一年條,雖曰全數,本甚零星,己巳條亦爲三分一收捧,之次邑以最近一年條,折半收捧,其一,還穀中米租最尤甚邑尤甚面之尤甚里,限折半,最尤甚邑尤甚面之之次里尤甚邑尤甚面之尤甚里,限三分一,尤甚邑尤甚面之之次里,之次邑尤甚面之尤甚里,限四分一,竝以相當穀準折代捧,待明秋還作本色事也。各穀俱歉,而畓穀尤甚,則必難以本色準捧,依此分數,許令準折代捧,其一,各山城軍餉程途稍間處,捧留邑倉,待明秋還納事也,山餉依近例道里稍遠處,亦許捧留邑倉,其一,丙子未捧指懲無處,已成鬼錄,依已例仍置事也,此穀之尙未究竟,雖極可悶,今當災歲尤難責懲,今姑仍置,其一,各年稅大同拯劣米太,最尤甚尤甚之次邑,竝限明秋仍停,稍實邑,以最近一年條,折半捧納事也,其停其捧,依請施行,其一,訓局砲保,折半代錢,兵曹及各軍門各衙門番布,竝以純錢代捧事也,軍需雖係緊重,綿歉亦宜軫念,訓局砲保,三分一代錢,兵曹及各軍門軍布,折半代錢,各衙門番布,竝純錢代捧,其一,己巳停退軍布,依已例仍停事也,民力方絀,年條且遠,依已例姑許仍停,其一,三軍門及樂工保米,每石六斗,代錢二兩收捧,待明春上納事也,樂工等保米,以詳定例代錢,而軍保米,卽是軍食所需,不可全數代錢,尤甚邑外,限折半代捧,其一,軍丁歲抄,待明秋擧行,京司磨勘,亦令依近例退限事也,其一,最尤甚六邑及尤甚邑中靈光等兩邑,式年戶籍,待明秋擧行事也,其一,今秋魚鹽船改案,限明秋退行事也,其一,京外所納箭竹,最尤甚尤甚之次邑,依近例蠲減事也,其一,最尤甚尤甚邑,勿定配所事也,其一,推奴懲債,限明秋防塞事也,歲抄磨勘八邑,戶籍魚鹽船改案,竝限明秋退限,京外箭竹,稍實邑外三分二許減,推懲防塞配所勿定,亦爲許施,何如?傳曰,允。
吏曹啓目粘連,觀此京畿監司韓兢履狀啓,則坡州·朔寧,弊至難醫,今年穡事,又其尤甚,而坡州牧使李忠運差欠振刷,朔寧郡守趙雲成遜於理劇,兩邑矯弊,實無其望,南陽府使李乘運政合盤錯,砥平縣監趙基復才優剸理,南弊砥瘼,幾悉修擧,南陽府使李乘運,與坡州牧使李忠運相換,砥平縣監趙基復,與朔寧郡守趙雲成相換事,令該曹稟處亦爲白臥乎所,邑瘼之難易,守令之能否,非按察之臣,不能詳知,故年前雖有災邑,守令之許令量才互換是白乎乃,此不過一時權宜之政是白遣,又因臺疏,廟堂以毋得輒請覆奏,蒙允是白乎則,今此狀請,係是定式之外是白乎旀,守令黜陟,專係監司,而蘇弊無望之守令,不能嚴加黜陟,有此因循請換,揆以事體,極涉未安,當該道臣,從重推考,狀啓內辭緣勿施是白乎旀,兩邑守令段,或欠振刷,或遜理劇,旣已登諸狀聞,則積弊之局,不可仍置,坡州牧使李忠運,朔寧郡守趙雲成竝只罷黜,何如?判付啓,依允。
禁府照目粘連,安陵祭大祝李瀅夏矣本府議啓內,半途疾作,情或可顧,而大祝替行,事未前有,以此照律,罪笞四十收贖,付過還職,私罪奉敎依允爲旀,功減一等。又照目粘連,典獄暑前主簿沈樂臣矣本府議啓內,觀此所供,且探事情,積雨頹垣,四無防閑,怪疾方張,一卒僅存,暫時入直,操束無路,容或無怪,而重囚逃失,終難全貰,以此照律,罪笞五十收贖,解見任別敍,私罪奉敎依允爲旀,功減一等。又啓目粘連,向前鄭東進亦,漂人惟願速埋,而前進差員,全昧報營之已例,尋常擧行,致此顚錯,而身爲本官,未及提挽,難免生疎之失,以此照律,何如?判付啓,依允。又啓目粘連,向前金仁燾亦,奏御文字之不能審愼,致此錯誤者,萬萬可該,以此照律,何如?判付啓,依允。又啓目粘連,向前李晳亦,觀此供辭,參以事情,援例襲謬,旣不是自創,自下收捧,亦有間於勤往,而考其時則尤宜軫弊,語其勢則在所必至,而矇然不察,有若泛應,終歸於違式貽弊之科者,誠萬萬駭然,以此照律何如啓,依允。又啓目,戶曹佐郞李晦淵原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
水原留守金蓍根疏曰,伏以灤和載遷,萬年之吉兆永奠,魯祔竝擧,七虞之禮事遽訖,伏惟聖慕皇皇,益復靡逮,仍伏念,臣以不才,適忝守土,猥膺敦匠,大役告完,哀忱少伸,今方退伏私次,而第臣有區區切至之懇,敢此冒陳焉,臣之父母墳山,在於廣州地,本生家父母墳山,在於楊州地,廣與臣府接壤而近,自廣迤楊,亦不過數三十里之間,而今夏潦水之後,階石莎土,間多傷缺,不可不及時修治。伏乞聖慈,特許往來之暇,俾伸至情,不勝大願,臣無任云云。答曰,省疏具悉。卿其往省焉。
上在昌德宮。停常參·經筵。
金敎喜啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
洪羲瑾啓曰,今日拜表,憲府則監察代行矣,雖無諫院,仍爲行禮之意,敢啓。傳曰,知道。
傳于金敎喜曰,三使臣留待。
傳于金敎喜曰,三使臣入侍。
洪羲瑾啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李瀅夏落點。
以掌令李南圭,持平朴齊明,正言鄭宗顯牌不進罷職傳旨,傳于金敎喜曰,只推。
以應敎朴齊聞,校理洪學淵,副校理李彦淳·金蘭淳牌不進罷職傳旨,傳于洪羲瑾曰,只推。
洪羲瑾啓曰,玉堂上下番俱空,已至閱月,事甚未安,應敎朴齊聞,校理洪學淵,副校理李彦淳·金蘭淳,旣有只推之命,竝卽牌招推移入直,何如?傳曰,允。
以應敎朴齊聞,校理洪學淵,副校理李彦淳·金蘭淳牌不進罷職傳旨,傳于洪羲瑾曰,只推。
洪羲瑾,以承文院議政府左參贊意啓曰,今日慕華館査對時,六曹堂上當爲進參,而吏曹·禮曹·刑曹·工曹堂上俱不進參,令政院竝卽牌招,以爲備員開坐之地,何如?傳曰,允。
以吏曹參議金學淳,禮曹參議尹豐烈,刑曹參議李羲肇,工曹參議李潞牌不進罷職傳旨,傳于洪羲瑾曰,只推。
洪羲瑾,以司饔院監膳提調意啓曰,連因特敎,供上生鮮,以本色各別擇封之意,嚴飭於漁夫契貢人矣。今日監膳時進排生鮮,終欠體小,屢次點退,終不改納,日勢漸晩,雖不得不捧入,而莫重御供,如是不謹,揆以事體,尤萬萬痛駭,當該貢人,今方移法司,加等照律嚴繩,而臣亦惶恐待罪之意,敢啓。傳曰,知道。勿待罪。
又以吏曹言啓曰,今此孝禧殿望祭親行時,祭官中時無職名人,令該曹口傳付軍職,何如?傳曰,允。
金敎喜,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以兵曹言啓曰,宗廟大門東邊墻垣頹圮八處,西邊墻垣頹圮五處,今已畢築矣,守直衛軍竝解送之意,敢啓。傳曰,知道。
又以兵曹言啓曰,內司僕南邊墻垣頹圮第二處,今已畢築矣,把守軍兵解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內內司僕南邊宮墻二間許頹圮處,今已畢築,把守軍兵還入直所事,自兵曹草記矣。把守東營入直訓局軍十名,還入直所之意,敢啓。傳曰,知道。
又以禁衛營言啓曰,本營哨官金用基,身病猝重,勢難察任,改差,何如?傳曰,允。
又以刑曹言啓曰,因司饔院啓辭傳曰,此卽惟正之貢,則年來無故輒請代捧者,該院事極爲未安,民習尤可痛,此草記還給,當該提調罷職,不納之貢人,令該曹嚴刑遠配可也事,命下矣。御供生鮮闕封,當該漁夫契貢人金光漢,嚴刑一次後,咸鏡道定平府定配所卽爲押送之意,敢啓。傳曰,知道。
義禁府照目粘連,戶曹佐郞李晦淵矣本府議啓內,方物紙品之歲漸薄劣,積弊已痼,匪今斯今,而致責之地,該郞亦難免不飭之失,以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,假注書金仁燾矣本府議啓內,奏御文字之不能審愼,致此錯誤者,萬萬可駭,以此照律,罪笞四十收贖,附過還職,私罪奉敎依允。又照目粘連,順安縣令鄭東進矣本府議啓內,漂人惟願速埋,而前進差員,全昧報營之已例,尋常擧行,致此顚錯,而身爲本官,未及提挽,難免生疎之失,以此照律,罪笞四十收贖,附過還職,私罪奉敎,依允爲旀,功減一等爲良如敎。又照目,會寧前府使李晳矣本府議啓內,觀此供辭,參以事情,援例襲謬,旣不是其自創,自下收捧,亦有間於勤徵,而考其時則尤爲軫弊,語其勢則在所必至,而矇然不察,有若泛應,終歸於違式貽弊之科者,誠萬萬駭然,以此照律,罪杖一百,收贖告身,盡行追奪,私罪奉敎,依允爲旀,功減一等爲良如敎。又啓目粘連,向前李晦淵亦,方物紙品之歲漸薄劣,積弊已痼,匪今斯今,而致責之地,該郞亦難免不飭之失,以此照律,何如?判付啓,依允。
領議政韓用龜疏曰,伏以臣,疾痛之極,情急必呼,旬日之間,三上辭本,臣固知煩瀆之爲萬萬死罪,而不如是,則懇迫之私,無以上達,體諒之恩,無以下逮故也。臣伏承前後批旨,何莫非曠絶隆摯之恩,而至於老成之敎,有踰華衮之褒,益不勝惶汗恧蹙之至,嗚呼,古昔聖王之圖任舊人,以其人年德俱卲,能稽古人之行,而輔成治理者也,若臣者白首無聞,蔑蔑空空,曾無片善之可紀,惟以三朝舊物,偏荷洪造,致位至此,顧臣酬報之願,雖同含珠之蛇,若論任使之才,不及識路之馬,而我殿下假之以恩禮,縻之以寵祿,一任其伴食尸位,不忍斥退,在臣身非不榮且耀矣,而其於國事何哉?噫,人之所以爲人,以其有榮衛也神識也,而今臣自徑毒沴,榮衛則日益耗渴,神識則日益昏錯,終晝貼席,若墜烟霧,對人接語,如做夢囈,卽是篤老人奄奄底樣子也,重以痰眩,轉成風祟,癖氣時兼,蚘痛危厲之證,日甚一日,目今如縷之喘,固知其萬無一幸,臣雖貪戀無恥,豈敢以中書一局,看作養痾之所,不思自列之義乎?臣之連章屢牘,以病爲課者,非以過實之言,假飾虛張,爲自占便宜之計,乃是由中之血忱至懇,竊庶幾閔覆之天,惻然垂憐,而一日二日,兪音尙靳,臣身之生死安危,固不足恤,而緣臣一病,將使廟務瘝曠,國事叢脞,臣每中夜以思,不覺推枕蹶起,仰屋而長吁也,玆敢不避煩猥,大聲疾號於天地父母之前。伏願先將臣議政之職,亟行鐫免,仍治臣屢瀆之罪,警一世而勵百工焉,臣無任云云。答曰,省疏具悉卿懇。前後之批,已悉予眷毗之至意,卿何不念國事之不可去,分義之不當然,而又爲此辭巽之擧乎?過矣過矣,見今諸路告歉,民憂溢目,廟務之此時積滯,尤爲可悶,愼節自當不日遄復,卿其俟間卽起視事,弘濟時艱。仍傳于洪羲瑾曰,此批答,遣史官,傳諭于領議政。
辛巳十月十一日辰時,上御熙政堂。進賀兼陳奏三使臣入侍時,右承旨金敎喜,假注書禹錫文,記注官李命純·金樂澧,正使李好敏,副使趙鍾永,書狀官李元默,以次進伏訖。上曰,三使臣善爲往返也,各賜煗帽一件,丸劑一封。好敏曰,臣等以至重至大至愼至難之事,猥膺專對之命,彈心竭力,期於竣事後復命,竣事之道,惟在於毁板一節,而刊行已久,廣布於天下,毁板之請,彼若靳持,如以續刊奏文爲言,則臣等必圖毁板,而事難遙度,勢不無商量者,故敢此仰達矣。上曰,使臣先退,好敏等退出。敎喜曰,各陵園墓所秋奉審,京畿監司當爲奉審,而監司旣已停巡,今番則承旨當代行奉審,而何承旨進去乎?上曰,右副承旨·同副承旨進去。敎喜曰,驪州英陵·寧陵,地方官曾經承旨,則有奉審之例矣,今番亦依例爲之乎?上曰,唯。敎喜曰,故領府事臣李時秀致祭,以葬日爲之事,命下矣。葬日不遠,自禮曹當爲擧行,而以發靷前日擧行之意知委,何如?上曰,依此爲之。命退,承史以次退出。
上在昌德宮。停常參·經筵。
金敎喜啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
朴周壽啓曰,同副承旨李瀅夏,今日不爲仕進,卽爲牌招,何如?傳曰,允。
李朝鉉啓曰,玉堂上下番俱空,已至閱月,事甚未安,應敎朴齊聞,校理洪學淵,副校理金蘭淳,旣有只推之命,竝卽牌招,推移入直,何如?傳曰,允。
備邊司,以李元八爲濟州牧使。
傳于李朝鉉曰,政官牌招開政。
金敎喜啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于金敎喜曰,只推。
以同副承旨李瀅夏牌不進罷職傳旨,傳于朴周壽曰,只推。
以應敎朴齊聞,校理洪學淵,副校理金蘭淳牌不進罷職傳旨,傳于李朝鉉曰,只推。
以吏曹參議金學淳牌不進罷職傳旨,傳于李朝鉉曰,只推。
李朝鉉啓曰,明日傳香,禮房承旨,當爲齋宿,而同副承旨李瀅夏,旣有只推之命,更爲牌招,何如?傳曰,允。
又啓曰,開政事,命下矣。吏曹判書金魯敬,參判權丕應在外,參議金學淳,旣有只推之命,更爲牌招,何如?傳曰,允。
有政。吏批,判書金魯敬在外,參判權丕應受由在外,參議金學淳進,同副承旨李瀅夏進。啓曰,判書金魯敬在外,參判權丕應受由在外,小臣獨政未安,何以爲之?敢稟。傳曰,只出緊任。又啓曰,判尹今當差出,而擬望之人乏少,政府西壁竝擬,何如?傳曰,允。以南履翼爲刑曹判書,李肇源爲判尹,金履陽爲右賓客,李光錫爲坡州牧使,李憲祖爲潭陽府使,鄭鴻慶爲朔寧郡守,禁府都事李章翼,童蒙敎官韓璵相換,濟州牧使單李元八,前縣監趙毅存·李周彦,前郡守成永豐,今加通政加資事承傳。再政。左賓客單金履陽,右賓客單李羲甲。
兵批,行判書韓致應病,參判曺鳳振病,參議洪時濟病,參知任存常入直進,右承旨李朝鉉進,上護軍鄭晩錫,護軍徐能輔·趙鍾永,副護軍尹羽烈·朴台壽·閔德基·李魯集·許宓·姜彝五,副司直沈能栻·權敦仁,副司果趙庭和·尹正鎭,已上竝單付。
李朝鉉,以戶曹言啓曰,宗廟東西外墻頹圮處,今已完築,依定式刻識年條後,改築間數及監董郞廳看役計士姓名書入,而工匠等姓名依例載之謄錄,以爲後考之意,敢啓。傳曰,知道。
李瀅夏,以禮曹言啓曰,北道各陵殿及莊陵,五年一次,禮堂進去奉審事,曾有定式矣。兩道陵寢奉審年次,在於昨年,而因本道穡事之稍損,待今秋退行事,筵稟蒙允矣。本曹堂上,依例進去奉審,何如?傳曰,允。
又以禮曹言啓曰,郊壇,四孟朔,遣禮郞,看審有無頉,自該曹草記事定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇·北郊厲壇,次第看審,則南壇雩祀壇·馬祖壇壇上及四面紅箭門墻垣階砌,俱爲無頉,而先農壇南邊紅箭門箭木,全數朽傷,西邊紅箭門柱根塗灰剝落,先蠶壇東邊紅箭門柱根塗灰剝落,祈雨壇西北邊紅箭門柱根塗灰剝落,漢江壇西南邊紅箭門柱根塗灰剝落,司寒壇南邊紅箭門朽傷頹仆,厲壇南邊紅箭門柱根塗灰剝落,卽爲修改事,分付該監,而此後看護等節,另加申飭之意,敢啓。傳曰,知道。
朴周壽,以都摠府言啓曰,副摠管權逴,以禁軍取才坐起事,南別營晝仕出去之意,敢啓。傳曰,知道。
又以兵曹言啓曰,拱北門西邊墻垣頹圮第一處,今已畢築矣,把守軍兵解送直所之意,敢啓。傳曰,知道。
又以備邊司言啓曰,統制使申絅,以其病勢之危劇,情理之切急,呈狀乞遞矣。制閫重任,雖難輕遞,目下情病,旣如是難强,則不可强令察任,特爲許遞,何如?傳曰,允。
又以訓鍊都監言啓曰,拱北門西邊墻垣頹圮第一處,今已畢築,把守軍兵解送直所事,自兵曹草記矣。把守軍八名,還入直所,將校解送之意,敢啓。傳曰,知道。
又以御營廳言啓曰,本廳字內興仁門南邊第一城廊近處體城六間許頹圮處,今十月十三日爲始改築之意,敢啓。傳曰,知道。
又以御營廳言啓曰,本廳哨官林亨壽·張仁汲,受由過限,不爲還現,竝汰去之意,敢啓。傳曰,知道。
戶曹參判趙鍾永疏曰,伏以臣,猥膺使命,拜辭軒陛,日下漸遠,耿戀如結,臣方佐貳地部,不可出疆而虛縻,控辭解免自是照例。伏乞聖明,特賜遞改,勿令職事久曠焉,臣無任云云。答曰,省疏具悉。所請依施。
行護軍尹命烈,疏曰,伏以臣,今將出疆,只隔旬餘,顧戀天陛,不任徊徨,而仍伏念,臣之父母祖墳山,在於朔寧·長湍等地,自經潦水,莎草崩塌,瑩域頹殘,宜卽乞暇躬審修築補完,而山陵蕆事之前,不敢言私,今當遠離,不禁霜露之感,慈敢短牘陳懇。伏乞聖慈,俯賜諒察,特許往來之暇,俾伸至情,千萬幸甚,臣無任云云。答曰,省疏具悉。卿其往省焉。
上在昌德宮。停常參·經筵。
李朝鉉啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
朴周壽啓曰,左承旨金敎喜,今日不爲仕進,卽爲牌招,何如?傳曰,允。
李瀅夏啓曰,玉堂上下番俱空,已至閱月,事甚未安,應敎朴齊聞,校理洪學淵,副校理金蘭淳,旣有只推之命,副修撰朴基宏自鄕上來云,一體牌招推移入直,何如?傳曰,允。
金敎喜啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于金敎喜曰,只推。
以應敎朴齊聞,校理洪學淵,副校理金蘭淳,副修撰朴基宏牌不進罷職傳旨,傳于李瀅夏曰,只推。
備邊司薦望,以朴基豐爲統制使。
朴周壽啓曰,右邊捕盜大將朴基豐,移拜統制使矣。捕將之任,不可暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李勉植,卽爲牌招,聽傳敎,何如?傳曰,允。
兵曹以申鴻周,爲右邊捕盜大將。
朴周壽啓曰,新除授右邊捕盜大將申鴻周,卽爲牌招傳授命召及大將牌傳令牌,何如?傳曰,允。
朴周壽,以都摠府言啓曰,今十月十五日魂殿望祭親行時,侍衛寶劍,當爲備員,而副摠管安橚·徐鼎輔在外,金箕殷差祭,尹行直有身病,二員未差,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允,竝許遞。
兵曹口傳政事,以趙得永·朴宗琦·尹尙圭·申緯·李元植·李春英爲副摠管,都摠管單趙得永。
朴周壽,以兵曹言啓曰,知中樞府事李時復,兼司僕將李煥輔,羽林衛將吳慶德,五衛將卞持淳,部將李銘,俱以病難供職,呈狀乞遞,竝改差,何如?傳曰,允。
朴周壽啓曰,明日傳香,禮房承旨當爲齋宿,而同副承旨李瀅夏,纔已須資出去矣,卽爲牌招,何如?傳曰,允。
又啓曰,兵曹郞廳來言,統制使下批政事,取稟。傳曰,當日爲之。
李瀅夏啓曰,吏曹郞廳來言,政事當日爲之事,命下,而判書金魯敬,參判權丕應在外,參議金學淳病不來,不得開政云,卽爲牌招,何如?傳曰,允。
以吏曹參議金學淳牌不進罷職傳旨,傳于李瀅夏曰,只推,更爲牌招。
傳于李瀅夏曰,見窠,皆令差出。
李瀅夏,以吏批言啓曰,卽接司僕寺牒報,則以爲,今此孝禧殿望祭親行時,本寺正,例爲進輿差備,而正李元默,奉命出疆,其代卽速變通,以爲擧行之地云。司僕寺正李元默改差,其代今日政,備擬以入之意,敢啓。傳曰,知道。有政。吏批,判書金魯敬在外,參判權丕應受由在外,參議金學淳進,同副承旨李瀅夏進。啓曰,判書金魯敬在外,參判權丕應受由在外,小臣獨政未安,何以爲之?敢稟。傳曰,只出緊任,以尹秉烈爲司僕正,折衝李福信,通政洪道榮以上今加嘉善加資事,兵曹覆啓判下。再政。以尹命烈爲戶曹參判,金箕殷爲工曹參判,金陽淳爲敦寧都正,趙萬元爲藝文提學,鄭元善爲相禮,李道在爲掌樂僉正,鄭基弘爲健元陵令,徐有民爲活人別提。三政。朴宗稷爲景慕宮令。
兵批。行判書韓致應進,參判曺鳳振在外,參議洪時濟受由,參知任存常入直,右承旨李朝鉉進。啓曰,東里僉使今當差出,而擬望之人乏少,他道邊將,竝擬,何如?傳曰,允。以許櫟爲五衛將,尹光彦·李光遠爲慶熙將,金善一爲宣傳官,具載鳳爲備邊郞,洪㯳爲訓鍊判官,權善祜爲主簿,河始明爲訓鍊判官,曺鵬·韓仁植爲主簿,崔仁宅·金永植·禹柱河爲武兼,朴載寬爲守門將,金兌鍾爲上土僉使,安宗喆爲東里僉使,崔粹俊爲廣梁僉使,申景祚爲西平萬戶,金誠寬爲吾老梁萬戶,金文玉爲金城別將,知事單玄在明,統制使單朴基豐,護軍申絅,副護軍趙毅存·李周益,副司果李元默·李章翼。再政。趙濟民爲羽林將,徐衡輔爲五衛將,趙羲民爲宣傳官,李惟時·李肯道爲武兼,權世敏爲守門將,沈正書爲部將。
李朝鉉,以戶曹言啓曰,拱北門西北邊墻垣十五間許,改築之役,今已完畢之意,敢啓。傳曰,知道。
又以備邊司言啓曰,以北道各陵及莊陵奉審依例進去事,自該曹草記,允下矣。兩道穡事,比諸昨年,尤爲慘歉,陵寢奉審之漸退,雖極悚悶,災歲民邑之貽弊,在所輸念,更爲待年豐擧行之意,分付,何如?傳曰,允。
又以備邊司言啓曰,卽見京畿監司韓兢履分等狀啓,則陽川等十四邑鎭,置之尤甚,漣川等十二邑,置之之次,安城等九邑,置之稍實,後錄諸條,竝請令廟堂,稟旨分付,而俵災之數,追于登聞爲辭矣,畿農初雖備經孔酷之災,晩後畓穀,猶或有穴農之望,及其霜落野空之後,大失所期,畢竟峽與野,俱未免歉矣。道臣分等,必有斟量,依啓施行,其一,當年還餉,尤甚邑之尤甚面里,限三分一,尤甚邑之之次面里,之次邑之尤甚面里,限四分一,尤甚邑之稍實面里,稍實邑之尤甚面里,之次邑之之次面里,竝五分一,停退,待明秋還捧事也,歉歲捧還,將以春後救民也,所當如數準捧,而民窮穀竭,莫可措手,其在懷保之道,合有權宜之政,當年還餉,尤甚邑之尤甚面里,三分一,尤甚邑之之次面里,之次邑之尤甚面里,四分一,特許停退,其一,還餉尤甚邑折半,之次邑三分一,稍實邑四分一,以相當穀,準折代捧,待明秋還作本色事也。各穀俱歉之中,或不無優劣之分,則推移代捧,不害爲紓力之方,亦爲許施,其一,北漢城餉,毋論尤甚之次,一倂捧留本色,耗條則代錢收納事也,北漢餉米之無得捧留,係是事目所在,而前此歉歲,或有闊狹之時矣,況今年畿民,重經國役及支勅,其所勢窮,非直災荒而已,則有不可靳持,而若令全留,則該廳事勢,亦多有掣礙,折半施行,其一,大興·臨津·長山等餉穀,竝許捧留本邑,而以相當穀,分數代捧,附近民自願輸納本所者,依願許施,耗條則代錢輸送事也。各處餉還之捧留,代捧旣多已例,與近民之自願直納,耗米之以錢代送,竝爲許施,其一,各衙門軍布,尤甚邑三分一,之次邑四分一停退,待明秋收捧,各年停退身布,一倂仍停事也,民情非不切悶,而軍需實係莫重,舊布仍停,今雖曲施,當年退捧,不可輕許,其一,守摠兩營狀抄牙兵及各樣軍官等身米,每斗四錢代捧事也,其一,禁御兩營江都留餉米太,依已例,以錢代捧,待明秋還作本色事也,其一,沿海各邑拯米太,依近例竝許仍停事也,其一,式年戶籍,待明秋磨勘事也,其一,推奴徵債,限明秋防塞事也,守摠所納各樣身米,江都所管兩營留餉,竝許以錢代捧,拯劣米太之停退,自多各年已例,戶籍磨勘之退限,亦有他道已施,竝與推徵防塞,而一體許施,何如?傳曰,允。
又以訓鍊都監言啓曰,本局千摠李亨謙,身病甚重,勢難察任,改差,何如?傳曰,允。
京畿監司韓兢履疏曰,伏以仁天感孝,吉地待聖,周緬魯祔,同時禮成,悲幸交切,中外惟均,仰惟聖慕慨廓,益復如新,仍伏念,臣猥以無似,濫膺藩寄,威不足以彈壓一方,明不足以綜察庶務,苟然尸素,兩載于玆矣,無一猷爲,有百僨誤,日夕憂懼,若隕淵谷,況今歲饑民窮,災荒溢目,及今懷保之難,尤非往日之比,而臣實庸下,旣試而蔑效,則顧安有善後之望也哉?第念積弊痼瘼,無邑不然,而南陽·砥平等邑,卽以弊弊之局,幸得良手,今幾就緖,至若坡州之軍需庫,朔寧之補民庫,紊糴徒擁虛簿,生民益困繁繇,弊到難醫,莫可收拾,若非盤錯之器,實無矯捄之望,而今此兩邑之倅,詳明慈諒,雖有餘裕,振勵更張,難責成效,臣於是,竊有所商量者存焉,旣蘇之局,遵守爲易,已試之才,先後無間,今若移換,兩得其宜,然年前嶺南道臣察推之事,臣亦知之矣,固不敢遽然議到於此,而特以災歲異於常年,邑弊失今莫捄,不自料度,妄恃己見,乃以四邑相換事,有所仰請矣,及伏見該曹回啓下者,以守令之不能嚴加黜陟,有此因循請換,至有問備之擧,竝與兩倅而請罷矣。臣誠滿心惶恧,不知措躬之所也,旣不能嚴明黜陟,乃有此苟且因循,則焉用此按察之臣爲哉?臣之溺職之罪,前後何限,而今於此事,益無所逃,玆敢不避猥越,仰瀆崇嚴。伏乞聖慈,亟遞臣職,仍治臣罪,以爲不嚴黜陟者戒焉,臣無任云云。答曰,省疏具悉。相換非無其事,則卿之請之無怪,該曹之回啓亦經論也,何必以此爲引乎?卿其勿辭行公。
上在昌德宮。停常參·經筵。
金敎喜啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
李瀅夏啓曰,判尹李肇源,刑曹判書南履翼除拜後過三日,不爲出肅,竝依定式推考警責,仍卽牌招察任,何如?傳曰,允。
傳于李瀅夏曰,禮房承旨,馳詣宗廟·景慕宮,奉審摘奸以來。
金敎喜啓曰,玉堂上下番俱空,已至閱月,事甚未安,應敎朴齊聞,校理洪學淵,副校理金蘭淳,副修撰朴基宏旣有只推之命,竝卽牌招,以爲推移入直之地,何如?傳曰,允。
傳于朴周壽曰,原任直閣徐俊輔,檢校差下,卽爲牌招。
傳于李朝鉉曰,出宮門路,以協陽門爲之。
朴周壽啓曰,明日孝禧殿望祭親行時,承旨當爲齋宿,而左副承旨洪羲瑾,右副承旨洪益聞奉命在外,無以備員,何以爲之?敢稟。傳曰,竝許遞,前望單子入之。
承旨前望單子入之,宋啓榦·徐憙淳落點。
朴周壽啓曰,新除授承旨徐憙淳方在罷散中,何以爲之?敢稟。傳曰,敍用。
又啓曰,今日齋宿承旨,當爲備員,左承旨徐憙淳卽爲牌招,同副承旨宋啓榦在外,何以爲之?敢稟。傳曰,允。在外承旨許遞,前望單子入之,待下批,牌招察任。
承旨,前望單子入之,任存常落點。
傳于李朝鉉曰,雲寶劍置之。
以應敎朴齊聞,副修撰朴基宏牌不進罷職傳旨,傳于金敎喜曰,只推。
金敎喜,以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
又以侍講院言啓曰,明日孝禧殿望祭,王世子亞獻禮時,宮官當爲全數進參,而兼弼善任俊常,司書姜時煥在外,兼文學南履懋,說書張敎根俱有實故,無以備員,何以爲之?敢稟。傳曰,竝許遞,前望單子入之,待下批,牌招察任。
春坊前望單子入之,兼弼善沈鈁,兼文學李魯秉,司書趙庭和,說書朴宗學落點。
金敎喜,以侍講院言啓曰,明日孝禧殿望祭,王世子亞獻禮時,宮官當爲全數進參,而輔德洪起燮移拜兵曹參議,兼弼善沈鈁,兼文學李魯秉,司書趙庭和在外,無以備員,何以爲之?敢稟。傳曰,竝許遞,前望單子入之,待下批,牌招察任。
春坊前望單子入之,輔德李敬參,兼弼善李鍾穆,兼文學趙璟鎭,司書洪學淵落點。
徐憙淳,以戶曹言啓曰,宗廟北墻十六間許改築之役,今已完畢之意,敢啓。傳曰,知道。
李朝鉉,以都摠府言啓曰,今日入直內三廳武兼禁軍及軍兵等,當爲中日習射技放,而魂殿望祭親祭,齋戒相値,不得設行之意,敢啓。傳曰,知道。
又以都摠府言啓曰,今十五日魂殿望祭親行時,侍衛寶劍,當爲備員,而都摠管趙得永,副摠管李元植·朴宗琦·李春英在外,申緯差祭,尹尙圭有身病,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,今十五日,孝禧殿望祭親行時,侍衛寶劍,當爲備員,而都摠管趙得永,副摠管李元植·朴宗琦·李春英在外,申緯差祭,尹尙圭有身病,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李肇源爲都摠管,徐鼎輔·金履載·金啓河·鄭學畊·朴宗柱爲副摠管。
李朝鉉,以兵曹言啓曰,今十月十四日立冬,改火進上時,宗廟署·社稷署·永禧殿·永寧殿·景慕宮·毓祥宮·宣禧宮依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,明日孝禧殿望祭親行時,本曹堂上,全數進參,而參判曺鳳振受由在外,參議洪時濟呈辭,無以備員,參判參議,令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,竝許遞,前望單子入之,待下批,牌招察任。
兵曹堂上前望單子入之,參判尹行直,參議洪起燮落點。
李朝鉉,以兵曹言啓曰,明日孝禧殿望祭親行時,本曹堂上侍衛及世子宮陪衛,當爲備員,而參判尹行直未肅拜,參知任存常移拜承旨,無以備員,令政院稟旨變通,仍令該曹在京無故人,口傳差出,待下批,牌招,以爲備員進參之地,何如?傳曰,允。許遞,在京無故人,口傳差出,待下批,牌招,卽爲進參。
又以兵曹言啓曰,宗廟北門東邊墻垣頹圮處及西邊墻垣頹圮第二處,今已畢築矣,晝察夜巡軍,解送直所之意,敢啓。傳曰,知道。
又以兵曹言啓曰,景福宮衛將宋亨默,部將張履綱俱以病難供職,呈狀乞遞,竝改差,何如?傳曰,允。
又以禁衛營言啓曰,因兵曹草記,宗廟北門東邊墻垣頹圮處,西邊墻垣頹圮第二處,今已畢築,把守軍兵,還入直所,將則解送之意,敢啓。傳曰,知道。
上在昌德宮。停常參·經筵。
夜自二更至十六日開東,灑雨下雨,測雨器水深八分。
上詣孝禧殿入齋室後,王世子板位問安。答曰,知道。
內閣·政院·藥房口傳問安。答曰,知道。
望祭罷後,王世子問安。答曰,知道。還內後,王世子板位問安。答曰,知道。
內閣·政院·藥房口傳問安。答曰,知道。
藥房提調李肇源,副提調朴周壽啓曰,親行望奠,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,臣瀅夏,今日入直,禁軍戎器點考進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
吏曹口傳政事,以朴齊一爲兵曹參判,朴台壽爲兵曹參知。
以輔德李敬參,兼弼善李鍾穆牌不進罷職傳旨,傳于金敎喜曰,只推。
以副校理金蘭淳牌不進罷職傳旨,傳于金敎喜曰,只推。
金敎喜啓曰,玉堂上下番俱空,已至閱月,事甚未安,應敎朴齊聞,副校理金蘭淳,旣有只推之命,竝卽牌招,推移入直,何如?傳曰,允。
李瀅夏啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于李瀅夏曰,只推。
金敎喜,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,原任待敎徐憙淳,檢校差下事,命下矣。卽爲牌招察任,何如?傳曰,允。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
李瀅夏,以備邊司言啓曰,卽見黃海監司李龍秀,災實分等狀啓,則遂安等十七邑置之尤甚,載寧等十邑,置之之次,延安等二邑,置之稍實,仍以爲事目災六百結外,不足畓災四千七百八十三結十二負六束,綿田災三千一百五十七結六十一負四束,特許加劃,後錄諸條,竝請令廟堂,稟旨分付矣。分等依狀請施行,今年災形,西路最甚,而本道則以其有畓農也,故比諸關西,不無淺深之別,及其收穫,而畓穀亦未免有名無實,雖謂之全歉,不爲過語,而第所請之災,終涉過多,海西給災之多,乙亥爲最,近摠而加劃之數,竝與綿災而猶不滿五千,若謂今年被災,過於乙亥,則有非精核之論,而若干結加減,不必較量,事目災外,畓災三千五百結,綿田災二千結,特爲加劃,使之以此均俵,其一,今年當捧還餉中尤甚邑,限三分一,之次邑,限四分一停退,待明秋還捧事也,糶糴乃是嗣歲之資,遇歉收捧,尤當加意,而第今甔石旣空,民勢赤立,猶且準數責納,實係行不得者,還餉當捧條,尤甚邑四分一,之次邑五分一,特許停退,其一,還穀中小米粟豆太,尤甚邑三分一,之次邑四分一,竝以相當穀,準折代捧,待明秋還作本色事也,還餉中各穀,準折代捧,依道啓分數許施,其一,海州等五邑所在辛未停退條,姑爲全數仍停事也,新還尙令退捧,舊還何可竝督?五邑所在辛未條,姑許全數仍停,其一,各軍門各衙門所納保米太,尤甚邑每石二兩代錢收納事也,其一,金川等四邑所在均廳免稅米太,尤甚邑全數,稍實邑限折半,以詳定價,執錢上納事也,各衙門保米太之代錢收納,均廳納免稅條之分數執錢,亦可爲災民紓力之方,竝依施,其一,延安·白川癸甲停退軍錢米布,依前仍停,待明秋收捧事也,其一,金川所納大興山城城餉,限折半捧留該邑平倉事也,其一,各宮房各司火田,令各該邑從實執卜事也,其一,本營牙兵入防停止事也,其一,尤甚邑勿定配所事也,其一,推奴懲債,限明秋防塞事也,癸甲停退之仍停,山城餉穀之捧留,火稅之從實執卜,牙兵之入防停止,旣多已施之例,與尤甚邑勿定配所,限明秋推懲防塞,竝依狀辭許施,何如?傳曰,允。
判義禁金履陽疏曰,伏以臣於本月十二日,蒙恩授左賓客之任,久違胄筵之餘,不勝懽喜,昨已肅命矣。第念臣所帶金吾之職,例不得相兼,慈敢冒陳短章。伏願亟賜遞解,以存公格焉,臣無任云云。答曰,省疏具悉。所請依施。
工曹參判金箕殷疏曰,伏以臣,昨伏奉除旨,以臣爲嘉善大夫工曹參判,臣手擎華誥,感榮冞切,且臣見差太廟望祭享官,受香在卽,故雖不得不章皇出肅,粗伸叨謝之忱,而第臣之季父相休,方任本曹判書,揆以格例,在下當遞,玆敢忙陳短章,仰瀆崇嚴。伏乞俯垂鑑諒,亟賜遞改,以存公格,以安私分,不勝幸甚,臣無任云云。答曰,省疏具悉。所請依施。
孝禧殿望祭親行敎,是時終獻官永明尉洪顯周,贊禮禮曹判書李憲琦,典祀官奉常正金裕憲,宮闈令尙膳韓敬善,執禮副校理李彦淳,執尊副司果權敦仁,大祝應敎朴齊聞,祝史副司果趙寅永,齋郞副司果徐英淳,盥洗位禮曹佐郞張鳳周,典籍全國憲,爵洗位兵曹佐郞尹師殷,典籍文致中,亞獻盥洗位直講任泰濬,終獻盥洗位典籍趙亨基,贊者兼引儀金載奎,贊者引儀李儀朝,謁者兼引儀朴惟正·任岳周,贊引兼引儀吳淳常·趙必煥,祭監監察閔祖榮·宋欽命。
辛巳十月十五日子時,上詣孝禧殿。望祭親行入侍時,行都承旨朴周壽,左承旨徐憙淳,右承旨金敎喜,左副承旨李朝鉉,右副承旨李瀅夏,同副承旨任存常,假注書金履喆·禹錫文,記注官金輦·李命純,檢校直閣徐俊輔,以次詣閤。時至,通禮跪啓請外辦,上具布裹翼善冠·布袍·布裹烏犀帶白皮靴,乘輿出宣化門。藥房提調李肇源等,進駕前奏曰,侵曉勞動,聖體,若何?上曰,一樣矣。由協陽門·建陽門·銅龍門·景化門·集禮門·光德門,至延喜門外。通禮跪啓請降輿,上降輿入齋殿。時至,通禮跪啓請行禮,上具衰服出幄次。贊禮前導上入詣版位。贊禮跪啓請俯伏哭,上俯伏哭,在位者皆俯伏哭。贊禮啓請止哭興四拜興平身,上止哭興行四拜禮。贊禮前導,上詣盥洗位盥洗,詣視饍位視饍。上詣尊所,敎喜酌酒,朝鉉受酒。上詣神位前。贊禮跪啓請跪,上詭,周壽奉香,瀅夏奉爐。贊禮啓請三上香,上三上香。贊禮啓請執爵獻爵,敎喜奉爵以進,上執爵授周壽,周壽奉奠于靈座前。贊禮啓請俯伏興小退詭,大祝朴齊聞,詭讀祝文訖。贊禮詭啓請俯伏興平身,上俯伏興平身。贊禮前導上降復位。執禮請行亞獻禮,宮官引王世子詣尊所,執尊者酌醴,宮官以酌受醴。王世子入詣靈座前。贊〈禮〉請執酌獻酌,王世子以酌受宮官,奠于靈座前。贊〈禮〉請俯伏興平身,王世子俯伏興平身,降復位。執禮請行終獻禮,謁者引終獻官永明尉洪顯周,詣靈座前,行禮如儀訖,降復位。執禮請哭,贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。贊禮前導上詣望燎位,燎訖,贊禮啓請禮畢,仍前導上還齋殿。上敎曰,親祭後問安勿爲之事。出榻敎通禮跪啓請外辦。上具布裹翼善冠·布袍·布裹烏犀帶白皮靴,出幄次乘輿,由光德門·集禮門·景化門·銅龍門·建陽〈門〉·協陽門·宣化門還內解嚴,諸臣以次退出。
辛巳十月十五日辰時,上御熙政堂。藥房入診入侍時,提調李肇源,副提調朴周壽,假注書金履喆,記注官金輦·金樂澧,檢校直閣徐俊輔,以次進伏。醫官吳千根·李彦厚·金殷相,以次進伏楹外訖。肇源曰,朝氣過涼,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。嘉順宮氣候,何如?上曰,一樣矣。仍命醫官診候。千根·彦厚·殷相等,以次診候訖,退伏奏曰,脈候左右三部調均矣。肇源曰,本院秋等麝香二百六十七部,而樻上待令淸心元·安神丸·蘇合元·雲母膏·紫金丹·臘藥,啓下淸心元·蘇合元·癖瘟丹等所入,合爲九百十八部五分九里六毫,不足爲六百五十一部五分九里六毫,令戶曹依例別貿取用,何如?上曰,依此爲之。上曰,原任待敎徐憙淳檢校差下。出榻敎上曰,諸承旨持公事入侍。出榻敎賤臣承命出傳,左承旨徐憙淳,右承旨金敎喜,右副承旨李瀅夏,同副承旨任存常,假注書禹錫文,追入進伏。上曰,公事奏之。周壽曰,臣吏房,無公事矣。憙淳曰,臣戶房,無公事矣。敎喜曰,臣禮房,有公事一張矣。仍讀奏奉審承旨洪羲瑾東道各陵奉審狀啓,命入之。敎喜跪傳夾侍而進之。瀅夏曰,臣推考房無公事,而代房軍士房,亦無公事矣。存常曰,臣工房無公事矣。上命退,諸臣以次退出。
上在昌德宮。停常參·經筵。
自開東至辰時,灑雨下雨,測雨器水深四分。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于任存常曰,傳香承旨,馳詣永禧殿,奉審摘奸以來。
李瀅夏啓曰,卽者弼善朴潞壽,以其親病陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李瀅夏啓曰,左邊捕盜大將李勉植,武臣堂上朔試射試官明日慕華館出去矣,所佩命召及大將牌傳令牌,何以爲之?敢稟。傳曰,仍牌往來。
又啓曰,行大司憲趙萬元,執義李羲發,掌令金洛龍持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于李瀅夏曰,只推。
以應敎朴齊聞牌不進罷職傳旨,傳于任存常曰,只推。
以副校理金蘭淳再牌不進罷職傳旨,傳于任存常曰,只推。
任存常啓曰,玉堂上下番俱空,已至閱月,事甚未安,應敎朴齊聞,副校理金蘭淳,副修撰朴基宏,旣有只推之命,竝更牌招,以爲推移入直之地,何如?傳曰,允。
李瀅夏,以兵曹言啓曰,今月十九日一兼禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以田德顯爲兼司僕將。
任存常,以侍講院言啓曰,新除授兼文學趙璟鎭,時在京畿安城地,書筵入番事緊,斯速乘馹上來事,下諭,何如?傳曰,允。
又以侍講院言啓曰,弼善朴潞壽,以其親病,陳疏徑出,上番闕直,事甚未安,兼弼善李鍾穆,以宗簿寺正校正都監進,文學金鼎均,兼文學趙景鎭在外,輔德李敬參,兼輔德金學淳竝卽牌招,以爲推移入直之地,何如?傳曰,允。
又以戶曹言啓曰,時御所內各司雨漏,修改吉日,令日官崔福基推擇,則十月二十日午時爲吉云,以此日時擧行,何如?傳曰,允。
又以禁衛營言啓曰,本營字內烽燧東邊第二城廊近處體城三間許頹圮處,今十月十七日,始役改築之意,敢啓。傳曰,知道。
京畿監司韓兢履疏曰,伏以臣有切悲之懇,敢此冒陳,惟聖明少垂察焉,臣之季叔母葬地,新占於道內安城地,而靷期隔以數日矣,臣之季父,年衰病痼之中,自經輪患,長委床席,一切家事,不能躬檢,又無一子之可以主喪,目下情事,已極哀悶,而臣又拘於官守,若不躬往,客地營窆,主管無人,臣情到此,益切痛迫,格外請由,雖極猥越,葬地旣在省部之內,往還不滿旬日之間,簡率作行,宜無供億之弊。伏乞聖慈,俯垂鑑憐,特許恩暇,俾完襄事,獲伸至情焉,臣無任云云。答曰,省疏具悉。卿其往來焉。
弼善朴潞壽疏曰,伏以臣之老父,自經輪證,餘祟沈淹,尙爾彌留,在臣情地,固難暫時離捨,而秪緣番次苟艱,黽勉就直矣,卽接家信,則近因日候之不調,將攝失宜,寒感越添,宿祟新證,一倍苦劇,食飮全廢,轉側須人,臣自聞此報,按住不得,忙陳短章,徑出禁扄。伏乞聖慈,亟遞臣所帶之職,仍治臣瀆擾之罪,以肅朝綱,以安私分焉,臣無任云云。省疏具悉。爾其勿辭救護。
上在昌德宮。停常參·經筵。
夜四更,灑雨下雨,測雨器水深二分,雷動電光。
李朝鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李瀅夏啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李朝鉉啓曰,來二十一日,朝參日次矣,敢稟。傳曰,停。
任存常啓曰,來二十一日,輪對日次矣,敢稟。傳曰,當次人受點後,日次待令。
以應敎朴齊聞,副校理金蘭淳,副修撰朴基宏牌不進罷職傳旨,傳于任存常曰,只推。
以輔德李敬參,兼輔德金學淳牌不進罷職傳旨,傳于任存常曰,只推。
任存常啓曰,玉堂上下番俱空,已至閱月,事甚未安,應敎朴齊聞,副校理金蘭淳,副修撰朴基宏,旣有只推之命,竝卽牌招,推移入直,何如?傳曰,允。
李瀅夏啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于李瀅夏曰,只推。
任存常,以侍講院言啓曰,上番連日闕直,事甚未安,輔德李敬參,兼輔德金學淳,旣有只推之命,竝更牌招,以爲推移入直之地,何如?傳曰,允。
又以校正廳言啓曰,璿源譜略進上進獻件,今已印出粧纊矣。進上日字,令日官推擇,則今月二十日午時爲吉云。以此日時,臣等具儀仗陪進仁政殿,請承傳色承言色捧入,而奉奉謨堂奉安國朝御牒·王妃世譜改張書本及璿源譜略內在件,內閣件,依例自內閣稟旨改張,五處璿源閣奉安件改張,自本寺次第擧行,頒賜件亦爲收聚,改張還給,仍爲撤局之意,敢啓。傳曰,知道。
李朝鉉,以武臣堂上朔試射試所試官意啓曰,今日試射時,資憲金復淳,嘉善金景興·吳壽明·朴載基,折衝朴宗文·安熙迪·金昌根·李時福·崔東秀·金龍瑞·李元默,竝無緣不參,依承傳罷職,何如?傳曰,允。
又以備邊司言啓曰,卽見全羅監司李書九狀啓,則枚擧濟州牧使白泳鎭謄報,以爲濟州牧旌義縣爲美浦,漂到異國人四十二名,詳細問情,則乃是日本國蕯州人之行商漂到者,而船板破傷,駕海無路,皆願送還對馬島,故衣襪爲先依例造給,其還送之節船隻及卜物燒火一款,竝請令廟堂,稟旨分付,而其中二名,因病致死,故題給衾布,依其願,已爲埋葬爲辭矣。倭船之漂到他道者,覓給船隻,從水路替付萊府,已成恒例,今亦有難遽許從陸,依近例,使沿海諸邑,別定完固船隻,以附近守令或邊將,定差員,次次領付,病故二名,旣已埋葬,所棄船隻及願燒物件,倭人所見處,卽爲燒火,其餘卜物,竝令另飭輸給之意,分付全羅·慶尙兩道道臣及東萊府使處,何如?傳曰,允。
又以備邊司言啓曰,卽見京畿監司韓兢履狀啓,則備陳城餉遠輸之弊,軍布難捧之狀,仍以爲城餉之全數捧留,軍布之分數停退,一依年分狀請許施事,更請令廟堂,稟旨分付矣。城餉之全數捧留,在於甲戌,此是變例,後難援據,而若使一遇歉歲,有請輒許,則將見城儲盡空,城民盡散而後已,烏在其重設施嚴事目之本意乎?至於軍布,京司事力自經國役,在在罄竭,雖令應入無闕,目下支計,尙患難繼,今何可輕議闊狹乎?日前覆啓,非不爲曲軫民勢,而亦有所多般商量者,道啓雖甚申複,所請實難從施,依前稟處施行之意,分付,何如?傳曰,允。
又以備邊司言啓曰,卽見江原監司申在植災實分等狀啓,則平康等十邑,置之尤甚,歙谷等十三邑,置之之次,原州等三邑,置之稍實,仍以爲事目災一百結外,不足災一百三十結,特許加劃,後錄諸條,竝請令廟堂,稟旨分付矣。本道地是磽薄,災又極備,早播晩種,俱未成就,山郡沿邑,無甚優劣,統一道論之均之爲歉歲,而道啓旣爲分等,依請施行,所報災結,亦爲精略,元劃外一百三十結,特許準劃,其一,當捧還餉中田米粟木麥三種,尤甚邑限三分一,之次邑限四分一,以他有裕穀準折代捧,待明秋還作本色事也。還穀代捧之例,雖非經法,而災年紓力之方,宜有軫念,依道啓分數,許令準折代捧,其一,道內上納大同,與各軍門麻布純錢代捧事也。大同,係是惟正之供,軍布亦爲經用之需,代錢收納,有難輕議,而他道綿凶,多有許代之例,則今於本道麻農之歉,豈可以罕例,而不爲闊狹乎?亦爲許施,其一,原州等兩邑所納各軍門軍米,限折半代錢事也,兩邑雖有尤甚稍實之別,而本色責納之難,宜無異同,竝許折半代捧,其一,各軍門屯稅及各宮房各衙門有土免稅,依民田踏驗例,從實收稅之意,捧甘嚴飭事也,其一,尤甚之次邑,勿定配所事也,其一,推奴懲債,限明秋防塞事也,各營各司各宮屯稅,竝令從實執卜,而若或有濫懲之弊,則斷當重勘之意,發甘嚴飭配所,只令尤甚邑,勿定推懲,亦爲限明秋防塞,何如?傳曰,允。
又以訓鍊都監言啓曰,本局千摠柳相弼,身病甚重,勢難察任,改差,何如?傳曰,允。
又以訓鍊都監言啓曰,本局哨官尹致益,身病甚重,勢難察任,改差,何如?傳曰,允。
又以御營廳言啓曰,東關王廟東西邊墻垣頹圮六處二十一間許,臣進去監董,始役改築之意,敢啓。傳曰,知道。
刑曹啓目粘連,英陽縣殺獄罪人申奉巖獄段,詞證雖欲漫漶,實因其奈明的,不可以腎囊先旣被執,腦縫自致觸坼,有所參恕,正犯申奉巖,連加訊推,期得情實,何如?判付啓,依允。又啓目,淸道郡裵守男獄段,北結而打,當下致命,殺之沈之,終是共犯,招之激之,始果何心,馬先之惡,浮於守男,而置彼于犯,已爲酌處,今於守男,若或容議,則死者之冤,無地可洩,正犯裵守男,嚴加訊推,期於輸款,何〈如〉?判付啓,依允。又啓目,高靈縣奴右大獄段,事端則蓋由於入房取租,頭勢則無異於卽地結果,以若實因,向誰推諉?正犯奴右大,嚴訊取服,何如?判付啓,依允。又啓目,靑松府千孟己獄段,詞證輒稱耳聞,不言而奚聞,不見而奚言乎?外欲掩諱,內實呈露,不可以平日之初無相惡,有所參恕,正犯千孟己,連加訊推,期於得情,何如?判付啓,依允。又啓目,玄風縣金宗伊獄段,要害傷重,實因明甚,而假家之木,自稱再打,眞贓已露,不待諸證,正犯金宗伊,如法訊推,期於輸款,何如?判付啓,依允。又啓目,昌原府安瑛獄段,昏夜之鬪,至折鎗柄,則置瑛正犯,蓋由於此,稱以禁山,倡率一門,登山猝發,有若掩賊,細想光景,何變不生?然則其弟勿論,雖隨往之婢夫雇奴,有所殺越,其在指使之例,當從坐尊長之文,安璹之只歸干犯,在渠爲幸,而今於案成之後,死者之命,不可不償,則有難以依俙之見,遽容他議,正犯安瑛,依前訊推事,分付,何如?判付啓,依允。又啓目,玄風縣殺獄罪人石召史獄段,夫而惹鬧,妻而助惡,助惡之極,生出事來,越墻之遽,投水之計,莫掩手犯,正犯石召史,嚴訊取服,何如?啓判付,依允。又啓目粘連,縣殺獄罪人李三伊獄段,執髻之不足,亂踼之繼至,使彼至殘之命,以致卽地之絶,疑無可求,法無可貸,正犯李三伊,嚴訊取服,何如?判付啓,依允。又啓目粘連,安東府殺獄罪人韓千伊獄段,同是旅商,本無嫌怨,卽因微事,至有殺變者,極爲痛惋,正犯韓千伊,嚴訊承款,何如?判付啓,依允。又啓目粘連,洪原縣殺獄罪人崔大同獄段,始擲麻板,斷送性命,終挽發告,徑埋屍首者,情跡兇譎,有獄無比,正犯崔大同,刑訊取服,何如?判付啓,依允。茂山金成祿獄段,生前毆傷,死後投水,獄情慘毒,實所罕見正犯金成祿,各別嚴訊,速卽置辟之意,分付,何如?判付啓,依允。又啓目粘連,永興府殺獄罪人姜馬甘獄段,憤六斗之失,犯三尺之罪,假作自溺,猶復抵賴,乃於初推之後,自綻奸計,正犯姜馬甘,如式嚴訊,何如?判付啓,依允。
上在昌德宮。停常參·經筵。
辰時灑雪。
任存常啓曰,行大司憲趙萬元,執義李羲發,掌令金洛龍,持平徐道裕在外,掌令李南圭·朴齊明呈辭,監察茶時之意,敢啓。傳曰,知道。
傳于金敎喜曰,半夜轟燁之聲光,殆是夏節之所罕,災不虛生,必有所召,況向來浸汾,已是無前之變怪,旱澇相仍,歲又大饑,而今又告警如此,悚懍之心,豈敢自弛?自今日減膳五日,上自承弼,以至庶僚,其各無隱進言,以爲匡救之方,消弭之策。
左承旨徐憙淳,右承旨金敎喜,左副承旨李朝鉉,同副承旨任存常等啓曰,伏以臣等,竊觀今日政務叢脞,憂虞溢目,夏秋以來,變異尤劇,三月霪霖,八路告歉,怪沴肆行,積尸相望,萬姓嗷嗷,大命近止,而今玆閉藏之月,轟轟之聲,燁燁之光,又何爲而至哉?臣等知識淺短,學術蔑如,五行之傳,災異之說,固不敢附會仰達,而禍福之來,妖祥之應,亦嘗粗聞於經傳,則決知其不可誣也,顧今日積弊之源,有難毛擧,而致警之機,殆若鑑照,則奚待智者後憂也哉?夫我殿下,臨御以來,臨政願治,遇災修省,亦無所不用其極,則庶幾感格皇穹,消弭災患,而夫何二十餘年之間,了無一事一政之眞能透徹做得,眞能大段更革,因循苟且,以之百度廢弛,功緖不立,而朝廷之上,刻意奮發,裨補聖化,尙矣毋論,搢紳之間,媕婀成習,苟安恬嬉,上而聖躬闕失,下而群下官箴,寥寥無聞,則此眞無可言之政,可論之事而然乎?國無當年之蓄,而欠逋日生,民乏糊口之資,而剖剋是先,公私枵然,杼柚俱空,而宮室之美,車馬服玩之盛,日趨乎奢靡,士夫之間,廉防掃地,而公卿之列,豪侈相尙,民生困悴,而不以爲憂,國勢岌嶪,而不以爲懼,事涉稍難,則以巧避爲能事,弊到莫可,則以苟免爲先覺,便成一部規模,看作傳心妙諦,前人以遺後人,後人又襲前人,則民安得不困,天安得不怒,而國勢安得以奠安乎?殿下以渺然之身,當至艱之會,其事至難,其責至重,是必改圖易轍,如創業之君,興廢補弊,如中興之主然後,始可以振積衰之勢,挽垂亡之運,而無墜祖宗之大業矣,此豈苟且之政,因循之行,所可爲哉?槪論今日之由,實是群下不善對揚之致,而亦豈非殿下之所自反乎?一變前轍,大振頹綱,策勵群工,做成一治,孰非殿下之事乎?噫,災異之來,式月斯生,而人心狃安,略無修省之實,則上天仁愛,又安得不以轟燁之異,申之以警告乎?臣等職忝近密,達宵耿耿,坐而待朝,相率聯籲矣,際伏奉傳敎下者,十行絲綸,惻怛丁寧,有足以孚格神明,感回天心,責躬之敎,至減常膳,求言之旨,下及庶僚,此實轉災爲祥之一大機會也。伏願聖明,亟詢大臣三司之臣,廟務有積滯歟,民隱有未達歟,言路有壅蔽之歎歟,折獄有不平之失歟,選擧有未公之患歟,一一講究,這這施措,以實心行實事,毋蹈前日因循之習,而今日省一弊,明日祛一瘼以至無弊而後已,今日振一維,明日整一綱,以至綱擧而後止,則豈特弭上天之威怒?蓋將以挽回至治矣,詩云天之方蹶,無然泄泄,惟殿下,懋哉懋哉,惶恐敢啓。答曰,召災實由否德,所陳甚好,當體念,爾等益勉惟允之美。
以應敎朴齊聞,副校理金蘭淳,副修撰朴基宏牌不進罷職傳旨,傳于金敎喜曰,只推。
金敎喜啓曰,玉堂上下番俱空,已至閱月,事甚未安,應敎朴齊聞,副校理金蘭淳,副修撰朴基宏,旣有只推之命,竝卽牌招,何如?傳曰,允。
傳于金敎喜曰,不爲仕進承旨,竝許遞,前望單子入之。
李朝鉉,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
左議政南公轍,右議政林漢浩聯名箚曰,伏以昔楚莊王,値天久不示災,則焚香跪告曰,天其或者忘余歟?噫,半夜轟燁之聲光,忽發於收藏之月,前此虹貫彗孛,無災不現,臣等始焉悚惕,終又知仁愛之天,警告丁寧,欲使我殿下,恐懼修省,誕受景福,其意至惻怛也如是,而殿下所以答天心慰民情者,終未能奮發振作,猶夫前也,則天其將不復有警矣,先儒言有道之君,天所愛惜,故警使知之,無道之世,天果置之無奈何,故災亦無之,可不愼歟?今之言弊者,其說甚多,賈誼之治安一策,陸贄之經綸百牘,猶未能盡其萬一,而雖以目下事言之,時行輪疾,熾滿八路,積尸如山,生者亦如經金革,瘡痍未蘇,此是史牒罕見之變年,而重以夏秋之交,雨澇極備,風日不調,沿江濱海之邑,穡事已判慘歉,及其收穫之後,食實無幾,山峽亦皆告歉,而畿輔·兩西,則迎送客使,民邑繹騷,旣困之民生,益無奠安之道,旣竭之國計,益無支調之方,此當如救焚拯溺,猶懼不及,而殿下之所以處此者,因循而已,暇豫而已,而又得庸鈍病癃如臣等者,而使之承佐,任人如此,安有成效?書曰,股肱喜哉,元首起哉,百工熙哉,夫大臣者,人主之股肱也,大臣不得其人,則人主不能興起爲治,而百官不得趨事而成功,若使臣等,論今日憂虞之端,危亡之兆,則臣等之尙今蹲仍於此位,卽其最大者,而災異之見,竊恐緣臣等而召之也。殿下每於遇災之時,遵故事而降十行之敎,避正殿而減幾日之膳,其或飭令有司淸理冤獄,疎放京外罪囚若干人,以爲此足以盡應天答人之道,而至於進賢退不肖,爲治亂安危之所由判者,姑且倚閣,無所變通,則其所謂恐懼修省者,將於何見之?臣等恐天心益怒,而國家將無稅駕之地也,憂愛之極,齋沐治箚,乃以擇相,爲當今之第一急務,而敢以臣等之身當之,獻以爲修德弭災之本。伏乞殿下,先將不肖如臣等者,亟賜斥罷,改卜賢德,使風采一變,精神四達,表正而影直,源淸而流潔,則洊雷之震,其將轉以爲景星之出,卿雲之爛,豈不休哉?雖然不有以導之,孰得而隨之,不有以倡之,孰得而應之?元首不起,則股肱亦懈惰,而萬事隨而廢壞,亦願殿下,懋哉懋哉,取進旨。答曰,省箚具悉卿等之懇。昨夜轟燁之異,天之告警,由予否德,卿等政宜一心同力,輔予不逮,以答天譴,而一言不及於匡救,惟以汲汲引咎爲辭,漢世榮免,豈人君之盛德,而卿等欲使予效之乎?過矣過矣,卿等安心淬勵,以弼予輔予,弘濟艱難。仍傳于金敎喜曰,此批答,遣史官傳諭。
領議政韓用龜疏曰,伏以臣,以待符之喘,五官俱病,而猶能有覩而有聞,夜來燁燁之光,轟轟之聲,是何象也?積陰方盛,而剛陽忽發,卽天地極乖之氣,而爲災之大者也。噫,仁天告誡,若是丁寧,求之人事,豈無所召?顧今傾否日甚,危亡將迫,百千萬事之可驚可愕者,指不勝摟,以臣病昏,其何能一一歷擧,强效陳勉之忱,而第其箚着臣身,震懍惶隕者,別有在焉。嗚呼,臣以職則百僚之首也,才從世降,官隨人輕,古所謂理陰陽順四時之責,固非如臣鹵下所敢比擬,而苟能靖共爾位,无曠厥職,上焉而裨益君德,下焉而周察民隱,以爲一半分報答國恩,悅豫天心之道,則災沴之形,豈至斯極,警告之發,豈至斯勤耶?臣竊稽往史,大臣之遇災策免者,未必非望實兼備之人,而猶且引退於修省之際,則如臣之百無一能,屢試蔑效者,雖於平常無事之時,尙不可任其尸素,況此災異疊見之日,顧安得一向假借也哉?況臣之疾病濱死之狀,前後辭本,悉陳無餘,而數日以來,危證迭作,神精盡脫,鬼事侵迫,加之以求解未解,病上添病,今雖欲惕然警省,殫竭奔走,誠亦末如之何矣,而孔邇之天,猶未諒燭,日前批諭,愈往愈隆,勉之以國事,責之以義分,臣於是隍隘罔措,求死而不得矣。嗚呼,臣罪,臣自知之,臣於受命之初,爲伸情禮於終事之地,不敢力辭,因仍盤礴,式至于今,而凡係廟務,一切抛却,國事由臣而日非,朝廷由臣而日卑,卽此一事,宜無召災致孽,而以我殿下,寅畏對越之誠,不念得賢與共之擧,乃反慰藉苟充於燮理承弼之任,是豈應天以實,遇災知警之道乎?伏願亟降威罰,勘臣當勘之罪,仍又改卜賢德,總釐庶務,使聖政一新,群聽改觀,則今日儆告之災,安知不爲祈天永命之福耶?臣衷情懇迫,又不得不瀝盡腔血,疾聲申籲於閔覆之下。惟願聖慈,特垂顧復之恩,使癃殘之喘,獲被遂物之仁,則雖死之日,猶生之年,臣無任云云。答曰,省疏具悉卿懇。俄見左右相聯箚,不見卿聯名,卿乃獨以疏來,知卿之欲示必辭也,然卿見俄者左右相箚批乎?災異職由否德所召,而卿等不以嘉謨昌言輔予,而只以乞退,爲第一義,此豈所望於卿等乎?雖無災異,固將圖任老成,況天之告警如此,而輕舍元輔,卿勿只思卿身,閔予小子多艱,輔予不逮,以答天心。仍傳于金敎喜曰,此批答,遣史官,傳諭。
平安監司金履喬疏曰,伏以臣,以所蒙恩資還收事,猥陳辭本,恭竢處分,卽伏奉本月初三日有旨,俾臣勿辭行公者,臣祇領以還,益增惶蹙,臣之陳辭,原係靠實事情,不比隨例飾讓,則今於聖批靳允之下,安得不另具本末,冒萬死再瀆也?臣之以行狀製述啓下者,于今半載,尙未撰進者,不惟臣之學識淺短,神思鈍滯,實無以形容至德,揄揚陰功也,歷考列朝誌狀,內殿行狀之載錄者,不過一二,餘無槪見,豈或有撰進,而不入於載錄耶?是無文字之可懲,抑或以宮闈徽美之摭實纂次,尤重且難,故鄭重而不得下筆耶?卽前人之所鄭重者,臣何敢率爾乎?此所以踰歷時月,未有撰進者也。臣旣無製述之事,而忽蒙製述之賞,事之無實,莫此爲甚,然則臣之陳懇,豈他領賞諸臣,備列克讓之比也?其難冒之情,必辭之義,不待兩言決矣,而在朝家核名實愼爵賞之道,亦豈容沿例因謬,輒施不當施之賞,而不念恩典之濫屑,大有損於國體乎?玆敢披瀝衷懇,復此煩籲。伏乞聖明,俯賜鑑諒,亟收臣新授之資,俾安私分,仍治臣屢瀆之罪,以肅朝綱,千萬幸甚,臣無任云云。答曰,省疏具悉。卿其勿辭行公。
掌令李南圭疏曰,伏以臣,跧伏田廬,年迫遲暮,分甘棄捐,望絶榮塗,適當大行大妃廞衛將啓,擧國哀遑之時,分義攸重,進伏京輦,而濫叨見職,于今三朔,鎭日違傲,一言蔑報,自知風裁之謭劣,常切悚惶之積中。伏乞亟賜鐫改,以重臺地,以安賤分焉,臣雖庸愚,亦且彝性,惟有愛君一念,昕夕耿結,病伏旅館之中,恒切柒室之憂,而去夜轟燁之警,忽發收藏之節,臣於是繞壁彷徨,不勝驚惕,繼以太息流涕也。夫災不虛生,必有所召,我殿下政令施措之間,豈能如堯·舜之盡善耶?目今言路壅蔽,紀綱解弛,諸道告饑,民生困悴,大小恬嬉,振刷無方,已至切痼之弊,而人主一心,與天地合,苟或蹉跌於毫釐,必如桴鼓之捷應,吉慶之來,災異之臻,豈徒然哉?純陰之月,震電不寧,此是幽陰未洩,陽和不敷,猝然相薄,著見於災異者也,臣未敢知,殿下朝廷,或有幽鬱之未宣者歟,殿下政令,或有淹滯之未疏者歟?陽春之化,或阻於陰崖,雷雨之澤,不及於枯荄,則災異之來,理所必然,以殿下上聖之姿,果能念及於此耶?連年審理之命,徒歸文具,每春掩腐之政,全然廢却,如此而安得無上干天和之氣也?今秋沴氣,一宵闖發,近而輦轂之下,遠而營邑之底,凡屬大都會處,掃蕩無餘,此實聞見之所不及,史牒之所絶罕,厲祭特設,聖念憂勤,臣固欽仰萬萬,而見今城闉十里之外,積骸轉壑,皆是貧不能營葬,而殆同兵燹後人事者也,如此而安得無幽鬱冤枉之氣,窒而不宣者耶?由是觀之,轟轟之響,卽幽鬱之欲疏也,燁燁之光,卽冤枉之上干也,人主導和之政,宜莫先於此者也。伏願亟命京兆五部及各道地方官,趁此寒沍之未嚴,另加掩埋之深,固雖無棺槨衣衾之具,俾免烏鳶狐兎之食,則殿下赤子,其將生死而含恩,此是導揚和氣之一大機會也,勿以人微而廢言,則當致轉災而爲祥。伏乞更加三思而裁處焉,臣無任云云。省疏具悉所陳,令廟堂,嚴飭京兆及諸道。
持平朴齊明疏曰,伏以收藏之月,群陰剝窮,微陽孩伏,夫何雷雨之變,忽生於此時乎?古人云,無災之國必亡,今此震驚之響,可驗仁愛之天,周雷示災,成王知懼,宋星失次,景公修德,自古治亂消長之機,未或不由於是,轉災爲祥,回咷爲笑,從知警告之擧,未必不爲國家之福,噫,百里同聲,萬姓皆憂,臣則以爲冬雷之變,猶屬剛陽之德,星虹變,淫雨連綿,終之以邪沴遍行,都闉半空,穡事判歉,民憂殆無乎餘地,霧氣漫空,妖沴又兆於來頭,此皆殿下之憂,悠泛度日,委靡不振,上而無遇災修省之擧,下而無齋心贊襄之意,仁覆之天,安得不示警之不知止也?臣簪筆數年,亦嘗得侍於香案之列矣,法講之開,絶無而僅有,掩卷輒止,月對之奏,屢廢而或設,登筵旋退,無暇酬酢,徒涉輕遽,堯·舜聖人,施措之間,寧有可否之端?稷·契賢臣,謨猷之際,宜無未盡之擧,而尙且都兪吁咈,或慮萬機之有脞,今殿下之聖,猶未過廷臣之賢,未必及稷·契,而筵席之上,只聞惟允之音,章奏之間,不見告戒之語,如此而民瘼何由而上達,朝廷何由而得正?苟使每事盡善,無容更議,皇猷允升,只合仰成,世道朝象,賢於堯·舜遠矣則可矣,如或不然,臣恐國事日非,民命近止而後已,列聖之遺澤尙深,先賢之徽音猶存,形見之近,雖無判渙之慮,漸次之欠,難保維持之力,念之及此,寧不寒心?近來之弊,難以毛擧,撮其尤者,卽飮膳過侈,服章無別,紀綱不立,剝割益甚,此四五件事也,宮禁之內,饍羞之品,殆近百牙,搢紳之間,宴婚之需,動踰千金,閭巷效尤,匹庶起慕,上好下甚,財窮民竭,此崇飮食之弊,奢儉之不同,從古不免,而所謂不侈不儉之說出,而上自卿宰,下至皀隷,服着皆同,華儉無別,苟不如人,不欲出門,燕錦倭綺,日湊國中,而市廛長空,此侈衣服之弊,風習日婾,義分漸虧,至於向來,夜漏無禁,官守皆空,禁山之松木,白晝亂斫,野人之農牛,昏夜劫奪,此蔑紀綱之弊,土地之所出,貢賦之所入,無損於前日,而國計輒曰哀慟,軍伍停番,廩給日減,而每憂不足,此曷故焉?推以宣飯米一事,可以反三,內而冗費如是,外而誅求日甚,財非天降,又非泉湧,畢竟其害,及民而止,朝廷之公事曰,上納而已,營民之聽理曰,斂民而已,然猶公納愆期,民情日窘,內而京司之胥徒,巨萬之偸弄,視若草芥,外而列邑之吏隷,屢千之逋負,把作茶飯,奸僞日滋,懲戢不加,其弊何歸?可哀非民,臣隨父之任,曾在南邑,見所謂營邸之進上防納也,數束銀魚之價,殆過百包之米,他物稱是,及其六饍之備儀,殿下不過嘗一臠而止,俗所謂人情載而進上串者誠然矣。往在甲乙,鞭撻日加,稅賦趁期,而徒見杼軸之罄竭,多歸中間之料販,戶惠之廳,情費先給,江海之路,稅舶不至,苟當賑政,朝廷之爵賞,誘以虛名,饒民之財産,䝱以義氣,斂之以斗,賑之以升,旣不及惠,甚則肥己,賞典不加,民産已竭,臣恐不幸,又有數千里之災,又何以辭,勸民募粟,出義賑窮乎?剝割之益甚,可推而知,此皆源於聖明不能振作,內外不畏法紀之致。伏願殿下,體此轟燁之威,大振奮發之政,開張聖聰,洗滌俗偸,諮詢軍國之謨,講究治理之本,使大小臣僚,精白對揚,毋得如前沁泄,利益我民生,整理我朝著,則臣知冬雷之警,實爲一治之關棙,不足爲災也,幸勿以人微而廢言焉。仍伏念,臣之父母,纔經輪行之症,又遭逆理之慘,疾病沈綿,時刻難離,而臣虛縻職名,閱月違召,求言之下,亦不得隨衆詣臺,仰裨宵衣之念,臣情到此,亦云窮矣。伏乞天地父母,特垂矜諒,亟遞臣所帶之銜,仍治臣瀆撓之罪,以肅朝綱,以安私分焉,臣無任云云。省疏具悉。所陳當體念矣。
正言鄭宗顯疏曰,伏以夜半雷霆之災,又何爲而作也?去夏淫雨,向來怪疾,卽往牒所無之大變大災,而旬月之間,生靈暴亡,有甚於積年兵火,遠外傳聞,尙未快霽云,而今此轟燁之聲,迺在於閉藏之節,其所震驚,反勝於盛夏大雨之時,虩虩殷殷,人皆遞魄,災異疊見,式月斯生,大小震疊,當復如何?嗚呼痛哉,災不虛生,必有所召,如無在下之闕失,則寧致上天之威怒?而上天之威怒,是警也,非怒也,告警之若是諄複,而終無變動,則是自絶于天也,天雖仁愛,亦將如之何哉?臣愚死罪,伏未知前日遇災之後,其所以恐懼修行,盡誠轉回者,有何事行某政耶?欲以審理一政,禳災一事,以爲已盡消弭之方,則是捨本而就末,擧細而遺大也。竊伏念,今日國事之殷憂浩歎,殆難一二數,而譬若老病之凜綴,醫技已窮,若使賈誼生於此時,其欲痛哭者,奚啻一事哉?臣於向日邪沴之方熾,妄陳救災之疏,而以治病取譬,請用大承氣湯,仰冀聖上,奮發振勵,而伏承優批,迨今感祝,措躬無地,而于今三朔,尙未見一言之施於政事者,其他政令施爲,悠悠泛泛,沁泄度日,萬事束閣,百隷懈慢,以此言之,則今日雷變,亦豈無所自而然耶?臣之前所陳,卽開張言路,疏滌冤鬱,振淹拔滯,興廢補弊,都計怪疾死亡,變通節財之方數件事,而言路通塞,國之存亡係焉,此其最先之急務也,欲其採納,惟在於一言下敎,而竝詢廟堂,不亦近於靳持乎?古人所謂應天以實,不以文,動民以行,不以言者,決不當如是。伏願殿下,懋哉懋哉,視民生之困,如方在水火,念國勢之危,若不保朝夕,至誠惻怛,務回天心,轉災爲祥,無使終至於無災之國焉,警惕之極,言不知裁,猥越之罪,恭俟嚴勘,臣無任云云。省疏具悉。爾之所陳,皆予所憂也,當留念矣。
上在昌德宮。停常參·經筵。
任存常啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以應敎朴齊聞,副校理金蘭淳,副修撰朴基宏牌不進罷職傳旨,傳于李朝鉉曰,只推。
承旨前望單子入之,鄭祖榮·柳落點。
金敎喜啓曰,新除授左副承旨柳,同副承旨鄭祖榮竝卽牌招,何如?傳曰,允。
又啓曰,新除授左副承旨柳,時在公淸道忠州地,斯速乘馹上來事,下諭,何如?傳曰,允。
李朝鉉啓曰,明日卒領府事李時秀家,遣承旨致祭事,命下矣,何承旨進去乎?敢稟。傳曰,右副承旨進去。
鄭祖榮啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
傳于鄭祖榮曰,次對,許久未行,而當此修省之日,又不免頉稟,泄泄甚矣,明日依例來會事,分付。
鄭祖榮啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
李朝鉉啓曰,玉堂上下番俱空,已至閱月,事甚未安。副修撰朴基宏疏批已下,卽爲牌招入直,何如?傳曰,允。
兵曹口傳政事,護軍單朴周壽。
李朝鉉,以奎章閣言啓曰,璿源譜略改張件,明日自宗簿寺陪來云。奉謨堂宙合樓所奉件,當進詣改張,內上件,亦當進詣仁政殿月臺,請出修正,而曾有改張印本,直爲內入之例矣,今番則何以爲之乎?敢稟。傳曰,依前例爲之。
又以禮曹言啓曰,卽伏見西南道各陵園墓承旨奉審書啓,則翼陵丁字閣正間仰土雨漏頹落處,綏吉園丁字閣正間仰土與散子木蓋瓦頹落處執頉矣,陵園丁字閣正間卽是告由修改處,而前因本陵園官所報,已爲涓吉告由,知委始役矣。各該司進排物種,不卽擧行,莫重役事,尙今遲延,至入於承旨奉審執頉之中,揆以事體,萬萬悚惶。臣曹之不能檢飭,惶恐待罪,而當該進排各司官員,不可無罪,捧現告,令該府拿問處之,何如?傳曰,允。勿待罪。
鄭祖榮,以兵曹言啓曰,今十月二十日,文臣朔試射日次,而減膳相値,不得爲之之意,敢啓。傳曰,知道。
又以備邊司言啓曰,卽見慶尙監司李在秀狀啓,則備陳農形災損之狀,仍以爲事目災一千五百結外,不足災一萬二千三百六十七結七十七負一束,特許準劃事,請令廟堂,稟旨分付矣。以本道幅圓之廣,兼今年災損之多,而報災之數,稍遜於近來被災各年所劃者,足可曰精約,則今不必過加剋削,事目外一萬一千結,特爲加劃,使之均俵,何如?傳曰,允。
又以御營廳言啓曰,本廳中軍鄭學畊,身病甚重,勢難察任,改差,何如?傳曰,允。
副修撰朴基宏疏曰,伏以垂災告警,仁天所以眷佑邦家也,遇災恐惕,人君所以仰答天戒也,由其告警,而有仰答之實政,由其仰答,而知皇天之眷佑也。是以殷宗修德,祥桑自枯,宋景三言,熒惑徙度,天人孚感,捷於影響,類如是矣。今年以來,災異之降,亦已荐疊,而至若前夜雷電之警,又何爲而發也?月値純陰,時屆寒凝,轟轟之音,輒起於收聲之後,燁燁之光,不寧於中夜之際,此或由人事之未盡而然歟,抑將仁愛之上天,告戒而眷佑之歟?臣伏讀傳敎下者八十餘言,旣有減膳之擧,繼之以求言之命,猗歟盛矣。我聖上睿智天縱,謙光彌著,遇災警畏,思所以仰答之,此與殷宗之修德,宋景之三言,千載一揆,則是將默孚於天心,而半夜聲光之災,不期而消弭矣,如臣愚騃淺識,顧安敢猥進瞽說,以塵乙覽哉?然芻蕘之言,聖人必擇,食芹之美,野夫猶獻,則耿耿憂愛之沈,自切于中,敢此敷陳。伏願聖上,少垂察焉。噫,今日可言之端非一,而最其數事,亦足爲召災之由曰,朝綱解弛也,民習頑濫也,文敎不興也,武備不講也。夫百工恬嬉,赴衙怠慢,則漸非奔走而率職矣,奸頑不戢,法禁輕犯,則將至剽吏而奪金矣,課試則臨歲暫設,而製講無勸,其何以賁飾文治乎?戎政則師律不嚴,而隊行失次,其何以折衝禦侮乎?京師爲四方之標準,而猶尙如此,則四方必至相效,而其流之弊,將至莫可救藥,豈不大可畏哉?以我殿下仁孝之德施之剛健之政,則凡此數弊之矯救,特一轉移間事耳,人主一心,卽萬化之源也。治心之要,莫先於典學,傅說曰,念終始,典于學,厥德修,罔覺,孔子曰,文武之政,布在方策,是知經傳,乃修德之本,而爲行政之具也。伏願聖上,日御經筵,孜孜乎晉修之工,汲汲乎施措之間,則將見治道自隆,天心悅豫,而災異之作,反爲眷佑之祥矣。仍伏念,臣才實庸下,性本滯鈍,晩添科第,濫廁瀛館,八九年前,亦嘗猥登筵席,昵覲耿光,恩山德海,不足喩其高深。況於近日,屢叨恩除,庚牌儼臨,非不欲竭蹶趨膺,少伸榮感之忱,而第臣蒲質遽衰,兩眼昏澁,其於書冊之上,如隔烟霧,字劃之間,視一成二雲陰之畫,燈燭之夜,尤不能卞認,此臣所以長事違傲,寧甘逋慢之誅,不敢冒沒榮寵,自速迷謬之辜,臣情到此,吁,亦窮且蹙矣。臣旣以百工恬嬉,謂之召災之由,則臣之違傲,實有浮於恬嬉。伏乞聖明,亟賜鐫免,先治臣慢命之罪,以爲具僚之戒,仍命選部,更勿檢擬於玉署之班焉。臣無任云云。省疏具悉。所陳好矣。當留念,爾其勿辭察職。
應敎朴齊聞疏曰,伏以臣,伏見傳敎下者,以夜半雷霆之異,聖心驚惕,至有減饍求言之旨,一念之善,庶見孚格之美,臣不勝欽仰頌歎,而竊伏念,感應之理,天人無間,災祥之來,影響斯捷,夫何聖明之世,有此咎徵之屢告也?先示以春間彗孛,仍復長霖,民幾盡魚,加之以無名邪沴之疾,禍網彌天,夭札相續,中外遑遑,如許怯運,往牒未聞,而純陰之月,又發轟燁之變,至此而理之反常極矣。噫,人事無愆,天心悅豫,則一理之應,庶無差忒,六氣之和,可以馴致,而今反不然,非常之變,罕有之災,式月終年,荐見層出,此臣愚所以莫知其由,繞壁不寐,終夜憂歎者也。以殿下聰明仁孝之姿,承祖宗熙洽之治,上無政事之失,下有入人之深,吉徵休兆,宜不盡書,而今乃反之,仁愛之警告,若是丁寧,殆同耳提而面命,則此是我殿下,大警惕大振作,罔或謂已治已安,而益勉乎淬勵奮勇,一變至道之一大機也。夫機者,幾也,動之微,而吉之先見者也,且雷者,奮發有爲之象也。倘殿下於此而惕然省察,洞屬對粵之餘,玩易之象,體乾之健,凡於政令施措之際,雷厲風飛,勿庸因循姑息,使群下聳觀,不以疎節細務,爲應文備例,必以實心行實政,則上可以答天怒,下可以慰民情,旣危復安,回災作禎,卽一轉移間事耳。臣固愚迷,雖不敢以某事之失,爲某災之應,指的仰陳,而災不虛生,必有所召,則今此上天之譴告,亦豈無所以而然哉?嗚呼,今日可言之事,何止一二?百度墮壞,群生殿屎,紀綱日紊,民志靡定,國勢之杌隉,岌岌有朝夕之憂,漏船燒屋,殆不足以喩其危,而旋視朝著大小,恬嬉晏然,惟知有太平之樂。譬如癃老之人,元氣積憊,榮衛筋骸,無一可恃,而起居飮食,猶作强壯之狀,此固庸醫之所謂不足憂,而扁鵲·倉公之所以望而走者也,是可不汲汲遑遑,以求神丹妙劑,一爲之滌去病根耶?顧其一毫一髮,無不受病,殆難隨證投藥,而若其大本先務之所在,則不越乎殿下之勉講學勤諮訪而已,臣竊觀今日廷僚之進言者未始不仰勉聖學,爲第一義,而殿下亦未嘗不嘉納而翕受矣。一日二日,未見實效,間或有晉對之命,而廈氈臨御,不踰數刻,方冊討論,不過音釋,乍登旋退,全無意義。臣之無似,出入經筵,亦已多年,而未敢仰認其卓然日新之工,則尙何望其外著符驗之效哉?臣聞堯·舜之聖,不能獨治天下,故曰,稽于衆舍己從人,又曰,弗詢之謀勿庸,是以立之承弼,副以卿士,設諷議之官,簡出納之任,蓋將與之講明治道,而修擧庶政也。古之輔相,朝夕於君所,故書曰,爰立作相,置諸左右,雖以晉唐之衰季,猶有中書令,何可一日不見天子之歎?粵若我東盛際,日御常朝,三公九卿,序進聽事,有以聖躬之過勞,欲請間日臨殿,而大爲公議之所斥者,聖朝克勤之家法,又如是矣。臣伏見近日接見輔相,惟有一月六對,而停頉又過半,自古以來,君臣相須之際,未有若是其疎者矣。雖其進對之時,厪有若而事稟奏,而簿書期會之按例者,十又居九,殿下率亦循例而爲可,固未嘗一與之從容商確於可否是非之實也。至於庶官日次之輪對,守宰辭陛之引見,諸承旨持公事稟裁,皆是列聖朝勵精廣聰之美規,而以陳達職名,爲竣事,以讀狀啓,爲盡職,上下之情不交,幽隱之間不達,而固可以成治者,未之有也。況殿下召接旣罕,顧問尤間,臣僚之賢否,何以卞之,事務之便害,何以察之?是國也,是民也,非我殿下所私有也,乃所以受於上天祖宗者,則天下之事,孰有大於治是國是民之道,而尙可以泄泄泛泛,有若是職分內事耶?顧今穡事告歉,諸路同然,病餘人情,若不能自保,思之哀痛,民將何辜?此政君臣上下,一念靡遑,急急如拯焚救溺之時,而殿陛之上,諮詢莫聞,廊廟之間,籌謨未見,不曾有一言一令之爲國爲民,而悠悠相度,視同越人之於秦瘠,若使賈生·袁安,在今之世,則痛哭流涕,未足喩其憂也,至慈之天,安得無垂告之切也。遇災修省,中主以下,固皆能焉,而災消政怠,亦未能免焉。臣愚死罪,不審殿下今日之敎,果能出於恐懼之實而災可消耶,亦果能災消而政不怠耶?傳曰,不誠無物,誠者實理也,何事不然,而至於事天之道,亶在於是,修誠之道,亦不外於講學諮訪,臣之此言,俗所謂老生常談,而以臣愚見,今日大本急務,無過於此,雖古人復起,不易斯言矣。伏願殿下,勿以人微言腐而忽之,益勉懋實應天之道焉。臣於見職,虛靡閱月,積犯違逋,私心悚蹙,無地自容,而當此求言之時,旣在論思之列,則在臣道理,固當竭蹶就直,而第臣父病積悴成祟,兼以挾感,委頓床笫,轉側須人,臣之情私,實無離捨供職之望,玆敢不避煩瀆,兼控至懇。伏乞聖慈,俯賜憐察,特遞臣職,俾得安意救護,不勝幸甚。臣無任云云。省疏具悉。所言皆好,當體念矣,爾其勿辭救護。
副校理金蘭淳疏曰,伏以日昨雷異,有甚於夏月,聖心驚惕,誕降求言之敎,臣竊惟念,災異之作,雖兆於危亡,而修省之功,可底於消弭,則是誠轉危爲安之一大機會也。臣誠智慮淺短,文辭拙澁,顧無以仰塞明旨,然憂國一念,臣亦有之,安敢不有懷必陳也?嗚呼,近年以來,災眚屢見,而至於今歲而極矣,月正之始,妖星告祲,陽盛之節,陰虹示變,及夫三朔淫潦,八路歉荒,此已是非常之災,而忽有無名厲疾,遍於京外,頃刻蒼黃,急於水火,到處慘毒,甚於兵燹,一網彌天,萬姓塗地,此殆往牒之所未有也。顧其未死餘民,旣經滄桑,幸免溝壑,則宜其良心自萌,俗習稍厚,而自是厥後,人心紀綱,反不如落下幾層,親戚而不相保,隣里而不相恤,甚至眼無長上,暋不畏法,駸駸乎其莫可收拾,此非他,誠以饑寒之切肌,力役之剝膚,有生之苦,不如死者之安,都喪其恒性,無暇乎禮義而然,是可哀非可惡也。民惟邦本,而困悴至此,控訴無所,其冤鬱之氣,足以干和而召災,則今此轟燁之繼發,安知不由於此乎?顧今懷保之道,如治篤老之病,扶元之方,先於攻邪,治本之效,速於對症,政宜摩撫以勞之,子惠以安之,寬貸征徭,以紓其力,賙恤窮匱,以樂其生,然後人心,方可以底定,紀綱方可以復立矣。瘡痍之餘,軍伍多闕,橫侵易及於白骨,凶荒之時,田簿易紊,勒徵偏苦於赤立,重以催科方嚴,隣族俱擾,衆猾恣其舞弄,群瘼日以繁滋,民勢遑遑,莫保朝夕,今若視同常年,一任困督,則烏在其撫恤奠安之意哉?臣謂嚴飭方伯及守宰,軍籍則覈補闕漏,而無疊丁呼冤之患,田政則詳審災傷,而無虛結濫稅之弊,糴糶則量其可捧可停,務爲不煩不擾,而明春賑貸之方,亦爲之預爲講究,俾無顚連流離之歎,則民情所欣,天心必預,今日弭災之策,孰有過於此哉?然徒捄一時之急,而不存長遠之慮,則事過目前,弊復如舊,實非使民久安,祈天永命之道也。若其更張之大者,雖不可猝作遽議,至於積痼之甚者,不得不一番釐正,宜擇廷臣中有誠勤智計者,差爲堂郞,設廳會議,稅案也穀簿也,征役也,可革者革之,可改者改之,可以修明者修明之,可以創始者創始之,商確講定,稟旨裁斷,作爲一代之典憲,而殿下亦宜宵旰憂勤,詢咨董飭,使斯民永逸而無勞,則朱夫子所謂上帝收還威怒,群黎百姓,無不蒙休者,亶在是矣,豈不休哉?伏願聖上,俯賜鑑採,勿以人廢言焉。仍伏念臣,狄違耿光三年有餘矣,犬馬之忱,常懷戀結,又當此求助之日,豈不欲仰叩文陛,罄竭愚忠,而臣之偏母,積年沈痼之餘,重患泄痢,氣息凜綴,眞元凘敗,刀圭是事,轉側須人,臣方左右扶將,萬無離捨之望,屢違召牌,玆犯逋慢之誅。伏乞聖明,特垂矜諒,遞臣職名,俾便救護,仍治臣違傲之罪,以肅朝綱,千萬幸甚。臣無任云云。省疏具悉。所陳好矣。令廟堂稟處,爾其勿辭救護。
上在昌德宮。停常參·經筵。
藥房提調李肇源,右承旨李朝鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
鄭祖榮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
備忘記,坡州牧使李光錫下直,長弓一張,長箭一部,片箭一部,筒兒一箇賜給。
鄭祖榮啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李朝鉉曰,明日朝講爲之。
任存常啓曰,臣以卒領府事李時秀家致祭進去,下直之意,敢啓。傳曰,知道。
以副修撰朴基宏牌不進罷職傳旨,傳于李朝鉉曰,只推。
李朝鉉啓曰,玉堂上下番俱空,已至閱月,事甚未安,副修撰朴基宏,旣有只推之命,卽爲牌招,入直,何如?傳曰,允。受由及在外玉堂,竝許遞,政官牌招開政差出,待下批,牌招察任。
傳于李朝鉉曰,諸承旨持公事入侍。
以副修撰朴基宏牌不進罷職傳旨,傳于李朝鉉曰,只推。
李朝鉉啓曰,副修撰朴基宏,旣有只推之命,一體牌招,推移入直,何如?傳曰,允。
又啓曰,明日朝講,憲府無進參之員,事甚未安,除在外外,呈告人員,竝待開門牌招,何如?傳曰,允。
鄭祖榮啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
李朝鉉,以侍講院言啓曰,明日賓客相見禮時,宮官當爲全數進參,而兼輔德金學淳,兼弼善李鍾穆,司書洪學淵,兼司書朴岐壽,俱有實故,兼文學趙璟鎭在外,無以備員,何以爲之?敢稟。傳曰,竝許遞,今日政差出。
有政。吏批,判書金魯敬在外,參判權丕應受由在外,參議金學淳進,右承旨李朝鉉進。啓曰,判書金魯敬在外,參判權丕應受由在外,小臣獨政未安,何以爲之?敢稟。傳曰,只出緊任。以李彦淳爲副應敎,尹命圭爲校理,兪理煥爲副校理,李渭達爲修撰,趙璟鎭爲副修撰,金啓溫爲兼輔德,李彦淳爲兼弼善,洪學淵爲兼文學,朴容壽爲司書,趙璟鎭爲兼司書,韓致應爲判義禁,金箕殷爲同義禁,韓益相爲務安縣監。故參奉朴紭壽贈吏參例兼,兵曹參判朴齊一考,故通德李聖夏贈戶參例兼,故都事李志栢贈左承旨,同知李益懋兩代。
兵批,行判書韓致應病,參判朴齊一病,參議洪起燮病,參知朴台壽入直進,同副承旨鄭祖榮進。同知尹光彦,僉知田德顯·徐衡輔·許櫟,護軍曺鳳振·金箕殷,副護軍洪羲瑾·洪益聞·宋啓榦·李瀅夏·洪時濟·李寅溥,副司直朴齊聞·任俊常·林處鎭·金蘭淳·李彦淳,副司果姜世白·尹命圭·洪羲祖·趙庭和·洪學淵,副司正張敎根,以上竝單付。
兵曹,以權逴爲御營中軍。
李朝鉉,以奎章閣言啓曰,臣進詣奉謨堂,所捧璿源譜略,宙合樓所捧璿源譜略,竝改張後,還爲奉安之意,敢啓。傳曰,知道。
又以敦寧府言啓曰,大行王大妃殿徽號與諡號修整次草記,自府擧行事,允下矣。御牒及王妃世譜,依例修整,今旣畢役之意,敢啓。傳曰,知道。
又以禮曹言啓曰,卽接谷城幼學林行鎭所志,則以爲,同生兄故正郞龍鎭,嫡妾俱無子,以其同姓六寸弟宙鎭第二子永洙,欲爲繼後,兩家相議完定,而未及禮斜之前,龍鎭夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,曾有筵奏定式。門長林行鎭所訴旣如此,依定式,林宙鎭第二子永洙,立爲林龍鎭之後,何如?傳曰,允。
鄭祖榮,以都摠府言啓曰,今日入直內三廳武兼禁軍及軍兵等,當爲中日習射技放,而自上方在減膳中,不得設行之意,敢啓。傳曰,知道。
又以兵曹言啓曰,今十月二十一日,武臣賓廳講書日次,而減膳日相値,不得爲之之意,敢啓。傳曰,知道。
又以兵曹言啓曰,卽接西所衛將許櫟牒報,則泰秋門南邊內宮墻頹圮二處,今已修築云。把守軍兵,還爲入直之意,敢啓。傳曰,知道。
京畿監司韓兢履疏曰,伏以,臣以城餉之全數捧留,軍布之分數停退事,再啓仰請矣,伏見回啓下者,以甲戌變例,有難援據,京司事力,在在罄竭,竟未蒙採施之澤,臣於是,茫然失圖,不知所以爲計也。噫,城餉事體,何時不重,而特施於甲戌者,以其不如此,不可以保民也,是知民重於餉,而例不得不變也?後乎甲戌,而又有如甲戌之時,則甲戌之例,自當援用,而若以今年,謂不至於甲戌之甚,則有大不然者,今年之水,卽甲戌之旱也。自其全道而言,則雖有淺深之別,以其被災而言,則反有甚於甲戌,而已施於甲戌者,獨不施於今年,則朝家惠澤,竊恐有始而無終矣。臣自莅任以來,深知城餉之爲畿民切骨之瘼,而亦末如之何耳。蓋山耗一斗,爲軫轉輸之難,而欲其惠民之至意也,今則不然,一斗之外,又有春三升,秋一斗名色,數外加捧,比他倍蓰,實徵虛返,無異白懲,而所謂倉屬與城民,又皆不農不商,皆窳偸生之類也。春糶秋糴,專仰機利,精粗之偸弄,而不奪不厭,色落之奸濫,而愈往愈甚,生民膏血,盡竭於渠輩之口吻,而此猶屬第二件事耳。方其轉輸也,程途之遠,或過百餘里,往來之費,每爲五六日,而氷厓石确,雪虐風饕,牛斃於前,馬僵於後,男女負戴,呼號宛轉,相與咨嗟曰,願無受城餉而死,景色愁慘,有不忍言。雖在常年,猶尙如此,況於如今之歲,使彼飢病之民,責此轉輸之役,則米未至倉,而民死於道矣。此所以運留之間,卽斯民死生之機也。至於軍布,方今各司枵然,支用難繼之狀,臣亦聞知矣。寧或以臣身居外,要干百姓之譽,罔念軍國之需,而有此格外之冒煩乎?天道流行,間多歲饑,而朝家如傷之念,惟恐其仳離顚連,蠲停之澤,遇災輒降,況向來輪症,卽往牒之所無,死亡之報,難以數計,而死者幾皆丁壯納布之軍也?此時軫念,尤當如何?責布於災民,猶不可爲,懲錢於虛伍,是豈可忍?今必欲依舊責捧,則其勢不得不橫懲於餘民,餘民卽災民也。災民而不能免焉,死者而又不免焉,則在聖朝存恤之政,寧有是哉?有畿甸之民然後,有山城之餉穀,有外邑之軍然後,有京司之需用,無本而有末,無源而有流,臣未之聞焉,此臣所以以啓以疏,屢瀆而不知止者也。伏乞聖明,察民勢之十分危迫,軫民隱之一日莫保,今臣所謂城餉之全數捧留,軍布之分數停退,特命準施,俾災歲窮民,得以咸囿聖澤,安意奠居焉。臣無任云云。答曰,省疏具悉。苟利於災年百姓,何恤也?他事所請,竝依施。
刑曹啓目粘連,鏡城崔星慶獄段,一女釀成禍胎,間夫終作兇身,大明律有曰,妻妾因奸謀殺親夫者,凌遲處死,姦夫處斬,若姦夫自殺其夫者,姦婦雖不知情,絞,今此星慶之所犯,已抵處斬,而朱女雖不知情,當爲絞罪,況未必不知情乎?道啓中星慶,只請訊推,朱女置而不論,揆以獄體,萬萬疎忽。道臣從重推考,竝令具格捧遲晩,稟處,何如?判付啓,依允。又啓目粘連,谷山金尙允獄段,見老父之稠坐逢辱,憤醉漢之持杖突入,足踼要害,信宿致命,情雖急於衛父,罪實關於殺人,仍令訊推,何如?判付啓,依允。又啓目,平山李潤鴻獄段,痛父非命,目見讐人當下結果,檢庭自首,以怨報怨,命無可償,施以次律,何如?判付啓,依允。又啓目粘連,載寧金突伊獄段,皮膜之響,旣著要害,麻鞋之痕,宛對傷處,如法償命,斷不可已,何如?判付啓,依允。又啓目,鳳山車才福獄段,金女失行,在渠何恥?皮匠潛奸,無足可怒,而拷掠之刑,極其慘毒,詞證之招,不啻丁寧,如式訊推,何如?判付啓,依允。又啓目粘連,南陽白光碩,死者本以狂妄之人,旣有墦間之餘醉,又參契中之會飮,客氣所發,擧孃爲戲,戲而至傷,而若無冒雨受風之事,則未必卽絶於霎時之間,揆以法文,宜有參恕,施以次律,何如?判付啓,依允。
辛巳十月二十日未時,上御熙政堂。諸承旨持公事入侍時,右承旨李朝鉉,同副承旨鄭祖榮,假注書金履喆·禹錫文,記注官金輦·李命純,以次進伏訖。上曰,公事入之。朝鉉,禮曹回啓,倭人贈給物種磨鍊單子一度,粘連回啓二度,跪傳夾侍以入。上曰,承旨先退。又命退,史官以次退出。
上在昌德宮。停常參,只晝講。
李朝鉉啓曰,明日常參·經筵,取稟。傳曰,晝講爲之。
鄭祖榮啓曰,行大司憲趙萬元,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
又啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
李朝鉉啓曰,朝講時刻已過,頉稟之意,敢啓。傳曰,知道。晝講爲之。
以副修撰朴基宏再牌不進罷職傳旨,傳于李朝鉉曰,只推,更爲牌招,違牌,勿爲呼望。
以副校理兪理煥,修撰李渭達,副修撰趙璟鎭牌不進罷職傳旨,傳于李朝鉉曰,只推,更爲牌招,違牌,勿爲呼望。
以掌令李南圭,持平朴齊明牌不進罷職傳旨,傳于鄭祖榮曰,只推。
李朝鉉啓曰,副校理兪理煥,副修撰趙璟鎭,特敎申飭之下,謂有情勢,奉牌闕外,屢度催促,終不承膺。事體所在,誠極未安,竝從重推考,何如?傳曰,允。
鄭祖榮啓曰,副校理兪理煥,副修撰趙璟鎭飭敎之下,一向奉牌,連加催促,終不變動,事體道理,俱極未安,竝從重推考,何如?傳曰,允。
李朝鉉,以弘文館言啓曰,副應敎李彦淳,時在慶尙道禮安地,校理尹命圭,時在公淸道魯城地,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,副應敎朴齊聞,校理洪學淵落點。
李朝鉉,以侍講院言啓曰,新除授兼弼善李彦淳,時在慶尙道禮安地,司書朴容壽,時在京畿利川地,書筵入番事緊,竝斯速乘馹上來事,下諭,何如?傳曰,允。
兵曹,以許溟爲摠戎中軍。
鄭祖榮,以兵曹言啓曰,新除授美錢僉使林聖權,以癃老之人,居在平安道安州地,病難登程赴任之望云。老病旣如此,則不可强令赴任,依例罷黜,何如?傳曰,允。
又以備邊司言啓曰,歲幣使拜表不遠,正使趙萬元,令該曹,判中樞口傳單付,何如?傳曰,允。
兵曹口傳政事,判府事單趙萬元。
鄭祖榮,以備邊司言啓曰,使行公用,例以灣府帽稅中帶去,而今年使行連續,帽稅用盡無餘,已自陳奏使,以關西公貨貸去。今番歲幣使公用,亦不得不以公貨貸下三千兩,以關西營邑所在中,從便貸下,待帽稅有裕,卽令還報,其餘三千兩,曆行回門,在卽以帽稅條中,推移充給之意,分付關西道臣與義州府尹,何如?傳曰,允。
又以備邊司言啓曰,卽見廣州留守權常愼災實狀啓,則退村等七面,置之尤甚,慶安等十四面,置之之次,仍以爲地部劃下災十五結外,各樣不足災一百五十六結八負七束,特許加劃,當納還穀中尤甚面之尤甚戶,三分一,之次面之尤甚戶,尤甚面之之次戶,四分一,之次面之之次戶,五分一,特許停退,待明秋還捧,今秋當捧排年條,亦令退捧事,竝請令廟堂稟旨分付矣。本府穡事,山野諸面,均爲被災,田畓各穀,俱未食實,較諸畿內尤甚,各邑無甚異同,加請災結,依數準劃。本府餉還,比他尤重,停退一款,尤當致愼,尤甚面之尤甚戶,四分一,之次面之尤甚戶,尤甚面之之次戶,五分一,許令停捧,排捧條退年之請,亦爲一體許施,何如?傳曰,允。
又以備邊司言啓曰,卽見咸鏡監司李勉昇狀啓,則以爲,本道戶籍固當準式擧行,而遇災民人,又經病故,萬無趁期收單之望,依海西例,特許待明秋退限事,請令廟堂稟旨分付,而各驛屬形止案,竝令依例退限爲辭矣。災年民勢,旣無以趁限磨勘,則他道已施之例,今不必靳許,道內戶籍及各驛形止案,竝令依狀請退限,何如?傳曰,允。
又以訓鍊都監言啓曰,泰秋門南邊內宮墻頹圮二處,今已修築云,把守軍兵,還爲入直事,自兵曹草記矣。把守添入軍十五名,及將校解送之意,敢啓。傳曰,知道。
又以訓鍊都監言啓曰,本局哨官申命淳,身病甚重,勢難察任,改差,何如?傳曰,允。
修撰李渭達疏曰,伏以,臣賦性狂愚,爲人疎闇,妄陳章疏,猥效忠悃,徒知臺閣言議,宜事直截,罔念朝廷規模,敦尙寬厚,昔漢臣賈誼之言曰,大臣定有其辜矣,猶未斥然,正以呼之也。夫以人主之至尊,禮遇大臣,猶尙如此,況如臣微末,其焉敢容易爲說乎?猗,我殿下,懋昭大德,式遵思傳九經之義,敬禮大臣,罔或少懈,而臣之無狀,不克仰體,大傷忠厚之風,反涉乖激之論,臣之罪,於是乎大矣,而如天聖度,不加鈇鉞之嚴誅,特地恩譴,只命海島之薄竄,煌煌綸綍,嚴和備至,若父誨子,匪罪伊榮。臣四載炎荒,泣愆訟尤,不意仁天雨露,霈澤旁流,獲蒙環宥,生還故土,依近松楸,甘爲明時之棄物,歌詠聖澤,永作荒郊之散氓,陽春遍及於陰崖,日月回照於覆盆。粵在戊寅臘月,特下蕩滌敍用之命。猗歟,九重天恩敎,爰及十三載枳蹤,此實千萬夢想之所不到,而臣於是,汪然泣下,不覺五內之驚惶失守也。噫,賤臣之罪戾,如是深重,聖上之恩渥,如是隆摯,幾年蟄廢之蹤,復作陽界之物,欲報之德,河海莫量,北望雲天,夙宵攢祝。今者玉署新命,有隕自天,臣手奉華誥,感淚被面。臣於逖違之餘,開講有命,庚牌儼臨,繼降勿爲呼望之下敎,臣不勝嚴畏,不得不章皇出肅,以謝恩命,重入脩門,復登筵席,今又持被於瀛館,臣之榮耀,於斯極矣。第伏念臣,卽一庸愚無似之物也,學識魯莽,年紀衰邁,淸朝任使,實不可堪,而昨年冬,過蒙聖恩,除拜泮官,是官也,閑漫冗散之職也,周旋於俎豆之所,殫竭於駿走之列而已。今此經筵官之職,則啓沃之重任也,論思之淸望也,如臣迷闇者,其何敢承當於是職乎?伏乞聖慈,亟遞臣職,以安微分焉。臣於日前,伏覩傳敎下者,遇災修省,減膳求言之敎,諄複懇惻,臣不勝欽仰贊頌之至。噫,仁天之降災示警,奚但冬月之雷異乎?三朔霪霖,不免八路之饑饉,一氣邪沴,以致萬民之死亡,此是往牒之所未有也。宜殿下乙丙之憂,宵旰之念,慥慥於消弭之策也。顧今民生之困瘁也,綱紀之解弛也,文武之恬嬉也,牧守之貪墨也。近日國勢,無不受病,縱得醫國之良手,一朝一夕之間,猝難撟捄,而臣竊伏以,目下之最所憂歎者,言路杜塞也。噫,進善之旌,誹謗之本,尙矣無論,而栢府·薇垣,徒有虛名,諍臣諫官,便成冗閑,嘉言攸伏,讜論莫聞。臣愚死罪,竊謂我殿下,聞善若決之量,拜昌曰,兪之德,不及舜·禹而然也。惟殿下,勉哉勉哉。臣無任云云。省疏具悉。所言,好矣。爾其勿辭察職。
辛巳十月二十一日午時,上御熙政堂。晝講入侍時,同知事李愚在持詩傳第三卷,特進官徐長輔持詩傳第三卷,參贊官金敎喜持詩傳第三卷,檢討官李渭達持詩傳第三卷,檢討官朴基宏持詩傳第三卷,假注書禹錫文持詩傳第三卷,記注官金輦持詩傳第三卷,記注官金樂澧持詩傳第三卷,武臣行副護軍趙禹錫,以次進伏訖。上命開卷讀新受音。渭達讀自東方之日,止東方之日二章章五句。上命釋義,渭達釋義以奏。上曰,文義陳之。渭達曰,此章卽齊風淫奔之詩也。周室方隆,二南之化旁達,則江沱汝漢之間,民俗丕變,女子貞潔自守,及其周道衰微,敎化不行,則列國風謠,多有淫亂之詩。然則風俗美惡,專係於人君導率之如何,伏願殿下體念焉。上曰,下番陳之。基宏曰,此章文義,上番旣已敷陳,臣則無可達之辭矣。上命掩卷。愚在曰,上番所陳,風俗導率之言,甚好。伏願殿下,於化民成俗之地,克加省念焉。長輔曰,今日自止之無文義,誠如上下番同知事所奏,而大抵講筵久停之餘,當此遇災之時,特命開講,群情胥悅。及登前席,其所應講,又不過苟且備例而止,少無討論發難之實,旋命掩卷,殆不成樣,胥悅之群情,反爲抑菀矣。伏願自今爲始,毋復如前之爲,日御三講,而每於開講之際,必須酬接寬暇,發難反復,俾聖學有將就之效,上下有交泰之美,是臣區區之望,伏願深留聖意焉。敎喜曰,臣有區區所懷,敢此仰達矣。天災告警,何時不有,而至於今年,則陰虹示警於前,雨澇極備於後,加之以妖沴肆行,死亡相續,因之以諸路告歉,殿屎相望,君臣上下,政宜聚會精神,勵志圖理,猶懼有治不徯之歎矣。際伏見日前傳敎下者,辭旨懇惻,而繼有開講之命,遇災修省之方,靡不用極,群情拭目,思有非常之擧。及登筵席,開卷命讀,例陳文義之後,仍命掩卷,上下之間,草草了當,殆不成筵體,實有違於應天以實之道,而列聖朝開講之美規,固不當如是。以是而將何以望上天之弛怒乎?臣不勝慨然之志。竊望殿下,繼自今,凡於晉對之時,無徒爲觀美,發難問疑,傍推政務,措諸施爲,以實心行實事,則寔爲今日弭災之本。伏願深留聖意焉。上命退,諸臣以次退出。
上在昌德宮。停常參,只晝講。
李朝鉉啓曰,明日常參·經筵,取稟。傳曰,只晝講。
鄭祖榮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
備忘記,北虞候李殷常下直,長弓一張,長箭一部,片箭一部,筒兒一箇賜給。
李朝鉉啓曰,判義禁韓致應,同義禁金箕殷,除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,副校理兪理煥,副修撰趙璟鎭,奉牌闕外,已至經宿,連加催促,終無變動。揆以事體,萬萬未安,竝從重推考,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,宋穉圭落點。
有政。吏批,判書金魯敬在外,參判權丕應受由在外,參議金學淳進,右承旨李朝鉉進。啓曰,判書金魯敬在外,參判權丕應受由在外,小臣獨政未安,何以爲之?敢稟。傳曰,只出緊任。以李魯秉爲校理,洪羲弼爲副校理,沈鈁爲修撰,徐俊輔·朴宗琦爲同經筵,李豐圭爲臨陂縣令,白東薳爲左尹。兼祭酒單宋穉圭。以李憲琦·李肇源爲知經筵。
兵批,行判書韓致應病,參判朴齊一病,參議洪起燮入直進,參知朴台壽受由在外,右副承旨任存常進。同知李光遠,護軍尹尙圭,副護軍李潞·金植,司直李彦淳·尹命圭,以上竝單付。
鄭祖榮啓曰,大司憲未差,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
李朝鉉,以弘文館言啓曰,本館上番,姑陞入直,事甚未安,副應敎朴齊聞,校理洪學淵,竝卽牌招,以爲推移入直之地,何如?傳曰,允。
以校理洪學淵牌不進罷職傳旨,傳于李朝鉉曰,只推。
李朝鉉,以侍講院言啓曰,新除授兼輔德金啓溫,除拜屢日,不爲出肅,卽爲牌招察任,何如?傳曰,允。
又以吏曹言啓曰,今此翼陵忌辰祭,典祀官兼大祝,以前通禮李麒峻塡差,而時無職名,令該曹,口傳付軍職,何如?傳曰,允。
兵曹口傳政事,副司果單李麒峻。
李朝鉉,以禮曹言啓曰,今十月十八日所下傳敎中,自今日減膳五日事,命下矣。減膳之限,止於今日,自明日,依例復舊封進事,分付,何如?傳曰,允。
鄭祖榮,以兵曹言啓曰,今十月二十五日一羽禁軍番次矣,該番將趙濟民有頉代,依承傳口傳擬入之意,敢啓。傳曰,知道。
兵曹口傳政事,以閔致書爲羽林將。
鄭祖榮,以兵曹言啓曰,輪對武臣加抄啓人員,別單書入之意,敢啓。傳曰,知道。
又以備邊司言啓曰,卽接咸鏡監司李勉昇所報,則以爲,本道各邑大同,自來不敷,公用漸多,自戊寅至辛巳,其間加下,合爲折米二千石,而他無推移充報之道,依辛酉已例,就營賑穀中,準此數,除出移報,以爲來頭支用之地爲辭矣。各道詳定不足者,自廟堂,以他穀推移劃報,已成近例,本道大同,與他道詳定一般,而結入有縮,公用漸廣,其應下之不足,勢所必至,不得不迨此加下,不甚多之時,有所區處,而道內穀簿中,營賑穀,果爲稍裕,依辛酉已例,其中二千石劃給,以爲及時充報之地,而今此移劃之擧,乃是不得已者,若或因而爲例,輒以加下無難請報,則其勢必至於彼此俱罄而後已。此後則量其出入,益加節省,毋敢以加下一事,更煩朝家之意,嚴飭,何如?傳曰,允。
又以御營廳言啓曰,本廳字內興仁門南邊第一城廊近處體城六間許頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
知中樞金履陽,行護軍趙萬永聯名疏曰,伏以,臣於向日待罪金吾時,因濟州前牧使白泳鎭,論前判官尹炯東掩覆冤獄事,將以奏讞也。取考其原狀啓,則狀聞獄案,兩無所當,獄情倅罪,都不明的,實無可據以論罪輕重者,故心甚駭惑,謂或有獄案之別下秋曹者,問諸秋曹吏,則答以無有。於是乎論罷該牧使,繼以新牧使,具案登聞後,議處爲請矣。日前始聞有該牧獄案之啓下秋曹者,故取而見之,獄情果甚明白,倅罪亦已昭暴,臣等之奏,未及擧實,大覺瞿然。大凡邑倅,若有徇私蔑公,變亂獄情,可以論罪者,則須要先明獄情,先具獄案然後,跋辭論列,請以勘律,自喉院啓下秋曹,自秋曹覆啓下金吾,夫如是則獄情不求知而自知,倅罪不求明而自明,此其次第節目應行之例也。今乃不然,獄案倅罪,分作兩段,金吾·秋曹,不相通知,頭䐉一差,紕繆至此,竊想其慨冤獄之未伸,痛邑倅之用情,未諳格例,徑先論罷,其所做錯坐罷當矣。然而今於獄案旣到之後,新牧使之其案登聞,自在勿論,前判官之議讞勘律,不容少緩,玆敢不避猥越,聯章首實。伏乞聖明,先治臣等不審之罪,亟命金吾,卽爲擧行焉。臣無任云云。答曰,省疏具悉。所失終在該牧使,卿等勿辭。所請依施。
副校理兪理煥疏曰,伏以,臣濫叨是職,于今六七年所矣,中間之有除輒違,自速逋慢之誅,已是積負之如山,而矧今新除之下,召命荐降,承膺無路,進伏闕外,恭竢嚴勘,此豈臣樂爲而然哉?夫人臣事君,四維爲重,臣之情勢,不可以玉署自處者,卽通朝之所共知也,亦我聖上之所曾洞悉者也。當初峻發之臺言,便成千重之鐵限,已於前後奉牌之際,冒瀆崇嚴之聽,伏想聖明,亦或記有矣。今不必更加疊床,而以若人器之謭劣,以若情踪之危蹙,萬無一步進身之望,玆敢瀝血呼籲於天地父母之前。伏乞聖慈,俯賜矜諒,亟削臣職,仍命選部,永刊臣名於玉署之案,以重公器,以安賤分,更治臣逋慢瀆擾之罪,以昭法記焉。臣旣不以見職自居,則何敢出一口氣,望效論思之責,而目今遇災求言,十行絲綸,藹若春和,先之以聖躬之自責,繼之以嘉謨之願聞,臣誠雙擎欽仰,百回莊誦,雖在負罪竢勘之中,安得終默而已乎?大抵災不虛生,必有所召,近來日月之薄蝕,星孛之失度,已是人主之所當警惕,而至於今年,淫雨跨夏秋而不捲,戾氣掃城闉而殆空,民生怨咨,氣象愁慘,已是變怪之無前,不勝忠志之憂嘆,而忽然半夜之雷,又何在於純陰之月也?訇轟之響,盛夏所無,震燁之光,達宵不熄,臣於是夜,繞壁彷徨,不勝驚懼,繼之以太息流涕也。顧今百隷怠慢,紀綱不振,八路告歉,民生殿屎,已是難醫切痼之瘼,而苟究弊源,奢侈是已。爲文章表貴賤,黃帝·堯·舜所以垂衣致治之具,而夫何近日以來,上而朝著之間,下而匹庶之輩,衣裳踰制,貴賤無別,財匱民竭,日甚一日?此職由於在上導率之不得其道也。文勝之弊,在周未已然,而今之爻象,不可但以文勝言也。古人曰,應天以實,不以文,實者,眞實無僞之謂也,文者,浮文夸美之謂也。殿下苟能於終始典學之功,唯以一誠字做去,政令施措之間,毋犯一毫人慾之私,則俗習自底於丕變,天心庶可以悅豫,此誠轉災爲祥之一大關棙也。伏願繼自今,誕敷崇儉之化,益勉懋實之政,俾俗尙近於三古,災異不復疊見,則豈不盛哉,豈不休哉?臣無任云云。省疏具悉。所陳,好矣。奢侈之弊,其害可勝言哉?予亦當益勉崇儉,而其相勉相戒,使風俗丕變,又不在於今日朝廷,爲四方之標準乎?爾其勿辭察職。
副修撰趙璟鎭疏曰,伏以,臣之所奉之天牌,卽我聖上,以檢討官,召賤臣者也。視周之蕩節,漢之綠綈,唐之鵠板,宋之庚牌,榮寵尤倍矣。雖臣愚迷且頑,豈不感激恩私,思效叩謝之忱,亦豈不怵畏義分,思免逋慢之罪也哉?第乙亥堂錄,以臺言之攙論,擧皆引避,迄無出膺之責,臣亦乙亥錄中一人也,揆以情勢,可謂艮限。至若臣之庸鹵謏謭,初不合於是任者,有不暇論也。仍伏念,臣不學無識,雖功令小技,猶不及人,僥倖科第,厚被恩造,身側記注之班,首叨說書之職,揆分而已踰涯涘,含恩而莫效塵刹,至若經幄之職,於殷曰啓沃,於漢曰論思,萬萬非如臣賤品所可濫吹者也。故臣於是職,猥蒙恩除,前後凡十數遭,冒違召牌,亦近百餘度矣。每一違召,惶汗輒霑背,今又見叨至,伏承勿呼望之命,趨詣朝房,泥首俟勘,竟晷通夕,頑如木石,不敢生蠢動之計,是豈臣樂爲而然哉?且夫侍讀於經幄之列,人臣之至榮也,昵近於逖違之餘,人臣之至願也,以此至願,荷此至榮,不覺感淚之被面,而反自蹈於慢傲難赦之科。聖度天大,雖不加之罪,而惶隘罔措,計無所出。以嚴畏拙澁之賤性,萬不獲已,收召遁喪之神精,構繕文字,冒瀆崇嚴。伏乞天地父母,特賜鑑諒,以全微諒,以安私分,仍治臣積逋之罪,以昭法紀,不勝幸甚。臣於縮伏乞免之章,何敢贅他,而達宵惶懍之中,區區忱誠,常懸於咫尺觚稜之上,伏聞法講之命,不勝欽誦攢祝之至。第講對之規,何莫非聖學所係,而其所綦重,唯法講是已,對卷中之聖賢,慕殿上之唐虞,體貌自別,規撫且大。故惟我祖宗朝傳心之法,懋學之工,尤致力於法講,竝責效於儒臣,討論人道之危微,商確古今之治亂,以爲端本之要,懋實之工,何嘗以文具爲哉?竊伏聞殿下,每於開筵之際,罕賜發向,雖日御講筵,將何補於出治之實用也哉?況今遇災求言之時,先從講筵,而勤諮儒臣,博究實用,以實心行實政,則應天以實之道,轉災爲祥之機,亦不外於是矣。伏願殿下,懋哉懋哉。臣無任云云。省疏具悉。所陳講學,當體念矣。爾其勿辭察職。
辛巳十月二十二日午時,上御熙政堂。晝講入侍時,同知事李愚在,持詩傳第三卷,特進官徐春輔,持詩傳第三卷,參贊官李朝鉉,持詩傳第三卷,檢討官李渭達,持詩傳第三卷,檢討官朴基宏,持詩傳第三卷,假注書禹錫文,持詩傳第三卷,記注官李命純,持詩傳第三卷,記注官金樂澧,持詩傳第三卷,武臣副護軍柳相弼,以次進伏訖。上命開卷讀新受音,渭達讀,自東方未明,止東方未明二章章四句。上命釋義,渭達釋義以奏。上曰,文義陳之。渭達曰,人君穆穆在上,赫赫臨下,興居號令,動遵禮節然後,群下之從之者,信如四時,咸曰,大哉王言,一哉王心,是故稱夏禹之德曰,聲爲律,身爲度,左準繩,右規矩。然則人君之政令施措,斷當不外乎聲律身度規矩準繩之節。伏願殿下體念焉。上曰,下番陳之。基宏曰,此詩文義,蓋不足言也。以國風篇題觀之,變風者,不過備觀省而垂鑑戒也,人君體天時而施政敎,凡所以一動一靜一張一弛,皆當有恒定之規而已。伏願殿下體念焉。上曰,同知事陳之。愚在曰,人君昧爽丕顯,未明求衣,召接臣隣,皆有常處,亦有定時,進退以禮,而今齊君東方未明,起居無節,命令不一,使群下至於顚倒衣裳,詩人之譏諷,良以此也。未明求衣,與未明興居,固一也,而此則不敢一刻燕安,必於未明求衣,彼則動靜無常,亦於未明興居,名雖同而事則異,此等事,足爲鑑戒,每加留念,區區之望也。上曰,特進官陳之。春輔曰,臣別無可陳之文義矣。上曰,參贊官陳之。朝鉉曰,詩人之於君德闕失,雖有諷刺之語,每以忠厚爲主。此章遣辭迫切,專事譏嘲,非無直截之意,殊失忠厚之本色,別無文義之可陳矣。上命掩卷。朝鉉曰,卽伏見陳奏使狀啓,則以謝恩表文中,有違格式,至請釐改下送矣。事大文字,何等審愼,而有此錯誤,揆以事體,極爲未安。當該知製敎,不可無警,從重推考,何如?上曰,依爲之。出擧條。春輔曰,臣於摠廳事,有切悶者,今適登筵,敢此仰達矣。蓋北漢餉穀,事目至嚴,全數邑捧,其例絶罕。日前畿伯上疏,批旨之特許,寔出於軫念災民之聖念,則本廳事勢之多少掣礙,今非暇論,而至於耗條之代錢,雖於甲戌,朝家未嘗許之,今當全留之時,又若以代錢支放,則將何以慰城內軍民望哺嗷嗷之情哉?其在一視之義,宜有俱便之方,城餉耗條,則以本色輸納之,令廟堂,更爲稟處,何如?上曰,依爲之。出擧條。朝鉉曰,當此法講日開之時,經筵中或有實故,亦有在外,極爲苟艱,何以爲之乎?上命書榻敎曰,經筵中在外及有實故人,竝許遞,政官牌招開政。上曰,諸承旨持公事入侍。出榻敎賤臣承命出傳,右副承旨任存常,同副承旨鄭祖榮,假注書金履喆,檢校待敎李鶴秀追入進伏訖。上曰,公事奏之。朝鉉曰,臣禮房,無公事,而代房吏房,有公事矣。讀奏全羅監司狀啓,前掌令牟達謙身死事。存常曰,臣工房,無公事,而代房戶房有公事矣,讀奏全羅監司狀啓,民家失火事。祖榮曰,臣軍士房,有公事,而代房推考房,無公事矣。讀奏公淸水使狀啓,安興僉使洪章煥到任事。上命退,諸臣以次退出。
上在昌德宮。停常參·只晝講。
夜五更,月暈。
李朝鉉啓曰,明日常參·經筵,取稟。傳曰,停。
任存常,以都摠府言啓曰,今日入直內三廳武兼禁軍及軍兵等,當爲中日習射技放,請出標信。傳曰,知道。
任存常啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李朝鉉啓曰,同副承旨鄭祖榮,今日不爲仕進,卽爲牌招,何如?傳曰,允。
任存常啓曰,卽者義禁府都事來言,保放罪人尹炯東當爲議處,而判義禁韓致應未肅拜,同義禁李海愚受由,金敎根在外,只有同義禁金箕殷一員,不得備員開坐云。判義禁,卽爲牌招,以爲開坐之地,何如?傳曰,允。
又啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以同副承旨鄭祖榮牌不進罷職傳旨,傳于李朝鉉曰,只推。
任存常啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于任存常曰,只推。
李朝鉉,以弘文館言啓曰,新除授校理李魯秉,時在京畿驪州地,修撰沈鈁,時在富平地,經筵入番事緊,請竝斯速乘馹上來事,下諭。答曰,依啓。
又以弘文館言啓曰,本館上番,姑陞入直,事甚未安。校理洪學淵,旣有只推之命,副校理兪理煥,副修撰趙璟鎭,疏批已下,新除授副校理洪羲弼與副應敎朴齊聞,一體牌招,以爲推移入直之地,何如?傳曰,允。
又以承文院都提調意啓曰,卽見進賀謝恩兼陳奏正使李好敏,副使趙鍾永等狀啓,則以冬至使臣賜食謝恩表文中,兩簾相疊,有違格式,令政院稟旨,分付于承文院,卽速釐改下送爲辭矣。臣等趁不覺察,致有此狀聞之擧,矇然之失,不勝惶恐。原表文疊簾句,改書後別定齎表官,給馬下送于使行所到處,表文撰進知製敎,從重推考,何如?傳曰,允。
辛巳十月二十三日午時,上御熙政堂。晝講入侍時,同知事徐俊輔,持詩傳第三卷,特進官尹命烈,持詩傳第三卷,參贊官任存常,持詩傳第三卷,檢討官李渭達,持詩傳第三卷,檢討官朴基宏,持詩傳第三卷,假注書金履喆,持詩傳第三卷,記注官金輦,持詩傳第三卷,記注官李命純,持詩傳第三卷,武臣行副護軍趙運永,以次進伏訖。上命開卷讀新受音。渭達讀,自南山崔崔,止南山四章章六句。上曰,文義陳之。渭達曰,此章雖已讀奏,而文義則別無可陳之辭矣。上曰,下番陳之。基宏曰,臣亦無可陳之辭矣。上命掩卷。俊輔曰,法講事體,與召對別講自別,經筵特進官備儀登對,自上先讀前受音然後,玉堂繼講新受音,法例則然,而今番講筵,卽是近日始有之盛擧也。按例開講之外,發難問疑,實是群下之所仰望,而今此講讀,旣違法講之例,又無上下問難之事,草草了當,反不如別講·召對,烏在其開講之本意乎?伏願深留聖意,此後講筵,則一依法講例爲之,俾重事體焉。臣待罪經筵,故敢此仰達矣。上命退,諸臣以次退出。
上在昌德宮。停常參·經筵。
任存常啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李朝鉉啓曰,同副承旨鄭祖榮,今日不爲仕進,卽爲牌招,何如?傳曰,允。
又啓曰,明日·再明日,翼陵忌辰祭齋戒正日,三明日方物封裹相値,視事頉稟之意,敢啓。傳曰,知道。
又啓曰,左尹白東薳,除拜後過三日,不爲出肅,依定式推考警責,仍卽牌招察任,何如?傳曰,允。
以同副承旨鄭祖榮牌不進罷職傳旨,傳于李朝鉉曰,只推。
任存常啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于任存常曰,只推。
以副應敎朴齊聞,校理洪學淵,副校理兪理煥·洪羲弼,副修撰趙璟鎭牌不進罷職傳旨,傳于李朝鉉曰,只推。
李朝鉉,以弘文館言啓曰,本館上番,姑陞入直,事甚未安。副應敎朴齊聞,校理洪學淵,副校理兪理煥·洪羲弼,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
任存常,以備邊司言啓曰,摠戎使,以北漢城餉耗條,本色輸納事,纔已筵奏,請令廟堂稟處矣。災年紓力之方,雖有特例,城民失哺之情,亦所當念,故前此城餉,全留之時,亦不許耗條代錢也。今此摠帥所奏,可見本廳事勢之萬萬切悶,城餉耗條,則以本色輸納之意,分付京畿道臣處,何如?傳曰,允。
又以備邊司言啓曰,頃因海西年分狀啓,事目災六百結外,不足畓災三千五百結,綿田災二千結加劃事,覆啓行會矣。卽見道臣狀啓,則更陳災傷孔酷之狀,前劃外不足畓災一千二百八十三結十二負六束,綿田災一千一百五十七結六十一負四束,特許準劃爲請矣。前此劃災,雖不得準請許施,其所裁量,實出於曲察民情,則道臣之又此申複必欲準結者,果未知其十分稱當,而其在寧失之義,有難膠守常例,前劃外畓災五百結,特爲加劃,何如?傳曰,允。
又以義禁府言啓曰,保放罪人尹炯東,還囚議處以入之意,敢啓。傳曰,知道。
義禁府啓目粘連,向前尹炯東亦,獄情掩置之狀,守臣之論列備至,行賂干囑之說,査庭之諸招丁寧,囚供分疎,都屬窘遁,以此照律,何如?判付啓,依允。
又啓目粘連,瓦署別提白昌鎭原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
江華留守尹魯東疏曰,伏以,臣之父母墳山,在於京畿長湍地,曠未省掃,今已有年,每當霜露,尤增怵惕。且經今夏潦雨,塋域莎草,間多傷缺,方欲未凍前,亟加修改,期日在近,工役將始,臣於還營之路,竊擬躬自往審,仍省松楸,卽區區情私之所不能自已者也。程途所迤,不過百有餘里,而職守所縻,不敢擅便,玆陳私懇,仰瀆崇聽。伏乞聖慈,俯賜諒察,特許臣往還之暇,俾伸至情,千萬伏祝。臣無任云云。答曰,省疏具悉。所請依施。
上在昌德宮。停常參·經筵。
藥房提調李肇源,左承旨金敎喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
以副應敎朴齊聞,校理洪學淵,副校理兪理煥·洪羲弼,副修撰趙璟鎭牌不進罷職傳旨,傳于任存常曰,只推。
任存常,以弘文館言啓曰,本館上番,姑陞入直,事甚未安。副應敎朴齊聞,校理洪學淵,副校理兪理煥·洪羲弼,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
鄭祖榮,以都摠府言啓曰,副摠管權逴,以騎兵點考事,外兵曹晝仕出去之意,敢啓。傳曰,知道。
又以兵曹言啓曰,文臣兼宣傳官金蘭淳,以其身病,呈狀乞遞,改差,何如?傳曰,允。
又以兵曹言啓曰,來十一月·十二月當上番騎兵二百二十八名,所着襦衣,依定式,本曹點考後,仍令該曹,題給之意,敢啓。傳曰,知道。
又以御營廳言啓曰,本廳字內惠化門北邊第五城廊近處體城四間半頹圮處,今十月二十六日爲始,改築之意,敢啓。傳曰,知道。
義禁府照目粘連,濟州前判官尹炯東矣,本府議啓內,獄情掩置之狀,守臣之論刑備至,行賂干囑之說,査庭之諸招丁寧,囚供分疏,都屬窘遁。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目粘連,向前白昌鎭亦,照數輸送之節,各有所掌,而進排失待之罪,難免不飭。以此照律,何如?判付啓,依允。
辛巳十月二十五日辰時,上御熙政堂。藥房入診入侍時,提調李肇源,左承旨金敎喜,假注書金履喆,記注官金輦·金樂澧,檢校直閣徐俊輔,以次進伏,醫官吳千根·李彦厚·金殷相·李重恒,以次進伏楹外訖。肇源曰,日氣稍寒,聖體,若何?上曰,一樣矣。〈肇源曰,〉寢睡·水刺之節,何如?上曰,一樣矣。〈肇源曰,〉中宮殿氣候,何如?上曰,一樣矣。〈肇源曰,〉嘉順宮氣候,何如?上曰,一樣矣。仍命醫官診候。千根·彦厚·殷相,以次診候訖,退伏奏曰,脈候,左右三部調均矣。肇源曰,近來日氣稍冷,調理湯劑,當出去以議定矣。上可之。仍命退,諸臣以次退出。
上在昌德宮。停常參·經筵。
進御拱辰君子湯,自今日一貼式煎入事,榻前下敎。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
金敎喜啓曰,藥房提調,持湯劑來待矣。傳曰,封入。
以副應敎朴齊聞,校理洪學淵,副校理兪理煥·洪羲弼,副修撰趙璟鎭牌不進罷職傳旨,傳于李朝鉉曰,只推。
任存常啓曰,吏曹郞廳來言,大臣置處政事,取稟。傳曰,當日爲之。
有政。吏批,判書金魯敬在外,參判權丕應受由在外,參議金學淳進,右副承旨任存常進。啓曰,判書金魯敬在外,參判權丕應受由在外,小臣獨政未安,何以爲之?敢稟。傳曰,只出緊任。任存常,以吏批言啓曰,領議政韓用龜許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。以洪羲瑾爲刑曹參議,曺鳳振爲同義禁。
兵批,行判書韓致應病,參判朴齊一入直進,參議洪起燮病,參知朴台壽受由在外,同副承旨鄭祖榮進。鄭祖榮,以兵批言啓曰,領議政韓用龜,奉副送西事,命下矣。當爲隨品置處,而領中樞有闕代,判中樞金載瓚,依例從座目陞付,其代,韓用龜判中樞下批之意,敢啓。傳曰,知道。領府事金載瓚,判府事韓用龜,副護軍李羲肇竝單付。
李朝鉉,以弘文館言啓曰,今此議諡時,判敦寧府事李廷喆諡號,末望靖憲,觸犯徽號,臣等之矇然擬入,不勝惶恐,而原諡望,改議以入之意,敢啓。傳曰,知道。
又以弘文館言啓曰,本館上番,姑陞入直,事甚未安。副應敎朴齊聞,校理洪學淵,副校理兪理煥·洪羲弼,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
鄭祖榮,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,卽見公淸監司李錫奎災實分等狀啓,則淸州等十邑,置之尤甚,公州等十二邑,置之之次,洪州等三十三邑,置之稍實,仍以爲事目災一千結外,各樣不足災一萬四千九百三十九結十八負九束,特許加劃,後錄諸條,竝請令廟堂,稟旨分付矣。三南中湖西少勝云者,以其分言一路,則左優於右,統論各穀,則畓勝於田,而經暵經澇,殆無不有之災,畢竟成就,大違始望,況尤甚各邑,災形無異於大歉,道臣分等,必有斟量,依此施行。所請災結,除却流來舊頉,則當年新災,不爲過多,而水患之外,未移等名色之至於此數,稍久稱停事目外,不足災一萬二千結,特爲加劃,使之以此均俵。其一,新還餉及各營門·各衙門軍米布錢,樂工保米,守·摠兩管牙兵收米,尤甚邑尤甚戶,限折半,尤甚邑之次戶,之次邑尤甚戶,限三分一,停退事也。近因停退之頻數,儲蓄漸空,逋負滋多,國計民勢,俱受其病,況春後救民,專資還穀,則及今準捧,不容少緩。至於各樣軍需,係是經用之不可闕者,而況當今年,京司事勢,尤無以目下支計,亦不可遽議闊狹,竝置之。其一,三軍門保米,樂工保米,守·摠兩管牙兵收米,無論入停與否,尤甚邑純錢,之次邑折半代錢事也。保米及收米之許以代錢,果爲災年舒力之方,此則依請許施。其一,各年舊還及停退軍米布錢,毋論三等邑,竝許仍停,靑山所在,昨年停退還穀,亦爲限明秋停捧事也。當年還餉及身役,旣令準捧,則各年舊還與停退身米布錢,實難竝督,姑許仍停。靑山昨年停還,與新還無異,而邑旣稍實,數亦不多,使之準捧。其一,魯城等三邑,戊寅·己卯反逋,今年當捧條,限明秋停捧事也。排捧條之更令退限,實爲可悶,而本穀係是流逋災民,必致力絀,亦爲依請許停。其一,各年拯劣米太,毋論三等邑,竝許仍停,而庇仁等兩邑,近年分俵條,亦許仍停,泰安等三邑辛巳條,使之準捧事也。其一,庇仁縣在囚敗船罪人,竝爲移送於各其原籍官,使之如例擧行事也。拯劣米太之遇歉仍停,敗船罪人之限前移送,旣有各年已例,泰安等三邑,辛巳條外,姑許停捧,庇仁縣在囚兩船人等,竝令還送。其一,式年戶籍,特許限一年退勘事也。其一,尤甚·之次邑,戰·龜·防·兵船,改造·改槊當限者,特許退限,待明秋擧行事也。戶口磨勘,難違定式,而旣有他道已施之例,戰器修飭,實係戎務,而宜念災歲役民之弊,竝爲依請退限。其一,軍保歲抄,依已例,以春夏間所得閑丁,次次充定,勿使定限磨勘,各鎭屬編伍軍,歲末成冊,亦令一體退限事也。軍保歲抄,鎭屬成冊,亦令一體退行。其一,安興軍餉之散在各邑未及還納者,姑許仍置事也。其一,牙山貢津倉所屬大同,依近例,追後裝載事也。移轉餉米之仍置該邑,屬邑大同之追後裝發,旣軫民弊,亦多近例,許施。其一,尤甚·之次邑,限明秋,勿定配所事也。其一,推奴徵債,限明秋,防塞事也。編配,只令尤甚邑,勿定推徵,使之限明秋防塞,何如?傳曰,允。
又以二所巡廳言啓曰,去夜監軍巡檢時二更一點量,興化門至近之處,有一喪人,忽地犯夜,故詳問其委折,則名曰,姜泰衡者,稱以奉御牌,狂言妄說,發惡無比,故考見其所佩形止,則乃是一圓鐵鏡,而事極驚駭,行止殊常,故因爲執捉,何以爲之?敢稟。傳曰,移送秋曹,査實以入。
又以御營廳言啓曰,本廳哨官金性浩,身爲入直將官,勒取軍錢,擧措駭妄,爲先汰去之意,敢啓。傳曰,知道。
又以義禁府言啓曰,順天府使李鍾運拿來,與公淸監司李錫奎狀啓,宣惠廳啓目粘連,憑閱處之事,命下矣。李鍾運,時在任所云,依例發遣府書吏,拿來,何如?傳曰,待待命拿囚。
領議政韓用龜疏曰,伏以,臣病在殊域,而一縷尙存,則人或待之以生人,職是非據,而虛縻不解,則世或責之以首相,然而生人之所當行,首相之所當爲,一切抛却,漫無省覺,則其不如無生,久矣,將焉用彼相爲哉?噫,臣於血氣旣往之後,罹此難醫之病,病而至於無幸理也,如臣無似之賤,固不足有無於世,而惟是曠其職,而不事其事,則將緣臣一病,竟至病國病民而後已,念之及此,益不知所以自措也。嗚呼,臣遭逢明時,偏蒙恩造,寤寐一念,惟在彈竭誠力,恪修義分,而絲毫未報。鍾漏已盡,今於飾巾俟符之中,默數前後辜負之罪,自知其萬殞難贖。雖以目下事言之,仁天示警,聖心寅畏,誕降明旨,思聞昌言,而臣不能敷陳一言,對揚德意。一月六對,卽廊廟之常職,而連因事故,久曠不行,以致聖心,獨勞於上,至有來會之特敎,而又未能竭蹶趨造,仰體勤諮之至意。晉晝三接,卽典學之聖功,而日前朝講有命,雖切欽祝之忱,床笫之喘無望,蠢動亦不能,懸病而止,顧臣瘝曠之罪,奚特此數事而已?臣之受任,纔過半年,而萬幾之叢脞,百度之陵夷,日甚一日,漸至於莫可收拾,一則臣瘝曠之罪,二則臣瘝曠之罪,罪積如山,而郵罰不加,職名自在者,斷斷無是理矣。況今狗馬賤疾,決無復起之望,已入天日之照燭,更何敢張皇爲說,重自陷於瀆屑之科乎?臣雖不忠無狀,亦具彝性,苟有可强之勢,而宦成意滿,奉身思退,則天必殛之,臣豈忍爲此哉?嗚呼,天高莫拚,而誠則必格,臣之瀝盡腔血,哀鳴而不知止者,冀或淺薄之誠,仰格聽卑之天,獲遂至願於殘喘未泯之前矣。伏乞天地父母,惻然垂憐,穆然深思,亟降一兪,使公私兩幸焉。臣無任云云。答曰,省疏具悉卿懇。卿之愼節旣如彼,而至懇又如此,予心雖悵然,不得已奉許所請,卿其善攝,遄復天和。仍傳于任存常曰,此批答,遣史官傳諭。
上在昌德宮。停常參·經筵。
李朝鉉啓曰,明日常參·經筵,取稟。傳曰,只晝講。
鄭祖榮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,來初一日,輪對日次,而景慕宮冬享大祭齋戒相値,頉稟之意,敢啓。傳曰,知道。
金敎喜啓曰,藥房提調,持湯劑來待矣。傳曰,封入。
又啓曰,臣敎喜,今日方物封裹進去,下直之意,敢啓。傳曰,知道。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
以校理洪學淵,副校理兪理煥·洪羲弼,副修撰趙璟鎭牌不進罷職傳旨,傳于李朝鉉曰,只推。
李朝鉉,以議政府左參贊意啓曰,今日方物看品時,六曹堂上,當爲進參,而吏曹·禮曹堂上,俱不來會,不參堂上,今政院,竝卽牌招,以爲備員擧行之地,何如?傳曰,允。
以吏曹參議金學淳,禮曹參議尹豐烈牌不進罷職傳旨,傳于李朝鉉曰,只推。
鄭祖榮啓曰,卽者刑曹郞廳來言,犯夜罪人姜泰衡移送秋曹,査實以入事,命下矣。所當卽爲擧行,而判書南履翼在外,次堂例不得擧行云,何以爲之?敢稟。傳曰,令次堂擧行。
李朝鉉,以弘文館言啓曰,副校理兪理煥·洪羲弼,副修撰趙璟鎭,旣有只推之命,竝卽牌招察任,何如?傳曰,允。
鄭祖榮,以備邊司言啓曰,松政蕩然,莫近日若,而苟究其弊,專由於造船時憑藉濫斫之致,前後申飭,非不截嚴,而各道擧行,全不着意。雖以今番藍浦縣所漂到順天府大同船隻事言之,稱以造船餘材,木物之私自添載者,其數極爲夥多,造船時若能如式斫給,豈有餘材之可論?船漢所得,若是數多,則其外營屬之恣意濫斫,尤將不知其數,若有一分畏法之心,豈容如是狼藉乎?此旣如此,他道可知,而先從現發者,宜有別船警飭之方,該帥臣,施以罷職之典,烙給船材之營差,令道臣査出,嚴刑定配。仍以此意,一體申飭於諸道水營,以爲來頭惕礪之地,何如?傳曰,允。
又以禁衛營言啓曰,本營字內九㠖峯東邊第二城廊近處體城一間許頹圮處,今十月二十八日始役,改築之意,敢啓。傳曰,知道。
又以刑曹言啓曰,二所巡廳啓辭內,去夜監軍巡檢時,二更一點量,興化門至近之處,有一喪人,忽地犯夜,故詳問其委折,則名曰,姜泰衡者,稱以奉御牌,狂言妄說,發惡無比,故考見其所佩形止,則乃是一圓鐵鏡,而事極驚駭,行止殊常,故因爲執捉,何以爲之?敢稟。傳曰,移送秋曹,査實以入事,命下矣。罪人姜泰衡處,嚴加査問,則所佩圓鏡,指爲御牌,欲告虎患,冒犯夜禁云。其所納供,橫說豎說,語暈雖無倫脊,形貌不似癲狂,平問之下,難以究覈,刑推得情,何如?傳曰,允。
義禁府照目粘連,瓦署別提白昌鎭矣,本府議啓內,照數輸送之節,各有所掌,而進排失待之罪,難免不飭,以次照律,罪笞四十收贖,附過還職,私罪,奉敎依允。
上在昌德宮。停常參,只晝講。
鄭祖榮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李朝鉉啓曰,明日拜表,再明日孝禧殿朔祭齋戒,三明日景慕宮冬享大祭齋戒相値,視事頉稟之意,敢啓。傳曰,知道。
又啓曰,三品官之無得過三日循例請牌,曾有定式矣。刑曹參議洪羲瑾,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房提調,持湯劑來待矣。傳曰,封入。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
李朝鉉啓曰,明日拜表,兩司當爲進參,除在外外,呈告人員,竝待開門牌招,何如?傳曰,允。
以副校理兪理煥,副修撰趙璟鎭牌不進罷職傳旨,傳于李朝鉉曰,只推。
李朝鉉,以弘文館言啓曰,副校理兪理煥,副修撰趙璟鎭,旣有只推之命,竝卽牌招察任,何如?傳曰,允。
以副校理兪理煥·洪羲弼,副修撰趙璟鎭牌不進罷職傳旨,傳于李朝鉉曰,只推。
任存常,以戶曹言啓曰,慶熙宮秋奉審執頉處,纔已別單啓下矣。當依定式修改,而時値寒節,待明春擧行,何如?傳曰,允。
鄭祖榮,以都摠府言啓曰,副摠管權逴,以御營中軍本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,來十一月初一日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李忠運爲內禁將。
鄭祖榮,以備邊司言啓曰,卽見京畿監司韓兢履狀啓,則備陳農形災損之狀,仍以爲,事目災二百五十結外,不足災五千六百五十結五負五束,特許加劃事,請令廟堂稟旨分付矣。京畿本多舊頉,瀆海諸邑,易於受災,故雖在常年,其所劃災,少不下三四千結,以今年許多傷損,所請之數,不滿六千者,可見其約而不濫,今何必强加剋削乎?事目外加請災,五千六百五十結零,特爲準劃,何如?傳曰,允。
又以備邊司言啓曰,卽見水原留守金蓍根災實狀啓,則以爲,地部劃下災二十五結外,不足災八百三十二結二十三負五束,特許加劃,推奴徵債,限明秋防塞事,竝請令廟堂稟旨分付矣。本府穡事,統而論之,雖曰僅免慘歉,大浸之餘,種種傷損,與畿內諸邑,無甚異同,則災結之夥多,勢所固然。況境內田稅,只爲本府經用,稍異地部元賦,則今不必有所裁減,而但正供增損,不得不難愼。元劃外不足災七百四十結,特爲加劃,使之以此均俵,推徵防塞,依他例許施,何如?傳曰,允。
又以禁衛營言啓曰,騎士都試時,優等人別單書入之意,敢啓。傳曰,知道。
又以刑曹言啓曰,犯夜罪人姜泰衡,刑推得情事,允下矣。嚴加刑訊,多般請問,則銅牌僞稱虎患入告等說,一如前招,極爲悖亂,故泰衡近屬及該里頭民,竝爲招致,詳問其根着與平日行事,則皆以爲,泰衡,昨年冬忽得狂疾,間或差復矣,自今八月,復發前症,而似此實狀,隣村皆知云,蓋暇托御牌,厥罪何居而冥然?自是暋不畏死,觀其擧措,則雖異荒譫之狀,聽其供招,則俱出常情之外,亦不可全然歸之於病風喪性之科。不待加覈,皆已遲晩,所當照律勘斷,而旣有査實以入之命,上裁,何如?傳曰,無可問,亦無足責,出付其家屬處。檢察其行止,毋得復有此等之患,可也。
辛巳十月二十八日午時,上御熙政堂。晝講入待時,知事李肇源,特進官金啓河,參贊官鄭祖榮,侍講官朴齊聞,檢討官李渭達,假注書禹錫文,記注官金輦·金樂澧,各持詩傳第三卷,武臣同知元永麟,以次進伏訖。上命開卷讀新受音。齊聞,讀自無田甫田,止無田甫田三章章四句。上命釋義,齊聞釋義以奏。上曰,文義陳之。齊聞曰,法講體段,與召對·別講有異,而自上讀新受音然後,繼陳文義,自是已行之規也。伏惟我殿下,於經筵,重講是經,而亦嘗進講於召對矣。文義之精微,章句之融會,不待講讀,悉盡無蘊,而臣等旣登前席,一聆玉音,則實不勝歡悅之忱,故敢此仰達矣。肇源曰,法講事體自別,自上讀新受音之前,儒臣例不得陳文義矣。上曰,諸承旨,持公事入侍。出榻敎賤臣承命出傳,右承旨李朝鉉,右副承旨任存常,假注書金履喆,檢校待敎李鶴秀,追入進伏。肇源曰,未撤講筵,先奏公事,恐不合筵體,先陳文義,次奏公事,似好矣。上可之。齊聞曰,此章未知其何所指意,而以大指觀之,則戒時人之厭小務大,忽近圖遠者也。甫田不可不治,而遺小而治大,則有莠驕之嘆矣,遠人不可不思,而舍近而思遠,則有心勞之患矣。雖以進德工夫言之,循序漸進,積小而成大,由近而及遠,可無躐等之患,而以下章突弁之意推之,則先傳以近小而後,敎以遠大之效,亦可見矣。伏願殿下,於此等處,克加體念焉。上曰,下番陳之。渭達曰,上番所陳,循序漸進之言,甚好,而衛詩中定之方中之意,可以傍推矣。文公,以大布之衣,大帛之冠,躬行節儉,秉心塞淵,以致騋牝三千之盛,積累之功,有如是矣。以方今事言之,公私之蓄積已罄,閭里之杼軸俱空,民勢之艱危若是,則家給人足之化,貫朽粟陳之效,猝難致之矣。必先節財用而禁侈風,擇守令而務善政,則漢文紅腐之盛,堯·舜雍熙之治,可以復見矣。伏願體念焉。上曰,知事陳之。肇源曰,詩之諸風,採之民俗歌謠者,其中固多好語,而齊風諸章,實無文義之可以敷奏,然而侍講官所陳,誠好矣。百千萬事,何嘗不積小而至大,由近而致遠?九仞之山,功自一簣,千里之行,始於跬步。雖以聖學言之,欲爲遠大之業,宜先近且小者而着功,其不可以忽諸也,明矣。聖明此等處,深留聖意,而無或放過焉。上曰,特進官陳之。啓河曰,此章文義,上下番與知事敷演仰陳,而小者着實用力然後,大者可以循序漸進,學問之道,亦有可以推之者。故典翰吳健,卽先正臣李滉高弟,而家本貧窮,只有中庸一冊,少時先下屢百讀,字字而思之,句句而思之,全篇而思之,融會貫通,用功浹洽,凡於經傳,無所不通,先正臣與之問難經義,亦多自以爲不及。此語在於故文衡臣李植集中,先正臣李珥經筵日記,亦以健之學識,爲高明矣。匹庶之學,猶如此,學問之工,帝王與匹庶,豈有異同乎?請燕之暇,雖有浹洽之工,而今日講筵,前受音·新受音,及發問之擧,亦不依例行之,如此而何以至於大而化之之極工乎?伏乞深留聖意焉。上曰,參贊官陳之。祖榮曰,諸臣所奏,甚好,臣則無可陳之辭矣。上命掩卷,仍命讀奏公事。朝鉉曰,臣禮房及代房吏房,無公事矣。存常曰,臣工房,無公事,而代房戶房,有公事一張矣。讀奏公淸監司狀啓遺棄兒無乎事。祖榮曰,臣軍士房,有公事一張,而代房推考房,無公事矣。讀奏江華留守狀啓,省掃事·移營事。命入之。肇源曰,藥房御供,例用江心水,而夏秋以來,潦漲不潔,故汲用通井水矣。今則潦霽已久,江水淸洌,御藥調煎,快勝於通井水矣。自來朔爲始,汲用江心水,似好矣。上可之。仍命退,諸臣以次退出。
上在昌德宮。停常參·經筵。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
李朝鉉啓曰,今日拜表,憲府則監察代行矣。雖無諫院,仍爲行禮之意,敢啓。傳曰,知道。
傳于金敎喜曰,三使臣留待。
傳于金敎喜曰,三使臣入侍。
金敎喜啓曰,藥房提調,持湯劑來待矣。傳曰,封入。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
鄭祖榮,以都摠府言啓曰,來十一月初一日,孝禧殿朔祭親行時,侍衛寶劍,當爲備員,而副摠管朴宗柱·金履載·徐鼎輔在外,徐長輔差祭,趙貞喆呈辭受由,鄭學畊·金啓河俱有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
鄭祖榮啓曰,因都摠府草記,來十一月初一日,孝禧殿朔祭親行時,侍衛寶劍,當爲備員,而副摠管朴宗柱·金履載·徐鼎輔在外,徐長輔差祭,趙貞喆呈辭受由,鄭學畊·金啓河俱有身病,〈無以備員〉,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
副摠管前望單子入之,洪奭周·金愚淳·金熙周·權丕應·李愚在·安橚·許溟,落點。
李朝鉉,以承文院·議政府左參贊意啓曰,今日慕華館査對時,六曹堂上,當爲進參,而吏曹·禮曹堂上,俱不進參。不參堂上,令政院竝卽牌招,以爲備員開坐之地,何如?傳曰,允。
又以弘文館言啓曰,副校理兪理煥,副修撰趙璟鎭,旣有只推之命,竝卽牌招察任,何如?傳曰,允。
鄭祖榮,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以兵曹言啓曰,新除授內禁衛將李忠運,時無職名,依例口傳付軍職,何如?傳曰,允。
兵曹口傳政事,副護軍單李忠運。
鄭祖榮,以備邊司言啓曰,北關後運紙衣七百十六領,照數稱量,木品·紙品亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以備邊司言啓曰,外方徵債防塞時,京司一體擧行,而年分回啓後,自本司知委事,曾有受敎定式矣。今年外方徵債,旣已限明秋防塞,京司徵債,亦爲一體防塞之意,分付,何如?傳曰,允。
又以訓鍊都監·禁衛營·御營廳言啓曰,南關王廟南邊外墻頹圮處,今日畢築之意,敢啓。傳曰,知道。
又以禁衛營言啓曰,本營中軍李勉植,身病甚重,勢難察任,今姑改差,何如?傳曰,允。
辛巳十月二十九日辰時,上御熙政堂。三使臣入侍時,左承旨金敎喜,假注書禹錫文,記注官李命純·金樂澧,正使趙萬元,副使尹命烈,書狀〈官〉尹秉烈,以次進伏訖。上曰,三使臣進前。萬元等進前。上曰,無事往返也。各賜暖帽一部,丸劑一封。上命使臣先退,萬元等退出。又命退,承史以次退出。
上在昌德宮。停常參·經筵。
藥房提調李肇源,左承旨金敎喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而孝禧殿朔祭齋戒相値,不得來會云矣,敢啓。傳曰,知道。
傳于李朝鉉曰,禮房承旨,馳詣宗廟·景慕宮,奉審摘奸以來。
金敎喜啓〈曰〉,藥房提調,持湯劑來待矣。傳曰,封入。
傳于金敎喜曰,留院公事入之。
以吏曹參議金學淳,禮曹參議尹豐烈牌不進罷職傳旨,傳于李朝鉉曰,只推。
傳于李朝鉉曰,發遣吏郞,諸執事淸齋與否,摘奸以來。
以副校理兪理煥,副修撰趙璟鎭牌不進罷職傳旨,傳于李朝鉉曰,只推。
李朝鉉,以弘文館言啓曰,本館下番闕直,事甚未安。副校理兪理煥,副修撰趙璟鎭,旣有只推之命,與副應敎朴齊聞,校理洪學淵,一體牌招,以爲推移入直之地,何如?傳曰,允。
鄭祖榮,以都摠府言啓曰,來十一月孝禧殿朔祭親行時,侍衛寶劍,當爲備員,而副摠管金愚淳·金熙周·權丕應·安橚·許溟在外,李愚在差祭,洪奭周有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
鄭祖榮啓曰,因都摠府草記,孝禧殿朔祭親行時,侍衛寶劍,當爲備員,而副摠管金愚淳·金熙周·權丕應·安橚·許溟在外,李愚在差祭,洪奭周有身病,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李存秀·曺鳳振·徐有聞·申緯·徐長輔·鄭學畊·朴宗柱爲副摠管。
兵曹口傳政事,都摠管單李存秀。
傳于鄭祖榮曰,出宮門路,以協陽門爲之,雲寶劍置之,侍衛,入直磨鍊。
傳于鄭祖榮曰,侍衛軍兵毛具。
李朝鉉,以吏曹言啓曰,卽接通禮院·司僕寺牒報,則以爲,今此孝禧殿朔祭親行時,左右通禮,不可不備員,而左通禮未差,本寺正,例爲進輿差備,而正尹秉烈奉命出疆,俱無以擧行云。司僕寺正尹秉烈,今姑改差,其代,與左通禮未差之代,竝爲口傳備擬以入之意,敢啓。傳曰,知道。
鄭祖榮,以兵曹言啓曰,明日孝禧殿朔祭親行時,本曹堂上,當爲全數進參,而參判朴齊一享官進,參知朴台壽受由在外。參判·參知,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。
鄭祖榮啓曰,因兵曹草記,明日孝禧殿朔祭親行時,本曹堂上,當爲進參,而參判朴齊一享官進,參知朴台壽受由在外,參判·參知,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞。
吏曹口傳政事,以洪羲俊爲兵曹參判,李瀅夏爲兵曹參知,趙奎昇爲左通禮,朴歧壽爲司僕正。
鄭祖榮,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹,以申絅爲禁衛中軍。
鄭祖榮,以御營廳言啓曰,本廳騎士都試時,各技優等人,別單書入之意,敢啓。傳曰,知道。
又以訓鍊都監言啓曰,本局分授都城肅淸門北邊第三城廊近處體城六間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
上在昌德宮。停常參·經筵。
上詣孝禧殿,入齋室後,王世子,板位問安。答曰,知道。內閣·政院·玉堂·藥房,口傳問安。答曰,知道,朔祭罷後,王世子,奉慰問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂,奉慰單子問安。答曰,罔極。藥房,口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上,奉慰單子問安。答曰,罔極。還內後,王世子,板位問安。答曰,知道。內閣·政院·玉堂·藥房,口傳問安。答曰,知道。
李朝鉉啓曰,明日常參·經筵,取稟。傳曰,停。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
傳于李朝鉉曰,禮房承旨,馳詣景慕宮,奉審摘奸以來。
金敎喜啓曰,藥房提調,持陽劑來待矣。傳曰,封入。
傳于金敎喜曰,留院公事入之。
以副應敎朴齊聞,副校理兪理煥,副修撰趙璟鎭牌不進罷職傳旨,傳于李朝鉉曰,只推。
以慶尙監司李在秀狀啓,十一月令進上靑魚,日氣和暖,迄未捉得,限內不得封進,惶恐待罪事,傳于李朝鉉曰,勿待罪事,回諭。
李朝鉉,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,健陵遷奉時,各殿宮緦服,自出玄宮望哭日,終三月而除,百官亦同事已爲啓下矣。來十二月初一日除服節次,當爲磨鍊,而謹稽謄錄,則仁廟朝庚午年穆陵遷奉時及顯廟朝癸丑年寧陵遷奉時,俱因虞祭望哭而除服,英廟朝辛亥年長陵遷奉時,終三月行望哭禮而除服,先朝己酉年顯隆園遷奉時,亦爲終三月除服,而無望哭禮載錄。今番則何以擧行乎?敢稟。傳曰,依己酉年例爲之。
又以禮曹言啓曰,謹考乙丑年謄錄,則孝安殿練祭前,元陵官員及祭官服色,以淺淡服磨鍊矣。今此健陵官員及祭官除緦服後服色,依乙丑年例,孝禧殿練祭前,以淺淡服擧行事,知委,何如?傳曰,允。
又以奎章閣言啓曰,原任直提學徐龍輔母喪卒哭日,依定式,遣檢書官勸肉以來之意,敢啓。傳曰,知道。
鄭祖榮,以禁衛營言啓曰,本營字內光熙門南邊第九城廊近處體城二間許頹圮處,今十一月初二日始役改築之意,敢啓。傳曰,知道。
戶曹參判尹命烈疏曰,伏以,臣行纔一程,萬里在前,回首觚稜,不勝戀結。仍伏念,臣旣出疆矣,所帶地部佐貳,不可虛縻,控辭解免,自是照例。伏乞聖明,特賜遞改,無使職事久曠焉。臣無任云云。答曰,省疏具悉。所請依施。
孝禧殿朔祭親行敎是時,終獻官永明尉洪顯周,贊禮禮曹判書李憲琦,典祀官奉常正金裕憲,宮圍令尙膳吳福謙,執禮副應敎朴齊聞,執尊校理洪學淵,大祝副司果金蘭淳,祝史副司果嚴燾,齋郞兵曹正郞金逸淵,盥洗位成均直講李鼎默,典籍崔綱魯,爵洗位兵曹佐郞安允璟,成均典籍全國憲,亞獻盥洗位禮曹佐郞李興遂,終獻盥洗位成均典籍文致中,贊者引儀安聖謩·李羲朝,謁者兼引儀任岳周,謁者引儀沈憲永,贊引兼引儀吳淳常·金載奎,祭監監察朴熙輔·李時翼。
辛巳十一月初一日子時,上詣孝禧殿。朔祭親行入侍時,左承旨金敎喜,右承旨李朝鉉,右副承旨任存常,同副承旨鄭祖榮,假注書金履喆·禹錫文,記注官金輦·李命純,檢校直閣徐俊輔,檢校待敎李鶴秀,以次侍立訖。時至,通禮跪啓請外辦。上具布裹翼善冠·布團領袍·布裹烏犀帶·白皮靴,乘輿出宣化門。藥房提調李肇源進前曰,侵夜勞動,聖體,若何?上曰,一樣矣。出協陽門,由建陽門·銅龍門·景化門,集禮門,光德門,致延喜門外,通禮跪啓請降輿。上降輿,仍入齋殿。諸臣問安訖,侍立于幄次外。少頃行祭時至,通禮跪啓請行祭。上改具衰服以出,贊禮前導,入孝禧殿,詣版位。贊禮跪啓請俯伏哭,上俯伏哭,在位者皆俯伏哭。贊禮跪啓請止哭興四拜,上止哭興四拜禮訖。贊禮前導,詣尊所東向立。敎喜酌酒,存常,以盞受酒。上仍詣神位前,北向跪,敎喜奉香,存常奉爐以進。贊禮跪啓請三上香,上三上香,祖榮等各奉爐盒,還奠于案,仍行初獻禮。祖榮奉盞以進,贊禮跪啓請執盞獻盞,上執盞獻盞,大祝進讀祝文訖。贊禮跪啓請俯伏興平身,上俯伏興平身。贊禮前導,上降復位。執禮請行亞獻禮,宮官引王世子,詣尊所,執尊者酌醴,宮官以酌受醴。王世子入詣神位前,贊〈禮〉請執酌獻酌,王世子,以酌授宮官,奠于靈座前。贊〈禮〉請俯伏興平身,王世子俯伏興平身,降復位。執禮請行終獻禮,謁者引終獻官永明尉洪顯周,詣神位前。行禮訖,降復位。執禮請哭,贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。贊禮前導,上詣望燎位,燎訖,贊禮啓請禮畢。敎喜曰,玉堂請牌,在於申後,而副應數朴齊聞,以孝禧殿朔祭執禮,入闕齋宿,而以行公之人,無端違牌,事體所在,萬萬駭然。所當重勘,而本院請推之外,無他可施之罰,何以爲之?上曰,拿處,可也。出擧條贊禮前導,上還齋殿。諸臣問安訖,通禮啓請外辦。上改具布裹翼善冠·布團領袍·布裹烏犀帶·白皮靴,出幄次乘輿,由光德門·集禮門·景化門·銅龍門·建陽門·協陽門·宣化門,還內後,諸臣問安訖。命出標信解嚴。以次退出。
上在昌德宮。停常參·經筵。
任存常啓曰,明日常參·經筵,取稟。傳曰,停。
鄭祖榮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭祖榮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
任存常啓曰,藥房提調,持湯劑來待矣。傳曰,封入。
鄭祖榮啓曰,訓鍊大將白東薳,時無職名,令該曹口傳付軍職,何如?傳曰,允。
兵曹口傳政事,護軍單白東薳。
鄭祖榮啓曰,大司憲宋穉圭,執義李羲發,掌令金啓龍,持平徐道裕在外,掌令李南圭,持平朴齊明牌不進,監察茶時之意,敢啓。儒曰,知道。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
任存常,以弘文館言啓曰,副校理兪理煥,副修撰趙璟鎭,旣有只推之命,竝卽牌招察任,何如?傳曰,允。
鄭祖榮,以兵曹言啓曰,儲窠之月,虛司果,例不得循例區處,而在前積滯之時,勿拘儲窠,有虛司果據入之例矣。今亦依此擧行,次次疏滯之地,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
又以備邊司言啓曰,京畿勅穀,頃以海西穀六千石,嶺南穀四千石,劃給移補之意,草記行會矣。卽見黃海監司李龍秀狀啓,則以爲,山城軍餉,當此慘歉,準捧無望。至於補民穀,本爲元勅需外民邑救弊者,而前此割用,巳過於元數,且荐經勅行,民邑之弊,亦未矯捄,則移劃他道,實是行不得之政。太白山城軍餉折米三千石,補民穀折米三千石,竝爲還寢事,請令廟堂稟旨分付矣。本道今爲全一路慘歉,穀物之多數移轉,極爲難便,海伯此啓,其勢固然,而畿營自經勅以後,諸般收殺之節,專靠於此,今若全寢,則他無可劃,措手沒策。平山素稱還多之邑,及今移送,則紓民之方,共濟之義,民有兩行俱得之道。此則令道臣,參互事情,往復畿營,從便擧行,補民穀未及釐弊,又此移轉,觀於道啓,係是行不得之事,依所請還寢,何如?傳曰,允。
又以備邊司言啓曰,卽見黃海監司李龍秀狀啓,則以爲,値玆歉歲,許多儒生之裹糧遠赴,爲弊不些,儒生公都會,特爲停止,待明秋合設事,請令廟堂稟旨分付矣。儒生都會之遇歉退行,旣多各年舊例,且有他道已施者,依狀請許施,何如?傳曰,允。
任存常,以漢城府言啓曰,因掌令李南圭上疏批旨內,令廟堂嚴飭京兆事,命下矣。謹依下敎,無主尸骸未及掩土之類,分付各部,遍審摘奸後報來,故列錄書入,而恤典,令該廳卽爲題給,何如?傳曰,允。
鄭祖榮,以訓鍊都監言啓曰,今此元朝稱慶慶科庭試武科春塘臺親臨殿試時,本局軍兵及武藝廳中,直赴殿試·會試,應試·應頉之類,竝別單書入之意,敢啓。傳曰,知道。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,今十一月初八日元朝稱慶慶科庭試武科春塘臺親臨殿試時,本廳將校直赴應試人,別單書入之意,敢啓。傳曰,知道。
又以義禁府言啓曰,卽接月令醫官田光淳手本,則時囚罪人朴齊聞,素患積癖之症,猝然肆劇,時時衝上,眩昏氣塞,症形危重云。罪人病勢如比,則一邊保放,一邊草記,曾有定式矣。朴齊聞,姑爲保放之意,敢啓。傳曰,知道。
假注書金履喆書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山植木處,看審是白乎則,松橡鬱然,未見斧斤之痕是白遣,仍由靑鶴亭,而過處長松周帀,穉株叢茂,舊失火處所植木,今已蒼然茂盛是白遣,仍至典牲署冷井洞,則長松落落,擁蓋一山是白遣,下山詣南坊是白乎則,繞墻·累砌及紅箭門,竝無圮傷處,而主山及案山,松樹鬱然是白遣,歷文峴至梨泰院後麓,到水閣峴,則山脊犖确,略有穉松,姑未成林是白遣,前至馬石橋,松林鬱密,烙印舊痕,年久難彝是白遣,到鷹峯,則植木亦已翳翳是白遣,東至畵景谷,松樹相接是白遣,遵斗湖而歷審司寒壇是白乎則,墻砌及主山·案山,竝無頉是白遣,至安靜寺,日暮止宿,而初二日早朝,登無鶴峯,則土性雖爲瘠簿,松林亦得茂盛是白遣,其餘諸處,這這看審是白乎則,竝無斫痕之意,敢啓。傳曰,知道。
上在昌德宮。停常參·經筵。
徐憙淳啓曰,明日常參·經筵,取稟。傳曰,停。
鄭祖榮啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐憙淳啓曰,左承旨金敎喜,右承旨李朝鉉,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
以左承旨金敎喜,右承旨李朝鉉牌不進罷職傳旨,傳于徐憙淳曰,只推。
鄭祖榮啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于鄭祖榮曰,只推。
以副校理兪理煥,副修撰趙璟鎭牌不進罷職傳旨,傳于徐憙淳曰,只推。
徐憙淳,以弘文館言啓曰,副校理兪理煥,副修撰趙璟鎭,旣有只推之命,竝卽牌招察任,何如?傳曰,允。
又以禮曹言啓曰,卽接山陵參奉所報,則今十一月初八日慶科庭試時,兩官及執事忠義,俱爲觀光云矣。忠義假官,依前例,自臣曹,別單單付以入,而參奉二員假官,令吏曹口傳差出,以爲替直後赴擧之地,何如?傳曰,允。
鄭祖榮,以兵曹言啓曰,同知中樞府事李益懋,老病在外,上來無期云,僉知中樞府事朴宗喜,以其身病,呈狀乞遞。西樞,雖是閑局,不可久曠,竝改差,何如?傳曰,允。
又以備邊司言啓曰,卽見全羅監司李書九狀啓,則備陳農形災損之狀,仍以爲,事目災二千結外,各樣不足災四萬一千三百六十八結十三負,請令廟堂稟旨加劃矣。本道畓摠,比他路最多,沿邑畓結,又當一道之半,而諸般災損,偏萃於此。今此加請,外面驟看,雖若夥多,特以未移及舊災之多占分數,都摠至於如此,而今災之只爲七千餘結,可謂精約無濫。抑又思之,若於今冬,均俵其災,使湖以南顑頷之民,俾免白徵之患,則來頭接濟,必當費少而功倍,徒事減剋,其力先困於科督,則東隅之失,將無以補,利害得失,道臣必有所深量而然,依所請特爲準劃,何如?傳曰,允。
又以扈衛廳大將意啓曰,別將金相宇,身病猝重,勢難察任,改差,何如?傳曰,允。
又以訓鍊都監言啓曰,昨日本局諸將官射會時,哨官李雲紀,三技無分,依節目汰去之意,敢啓。傳曰,知道。
又以訓鍊都監言啓曰,本局分授都城白岳山東邊第一城廊近處體城三間許頹圮處,今十一月初三日爲始,改築之意,敢啓。傳曰,知道。
又以御營廳言啓曰,本廳把摠姜在謙,身病甚重,勢難察任,改差,何如?傳曰,允。
禮曹,來十二月初一日除緦服敎是時,依己酉年例爲之事,命下矣。望哭行禮節次,不爲磨鍊爲白乎旀,同日早朝,大殿·中宮殿·嘉順宮·世子宮·嬪宮所除緦服,依前啓下,自內燒火爲白乎矣,宗親·文武百官及諸道大小使臣外官,亦於其日除服,而二品以上,以布團領·帽·帶,待開門詣闕外,除服問安事,知委,何如?判付啓。依所啓施行爲良如敎。
上在昌德宮。停常參·經筵。
任存常啓曰,明日常參·經筵,取稟。傳曰,停。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
備忘記,上土僉使金兌鍾下直,長弓一張,長箭一部,片箭一部,筒兒一箇賜給。
徐憙淳啓曰,左承旨金敎喜,右承旨李朝鉉,今日不爲仕進,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,假注書金履喆,身病猝重,勢難察任,今姑改差,何如?傳曰,允。
傳于徐憙淳曰,飭已施矣,削職人,竝敍用。
以副校理兪理煥,副修撰趙璟鎭牌不進罷職傳旨,傳于任存常曰,只推。
金履喆改差,代以張敎根爲假注書。
傳于徐憙淳曰,宗簿提調以下,別單書入。
以宗簿寺別單,傳于徐憙淳曰,提調戶曹判書李存秀,句管堂上兼校正書寫官行護軍李愚在,各內下大鹿皮一令賜給,監印都廳正李鍾穆加資,監印郞廳主簿崔致憲陞敍,直長李時在,別工作繕工監假監役林穎喆,竝陞六,書寫忠義衛趙秉祿,吳謹常,竝相當職調用,寫字官·倡準以下員役·工匠等,竝依丙子年例施賞。
傳于任存常曰,在外與有實故玉堂許遞,前望單子入之。
玉堂前望單子入之,應敎李彦淳,副應敎姜世白,修撰沈鈁落點。
傳于任存常曰,副司果林東鎭校理,司僕正朴岐壽副校理,副司果李嘉愚副修撰,竝除授,卽爲牌招察任。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以左承旨金敎喜,右承旨李朝鉉牌不進罷職傳旨,傳于徐憙淳曰,只推。
以司謁林得圓手本,別監朴三祿,泥醉街路,出入娼家,歐打平民,爲先除下,其罪狀,令攸司從重科治事,傳于柳曰,聞甚駭痛,嚴刑定配事,分付。
兵曹口傳政事,副護軍單朴宗喜。
任存常,以侍講院言啓曰,兼司書趙璟鎭,時無職名,令該曹口傳付軍職,何如?傳曰,允。
兵曹口傳政事,副司果單趙璟鎭。
任存常,以孝禧殿享官意啓曰,凡科場時,殿參奉·忠義,例有赴擧之規,今此慶科庭試時,參奉金裕淳·沈宜晉,忠義徐有彬·朴有壽·李憲海·李進永,皆當赴擧云。參奉代假官一員,忠義代假官二員,令該曹·該府,依例差出,以爲致齋入番之地,何如?傳曰,允。
鄭祖榮,以都摠府言啓曰,副摠管權逴,以御營中軍,本營諸將官射會監試事,南小營晝仕出去之意,敢啓。傳曰,知道。
又以禁衛營言啓曰,本營字內烽燧東邊第二城廊近處體城三間許頹圮處,今己畢築,把守軍兵,依例撤罷,女墻仍爲始築之意,敢啓。傳曰,知道。
又以禁衛營言啓曰,本營字內光熙門南邊第六城廊近處體城一間許頹圮處,今十一月初五日,始役改築之意,敢啓。傳曰,知道。
上在昌德宮。停常參·經筵。
未時,太白見於巳地。
藥房提調李肇源,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
李朝鉉啓曰,明日常參·經筵,取稟。傳曰,停。
鄭祖榮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
鄭祖榮啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
徐憙淳啓曰,藥房提調·副捉調,持湯劑來待矣。傳曰,封入。
李朝鉉啓曰,在前親臨庭試,有時原任大臣入侍之例,今番則何以爲之?敢稟。傳曰,置之。
又啓曰,在前親臨庭試,有宗宰磨鍊入侍之例,今番則何以爲之?敢稟。傳曰,置之。
張敎根有頉,代以申大膺爲假注書。
申大膺有頉,代以金炳朝爲假注書。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以校理林東鎭,副校理朴岐壽牌不進罷職傳旨,傳于李朝鉉曰,只推。
李朝鉉,以弘文館言啓曰,校理林東鎭,副校理朴岐壽,旣有只推之命,竝卽牌招察任,何如?傳曰,允。
又以弘文館言啓曰,新除授應敎李彦淳,時在慶尙道禮安地,副應敎姜世白,時在尙州地,修撰沈鈁,時在京畿富平地,副修撰李嘉愚,時在南陽地,經筵入番事緊,請竝斯速乘馹上來事,下諭。傳曰,在外玉堂竝許遞,前望單子入之。
玉堂前望單子入之,應敎任俊常,副應敎金蘭淳,修撰李魯秉,副修撰南履懋落點。
李朝鉉,以禮曹言啓曰,卽接永禧殿官員所報,則今十一月初八日慶科庭試時,兩官俱爲觀光云矣。依定式,假官一員,令吏曹,以成均館官員口傳啓下,以爲代直後赴擧之地,何如?傳曰,允。
又以禮曹言啓曰,卽接景慕宮官員所報,則今十一月初八日慶科庭試時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴擧之地,何如?傳曰,允。
鄭祖榮,以兵曹言啓曰,禁軍別將申鴻周,素患痰癖之症,當寒添劇,無望供職,呈狀乞遞矣。實病旣如此,則領軍之任,不可暫曠,改差,何如?傳曰,允。
兵曹,以安橚爲禁軍別將。
鄭祖榮,以兵曹言啓曰,卽接北所衛將徐衡輔牒報,則光德門西邊內宮墻二間許頹圮處,今已修築云。局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻二間許頹圮處,今已畢築,局出身晝察夜巡,依例停止之意,敢啓。傳曰,知道。
柳,以義禁府言啓曰,今月初八日親臨春塘臺,元朝稱慶慶科文武科庭試時,本府都事九員赴擧,只有武都事一員,而本府入直都事,當直入直都事,公事回公都事,弘化門·月覲門·通化門·集春門·靑陽門·丹楓亭禁亂都事,無以推移,假都事八員,令該曹口傳差出,以爲分排之地,何如?傳曰,允。
又以刑曹言啓曰,司謁林得圓手本內,別監朴三祿,申飭之下,出入娼家,毆打平民之狀,萬萬痛駭,令攸司從重科治事,傳曰,聞甚痛駭,嚴刑定配事,命下矣。三祿,嚴刑一次後,全羅道昌平縣定配所,押送之意,敢啓。傳曰,知道。
上在昌德宮。停常參·經筵。
未時,太白見於巳地。
李朝鉉啓曰,明日常參·經筵,取稟。傳曰,停。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐憙淳啓曰,藥房副提調,持湯劑來待矣。傳曰,封入。
又啓曰,同副承旨鄭祖榮,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,曺鳳振落點。
金敎喜啓曰,新除授承旨曺鳳振,資是嘉善,都承旨徐憙淳,乃是通政,座次有違格例,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,金敎根·李寅溥落點。
金敎喜啓曰,假注書金炳朝,時無職名,令該曹,依例口傳付軍職,冠帶常仕,何如?傳曰,允。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以校理林東鎭,副校理朴岐壽牌不進罷職傳旨,傳于李朝鉉曰,只推。
李朝鉉,以弘文館言啓曰,校理林東鎭,副校理朴岐壽,旣有只推之命,與新除授應敎任俊常,副應敎金蘭淳,副修撰南履懋,一體牌招察任,何如?傳曰,允。
又以弘文館言啓曰,新除授修撰李魯秉,時在京畿驪州地,經筵入番事緊,請斯速乘馹上來事,下諭。答曰,依啓。
又以禮曹言啓曰,各陵園墓所,今秋植木播橡,依定式擧行後,株數·斗數,區別報來,故別單書入,而昭寧園·綏吉園局內,樹木茂密,別無加植處云矣,敢啓。傳曰,知道。
又以禮曹言啓曰,卽接宗廟署所報,則今十一月初八日慶科庭試時,本署官員,俱爲觀光云矣。依定式,本曹正郞李興遂差送,假官代直後,本署官員,竝爲赴擧之意,敢啓。傳曰,知道。
李寅溥,以都摠府言啓曰,今此親臨庭試時,侍衛·寶劍,當爲備員,而副摠管鄭學畊·朴宗柱·曺鳳振在外,都摠管李肇源·李存秀,副摠管徐有聞·徐長輔·申緯,俱有身病,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,竝許遞,前望單子入之。
摠管前望單子入之,都摠管李存秀,副摠管洪奭周·趙晉和·金箕殷落點。
李寅溥,以兵曹言啓曰,宣傳官李殷會,身病猝重,時月之內,無望供職,呈狀乞遞,侍衛之職,不可久曠,改差,何如?傳曰,允。
又以備邊司言啓曰,頃因嶺南道臣災實狀啓,事目災一千五百結外,不足災一萬一千結,覆啓加劃矣。卽見該監司李在秀狀啓,則以爲,以此劃下之數,萬無均俵之路,見減災一千三百六十七結七十七負一束,特許準劃事,請令廟堂稟旨分付矣。今年災政之分數增損,蓋出於深量國計,曲察民事,而該道臣備陳民情,又此加請,隨啓輒許,實係難愼,而代播蠲稅,旣有與民而成言,沿江諸邑,不無柀災之孔酷,道啓之以此兩條,明其不足者,事勢亦幾無怪,前劃外更以七百結,特爲加劃,以示朝家別般軫恤之意,何如?傳曰,允。
又以禁衛營言啓曰,本營把摠元榘,身病猝重,勢難察任,改差,何如?傳曰,允。
上在昌德宮。停常參·經筵。
柳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,統制使朴基豐下直,長弓一張,長箭一部,片箭一部,筒兒一箇賜給。
李朝鉉啓曰,明日殿座相値,視事頉稟之意,敢啓。傳曰,知道。
李寅溥啓曰,來十一日朝參日次矣,敢稟。傳曰,停。
李朝鉉啓曰,來十一日輪對日次矣,敢稟。傳曰,當次人受點,後日次待令。
又啓曰,校理林東鎭,今日肅謝,換呈肅單,事未前有,臣之矇未致察,不勝悚惶,而當該玉堂,不可無警,從重推考,何如?傳曰,允。
又啓曰,藥房提調,持湯劑來待矣。傳曰,封入。
傳于金敎喜曰,當該注書推考。
金敎喜啓曰,新除授行都承旨金敎根,時在京畿驪州地,斯速乘馹上來事,下諭,何如?傳曰,允。
又啓曰,明日殿座時,承旨當爲備員,而行都承旨金敎根在外,無以備員,何以爲之?敢稟。傳曰,許遞,前望單子入之。
承旨前望單子入之,徐俊輔落點。
柳啓曰,大司憲宋稚圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
李朝鉉啓曰,應敎任俊常,以前任江陵府使,方在解由未出中,何以爲之?敢稟。傳曰,勿拘。
以副修撰南履懋牌不進罷職傳旨,傳于李朝鉉曰,只推。
以應敎任俊常,副應敎金蘭淳,校理林東鎭,副校理朴岐壽牌不進罷職傳旨,傳于李朝鉉曰,只推。
傳于李寅溥曰,明日出宮門路,以協陽門爲之。
李朝鉉啓曰,今此庭試試官望中,時無職名人,令該曹口傳付軍職,何如?傳曰,允。
傳于李朝鉉曰,考官判府事韓用龜·金思穆,左議政南公轍,右議政林漢浩,更爲命招。
傳于李朝鉉曰,讀券官判府事韓用龜·金思穆,左議政南公轍,右議政林漢浩,更爲命招。
李寅溥,以兵曹言啓曰,因承政院啓辭,今此殿試時,試官望中,時無職名人,令該曹口傳付軍職事,允下矣。前知事沈象奎,資級係是輔國,知中樞有闕代,依例口傳下批之意,敢啓。傳曰,允。
兵曹口傳政事,知事單沈象奎。
兵曹口傳政事,上護軍李相璜,大護軍洪羲臣,副護軍鄭祖榮,副司果洪勝圭·任鼎常·林翰鎭·金周默,以上竝單付。
李寅溥,以都摠府言啓曰,今此親臨庭試時,侍衛寶劍,當爲備員,而副摠管趙晉和在外,洪奭周·金箕殷俱有身病,四員未差,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。竝許遞。
兵曹口傳政事,以洪羲臣爲都摠管,朴周壽·趙貞喆·申緯·申光軾·李元植·李春英爲副摠管。
李朝鉉,以吏曹言啓曰,卽接司僕寺牒報,則以爲,今此慶科庭試親臨殿座時,本寺正,例爲進輿差備,而正未差,無以擧行云。司僕寺正未差之代,口傳備擬以入之意,敢啓。傳曰,知道。
吏曹口傳政事,以金思羲爲司僕正。
李朝鉉,以吏曹言啓曰,向因成均館牒報,司藝金仁和,以在喪差代矣,今聞金仁和,初不在喪,已爲上來,而當初本館所報,未免誤認云。其時差代望筒勿施,不能照檢之失,臣不勝惶恐,而伊時誤報當該官員,所當重勘,本曹請推之外,無他可施之罰,何以爲之?敢稟。傳曰,拿處。
又以禮曹〈言〉啓曰,卽接楊根幼學李得瞻所志,則以爲,族弟錫常,嫡妾俱無子,以其同姓二十六寸兄得中第三子萬雄,欲爲繼後,兩家相議完定,而未及禮斜之前,得中夫妻俱歿,拘於常規,不得循例禮斜,依定式,草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式。門長李得瞻所訴旣如此,依定式,李得中第三子萬雄,立爲李錫常之後,何如?傳曰,允。
李寅溥,以兵曹言啓曰,明日殿座時,侍衛禁軍等,別將當爲率領,而新除授禁軍別將安橚,病在鄕廬,上來無期云,改差,何如?傳曰,允。
兵曹,以柳和源爲禁軍別將。
李寅溥,以兵曹言啓曰,今十一月初八日,元朝稱慶慶科庭試武科春塘臺親臨殿試時,直赴殿試人及會試人應試·應頉,區別別單書入之意,敢啓。傳曰,知道。
又以兵曹言啓曰,直赴殿試奉承傳別武士白文奎等一百十八人,直付會試奉承傳閑良安聖溫等二十七人,隨其錄名,許赴於明日殿試之意,敢啓。傳曰,知道。
又以訓鍊都監·禁衛營·御營廳言啓曰,東關王廟東西邊墻垣頹圮六處二十一間許,今已畢築之意,敢啓。傳曰,知道。
又以訓鍊都監言啓曰,本局分受都城白岳山東邊第一城廊近處體城三間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
知事金履陽疏曰,伏以,臣年紀頹邁,精方凋耗,本不足以充備職任,筋力奔走,而向又經涉大病,餘氣未蘇,旋又黽勉於敦匠之任,曾未暇自恤軀體矣。迺於前月中,退伏江舍,酌飮江水,以爲少時調養之計,而奈其宿痼已深,四體稍閒,諸症之隱而伏者,乘機闖發,膈痰上升,便血下注,夜而就眠,則煩氣煙鬱,達曙而不交睫,晝而欲食,則口味茶蓼,對案而輒捨匕,眞元日鑠,暈眩兼作,醫藥蔑效,形貌換脫,自知符到不遠,危兆已見,而㷀㷀自撫,惟造化是聽。不意試牌儼臨,召命在卽,臣於試役,冒當者,屢矣。鑑識之昧,嗤嘲之騰,非不自知甚明,而祗緣事會甚迫,巧避爲罪,故有命無違,竭蹶趨承,殆亦同朝之所共知也。今何必苟爲逡巡,自歸逋慢,而顧臣之疾病實狀,如右難誣,萬萬無彈束趨進之望。敢陳短章,鳴暴實情,伏乞聖慈,曲遂鑑察,仍治臣慢命之罪,以警具僚焉。臣無任云云。答曰,省疏具悉。卿其調理行公。
行護軍洪奭周疏曰,伏以,大庭籲俊,法殿躬臨,此際臣之賤名,冒玷於讀券官排擬之中,而天牌又儼辱矣。義在往役,禮不俊駕,竭蹶奔走,寧敢或後,而顧臣自劃之有素,卽聖明之所已俯燭也。考試之任,雖曰與官職有異,抗顔於髦雋之上,與議於鑑別之際,誠非廉隅之所敢出,而臣之老母,久抱貞疾,近因日寒,又添感冒,委身床玆,寢食俱減,藥餌之調,皆自臣手,一入鎖院,勢將歷日,區區情私,實亦難堪,嚴召之下,冒死控籲。伏乞聖慈,俯垂鑑諒,亟命拔臣姓名於試望,仍治臣逋慢瀆擾之罪,以肅朝綱,千萬幸甚。臣無任云云。答曰,省疏具悉。卿其救護。
副校理朴岐壽疏曰,伏以,臣卽顓蒙蔑劣之一年少新進耳,早竊科第,犯古人不幸之戒,夙遭險釁,抱終身靡洎之痛,恤恤遑遑,若窮無歸。所恃而爲命者,惟我殿下是已,殿下之於臣,天地也父母也,省覺之全沒,而無不涵容之,休咎之攸係,而必使趨避之。自免喪以來二紀之間,宮銜臺選,次第兜攬,居然濫蹈於元士之列,顧臣悲苦之情踪,豈有彯纓抗顔周行之望,而只緣家世受恩,與天無極,身非己有,一聽造化,他不暇顧,有除輒膺,從他笑罵之溢世,只知竭蹶之爲恭者。自顧臣情,良亦慼矣,臣之區區所自期者,惟在於得廁冠帶之列,時候起居之班而已。千萬不自意,瀛館新命,有隕自天,庚牌儼臨,闔門動色,臣含恩畏義,愴古榮今,固當叩謝爲急,駕屨不竢,而竊伏念,經幄之官,爲任至重,雖在宿儒鴻匠,猶且貯望金閨,採論朝堂,鄭重難愼,初非庶官之比,則臣是何人,豈敢若是其驟躐,以玷橫經之淸班,而以來有識之竊議乎?且伏況職出中批,本非聖世美事,而無難加之於如臣愚魯如臣處地,則在朝家,貽誤恩之譏,在臣身,獲冒受之罪,上下胥失,諒非細故,連日違傲,惶隘轉甚,披瀝衷懇,仰瀆崇嚴,斷斷此心,毫非飾讓,日月在上,焉敢自欺而欺天也?伏乞聖明,俯賜憐察,重惜名器,特收臣新除職名,使之安分守己,涵育於終始全保之澤,千萬幸甚。臣於乞免之章,不宜贅及他說,而憂在目下,義難泯默,惟殿下試垂察焉。嗚呼,近年以來,國計民憂,可謂末如之何耳,政宜君臣上下,竭心焦思,如捄焚拯溺之不容少緩,而況今歲,屢降災異而警告之,天之所以必欲全安之,使之變亂而爲治,起衰而爲興者,苟非我祖宗深厚之澤暨我殿下繼述之德,有所仰格於彼蒼,則其所以警告之深切,豈若是諄諄也哉?噫,今日之弊政疵俗,指不勝摟,而就其最可悶而切可憂者,卽民窮,而民惟邦本,本固邦寧,古今之所同然,愚知之所共知也。我聖上如傷若保之心,寔無愧於古昔聖王,而生民之困瘁,莫今時若,豈非字牧之不得其人而然歟?見今諸路告歉,民命近止之時,黜陟之政,選擇之方,決不可不嚴且愼也。臣謂,嚴飭銓曹·方伯,一視其才之大小,分畀其邑之劇易,異等者,褒而擢之,蔑效者,斥而罪之,則庶可爲荒歲濟民之一大實政。惟聖明,勿以人廢言,少加財擇焉。臣無任云云。省疏具悉。所陳,令銓官·方伯知悉。爾其勿辭察職。
敎統制使朴基豐書。王若曰,誰可使專制一面,政勤聽鼙之思,卿其往都統三方,特侈授銊之寵,爰擢師中之吉,庸畀閫外之權。睠玆跨三路之巨防,矧是兼兩使之重寄,自晉唐而置都護府,元帥之體貌自尊,逮宋明而設摠制官,舟師之方略得便,較西北諸閫而尤重,號令百八十州,處東南兩湖之最要,控制數千餘里,肆以戎垣心膂之托,孰非將門爪牙之才?苟非王樓船之授節荊門,克副牧禦之重寄,則何李副摠之視師河朔,以致精彩之一新?第設施殆屢百年,而弊瘼難一二擧,錢穀甲兵之日益凋瘵,無復陰雨之綢繆,樓櫓舟楫之歲久杇傷,若爲春秋之點閱,嗟恬嬉莫近日爲若,矧措置得其人尤難。惟卿,先朝舊臣,當世宿將,儒素如寒士樣廉可爲乎?謹厚有長者風,寬以濟也。晉陽膺左遷之任,南民賴無殿屎,定原卜中軍之良,西師尙有感頌,由連帥而摠五衛,望實俱優,掌禁旅而亞三營,資歷迨遍,惟宸簡注意也久,在廟剡,舍爾其誰?玆授卿以三道統制使兼慶尙右道水軍節度使,卿其勖乃良圖,欽予寵命,鐵㚿龜艦,忠武公之韜略如何,繡旗螭緺,神皇帝之恩渥若彼,豼貅宿留於細柳,莫曰疆場之無虞,鯨魚出沒於扶桑,孰慮朝夕之有警?宜勉隨事殫誠之道,常如臨陣對敵之方,敹乃冑峙乃糧,期盡尾閭之痛革,繕其器修其堞,須思砦港之改觀,顧成籌講究于中,亦戎務裁稟於上。於戲,棨戟列洗兵之館,賴有虎豹在山之威,壁壘對碧波之洋,忍言蛇豕食國之恥,益勵燕山鳴釰之志,毋孤周后錫旅之恩。故玆敎示,想宜知悉。知製敎金蘭淳製進。
上在昌德宮。停常參·經筵。
未時,太白見於巳地。
還內後,內閣·政院·玉堂·藥房,口傳問安。答曰,知道。
李朝鉉啓曰,明日常參·經筵,取稟。傳曰,只晝講。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
徐俊輔啓曰,藥房提調,持湯劑來待矣。傳曰,封入。
傳于李寅溥曰,侍衛軍兵毛具。
傳于李朝鉉曰,享宮朴齊一,令該曹口傳付軍職。
兵曹口傳政事,以柳相亮爲都監中軍,護軍單朴齊一。
傳于李朝鉉曰,對讀官李潞·李羲肇·尹豐烈·李瀅夏·韓耆裕,讀券官加差下。
傳于李朝鉉曰,入直玉堂·春坊·兵曹郞廳,對讀官加差下。
傳于李朝鉉曰,今番庭試,取五人。
傳于徐俊輔曰,科次入侍。
傳于李朝鉉曰,再明日弘文提學牌招,九日製通方外爲之,試紙用大好紙。
以咸鏡監司李勉昇狀啓,富寧府使李鍾英,身病猝重,萬無察任之路,不得已罷黜事,傳于徐俊輔曰,令該曹口傳差出,催促下送。
李朝鉉,以弘文館言啓曰,副校理朴岐壽,疏批已下,卽爲牌招察任,何如?傳曰,允。
鄭祖榮,以都摠府言啓曰,今日入直內三廳武兼禁軍及軍兵等,當爲中日習射技放,而親臨庭試相値,不得設行之意,敢啓。傳曰,知道。
修撰李渭達疏曰,伏以,臣與承政院左副承旨臣柳,有親査應避之嫌,臣之所帶春秋兼銜,在下當遞,伏乞聖慈,亟遞臣春秋館記事官之任,以存公格焉。臣無任云云。省疏具悉。所請依施。
辛巳十一月初八日辰時,上詣春塘臺。元朝稱慶慶科文武科庭試試取時,行都承旨徐俊輔,左承旨金敎喜,右承旨李朝鉉,左副承旨柳,右副承旨任存常,同副承旨李寅溥,假注書禹錫文·金炳朝,記注官李命純,記事官金正喜,檢校待敎李鶴秀·徐憙淳,以次侍立訖。時至,通禮跪啓請外辦。上具布裹翼善冠·布袍,乘輿出宣化門。藥房提調李肇源進前奏曰,雪候甚冷,早朝勞動,聖體,若何?上曰,一樣矣。出協陽門,由建陽門·銅龍門·集禮門·靑陽門,詣春塘臺,降輿陞座。命讀券官以下,先行四拜禮。贊儀唱鞠躬四拜興平身,讀券官李肇源·李存秀·李憲琦·金逌根·趙萬永·李文會·李止淵·李愚在·金啓河·洪羲俊·金啓溫·呂東植·洪起燮·李敬參·洪命周·李潞·李羲肇·尹豐烈·李瀅夏·韓耆裕,對讀官金蘭淳·林顔喆·尹命圭·任俊常·趙璟鎭·林東鎭·李渭達·南履懋·朴容壽·洪羲弼·趙寅永·徐英淳·林翰鎭·洪彦謨·安允璟,考官韓致應·徐春輔·韓耆裕·李亨謙·申錫朋·申在健等行四拜禮,就座訖。俊輔曰,命官,例以大臣爲之,而今番則大臣不爲入來,何以爲之乎?上命書榻敎曰,命官,以判尹李肇源爲之。仍命書題,肇源·存秀書題賦平在朔易,限申時。又命書榻敎曰,對讀官金啓溫·呂東植·李敬參·洪起燮·洪命周,讀券官加差下。致應曰,前府使尹明儉·李元敬·趙晉錫,以因山時陪往從事官,有承敍之命矣。曾經三品職,已爲資窮,今無可陞之品,而在前如此之人,筵稟後皆蒙加資之典,故敢此仰達矣。上曰,加資,可也。出擧條通禮跪啓禮畢。上降座乘輿。敎喜進駕前奏曰,還內時不能先事擧行,以致前排之許久稽滯,事極未安。當該宣傳官,所當重勘,而本院請推之外,無他可施之罰,何以爲之乎?上曰,拿處,可也。出擧條仍出靑陽門,由集禮門·銅龍門·建陽門·協陽門,入宣化門,還內後,出標信解嚴。諸臣問安訖,以次退出。
辛巳十一月初八日戌時,上御熙政堂。科次入侍時,行都承旨徐俊輔,假注書金炳朝,記注官李命純,記事官金正喜,讀券官李肇源·李存秀·李憲琦·金逌根·趙萬永·李文會·李止淵·李愚在·金啓河·洪羲俊·金啓溫·呂東植·洪起燮·李敬參·洪命周·李潞·李羲肇·尹豐烈·李瀅夏·韓耆裕,對讀官金蘭淳·林顔喆·尹命圭·任俊常·趙璟鎭·洪羲弼·趙寅永·徐英淳·林翰鎭·洪彦謨,以次進伏訖。上曰,科次,可也。肇源曰,取幾人乎?上命書榻敎曰,今番庭試,取五人。對讀官讀奏試券訖。肇源曰,諸試券,別無優劣,竝書三下乎?上曰,唯。上命承旨坼封以奏,俊輔坼封讀奏。俊輔曰,上下注書,俱有闕,堂后擧行,多有生疎,注薦從速爲之,似好矣。上曰,唯。仍命書榻敎曰,注薦爲之。命退,諸臣以次退出。
上在昌德宮。停常參·只晝講。
未時,太白見於巳地。
夜自一更,月暈。
徐俊輔啓曰,明日常參·經筵,取稟。傳曰,停。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
備忘記,廣梁僉使崔粹俊下直,長弓一張,長箭一部,片箭一部,筒兒一箇賜給。
徐俊輔啓曰,左承旨金敎喜,右承旨李朝鉉,右副承旨任存常,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
又啓曰,假注書金炳朝,身病猝重,勢難察任,今姑改差,何如?傳曰,允。
金炳朝改差,代以李容敏爲假注書。
李容敏在外,代以李相重爲假注書。
吏曹口傳政事,以金魯甲爲富寧府使。
徐俊輔啓曰,吏曹郞廳來言,新恩政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金魯敬,參議金學淳,俱以病不來,參判權丕應在外,不得開政云,判書·參議,竝卽牌招,何如?傳曰,允。
以吏曹參議金學淳牌不進罷職傳旨,傳于徐俊輔曰,只推。
以副校理朴岐壽牌不進罷職傳旨,傳于徐俊輔曰,只推。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以左承旨金敎喜,右承旨李朝鉉,左副承旨任存常牌不進罷職傳旨,傳于徐俊輔曰,竝許遞,前望單子入之。
承旨前望單子入之,洪遇燮,洪冕燮·李羲肇落點。
徐俊輔,以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
注書薦,金炳朝·李憲瑋·鄭德和·李淵祥。
徐俊輔啓曰,注書有闕之代,被薦人金炳朝·李憲瑋·鄭德和薦狀,依例成送吏曹之意,敢啓。傳曰,知道。
以副校理朴岐壽牌不進罷職傳旨,傳于徐俊輔曰,只推。
柳啓曰,吏曹判書金魯敬,疏批已下,參議金學淳,旣有只推之命,竝卽牌招,何如?傳曰,允。違牌,勿爲呼望。
有政。吏批,判書金魯敬式暇,參判權丕應受由在外,參議金學淳進,左副承旨柳進。啓曰,判書式暇,參判受由在外,小臣獨政未安,何以爲之?敢稟。傳曰,只出緊任。以朴齊一爲禮曹參判,徐長輔爲左尹,申緯爲右尹,沈象奎爲左賓客,具明源爲宗簿正。金炳朝爲注書,司僕主簿韓弘敎,引儀張晩燮,竝單付。宗簿正李鍾穆,今加通政加資事承傳。贈吏判韓光迪贈左贊成,贈吏參韓世章贈吏判,贈吏議韓宗範贈吏參,已上判義禁韓致應三代。生員洪挺漢贈吏參,兵曹參判洪羲俊考。
兵批,行判書韓致應病,參判洪羲俊入直進,參議洪起燮病,參知李瀅夏病,右副承旨李寅溥進。上護軍鄭尙愚,大護軍金魯應,護軍尹命烈·徐有聞·金啓河·金敎根·曺鳳振,副護軍朴台壽·申義直·金敎喜·李朝鉉·任存常·李殷會,副司直李彦淳·姜世白·兪理煥,副司果沈鈁·趙璟鎭·李嘉愚·姜時煥·尹秉烈·李時在·林穎喆,副司勇韓鎭圖,已上竝單付。及第張晩燮,武科甲科第一人,依法典,送東敍用事承傳。
李寅溥,以吏曹言啓曰,掌樂院正金龍淳呈狀內,矣身素患痰癖之症,挾感添劇,旬月之內,萬無起動供職之望云。身病旣如是,則有難强令察任,改差,何如?傳曰,允。
又以禮曹言啓曰,卽接永禧殿官員所報,則今月初十日九日製時,兩官俱爲觀光云矣。依定式,假官一員,令吏曹,以成均館官員口傳啓下,以爲替直後赴試之地,何如?傳曰,允。
又以孝禧殿享官意啓曰,凡科場時,殿參奉·忠義,例有赴擧之規,而今初十日九日製時,參奉金裕淳·沈宜晉,忠義徐有彬·朴有壽·李憲海·李進永,皆當赴擧云。參奉代假官一員,忠義代假官二員,令該曹·該府,依例差出,以爲致齋入番之地,何如?傳曰,允。
又以訓鍊都監言啓曰,本局分授都城仁旺山東邊第四城廊近處體城七間許頹圮處,今十一月初九日爲始,改築之意,敢啓。傳曰,知道。
又以禁衛營言啓曰,本營字內九嶷峰東邊第二城廊近處體城一間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
吏曹判書金魯敬疏曰,伏以,臣待罪天官,居然半載,居此職者,一經大政,便稱瓜限,歷數已例,無不皆然。臣是何人,自夏徂冬,虛縻多時,又見大政之限,如期復回,將謂非臣莫可,則人材雖曰眇然,同朝林立之彦,材具聲望,皆非如臣之骩骳憒劣矣。將謂重任不可數遞,姑令備位,則所謂黜陟幽明,激揚淸濁之地,不可一任尸素,使賢路閉塞,輿情齎鬱,大爲聖朝治化之累也,審矣。臣之本末長短,卽聖朝之所嘗俯燭也,已往之承乏大政也,何嘗有鑑別媸姸,注措得宜之處乎?只是循常做去,眞所謂一政吏,足矣,由前而言,則聖簡誤矣,由後而言,則國事非矣,每中夜思惟,惶汗浹背。過政之後,冒死陳籲,誠淺辭拙,未荷曲諒,旋値山陵未竣,奔走哀遑,未敢以區區私情,仰瀆嚴廬,一日二日,滾到此時。向所謂滿瓜之稱,今焉爲繫匏之蹤?苟使臣材足以堪之,已過前人引去之時,冒犯鄙夫患失之戒,淟涊盤礴,殆近傷廉,堂堂聖朝,寧有是也?臣本家世受恩,與天同大義,不可高蹈遠擧,恒思憚竭誠力,不擇夷險,以效涓埃之報,卽平日所嘗矢心自勉者,則睢盱之場,人雖畏避,臣非獨由此,而不能者止。古聖垂訓,防滿則退,達士存戒,況臣蒲疾先委,衰謝日甚,疾病遂以侵凌,形殼殆同虛泡,重以夏秋以來,荐遭喪威,摧裂震剝之餘,神識益以耗竭,常時來往之客,當面不記,臨政排擬之人,過時茫然,顚倒錯謬,非一非再,以臣觀臣,亦不免恧然自愧,以人觀臣,將謂斯何?聖明雖欲眷眷而留之,鉛刀已不可再割矣。惟願解擔息陰,閉戶習靜,稍得以收召精神,調養形骸,復從卿大夫之末,蹈赴湯火,臣亦何敢辭也?今臣顧其職則忝在禮使之列,顧其情則殆急疾痛之呼,一遞之願,如縛求解,如渴須飮。惟殿下,天地父母,寧或以施之於前者,靳此一視之澤也哉?今玆開政有命,庚牌踵至,左右參量,萬無承膺之路,玆敢略入文字,仰塵崇聽。伏乞亟賜遞免,使重任無曠,私情獲伸,千萬至祝。臣無任云云。答曰,省疏具悉。一大政經過則求遞,豈法典乎?卿其勿辭行公。
辛巳十一月初九日午時,上御熙政堂。晝講入侍時,知事金相休,特進官趙貞喆,參贊官李寅溥,侍讀官林東鎭,檢討官李渭達,假注書禹錫文,記注官金輦,記事官金正喜,各持書傳第一卷,武臣行副護軍趙恩錫,以次進伏訖。上命開卷讀新受音。東鎭讀,自慶元己未冬,止心之德其盛矣乎。上命釋義,東鎭釋義以奏。上曰,文義陳之。相休曰,法講體段,至嚴且重,與召對·別講有異,故自上讀新受音,然後繼陳文義,已是不易之規也。臣若不知事例,而如是陳達,則臣當伏妄言之誅,而經筵事體,旣不如是,則殿下何若是靳持乎?臣曾於待罪玉署也,屢登講席,毫無一半分啓沃之效,至今惶愧無地,今於十年之後,又登法筵,將覩聖學之益臻高明,而上下有都兪之盛矣。今以一體例間事,屢回煩達,終未蒙開納之敎,臣等實不勝抑鬱之忱矣。渭達曰,今有諸承旨持公事入侍之敎,而未撤講筵,先奏公事,恐不合宜,令上番,陳奏文義畢講之後,繼奏公事,似好矣。上可之。東鎭曰,此序文一篇宗旨,專在於心之一字,堯·舜·禹相授之心法,商湯·周武相傳之心法,不過精一執中也,建中建極也。殿下聖德,臨堯·舜之位,居商湯·周武之任,精一執中之要,建中建極之治,固不讓於二帝三王,而近年以來,災異疊見,生民困瘁,此實由於我殿下,有不克嚴其心之所自出,或不能謹其心之所由施故也。孟子曰,操則存,舍則亡,殿下一心,乃萬化之原,雖在燕閑幽獨之中,如對神明,而操存省察,則危可安,亂可治,伏願殿下體念焉。上曰,下番陳之。渭達曰,心者,一身之主宰,萬化之本原,又況人主一心,萬化之原,國之治亂安危,係於人主一心,而至於操存省察之工,則惟在講學,顧今經筵頻開,臣僚晉接之日,發難反復,論疑答問,開發其蘊奧,然後聖學有進益之道,伏願留意焉。上曰,知事陳之。相休曰,自天子以至於庶人,學問之工,在於一心字,而帝王之學,尤有異於區庶矣。若論其緊要者,則誠敬爲功,徹上徹下,徹頭徹尾,實心實事,實道實理,至誠而終始無間,居敬而主一無適,此乃學問之極工也。今殿下臨筵開講,而卽於一應文之事,如是靳持,實欠至誠之道,又於法講未撤之前,仍命公事持入,尤非主一之義,心不至誠,其爲害也,至於無物,心不主一,俛仰之間,再撫四海,寧不大可懼大可畏,而使萬化之本原,其可如此乎?繼自今益加勉勉於誠敬上工夫,則不但筵體之合宜,於聖德尤有光焉。上曰,特進官陳之。貞喆曰,上下番知事,皆已仰陳,臣則無可達之辭矣。上曰,參贊官陳之。寅溥曰,書傳卽經中之史也。堯·舜之爲堯·舜,湯·武之爲湯·武,專在於心法,而上下番·知事,皆已仰陳,臣不必更陳,而大抵從諫,卽聖德之美事也。舜之舍己從人,禹之聞善則拜,湯之從諫弗咈,皆是盛德中事,而今殿下於法講體例,諸臣縷縷陳勉,而一向靳持,實有欠於聖王從諫之德。伏願殿下,於從諫二字,克加省念焉。上命掩卷。相休曰,講筵法例上番玉堂,讀奏新受音,則自上又讀一遍,然後陳達文義,已是不昜之規,而自上新受音讀過之前,玉堂徑奏文義,經筵事體,至爲嚴重,而有此做錯,上番玉堂林東鎭,推考,何如?上曰,依爲之。出擧條命書榻敎曰,諸承旨持公事入侍。賤臣承命出傳,左副承旨柳,假注書金炳朝,檢校直閣徐俊輔追入進伏。上曰,公事奏之。俊輔曰,臣吏房及代房禮房無公事矣。曰,臣推考房無公事矣。寅溥曰,臣軍土房代房工房無公事,戶房有公事一張矣。讀奏公淸監司狀啓,興德等邑稅穀載船無事過境事。命入之。仍命退,諸臣以次退出。
上在昌德宮。停常參·經筵。
未時,太白見於巳地。
藥房提調李肇源,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
徐俊輔啓曰,明日常參·經筵,取稟。傳曰,停。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李寅溥啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
徐俊輔啓曰,右承旨洪冕燮,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,新除授行左承旨洪遇燮,時在京畿揚州地,斯速乘馹上來事,下諭,何如?傳曰,允。
又啓曰,新除授注書金炳朝,卽爲牌招入直,何如?傳曰,允。
傳于洪冕燮曰,秋到記,再明日仁政殿親臨爲之,該房知悉。
洪冕燮啓曰,弘文提學金魯敬牌不進推考傳旨,今方捧入,而九日製命下之後,如是違牌,事甚未安,更爲牌招,何如?傳曰,許遞,前望單子入之,待下批,牌招察任。如有違牌,勿爲呼望。使之先進參後謝恩。
弘文提學前望單子入之,李肇源落點。
柳啓曰,卽者義禁府都事來言,時囚無得過三日滯囚,曾有定式矣。時囚罪人金喆遠·李書彬·趙禹錫,保放罪人朴齊聞,當爲捧供,而同義禁金敎根,曺鳳振在外,金箕殷有身病,只有判義禁韓致應一員,不得擧行云。同義禁金箕殷,卽爲牌招,以爲備員開坐之地,何如?傳曰,允。
又啓曰,同義禁金箕殷牌不進推考傳旨,今方捧入,而開坐命下之後,如是違牌,事其末安。更爲牌招,以爲開坐之地,何如?傳曰,允。
又啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
傳于徐俊輔曰,都承旨,持此御題,與弘文提學,偕往泮宮,試取以來。
洪冕燮,以成均館大司成意啓曰,今此九日製,設行於明倫堂,而慶科之餘,擧子多聚,在場者已爲彌滿,而徊徨門外,運續道上者,又不可勝計。在前如此之時,丕闡堂有許設之例矣,今亦依此擧行之意,敢啓。傳曰,知道。
徐俊輔啓曰,臣與弘文提學李肇源,偕往泮宮,九日製儒生試取,則收券爲一萬一千二百三十五張矣,捧入之意,敢啓。傳曰,知道。
傳于徐俊輔曰,入直閣臣·兵曹摠府堂上·坐直承旨·春坊,試官加差下,使之分考,入直玉堂·兵曹郞廳·春坊,對讀官加差下。
傳于徐俊輔曰,科次入侍。
洪冕燮,以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
徐俊輔,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,新除授章陵令金景寅,禮曹正郞宋成龍,承文院副正字李益文,俱爲除拜後過限,不上來。章陵令金景寅,禮曹正郞宋成龍改差,承文院副正字李益文罷職,何如?傳曰,允。
李寅溥,以都摠府言啓曰,副摠管申緯,以漢城府右尹,本府坐起,晝仕出去之意,敢啓。傳曰,知道。
又以禁衛營言啓曰,本營字內昭義門北邊大貞洞近處體城四間許頹圮處,今十一月十一日始役改築之意,敢啓。傳曰,知道。
辛巳十一月初十日酉時,上御熙政堂。科次入侍時,行都承旨徐俊輔,假注書禹錫文,記注官金樂澧,記事官金正喜,弘文提學李肇源,試官洪羲俊·申緯·李寅溥·李羲肇·李敬參,對讀官林東鎭·南履懋·趙璟鎭·姜弼煥,以次進伏。上曰,試官進前,科次爲之。肇源進前,東鎭讀奏試券一張。上曰,更勿讀奏,直爲書等,而五張書正三下,居首則劃一,四張書草三下,其餘竝書次上。肇源,以此書等,俊輔,以次坼封,讀奏封內訖。上命書傳敎曰,九日製賦居首三下一幼學尹致容,直赴會試,之次三下幼學閔致祿·李鼎民·尹·金永秀,給二分,草三下幼學李箕標·金進煥·洪師國·具舍默,給一分,次上幼學曺祥振等二十一人,竝令該曹,考例施賞。又命書傳敎曰,入格儒生,明日待令。仍命退,諸臣以次退出。
上在昌德宮。停常參·經筵。
未時,太白見於巳地。
柳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐俊輔啓曰,右承旨洪冕燮,今日不爲仕進,卽爲牌招,何如?傳曰,允。
又啓曰,明日殿座,再明日·三明日永陵忌辰祭齋戒正日,十五日靖陵忌辰祭正日,十六日永陵忌辰祭正日相値,視事頉稟之意,敢啓。傳曰,知道。
李羲肇啓曰,左尹徐長輔,除拜後過三日,不爲出肅,依定式推考警責,仍卽牌招察任,何如?傳曰,允。
徐俊輔啓曰,藥房副提調,持湯劑來待矣。傳曰,封入。
傳于徐俊輔曰,入格儒生入侍。
傳于徐俊輔曰,菊製入格儒生之未及待令者施賞,自成均館,下送於各其本道,令該地方官頒給。
傳于柳曰,明日出宮門路,以協陽門爲之。
傳于徐俊輔曰,都承旨,馳詣泮宮,今日夕食堂〈到記〉,收取以來。
柳啓曰,同義禁金箕殷再牌不進推考傳旨,今方捧入,而開坐命下之後,連事違召,不卽承膺,事體所在,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁金箕殷牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
以右承旨洪冕燮牌不進罷職傳旨,傳于徐俊輔曰,只推。
以副校理朴岐壽牌不進罷職傳旨,傳于徐俊輔曰,只推。
徐俊輔啓曰,明日殿座時,承旨當爲備員,而行左承旨洪遇燮在外,無以備員,何以爲之?敢稟。傳曰,許遞,前望單子入之。
承旨前望單子入之,金愚淳落點。
柳啓曰,明日傳香,禮房承旨當爲齋宿,右承旨洪冕燮,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以右承旨洪冕燮再招不進罷職傳旨,傳于柳曰,只推。
李羲肇,以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
又以禮曹言啓曰,卽接永禧殿官員所報,則今月十二日秋到記試取時,兩官俱爲觀光云矣。依定式,假官一員,令吏曹,以成均館官員口傳啓下,以爲替直後赴試之地,何如?傳曰,允。
柳,以都摠府言啓曰,今此親臨秋到記時,侍衛·寶劍,當爲備員,而都摠管洪羲臣,副摠管李元植·李春英在外,趙貞喆有身病,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,竝許遞,前望單子入之,待下批,牌招察任。
都摠管前望單子入之,都摠管洪義浩,副摠管洪奭周·金銑·金逌根落點。
柳,以備邊司言啓曰,卽見江華留守尹魯東狀啓,則備陳本府穡事慘歉,民情遑汲之狀,仍以爲,今年當捧還穀中米太,尤甚面尤甚戶,限三分二,之次戶及之次面尤甚戶,限折半,之次戶,限三分一,許令代捧,禁·御兩留營餉穀,已因朝令,代錢收捧,訓營還穀,亦許代捧事,請令廟堂稟旨分付矣。島農無異,畿邑尤甚,還穀有難本色責納,本府旣多已例,他道亦皆許施,依狀請分數,許令準折代捧,訓營留還,亦令許代,何如?傳曰,允。
又以備邊司言啓曰,卽見公淸監司李錫奎狀啓,則以爲,藍浦縣漂到順天大同沾濕米太分俵邑中,庇仁等兩邑,被災尤甚,民勢轉艱,依他拯米例,特許停捧事,請令廟堂稟處矣。沾穀無異拯劣,分俵又是災邑,年分許停之後,何可獨爲徵納乎?兩邑停捧,依請許施,何如?傳曰,允。
又以備邊司言啓曰,守令曠官,雖在常時,極爲可悶,而況當災年催科之時,一日之曠,有一日之害,受由上京人,竝令催促,使之不多日內下送。近來上京守令,雖於催促之後,無難逗遛,不卽下去,道臣亦不促還,以致民邑,自多受弊,而前後申飭,徒歸空文,此亦大關紀綱處。此後則除非不獲已之事故,切勿許由,如有過限及促敎後多日留滯者,隨卽狀聞論罪,新除守令之赴任遲滯者,卽爲論勘之意,廟堂筵奏,臺閣疏陳,前旣措辭關飭,而各道無所現發,喉院亦不察推,了無一番警愓之擧,如此而何以行朝令,誰復畏法禁乎?事之寒心,莫此爲甚。如是申飭之後,受由久曠及新赴違限者,若或自本道因循掩置,而先有入聞於廟堂,則該道臣,亦難免重勘,竝以此意,分付,何如?傳曰,允。
又以備邊司言啓曰,頃因湖西年分狀啓,事目外不足災一萬二千結,覆啓加劃矣。卽見該監司李錫奎狀啓,則以爲,今此劃下之數,除却舊災,則實無以分排塗抹,見減災二千九百三十九結十八負九束,特準初請劃下事,請令廟堂稟處矣。本道報災,初非太濫,而見減之數,殆近三千,道臣之有此申請,蓋慮赤立之氓,或有白徵之冤,況他道之再請,旣有分數許施者,今何可獨爲靳持,以孤湖民之望乎?前劃外更以一千結,特爲加給,而災政之善,專在於監司則董飭守宰,守宰則操束奸吏,須體朝家拔例之意,分俵之際,使之另加着念,俾有下究之實效,何如?傳曰,允。
又以備邊司言啓曰,關西後運襦衣二百二十領,紙衣一百領,照數稱量,木綿紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以義禁府言啓曰,明日親臨仁政殿,秋到記儒生試取時,本府都事七員赴擧,只有三員,而本府入直都事,當直入直都事,公事回公都事,仁政門·光範門·崇範門禁亂都事,無以推移,假都事三員,令該曹口傳差出,以爲分排之地,何如?傳曰,允。
又以訓鍊都監言啓曰,本局千摠趙運永,身病甚重,勢難察任,改差,何如?傳曰,允。
又以御營廳言啓曰,本廳字內惠化門北邊第五城廊近處體城四間半頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
辛巳十一月十一日未時,上御熙政堂。入格儒生入侍時,同副承旨李羲肇,記事官金炳朝,記注官李命純,記事官金正喜,以次進伏。幼學尹致容·閔致祿·李鼎民·洪師國·金進煥·具佑點·李邦赫·李相禹·尹養善·兪榦柱·李虎臣·金漢柱·鄭魯東·姜在熙·劉仁寬·崔憲基·崔泰曾·趙性敏·尹會善·金秉秋,進士李圭復,以次侍立堂下訖。上命儒生進前,致容等進前,各奏職姓名訖。上命頒賞,引儀唱四拜施賞,儒生行拜禮訖。上命諸儒生先退,致容等退出。又命退,承史以次退出。
上在昌德宮。停常參·經筵。
未時,太白見於巳地。
夜自一更至三更,月暈。
還內後,內閣·政院·玉堂·藥房,口傳問安。答曰,知道。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
傳于徐俊輔曰,永陵受香承旨,仍爲奉審摘奸,局內諸陵,一體奉審。
徐俊輔啓曰,藥房都提調·副提調,持湯劑來待矣。傳曰,封入。
又啓曰,今日殿座,承旨當爲備員,而行左承旨金愚淳在外,無以備員,何以爲之,而右承旨洪冕燮,不爲仕進,卽爲牌招,何如?傳曰,允。許遞,前望單子入之。
傳于李寅溥曰,侍衛軍兵毛具。
承旨前望單子入之,沈能岳落點。
柳啓曰,新除授左副承旨沈能岳,卽爲牌招,何如?傳曰,允。
又啓曰,同義禁金箕殷再牌不進推考傳旨,今方捧入,而開坐命下,已至經宿,終不承膺,事極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁金箕殷牌不進推考傳旨,今方捧入,而開坐命下,已至多日,連事違召,無意承膺,事體所在,極爲未安,更爲牌招,何如?傳曰,允。
傳于李寅溥曰,右議政講製兼進。
傳于李寅溥曰,科次入侍。
以右承旨洪冕燮牌不進罷職傳旨,傳于柳曰,只推。
以副校理朴岐壽牌不進罷職傳旨,傳于李羲肇曰,只推。
李羲肇,以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
又以吏曹言啓曰,因備邊司草記,受由上京守令,催促下送事,允下矣。自臣曹催促,則林川郡守任禹常,洪川縣監李羲平,安邊府使李羲準,今十三日下去云,溫陽郡守洪容默,德山縣監趙濟晩,十四日下去云,燕岐縣監姜浚,龍潭縣令李羲碩,十五日下去云,天安郡守吳致奎,原州判官洪世周,十六日下去云,稷山縣監洪獻謨,十七日下去云。順安縣令鄭東進,身病沈重,不得還官云,未知其病勢之如何,而催促之下,謂有身病,不爲下去者,揆以事體,誠甚未安。順安縣令鄭東進罷黜,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,直講朴宗璜差祭進去,典籍金喆遠方在就理,時無入直之員,以他郞官姑爲代直,何如?傳曰,允。
李寅溥,以備邊司言啓曰,本司有司堂上金逌根,方任廟務,職事相妨,兼帶摠管之任,今姑許遞,何如?傳曰,允。
又以禁衛營言啓曰,本營字內光熙門南邊第九城廊近處體城二間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
辛巳十一月十二日辰時,上詣仁政殿。秋到記儒生分製講試取入侍時,行都承旨徐俊輔,右承旨柳,右副承旨李寅溥,同副承旨李羲肇,記事官金炳朝,假注書禹錫文,記注官金輦,記事官金正喜,檢校直提學李存秀,檢校待敎徐喜淳,以次侍立。時至,通禮跪啓請外辦。上具布裹翼善冠·布袍,乘輿出宣化門,由協陽門·肅章門,入仁政門,詣仁政殿。通禮跪啓請降輿,上降輿乘座。讀券官林漢浩·李止淵·洪羲俊,對讀官洪起燮·呂東植·金敎喜·朴潞壽,講考官林漢浩·李存秀·李愚在,參考官徐熹淳·洪羲瑾·金鼎均·徐英淳,率儒生,行四拜禮訖,以次就座進伏。上命書題,止淵·羲俊書題曰重華協于帶,限申時。敎喜·潞壽奉御題懸之。上曰,開講,還內後爲之,可也。仍命禮畢。通禮跪啓請降座乘輿,上降座乘輿,出仁政門,由肅章門·協陽門,入宣化門,命出標信解嚴。諸臣以次退出。
辛巳十一月十二日戌時,上御熙政堂。科次入侍時,右副承旨李寅溥,記事官金炳朝,記注官金輦,記事官金正喜,讀券官林漢浩·李止淵·洪羲俊,對讀官呂東植·金敎喜·洪起燮·朴潞壽,以次進伏訖。上曰,科次爲之。東植等讀奏試券訖。漢浩曰,書等何以爲之乎?上曰,三張則書三下,四張則書次上,可也。漢浩,以次書等。命入居首試券一張,坼封以下,寅溥讀奏封內,仍坼諸券讀奏訖。上命書傳敎曰,秋到記講居首通幼學鄭顯璞,製述居首賦三下一進士趙容和,竝直赴殿試,講之次幼學略金鼎,製述之次賦三下二洪錫謨,竝直赴會試,講略幼學李命信,製述三下三進士李鎭晩,竝給二分,講略幼學洪在重,生員尹奎培,幼學許傛·李重初·徐晉淳·金玉聞等六人,竝給一分,講粗進士權筴等六人,製述次上進士趙玶鎭〈等〉四人,竝令該曹,考例施賞。漢浩曰,前修撰李嘉愚,自三歲前,受收養之恩於故領府事李時秀,情同親父子,故年前領府事妻喪時,嘉愚一遵國制,行心喪三年。今於領府事之喪,宜無異同,其在朝家孝理之政,宜有曲遂之道,限三年,勿爲檢擬於官職,俾伸其情私,亦合於禮制。此意分付銓曹,何如?上曰,依爲之。出擧條漢浩曰,吏曹判書金魯敬,方帶享官之任,職務多有相妨處,享官之任,今姑減下,何如?上曰,依爲之。出擧條上命退,諸臣以次退出。
上在昌德宮。停常參·經筵。
未時,太白見於巳地。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
李羲肇啓曰,藥房提調,持湯劑來待矣。傳曰,封入。
傳于李羲肇曰,入格儒生入侍。
傳于李羲肇曰,孝禧殿望祭,以攝行磨鍊。
以副校理朴岐壽牌不進罷職傳旨,傳于李羲肇曰,只推,更爲牌招。
柳啓曰,同義禁金箕殷再牌不進推考傳旨,今方捧入,而開坐成命,已至多日,連事違召,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁金箕殷牌不進推考傳旨,今方捧入,而開坐命下,已至多日,連違召命,不卽承膺,事甚未安,更爲牌招,何如?傳曰,允。
柳啓曰,明日傳香,禮房承旨,當爲齋宿,左承旨洪冕燮,所當牌招,而拘於廳規,不得請牌,何以爲之?敢稟。傳曰,許遞,前望單子入之,待下批,牌招察任。
承旨前望單子入之,任厚常落點。
以副校理朴岐壽牌不進罷職傳旨,傳于李羲肇曰,只推。
柳,以義禁府言啓曰,卽接月令醫員韓相瑜手本內,時囚罪人金喆遠,素患冷積之症,處冷添劇,李書彬關格之症,猝然闖發,趙禹錫風眩痰癖,挾感添毒,達夜叫痛,食飮全却,諸囚病形,俱有難保之慮云。罪人病勢如此,則一邊保放,一邊草記,曾有定式矣。金喆遠·李書彬·趙禹錫,竝姑保放之意,敢啓。傳曰,知道。
又以禁衛營言啓曰,本營字內敦義門南邊大貞洞近處體城三間半許頹圮處,今十一月十四日始役改築之意,敢啓。傳曰,知道。
又以禁衛營言啓曰,本營字內光熙門南邊第六城廊近處體城一間許頹圮處,今已畢築,把守軍兵,依例撤罷,女墻仍爲姑築之意,敢啓。傳曰,知道。
辛巳十一月十三日辰時,上御熙政堂。入格儒生入侍時,同副承旨李羲肇,記事官金炳朝,記注官金樂澧,記事官金正喜,以次進伏。幼學鄭顯,進士趙容和,幼學金鼎,生員洪錫謨,幼學李命信,進士李鎭晩,幼學洪在重,進士趙玶鎭,生員尹奎培·徐念淳,幼學許傛,生員李相建,幼學李重初·徐晉淳·金玉聞,進士權筴·盧錫升,幼學安允默·金應鍾·權炳益·申錫五·朴觀亨等,以次侍立堂下訖。上命儒生進前,奏職姓名,顯等以次進前,各奏職姓名訖。上命頒賞。羲肇曰,給分以上人,使之先退,似好矣。上曰,唯。顯等十二人退出。引儀唱四拜施賞,儒生行拜禮訖。上命諸儒生先退。又命退,承史以次退出。
上在昌德宮。停常參·經筵。
未時,太白見於巳地。
李寅溥啓曰,大司憲宋穉奎,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
傳于沈能岳曰,傳香承旨,馳詣宗廟·景慕宮,奉審摘奸以來。
柳啓曰,藥房提調,持湯劑來待矣。傳曰,封入。
李寅溥啓曰,同義禁金箕殷再牌不進推考傳旨,今方捧入,而開坐命下,已至多日,一向違召,無意承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁金箕殷牌不進推考傳旨,今方捧入,而開坐命下,已至多日,運事違召,無意承膺,事體所在,誠極未安,更爲牌招,何如?傳曰,允。
又啓曰,卽見兵曹草記,則和寧翁主房奴子,佩其章標,自金虎門入來擊鼓云。此雖與欄入有異,而何等深嚴之地,致使么麽宮奴,肆然擊鼓者,事極驚駭。常時不能察飭之兵曹入直堂上,從重推考,郞廳及守門將,所當重勘,而本院請推之外,無他可施之罰,何以爲之?敢稟。傳曰,允。竝拿處。
以全羅監司李書九狀啓,求禮縣民家失火事,傳于任厚常曰,聞甚矜惻,元恤典外,別加顧助事,分付。
李寅溥,以兵曹言啓曰,卽者和寧翁主房奴子聖孫爲名漢,佩其章標,自金虎門入來,肆然擊鼓,故捉入問其委折,則謂有所持原情云。毋論本事之如何,旣不由敦化西挾門,則自在勿施,渠以么麽宮奴,敢於至嚴之地,有此擊鼓之擧者,萬萬驚駭,爲先決掍二十度後,移送攸司,照法嚴繩,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房提調李肇源,左承旨任厚常啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候安順,卿等不必入侍矣。中宮殿,嘉順宮,世子宮·世子嬪宮,口傳問安。答曰,知道。
李寅溥啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
柳啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于沈能岳曰,永陵受香承旨,仍爲奉審摘奸,仍詣綏吉園,奉審摘奸,昭寧園,一體奉審以來。
任厚常啓曰,藥房提調,持湯劑來待矣。傳曰,封入。
傳于柳曰,念日次對,勿拘齋日,明日進定。
柳啓曰,備邊司郞廳來言,念日次對,明日進定事命下,而大臣俱有身病,不得來會云矣,敢啓。傳曰,知道。
注書金炳朝病,代以金䥧爲假注書。
李寅溥啓曰,同義禁金箕殷再牌不進推考傳旨,今方捧入,而開坐命下,已至多日,一向違召,終不承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招,違牌,勿爲呼望。
又啓曰,同義禁金箕殷,特敎之下,謂有私義,奉牌闕外,無意承膺,事體所在,誠極未安,從重推考,何如?傳曰,允。
傳于沈能岳曰,和寧翁主葬禮隔日,而無奉祀之人云。沈宜升之子,立後於宜寬,使之奉祀事,分付該曹。
以平安監司金履喬狀啓,順安縣令鄭東進,身病沈淹,還官無期,不得已罷黜事,傳于沈能岳曰,令該曹口傳差出,催促下送。
沈能岳,以奎章閣言啓曰,景慕宮望廟樓,今望奉審無頉之意,敢啓。傳曰,知道。
柳,以備邊司言啓曰,向因宣惠廳啓目,以稅納之中路致敗,穀主官順天府使李鍾運,有拿處之命矣。稅船裝送,所當審愼,而定式則或有違越,添載則不能覺察,以致公穀之多數臭載,罪固有之。第念本邑,素稱地大弊鉅,而當此歉歲催科之時,屢萬石當捧之還,若付之兼官而就囚,則趁限準捧,必無其望,嗣歲民憂,有不可言,該府使,姑令戴罪行公,待畢糴拿來之意,分付,何如?傳曰,允。
又以濬川司言啓曰,本司都廳李濟和禁衛營千摠改差,代以訓鍊都監千摠柳相弼差下,使之察任,何如?傳曰,允。
又以禁衛營言啓曰,本營千摠李濟和,身病猝重,勢難察任,改差,何如?傳曰,允。
李寅溥,以刑曹言啓曰,兵曹啓辭內,卽者和寧翁主奴子聖孫爲名漢,佩其章標,自金虎門入來,肆然擊鼓,故捉入問其委折,則謂有所持原情云,毋論本事之如何,旣不由敦化西挾門,則自在勿施。渠以幺麽宮奴,敢於至嚴之地,有此擊鼓之擧者,萬萬驚駭,爲先決棍二十度後,移送攸司,照法嚴繩,何如?傳曰允事,命下矣。謹按律文,則大明律越訴條有曰,擊登聞鼓申訴而不實者,杖一百。奴聖孫決杖一百後,放送之意,敢啓。傳曰,知道。
上在昌德宮。停常參·經筵。
未時,太白見於巳地。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
沈能岳啓曰,明日放榜相値,視事頉稟之意,敢啓。傳曰,知道。
任厚常啓曰,藥房提調,持湯劑來待矣。傳曰,封入。
柳啓曰,同義禁金箕殷,謂有私義,奉牌闕外,已至經宿,連加催促,終不變動,事體道理,俱極未安,從重推考,何如?傳曰,允,許遞,前望單子入之。
同義禁前望單子入之,徐能輔落點。
柳啓曰,新除授同義禁徐能輔,卽爲牌招,以爲開坐之地,何如?傳曰,允。
金䥧有頉,代以李淵祥爲假注書。
李淵祥在外,代以申大膺爲假注書。
吏曹口傳政事,以李文容爲順安縣令。
沈能岳,以禮曹言啓曰,和寧翁主葬禮隔日,而無奉祀之人云,沈宣升之子,立後於宜寬,使之奉祀事,分付該曹事,命下矣。依聖敎,沈宜升子丁錫,立爲沈宜寬之後,立案成給之意,敢啓。傳曰,知道。
柳,以兵曹言啓曰,今十一月十七日武臣堂上朔試射日次,而文武科放榜相値,不得爲之之意,敢啓。傳曰,知道。
上在昌德宮。停常參·經筵。
沈能岳啓曰,明日常參·經筵,取稟。傳曰,停。
李寅溥啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
柳啓曰,來二十一日朝參日次矣,敢稟。傳曰,停。
沈能岳啓曰,來二十一日輪對日次矣,敢稟。傳曰,明日待令。
備忘記,富寧府使金魯甲,吾老梁萬戶金誠貫下直,各長弓一張,長箭一部,片箭一部,筒兒一箇賜給。
任厚常啓曰,藥房提調,持湯劑來待矣。傳曰,封入。
傳于沈能岳曰,禮曹參判朴齊一許遞。
兵曹口傳政事,護軍單朴齊一。
任厚常啓曰,注書有闕之代,被薦人李憲瑋·鄭德和·李淵祥薦狀,依例成送吏曹之意,敢啓。傳曰,知道。
李寅溥啓曰,卽者義禁府都事來言,時囚捧供事命下,而同義禁金敎根·曺鳳振·徐能輔在外,只有判義禁韓致應一人,不得備員擧行云,何以爲之?敢稟。傳曰,在外人竝許遞,前望單子入之。
同義禁前望單子入之,朴周壽·洪羲俊落點。
李寅溥啓曰,新除授同義禁朴周壽·洪羲俊,竝卽牌招,以爲備員開坐之地,何如?傳曰,允。
申大膺在外,代以鄭煥義爲假注書。
傳于沈能岳曰,吏曹參判有闕之代,政官牌招開政。
沈能岳,以侍講院言啓曰,王世子進講詩傳第一卷,今已畢講矣,第二卷繼講之意,敢啓。傳曰,知道。
又以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
柳,以都摠府言啓曰,今日入直內三廳武兼禁軍及軍兵等,當爲中日習射技放,而放榜相値,不得設行之意,敢啓。傳曰,知道。
又以兵曹言啓曰,今日唱榜紅牌頒給後,武科新及第康鵬南所告內,渠爲中朝人康世爵孫云,在前如此之人,紅牌不書大年號,只書干支,曾有已例。康鵬南原紅牌,收來爻周,依例改書,安寶以給,何如?傳曰,允。
李寅溥,以義禁府言啓曰,卽接月令醫員韓相瑜手本,則時囚罪人姜弼煥,素患痰癖疝氣之症,挾感復發,牟景郁泄痢之症,處冷添劇,達夜叫痛,食飮專却,症形俱爲不輕云。罪人病勢如此,則一邊保放,一邊草記,曾有定式矣。姜弼煥·牟景郁,竝姑保放之意,敢啓。傳曰,知道。
吏曹參判權丕應疏曰,伏以,臣於前月,猥陳私懇,克完移葬,感結幽明,臣卽當趁限還朝,以復恩命,不幸狗馬賤疾,添劇於行役之餘,目下症形,萬無以自力之勢,左右揣量,玆敢冒死呼籲焉。蓋臣積年沈痾,已成癃痼,兼以夏秋以來,荐遭酷慼,門戶傾覆,身世窮獨,驚號震剝,重嬰毒沴,雖幸幾殊而謹甦,無望復起爲完人。臣今無他子姪,替幹家蠱,諸凡喪葬,躬自看檢,跋履京鄕,屢日勞頓,舊患新症,一時迭作,眞元澌脫,榮衛銷鑠,決旬調治,有增無減,種種雜證,無非必死之候,奄奄殘喘,不遞一縷之微,雖欲拚死强作,而誠不可得也。臣情到此,寧不悲哉?夫人臣之受暇反命,卽義分之所不得已者,而此猶曠日易月,闕如而不能擧,則況可以職事奔奏,更有望於此生乎?顧臣所帶選部亞銜,今且五六朔矣。臣自始除之日,寧或有一毫堪承之望,而辭旣未獲,事緣副急,冒昧出膺,一再代斲,其强所不能,醜陋畢露,固已聖鑑之所悉燭,而今臣病情,旣難時月差可,見職臺重,又非他司與比,且今大政隔月,參佐事緊,是豈可虛縻於床笫危綴之身,俾作養病之所,以重瘝曠之罪乎?材器之謭劣,無異鉛刀之有難再試,衰癃之膏肓,殆若枯木之不可復華,以此仍冒,初非可擬,情窮勢蹙,玆不得不披瀝陳懇。伏乞聖明,特垂矜憐,亟遞臣銓地之任,仍治臣瀆擾之罪,以肅朝綱,以安私分,不勝大願。臣無任云云。答曰,省疏具悉。所請依施。
關西慰諭使鄭元容疏曰,伏以,聖孝格天,珠邱卜吉,灤遷魯祔,禮儀具擧,愴昔慟今,中外同情,臣夙備邇密,適滯邊城,跡阻庭臨,冞增戀結,臣之叨承郡寄,再閱寒暑,私願祗遂於便養,職責未效於分憂,日夕以惟,愧懼來竝。向際沴疾之肆行,特玷宣撫之隆旨,目對慘狀,涕淚自撗,歸視田野,災荒又甚,哀衆命之近止,念時事之孔艱,官燭永宵,繞壁屢嘆,近諳西情,恒抱耿耿,竊擬歸奏明光,請備裁擇。今當修啓之餘,若獲可言之會,輒此條錄,馳郵奏知,惟聖明諒察焉。昔之論民物富庶者,先數關西,而今也弊弊矣。雖以耳目之所覩記,較十年前,凡百貌樣,又落下幾層,三政絛亂,百瘼滋興,然政擧政息,只在其人,軍伍遊疊之不均,而苟能査簽其冒錄之類,則弊斯祛矣,還穀枵峙之俱病,而苟能排分乎詳作之際,則弊斯祛矣,有若有朝家之所不知,百姓之莫敢言,而害切百姓,怨歸朝家,實有日後深遠之慮者,卽所謂結斂一事是已。西土田政,以其久未量之故,稅賦輕重,固多有失稱停者,然改量改定之前,固當守夏府九等之則,周室什一之法而已。夫何近年以來,凡謀支用之費,把作生財之道,今年用如不足,如之何一卜加一文,明年用如不足,如之何又一卜加一文,今其言曰,有土此有財,結之所納,皆有土之民,固無傷也,又其言曰,雖加徵,視南土恒賦,亦簿乎云爾,此皆不見正於經法之論,則不待知者,而知其不可行者也。蓋此例,未知創行於何時,而比年以來,經用大詘,戶口多損,其勢不得不裕財,財非民不出,故寧爲此擧,而初未嘗不難愼,而不得已者,然人情久仍狃安,看若故常,或有事力,輒出玆議,故有識之士,以爲隱憂,至愚之氓,輒肆怨言。竊恐若此不已,則非但大乖於當初制賦之意,西土之民,豈有緣南畝而樂業者哉?已往固不敢輕議釐正,而將來猶可以嚴加防禁,請自今如或有權卜·加卜及結斂等犯科守令,則摘發繩以重罪,首鄕亦加嚴治之意,令廟堂行會各邑,刊揭鄕堂,俾知爲朝家禁令,恐好矣。孟子曰,仁政自經界始,又曰,取於民有制,惟聖明念哉?西事之隱憂,非惟在於田野,實在於府庫之空虛,歉荒雖切身,而富人則哿矣也,災沴雖傷命,而今後則免夫也,至若殘饒俱瘁,平居恒憂者,卽大同庫一事是已,其設立意義,實同京司之惠局,而各樣收捧歲入之數,皆出民力,故謂之民庫,貢獻·享祀之需,使容策應,營邑公用之費,皆自是庫放下,故會計贏詘之殊,而邑之盛衰,民之休戚判焉。邑邑事例,雖未及遍諳,而勿論某邑,槪以一歲應入之數,計一歲爲出之數,則不勝遺儲,末由虧欠,然今之列邑之守,遑遑然皆以民庫爲憂,列邑之民,盻盻然皆以民庫爲憂者,臣誠左右顧而莫䁱也,此無他,其本亂也,其本亂而末治者,未之有也,大而治天下,小而治家,莫不有一定之規模,出入有恒,條科燦然,王制之三年用一年蓄,亦此道也,若使用之不節,取之無禁,則雖以千乘之富,無以支計,況一邑之府庫財乎?列邑雖有片紙錄傳之名以事例者,然邑各不同,例亦不一,凡出於民而需於公者,邑相若也,則邑例之不同而不一者,已是開濫冗之端,而管下之外,又有邑下會內之餘,又有會外官用之可東可西,私費之似然似否。今日謬加署帖,明日使錄事例,前人失或不察,後人牢不可破,浸浸然至於莫可爲之境,近年爲道臣者,未嘗不以民庫爲務,然猛加關飭,則互諉以已例,克加察削,則潛錄以邑下,弊緖利竇,傍開層生,互相欺謾,不誠無實而已,此專由於徒治其末而功效不立也。臣意,則各邑所在事例,一竝收聚上營,令道臣,與道內數三守令,詳査其當初區劃之數,講定其年內放下之需,存削加減,使無彼此同異,若係不恒之用,亦劃先定之例,混蕩許多名色,嚴約一副當規,則逐年斂散,暸若指掌,如是則奸僞息冗雜汰,而行之屢年,庫必有餘財,民必受厚賜矣,此外又有支勅庫·雇馬庫,竝此而謂之三庫,勅庫,則旣有新行定例,馬庫事例,亦依民庫改定,好矣。以民庫加下,該守令擔當,而亦拘解由事,曾有癸丑定式刊揭公堂者,而近來西守之因庫下拘由,臣未之聞焉。其間之長虛僞,蓋類此,而今若確定條例,則自祛是弊,然亦有廟堂另飭巡營,每於守令遞歸之時,以民三庫加下有無,移關吏曹,作爲定式,則亦可爲嚴典守之一助矣。孔子曰,道千乘之國,節用而愛民,又曰,會計當而已,惟聖明念哉。賦稅雖薄,府庫雖完,名綱一頹,人心失和,則無所以維持,故旣庶矣富矣而曰敎之也,別等分崇激勸,敎之大者也,道內之世爲儒鄕者,氏族家世,俱各顯著,其人,如京司之簪纓世祿,而爲國巨室者也,其任,如古之史丞賓佐而貳令出治者也。近來仕路淆濁,甚至賂鬻,巿井皁儓,或坐其席,上下相紊,貴賤無辨,此所謂亂之階也,新鄕勿許,自有禁令,則朝家之所以慮之者,誠深矣,而令甲稍弛,風習難變,編伍執鞭之卒,少有錢財,輒圖鄕將任空名之帖,庸作傳子孫逋丁之藪,名分日壞,鄕綱日頹,而朝廷土大夫,不爲哀憐之,乃反驅束而馳驟之曰,西俗本如此,噫,西土之保民族者,豈不冤乎?請自廟堂,嚴立防限,著爲新式,頒行列邑,俾收遠效,而蓋究其所以致之本,則實由於朝家之不待以齊魯也,五十里之滕,亦有君子野人,十室之邑,必有忠信,夫以箕聖千里之邦,先被八條之敎,而一任其壞亂枳塞也哉?公議比行,廟飭屢煩,槐園宣薦,厥有成命,而每經一番科擧,只是前日樣子,西土之齎歎含鬱,反有甚於無是令之前,良可惜也。臣見本邑遊學之土,若父若祖,亦多有蔭路顯仕,而近也則寥寥無聞,亦未知此亦緣何而今不如古也。往往有操躬礪行之士,讀書窮理,談天人辨王覇,菀爲一鄕之望士,而州縣不能擧,刺史不能薦,爵祿不及,名聲不聞,甘爲聖世之棄物,則其於朝廷官人之政,柔遠之意,果何如也?臣意,則箕城兩殿官中,定參奉一窠,令列邑,各薦經明行修之人,道臣更爲採擇,擬送京曹,輪差南北士人,而計朔內遷,如京司初仕之規,而出膺百里之任,則非但爲激勸興作之方。其在得人用才之道,亦不爲無補矣。孔子曰,必也正名乎,書曰,立賢無方,惟聖明念哉。今日西路可矯之弊,非謂只此而足也。不過一擧手一施令之間,而行之必有效,效之必可遠,恐無踰三者,言不可若是其幾也,而久抱一得,屢費三思,明知其民事之不可緩,物情之不可拂,然後始乃敢進言於殿下之前,伏願俯詢廟堂諸臣,裁取進止焉。本府以鐵甕關防,設始綦重,粵自昔日,顧恤之聖念,劃施之恩敎,靡不用極,猗其盛哉?邑弊轉痼,府財俱竭,如器之欹,正合扶整,而非臣庸才,所可着手,沁泄度日,惟切懍恧。第於民庫一事,有可以仰請者,粵在庚申,壯勇營穀一千二百石,因朝令劃付本府大同庫,名曰惠民穀,取耗作錢,以補庫用,誠民惠之莫大者也。其後因籌關及營關,移作賑穀及餉穀,又劃送灣府,合爲七百五十石,至辛未,元穀只餘四百五十石,丙子因營關,又移作府倉還穀,自辛未至丙子耗條,爲三百餘石,而已爲民庫之用下者,丁丑又因營關,移作軍餉。蓋本府民庫,積年有加下,而取考巡營會簿,則遺儲近萬金,此臣向所謂營勘邑簿之不同者也。巡營則只按遺儲之簿,而以三百石耗條,謂民庫儲蓄無用之物,而移作軍餉添穀之方,本府則以此穀之旣不入於會下,無辭可諉,因循至今。每年自民庫,微出三十石耗條,事甚無謂,弊實無窮,此穀若是元穀餘數,則臣亦不敢仰請蠲蕩,而只是耗條用餘之虛錄者,雖令蕩之,元穀已有屬處,按簿初無所失。伏願另許蕩減,則實有符於當初惠民之本意,而永有益於民庫裕用之資矣。臣無任云云。答曰,省疏具悉。所陳諸條,竝令廟堂稟處,期有實效。本府民庫虛錄穀蕩減事,令道臣,査簿蕩減後狀聞。
上在昌德宮。停常參·經筵。
未時,太白見於巳地。
沈能岳啓曰,明日常參·經筵,取稟。傳曰,停。
李寅溥啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
任厚常啓曰,藥房提調,持湯劑來待矣。傳曰,封入。
傳于沈能岳曰,輪對官後日待令。
傳于柳曰,新恩留待。
傳于柳曰,新恩入侍。
鄭煥義在外,代以南履炯爲假注書。
李寅溥啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職溥旨,傳于李寅溥曰,只推。
沈能岳啓曰,吏曹判書金魯敬,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書更爲牌招,何如?傳曰,允。參議只推,一體牌招。
有政。吏批,判書金魯敬進,參判未差,參議金學淳進,左副承旨沈能岳進。以吏批言啓曰,副應敎今當差出,而前望中在京無故之人,只有二人,以二望擬入之意,敢啓。傳曰,知道。又以吏批言啓曰,司僕寺正金思羲呈狀內,矣身素患痰癖之症,當此換節之時,一倍添劇,時日之內,萬無供職之望云。其身病旣如是,則有難强令察任,改差,何如?傳曰,允。以洪奭周爲吏曹參判,李彦淳爲副應敎,尹行直爲戶曹參判,權丕應爲禮曹參判,金基厚爲工曹參判,洪益聞爲戶曹參議,具康爲工曹參議,朴崙壽爲知經筵,南履翼·柳相祚爲同經筵,白東薳爲同義禁,趙得永爲藝文提學,曺鳳振爲同春秋,韓用龜爲軍資都提調,韓用龜爲奉常都提調,金思穆爲司饔都提調,金思穆爲軍器都提調,金載瓚爲司譯都提調,金載瓚爲社稷都提調,金思穆爲訓鍊都監都提調,韓用龜爲御營都提調,尹師殷爲禮曹正郞,曺錫龜爲工曹佐郞,李馨秀爲掌樂正,林處鎭爲司成,洪秉翼爲司僕僉正,李復鉉爲司䆃僉正,李晦淵爲濟用判官,文慶愛爲光陵令,張鉉忠爲章陵令,鄭德和爲注書,丁義準爲宗簿直長,黃基協爲軍資奉事,宋直圭爲假監役,趙鎭剛爲童蒙敎官,金善養爲順懷墓守衛官,沈希洙爲德陵直長,李維城爲義陵奉事,韓弘璉爲淑陵參奉,李致詳·洪善疇爲武烈祠參奉。承文著作單尹效覺,成均博士單河錫洪,學正二單卜來相·金履喆,學祿單金相鼎,學諭單李秉德,開城分敎官單趙鼎休。故學生金濟昌贈童敎,孝行卓異贈職事承傳。
兵批,行判書韓致應祿試射進,參判洪羲俊入直進,參議洪起燮病,參知李瀅夏病,右承旨柳進。僉知單李鐵永,護軍洪遇燮·金愚淳·權丕應·李石永,副護軍洪冕燮·李鍾穆,副司直金蘭淳竝單付。
任厚常啓曰,新除授注書鄭德和,卽爲牌招入直,何如?傳曰,允。
以副校理朴岐壽牌不進罷職傳旨,傳于沈能岳曰,只推。
沈能岳,以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
又以禮曹言啓曰,卽接茂朱幼學金載鉉所志,則以爲,再從孫夏益,嫡妾俱無子,以其同姓八寸弟泰益第二子應行,欲爲繼後,兩家相議完定,而未及禮斜之前,泰益夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式。門長金載鉉所訴旣如此,依定式,金泰益第二子應行,立爲金夏益之後,何如?傳曰,允。
柳,以備邊司言啓曰,卽見全羅監司李書九所報,則以爲,本營穀之丙子未捧折米九千七十四石,係是取耗支放者,而無他拮据之路,今年耗九百七石,依已例,就乙亥賑餘穀中特爲劃下,俾補支放爲辭矣。支放不足,姑無他變通之路,賑餘穀劃給,便成已例,依報辭許劃,何如?傳曰,允。
又以備邊司官啓曰,頃因關西慰諭使狀請,輪疾死亡者之還布蕩減事,令道臣更爲商礶,隨意見登聞之意,覆啓行會矣。卽見平安監司金履喬狀啓,則以爲,死亡人中,多有竝戶而受還,軍糧而答布者,未可謂白徵,今若廣推而濫施,則適足容奸,未必究惠爲辭矣。慰諭所請,慮有冤徵也,道啓所論,沿或濫施也,均是爲民之意,而其施措便否,惟當付之道臣,還布蕩減一事,依道啓施行之意,分付,何如?傳曰,允。
又以訓鍊都監言啓曰,本局分授都城仁旺山東邊第四城廊近處體城七間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以訓鍊都監言啓曰,本局分授都城彰義門東邊第一城廊近處體城六間許頹圮處,今十一月十九日爲始,改築之意,敢啓。傳曰,知道。
李寅溥,以義禁府言啓曰,保放罪人朴齊聞·金喆遠·李書彬·趙禹錫·姜弼煥·牟景郁等,還囚捧供以入,而諸囚病勢,一向未差,竝姑保放之意,敢啓。傳曰,知道。
又以義禁府言啓曰,西平前萬戶柳鉉均遭母喪,歸葬給由矣,過葬後今方待命,拿囚之意,敢啓。傳曰,知道。
禁府啓目,副應敎朴齊聞原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,宣傳官李書彬·趙禹錫等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付啓,依允。又啓目,典籍金喆遠原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,兵曹佐郞姜弼煥,守門將牟景郁等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
辛巳十一月十八日午時,上御熙政堂。新恩入侍時,右承旨柳,左副承旨沈能岳,記事官金炳朝,記注官金輦,記事官金正喜,檢校待敎徐憙淳,以次進伏訖。上曰,文武科新恩進前,各奏職姓名。文科新恩韓弘敎·李根友·李敏實·李穆淵·安孝述進伏,各奏職姓名。上曰,武科則只壯元進前。武科壯元張晩燮奏職姓名訖。上曰,文武科新恩,次第先退。憙淳曰,今番經書印役後,正文亦爲續雕矣。進書以幾件爲之乎?上曰,以五十件爲之。憙淳曰,唐紙本,亦依大全例,以各樣二件爲之,似好矣。上曰,唯。仍命退,諸臣以次退出。
上在昌德宮。停常參·經筵。
沈能岳啓曰,明日常參·經筵,取稟。傳曰,停。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于任厚常曰,召對爲之。
徐俊輔啓曰,藥房副提調,持湯劑來待矣。傳曰,封入。
傳乎徐俊輔曰,領府事金載瓚,拜領相。
南履炯有頉,代以柳夏永爲假注書。
柳夏永有頉,代以李穆淵爲假注書。
李穆淵有頉,代以姜時永爲假注書。
以注書鄭德和牌不進罷職傳旨,傳于任厚常曰,只推。
注書鄭德和遞差,代以鄭在絅爲假注書。
鄭在絅有頉,代以李根友爲假注書。
任厚常啓曰,注書有闕之代,被薦人李憲瑋·鄭德和·李淵祥薦狀,依例成送吏曹之意,敢啓。傳曰,知道。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于柳曰,只推。
以副校理朴岐壽牌不進罷職傳旨,傳于沈能岳曰,只推。
沈能岳,以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
以副校理朴岐壽牌不進罷職傳旨,傳于沈能岳曰,只推。
沈能岳啓曰,領府事金載瓚,拜領相事,命下矣。政官牌招開政,領議政下批,何如?傳曰,允。
以吏曹參試金學淳牌不進罷職傳旨,傳于沈能岳曰,只推。
有政。吏批,判書金魯敬進,參判洪奭周未肅拜,參議金學淳牌不進,同副承旨李羲肇進。以李租植爲戶曹佐郞,韓弘敎爲兵曹佐郞,金蘭淳爲司僕正,李奎秀爲平市令,李時翼爲西部令,李鼎默爲敬陵令,宋欽命爲掌樂主簿,李基培爲禁府都事,李憲瑋爲注書,柳弘根爲司饔奉事,趙光祜爲純陵奉事。領議政單領府事金載瓚,世子師單領議政金載瓚,承文都提調單領議政金載瓚。
兵批,行判書韓致應進,參判洪羲俊入直,參議洪起燮受由,參知李瀅夏病,右承旨柳進。以兵批言啓曰,領中樞府事有闕之代,行判中樞府事韓用龜,從座目依例陞付,其代行知中樞府事沈象奎,依例陞付之意,敢啓。傳曰,知道。以李相璜爲知事,朴宗柱爲同知,朴九齡爲僉知,李仁泳爲宣傳官,梁德夏爲景福將,金福顯爲慶熙將,具載龍爲訓鍊副正,趙元錫爲都摠經歷,李道權爲宣傳官,沈英錫爲文兼,趙存鼎·趙熙錫爲訓鍊主簿,洪羲象爲武兼,金春敍爲守門將,李宗馨爲慶尙左兵虞候,趙世奎爲白峙僉使,金宗兪爲美錢僉使,李根培爲禿用別將,柳和源爲副摠管,黃河直爲大峴別將。副司直單洪羲弼。前府使尹明儉·李存敬·趙晉錫,以上陪往從事官,今加折衝加資事承傳。領中樞單韓用龜,判中樞單沈象奎。
沈能岳,以弘文館言啓曰,新除授副應敎李彦淳,時在慶尙道禮安地,經筵入番事緊,請斯速乘馹上來事,下諭。答曰,依啓。
柳,以都摠府言啓曰,副摠管申緯,以漢城府右尹,本府坐起晝仕出去,而逐日赴坐,煩稟未安,入直間除草記往來之意,敢啓。傳曰,知道。
又以兵曹言啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
又以義禁府言啓曰,保放罪人朴齊聞·金喆遠·李書彬·趙禹錫·姜弼煥·牟景郁等,還囚議處以入,而諸囚病勢,一向未差,竝仍爲保放之意,敢啓。傳曰,知道。
義禁府啓目粘連,向前朴齊聞亦,旣參享班,無端違牌,不審之失,在所難免,以此照律,何如?判付啓,依允。又啓目粘連,向前金喆遠亦,誤聽人言,往先修報,終難免不審之失,以此照律,何如?判付啓,依允。又啓目粘連,向前姜弼煥·牟景郁等亦,雖與攔入有異,旣未先事覺察,以致深嚴之地,肆然擊鼓,常時不能操束之罪,在所難逭,竝只以此照律,何如?判付啓,依允。又啓目粘連,向前李書彬·趙禹錫等亦,旣未先事而檢飭,以致前排之稽滯,不善擧行之罪,在所難免,竝只以此照律,何如?判付啓,依允。又啓目,前西平浦萬戶柳鉉均原情云云。傳旨內辭緣,泛稱遲晩,刑推傳情,何如?判付啓,除刑推議處爲良如敎。
注書鄭德和疏曰,伏以,臣猥以獲玷記注低擬,至蒙格外新除,私分兢惶,罔知攸措。第伏念,堂后故事,以擬薦之先後,爲除拜之次序,間或有越次蒙點之人,輒皆陳章丐遞,今臣所叨,亦非當次,揆以公格,義難承膺,冒犯違傲,諒非得已,玆敢援例仰籲。伏乞聖慈,特垂照察,亟遞臣新授職名,以存古規,以安微分焉。臣無任云云。省疏具悉。所請依施,原望筒勿施。
辛巳十一月十九日午時,上御熙政堂。召對入侍時,檢校直閣徐俊輔,參贊官任厚常,侍讀官林東鎭,檢討官李渭達,假注書禹錫文,記注官金樂澧,記事官金正喜,各持論語第六卷,以次進伏訖。上命開卷讀之。東鎭讀,自論語集註,止尙德哉若人。上曰,下番讀之。渭達讀,自子曰君子而不仁者,止東里子産潤色之。上曰,文義陳之。東鎭曰,恥之一字,在人誠大矣。是故孟子曰,不恥不若人,何若人有,人而無恥,其可曰人乎?此章邦有道穀,邦無道穀,恥也者,孔子只擧原憲所未達者而告之,然其在君上之道,不能使士危言危行,則亦可羞恥,伏望體念焉。上曰,下番陳之。渭達曰,君子小人之分,聖人所以辨別者,甚明矣。夫君子之不仁,或於毫忽之間,煞有差失處,而小人則不然,至於仁字上,事事相反,故終至於禍家凶國而止耳。此人主所以親君子而遠小人也,此等處伏願留意焉。上曰,都承旨,以閣臣入來乎?俊輔對曰,然矣。上命掩卷。仍命退,諸臣以次退出。
上在昌德宮。停常參·經筵。
未時,太白見於巳地。
藥房提調李肇源,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
柳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李羲肇啓曰,明日常參·經筵,取稟。傳曰,停。
柳啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金載瓚未肅拜,左議政南公轍,右議政林漢浩有身病,不得來會云矣,敢啓。傳曰,知道。
徐俊輔啓曰,藥房提調·副提調,持湯劑來待矣。傳曰,封入。
李羲肇啓曰,戶曹參判尹行直,禮曹參判權丕應,同義禁白東薳,除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,新除授注書李憲瑋,卽爲牌招入直,何如?傳曰,允。
傳于李羲肇曰,召對爲之。
姜時永在外,代以任希兢爲假注書。任希兢在外,代以申大膺爲假注書。
傳于李羲肇曰,元輔之重,何時不然,而況在今日乎?天災示警於上,生民倒懸於下,風俗紀綱,日陷於中,岌岌有必亡之形,而小子否德,惟望仰成於一二老成忠勤之大臣,則非予捨他而私卿,卿雖自爲予謀,今日之元輔,捨卿而誰?卿之德望,爲輿人所誦,予猶知之,今處必亡之形,不藉卿而維持,則何異於大病者之不問良醫乎?卿又不竭股肱之力,擔夯此事,何異於坐視將溺而不思手援乎?卿之去就,關今日休戚如此,卿若只思便身,不念大義則已矣,如其不然,一見此諭,必將怵惕流涕,閔予之無輔,而不辭勤勞矣。予不多誥,卿其卽起,以幸國事。仍傳曰,此敦諭,遣同副承旨,傳諭于領議政。
柳啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊聞牌不進,監察茶時之意,敢啓。傳曰,知道。
以掌令李南奎,持平朴齊明,正言鄭宗顯牌不進罷職傳旨,傳于柳曰,只推。
李羲肇,以弘文館言啓曰,副校理朴岐壽,旣有只推之命,卽爲牌招察任,何如?傳曰,允。
任厚常,以戶曹言啓曰,本曹郞廳李宗馨,以長生殿郞廳,黃腸斫取事,下直出去,已爲一旬,而昨日政移拜慶尙左兵虞候矣。今若以他郞官換差,追後下送,則事勢極爲掣礙,李宗馨本曹佐郞之任,姑爲仍任,何如?傳曰,允。
柳,以都摠府言啓曰,副摠管申緯,以文臣朔試射試官,訓鍊院晝仕出去之意,敢啓。傳曰,知道。
又以御營廳言啓曰,本廳字內惠化門北邊第五城廊近處頹城改築處,女墻亦已畢築之意,敢啓。傳曰,知道。
行兵曹判書韓致應疏曰,伏以,臣以無似,冒據匪據,居然半年于玆。才不足以幹當重任,識不足以綜理庶務,胡亂做去,觸處生疣,靜言思惟,無往非罪。臣雖愚昧,自知則明,不能者去,厥有古訓,豈或若固有之,一向蹲冒,甘自歸於患失之科乎?第値國有大事,義重竭蹶,奔走敦匠,不暇言私,一日二日,拖到于今,於焉之頃,京察隔月,臣之淟涊不去,亦已晩矣。臣於夏間,適値政月,事會旣迫,容旋不得,未及深量,倉卒出膺,及其經歷稍久,轉覺戞戞乎難哉,事務之糾紛,而弛措之際,顚錯居多,靺韋之積滯,而政目之間,物情難平,每一點檢,如負大何,始於受任之初,不能力辭,擸掇一出,已是不量之甚,而終焉蔑效之地,苟然蹲據,不早引去,尤豈非喪廉之大者乎?臣雖謭劣,不忍爲此。且伏念,本曹職掌,寔主銓選,銓選未始不重,而猶屬第二件事,國之大小支用,亦多倚辦於此,儼一財用之府也,逐朔例下,動以萬計,而少有事焉,則不恒之費,亦且倍之。數年以來,屢經大役,策應旁午,經費大詘,一府枵然,錢木俱罄,東西塗抹,句當沒策,不於此時,亟鄙通變,則來頭接濟,轉益罔措,必須通鍊有幹才者,亟行剸理,然後旣欹之器,庶可整頓,是豈如臣骫骳潰劣者,所可堪承也哉?鋊刀非再割之用,敗局無一着之術,此尤臣萬萬難冒之一端也。況臣自經前冬遼薊之役,氷雪觸冒,已成痼疾,今當寒節,宿祟挾感,如期而發,頑疾凝塞,食不數溢,喘嗽迭作,寢不交睫,宛轉床簀,奄成病人,少失調將,必至癃廢,疾痛之呼,常情之所不能已,以此以彼,蹲仍無望,玆敢略入文字,悉暴衷懇。伏乞聖明,俯垂鑑察,諒臣難冒之情,亟賜遞改,回授可堪之人,以幸國事焉。臣無任云云。答曰,省疏具悉。卿其勿辭行公。
同義禁白東薳疏曰,伏以,臣於日昨,伏奉除旨,以臣爲同知義禁府事,臣誠感激隕越,卽當竭蹶叨謝,而臣竊有區區私義,實難冒膺者。臣之本生父故參判臣師謹,曾拜是職也,自以禍家餘裔,不忍爲行公之計,前後屢除,一未肅命,亦嘗以是,戒諭子姓,然則臣家之於此職,卽是世守之鐵限也。臣雖甚愚陋,無所肖似,顧安忍弁髦先訓,喪失所守,倘或怵畏義分,黽勉趨承,亦豈不有累我聖上敦倫迪誼之化也哉?是以除命之下,歷日虛縻,召牌之臨,不敢坐違,情窮勢蹙,罔知攸爲,遂不得不將此微諒,冒昧陳列,妄瀆宸嚴。伏乞天地父母,俯垂諒察,亟命鐫改臣同知義禁之任,以安私分,仍治臣瀆擾之罪,以肅朝綱,不勝大願。臣無任云云。答曰,省疏具悉。所請依施。
敦寧都正金陽淳疏曰,伏以,臣之逖違文陞,五歲子玆矣,跧伏苫塊,苟延殘縷,固不敢自齒恒人,若其戀軒一念,得自秉彝,炳然如丹,伏祝寧考之灤遷吉咔,太母之魯祔禮成,凡大小含靈,罔不奔走拚號,而臣獨纍然在疚,莫效蟻忱,此何人斯?仍伏念,臣獲戾于天,荐罹愍凶,相依爲命,惟臣兄在焉,三霜未畢,臣兄繼歿。揆以常情,理必自滅,而木石冥頑,視息尙存,如臣不肖,實天地間一罪人耳,冠裳雖變,痛冤冞切,惟宜歸守松楸,以卒此生,廼殿下不遺簪履,耑加甄錄,臣誠惝怳踧踖,莫知所以自措也。噫,臣之兄弟,相繼登朝,蒙被殊渥,與天無極,而竊念臣兄,受知兩朝,位著隆顯,愈自謙抑,盈溢爲懼,常語于臣曰,未報聖恩,是余所恨,臣今不死,遽抱終鮮之慟,廓然穹壤,形單影隻,鮮民之生,莫如臣之窮矣。意,俯仰斯世,更無所爲孝之地,移考爲忠,昔人所道,追臣兄未卒之志,酬殿下莫報之恩,卽臣今日之願,而顧臣情事,與人逈異,抑又有怵然難安於中者。臣母終祥,適當慈聖因山之前,旋値臣兄在殯之日,未撤下室之饋,遽有西銜之付,似此情地,在古未聞,於臣初當,至今追惟,尙切隱痛,今若急於覲光,彈冠彯纓,揚揚如平素,則不惟臣之情所難强,識臣情理者,將謂斯何?至如無敦寧而照例乞遞,有不暇言,玆敢收召神魂,抆血陳懇,仰呼於天地父母之前。伏乞聖慈,哀其情而憐其言,特命收還見職,以存禮防,以靖私義焉。臣無任云云。答曰,省疏具悉。所請依施。
辛巳十一月二十日午時,上御熙政堂。召對入侍時,檢校直閣徐俊輔,參贊官李羲肇,侍讀官林東鎭,檢討官李渭達,假注書禹錫文,記注官李命純,記事官金正喜,各持詩傳第六卷,以次進伏訖。上命開卷讀之。東鎭讀,自或問子産,止富以無驕易。上曰,文義陳之。東鎭曰,孔夫子,稱子産以惠人,惠人二字,非合好底題目也,惠是私恩小利,豈可以私恩小利,治國而治天下乎?寬猛得中,然後可以治國,可以治天下,子産不過是鄭國執政大夫,固不足道也。雖以人君言之,專用小惠,則難於治國,且以天道言之,有春生秋殺之權,人君代天理物者也,亦豈無造化之權乎?我殿下亦一天耳,體天行道,是臣區區之望也。上命掩卷。俊輔曰,前注書鄭德和,越次受點,陳疏蒙遞,而如非原望筒勿施之批,則當次差代之人,例不得行公矣。原疏下,以原望筒勿施五字,添書以出,似好矣。上曰,唯。仍命退,諸臣以次退出。
上在昌德宮。停常參·經筵。
未時,太白見於巳地。
李羲肇啓曰,明日常參·經筵,取稟。傳曰,停。
李寅溥啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
柳啓曰,來二十五日朝參日次矣,敢稟。傳曰,停。
徐俊輔啓曰,藥房副提調,持湯劑來待矣。傳曰,封入。
傳于李寅溥曰,召對爲之。
以副校理朴岐壽牌不進罷職傳旨,傳于李羲肇曰,只推。
李寅溥啓曰,大司憲宋穉圭,報義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于李寅溥曰,只推。
傳于柳曰,左承旨·左副承旨許遞,前望單子入之,待下批,牌招察任。
承旨前望單子入之,呂東植·李魯集落點。
同副承旨李羲肇書啓,臣於本月二十日酉時量,敬奉聖諭,馳往傳諭于西部盤石坊藥田契議政府領議政金載瓚所住處,則以爲,臣半歲淹病,一息將泯,惟符到朝夕是俟。昨日新命,忽下於床簀奄奄之中,病裏驚懍,神精失守,不知所以自措,卽又近臣來臨,別諭誕宣,國憂方殷於宵旰,求助旁及於輔相,至於將溺手援之敎,奉讀未半,不覺聲淚之交逬,臣雖迷如豚魚,豈不俯激微衷,仰體聖眷,而第臣之自來情事,質彼神天,鏤在心肝,此生未泯之前,更無以一日忘諸,而間者十年之出,痛雖切於負心,向後一遞之恩,幸自附於遂初,將以是藉手入地,死且無憾,豈意此至切之情,反爲臣必死之案?年前諫長疏出,而臣之罪,果萬殞而有餘矣。噫,憂國愛君,生民之秉彝,而臣則無憂愛之心,孤恩負國,人臣之極罪,而臣則有孤負之罪,使主威不重,國綱不振,莫不由臣而致然。至以臣分世道,爲聖朝憂,三尺之典,直擬以嶺海,以聖上曲保之德,臣雖不死而生,而在臣身,生亦如死耳。名爲大官,爲臺閣所致討,而諉以時月稍間,更叨前職,不思所以自處者,自有中書,臣實未聞,今使臣不恤人言,只迫恩命,裒然居上相之職,而恬不知變,則臣固不足言,在聖上禮使之道,朝家置相之義,將爲何如樣子也?臺言卽公議所在,而簡書臚列,若是切嚴,則雖微官庶僚,尙不可付之無辨,從他笑罵,復蹈宿趼,仍若無故,況大官爲百僚之式,朝廷卽八方之準,而全抛四維之重,只貪一己之榮,甘自歸於人言不足畏之科,則是誠爲何許時象,何許國體,而雖得如臣百輩,適足以辱淸朝壞世道而止而已,却何補於國事民隱,用濟時艱乎?由前則鐵限在心,而已不可更改也,由後則廉防禔躬,而斷無以擺棄也。見職去就,今無容擬議於臣身。伏地戰隕,罔知攸達云云。敢啓。傳曰,知道。
義禁府照目粘連,副應敎朴齊聞矣本府議啓內,旣參享班,無端違牌,不審之失,在所難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,兵曹佐郞姜弼煥,守門將牟景郁等矣本府議啓內,雖與攔入有異,旣未先事覺察,以致深嚴之地,肆然擊鼓,常時不能操束之罪,在所難逭,竝只以此照律,罪笞四十收贖,附過還職,私罪,奉敎依允爲旀,姜弼煥段,功減一等爲良如敎。又照目粘連,典籍金喆遠矣本府議啓內,誤聽人言,徑先修報,終難免不番之失,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,宣傳官李書彬·趙禹錫等矣本府議啓內,旣未先事而檢飭,以致前排之稽滯,不善擧行之罪,在所難免,竝只以此照律,罪各笞五十收贖,解見任別敍,私罪,奉敎依允爲旀,竝只功減一等爲良如敎。又啓目粘連,向前柳鉉均亦,初旣呈遞,終又出肅,去就逕庭,擧措顚錯,以此照律罪,何如?判府啓,依允。
李寅溥,以義禁府言啓曰,保放罪人朴齊聞·金喆遠·姜弼煥·牟景郁·李書彬·趙禹錫等,還囚照律以入之意,敢啓。傳曰,知道。
辛巳十一月二十一日午時,上御熙政堂。召對入侍時,檢校直閣徐俊輔,參贊官李寅溥,侍讀官林東鎭,檢討官李渭達,記事官李憲瑋,記注官金輦,記事官金正喜,各持論語第六卷,以次進伏訖。上命開卷讀之。東鎭讀,自子曰孟公綽,止亦可以爲成人矣。上曰,下番讀之。渭達讀,自曰今之成人者,止亦可以爲成人矣。上曰,文義陳之。東鎭曰,孟公綽,爲趙魏老則優,不可以爲滕薛大夫,公綽,是廉靜寡欲之人,滕薛,不過撮爾小國也,而不可以爲大夫者,短於才故也,子云才難,不其然乎?以此觀之,才之難得,亦可知也,而知人爲尤難,傳〈曰〉,惟帝其難之,以堯·舜之聖德,如此其難,居君上之位者,豈可或忽於知人用人之際乎?大抵國之治亂,專在於用人,用人不得其方,則庶事叢脞,亂亡隨至,得其人而用之,則百僚師師,庶續咸熙。三代之君,垂衣裳而天下治,秦漢以下,則治日常少,亂日常多者,專由於知人用人之得其道與不得其道如何耳,惟殿下念哉念哉。上曰,下番陳之。渭達曰,此章見利思義一句語,當今矯俗之方,尤爲緊着。凡今之人,不能見利思義,故貪饕贓汚之習,志廉沒恥之事,比比有之,人君在上,凡於進退黜陟之際,明示好惡,然後俗習可以丕變,化理可以淸明。伏願繼自今,愼擇廉雅之士,以爲礪世之道焉。上命掩卷。仍命退,諸臣以次退出。
上在昌德宮。停常參·經筵。
自開東至未時,灑雨下雨,測雨器水深三分。
呂東植啓曰,明日常參·經筵,取稟。傳曰,停。
李羲肇啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
柳啓曰,右副承旨李魯集時在京畿驪州地,斯速乘馹上來事,下諭,何如?傳曰,許遞,前望單子入之。
注書李憲瑋病,代以安孝述爲假注書。
柳啓曰,藥房提調持湯劑來待矣。傳曰,封入。
承旨前望單子入之,尹豐烈落點。
柳啓曰,新除授同副承旨尹豐烈,卽爲牌招,何如?傳曰,允。
傳于呂東植曰,召對爲之。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹豐烈曰,只推。
呂東植啓曰,吏曹郞廳來言,順安縣令李文容,憲府則雖已署經,諫院則行大司諫申絢,司諫宋應圭,獻納鄭時善,正言金聖謙在外,不得署經云,正言鄭宗顯卽爲牌招,何如?傳曰,一司除署經。
傳于尹豐烈曰,昨於承宣之回,見卿附奏,逡巡之意,至欲自劃,何卿明識,錯思如此,予當洞言之矣。卿之告廟,予亦知其爲難重。然生三事一君之重又加焉。故移事父之身,以許其君,則身非豈有,而父亦不得私其子。予雖否德,卿身卿豈自有?雖先卿有知,見今日板蕩之形,則必勉卿以速出,責卿以盡瘁,其肯恝然於予乎?至於向年所遭,已屬先天,況自古名卿賢相之橫遭誣辱者何限?豈有以一時橫逆,自廢終身者乎?然則卿之出,豈有可疑乎?設使卿復出而受人譏笑,其與坐視板蕩而不念君國者,輕重又何如也?忠臣去國,不潔其名,彼去者猶然,卿雖爲予受譏笑,復何憾乎?又況初非可譏笑者乎?卿復出然後,當合於忠孝兩全之義,不然,卿雖潔名,將不免於小諒矣。予言不再,卿其幡然感回,不日出膺,以副渴悶之望。仍傳曰,此敦諭,遣亞卿傳諭于領議政,仍與偕來。
傳于尹豐烈曰,領議政敦諭,漢城左尹進去。
呂東植,以弘文館言啓曰,副校理朴岐壽旣有只推之命,卽爲牌招,何如?傳曰,允。違牌勿爲呼望。
又以禮曹言啓曰,卽接齊陵令所報,則今此冬至祭享香祝,本陵官員一員,前期三日祗受,陪進將事,而參奉有闕未差,今方在入直,無以擧行云矣。參奉有闕之代,卽令該曹,以在京無故人口傳差出,以爲受香之地,何如?傳曰,允。
義禁府照目粘連,前西平浦萬戶柳鉉均矣本府議啓內,初豈呈遞?終又出肅,去就逕庭,擧措顚錯,以此照律,罪杖八十收贖,奪告身三等私罪,奉敎依允爲旀,功減一等爲良如敎。
辛巳十一月二十二日午時,上御熙政堂。召對入侍時,參贊官呂東植,檢敎待敎徐憙淳,侍讀官林東鎭,檢討官李渭達,假注書申大膺,記事官金持泰·金正喜各持論語第六卷,以次進伏訖。上命開卷讀之。東鎭讀自子問公叔文子,止豈其然乎。上曰,下番讀之。渭達讀自子曰臧武仲以防,止正而不譎。上曰,文義陳之。東鎭曰,公明賈之稱公叔文子,乃是溢美之辭也。公叔文子,雖曰廉靜之士,豈能如是其中節乎?大凡人之毁譽,固不可深信,或有阿其所好者,若非孔夫子之大聖,則何以知公叔文子之溢美乎?人君知人之鑑,亦如此矣。群下之深淺長短,莫逃於淵鑑之中,而不可以一人之毁譽,有以進退之,此等處伏願留意焉。上曰,下番陳之。渭達曰,要君,人臣之極罪也。此孔子所以以誅心之法,嚴討武仲,而此非獨武仲之罪,臣愚淺見,竊以爲魯君之過也。公室微弱,君綱不立,故臣分蔑如,至有此臧武仲無上之罪矣,奚但魯國之君而已?大凡人主失其君綱,倒持太阿之柄,則君臣之名分紊亂,國不得以爲國,君不得以爲君。易曰,天尊地卑,乾坤定矣,上下之等威,不可不嚴。詩曰,勉勉我王,綱紀四方,王者之紀綱,不可不明。伏願殿下,此等文義,毋或泛看,每於御下之道,深用留意焉。上命掩卷,仍命退,諸臣以次退出。
上在昌德宮。停常參·經筵。
未時,太白見於巳地。
夜五更,月暈。
呂東植啓曰,明日常參·經筵,取稟。傳曰,停。
李寅溥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹豐烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐俊輔啓曰,藥房副提調持湯劑來待矣。傳曰,封入。
柳啓曰,假注書安孝述時無職名,令該曹依例付軍職,冠帶常仕,何如?傳曰,允。
吏曹口傳政事,以李鍾晢爲齊陵參奉。
尹豐烈啓曰,大司憲宋稚圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹豐烈曰,只推。
漢城左尹徐長輔書啓,臣於本月二十二日亥時量,敬奉聖諭,馳往傳諭于西部盤石坊藥田契議政府領議政金載瓚所住處,則以爲臣於日昨附奏,病思慌亂,雖不得披歷徹底,畢暴血懇,而蓋其前後情踪,無以復叨見職,則庶入監諒,冀蒙矜許,不意別諭遄下,偕來有命,誨誡愈摯,責勉冞重,有若臣宜進而不進,可已而不已者然。臣情到此,轉益窮蹙,不知所以自措也。噫,生三事一,卽天經地義之撕乖他不得者,而臣嘗粗聞敎於君子矣。資於父而以之而事君,移於孝而以之而爲忠,自生民以來,曷嘗有不盡分於事父而能忠於君者耶?臣之區區迷執,竊自俯仰無憾者,十年供職,進而伸臣分,八耋垂死,退而全子道,去就不悖於恩義,忱情兩全於君親,用以爲沒此生不易之迷諒。嗚呼,白首不死,致位至此,才不能裨補治理,誠不足感格天心,而惟其一段秉彝,只知國有事則死而已。凡所以死國忠君,豈係於有職無職哉?此臣所以自矢自守,可質神明,造次顚沛,銘在方寸,判不忍欺天欺人,則豈容以今日此職之進與不進,爲一分成毁於其間哉?況又自遭向來人言,已成聖朝之一僇人,位大官而自壞臣分者,罪將何如也?爲人臣而敢犯主威者,律當,何如,而在周家懸魏之法,理不可幸逭,星霜雖使屢換,劓刖不可復息,而今乃上則復畀前職,下則仍受宿趼,謂以橫逆,揚揚自在者,自昔名臣碩輔,亦或有是否。程子曰,禮義廉恥,卽做人底樣子,人而無是,人不得爲人也。臣亦化囿中一物,而自少到老,憧憧有臨履之戒,實在於是,而今於朝父飾巾之日,忽作不成人之人,上累聖朝,下辱自家,是誠何心也?臣之前後所守株,不待兩言而可以決矣。今則嶺海爲輕,去就爲重,出而承命,萬萬無一望。惟死罪是俟,只自隕剝,更無所達矣云矣。臣旣承偕來之命,姑爲仍留之意,敢啓。傳曰,知道。
上在昌德宮。停常參·經筵。
未時,太白見於巳地。
呂東植啓曰,明日常參·經筵,取稟。傳曰,停。
尹豐烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐俊輔啓曰,藥房副提調持湯劑來待矣。傳曰,封入。
傳于尹豐烈曰,召對爲之。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹豐烈曰,只推。
以領府事韓用龜亡妻移葬呈辭,傳于李寅溥曰,給由馬澆奠床備給。
兵曹口傳政事,副護軍任厚常·沈能岳·洪起燮·金陽淳,副司果朴齊聞·金遇明以上竝單付。
呂東植,以吏曹言啓曰,今此冬至祭祭官,當爲磨鍊,而除老病公故外,實無推移排比之路,依近例,刑官及司饔院官員年六十以上人員,通融塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,卽接牙山幼學兪德柱所志,則以爲同姓五寸姪雷煥嫡妾俱無子,以其同姓六寸弟述煥第二子致壽欲爲繼後,兩家相議完定,而未及禮斜之前,兩家父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據而不得登聞者,許令該曹,論理草記事,曾有筵奏定式,門長兪德柱所訴旣如此,依定式兪述煥第二子致壽,立爲兪雷煥之後,何如?傳曰,允。
李寅溥,以兵曹言啓曰,今十一月初八日元朝稱慶慶科庭試武科春塘臺親臨殿試時,直赴殿試人別武士白文奎等一百十八人內,九十四人應試參榜,所授帖文,依例爻周,親騎衛李仁冕·劉龍澤,選武軍官尹孟奎·金正說·金亨坤,兼司僕安昌輝,馬兵丁履雲·李富在,別武士李東漢,扈衛軍官金翼興,守堞軍官張濟汲,伏兵將元錫九,傳語軍李喆會,別抄軍官金㺷等十四人遭故,別破陣李健緖朞服未葬,竝依法典陳試,馬兵朴珍成·全百增,親騎衛金榮秀·申道謙·李承玉等五人病不赴試,係是三式年內,依定式陳試,勸武軍官金鼎吉,別驍士徐有陶,塘報手李明壽等三人作故,親騎衛姜學維無緣不赴,其委折,關問該道帥臣後稟處。直赴會試人閑良安聖溫等二十七人內,八人應試,所授帖文,依例爻周,選武軍官崔錫奎·郭泰翼·許敬濂,馬兵金之玄·梁守弘等五人遭故,依法典陳試,選武軍官李萬衡,兼司僕車誠行等二人作故,馬兵方益祖·裴致先,選武軍宮梁大元,武學李仁植,別騎衛河昌國等五人,俱以身病,不爲應試,依法典勿施,所授帖文,收來爻周,閑良安聖溫,馬兵金就日·黃自信·朴震郁,別武士崔有坪,選武軍官張文浩·朴時行等七人無緣不赴,其委折,關問各該道道帥臣處後,稟處,何如?傳曰,允。
尹豐烈,以義禁府言啓曰,黃海水使李恒權狀啓內,吾叉浦鎭所掌長山松木,近多偸斫之患,該鎭僉使,亦有所犯,有所及聞,故使之摘奸,則斫根現捉爲六十一株內,大松十八株,中松四十三株,而該鎭將,大松五株作板,船載輸去,果如所聞,掌內斧斤之入,不惟不能察禁。乃反躬自犯法者,萬萬驚駭,決難容貰,僉使丁柱鶴爲先罷黜,其罪狀,令攸司稟處事,啓下矣。丁柱鶴時在任所,依例發遣府書吏,交代後拿來,何如?傳曰,待待命拿囚。
又以刑曹言啓曰,本曹律學館生,無所聊賴,平生顒望,惟是外方檢律一窠,而每於試取之時,一從劃數之多少,先付祿官,次付檢律,專在一時之幸不幸,不係其業之精不精。故粵在辛未,外方檢律,一依醫·譯等第,作爲井間,隨窠輪次,定式施行事草記蒙允,雖以此遵行,然譯院·醫司,則如例取才,定爲序次。此等第之謂,而律學官則一參科榜,只準入仕之久近,更無試取而塡差,非但迥異於醫·譯之等第,反有乖於擇用之本意,且況館生,專恃原次,不讀律文,每當擬律,顚錯甚多。臣曹以掌法之地,其所審愼,莫嚴於律,而若此不已,則所謂律學,將不免廢閣之境,且外方照律,尤不成樣者。此蓋由於不爲取才,循次差送,故館生輩,恃以當來,不講律書之致,事之悶然,莫此爲甚。當初變制,雖出矜念,及今矯捄,在所不已,革其近例,申復舊典,依前取才,計劃差付,何如?傳曰,允。
辛巳十一月二十四日午時,上御熙政堂,召對入侍時,檢校直閣徐俊輔,參贊言尹豐烈,侍講官任俊常,檢討官李渭達,假注書安孝述,記注官李命純,記事官金正喜各持論語第六卷,以次進伏訖。上命開卷讀之。俊常讀自子路曰桓公,止可以爲文矣。上曰,文義陳之。俊常曰,仲尼之門,羞稱五霸,而孔子,許管仲以如其仁如其仁,此無他,當戰國交爭之時,專以兵力相加,爭城以戰,殺人盈城,爭地以戰,殺人盈野,而管仲不尙威力,假之仁義,能九合諸侯,一匡天下,尊周室攘夷狄,而不以兵革,無所殺傷,其功大矣。大抵天道,好生惡殺,而聖人與天合德,以生物爲仁。故今此管仲之功,雖非全體之仁,而以其事功之顯著者,而稱之以仁,惟彼假仁之覇道,猶尙如此。人君若以皇王正道,體天爲政,躬行仁義,澤以惠鮮,使天地間許多生靈,拔之塗炭之中,置之袵席之上,而匹夫匹婦,各得其所,則其功利之溥博,豈比覇者之假仁也哉?此等處推移看之,深留聖念焉。上命掩卷。仍命退,諸臣以次退出。
上在昌德宮·停常參·經筵。
藥房提調李肇源,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
呂東植啓曰,明日常參·經筵,取稟。傳曰,停。
尹豐烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
柳啓曰,備邊司郞廳來言,今日賓廳日次,而領議政金載瓚未肅拜,左議政南公轍,右議政林漢浩俱有身病,不得來會云矣,敢啓。傳曰,知道。
徐俊輔啓曰,藥房提調·副提調持湯劑來待矣。傳曰,封入。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹豐烈曰,只推。
傳于尹豐烈曰,昨日附奏之辭,雖甚縷縷,皆予之所已剖諭者,予所言自謂質聖人而無疑,卿所言不過强守前見而已。豈以浼浼之故,有此訑訑之色乎?由予誠意未孚,實深愧歎。然予之竭望於卿者,爲今日國事之板蕩也。不然,亦何苦浼卿至此?信如卿言,國有事而卿死之,何補於予乎?與其待有事而死,曷若使無事而無可死乎?且卿之所執,果如是一毫不可移動者,則予雖否德,敢不勉禮使之義哉?在卿則曾爲予闊狹,而前後豈殊,在古人則未有以誣衊自畫者,古今何異而强執如彼乎?玆復悉布心曲,卿其幡然改圖,卽起膺命。仍傳曰,此敦諭,偕來亞卿,更爲傳諭,期於偕入。
呂東植,以吏曹言啓曰,今此冬至察,永禧殿大祝副司果洪羲弼,徽陵典祀官兼大祝副司果閔秉勳,崇陵典祀官兼大祝副司果黃燾,懿陵典祀官兼大祝副司果朴英載塡差出名帖矣。稱以在外,無難懸頉,侍從軍銜之不爲受由,擅自尋鄕,已非法意。況當大享之時,自歸規避之科,揆以法綱,極爲寒心,洪羲弼·閔秉勳·黃燾·朴英載竝令該府拿問嚴勘,原單子改付標以入,何如?傳曰,允。
李寅溥,以都摠府言啓曰,副摠管權逴以御營中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,本曹佐郞韓弘敎身病猝重,累度呈狀乞遞,宿衛重地,不可久曠,今姑改差,何如?傳曰,允。
上在昌德宮。停常參·經筵。
未時,太白見於巳地。
李寅溥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭差祭,持平朴齊明呈辭,監察茶時之意,敢啓。傳曰,知道。
備忘記,濟州防禦使李元八下直,長弓一張,長箭一部,片箭一部,筒兒一箇賜給。
呂東植啓曰,明日孝禧殿親行冬至祭齋戒相値,視事頉稟之意,敢啓。傳曰,知道。
徐俊輔啓曰,藥房提調持湯劑來待矣。傳曰,封入。
傳于柳曰,召對爲之。
傳于呂東植曰,發遣吏郞,諸執事淸齋與否,摘奸以來。
以濟州防禦使白泳鎭狀啓,薦新進上柑橘,俱不得如例封進,惶恐待罪事,傳于呂東植曰,勿待罪事,回諭。
呂東植,以禮曹言啓曰,卽接濟州前牧使白泳鎭狀啓謄報,則去十月令薦新柑子,一一摘取,僅爲九十六箇。肇慶廟薦進後,宗廟·孝禧殿·山陵·景慕宮封進,數旣不足,無以排比。故柑子八十二箇,謹援已例,都封上送,以爲稟旨進獻事爲辭矣。在前柑橘稀結之時,多有減數薦獻之例,今亦依前例分排,當日薦進,而山陵薦新,則魂殿內官,依例陪進陵所薦進,何如?傳曰,允。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直,事曾有定式矣。司成林處鎭在外未肅拜,直講朴宗璜,典籍金喆遠俱爲差祭,時無入直之員,以他郞官姑爲代直之意,敢啓。傳曰,知道。
李寅溥,以都摠府言啓曰,今十一月二十八日孝禧殿冬至祭親行時,侍衛·寶劍當爲備員,而都摠管洪義浩,副摠管金銑在外,申緯差祭,柳和源以禁軍別將侍衛進,都摠管李存秀,副摠管朴周壽·洪奭周俱有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
李寅溥啓曰,因都摠府草記,孝禧殿冬至祭親行時,侍衛寶劍,當爲備員,而都摠管洪義浩,副摠管金銑在外,申緯差祭,柳和源以禁軍別將侍衛進,都摠管李存秀,副摠管朴周壽·洪奭周俱有身病,無以備員,令政院稟旨變通,仍令該曹,口傳差出,待下批,牌招事允下矣,合有變通之道,何以爲之?敢稟。傳曰,竝許遞。
兵曹口傳政事,以鄭尙愚·徐有聞爲都摠管,金履載·李愚在·金啓河·李石求·許溟爲副摠管。
傳于李寅溥曰,孝禧殿冬至祭時,侍衛以入直磨鍊,雲寶劍置之。
尹豐烈,以義禁府言啓曰,冬至祭永禧殿大祝洪羲弼,徽陵大祝閔秉勳,崇陵大祝黃燾,懿陵大祝朴英載等,竝令該曹拿問處之事,傳旨啓下矣。黃燾今方待命拿囚,洪羲弼下去公淸道天安地,閔秉勳下去全羅道沃溝地,朴英載下去京畿驪州地云,依例發遣府羅將,竝拿來,何如?傳曰,待待命拿囚。
李寅溥,以訓鍊都監言啓曰,去夜初更量,幼學李喚秀犯夜被捉於本局邏卒處,依例移送秋曹之意,敢啓。傳曰,知道。
尹豐烈,以刑曹言啓曰,因訓鍊都監啓辭,去夜初更量,犯夜幼學李喚秀移送秋曹事,命下矣。喚秀依更數決笞三十度,放送之意,敢啓。傳曰,知道。
李寅溥,以訓鍊都監言啓曰,本局分授都城彰義門東邊第一城廊近處體城六間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
漢城左尹徐長輔書啓,臣敬奉聖諭,更爲傳諭于西部盤石坊藥田契議政府領議政金載瓚所住處,則以爲臣七日之內,再承別諭,再暴衷懇,而恩言逾往而逾隆,臣情逾往而逾迫。天地至廣,而如窮無歸,父母孔邇,而若孺失哺,更何以因極此斷斷血忱也。噫,臣之毛髮頂踵,卽聖上所成就之身也。丁卯初筵之敎,旣許以成就,丙子曲諒之恩,始副以成就。臣於是,成就得十年至願,而未死餘生,方可爲聖世成就之人矣。及夫丁丑復拜,實非臣所仰望於聖明,而力抗威命,竟被嚴勘,至有臺言之聲討,鐵限之上,又添鐵限,究竟之後,更成究竟,終此世永無以移易微諒矣。今若壞已定之防,蹈旣僨之轍,以負我殿下成就終始之恩,則是自前所以力辭者,欺當世也,罔君上也。永得罪於名敎,而更無以自立於世矣。此所以號泣旻天,而不得請則不忍止者也。臣情到此,只有戰泣靡措而已云矣。臣旣承偕來之命,姑爲仍留之意,敢啓。傳曰,知道。
辛巳十一月二十六日未時,上御熙政堂。召對入侍時,參贊官柳,檢校待敎徐憙淳,侍講官任俊常,檢討官朴基宏,假注書安孝述,記注官金輦·金樂澧,各持論語第六卷,以次進伏訖。上命開卷讀之。俊常讀自子言衛靈公之無道也,止奚其喪。上曰,下番讀之。基宏讀自陳成子,止不敢不告也。上曰,文義陳之。俊常曰,衛靈公無道之君也。其臣如祝鮀·王孫賈者,其才能別無可稱之人,而特以用之各當其材也。故衛能保其國,若使祝鮀治賓客,王孫賈治宗廟,則衛其難於維持矣。然則用人之道,豈不大有關於治國也哉?大抵人才,除非上等人物,則中人以下,各有長短,棄其所短,取其所長,則無不可用之人,而聖世無棄物矣。故曰,人無求備,官事無攝,雖以我國言之,古之名臣碩輔,各以所長,著稱於世,或以文章,黼黻皇猷,或以銓衡,鑑別人物,有長於錢穀甲兵者,有長於方面之任者,而近來則不然。一人而必兼衆職,今日除此官,明日拜彼職,夫如是也。故才能未著於各職,奔競反甚於朝著,今欲矯捄此弊,則其要在於知人,而知人蓋難,則哲之明,堯·舜亦難之。雖然,人君若克祛私意,方寸之間,瀅澈光明,鑑空而衡平,則人物之本末長短,竝當莫逃於淵鑑矣。然後知之極其明,而用之適其才,則於治國乎何有,伏願此等處深加留神焉。上曰,掩卷。仍命退,諸臣以次退出。
上在昌德宮。停常參·經筵。
呂東植啓曰,明日常參·經筵,取稟。傳曰,停。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭差祭,持平朴齊明呈辭,監察茶時之意,敢啓。傳曰,知道。
呂東植啓曰,來初一日輪對日次矣,敢稟。傳曰,停。
傳于呂東植曰,禮房承旨馳詣宗廟·永禧殿·景慕宮,奉審摘奸,仍詣受香諸處奉審摘奸以來。
柳啓曰,藥房提調持湯劑來待矣。傳曰,封入。
傳于李羲肇曰,召對爲之。
傳于李寅溥曰,出宮門路,以協陽門爲之。
傳于李寅溥曰,侍衛軍兵毛具。
呂東植,以弘文館言啓曰,副修撰朴基宏差祭出去,本館下番闕直,事甚未安。副應敎李彦淳,校理洪學淵,副校理朴岐壽竝卽牌招,以爲推移姑降入直之地,何如?傳曰,竝許遞,前望單子入之。
又以侍講院言啓曰,兼弼善李彦淳,兼文學洪學淵時無職名,令該曹口傳付軍職,何如?傳曰,允。
兵曹口傳政事,副司果李彦淳·洪學淵·朴基宏·朴岐壽竝單付。
李寅溥,以兵曹言啓曰,臣瀅夏連日入直矣。見差禧陵冬至祭獻官,今方受香進去,而行判書臣韓致應判義禁呈辭受由,參判臣洪羲俊以健陵冬至祭獻官受香進去,他無推移替直之員,參議未差之代,令該曹以在京無故人口傳差出,待下批,牌招,以爲替直之地,何如?傳曰,允。
吏曹口傳政事,以李墷爲兵曹參議。
辛巳十一月二十七日申時,上御熙政堂。召對入侍時,檢校直閣徐俊輔,參贊官李羲肇,侍講官任俊常,假注書申大膺,記注官金樂澧,記事官金持泰各持論語第六卷,以次進伏訖。上命開卷讀之。俊常讀自子路問事君,止不謀其政。上曰,文義陳之。俊常曰,子路非欺君之人也,而夫子戒之以勿欺。蓋人臣告君之辭,當謹嚴審愼,而如或有一毫不當於理者,則便是欺君也。由之爲人,好勇强果,於犯顔諫諍之時,或有過當之慮。故戒之如此,而以人君聽言之道言之,則不然。彼犯顔過直之言,固不可認之以欺,君子曰,觀過斯知仁矣。宋臣眞德秀曰,爲人君者,當因臣下之過而察其心,蓋謂敢諫之言,雖有狂訐之過,略其過而取其愛君之心,違拂之辭,雖有矯激之過,略其過而取其正君之心,包容而優納之意也。今若以其犯顔强直之言,謂以欺君,不之察納,則敢諫直言之臣,不得容其身矣。豈不有累於君德乎?伏願此等處,深加省察焉。上命掩卷。仍命退,諸臣以次退出。
上在昌德宮。停常參·經筵。
上詣孝禧殿。入齋室後,內閣·政院·藥房口傳問安。答曰,知道。親祭罷後,大殿·中宮殿·嘉順宮·世子宮·世子嬪宮,內閣·政院·玉堂奉慰單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上奉慰單子問安。答曰,罔極。還內後,內閣·政院·玉堂·藥房口傳問安。答曰,知道。大殿·中宮殿·嘉順宮·世子宮·世子嬪宮,內閣·政院·玉堂冬至單子問安。答曰,知道。大殿·中宮殿·嘉順宮·世子宮,朝廷二品以上·六曹堂上單子問安。答曰,知道。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭差祭,持平朴齊明呈辭,監察茶時之意,敢啓。傳曰,知道。
呂東植啓曰,玉堂備員間,視事頉稟之意,敢啓。傳曰,知道。
徐俊輔啓曰,藥房提調·副提調持湯劑來待矣。傳曰,封入。
傳于呂東植曰,孝禧殿朔祭時,出宮當自內爲之,侍衛置之。
以兵曹參議李墷牌不進罷職傳旨,傳于李寅溥曰,只推。
玉堂前望單子入之,副應校尹景鎭,校理林處鎭,副校理趙庭和,副修撰林顔喆落點。
尹豐烈啓曰,啓覆例於陽復前擧行,而八路俱未齊登,京外啓覆,依近例退行之意,敢啓。傳曰,知道。
傳于呂東植曰,前後敷告,罄悉心曲,庶幾卿爲予屈志,國耳忘私,昨來奏辭,愈覺浼浼。於是乎卿之視予,不如予之視卿。先祖輔相之賢,必稱先卿,而卿又作予股肱,政如宋仁宗所謂世舊,豈他人比也?卿若念此,豈可以區區小諒,恝予如是乎?抑有一語之申告者,予之必欲致卿者,亦非今日事勢之出於不得已也。況卿年齡漸高,豈忍使長勞苦乎?卿若再爲予整頓一兩年,予亦當永爲卿成就初心,臣主可以俱榮,於卿亦何損乎?卿其思之,卿其思之,卽起幡然。仍傳曰,此下敦諭,更卽傳諭,期於偕入事,令左尹知悉。
冬至祭孝禧殿親行時,亞獻官永明尉洪顯周,終獻官行知事金履陽,贊禮曹判書李憲琦,典祀官奉常正金裕憲,宮闈令尙膳吳福謙,執禮副應敎任俊常,執尊副校理朴岐壽,大祝副司果朴齊聞,祝史副應校李彦淳,齋郞校理洪學淵,盥洗位校書判校張振一,校檢權宗憲,爵洗位校書校理宋在淳,典籍崔綱魯,亞終獻盥洗位典籍李基準,贊者引儀李儀朝·安聖謩,謁者兼引儀金載奎·任岳周,贊引引儀金錝·沈憲永祭監監察閔祖榮。
辛巳十一月二十八日子時,上詣孝禧殿。冬至祭親行入侍時,行都承旨徐俊輔,左承旨柳,右承旨呂東植,左副承旨李寅溥,右副承旨李羲肇,同副承旨尹豐烈,假注書申大膺·安孝述,記注官金樂澧,記事官金持泰,檢校待敎徐憙淳以次侍立訖。時至,通禮跪啓請外辦,上具布裹翼善冠·布團領袍·布裹烏犀帶·白皮靴,乘輿出宣化門。藥房提調李肇源進前曰,侵夜勞動,聖體,若何?上曰,一樣矣。出協陽門,由建陽門·銅龍門·景化門·集禮門·光德門,至延喜門外,通禮跪啓請降輿,上降輿,仍入齋殿,諸臣問安訖,侍立于幄次外,少頃行祭時至,通禮跪啓請行祭。上改具衰服以出,贊禮前導,入孝禧殿,詣版位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興四拜,上止哭,興四拜禮訖,贊禮前導詣尊所,東向立,俊輔酌酒,東植以盞受酒,上仍詣神位前,北向跪。東植奉香,豐烈奉爐以進,贊禮跪啓請三上香,上三上香,東植·豐烈各奉爐盒,還奠于案,仍行初獻禮東植奉盞以進,贊禮跪啓請執盞獻盞,上執盞,獻盞大祝朴齊聞進讀祝文訖。贊禮跪啓請俯伏興平身,上俯伏興平身,贊禮前導,上降復位。執禮請行亞獻禮,謁者引亞獻官永明尉洪顯周詣神位前行禮,降復位。執禮請行終獻禮,謁者引終獻官金履陽,諸神位前行禮訖,降復位。執禮請哭,贊禮啓請俯伏哭,上俯伏哭,在位者皆俯伏哭。贊禮啓請止哭興四拜興平身,上止哭興四拜興平身,在位者皆止哭興四拜興平身,贊禮前導,上詣望燎位燎訖,贊禮啓請禮畢。贊禮前導,上還入齋殿,諸臣問安訖,通禮跪啓請外辦,上改具布裹翼善冠·布團領袍·布裹烏犀帶·白皮靴,出幄次。乘輿由光德門·集禮門·景化門·銅龍門·建陽門·協陽門·宣化門還內後諸臣問安訖。命出標信解嚴,以次退出。
上在昌德宮。停常參·經筵。
藥房提調李肇源,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
李寅溥啓曰,備邊司郞廳來言,今日賓廳日次,而孝禧殿朔祭齋戒相値,不得來會云矣,敢啓。傳曰,知道。
傳于呂東植曰,禮房承旨馳詣宗廟·景慕宮,奉審摘奸以來。
徐俊輔啓曰,藥房提調·副提調持湯劑來待矣。傳曰,封入。
呂東植,以弘文館言啓曰,本館下番闕直,事甚未安,新除授副校理趙庭和,副修撰林顔喆竝卽牌招,以爲推移入直之地,何如?傳曰,允。
又以弘文館言啓曰,新除授副應敎尹景鎭時在慶尙道靑松府任所,校理林處鎭時在公淸道石城地,經筵入番事緊,請竝斯速乘馹上來事,下諭。答曰,依啓。
以副修撰林顔喆牌不進罷職傳旨,傳于呂東植曰,只推。
李寅溥,以兵曹言啓曰,罷漏法意,何等審愼,而去夜四更三點,徑先罷漏,事甚驚駭,常時不飭之失,臣亦不勝惶恐。鍾閣守直軍卒等,自臣曹嚴棍懲治,而當該習讀官,不可無警,令攸司照法勘處,何如?傳曰,罷漏之誤打,必由於更點之誤打誤傳而然。昨夜禁漏至闕外,傳漏及鍾閣習讀,竝爲査問後,最初誤打誤傳者及當該習讀,嚴棍後出付刑曹定配,其餘則竝自卿曹,決棍懲勵,可也。
李羲肇啓曰,卽見兵曹草記,則去夜四更三點,徑先罷漏云,更漏法意,何等愼重,而有此錯誤,事極驚駭,常時不能檢飭之兵曹堂上及訓鍊院堂上,竝從重推考,何如?傳曰,該曹堂上,越捧一等,入直堂郞,竝罷職,可也。
又啓曰,卽見義州府尹金在元歲幣使渡江人馬別單,則末帖職銜中兩西之兩字,誤書以西字,奏御文字,何等審愼,而有此錯誤,事甚未安,推考,何如?傳曰,允。
以江原監司申在植狀啓,通川郡守朴齊奎科由上京,中路病淹,還官無期,不得已罷黜事,傳于呂東植曰,令該曹口傳差出,催促下送。
李寅溥,以都摠府言啓曰,今日入直內三廳武兼禁軍及軍兵等,當爲中日習射技放,而孝禧親祭齋戒相値,不得設行之意,敢啓。傳曰,知道。
又以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
漢城府左尹徐長輔書啓,臣敬奉聖諭,更爲傳諭于西部盤石坊藥田契議政府領議政金載瓚所住處,則以爲臣前後附奏,瀝陳衷懇,竊冀體諒之音不俟竟日,及奉夜下別諭,一紙反復,轉益隆摯,聖念至及於先故,恩言開示以來後,曲爲臣進身之階,伏地失聲,不知攸云,而至於臣一段腔血,猶有所未盡監燭,臣請冒萬死更陳焉。噫,臣之至痛至願,結在肝膈,今已十有三年矣。赤心靡他,皎日可質,而今忽判爲兩截,仍付忘域,實是天理人情之所未出者,臣雖頑如木石,豈或爲此哉?至若白簡之奏,公議攸發,而憑恃寵靈,睯不知畏,則是將爲何等人也?凡人臣之出與處,不但事關一已。究其本則亶係于治道汚隆,古之名碩,藉使有扶顚支危之才,若或一失乎出處之節,則是謂立身一敗,萬事瓦裂,而乃以匪躬之故,欲責失身之人,歷數從古,臣實未聞。況如臣無似,今若公焉而毫無所補,私焉全喪所守,則已見棄於名敎矣。然則在家在國,一無攸當,而泉下他日,更無以歸見先父。此所以寧被方命之誅,不忍爲之生之死得罪家國之人,至以區區去就,仰貽我殿下聖念,果不知爲幾遭,苟或不然,以何心而自犯死罪,一至此哉?惟願亟降威罰,以整臣孤負逋傲之罪,千萬泣祝云矣。臣旣承偕入之命,姑爲因留之意,敢啓。答曰,知道。
上在昌德宮。停常參·經筵。
未時,太白見於巳地。
朔祭罷後,王世子奉慰問安。答曰,罔極。大殿·中宮殿·嘉順宮·世子宮·世子嬪宮,內閣·政院·玉堂奉慰單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上奉慰單子問安。答曰,罔極。除服後,內閣·政院·玉堂單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,朝廷二品以上·六曹堂上單子問安。答曰,罔極。
尹豐烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李寅溥啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
徐俊輔啓曰,藥房提調·副提調持湯劑來待矣。傳曰,封入。
以副校理趙庭和牌不進罷職傳旨,傳于呂東植曰,只推。
吏曹口傳政事,以徐秉淳爲通川府使。
傳于呂東植曰,歲抄點下者,依例捧傳旨。
呂東植啓曰,吏曹郞廳來言,守令有闕政事,取稟。傳曰,口傳差出。
吏曹口傳政事,以金初淳爲靑松府使,崔笠爲昆陽郡守,李正幹爲軍威縣令。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹豐烈曰,只推。
呂東植,以弘文館言啓曰,本館下番闕直,已至多日,事甚未安,副校理趙庭和,副修撰林顔喆旣有只推之命,典修撰李渭達,副修撰南履懋一體牌招,以爲推移入直之地,何如?傳曰,允。
以副校理趙庭和,修撰李渭達,副修撰林顔喆·南履懋牌不進罷職傳旨,傳于呂東植曰,只推。
呂東植,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
傳于李寅溥曰,昨諭罄悉,無復餘蘊,謂卿有感於心,不俟駕屨,附奏之來,依舊邈邈,慙歎之至,寧欲無言。然予當申復矣。卿若只以自來所執爲說,則尙或無怪,所謂人言,非但其時朝廷大小公議之嚴斥。予亦洞察其無理不倫,豈可謂不明不辨乎?況其說,以卿之不出膺命爲案,非捃摭他事也。卿若認爲公論,則時原任宜無間焉,而其後卿何嘗不簉朝登班,今爲重拜,又恐其不當逡巡,卿雖急於拒予,何乃牽强至此?慨歎慨歎。至於自來所執,昨諭已設言,卿或慮其食言乎?萬萬無是,卿其亟回遐心,卽日簉朝。仍傳曰,此批答,更爲傳諭,期於偕來。
柳,以戶曹言啓曰,曹中各樣物種歲末遺在,依例別單書入之意,敢啓。傳曰,知道。
又以漢城府言啓曰,今辛巳年獻民數時,京中·八道戶口摠數,抄錄入啓,而濟州三邑民數,姑未上來矣。海島之往來遲速,有難預料,不得一時磨勘,此則待其上來,追後添錄之意,敢啓。傳曰,知道。
呂東植,以禮曹言啓曰,國恤三年內,年例禳災,歲盡停止矣,今亦依前例停止之意,敢啓。傳曰,知道。
李寅溥,以兵曹言啓曰,本曺草記批旨傳曰,罷漏之誤打,必由於更點之誤打誤傳而然。昨夜禁漏至闕外傳漏及鍾閣習讀,竝爲査問後,最初誤打傳漏者及當該習讀,嚴棍後出付刑曹定配,其餘則竝自卿曹決棍懲勵,可也事,命下矣。謹依傳敎,自禁漏至敦化門十傳漏及自敦化門至鍾閣六傳漏軍士與當該習讀官,竝捉來一一査問,則闕內諸處傳漏及闕外五傳漏,俱無誤打誤傳之事。雖於罷漏徑打之後,依更數連下,而至第六處鍾閣,頃傳漏以四更三點,誤傳五更三點,以致罷漏云,反覆盤詰,嚴加査實,則各人所告,少無差爽。故鍾閣習讀官李命義,頃傳漏誤傳軍士範龍各嚴棍二十度,移送刑曹,其餘不飭之有廳軍士及鍾閣守直軍等,各決棍十五度懲勵之意,敢啓。傳曰,知道。
尹豐烈,以刑曹言啓曰,兵曹啓辭內,罷漏法意,何等審愼,而去夜四更三點,徑先罷漏,事甚驚駭,常時不飭之失,臣亦不勝惶恐。鍾閣守直軍卒,自臣曹嚴棍懲治,而當該習讀官,不可無警,令攸司照法勘處,何如?傳曰,罷漏之誤打,必由於更點之誤打誤傳而然。昨夜禁漏至闕外傳漏及鍾閣習讀,竝爲査問後,最初誤打誤傳者及當該習讀,嚴棍後出付刑曹定配,其餘則竝自卿曹決棍懲勵,可也事命下,而當該習讀官李命義,最初誤打之頃傳漏軍範龍,自兵曹査實以來矣。李命義係是出身,依例令義禁府擧行,範龍慶尙道昌原府定配所,卽爲押送之意,敢啓。傳曰,知道。
尹豐烈,以義禁府言啓曰,卽接月令醫員朴致華手本,則時囚罪人黃燾自經毒疾之後,餘症尙劇,多日處冷,泄痢暴作,氣息奄奄,目下諸症,實有一日難保之慮云。罪人病勢如此,則一邊保放,一邊草記,曾有定式矣。黃燾姑爲保放之意,敢啓。傳曰,知道。
李寅溥,以禁衛營言啓曰,本營字內敦義門南邊大貞洞近處體城三間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以訓鍊都監言啓曰,本局局別將李重協身病甚重,勢難察任,改差,何如?傳曰,允。
行兵曹判書韓致應疏曰,伏以臣,待罪本兵,不能事事,紀律不明於宿衛,令飭不行於軍卒,至有再昨夜罷漏誤打之事。此亦臣溺職之一端,悚蹙之極,罔知攸措。罷漏法意,本自嚴重,有踐更焉,有傳漏焉。首尾相應,如往而復,先時後時,俱係失律,巡警之嚴,有如是矣,而近來百度,弊在解弛,無知巡卒,矇然徑打。若論不飭之罪,臣實爲首,而及伏奉傳敎下者,入直堂郞,至蒙罷職之命,而臣則晏然罰止越俸,雖以聖朝寬大之典,特從末勘,姑施薄警,而在臣私義。豈敢自同無故,獨自翺翔於職次乎?由前則有不職之罪,由後則有倖逭之恥,左右思量,仍冒無望,玆敢略入文字,悉暴情實。伏乞聖明,俯垂鑑諒,亟降威罰,以肅朝綱,以安賤分焉。臣無任云云。答曰,省疏具悉。卿則與入直堂郞之不卽覺察有異。然昨日示警矣,卿其勿辭,益加戒飭宿衛之節。
孝禧殿朔祭親行時,終獻官永明尉洪顯周,贊禮禮曹判書李憲琦,典祀官奉常正金裕憲,宮闈令尙膳韓敬善,執禮應敎任俊常,執尊副司果李彦淳,大祝副司果朴齊聞,祝史副司果趙璟鎭,齋郞副司果洪學淵,盥洗位校書判校張振一,承文校檢權宗憲,爵洗位校書校理宋在淳,典籍崔綱魯,亞獻盥洗位典籍文致中,終獻盥洗位典籍李基準,贊者引儀安聖謩,兼引儀金載奎,謁者兼引儀朴惟正·任岳周,贊引兼引義吳淳常·趙必煥,祭監監察閔祖榮·李綱在。
辛巳十二月初一日卯時,上詣孝禧殿。朔祭親行入侍時,行都承旨徐俊輔,左承旨柳,右承旨呂東植,左副承旨李寅溥,右副承旨李羲肇,同副承旨尹豐烈,假注書申大膺·安孝述,記注官金輦·李命純,檢校直提學李存秀,檢校待敎徐憙淳以次侍立訖。上具衰服詣齋殿,時至,左通禮跪啓請行禮。贊禮前導,上入孝禧殿詣板位,贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。執禮請行奠幣禮,上詣尊所西向立,執尊者擧羃,東植酌酒,俊輔以爵受酒。上詣靈座前北向立,贊禮啓請跪,上跪,王世子以下在位者皆跪。東植奉香,羲肇奉爐跪進,贊禮啓請三上香,上三上香羲肇奠爐於案。俊輔奉瓚跪進,贊禮啓請執瓚灌地,上執瓚灌地訖。俊輔奉幣篚跪進,贊禮啓請執幣獻幣,上以幣授俊輔,奠于靈座前。上降復位,執禮請行初獻禮。上詣尊所西向立,執尊者擧羃,東植酌醴,俊輔以爵受醴。上詣靈座前北向立,贊禮啓請跪。上跪,王世子以下在位者皆跪,俊輔以爵跪進。贊禮啓請執爵獻爵,上以爵授俊輔,奠于靈座前。贊禮啓請俯伏興少退跪,大祝朴齊聞進靈座之右東向跪讀祝文訖。上降復位,執禮請行亞獻禮,宮官引王世子詣靈座前,行亞獻禮訖,降復位。執禮請行終獻禮,謁者引終獻官永明尉洪顯周詣靈座前,行禮如儀訖,降復位。執禮請哭,贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。宮闈令納虞主如儀,贊禮導上詣望燎位,齊聞奉幣燎於坎,贊禮啓禮畢,上還入齋殿。諸臣以次退出。
上在昌德宮。停常參·經筵。
尹豐烈啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
徐俊輔啓曰,藥房副提調持湯劑來待矣。傳曰,封入。
柳啓曰,假注書安孝述身病猝重,勢難察任,今姑改差,何如?傳曰,允。
安孝述改差,代以李應信爲假注書。
呂東植,以弘文館言啓曰,本館下番闕直,已至多日,事甚未安,副校理趙庭和,修撰李渭達,副修撰南履懋·林顔喆旣有只推之命,竝卽牌招,以爲推移入直之地,何如?傳曰,允。
以副校理趙庭和,修撰李渭達,副修撰南履懋·林顔喆牌不進罷職傳旨,傳于呂東植曰,只推。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以掌令李南圭,持平朴齊明,正言鄭宗顯牌不進罷職傳旨,傳于尹豐烈曰,只推。
以全羅監司李書九狀啓羅州牧民家燒燼事,傳于柳曰,當寒失所,聞甚矝惻,原恤典外,別加顧助事,分付。
漢城府左尹徐長輔書啓,臣敬奉聖諭,更爲傳諭于西部盤石坊藥田契議政府領議政金載瓚所住處,則以爲,伏見別諭下者,辭敎萬萬嚴重,震越罔措,不敢偃處私次,晏然爲備例附奏之計,今方逬出江郊,恭俟鈇鉞之誅云矣。臣旣承偕來之命,仍爲隨往之意,敢啓。傳曰,知道。今方別遣承旨面諭矣。
傳于尹豐烈曰,卽聞卿遽出江外,昨所云不過罄予懷而明卿之跡卿之謂以嚴重而遽作此行,豈不萬萬過擧?且普天之下,莫非王土,予之捨不捨,卿之出不出,何關於在家與否,而老人寒節,爲此捿屑之擧,使予反懷不安乎?驚歎之極,不暇長語,玆遣承宣諭此不安之心,卿其卽爲還第事,同副承旨馳往傳諭于領議政所住處。
呂東植,以吏曹言啓曰,成均館典籍李冕植呈狀內,矣身素患痰癖之症,挾感添劇,時月之內,萬無供職之望云,其身病旣如是,則有難强令察任,改差,何如?傳曰,允。
李寅溥,以禁衛營言啓曰,本營把摠李馥秀身病猝重,勢難察任,改差,何如?傳曰,允。
義禁府啓目,冬至祭永禧殿大祝洪羲弼,崇陵大祝黃燾,懿陵大祝朴英載等原情云云。傳旨內辭緣,泛稱遲晩,所當請罪是白乎矣,曾經侍從,勿爲請刑,載在大典通編,竝只議處,何如?判付啓,依允。又啓目,廣梁前僉使林秀鳳原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
尹豐烈,以義禁府言啓曰,保放罪人黃燾還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員朴致華手本,則時囚罪人洪羲弼素患痔疾,處冷添劇,又以風癢之症,身無完膚,血凝遍體,食飮全却,症形危重云,罪人病勢如此,則一邊保放,一邊草記,曾有定式矣,洪羲弼姑爲保放之意,敢啓。傳曰,知道。
又以義禁府言啓曰,刑曹啓辭內,自兵曹習讀官李命義令攸司照法勘處事,草記批旨內,當該習讀,嚴棍後出付刑曹,定配事命下,而當該習讀官李命義係是出身,依例令義禁府擧行事,允下矣。李命義旣自兵曹,已爲嚴棍,今方待命,拿囚後平安道咸從府定配,而以兵曹草記及批旨內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
未時,太白見於巳地。
尹豐烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹豐烈啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
柳啓曰,左副承旨李寅溥今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
李應信有頉,代以鄭德和爲假注書。
鄭德和有頉,代以李根友爲假注書。
呂東植啓曰,應敎任俊常,副應敎尹景鎭,校理林處鎭,修撰李魯秉在外,副校理一員未差,玉堂上下番俱空,事甚未安。校理林東鎭,副校理趙庭和,修撰李渭達,副修撰南履懋·林顔喆旣有只推之命,竝更牌招,以爲推移入直之地,何如?傳曰,允。
尹豐烈啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明牌不進,監察茶時之意,敢啓。傳曰,知道。
以左副承旨李寅溥牌不進罷職傳旨,傳于柳曰,只推。
以校理林東鎭,副校理趙庭和,修撰李渭達,副修撰南履懋·林顔喆牌不進罷職傳旨,傳于呂東植曰,只推。
以掌令李南圭,持平朴齊明,正言鄭宗顯牌不進罷職傳旨,傳于尹豐烈曰,只推。
義禁府啓目粘連,向前洪羲弼·黃燾·朴英載等亦,軍銜之擅自下鄕,已違法意,而享役之趁不來待,終歸懸頉,竝只以此照律,何如?判付啓,依允。又啓目粘連,向前林秀鳳亦,漂人護送,所當審愼,而不書姓名,旣極疎漏,徑先擅埋,大違法例,以此照律,何如?判付啓,依允。
尹豐烈,以義禁府言啓曰,卽接月令醫員朴致華手本,則時囚罪人朴英載素患痰癖之症,處冷添劇,又得毒感,食飮全却,晝宵叫痛,氣息奄奄,實有難保之慮云。罪人病勢如此,則一邊保放,一邊草記,曾有定式矣,朴英載,姑爲保放之意,敢啓。傳曰,知道。
又以義禁府言啓曰,保放罪人洪羲弼·黃燾等,還囚議處以入,而兩囚病勢,一向未差,竝姑仍爲保放之意,敢啓。傳曰,知道。
同副承旨尹豐烈書啓,臣於本月初二日酉時量,敬奉聖諭,馳往傳諭于西部龍山坊孔德里契議政府領議政金載瓚所住處,則以爲,臣逬出江外,泥首待誅,不意別遣近侍,特下恩諭,至以寒節捿屑,致勤聖慮,而反懷不安之敎,尤萬萬惶隕抑塞。今若有一分可强之情,曷敢不仰承若保之德意,而第臣以迹則必無以更進,以罪則斷不容倖逭,未蒙當律之前,惟有死罪而已,伏地戰泣,不省攸達云矣,敢啓。傳曰,知道。
傳于尹豐烈曰,承宣之來,見卿附奏,所執冞固,竝與還第而不欲爲之,卿之自外於予,何其如是,卿豈忍自外於予乎?噫,予方務積誠意,雖經年閱歲,必欲致卿回心而後已,寧或督過於卿,使卿獲遂所執,而使國事狼狽乎?卿殆錯量矣,聞卿還第,然後寢食可安。卿雖邁邁於出膺,至於還第,豈可不聽乎?卽爲還第事,遣承旨更爲傳諭於領議政,見其還第後復命。
開城留守吳翰源疏曰,伏以,臣猥膺寵命,忝叨分司,今已十閱月矣。受任以來,夙夜兢懼,思所以罄竭迷鈍,補苴罅漏,獲遂一半分報效之至願,而惟其才智淺短,識慮疎迃,無一善狀,祗增罪戾,竊伏見本府積弊,如久病之人,元氣內鑠,鍼灸藥石,百技皆窮,正使材具踐歷,勝於臣十倍者當之,殆恐其着手無地。況臣素乏剸理,適値朽蕩,狼狽僨誤,勢所必至,雖欲因循挨過,苟冀目前之僥倖,而非但上負國恩,卽目前挨過,亦不可得也。臣於此,茫然不知爲計,敢以擧朝之所共聞知,一府之所共憂慮者,冒死仰陳,蘄有以少杼燃眉之急焉。本府處京城宿舂之地,控畿海交界之路,民物則爲四方都會,形便則爲兩西要衝,內而捍衛王室,外而禁轄關防。七千帶甲,可以朝令而夕發,蓋其設施之浩大,策應之繁氄,其勢自不得不然,而以彈丸一邑之力,規模悉倣京營,體貌則略同藩闑,眞所謂時詘擧贏,蚊山而蚷海也。重以陵寢殿宮,鎭堡關驛,校院倉廒,百道需用,俱無出處。自前彌縫之方,專靠於殖債一路。所謂殖債者,各庫原錢,斂散取利者也,本府凡有六庫。一曰,司倉,陵寢之修治,享祀之供具,館廨橋梁之隨毁隨補,來往使价之絡續支待,皆責於是庫。二曰,軍庫,上自進上物種,下至營府送迎及軍校·吏奴·撥屬·僧兵之料布,都試賞格,操練犒饋,軍物修改之所入,皆責於是庫。三曰,勅庫,勅使擧行,漂人去來與夫春秋開市各項物力,皆責於是庫。四曰,典守庫,大小公行擔軍駕牛諸般酬應,皆責於是庫。五曰,營庫,各處享需之輸運浮費,沿路別星之騎率糧資,皆責於是庫。六曰,別應庫,掌箋文進排,而亦所以分助營庫者也。此六庫殖利之錢,通計一年應入,則都未滿三萬兩,而通計一年應下,則殆過四萬餘兩,故每年之中,萬餘兩所力。只是鑿空拮据,而若夫意外調度如別星之行,修繕之役,俱無恒定,月添歲增,較諸當初定例,已不啻倍蓰矣。於是乎迫不得已,犯用原錢,而原錢旣縮,利條隨減,今年所捧,明年欠半,明年所捧,又明年欠半。始也割肉充腹,姑緩時急之憂,終焉奉漏沃焦,遂成倒懸之勢,其來蓋久矣。夫子母取息,上下交征,本非公家之美政,而錢入民手,每患愆期,舊逋新負,積歲相仍,欲盡數責出於元戶,則或死亡已久,或失業無依,而及夫今年運疾,債案中身死者,數甚夥然。且今歉歲民情,雖鞭扑狼藉,猝無準捧之望,欲分排勒懲於隣族,則安堵之民,擧將破産流離,亦非保障之攸賴,見今各庫未捧者,爲二十四萬零,而皆利上加利,轉輾至此,差過數年,幾何不至於三四十萬乎?徒擁畫餠之文簿,虛張捕風之數爻,益所以助民駭散,而反有欠於誠實之政。臣意則自庚辰至壬午限三年,停減利條於勅債勘簿,俾絶邊殖虛錄滋蔓之弊,亦自本營,取其負債中易捧條,隨捧隨殖,分年收殺,俾充流亡人難捧之數,則民無勒徵難支之患,官無飾簿虛增之弊矣。磨以歲月,自可以漸就釐革,而事係經國,不敢不仰俟處分,雖然此亦爲債民輩來頭責效之計也。至於營下日用,則本錢垂竭,加下轉增,支放之告缺,而破東補西,廚傳之迫期,而就無生有,窘遁呰窳,莫可支吾。殖債一路,旣如彼出場無期,則目下支保之策,固當以從此生財,爲第一急務,而生財亦或有道,恐不宜束手伈伳,諉之以已敗之局也。臣謹察營下居民,多以種蔘爲業,每歲入燕紅蔘,專出於此地,今若以包蔘二百斤,劃給本府,一依司譯院收稅之規,則公私兩便,庶有蘇裕之望。蓋譯院包蔘,元有二百斤定數,而灣商之年年造蔘,冒禁潛越者,實不下屢千斤,此則譯院之所不能盡防也。今此紅蔘,旣産於本府境內,爲灣商貿易之資,而加劃之後,則一府民人,賴爲生涯,故境內潛造之禁,尤當官民共力,糾察嚴防矣。此不過減彼潛商之數,贍此公用之物,亦足爲防奸之一助,而初非干涉於譯院之收稅也。然則元定之外,加數往來,少無害於譯院,而大有補於本府矣。在昔丙辰,守臣趙鎭寬以營用不敷,筵對時請得別銀二百兩,付送燕行,藉其贏羨,行之數年,雖緣譯胥之疎慢,未免中寢,而大抵別銀,國家之禁物也,包蔘,譯院之盤纏也。別銀尙蒙特許之命,況包蔘乎?誠獲此助,則旣顚之木,可見㕀蘖之萌生矣。且以靑石鎭事言之,靑石乃本府通西咽喉,而三十里長谷也。疊嶂邃壑,犬牙相錯,盤蹊仄逕,羊腸紆回,石棧之巉崛,而曲曲是井陘危疑之地,樹木之翳鬱,而面面皆馬陵藏伏之藪,此正孫武兵法天羅天井之要路也。是以丙子胡騎,諜探其無備,然後敢入,甲子賊兵,避此而迤從他路,卽此數事,可驗其虛虛實實,籠敵於疑懼不測之中也。及至去癸亥,因守臣啓請,設鎭於洞口,而築城三里,募入五六十人家,外面泛看,則前日空虛之地,忽有若干排置,似可爲陰雨之備,而事固有慕虛名而受實害者,譙隍之展拓巖崖,而險狹者,夷爲平地,村落之耕墾菜麻,而叢密者,闢爲赭原,車馬通行,而廣路有驅馳之勢,斧斤相尋,而奇兵無出沒之所,其不可以三里之郭,五十之戶,爲他日捍禦之具也,明矣。況以本營之凋殘,添一鎭將,每年冗費,錢爲一千一百兩零,米爲一百四十石零,至於民瘼,則西而加土食峴等處,北而紙洞鳥足等處,東而深川·羅洞等處所在居民,鎭役之橫簽也,鎭屬之侵漁也,鎭還之倍受也,鎭債之疊殖也。不勘其苦,逐歲離散,踰山越嶺,擔負相望,今已十室而九空矣。設鎭以來,纔過一紀,水門之潰決,城堞之隳壞,已不成關防貌樣,當初經遠之計,今無一毫可恃,而破碎天作之險,反成掉臂之街衢,騷擾土着之民,偏罹切骨之凋瘵,適足以露虛實而啓外侮,烏在其折衝固圉之本意哉?爲今之計,莫若撤罷該鎭,廣植林藪,水道洞門,皆完昔日之險阻,敗戶流氓,復奠本里之居生,地利人和,稍可以兩全矣。然而該鎭一罷,則本府武列之久勤者,失一當窠,區處無路,其收拾慰悅之方,亦不可不念也。謹按白峙之鎭,旣屬本府所管,而鎭將則例自兵曹差遣,今若以靑石久勤之窠,移定於白峙,俾爲本府之自辟,則在兵曹,得失甚微,不過九牛之拔一毛,在本府,輕重立判,實爲千餘部校輪回酬勞之資,其在共濟之義,必不以內外異看也。易曰,窮則變,變則通,凡極盡地頭,不得不有變通之道,而所貴乎變通者,卽隨時制宜,轉危爲安而已。臣以管蠡淺見,非敢妄希更張,而濫蒙委畀,亦不敢默無一言。伏乞聖明,俯察本府事勢與關防形便右項諸條,竝下詢廊廟,亟許準施,俾敗局重整,群情胥安,不勝大幸云云。答曰,省疏具悉。所陳殊有意見,令廟堂稟處。
執義李羲發疏曰,伏以上天降割,太母禮陟,周緬協卜,魯祔偕成,伏惟聖孝慨廓,益復如新,臣民愴抃,曷有其極?仍伏念臣,以疎逖之蹤,曾忝侍從之列,頃當中外哀遑之際,豈敢一味偃伏,而第臣有八耋偏母,夙抱貞疾,重傷暑濕,氣息凜綴。若將莫保朝夕,義分固當蹶,而情私實難離曠,荏苒之間,因山奄迫。迺於八月間,辭別病母,跋涉前進,纔踰鳥嶺,而臣母,自臣離發之後,症勢猝劇,一倍遑遑,急伻追到,願得臣生前一面,私情到此,進退罔措。臣於嶺上,北望長慟,卽爲回程,而第念臣,以先朝化育中一物,偏蒙殊渥,與天無極,餘生感結,涒灘之淚未乾,而當此先寢啓和之日,竟未得一伸餘慟於梧雲之下。至今追惟,悲恨塡臆,辜恩之罪,百死難贖,而廼者柏府除旨,忽下於夢想之外,惶隕感蹙,益無容措。顧臣庸陋,屢叨言職,曾無絲毫裨補,而臣之母病,入冬轉劇,日夕焦泣,扶護不暇。臣於此際,虛縻臺銜,尤非義分之所安,玆敢略構文字,從縣道仰暴衷懇。伏乞聖明,府垂矜諒,亟遞臣職,以安微分,仍治臣罪,以肅朝綱焉。臣於乞免之章,不宜贅及他說,而卽接邸報,伏見前月十八日傳敎下者,則以雷電之非時,聖心惕厲,貶躬反省之念,至減常膳,悉言無諱之敎,爰及庶僚,畏天懼災,側身修德之意,溢於絲綸之外,桑穀之枯,星度之徙,此其機也。臣雖無似,職是言地,豈敢以身在遠外,不爲略陳狂瞽,以粗效野人芹曝之獻也?臣竊惟我殿下,宵旰憂勤,願治誠切,敬天恤民,惟日孜孜,是宜誠格于上,德洽于下,世躋郅隆之美,時有星雲之慶,而夫何二紀之間,治效逾邈,一歲之內,咎徵疊見?向者備無之俱極,怪沴之肆行,已是往牒之所未有。臣於蓬蓽之下,竊不勝杞國之憂,而今於閉藏之月,又有轟燁之異,有若危亂之萌,迫在朝夕,天之仁愛我殿下,丁寧告戒,何其若是之諄複不已也?臣竊驚懼,莫曉其所以也。臣聞天人相與之際,其理不爽,災異之生,必由於人事之戚。臣在遐僻,其於時政得失,便同聾瞽,雖不敢隨事指陳,傅會爲說,而槪以今日臣所耳目者言之,則躁競成風,而世道之澆漓益甚,欺詐日生,而人心之陷溺已極,泄以尾閭,而衣食之源已渴,則奢靡之所以爲祟也。視作弁髦,而禮義之防先壞,則名檢之從以掃地也。以至於民産之貧富不均,而溝壑顚連,太半是失業流離之徒,尊卑之等威陵替,而工商皁隷,往往有踰分蔑法之弊,刑獄者所以補治,而橫罹與倖逭,俱未免爲失平,則亦豈無含冤之人乎?良役者出於簽丁,而疊徵與漏脫,已未得爲均役,則獨不有偏苦之徒乎?其他所以傷財而敗俗者,有難枚擧,而偏受其害者,窮蔀之民也。憂勤於上,而澤不加於下,顚連於下,而情不達乎上,壅滯湮鬱,無所告愬,而其愁苦之氣,已足以薄陰陽而召災沴,則視聽自我之天,安得不申複譴告,使之恐懼省覺,而以示其扶持全安之意也耶?雖然今此衆弊之所由生,非一朝一夕之故,如欲毛擧而遍藥之,則抑末耳。臣聞人主一心,萬化之本。伏願殿下,因此修省之方,益懋緝熙之工,幽獨之地,常存對越之敬,一念之發,必嚴公私之辨,親賢士大夫,以資薰陶漸磨之益,法古先哲王,以立修齊治平之基,緝續光明,不爲私意之所間斷,篤實堅定,不爲外物之所撓奪。使本體之粹然渾然者,常存常覺,以爲出治之源,則一日萬幾,理義呈露,擧直措枉,權度不差。凡諸時措之得失,生民之利病,莫逃於明睿之照,而群工勵翼,百度以貞,一世之積弊自去,蔀屋之捐瘠自蘇,上可以答天譴,下可以慰輿望,而亦庶幾弭災導和於億萬斯年矣,豈不休哉?抑臣之區區有不能自已者,顧今上下狃安,恬嬉成衆,百弊之生,職此之由,試就今日所遇之災,因竊以類而推之,雷電者天之號令,而奮發之義寓焉。竊覸我殿下,有堯·舜之資,深仁厚澤,博洽群生,而政令施措之際,似欠雷厲風飛底氣像,至如前後章牘之來,必賜嘉納之批,而亦未聞有奮發聖志,采擇而施行之者,孔子所謂悅而不繹,不幸而近之矣。今日大小臣工之各自敷陳,必有民憂國計之可底於行者,伏願擇其中有契於先王之道而最關於時務之要者,渙發德音,斷而行之,不徒爲文具而止,則應天以實之道,不外是矣。詩曰,畏天之威,于時保之,惟殿下懋念哉?臣素愚昧,雖有願忠之志,實無需世之具,今當側席求言之日,旣不能極意竭論,以效涓埃之萬一,而只以草草數語,仰塞明旨,雖涉陳腐,亦或有可采者,伏願聖上,恕其愚而留神財擇焉。臣無任云云。省疏具悉。所陳當留念矣。爾其勿辭,上來察職。
上在昌德宮。停常參·經筵。
未時,太白見於巳地。
李羲肇啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
呂東植啓曰,左副承旨李寅溥今日不爲仕進,卽爲牌招,何如?傳曰,允。
徐俊輔啓曰,藥房副提調持湯劑來待矣。傳曰,封入。
呂東植啓曰,玉堂上下番俱空,事甚未安,校理林東鎭,副校理趙庭和,修撰李渭達,副修撰南履懋·林顔喆旣有只推之命,竝更牌招,以爲推移入直之地,何如?傳曰,允。
以左副承旨李寅溥牌不進罷職傳旨,傳于呂東植曰,只推。
呂東植啓曰,應敎任俊常,副應敎尹景鎭,校理林處鎭,修撰李魯秉在外,校理林東鎭,副校理趙庭和,修撰李渭達,副修撰南履懋·林顔喆牌不進,副校理一員未差,玉堂上下番俱空,已至經宿,事甚未安,未差之代,政官牌招開政差出,待下批,牌招入直,何如?傳曰,允。
李根友有頉,代以姜時永爲假注書。
姜時永在外,代以趙顯休爲假注書。
以校理林東鎭,副校理趙庭和,修撰李渭達,副修撰南履懋·林顔喆牌不進罷職傳旨,傳于呂東植曰,只推。
呂東植啓曰,校理林東鎭,副校理趙庭和,修撰李渭達,副修撰南履懋·林顔喆旣有只推之命,竝更牌招,以爲推移入直之地,何如?傳曰,允。
同副承旨尹豐烈書啓,臣於本月初三日酉時量,敬奉聖諭,馳往傳諭于西部龍山坊孔德里契議政府領議政金載瓚所住處,則以爲今臣之所仰望於聖明,惟在於得罪與得請二條路而已。而今伏承縷縷恩言,殆無異於顧我復我,至以一微臣去就,致煩宵旰之憂。若是其諄複,感隕之至,益無自措。第積罪未勘,嚴命尙遲,實無以轉動一步,更歸私次,罪上添罪,死固難贖矣。噫,臣白首何歸?餘生無幾,王室一念,炳然如丹,區區葵藿之性,豈忍負我先大王,負我殿下哉?然而以死自守,抵罪爲期者,不但臣一己事耳。蓋其一片腔血,斷斷出於國耳公耳,天日之明,何不照燭於此乎?臣言到此,涕淚無從,不知所以爲達,惟願遄就王章云矣。臣旣承還第後復命之敎,故姑爲仍留之意,敢啓。傳曰,知道。
傳于李羲肇曰,昨諭之後,謂當卽爲還第,今見奏辭,猶復堅執,不謂卿之不相諒,乃至於此也。卿則曰,得罪得請之前,無以轉動,予則曰,還第之前,雖得罪得請,卿亦無望也。大抵去就之節,貴其中行,而卿之今日之擧,有若故尋事端者然,實爲老成惜之,卿其卽還,使予心少安事,爾其更爲傳諭事,分付傳諭承旨處。
李羲肇,以禁衛營言啓曰,本營字內昭義門北邊大貞洞近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
上在昌德宮。停常參·經筵。
未時,太白見於巳地。
藥房都提調林漢浩,提調李肇源,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
李羲肇啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會矣,敢啓。傳曰,知道。
徐俊輔啓曰,左承旨柳,左副承旨李寅溥今日不爲仕進,竝卽牌招,何如?傳曰,允。
又啓曰,藥房三提調持湯劑來待矣。傳曰,封入。
又啓曰,吏曹判書金魯敬,參判洪奭周牌不進推考傳旨,今方捧入,而開政命下之後,如是違牌,事甚未安,參議金學淳在外,判書·參判竝更牌招,何如?傳曰,允。
以校理林東鎭,副校理趙庭和,修撰李渭達,副修撰林顔喆再牌不進罷職傳旨,傳于呂東植曰,只推。
以副修撰南履懋牌不進罷職傳旨,傳于呂東植曰,只推。
呂東植啓曰,玉堂上下番俱空,已至多日,事甚未安,校理林東鎭,副校理趙庭和,修撰李渭達,副修撰南履懋·林顔喆旣有只推之命,竝更牌招,推移入直,何如?傳曰,允。
傳于李羲肇曰,吏曹參判上疏入之。
徐俊輔啓曰,吏曹判書金魯敬,參判洪奭周牌不進推考傳旨,今方捧入,而開政命下,已至經宿,如是違牌,事甚未安,參判陳疏到院,而以國忌正日,纔已退却矣,竝更牌招,何如?傳曰,允。參判疏批已下,一體牌招。
以左承旨柳,左副承旨李寅溥牌不進罷職傳旨,傳于李羲肇曰,只推。
以校理林東鎭,副校理趙庭和,修撰李渭達,副修撰林顔喆牌不進罷職傳旨,傳于呂東植曰,竝許遞,前望單子入之。
以副修撰南履懋再牌不進罷職傳旨,傳于呂東植曰,許遞,前望單子入之。
同副承旨尹豐烈書啓,臣祗受聖諭,更爲傳諭于西部龍山坊孔德里契議政府領議政金載瓚所住處,則以爲臣以情以病,今迫到十分地頭,而惟聖上愛欲生之念,必欲使之亟還私次,調息殘喘,恩踰袵席,義在帷蓋,此世此生,將何以報答萬一也?臣今崩迫奔逬之餘,內而心肝如焚,外而風寒交襲,逆旅沈頓,必知其朝不謀夕,而猶且積違恩命,苦守微諒者,是豈臣所樂爲,而實有所萬不獲已者存故耳。十行牖迷之敎,鎭日遄降,一段守株之執,與昨無異,伏地嗚悒,惟願溘先朝露而已。至於故尋事端之敎,臣之二十年質天質心之赤忱血懇,尙未蒙容光之照矣。莫非臣不忠不誠未格天心之故,而蓋人臣去就之各秉其義,必不毁劃者,非是自重其身,輕視君命也。乃所以尊朝廷也,光聖德也,以之而世敎可靖也,民志可壹也。自古名碩之必鄭重難愼於一擧足之間者,豈無所由然而然哉?臣雖不及古人萬萬,若或生有於無中,故作自私之計,則神天在上,臣豈忍爲是也?哀之命也,不哀之命也云者,政謂臣今日情界也。只望仁覆之下,曲賜矝諒焉云矣。大臣不爲還第,臣姑爲仍留之意,敢啓。傳曰,知道。
傳于李羲肇曰,卽見附奏,無意變動,何卿之不悶予,而困予乃爾?莫非否德誠未見孚之致,實無可諭之辭。然予之勉卿,言出自然,卿之拒予,不免牽强,雖三尺童子,必謂卿之不理勝也。卿雖在第而辭,予欲體諒,則自無不可,卿雖逬出,予不體諒,則逬出豈有所補乎?卿若一向相持浼浼而已,則予亦不欲復干卿之去就,予豈妄言?卿須審諒,卽還本第事,爾其更爲傳諭事,令奉命承旨知悉。
徐俊輔,以吏曹言啓曰,司僕寺正金蘭淳呈狀內,矣身素患痰癖之症,當此換節之時,一倍添劇,萬無起動供職之望云,其身病旣如是,則有難强令察任,改差,何如?傳曰,允。
又以吏曹言啓曰,承文院判校朴在寅除拜後過限未肅拜,依例改差,何如?傳曰,允。
呂東植,以宗簿寺提調意啓曰,大院君奉祀孫,今已服闋,當爲付職,令該曹考例付職,何如?傳曰,允。
李羲肇,以兵曹言啓曰,內禁衛將李忠運,五衛將張南奎·徐衡輔·洪檼·許櫟,忠翊將鄭宅和,景福宮衛將高漢柱俱以病難供職,呈狀乞遞,慶熙宮衛將金尙範·李光遠除授在外,上來無期云,竝改差,何如?傳曰,允。
又以兵曹言啓曰,每都政新資五窠,例爲差出,而營將·中軍·虞候未準二十朔,則啓稟後始爲內遷,曾有定式,今番未準朔營將·中軍·虞候,依近例推移內遷,何如?傳曰,允。
又以御營廳言啓曰,本廳字內光熙門南邊第一城廊近處頹城改築處女墻,亦已畢築之意,敢啓。傳曰,知道。
又以義禁府言啓曰,卽接月令醫員朴致華手本,則時囚罪人林秀鳳,多日處冷之餘,猝得輪行毒感,晝宵叫痛,食飮全廢,目下症形,實爲危重云,罪人病勢如此,則一邊保放,一邊草記,曾有定式矣。林秀鳳姑爲保放之意,敢啓。傳曰,知道。
吏曹參判洪奭周疏曰,伏以臣,以積年屛廢之踪,荷聖上拂拭之恩,彈冠抗顔,復隨諸大夫後者,亦已有月于玆矣。旣不獲永矢遐遯,以全株守之諒,又不能陳力奉公,以效塵刹之報,去就之際,兩無所當,昌披顚倒,自顧騂忸。乃其區區迷執,則竊以爲恩造至隆,不忍便訣,廉防甚重,亦不可撇棄。故奔走於起居之班,逡巡於官銜之除,進可以少伸犬馬戀結之忱,而退亦不失其蹙伏自靖之素心也。自夏徂冬,除旨相續,而偃蹇違逋,惟日爲課,雖宿趼漫職,亦未敢一出拜命,蔑分辜恩,固自知罪,而聽卑之天,亦庶幾俯燭其情實矣。今者亞銓寵命,又何爲而及於臣也?有國重任,莫先天官,秩雖分於長貳,責實均於甄別,以臣之儱侗疎闇,藉使無他情勢,有除輒膺,至於是職,則其不可以擬議於承當也決矣。且臣於年前,雖叨見任,而旣未嘗一肅,則今玆之命,卽新除也。在宿趼則不居,在新除則冒進,在漫職則辭避,在重任則兜攬,是雖龍斷罔利之夫,亦知其可恥矣。朝家之設置銓衡,蓋將責之以激揚淸濁,以礪一世之廉恥,而今使臣怵迫嚴命,揚揚出膺,則是其身先已爲忘廉沒恥之鄙夫,又將何以與聞於激揚之政哉?臣固不足言,所大懼者,辱朝廷而壞世道也。至於負乘招災之戒,聾聵瘝職之媿,猶屬臣一己之私,有未可支辭而拖陳也。見今京察期近,銓地宜備,許久虛曠,悚蹙實深,而庚牌儼臨,鐵限在前,連事違傲,冞增罪戾。玆敢冒昧煩籲於崇嚴之聽,仕乞聖明,曲賜矝諒,亟命鐫改臣新授吏曹參判之任,以昭名器之重,仍勘臣積逋屢瀆之罪,俾賤分獲安,公私不勝幸甚。臣無任云云。答曰,省疏具悉。旣出而復入何義?起居可爲,官銜不可膺,又何義乎?卿見太拘矣。卿其勿辭,卽爲行公。
辛巳十二月初五日辰時,上御熙政堂。藥房入診入侍時,都提調林漢浩,提調李肇源,副提調徐俊輔,假注書申大膺,記注官金輦·金樂澧以次進伏。醫官吳千根·李彦厚·金殷相進伏楹外訖。漢浩曰,日氣猝寒,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。仍命醫官入診。千根等以次診候訖,退伏奏曰,脈候左右三部調均矣。漢浩曰,入診醫官數少,多有苟艱難便之端。李惟鐸·玄啓九·安鳳郁·李顯養·玄鳳瑞術業皆可宜於入診,而亦可與議定湯劑矣,以入侍醫官差下,何如?上曰,依此爲之。仍命大臣先退,漢浩退出。又命退,諸臣以次退出。
上在昌德宮。停常參·經筵。
未時,太白見於巳地。
世子嬪宮生辰,大殿·中宮殿·嘉順宮·世子宮,內閣·政院口傳問安。答曰,知道。世于嬪宮,單子問安。答曰,知道。
李羲肇啓曰,大司憲宋穉圭,執義李羲發,掌令金洛龍,持平徐道裕在外,掌令李南圭,持平朴齊明呈辭,監察茶時之意,敢啓。傳曰,知道。
柳啓曰,左副承旨李寅溥今日不爲仕進,卽爲牌招,何如?傳曰,允。
又啓曰,事變假注書金相鼎身病猝重,勢難察任,今姑改差,何如?傳曰,允。
徐俊輔啓曰,藥房副提調持湯劑來待矣。傳曰,封入。
以左副承旨李寅溥牌不進罷職〈傳旨〉,傳于柳曰,只推。
傳于李羲肇曰,右承旨·左副承旨竝許遞,前望單子入之,待下批,牌招察任。
承旨前望單子入之,金學淳·朴台壽落點。
柳啓曰,新除授左承旨金學淳時在京畿楊州地,斯速乘馹上來事,下諭,何如?傳曰,允。
玉堂前望單子入之,校理宋應圭,副校理朴基宏,修撰朴光錫,副修撰金蘭淳·洪學淵落點。
柳啓曰,吏曹判書金魯敬再牌不進推考傳旨及參判洪奭周牌不進推考傳旨,今方捧入,而開政命下,已至經宿,如是違召,不卽承膺,事體所在,誠極未安。判書所當更請牌招,而係是一日三牌,何以爲之,而參判更爲牌招,何如?傳曰,允。更爲牌招,如有違牌,勿爲呼望。
徐俊輔啓曰,吏曹參判洪奭周特敎申飭之下,謂有情勢,奉牌闕外,無意承膺,事體所在,誠極未安,從重推考,何如?傳曰,有何別般情勢,而忽稱情勢乎?萬萬不當,此啓辭勿施,更爲嚴飭肅命。
同副承旨尹豐烈書啓,臣祗受聖諭,更爲傳諭于西部龍山坊孔德里契議政府領議政金載瓚所住處,則以爲傳諭之下,辭敎萬萬截嚴,神魂震越,求死不得,仍爲席藁泥首,惟願亟蒙當被之律云矣。大臣不爲還第,臣姑爲仍留之意,敢啓。傳曰,知道。
傳于李羲肇曰,承宣書啓之來,知卿堅執,更加一層,使予不安恧蹙,亦更加一層,萬事且置,此豈上下相持之日乎?卿雖欲予之督過,予則萬萬無是理。雖多經日月,惟欲靜俟卿感悟回心之日,卿其卽先還第事,爾其更爲傳諭,旣與偕來有異,而一向相守,亦近於督過,爾則先爲入來事,奉命承宣處分付。
同副承旨尹豐烈書啓,臣祗受聖諭,更爲傳諭于西部龍山坊孔德里契議政府領議政金載瓚所住處,則以爲恩諭雖極隆摯,罪戾尙靳勘斷,未承嚴命之前,無望轉動,仍爲席藁俟勘云矣。臣旣承先爲入來之命,故仍爲復路之意,敢啓。傳曰,知道。
傳于李羲肇曰,卿之尙此固執,至請被勘,愈往愈過矣。予旣以萬無督過之理設言矣。予雖否德,寧不效卿之堅執?卿豈不知執轡愈恭,顔色愈和之事乎?彼戰國公子之待俠流尙如此,以千乘之君,側席於宿德之元老,其可悻悻於予言之或違,不盡其誠意乎?大抵今日之相持,公私輕重之間,自有分數,雖書諸史牒,千載之下,必不以予言爲疑,而疑卿之後公而輕國家也。卿試思之,卿試思之。卽先還第,仍卽出膺事,偕來亞卿,更爲傳諭。
柳,以吏批言啓曰,玉堂東壁,今當差出,而前望中無故之人,只有五員,應敎備三望擬入,而副應敎,不得已以二望擬入之意,敢啓。傳曰,知道。
有政。吏批,判書金魯敬進,參判洪奭周未肅拜,參議未差,右承旨柳進。以趙庭和爲副校理,以李鶴秀爲兼輔德,李相璜爲判敦寧,洪光一爲同敦寧,李魯集爲敦寧都正,金陽淳爲禮曹參議,李鍾穆爲兵曹參知,洪起爕爲大司成,申緯爲同義禁,洪奭周爲右副賓客,梁在孟爲兵曹佐郞,林東鎭爲司僕正,趙景鎭爲司成,全國憲爲直講,成禹圭爲社稷令,金啓永爲監察,金在星爲司僕主簿,方孝善爲引儀,李容鼎爲和陵參奉,康仁默爲安陵參奉,鄭性愚爲錦山郡守,承文副正字單趙顯休,戶曹佐郞單李宗馨,折衝金俊英今加嘉善加資事承傳,柳榮河爲兵曹佐郞。
傳于李羲肇曰,山林外,臺諫及在外應敎,竝許遞,今日政差出。
再政,啓曰,臺諫多闕,今當差出,而擬望之人乏少,外任竝擬,何如?傳曰,允。
又啓曰,公州判官,今當差出,而本州,以營下劇邑,素稱難治,不可不擇差,他道有聲績已準限·未準朔守令,竝擬,何如?傳曰,允。
以金啓溫爲吏曹參議,洪時濟爲大司諫,宋應圭爲執義,柳季獜爲司諫,白慶楷·李彦輔爲掌令,朴永元·姜泰重爲持平,李猉峻爲獻納,白東圭·禹錫簡爲正言,朴齊聞爲應敎,姜世白爲副應敎,田齊賢爲顯陵令,宋欽命·李㯐重爲漢城主簿,趙鎭五爲尙衣主簿,李德彬爲公州判官。
李羲肇,以兵批言啓曰,前判敦寧朴宗來,自吏曹送西矣。資級係是輔國,知中樞有闕之代,依例下批之意,敢啓。傳曰,知道。
兵批,行判書韓致應病,參判洪羲俊入直進,參議李墷受由,參知未差,右副承旨李羲肇進。以沈昌祖爲楊花別將,知事單朴宗來,同知單金福顯,護軍單李益懋,副護軍李魯集·呂東植·李寅溥·柳鼎養·尹明儉·趙晉錫·李元敬,副司直林東鎭·趙庭和,副司果李渭達·南履懋·林顔喆·沈英錫以上竝單付。
再政。護軍單申絢,副司直任俊常·尹景鎭·李羲發·宋應圭·金洛龍·李南圭·徐道裕·朴齊明·鄭時善·鄭宗顯·金聖謙以上竝單付。
傳于李羲肇曰,處義自有分數,何若是橫決乎?不可無警,吏曹參判洪奭周施以罷職之典,可也。
李羲肇,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
尹豐烈啓曰,大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔未肅拜,監察茶時之意,敢啓。傳曰,知道。
柳啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
徐俊輔啓曰,藥房副提調持湯劑來待矣。傳曰,封入。
傳于柳曰,傳香承旨馳詣受香所,奉審摘奸以來。
金相鼎改差,代以金履喆爲事變假注書。
柳啓曰,玉堂上下番俱空,已至多日,事甚未安。新除授應敎朴齊聞,副應敎姜世白,副校理朴基宏,修撰朴光錫,副修撰金蘭淳·洪學淵竝卽牌招,以爲推移入直之地,何如?傳曰,允。
又啓曰,吏曹郞廳來言,守令多窠,政事,取稟。傳曰,政官牌招開政。
又啓曰,歲色垂暮,課試過限,新除授大司成洪起爕卽爲牌招,使之卽速磨勘,四學製,亦卽設行之意申勅,何如?傳曰,允。
漢城府左尹徐長輔書啓,臣敬奉聖諭,更爲傳諭于西部龍山坊孔德里契議政府領議政金載瓚所住處,則以爲臣,伏見曉下別諭,慈若孺孩之懷保,嚴如父師之誨戒,而至於縷縷匪怒之旨,有不敢承聞者。噫,臣未暴守株之情,先犯罄竹之誅,今反歸於後公而輕國家之罪,更何以明本心於天下後世,而只將爲千古所不容之人矣。臣情到此,直願無吪而已。罪未勘而復歸私次,實非臣分之所敢出,伏地號呼,不知攸達云矣。臣旣承偕來之命,姑爲仍留之意,敢啓。傳曰,知道。
傳于尹豐烈曰,上下之相持,今幾日矣。似此光景,古亦有否?君行其令,臣行其志云者,不幸近之,卿之待汝,亦太薄矣。予於近日,渴悶憂慮之心,殆乎辭竭而神弊,卿之應之者,有若以逸而待勞,卿雖自以爲心如鐵石,獨不念大義之無所逃乎?況卿本非高尙其事之人,則忽以區區强守之小諒,視同大節之不可奪者,卿其過錯矣。申此縷縷,卿其幡然事,更使偕來亞卿傳諭。
柳啓曰,吏曹判書金魯敬,參議金啓溫牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。參議只推,一體牌招。
以大司成洪起爕牌不進罷職傳旨,傳于尹豐烈曰,只推。
以應敎朴齊聞,副校理朴基宏,副修撰金蘭淳·洪學淵牌不進罷職傳旨,傳于尹豐烈曰,只推。
尹豐烈,以都摠府言啓曰,副摠管許溟以摠戎中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
尹豐烈啓曰,大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔未肅拜,監察茶時之意,敢啓。傳曰,知道。
柳啓曰,右副承旨李羲肇今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金敎喜落點。
尹豐烈啓曰,同義禁申緯除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。禮曹參議金陽淳,兵曹參知李鍾穆除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
柳啓曰,藥房提調持湯劑來待矣。傳曰,封入。
以兵曹參知李鍾穆牌不進罷職傳旨,傳于尹豐烈曰,只推。
以右承旨金敎喜牌不進罷職傳旨,傳于尹豐烈曰,只推。
尹豐烈啓曰,玉堂上下番俱空,已至多日,事甚未安。應敎朴齊聞,副校理朴基宏,副修撰金蘭淳·洪學淵旣有只推之命,竝更牌招,推移入直,何如?傳曰,允。
又啓曰,吏曹判書金魯敬,參議金啓溫再牌不進推考傳旨及罷職傳旨,今方捧入,而開政命下之後,連事違召,終不承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
有政。吏批,判書金魯敬進,參判未差,參議金啓溫進,同副承旨尹豐烈進。以金履載爲吏曹參判,朴岐壽爲校理,鄭尙愚爲右副賓客,朴升用爲判校,徐有民爲監察,南履煥爲掌樂主簿,金錝爲尙衣別提,李憲承爲永川郡守,李南翼爲鏡城判官,朴潞壽爲茂長縣監,李德純爲長連縣監,洪彦謨爲殷山縣監,兼春秋單朴升鉉,左副賓客單鄭尙愚,右副賓客單李存秀。
兵批,行判書韓致應進,參判洪羲俊入直進,參議李墷受由,參知李鍾穆未肅拜,右副承旨朴台壽進。以洪羲臣爲知事,李勉植爲同知,朴敦常爲內禁將,李商一·宋哲文·金鍾殷·金爲五衛將,李澈爲忠翊將,李明培·韓景愈爲景福將,金璜·柳宗文爲慶熙將,李儒龍爲宣傳官,蔡光臣爲訓諫僉正,張有齡·李源圭爲武兼,金盛奎爲部將,弼祚殷爲守門將,洪雲錫爲慶尙左兵虞候,李重協爲白翎僉使,同知單梁德夏,副護軍單李羲肇。
上在昌德宮。停常參·經筵。
未時,太白見於巳地。
朴台壽啓曰,大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔未肅拜,監察茶時之意,敢啓。傳曰,知道。
徐俊輔啓曰,藥房副提調持湯劑來待矣。傳曰,封入。
以應敎朴齊聞,副校理朴基宏,副修撰金蘭淳·洪學淵牌不進罷職傳旨,傳于朴台壽曰,只推。
朴台壽啓曰,玉堂上下番俱空,已至多日,事甚未安。應敎朴齊聞,副校理朴基宏,副修撰金蘭淳·洪學淵旣有只推之命,與新除授校理朴岐壽一體牌招,以爲推移入直之地,何如?傳曰,允。
又啓曰,行都承旨徐俊輔藥院進,左承旨金學淳在外,右承旨金敎喜,左副承旨柳不爲仕進,同副承旨尹豐烈式暇出去,院中只有臣一人,伴直無人,左副承旨柳所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨徐俊輔藥院進,左承旨金學淳在外,右承旨金敎喜不爲仕進,同副承旨尹豐烈式暇出去,左副承旨柳牌不進,院中只有臣一人,伴直無人,右承旨金敎喜所當牌招,而拘於廳規,不得請牌,何以爲之?敢稟。傳曰,右承旨·左副承旨許遞,前望單子入之。
承旨前望單子入之,申絅·尹羽烈落點。
朴台壽啓曰,院中只有臣一人,伴直無人,新除授左副承旨尹羽烈所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授承旨申絅方在罷散中,何以爲之?敢稟。傳曰,敍用。又啓曰,左副承旨尹羽烈牌不進,伴直無人,行左承旨申絅所當牌招,而拘於廳規,不得請牌,何以爲之?敢稟。傳曰,牌招。
漢城左尹徐長輔書啓,臣敬奉聖諭,更爲傳諭于西部龍山坊孔德里契議政府領議政金載瓚所住處,則以爲臣,今伏承人臣所不敢晷刻承聞之敎,尙保視息,已合萬殞,不得偃處於近京之地,走伏高陽郡獄,仍爲席藁泥首,恭俟鈇鉞之誅云矣。臣旣承偕來之命,仍爲隨往之意,敢啓。傳曰,知道。
傳于朴台壽曰,江上之行,已萬萬乖當,郡獄之胥,又何一節之深於一節也?卿必欲捨予而後已乎?誠不能無憾於卿也。且昨諭忽忽,言不盡意則有之,反復思之,實無近似於卿所云不敢承聞之語,豈卿之急於決去而然歟?抑予之不能自覺而然歟?設使予眞有失言,在卿休休之量,當明以曉予,俾予知失,何可無所指說,而悻悻然窮日力而去哉?於是乎卿之心,不如予之心,重爲卿惜之。今此敷告,亶由惻怛,卿須明言,解予訝惠,隨卽上來,以便予心事,下諭于偕來亞卿,使之傳諭于領相,卽與上來。
朴台壽啓曰,卽者吏曹郞廳來言,軍威縣監李正幹憲府則雖已署經,諫院則尙未署經云,除在外外,未肅拜人員,竝卽牌招,以爲署經之地,何如?傳曰,一司除署經。
以左副承旨柳牌不進罷職傳旨,傳于朴台壽曰,只推。
以應敎朴齊聞,校理朴岐壽,副校理朴基宏,副修撰金蘭淳·洪學淵牌不進罷職傳旨,傳于朴台壽曰,只推。
朴台壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
未時,太白見於巳地。
藥房提調李肇源,右副承旨朴台壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
朴台壽啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
備忘記,美錢僉使金宗兪下直,長弓一張,長箭一部,片箭一部,筒兒一箇賜給。
朴台壽啓曰,備邊司郞廳來言,今日賓廳日次,而領議政金載瓚未肅拜,左議政南公轍,右議政林漢浩俱有身病,不得來會云矣,敢啓。傳曰,知道。
又啓曰,同副承旨尹豐烈今日不爲仕進,卽爲牌招,何如?傳曰,允。
朴台壽,以內醫院提調意啓曰,副提調徐俊輔今日問安,不爲仕進,卽爲牌招,何如?傳曰,允。
朴台壽啓曰,藥房提調持湯劑來待矣。傳曰,封入。又啓曰,玉堂上下番俱空,已至多日,事甚未安。應敎朴齊聞,校理朴岐壽,副校理朴基宏,副修撰金蘭淳·洪學淵旣有只推之命,竝更牌招,推移入直,何如?傳曰,允。
又啓曰,行左承旨申絅時在廣州地,斯速乘馹上來事,下諭,何如?傳曰,允。
以左副承旨尹羽烈牌不進罷職傳旨,傳于朴台壽曰,只推。
朴台壽啓曰,行都承旨徐俊輔不爲仕進,左承旨申絅,右承旨金學淳在外,同副承旨尹豐烈牌不進,院中只有臣一人,伴直無人,左副承旨尹羽烈旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨徐俊輔不爲仕進,行左承旨申絅,右承旨金學淳在外,同副承旨尹豐烈傳旨未下,左副承旨尹羽烈牌不進,院中只有臣一人,伴直無人,行都承旨徐俊輔所當牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,徐憙淳·洪冕燮·李魯集·李友秀·沈能岳落點。
以同副承旨尹豐烈牌不進罷職傳旨,傳于朴台壽曰,只推。
以左副承旨尹羽烈牌不進罷職傳旨,傳于朴台壽曰,只推。
獻納李猉峻啓曰,伏以臣,姿性魯莽,言議巽軟,淸朝耳目,本不近似,而納言除旨,忽下於夢想之外,臣感恩怵義,雖不得不章皇出肅,而第臣於院啓中,有私義之不可冒參者,在前叨除諫職也。以此引避,已蒙恩遞,今臣處義,宜無異同,其何敢一刻晏然於臺次乎?連値齋日,今始來避,所失尤大,請命遞斥臣職。答曰,依啓。
朴台壽啓曰,大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔牌不進,監察茶時之意,敢啓。傳曰,知道。
以大司諫洪時濟,掌令李彦輔牌不進罷職傳旨,傳于朴台壽曰,只推。
以應敎朴齊聞,校理朴岐壽,副校理朴基宏,副修撰金蘭淳·洪學淵牌不進罷職傳旨,傳于朴台壽曰,只推。
朴台壽,以司僕寺一二提調意啓曰,兼內乘洪雲錫移拜慶尙左兵虞候矣,其代令該曹卽爲口傳差出,何如?傳曰,允。
兵曹口傳政事,以朴兢淵爲內乘,護軍單徐俊輔。
朴台壽,以禮曹言啓曰,來壬午式年科擧事目中,戊寅年備邊司科場捄弊節目,亦爲添錄以入,而預先知委於京外,以爲恪遵擧行之地,何如?傳曰,允。
又以賑恤廳言啓曰,中部貞善坊古兵曹契任掌金昌孫,今月初十日,本洞路傍,得一歲遺棄男兒,同里居良女朴召史欲爲收養,東部蓮花坊蓮池洞契任掌朴奉得,今月初十日,本洞路傍,得三歲遺棄男兒,同里居良女鄭召史欲爲收養,蓮花坊蓮池洞統內契任掌朴得瑞,今月初十日,本洞路傍,得一歲遺棄男兒,同里居良女金召史欲爲收養,南部瓦有豆里契任掌李億金,今月初十日,本洞路傍,得二歲遺棄男兒,同里居良女金召史欲爲收養,貧不自食,皆願受料,告于本部,自各該部牒呈,故依節目竝爲給料,使之乳養之意,敢啓。傳曰,知道。
又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
又以刑曹言啓曰,本曹所在大明律·大典通編·無冤錄等冊子,年久弊傷,且多落卷,每當試取之際,輒有苟艱之患,而在前如此之時,筵稟刊來,曾有受敎定式,大明律·大典通編·無冤錄三冊,依已例各十七件,卽速印出,星火上送之意,分付于板本所在之嶺南·湖南·關西三道道臣,何如?傳曰,允。
又以義禁府言啓曰,保放罪人黃燾·洪羲弼·朴英載·林秀鳳等,還囚照律以入之意,敢啓。傳曰,知道。
義禁府啓目粘連,廣梁前僉使林秀鳳矣本府議啓內,漂人護送,所當審愼,而不書姓名,旣極疎漏,徑先擅理,大違法例,以此照律,罪杖八十收贖,奪告身三等私罪,奉敎依允。又照目粘連,冬至祭永禧殿大祝洪羲弼,崇陵大祝黃燾,懿陵大祝朴英載等矣本府議啓內,軍銜之擅自下鄕,有違法意,而享役之趁不來待,終歸懸頉,竝只以此照律罪,各笞五十收贖,解見任別敍私罪,奉敎依允爲旀,竝只功減一等爲良如敎。刑曹啓目粘連照律令是白乎矣,檢律郭鎭手本內,義城縣令李鳳秀矣檢獄之時,兄弟相證罪,大明律不應爲條云。凡不應得爲而爲之,事理重者杖八十,大典通編推斷條云云,文武官枉法受贓外,笞杖竝收贖。李鳳秀罪狀,右律施行何如?啓依允爲旀,功減一等爲良如敎。又啓目,蔚山府車德寬獄事,初檢實因之懸以拳手者,語不成說。大失獄體,初檢官徐有儞從重推考,何如?判付內依允。蔚山前府使徐有儞年六十九矣白等,矣身昧於法例,莫重實因,不能詳錄,致有問備之命,惶恐遲晩云,照律令是白乎矣,檢律郭鎭手本內,大明律不應爲條云。凡不應得爲而爲之,事理重者杖八十,大典通編推斷條云,文武官枉法受贓外,笞杖竝收贖。徐有儞罪狀,右律施行,何如?啓依允爲旀,功減一等爲良如敎。
禮曹參議金陽淳疏曰,伏以臣,伏奉除旨,以臣爲通政大夫禮曹參議者,臣積違之餘,義重叨謝,隨牌祗肅,粗伸微忱,而第本曹判書臣李憲琦,卽臣娣壻,在法應避,不當仍帶,玆陳短章,仰瀆崇嚴。伏乞聖明,亟命有司,照例遞改,以存公格,以安私分焉。臣無任云云。省疏具悉。所請依施。
大司成洪起燮疏曰,伏以臣,伏奉敎旨,以臣爲成均館大司成者,恩榮所被,同朝動色,是職何職,臣豈其人?晏然承受,則內愧乎僥濫,退然謙讓,則外嫌乎矯飾,徊徨踧踖,不省爲計。臣本窮民,倖齒仕籍,幼旣失學,遂無見聞,徒沐洪造,亦多踐歷,尋常執事,尙患不稱況國子之長,昭代攸選,而皐比之席,爲士林所視者乎?樗櫟自是不中,糠粃忽復居前,揣分量義,惶懼已深,褻名玷器,爲罪滋大,玆控短章,猥暴微懇。伏乞聖慈,俯垂鑑諒,特賜鐫改,不勝萬幸。臣無任云云。省疏具悉。爾其勿辭察職。
上在昌德宮。停常參·經筵。
未時,太白見於巳地。
朴台壽啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
徐憙淳啓曰,藥房提調持湯劑來待矣。傳曰,封入。
傳于朴台壽曰,孝禧殿誕日進獻物種,依乙亥年例,輸送于於義宮,祭需補用事,分付。
朴台壽啓曰,新除授同副承旨李魯集時在京畿驪州地,斯速乘馹上來事,下諭,何如?傳曰,允。
又啓曰,玉堂上下番俱空,已至多日,事甚未安。應敎朴齊聞,校理朴岐壽,副校理朴基宏,副修撰金蘭淳·洪學淵旣有只推之命,竝更牌招,以爲推移入直之地,何如?傳曰,允。
以左承旨李友秀,右承旨洪冕燮,左副承旨沈能岳牌不進罷職傳旨,傳于朴台壽曰,只推。
朴台壽啓曰,都承旨徐憙淳內閣直,左承旨李友秀,右承旨洪冕燮,左副承旨沈能岳未肅拜,同副承旨李魯集在外,院中只有臣一人,伴直無人,左副承旨沈能岳所當牌招,而拘於廳規,不得請牌,何以爲之?敢稟。傳曰,牌招,在外承旨許遞,前望單子入之,待下批,牌招察任。
承旨前望單子入之,金陽淳落點。
漢城府左尹徐長輔書啓,臣在高陽郡邑內里,本月初九日申時量,伏奉右副承旨臣朴台壽次知成貼有旨內,領議政金載瓚處敦諭一度,正書下送,卿其傳諭,卽與上來亦敎是白乎等以,敬奉聖諭,卽爲傳諭于議政府領議政金載瓚所住處是白乎則,以爲臣今囹圄在卽,金木是俟,何敢自同無故,備例附奏,而第伏見日昨別諭下者,滿紙辭敎嚴重,而至於以逸待勞四字,苟求本文本義,則實非人臣所敢晷刻承聞者。臣於是求死不得,歸身邑獄,而蒼皇震懍之中,未及詳細敷陳。今又承縷縷聖敎,卽此而罪上添罪,尤合萬殞,戰隕靡措。惟望劃降嚴誅亦爲白有等以,臣旣承偕來之命,故姑爲仍留,緣由竝此馳啓事云云。踏啓字。
傳于朴台壽曰,大臣旣如彼難安,日前別諭中,自卿之應之以下十一字抹去,以安其心,傳于朴台壽曰,栗烈之寒,日來忽劇,卿於勞頓捿屑之中,不瑕有損乎?昨接附辭,審以以逸待勞四字,大爲難安之端,此不過泛言相持之狀而已。初不念到於本文之如何。然卿旣若是過引,則予當爲卿還收也。歲色垂盡,百務皆滯,待卿出膺,一日三秋。況予至懇,罄悉無餘。卿其卽爲上來造朝,亟濟時艱事。卿其更爲傳諭,期卽偕來之意,下諭于偕來亞卿處。
金陽淳啓曰,大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔牌不進,監察茶時之意,敢啓。傳曰,知道。
以大司諫洪時濟,掌令李彦輔牌不進罷職傳旨,傳于金陽淳曰,只推。
以左副承旨沈能岳牌不進罷職傳旨,傳于朴台壽曰,只推。
以應敎朴齊聞,校理朴岐壽,副校理朴基宏,副修撰金蘭淳·洪學淵牌不進罷職傳旨,傳于朴台壽曰,只推。
朴台壽,以吏曹言啓曰,今此臘享大祭時,玉堂差祭人員,極爲苟艱,時任春坊,一體塡差以入,而時無職名人員,令該曹口傳付軍職,何如?傳曰,允。
上在昌德宮。停常參·經筵。
未時,太白見於巳地。
金陽淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
徐憙淳啓曰,藥房副提調持湯劑來待矣。傳曰,封入。
李友秀啓曰,玉堂上下番俱空,已至多日,事甚未安,應敎朴齊聞,校理朴岐壽,副校理朴基宏,副修撰金蘭淳·洪學淵旣有只推之命,竝更牌招,以爲推移入直之地,何如?傳曰,允。
傳于金陽淳曰,日寒如此,輕囚放釋,遣宣傳官,各營入直軍薄衣,摘奸以來。
李友秀啓曰,明日傳香,禮房承旨當爲齋宿,而右承旨洪冕燮今日不爲仕進,卽爲牌招,何如?傳曰,允。
金陽淳啓曰,大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔牌不進,監察茶時之意,敢啓。傳曰,知道。
以大司諫洪時濟,掌令李彦輔牌不進罷職傳旨,傳于金陽淳曰,只推。
金陽淳啓曰,臣敬奉聖敎,馳往義禁府,取考囚徒案,則時囚罪人全就煥,以西平萬戶,載船不善守護之罪,係是輕囚,故依傳敎放送,仍爲馳往典獄署,取閱囚徒案,則御寶僞造罪人一名,結案罪人二名,殺獄罪人十五名,公貨犯逋罪人六名,係是重囚,故竝爲仍囚,其餘各司雜犯罪人鄭聖祿·南周敬·印志弘·金重鉉·全繼忠·黃景文·安小金·辛匡勳·崔普溫·安宗弼·韓德亨·趙興喆·崔興鐵·劉漢得·李汝玉·安仁石·洪吉運·姜恭叔·金振國·金文郁·洪仁範·劉鼎植·李興佑·尹召史·七月伊·姜召史·業尙·申益周等二十八名,旣係輕囚,故竝依傳敎放送之意,敢啓。傳曰,知道。
李友秀啓曰,卽者吏曹郞廳來言,長連縣監李德純兩司俱未署經云,除在外外,未肅拜人員,竝卽牌招,以爲署經之地,何如?傳曰,允。
以右承旨洪冕燮牌不進罷職傳旨,傳于李友秀曰,只推。以應敎敢朴齊聞,校理朴岐壽,副校理朴基宏,副修撰金蘭淳·洪學淵牌不進罷職傳旨,傳于李友秀曰,只推。
兵曹,以許溟爲禁衛中軍。
李友秀,以吏曹言啓曰,近來各部之稱以捧債,侵困平民,誠一痼廢,不可不隨現論勘,而今聞北部官員,謂以捧債,捉去本曹書吏,至於決杖後拘留督捧之境云。督債自有所掌,上司亦有進來,則無端捉去,法外侵責,事體所在,萬萬駭然,當該部官,爲先汰去,其罪狀,令攸司稟處,何如?傳曰,允。
又以司饔院監膳提調意啓曰,漁夫契貢人等呼訴內,當此隆冬,江水全氷魚路斷絶,設網不得,舊儲已渴,新貿無路。明日日下生鮮,將至闕供之境,限提得間,願以活鷄全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封,魂殿日供生鮮,依例封進。
宣傳官柳相鎬書啓,臣於今日午時量,以薄衣摘奸事,伏奉政院所下聖敎,自通化門,至永肅門,闕內各所入直將官·軍兵及各門守直騎兵軍等,一一詳察是白乎則,上襦下袴,雖有厚薄之不等是白乎乃,別無薄着危急之慮是白乎矣,通化門騎兵軍金枝哲雖着周衣,以單衫薄袴,有呼寒之色是白齊。傳曰,令兵曹木綿題給。
宣傳官李日榮書啓,臣於今日午時量,以薄衣摘奸事,伏奉政院所下聖敎,馳往北營軍餉色·西營·禁衛新營·南營·龍虎營·訓局新營,各處所軍兵,一一看審是白乎則,上下所着,雖有厚薄之不同是白乎乃,別無薄着呼寒之弊是白齊。傳曰,知道。宣傳官金善一書啓,臣於今日午時量,以薄衣摘奸事,伏奉政院所下聖敎,馳往南別營·南小營·下都監·東別營·御營廳新營·東營·集春營·廣智營,各處所入直將官及軍兵,一一看審是白乎則,上下衣所着,雖有厚薄之不同是白乎乃,別無薄着呼寒之弊是白齊。傳曰,知道。
金陽淳,以訓鍊都監言啓曰,本局把摠南錫圭身病甚重,勢難察任,改差,何如?傳曰,允。
漢城府左尹徐長輔狀啓,以爲臣在於高陽郡邑內里,本月十一日申時量,伏奉都承旨臣徐憙淳次知成貼有旨內,領議政金載瓚處敦諭一度,正書下送,卿其更爲傳諭,期卽偕來亦敎是白乎等以,敬奉聖諭,更爲傳諭于議政府領議政金載瓚所住處是白乎則,以爲臣以晷刻難貸之喘,卽伏奉別下恩諭,德音曠蕩,慰恤益隆,至以四字下敎,竝命收還。臣於是,如得出死入生,復見天日,惶隕感泣,死無餘憾,而第臣自來情私,事關倫彝,向後遭罹,義重廉防,斷斷衷懇,宜入容光之照,而只緣蒼皇震隕之中,前後附奏,辭未達意,尙不得格回天心,而今則情窮勢迫,更無他因極之路矣。獄中上書,昔人攸行,謹當收召神精,猥徹文字,冒萬死畢暴腔血,以冀天地生成之澤亦爲白有等以,臣旣承偕來之命,故姑爲仍留,緣由竝以馳啓云云。踏啓字。
上在昌德宮。停常參·經筵。
未時,太白見於巳地。
嘉順宮進服二錢重人蔘粟米飮,自今日一貼式,限三貼煎入事,榻前下敎。
徐憙淳啓曰,明日乃是小寒,自明日日暖間,視事頉稟之意,敢啓。傳曰,知道。
金陽淳啓曰,大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔傳旨未下,監察茶時之意,敢啓。傳曰,知道。
徐憙淳啓曰,右承旨洪冕燮,左副承旨沈能岳,右副承旨朴台壽今日不爲仕進,竝卽牌招,何如?傳曰,允。
徐憙淳啓曰,藥房副提調持湯劑來待矣。傳曰,封入。
傳于李友秀曰,檢校待敎徐憙淳,馳詣顯隆園,奉審摘奸,仍詣健陵·華寧殿,一體奉審以來。
李友秀啓曰,玉堂上下番俱空,已至多日,事甚未安。應敎朴齊聞,校理朴岐壽,副校理朴基宏,副修撰金蘭淳·洪學淵旣有只推之命,竝卽牌招,以爲推移入直之地,何如?傳曰,允。
以大司諫洪時濟,掌令李彦輔牌不進罷職傳旨,傳于金陽淳曰,只推。
李友秀啓曰,守令署經事,命下矣。大司諫洪時濟,掌令李彦輔旣有只推之命,竝卽牌招,何如?傳曰,允。
又啓曰,守令署經事命下,而憲府則大司憲宋穉圭,執義宋應圭,掌令白慶楷,持平朴永元·姜泰重在外,掌令李彦輔牌不進,諫院則大司諫洪時濟牌不進,司諫柳季麟,正言白東圭·禹錫簡在外,獻納未差,無以備員署經,何以爲之?敢稟。傳曰,山林外,在外臺諫竝許遞,前望單子入之,待下批,牌招察任。
臺諫前望單子入之,執義吳熙常,掌令沈東潤,持平李覲吾·睦台錫,司諫李彦淳,獻納鄭禮容,正言嚴燾·黃燾落點。
金陽淳啓曰,司諫李彦淳,掌令李彦輔旣已肅謝,不爲傳啓,事甚未安,竝推考,何如?傳曰,允。
以右承旨洪冕燮,左副承旨沈能岳,右副承旨朴台壽牌不進罷職傳旨,傳于李友秀曰,只推。
李友秀啓曰,明日傳香,禮房承旨當爲齋宿,而右承旨洪冕燮旣有只推之命,卽爲牌招,何如?傳曰,禮兵換房。
又啓曰,明日傳香,禮房承旨當爲齋宿,而右副承旨朴台壽旣有只推之命,卽爲牌招,何如?傳曰,允。
金陽淳,以都摠府言啓曰,今此孝禧殿望祭親行時,侍衛寶劍,當爲備員,而都摠管鄭尙愚,副摠管金履載·李石求在外,徐有聞呈辭,金啓河·李愚在·權逴俱有身病,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,孝禧殿望祭親行時,侍衛寶劍,當爲備員,而都摠管鄭尙愚,副摠管金履載·李石求在外,徐有聞呈辭,金啓河·李愚在·權逴俱有身病,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管李肇源,副摠管金銑·洪奭周·金愚淳·尹行直·李憲琦·申絅落點。
金陽淳啓曰,新除授副摠管洪奭周方在罷職中,何以爲之?敢稟。傳曰,敍用。
兵曹,都摠管單李憲琦。
傳于朴台壽曰,孝禧殿望祭時出宮,自內爲之,侍衛置之。
以應敎朴齊聞,校理朴岐壽,副校理朴基宏,副修撰金蘭淳·洪學淵牌不進罷職傳旨,傳于朴台壽曰,只推。
金陽淳,以兵曹言啓曰,內禁衛將趙寬錫,五衛將田百寧病難供職,呈狀乞遞,五衛將金前任羅州營將,宋哲文前任順天營將,李商一前任咸鏡監營中軍,金鍾殷前任全羅監營中軍,忠翊衛將李澈前任黃海監營中軍,俱在任所,上來間該廳番次苟艱云,竝改差,何如?傳曰,允。
又以兵曹言啓曰,謹依薄衣摘奸宣傳官柳相鎬書啓判下,通化門騎兵軍金枝哲,木一疋去核二斤題給之意,敢啓。傳曰,知道。
又以義禁府言啓曰,卽接月令醫員朴致華手本,則時囚罪人閔靖顯素患疝積之症,當此極寒,一倍添劇,肚臍橫亘,呼吸喘促,症形危重云,罪人病勢如此,則一邊保放,一邊草記,曾有定式矣。閔靖顯姑爲保放之意,敢啓。傳曰,知道。
上在昌德宮。停常參·經筵。
未時,太白見於巳地。
進御拱辰君子湯,自明日停止事,榻前下敎。
金陽淳啓曰,大司憲宋穉圭,執義吳熙常,掌令沈東潤,持平李覲吾在外,掌令李彦輔呈辭,持平睦台錫傳旨未下,監察茶時之意,敢啓。傳曰,知道。
傳于朴台壽曰,禮房承旨馳詣宗廟·景慕宮,奉審摘奸以來。
朴台壽啓曰,藥房提調持湯劑來待矣。傳曰,封入。
以大司諫洪時濟,正言黃燾,持平睦台錫牌不進罷職傳旨,傳于金陽淳曰,只推。
朴台壽啓曰,守令署經事,命下矣。大司諫洪時濟,正言黃燾,持平睦台錫旣有只推之命,竝更牌招,以爲署經之地,何如?傳曰,允。
又啓曰,今日齋宿,承旨當爲備員,而左承旨李友秀,右承旨洪冕燮,左副承旨沈能岳不爲仕進,所當牌招,而拘於廳規,不得請牌,都承旨徐憙淳奉命在外,無以備員,何以爲之?敢稟。傳曰,知申外竝許遞,前望單子入之。
承旨前望單子入之,金啓溫·洪時濟·李潞落點。
又啓曰,今日齋宿,承旨當爲備員,新除授左承旨金啓溫,所當牌招,而拘於廳規,不得請牌,何以爲之,而左副承旨洪時濟,同副承旨李潞竝卽牌招,何如?傳曰,允。牌招。
又啓曰,玉堂上下番俱空,已至多日,事甚未安,應敎朴齊聞,校理朴岐壽,副校理朴基宏,副修撰金蘭淳·洪學淵旣有只推之命,竝更牌招,推移入直之地,何如?傳曰,允。
又啓曰,左承旨金啓溫牌不進,無以備員,何以爲之?敢稟。傳曰,許遞,前望單子入之。
承旨前望單子,任存常落點。
以左承旨金啓溫牌不進罷職傳旨,傳于朴台壽曰,只推。
又啓曰,吏曹郞廳來言,臺諫有闕,政事,取稟。傳曰,政官牌招開政。
傳于金陽淳曰,纔已示意於批答矣。其時不能嚴處,實有愧於九經之義,旣覺之後,不可以已往而不論,前承旨任厚常嶺沿投畀。
朴台壽,以侍講院言啓曰,明日孝禧殿望祭王世子亞獻禮時,宮官當爲全數進參,而輔德李敬參,兼輔德李鶴秀在外,文學金鼎均呈辭受由,司書朴容壽,說書朴宗學俱有實故,無以備員,何以爲之,而弼善未差之代,令政院稟旨差出,待下批,牌招,以爲備員進參之地,何如?傳曰,竝許遞,與弼善未差之代,前望單子入之,待下批,牌招察任。
春坊前望單子入之,輔德金學淳,兼輔德金啓溫,弼善任天常,文學宋應圭,司書朴永元,說書洪永觀落點。
以持平睦台錫,正言黃燾牌不進罷職傳旨,傳于金陽淳曰,只推。
以應敎朴齊聞,校理朴岐壽,副校理朴基宏,副修撰金蘭淳·洪學淵牌不進罷職傳旨,傳于朴台壽曰,竝許遞,今日政差出。
朴台壽,以侍講院言啓曰,兼文學洪學淵時無職名,令該曹,口傳付軍職,何如?傳曰,允。
兵曹口傳政事,副司果單洪學淵。
以兼輔德金啓溫,弼善任天常,說書洪永觀牌不進罷職傳旨,傳于朴台壽曰,只推。
兵曹口傳政事,副司果單朴岐壽。
洪時濟,以都摠府言啓曰,新除授副摠管洪奭周,時無職名,令該曹口傳付軍職,何如?傳曰,允。
兵曹口傳政事,護軍單洪奭周。
洪時濟,以兵曹言啓曰,武臣兼宣傳官李大淵除授在外,過限未上來,依法典改差,何如?傳曰,允。
又以訓鍊都監言啓曰,卽聞三淸洞近處,有虎跡云。故發遣將校摘奸,則果如所聞,城內虎患,極爲驚心,善放砲手四十名,將校率領,另加搜捉,而亦令禁衛營·御營廳,竝力行獵,何如?傳曰,允。
又以禁衛營·御營廳言啓曰,三淸洞近處有虎跡,令禁衛營·御營廳,竝力行獵事,自訓鍊都監草記矣。善放砲手各四十名,將校率領,合力行獵之意,敢啓。傳曰,知道。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
金陽淳,以義禁府言啓曰,前承旨任厚常嶺沿投畀事,承傳啓下矣。任厚常慶尙道昌原府投畀,而以承傳內辭意具罪目,依例發遣府書吏,押送配所,何如?傳曰,允。
負罪臣金載瓚疏曰,伏以臣,事君不誠,至情未格於聰聽,爲子不肖,一言未副於存沒。今以十年遂初之願,將作一朝打乖之人,情迫到十分,勢窮到十分。前後附奏,實出於斷斷血衷,不容有一毫飾辭。竊自附於必孚之誠,而恩諭荐降,責勉彌掣,苦忱便屬於例讓,迷執自歸於牽强。平生之所發願者孝,而今則孝無可施,所自期者忠,而今則忠無所資。三綱之重,二倫都虧,俯仰高厚,此何人斯?噫,臣十稔在職,居未嘗一日忘痛,進未嘗一日忘退,而只以初筵成就之敎,信如金石,奉爲準的,庶可以收之桑楡,得免爲判作兩截之人,鏤骨刊心,計日如年。惟俟聖上成終之恩,及至丙子夏體諒,卽所以成就臣身,而當日之敎,於是始申矣。臣之所成者至情,所就者微諒,而使臣身得有今日所成就者,是殿下,必信如綸之言,不奪匹夫之情,竟許一遞,曲加再造之至德盛恩也。臣於丁卯冒膺之日,雖不得固守初心,獲遂至懇,而今旣成就得初心至懇,則中間閱歲之少多遲速,固未必較論,而一則成就之恩也,二則成就之恩也。藉此入地,父子相見,方可以有辭於泉塗,無負於幽明也。今若於成就之後,旋又破壞,則前則尙有期於復伸,今則更無路於自新,仍作終此生得罪名敎之人,瀉萬斛而不可更滌也,轉百劫而不可復完也。此臣必辭之義,比諸年前初拜,不啻加幾重鐵限矣。人或謂以當初誓墓,出於輕遽,臣亦不以爲不遽,而旣告矣,不可追也,旣誓矣,不可渝也。一言爲質,永不二三者,卽誓也,與人胥誓,尙不可改也。況子之於父,而若使處滾急則改之,遇事會則改之,是食言於父子存沒之間,是豈臣所忍爲者耶?人或以義分責臣,而臣則以爲喪身而欺親,出而承君命,則由臣身而朝廷爲辱,聖德爲累,天下後世,亦當議其世矣。此果爲義分之所當然者乎?追贖已毁之身,永保自守之心身心於國,生死於國,以不報爲報,上以有成物之仁,下不失守株之義,卽古人所謂義也分也。臣之劃在方寸,自期自勉者,亶在於是耳。今若器破而不得復全,水覆而不得再收,竟使之兩負家國而止,則是乃日月有遺照,天地有餘憾,而大有違於我殿下作成陶鑄之功也。臣雖無似,亦豈忍爲是哉?噫,喜爵祿而畏鈇鉞,卽生民恒情之所同然,而臣獨自犯死罪,甘就死地者,蓋出於私焉而彝倫有關,公焉而義分爲重,斷無以自今日擺棄無餘故耳。殿下天只何不惻然垂恤,劃賜一兪乎?至若向後人言,言出諫官,名登白簡,其所聲討,至嚴且重,乃謂以無憂國愛君之心,有孤恩負國之罪,以致主威不重,王綱不振,又以臣分世道,爲聖朝憂虞,三尺之典,直擬以嶺海。噫,四維之重,大有關乎治道汚隆,而況大官進退,爲朝野所表準,今乃自托無辨之義,仍據遭言之地,揚揚如無故者,歷觀古昔,豈或有是,而後之視今,將以爲何如時也?卽此而臣之去就,尤豈容擬議於今日哉?臣身伏犴狴,罪合斧鑕,而尺疏叫閽,尤增無憚之誅,而不如是,則覆盆之情,無以上暴。不得不冒萬死仰號,亟降威命,以嚴邦憲,千萬泣祝。臣無任云云。答曰,省疏具悉卿懇。縷縷切苦之言,予亦爲卿悶然。苟可捨卿,豈或相强?百爾思量,今日捨卿不得,則於是乎權輕重於公私緩急之間,必欲藉卿之宿德,維持此艱棘板蕩之勢,向諭之勉卿以不潔其名,告卿以遂初之期者,予之望卿爲卿之心,良亦曲至,而卿乃不諒,一直牢拒,予焉得無憾乎?卿其更思,至於人言,不經無理,無足介意。然予於近日,反覆思之,則其疏之出,由予不明,而其時又未有快示堲讒之擧者,亦予之不明也。卿之冞引,毋或不在於其言,職在於予乎?由前則敷心如彼,由後則知過如此,卿其不可以許我乎?卿終不肯變動於此,則予又有所思,玆先告卿,嘗聞古昔盛際,亦或有似此之盛事,予雖致侑於先卿,而丐卿之出,不致卿則不休也。予雖寡昧,寧爲無實之言也?予言及此,思亦竭矣。卿其諒之,玆遣宗伯,往宣此批,卿須怳然而悟,幡然而起,卽日上來簉朝,以幸國事。仍傳于朴台壽曰,此批答,遣禮曹判書,馳往傳諭于領議政,仍與偕來,偕來亞卿則上來事,分付。
八道儒生幼學申錫珩,進士李日容·洪秉綸·李亨觀·李會九,幼學李源豐,進士金履慶,幼學李錠·金濟翼,生員李秉奎,幼學申錫觀·趙在英,進士李克永,幼學尹濟·李宋奎·申錫龍·洪在潤·李昌載,進士金濟民,幼學李栢秀·黃基宅·尹溟·李顯文·李鎕·洪秉性·沈能鈺,進士黃,幼學兪杞柱·李顯謨·任泰濟·李鎤,生員宋象純·趙鎭性·李顯永·姜台煥·李桂秀·金敬喜·李源天,進士韓毅鎭,幼學李夏永·白東圭·許鳳老·任五常·洪櫓·吳弼常·白東逑·南泂,進士李鍾九,幼學權思尹·李正倫·李仁逵·權中本·金鉐·李在絅·洪孝燮·李奎采·崔鎭奎·徐晩淳,進士韓用協·朴在參·鄭澤斿·任轍常·李正誼·安光晉·任百應·閔序鏞·宋祥彙·李愚·沈能萬·李鎭德·李厚璥·沈昌浩·朴來慶·申錫一·徐挺輔·朴春壽·元檼·徐繼輔·申錫周,進士李近源,幼學朴命壽·金鏽·洪鍾八·沈宜孫·申錫五·南翊來·尹洙·沈能集·李源益·張顯翼·趙在參·李容九·金錫淳·李濟晩·朴亨壽·柳觀一·兪宗源·金學根,進士洪殷燮,幼學權好仁,朴宗晏·玄性祚·咸羲轍·呂東翊·金魯曾·尹泂·愼師一·李晩善·沈景鎭·金載完·兪逵煥·李日憲·李海錫·柳之習·金禹鉉·申用休·韓敬裕,進士李載懿,幼學閔致厚·魚在亨·李義濬·兪敬柱·李光龍·徐有命·趙彝和,進士趙鎭晩,幼學金箕巖·權漢履·金載璟·朴寅煥·白東鎭·朴殷壽·李準·魚命羲,進士李天載,幼學朴洪壽·金亨相·李集淵,進士李記城,幼學金應鉉·李台勉·黃仁爲,進士閔範大,幼學李圭晉·金有根·朴益壽·金汝淳·李冲永·兪奭柱,進士李審規,幼學金直鉉·徐有浩·黃勉會·金炳斗·李時鼎,進士李寅協,幼學金業淵·吳致樂·金一淵·李好謙·洪秉泰·李得元·金履鍾·李善謙·南公宇,進士權復仁,幼學徐有根·成在亨·李培秀·申命完,進士金興根·尹滉·金載晉,幼學崔永膺·任泰瑜·金學成,進士李允愚·申錫華,幼學李殷祜·李根友·金一淳·尹經烈·李寅淸,進士崔日昌,幼學韓善裕·李時學·徐相奎·鄭溆·南敬采·尹綱烈·徐鉉輔·趙然明·李象中,進士金時根,幼學鄭麟和·宋欽·李觀初·李愚淵·徐鴻輔·鄭澤友·權五應·徐象輔,進士姜元會,幼學安應吉·具允祖·姜昌會,進士金漢淳,初學沈宜敬·愼永龜,進士金爀淳,幼學尹維烈·辛養善·尹克善·李圭復·閔養善·金晉根,進士閔致協,幼學吳致聞·李載毅·尹趾善,進士金明喜·李寅弼,幼學宋在義·李時豐·權一源·趙雲璧·李八淵,進士權永圭,幼學李興緖·趙雲紹·沈能一·權中祐·李時觀·徐健輔·朴齊顯·安光爀,進士李度心,幼學尹道善·申錫夔·李㽥·徐緯輔·趙存源·李樹敏·柳相東,進士申在念,幼學徐甲淳·李畹·徐相東·洪羲泰·申在彦,進士申在東·李疇·孫冕周,幼學徐瀅輔·安弘善·金在晉·申命浩·安文壽,進士鄭世臣·李樂重·李集重,幼學郭容默·李晩祿·徐舜輔·李民世·崔在新·沈魯慶·徐覺淳,進士李根五·趙德洙·趙在佑·趙然大,幼學沈氣浩·宋南圭·李文植·權羲仁·閔致用·成樂祖·李明允·沈宜德·朴謙源·金儒容·徐晃輔·李光輔·金在爀·魚在觀,進士南履獻·李漢明·李箕樂·申羲朝·李昇徽·柳溆·李百淵·李羲書·金鍾序,幼學朴天浩·李晩容·金天根·徐麟淳·李羲八·趙基亨·方箕準,進士金錫載·尹致舜·張禹汲·兪伯煥,幼學李之秀·尹致善·李廷五·閔景熙·趙成鎬·白師殷·安光學·李源逵·朴芹源,進士金尙履·安柱完·李時奎·權常顯·金銈·朴熙豐,幼學蔡祚永·盧應中·李孟浩·申錫元·任錫璋·李一浩·李義喆·成宗柱·申光五·崔著範,進士沈能大·姜鳳周·金在華·李廷簡,幼學金啓源·安澈·李光逵·金榮淳·金義益·康錫弼·蘇必榮·魏逌吉·朱弘寬·盧重厚·申冕周·玄商祚·金履柱·李道載·崔永同·申在義·柳應基·朴信源·高敬一·朴泯壽·宋益恒·李錫溥等疏曰,伏以朱夫子,論孟子經正民正之言,極贊其功,譬之於內修外攘,而至曰,正學之不明,由於眞儒之不尊,眞儒尊然後正學明。又論泗水侯孔鯉,獨未從祀於聖廟,爲嚮來禮官一時之失,而申請從祀,謂宜列在沂水侯之前。臣等於此,竊嘗欽誦,而有所興感。仍伏念正學之明不明,旣是斯文莫大之事,眞儒之尊不尊,亦係朝家切急之務。矧乎國之大敎,祀賢爲重,玆敢干冒屢瀆之誅,相率申籲於嚴廬之下,惟聖明察焉。噫,正學者聖人之道,眞儒者聖人之徒也。故修聖人之道,而爲聖人之徒者。生則依歸於聖人之門,沒則從祀於聖人之廟,眞儒於是乎尊,正學於是乎明。蓋自朱子歿而吾道東,眞儒輩出,正學相傳,有若先正臣文成公李珥,文元公金長生,文敬公金集,文正公宋時烈,文正公宋浚吉是已,而文成·文元曁兩文正皆入聖人之廟而配食之。獨金集之歿,今殆二百年所,而未蒙朝家之崇報,迄爲斯文之缺限。玆非眞儒之未盡尊,正學之未盡明者乎?臣等謹按金集卽先正臣文元公金長生之子也。胚胎前光生而絶異,淸通明睿,默契道體,纔能學語,以措豎口曰,此中字也,是乃聖人所謂不偏不倚,無過不及,精一允執,位育極致。蓋無一不本於這一箇中字,有似朱夫子演易本義之工。實肇於沙上畫卦之時,文元心奇之,稍長得先正臣文成公李珥傳授旨訣於文元詩禮之庭,以之而節次根基於朱夫子敬義夾持。誠明兩至之域,其於嚴心法大規模,固已箚定脚跟,而德性謙畏,門路正大,常自謂爲學,要須言行一致,動靜無間。遂以愼獨二字,扁其齋居,顧名思義,夙夜存省。此實平日燕申,戒謹恐懼,毋自欺而愼其獨,終始於中字上,做得恁地工夫,而有人不及知之妙,逮乎文元之歿也。繼述志事,發揮禮學,成就賢德,友翼聖道,如喪禮備要之校正而刊行,疑禮問解之彙輯而續成。皆其纂述嘉惠之大者,而又於五禮參酌編進,一王之治謨,群聖之制作,昭布旁達,統宗歸極,包括于百家,程章乎萬世。王朝士庶冠婚喪祭之儀,自此煥然復明於世。門人宋時烈·宋浚吉,以其所嘗事於文元者而事金集,一如文元在時,得以卒其業而傳其道,參差承學,爛熳同歸。上自文成·文元,下至兩文正公,先後陞配,竝腏文廡。蓋觀於此,金集之實爲眞儒之嫡傳,正學之宗主可知,而自我列聖朝四百年名賢大儒以來,未有若是之盛者也。是其金集道學德業也,優入聖人之門,得參聖人之位,當配聖人之廟者。固自章章如此,而至於出處之光明,事功之磊落,尤有建天地而揭日星,質鬼神而貫金石者。粵在仁廟丙子之亂,亟與同志糾合義旅,方將北上勤王,俄聞媾成,遂入都進慰,痛泣還山。逮我孝宗大王,秉春秋之大義,抱薪膽之至慟,慨然有復雪之志,木馬鐵杖,窹寐賢豪。于時金集首先應聘,契合消融,不啻魚水,而文正公臣金尙憲,亦以元老復入。先正臣宋時烈·宋浚吉,一時彙征,皆視金集進退,以爲去就,孝廟亦知金集之爲士林領袖,義理主盟。金集感激恩禮,思欲殫竭忠義,知無不言,言必切中,有曰天下之大本,殿下之一心也。又曰今日之急務,振紀綱嚴宮闈,用賢良恤民隱也。又曰爲治之道,在於得人也。凡此數言,皆所以明天理正君心,用人才固邦本,先致內修之實,以爲外攘之本。如朱子所論孟子之訓者,而孝廟虛心開納,將有朝暮非常之擧。不幸金集,竟以時議不合,浩然決歸,仍不復起,群賢奔迸,大計瓦解,孼臣媒亂,六使北來。嗚呼,天之生大賢,固不數數,而旣生之於有爲之時,卒致之於無成之地,千載之下,豈不爲志士仁人之所以崩心而痛骨者乎?雖然君子之道,所過者化,所存者澤。今去金集之世已遠矣,而環東土數千百里凡有血氣秉彝之天者,咸知眞儒之當尊,正學之當明,義理之當守,出處之當審,伊誰之賜也?肆昔先正臣宋時烈之誄文,有曰天生先生於我東,使之任繼開之責,又嘗語人曰,千百代之下,文廟從祀,舍先生而其誰。亦粵我寧考正宗大王,學冠百王,統接千聖,而嘗於文正公臣金麟厚從祀文廟之後,以未能竝擧金集,有尙今介介于中之敎,先正之正論,已自律尺於斯文,而何況大哉王言,炳烺窮宙?可謂質無疑而俟不惑,卽其當配未配,致歉於聖意者,有可以仰認其萬一。惜乎當日朝野之間,何無一人對揚其淸議,而反以父子竝享,古無其例爲言,便若有取舍存拔於其間者然。自此以後,一種議論,根據此說,終始漫漶。噫,其異矣。父子竝享古無例之云,今若只以尼·思祖孫,明·伊兄弟文廟已行之例言之,則可謂他無父子竝享之人,而祖孫兄弟旣皆竝享,則父子竝享,寧獨不可?況朱夫子·南康申請,明白鄭重,自泗水而上之,固父子也。自泗水而下之,亦父子也。由上由下,父子則同,是其一門一堂,儘爲祖子孫三世,夫豈不義,而朱子言之耶?如以朱子爲不足法則已矣。不然則朱子申請,顧不可爲今日倣行之明證乎?至於事係重大今姑置之八字,臣等愚迷,終莫之曉,事苟是也。今可爲之,事苟不是,後亦無爲。事之重大者姑置之,事之輕小者不置之。其亦異乎朱夫子·南康申請之本意,而今日姑置,明日又爲姑置,抑將更待何時?方得準成了也。嗚呼,顧今太陽中天,大化休明,而眞儒則不尊,正學則不明,朱子之道亦衰矣。伏願,殿下超然遠覽,穆然深思,仰念體寧陵述先朝之道,俯察尊眞儒明正學之事,亟命有司,特施先正臣文敬公金集從祀文廟之典,以光聖德,以幸斯文焉。臣等無任云云。省疏具悉。聖廟從享,至爲重難,不可遽議,爾等退修學業。
上在昌德宮。停常參·經筵。
未時,太白見於巳地。
孝禧殿望祭親行罷後,大殿·中宮殿·嘉順宮·世子宮·世子嬪宮,內閣·政院單子問安。答曰,罔極。藥房口傳問安。答曰,罔極。大殿·中宮殿·嘉順宮·世子宮,百官奉慰單子問安。答曰,罔極。藥房都提調林漢浩,提調李肇源,左承旨朴台壽啓曰,親行望奠,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世于宮·世子嬪宮,口傳問安。答曰,知道。
金陽淳啓曰,大司憲宋穉圭,執義吳熙常,掌令沈東潤,持平李覲吾在外,掌令李彦輔呈辭,持平睦台錫未肅拜,監察茶時之意,敢啓。傳曰,知道。
朴台壽啓曰,右承旨洪時濟,左副承旨任存常今日不爲仕進,竝卽牌招,何如?傳曰,允。
洪時濟啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
注書李憲瑋病,代以許茂爲假注書。
朴台壽啓曰,吏曹判書金魯敬,參判金履載牌不進推考傳旨,今方捧入,而開政命下之後,如是違牌,事甚未安,參議未差,判書·參判竝更牌招,何如?傳曰,允。
又啓曰,吏曹判書金魯敬,參判金履載牌不進推考傳旨,今方捧入,而開政命下,已至經宿,如是違牌,事甚未安,參判陳疏到院,而原疏以顯隆園忌辰祭正日,纔已退却矣,竝更牌招,何如?傳曰,允。
又啓曰,守令署經事,命下矣。持平睦台錫,正言黃燾旣有只推之命,竝更牌招,以爲署經之地,何如?傳曰,允。
以持平睦台錫,正言黃燾牌不進罷職傳旨,傳于金陽淳曰,只推。
以左副承旨任存常牌不退罷職傳旨,傳于朴台壽曰,只推。
朴台壽啓曰,卽伏見諸道今秋冬等褒貶啓本,則京畿監司韓兢履,公淸監司李錫奎,黃海監司李龍秀,平安監司金履喬,咸鏡監司李勉昇,守令無一人居下,殊無嚴明殿最之意,竝推考警責,何如?傳曰,允。
洪時濟啓曰,卽伏見諸道今秋冬等褒貶啓本,則廣州留守權常愼,黃海水使李恒權,全羅右水使閔宗爀,平安監司金履喬,慶尙左水使鄭煥宗,邊將無一人居下,京畿水使李復淵,公淸水使申純,全羅監司李書九,左水使具信喜,慶尙監司李在秀,南兵使金煐,邊將無一人居中·居下,殊無嚴明殿最之意,竝推考,何如?傳曰,允。
又啓曰,各道監·兵·水使赴任日淺,不得磨勘褒貶,則頉啓例也,而統制使朴基豐赴任日淺,當爲頉啓,而尙不來到,事甚未安,推考,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
朴台壽,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以吏曹言啓曰,曹所屬司饔院官員等矣今辛巳年秋冬等褒貶,當爲等第,而因本院都提調有故,不得磨勘之意,敢啓。傳曰,知道。
又以耆老所言啓曰,本所今年秋冬等褒貶等第,當依例磨勘,而堂上多有身病,無進參之員,限內不得擧行之意,敢啓。傳曰,知道。
又以忠勳府言啓曰,本府今辛巳年秋冬等褒貶,當爲磨勘,而有司堂上豐安君臣柳相祚在外,堂上不備,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事身病,不得爲之之意,敢啓。傳曰,知道。
又以議政府左右相意啓曰,今辛巳年秋冬等褒貶,當爲等第,而領議政金載瓚未肅拜,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今辛巳年秋冬等褒貶,當爲等第,而領中樞府事臣韓用龜在外,判中樞府事臣金思穆有身病,判中樞府事臣沈象奎未肅拜,限內不得磨勘之意,敢啓。傳曰,知道。
又以儀賓府言啓曰,本府郞廳今辛巳年秋冬等褒貶等第,當爲磨勘,而堂上永明尉臣洪顯周有身病,限內不得磨勘之意,敢啓。傳曰,知道。
李潞,以戶曹言啓曰,本曹郞廳今辛巳秋冬等褒貶啓本中,一字誤書擦改之意,敢啓。傳曰,知道。
又以戶曹言啓曰,本曹郞廳及所屬各司官員今辛巳秋冬等褒貶,依前例磨鍊以入,而軍資監·濟用監·司宰監·司䆃寺·內資寺·長興庫·平市署·司圃署,因都提調·提調有故,不得磨勘,去春夏等褒貶時,軍資監·濟用監·內資寺·內贍寺·長興庫·平市署·司圃署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今辛巳秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以漢城府言啓曰,本府郞廳及五部官員等今春夏等褒貶,因堂上有故,限內不得磨勘之意,曾已頉啓矣。其時官員,已多遷轉,無可考績,依近例本府郞廳褒貶蕩滌,而戶曹所磨勘五部官員褒貶,一體蕩滌之意,分付戶曹,何如?傳曰,允。
朴台壽,以奎章閣言啓曰,本閣今辛巳年秋冬等褒貶,當爲磨勘,而提學二員,直提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,各陵·殿·園·墓本曹郞廳·四學童蒙敎官·通禮院·典牲署·東西氷庫·禮賓寺·圖畫署官員等今辛巳年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
洪時濟,以都摠府言啓曰,本府郞廳及部將等今秋冬等褒貶,當爲磨勘,而都摠管李肇源有故,限內不得設行之意,敢啓。傳曰,知道。
又以兵曹言啓曰,本曹今辛巳年秋冬等褒貶啓本中,刀擦二處之意,敢啓。傳曰,知道。
又以兵曹言啓曰,本曹今辛巳年秋冬等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今辛巳年秋冬等褒貶,當爲等第,而都提調臣金思穆,大將臣白東薳俱有身病,限內不得磨勘之意,敢啓。傳曰,知道。
又以禁衛營言啓曰,本營從事官及諸將官今辛巳秋冬等褒貶,當爲等第,而都提調臣金載瓚在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今辛巳秋冬等褒貶,當爲等第,而都提調臣韓用龜在外,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今辛巳年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
金陽淳,以刑曹言啓曰,本曹褒貶磨勘時,屬司典獄署官員今秋冬等褒貶,本曹參議,例與刑房承旨,同爲磨勘,而該房承旨在外,不得一體磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨鍊以入,而臣致應有身病,限內不得爲之之意,敢啓。傳曰,知道。
李潞,以工曹言啓曰,本曹郞廳等矣今辛巳年秋冬等褒貶及屬司瓦署官員等矣今辛巳年秋冬等褒貶,合二度磨勘以入,而屬司中繕工監·尙衣院·造紙署·掌苑署·典涓司官員等矣今辛巳年秋冬等褒貶,因各該司提調有故,限內不得磨勘,而今辛巳年春夏等褒貶,因本曹堂上有故,限內不得磨勘,其時官員,亦多有遷轉者,依近例蕩滌之意,敢啓。傳曰,知道。
孝禧殿望祭親行敎是時,終獻官永明尉洪顯周,贊禮戶曹判書李存秀,典祀官奉常正金裕憲,宮闈令尙膳吳福謙,執禮司僕正林東鎭,執尊副司果趙璟鎭,大祝副司果洪學淵,祝史司書朴容壽,齋郞副司果趙寅永,盥洗位禮曹佐郞張鳳周,兵曹佐郞安允璟,爵洗位禮曹佐郞李興遂,宗簿主簿崔致憲,亞獻盥洗位直講金國憲,終獻盥洗位典籍金致礪,贊者引儀李儀朝,兼引儀金載奎,謁者引儀安聖謩,兼引儀朴維正,贊引兼引儀吳淳常,贊引假引儀金懋,祭監監祭閔祖榮·李綱在。
辛巳十二月十五日子時,上詣孝禧殿。望祭親行入侍時,左承旨朴台壽,右承旨洪時濟,右副承旨金陽淳,同副承旨李潞,記事官金炳朝,記事官李憲瑋,記注官金樂灃,記事官金持泰,檢校待敎朴綺壽以次侍立訖。上具衰服詣齋殿,時至,左通禮跪啓請行禮,贊禮前導,上入孝禧殿詣板位,贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭四拜興平身。執禮請行奠幣禮,上詣尊所西向立,執尊者擧冪,時濟酌酒,潞以爵受酒。上詣靈座前北向立,贊禮啓請跪,上跪,王世子以下在位者皆跪。台壽奉香,陽淳奉爐跪進,贊禮啓請三上香,上三上香,陽淳奠爐於案。台壽奉瓚跪進,贊禮啓請執瓚灌地,上執瓚灌地訖。台壽奉幣篚跪進,贊禮啓請執幣獻幣。上以幣授台壽,奠于靈座前。上降復位,執禮請行初獻禮。上詣尊所西向立,執尊者擧冪,台壽酌醴,時濟以爵受醴。上詣靈座前北向立,贊禮啓請跪,上跪,王世子以下在位者皆跪。時濟以爵跪進,贊禮啓請執爵獻爵。上以爵授陽淳,奠于靈座前,贊禮啓請俯伏興少退跪,大祝洪學淵進靈座之右,東向跪讀祝文訖,上降復位。執禮請行亞獻禮,宮官引王世子詣靈座前,行亞獻禮訖,降復位。執禮請行終獻禮,謁者引終獻官永明尉洪顯周詣靈座前,行禮如儀訖,降復位。執禮請哭,贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。宮闈令,納虞主如儀,贊禮導上詣望燎位,學淵奉幣燎於坎。贊禮啓禮畢,上還入齋殿。諸臣以次退出。
上在昌德宮。停常參·經筵。
金陽淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
任存常啓曰,肅謝法意,何等審愼,而白翎僉使李重協旣呈肅單,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
徐憙淳啓曰,吏曹判書金魯敬,參判金履載再牌不進推考傳旨,今方捧入,而開政命下,已至經宿,連事違一召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
朴台壽啓曰,玉堂上下番俱空,已至多日,事甚未安。今日政新除授玉堂,竝待下批,牌招,以爲推移入直之地,何如?傳曰,允。
又啓曰,卽者社稷署官員來言,今此臘享大祭時,提調當爲進參,而本署提調李肇源以內醫院提調,不得進參云,何以爲之?敢稟。傳曰,許遞,今日政差出。
金陽淳啓曰,大司憲宋穉圭,執義吳熙常,掌令沈東潤在外,掌令李彦輔,持平睦台錫牌不進,持平一員未差,監察茶時之意,敢啓。傳曰,知道。
以司諫李彦淳,正言黃燾,掌令李彦輔,持平睦台錫牌不進罷職傳旨,傳于金陽淳曰,只推。
徐憙淳啓曰,守令署經事,命下矣。持平睦台錫,正言黃燾旣有只推之命,竝更牌招,以爲署經之地,何如?傳曰,允。
以持平睦台錫,正言黃燾牌不進罷職傳旨,傳于金陽淳曰,只推。
徐憙淳啓曰,吏曹判書金魯敬,參判金履載牌不進推考傳旨,今方捧入,而開政命下,已至多日,連事違召,不卽承膺,事體所在,誠極未安,參判陳疏,判書更爲牌招,何如?傳曰,允。違牌勿爲呼望。
傳于徐憙淳曰,吏曹參判疏批已下卽爲牌招,如有違牌,勿爲呼望。
有政。吏批,判書金魯敬進,參判金履載進,參議未差,左承旨朴台壽進。以宋啓幹爲吏曹參議,韓耆裕爲大司諫,徐左輔爲持平,朴岐壽爲應敎,宋應圭爲校理,趙璟鎭爲副校理,林顔喆爲副修撰,李若洙爲敦寧都正,洪冕燮爲禮曹參議,李東煥爲兵曹參議,洪學淵爲兵曹正郞,柳煥民爲引儀,李義聲爲長水縣監,金魯應爲社稷提調,兼弼善單吳熙常。
兵批,行判書韓致應病,參判洪羲俊病,參議李東煥病,參知李鍾穆入直進。同知單柳宗文,僉知單李明培,上護軍李相璜,護軍朴宗正·申絅,副護軍金敎喜·金啓溫·尹羽烈·尹豐烈·李魯集·李友秀·沈能岳·李敬參·柳·洪冕燮·李燁·李日會·金魯巖·李熙章·鄭鴻觀,副司直柳季麟·朴齊聞·白慶楷·朴基宏·金鼎均·姜泰重·李猉峻,副司果金蘭淳·朴容壽·白東奎·禹錫簡,副司正朴宗學以上竝單付。
兵曹,以李元植爲摠戎中軍。
禮曹判書李憲琦書啓,臣於本月十四日亥時量,敬奉聖批,馳往傳諭于高陽郡邑內里議政府領議政金載瓚所住處是白乎則,以爲臣,罪在必誅,情急必呼,冒死投匭,尤係犯分,遄就王章,伏地恭竢。宗伯之臣,深夜遠臨,擎傳十行聖批,恩禮逾加,辭敎益隆,開導臣誨責臣,靡不用其極。慈若春溫,嚴如霜肅,而字字句句,有不敢承聞者,感隕震懍,益不知死所。而至於致侑之敎,叩膺長嘷,直欲籲天而無從,臣不幸不死,豈意今日至承是敎耶?今臣方命之罪,惟彼冥漠之中,臣父何知,而匪常之旨,至及臣父,只爲臣進身之路。迺使臣旣骨之親,震蕩驚隕於九地之下,在聖上孝理之政,豈不曲察人至不忍之至情耶?臣嘗聞君子體物之仁,亦及肖翹,聖人敦倫之化,必矜耄倪,伏望我殿下,諒臣而哀臣,少垂察焉。況臣於言官處分,尤有所萬萬難安者,藉使臣無可引之情,有必膺之勢,卽此一事,而更加以一層情勢矣。言官之以言獲罪,本是盛世疵政,而今爲一介臣去就,乃罪言官於幾年之後,而臣則揚揚赴職,言官則蒼黃去國,必貽八方之駭惑,而竊恐識者爲聖朝惜此擧也。臣之區區情私,更不暇煩陳,惟願遄降威命焉亦爲白有等以,臣旣承該來之命,故姑爲因留,緣由竝以馳啓云云。踏啓字。
傳于徐憙淳曰,昨批以後,意謂卿不竢駕屢而來,附奏又來,終無變動,何卿之困我拒我,至此之甚也?卿旣以致侑爲驚心之事,處分爲難安之端,卿若如此,初何乃鄭重如彼?使予發此言,今又何少無變動乎?卿若聽予,則兩款自可安帖,而卿不出此,曲在於卿乎,在於予乎?玆復敷諭,卿其亟改前見,毋復固執,卿若終又逡巡,必待予躬迎,如太宗之於玄齡,然後方恔於卿心乎?卿其諒之事,偕來正卿,更爲傳諭,卽與偕來事,下諭。
朴台壽,以侍講院言啓曰,說書洪永觀旣有只推之命,更爲牌招察任,何如?傳曰,允。
洪時濟,以兵曹言啓曰,本曹今秋冬等褒貶軍職啓本中,副司果朴升用·李廷輪,憑據該廳仕日單子,以貶坐不參,置諸中考矣。朴升用時帶承文判校,李廷輪方在被謫蒙放,而混置中考,臣之矇未照察,不勝惶恐,朴升用·李廷輪之中考勿施,何如?傳曰,允。
又以兵曹言啓曰,坼見諸道褒貶啓本,則江華留守尹魯東啓本中,濟物萬戶朱道昌以浮謗姑恕爲目,平安監司金履喬啓本中,金城別將金聲麗以還籍未整,惡得免謗爲目,則竝宜置下考,而置諸中考,殊無嚴明殿最之意,各該道臣·守臣,竝推考警責,濟物萬戶朱道昌,金城別將金聲麗竝下考施行,何如?傳曰,允。
又以訓鍊都監·禁衛營·御營廳言啓曰,三淸洞近處有虎跡,發遣砲手合力行獵矣。今日鵂岩近處,中豹虎一頭捉得,謹此封進,而捉虎將卒,自各該營,考例施賞,如有未盡捉者,使之另加遍審,期於搜獵之意,敢啓。傳曰,知道。
又以禁衛營言啓曰,本營千摠任百觀身病猝重,勢難察任,改差,何如?傳曰,允。
金陽淳,以義禁府言啓曰,保放罪人閔靖顯還囚捧供以入,而病勢一向未差,仍爲保放之意,敢啓。傳曰,知道。
義禁府啓目,北部都事閔靖顯原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
知敦寧府事李相璜疏曰,伏以臣,向承譴何,曾不足以贖愆殃之萬一,屛伏鄕廬,靡所自容。纔踰月而恩敍遽降,不幾何而除命荐至,樞銜·敦府,華誥聯翩,誠未知負罪賤臣,何以得此於聖明也?憚遠不赴,藉非本情,因私屢瀆,大關常分,國有典憲,嶺海猶輕。至今追思,惶汗浹背,雖聖度天大,曲加湔拂,還臣舊秩,侈臣新命,復廁之於簪履之末。臣何敢夤緣唐突,遽謂匪罰之榮,已經勘斷,方隆之寵,可以憑恃,揚揚彈束,自同無故哉?不惟臣自來情病,有不容擬議於官職去就而已。況臣所叨,旣無敦寧,則法又不當仍帶,玆從縣道,附徹微懇。伏乞聖慈,亟許遽改,以存公格,仍命選部,勿復檢擬臣名,俾靖私義焉。臣無任云云。答曰,省疏具悉。所請依施。
吏曹參判金履載疏曰,伏以臣,伏蒙恩暇,歸省先壠,粗伸私情,未及反面,而伏承除旨,以臣爲吏曹參判,臣聞命蹙踖,誠不知措躬之所也。臣本空疏,百無攸當,只緣生死肉骨,受恩罔極,義自效於奔走,念不到於淸要。乃蒙我殿下謬加拂拭,濫廁宰列,內外歷揚,罔非踰分,居常愧懼,若臨淵谷,而況此新除職名,尤是臣萬萬不可承當者乎?夫試以職事,有能則進,不任則退,卽用人之常法也。臣於本曹,曾叨參議,適因右僚之有故,時或代斲而行政,未嘗擧一材能,振一淹滯,以效銓衡之責,則其不堪之實,亦已著甚矣。是宜亟賜斥退,永刊銓望,而今乃進畀以亞銓之職,臣恐朝廷用人之道,從此壞矣。以私則涯分已過,而有不稱之懼,以公則用舍失宜,而累則哲之明,玆敢披露情實,仰瀆崇嚴。伏乞聖慈,俯賜鑑諒,特遞臣新授之職,仍命勿復檢擬,以安私分,以重公器,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
金陽淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
朴台壽啓曰,來二十一日,輪臺日次矣,敢稟。傳曰,當次人受點,後日次待令。
又啓曰,右承旨洪時濟,同副承旨李潞今日不爲仕進,竝卽牌招,何如?傳曰,允。
傳于朴台壽曰,孝禧殿臘享大祭,以攝行磨鍊。
朴台壽啓曰,卽者社稷署官員來言,臘享大祭,提調當爲進參,而本署提調金魯應在外,不得進去云,何以爲之?敢稟。傳曰,許遞,令該曹口傳差出。
以應敎朴岐壽,副校理趙璟鎭,副修撰林顔喆牌不進罷職傳旨,傳于朴台壽曰,只推。
朴台壽啓曰,玉堂上下番俱空,已至多日,事甚未安。應敎朴岐壽,副校理趙璟鎭,副修撰林顔喆旣有只推之命,竝更牌招,推移入直,何如?傳曰,允。
又啓曰,守令署經事,命下矣。持平睦台錫,正言黃燾旣有只推之命,與新除授大司諫韓耆裕,持平徐左輔一體牌招,以爲備員署經之地,何如?傳曰,允。
金陽淳啓曰,大司憲宋穉圭,執義吳熙常,掌令沈東潤在外,掌令李彦輔,持平睦台錫·徐左輔牌不進,監察茶時之意,敢啓。傳曰,知道。
以大司諫韓耆裕,司諫李彦淳,正言黃燾,掌令李彦輔,持平睦台錫·徐左輔牌不進罷職傳旨,傳于金陽淳曰,只推。
以大司諫韓耆裕,正言黃燾,持平睦台錫·徐左輔牌不進罷職傳旨,傳于金陽淳曰,只推。
傳于朴台壽曰,明日待開門,弘文提學牌招,柑製通方外爲之,試紙用大好紙。
傳于朴台壽曰,柑製待下敎爲之。
禮曹判書李憲琦狀啓,臣在於高陽郡邑內里,本月十七日寅時量,伏奉左承旨朴台壽次知成貼有旨內,領議政金載瓚處敦諭一度,正書下送,卿其更爲傳諭,卽與偕來亦敎是白乎等以,敬奉聖諭,更爲傳諭于議政府領議政金載瓚所住處是白乎則,以爲卽伏見別諭下者,辭旨萬萬截嚴,至有二字匪常之敎,驚惶震越,不敢偃息遠邑,今方進伏城闉之外,恭竢鈇鉞之誅亦爲白有等以,臣旣承偕來之命,故仍爲隨往,緣由竝以馳啓云云。踏啓字。
傳于朴台壽曰,卽聞卿還至城外,旣還則斯司簉朝,又何爲胥命也?予旣以不致卿則不休,設言於卿,卿若一向如是,則予亦何憚爲卿躬迎乎,卿必欲坐邀則已,如其不然,卽爲入來登筵事,卿其更爲傳諭之意,分付偕來重臣處。
傳于朴台壽曰,發遣吏郞,諸執事淸齋與否,摘奸以來。
以右承旨洪時濟,同副承旨李潞牌不進罷職傳旨,傳于朴台壽曰,只推。
以應敎朴岐壽,副校理趙璟鎭,副修撰林顔喆牌不進罷職傳旨,傳于朴台壽曰,只推。
以咸鏡監司李勉昇狀啓,咸興府民家失火事,傳于金陽淳曰,當寒失所,聞甚矜惻,原恤典外,別加顧助事,分付。
朴台壽,以吏批言啓曰,今日政廳,考見各道褒貶啓本,則黃州牧使兪漢寔以少加斟量,民譽可聞爲目,新溪縣令金基拓以弊多由客,遂之斯幸爲目,延豐縣監朴馨源以吏固難信爲目,靑陽縣監南履綏以振刷豈易爲目,彦陽縣監許稱以鄕頑如戢,民害益除爲目,利原縣監鄭奎行以政令太銳,人或病之爲目,則俱宜置下考,而置諸中考,珍島郡守崔應鉉以方責賙救,餘事可略爲目,龍宮縣監尹復誼以杖以立威爲目,兔山縣監金炳元以豈無得失,摠由眞率爲目,則俱宜置中考,而置諸上考,殊無嚴明殿最之意,五道道臣,推考警責。黃州牧使兪漢寔,新溪縣令金基拓,延豐縣監朴馨源,靑陽縣監南履綏,彦陽縣監許稱,利原縣監鄭奎行,竝罷黜,珍島郡守崔應鉉,龍宮縣監尹復誼,兔山縣監金炳元,竝中考施行,何如?傳曰,允。
金陽淳,以兵曹言啓曰,今十二月十九日宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除在外入直,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今月二十日,三內禁軍番次矣,該番將未差之代,依承傳,口傳擬入之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住薦名,各其名下懸註以入之意,敢啓。傳曰,知道。
又以御營廳言啓曰,本廳字內興仁門南邊第一城廊近處頹城改築處女墻,亦已畢築之意,敢啓。傳曰,知道。
又以義禁府言啓曰,江華留守尹魯東狀啓內,卽接本府經歷徐有昌,中軍尹膺烈馳報,則防守物故罪人成得生母,以宿病,本月十六日丑時量,物故的實云,門扉封標,旣自王府擧行,則臣府不得擅自開閉,亟令王府稟旨擧行事,啓下矣。發遣府都事,眼同地方官,開其棘扉,物故罪人成得生母屍身,卽爲出給後,依前封鎖事,申飭該府,嚴加防守,何如?傳曰,允。
上在昌德宮。停常參·經筵。
未時,太白見於巳時。
進御加味正氣散一貼煎入事,榻前下敎。
進御加味正氣散一貼更爲煎入事,榻前下敎。
金陽淳啓曰,大司憲宋穉圭,執義吳熙常,掌令沈東潤在外,李彦輔呈辭,持平睦台錫·徐左輔未肅拜,監察茶時之意,敢啓。傳曰,知道。
朴台壽啓曰,右承旨洪時濟,左副承旨任存常,同副承旨李潞今日不爲仕進,竝卽牌招,何如?傳曰,允。
又啓曰,三品官之無得過三日循例請牌,曾有定式矣。禮曹參議洪冕燮除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于朴台壽曰,禮房承旨馳詣社稷·宗廟·永禧殿·景慕宮奉審摘奸以來。
徐憙淳啓曰,藥房提調·副提調持湯劑來待矣。傳曰,封入。
吏曹口傳政事,以韓致應爲社稷提調。
朴台壽啓曰,玉堂上下番俱空,已至多日,事甚未安。應敎朴岐壽,副校理趙璟鎭,副修撰林顔喆旣有只推之命,竝更牌招,推移入直,何如?傳曰,允。
又啓曰,守令署經事,命下矣。大司諫韓耆裕,正言黃燾,持平睦台錫·徐左輔旣有只推之命,竝更牌招,以爲備員署經之地,何如?傳曰,允。
持平徐左輔啓曰,臣百無一能,濫竊科第,言議風采,初不近似於淸朝耳目之任,而廼者柏府除旨,忽下於千萬夢想之外,繼以署經有命,召牌荐降,含恩怵義。雖不得不張皇出肅,而第臣於合啓中,有不可聯參者,在前如臣情地,擧皆引避,輒蒙體諒之恩,今臣處義,宜無異同,以此情踪,其何敢晏然於臺次乎?請命遞斥臣職。答曰,依啓。
禮曹判書李憲琦書啓,臣敬奉聖諭,更爲傳諭于西部盤松坊京營口契領議政金載瓚所住處,則以爲臣,自伏承昨夜不敢聞之敎,退不得逬伏遠邑,進無望冒入京闉,來伏近城之地,冀蒙當被之律。今又別諭遄降,辭旨尤萬萬截嚴,非人臣所敢晷刻承受者。今則情窮勢迫,區區私義,有未暇自恤,卽當冒進前席,仰請威罰,而第臣狗馬之疾,越添於震迫奔逬之中,見方逆旅奄奄,無以自力登對,少竢三數日調將,謹當冒沒趨膺。伏乞前後匪常之敎,言官行遣之命,特令反汗,以開臣進身之路,正卿偕來,亦命收還,千萬至祝矣。臣旣承偕來之命,姑爲仍留之意,敢啓。傳曰,知道。
傳于朴台壽曰,附奏之來,知有愼節,曷勝奉念?卿今許我矣,爲國事幸甚,而卿旣以前後辭敎及任厚常處分爲難安,竝當爲卿收還,偕來亦爲召還。卿其卽爲還第加攝,竢間造朝事,偕來正卿仍爲傳諭後,正卿則退去事,分付。
傳于朴台壽曰,官職辭受之間,各有禮義,雖小官,不可以非禮使之進,非義奪其守,況大官乎?大臣不出,則進言者當勸之人主,益盡誠禮,其可反勸以不敬大臣乎?況加以罔測之詆衊而卑臺議律,無所顧忌乎?此殆四百年所未有而大關後弊者也。追加處分,本意卽然,非欲以此爲慰釋領相之地,而領相,反以爲難進之節,到此亦不可不曲副所請,以安其心,投畀罪人任厚常今姑分揀。
傳于朴台壽曰,旣許還收矣,前後別諭中未便之句語,一倂還收。
朴台壽啓曰,今日社稷·宗廟·景慕宮,承旨當爲監祭,而都承旨徐憙淳內閣直,右承旨洪時濟,左副承旨任存常,同副承旨李潞牌不進,院中只有左承旨朴台壽,臣陽淳二人,不得備員進去,何以爲之?敢稟。傳曰,牌不進承旨竝許遞,前望單子入之,待下批,牌招察任。
承旨前望單子入之,李寅溥·尹豐烈·李朝鉉落點。
傳于朴台壽曰,兵·刑換房。
徐憙淳啓曰,藥房副提調持湯劑來待矣。傳曰,封入。
兵曹口傳政事,以尹明儉爲內禁將。
以右承旨洪時濟,左副承旨任存常,同副承旨李潞牌不進罷職傳旨,傳于尹豐烈曰,只推。
以應敎朴岐壽,副校理趙璟鎭牌不進罷職傳旨,傳于尹豐烈曰,只推。
以慶尙道黃腸木敬差官戶曹佐郞李宗馨狀啓,黃腸木尺數,不滿事目,惶恐待罪事,傳于尹豐烈曰,勿待罪事,回諭。
尹豐烈,以侍講院言啓曰,兼弼善李彦淳入直矣。以宗廟臘享大祭大祝,纔已出去,上番闕直,事甚未安。輔德金學淳在外,文學未差,兼文學洪學淵差祭,兼輔德金啓溫,弼善任天常竝卽牌招,以爲推移入直之地,何如?傳曰,允。
又以侍講院言啓曰,輔德金學淳在外京畿楊州地,司書朴永元時在平安道殷山縣任所,書筵入番事緊,斯速乘馹上來事,下諭,何如?傳曰,竝許遞,前望單子入之。
又以戶曹言啓曰,時御所內各司雨漏處,每於四季朔,看審修改,而時値隆冬,依近例,待明春擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而臘享大祭齋戒相値,不得設行之意,敢啓。傳曰,知道。
又以兵曹言啓曰,內禁衛將朴敦常除授在外,上來無期云,羽林衛將曺慶夏,宣傳官李書彬俱以病難供職,呈狀乞遞,竝改差,何如?傳曰,允。
又以兵曹言啓曰,僉知中樞府事朴九齡除授在外,上來無期云,景福宮衛將梁德夏,慶熙宮衛將柳宗文俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
尹豐烈啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
又啓曰,長連縣監李德純,長水縣監李義聲憲府則雖已署經,諫院則大司諫韓耆裕,正言黃燾牌不進,獻納鄭禮容,正言嚴燾在外,只有司諫李彦淳一人,不得署經,何以爲之?敢稟。傳曰,一司除署經。
傳于徐憙淳曰,藥房入侍。
徐憙淳啓曰,藥房三提調持湯劑來待矣。傳曰,封入。
以副修撰林顔喆牌不進罷職傳旨,傳于朴台壽曰,只推。
朴台壽啓曰,玉堂上下番俱空,已至多日,事甚未安,應敎朴岐壽,副校理趙璟鎭,副偐撰林顔喆旣有只推之命,竝更牌招,推移入直,何如?傳曰,允。
以大司諫韓耆裕,正言黃燾,持平睦台錫牌不進罷職傳旨,傳于尹豐烈曰,只推。
尹豐烈啓曰,大司諫韓耆裕,正言黃燾,持平睦台錫旣有只推之命,一體牌招,何如?傳曰,允。
又啓曰,大司憲宋穉圭,執義吳熙常,掌令沈東潤在外,掌令李彦輔牌不進,持平睦台錫疏批未下,一員未差,監察茶時之意,敢啓。傳曰,知道。
以大司諫韓耆裕,司諫李彦淳,正言嚴燾·黃燾,掌令李彦輔牌不進罷職傳旨,傳于尹豐烈曰,只推。
春坊前望單子入之,輔德沈能岳,司書洪羲祖落點。
以右承旨李朝鉉牌不進罷職傳旨,傳于朴台壽曰,只推。
以兼輔德金啓溫,弼善任天常牌不進罷職傳旨,傳于朴台壽曰,只推。
以應敎朴岐壽,副校理趙璟鎭牌不進罷職傳旨,傳于朴台壽曰,只推。
以副修撰林顔喆再牌不進罷職傳旨,傳于朴台壽曰,只推。
朴台壽,以侍講院言啓曰,說書洪永觀入直矣。身病猝重,纔已出去,下番闕直,事甚未安,司書洪羲祖在外,兼司書趙璟鎭卽爲牌招入直,何如?傳曰,允。
又以禮曹言啓曰,卽接奉常寺所報,則孝懿王后練主造成與奉安處所,預爲稟定云,取考謄錄,則自前國恤時,練主造成奉安處所,例於空闕爲之矣,今番則以何殿擧行乎?敢稟。傳曰,以崇政殿爲之。
尹豐烈,以訓鍊都監·禁衛營·御營廳言啓曰,今月十六日,鵂巖近處,捉得虎豹後,仍爲行獵矣。今日補土所近處有虎跡,故追至狗蹲峯,捉得中豹虎一頭,小豹虎一頭,謹此封進,而連捉三虎之該校論賞,曾有定式矣。令該曹考例稟處,砲手自各該營,分等施賞,而連捉之餘,有難遽然撤還,仍爲行獵之意,敢啓。傳曰,知道。
又以訓鍊都監·禁衛營·御營廳言啓曰,今日狗蹲峯近處,中豹虎一頭,小豹虎一頭捉得後,仍爲行躐矣。狗蹲峯下,中豹虎一頭,又爲捉得,謹此封進,而連捉之餘,有難遽然撤還,仍爲行獵之意,敢啓。傳曰,知道。
又以禁衛營言啓曰,本營字內敦義門南邊頹城改築處女墻,亦已畢築之意,敢啓。傳曰,知道。
又以義禁府言啓曰,投畀罪人任厚常分揀事,承傳啓下,而任厚常,發遣府書吏,已爲發送矣。計其日字,則未及到配所,到處知委分揀,何如?傳曰,允。
又以義禁府言啓曰,保放罪人閔靖顯還囚議處以入,而病勢一向未差,仍爲保放之意,敢啓。傳曰,知道。
禁府啓目,白翎僉使李重協原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,向前閔靖顯亦,督債拘留,旣係法外,上司進來,不能如例,則不可以囚供之發明,有所參恕,以此照律,何如?判付啓,依允。
尹豐烈,以義禁府言啓曰,卽接月令醫員朴致華手本,則時囚罪人李重協素患冷積之症,處冷添劇,時時衝上,呼吸喘促,食飮全却,症形危重云,罪人病勢如此,則一邊保放,一邊草記,曾有定式矣。李重協姑爲保放之意,敢啓。傳曰,知道。
辛巳十二月十九日辰時,上御大造殿。藥房入診入侍時,都提調林漢浩,提調李肇源,副提調徐憙淳,記事官金炳朝,記注官李命純,記事官金持泰以次進伏。醫官吳千根·李命運進伏楹外訖。漢浩曰,昨日湯劑進御之後,夜間聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,日候不調,閭巷間感症大熾,或有頭疼及肢節痛諸症矣,聖候果無此等症候乎?上曰,別無是症矣。漢浩曰,中宮殿氣候,何如?上曰,殿宮氣候一樣矣。仍命醫官入診。千根等以次診候訖,退伏奏曰,脈候左右三部調均,而左邊脈候,稍有浮大之節,感候快復,則漸次康寧矣。上曰,湯劑何以爲定乎?漢浩曰,當議定矣。進御杏蘇飮一貼煎入事。出榻敎上命退,諸臣以次退出。
上在昌德宮。停常參·經筵。
藥房都提調林漢浩,提調李肇源,副提調徐憙淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
李朝鉉啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
金陽淳啓曰,備邊司郞廳來言,今日賓廳日次,而領議政金載瓚未肅拜,左議政南公轍,右議政林漢浩俱有身病,不得來會云矣,敢啓。傳曰,知道。
徐憙淳啓曰,藥房三提調持湯劑來待矣。傳曰,封入。
李寅溥啓曰,玉堂上下番俱空,已至多日,事甚未安,應敎朴岐壽,副校理趙璟鎭,副修撰林顔喆旣有只推之命,竝卽牌招,推移入直,何如?傳曰,允。
以應敎朴岐壽,副校理趙璟鎭,副修撰林顔喆牌不進罷職傳旨,傳于李寅溥曰,只推。
以大司諫韓耆裕,司諫李彦淳,正言嚴燾·黃燾,常令李彦輔牌不進罷職傳旨,傳于李朝鉉曰,只推。
李朝鉉啓曰,大司憲宋穉圭,執義吳熙常,掌令沈東潤在外,掌令李彦輔牌不進,持平睦台錫疏批未下,一員未差,監察茶時之意,敢啓。傳曰,知道。
李寅溥,以侍講院言啓曰,下番連日闕直,事甚未安,兼司書趙璟鎭旣有只推之命,更爲牌招入直,何如?傳曰,允。
以兼司書趙璟鎭牌不進罷職傳旨,傳于李寅溥曰,只推。
李朝鉉,以刑曹言啓曰,依下敎,吳甲孫嚴刑一次後,平安道熙川郡定配所,卽爲押送之意,敢啓。傳曰,知道。
又以刑曹言啓曰,年前京外無賴之輩,募聚徒黨,創出無前之事,徵索口文於各江米商處,至於蹕路上言之境,而自廟堂,軫念其弊,作俑頭民,嚴刑定配之意,草記蒙允,仍爲革罷矣。奸細之流,睯不知戢,又於今秋,乃敢私自聚黨,肆然成契,誅求口文於沿江穀商,弊復如前。人心騷撓,言念民習誠萬萬痛惋,作頭首倡之輩,當爲一竝刑配,而其中李春興係是出身,如渠賤類,不必移送王府,自臣曹一體勘律,何如?傳曰,允。
義禁府照目粘連,前北部都事閔靖顯矣本府議啓內,督債拘留,旣係法外,上司進來,不能如例,則不可以囚供之發明,有所參照,以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又啓目,冬至祭徽陵大祝閔秉勳原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目粘連,向前李重協亦,趁未出肅,雖諉實病,經呈肅單,難免不察,以此照律,判付啓,依允。
李朝鉉,以義禁府言啓曰,保放罪人李重協還囚議處,閔靖顯還囚照律以入,而李重協病勢,一向未差,仍爲保放之意,敢啓。傳曰,知道。
持平睦台錫疏曰,伏以臣,於年前待罪薇垣也。請寢減死定配罪人丁若鏞䆁歸田里之命,率爾一言,遽觸駴機,未幾而辛碩林之疏出矣。碩林特隨人之桔橰,而其疏,卽爲若鏞代辨之辭耳。其所爲說,太涉肆恣,全無倫脊,臣雖駑劣無狀,豈忍與彼,逐句辨詰,有若爭曲直者然哉?獨其攙及先故,橫加誣辱之語,私心衋傷,直欲無訛,烏可諉以街巷之訩罵,置而無辨乎?臣祖平日闢異,乃其苦心,而持論主以平恕。故媢嫉者,亦未敢肆詛,虛閒者,咸服其稱停。彼忽以目人護邪,擠陷所憾八字醜辭,一革句斷,臣祖前後章疏,布在一世,平生著述,亦多見者,討以邪賊者,旣甚明著,斥以掩護者,自有其人,則未知彼所云云。指其中誰某而言耶?此莫非緣臣不肖,貽辱祖先之罪。然人孰無親,將欲辱人,必先辱人之親者,抑獨何心?噫嘻,不仁之甚矣。若其代若鏞辨白,則附會莫重之辭敎,粧撰已著之罪案,至謂臣疏以急書,是將欲歸臣於反坐之律。然彼以犯上不道之逆鍾爲兄,則雖使彼無身犯,亦當應坐。況臣之前疏臚列,俱係實犯,誣與不誣,世必有公議,何待臣多費筆舌也。至若蔡弘遠事,卽爲父鳴冤耳。爲父鳴冤,本非可罪。故臣之區區一言,竊自以爲公論,若以恩怨厚薄,有所扶抑於告君之辭,則是豈人臣進言之義,而初無恩怨厚薄之可言者哉?且其明冤之擧,關係若鏞甚事,而輒皆合擧於一疏,又以臣之區而別之者,看作大何,不亦異乎?彼以溺者援人之計,恐壞藉口禦人之資,有此綢繆訿翕,扮出臺章也。李泰淳卽先正之裔,人所嘅惜,尤異他人,故臣之所論,亦出於此。使泰淳自辨,則受過與遂非,俱未可知。然碩林之替當分疏,已是常情之外。又況心實爲若鏞逞憾,而外若爲泰淳地者,苟有具眼,宜無不知,臣不欲更事覼縷也。臣之所自悼者,言纔脫口,蜮弩隨之,辱及先人,憮心痛恨,嚼舌何及?惟有矢以自靖,毋犯猜怒,以爲收楡之策矣。不意柏府新命,忽降於吟病跧伏之中,臣於是,惝怳縮踖。若出夢寐,恩造雖感於簪履,艮限莫越於尺寸,課日違召,罪積逋慢。玆敢略暴衷懇,仰瀆崇嚴,倘垂鑑諒,亟賜鐫削,俾遂區區微諒,則臣當銜恩戴私,以畢此生焉。臣無任云云。省疏具悉。爾其勿辭察職。
辛巳十二月二十日辰時,上御大造殿。藥房入診入侍時,都提調林漢浩,提調李肇源,副提調徐憙淳,記事官金炳朝,記注官金輦,記注官李命純以次進伏。醫官吳千根·李命運進伏楹外訖。漢浩曰,昨日湯劑進御之後,夜間聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,殿宮氣候一樣矣。漢浩曰,世子宮氣候,間有靡寧之候矣,諸節,何如?上曰,差勝矣。仍命醫官入診。千根等以次診候訖,退伏奏曰,脈候左右三部調均,而左邊脈度浮大,比昨稍有柔緩之節矣。上曰,湯劑何以爲定?漢浩曰,當議定矣。進御橘茹茶一貼煎入事。出榻敎命退,諸臣以次退出。
上在昌德宮。停常參·經筵。
未時,太白見於巳地。
藥房都提調林漢浩,提調李肇源,副提調徐憙淳啓曰,節屆隆冬,寒事轉緊,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿·嘉順宮·世子宮·世子嬪宮,口傳問安。答曰,知道。
金陽淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐憙淳啓曰,左承旨朴台壽,右承旨李朝鉉今日不爲仕進,竝卽牌招,何如?傳曰,允。
金陽淳啓曰,來二十五日,朝參日次矣,敢稟。傳曰,停。
徐憙淳啓曰,玉堂上下番俱空,事甚未安,應敎朴岐壽,副校理趙璟鎭,副修撰林顔喆旣有只推之命,竝卽牌招,推移入直,何如?傳曰,允。
以應敎朴岐壽,副校理趙璟鎭,副修撰林顔喆牌不進罷職傳旨,傳于徐憙淳曰,只推。
金陽淳啓曰,大司憲宋穉圭,執義吳熙常,掌令沈東潤在外,掌令李彦輔,持平睦台錫牌不進,持平一員未差,監察茶時之意,敢啓。傳曰,知道。
以大司諫韓耆裕,司諫李彦淳,正言嚴燾·黃燾,掌令李彦輔,持平睦台錫牌不進罷職傳旨,傳于金陽淳曰,只推。
以左承旨朴台壽,右承旨李朝鉉牌不進罷職傳旨,傳于徐憙淳曰,只推。
以兼司書趙璟鎭牌不進罷職傳旨,傳于徐憙淳曰,只推。
徐憙淳,以侍講院言啓曰,下番連日闕直,事甚未安,兼司書趙璟鎭旣有只推之命,更爲牌招入直,何如?傳曰,允。
以兼司書趙璟鎭牌不進罷職傳旨,傳于徐憙淳曰,只推。
徐憙淳,以內醫院都提調·提調意啓曰,內醫李慶年,全昧事體,多有肆然不謹之罪,極爲駭妄,爲先汰去,何如?傳曰,允。
又以禮曹言啓曰,卽接南部幼學趙頤鎭所志,則以爲同姓七寸姪淳嫡妾俱無子,以其同生弟泳第二子庚植,欲爲繼後,兩家相議完定,而未及禮斜之前,淳夫妻俱沒,拘於常規,不得循例禮斜,依定式草記稟處事呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,門長趙頤鎭所訴旣如此,依定式,趙泳第二子庚植,立爲趙淳之後,何如?傳曰,允。
宣傳官蔡學永書啓,臣於本月二十日午時,以泮氷摘奸事,伏奉聖敎,馳往鷺梁津,沿江上下,次第看審是白乎則,鷺梁·龍山·麻浦·玄石·西江·楊花津·乫頭等津氷厚,俱爲一尺三寸,人馬通行,無慮是白齊。傳曰,知道。
宣傳官金善一書啓,臣於本月二十日午時量,以泮氷摘奸事,敬奉聖敎馳往,始自廣津沿江上下,次第看審是白乎則,廣津·三田渡·漢江·西氷庫·豆尾浦等五處,則氷厚一尺三寸,俱爲完氷是白遣,松坡纛島段,氷厚不過八寸,而人馬雖或間間通行是白乎乃,不無涉危之慮,故該鎭將處,各別申飭是白齊。傳曰,知道。
金陽淳,以兵曹言啓曰,今十二月二十一日,武臣賓聽講書日次,而中日相値,不得爲之之意,敢啓。傳曰,知道。
又以禁衛營言啓曰,本營千摠李誾彬身病猝重,勢難察任,改差,何如?傳曰,允。
又以訓鍊都監·禁衛營·御營廳言啓曰,連捉四虎,遽爾撤還,恐涉疎虞,仍爲搜獵矣。今至二日,不見虎跡,姑爲撤獵之意,敢啓。傳曰,知道。
又以義禁府言啓曰,保放罪人李重協還囚照律以入之意,敢啓。傳曰,知道。
義禁府照目粘連,白翎僉使李重協矣本府議啓內,趁未出肅,雖諉實病,徑呈肅單,難免不察,以此照律,罪笞四十收贖,附過還職,私罪奉敎依允爲旀,功減一等爲良如敎。又啓目粘連,向前閔秉勳亦,觀其所供,則南邑省覲之行,適在罷散之後,旣非軍銜擅行,又非無端規避,則合有參恕之典,分揀放送,何如?判付啓,依允。
辛巳十二月二十一日辰時,上御大造殿。藥房入診入侍時,都提調林漢浩,提調李肇源,副提調徐憙淳,記事官金炳朝,記注官金輦·金樂澧以次進伏。醫官吳千根·李命運進伏楹外訖。上曰,醫官入診。千根等以次診候訖,退伏奏曰,脈候左右三部調均,而左三部數候,比昨日益有復常之節,湯劑別無議定者矣。漢浩曰,夜間聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,殿宮氣候一樣矣。漢浩曰,世子宮靡寧之節,何如?上曰,快差矣。仍命退,諸臣以次退出。
上在昌德宮。停常參·經筵。
未時,太白見於巳時。
金陽淳啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐憙淳啓曰,右承旨李朝鉉今日不爲仕進,卽爲牌招,何如?傳曰,允。
朴台壽啓曰,玉堂上下番俱空,已至多日,事甚未安,應敎朴岐壽,副校理趙璟鎭,副修撰林顔喆旣有只推之命,竝更牌招,以爲推移入直之地,何如?傳曰,允。
以應敎朴岐壽,副校理趙璟鎭,副修撰林顔喆牌不進罷職傳旨,傳于朴台壽曰,只推。
金陽淳啓曰,大司憲宋穉圭,執義吳熙常,掌令沈東潤在外,掌令李彦輔,持平睦台錫牌不進,持平一員未差,監察茶時之意,敢啓。傳曰,知道。
以大司諫韓耆裕,司諫李彦淳,正言嚴燾·黃燾,掌令李彦輔,持平睦台錫牌不進罷職傳旨,傳于金陽淳曰,只推。
以右承旨李朝鉉牌不進罷職傳旨,傳于徐憙淳曰,只推。
以公淸監司李錫奎狀啓,鎭岑縣監鄭義命遭母喪事,傳于徐憙淳曰,令該曹口傳差出,催促下送。
朴台壽,以侍講院言啓曰,下番闕直,已至多日,事甚未安,兼司書趙璟鎭旣有只推之命,更爲牌招入直,何如?傳曰,允。
宣傳官李日榮書啓,臣於本月二十日午時量,以泮氷摘奸事,敬奉聖敎,馳往臨津,氷泮形地,詳審看審是白乎則,沿江上下氷厚,爲一尺五寸是白乎所,人馬通涉,無慮爲白齊。傳曰,知道。
金陽淳,以訓鍊都監言啓曰,本局諸將官講射,每於年終,都計劃別單修啓,而今年,則自三月至八月,連爲停止,無以計劃,都計劃勿施,何如?傳曰,允。
又以禁衛營言啓曰,本營諸將官講射,每於年終都計劃,別單修啓,而今年,則自三月至八月,連爲停止,無以計劃,都計劃勿施,何如?傳曰,允。
又以御營廳言啓曰,本廳諸將官講射,每於年終都計劃,別單修啓,而今年,則自三月至八月,連爲停止,未滿次數,都計劃勿施,何如?傳曰,允。
又以摠戎廳言啓曰,本廳諸將官講射,每於年終都計劃,別單修啓,而今年,則自三月至八月,連爲停止,無以計劃,都計劃勿施,何如?傳曰,允。
李寅溥,以工曹言啓曰,各殿宮人日進上艾花·首花·銅人勝,當爲磨鍊擧行,而取考乙丑謄錄,則因臣曹草記,有勿爲封進之命矣,今番則何以爲之乎?敢稟。傳曰,勿爲封進。
吏曹啓目粘連啓下是白有所,觀此平安監司金履喬狀啓,則以爲殷山縣監朴永元移拜持平,而該縣,尤甚邑中災形最酷,春初開賑,方張經紀,此時遞易,實有民事狼狽之慮,姑爲仍任事,令該曹稟處亦爲白有臥乎所,民事政當遑汲,賑政尤有所重,仍任事依狀請施行,何如?判付啓,依允。
上在昌德宮。停常參·經筵。
未時,太白見於巳地。
李寅溥啓曰,大司憲宋穉圭,執義吳熙常,掌令沈東潤在外,李彦輔呈辭,持平睦台錫未肅拜,一員未差,監察茶時之意,敢啓。傳曰,知道。
朴台壽啓曰,右承旨李朝鉉今日不爲仕進,卽爲牌招,何如?傳曰,與都承旨許遞,前望單子入之。
承旨前望單子入之,徐俊輔·洪命周落點。
兵曹口傳政事,副護軍單徐憙淳。
傳于尹豐烈曰,留院公事入之。
朴台壽啓曰,玉堂上下番俱空,已至多日,事甚未安,應敎朴岐壽,副校理趙璟鎭,副修撰林顔喆旣有只推之命,竝更牌招,推移入直,何如?傳曰,允。
以應敎朴岐壽,副校理趙璟鎭,副修撰林顔喆牌不進罷職傳旨,傳于朴台壽曰,只推。
傳于李寅溥曰,山林外,在外·違牌臺諫竝許遞,前望單子入之,待下批,牌招察任。
臺諫前望單子入之,大司諫申絢,司諫金洛龍,獻納朴基宏,正言鄭來成·蔡定永,掌令姜世揆·鄭時善,持平尹尙烈·朴來謙落點。
以兼司書趙璟鎭牌不進罷職傳旨,傳于朴台壽曰,只推。
朴台壽,以侍講院言啓曰,下番闕直,已至多日,事甚未安,兼司書趙璟鎭旣有只推之命,更爲牌招入直,何如?傳曰,允。
又以侍講院言啓曰,兼弼善李彦淳時無職名,令該曹口傳付軍職,何如?傳曰,允。
兵曹口傳政事,副司果單李彦淳。
吏曹口傳政事,以金敬淵爲鎭岑縣監。
尹豐烈,以禁衛營言啓曰,本營騎士別將趙義鎭,千摠柳基常俱有身病,勢難察任,改差,何如?傳曰,允。
又以禁衛營言啓曰,本營字內昭義門北邊頹城改築處女墻,亦已畢築之意,敢啓。傳曰,知道。
上在昌德宮。停常參·經筵。
尹豐烈啓曰,大司憲宋穉圭,執義吳熙常,掌令姜世揆·鄭時善,持平尹尙烈·朴來謙在外,監察茶時之意,敢啓。傳曰,知道。
又啓曰,玉堂上下番俱空,已至多日,事甚未安,應敎朴岐壽,副校理趙璟鎭,副修撰林顔喆旣有只推之命,竝更牌招,推移入直,何如?傳曰,允。
又啓曰,行都承旨徐俊輔,左承旨洪命周,右承旨朴台壽,右副承旨金陽淳不爲仕進,左副承旨李寅溥式暇出去,院中只有臣一人,伴直無人,右副承旨金陽淳所當牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,朴齊一·尹羽烈·李鶴秀·任存常·柳遠鳴落點。
尹豐烈啓曰,新除授同副承旨柳遠鳴時在京畿安山地,斯速乘馹上來事,下諭,何如?傳曰,允。
又啓曰,行都承旨朴齊一,右承旨尹羽烈牌不進,左承旨李鶴秀內閣直,右副承旨尹豐烈須資出去,同副承旨柳遠鳴在外,院中只有臣一人,伴直無人,右副承旨尹豐烈卽爲牌招,何如?傳曰,閣臣兼帶承旨外,竝許遞,前望單子入之。
承旨前望單子入之,徐俊輔·李羲肇·洪益聞·朴台壽·李潞落點。
任存常啓曰,坐直無人,新除授右副承旨李羲肇,同副承旨李潞竝卽牌招,何如?傳曰,允。
李羲肇啓曰,同副承旨李潞牌不進,伴直無人,左副承旨洪益聞所當牌招,而拘於廳規,不得請牌,何以爲之?敢稟。傳曰,牌招。
以右承旨尹豐烈牌不進罷職傳旨,傳于李羲肇曰,只推。
以應敎朴岐壽,副校理趙璟鎭,副修撰林顔喆牌不進罷職傳旨,傳于李羲肇曰,只推。
以獻納朴基宏牌不進罷職傳旨,傳于李羲肇曰,只推。
以兼司書趙璟鎭牌不進罷職傳旨,傳于李羲肇曰,只推。
李羲肇,以侍講院言啓曰,下番闕直,已至多日,事甚未安,兼司書趙璟鎭旣有只推之命,更爲牌招入直之地,何如?傳曰,允。
又以吏曹言啓曰,今此宗廟·永寧殿春享大祭祭官中,時無職名人員,令該曹口傳付軍職,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
未時,太白見於巳地。
藥房提調李肇源,右副承旨李羲肇啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
朴台壽啓曰,大司憲宋穉圭,執義吳熙常,掌令姜世揆·鄭時善,持平尹尙烈·朴來謙在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政金載瓚未肅拜,左議政南公轍,右議政林漢浩俱有身病,不得來會云矣,敢啓。傳曰,知道。
又啓曰,新除授左副承旨洪益聞時在公淸道溫陽地,斯速乘馹上來事,下諭,何如?傳曰,允。
李羲肇啓曰,玉堂上下番俱空,已至多日,事甚未安,應敎朴岐壽,副校理趙璟鎭,副修撰林漢喆旣有只推之命,竝更牌招,推移入直,何如?傳曰,允。
注書金炳朝病,代以金鏞爲假注書。
兵曹口傳政事,護軍單朴齊一。
以同副承旨李潞牌不進罷職傳旨,傳于李羲肇曰,只推。
以應敎朴岐壽,副校理趙璟鎭,副修撰林顔喆牌不進罷職傳旨,傳于李羲肇曰,只推。
以兼司書趙璟鎭牌不進罷職傳旨,傳于李羲肇曰,只推。
李羲肇,以內醫院提調意啓曰,副提調徐俊輔今日問安,不爲仕進,卽爲牌招,何如?傳曰,允。
又以侍講院言啓曰,下番闕直,已至多日,事甚未安,兼司書趙璟鎭旣有只推之命,更爲牌招入直,何如?傳曰,允。違牌勿爲呼望。
朴台壽,以都摠府言啓曰,副摠管許溟以騎兵點考事,外兵曹晝仕出去之意,敢啓。傳曰,知道。
又以禁衛營言啓曰,卽接典牲署所報,則本署近處有虎患,至於囕傷猪牲云,故發遣砲手,使之搜獵矣。昨日申時量,外南山暗谷近處,捉得大虎一頭,謹此封進,而捉虎軍等,自本營,考例施賞之意,敢啓。傳曰,知道。
上在昌德宮。停常參·經筵。
朴台壽啓曰,大司憲宋穉圭,執義吳熙常,掌令姜世揆·鄭時善,持平尹尙烈·朴來謙在外,監察茶時之意,敢啓。傳曰,知道。
又啓曰,同副承旨李潞今日不爲仕進,卽爲牌招,何如?傳曰,允。
又啓曰,副校理趙璟鎭旣入闕中,不爲肅謝,事甚未安,推考,何如?傳曰,允。
傳于李羲肇曰,上京守令及未下直守令,皆令當日辭朝。
金有頉,代以李應信爲假注書。
李羲肇啓曰,玉堂上下番俱空,已至多日,事甚未安,應敎朴岐壽,副校理趙璟鎭,副修撰林顔喆旣有只推之命,竝更牌招,推移入直之地,何如?傳曰,允。
以應敎朴岐壽,副校理趙璟鎭,副修撰林顔喆牌不進罷職傳旨,傳于李羲肇曰,只推。
李羲肇啓曰,今十二月二十八日,都目政事爲之之意,敢啓。傳曰,知道。
又啓曰,吏曹郞廳來言,鎭岑縣監金敬淵兩司當爲署經,而大司憲宋穉圭,執義吳熙常,掌令姜世揆·鄭時善,持平尹尙烈·朴來謙在外,諫院則行大司諫申絢,司諫金洛龍,正言鄭來成·蔡定永在外,獻納朴基宏未肅拜,不得署經云,何以爲之?敢稟。傳曰,山林外,竝許遞,前望單子入之,待下批,牌招署經。
臺諫前望單子入之,大司諫徐能輔,司諫任俊常,獻納南履懋,正言朴光錫·李義發,掌令朴齊聞,持平朴岐壽·朴基宏落點,掌令洪學淵添書落點。
以同副承旨李潞牌不進罷職傳旨,傳于朴台壽曰,只推。
李羲肇,以侍講院言啓曰,兼司書趙璟鎭入直矣。身病猝重,纔已出去,下番闕直,事甚未安,輔德沈能岳呈辭受由,文學·說書俱未差,司書洪羲祖在外,兼輔德金啓溫,弼善任天常,兼文學洪學淵竝卽牌招,以爲姑降入直之地,何如?傳曰,允。
又以禮曹言啓曰,卽接忠原幼學鄭英善所志,則以爲同姪七寸侄一濟嫡妾俱無子,以其同姓二十寸兄重鉉第二子斗甲,欲爲繼後,兩家相議完定,而未及禮斜之前,一濟夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長鄭英善所訴旣如此,依定式,鄭重鉉第二子斗甲,立爲鄭一濟之後,何如?傳曰,允。
又以禮曹言啓曰,卽接金山幼學曺光振所志,則以爲十一代祖佐翼功臣昌城君孝文嫡長孫一振嫡妾俱無子,以其同姓十二寸弟海振第二子錫圭,欲爲繼後,兩家相議完定,而未及禮斜之前,一振夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長曺光振所訴旣如此,依定式,曺海振第二字錫圭,立爲曺一振之後,何如?傳曰,允。
又以禮曹言啓曰,卽接晉州幼學成禧錫所志,則以爲族曾孫象奎嫡妾俱無子,以其同姓六寸兄泰奎第二子伯吉,欲爲繼後,兩家相議完定,而未及禮斜之前,象奎夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,門長成禧錫所訴旣如此,依定式,成泰奎第二子伯吉,立爲成象奎之後,何如?傳曰,允。
上在昌德宮。停常參·經筵。
朴台壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲宋穉圭,執義吳熙常在外,掌令洪學淵·朴齊聞,持平朴岐壽·朴基宏傳旨未下,監察茶時之意,敢啓。傳曰,知道。
又啓曰,同副承旨李潞,今日不爲仕進,卽爲牌招,何如?傳曰,允。
李羲肇啓曰,來初一日,輪對日次,而正朝相値,頉稟之意,敢啓。傳曰,知道。
傳于李羲肇曰,孝禧殿正朝祭,以攝行磨鍊。
李羲肇啓曰,玉堂上下番俱空,已至多日,事甚未安。副校理趙璟鎭,副修撰林顔喆,旣有只推之命,竝更牌招入直,何如?傳曰,允。
以副校理趙璟鎭,副修撰林顔喆牌不進罷職傳旨,傳于李羲肇曰,只推。
以兼輔德金啓溫,弼善任天常,兼文學洪學淵牌不進罷職傳旨,傳于李羲肇曰,只推。
以同副承旨李潞牌不進罷職傳旨,傳于朴台壽曰,只推。
李羲肇啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十四件,亦爲依前頒給之意,敢啓。傳曰,知道。
以掌令洪學淵·朴齊聞,持平朴岐壽·朴基宏牌不進罷職傳旨,傳于朴台壽曰,只推。
以獻納南履懋牌不進罷職傳旨,傳于朴台壽曰,只推。
李羲肇啓曰,守令署經事,命下矣。掌令朴齊聞·洪學淵,持平朴岐壽·朴基宏,獻納南履懋,旣有只推之命,與行大司諫徐能輔,一體牌招,以爲署經之地,何如?傳曰,允。
掌令朴齊聞啓曰,臣言議風采,本不合於淸朝耳目之任,而忽伏奉掌憲除旨,署牌踵臨,義重叨謝,章皇出肅。第臣於本府,曾經亞憲,揆以公格,不可仍冒。請命遞斥臣職。答曰,依啓。
掌令洪學淵啓曰,臣識本鹵莽,姿乏諫諍,掌憲特點,有隕自天,含榮怵分,隨牌祗肅,粗伸叨謝之忱,而第臣於合啓中,有私義之不可聯參者,前後引避,屢蒙體諒,今臣處義,與前無異,以此情踪,其何可蹲冒於臺次乎?請命遞斥臣職。答曰,依啓。
持平朴岐壽啓曰,臣言議風采,本不合於淸朝耳目之任,而栢府新除,忽下於意想之外,義重叨謝,章皇出肅,而第臣旣經掌憲之職,揆以公格,不可仍冒。請命遞斥臣職。答曰,依啓。
李羲肇啓曰,鎭岑縣監金敬淵,憲府則雖已署經,諫院則行大司諫徐能輔,獻納南履懋牌不進,司諫任俊常,正言李羲發·朴光錫在外,無以備員署經,何以爲之?敢稟。傳曰,一司除署經。
又以侍講院言啓曰,兼文學洪學淵,旣入闕中,姑降入直,而時無職名,令該曹口傳付軍職,何如?傳曰,允。
兵曹口傳政事,副司果單洪學淵。
李羲肇,以吏曹言啓曰,上京守令及未下直守令,皆令當日辭朝事,命下矣。自臣曹催促,則未下直守令中鏡城判官李南翼,茂長縣監朴潞壽,長水縣監李義聲,長連縣監李德純,竝當日辭朝,上京守令中珍山郡守李埴,已爲下去,慶州府尹李光憲,身病猝重,不得下去,伊川府使朴綺壽,原州判官洪世周,俱以親病沈重,不得下去云。延安府使李羲玄,時在京畿龍仁地云。慶州府尹李光憲罷黜,伊川府使朴綺壽,原州判官洪世周竝改差,延安府使李羲玄,斯速還官之意,知委於該道道臣處,何如?傳曰,允。原州判官洪世周,近邑守令相換。
又以吏曹言啓曰,今此正朝祭祭官,當爲磨鍊,而除老病·公故,實無推移排比之路,依近例,刑官·司饔院官員及年六十已上人,通瀜塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,正朝祭祭官,今當磨鍊,而春享祈穀,連日相値,玉堂差祭人分排,極爲苟艱,時帶春坊人員,依近例一體塡差,何如?傳曰,允。
又以吏曹言啓曰,新除授掌樂院正李馨秀,成均館典籍李竣祜,明陵參奉金箕景等呈狀內,矣身素患痰癖之症,挾感添劇,時月之內,萬無起動供職之望,卽速入啓遞改云。身病俱如是沈重,則有難强令察任,竝改差,何如?傳曰,允。
又以吏曹言啓曰,繕工監假監役官宋直圭,除拜後過限未出仕,依例改差,何如?傳曰,允。
又以禮曹言啓曰,卽接北部進士韓毅鎭所志,則以爲,族孫容冕,嫡妾俱無子,以其同姓八寸弟容羽第二子友信,欲爲繼後,兩家諸族,相議完定,而容冕夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。門長韓毅鎭所訴旣如此,依定式,韓容羽第二子友信,立爲韓容冕之後,何如?傳曰,允。
又以漢城府言啓曰,未婚男女都數,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自各該部,修成冊報來,故別單書入之意,敢啓。傳曰,知道。
朴台壽,以禁衛營言啓曰,本營千摠李秉道,時在楊州地,身病猝重,來現無期,改差,何如?傳曰,允。
又以禁衛營言啓曰,今月二十四日,外南山暗谷近處,捉得大虎一頭後,仍爲行獵矣。今日外南山鷹峯下,又捉中豹虎一頭,謹次封進,而捉虎軍等,自本營,考例施賞之意,敢啓。傳曰,知道。
上在昌德宮。停常參·經筵。
未時,太白見於巳地。
朴台壽啓曰,大司憲宋穉圭,執義吳熙常在外,掌令二員,持平一員未差,持平朴基宏疏批未下,監察茶時之意,敢啓。傳曰,知道。
傳于朴台壽曰,領議政留待。
傳于朴台壽曰,領議政入侍。
傳于朴台壽曰,在外及不爲仕進承旨竝許遞,前望單子入之,待下批,牌招察任。
承旨前望單子入之,李止淵·尹豐烈·任存常·金敎喜落點。
以左副承旨任存常牌不進罷職傳旨,傳于尹豐烈曰,只推。
以獻納南履懋再牌不進罷職傳旨,傳于朴台壽曰,只推。
傳于尹豐烈曰,在外·有實故·未肅拜臺諫及玉堂竝許遞,今日政差出。
尹豐烈啓曰,玉堂上下番俱空,已至多日,事甚未安。今日政新除授玉堂,竝待下批,牌招察任,何如?傳曰,允。
傳于尹豐烈曰,生民休戚,專係於守令,守令之治不治,亦在於初仕之擇不擇,每當都政,歸於例飭,今番則勿以文具視之,精白對揚,俾有實效,忠臣·淸白吏子孫,西北·松都人,拔例收用事,分付兩銓。
傳于尹豐烈曰,恭陵參奉申熙,今日政六品調用。
吏批,都政。判書金魯敬進,參判金履載進,參議宋啓榦在外未肅拜,同副承旨尹豐烈進。
啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備員,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,黃州牧使,今當差出,而本州以營下劇邑,物衆地大,素稱難治,不可不擇差,他道有聲績未準限已准朔守令,竝擬,何如?傳曰,允。
又啓曰,江界府使,今當差出,而本府以邊上防禦重地,素稱難治,不可不擇差,已准朔他道守令及同道邊地守令,竝擬,何如?傳曰,允。
以宋在誼爲禁府都事,洪直謨爲平市主簿,金元根爲黃州牧使,趙經鎭爲江界府使,鄭東勉爲淸道郡守,原州判官洪世周,洪州牧使李羲湜相換,金光素爲司饔主簿,南錫中爲平海郡守,張振一爲濟原察訪,李命純爲金郊察訪,孫錫祉爲高山察訪,典籍二單白時亨·成大璡,李晦淵爲新溪縣令,李吉運爲歙谷縣監,韓成履爲開寧縣監,韓光善爲高靈縣監,宋啓洙爲谷城縣監。
又啓曰,坡州防禦使,今當差出,而擬望之人乏少,他道已準朔守令,竝擬,何如?傳曰,允。
朴宗有爲尙瑞直長,申大應爲中部令,李仁達爲坡州牧使,李載亨爲甲山府使,趙彝錫爲渭原郡守,崔致輔·李慶纘·韓錫倫·金錫泰爲典籍,洪彦謨爲扶安縣監,李潞爲慶州府尹,李得馨爲南陽府使,韓耆裕爲春川府使,李勉植爲伊川府使,林必榮爲龜城府使。
又啓曰,水原府判官,今當差出,而本府以營下劇邑,物衆地大,素稱難治,不可不擇差,同道有聲績未準限守令,竝擬,何如?傳曰,允。
崔瑗爲尙瑞副直長,魏裕喆爲濬源殿令,柳夏源爲刑曹正郞,李漢井爲活人別提,沈應奎爲水原判官,宋欽命爲扶餘縣監,成禹圭爲延豊縣監,金昊淳爲靑陽縣監,梁在孟爲連原察訪,禹夏哲爲保安察訪。
又啓曰,臺諫多闕,春坊闕員,今當差出,而擬望之人·乏少,外任竝擬,何如?傳曰,允。
又啓曰,玉堂多闕,今當差出,而擬望之人乏少,相避竝擬,何如?傳曰,允。
洪羲臣爲大司憲,兪應煥爲大司諫,鄭禮容爲執義,趙璟鎭爲司諫,姜世白爲應敎,尹履誼爲繕工副奉事,金豐澤爲智陵直長,李尙遵爲司饔主簿朴仁猉爲長興主簿,白昌鎭爲濟用主簿,申溥·金仁和爲掌令,金尙元·金瑩爲持平,愼必復爲獻納,柳爲工曹正郞,金鑅爲儀賓都事,金在星爲漢城判官,徐善輔爲濟用判官,元錫圭爲社稷令,進善單吳熙常,華寧殿令單沈應圭,李冕植·韓弘敎爲正言,金泰根爲東部令,金希台爲長陵令,洪時濟爲安州牧使,李彦淳爲副應敎,尹命圭爲校理,洪冕爕爲輔德,李在鶴爲文學,李家淳爲說書,金啓遠爲內資主簿,洪瀷爲掌苑別提,崔東爀爲瓦署別提,黃萬齡爲禮曹正郞,徐洛淳爲兵曹佐郞,趙璟鎭·任天常爲副校理,李文會爲同經筵,尹命圭爲兵曹正郞,李彦輔爲右通禮,贈吏判李得一贈左贊成例兼,贈吏參李時敍贈吏判例兼,贈吏議李道翼贈吏參例兼,已上前判敦寧李相璜三代。以朴齊聞·金蘭淳爲修撰,鄭晩錫爲知敦寧,洪奭周爲刑曹參判,金學淳爲戶曹參議,奉常直長單尹效覺,李櫽重爲慶基殿令,沈衡泰爲貞陵令,洪直謨爲戶曹佐郞,宋在誼爲工曹佐郞,鄭晉錫爲和順縣監,洪羲俊爲承旨,兪理煥爲司諫,朴鳴和爲弼善,沈能栻爲掌樂正,林處鎭爲司成,鄭煥義爲省峴察訪,申錫明爲明川府使,李秉逵爲定遠郡守,李鍾振爲長鬐縣監,成建鎭爲彦陽縣監,李濟元爲利原縣監,洪錫年爲淑陵奉事,金民淳爲司僕判官,申熙爲掌樂主簿,成兢默爲景慕宮令,宋禹錫爲順康園守奉官,申緯爲兵曹參判,李宗心爲戶曹正郞,金熙龍爲禮曹佐郞,安益謙爲校書判校,成老鎭爲奉常主簿,金逸淵爲司書,李相璜爲判義禁,金履禕爲刑曹佐郞,申爲軍器副正,李協心爲司藝,兼春秋單李宗心,李駿秀·宋宗洙爲漢城主簿,鄭東老·洪翰周·金益哲爲禁府都事,李博鉉爲司僕主簿,洪魯榮爲平市主簿,趙雲躋·韓用鏶爲監察,李一淵爲敦寧主簿,李春英爲右尹,金啓溫爲禮曹參議,李朝鉉爲兵曹參知,任俊常爲副修撰,李憲三爲假監役,金逸淵爲奉常判官,金裕憲爲兵曹正郞,具載龍爲監察,朴宗璜爲司書,沈鈁爲奉常正,金善臣爲義盈主簿,李若源爲西部都事,金用淳爲北部都事,崔崑重爲恭陵參奉,金在敬爲明陵參奉,吳彝良爲純陵參奉,李元普·吳慶億·李鍾岱爲假引儀,殷山縣監朴永元仍任事,承傳。
兵批,行判書韓致應進,參判洪羲俊受由,參議李東煥入直進,參知李鍾穆病,右承旨金敎喜進。
啓曰,今日都目政事時,本曹堂上,不可不備,而參判洪羲俊受由,參知李鍾穆病不來,無以備員,參知李鍾穆,令政院卽爲牌招,同參政事,何如?傳曰,允。
以兵曹參知李鍾穆牌不進罷職傳旨,傳于金敎喜曰,許遞,今日政差出。
金敎喜,以兵批言啓曰,內禁衛將尹明儉,文臣兼宣傳官沈英錫,俱以病難供職,呈狀乞遞,竝改差,何如?傳曰,允。
又以兵批言啓曰,五衛將李徵九,景福宮衛將韓永愈,慶熙宮衛將金福顯·金璜,俱以病難供職,呈狀乞遞,竝改差,何如?傳曰,允。
又以兵批言啓曰,參下官仕日不足十日以下者,啓稟出六,曾有定式矣。宣傳官柳勉儉,仕日不足爲二日,武兼申在衡,守門將張天翼,仕日不足爲九日,宣傳官金明根·徐永淳·李晩學,仕日不足爲十日,竝依定式陞六,何如?傳曰,允。
又啓曰,營將·中軍虞候·邊地僉使,今當差出,而擬望之人乏少,未准朔禁軍將,已准朔守令·中軍·虞候,竝擬,何如?傳曰,允。
以鄭尙愚爲知事,李鍾文·安性淵·李徵九·洪永謨爲五衛將,同知單洪履簡,僉知三單金繼祖·任希慶·安慶國,副護軍朴九齡·李書彬·李商一·金鍾殷·李澈,申絅爲副摠管,趙文錫爲內禁將,元永象爲宣傳官,李元緖爲五衛將,金履萬爲忠翊將,訓鍊判官加設趙明憲,主簿加設成東柱·崔在亨,以上本院去官,柳相亮爲訓鍊都正,鄭興寅爲加設判官,洪益壽·林龍鉉·禹弘儉爲加設主簿,同知單趙永愈,僉知單尹明儉,金道潤爲僉知,趙毅存爲羽林將,鄭義寬爲景福將,金履寬爲宣傳官,李國世爲訓鍊僉正,金福仁爲慶熙將,鄭垕爲武兼,朴岐壽爲文兼,柳基常爲薪島僉使,李亨權爲惠山僉使,同知單金鏔。
又以兵批言啓曰,五衛將李鍾文前任尙州營將,安性淵前任安東營將,李元緖前任淸州營將,洪泳謨前任慶尙監營中軍,俱在任所,上來間該廳番次苟艱云。景福宮衛將鄭義寬,慶熙宮衛將金福仁,俱以病難供職,呈狀乞遞,竝改差,何如?傳曰,允。
趙存中爲內禁將,李明遠爲淸州營將,具錫明爲尙州營將,尹永培爲大興中軍,李昇淵爲順天營將,僉知三單安性淵·李元緖·金履萬,護軍徐能輔·趙岐,副司直任俊常·姜世白·朴齊聞·朴岐壽·朴基宏·林處鎭·宋應圭·趙庭和·南履懋,副司果李魯秉·林顔喆·朴光錫·李羲發,金思運爲羅州營將,魚在溟爲部將,蔡翼永爲釜山僉使,金相宇多大浦僉使,劉運德爲蛇島僉使,朴光漢爲古群山僉使,張鋎爲注文僉使,宋仁得爲古今島僉使,李恒運爲吾叉浦僉使,金鰲福爲許沙僉使,前度中副摠管望筒勿施,崔允和爲乶下僉使,胡繼組爲兔城僉使,金履黃爲天摩僉使,朴仁默爲鹿浦萬戶,金廷一爲平山浦萬戶,內禁將趙存中,淸州營將李儒遠,尙州營將具錫朋,順天營將李昇淵,大興中軍尹永培,以上,今加折衡加資事承傳。金有興爲鹿島萬戶,崔致峻爲鉢浦萬戶,李得蕃爲安骨萬戶,李雲景爲濟物萬戶,李昌潤爲越松萬戶,同知單金福仁,護軍李文會·申詢,副護軍洪時濟·李朝鉉·尹羽烈·朴台壽·尹豐烈·柳遠鳴·洪命周·李寅溥·金陽淳·洪益聞·沈能岳·金學淳·李乘運·柳文儉,副司直李彦淳·金洛龍·沈東潤·李彦輔·姜世揆·鄭時善·睦台錫·徐左輔·尹尙烈·朴來謙·鄭禮容,副司果嚴燾·黃燾·鄭來成·蔡定永,副司正洪永觀,羅州營將金思運,今加折衝加資事承傳。尹光文爲伐登萬戶,韓宗碩爲山羊會萬戶,金治業爲水口萬戶,徐夢龍爲廢茂山萬戶,李大龍爲古豐山萬戶,同知單鄭義寬,金得曾爲正方別將,張之熊爲浦項別將,曺明鎭爲長壽別將,陳應漢爲林土別將,崔雲顯爲架山別將,副護軍趙存中·李儒遠·具錫朋·李昇淵·金思運,李秀甲爲同知,李敏德爲都摠經歷,成達榮爲武兼,李晉保爲訓鍊正,柳昇根爲慶尙右兵虞候,鄭善毅·李潤度爲五衛將,安宅禎爲景福將,金弘弼爲慶熙將,尹致亨爲宣傳官,僉知單趙存中,副護軍金鉉弼·權煥·朴潤榮·黃勉基·柳錫裕·洪泳謨·韓應浩,李慶蕃爲五衛將,金樂鍊爲景福將,金宗浩爲雲寵萬戶,曺鵬爲鎭東萬戶,徐敬輔爲五衛將,徐衡輔爲全羅中軍,洪檼爲黃海中軍,李鎭弼爲公淸中軍,同知單安宅禎,副護軍鄭善毅·李潤慶。
又以兵批言啓曰,五衛將鄭善毅前任平安兵虞候,李潤慶前任公淸監營中軍,徐敬輔前任全州營將,上來間該廳番次苟艱云。忠翊衛將金履萬,景福宮衛將安宅禎·金樂鍊,慶熙宮衛將金弘鼎·李惟元·吳敏學,俱以病難供職,呈狀乞遞,竝改差,何如?傳曰,允。
李惟元·吳敏學爲慶熙將,權灝爲訓鍊主簿,金祉垕爲守門將,同知單金弘鼎,陳珣爲五衛將,李亨在爲訓鍊主簿,兪範柱爲武兼,朴廷幹爲守門將,鄭鴻觀爲平安兵虞候,同知單金樂鍊,李玉鉉爲全州營將,李彦懋爲安東營將,李行敎爲咸鏡中軍,尹致亨爲楸波萬戶,僉知單徐敬輔,副護軍李羲肇,副司果洪羲祖,李周尙爲都摠經歷,河始明爲訓鍊僉正,沈樂臣爲判官,申德鎬爲武兼,元永貞爲宣傳官,具載龍爲右捕從事官,同知單陳珣,卞持淳爲五衛將,安道爀爲景福將,崔錫圭爲慶熙將,李配浩爲中樞都事,李儒斌爲訓鍊判官,同知單吳敏學,鄭殷柱爲五衛將,李胤鼎爲景福將,梁濟弘爲慶熙將,金善一·李煥奎爲訓鍊副正,同知單李惟元。
又以兵批言啓曰,景福宮衛將李胤鼎·安道爀,慶熙宮衛將崔錫奎·梁濟弘·張文澤,俱以病難供職,呈狀乞遞,竝改差,何如?傳曰,允。
李潤俊爲五衛將,宋獜瑞爲忠翊將,張文澤爲慶熙將,趙元錫爲宣傳官,李命權爲御營把摠,同知單李胤鼎,李濟道爲都摠經歷,姜在俊爲訓鍊僉正,同知單梁濟弘,副謱軍李鍾穆,王太爲景福將,劉景勳·林致彦爲慶熙將,同知單崔錫奎,文道允爲景福將,梁濟垣爲慶熙將,趙台和爲都摠都事,白殷鎭爲訓鍊判官,同知單張文澤,李雨元爲左捕從事官,同知單安道爀,許槃爲都摠經歷,梁宣洙爲訓鍊主簿,南百善爲武兼,副可果柳浩源·沈昌書·金春根·申在良·徐有馨·姜在耇·韓尙迪·權謙·柳勉儉·申在衡·張元翼·金明根·徐永淳·李晩學,以閔致奎·柳亮源·權載秉·李洙淵·李承模·南永老爲宣傳,李顯城爲武兼,李承祖·洪範祖·李樂沼·許瀷·金履元·李南老爲部將,金大喆·金鎭豐·朴尙律爲守門將。權管秩,小農柳相立,於汀灘崔致恒,乫軒洞權昌休,黃拓坡康漢廣。
兵曹口傳政事,護軍徐俊輔,副護軍李鶴秀·朴綺壽竝單付。
朴台壽啓曰,左邊捕盜大將李勉植,移拜伊川府使矣。捕將之任,不可暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將申鴻周,卽爲牌招聽傳敎,何如?傳曰,允。
兵曹,以鄭學畊爲左邊捕盜大將。
朴台壽啓曰,新除授左邊捕盜大將鄭學畊,卽爲牌招,傳授命召及大將牌·傳令牌,何如?傳曰,允。
尹豐烈,以吏曹言啓曰,大政將行於今日,而宗廟·永寧殿春享大祭,社稷祈穀大祭,各陵正朝祭祭享,連日相値矣。許多享官中,或有移拜外任者,遷轉他職者,若爲塡差,則實有窘速之慮。在前如此之時,有仍以前職將事之例,今亦依近例擧行,何如?傳曰,允。
又以侍講院言啓曰,上番兼弼善李彦淳,移職玉堂,故兼文學洪學淵,今陞上番矣。下番闕直,事甚未安,兼司書趙璟鎭,卽爲牌招入直,而新除授說書李家淳,時在慶尙道省峴道任所,書筵入番事緊,斯速乘馹上來事,下諭,何如?傳曰,允。
又以侍講院言啓曰,司書洪羲祖,時在江原道原州地,書筵入番事緊,斯速乘馹上來事,下諭,何如?傳曰,許遞。
金敎喜,以司僕寺一二提調意啓曰,分養馬故失疲瘠不馴守令,每於畢上納後,依法典錄啓請罪矣。今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
右副承旨李羲肇疏曰,伏以臣,與左承旨金敎喜,有四寸娚妹應避之嫌,揆以公格,在下當遞,玆敢援例陳章。伏乞聖明,俯賜鑑諒,亟許遞改,以安私分焉。臣無任云云。省疏具悉。所請依施。
持平朴基宏疏曰,伏念臣,才識鹵莽,言議巽軟,本不合於淸朝耳目之任,而薇垣寵命,纔蒙恩遞,柏府新銜,旋卽有隕,慈覆之恩,若偏臣身,臣敢不蹶趨承?第臣曾叨掌憲,則今於見職,有違格例,不敢冒膺。玆敢短章自列,臣乞亟命遞斥,以存公格,以安私分焉。臣旣不以見職自居,則固不宜贅陳他說,而向來玉署陳疏時,以民習頑濫,無難犯禁,爲目下弊瘼,蓋指秋間濫斫及濫屠事也。至若歲時牛禁,乃是年來常行之典也。近聞都民輩聲言,今歲必無禁屠之擧,而牛隻爛熳牽入云。秋間藏牌,已多宰殺,今又不禁,則明春農事,的有乏牛不耕之患,其在先事防患之慮,不可不預爲申飭。幸伏望特命京兆各部,知委防曲,勿令愚民犯禁抵罪之地,千萬幸甚。臣無任云云。省疏具悉。所陳令各司法禁衙門,知悉嚴飭。
辛巳十二月二十八日辰時,上御大造殿。領議政入侍時,右副承旨李羲肇,假注書李應信,記注官金輦·李命純,領議政金載瓚,以次進伏訖。載瓚曰,臨歲日氣過寒,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,中宮殿氣候,何如?上曰,各殿宮氣候一樣矣。載瓚曰,世子宮氣候,何如?上曰,一樣矣。載瓚曰,小臣罪本罔赦,而復叨此職,猥登此筵,死罪死罪。臣竊有區區私義,屢次冒瀆,而誠意淺薄,未蒙體諒,今又冒沒登筵者,特有一二年後成就之下敎,故小臣奉如金石,信如四時,不敢以私守自持矣。如臣不忠無似,固不足備數於此位,而殿下屢降恩諭,必欲任之以此位,顧念小臣三朝恩澤,淪肌浹髓,豈敢不思所以自反,而臣之愚矇不忠,本無寸長,非但無益於國事,抑亦有損於殿下黜陟之政也,臣之前後違傲者,良以此也。伏以臣身,已爲淸朝之棄物,如可能董率百官,維持國勢,則焉敢以區區私守,縷縷陳瀆也哉?憑恃一二年後成就之下敎而已,而第賤臣狗馬之疾,朝不謀夕,若於其前溘然,則九原之下,將不免抱恨而歸,竊恐有累於聖主生成之德矣。惟願亟賜罪罰,曲貸情私,是臣區區之望也。上曰,大臣先退。仍命退,承史以次退出。
上在昌德宮。停常參·經筵。
藥房都提調林漢浩,提調李肇源,右承旨金敎喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。慈宮氣候一樣,中宮殿氣候亦安順,卿等不必入侍矣。中宮殿·嘉順宮·世子宮·世子嬪宮,口傳問安。答曰,知道。
金敎喜啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,左副承旨朴台壽,今日不爲仕進,卽爲牌招,何如?傳曰,允。
傳于任存常曰,孝禧殿春享大祭,以攝行磨鍊。
金敎喜啓曰,明日傳香,禮房承旨當爲齋宿,而行左承旨洪羲俊,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和牌不進,監察茶時之意,敢啓。傳曰,知道。
以司諫兪理煥,掌令金仁和牌不進罷職傳旨,傳于金敎喜曰,只推。
以左副承旨朴台壽牌不進罷職傳旨,傳于金敎喜曰,只推。
以副校理任天常·趙璟鎭,修撰朴齊聞·金蘭淳牌不進罷職傳旨,傳于任存常曰,只推。
以兼司書趙璟鎭牌不進罷職傳旨,傳于任存常曰,只推。
以濟州防禦使白泳鎭狀啓,薦新柑橘以山橘代封,惶恐待罪事,傳于尹豐烈曰,勿待罪事,回諭。
尹豐烈,以內醫院都提調·提調意啓曰,副提調李止淵,今日問安,不爲仕進,卽爲牌招,何如?傳曰,允。
又以弘文館言啓曰,新除授應敎姜世白,時在慶尙道尙州地,副修撰任俊常,時在公淸道沃川地,經筵入番事緊,請竝斯速乘馹上來事,下諭。答曰,依啓。
又以弘文館言啓曰,本館下番闕直,事甚未安。副校理任天常·趙璟鎭,修撰朴齊聞·金蘭淳,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番連日闕直,事甚未安。兼司書趙璟鎭,旣有只推之命,與新除授司書朴宗璜,一體牌招,以爲推移入直之地,何如?傳曰,允。
又以承文院都提調意啓曰,關北交易事,禮部咨文出來矣。回咨依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
金敎喜,以兵曹言啓曰,來壬午年各處頒信漢符別單及文宰二品以上,武臣·蔭官曾經摠管人員章標頒給別單,修整以入之意,敢啓。傳曰,知道。
又以備邊司言啓曰,卽見廣州留守權常慎狀啓,則以爲,本部公都會,例與都試,竝時合設,而都試旣已退行,公都會亦待明年,一體合設事,請令廟堂,稟旨分付矣。向因京外射放竝停之時,本都都試,亦令一體退行矣。都試旣退,則公都會,宜無異同,依狀請竝許退行,何如?傳曰,允。
任存常,以賑恤廳言啓曰,東部遺棄兒一口,北部遺棄兒二口合三口,今已七歲限滿,依法典,自明年撤料之意,敢啓。傳曰,知道。
又以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
上在昌德宮。停常參·經筵。
大殿·中宮殿·嘉順宮·世子宮·世子嬪宮,內閣·政院·玉堂除夕單子問安。答曰,知道。大殿·中宮殿·嘉順宮·世子宮,朝廷二品以上·六曹堂上單子問安。答曰,知道。
朴台壽啓曰,行大司憲洪羲臣,執義鄭禮容,掌令申溥,持平金尙元·金瑩在外,掌令金仁和未肅拜,監察茶時之意,敢啓。傳曰,知道。
金敎喜啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
洪羲俊啓曰,知敦寧鄭晩錫,刑曹參判洪奭周,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。禮曹參議金啓溫,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于洪羲俊曰,傳香承旨馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
金敎喜,以都摠府言啓曰,副摠管金銑·金愚淳·申絅在外,都摠管李憲琦,副摠管申光軾·尹行直·許溟差祭,都摠管李肇源,副摠管洪奭周,俱有身病,只有臣李明奎一人,伴直無人。令政院稟旨變通,仍令該曹口傳差出,待下批,牌招,以爲推移入直之地,何如?傳曰,允。
又啓曰,因都摠府草記,副摠管金銑·金愚淳·申絅在外,都摠管李憲琦,副摠管申光軾·尹行直·許溟差祭,都摠管李肇源,副摠管洪奭周,俱有身病,伴直無人,令政院稟旨變通事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管任希存·洪顯周,副摠管尹行直·申絢·徐長輔·申鴻周·鄭學畊·朴齊一·曺鳳振落點。
傳于洪羲俊曰,發遣吏郞,諸執事淸齋與否,摘奸以來。
以禮曹參議金啓溫牌不進罷職傳旨,傳于李止淵曰,只推。
以副校理任天常·趙璟鎭,修撰朴齊聞·金蘭淳牌不進罷職傳旨,傳于洪羲俊曰,只推。
洪羲俊,以弘文館言啓曰,本館下番闕直,事甚未安。副校理任天常,修撰朴齊聞,旣有只推之命,竝卽牌招,以爲推移入直之地,何如?傳曰,允。
以司書朴宗璜,兼司書趙璟鎭牌不進罷職傳旨,傳于洪羲俊曰,只推。
洪羲俊,以侍講院言啓曰,下番闕直,已至多日,事甚未安。司書朴宗璜,旣有只推之命,更爲牌招入直,何如?傳曰,允。
以司書朴宗璜牌不進罷職傳旨,傳于洪羲俊曰,只推。
兵曹口傳政事,副司果單李謙秀·尹致猷。
任存常,以宣惠廳言啓曰,今年各道災摠,幾近九萬結,較諸常年,歲入大縮,經費無以支繼?在前如此之時,外方則有減分之例矣。明年京畿·三南·關東·海西營邑需八分一,各樣價四分一,裁減磨鍊,何如?傳曰,允。
又以宣惠廳言啓曰,本廳郞廳李謙秀·尹致猷,纔已啓下矣。本廳多有擧行事,令該曹口傳付軍職,以爲冠帶常仕,何如?傳曰,允。
李止淵,以成均館大司成意啓曰,每於歲末,圓點準點儒生別單書入事,曾有定式矣。依定式,當年條圓點準點儒生別單書入之意,敢啓。傳曰,知道。
金敎喜,以都摠府言啓曰,今日入直內三廳武兼禁軍及軍兵等,當爲中日習射技放,而除夕問安相値,不得設行之意,敢啓。傳曰,知道。
又以兵曹言啓曰,來正月初二日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以兵曹言啓曰,本曹正郞尹命圭,身病猝重,屢度呈狀乞遞。宿衛重地,不可久曠,今姑改差,何如?傳曰,允。
又以備邊司言啓曰,卽見平安監司金履喬狀啓,則以爲,道內災民歲後賙賑之方,商量停當,則慈山等五邑,俱以尤甚,民窮轉甚,勢將公賑設行,平壤等二十二邑,擇其尤甚坊里,無依之類,相時救急,肅川等十六邑鎭,救急與公私賑,不須擧論,惟當尤糶,而上項五邑賑資,約得折米四千包,然後方可塗抹繼巡,就義州及高山里鎭所在會外火粟米,各邑平倉所在補城補餉穀中,限二千包取用,外此不足者,以餉穀特許劃下事,請令廟堂稟旨分付矣。五邑賑資之只以四千石排比,可見精約,無容加減,義州·高山里會外火粟一千石,分多少取用,各邑平倉穀一千石,一從各該穀簿,量宜除出,合以二千石,分俵五邑,而此外不足者,以地方邑及附近處餉穀,從便劃下,俾準四千石之數,以爲待開春卽爲開賑之地,何如?傳曰,允。
又以備邊司言啓曰,卽見咸鏡監司李勉昇狀啓,則以爲,會寧府高嶺鎭江邊防築,自經今夏大水,潰決浩大,該鎭以大國人往來時頭站,關防要害,與他自別,其所修築之方,不容少緩。故諸般器械,申飭準備,而役軍則該帥臣,以會寧等三邑民丁九千七百七十名三日赴役之意,按例壯請,而災歲役民,宜所當念,先以會寧府民丁六千七名,限三日使役,而築役未畢,不可不加排,則以茂·鍾兩邑民丁,量宜分定,役軍糧米,依已例每名每日各七合三時式,以該邑會付穀中磨鍊上下事,竝請令廟堂稟旨分付矣。高嶺防築,前後凡八潰八築,而今又潰決,比前尤大,若不鑿開舊堙,以分水勢,另築新堤,以捍迅流,則將不免隨築旋破,歲加年增,必至於全一鎭墊沒乃已。固當待解凍趁卽經始,而道·帥臣所啓,一辭僉同,役丁役糧,依狀請許施,俾之另加董飭,務從鞏固,更無遇浸輒潰之患,何如?傳曰,允。
又以禁衛營言啓曰,本營千摠柳相穆,身病猝重,勢難察任,改差,何如?傳曰,允。
